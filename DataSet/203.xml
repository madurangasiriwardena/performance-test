<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=av1009197</link>
    <topic>වෛජයන්තිමාලා මගේ මුහුණ ඉඹලා මට සුබ පැතුවා</topic>
    <author>ඉනෝකා පෙරේරා බණ්ඩාර</author>
    <content>වෛජයන්තිමාලා මගේ මුහුණ ඉඹලා මට සුබ පැතුවාපුංචි කාලෙ පටන් ශි‍්‍රයානිට තිබුණෙ චිත්‍රපටි පිස්සුව. පවුලෙ එකම දරුවා. වදෙන් පොරෙන් අම්ම තාත්තවත් කැමැති කරන් කොහොමහරි යනව චිත්‍රපටි බලන්න. ඒ බලලා ගෙදර ආවත් ශි‍්‍රයානිගෙ හිතේ රැව් දෙන්නෙ චිත්‍රපටියෙ දැකපු මධුර මනෝහර ගීත. නැටුම්.චිත්‍රපට කෙරෙහිම ඇලුණු - ගැලුණු ජීවිතේ, දවසක ඈ ප්‍රවීණ නිළියක් වෙනව.මේ ඒ දිහා ආපහු හැරිල බලන මොහොතක්.ඒ ගෙවිච්චි ජීවිතේ මොනතරම් මිනිසුන් – ගැහැනුන් ඇයට මුණ ගැහුණාද...සිය ගණනක්. සමහර විට දහස් ගණනක් වෙන්න ඇති. ඒ හැමෝම අතරින් ඉස්සරවෙලාම මතකෙට එන්නෙ ශබානා ආස්මි කියලයි ශි‍්‍රයානි කියන්නෙ. ඒ හමුවීම සිද්ධ වුණේ මීට අවුරුදු 30 කට 35 කට එහා දවසකදි.”ශබානා ආස්මි මගේ හිතේ තැන්පත් වුණේ ’අන්කූර්’ හින්දි චිත්‍රපටය නිසා. මම සිංහල - දෙමළ - හින්දි - ඉංගී‍්‍රසි හැම චිත්‍රපටියක්ම වගේ බලනව. ‘අන්කූර්’ චිත්‍රපටියෙ ශබානා කළේ ප්‍රධාන චරිතය. ඒ රංගනය මගේ හිතේ කවදාවත් නොමැකෙන විදියට තැන්පත් වුණා.ඔහොම ඉන්නකොට තමයි ‘විරාගය’ ත් අරන් අපි මොස්කව් චිත්‍රපට උළෙලට ගියේ. විජයත් ගියා ඒ ගමනට. චිත්‍රපට සතියෙදි මට මතකයි මිරිච් මසාලා චිත්‍රපටියත් තිරගත වුණා. රිෂී කපූර්, අමිතාබ් භච්චන් වගේ සිනමාවෙ දැවැන්ත තරු රැසක් ඒ සිනමා උළෙලට ඇවිත් හිටියා. සති තුනක් අපි රුසියාවෙ රැඳිල හිටියා. එක වෙලාවක මං තනියම ලොබියෙ ඉන්න වෙලාවක මං දැක්කා සාරියක් ඇඳපු කෙනෙක් ලොබියෙ ඉන්නවා. මාත් හිටියෙ සාරියක් ඇඳල. රුසියාව වගේ රටකදි සාරියක් ඇඳපු කෙනෙක් දැක්කම නිකන්ම හිතට එනවනෙ. බලද්දි ශබානා ආස්මි. මගේ සතුට ඉහ වහා ගියා. මං ළඟට ගිහින් කතා කළා.’මං ශි‍්‍රයානි. ශ්‍රී ලංකාවෙන්. ඔබේ රසිකාවියක්...’ කියල මං ශබානට කිව්වා. ‘අන්කූර්’ චිත්‍රපටිය මට හරි විශේෂයි කියලත් කිව්වා. ශබානා මං දිහා හරි පුදුමෙන් වගේම සතුටින් බලා ඉඳල,’අපි ඉතින් ළඟ රටවල්නෙ. යාළු රටවල් කියල හිනා වුණා. මාත් සිනමා කර්මාන්තයට සම්බන්‍ධයි කියල කිව්වම ඉදිරියට මොනවද කරන්නෙ කියල ඇහුවා. ඈ මට සුබ පැතුවා. ඈ වගේ දක්‍ෂ සම්මානනීය නිළියකගෙන් එවැනි ප්‍රාර්ථනාවක් ලැබීම ඇත්තටම මට හරි සතුටක් වුණා.’’අනේ! මට දකින්න ඇත්නම්... වචනයක් හරි කතා කරන්න ඇත්නම් කියල හිතන අය අපේ හිත්වල කොයිතරම් ඉන්නවද? කවදාවත් මුණගැහෙන්න බැරිවුණු එහෙම කෙනෙක් තමයි ඩයනා කුමාරි. ඒ වුණත් ඇයත් මගේ හිත තුළ තවම ජීවත් වෙනව...’ශබානා ආස්මිවෛජයන්ති මාලාඅපේ රටේ ජ්‍යෙෂ්ඨ නිළියක් වුණත්, ශබානා වැනි ජාත්‍යන්තර නිළියකගෙන් ලද පැසසුම ශි‍්‍රයානිට ගෙනාවෙ සතුටක්.භාරතයේ ගිනි සිළුව වෛජයන්ති මාලාගෙ මුණ ගැහීමත් ශි‍්‍රයානිගේ ජීවිතේ එවැනිම අමරණීය දවසක්.”මධුමතී, ‘අම්රපාලි’ වගේ වෛජයන්ති මාලා රඟපෑ හැම චිත්‍රපටියක්ම මං බැලුවෙ පිස්සුවෙන් වගේ. අවුරුදු 12 – 13 කාලෙ පටන් මට තිබුණා ඇගේ පින්තූර අලවපු පොත් දුසිම් ගණනක්. මගේ ඉස්කෝලෙ යාළුවොත් මට ගෙනැත් දෙනවා. ඒ කාලෙත් මට හිතුණෙ අනේ මට ඈ මොහොතකට හරි දකින්න ඇත්නම් කියල...”දවසක ඒ හීනෙ හැබෑ වෙනව. ඒ ඈ විවාහ වූ අලුත. ආතර් යූ. අමරසේන ප්‍රවීණ පුවත්පත් කලාවේදියා ඇගේ පිය හිමි. මේ ඔවුන්ගෙ තුරුණු වියේ දවසක්. වෛජයන්තිමාලා ලංකාවට එන විශේෂ උත්සවයක් ගැන අමරෙ ගෙදර ඇවිත් කිව්වම මට උන්හිටි තැන් අමතක වුණා. ඒ තරමට සතුට.’කලබල වෙන්න එපා. අපිටත් ආරාධනාවක් තියෙනව. තාජ් සමුද්‍රෙ වෛජයන්තිමාලා එක්ක රෑ කෑමකට.’අමරෙ කියනකොට මට මුකුත් හිතාගන්න බැරි වුණා. ඔන්න ඒ දවස උදාවුණා. ඈ ප්‍රධාන ශාලාවට එන තුරු මං දොර දිහාම බලාගෙන හිටියා. ඈ ආවා. හරියට දෙවඟනක් වගේ. චිත්‍රපටිවල දකිනවටත් වැඩියි ලස්සන. දිග කොණ්ඩෙ, චාම් බව මං ඇගේ කෙස් ගහේ ඉඳල දෙපතුළ ළඟට යනකල් රූපෙ, ඇඳුමෙ, පැලඳුමෙ හැඩ බැලුවා.අමරෙ මාව ඇයට හඳුන්වල දුන්නා. පුංචි කාලෙ පටන් එකතු කරපු පිංතූර පොත් ගොඩ ගැනත් කිව්වා.වෛජයන්තිමාලා මං දිහා ඇත්තටම පුදුමෙන් වගේ බලා හිටියා. හිනාවුණා. නැගිටල මගෙ මූණ ඉඹල සුබ පැතුවා. කතා කළේ වචන දෙක තුනක් වුණත් මට ඒ මුණගැහීම සදාකාලික මතකයක්. ඡවි කල්‍යාණයෙන් අනූන ඒ වගේ නිළියක් මං මෙතෙක් දැකල නැහැ. හමුවුණේ එකම එක දවසක් වුණත් මට ඒ මොහොත අමරණීයයි...”ශබානා ආස්මි, වෛජයන්ති මාලා වගේම ශි‍්‍රයානිගෙ හිතේ සදා මතකයේ රැඳුණු තවත් චරිතයක් ගාමිණි. ගාමිණි ෆොන්සේකා.”ගාමිණි කියන්නෙ අපි ඉස්කෝලෙ යන කාලෙ වීරÀවයෙන් දැකපු ප්‍රේමවන්තයෙක්. චිත්‍රපටියක ගාමිණි ඉන්නව කිව්වොත් නොවැරැදීම බලන්න යනවාමයි. ගාමිණිගෙ තිබුණෙ හරි ගම්භීර බවක්. ප්‍රේම කළත් ඒ ගතිය එහෙමමයි.””අනික ඒ කාලෙ නළු නිළියො වැඩිය එළියට එන්නෙ නෑ. හැබෑවට දකින්න ලැබෙන්නෙ කලාතුරකින්. චිත්‍රපටිවල උස මහතට පෙනෙන, ගැඹුරු හඬක් තියෙන ගාමිණිව හැබැහින් දැක ගන්න මට පුදුම ආසාවක් තිබුණෙ.””දවසක් අපේ ඉස්කෝලෙන් කරපු ‘නරිබෑනා’ වේදිකා නාට්‍යය කොළඹ වෙස්ලි ශාලාවෙ පෙන්නුවා. මං හිටියෙ සවස 6.30 ෂෝ එකට ‘මේක් – අප්’ දම දමා. කවුදෝ ඇවිත් කිව්වා අපේ නාට්‍යය බලන්න ගාමිණි ෆොන්සේකාත් ඇවිත් කියල. මට උන් හිටි තැන් අමතක වුණා. ඒ කාලෙ කොහේ යතත් මං යන්නෙ ඔටෝ ග්‍රාෆ් එක අරන්.අපි කතා වුණා නාට්‍යය ඉවර වුණු ගමන් ගාමිණි ළඟට යමු කියල. දැන් මං වේදිකාවෙ රඟපානවා. ගාමිණි ඉස්සරහම පෙළේ. මං තවත් ටිකක් හිතට අරන් හොඳට රඟපෑවා. නාට්‍යය ඉවර වෙලා තිරය වැහුණා.කවුරු හරි ඉදිරිපත් වෙලා ගාමිණිව එක්ක ආවා මට මතකයි. මගෙ සතුට ඉහවහා ගිහින්. මං ගාමිණි ළඟම හිටගෙන එයාගෙ හැඩරුව හොඳට නැරඹුවා. මට ඒ ඇති. පස්සෙ මං මගේ ඔටෝ ග්‍රාෆ් එක දුන්නා.මගේ දිහා බලලා අර ගැඹුරු හඬින්, ‘මොකක්ද නම...’ කියල ඇහුවම මං ශි‍්‍රයානි කියල උත්තර දුන්නා. ඊළඟට ’Wish you all the Best Sriyani....’කියල පොතේ ලිව්වා.මං එදා නිකමටවත් හිතුවෙ නැහැ දවසක ගාමිණි එක්ක ප්‍රධාන චරිත රඟපාන නිළියක් වෙන්න ලැබෙයි කියල. ‘රත්තරන් අම්මා’ චිත්‍රපටියෙන් තමයි ඒ හීනෙ හැබෑ වෙන්න ගත්තෙ. ඊට පස්සෙ චිත්‍රපට ගණනාවක මං ගාමිණි එක්ක රඟපෑවත් හැමදාමත් මට ඔහු ගැන තිබුණෙ ලොකු ගරුත්වයක්.අනික ගරුත්වයක් හා බයක් එක්කමයි ඒ කැමැත්ත තිබුණෙ. එයා කවදත් තැන තියාගෙන හිටපු නළුවෙක්. මැරෙනකල්ම මං ගාමිණිට සැලකුවෙ මගේ අර පුංචි කාලෙ හිතේ ඉපැදුණු වීර ප්‍රේමවන්තයට සලකන ගරුත්වයෙන්...”ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=av1009198</link>
    <topic>දේදුන්නක් සේ විචිත්‍රවත් වූ මිනිසා</topic>
    <author>සුනිල් මිහිඳුකුල</author>
    <content>දේදුන්නක් සේ විචිත්‍රවත් වූ මිනිසාඅපේ ජීවිත වඩාත් සුපුෂ්පිත වන්නේ එම ජීවිතවලට උත්තර මානුෂික ලක්ෂණයන්ගෙන් හෙබි සද්ජනයන් එක් වූ කල්හිය. ධර්මසිරි ගමගේ නම් වූ සොඳුරු කලාකරුවා මගේ වෘත්තීය පුවත්පත් කලා ජීවිතයේ මට මුණ ගැසී ඇති එවන් උත්තමාංගයන්ගෙන් සපිරුණු මිනිසකු ලෙස හඳුන්වා දිය හැක්කෙකි.ධර්මසිරි ගමගේ කලා ක්ෂේත්‍ර ගණනාවකම විහිද පැතිර ගිය ප්‍රතිභාවක් පෑවෙකි. මුලින්ම ඔහු කෙටි කතාකරුවෙකි; ඉනික්බිතිව කවියකු, ගීත රචකයකු, පුවත්පත් කලාවේදියකු, චිත්‍රපට තිර නාටක රචකයකු, චිත්‍රපට අධ්‍යක්ෂවරයකු හා පරිසර චාරිකා (ගමන් විත්ති) ලේඛකයකු යනාදී වශයෙන් නන්විධ කුසලතා විශද කළේය.ධර්මසිරි ගමගේ පුවත්පත් කලා ජීවිතය පටන් ගෙන ඇත්තේ ‘සිංහල බෞද්ධයා’ පත්‍රයේ සෝදුපත් කියවන්නකු වශයෙනි. ඉන්පසු ඔහු 1960 දී ‘ලංකාදීප’ පුවත්පතට බැඳුණේය. ඔහුගේ නිර්මාණශීලී ලේඛනය වැඩුණේ ‘ලංකාදීපයේ’ සිටියදී ඔහුට ඇසුරු කරන්ට ලැබුණු ජ්‍යෙෂ්ඨ පුවත්පත් කලාවේදීන්ගේ ආභාසයෙන් යැයි කීම නිවැරදිය. විශේෂයෙන් ශ්‍රී චන්ද්‍රරත්න මානවසිංහ, කරුණාසේන ජයලත්, මහානාම දිසානායක, පෙරමුණේ තිලක, දීගොඩ පියදාස වැනි ජ්‍යෙෂ්ඨයන්ගේ ආභාසයෙනි.ගීත රචකයකු ලෙස ස්වකීය ප්‍රතිභාව විදහා පෑමට ගමගේ සූරීන්ට නොමඳ ආභාසයක් වූයේ ශ්‍රී චන්ද්‍රරත්න මානවසිංහගේ පි‍්‍රය සමාගමයි.’මානවසිංහයන් කවියක් ලිව්වම ඒක මට පෙන්වන සිරිතක් තිබ්බා. මම ඒ කවිය කියවලා කිසියම් ඇගැයීමක් කරනවා. මානවසිංහයන් අලුත් පරපුරට ආදරය කළ සුන්දර පත්තරකාරයෙක්; සුන්දර කවියෙක්.’සිංහල දෙබස් කැවූ ‘අම්බපාලි’ චිත්‍රපටයට ගීත කීපයක් ලිව්වත් ගමගේ ගීත රචකයකු ලෙස මතුවූයේ ‘සැනසුම කොතැනද’ චිත්‍රපටයට ලියූ ගීතාවලියෙනි. එම චිත්‍රපටයේ එන සියලු ගීවල කර්තෘත්වය ඔහුගේය. ‘සුළං කුරුල්ලෝ’, ‘ආදරයේ රන් විමනේ’, ‘සංසාර ගමනේ තණ්හා ආශා’, ‘හංකිති සුරතල් නටන සරුංගල්’, ‘තරුණ හිතන මිහිර රැගෙන ආපු කුරුල්ලා’ එම ගී සමුච්චයයි. එම ගීත අදටත් ජනපි‍්‍රය නොවේද?මෙරට ගීත වංශයේ ජනපි‍්‍රයම ගීත රචකයා කරුණාරත්න අබේසේකර බව සැබෑය. ජනපි‍්‍රය ගීත රචකයකු ලෙස ගමගේ දෙවැනි වන්නේ ඔහුට පමණකැයි කීම සාධාරණය.’සුළං කුරුල්ලෝ’ ’රෑන ගිරා ජෝඩුවයි’ ’රුං රුං රුං රුං මීමැස්සෝ’ ’මාගේ පුතුට මල්’ ’ලෝකේ ජීවත් වන්නට ලස්සන ඕනෑ වේ’ ’චන්දන ඇල්ලෙන් නාලා’ ’ආදර මල් පවනේ’ ’අම්මාවරුනේ’වැනි ගමගේ ගේ පන්හිඳින් ලියැවුණු ගීවල අසීමිත ජනපි‍්‍රයත්වය ගැන අමුතුවෙන්ම කිව යුතු ද? මේ ගී අප තුළ මොන තරම් රසෝද්දීපනයක් ඇති කර ඇද්ද?ධර්මසිරි ගමගේ ප්‍රේම ගී, මවු - පිය ගුණ ගී රැසක් ලියා ඇත. ඒ සියල්ලන්ගෙන්ම ප්‍රකට වන එක් සුවිශේෂ ලකුණක් ඇතැයි මම සිතමි. ඒ නම් උදාර මනුෂ්‍යත්වයයි. ඔහු ‘හුලවාලි’ චිත්‍රපටයට ලියූ (සුනිල් එදිරිසිංහ ගයන) ‘කුඩා ගමේ මද්දහනේ’ ගීතය අපි සැලකිල්ලට ගනිමු. එම ගීතයේ අවසන් පද හතර මෙපරිදිය.ආල වඩන අකුරු පහේ තේරවිල්ල සකි රෑට නිදන තනි පැදුරේ දුටු සිහිනේ සකි ආලේ බිඳුණු දා කුමකට කඳුළු හෙළනු සකි ආල වඩන යන තේරුම බෝසත්කම සකිමේ විශිෂ්ට ගේය පද රචකයා අතින් ලියැවුණු ‘සුළං කුරුල්ලෝ’, ‘ආදරයේ රන් විමනේ’, ‘ආදර නිල් දෑසේ’, ‘රෑන ගිරා ජෝඩුවයි’, ‘චන්දන ඇල්ලෙන් නාලා’ ගීත ගත්තත් ඒවා මොන තරම් ප්‍රේමාන්විතදැයි විමසා බලනු වටී.එසේම ‘අම්මාවරුනේ’ වැනි මවුගුණ ගීතයක් ‘දරු දුක උහුලා - තනිව වැලපෙනා’ වැනි පිය ගුණ ගීතයක් ගත් විට ඒවායින් උද්ධරණය වන්නේ අති උත්තරීතර වූ මානුෂිකත්වයයි.මහමෙර වැනි බර සිතින් උසුලනා බුදු බව ලබනා පියවරු වෙසෙනා පූජා... පූජා වේවාධර්මසිරි ගමගේ - කේමදාසයන්ගේ ‘නවරැල්ල’, ‘රතුමල්’ යන ගීත නාටකවල පිටපත් රචනා කළේය. ඔහුට කේමදාසයන් සමඟ චීන සංචාරයක නිරතවන්නට ලැබුණේ ද ‘නවරැල්ල’ නිසාය. පීකිං නගරයේ හා තවත් නගර කීපයක ‘නවරැල්ල’ ගීත නාටකය රඟ දැක්විණි. චීන සංචාරයේදී මා ඕ සේතුං හා චෞ එන්ලායි වැනි චීන ජන නායකයන් හා එකම වේදිකාවක් මත හිඳ සිටිමින් දැවැන්ත මැයි දින සංදර්ශනය නැරඹීම තම ජීවිතයේ අති උදාරතර අවස්ථාවක් ලෙස ගමගේ සූරීහු සැලකූහ.පුවත්පත් කලාවේදියකු ලෙස ගමගේ පෑ කුසලතාව විශිෂ්ට එකකි. වෙනත් මාධ්‍යවේදීන්ගේ අවධානයට හසු නොවන විෂය ක්ෂේත්‍ර කෙරෙහි ඔහු යොමු වූයේය. මරු සිරා (ඩී.ජේ. සිරිපාල) ගේ කතාව, බ්‍රිටෝ මොනිකා පෙම් පුවත, හිරගෙදර අලුගෝසුවා වූ ලුවිස් සිංගේ කතාව අළලා ඔහු ලියූ විශේෂාංග පාඨකයන්ගේ සිත් පැහැර ගත්තේය. මෙයින් මරු සිරාගේ කතාව මෙරට ගවේෂණාත්මක පුවත්පත් කලාවේ අතිශය වැදගත් අවස්ථාවක් ලෙස මාධ්‍ය විද්වත්හු සලකති.දිනක් ‘ලංකාදීප’ අනුරාධපුර වාර්තාකරු නිශ්ශංඛ කඳනාරච්චි මරු සිරා ලියූ කවි කීපයක් ‘ලංකාදීප’ කාර්යාලයට රැගෙන ආවේය. එම කවි කියැ වූ ගමගේ මහතාට නැගුණු පැනය වූයේ මෙවන් කවි සිතක් ඇති තරුණයකු දාමරිකයකු, මිනිමරුවකු වූයේ කෙසේද යන්නයි. සිරිපාලගේ සැබෑ ජීවන තතු සොයා යෑමේ ගමනක මුල එය විය. ගමගේ මහතා මරු සිරාගේ ජීවිතයට සම්බන්ධව සිටි රන් මැණිකා, ලයනල් සීමන් අප්පුගේ බිරිය ලිලි නෝනා, පියදාස ගේ ඥාතීන් වැනි චරිත මුණ ගැසී මරුසිරා ගැන තොරතුරු විමසුවා පමණක් නොව පොලිස් හා උසාවි වාර්තා පිරික්සමින් ද, පොලිස් නිලධාරීන් හා බන්ධනාගාර නිලධාරීන් සමඟ සම්මුඛ සාකච්ඡා පවත්වමින් ද එකී තොරතුරු පිළිබඳ නිරවද්‍යභාවය තවදුරටත් තහවුරු කර ගත්තේ ය.මරුසිරාගේ චරිතය පිරික්සා බැලීමෙන් ගමගේ මහතාට සාක්ෂාත් කර ගැනීමට වුවමනා වූයේ උපතින් හොඳ මිනිසකු වූ, අම්මා බුදු වේවා යැයි කියූ සිරිපාල මිනීමරුවකු වූයේ, මරුවා සමඟ වාසෙට ගියේ කාගේ වරදින් ද යන්නයි. මේ ගවේෂණයෙන් ඔහු විශද කළේ සමාජ ක්‍රමයේ වරදින් සිරිපාල නොමඟ ගිය බවයි. මිනීමරුවකු දෙස වුව මානව භක්ති පූර්වකව බැලීමේ දෘෂ්ටියක් ගමගේ මහතා තුළ පිහිටා තිබූ ආකාරය මරුසිරා කතාවෙන් ස්ථුට වෙයි.පිටපත් 80 දාහක අලෙවියක් තිබු ‘ශ්‍රීලංකාදීප’ පත්‍රය පිටපත් එක්ලක්ෂ විසි දාහක් දක්වා ශීඝ්‍ර නැග්මක් පෙන්නුම් කළේ ‘මරුසිරා’ කතාව පළවීමෙනි. මරුසිරා කතාව සිනමාවට නැඟු අධ්‍යක්ෂ අමරනාත් ජයතිලක වරක් කියා තිබුණේ බංකොළොත් පුවත්පත් ආයතනයක් ගොඩ ගත්තේ මරුසිරා කතාව බවය. හිරගෙදර අලුගෝසු තනතුර දැරූ ලුවිස් සිංඤෝ ගැන ගමගේ ලියූ විශේෂාංග පෙළ ද අනර්ඝය. තම ජීවිතයේ තමාට මුණ ගැසුණු අපූර්වතම මිනිසා ලුවිස් සිංඤෝ බව ගමගේ මහතා මා හා කියා ඇත.‘ලුවිස් සිංඤෝ මිනිසුන් 700 ක් පෝරකයට යවලා තියෙනවා. ඒක ඔහුගේ රස්සාව. එහෙත් ඔහු පුදුමාකාර මානව දයාවෙන් යුත් මනුෂ්‍යයෙක්. මට ලුවිස් සිංඤෝ මුණ ගැසුණේ මරුසිරා එල්ලලා මැරුව ද නැතිනම් මරලා එල්ලුව ද කියලා ගවේෂණය කරන්න ගිය ගමනකදියි. අලුගෝසුවා කිව්වම මගේ හිතේ මැවුණේ මහා රුදුරු පෙනුමක් තියෙන පුද්ගලයෙක්. නමුත් ලුවිස් සිංඤෝ ඉතාම අහිංසක මනුස්සයෙක්. මම ඔහුගෙන් ඇහැව්වා මිනිස්සු 700 ක් මැරුවම ඒක පාපයක් වෙන්නෙ නැද්ද කියලා. ඔහු අපූරු උත්තරයක් දුන්නා. ‘පාපයක් තියෙනවා නම් මහත්තයෝ තීන්දු දුන්න නඩුකාර උන්නාස්සේලාගේ ඉහට උඩින් තමයි යන්නේ’ කියලා ඔහු කිව්වා. මට ‘පූජා’ චිත්‍රපටය නිර්මාණය කරන්න වස්තු බීජය වුණෙත් මේ ලුවිස් සිංඤෝ.’ධර්මසිරි ගමගේ චිත්‍රපට තිර නාටක රචකයෙක් ද වෙයි.ගමගේ මහතා ලියූ තිර නාටක තුනක් මගේ නොමඳ ප්‍රශංසාවට පාත්‍ර වෙයි. ඒ ‘සිරිපාල සහ රන්මැණිකා’, ‘එයා දැන් ලොකු ළමයෙක්’ (ධර්මසේන පතිරාජ සමඟ එක් වී) සහ ‘සරුංගලේ’ ය. ‘සරුංගලේ’ චිත්‍රපටයේ කතා සංකල්පය ගාමිණී ෆොන්සේකාගේය. එහෙත් ඒ ඇසුරෙන් කතාව නාටකීය ලෙස ගොඩ නැඟුවේ ගමගේය.තිර නාටක රචනයෙන් ලද අත්දැකීම් ඔස්සේ ගමගේ මහතා පසු කලෙක චිත්‍රපට අධ්‍යක්ෂණයට ද පිවිසුණේය. ‘යස ඉසුරු’, ‘පූජා’ ඔහු නිර්මාණය කළ චිත්‍රපට දෙකකි. මෙයින් ‘පූජා’ ඉතාම අනුවේදනීය කතාවක් රැගත් සිනමා පටයක් විය. එහි එන කතාවට අනුව අලුගෝසුවකුට තම පුතු පෝරකයට යැවීමට සිදු වෙයි. එබඳු කතාවක් මොන තරම් හදවත් කම්පා කරවන සුලු ද?ගමගේ මහතා 1977 දී ලේක්හවුස් ආයතනයට බැඳිණි. ඔහු ‘සිළුමිණ’, ‘දිනමිණ’ වැනි පුවත්පත්වල වගකිව යුතු තනතුරු දරා ඇත. ගමගේ මහතා අසූ ගණන්වල මුල් භාගයේ දී පමණ ‘යොවුන් ජනතා’ පුවත්පතේ කර්තෘ ධුරයට පත් කෙරිණි. එකල නවක කවි කිවිඳියන් රැසක් දොර වැඩියේ ‘යොවුන් ජනතා’ව ඔස්සේය. එසේම ගමගේ මහතා අලුත් ලේඛක ලේඛිකා පරපුරකට ද තම පුවත්පතින් අත දුන්නේය. රන්ජිත් අමරකීර්ති පලිහපිටිය, උපාලි සමරසිංහ, බණ්ඩාර ඇහැලියගොඩ, සෙනරත් ගොන්සාල්කෝරාල, අතුල ජයදේව, චන්ද්‍රසිරි දොඩන්ගොඩ, සුනන්දා රණසිංහ, පුෂ්පා ඉලංගන්තිලක, යමුනා මාලිනී ද සිල්වා, විපුල හේවාවලිමුනි, ගාමිණී අබේවික්‍රම, තිඹිරියාගම බණ්ඩාර, රන්ජිත් මල්ලියාවඩු, සෙනරත් බන්දුනාථ දසනායක, ඩබ්ලිව්. ඒ. සීතා රංජනී, කේ. එම්. අයි. ස්වර්ණසිංහ, ආරියවංශ අබේසේකර, නීල් ලකී ක්‍රිස්ටෝපර්, දඹේගොඩ ජී. ජිනදාස යනාදී වශයෙන් නම් ගණනාවක් ඊට උදාහරණ ලෙස දැක්විය හැකිය.එවක තෙල් පිරවුම් හලක කම්කරුවකු ලෙස සේවය කළ තිඹිරියාගම බණ්ඩාර ගේ කවීත්වය හඳුනාගෙන ඔහුට ස්වකීය කුලුණුබර හදවත පා ඔහු කවියකු බවට පත් කළේ ගමගේ මහතාණන් ය. ‘යොවුන් ජනතා’ පුවත්පතේ සේවය කළ යුගය තම ජීවිතයේ ලස්සනම දවස් ලෙස ගමගේ මහතා සැලකුවේය. එසේම තම ජීවිතයේ කනගාටුදායකම දවස ලෙස ඔහු සැලකුවේ ‘යොවුන් ජනතා’ පුවත්පත නතර කර දැමූ දිනයයි.‘එදා මගේ ඇස්වලට විතරක් නෙමෙයි, හිතටත් කඳුළු ආපු දවසක්. මගේ හදවතේ ගැස්ම මඳකට නතර වුණා සේ එදා මට දැනුණා.’ගමගේ මහතාගේ ජීවිතය අවසාන භාගයේදී ඔහු වැඩි ජන අවධානයකට පාත්‍ර වූයේ පරිසර චාරිකා (ගමන් විත්ති) ලේඛකයකු වශයෙනි. මොහු පරිසරය ගැන ලිවීමට මුල පිරුවේ ‘සිංහල බෞද්ධයා’ පුවත්පතේ සේවය කළ වකවානුවේදීමය. එම පුවත්පත් ආයතනයට නිතරම වැඩම කළ තෙල්ලඹුරේ ආනන්ද හිමියන්ට ‘දිවා ගුහාව‘ සොයා ගැනීමේ තදබල වුවමනාවක් තිබිණි. උන්වහන්සේ ඒ ගැන ගමගේ මහතාට ද කීවේය.එයින් ඔහුගේ ද කුතුහලය ඇවිස්සිණි. බලංගොඩ මහ වනය මැද දිවා ගුහාව පිහිටා ඇති බව ඔවුන්ට දැනගන්ට ලැබිණි. ගමගේ මහතා ආනන්ද හිමියන් ද කැටුව මහ වනයේ දින තුනක් තිස්සේ ඇවිද්දේය. අවසානයේ ඔවුහු දිවා ගුහාව සොයා ගත්හ.නාදොළ කන්ද වනගත ගම්මානයේ දිය ඉණි ඇල්ලට නුදුරින් දිවා ගුහාව දැකගන්ට ලැබිණි. පරිසර චාරිකා ලේඛනයට තමා තුළ උනන්දුවක් ඇති කළේ තෙල්ලඹුරේ ආනන්ද හිමියන් බව ගමගේ මහතා ගෞරව පූර්වකව සිහිපත් කළේය. ගමගේ මහතා නාමල් උයන, රෝස තිරුවානා කඳුපෙළ, මාදු ගඟ, පාහියංගල, වස්ගමුව, හෝර්ටන්තැන්න, මුතුරාජවෙල වැනි රමණීය ස්ථාන ගැන ලියූ පරිසර චාරිකා සටහන් පාඨකයන්ගේ සිත් විචිත්‍රත්වයෙන් පුරවාලූයේය.ඔබ අපේ රටේත් - වෙන රට රාජ්ජවලත් හුඟක් ඇවිදලා තියෙනවා. ඒ අතරින් ඔබ දුටු වඩාත්ම සුන්දර තැන් මොනවා ද?මම වරක් ගමගේ මහතාගෙන් ඇසීමි. ඔහු ඊට දුන් පිළිතුර මෙපරිදිය.‘සුන්දර තැන් හුඟාක් තියෙනවා. නමුත් අපේ වනන්තර තරම් සුන්දර තැන් තවත් බැහැ. අපේ දියඇලි එකකට එකක් වෙනස්. බැලූ බැල්මට ඔක්කොම එක වගේ පේන්න පුළුවන්. නමුත් සියුම්ව බැලුවොත් මේවා එකකට එකක් වෙනස් බව පැහැදිලියි. එක දියඇල්ලක් හරියට මුනිවරයෙක් වගේ නම් අනෙක් දියඇල්ල ඇද හැලෙන්නේ නළඟනක් වගේ. මේ හැම දියඇල්ලකම කතා කරන ඉතාම රමණීය භාෂාවක් තිබෙනවා. ඒ භාෂාව තේරුම් ගන්න පුළුවන් නම් අපූර්ව කවියක් අහන්න අපිට පුළුවන්.අනික දියඇල්ලක, ගඟක නාන එකෙන් ලෙඩ රෝග හොඳ වෙනවා. මෙතැන බේත් පැළෑටිවලින් හේදිච්ච වතුරයි ඇඟට වැටෙන්නේ. ඒ නිසා මේ වතුර ඖෂධයක්.’ගමගේ මහතා එක් බිනර පෝදා සඳපහන් රැයක සීගිරි පව්ව මතට නැඟ සීගිරි අප්සරාවන් බැලීමට ගිය ගමන ඉතාම රසවත් එකකි. ඒ අළලා ඔහු ලියූ ලිපියේ මෙසේ දක්වා තිබිණි.‘දහවල් කාලයේ දකිනවාට වඩා අපූරු සුන්දරත්වයක් ඔවුන්ගේ (සීගිරි අප්සරාවන්ගේ) මුහුණේ දැවටී ඇත. සඳ එළිය වැටී ඔවුන්ගේ මුහුණු රන් පැහැයෙන් බැබළේ. එක් සීගිරි යුවතියකගේ අතේ ඇති මල් වට්ටිය සඳ පැන් දියරෙන් දෝවනය වෙයි.ඈ සමඟ සිටින යෙහෙළියගේ අතේ ඇති නිල් මහනෙල් මල සඳ විලේ රාත්‍රියේ පිපුණු කුසුමක් වැන්න. ‘රන්වන්’ යන වදන මේ ළඳුන්ට වඩාත්ම ගැළපෙන්නේ ඔවුන් සඳ එළියේ සක්මන් කරන මේ රාත්‍රියේදීය.සඳ විලෙන් උඩට මතු වූ මේ යුවතියන්ගේ උඩුකය ඔබ සිතට පිවිතුරු හැඟුමක් ගෙන එයි. ඔවුන්ගේ මනෝ රම්‍ය හැඩරුව ඔබ සිත නිවීමට පත් කරයි. මේ නිහඬ රැයේ ඔවුහු ඔබ හා පිළිසඳරේ යෙදෙති.’පරිසර චාරිකා සටහන්වලදී ඉතාම විචිත්‍රවත් භාෂා ශෛලියක් භාවිත කිරීමට ද ගමගේ මහතා සමත් වූයේය.‘මම ලියන්නේ මම විඳපු අත්දැකීම් පාඨකයන්ට දැනෙන විදියටයි. ඔවුන්ගේ හිතට චිත්ත රූප මැවෙන්න ලියන්න ඕනෑ. අපි මාදු ගඟ ගැන ලියන කොට කඩොලාන අස්සේ නාදලු පින්න වැටිලා ඒ පින්න ඇඟේ තැවරිලා දැනෙන සීතල පාඨකයන්ට දැනෙන්න ඕනෑ. එතකොටයි ඒ ලිපිය සාර්ථක වෙන්නේ’ගමගේ මහතා ඒ ගැන මා හා එසේ කියා ඇත. ඔහු ලියූ ‘මහ රෑ සඳ එළියේ සීගිරි ගල මුදුනේ’ නම් වූ ලිපිය කියවද්දී පාඨකයන්ට සීගිරි ආලකමන්දාවේ සිටින්නාක් වැනි හැඟීමක් ඇති වුවහොත් එය පුදුමයට කාරණාවක් නො වේ.1996 දී ඇරැඹුණු ‘රසඳුන’ පත්‍රයේ ආරම්භක කර්තෘ වශයෙන් ගමගේ මහතා කටයුතු කළේය.ධර්මසිරි ගමගේ වචනයේ පරිසමාප්ත අර්ථයෙන්ම මානව දයාවෙන් ආඪ්‍ය වූ කලාකරුවෙකි. ඔහු ඇතැම් කලාකරුවන් මෙන් කලා නිර්මාණවලින් පමණක් මානව භක්තිය ප්‍රකට කළේ නැත.තම මව, පියා සහ බිරියට මෙන්ම ආධුනික ලේඛකයන්ට පෑ ආදරය, දයාව, කරුණාව, සෙනෙහස, ළෙන්ගතු බව අපි අත්දැක ඇත්තෙමු.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=av1009199</link>
    <topic>නිවී පහන් වී ළය සැනහෙන සිතුල් පව්ව</topic>
    <author>හේමාලි විජේරත්න ඡායාරූප - තිලක් පෙරේරා</author>
    <content>නිවී පහන් වී ළය සැනහෙන සිතුල් පව්වරිදී පාට ආලෝක දහරා විහිදුවමින් පුර පසළොස්වක හඳ සිතුල්පව්ව චෛත්‍ය රාජයාණන්ට වැඳ නමස්කාර කරමින් අහසේ දිලිසුණා. සඳරැස් දහරෙන් ආලෝකවත් වුණු සිතුල් පව්ව පූජා භූමියේ දිස්වුණු ගෞරවාන්විත බව, අලංකාරය, සුන්දරත්වය කොයි ආකාරයෙන් කියන්නද කියලා හිතාගන්නටත් බැරි තරම්.වියැළුණු කාලගුණික තත්ත්වයන් යටතේ සඳ එළියත් එක්ක හමා ආව සීතල මදනල සියදහසක් රහතුන්වහන්සේ වැඩ සිටි මේ අපූර්ව පුණ්‍ය භූමියට චමත්කාරයක් රැගෙන ආවා.උස් වූ කඳුගැටය මත කිරි පාටින් බැබළුණු සිතුල් පව්ව චෛත්‍ය රාජයාණන් වටේට ඉදිවුණු පරිවාර චෛත්‍යයනුත් කුඩා කඳුගැටයක් මත ඈතින් දිස්වන කුඩා සිතුල් පව්වත් සිතට තව තවත් බුද්ධාලම්බන ප්‍රීතිය රැගෙන ආවා.පැරණි ගල් කණුබුදුරජාණන් වහන්සේ පැහැදිලි කළ ආකාරයට ගමක හෝ ආරණ්‍යයක හෝ වළෙක හෝ ගොඩක හෝ වෙන කොයියම් තැනක හෝ රහතන් වහන්සේලා වැඩ වෙසෙත් නම් ඒ භූමිය රමණීයයි. සිත්කලුය. සුන්දරය. එවන් රහතුන් වැඩ සිටි පුණ්‍ය භූමියකටයි මේ අපි ඇවිත් ඉන්නේ.හරියටම පුර පසළොස්වක පොහෝදා වූයෙන් සිතුල් පව්ව වෙහෙර ළඟට පෑයුව පුන්සඳෙ චමත්කාරයත් අපට දැකගන්නට ලැබුණා. යාල වනෝද්‍යානයේ කෙළවරක පිහිටිය මේ පූජා භූමියට රාත්‍රියට පැමිණෙන අලි ඇතුන් ගෙන් ආරක්ෂා වෙන්න පූජා භූමිය වටේටම සුවිසල් යකඩ වැටකුත් සවිකරලා තිබුණා.පුර හඳත් එක්ක සිතුල් පව්වෙ ගත කළ ඒ පැය කිහිපය තුළ අපට ජනප්‍රිය ගීතයක පදවැල් කිහිපයකුත් මතකෙට එක්කළා. ‘සිතුල් පව්ව වෙහෙර ළඟට සඳත් පායලා’ – නාමල් උඩුගම ගැයූ ගීතය..සිතුල් පව්ව සංචාරක මධ්‍යස්ථානයකට හෝ විනෝද පිටියකට හෝ ඉතිහාස ගවේෂණයට පමණක් සීමා නොවන තැනකි. මෙය ඓතිහාසික බෞද්ධ සිද්ධස්ථානයකට අමතරව අතිශය රමණීය පරිසරයක පිහිටි වන සෙනසුනකි. භාවනා මධ්‍යස්ථානයකි. ආධ්‍යාත්මික තෝතැන්නකි.කාවන්තිස්ස රජු විසින් කරන ලදැයි සැලකෙන ස්තූපයඅවුරුදු 2200ට ඉහත ඉතිහාසයක් ඇති මේ ඓතිහාසික භූමියේ අනුරාධපුර යුගයේ දේවානම් පියතිස්ස රජුගේ නියමයෙන් ශ්‍රී මහා බෝධීන් වහන්සේගේ ඵලරුහ බෝධීන්වහන්සේ නමක් රෝපණය කර ඇත. මෙහි බෝධිඝරය අදටත් දක්නට ලැබේ.මේ භූමිය රුහුණේ රජකළ කාවන්තිස්ස මහරජතුමා විසින් සකල විහාර අංගයන්ගෙන් සමන්විතව සහදේව මහරහතන් වහන්සේ ප්‍රමුඛ දොළොස්දහසක් මහරහතන් වහන්සේ වෙත සඟසතු කොට පූජා කරනු ලැබ ඇත.අක්කර දොළොස් දහසක් පුරා විහිදී ඇති මේ පුදබිම විහාර දාගැබ් ගල්ලෙන්, පැන් පොකුණු, කොරවක්ගල්, මුරගල්, සඳකඩපහණ, ගල්කණු, පෙතිපිළිම, චිත්‍ර ආදී ඉපැරැණි දේ රැසක් දක්නට ලැබේ. මේ වනවිට යාල අභය භූ®මිය යනුවෙන් නම්කර ඇත්තේ අක්කර දොළොස් දහසකින් යුතු මේ සිතුල් පව්ව සඟ සතු විහාර භූමියයි.දකුණු පළාතේ හම්බන්තොට දිස්ත්‍රික්කයේ මාගම් පත්තුවේ, කිරින්ද ග්‍රාමසේවා වසමේ පිහිටි යාල අභය භූමිය ඇතුළත මේ ඓතිහාසික රමණීය පුදබිම පිහිටා ඇත.තිස්සමහාරාමයේ සිට කිරින්ද පාරේ පැමිණ යෝධවැව පසුකරනවාත් සමඟම වම් අත පැත්තට වන පාර දිවෙනුයේ සිතුල් පව්වටය. එතැන් සිට යාල වනය මැදින් කිලෝ මීටර් 25ක් පමණ වන ගමන් මාර්ගය අතිශය සුන්දරය.තිස්සට නොගොස් කතරගම සිට සිතුල්පව්වට යන අයකුට කටගමුව හරහා කි.මී.18න් සිතුල්පව්වට ළඟා විය හැකිය.ස්තූපය කරා ගලමතින් වැටී ඇති මාර්ගයමාර්ගය මඳක් දුෂ්කර වුවත් මඟ දෙපස වන රමණීය දසුන් සිත මන්මත් කරවයි. අභය භූ®මියේ නිදහසේ සැරි සරන වනසතුන් මාර්ගය දෙපස දකින්නට ලැබෙයි. විශේෂයෙන් මොණරුන්, මුවන්, හාවුන් වැනි සතුන්. සවස 6න් පසු බොහෝ විට මේ මාර්ගයේ වාහන ගමන් කරනුයේ ඉතා අඩුවෙනි.එයට හේතුව මාර්ගය දෙපසම යාල අභය භූමිය බැවින් අලි ඇතුන් නිරන්තරයෙන්ම පාර මාරුවන බැවිනි.’චිත්තල පබ්බත’, ‘චිත්තල කූට’ වැනි නම්වලින් හඳුන්වනු ලබන මෙහි අර්ථය ‘සිත්කලු පර්වතය’ යන්නයි.මහාවංසයට අනුව සිතුල් පව්ව වෙහෙර කරවනු ලැබ ඇත්තේ රුහුණේ පාලකයා වූ කාවන්තිස්ස රජතුමා විසිනි. නිරිත දිගට රාජධානි සංක්‍රමණය වීම හේතුවෙන් රුහුණු රට වල්බිහිවීම නිසා සිතුල්පව්ව ද අවධානයෙන් ගිලිහුණු බව පුරාවිද්‍යාඥයන්ගේ මතයයි.පසුකාලීනව ඇතිවුණු පෘතුගීසි, ලන්දේසි සහ ඉංග්‍රීසි ආක්‍රමණ හේතුවෙන් සිතුල් පව්ව පුද බිමද කාලයේ වැලිතලාවන්ට යට විය. මෙය නැවත සොයාගනු ලබන්නේ 1913 දී පමණය. ඒ ඉංග්‍රීසි ජාතික ලෙනාර්ඩ් වුල්ෆ් විසින් රචිත ‘ද විලේජ් ඉන් ද ජන්ගල්’ හෙවත් ‘බැද්දේගම’ කෘතියත් සමඟය.මේ අසිරිමත් පුදබිම නැවත වතාවක් දැයට තිළිණ වන්නේත් දහස් ගණන් පිරිසකගේ පාද ස්පර්ශය ලබන්නේත් 1917 එක්තරා දිනයක කවිකුලතිලක කළහේ ශ්‍රී රතනජෝති ගුණරතනාභිධාන නායක හාමුදුරුවන් ඓතිහාසික සිතුල් පව්ව සොයා තම හිතවතකුද කැටුව මහ වන මැදින් කළ අති බිහිසුණු ගමනින් පසුවය.ස්තූපය පහළට දිස්වන අයුරුඑසේ නැවත සොයා ගැනුණු සිතුල් පව්ව නඟා සිටුවීමට එවකට පැවැති ඉංග්‍රීසි ආණ්ඩුවෙන් ඒ සඳහා අවසර ගැනීමටත් උන්වහන්සේ දැඩි වෙහෙසක් ගත් බව ඓතිහාසික කරුණු පිරික්සීමේදී පැහැදිලි වේ.ශ්‍රී රතනජෝති ස්වාමීන් වහන්සේ එතුමන්ගේ ශිෂ්‍යයකු වූ ඉලුක්පිටියේ සිරි ජිනරතන ස්වාමීන් වහන්සේගේ සහාය ඇතිව සිතුල් පව්වට යන මාර්ගය හෙළි පෙහෙළි කළ බව සඳහන් වේ.වනයේ වෙසෙන අලි, කොටි, වලස්, නයි, පොළොං ආදී සතුන්ගේ තර්ජන ගර්ජන මධ්‍යයේ ගස් යට රාත්‍රිය ගත කරමින්, ගස්වල ගෙඩි, කොළ වළඳමින්, වරින් වර මැලේරියා රෝගයට ද ගොදුරු වෙමින් සිතුල් පව්වට යන පාර කැපීමේ මූලික කටයුතුවල නිරත වී ඇත.මූලික වශයෙන් සිතුල් පව්ව පුදබිම, මහ සිතුල් පව්ව හා කුඩා සිතුල් පව්ව යනුවෙන් චෛත්‍ය පර්වත දෙකින් යුක්ත වුණත් දැනට සැදැහැවතුන් විසින් භාවිතයට ගනු නොලබන සුවිශාල භූ®මි ප්‍රදේශයක් මෙහි විහිදී පවතී.දැනට සිතුල් පව්ව පුදබිමේ ඉදිරියෙන්ම හමුවන්නේ සිතුල් පව්ව රජමහා විහාරයය. ක්‍රමයෙන් නැඟීම ආරම්භ වන ගල් පර්වතයේ මුදුනේ එනම් මීටර් 124ක් වැනි උසකින් කාවන්තිස්ස රජු කරන ලදැයි සලකන ස්තූපය හමුවේ. පර්වතය මුදුනට නැඟීම සඳහා ගලින් තැනූ පඩි පේළි දෙකක් උතුරු දකුණ දෙපසින් වේ.මෑතකදී රියන් 36ක් උසට ප්‍රතිසංස්කරණය කර ඇති ස්තූපයට පරිවාර වශයෙන් වසභ රජු විසින් ඉදිකරන ලද චෛත්‍ය 10ක නටඹුන් ද දක්නට ලැබේ.සිතුල් පව්ව ලෙන් විහාරයපර්වතය මුදුනේ සිට බැලූ විට අවට ප්‍රපාතය බියජනකය. එහෙත් අවට පරිසරය මනස්කාන්තය. ඈතින් ඈතට විහිදුණු යාල වනෝද්‍යානයේ තුරුලතා ඉදිරිපසින් පිහිටි කොරවක්ගල් කන්ද ඈතින් දිස්වන කටගමුව වැව මේ මනස්කාන්ත දසුන් අතර වේ.නැඟෙනහිරින් පිහිටි කුඩා කඳුගැටය මත කුඩා සිතුල් පව්ව දිස්වේ. කටාරම් සහිත විශාල ගල්ලෙන්, අලංකාර ගල් පොකුණු, වැස්සකට වුවද නොතෙමී සියයකට අධික පිරිසකට එකවර සිටිය හැකි විශාල ප්‍රමාණයේ ගල් කුඩයක් ද මෙහි වේ.එය රහතන් වහන්සේලා ධර්ම සාකච්ඡා සඳහා යොදාගන්නට ඇතැයි අනුමාන කෙරේ. ඊට අමතරව පෞරාණික දේ අතර ගල්ලෙන් විහාර, අවලෝකිතේශ්වර බෝධිසත්ව ප්‍රතිමාව, බෝධිඝරය ආදී වේ.යාල වනෝද්‍යානය සැරිසරමින් දිනපතා මෙහි පැමිණෙන ඇත් රජුගේ සම්ප්‍රාප්තිය ද සිතුල් පව්වට රැගෙන එනුයේ සුවිශේෂිත්වයකි.ඒ සමඟම වර්තමානයේ සිතුල් පව්ව රජමහා විහාරාධිපතිව වැඩ වසන මැටරඹ හේමරතන හිමියන්ගේ ආදරය කරුණාව මේ වන සතුන් සියලු දෙනාටම නොඅඩුව හිමි වේ. උන්වහන්සේගේ ආවාස ගේ පුරා දුව පැන ඇවිදින හාවුන් මෙන්ම පූජා භූමියේ නිදහසේ සැරිසරන මුවන් ද වෙලාවට පැමිණෙන ඇතා ද මිනිස් ඇසුරට පුරුදු වූ සෙයකි.හේමාලි විජේරත්න ඡායාරූප - තිලක් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=av10091910</link>
    <topic>ඩගී.. ඔයා කාටද මේ මහ රෑ කෝල් කරන්නෙ?</topic>
    <author/>
    <content>ඩගී.. ඔයා කාටද මේ මහ රෑ කෝල් කරන්නෙ?”නිළියක් වෙන්න හීන දකින කෙල්ලෙක්.. සඳුන්ගෙ නෑනා පොඩ්ඩ.””කොහොමද ඔයාව අඳුරන්නෙ?””දවසක් සඳුන් එයාව අපේ අප්පච්චි ගාවට එක්කරගෙන ආවා.””ඒ මොකටද?””චිත්‍රපට තාරකාවක් වෙන්න චාන්ස් එකක් ගන්න.””ඉතින් දුන්නද?””පොඩි චරිතයක් දුන්නද කොහෙද?””එහෙනම් කෙල්ල ලස්සන ඇති...?””ලස්සනයි...””උඹ විතරනන් ලස්සන නැතුව ඇති..””ඒක මං දන්නෙ නැහැ..” තිසරු කීවේ සැහැල්ලු හඬින් සිනාසෙමිනි. පි‍්‍රය සම්භාෂණය අවසන් වන විට රාත්‍රි දහයට ආසන්න වෙමින් තිබිණ.එදින රාත්‍රී දැරණියගල නින්දට ගියේද කුසුම්රානි පිළිබඳව හදගැබ තුළ උපන් සොම්නස් හැඟීම් තුරුළු කරගෙනය. විස්කි අඩි කීපයක්ම හිස්කර තිබූ බැවින් ඔහුගේ් හැඟීම් තව තවත් උත්සන්න වෙමින් තිබිණ. ඔහු දෑස් ඇර වටපිට බැලුවේ වේලාව කීයට ඇද්දැයි දැන ගනු රිසියෙනි. වෙලාව රාත්‍රි එකොළහට ආසන්න වෙමින් තිබිණ.විසල් යුගල ඇඳ මත දුහුලු නයිටියකින් සැරසුණු සේරා කටත් ඇරගෙන නිදා සිටියාය. ළා නිල් පැහැති මුදු විදුලි ආලෝකය වායු සමනය කළ සුව පහසු නිදන කාමරය පුරා පැතිරී ඇත්තේ සඳ එළියක් පරිද්දෙනි. ඩග්ලස් සිතින් සේරාගේ තරබාරු රුව හා කුසුම්රානිගේ හැඩකාර රූපකාය සසඳා බැලුවේය. ඒ අතින් කුසුම්රානි සිටියේ සේරාට වඩා ගව් ගණනක් ඉදිරියෙනි.ඇය වෙතින් හමා ආ මුදු විලෙවුන් සුවඳ තවමත් තම සිරුරේ රැඳී ඇතිබව ඔහුට දැනුණේය. සේරාගේ ගෙරවිලි හඬ ඒ මොහොතේ ඔහුගේ හිතේ ඇතිකළේ අප්‍රසන්න හැඟීමකි.ඔහු යහනින් නැගිට හඬ නොනැඟෙන සේ නිදන කාමරයේ එහාමෙහා ඇවිද්දේය. කණ්ණාඩි මේසය මත තිබූ වතුර භාජනයෙන් වතුර ටිකක් වීදුරුවකට වක්කර ගත් ඔහු එය ගිඩි ගිඩි ගා බීගෙන ගියේ හිතේ හටගත් අසහනය දුරු කරන්නට මෙනි. ඉක්බිතිව යළිත් හිස හරවා සේරා දෙස බැලුවේය. ඒ වනවිට ඇය ගෙරවීම නවතා අනෙක් ඇලයට හැරී සිටියාය.ඩග්ලස් හීන් සීරුවේ ජංගම දුරකථනය අතට ගෙන එහි සඳහන් අංක කීපයක් හෙමිහිට එබුවේය. කුසුම්රානි මෙලහකටත් නිදි දෙව් තුරුලේ මිහිරි සිහින දකිමින් සිටිනවා විය යුතුයැයි ඔහුට සිතෙන්නට විය. ඇගේ සුව නින්දට මේ මොහොතේ බාධා කළ යුතුනැතැයි අනතුරුව ඔහුට සිතුණේය. ඇය බොහෝ දිනවල නින්දට යන්නේ බොහෝ සෙයින් රෑ බෝවී බව දිනක් ඇය ඔහුට කීවා මතකය. ඇයට කතා කරම්දෝ.. නොකරම්දෝ යන දෙගිඩියාවෙන් යුතුව ඔහු තත්පර කීපයක් නිහඬව බලා සිටියේය. ඒ සමඟම වාගේ සේරා දෑස් ඇරගෙන තමා දෙස ඔරවාගෙන බලා සිටිනු දුටු ඩග්ලස්ගේ ඇඟට හීන් දාඩිය දැම්මේය.”ඩගී.. ඔයා කාටද මේ මහ රෑ කෝල් කරන්නෙ?””තාම ඒ හැටි රෑ වෙලා නැහැ සේරා...””අද ඔයා හරි අමුතුයි... ඇයි නින්ද යන්නෙ නැද්ද?”ඇය කතා කරන්නේ නුහුරටම බව ඩග්ලස්ට දැණුනේය. ඔහු දුරකථනය පසෙක තබා යහනේ කොනක වාඩිගත්තේ පරාජිතයකු සේය. සේරා සැකමුසු බැල්මෙන් යුතුව ඔහු දෙස බලාසිටියාය.”මට ඇත්ත කියන්න ඩගී... ඔයා රින් කරන්න හැදුවෙ අර සක්කර වට්ටමට නේද?””මොන සක්කර වට්ටමටද?” ඩග්ලස්ගේ කටහඬේ රැඳී තිබුණේ නුරුස්නා ගතියකි.”මට ඔය ගෑනිව පේන්න බැහැ..””සේරා මොකද ඔයාට මේ වෙලා තියෙන්නෙ..?””මට තාමනම් මොකුත් වෙලා නැහැ..””කොහෙද යන ගෑනියෙක්ව අල්ලගෙන මෙතන විකාර කතා කියනවා.. ඔයාගෙ මොළේ හොඳ නැද්ද?” එවර ඔහු කට හඬබින්ඳේ පෙරට වඩා කෝපයෙනි. ඔහුගේ දෙතොල් සට.. සට ගා වෙව්ලන අයුරු සේරා හොරැහින් බලා සිටියාය. කතාව මෙතැනින් එහාට ගෙනයා යුතු නැතැයි ඇය කල්පනා කළේ ඔහු කෝප වූ විට ඉවක් බවක් නොබලන බව දැනසිිට හෙයිනි.”දැන් ඉතින් ඔය ලයිට් එක ඕෆ් කරලා ඇවිත් නිදාගන්න...” යහනේ අනෙක් ඇලයට හැරෙමින් සේරා සැර බාල කළ හඬින් කීවාය.නිදන්නට ගියත් බොහෝ වේලාවක් යන තුරු ඩග්ලස් දැරණියගල වෙතට නිදි දෙව්දුව සැපත් වූයේ නැත. කුසුම්රානි පිළිබඳව සේරාගේ හදගැබ තුළ මෝරන සැකය ඔහුගේ හිත යට කැකෑරුණේ කටු අත්තක් මෙනි.තමා සහ ඇය අතර එවන් අසම්මත සම්බන්ධතාවයක් මෙතෙක් ගොඩනැඟී නැත. එවන් පසුබිමක් මත බිරිය නිකරුණේ් කුසුම්රානිට එරෙහිව කතා කිරීම අසාධාරණයැයි ඔහුට සිතුණේය. මෙවන් සිතුවිලි දහරාවක ගිලී සිටි ඩග්ලස්ගේ දෑස නිදිබරින් එල්ලෙන විට බොහෝ රෑ බෝවී තිබිණි.ඉරිදා උදෑසනම වැස්සකට අර අඳිමින් තිබූ අහසේ වැහිවලාකුළු කෙමෙන්.. කෙමෙන් පහව යන ලකුණු දිස්වන්නට විය. සඳලුතලයේ සුව පහසු පුටුවකට බරවී සිටි සේරාගේ හිත විවිධාකාර සිතුවිලිවලින් බරවෙමින් තිබිණ.පෙරදින රාත්‍රියේ සැමියා සමඟ ඇතිවූ ‘නෝක්කාඩුව‘ ඇගේ හිතේ ගැල්වූයේ දැඩි අසහනයකි. චිත්‍රපට නිළි කුසුම්රානි ගැන ඕනෑවට වඩා සිතිය යුතු නැතැයි ඇය සිහිකළේ වේදනාව යටපත් කර ගනිමිනි. ඩග්ලස් දැරණියගල චිත්‍රපටයේ වැඩ කටයුතු සඳහා නිවෙසින් පිටතට ගොස් සිටියේය. හුදකලාව පුටුව මත වාඩි වී සිටි සේරා අසලම ‘රොට්වයිලර්’ සුනඛයා වැතිර සිටියේ හති හලමිනි.ඩග්ලස් කිසිවිටකත් තමාට ද්‍රෝහිවෙනු ඇතැයි සේරාට නොසිතෙයි. විවාහ වූ දා පටන් ඔහු තමාට මහත් ආදරයෙන් හා සෙනෙහසින් සලකයි. එසේම තම සිත පාරවන හා රිදවන කිසිදු දෙයක් කරන්නටද ඔහු මෙතෙක් පෙලඹී නැත.එය එසේ වුවත් මේ මෑතක සිට තම හිතට දැනෙන්නේ කිසියම් අසහනකාරී හැඟීමකි. මෙතෙක් නිවෙස පුරා පිරී තිබූ සතුට හා මිහිර කොහාටදෝ පලාගියාක් බඳු ශෝකී හැඟීමක් ඇයට දැනෙයි. මේ වහල යට සියලු යස ඉසුරු තිබුණත් හිතේ සතුටක් හා ආශ්වාදයක් නැති ජීවිතයකින් ඇති ඵලය කුමක්ද? ජීවිත කාලයේදී තමා වැඩිම සතුටක් ලැබූ අවදිය යළි සිහියට නඟාගන්නට ඇය වෙර දැරුවාය.මීට වසර දහයකට පමණ පෙර නුවර දළදා පෙරහර නරඹන්නට ගිය අවස්ථාවේදී කඩවසම් තරුණයකු මුණ ගැසුණු අවස්ථාව ඇයට සිහිවූයේ නිතැනිනි. එහි ප්‍රතිඵලයක් වශයෙන් ගොඩනැගුණු මිත්‍රත්වය ආදරයකට පෙරළෙන්නට වැඩි කාලයක් ගියේ නැත. එහෙත් එම සැළමුතු ප්‍රේමයට ගෙදරින් එල්ල වූ දැඩි විරෝධය නිසා එය උපන්ගෙයිම මිය ගියේය.තමා උඩරට වලව්කාර පවුලක තරුණියක් වීමත්, ඔහු පහතරට දුප්පත් තරුණයකු වීමත් විරෝධයට බලපෑ ප්‍රධාන කරුණ විය. එදා ඔහු සමඟ පැවැති කෙටි ආදර සම්බන්ධය දැන් සිහිකරන විට සේරාගේ හද තුළ උපදින්නේ සංවේගය මිශ්‍ර වූ හැඟීමකි. ඉන්පසු ඇගේ ජීවිතය වඩාත් ආශ්වාදජනක තත්ත්වයට පත්වූයේ ඩග්ලස් දැරණියගල සමඟ විවාහ වූ පසුවය.මුල් විවාහයෙන් දියණියක සිටියත් ඔහු ධනවත් ව්‍යාපාරිකයෙක්ව සිටි නිසා එම විවාහයට ගෙදරින් ආශිර්වාදය ලැබුණේය. එසේ වුවත් ඔහුට දාව දරුවෙක් බිහි කරන්නට වාසනාව නොලැබීම ගැන ඇය තවමත් හද අභ්‍යන්තරයෙන් සුසුම් හෙළන්නීය.පහළ මාලයේ වූ දුරකථනය හඬ තලන්නට වූයේ ඇය මෙවන් අතීත සිතුවිලි දහරාවක පැටලී සිටියදීය. දුරකථනයට පිළිතුරු දෙන්නට ඒ මොහොතේ නිවෙසේ රැඳී සිටියේ මැගිහාමි පමණි. තිසරු සිය මිතුරිය වූ අනුපමාගේ් සුව දුක් බලන්නට එහි ගොස් සිටියාය. සේරා සඳලු තලයේ සිටම මැගිහාමිට ඇසෙන හඬින් කතා කළාය.”මැගිහාමි ඔය කෝල් එක කාගෙන්ද බලපන්...”පැන්ට්‍රියේ වැඩක නියැලෙමින් සිටි මැගිහාමි අඩියට දෙකට දුරකථනය වෙතට දිව ආවාය.”ලොකු මැණිකෙට කෝල් එක..? ඉක්මනට එන්න.””කාගෙන්.ද.?””එංගලන්තෙ ඉඳන් මහත්තයෙක් කතා කරනවා.”සේරාට එකවරටම සිහියට නැඟුණේ සිය එකම ඥාති සහෝදරයා වූ හෙක්ටර් කෑරගලය. ඔහු බැරිස්ටර් විභාගය සඳහා එංගලන්තයේ නීති විද්‍යාලයට ගියේ පසුගිය වසරේදී බව ඇයට හොඳින් මතකය.සේරා යුහුසුළුව පහළට දිව අවුත් රිසිවරය අතට ගත්තාය. ඇගේ සිත සතුටින් ඉපිලෙමින් තිබිණ.”අක්කෙ.. මං හෙක්ටර්..””කොහොමද මල්ලි... කොච්චර දවසකට පස්සෙද ඔයා කෝල් කළේ..?””එග්සෑම් එක තිබුණා අක්කෙ.. මට හෙල්ලෙන්න හැටියක් තිබුණෙ නැහැ.””දැන් එග්සෑම් එක ඉවරද?””ඔව්.. මං ලබන වීක් එකේ ලංකාවට එනවා.. ඒක කියන්නයි මේ කෝල් කළේ..”මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=av10091911</link>
    <topic>සුනිල් කාන්ති කැදැල්ල</topic>
    <author>හේමාලි විජේරත්න ඡායාරූප - ගීත් ද මැල්</author>
    <content>සුනිල් කාන්ති කැදැල්ලපුංචි කාලේ තමන්ගේ ගම් ප්‍රදේශය වූ බෙලිඅත්ත ‘රෙජිනා’ සිනමා ශාලාවෙන් චිත්‍රපට නැරඹු පොඩිත්තෙකුගේ හිතේ පහළ වුණේ අපූරු බලාපොරොත්තුවක්. මමත් කවදහරි දවසක චිත්‍රපටයක් හදනවා කියන එක. ඒ බලාපොරොත්තුව ඉෂ්ට කර ගන්න ඔහුට කවදාවත් හදිස්සියක් තිබුණේ නෑ. මේ කියන පුද්ගලයා ඉස් ඉස්සරලම ‘රෙජිනා’ ශාලාවෙන් නරඹලා තිබුණේ ‘බිනරමලී’ චිත්‍රපටය.එදා ඉඳල මේ වන විට බොහෝ කාලයක් ගතවෙලා. කාලය කොයිතරම් දේවල් වෙනස් කරනව ද? එදා සිනමා ශාලාවේදී ඇතිවුණු බලාපොරොත්තු සියල්ල අද ඔහු ඉෂ්ට කරගෙන. චිත්‍රපට කිහිපයක්ම තැනු නිෂ්පාදකවරයෙක් මෙන්ම සිය කුලුඳුල් සිනමා අධ්‍යක්ෂණය එළි දක්වන්නට සූදානමින් සිටින අධ්‍යක්ෂවරයෙක්. ඔහු සුනිල් අරුණ වීරසිරි.සුනිල් ගේ උපන් ගම බෙලිඅත්තේ වුණත් අද ඔහු පදිංචිව සිටින්නේ මාකොළ මාවරමණ්ඩිය ප්‍රදේශයේය.චිත්‍රපට නිර්මාණකරුවකු මෙන්ම ව්‍යාපාරිකයකු ද වන ඔහුගේ අලංකාර තෙමහල් මැදුරේ ජීවත් වනුයේ ඔහුත් ඔහුගේ බිරිඳ සහ දරුවන් තිදෙනාත්ය.ව්‍යාපාරිකයකු වශයෙන් කාර්ය බහුල ජීවිතයක් ගතකරන සුනිල් ගේ ජීවිතේ සාර්ථකත්වයේ සෙවනැල්ල ඔහුගේ බිරිඳ කාන්ති යැයි විටෙක අපට සිතුණා.ඇය සිය ස්වාමියාගේ ව්‍යාපාර ජීවිතයට මෙන්ම කලා ජීවිතයට ද නිබඳ ශක්තියක්. සුනිල්, කාන්තිට ආදරේට කතා කරන්නේ ‘නෝනා’ කියලා.චිත්‍රපට හදන්න සුනිල් තමන්ගේ පූර්ණ කාලයම වැය කරන කාලෙට ඔහුගේ ව්‍යාපාර බලා කියා ගන්නේ මේ ‘නෝනා’ තමයි. ඒ පළපුරුද්ද කාන්තිට ලැබිල තියෙන්නේ සුනිල් එක්ක එකට ගෙවපු යුග දිවියේ අත්දැකීම් නිසාවෙන්මයි.“සුනිල් දකුණු පළාතෙන් ආපු එක්කෙනෙක්. අපි දෙන්නා විවාහ වුණේ ආදර සබඳතාවයකින්. විවාහයෙන් පස්සෙ මාවරමණ්ඩියේ පදිංචියට ආවා. දැන් අපේ ගම මෙහේ වෙලා.සුනිල්ටත් - කාන්තිටත් දරුවන් තිදෙනෙක් ඉන්නවා. ලොකු පුතා ප්‍රමෝද් මිහිරංග කොළඹ ආනන්ද විද්‍යාලයේ අපොස උසස් පෙළ කරනවා. දෙවැනි දුව නිපුනි මධුරංග කොළඹ බෞද්ධ කාන්තා විද්‍යාලයේ අපොස උසස් පෙළ කරනවා. තුන්වැනි දුව නයනි කෞශල්‍යා බෞද්ධ කාන්තා විද්‍යාලයේ 6 වැනි වසරේ ඉගෙනුම ලබනවා.“අපි බොහෝම සරල ජීවිතයක් ගෙනියන පවුලක්. අපේ පවුලේ උවමනා එපාකම් අනුව අපි අපේ නිවෙස සැලසුම් කරලා හදා ගත්තා. අපේ නිවෙසේ ගෙදර දොර වගකීම් සියල්ල මගේ බිරිඳ කාන්ති අතේ තමයි තියෙන්නේ. ඒ වගකීම්වලින් එයා මාව සම්පූර්ණයෙන්ම නිදහස් කරලයි තියෙන්නේ. දරුවන්ගේ ඉගෙනීමේ කටයුතු, ගෙදර උයන පිහින දේවල්, මාර්කට් යන්නේ මේ හැම දෙයක්ම එයා කරන්නේ. ඇත්තටම ඒ නිසා තමයි මම නිදහසේ මගේ ව්‍යාපාරික කටයුතුත් කලා කටයුතුත් කරගෙන යන්නේ.සුනිල් කියන්නේ තම බිරිඳ ගැන උපන් සැබෑ සෙනෙහසින්.කාන්තිගේ අත් උදව්වට මේ නිවෙසේ කිහිප දෙනෙක්ම ඉන්නවා. විශේෂයෙන්ම ඔවුන්ට අලංකාර නිවෙසක් සහ අලංකාර ගෙවත්තක් තිබෙන බැවින් ඒ හැම දෙයක්ම දිනපතා පිරිසිදු කරන්නට කාන්තිට තනියම හැකියාවක් නෑ. ඒ නිසාම ඒ කටයුතු සිදුකරන්නට ඔවුන් කිසියම් ආයතනයකට පවරා තිබෙනවා. ඔවුන් දිනපතා පැමිණ නිවෙස පිරිසිදු කිරීම් හා නඩත්තු කටයුතු පිළිවෙළට සිදුකරගෙන යනවා.සුනිල් - කාන්තිගේ දරුවන් තිදෙනාත් මේ දෙදෙනා වාගේම කලාවට බෙහෙවින්ම කැමැති අය. සුනිල් ගේ කුලුඳුල් සිනමා නිර්මාණය වන ‘ටිකිරි සුවඳ’ චිත්‍රපටයේ වැඩිමල් පුතාත් බාල දියණියත් රඟපානවා.“අපි දරුවන්ට නිදහස දීලා තිබෙනවා ඒ අයගේ රුචිකත්වයන්ට අනාගතය තීරණය කරගන්න. අපි කාටවත් බල කරන්නේ නෑ අහවල් දේ කරන්න කියලා.”මේ නිවෙසේ සියලු කටයුතු සිදුවන්නේ බෞද්ධ චාරිත්‍රයන්ට මුල් තැන දීලා. තෙමහල් නිවෙසක්ව ඉදිවුණු නිවෙසේ තුන්වැනි මහල වෙන්වී තිබෙන්නෙත් බුදු කුටිය වෙනුවෙන්. දරුවන් තුන්දෙනාමත් හවසට මල් පහන් පුදා බුදුන් වඳින්න පුරුදු වී සිටිනවා. ඔවුන් කියන්නේ බෞද්ධ දර්ශනය අනුව ජීවිතය හැඩ ගස්වාගෙන ඇති නිසා තමයි මේ තරම් සාර්ථක ජීවිතයක් ගත කරන්නේ කියායි.ව්‍යාපාරික ලෝකයයි, කලා ලෝකයයි දෙකට ම සම්බන්ධ නිසා නිතරම මේ නිවෙසට අමුත්තෝ පැමිණෙනවා. ඔවුන් හැමෝටම ආගන්තුක සත්කාර දක්වන්න, ඥාතින්ට සංග්‍රහ කරන්න මේ හැම සබඳතාවයක්ම මේ පවුල ඉතාම සතුටින් පවත්වාගෙන යනවා.“අපේ දරුවෝ අපිට හුඟාක් ළඟයි. අපි ඉන්නේ හරියට යාළුවෝ වගේ. ඒ අය හැම දෙයක්ම අපි දෙන්නත් එක්ක කියනවා. ඒ විවෘතකම නිසා අපි අතර තිබෙන බැඳීම වැඩි වෙනවා. ජීවිතේ දිහා ආපස්සට හැරෙත්දි නිහතමානී ආඩම්බරයක් දැනෙනවා. කාන්ති කිව්වේ තෘප්තිමත් හැඟීමෙන්.හේමාලි විජේරත්න ඡායාරූප - ගීත් ද මැල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=av10091912</link>
    <topic>ලලිත් ප්‍රියංකරගෙන් කෘති දෙකක්</topic>
    <author>ගාමිණී සුසන්ත</author>
    <content>ලලිත් ප්‍රියංකරගෙන් කෘති දෙකක්ලලිත් ප්‍රියංකර නව පරපුර නියෝජනය කරන තරුණ සාහිත්‍ය කරුවකු ලෙස හැඳින්විය හැකි ය. මේ වන විට නිදහස් මාධ්‍යවේදියකු ලෙස පුවත්පත් කීපයකටම නිර්මාණ සපයන ලලිත් මේ දිනවල ඉතා අගනා කෘති දෙකක් එළිදැක්වීම සඳහා වෙහෙසේ. පසුගිය දිනෙක ලලිත් ප්‍රියංකර සමඟ සංවාදයකට එළඹුණේ එම කෘති දෙක පිළිබඳව තොරතුරු දැන ගැනීමේ අටියෙනි.“මවිසින් රචනා කළ ‘දවසක් පැල නැති හේනේ’ නම් කෘතිය සැප්තැම්බර් 23 වැනිදා සවස 4.00 ට කොළඹ බණ්ඩාරනායක සම්මන්ත්‍රණ ශාලාවේ පැවැත්වෙන පොත් ප්‍රදර්ශනයට සමගාමීව එළිදැක්වීමට නියමිතයි.2006 වසරේදී මම ‘ගී ලියන යතිවරු’ නමින් කෘතියක් රචනා කළා. එහිදී ලංකාවේ ගීත රචනා ක්ෂේත්‍රයේ සිටින ස්වාමීන් වහන්සේලා පිළිබඳ තොරතුරුත් උන්වහන්සේලාගේ ගීත රචනාත් එම කෘතියට ඇතුළත් කළා.ඒ වගේ ම ගීත රචනා සාහිත්‍යයට උන්වහන්සේලා ගෙන් වුණු සේවයත් මම ඇගයීමට ලක් කළා. 2007 වසරේදී මම ‘අභිමානී’ නමින් කෘතියක් රචනා කළා.දිවි පිදූ රණවිරුවන් සහ දේශාභිමානී ගීත පිළිබඳව එම කෘතියේ විස්තර අඩංගු වුණා. පසුව ප්‍රවීණ සාහිත්‍ය කරුවකු වන සිරිල් ඒ. සීලවිමල මහතා පිළිබඳව කෘතියක් රචනා කළා.තවත් ග්‍රන්ථ කීපයක් ම මම රචනා කරල තියෙනව. දවසක් පැල නැති හේනේ මගේ නවතම කෘතියක්. මෙහිදී විශාරද ගුණදාස කපුගේ ශූරීන් පිළිබඳව විවිධ පැතිකඩවලින් කරුණු ඉදිරිපත් කිරීමට මම වෙහෙසුණා.පාතේගම ඥාණීස්සර හිමියන්ගෙන් මෙහිදී ලැබුණේ නොමද සහයක්. ගුණදාස කපුගේ මහතාව මම දකින්නේ හොඳ මනුෂ්‍යත්වයක් තිබූ හොඳ ගීත ගායනා කළ ලස්සන ගීත තනු රචනා කළ සමාජයට හදවතින් ම ආදරය කළ හොඳ විචාර බුද්ධියක් තිබූ කලාකරුවකු ලෙස.ඔහු පිළිබඳව පොතක් රචනා කිරීම පහසු කටයුත්තක් නෙමේ. මෙම කෘතියේ ගුණදාස කපුගේ නම් යහපත් මිනිසාගේ ගුණ සුවඳ පිළිබඳ තොරතුරු අඩංගුයි. කපුගේ නම් සංගීතඥයා පිළිබඳවත්.කපුගේ නම් ගුවන් විදුලි තාක්ෂණික ශිල්පියා පිළිබඳවත් තොරතුරු ඇතුළත්. ඒ වගේ ම කපුගේ ශූරීන්ගේ දුර්ලභ ඡායාරූප රැසක් ම මෙම කෘතියට ඇතුළත් කරන්න මට හැකි වුණා.ගුණදාස කපුගේ ශූරීන්ගේ 65 වැනි ජන්ම සංවත්සරය වෙනුවෙන් මේ වැඩේ කරන්න මුල් වුණේ ‘විශාරද ගුණදාස කපුගේ කලා පදනම’ නම් සංවිධානය යි. මෙම කෘතිය එළිදක්වන උලෙළේ දී කපුගේ ශූරීන්ගේ පුතා වන මිත්‍ර කපුගේ මහතා විසින් තම පියාණන්ගේ ගීත කීපයක් ම ගැයීමට නියමිතයි.“මා විසින් රචනා කරන ලද මහාචාර්ය සුනන්ද මහේන්ද්‍රයන් පිළිබඳ ලියැවුණු ජනමාධ්‍ය සංස්කෘතිය හා සමාජය” නම් කෘතිය එළිදක්වන්නේ සැප්තැම්බර් 30 වැනිදා සවස 3.00 ට පුස්තකාල සේවා මණ්ඩල ශාලාවේදී.මෙම උත්සවයේ ප්‍රධාන දේශනය පවත්වන්නේ ආචාර්ය ප්‍රණීත් අබේසුන්දර මහතා. මහාචාර්ය සුනන්ද මහේන්ද්‍රයන් විශ්ව විද්‍යාල ආචාර්ය වරයකු ලෙස, නාට්‍ය කරුවකු ලෙස, කෙටිකතා කරුවකු නවකතාකරුවකු ලෙස ගීත රචකයකු ලෙස, සිනමා විචාරකයකු ලෙස තීරු ලිපි රචකයකු ලෙස සමාජයට සාහිත්‍යයට කළ සේවය මෙම කෘතියේ අඩංගු ලිපි මගින් අගයා තිබෙනවා.මෙම කෘතිය සඳහා ලිපි සපයා තිබෙන්නේ ශ්‍රී ලංකාවේ සිටින ප්‍රවීණ විද්වත් පිරිසක්. ලිපි 25 ක් මෙම කෘතියට අඩංගුයි. මවිසින් මෙම කෘතිය සංස්කරණය කළේ මහාචාර්ය සුනන්ද මහේන්ද්‍රයන් ඇගයීම අපගේ වගකීමක් වන නිසයි.”ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=av10091913</link>
    <topic>පියාගෙන් නවකතාවක් දියණියගෙන් ගී තැටියක්</topic>
    <author>ටානියා</author>
    <content>පියාගෙන් නවකතාවක් දියණියගෙන් ගී තැටියක්ජාතික රූපවාහිනියේ ළමා ගායිකාවක ලෙස දක්‍ෂතා දක්වන මළිඳු රවින්ද්‍රා සමරවික්‍රමගේ ගී නිර්මාණ ඇතුළත් ‘සඳපාන වගේ’ සංයුක්ත තැටිය පසුගියදාක එළි දැක්වුණා. කුඩා කලදී ඇය විසින් ගායනා කළ මගේ අම්මාට මම හැමදාමත් ආදරෙයි ගීතය අදටත් මෙරට ළමා පරපුරේ මෙන්ම විදේශයේ වෙසෙන ශ්‍රී ලාංකික දරුවන්ගේ මුවගේ රැඳුණු ගීයක්. මළිඳුගේ සංයුක්ත තැටියට සමගාමීව ඇගේ ආදරණීය පියාණන් කථිකාචාර්ය තරංග සමරවික්‍රමයන් විසින් රචිත ‘සල්මල සුවඳමය’ නවකතාවද එදිනම එළිදැක්විණි. මේ දෙපළගේ නව නිර්මාණ පිළිබඳ කෙටි කතා බහකට කථිකාචාර්ය තරංග සමරවික්‍රම අප හා එකතු කරගත්තා.එකිනෙකට වෙනස් මේ නිර්මාණ එළිදැක්වීම ගැන විස්තර කළොත්.ඔව්. මගේ දියණියගේ ගී නිර්මාණ ඇතුළත් කුලුඳුල් සංයුක්ත තැටිය ‘සඳපාන වගේ’ හා බුදු සිරිත ඇසුරෙන් පර්යේෂණාත්මකව මා ලියූ ‘සල්මල සුවඳමය’ යන නවකතාව දොරට වැඩුම ඊයේ (18) හොරණ නව නගර ශාලාවේදී පැවැත්වුණා.මේ සංයුක්ත තැටියට ඇතුළත් වන නිර්මාණ මොනවගේද?මවුගුණ, පිය ගුණ, බුදු ගුණ දේශාභිමානී සහ ධනාත්මක චින්තනය යන තේමාවන් ඔස්සේ රචනා වුණු ගීත 17 ක් මේ සංයුක්ත තැටියට ඇතුළත් වී තිබෙනවා. මෙම ගී එකතුවේ එන ‘නිල් අහස උස’ යන ගීය මළිඳුගේම නිර්මාණයක්. ඊට අමතරව ප්‍රවීණ මාධ්‍යවේදී දෙනගම සිරිවර්ධන, තනුජා ධර්මපාල වැනි අයද පද රචනයෙන් එක් වී සිටිනවා.මළිඳු කුඩා වියේ සිටම නිර්මාණකරණයට දක්‍ෂද?ඇය කුඩා කාලයේ සිටම රූපවාහිනියේ ළමා ඒකකයේ ළමා ශිල්පිනියක් ලෙස කටයුතු කරනවා. කුඩා කලදී ඇය ගැයූ ‘මගේ අම්මාට මම හැමදාමත් ආදරෙයි’ යන ගීතය මෙරට ළමා පරපුර අතර වඩාත් ජනපි‍්‍රය වූ ගීයක්. සෑම වසරකම ඔස්ට්‍රේලියාවේදී පැවැත්වෙන අලුත් අවුරුදු උත්සවය සඳහා ද ඇගේ නිර්මාණ ඇතුළත් වෙනවා. ඇය ගීත ගායනයට මෙන්ම ගී නිර්මාණයටද දක්‍ෂයි. රූපවාහිනියේ නිෂ්පාදනයක් වූ කෝමල රේඛා වැඩසටහන සඳහා ද මගේ සංගීතයට අනුව ඇයගේ ගීත නිර්මාණ ද එක්වී තිබුණා.මේ වනවිට යොවුන් වියේ පසුවන මළිඳු ළමා ගී පමණක් ගායනා කිරීමට පි‍්‍රයතාවයක් දක්වන්නේ ඇයි?බොහෝ කාලයක පටන් ළමා ගායන ශිල්පිනියක් ලෙස ඇය ලැබූ ආභාසය නිසා ඇය අදටත් වඩා පි‍්‍රය කරන්නේ ළමා ගී නිර්මාණයට හා ගායනයටයි.නිවෙසින් ලැබෙන සහය පිළිබඳවත් දැන ගනිමු.රවිඳුගේ මවත් සංගීත ගුරුවරියක් මෙන්ම පැරැණි ගායිකාවක්. මේ නිසාම ඇය හැදී වැඩුණේ සංගීතයට සම්බන්ධ පසුබිමක් තිබෙන පවුලක. එයින් මළිඳුගේ ඉදිරි ගමනට විශාල සහයක් ලැබෙනවා. අපි ඇගෙන් බලාපොරොත්තු වන්නේ අපේ කම, අපේ අනන්‍යතාවය රැක ගනිමින් හොඳ නිර්මාණ එළි දැක්වීමයි.ඇගේ ඉදිරි වැඩ කටයුතු පිළිබඳ කතා කළොත්?ඇය කැලණිය විශ්ව විද්‍යාලයේ උපාධි අපේක්‍ෂිකාවක්. මේ වන විට සංගීත විශාරද උපාධිය ලබා ඇති නිසා දැනට අපරදිග සංගීතය පිළිබඳ හදාරනවා. ඉදිරියේදී කුමන වෘත්තියක් තෝරා ගත්තත් සෞන්දර්ය පැත්තට යොමුවීම තමයි මළිඳුගේ බලාපොරොත්තුව.අප දැන් ‘සල්මල සුවඳමය’ ගැන කතා කරමු. මේ ඔබේ කීවැනි නිර්මාණයද?මේ මගේ තුන්වැනි පොත වුවත් මා එළි දක්වන පළමු නවකතාව තමයි ‘සල්මල සුවඳමය.’මෙම නවකතාවේ අන්තර්ගතය මොන වගේද?මෙය බුද්ධ චරිතය ආශි‍්‍රතව ගෙතුණු නවකතාවක්. මෙම පොත නිර්මාණය වූයේ සැබෑ සිද්ධාර්ථ චරිතය පිළිබඳ පරීක්ෂා කරමින් සැබෑ සිදුවීම් සමූහයක් රසවත්ව එකතු කරගනිමිනුයි.මෙවැනි නිර්මාණයක් තුළින් ඔබ පාඨකයාට දීමට උත්සහා දරන පණිවුඩය කුමක්ද?උට්ඨාන වීර්යයෙන් ඕනෑම දෙයක් ජය ගත හැකි බව ගෙන හැර පෑමට සුදුසුම චරිතය බුද්ධ චරිතයයි. ඉතින් මෙම පණිවුඩය පාඨකයා වෙත ලබාදීමයි මාගේ අරමුණ.ටානියාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=av10091914</link>
    <topic>සිනමාහල්වල වවුලන් එලවන්නත් සිද්ධවෙලා තියෙන්නේ අපිට</topic>
    <author/>
    <content>සිනමාහල්වල වවුලන් එලවන්නත් සිද්ධවෙලා තියෙන්නේ අපිටප්‍රසන්න විතානගේප්‍රසන්න විතානගේ අධ්‍යක්ෂණය කළ සියලු චිත්‍රපට දැන් ඩිජිටල් සංගත තැටිවලට (DVD) නැඟී ඇත. ලංකාවේ එකම සිනමාකරුවකුගේ සියලු චිත්‍රපට ඩිජිටල් සංගත තැටිවලට නැඟුණුපළමු අවස්ථාව මෙය වෙයි.ඔබේ සියලු චිත්‍රපට ඩිජිටල් සංගත තැටිවලට නැඟුවේ කවර අරමුණකින්ද?අරමුණු කීපයක්ම තිබෙනවා. එකක් සංරක්ෂණය. ඔබ දන්නවා, ආචාර්ය ලෙස්ටර් ජේම්ස් පීරිස් ගේ චිත්‍රපටවලින් සියයට පනහක් ම විනාශවෙලා. ධර්මසේන පතිරාජගේ චිත්‍රපට ගත්තත් වසන්ත ඔබේසේකරගේ චිත්‍රපට ගත්තත් එහෙමයි. මෙය සිදුවුණේ සංරක්ෂණාගාරයක් නොමැතිකමින්. ඒ පසුබිම තුළ මගේ චිත්‍රපට අඩුම වශයෙන් ඩී.වී.ඩී. මාර්ගයෙන් හෝ සංරක්ෂණය කළ යුතු යැයි මා හිතුවා.දෙවැනි අරමුණ මගේ චිත්‍රපට වැඩි ප්‍රේක්ෂක පිරිසක් අතරට සන්නිවේදනය කිරීම. අද චිත්‍රපට නැරඹිය හැකි එකම මාධ්‍යය සිනමාහල පමණක් නොවේ. ඩී.වී.ඩී. යන්ත්‍රයත් අද ජනප්‍රිය මාධ්‍යයක්.එමඟින් චිත්‍රපට නරඹන විශාල ප්‍රේක්ෂක පිරිසක් අද ලෝකයේ ඉන්නවා. ශාරුක් ඛාන් වැනි හින්දි නළුවෙක් අද ජර්මනියේ ජනප්‍රිය ඔහුගේ චිත්‍රපටවල ඩී.වී.ඩී. මාධ්‍යයෙන්. අද ජර්මනියේ ඩී.වී.ඩී. සාප්පුවල ශාරුක්ගේ චිත්‍රපට සඳහා වෙනමම රාක්ක පවා තිබෙනවා.අද දකුණු ආසියානු චිත්‍රපට කෙරෙහි උනන්දු වන යුරෝපීය ප්‍රේක්ෂක පිරිසක් ඉන්නවා. අපට ඔවුන් වෙත ළඟා විය හැක්කේ ඩී.වී.ඩී. මාධ්‍යයෙන්.නමුත් චිත්‍රපටයක් නැරඹීමේ හොඳම ස්ථානය සිනමාහල නේද?ඔව්. එහි විවාදයක් නැහැ. අනික සිනමාව කියන්නේ සාමූහික වින්දන මාධ්‍යයක්. ශාලාව අඳුරු වූ පසුව තිරය විවෘත වෙද්දී ප්‍රේක්ෂකයන් තුළ ඇතිවන රතිය අන් කිසි දේකින් ලබාගන්න බැහැ. අද ලෝකයේ සිනමාහල්වල ප්‍රමිති ඉහළ ගොස් තිබෙනවා. නමුත් අපේ රටේ තත්ත්වය ඊට වෙනස්. අපේ සිනමාහල්වල ප්‍රමිතියක් නොමැතිවීමයි ප්‍රශ්නය.අපේ සිනමාහල්වල ප්‍රක්ෂේපණය දුර්වලයි. ශබ්දපට දුර්වලයි. මගේ ‘ආකාස කුසුම්’ චිත්‍රපටයේ ඩී.වී.ඩී. පටයෙන් ප්‍රථම වතාවට ‘ඩොල්බි සරවුන්ඩ් ෆයිව් පොයින්ට් ෆයිව්’ (5.5) තාක්ෂණය හඳුන්වා දෙනවා. එබඳු ගුණාත්මක භාවයත් අපේ සිනමාහල්වල නැහැ.මෙහිදී කළ යුත්තේ සිනමාහල් නවීකරණයයි. එය ගුණාත්මක ප්‍රමිතියකින් යුතුව පවත්වාගෙන යෑමයි ඔබ කලින් කිව්ව වගේ ලෝකයේ වෙනත් රටවල සිද්ධ වෙන්නේ ඒක.ඔව්. අපේ රටේ සිදුනොවෙන්නෙත් ඒකමයි. සිනමාහල් සම්බන්ධයෙන් මට අමිහිරි අත්දැකීම් ගණනාවක්ම තිබෙනවා. කොටින්ම මම හදපු චිත්‍රපටය නෙමෙයි සිනමාහල්වල පෙන්වන්නේ. එහි ප්‍රක්ෂේපණය දුර්වලයි; ආලෝක තත්ත්වය දුර්වලයි, විදුලිබල අඩු ධාරිතාව නිසා මේ ආලෝක තත්ත්වය ඉතාම දුර්වලයි. දවසක් මට දුරකතන ඇමතුමක් ආවා.අපි ඔබේ චිත්‍රපටය බලනවා. දැන් විනාඩි විස්සක් විතර වෙනවා. තාම ශබ්දය නිකුත් වුණේ නැහැ කියලා. මම සිනමාහල් කළමනාකරුට කතාකරලා විමසුවා මොකක්ද ප්‍රශ්නය කියලා. වෙලා තියෙන්නේ මේකයි. එදා ප්‍රක්ෂේපණ යන්ත්‍ර ක්‍රියාකරු වැඩට ඇවිත් නැහැ. ඒ නිසා එදින එය ක්‍රියා කරලා තියෙන්නේ සුළු සේවකයෙක්. තවත් දවසක ඒ වගේම ඇමතුමක් ආවා.එයින් කියැවුණේ ශබ්ද පටය මුළුමනින්ම අපැහැදිලි බවයි. හේතුව විමසලා බලද්දි දැනගන්ට ලැබුණේ ප්‍රක්ෂේපණ යන්ත්‍ර ක්‍රියාකරු තම ජංගම දුරකථනය ප්‍රක්ෂේපණ යන්ත්‍රය මත තබා තිබීමයි.දුරකථනයේ වයිබ්‍රේෂන් එක නිසයි හඬපටය අපැහැදිලි. ඒ විතරක් නෙමෙයි ඇතැම් සිනමාහල්වල වවුලන් පවා සිටිනවා. උන් එලවන්න සිදුවෙලා තියෙන්නෙත් අපටමයි.සිනමාහල නිසැක වශයෙන් ම ප්‍රේක්ෂකයන්ට ප්‍රිය උපදවන ස්ථානයක් විය යුතුයි. ඔවුන්ට දිය යුතු සත්කාරය ඉතාම ඉහළ මට්ටමකින් තිබිය යුතුයි.ඔබ ‘ආකාස කුසුම්’ චිත්‍රපටයේ ඩිජිටල් සංගත තැටියත් සමඟ එම චිත්‍රපටයේ තිරනාටකයත් නිකුත් කළා.මගේ තිරනාටකයක් මුද්‍රණයෙන් පළවන ප්‍රථම අවස්ථාව මෙයයි. බොහෝ දෙනෙක් මගෙන් නිතරම අහන දෙයක් තමයි කොහොමද තිරනාටකයක් ලියන්නේ කියන එක. අපේ සිනමාවේ මම දකින ලොකුම ගැටලුව තමයි හොඳ තිරකතාකරුවන් නොමැතිවීම.අපිට හිටපු අවසාන යෝධයා තිස්ස අබේසේකර. ‘ආකාස කුසුම්’ තිරනාටකය මා පළකළේ එම මාධ්‍යය හදාරන ශිෂ්‍යයන්ට කිසියම් අවබෝධයක් ලබාදීම අරමුණු කරගෙනයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=av10091916</link>
    <topic>හද පුදසුන</topic>
    <author>යමුනා මාලනී පෙරේරා</author>
    <content>හද පුදසුනජීවිතයේ වසන්තය යනු කිනම් කාලය දැයි ඔබ සිතනවාද? සිතුවාද? ළමා කාලය තම ජීවිතයේ වසන්ත සමය යැයි ඇතැමෙකු කියාවි. තවත් කෙනෙක් කියන්නේ වසන්ත සමය කියන්නේ යෞවන කාලයය කියා ය. ඇතැම් කෙනෙකුට මේ වසන්තය උදාවෙන්නේ ජීවිතයේ මැදි වියේ දී හෝ මහලු වියේදී වන්නට ද පුළුවන් ය.මක් නිසාද වසන්තය යනු පැතුම් මල් පුබුදන රිසින් පල පීදෙන නැවුම් සුසාමයන් නිසා ය. වසන්තය ඇත්තේ සිතේ ය. සිතේ මේ වසන්තයට කාල බේදයක් නැත. සිතක් මිහිරට පත්වන්නේ සිත කැමැති සිත ඉල්ලන දේ ලැබුණොත් පමණයි.කැමැති දේ දකින විට ඇසෙන් සිතට යන්නේ මිහිරි සංඥාවයි. කැමැති හඬක් අසන විට සවනින් සිතට යන්නේ මිහිරි සංඥාවයි. මෙසේ අපි අපට රිසිදේ ග්‍රහණය කරගෙන ප්‍රමෝදයට පත්වන්නට පුරුදු වී සිටිමු. මෙසේ පසිඳුරන් ඇසුරින් තුන් සිතම ප්‍රමෝදයට පත්වන්නා වූ කාලය ජීවිතයේ වසන්ත කාලයම ය.මිහිරැති වසන්ත කාලේ කිම ඔබ මෙතෙක් නො ආවේ ගිම්හානයේ ගිලන් ව තනිවීමි වේදනාවේ සිතුවිලි සිතුම් සඳැල්ලේ ළතැවී වෙළී නිදැල්ලේ මිහිරක් කොහේද ඇත්තේ කිව මැන මටත් වසන්තේ දාහය ගතේ වෙලීලා කඳුළැලි නෙතින් ගලාලා// ඈතට ඇදී ගියා ඒ සොයමින් ගෙවූ අතීතේ සෙනෙහස ඔබෙන් උදා වූ යුගයකි ගෙවා නිමා වූපද - ප්‍රේමකීර්ති ද අල්විස්සංගීතය හා ගායනය - විශාරද ෂෙල්ටන් පෙරේරාආදරයෙන් ගෙවූ කාලය වසන්තයම ය. වසන්තය යනු වෙන කිසිවක් නොවේ ආදරයමය. වසන්තය යනු හමුවීම ය. සිත ළඟ හිදීම ය. එක්ව විඳීමය. ගිම්හානය යනු වෙන්වීමය. සිත විඳීම ය. සී සී කඩ යාමය.වසන්තය ගැන සිහින මවන්නේ අලුතින් නොවේ. තමා ළඟ සිට දුරස්වී ගිය වසන්තයකට ඔහු අමතයි. සැබැවින් ම ජීවිතය දිහා බලන කවි ඇසක විශද දෘෂ්ටිය කොපමණ දැයි ඔබ සිතුවා ද? එය අඟලින් හෝ සෙන්ටිමීටරයෙන් මනින්නට බැරි දුරින් ම ය. ඒ තරමට කවි ඇස සංකීර්ණ ය. ලොව කිසිම දෘෂ්ටි විශේෂඥයෙකුට සොයාගන්නට බැරි තරම් සංකීර්ණ ය.කවියා තරම් බුහුටියට චිත්‍ර අඳින්නෙක් තවත් නැත. එසේ ම පිළිම නෙළන්නෙක් ද නැත.ගිම්හානයේ ගිලන් වී මා තනිවන්නේ වේදනාවේ ය. ඇළදොළ දිය හිඳී ගිය තුරුලතා ඉපල් බේරුණු පොළව ඉරි තැලී ගිය දූලි නංවන මේ නියඟයේදී හදවත කෘශ වී වේදනා දෙයි.ප්‍රේමකීර්තිහුස්ම අල්ලාගන්නට බැරි විදියට නහර ගැට ගැසෙයි. ගෙවූ අතීතය ගෙවා නිමා කළ යුගයක් පමණක් ය කියා හැඟෙන විට සිතේ කීරි ගැහෙන වේදනාව ඔබට තේරෙනවාද?රචකයා ගේ අපූරු වාංමාලාවට සංගීතය කාවද්දා එය සිතට කාවදින සේ ගායනා කළ සංගීතවේදියා වන ෂෙල්ටන් පෙරේරා ශිල්පියාගේ මේ ගීතය අදටත් අප සිත දනවන භාවමය කම්පනය සුළු පටු නම් නොවේ. ගිම්හානයේ ගිලන් වී - තනිවීමි වේදනාවේ... යන වදන් කීපය තුළ ම රචකයාගේ වදන් භාවිතයේ අපූරු සකසුරුවම නිදන්ගත වී ඇති යයි සිතේ. සෙනහස ඔබෙන් උදා වූ යුගයකි ගෙවා නිමාවූ රුකුල් නාදය මොනතරමක් නම් දුරකට හද කකියවන සුලු ද?ගීතයේ සුල මුල සොයා යාමේ තෘෂ්ණාවෙන් පෙළෙද්දී මට හමුවන්නේ ෂෙල්ටන් පෙරේරා ශිල්පියාගේ පිය බිරිඳ ශෂී සමඟ පුතණු සතිෂ් පෙරේරා ය.“මේ ගීතය නිර්මාණය වුණේ මට මතක හැටියට 1976 දී විතර අපේ ආදරයට හුඟාක් කරදර බාධක ආපු යුගයක් තමා ඒ. මම ඉන්දියාවේ ඉඳන් ලංකාවට ඇවිත්. අපේ එක්වීමට දෙමාපියන්ගේ බරපතළම විරෝධය ක්‍රියාත්මක වෙච්ච කාලෙදි ෂෙල්ටන්ට මේ ගීතය ගයන්න ලැබුණේ. ප්‍රේමකීර්ති මේ ගීතය ලියා තියෙන්නෙ අපේ ප්‍රශ්නෙ ගැනමයි කියලා ඒ දිනවල බොහොම කතාබහට ලක් වුණා. ඇත්තටම ෂෙල්ටන් හුඟාක්ම ප්‍රිය කරපු ඔහුම සංගීතවත් කරපු ගීතයක්...”ෂෙල්ටන්ඒ ශෂී පෙරේරා මහත්මියගේ වදන් ය.දශක තුනක් ඉකුත් වී ඇති මේ ගීතය ඇසූ දා පටන් මේ දක්වා එහි ඇති රසයේ කිසිම වෙනසක් ඇත්තේ නැත. සාර්ථක නිර්මාණයක හැටි සොබා එයම නොවේද?මිහිරැති වසන්තය... ඔබ තාම ආවේ නැත්තේ මන්දැයි මා දන්නේ නැත. ඇවිල්ලා යන්නට නම් ඔබ ආවේ කුමකට දැයි මට සිතෙයි. ඒ ඔබ නෑවිත්ම සිටියා නම් ඔබේ මිහිර ගැන මා දන්නේ නැති නිසා ය. ගිම්හානයේ ගිලන් වී වේදනාවේ තනිවී නමුත් තවමත් මගේ සිත සිතුවිලි තටු ලබා ඉගිලී යයි. ඒ ජීවිතේ හැටිය.වින්ද මිහිර නො එන මිහිරක් වී ඈතට පාවී යද්දී ඒ යුගය දැන් ඉතින් හමාර නොවේ දැයි සිතට ඒත්තු ගැන්වෙන විට දැනෙන වේදනාව... එය ඔබට කවදාවත්ම තේරෙන එකක් නැත...!යමුනා මාලනී පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=av10091917</link>
    <topic>ආදරවන්තයන්ගේ සිතුවිලි හරිම නිර්මාණාත්මකයි</topic>
    <author>වසන්ත ජයසිංහ ආරච්චිගේ</author>
    <content>ආදරවන්තයන්ගේ සිතුවිලි හරිම නිර්මාණාත්මකයිඑඩ්වඩ් මල්ලවආරච්චිනවකතාකරුවකු විදිහට මේ ආ ගමන ඔබ හිතා මතා ආ ගමනක් නෙමෙයි කියලයි මට හිතෙන්නේ.ඔව් ඒක ඇත්ත. නවකතාවට මං ආවේ අහම්බයකින් කිව්වොත් හරි. මගේ මුල් ම නවකතාව මම ලිව්වේ (ප්‍රාර්ථනා) විද්‍යෝදය විශ්ව විද්‍යාලයෙන් අවුට් වුණ කාලේදීමයි. ඒ වෙනකොට මම කිසිම සඟරාවකට පුවත්පතකට ලියලා නැහැ. මාධ්‍ය සම්බන්ධතා තිබුණෙත් නැහැ. මේ ගැන ඉගෙනගන්න ගුරුවරයෙක් හෝ අනුගමනය කළ කෙනෙක් හිටියේ නැහැ. මම හොඳින් පොත පත පරිශීලනය කළා. නාට්‍ය බලන්න ගියේ ලුම්බිණියට, බොරැල්ල තරුණ බෞද්ධධ සංගමයට. චිත්‍රපට බැලුවා. පරිවර්තන සාහිත්‍යය කෘති කියෙව්වා. මෙහෙම පසුබිමක් මට තිබුණේ.නමුත් රැකියාවක් නැති ප්‍රශ්නය අද වගේ ම එදත් කාටත් දැනුණා. මේ නිසයි අරගල පැනනඟින්නේ. මේ පසුබිමේ හිටපු මගෙන් ‘ප්‍රාර්ථනා’ මුල් ම නවකතාව ලියවෙන්නේ ඔය විදිහට. මෙහි අශෝක ගේ චරිතයෙන් මාවම නිරූපණය වුණා කියලයි මට හිතෙන්නේ.එදා පටන්ගත් ගමන අද දක්වා ඔබ අනවරතව ලියන කෙනෙක්. ඒ යුගයත් මේ යුගයත් ඔබේ ලේඛනයට කරන බලපෑම මොනවගේ ද?ඒත් මට දැනෙන දෙයක් පරිසරය, මිනිස්සු මේ දේවල් වෙනස් වුණත් සමහර එදා තිබුණ ප්‍රශ්න අදටත් මිනිසුන්ට වලංගුයි. ඒ නිසාම මගේ එදා ලියූ නිර්මාණ අදටත් රසිකයන් ඉල්ලනවා. හොඳ නිර්මාණ සර්වකාලීනයි.71 දී මම ලියූ නවකතාව අදටත් මුද්‍රණය වෙනවා. මම විශ්වාස කරනවා හොඳ නිර්මාණයක සර්වකාලීන බවක් තියෙන්න ඕන. ඒ වගේ ම ලේඛකකයාට නැත්නම් නිර්මාණකරුවා හැම මොහොතකම ඉන්නේ සමාජයත් එක්ක.ඒ නිසා ඔහුට සමාජය ස්පර්ශ වෙනවා. බොහොම ඉක්මනින්. යුගයට අනුරූපව වෙනස් වෙන්න ඕන. ඒ නිසා නිර්මාණ වෙනස් වෙන්න ඕන. හැබැයි ලාභ අපේක්ෂාවෙන් නෙමෙයි පරමාර්ථ විදිහට.එදා නවකතාවේ විරාගයේ අරවින්ද - බතී, ගම්පෙරළියේ නන්දා - පියල්, ගොළු හදවතේ දම්මි - සුගත් ආදරය කරපු සෞන්දර්යාත්මක යුගයක් නෙමෙයි අද තියෙන්නේ. අද අපි ඉන්නේ එස්.එම්.එස්. යුගයක. මේ දේවල් ඔබේ ලේඛනයට බලපාන්නේ නැද්ද?සත්තකින් ම බලපානවා. අද වගේ නෙමෙයි එදා ආදරය ගලා ගිය බැඳීම් හරිම සෞන්දර්යාත්මකයි. ඒ නිසා ලේඛකයන්ට ඒ දේවල් ඔවුන්ගේ නිර්මාණවලට තදින් ම බලපෑවා. ඒ විතරක් නෙමෙයි එහෙම ආදරවන්තයන්ගේ සිතුවිලි හරිම නිර්මාණාත්මකයි.හදවතේ තියෙන දේ රාත්‍රියේ කොළේකට සටහන් වෙනකොට නොදැනුවත්වම හොඳ නිර්මාණ බිහිවුණා. ඒ තුළින් හොඳ නිර්මාණකරුවන් බිහිවුණු අවස්ථා තියෙනවා.එහෙම ලියැවුණ කවියක් කවි පිටුවක පළ වෙනකොට දැනෙන තෘප්තිය එස්.එම්.එස්. එකකින් ලබන්න පුළුවන් ද? අද තාක්ෂණික ලෝකයක එහෙම සෞන්දර්යාත්මක නිර්මාණ බිහි කරන්න අමාරුයි. නමුත් මේ මෙවලම් අතහැරලා දාලා අපිට දැන් කටයුතු කරන්න බැහැ.දශක හතරකට අධික කලක් ඔබ ලේඛනයේ රැඳිලා ඉන්නවා. මේ ආ ගමන පිළිබඳ සෑහීමකට පත්වෙන්න ඔබට පුළුවන් ද?ඔව්. ඇත්තටම මම යමක් කරලා තියෙනවා. නමුත් ඉතිං නිර්මාණකරුවෙක් විදිහට තමන්ගේ නිර්මාණ ගැන සෑහීමකට පත්වෙන්න බැහැ. මොකද ඔහු තව තවත් අධ්‍යයන කාර්යයේ නියැලෙන නිසා. අනෙක් අතට කලාකරුවකු විදිහට අපි ලබපු ජයග්‍රහණ ඉතාම ඉහළයි. හොඳ නිර්මාණ කළොත් රසිකයන් අතර රැඳෙනවා. ඒ නිසා හැමදේටත් වඩා ජනප්‍රසාදය අපට වටිනවා.අපි තවමත් කතා කරන්නේ එදා බිහිවුණ ‘ගම්පෙරළිය’ ‘විරාගය’ වැනි නවකතා ගැන පමණයි. ඇයි තවමත් අපට එතනින් මිදෙන්න බැරි?ලේඛකයන් ටික දෙනෙක් බිහිවුණු යුගයක නිර්මාණ බිහිවුණේ සීමිත ප්‍රමාණයක්. ඒ නිසා වැඩි දෙනෙක්ගේ කතා බහට ලක් වුණා. ඒ නිසා මාධ්‍ය හරහා ප්‍රබල ලෙස කතාබහ, විවේචන තිබුණා. විශේෂයෙන් අද තරම් මාධ්‍ය නොතිබූ කාලයක. අද තත්ත්වය වෙනස්. අද මොනතරම් මාධ්‍ය තිබුණත් එහෙම විචාරයක් අනුග්‍රහයක් නැහැ. ඒ ලැබෙන ඉඩත් සීමිතයි. නැත්නම් හොඳ නිර්මාණ, නවකතා බිහිනොවෙනවා නෙමෙයි. නමුත් ඒවා අගය කිරීමක් සිද්ධ වෙන්නේ නැහැ. ඒ නිසයි ඔබ කියූ නවකතා අතර අපි හිරවෙලා ඉන්නේ.දැන් බලන්න අජිත් තිලකසේන, සයිමන් නවගත්තේගම හොඳ නිර්මාණ කළ අය. ඒත් කවද්ද ඒ දේවල් අගය කළේ. මෙන්න මේ ඛේදවාකයයි. ඔබ ඇසූ ප්‍රශ්නයට බලපාලා තියෙන්නේ. කවුරු හරි කියනවා නම් තවමත් අපට හොඳ නවකතා නැහැ කියලා ඒක කුහක කතාවක්.ඔබේ නවකතාවල පිටකවරය බොහෝ වෙලාවට කාන්තා රූපයකින් සැරසෙන බව අපි දැක තියෙනවා. සමහරු කියන්නේ නවකතාවෙන් කියන දේට එය නොගැළපීමක් කියලා. මෙහෙම කවර ඇතුළත් නවකතා සමහර පාඨකයින්ගෙන් දැකපු ගමන් ප්‍රතික්ෂේප වෙනවා. මේ පිළිබඳ මොකක්ද ඔබේ මතය.මෙහෙමයි. මං යම් දෙයක් කරන්නේ බොහෝ වෙලාවට හිතලා මතලා. අනිවාර්යයෙන් ම සුන්දර දෙයක් මම පිටකවරයට දාන්නේ. හැබැයි නවකතාවේ අන්තර්ගතයට ඒ දේ අදාළවයි මම තෝරාගන්නේ. ඔබ කියන කතාව හරි. කාන්තා රූපයක් බොහෝ වෙලාවට මම යොදාගන්නවා. ගැහැනිය කියන්නේ ආකර්ෂණිය රූපයක්. ඇට සම් මස් නහර තියෙන කවුද කැමැති ආකර්ෂණීය දෙයක් දෙස නොබලා ඉන්න.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=av10091918</link>
    <topic>මාධ්‍යයෙන් එළියට ආ ලීස් - බර්ටන් පෙම් හසුන්</topic>
    <author>සේමාලි කැල්ලපත</author>
    <content>මාධ්‍යයෙන් එළියට ආ ලීස් - බර්ටන් පෙම් හසුන්විසිවැනි සියවසේ බටහිර සිනමා ලෝකය ඕපාදූපවලින් පුරවාලූ පේ‍්‍රම පුරාණයක් වූයේ එලිසබත් ටේලර් - රිචඩ් බර්ටන් පේ‍්‍රම පුරාණයයි. දෛවයේ සරදමකින් ඔවුන් වෙන්ව ගිය ද රිචඩ් බර්ටන් නිරන්තරයෙන් පැතුවේ ඇගේ ආදරය ය. අවසන් සුසුම් පොද පිට කිරීමට මොහොතකට පෙරද ඔහු ඇගේ අතැඟිලි පහස ලැබීමට පෙරුම් පිරුවේය.ඔවුන්ට ම වෙන්වූ මේ පේ‍්‍රම කතාව පළමුවරට ලෝකයාට දැන ගැනීමට ලැබුණේ රිචඩ් බර්ටන් චරිතාපදානය එළිදැක්වීමත් සමඟය. මේ චරිතාපදානය ලියැවී ඇත්තේ ඔවුන් දෙදෙනාගේ පෞද්ගලික දිනපොත් හා පෙම් හසුන්වල තිබූ තොරතුරු ඇසුරෙනි.රිචඩ් බර්ටන් යනු එකල හොලිවුඩ් සිනමාවේ වැඩිම මුදලක් අය කළ නළුවාය. ඔහු වඩාත් ප්‍රසිද්ධියට පත්වූයේ එලිසබත් ටේලර් නිසාය. කාන්තාවන් අතර ඉතා ජනපි‍්‍රය පුද්ගලයකු වූ රිචඩ් හොලිවුඩයේ කාම ධේනුව ලෙස හැඳින්වුණු මැර්ලින් මොන්රෝ සමඟ ද දිගුකාලීන රහස් සබඳතාවක් පැවැත්වූ බව එම චරිතාපදානයේ සඳහන් වේ.Prince of Players නමින් රිචඩ් බර්ටන් චරිතාපදානය ලියා ඇත්තේ රිචඩ් ගේ හිටපු පොත් ප්‍රකාශකයා ය. එකල බර්ටන් විවාහ වී සිටියේ සිබිල් විලියම්ස් සමඟය. ඒ ඔහුගේ ප්‍රථම විවාහයයි. 1960 මුල් ගණන්වලදී රිචඩ්ට එලිසබත් මුණ ගැසීමත් සමඟ මැල්රින් මොන්රෝ හා තිබූ සබඳතාව නතර වූ බව ද එම චරිතාපදානයේ සඳහන් වේ.පසුව පෙමින් බැඳුණ ද මේ දෙදෙනා මුලින්ම එකිනෙකා දුටුවේ 1953 දීය. එවකට ගැබිණියක වූ ටේලර් සිය ප්‍රථම සැමියා වූ මිචෙල් වයිල්ඩින් සමඟ සාදයකට සහභාගි වී සිටියදීය. දෙදෙනා ගේ ආදර සබඳතාවට මුල පිරුණේ 1963 දී ‘ක්ලියෝ පැට්රා’ චිත්‍රපටයේ රූගත කිරීම් කරද්දීය.ඒ වන විට එලිසබත් කල් ගෙවුවේ සිය සිවුවැනි සැමියා වූ එඩී ෆිෂර් සමඟ ය. කෙසේ හෝ දෙදෙනා ගේ පෙම් සබඳතාව මුහුකුරා යද්දී ඒ පිළිබඳ වූ රසබර පුවත්වලින් හොලිවුඩ් පුරයේ පුවත්පත් පිරී ඉතිරී ගියේය.දෙදෙනාම විවාහකයන් වූයෙන් සියලු නීතිමය බැඳීම්වලින් මිදී විවාහ වීමට හැකිවූයේ 1965 දීය. ඒ මොන්ට්‍රියල්හිදීය.එතැන් පටන් හොලිවුඩ් පුරයේ කිරුළු පලන් නළු නිළි යුවළ වූයේ එලිසබත් ටේලර් හා රිචඩ් බර්ටන් ය. ජනපි‍්‍රයත්වයේ හිණිපෙත්තට නගිද්දී ඔවුන්ගේ ජීවිතයේ තෙවැනි සහකරු මෙන් ඔවුන් අතරට ආවේ මත්පැන් ය. ඔවුහු දෙදෙනාම දැඩි ලෙස මත්පැනට ඇබ්බැහි ව සිටියහ.“මේ දෙදෙනාගේ ජීවිතයේ තෙවැනි සහකරු මත්පැනුයි. මත්පැන් නැතිව ඔවුන්ට ජීවිතේ කිසිම දෙයක් කරගැනීමට බැරිවුණා.” ඔවුන්ගේ ළඟම හිතවතෙක් චරිතාපදානයට එසේ සඳහන් කර තිබිණ.රිචඩ් ගේ ජීවිතයේ අභාග්‍යසම්පන්න කාලය එළඹුණේ හැටේ දශකයේ අගභාගයේ යැයි සඳහන්ය.ඔහු සිය පියා මෙන් සැලකුවේ වැඩිමහල් සොහොයුරු අයිෆර් ය. ස්විට්සර්ලන්තයේ පිහිටි බර්ටන් ගේ නිවෙසේ මධු පානය කරමින් සිටි අයිෆර් ලිස්සා වැටී සදහටම රෝගියකු වීම බර්ටන් දැඩි ලෙස සසල වූ සිද්ධියක් විය.ඔහු ඒ දුකෙන් මිදීමට වැඩි වැඩියෙන් මත්පැනට ඇබ්බැහි වූ අතර ඇතැම් අවස්ථාවල ඒ තරහ ආවේග ද පිටකර හැරියේ එලිසබත් ටේලර්ට ය. වයස අවුරුදු 36 දී එලිසබත් ටේලර් ගර්භාෂය ඉවත් කිරීමේ සැත්කමකට මුහුණ දුන්නාය. ඒ වන විට ඇය පෙර විවාහවලින් තිදරු මවක ව සිටියාය. බර්ටන් ගෙන් ද ඇයට දියණියක ලැබිණ.1968 දී ටේලර් ගේ පියා මිය යෑම ඇය දැඩි කම්පනයට පත්කළා යැයි බර්ටන් වරක් සිය දිනපොතක ලිව්වේය.“ඇය කැලෑ සතෙක් වගේ හඬා වැලපුණා” ඔහු ලියා තිබිණ.එලිසබත් කෙතෙක් මත්පැන් පානය කළ ද වෛද්‍ය ප්‍රතිකාර ද ලබා ගත්තාය. බලවත් වේදනා නාශක ඖෂධ භාවිතය නිසා ඇය දින ගණන් තෝන්තුවාවෙන් මෙන් කල්ගත කළාය. දෙදෙනාම එක්ව මත්පැන් පානය කරමින් ඔවුන් ගත කළ මේ ජීවිතය ඇතැම් විට ඔවුන්ටම එපා වී තිබිණ.“මං අද දවසම හිටියෙ ඇඳේ. එලිසබත් දවසම මත්පැන් බොමින් සිටියා. ඇය පොතක්වත් කියවන්නේ නැහැ. මං අධිකව මත්පැන් පානය කරන්නෙක්. මේ ජීවිතය නිසා අපේ මත්පැන් පානය දෙගුණ තෙගුණ වෙලා. ඇයට මා එපා වේදෝයි මට බයත් හිතෙනවා” යැයි රිචඩ් වරක් ඔහුගේ දිනපොතේ ලියා ඇත්තේය.රිචඩ් බර්ටන් යනු වෛද්‍යවරුන් නොරුස්සන්නෙකි. එහෙත් ටේලර් ගේ බල කිරීම මත ඔහු ඇගේ පෞද්ගලික වෛද්‍යවරයා මුණ ගැසුණේය. වෛද්‍යවරයා ඔහුට තදින්ම අවවාද කළ අතර ළඟදීම සිරෝසිස් වැළඳිය හැකි බවට ද අනතුරු අඟවා තිබේ.“හරි මං මත්පැන් බීම සම්පූර්ණයෙන්ම නවත්වනවා” ඔහු එතැන් සිට දින ගණනාවක් මත්පැනෙන් වැළකුණත් යළි ඊට ඇබ්බැහි විය. එලිසබත් ටේලර් සම්මාන පිට සම්මාන දිනාගනිද්දී රිචඩ් බර්ටන්ට සිදුවූයේ නාමයෝජනා පමණක් ලැබී හිස් අතින් ගෙදර ඒමටය.මෙනිසා ඔහු ගුණාත්මක චිත්‍රපටවලට වඩා මුදල් උපයන චිත්‍රපට සඳහා උනන්දු විය. එක් අවස්ථාවක එවන් චිත්‍රපටයක රූගත කිරීම් සඳහා ඔහු මෙක්සිකානු කාන්තාරයට ගියේය. එහි සිටි ඔහුට එලිසබත් නැති තනිකම හා පාළුව තදින් දැනිණ. ඔහු මේ අවදියේ ඇයට ලියූ පෙම් හසුන් ගණනාවක් පසුව ප්‍රසිද්ධ විය.එම ලිපිවලින් ඔහු දහසකුත් එකක් වූ ආදරණීය ආමන්ත්‍රණවලින් ඇය අමතා ඇත්තේය. ඇතැම් ලිපිවලින් ඔහු ආයචනා කර තිබුණේ එක මොහොතකට හෝ තමා වෙත එන ලෙසය. ඒ ආයාචනා අනුව ගුවන් මඟින් වහා ඔහු වෙත ආ එලිසබත් දින කීපයක් ඔහු හා ගත කළාය. මේ දින කීපය ඔවුන් ගතකර ඇත්තේ අලුත විවාපත් වූ යුවළක් මෙනි. එවර ඔහු දින 140 ක් මත්පැන් පානය නොකළේය.එලිසබත් ටේලර් යනු ආභරණවලට සහ සුවඳ විලවුන්වලට දැඩි සේ ආදරය කළ තැනැත්තියකි. එලිසබත් හා රිචඩ් බර්ටන් ආදරයෙන් ගත කළ සමයේ ඔහු ඉතා වටිනා දියමන්ති ආභරණ ඇයට තෑගි කළේය.වරක් ලෝක ප්‍රකට කෝටිපති ව්‍යාපාරික ඇරිස්ටෝටල් ඔනාසිස් සිය අලුත් ම පෙම්වතිය වූ ජැකොලයින් කෙනඩිට තෑගි කිරීම සඳහා දියමන්තියක් බැලීය. එම දියමන්තිය දුටු එලිසබත් ටේලර්ට එය අවශ්‍ය විය. පසුව මේ දියමන්තිය ප්‍රසිද්ධ වූයේ ටේලර් බර්ටන් දියමන්තිය ලෙසිනි.ඔවුන්ගේ දස වසරක විවාහ දිවිය අවසන් වූයේ 1974 දීය. රිචඩ් එලිසබත්ගේ සිවුවැනි ස්වාමි පුරුෂයාය. ඔවුන් වෙන්ව සිටි වසරක කාලයේ දී රිචඩ්ට ඇය නැති පාළුව දැඩිව දැනුණු බව ඔහු ඇයට ලියූ පෙම් හසුන්වල සඳහන් ව තිබිණ. ඇතැම් අවස්ථාවලදී ඔහු සිය ලිපි මඟින් ඇයට පාපොච්චාරණය කරමින් තර්ජනය කරමින් ඇගේ ආදරය ඉල්ලා සිටියේය.“ඔබ මා දමා යන්නේ නම් මා දිවිනසා ගන්නවා. ඔබ නැති ජීවිතයෙන් මට ඵලක් නැහැ.” එලිසබත් යළි ලබාගැනීමට තිබූ අවශ්‍යතාව සඳහන් කරමින් ඔහු ලිව්වේය.ඒ අනුව ඔවුහු දෙදෙනා යළිත් 1975 දී විවාහ වූහ. ඒ බොට්ස්වානා හි චෝබේ ජාතික වනෝද්‍යානයේ ලොජ් එකකදීය. විවාහයට අත්සන් තැබුවේ ලොජ් එකේ කළමනාකරුය. එතැන වූ සුන්දර ගංතෙරකට ගොස් ඔවුන් සිය දෙවැනි විවාහ දිවිය සැමරුවේ ෂැම්පේන් පානය කරමිනි.එහෙත් ඔවුන්ගේ මේ විවාහ දිවිය පැවතියේ වසරකි. ඔවුහු යළි දික්කසාද වූහ. රිචඩ් ඉන්පසු දෙවරක් විවාහ වූ අතර එලිසබත් ද දෙවරක් විවාහ වූවාය. එලිසබත් ඔහුගේ දෙවැනි බිරිය ය. රිචඩ් එලිසබත්ගේ 5 වැනි සැමියාය. එලිසබත් මිත්තනියක වූයේ වයස අවුරුදු 39 දීය. දැන් 78 හැවිරිදි වියේ පසුවන එලිසබත් ටේලර්ට මුනුබුරු මිනිබිරියන් නව දෙනෙකි.බටහිර සිනමාවේ අසහාය නළු නිළි යුවළක් වූ රිචඩ් බර්ටන් හා එලිසබත් ටේලර් දෙවරක් විවාහ වී දෙවරක් දික්කසාද වුවද ඔවුන් දෙදෙනාට දෙදෙනා තදින් ආදරය කළ බව ඔවුන්ගේ පෙම් හසුන් හා පෞද්ගලික දිනපොත්වලින් හෙළිවේ.එලිසබත් ටේලර් පසුගියදා ඇමෙරිකාවේ ‘වැනිටි ෆෙයාර්’ සඟරාව හා කළ සම්මුඛ සාකච්ඡාවකදී ඔවුන් අතර හුවමාරු වූ පෙම් හසුන් පිළිබඳ සාකච්ඡා කළාය. ඔවුන් රෝමයේදී මුලින් ම දුටු දා බැඳි ආදරය පිළිබඳව වැනිටි ෆෙයාර් වාර්තාකරු හා කතාබහ කළ ඇය රිචඩ් තමාට අවසන් වතාවට ලියූ ලිපිය ප්‍රසිද්ධ කිරීම ප්‍රතික්ෂේප කළාය. එහෙත් එහි ඇතැම් කොටස් පමණක් වාර්තාකරුට කියවූවාය.රිචඩ් බර්ටන් ඇයට ලියූ අවසන් ලිපිය සදහටම තම සයනය අසල ලාච්චුවක මතක සටහනක් සේ තැන්පත්ව තැබෙනු ඇතැයි ද ඇය පැවසුවාය.රිචඩ් බර්ටන් මිය ගියේ 1954 දීය. එවිට ඔහුට වයස අවුරුදු 58 කි.“මං මගේ ජීවිතයේ සතුටින් ම ගත කළේ ඔබ සමඟ සිටි කාලය යි. මං මැරෙන මොහොතේ හෝ මගේ හදවත පතන්නේ ඔබේ උණුසුමයි.” යනුවෙන් ඔහු මියයෑමට දින කීපයකට පෙර ඇයට ලියූ අවසන් ලිපියේ ලියා තිබිණ.තමා 8 වැනි වරටත් විවාහ වීමට යන කතාව අසත්‍යයක් යැයි සඟරාවට පැවසූ එලිසබත් ටේලර් රිචඩ් බර්ටන් යනු වචනයේ පරිසමාප්ත අර්ථයෙන්ම උත්කෘෂ්ඨ මිනිසෙකැයි ද පැවසුවාය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=av10091919</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්න‘සරා සොඳුරු මල් පැටලි’දෙදෙනකු ලියූ ගීයක්ද?ගනේමුල්ලේ සුනිල් සිරිවර්ධනප්‍රශ්නය - පූජ්‍ය රඹුකන සිද්ධාර්ථ හිමියන්ගේ ගීත රචනා ගැන ඔබේ විචාරාත්මක අදහස් දක්වන්න.පිළිතුර - උන්වහන්සේ තමයි මෙරට යතිවර ගීත රචක පරපුරේ පුරෝගාමියා. ඊට ඉහත වැලමිටියාවේ ධම්මරක්ඛිත හාමුදුරුවන් ගීත නාටකයක් ගුවන් විදුලියට ලියා තිබුණත් සිද්ධාර්ථ හිමියන් මෙන් කේවල ගීත ලියා නැහැ. සිද්ධාර්ථ හිමියන් අතිවිශිෂ්ට ගීත රචකයෙක්. ප්‍රතිභාව, සමාජ දෘෂ්ටිය, මානව හිතවාදී ගුණය ඉතාම උසස් මට්ටමකින් උන්වහන්සේ ගේ ගීත ප්‍රබන්ධවල රැඳී තිබෙනවා.මාරස්සන ස්ටෙලා කබ්රාල්ප්‍රශ්නය - සුනිල් එදිරිසිංහ ගයන ‘සීතල දිය පිරි සුනිල විලයි’ නම් වූ ගීතය ‘දෑස නිසා’ චිත්‍රපටයේ ආ ගීතයක් ද?පිළිතුර - මහගමසේකර ලියූ එකී ගීතය ‘දෑස නිසා’ චිත්‍රපටය සඳහා මුලින් ගායනා කළේ පණ්ඩිත් ආචාර්ය අමරදේව. එහෙත් සංගීතවේදී ආචාර්ය ප්‍රේමසිරි කේමදාසයන් ඒ ගීතය චිත්‍රපටයේ අවස්ථාව සඳහා සුදුසු නැතැයි කියා බැහැර කළා. ඒ ගීතය තමයි පසුකලෙක සුනිල් එදිරිසිංහ ගායනා කළේ.වරකාපොළ ජානක සිරිනාගප්‍රශ්නය - ලූෂන් බුලත්සිංහලගේ ‘1617’ නම් වූ නාට්‍යය වේදිකාගතව තිබේද?පිළිතුර - 2003 වසරේ රුහුණු විශ්ව විද්‍යාලයීය සංස්කෘතික කවයේ සිසුන් සමඟ කළ නාට්‍ය වැඩමුළුවකදී මේ නාට්‍යය වේදිකාගත වුණා යැයි මා සිතනවා.මීගමුව මහහුණුපිටියේ යොහාන් කුමාර් ද සිල්වාප්‍රශ්නය - ‘හන්තානේ කතාව‘ චිත්‍රපටයේ ආචාර්ය වික්ටර් රත්නායක හා විශාරද නන්දා මාලිනී ගයන ‘සරා සොඳුරු මල් පැටලී’ ගීතය මහගමසේකර හා සුගතපාල සෙනරත් යාපා යන දෙදෙනාම එක්ව ලියූ පදමාලාවක් යැයි කියන්නේ ඇත්තක් ද?පිළිතුර - ඔව්. එහි ගායකයා (වික්ටර්) කියන කොටස මහගමසේකරත් ගායිකාව (නන්දා) කියන කොටස යාපාත් ලිව්වා.හැඳල වික්ටර් පල්ලිමුල්ලප්‍රශ්නය - ‘ආයි මිලන් කී බේලා’ චිත්‍රපටයේ රඟපෑ නළු නිළියන් කවුද?පිළිතුර - රාජේන්ද්‍රා කුමාර්, සයිරා බානු, ධර්මේන්ද්‍ර හා ශෂිකලා මෙහි රඟපෑවා.ඉහළ තල්දූවේ ආනන්ද වික්‍රමආරච්චිප්‍රශ්නය - ගාමිණී ෆොන්සේකා ‘නොමියෙන මිනිසුන්’ චිත්‍රපටයෙන් ශාන්ත සපරමාදු නම් වූ අලුත් නළුවා සිනමාවට හඳුන්වා දුන්නා. ගාමිණී හිටියා නම් තවත් එවැනි අලුත් නළුවන් සිනමාවට ගෙනෙනවා නොවේද?පිළිතුර - ඔව් ආනන්ද. ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල වැනි කඩවසම්, පෞරුෂයෙන් හෙබි අය කලාවටත් දක්ෂයි. ගාමිණී හිටියා නම් ඒ අයත් දක්ෂ චරිතාංග නළුවන් කරලා ගන්නවා නොඅනුමානයි.මාතලේ ධර්මා ඒකනායකප්‍රශ්නය - ගායක මහාචාර්ය සනත් නන්දසිරි ගීත රචනා කර තිබෙනවාද?පිළිතුර - ඔව්. ඔහුම ගයන ‘බුදුහාමුදුරුවෝ දැක්කා වගේ පින්බර ස්වාමිනේ’ නම් වූ ගීතය ලිව්වේ ඔහු. එසේම විජය කුමාරතුංග ගැයූ ‘සීතලේ නිසංසලේ’ නම් වූ ගීතයක් සනත්ගේ රචනයක්.වයික්කාලේ අජිත් කබ්රාල්ප්‍රශ්නය - ජී.ඩී.එල්. පෙරේරා අධ්‍යක්ෂණය කළ ‘ලක්ෂ්මී, මායා හා සුගත්’ නම් වූ අලුත්ම චිත්‍රපටය ගැන විස්තර ඉදිරිපත් කරන්න?පිළිතුර - එය වීඩියෝ මාධ්‍යයෙන් නිෂ්පාදනය කළ චිත්‍රපටයක්. රවින්ද්‍රනාත් තාගෝර්ගේ ‘ද පෝස්ට් මාස්ටර්’ නම් වූ කතාව ආභාස කරගෙන තමයි මෙහි තිර පිටපත ලියැවී තිබෙන්නේ.මැදවච්චියේ තරිඳු පද්මතිලකප්‍රශ්නය - ශෂිකා නිසංසලා ගයන ‘පාරමිතා නොපුරමු අපි දෙදෙනා’ ගීතයේ එක් තැනක ‘ඔබ මට මට ඔබ පෙම් කළ තරමට වෙන්වී යන්න බැරි’ යනුවෙන් දැක්වෙනවා. ඉතින් ඔබ මට - මට ඔබ’ කියන්නේ දෙකම එකයිනේ?පිළිතුර - ඒක නම් ඇත්ත තමයි. ඒක හරියට අර ‘විනෝද සමයේ ‘විකට ශිල්පියෙක්’ ඌ මට ගැහුවා - මට ඌ ගැහුවා’ වගේ කතාවක්.ඔබේ ප්‍රශ්න (තැපැල්පත්වල පමණක් ලියා) පහත ලිපිනයට යොමු කරන්න. ‘සුමිගෙන් අහන්න’ ‘රසඳුන’ අතිරේකය, සිළුමිණ, ලේක්හවුස්, කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=av10091920</link>
    <topic>බොලිවුඩ් පුරයෙන්</topic>
    <author>සුජීව තේවහෙට්ටිගේ</author>
    <content>බොලිවුඩ් පුරයෙන්අපේ රටෙන් බොලිවුඩ්පුරයට සේන්දු වුණ රූ රැජන, ජැකලයින් ෆර්නැන්ඩස් ඇලඩින් චිත්‍රපටයේ රඟපෑමෙන් පසුව එම චිත්‍රපටයේ රඟපෑ රිටීෂ් දේශ්මුබ් සමඟ තවත් චිත්‍රපටයක රඟපෑවා.දැන් ජැකලයින්ගේ බලාපොරොත්තුව ජනප්‍රිය බොලිවුඩ් නළු අභේ ඩියොල් සමඟ රඟපාන්නයි. (අභේ නළුවෙකු විතරක් නොවෙයි. චිත්‍රපට නිෂ්පාදකවරයෙක්. ඔහු ප්‍රවීණ නළු ධර්මේන්ද්‍රගේ ඥාති පුත්‍රයෙක්.)මෑතකදී මාධ්‍යවේදියෙකු ජැකලයින් සමඟ කෙටි පිළිසඳරක යෙදී සිටිද්දී ඇයගෙන් ඇසුවා, වඩාත් ම කැමැති නළු නිළියන් කවුරුන්ද කියලා. එයට ජැකලයින් මෙලෙස උත්තර දුන්නා... “ඓශ්වර්යා රායිට මම ගොඩක් කැමතියි.ඒ වගේ ම අභේ ඩියොල් මම ප්‍රිය කරන නළුවෙක්. එයත් එක්ක රඟපාන්න ලැබෙනවා නම් ගොඩක් කැමැතියි. එයා දක්ෂ නළුවෙක්. ඒ නිසයි එයත් එක්ක රඟපාන්න කැමැති. ජැකලයින් මීළඟට රඟපාන්න නියමිතව සිටින්නේ මිලාජ් සවේරි අධ්‍යක්ෂණය කරන චිත්‍රපටයකයි.“මේ චිත්‍රපටයේ තිර නාටකය තාමත් රචනා කරනවා. මට ලැබෙන්නේ කලින් රඟපෑවා වගේ සුරංගනා චරිතයක් නෙමෙයි. හැබෑ ලෝකයේ චරිතයක්.ලෙහෙසි පහසු චරිතයකුත් නෙමෙයි. සුරංගනා චරිත නම් ලෙහෙසියි. ඒත් ප්‍රේක්ෂකයාත් එක්ක හැබෑ ලෝකයට යන චරිතයක් නිරූපණය කරන එක අමාරු දෙයක්.”මේ වනවිට 26 වැනි වියෙහි පසුවන ජැකලයින් පසුගිය දින කිහිපය තුළ ගත කළේ දිල්ලි නගරයේයි.ඒ, මංගල සාරි ප්‍රදර්ශනය කෙරෙන උත්සවයකට සහභාගි වෙමින්. දිල්ලි නගරය තමන්ට බෙහෙවින් සමීප බවත් එයට ආදරය කරන බවත් ජැකලයින් පවසනවා.“දිල්ලිය මගේ දෙවැනි නිවෙස වගෙයි. මම කිහිපවතාවක්ම දිල්ලියට ඇවිත් තියෙනවා. ආයෙමත් එන්න තියෙනවා නම් කොච්චර හොඳද? ඉන්දියාවේ වෙන කිසිම ප්‍රදේශයක නැති පහසුකම් දිල්ලි නගරයේ තියෙනවා” ජැකලයින් පැවසුවා.අනූව දශකයේ දී රසික රසිකාවියන් ගේ හදවත්වලට සමීප වූ සුරූපී නිළි, කාජල් දෙවැනි වතාවටත් මව් පදවිය ලබන්නට සැරසෙනවා. ඔක්තෝබර් මාසයේදීයි ඇය දෙවැනි දරුවා ලබන්නට සූදානම් වෙමින් සිටින්නේ.ඒ නිසා වෛද්‍යවරුන් කාජල්ට උපදෙස් දී තිබෙන්නේ සිරුර වෙහෙසවන වැඩ කටයුතුවල යෙදෙන්න එපාය කියලයි. ගමන් බිමන් වලින් වුවත් වැළකී සිටින්නැයි ද වෛද්‍යවරුන් උපදෙස් දී තිබෙනවා.නමුත් ඒ උපදෙස් නොතකමින් පසුගිය සතියේ ඇය අලුත්ම බොලිවුඩ් චිත්‍රපටයක මංගල දර්ශනය නරඹන්නට තම සැමියා අජේ දේව්ගන් සමඟ මුම්බායි හි සිනමා හලක් වෙත පැමිණ සිටියා. චිත්‍රපටයේ නම, ‘වී ආ ෆැමිලි’.එය නිෂ්පාදනය කළේ කරන් ජොහාර් කවුරුත් දන්නා කාරණයක් තමයි, කරන් ජොහාර් සහ අජේ - කාජල් යුවළ හොඳ හිතවතුන් බව. චිත්‍රපටය අධ්‍යක්ෂණය කළ සිද්ධාර්ත් ද මේ දෙදෙනා ගේ හිතවතෙක්. කරන් සහ සිද්ධාර්ත් ගේ ඇරයුම ඉවත දැමිය නොහැකි නිසා කාජල්, තමන් ලද වෛද්‍ය උපදෙස් ද නොතකා එම චිත්‍රපටය නරඹන්නට පැමිණ සිටියා.“ඒ තමයි, කාජල්ගෙ හැටි, එයා ඇත්තටම හොඳ මිතුරියක්. ලබන මාසයේදී දරුවා ලැබෙන්න තිබුණත් එයා අජේත් එක්ක අපේ චිත්‍රපටය බලන්න ආවා.“අධ්‍යක්ෂ සිද්ධාර්ත්, කාජල් අගයමින් කීවා. “චිත්‍රපටය තිරගත වෙද්දී අපි, කාජල් ගැන අවධානයෙන් තමයි හිටියේ” ඔහු තවදුරටත් කියා සිටියා.කාජල් එම අවස්ථාවට සහභාගි වුණත් තමන්ට ලැබෙන දෙවැනි දරුවා පිළිබඳව දැඩි උනන්දුවකින් පසුවෙනවා.ජීවිතයේ දෙවැනි වරටත් ලබන මාතෘත්වය නිසා තමන් දෙවැනි වතාවටත් දෙව්දුවකගේ තත්වයට පත්වී සිටින බව කාජල් මහත් ආඩම්බරයකින් යුතුව පවසනවා.“මට දරුවෙක් ලැබෙන්න යන බව මේ වතාවෙ දැනගත්තාමත් මට ටිකක් බය හිතුණා. ඒත් දරුවෙකු කුස දරා ගෙන ඉන්න පුළුවන් වෙන්නෙ දෙව්දුවකට කියලයි මට හිතෙන්නෙ. ඒ වුණත් මම නම් හිතන්නෙ නෑ මම දෙව්දුවක්ය කියලා” කාජල් සුපුරුදු සිනහව පාමින් පැවසුවා.“මගේ සැමියායි, නංගීයි අම්මයි මාව මේ දවස්වල හොඳින් බලා ගන්නවා. ගතවෙන හැම දවසක් පාසාම තරමක අවිශ්වාසයක් හිතට දැනෙනවා. ඒත් ටික දවසක් ගතවෙන කොට ආයෙමත් හිතට ශක්තියක් ඇතිවෙනවා.තරමක් දුර ඇවිදගෙන ගියොත් මට හිතෙනවා, බබාට අපහසුවක් දැනේවිද කියලා. දැන් නම් සෑම දවස් තුනකට වතාවක් ම මම ඩොක්ටර් මුණ ගැහෙන්න යනවා. කොහොම වුණත් මුලින් ම නීසා දුව ලැබෙන්න හිටිය කාලෙට වඩා අද මම කාලය ගත කරන්නෙ හොඳ සෞඛ්‍ය තත්ත්වයකින්” කාජල් දැඩි විශ්වාසයකින් පැවසුවා.‘වී ආ ෆැමිලි’ චිත්‍රපටයේ කාජල් ප්‍රධාන චරිතයක් නිරූපණය කරනවා. මෙය හොලිවුඩ් චිත්‍රපටයක් වූ ‘ස්ටෙප්මම්’ හි කතා තේමාව පදනම් කර ගත් චිත්‍රපටයක්.මේ චිත්‍රපටය පසුගිය 7 දා සිට ඉන්දියාව ඇතුළු රටවල් කිහිපයක තිරගත කිරීම ආරම්භ වුණා. තිරගත කළ මුල්ම දිනයේ දී එහි ආදායම ඉන්දියානු රුපියල් මිලියන 27 ක් වූ බවයි දැනගන්නට ලැබුණේ.‘වී ආ ෆැමිලි’ චිත්‍රපටය වෙනුවෙන් ප්‍රචාරාත්මක වැඩසටහන් රැසක් ම පසුගිය සතිය තුළ පැවැත්වුණා. ඒ සඳහා කාජල් ද සහභාගි විය යුතුව තිබුණ ද ඇයගේ තත්ත්වය අනුව රට වටා ගමන් කරන්නට නොහැකි බවයි කරන් ජොහාර් පැවසුවේ.ඇය වෙනුවට මේ චිත්‍රපටයේ ප්‍රධාන චරිතයක් රඟන කරීනා කපූර් එහි ප්‍රචාරාත්මක වැඩසටහන්වලට සහභාගි කරවා ගන්නට නිෂ්පාදක කරන් ජොහාර් සහ අධ්‍යක්ෂ සිද්ධාර්ත් තීරණය කළා.එම තීරණය සතුටින් භාරගත් කරීනා, ‘වී ආ ෆැමිලි’ චිත්‍රපටයේ සෑම ප්‍රචාරාත්මක කටයුත්තකටම තමන්ගේ සහභාගිත්වය ලබා දෙන්නට කැමැත්ත පළ කළා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=am1009191</link>
    <topic>ඇදුම</topic>
    <author>සාකච්ඡා කෙළේ</author>
    <content>ඇදුමඋපතින්ම එන රෝගයකිනිට්ටාවට සුව කළ නොහැකියිඒත් සාර්ථකව පාලනය කරගෙනයහපත් දිවි පෙවෙතක් ගෙවිය හැකියිශ්වසන පද්ධතිය ආශ්‍රිතව හටගන්නා ප්‍රධාන රෝගයක් ලෙස ඇදුම හැඳින්විය හැකිය. ඇදුම නිදන්ගත රෝගයකි. මවගේ හෝ පියාගේ ජානවල බලපෑමෙන් උපතින්ම උරුමවන රෝගයකි. ඇදුම රෝගයට ප්‍රධාන හේතුව අසාත්මිකතාවයකි.ඇතැමුන් අන්නාසි ආහාරයට ගත්විට ඇඟ කැසීමට පටන්ගන්නවා සේ, ඇදුම රෝගය ඇති අයකු අසාත්මික තත්ත්වයට මුහුණ දුන්විට හුස්ම ගැනීමේ දුෂ්කරතාව ඇතිවේ.ඇදුම රෝගයේදී හුස්ම ගැනීමේ අපහසුතාව තුන් ආකාරයකට සිදුවේ. ඉන් පළමුවැන්න ශ්වසන මාර්ගයට අධික ලෙස ශ්ලේස්මල (සෙම වැනි) ශ්‍රාවය වීමට පටන් ගැනීමය. එහි ප්‍රතිඵලය වන්නේ ස්වසන මාර්ගයේ ඉඩකඩ ඇහිරීමය. දෙවැන්න වන්නේ ශ්වසන මාර්ගයේ අභ්‍යන්තර ස්ථරය ඉදිමීමය. මේ නිසාද ස්වසන මාර්ගයේ ඉඩකඩ ඇහිරේ. තුන්වැන්න වන්නේ ස්වසන මාර්ගයේ පිටත මාංශපේශි සංකෝචනය වීමය. එහි ප්‍රතිඵලය වන්නේ ද ස්වසන මාර්ගයේ ඉඩකඩ ඇහිරීමය.මේ තුන් ආකාරයම එකවර සිදුවීම නිසා ස්වසන මාර්ගයේ ඉඩකඩ දැඩි ලෙස අවහිර වේ. එහිදී හුස්ම ගැනීමේදී හෝ පිටකිරීමේදී ස්වසන මාර්ගය දිගේ වාතය එහාට මෙහාට ගමන් කරන විට “රූං රූං” හඬක් නිකුත් වේ. මෙම හඬ නිකුත් වීමේ අවස්ථාව හඳුන්වන්නේ ‘වීසිං’ ලෙසය. එය ඇදුම රෝගයේ ලක්ෂණයකි.දීර්ඝකාලීනව නොකඩවා තිබෙන වියළි කැස්ස ඇදුම රෝගයේ අනෙක් ප්‍රධාන ලක්ෂණයකි.මෙහිදී සඳහන් කළ යුතු වැදගත් කරුණක් ඇත. එනම් ඇදුම රෝගයෙන් තොරව වුවද ‘වීසිං’ තත්ත්වය ඇතිවිය හැකි බවය. විශේෂයෙන්ම ළමයින්ගේ් ශ්වසන මාර්ගය ඉතා කුඩා නිසා සුළු අසාත්මිකතාවයකදී වුවද ‘රූං රූං’ හඬ පපුවෙන් මතුවිය හැකිය.එය ඇදුම වැනි නිදන්ගත රෝග තත්ත්වයක් නොවේ. අසාත්මිකතාවය පහව ගිය පසුව එම තත්ත්වය මඟ හැරේ. ළමා වියේදී හැදෙන ඇදුම කල්ගත වන විට හොඳවෙනවා යැයි මතයක් පවතින්නේ මේ නිසාය.ළමා වියේදී ‘වීසිං’ ලක්ෂණ පෙන්නුම් කරන රෝග දෙකක් ඇත. ඉන් එකක් ඉහතින් දැක්වූ සුව වන වීසිං තත්ත්වයයි. අනෙක සුව නොවන ඇදුම රෝගයයි. කුඩා අවදියේදී මතුවන ඇදුම රෝගය කල්ගත වන විට සුවවේ යැයි බලා සිටීම සුදුසු නොවේ. ඒ සඳහා අවශ්‍ය ප්‍රතිකාර දරුවාට ලබා දිය යුතුය.ඇදුම රෝගය මතුවීමට මුල්වන්නේ දේශගුණය, නිවසේ ඇති මකුළු දැල් සහිත දූවිල්ල, සමහර කෑම සහ බීම වර්ග අසාත්මික වීමය. එක් අයකු තුළ ඇදුම මතුවීමට බලපාන සාධකය තවත් අයකුට ඇදුම මතුවීමට බලනොපෑ හැකිය.ඇදුම රෝගය ඇතිවන්නේ උපතෙන්මය. වයස්ගත වන විට රෝග ලක්ෂණ ඉස්මතු වේ. ළමා කාලයේ වුවද ඇදුම මතුවිය හැකිය. ඇතැමෙකුට එය තරුණ අවධියේදී මතුවිය හැකිය.තවත් පුද්ගලයකු තුළ ඇදුම රෝගය, වයස්ගත වූ විට මතුවෙයි.මුහුදු රළ විටින් විට ගොඩට පැමිණෙන්නාක් මෙන් විටින් විට කලින් කලට රෝගය ඉස්මතු වීම ඇදුම රෝගයේ ස්වභාවයයි. රෝගය අඩුවන කාලයේදී සිදුවන්නේ කලකට රෝගය යටපත්වීම පමණි.රෝගය හරිහැටි හඳුනාගෙන වෛද්‍ය උපදෙස් අනුව දිගටම ප්‍රතිකාර කිරීම අවශ්‍යය. රෝගය නොසලකා හැරීමෙන් පසු කාලයේදී පෙනහලුවල සක්‍රියතාව ක්‍රමයෙන් අඩුවී ගොස් රෝගය උත්සන්න නොවූ අවස්ථාවලදී පවා හුස්ම ගැනීම අපහසු වී මරණය පවා සිදුවිය හැකිවීමය. එමෙන්ම රෝගය උත්සන්න වූ විට පෙනහලු තුළට විෂබීජ ඇතුළු වී එමඟින් ද රෝගියා මිය යාමට ඉඩ ඇත. එමෙන්ම ඇදුම රෝගය නොසලකා සිටීම මඟින් පෙනහළුවලට සම්බන්ධ රුධිර නාළිකා හානියට පත්වී ආශ්වාස වාතයෙන් පෙනහලුවලට ලැබෙන ඔක්සිජන් රුධිරය මඟින් හෘදය වෙත ගෙනයාම අඩපණවේ. එයද මාරාන්තික අවස්ථාවකි.රෝගය ඉස්මතු වූ මුල් කාලයේ තත්ත්වය එතරම් බරපතළ නොවේ. හේතුව ඒ වන විට පෙනහලු බරපතළ ලෙස හානිවී නොතිබීමය. එසේ වුවද කල් ගත වන විට තත්ත්වය දරුණු තත්ත්වයට හැරේ.ඇතැම් රැකියාවල නියුතු වූවන් ද ඇදුම රෝගයට ගොදුරුවනු දැකගත හැකිය. විශේෂයෙන්ම ෆෝම් රබර්, ඇස්බැස්ටොස් කෙඳි ආශි‍්‍රත රැකියාවල නියුතු පුද්ගලයින් හට පරම්පරාවෙන් නැති වුවද ඇදුම රෝගය හට ගැනීමේ වැඩි ඉඩකඩක් තිබේ.ඇදුම නිට්ටාවට සුව වන රෝගයක් නොවේ. එය විටින් විට මතුවී යටපත් වන රෝගයකි. ප්‍රතිකාර ලෙස කෙරෙනුයේ රෝගය පාලනය කිරීම පමණි. රෝගය මතුවීමෙන් පසුව යටපත්වීම සම්පූර්ණ සුවවීමක් ලෙස නොසැලකිය යුතුය. ඇදුම රෝගය මතුවී එය පාලනය කළ පසු නැවත සතියකින් හෝ දෙකකින් වුවද රෝගය මතුවීමේ හැකියාව ඇත.රෝගය හොඳින් පාලනය කරගැනීම සඳහා අප කුමක් කළ යුතු දැයි දැන් අපි සොයා බලමු. මෙහිදී සඳහන් කළ යුතු වැදගත් කරුණක් වන්නේ ඇදුම රෝගය පාලනය කිරීම සඳහා දීර්ඝ කාලයක් ප්‍රතිකාර ගත යුතුª බවය.ප්‍රතිකාර කිරීමේදී ප්‍රධාන වශයෙන් ඖෂධ ප්‍රභේද දෙකක් භාවිතා කෙරේ. ඒ රෝගය පාලනය කිරීමේ ඖෂධ සහ රෝග ලක්ෂණ යටපත් කිරීමේ ඖෂධ ලෙසය. රෝග ලක්ෂණ ආසන්න වූ විට ලබාදෙන ඖෂධ මඟින් ලැබෙන්නේ තාවකාලික සුවයක් පමණි. එම ඖෂධ ශ්වසන මාර්ගය පළල් කර හුස්ම ගැනීම පහසු කරවයි. සැල්බියුටමෝල් ලෙස බොහෝ දෙනෙක් හඳුනන ඖෂධය මේ සඳහා බහුලව භාවිතා කෙරේ.අනෙක් ඖෂධ කාණ්ඩය වන්නේ රෝගය පාලනය කිරීම සඳහා දීර්ඝ කාලයක් ලබා දෙන ඖෂධය. ඒ සඳහා උදාහරණ ලෙස ස්ටීරොයිඩ් හෝමෝන අඩංගු ඖෂධ දැක්විය හැකිය. මේ ඖෂධ රෝග ලක්ෂණ ඉස්මතුවී තිබෙන අවස්ථාවේ ගත් විට සහනයක් නොදැනේ. එහෙත් එම ප්‍රතිකාර දිගටම කරගෙන යන විට රෝගය මතුවීමේ ඉඩකඩ නැතිවී රෝගය පාලනය වේ.ඇදුම රෝගීන් වැඩි කැමැත්තක් දක්වන්නේ රෝග ලක්ෂණ ඉස්මතු වූ විට තාවකාලිකව සහනය ගෙන දෙන ඖෂධ ගැනීමටය. එහෙත් නිවැරැදි ක්‍රමය වන්නේ තාවකාලිකව සහනය ගෙන දෙන ඖෂධ ලබාගන්නා අතරතුර රෝගය යළි ඉස්මතුවීම වැළැක්වීමට දෙන ඖෂධ වෛද්‍ය උපදෙස් මත දිගටම භාවිතා කිරීමය. එම ඖෂධ දීර්ඝකාලීන ගන්නා විට ඉතාම සුළු ඖෂධ ප්‍රමාණයකින් රෝගය පාලනය කිරීමේ හැකියාව ලැබේ.වැලිසර ළය රෝහලේශ්වසන රෝග පිළිබඳ විශේෂඥ වෛද්‍යබන්දු ගුණසේනඉහතින් දැක්වූ ඖෂධ කාණ්ඩ දෙකට අයත් ඖෂධ ගිලින පෙති ලෙසත් කටින් උරණ ඖෂධ (ඉන්හේලර්) ලෙසත් වෛද්‍යවරු නිර්දේශ කරති. ගිලින පෙති දීර්ඝ කාලීනව ගන්නා විට අතුරු ආබාධ ඇතිවීමේ හැකියාව තිබුණ ද ඉන්හේලර් මඟින් උරණ ඖෂධ ලෙස ගන්නා විට අතුරු ආබාධ ඉතා අවම වේ. එබැවින් දීර්ඝකාලීනව දෙනු ලබන රෝගය පාලනය කිරීමේ ඖෂධ නියම කරනු ලබන්නේ ඉන්හේලර් ලෙසය.ඉන්හේලර් මඟින් ලබාගන්න ඖෂධ ඉහළ ක්‍රියාකාරිත්වයක් දක්වයි. ඒවා මගින් ශරීරයේ අභ්‍යන්තර අවයවවලට හානියක් සිදු නොවී පෙනහලුවල රෝග තත්ත්වය පමණක් පාලනය කරනු ලබයි. රෝගියාගේ රෝග තත්ත්වයේ බලවත්කම අනුව වෛද්‍යවරයා ඉන්හේලර් දෙකක් වුවද නියම කළ හැකිය. ඒ පිළිබඳව බිය විය යුතු නැත. ඉන්හේලර් ගන්න කාලසීමාව නැවැත්විය යුතු අවස්ථාව තීරණය කරනු ලබන්නේ ද වෛද්‍යවරයා විසිනි.එයට ප්‍රධාන හේතුව වන්නේ රෝගියාට දැනෙන රෝග ලක්‍ෂණ වලින් රෝගයේ බරපතළකම තීරණය කිරීමේ හැකියාව රෝගියාට නැතිවීමය.Peak flow meater නම් උපකරණය මඟින් ප්‍රශ්වාස වාතයේ උපරිම වේගය මැනගෙන රෝග තත්ත්වය නිර්ණය කළ හැකිය. රෝගියාගේ වයසට සහ උසට ගැළපෙන ප්‍රශ්වාස වේගයක් ඉහත උපකරණයෙන් පෙන්නුම් කරයි නම්, රෝගය හොඳින් පාලනය වී ඇති බව වෛද්‍යවරයා තහවුරු කරගනී. මේ මිනුම රෝගය නිර්ණය කිරීමට ඇති එකම දර්ශකය නොවේ. රෝගය යටපත් කිරීමේ ඖෂධ රෝගියාට කොපමණ අවශ්‍යද, රෝගියාගේ නින්දට රෝගයෙන් කෙතරම් බලපෑමක් ඇතිවෙනවාද, (නින්දට ගිය විට කැස්ස ඇතිවීම, හතිය ඇතිවී නින්දෙන් අවදිවීම වැනි) රැකියාවට යාම පාසල්යාම වැනි ජීවිතයේ එදිනෙදා කටයුතු වලට රෝගයෙන් කෙතරම් බාධාවක් ඇතිවෙනවාද වැනි කරුණු වලින් ඖෂධ ලබාදීම පිළිබඳ වෛද්‍යවරයා තීරණය කරයි.ඇදුම රෝගය උත්සන්න වූ විට හදිසි ප්‍රතිකර්මයක් ලෙස නෙබියුලයිසර් උපකරණය මඟින් ප්‍රතිකාර කරනු ලැබේ. එහිදී භාවිතා වන්නේ සැල්බියුටමෝල් ඖෂධයයි. මෙම උපකරණ සෑම රෝහලකම පාහේ ඇති අතර යමෙකුට ඇදුම රෝගය උත්සන්න වී ඇත්නම්, වහා රෝහලකට ගෙනගොස් නෙබියුලයිස් ප්‍රතිකාරය ලබා දීමෙන් ක්ෂණික සුවයක් ලබාගත හැකිය. රෝගියා භයානක අවස්ථාවෙන් මුදාගත හැකිය.ඉන්හේලර් මඟින් ඖෂධ ලබාදුන් විට රෝගියා ඒවාට ඇබ්බැහි වන බවට මතයක් පවතී. එය ඉතා වැරදි සහගත මතයකි.ඉන්හේලර් මඟින් ඖෂධ ලබාදීම ඖෂධ ලබාදෙන එක් ක්‍රමයකි. එම ඖෂධ මගින් රෝගයේ බරපතළකම අඩු කරන අතර ගත යුතු ඖෂධ ප්‍රමාණයද ක්‍රමයෙන් අඩු කළ හැකිවේ. නොකඩවා ඖෂධ භාවිතා කරන විට කලක් ඖෂධ නැතිව සිටිය හැකිය.මීට වසර දහස් ගණනකට පෙරත් ඉන්හේලර් ආකාරයෙන් ඖෂධ භාවිතා කළ බවට සාධක ඇත. බුදුරජාණන් වහන්සේ එක් අවස්ථාවක රෝගාතුර වූ විට නෙළුම් මලකට බෙහෙත් ගල්වා එම නෙළුම්මල නාසයෙන් ඉරීමට සැලැස්වූ බව සඳහන් වේ. එයත් ඉන්හේලරයක ආකාරයෙන් ඖෂධ ශරීරගත කිරීමකි.වෛද්‍ය මතය වන්නේ ඉන්හේලර් මඟින් ඖෂධ ගැනීම ආරක්ෂාකාරීම මෙන්ම වඩාත් ඵලදායිම ක්‍රමය බවය. ඒ නිසා ඉන්හේලර්වලට බිය විය යුතු නැත.ඇදුම රෝගය නිට්ටාවට සුව කළ හැකිද යන්න බොහෝ දෙනෙක් අතර පවතින තවත් ගැටලුවකි. එය අපගේ ගෙවත්තේ වල් පැළ ඉවත් කරනවා වැනි ක්‍රියාවකි. පිළිවෙළක් නැති ලෙස, කම්මැලිකමින් ගෙවත්තේ තැනින් තැන පමණක් වල් පැළ ගලවා දැමුවහොත් නැවත ඉක්මනින් ගෙවත්තේ වල් පැළ මතුවේ. එසේ නැතිව පිළිවෙළකට සම්පූර්ණයෙන්ම වල් පැළ ගලවා දැමුවහොත් සෑහෙන කලකට ගෙවත්තේ වල් පැළ මතු නොවේ. ඇතැම් විට කිසි දිනෙක නැවත වල්පැල මතු නොවීමට ද ඉඩ ඇත. ඇදුම රෝගයත් එසේමය.වෛද්‍ය උපදෙස් අනුවම හොඳින් ප්‍රතිකාර ගත්විට සමහර අයගේ ජීවිත කාලය තුළ රෝගය නැවත මතු නොවන්නට ද පුළුවන.වැඩි දෙනෙකුට සිදුවන්නේ ප්‍රතිකාර නිසා රෝගය යටපත් වී තිබුණ ද කලකට පසුව රෝගය මතුවීමය. එබැවින් ඇදුම රෝගය නිට්ටාවට සුව කළ හැකි යැයි බටහිර වෛද්‍ය විද්‍යාව අනුව පැවසිය නොහැකිය.ඇදුම රෝගයට නිසි ප්‍රතිකාර නොගෙන රෝගය මතුවීමට හේතුවන අසාත්මිකතා සාධකවලින් දුරස් නොවී සිටින විට රෝගය සෑදෙමින් සුව වෙමින්, නැවත සෑදෙමින් සුවවෙමින් පවතී. එහි ප්‍රතිඵලය වන්නේ පෙනහලු ක්‍රමානුකූලව අකර්මණ්‍ය වීමය. එසේ වූ විට පෙනහලු යථා තත්ත්වයට පත් කළ නොහැකිය.ඇදුම රෝගීන්ට එළු කිරි ඉතා ගුණදායී බවට තවත් මතයකි. එහි කිසිඳු විද්‍යාත්මක සත්‍යතාවයක් නැත. එළකිරිවලට අසාත්මිකතාවක් දක්වන අයට, එළුකිරි පානයෙන් අසාත්මිකතාවක් ඇති නොවූවද, එළුකිරිවලින් ඇදුම රෝගින්ට විශේෂ ගුණයක් ලැබෙන බව ඔප්පු වී නැත.ඇදුම රෝග ලක්‍ෂණ මතු නොවී තිබෙන අවස්ථාවලදී පිහිනීම, ඇදුම රෝගීන්ට ඉතා සුදුසු ව්‍යායාමයකි. ජලය මතුපිට තිබෙන වාතයේ තෙතමනය ඉතා හොඳින් තිබීම එයට හේතුවය. ඇදුම රෝගීන්ගේ පෙනහලුවලට එම වාතය සුවදායකය. ඇදුම රෝගය පාලනය කිරීමට පිහිනීම උපකාරී වන බව තහවුරු වී තිබේ.තමා ඇදුම රෝගියකුªª යැයි සිතා පසුබට විය යුතු නැත. ඔලිම්පික් තරගවලට සහභාගී වී රන් පදක්කම් දිනා ගත් ක්‍රීඩකයින් අතර ද ඇදුම රෝගිහු ද සිටිති. එමෙන්ම ඇදුම රෝගය සාර්ථකව පාලනය කර ගනිමින් තම ජීවිතය ජයගත් පුද්ගලයන් සෑම ක්ෂේත්‍රයකම සිටිති. ඒ නිසා ඇදුම රෝගයට කිසි විටෙකත් බිය විය යුතු නැත. ඇදුම රෝගයට ප්‍රතිකාර කිරීමේ අරමුණ වන්නේ තමන් කැමති රස්සාවක නියැළී තමාගේ එදිනෙදා වැඩ කටයුතු හොඳින් කරගෙන සාමාන්‍ය දිවි පෙවෙතක් ගෙවීමට අවස්ථාව ලබා ගැනීමය.සාකච්ඡා කෙළේගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=am1009192</link>
    <topic>විජලනය වැළැක්වීමට තේ හැන්දකින් දියර දෙන්න</topic>
    <author>සාකච්ඡා කළේ සාගරිකා දිසානායක ජයසිංහ</author>
    <content>විජලනය වැළැක්වීමට තේ හැන්දකින් දියර දෙන්නදියර විශාල ප්‍රමාණයක් එකවර දීමෙන්වමනය උත්සන්න වේවිපුංචි දරුවන්ට ඇතිවන වමනය දරුවා අපහසුතාවටත් මව බියටත් පත් කරවන්නක්. අලුත උපන් දරුවාගේ පටන් දරුවකු වැඩි වයසට පත්වන තෙක්ම ‘වමනය’ පිළිබඳ බියක් මවුවරුන් තුළ ඇති වීම ස්වභාවිකයි. එහෙත් වමනය ඇති වන්නේ කවර හේතුවක් නිසාද? එයට කළ යුතු පිළියම් කවරේද යන කරුණු පිළිබඳ අවබෝධයක් ඇත්නම් ‘වමනය’ පිළිබඳ අනියත බියක් ඇති නොවේ.රිජ්වේ ආර්යා ළමා රෝහලේ විශේෂඥ වෛද්‍යකොළඹ වෛද්‍ය පීඨයේ ජ්‍යෙෂ්ඨ කථිකාචාර්යපූජිත වික්‍රමසිංහවමනය යනු ස්වභාව ධර්මයා විසින් ඇති කරන ලද ආරක්ෂාකාරී පියවරකැයි හැඳින්විය හැකි ය. එනම් ආහාර ජීර්ණ පද්ධතියට අවශ්‍ය නොවන යම් ද්‍රව්‍යයක් බැහැර කිරීම සඳහා මිනිස් සිරුරෙහි ස්වභාවයෙන් ම ඇතිවන ක්‍රියාවලියකි.වමනය යාමේදී ප්‍රධාන වශයෙන් සිදුවන්නේ ආමාශයේ අන්තර්ගත ද්‍රව්‍යය නැවතත් මුඛය තුළින් ශරීරයෙන් ඉවත් කිරීමයි. එමගින් ශරීරයට හානි පැමිණ විය හැකි ය. විෂබීජ හෝ අහිතකර රසායන ද්‍රව්‍යයන් ශරීරයෙන් ඉවත් කිරීම සිදුවේ.අත දරුවනට වමනය යාම නිතර දැකිය හැකි තත්ත්වයකි. එයට හේතුව වැඩිපුර කිරි පෙවීම නිසා විය හැකි ය. නියමිත පරිදි ගුඩුස් පිට නොකිරීම නිසා ද වමනය ඇතිවේ. මෙහිදී බොහෝ විට සිදු වන්නේ කට පැත්තකින් කිරි බේරීම ය.වඩා වැදගත් වන්නේ දරුවාට ක්‍රමානුකූ®ලව කිරි පෙවීමත්, ඒ සමඟ සිදුවන වාතය ඇතුළුවීම පාලනය කිරීම සහ ඇතුළු වූ වාතය පිට කිරීම සඳහා ක්‍රම අනුගමනය කිරීමත් ය.අලුත උපන් බිලිඳකුට කිරි දීමේ දී මව පහසු ඉරියව්වක හිඳ ගෙන දරුවා ද පහසුවෙන් තබාගෙන කිරි පෙවීම සිදු කළ යුතුය. එහිදී දරුවාගේ මුව හොඳින් විවෘතව තබාගෙන දරුවාගේ කට පියයුරෙන් පිරෙන සේ තබාගෙන කිරි පෙවිය යුතු ය. දරුවා කිරි උරන අවස්ථාවේ දී කිසිදු ශබ්දයක් පිට නොවන ආකාරයට දරුවා කිරි උරා බොන්නේ නම් එම ඉරියව්ව නිවැරැදි ය.ශබ්දයක් ඇතිවන බව ඇසෙන්නේ නම් එයින් ඇතිවන්නේ දරුවා කිරිවලට අමතර ද වාතය ද උරා බොන බව ය. එවිට දරුවා පියයුරෙන් ඉවත් කොට නිවැරැදි ආකාරයට පියයුර මුඛයෙන් අල්ලා ගැනීමට සැලැස්විය යුතු ය. වඩා වැදගත් වන්නේ දරුවා පියයුරෙහි තද පැහැති සම කොටස අල්ලා ගැනීම මිස තන පුඩුවෙහි එල්ලී කිරි උරා බීම නොවේ.ශබ්ද නඟා කිරි උරන අවස්ථාවලදී දරුවා ඉන් මුදාගෙන ඇතුළු වූ වාතය පිට කිරීම වැදගත් ය. එය සිදු කළ යුත්තේ දරුවා ඉහළට ඔසොවා ගෙන දරුවාගේ කම්මුල මවගේ කම්මුල හා ස්පර්ශ වනසේ තබා ගෙන දරුවාගේ උදරය මවගේ උරහිස ප්‍රදේශයට තද වීමට සැලැස්වීමෙනි. එම අවස්ථාවේදී දරුවාගේ ශරීරය ඍජුව තබාගැනීම වැදගත් වේ. ඒ සඳහා මව තරමක් ඉදිරියට කුදුවීම වඩා සුදුසු ය. මෙසේ උගුරෙන් වාතය පිට කිරීම දරුවාට මාස හතරක් පහක් යනතුරු කිරීම වැදගත් ය.දරුවාට කිරි පොවා වාතය පිට කිරීමට පසුව ද ඉතිරි වූ යම් වාතයක් පිට කිරීම සඳහා බඩගාන ආකාරයට දරුවා මුනින් අතට නිදා ගැන්වීම සිදු කළ යුතු ය. එමගින් වැඩිපුර වාතය පිටවන අතර වඩා පහසුවෙන් ආමාශය හිස් වෙන හෙයින් වැඩිපුර කිරි ප්‍රමාණයක් පෙවීමට ද හැකි වේ. දරුවාට කිරි දිය යුත්තේ දරුවාගේ අවශ්‍යතාව අනුව ය.කුසගිනි වූ විට දරුවකු හැඩීමෙන් ඒ බව මවට දැනගත හැකි ය. අලුත උපන් දරුවකු විනාඩි විස්සක් පමණ කිරි උරාබීම එක වේලක් සඳහා ප්‍රමාණවත් ය. වයස වැඩි වත්ම වැඩි වේගයකින් කිරි උරන හෙයින් අඩු කාලයකින් අවශ්‍ය තරම් කිරි දීමට හැකි වේ.රෝග නිසාත් ආහාර මාර්ගයේ ඇති දුර්වලතා නිසාත් ඇතිවන වමනය ගැන සැලකිලිමත් විය යුතු ය.විජලනය හඳුනා ගැනීම  බොහෝ වේලාවක් වමනය පිටවීමෙන් දරුවාගේ සිරුර වියැලී විජලනයට පත්වේ. දරුවා විජලනයෙන් අසාධ්‍ය තත්ත්වයට පත් වනතුරු ම මව්වරුන්ට ඒ බව හඳුනාගත නොහැකි ය.එහෙයින් විජලනය හඳුනා ගැනීම ද වැදගත් වේ. දරුවාගේ ඇස් හා මුඛය වියලි ස්වභාවයකින් යුතුවීම එදිනෙදා ව්‍යවහාරයන් අනුව නම් තොල කට වියළීම, දෙනෙත්වලින් කඳුළු නොගැලීම, දරුවා නිදිබර ගතියකින් යුතුවීම, සම වියලී රැලි ගැනීම, මුත්‍රා, අඩුවෙන් පිටවීම මෙන් ම තද පැහැති මුත්‍රා පිට කිරීම ද විජලනයෙහි ලක්ෂණ වේ.විජලන රෝග ලක්ෂණ සහිතව වමනය ද දිගටම පවතින්නේ නම් හෝ හැකි ඉක්මණින් වෛද්‍යවරයකු වෙත යා යුතු ය.රෝග තත්ත්වයක් නිසා ඇතිවන වමනය බොහෝ විට ඈතට විදීමක් ලෙස සිදුවේ. ඊට අමතරව දරුවාගේ මුත්‍රා පිට වීමේ වාර ගණන අඩුවීම, දරුවාගේ ශරීර බර වැඩි නොවීම, මෙසේ රෝග තත්ත්වයක් නිසා ඇතිවන වමනයට හේතු විය හැකි ය.වමනය කහ පැහැයට හුරු නම් (පිත) එය අනිවාර්යයෙන් ම රෝග තත්ත්වයක් නිසා සිදුවන්නකි. මෙවැනි අවස්ථාවල වහා වෛද්‍ය උපදෙස් ලබා ගැනීම වැදගත් වේ.දරුවාට මාස හයෙන් පසුව වමනය ඇති වීමට ප්‍රධාන හේතුව වන්නේ ආහාර ජීර්ණ පද්ධතියට විෂබීජ ඇතුළුවීම නිසා ඇතිවන ආසාදන තත්ත්ව වේ. එවැනි අවස්ථාවල ආසාදනයට ප්‍රතිකාර කිරීමෙන් වමනය ක්‍රමයෙන් නතර වේ.ශරීරයේ අනෙකුත් ඉන්ද්‍රියයන් තුළ ඇතිවන රෝග හේතුවෙන් ද වමනය ඇතිවේ. ඒවා නම් මුත්‍රා මාර්ගයේ ඇතිවන ආසාදන, මොළයේ පටකවල ඇතිවන ආසාදන (මෙනින්ජයිටිස්) හෝ උගුරේ ආසාදන වැනි රෝග වේ.මොළයේ ඇතිවන පිළිකාවල මූලික ලක්ෂණයක් ලෙස ද වමනය ඇති විය හැකිය. එහි විශේෂ ලක්ෂණය වන්නේ අලුයම අවදිවනවිට තද හිස රුදාවක් ඇතිවීම සමඟ වමනය යාමයි. වමනය ගිය පසු හිස රුදාව පහව යාම ද විශේෂත්වයයි. එවැනි තත්ත්වයකදී වහා වෛද්‍ය උපදෙස් ලබාගැනීම වැදගත් වේ.අධික කැස්ස ඇති දරුවෝ ද වමනය කරති. කැස්ස පාලනය කරගැනීමට අපහසු වීමෙන් වමනය ඇති වේ.සමහර ඖෂධවල අතුරු ඵලයක් ලෙස ද වමනය ඇතිවිය හැකිය. වමනය ඇතිවිට නිසි ප්‍රථමාධාර නොකළහොත් අහිතකර ප්‍රතිඵල ඇතිවිය හැකි ය. පෙනහලු තුළට වමනය ඇතුළුවීම එකකි.දිගින් දිගටම වමනය යාමෙන් විජලනයට පත්වීම අනෙක් හානියයි. කවර වයසක දරුවකු වුවත් වමනය කරන විට දරුවා පැත්තට හරවා හිස පහළට සිටින ආකාරයට තබා ගැනීමෙන් වමනය ස්වසන මාර්ගයට ඇතුළුවීම වැළැකෙයි.විජලනය වළක්වා ගැනීමට දරුවාට දියර වර්ග විශේෂයෙන් ම ජීවනී කුඩා ප්‍රමාණවලින් වරින් වර ලබාදීම වැදගත් ය. නිදසුනක් ලෙස දියර වර්ගයක් තේ හැන්දකින් විනාඩියකට එකක් හෝ දෙකක් බැගින් බීමට දෙනවා විනා එකවර විශාල දියර ප්‍රමාණයක් බීමට දීමෙන් වමනය නැවත උත්සන්න විය හැකි ය.පාචනය-ලබන සතියේසාකච්ඡා කළේ සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=ay1009194</link>
    <topic>අපට දැන් අලුත් යාළුවෝ ගොඩයි</topic>
    <author>හම්බන්තොට සංචාරයකින් පසුසකස් කළේ</author>
    <content>ජීවිතයේ බොහෝ දේ නැතිවී ගියේ ඒ කුරිරු යුද්ධයේ ප්‍රතිඵල වශයෙනි. එදා යුද්ධයේ බිහිසුණු අත්දැකීම් වින්දෝ, මෙන්ම යුද්ධයේ සාපයට ලක් වූවෝ තවමත් සුසුම් හෙළති. ඔවුන්ගේ ජීවිතවලට නව බලාපොරොත්තු එක්වන්නට වූයේ සාමයේ අරුණලු වැටීමත් සමඟ ය.ඒ සාමය දිගටම පවත්වාගෙන යාම ද අප වැනි රටකට ඉතා අවශ්‍යම දෙයකි. විවිධ ජාතීන් ජීවත්වන විවිධ භාෂා කතා කරන ශ්‍රී ලාංකික ජන සමාජයේ එකමුතු භාවය රැඳෙන්නේ ඔවුනොවුන් අතර මනා අවබෝධයක් පැවතීමෙන් හෝ ඔවුනොවුන් අතර මනා සන්නිවේදනයක් සිදුවුවහොත් පමණි. අදත් අපේ පුංචි රටේ උතුරට දෙමළ ජනතාව ඒකරාශී වී ඇති අතර සිංහල ජනතාව දකුණට ඒකරාශී වී ඇත. මේ උතුරු දකුණු බෙදීම රටේ සාමයට මෙන්ම ජාතික සමගියට බලවත් තර්ජනයකි.පාසල් හුවමාරු වැඩසටහනඔස්ට්‍රේලියා රජය පසුගිය වසර කිහිපයක සිට ශ්‍රී ලංකාව නම් කුඩා රටේ ජාතික සාමය ඇතිකරලීමෙහිලා සාර්ථක වැඩ කොටසක් ඉටුකරමින් සිටී.එක්සත් ජාතීන්ගේ සංවර්ධන වැඩසටහන (UNDP) මඟින් ශ්‍රී ලංකාව පුරාම පසුගිය වසර කිහිපය තුළම විවිධ වැඩ සටහන් සාමය මුල් කරගෙන ක්‍රියාත්මක වූ අතර අපේක්ෂිත ඉලක්ක කරා අද ඔවුන්ගේ ගමන්මඟ අවසන් කරන්නට හැකි විය.(UNDP) විසින් ආරම්භ කළ ප්‍රජාව සඳහා සාමය වැඩ සටහන අපේ අවධානයට විශේෂයෙන් ලක්විය යුතුමය. හම්බන්තොට දිස්ත්‍රික්කය මුල් කරගනිමින් 2009 අපේ‍්‍රල් මාසයේදී (UNDP) ආරම්භ කළ එම වැඩ සටහන 2010 අපේ‍්‍රල් මස සාර්ථකව අවසන් විය. එහි සාර්ථකත්වය සොයා අප ගිය ගමනේදී අප ලද අත්දැකීම් මෙසේ සටහනක් තබන්නෙමි.(UNDP) ආරම්භ කළ ප්‍රජාව සඳහා සාමය වැඩ සටහන සෑම දිස්ත්‍රික්කයකම ක්‍රියාත්මක කළ ද, හම්බන්තොට දිස්ත්‍රික්කයේ ක්‍රියාත්මක කළ එම වැඩසටහන බලාපොරොත්තු වූ සාර්ථකත්වය ඉක්මවූවකි. තිස්සමහාරාම, ලුණුගම්වෙහෙර, සූරියවැව යන ප්‍රාදේශීය ලේකම් කොට්ඨාස මුල්කරගෙන ක්‍රියාත්මක කළ එම වැඩ සටහන මෙහෙයවූයේ දිස්ත්‍රික් ලේකම් කාර්යාලය හරහාය. දිස්ත්‍රික් ලේකම් කාර්යාලයෙන් ඒ සඳහා ලැබුණේ නොමඳ සහායකි. ඔස්ට්‍රේලියා රජයේ ආධාර ඇතිව මෙම වැඩ සටහන මාස 12 ක් තුළ ක්‍රියාත්මක කරන්නට රුපියල් ලක්ෂ 45 ක් වෙන් විය.සාමය සඳහා ප්‍රජා සහභාගිත්වය ලබා ගන්නේ කෙසේ ද? මෙය මේ වැඩසටහනේ වැදගත්ම අංගයක් විය. ඒ සඳහා උතුරු දකුණු යා කරන සුහදත්වයේ පාලම තැනිය යුතු ය. පුද්ගල සිත් සතන් වෙනස් කරමින්, ආකල්ප නව මාවතකට යොමු කරමින් උතුර දකුණු පාලම තැනීම (UNDP)ට තරමක් අභියෝගයක් විය. සමාජයේ කුඩාම ස්ථරය වූ පාසලින් පටන්ගෙන සමස්ත ප්‍රජාවටම දිය හැකි මංමාවත් වලට පිවිසීමට ඔවුන්ට ඇවැසි විය.නායකත්ව පුහුණුවදරුවන්ට අධ්‍යාපනය මඟින් ලබා දෙන ශක්තිය, දැනුම වඩාත් ප්‍රායෝගිකව ලොවට විවර කරන්නට හැකිනම්, අධ්‍යාපනයෙන් ජන සමාජය ඒකාබද්ධ කරන්නට හැකිනම් මේ ක්‍රමය සාර්ථකව කළ හැකි බව වැඩසටහන මෙහෙයවූ නිලධාරීන්ට පෙනී ගිය කරුණකි.හම්බන්තොට දිසාව තුළ ක්‍රියාත්මක කළ වැඩ සටහන් රැසකි. පාසල් හුවමාරු වැඩසටහන, පන් කර්මාන්තය ආශි‍්‍රත රැකියා පුහුණුව, හෝටල් පාසල් පුහුණුව, දෙමළ භාෂාව ඉගැන්වීම, ගැටලු විසඳා ගැනීමේ පුහුණුව, නායකත්ව පුහුණු, රැකියා වෙළෙඳ පොළ මෙන්ම වැඩමුළු සඳහා පුහුණුවීම් යන වැඩසටහන් අපේක්ෂිත ප්‍රතිඵල ඉක්මවා ඇත.දෙමළ උගන්වන වැඩ සටහන සම්පූර්ණයෙන්ම ක්‍රියාත්මක වූයේ හම්බන්තොට කලාප අධ්‍යාපන කාර්යාලය හරහාය. හම්බන්තොට කලාපයේ පාසල් 120 ක් නියෝජනය කළ ද මේ වැඩසටහන සඳහා තෝරා ගත්තේ සූරියවැව, තිස්සමහාරාම හා ලුණුගම්වෙහෙර යන දුෂ්කරම කොට්ඨාස 3ක පාසල් ය.මුලින්ම දෙමළ ඉගැන්වීමේ වැඩ සටහන පාසල් මට්ටමට පිවිසියේ ‘සාමය සඳහා ක්‍රීඩාව‘ වැඩසටහන මඟිනි. දුෂ්කරතම පාසල් සඳහා ක්‍රීඩා භාණ්ඩ සැපයීම මෙහි ප්‍රධාන අරමුණ විය. මෙම වැඩ සටහන සක්‍රීයව ක්‍රියාවේ යෙදවීමට උපකාර කළ හම්බන්තොට කලාප අධ්‍යාපන කාර්යාලයේ සහකාර අධ්‍යාපන අධ්‍යක්ෂ ඩී. ජලාල්ඩීන් මහතා...“UNDP අපේ ගමට ගෙනාපු දෙමළ ඉගැන්වීමේ වැඩ සටහනත්, ක්‍රීඩාව සඳහා සාමය වැඩ සටහනත් අපේ දුප්පත් පාසල් නඟා සිටුවන්නට වගේම උතුර දකුණු සිසු - ගුරුවරුන් යා කරන්න විශාල පිටිවහලක් වුණා. ඔවුන් මුලින්ම මේ වැඩ සටහන ගැන අපිව දැනුවත් කළා. කලාපය දැනුවත් කළා. පාසල් එකතු කළා. වැඩ සටහනට පාසල් 31 ක් තෝරා ගත්තා. ඔවුන් රු. 50,000 ගණනේ අපේ මේ පාසල් 31 ටම ක්‍රීඩා භාණ්ඩ දුන්නා. පාසලේ දියුණු කරගත හැකි ක්‍රීඩාවන් දියුණු කරන්න ඒවා යෙදවූවා.” ඔවුන් ක්‍රීඩා භාණ්ඩ දුන්නේ ඉතාමත් දුගී පාසල් වලටයි. නැතිනම් වැසී යාමට ඔන්න මෙන්න කියූ පාසල්වලටයි.”මේ සමඟම මේ පාසල් වලට තවත් නැවුම් අත්දැකීමක් ලැබෙන්නට විය. ඒ UNDP හරහා ලබා දුන් ද්‍රවිඩ භාෂා දැනුමයි. හම්බන්තොට ගුරුවරුන්ට හා විදුහල්පතිවරුන්ට මෙතෙක් නොලැබුණු ද්‍රවිඩ භාෂා දැනුම ටිකෙන් ටික එක්වන්නට වීමත් සමඟම ජාතින් අතර ඒකාබද්ධතාවය ගොඩ නඟන්නට අපේ ගුරුවරු යාපනයට යන්නට විය. ඒ ඔවුනොවුන් අතර අත්දැකීම් හුවමාරු කරගන්නටය.රැකියා වෙළෙඳ පොළ වැඩ මුළුවගුරුවරුන් අතර පමණක් නොව මේ භාෂා හුවමාරුව ළමයින් අතරත් සිදුවන්නට පසුබිම සැකසූයේ UNDP යයි. තිරුක්කෝවිල් පාසලේ දරුවන් රන්මිහිතැන්න පාසලටත්, වවුනියා ගල්මඩු පාසල්වල දරුවන් ලුණුගම්වෙහෙර සූරියවැව විදුහල් සමඟත් සම්බන්ධ විය. ඔවුන්ට මේ සඳහා පසුබිම සැකසූයේ භාෂාවයි. භාෂාව විසඳීමෙන් බොහෝ ප්‍රශ්න විසඳෙන්නා සේ ඔවුනොවුන් අතර සහයෝගීතාවට මෙම භාෂා දැනුම බෙහෙවින් ඉවහල් විය.හම්බන්තොටින් දෙමළ උගත් ගුරුවරුන්ට යාපනයට ගොස් ඒ අයට සිංහල උගන්වන්නට අවස්ථාව උදාවිය.“අපිට පුදුමයි යාපනයට ගිහින් ඒ අයගේ ජීවිතය දැක්කහම. අපිට එදා අලුත් යාළුවෝ හමුවුණා. අදටත් ඒ අය කතා කරනවා. අපිට පුළුවන් වුණා ඒ අයගේ සංස්කෘතිය ගැන ඉගෙනගන්න.”මේ වැඩ සටහනට සහභාගිවූ වර්ණකුමාරි, ගයා මනෝරි, ධම්මිකා නන්දනි, ශ්‍රීමාලි එසේ පවසති.UNDP හරහා හම්බන්තොට ක්‍රියාත්මක වූ තවත් සාර්ථක වැඩ සටහනක් වන්නේ “පාසල් හුවමාරු වැඩ සටහනයි.”ජාතින් අතර, සහයෝගය වර්ධනය කිරීමේදී පාසල් හුවමාරු වැඩ සටහන වැදගත්කමක් උසුලයි. පාසල් 31 ක් මෙම වැඩ සටහනට ඇතුළත් වූ අතර තිස්සමහාරාම, සූරියවැව, ලුණුගම්වෙහෙර පාසල් මඩකලපුව, වව්නියාව හා මන්නාරම යන පාසල් සමඟ එක් විය.ඒ සඳහා ගුරුවරු 6 දෙනකු හා මවුපියන් 6 දෙනකු ඇතුළත් වූ අතර 2009 සැප්තැම්බර් මස අත්දැකීම් හුවමාරු වැඩසටහන ආරම්භ කෙරිණි. මේ ගමනේදී ඔවුනොවුන්ට ජාති, ආගමික භේදයන්ගෙන් තොරව, පටු බැමි බිඳ දමමින් ඔවුනොවුන් හා සමීප වී අත්දැකීම් බෙදා හදාගන්නට අවස්ථාවක් උදාවිය.දිස්ත්‍රික්ක 11 ම ක්‍රියාත්මක වුවද අපිට අත්දැකීම් ලබන්නට හැකිවූයේ තිස්සමහාරාම, උඩුවිල කනිෂ්ඨ විද්‍යාලයෙනි.එහි විදුහල්පති එච්. ඒ. ඩබ්ලිව්. අමරසිරි මහතා සිය අත්දැකීම් හෙළි කරමින්...UNDP අපේ ගමට මේ වගේ වැඩ සටහන් රාශියක් කළා. මේ වගේ දුෂ්කර පළාත්වල අධ්‍යාපනය ලබන දරුවන්ට මේ වගේ වැඩසටහන් මඟින් ලැබෙන වාසිය මෙතකැයි කියන්න බෑ. අපේ පාසලට ආවේ මඩකළපුවේ කරදියනාරු, වව්නියාවේ කල්මඩු පාසල්වල ළමයි. ඒ අය දවස් 15 ක් විතර අපේ පාසල්වල නවාතැන් ගත්තා.මේ අය ඉක්මනට අපේ දරුවන් සමඟ සුහද වුණා. අපේ ගම්වල ඇවිදින්න පවා ගියා. ඒ අයට ආහාරපාන සකසලා දුන්නේ මෙහේ මවුපියන්. හැමදාම රාත්‍රියට දෙගොල්ලොගේම සංස්කෘතික සංදර්ශන තිබ්බා. අවසන් දා රාත්‍රියේ ගිනිමැල සංදර්ශනයක් තිබ්බා. සංස්කෘතිමය වශයෙන් විශාල වෙනසක් ඇතිවුණා. දෙගොල්ලෝ අතර පුදුම බැඳීමක් ඇතිවුණා. අන්තිමේදී මේ අය වෙන්වුණේ අඬ අඬා...”උඩුවිල කනිෂ්ඨ විද්‍යාලයේ මෙන්ම අනෙක් පාසල්වල ද ක්‍රියාත්මක වූ පාසල් හුවමාරු වැඩ සටහන් අතිශයින්ම සාර්ථක විය.UNDP ය විසින් ආරම්භ කර හඳුන්වා දුන් ඇල්ල නායකත්ව පුහුණු වැඩ සටහනට ද මේ පාසල් ඇතුළත් විය. ‘ඇල්ල ඇඩ්වෙන්චර් පාර්ක්’ හි නායකත්ව පුහුණුව සඳහා හම්බන්තොට පාසල් රාශියකට ද සහභාගි වීමේ වරම් හිමි විය. සූරියවැව, තිස්සමහාරාම හා ලුණුගම්වෙහෙර කලාප 3 පාසල් 13 ක් සඳහා මේ නායකත්ව පුහුණුව ක්‍රියාත්මක විය. එමඟින් දරුවන්ගේ කුසලතා, දැනුම මෙන්ම තේරුම් ගැනීමේ හැකියාව වැඩිදියුණු කරන්නට ද අවස්ථාව උදාවිය.“අපි ඇල්ල ඇඩ්වෙන්චර් පාර්ක් වල දින 3 ක් හිටියා. පුදුම අත්දැකීමක් ලැබුණා. අපි 20 දෙනෙක් ප්‍රජා පුහුණු නායකත්ව පුහුණු සඳහා සහභාගි වුණා. අපි එහේ ගිහින් උස ගොඩනැගිලි හදන්න කටයුතු කළා. තනි තනිව ක්‍රීඩා කළා. නායකත්ව ගෙන වැඩ කරන හැටි අපි එහිදී ඉගෙන ගත්තා. මේ වැඩ සටහනට සහභාගිවූ උඩුවිල පාසලේ බී. දුෂාන් එසේ පවසයි. දුෂාන් එදා ලබාගත් ඒ නායකත්වයෙන් අද පාසලේ ප්‍රධාන ශිෂ්‍ය නායක තනතුර ද උසුලයි.බ්‍රිතාන්‍ය කවුන්සලය හා UNDP ය එක්ව ග්‍රාමීය පාසල්වල ආරම්භ කළ “සිහින කණ්ඩායම්” වැඩ සටහන ද එනම් මෙවැනිම ආකාරයේ සාර්ථකත්වයක් ලද වැඩ සටහනකි.10 දෙනකුගේ සැදුම්ලත් කණ්ඩායම්වලට පාසලෙන් ලද අභියෝගය වූයේ තනිවම ක්‍රීඩා උත්සවයක් සංවිධානය කිරීමකි. ඒ අභියෝගය ලැබුණේ උඩුවිල කනිෂ්ඨයේ සිසුන්ටය. කිසිම ගුරුවරයකුගේ සහායක් නොලද මේ පිරිස ඉතා හොඳින් නව නිර්මාණාත්මක ක්‍රීඩා ඇතුළත් වන සේ ක්‍රීඩා උත්සවය සංවිධානය කළහ. සියලු වියදම් UNDP ලබා දුන්න ද ඉතා අඩු වියදමින් මේ ක්‍රීඩා උත්සවය නිම කරන්නට මේ නායකත්ව පුහුණුව මඟින් සිසුනට හැකි විය.සාමය සඳහා ප්‍රජාව වැඩ සටහන යටතේ UNDP ය පාසල් දරුවන්ට හඳුන්වා දුන් තවත් වැඩසටහනක්, “ගැටුම් නිරාකරණය” සඳහා පුහුණු කිරීම.පාසල් අවදියේ මෙන්ම සාමාන්‍ය ජනජීවිතයේ දී ද විඳින්නට සිදුවන ගැටලු අපමණය. විශේෂයෙන් මත්ද්‍රව්‍ය, සියදිවි නසා ගැනීම්, අපචාර, ග්‍රාමීය පාසල් පද්ධතිය තුළට ද බලපෑම් කරන්නට පටන්ගෙන තිබේ.පාසල් දරුවන් අතර තිබෙන ප්‍රශ්න ගුරු විදුහල්පතිවරුන් දක්වා නොගොස් පාසල් දරුවන් ඇතුළත් සමථ මණ්ඩලයකට යොමුකර විසඳුම් සොයා දීම මෙහි අරමුණයි. හම්බන්තොට පාසල් 15 ක දරුවන්ට ගැටලු නිරාකරණය කිරීමේ පුහුණුව ලබාදී ඒ පිරිස තම තමන්ගේ පාසල්වල ගැටලු නිරාකරණය කරවන්නට යෙදවීමෙන් UNDP ය බලාපොරොත්තු වූ සාර්ථකත්වයක් ළඟා කරගත්තේය.මෙම වැඩ සටහනේ සාර්ථකත්වය පිරික්සීමේ නියාමක පරීක්ෂණය සිදුවූයේ හම්බන්තොටය.සෑම පාසලකම එක ගුරුවරයකු හා ළමයි 9 දෙනෙකුගෙන් සමන්විත වූ පාසල් සමථ මණ්ඩල මඟින් දරුවන්ගේ ගැටලු පාසල් ප්‍රධානීන් දක්වා ඉහළට නොගොස් පහළ ස්ථරවලදීම විසඳුම් සොයා ගැනීමට හැකි වී ඇත. මේ තොරතුරුවල රහස්‍ය භාවය රැකීම මෙන්ම ගැටලු නිරාකරණයෙහිලා අවශ්‍ය පුහුණුවීම් සියල්ලම UNDP මඟින් ලබා දෙයි.ග්‍රාමීය ජන ජීවිතයේ උන්නතිය උදෙසා හම්බන්තොට, තිස්සමහාරාම ආදි ප්‍රදේශවල දිළිඳු පවුල්වල ජීවන තත්ත්වය නඟා සිටුවීමේ වැඩ පිළිවෙළක් ද UNDP ආධාර මත ක්‍රියාත්මක විය. මේ ප්‍රදේශයන්ට ආවේණික පන් ආශි‍්‍රත කර්මාන්ත ශාලා ආරම්භ කරවීම සඳහා මේ පුහුණු වැඩ සටහන ආරම්භ කෙරිණි. මෙහි ප්‍රධාන අරමුණ වූයේ වැඩි වන ජීවන වියදමට සරිලන පරිදි ඔවුනොවුන්ගේ ස්වයං රැකියා ප්‍රවර්ධනය කිරීමයි.හොරණ ‘ගම ගෙදර’ නම්වූ පුහුණු මධ්‍යස්ථානයේ උදව් ආධාර ඇතිව මෙම පුහුණුව ලබා දී ඇත. මෙමඟින් පුහුණුව ලැබු වීරවිල ප්‍රදේශය ආශි‍්‍රත 20 දෙනකුට මාස 3 ක සාර්ථක පුහුණුවකින් පසුව සිය ස්වයං ව්‍යාපාර පවත්වාගෙන යාමට අවස්ථාව ලැබී ඇත.පන් ආශි‍්‍රත කර්මාන්තයෙන් සාර්ථක ව්‍යාපාරිකයකු බවට පත්ව ඇති වීරවිල අදල්ල අනුෂා දීපානි අපට හමුවිය.“පුහුණුවෙන් පස්සේ ව්‍යාපාරය පවත්වා ගෙන යන්න රුපියල් ලක්ෂ 2 ක් වටිනා මහන යන්ත්‍ර 5 ක් නොමිලයේ UNDP යෙන් දෙනවා. මේවා බාර දෙන්නේ ප්‍රාර්ථනා අත්කම් කමිටුවට. 2009 දී පුහුණු වුණ අපිට යන්ත්‍ර ලැබීමෙන් මෙතෙක් තිබු අඩුපාඩුවක් සම්පූර්ණ කෙරෙනවා. මේ මඟින් අපට හොඳ ආදායමක් ලබාගන්න පුළුවන්.”මේ අයගේ වෙළෙඳපොළ සකසන්න උදව් කරන්නේ ද UNDP යයි. තල් වලින් වියු අත්කම් පන්වලට මාරු කරන්නත් එමඟින් පෙර නොවු විරූ ආදායමක් ලබන්නටත් අද මේ අයට හැකි වී ඇත. හොරණ ගම ගෙදර හරහා නව ඇණවුම් බාර දීමටත්, වෙළෙඳ පොළ දක්වා ප්‍රවේශ කිරීමටත් උව්ච්ර්‍ථ අදටත් ඔවුන් සමඟ අත්වැල් බැඳ ගෙන සිටියි.හම්බන්තොට ආශි‍්‍රතව ක්‍රියාත්මක කෙරුණු ප්‍රජාව සඳහා සාමය වැඩසටහන මඟින් ආරම්භ වූ ජීවන තත්ත්ව නඟා සිටුවීමේ වැඩ සටහන් අතර ගමේ තරුණයින්ට හෝටල් පාසල් පුහුණුව හා රැකියා වෙළෙඳ පොළත් අතිශයින්ම වැදගත් වී ඇත. ඉදිරියේදී හම්බන්තොට නගරය ආශි‍්‍රතව සැකසෙන නව ආර්ථිකයට ගැළපෙන පරිදි තරුණයින් රැසක් සූදානම් කිරීම UNDP අරමුණයි. රැකියා වෙළෙඳපොළ මඟින් රැකියා ලබාදීමත්, රැකියා සඳහා යන්නන්ට පුහුණුවීම් හා ඊට අදාළ යටිතල පහසුකම් ද සැපයුවේ උව්ච්ර්‍ථ යයි.මෙම වැඩ සටහන ඉදිරියට ගෙන යාමට සහාය දැක්වූයේ හම්බන්තොට දිස්ත්‍රික් ලේකම් කාර්යාලයයි. හම්බන්තොට දිස්ත්‍රික්කය පුරා ඇවිදිමින් මේ සියලු කටයුතු සොයා බලා ක්‍රියාවට නැංවීමට UNDP යට සහාය දැක්වූවෝ අපමණය. විශේෂයෙන්ම හම්බන්තොට ව්‍යාපෘති නිලධාරී බන්දුල ලියනගේ මහතා දැක්වූ සහාය ද හම්බන්තොට දිස්ත්‍රික් ලේකම් කාර්යාලයේ සහකාර දිස්ත්‍රික් ලේකම්වරිය වන හිමාලි රත්නවීර ඇතුළු පිරිස දැක්වූ සහාය අගය කළ යුතුමය.හෙට දින UNDP තවත් දිස්ත්‍රික්ක 5 ක අලුත්ම ආකාරයේ සංවර්ධන වැඩපිළිවෙළක් ආරම්භ කරන්නට සූදානමින් සිටියි. ඒ “ප්‍රජාව සඳහා සංවර්ධනය” යි. ඔස්ට්‍රේලියානු රජයේ පූර්ණ ආධාර මෙන්ම අනුග්‍රහය මේ වැඩසටහනට ද ලැබේ.හම්බන්තොට සංචාරයකින් පසුසකස් කළේසුභාෂිණි ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=ay1009191</link>
    <topic>විද්‍යාගාරේ බීකරවලට දාලා</topic>
    <author>සාගරිකා දිසානායක ජයසිංහ</author>
    <content>මධ්‍යම පළාත් මහ ඇමැති සරත් ඒකනායකකොයි බැම්මටත් වඩා ලේවල බැඳීම උසස් කියලා කතාවක් තියෙනවා. එක අම්මගේ කුසේ උපන් හේතුවෙන් ඇතිවන සහෝදර බැම්මත් ඒ කතාව සනාථ කරන කරුණක්. ඔහු දේශපාලනයට පිවිසුණේ ඒ බලවත් සහෝදර බැම්ම නිසා. ආදරණීය අයියාගේ දේශපාලන ගමනට අත හිත දෙන්නට ස්වකීය ඉන්ජිනේරු වෘත්තිය පසෙකලා ඉදිරිපත් වුණු බාල මල්ලි අද මේ රටේ ජනපි‍්‍රය දේශපාලනඥයෙකු බවට පත්වෙලා.ඔහු මධ්‍යම පළාතේ මහ ඇමැති සරත් ඒකනායක. උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක මහත්තයාගේ් බාල මල්ලි අයියාගේ දේශපාලන කටයුතුවලට සහය වෙන්න ආපු ගමන නතර වුණේ මධ්‍යම පළාතේ මහ ඇමති පුටුවෙන්. පුංචි කාලෙ තොරතුරු කියන්නට ඔහු අප හා පිළිසඳරට එක් වුණේ සතුටින්.ඒකනායක මුදියන්සේලාගේ සරත්චන්ද්‍ර ඒකනායක.” ඒ ඔහුට මවුපියන් දුන්නු නම. නවසිය පනහේ ජනවාරි මාසයේ විසි අට වැනිදා ඔහු මෙලොව එළිය දුටුවේ කොළඹ ද සොයිසා කාන්තා රෝහලේදි. ඔහුගේ පියා ඒකනායක මුදියන්සේලාගේ පුංචි බණ්ඩාර ඒකනායක. වෘත්තියෙන් ව්‍යාපාරිකයෙක්. අම්මා සිරිමා කරුණාවතී සබරගමුව. පියාගේ් ගම මාතලේ තිබ්බොටුවාව. වුණත් ඔහුගේ ව්‍යාපාර තිබුණේ කොළඹ මරදානේ. සරත් ඉපදෙන කාලේ ඔවුන් පදිංචි වෙලා හිටියේ වත්තල හැඳල ප්‍රදේශයේ. පියාට මරදානේ ඩීන්ස්පාරේ රෙදිපිළි සාප්පු කීපයක්ම තිබුණා.සරත්ගේ පවුලෙ සහෝදර සහෝදරියො අට දෙනයි. පිරිමි දරුවො හතරයි. ගෑනු දැරිවියො හතර දෙනයි. සරත් පවුලේ හත් වැනියා. අයියල මල්ලිලා අක්කලා නංගිලා හැමෝම එකතු වුණාම ඔවුන්ට සෙල්ලම් කරන්න තවත් අලුතින් ළමයි ඕනැ වුණේ නෑ.සරත්ට මුලකුරු කියෙව්වෙ දකුණු අලුත්කුරු කෝරළේ ප්‍රධාන සංඝනායක හැඳල පුරාණ විහාරයේ විහාරාධිපති හික්ගොඩ ඉÁද්‍රරතන නායක හාමුදුරුවෝ. සරත් මුලින්ම ඇතුළු වුණේ හැඳල විද්‍යාලීක විද්‍යාලෙට. ප්‍රාථමික පන්තිවල ඉඳන්ම ගණිත විෂයයට විශේෂ සමත්කමක් දැක්වූ සරත් හැමදාම වාර විභාගෙදි ගණිතයට ලකුණු සීයක්ම ගත්තා. කථික තරගවලට ඉදිරිපත්වෙලා නිතර තෑගි දිනා ගත්තා. ගායනාවලටත් දස්කම් දැක්වූ ඔහු නැති ප්‍රසංගයක් පාසලේ නොතිබූ තරම්. සරත්ලාගෙ පවුලෙ දරුවො හැමදෙනාම ඉගෙනුමට දක්‍ෂයි. ඔවුන් හැමෝම උත්සාහ කළේ පන්තියේ පළවැනියා වෙන්න. මේ තරගකාරී බව නිසාම පවුලේ හැමෝම උනන්දුවෙන් ඉගෙන ගත්තා.සරත් ගේ තාත්තා බොහොම කාරුණිකයි. ළමයි හැමෝම ඉගෙනුමට විශේෂයෙන් උනන්දු කළේ අම්මා. ඈ දරුවන්ගේ ඉගෙනීම ගැන බොහෝම සැලකිලිමත් වුණා.ඒ කාලේ ළමයි හැම දෙනාම පොත පතේ වැඩ කළේ පාසලේදි. ගෙදර ආ වෙලේ පටන් සෙල්ලම තමයි. ඒ කාලෙ වත්තල පැත්ත බොහොම ප්‍රසිද්ධ ‘එල්ලේ’ ක්‍රීඩාවට. සරත් අයියලාත් අහල පහල ළමයිනුත් එක්ක එකතුවෙලා ජයටම එල්ලේ ක්‍රීඩා කළා.ලංකාවේ ප්‍රසිද්ධ එල්ලේ ක්‍රීඩකයො හිටියේ ඒ පළාතේ. පුංචි සරත්ලා විවේකයක් ලැබුණම අයියලාත් එක්ක මේ ප්‍රසිද්ධ ක්‍රීඩකයන් තරග කළ ක්‍රීඩා තරග බලන්නට ගිය හැටි ඔහුට තවම මතකයි. ඔහුගේ අයියලාත් ක්‍රීඩාවට දක්‍ෂයි. ඔවුන් සමඟ තරග බලන්නට යන්න සරත් හොඳ කැමතියි.හතේ පන්තියේදි සරත් කැලණියේ ධර්‍මාලෝක විද්‍යාලෙට ඇතුළු වුණා. ඒ වෙනකොට ඔහුට වැඩුමල් අක්කෙක් සහ අයියා ධර්‍මාලෝකෙ ඉගෙනුම ලැබුවා. වත්තල ඉඳන් කැලණිය පාසලට තිබූ සැතැපුම් දෙක හමාරක් පමණ වූ දුර ඔවුන් ගියේ පයින්.වෙල් දෙණි හරහා පාසලට ගිය මේ ගමන හරි රසවත්. පාසල් ඇරිලා එන ගමනෙදි යනවට වඩා දුර වැඩි ගානයි. තැන තැන නතරවෙවී වෙලේ පැනලා මඩ නාගෙන ළිඳෙ පැනලා නාගෙන ගත කළ කෙළිලොල් ජීවිතේ මතක් වෙනකොටත් හරි සුන්දරයි.සරත්ලා ළමා කාලේ දෙවැනි ලෝක යුද්දෙ බලපෑම අපේ රටටත් එල්ල වුණා. දකුණින් හා උඩරටින් කොළඹට ආපු වෙළෙඳුන් වෙළෙඳාම අතහැරලා කොළඹින් පිටතට ගියා. සරත්ගේ පියාට අයත්ව තිබූ කඩසාප්පු තාත්තා විකුණා දැම්මා.පාසලට එන්න යාළුවො කට්ටියක්ම එකතු වෙනවා. බස් එකේ යන්න දෙන ශත පහළොව ඉතුරු කරගෙන කැලණියේ ඉඳලා හුණුපිටියට රේල් පාර දිගේ පයින් එන්නෙ සිල්පර කොටන් ගනිමින්. හැඳල හන්දියෙ සමුද්‍රා හෝටලෙන් අයිස්ක්‍රීම් එකක් කන්නයි උදේට දුන් ශත පහළොව ඉතිරි කර ගන්නෙ. හුණුපිටියෙන් නාරම්මිනිය හරහා පයින්ම යනවා. දවල්ට කට්ලට් එකක් අරගෙන බනිස් ගෙඩිය ඇතුළේ දාලා කනවා.සරත් අටේ පන්තියේ ඉගෙනගන්න කාලෙ දැන් ප්‍රවීණ ගායක සුනිල් එදිරිසිංහ ඔහුට ඉහළ පන්තියක ඉගෙනුම ලැබුවා ඔහුට මතකයි. සරත් කලා විෂයන්ටත් දස්කම් පෑවා. නැටුම් උගන්වාපු පද්මිනී ගුරුතුමියත් සංගීතය උගන්වාපු චÁද්‍රසේන ගුරුතුමාත් සරත් හැම කලා අංගයකටම තෝරා ගත්තා. ඔහු පාසල් නාට්‍යවලත් රඟපෑවා. පන්තියේ ගුරුවරු නැති වේලාවට ඔවුන් බොහෝවිට සින්දු කිව්වා. ඒ කාලේ සරත් වැඩියෙන්ම ගැයුවේ මිල්ටන් පෙරේරාගේ සින්දු. සුනිල් එදිරිසිංහ වැඩියෙන්ම ගැයුවේ සී.ටී. ප්‍රනාන්දුගේ සින්දු.ජ්‍යෙෂ්ඨ පන්තියෙදි සරත් විද්‍යා අංශයට තේරුණා. පන්ති කාමර මදි නිසා සරත්ලාගේ පන්තිය තිබුණොත් විද්‍යාගාරේ ඇතුළෙමයි. ඔහු වැඩට දක්‍ෂයි. ඒත් යාළුවො එක්ක එකතුවෙලා පොඩි පොඩි දඟකාර වැඩ කළා. වරක් විද්‍යාගාරේ බීකරවල දාලා කඩල තම්බලා කාලා ගුරුතුමාට අහුවෙලා ගුටිත් කෑවා. ලොකු අයියලා බෝල ගහනකොට බෝලෙ ඒ පැත්තට ආවොත් සරත් ලා ඒ බෝල හංගනවා. කිසි කෙනෙක් හංගපු ළමයා පාවා දෙන්නේ නෑ. වැරදිලාවත් අහු වුණොත් නම් එදාට මල්ලිලා හොඳට ගුටි කනවා.අ.පො.ස. සාමාන්‍ය පෙළ විභාගේ පළවැනි වාරේ ඒ තරම් හොඳට සමත් වුණේ නෑ. ඒත් දෙවැනි වාරේ හොඳට සමත් වුණා. 1969 වසරේදි ඔහු මහනුවර තාක්‍ෂණික විද්‍යාලෙ ගොඩනැගිලි ඉදිකිරීම් තාක්‍ෂණය පිළිබඳ පාඨමාලාව සඳහා අයැදුම් කළා. වසරක් එහි පුහුණුව ලැබූ සරත් අනතුරුව වත්තල ශාන්ත අන්තෝනි විද්‍යාලෙට ඇතුළු වෙලා ගණිත අංශයෙන් උසස් පෙළ විභාගෙට පෙනී සිටියා. උසස් පෙළ ප්‍රතිඵල අපේක්‍ෂාවෙන් සිටින අතරේ ඉංගී‍්‍රසි ගුරු පත්වීම් සඳහා ඉල්ලුම් කළා.1972 ලග්ගල මඩුමාන විදුහලට ඉංගී‍්‍රසි ගුරු පත්වීමක් ලැබුණා. එතැනින් ලේඬියංගල නාමිනිඔය විද්‍යාලයට පත්ව ගියා. තරුණ වයසේ හොඳ උනන්දුවෙන් බොහොම කැපවීමෙන් ගම්වල ළමයින්ට ඉගැන්නුවා. 1980 – 82 වසර දෙක මීරිගම ගුරු අභ්‍යාස විද්‍යාලෙන් පුහුණුව ලැබුවා. මේ වන විට නෝර්වේ රටේ පදිංචිව සිටි සරත්ගේ ඥාති සොයුරියක් ඔහුට උසස් අධ්‍යාපනය සඳහා නෝර්වේ රටට එන්නට කළ ආරාධනය පිළිගෙන ඔහු නෝර්වේ රටට ගියා. එරට ප්‍රධාන පෙළේ ඉන්ජිනේරු විද්‍යා පීඨයක් ලෙස සලකන එන්.කේ.අයි. ඉන්ජිනේරු උසස් පාසලට ඇතුළු වෙන්නට ඔහුට හැකිවුණා. එහිදී පුරා වසර හතරක් මුළුල්ලේ ඉලෙක්ට්‍රොනික් ඉන්ජිනේරු ශිල්පය හදාරා උපාධිය ලබා ගත් සරත් ස්කැන්ඩිනේවියානු ගුවන් සමාගමේ ඉලෙක්ට්‍රෝනික් ඉන්ජිනේරුවකු ලෙස රැකියාවෙහි යෙදුණා. නෝර්වේහි පදිංචි ශ්‍රී ලාංකිකයන් හා එක්ව ශ්‍රී ලංකා නෝර්වේ සංගමය පිහිටුවාගත් සරත් පුරා වසර හතරක් එහි සභාපතිවරයා වශයෙන් කටයුතු කළා.අපේ රටේ එල්ටීටීඊ ත්‍රස්තවාදය උත්සන්න වෙමින් පැවැති කාලෙ නෝර්වේ රටේත් එල්ටීටීඊ ක්‍රියාකාරිකයන් ප්‍රබලව කටයුතු කළා. ඔවුන්ගේ බාධා කිරීම්වලින් නොසැලී 1991 වසරේ නෝර්වේ රටේදී ශ්‍රී ලංකාවේ නිදහස් දිනය උත්සවාකාරයෙන් සමරන්නට සරත් ප්‍රමුඛ ශ්‍රී ලංකා නෝර්වේ සංගමය සමත් වුණා.නවසිය අනූව දශකය මෙරට ඉතිහාසයේ දේශපාලන ක්ෂේත්‍රයේ පෙරැළිවලට මුල්වූ සමයක්. නන්දිමිත්‍ර ඒකනායක අයියාගේ ඉල්ලීම මත ඔහුට සහය වෙන්නට සරත් ලංකාවට ආවා. ඒ 1991 නොවැම්බර් මාසේ. 1992 දී සරත් යුග දිවියට ඇතුළත් වුණා. ඔහුගේ අත ගත් ඈ කළුතර මදාරා කරුණාමුණි මෙනෙවිය. විවාහයෙන් පසු අගනුවරට ආසන්නව පදිංචි වූ ඔවුන්ට මවුපිය පදවිය ලබා දෙමින් 1993 දී වැඩිමල් දියණිය ඕෂිනී ශවීන්ද්‍රිකා පවුලට එක් වුණා. දැන් ඈ ලයිසියම් ජාත්‍යන්තර පාසලේ උසස් පෙළ සිසුවියක්.2002 වසරේදී පවුලට එක්වූ මිත්සුක සේමින් පුතා දෙවැනි වසරේ ඉගෙනුම ලබනවා. 1992 දී නන්දිමිත්‍ර අයියා නගර සභා ඡන්දෙ ඉල්ලන කාලෙ පටන් ඔහුගේ දේශපාලන ගමනට අත්වැලක් වූ සරත්, 1997 දී වන සම්පත් ඇමැති ධුරයට අයියා පත්වන විටත් ඔහුගේ ලේකම්වරයා ලෙස කටයුතු කළා. 2004 පළාත් සභා මැතිවරණයෙන් ජයගත් සරත් මධ්‍යම පළාතේ මහ ඇමැති ධුරයට පත් වුණා. එදා ඇරැඹු ගමන මහ ඇමැතිතුමා විශේෂ අරමුණක් සහ දැක්මක් ඇතිව පෙරට යන්නට අදහස් කර සිටිනවා. ඔහුගේ අරමුණ වසර 2015 වන විට ශ්‍රී ලංකාවේ හොඳම පළාත් සභාව බවට මධ්‍යම පළාත් සභාව පත් කිරීම. එමෙන්ම අතීත ශ්‍රී විභූතිය යළි මෙනෙහි කරමින් නුදුරු අනාගතයේදීම සෞභාග්‍යමත් මැද රටක් බිහි කිරීම එතුමාගේ උත්සාහයයි.නව දැනුමින් පොහොසත් තරුණ පරපුරක් මැද රටින් බිහි කිරීමට එතුමා විශේෂ වැඩසටහන් රැසක් ආරම්භ කර තිබෙනවා. පාසලින් ලැබෙන දැනුමට අමතරව අනාගත අභියෝග ජයගැනීම සඳහා පාසල් සිසුන් මෙන්ම යොවුන් පරපුරෙහි ඉංගී‍්‍රසි දැනුම හා තොරතුරු තාක්ෂණ දැනුම වර්ධනය සඳහා වැඩසටහන් රාශියක් මධ්‍යම පළාත පුරා අරඹා තිබෙනවා. මධ්‍යම පළාතේ දුෂ්කර පාසල්වල ඉංගී‍්‍රසි හා තොරතුරු තාක්ෂණ දැනුම ලබාදීමේ සුවිශේෂ පාඨමාලා අරඹා ඒ පාසල්වල දරුවන්ට ලොව දියුණු රටවල් සමඟ සම්බන්ධ වීමට අවස්ථාව උදා කර දී තිබෙනවා. දැනටමත් මධ්‍යම පළාතේ මහලකොටුව සුමන විද්‍යාලයේ සිසුන් සය දෙනකු එංගලන්තය හා ස්විට්සර්ලන්තය හා සම්බන්ධව අන්තර්ජාලය හරහා තොරතුරු හුවමාරු කරගන්නවා. දැනුම බෙදා ගන්නවා.පේරාදෙණියේ අලුතින් ඉදිකළ ඉංගි‍්‍රසි භාෂා සහ තොරතුරු තාක්ෂණ ආයතනය පළාතේ උසස් පෙළ සමත් හෝ පාසල් හැරයන සිසුන්ගේ දැනුම වර්ධනය කරගැනීම සඳහා ඉදිකළ පහසුකම් සපයන මධ්‍යස්ථානයක්. නවීන අධ්‍යාපනික මෙවලම් හා පහසුකම්වලින් සපිරි එහි උසස් මට්ටමේ පුස්තකාලයක් ද තිබෙනවා.පසුගියදා මහනුවර මහ රෝහල ආශි‍්‍රතව විවෘත කළ ජීව විද්‍යා ඒකකයත් මහ ඇමැතිතුමාගේ සංකල්පයක් මත බිහි වූවක්. අපේ රටේ රෝහල්වල කැඩී බිඳී ඉවත දමන වෛද්‍ය උපකරණ ඇඳ පුටු මේස වැනි නැවත පිළිසකර කොට ඵලක් ගන්නට හැකි බඩු භාණ්ඩ පිළිසකර කොට නැවත ප්‍රයෝජනයට ගැනීමයි ජීව විද්‍යා ඒකකයෙහි අරමුණ.විද්‍යා අංශයෙන් ඉගෙන ගෙන විද්‍යා අංශයේ වෘත්තියකට යොමු වුණත් ඇමැතිතුමා පුංචි කාලේ පටන්ම සොබාදහමට කලාවට ලැදි හදවතක් ඇත්තෙක්. සෞන්දර්යවාදී හදවතක් තියෙන ඇමැතිතුමා මධ්‍යම පළාතෙ තරුණ තරුණියන්ගෙ සෞන්දර්ය කුසලතා ඔප්නංවන අදහසින්ම ලංකාවේ ප්‍රථම වරට උසස් පෙළ සෞන්දර්ය විෂයයන් හැදෑරීමට විශේෂ විද්‍යාලයක් ඇරැඹුවා. මහනුවර මාවිල්මඩ ගම්මානයේ ඉදිකළ මේ සොඳුරු කලා විද්‍යාලය 2009 වසරේදී ඇරැඹුණා.රජයේ ආධාර ලැබෙනතුරු වෙන වැඩක් නොකර බලා ඉන්න මැති ඇමැතිවරුනට ආදර්ශයක් සපයමින් මහ ඇමැතිතුමා “මධ්‍යම පළාතේ ප්‍රධාන ඇමැති අරමුදල පිහිටුවා එහි අනුග්‍රහයෙන් පළාතේ දිළිඳු පාසල් දරුවන්ට, උපකාර මෙන්ම අවශ්‍ය අසරණයන්ට සරණ වෙනවා. මේ අරමුදලේ උපකාරෙන් අන්තර්ජාතික ක්‍රීඩා තරග සඳහා සහභාගි වෙන්නට අවස්ථාව ලත් පාසල් ක්‍රීඩක ක්‍රීඩිකාවන් මධ්‍යම පළාතේ සිටිනවා.වසර 2015 වන විට මධ්‍යම පළාතේ හැම දුෂ්කර ගම්මානයකම ඇළ වේලී හරහා දමා තිබෙන හැම ඒදණ්ඩක්ම පටු පාලම් බවට පත්කිරීමේ අපේක්ෂාවක් ඇමැතිතුමා තුළ තිබෙනවා.කලාවට ලේඛනයට හිතැති මහ ඇමැතිතුමාගේ උපදේශකත්වයෙන් යුතුව මධ්‍යම පළාතේ මහ ඇමැති කාර්යාලය සාරගර්හ ලිපි ඇතුළත් වාර සඟරා කිහිපයක්ම නිකුත් කරනවා. සාරථි සංග්‍රහය, පූජනීය දළදා සංස්කෘතිය පරාර්ථ වැනි එවැනි කෘතිවලින් අපේ සංස්කෘතිය පිළිබඳ වටිනා තොරතුරු සන්නිවේදනය කෙරෙනවා.මහනුවර නගරය ලෝක උරුමයක්. එය හුදු ඓතිහාසික වටිනාකම්වලින් යුතු නගරයක් පමණක් නොව ලෝකයේ සුන්දරතම පිවිතුරු පූජනීය නගරය බවට පත්කිරීමටත් එතුමා අදහස් කර තිබෙනවා. ඒ අරමුණ සාක්සාත් කරගැනීමේ අරමුණැතිව අදින් වසර හතකට පෙර ඇරැඹු “පරිසරය පූජනීයයි” වැඩසටහන හේතුවෙන් මහනුවර නගරය පිවිතුරු පුරවරයක් බවට පත්වෙලා.ඇසළ පෙරහරට ලක්ෂ සංඛ්‍යාත ජනකායක් මහනුවර නගරයට ඇදී ආවත් පරිසරයට හානි නොවන සේ කටයුතු කරන්නට උක්ත වැඩසටහන උපකාර වෙනවා. පෙරහර කාලෙට වගේම නොවන කාලෙටත් මහනුවර නගරය පිරිසුදුව පිළිවෙළට තියා ගැනීමයි එහි අරමුණ.පරිසරය රැකගෙන ලෝක පූජිත නගරයක් ලෙස මහනුවර ලොවට විදහා පෑමත් මධ්‍යම පළාත නැණ නුවණින් පොහොසත් මානව සම්පතින් පොහොසත් ඉසුරුබර පුරවරයක් වනු දැකීමයි මහ ඇමැතිතුමාගේ පැතුම.සාගරිකා දිසානායක ජයසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=ay1009192</link>
    <topic>මේ ඔක්කොම මනස්ගාත...</topic>
    <author>සංවාද සටහන</author>
    <content>මතුපිටින් පෙනෙන දේ සත්‍යය නම් විද්‍යාවක් අවශ්‍ය නොවනු ඇත යනු සුප්‍රකට කියමනකි. ඇසෙන - පෙනෙන – දැනෙන දේවල නො පෙනෙන පැත්ත දැන ගැනීම කෙරෙහි මිනිසා සතුව පවතින්නේ අතෘප්තිකර කුතුහලයකි. ගුප්ත විද්‍යාව, විශ්වාසය හා ඇදහීම් ඒ අතරින් වඩාත් කැපී පෙනෙයි.අපේ දෛනික ජීවිතයටද නොයෙක් ආකාරයෙන් විශ්වාස, ඇදහීම් හා පිළිවෙත් ගැට ගැසී තිබේ. උදෑසන අවදිවීමේ සිට රාත්‍රි නින්දට යන තුරු ගුප්ත විශ්වාස මත තීරණ ගන්නා උදවිය සිටිති.එහෙත් ගුප්ත ශාස්ත්‍රය ලෙස බොහෝ දෙනකු මිථ්‍යා අන්ධකාරයට යටව සිටිතියි ප්‍රවීණ ඡ්‍යොතිෂවේදී මීපේ ගණිතගේ චන්ද්‍ර භාරතී මහතා කියයි.”උදේ පාන්දරට තනි පොල් කිච්චෙක් දකින්න ලැබීම අසුබයි කියලා මතයක් තියෙනවා. ගුප්ත ශාස්ත්‍රය අතින් ගත්තාම මේ මතයේ කිසිම පදනමක් නෑ. ඒත් සමහරු නිස්කාරණේ් උදෙන් ම හිත නරක් කර ගන්නවා. ඉතිං දවසම කාලකන්නිවීම පුදුමයක් නෙවෙයි.පොල්කිච්චා කියන පක්ෂියා නිතරම ජීවත් වෙන්නේ යුගල හැටියටයි. එකෙක් මැරුණොත් අනෙකා සහකරුවෙකු නැතිව තනියම ජීවත් වෙනවා. ඒ පොල්කිච්චාගේ චර්යාව. එහෙම තනි වුණ සතෙක් දැක්කයි කියලා කිසිම අසුබයක් නෑ.කතුරු මුරුංගා කියන්නේ ඉතා ගුණ ඖෂධීය පලා වර්ගයක්. සමහරු වත්තේ තියෙන කතුරු මුරුංගා ගහ කපලා දානවා අසුබයි කියලා.කතුරු මුරුංගා ගහක් හදනවා නම් ඒක ගෙයි වහලෙට උඩින් යන්න කලින් කප්පාදු කරන්න කියන්නේ එතකොට වට්ටියක් වගේ කතුරු මුරුංගා අතින් කඩා ගන්න පහසු උසකින් සාරෙට වැවෙන නිසයි. එහෙම කරනවා මිස ගහ කපලා දැමීම අපරාධයක්.තවත් සමහරු මේ විදිහට තැඹිලි ගසුත් කපලා දානවා.තවත් දෙයක් තමා නයි ගෙදරට වත්තට පැමිණීම ගැන කියන කතා. නයා ගැන පුදුමාකාර බොරු පැතිරිලා. දෙවියෙකි. මිය ගිය පරාණයක්. පිල්ලියක් හැටියට සමහරු නාගයාව දකිනවා.නාග පිල්ලි තියෙනවා තමයි. ඒක වෙනම දෙයක්. ඒත් වත්ත පිටියට නයි සර්පයෝ එන්න ගත්තම උන්ට වඳින්න, පුදන්න හුරතල් කරන්න යන්න එපා. වත්තපිටිය ගේ දොර හරි පිරිසුදුවට තියා ගත්තොත් සර්පයෝ එන්නේ නෑ.කැකුණු අගිල්, ගුගුල් පුච්චලා දුම් ඇල්ලීම ඉතා හොඳයි. එහෙම නැත්නම් මිරිස් කරල් ටිකක් පුච්චන එකත් හොඳයි. බොරු මනස්ගාත ඔළුවට අරගෙන නයි හුරතල් කරන්න ගත්තොත් මහා විනාශයක් වෙන්නේ. තව සමහරු සුදු නයි ගැන කතා කරනවා. ඒ දේව නාගයෙක් නෙවෙයි. ඇලි සත්තු. ජාන විකෘතියක් නිසයි සුදු නයි උපදින්නේ. උන් ළඟ මොනම දේව බලයක්වත් නෑ.මළගිය පරාණකාරයන් නයි ලෙස ඉපදිලා හතුරා හොයාගෙන එනවයි කියනවා. මනසින් උසස් මනුෂ්‍යයාටවත් පෙර ආත්මය මතක නැත්නම් නයෙකුට පුළුවන්ද පෙර භවය මතක තියා ගන්න? සර්පයන් ගැවසෙන්නේ අපිරිසුදු අඳුරු අහුමුළුවලයි. ඒ තැන් සුද්ධ කරන්න ඕනෑ .සමහර දේවරූපවල නයි සිතුවම් කරලා තියෙන්නේ නයා දේවත්වයට නඟන්න නෙවෙයි කිසියම් භීතියක් ඇති කරවන්න විතරයි.හූනා ගැනත් පුදුම කතා අහන්න ලැබෙනවා. අපේ හූනු සාස්තරයට පදනමක් තියෙනවා. හූනන් ඇඟ වැටීම, හූනා කැපීම යනාදියෙන් නිමිති කියන ක්‍රමයක් තියෙනවා. ඒත් ඒකට දවසේ තිථිය, යාමය, දිසාව වගේ කාරණා බලන්න ඕනේ. හූනන් ඇඟ වැටීම හා හැඬීම මඟින් සුබ නිමිතිත් කියවෙනවා.එහෙත් හූනෙක් හැඬීම අසුබමයි කියලා යන ගමන නතර කරන්න ඕනේ නෑ. ඕනෙම දෙයක් ඕනෑවට වඩා ඔළුවට ගන්න එක ලෙඩක්.බකමූණ ගේ නාදය අසුබයි කියන්නෙත් බොරුවක්. ඌ නාද කරන්නේ තමන්ගේ සහකාරිය ගෙන්වගන්න මිස මිනිස්සුන්ට විපත් ඇති කරන්න නෙවෙයි.සමහර රෑට බල්ලො උඩු බුරලනවා. මේකට යම් පදනමක් තියෙනවා. මොකද සුනඛයාට භූතාත්ම, පේ‍්‍රත, පිසාච, කුම්භාණ්ඩ සත්ව කොට්ඨාස පේනවා. ඒ වෙලාවට බල්ලෝ උඩු බුරලනවා. ඒකට වෙන හේතු තියෙන බවත් මතක තියා ගැනීම වැදගත්.බළලුන් පොර කන්නේ උන් සංවාසයේ යෙදෙන විටයි. නමුත් ඒ සිද්ධියේ කිසිම අසුබයක් නෑ. ඒක ඉතා සාමාන්‍ය සත්ව චර්යාවකි. බළලගේ හඬ අමිහිරි වුණත් උගේ හැඬීම ගුප්ත ශාස්ත්‍රය අනුව දෝෂයක් පෙන්වන්නේ නෑ. ඒ නිසා කලබල නොවී හොඳින් නිදාගන්න.කුඹල්ලු ගෙයි මැටි බඳින්නේත්, මකුළුවෝ දැල් බඳින්නේත් ගෙහිමියන් ගේ නොසැලකිල්ල නිසයි. මොකද අර සත්තු දෙන්නම වැඩියෙන් ගැවසෙන්නේ ආහාර බහුලව තියෙන තැන්වලයි. කරන්න තියෙන්නේ ගෙදරට හොඳට හිරු එළිය, වාතාශ්‍රය ලැබෙන විදිහට සකස් කරලා කෘමි සතුන් බෝවීම පාලනය කිරීමයි.ගෙම්බෝ ගෙට ඒම අසුබයි කියනවා. නමුත් මතක තියා ගන්න ගෙම්බෝ ගෙට එන්නේ පණුවෝ සහ කෘමි සතුන් ගැවසෙනවා නම් විතරයි. ඉඳුල්, කුණු රෙදි, කසළ, අහුමුළු තියෙන ගෙදරක පහසුවෙන් මීයෝ බෝ වෙනවා. මීයෝ අල්ලන්න සර්පයෝ ගෙදරටම එනවා. එහෙම නැතිව සර්පයෝ කියන්නේ භූතාත්ම නෙවෙයි.”මම බොහෝම සංවේගයට පත්වෙන අවස්ථාවක් තමයි කිරි ඉතිරවීම කියන මනස්ගාතේ. පුරාණ සිරිතක් හැටියට සුබ කටයුත්තකදී කිරි උතුරුවනවා. ඒක සුබ-මංගල කටයුත්තක්. සමහරු කියනවා එළකිරි උතුරුවන්න එපා පොල්කිරි උතුරවන්න කියලා. ඒකට අපේ භාෂාවෙන් කියන්නේ “කර්ක පඩත්තර” කතා කියලයි. කට තියාගෙන ඉන්න බැරිකමට නොදන්නා දේ දෙඩවීම තමා ඒකේ තේරුම. එළකිරි වෙනුවට පොල්කිරි ගන්න කියන්නේ කර්ක පඩත්තර කතාවක්.කිරි කියන්නේ එළදෙනගේ ලේ නෙවෙයි. සුබ කටයුත්තකදී උතුරවන්න ගන්න ඕනේ එළකිරි මිස පොල්කිරි නෙවෙයි. හින්දු බැතිමතුන් දේවරූප නාවන්නේ එළකිරෙන් මිස පොල් කිරෙන් නෙවෙයි. බෝධිය නාවන්න ගන්නෙත් එළකිරි මිස පොල්කිරි නෙවෙයි. එහෙමනං සුබ කටයුත්තකදී ගෙදර උතුරවන්න ගන්න ඕනේ එළකිරිද? පොල් කිරිද? කියන කාරණේ මොළේ තියෙන ඕන කෙනෙකුට වැටහෙනවා. බය නැතුව එක හිතින් එළකිරි උතුරවන්න. සුබ වැඩකදී පොල්කිරි ඉතිරවීමෙන් වැඩක් නෑ.මේ වගේ බොරු මනස්ගාත කොයි ලෝකෙන් පහළ වෙලා මිනිස්සු අතර පැතිරෙනවද කියලා වෙනම හොයා බලන්න ඕනේ.අඟහරුවාදා - සිකුරාදා සමහරු නාන්නේ නෑ. අනෙක් අයට නාන්න දෙන්නෙත් නෑ. ඒත් කරන්න දෙයක් නෑ. මේ සිද්ධිය එන්නේ ඉන්දියාවෙන්. එදා හැමෝම නෑවේ ගංගාවලින්. අද වගේ නාන කාමර තිබුණේ නෑ. ඔය කුලහීන කියන අයත් එක්ක එක ගඟේ නාන්න බ්‍රාහ්මණයෝ කැමැති වුණේ නෑ. ඒ නිසා කුලහීනයන්ට අඟහරුවාදා හා සිකුරාදා කියන දවස් දෙක විතරක් දුන්නා නාන්න. ඒ දවස් දෙකේ බමුණෝ නෑවේ නෑ. අන්න ඒ සිද්ධිය අල්ලගෙන සමහරු තවම මෝඩ වැඩ කරනවා. හැමදාම නාන්න. ඒකයි හොඳ.ඉන්දියාවේ සති පූජාවේ පවුකාර අංග කිහිපයක් තාම මේ රටෙත් තියෙනවා. තාත්තා මිය ගියහම අම්මා තනියම දුක්මහන්සි වෙලා දරුවෝ හදලා උගන්වලා ලොකුªමහත් කරනවා. ඒ අම්මගේ දරුවෙක් කසාද බඳින දවසේ වතුර වීදුරුව අරගෙන ඉස්සරහට එන්න ඒ අම්මට ඉඩ දෙන්නේ නෑ.දුවට වේල් එක පළඳවන්නත් ඒ අම්මට ඉඩ දෙන්නේ නැති කර්ක පඩත්තරයෝ ඉන්නවා. එය මාතෘත්වයට කරන බලවත් අපහාසයක්. විවාහ මංගල දවසේ අම්මා මූලික වීම විශාල ආශිර්වාදයක්. යහපතක්. තව පැත්තකින් අම්මා නොතකා හැරීම පාපයක්. තාත්තා මියගියයි කියලා අම්මගේ මාතෘ ගුණය දසමයකින් වත් අඩු වෙන්නේ නෑ.තාත්තා නැති දරුවන්ට අම්මගේ ආශිර්වාදය දසගුණයකින් ප්‍රබල වෙනවා. ඉන්දියාවෙන් එන පවුකාර සති පූජාවේ කුණු කසළවලින් අපේ ඉහ මොළ සුද්ධ කර ගන්නම ඕනේ.සංවාද සටහනකේ. සී. ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=ay1009193</link>
    <topic>හඳට සමීපයෙන් හිඳ බීම වීදුරුවක් තොල ගාමින්</topic>
    <author>ටිරෝනි වෑවලගේ</author>
    <content>හොටෙල් ගැලැක්ටික් හි දවසක්වර්ජින් ගැලැක්ටික් අභ්‍යාවකාශ හෝටලයඔබට සංචාරය කිරීමේ නොසන්සිඳෙන ආශාවක් පවතී ද? එමෙන්ම ඔබට මදි නොකියන්න ධන සම්පත් තිබේ ද? එසේනම් දෙවරක් නොසිතන්න. ඔබගේ මීළඟ සංචාරය අග¼හරු හෝ බ්‍රහස්පති ග්‍රහයා වෙත යන්න.ඒ සඳහා තව වසර කිහිපයක් ගත වන්නේ යැයි ඔබට දැන ගන්නට ලැබුණොත් දුක් වන්න එපා එසේ නැතිනම් රාත්‍රි අඳුරු අහසේ බැබළෙන පුංචි, ලස්සන හඳ වටේ සවාරියක් යාමට දින වෙන් කර ගන්න.මේ එකක්වත් ක්‍රියාත්මක නොවන්නේ නම් හඳත් පෘථිවියත් අතර පිහිටා ඇති අන්තර්ජාතික අභ්‍යාවකාශ මධ්‍යස්ථානයේ සතියක් ගත කිරීමේ අවස්ථාව නම් මේ දැන් වුවද සැලසුම් කර දිය හැකිය. සැබවින්ම එය මේ වන විට ලෝකයේ සල්ලිකාර සංචාරකයන්ගේ ආකර්ෂණයක් බවට පත් වී ඇත.සංචාරය කරන්නට කව්රුත් කැමතිය. රටකින් රටකට සංචාරය කිරීමත් අද ලෝකයේ වැඩි දෙනකුට කළ හැකි කාර්යයක් සේ සැලකෙන්නේ නැත. එවැනි සංචාරයක් සඳහා වියදම් දැරීමේ හැකියාවක් බොහෝ දෙනාට නැත. එසේ තිබියදී අභ්‍යාවකාශයේ සංචාරය කිරීම යනු සිහිනයකින් හෝ සිදු නොවන කරුණකි. එහෙත් ලෝකයේ සිටින අතළොස්සක් වූ සුපිරි ධනවත්තු තම විවේකය අභ්‍යාවකාශයේ සංචාරය කිරීම සඳහා යොදවමින් සිටිති.අභ්‍යාවකාශයේ සංචාරය ලෙහෙසි පහසු කටයුත්තක් නොවේ. මේ වන විට පෘථිවි වායු ගෝලයෙන් එපිට රික්තයේ සුඛෝපභෝගී හෝටල් වැනි අභ්‍යාවකාශ මධ්‍යස්ථාන දෙක තුනක්ම ඉඳි වෙමින් පවතී.මේ පායන්නේ පෘථිවියයිරුසියාවේ සෝවුස් අභ්‍යාවකාශ මධ්‍යස්ථානය ඒ සියල්ල අතුරින් පෙරමුණේ සිටී. මේ අභ්‍යාවකාශ මධ්‍යස්ථානය කරා අභ්‍යාවකාශ යානයකින් යාමටත් එහි සතියක සුපිරි විවේක කාලයක් ගත කර යළි පෘථිවියට පැමිණීමටත් වැය වන්නේ ඇමරිකානු ඩොලර් මිලියන 20 - 35 ත් අතර මුදලකි. ඔබට එවැනි මුදලක් වැය කළ හැකි නම් නිසැකයෙන්ම අභ්‍යාවකාශයේ සුපිරි සවාරියක් ගැසීමට පුළුවන.අදින් දශක දෙකකට පෙර අභ්‍යාවකාශ සංචාරය වෙන් වූයේ රටක අභ්‍යාවකාශ වැඩ පිළිවෙළ යටතේ රජයේ අනුමත අභ්‍යාවකාශගාමීන්ට පමණය. එහෙත් තම රටේ ධන සම්පත් ක්‍රමයෙන් හීන වන විට රුසියාව අභ්‍යාවකාශ සංචාරය සම්බන්ධව වඩා පුළුල් ලෙස සිතන්නට විය. පෞද්ගලික වියදම් දැරීමට හැකි සුපිරි ධනවතුන්ට අභ්‍යාවකාශ සංචාර හිමි වන්නේ එහි ප්‍රතිඵලයක් ලෙසය. එදා සිට අද වන විට පෘථිවියෙන් එපිට වායුගෝලයේ සුපිරි හෝටල් ඉඳිවීම දක්වා තත්ත්වයට වර්ධනය වී තිබේ.ස්පේස් ඇඩ්වෙන්චර්ස්, වර්ජින් ගැලැක්ටික්, බ්ලු ඔරිජින්, ආර්මැඩිල්ලෝ ඇක්‍රොස්පේස් එවැනි “අභ්‍යාවකාශ හෝටල්” වේ.මේ සියවස ආරම්භයේ සිට මේ දක්වා මුදල් ගෙවා අභ්‍යාවකාශයේ සංචාරය කර ඇති ධනවතුන්ගේ සංඛ්‍යාව හතකි. ඒ අතරට ලොව සුපිරිම ධනවතුන් ඇතුළත් නොවීම ද විශේෂ කරුණකි. මුදල් තිබු පමණින්ම යමකු එවැනි සංචාරයකට පෙලඹේ යැයි සිතීමට නොහැකිය. ඒ සඳහා සංචාරය කිරීමේ නොතිත් ආශාවක් ද තිබිය යුතුමය.2002දී අභ්‍යවකාශයේ සංචාරය කළ දකුණු අපි‍්‍රකාවේ මාර්ක් ශුල්ට්වර්ත්2001 වසරේදී ඩෙනිස් ටිටෝ නම් වන ඇමෙරිකානු ජාතිකයා දින නවයක කාලයක් අභ්‍යාවකාශයේ සංචාරය කළේය. ඒ සඳහා ඔහු වැය කළ මුදල ඇමෙරිකානු ඩොලර් මිලියන 32 කි. 2002 වසරේදී දකුණු අපි‍්‍රකානු ජාතිකයෙක් දින එකොළහක් ද, 2005 වසරේදී යළිත් ඇමරිකානු ජාතිකයෙක් දින එකොළහක් ද බැගින් අභ්‍යාවකාශයේ සංචාරය කළහ. 2006 වසරේදී ඉරාන - ඇමරිකානු ජාතිකයෙක් දින 12 ක් අභ්‍යාවකාශයේ රැඳී සිටියේය.පසුගිය වසරේ සැප්තැම්බර් 30 සිට ඔක්තෝබර් 11 දක්වා දින 12 ක් අභ්‍යාවකාශයේ සංචාරය කළ කැනඩා ජාතිකයාගෙන් පසු තවම කිසිවකු පෘථිවියෙන් ඉවතට සංචාරය පිණිස නික්ම ගොස් නැත.අභ්‍යාවකාශ හෝටල අතරින් මෑත කාලයේදී වැඩිම ජනපි‍්‍රයත්වයක් සහිතව ඉඳිවූ වර්ජින් ගැලැක්ටික් සැබවින්ම ආකර්ෂණීය සංචාරක නිකේතනයක් වේ.දැනට එහි නිර්මාතෘවරුන් පවසා ඇත්තේ තම අභ්‍යාවකාශ හෝටලයේ එක් දිනක් ගත කිරීමට වැය වනු ඇත්තේ ඩොලර් 20000 බවයි. ඒ හේතුවෙන්ම මේ වන විට පුද්ගලයන් අසූ දහසක් සංචාරයට දිනයක් වෙන් කර ගැනීම සඳහා මූලික තැන්පතු ලබා දී තිබේ.බොහෝ දෙනා විශ්වාසය පළ කරන්නේ සංචාර ආරම්භ කිරීමෙන් පසුව මෙහි මිල ගණන් තව දුරටත් පහළ යනු ඇති බවයි. එසේ වුවහොත් නුදුරු අනාගතයේදීම හඳට බොහෝ සමීපයේ ශීත කළ කාමරයක, බීම තොලගාමින් නිල්වන් අහසේ පෘථිවිය පායා එනු බැලීමට කාට කාටත් අවස්ථාව හිමි වනු ඇත.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=aj1009191</link>
    <topic>ශ්‍රී ලන්කන් සේවකයන්ට සෞභාග්‍යමත් අනාගතයක්</topic>
    <author/>
    <content>ශ්‍රී ලන්කන් සේවකයන්ට සෞභාග්‍යමත් අනාගතයක්”ත්‍රස්තවාදය මුලිනුපුටා දැමීමෙන් අනතුරුව ශ්‍රී ලංකන් ගුවන් සමාගමේ පූර්ණ අයිතිය යළිත් ලබා ගැනීමට රජය විශාල ආයෝජනයක් කළ බව පාර්ලිමේන්තු මන්ත්‍රි නාමල් රාජපක්‍ෂ මහතා කීය. ඒ මහතා එසේ කීවේ ශ්‍රී ලංකන් ගුවන් සමාගමේ 31 වැනි සංවත්සරයට සහභාගි වෙමිනි.ශ්‍රී ලන්කන් ගුවන් සේවාව යළි රජයට පවරාගත් තැන් පටන් එහි සේවකයන් බොහෝ පරිත්‍යාගකර තිබෙන බවත්, ශ්‍රී ලන්කන් සේවකයන්ට දැන් සෞභාග්‍යමත් අනාගතයක් පිළිබඳව බලාපොරොත්තු තබාගත හැකි බවත් නාමල් රාජපක්ෂ මහතා එහිදී පැවසීය.උත්සව සභාව ඇමතූ වරාය සහ ගුවන් සේවා නියෝජ්‍ය අමාත්‍ය දයාශි‍්‍රත තිසේරා මහතා කතා කරමින් “ශ්‍රී ලන්කන් සේවාවට මුහුණ දීමට සිදුවූ බොහෝ අභියෝග දැන් ඉවත්වී තිබෙනවා.ජාතික ගුවන් සේවාවක් මඟින් ඉටු කළ යුතු යයි අපේක්ෂිත සේවාව මනාව ඉටු කිරීමට සෑම ආකාරයෙන්ම එය ශක්තිමත් කර තිබෙනවා.” යැයි පැවසීය.”ජාතික ගුවන් සේවාවෙන් අපේක්ෂිත සේවාව පිළිබඳව ජනාධිපතිතුමා පැහැදිලි ප්‍රතිඥාවක් ලබාදී තිබෙනවා. එම අපේක්ෂා සාක්ෂාත් කිරීමට ශ්‍රී ලංකන් ගුවන් සේවාව සැදී පැහැදී සිටිනවා.” යයි ශ්‍රී ලන්කන් සභාපති නිශාන්ත වික්‍රමසිංහ පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=aj1009192</link>
    <topic>LB ෆිනෑන්ස් නව ශාඛාව වව්නියාවේ</topic>
    <author/>
    <content>LB ෆිනෑන්ස් නව ශාඛාව වව්නියාවේදිවයින පුරා ශාඛා ජාලය ව්‍යාප්ත කිරීමේ එක් පියවරක් ලෙස LB ෆිනෑන්ස් වව්නියාව නගරයට පැමිණෙයි.LBෆිනෑන්ස් සමාගමේ කළමනාකාර අධ්‍යක්ෂ සුමිත් ආදිහෙට්ටි මහතා අදහස් දක්වමින් “අපගේ මූලික සැලසුම ශාඛා ජාලය රට පුරා ඉක්මනින් ව්‍යාප්ත කිරීමයි. මීළඟ ශාඛා ඇඹිලිපිටිය සහ යාපනය යන නගරවල නුදුරු අනාගතයේදීම විවෘත වේවි.යුද්ධයෙන් පසුව එළඹි ඇති යහපත් වාතාවරණය තුළ අපගේ සේවාවන් දිවයිනේ සෑම පළාතකම ව්‍යාප්ත කිරිම අරමුණ වී ඇති අතර උතුරු සහ නැඟෙනහිර පළාත් කෙරෙහි විශේෂ අවධානයක් යොමුකර තියෙනවා” යනුවෙන් පැවැසීය.LB ෆිනෑන්ස් ලබා දෙන සුවිශේෂී ලීසිං පහසුකම් අනෙකුත් මූල්‍ය සමාගම්වල ලීසිං සේවාවන්ට වඩා පාරිභෝගික ජනතාවට වඩාත් සමීප විය.එමෙන්ම මෑතකදී හඳුන්වා දුන් ඉස්ලාමීය මූල්‍ය ඒකකය වන “අල් සලාමා” ෂරියා නීතියට යටත්ව ක්‍රියාත්මක වන අනෙකුත් මූල්‍ය ආයතනවලට වඩා කාර්යක්ෂමව කටයුතු කරමින් මුදරබා ආයෝජන තැන්පතු, මුරාබා ෆිනෑන්ස් පහසුකම්, ඉජාරා කල්බදු, අල් රහ්නු උකස් සේවා ආදි පුළුල් මූල්‍ය සේවා රැසක් සපයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=aj1009193</link>
    <topic>එම්පසීස් නව කාර්යාලය ඇරේ</topic>
    <author/>
    <content>එම්පසීස් නව කාර්යාලය ඇරේප්‍රමුඛ පෙළේ තොරතුරු තාක්‍ෂණ සේවා සැපයුම් සමාගමක් වන එම්පසීස් අන්තර්ජාතික සේවා මධ්‍යස්ථානය කොළඹ 9 ආචාර්ය ඩැනිස්ටර් ද සිල්වා මාවතේ ඔරායන් සිටි හි විවෘත කෙරිණි.එහිදී ආර්ථික සංවර්ධන අමාත්‍ය බැසිල් රාජපක්‍ෂ සහ එම්පසීස් ප්‍රධාන විධායක නිලධාරි ගනේෂ් අයියාර් නව කාර්යාලය විවෘත කළ අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=aj1009194</link>
    <topic>මහින්ද්‍රා සමාගම මූල්‍ය සහ සංචාරක ක්ෂේත්‍රයේ ආයෝජනයට</topic>
    <author/>
    <content>මහින්ද්‍රා සමාගම මූල්‍ය සහ සංචාරක ක්ෂේත්‍රයේ ආයෝජනයටඇමෙරිකා ඩොලර් බිලියන 7.1 ක වත්කම් සහිත ඉන්දියාවේ මුල් පෙළේ සමාගමක් වන මහින්ද්‍රා සමූහ ව්‍යාපාරය ශ්‍රී ලංකාවේ සංචාරක හා මූල්‍ය අංශයේ ආයෝජනයට සැරසෙයි.ප්‍රවෘත්ති සාකච්ඡාවට එක්වූ මහින්ද්‍රා සමූහ ව්‍යාපාරයේ කළමනාකාර අධ්‍යක්ෂ ආනන්ද ජී. මහේන්ද්‍ර වාහන සහ ගොවිපළ අංශ ප්‍රධානි ප්‍රවීන් ෂා අයිඩියල් මෝටර්ස් සභාපති නලීන් වෙල්ගම, මුදල් අංශයේ කළමනාකාර අධ්‍යක්ෂ රමේෂ් අයියාර්, මහින්ද්‍රා හොලිඩේස් ඇන්ඩ් රිසෝට් කළමනාකාර අධ්‍යක්ෂ රමේෂ් රාමනාදන් අධ්‍යක්ෂ එම්. එම්. මුරුගප්පන්, අයිඩියල් මෝටර්ස් උප සභාපති අරවින්ද සිල්වා, ඉන්දියා මහ කොමසාරිස් අශෝක් කේ. කාන්තා මහත්වරු.මහින්ද්‍රා සමාගම මේ වන විටත් ශ්‍රී ලංකාව තුළ පදනමක් ආරම්භ කොට ඇති අතර ඒ හරහා දශකයකට අධික කාලයක් පුරා ට්‍රැක්ටර් වර්ග ගණනාවක් සහ අනෙකුත් පොදු ප්‍රයෝජනය සඳහා වූ වාහන අලෙවි කරමින් සිටී.කොළඹදී පැවැති ප්‍රවෘත්ති සාකච්ඡාවක් අමතා මහින්ද්‍රා සමූහ ව්‍යාපාරයේ කළමනාකාර අධ්‍යක්ෂ ආනන්ද මහින්ද්‍රා මහතා මෙසේ පැවසීය.“මහින්ද්‍රා සමූහ ව්‍යාපරය ශ්‍රී ලංකාව සමඟ දීර්ඝ සහ කල්පවත්නා සහයෝගයකින් කටයුතු කරන අතර ශ්‍රී ලංකාව අපට උපාය මාර්ගික වෙළෙඳ පොළකි.කර්මාන්ත අංශ රැසක් තුළ විවිධාංගීකරණය වූ සමාගම් රාශියක එකතුවක් ලෙස අප සමූහ ව්‍යාපාරය ශ්‍රී ලංකාව තුළ ආයෝජන සඳහා ඇති අතිවිශාල අවස්ථාවන් රැසක් හඳුනා ගනී.වසර ගණනාවක් පුරා අපගේ වාහන සහ ට්‍රැක්ටර් ඉන්ධන පිරිමසන, රළු කාර්යයන් සඳහා සුදුසු වාහන ලෙස මෙරට ;වළෙඳ පොළේ කීර්තියක් ලබා ඇත. දැන් අප වඩාත් ඉහළ ආර්ථික වර්ධනයක් කරා පියවර තැබීමට සූදානමින් සිටිමු.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=aj1009195</link>
    <topic>රිචඩ් පීරිස් ටයර් සමාගමේ අලෙවි විශිෂ්ටයන්ට සම්මාන</topic>
    <author/>
    <content>රිචඩ් පීරිස් ටයර් සමාගමේ අලෙවි විශිෂ්ටයන්ට සම්මානරිචඩ් පීරිස් ටයර් සමාගමේ වාර්ෂික “අලෙවි නියෝජිත විශිෂ්ටයන් ඇගයීමේ සම්මාන උළෙල” පසුගියදා මහනුවර, අර්ල්ස් රීජන්සි හෝටලයේ දී පැවැත්විණි.ආනයනික ටයර් අලෙවි විශිෂ්ටයන් තිදෙනා සම්මාන අතැතිව ප්‍රේමලාල් රුද්‍රිගු (කුසුම් ටයර් ට්‍රේඩර්ස්, දෙවන ස්ථානය), පෝල් රත්නායක (අධ්‍යක්ෂ – රිචඩ් පීරිස් ටයර් සමාගම), වසන්ත කුමාර (ආසිරි ටයර් ට්‍රේඩර්ස්, 1 වන ස්ථානය) පුෂ්පික ජනධීර (අධ්‍යක්ෂ/සාමාන්‍යාධිකාරි) – රිචඩ් පීරිස් ටයර් සමාගම) එස්.ජේ. විනී (ජයන්ත සහෝදරයෝ, - තෙවැනි ස්ථානය), මහත්වරු.උතුරු - නැගෙනහිර ඇතුළුව ශ්‍රී ලංකාවේ සියලුම පළාත්වල අලෙවි නියෝජිතයන් 1300 ක් අතුරෙන් විශිෂ්ටතම අලෙවි නියෝජිතයන් 60 ක් ඔවුන්ගේ පවුල්වල සාමාජිකයෝ එම සම්මාන උලෙළට එක්ව සිටියහ.අලෙවි නියෝජිත විශිෂ්ටයන් ඇගයීමේ සම්මාන උළෙල නැවත පිරවූ ටයර් හා ආනයනික ටයර් යන දෙඅංශයෙන් පැවැත්වූ අතර, නාවින්න, කුරුණෑගල, මහනුවර හා වැලිගම යන නගරවල පිහිටි කර්මාන්තශාලාවල නිපඳවෙන ආපිඩැග්, ආර්පිකෝ හා ආර්පි රේඩියල් යන නැවත පිරවූ ටයර් අලෙවි කළ විශිෂ්ටතම නියෝජිතයන් 50 ක් හා බිර්ලා, කෝර්සා කසුමිනා යන ආනයනික ටයර් හා ටියුබ් අලෙවි කළ විශිෂ්ටතම අලෙවි නියෝජිතයන් 10 ක් සම්මානයට පාත්‍රවූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=aj1009196</link>
    <topic>වෘත්තීය තාක්ෂණ විශ්ව විද්‍යාලයෙන් භාෂා පාඨමාලා</topic>
    <author/>
    <content>වෘත්තීය තාක්ෂණ විශ්ව විද්‍යාලයෙන් භාෂා පාඨමාලාවෘත්තීය තාක්ෂණ විශ්ව විද්‍යාලයේ පදනම් අධ්‍යයනාංශය මඟින් මේ වසරේදී භාෂා අධ්‍යයන පාඨමාලා පහක් හඳුන්වා දී ඇත. මෙම පාඨමාලා මඟින් මූලිකව, ඉංගී‍්‍රසි භාෂාව, ඉංගී‍්‍රසි භාෂා ඉගැන්වීමේ ක්‍රමවේදය, ප්‍රංශ හා ජපන් භාෂා ආවරණය කෙරේ.සිසුන්ට උපරීම සේවය ලබා දීම සඳහා කැපවුණු සුදුසුකම් හා පළපුරුද්දෙන් පිරිපුන් කථිකාචාර්ය මඩුල්ලක් මෙම පාඨමාලා පැවැත්වීම සඳහා විශ්ව විද්‍යාලයේ සිටී. එමෙන්ම නවීන තාක්ෂණයෙන්, පරිගණක හා අන්තර්ජාල පහසුකම් ද සහිත භාෂා විද්‍යාගාරයක් ද විශ්ව විද්‍යාලය සතුය.එම භාෂා අධ්‍යයන පාඨමාලා එම කුසලතා නිපුණ කිරීමේ සහජ උනන්දුවක් දක්වන සිසුන් සඳහා නිර්මාණය කර ඇත. එමඟින් ඔවුන් රැකියා ලෝකය වෙත පියනැගීමේ දී අත්‍යවශ්‍ය වන භාෂා කුසලතා හා මෘදු කුසලතා වර්ධනය කිරීම සිදුවේ.පාඨමාලාවල අරමුණු වන්නේ සිසුන්ගේ භාෂා කුසලතා වර්ධනය කර ඔවුන්ට එම කුසලතා නිවැරැදිව, නිර්මාණශීලීව හා චතුරව භාවිත කිරීමට උපකාරී වීමයි. එමෙන්ම ඔවුන්ට වැඩිහිටියකු වීමට හා පන්ති කාමරයේ ඉගෙනීම ඔවුන්ගේ අධ්‍යයනයේ එක් කොටසක් පමණක් වන ස්වාධීන ඉගෙන ගන්නෙකු වීමට අවශ්‍ය පරිසරය සැකසේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=aj1009197</link>
    <topic>FPS - බාට්ලින් එකමුතුව සංවර්ධන ව්‍යාපෘති හා එක්වෙයි</topic>
    <author/>
    <content>FPS - බාට්ලින් එකමුතුව සංවර්ධන ව්‍යාපෘති හා එක්වෙයිලෝක, යාත්‍රා නොවන මෙහෙයුම් / ගැල් ප්‍රවාහන ආයතනයේ සාමාජිකත්වය දරන සීමාසහිත ෆේමස් පැසිෆික් ෂිපිං ලංකා පෞද්ගලික සමාගමත් බර්ට්ලිං ලොජිස්ටික්ස් ඉන්දියා සමාගමත් එකමුතුවෙන් ශ්‍රී ලංකාවේ සංවර්ධන ව්‍යාපෘති සඳහා පුළුල් සංවිධානාත්මක විසඳුම් ඉදිරිපත් කරයි.පැසිෆික් ෂිපින් ලංකා හි සභාපති / කළමනාකරණ අධ්‍යක්ෂ ගිහාන් නානායක්කාර මහතා ප්‍රකාශ කළේ “අප මේ ක්‍රියාන්විතය දියත් කරන්නේ ශ්‍රී ලංකාවේ දැනට සිදුවන සංවර්ධන ව්‍යාපෘති හා සම්බන්ධ වීමටත්, මේ සුවිශේෂිත කර්මාන්තයේ දී දැනට මෙහි නැති ඉහළ තාක්ෂණික ඥානය මෙහි ගෙන ඒමටත්ය” යනුවෙනි.ජර්මනිය මූලස්ථානය කරගත් බර්ට්ලිං ලොජිස්ටික්ස් සමූහය නාවුක භාණ්ඩ ප්‍රවාහනයේ ගෝලීය විශේෂඥයෙකි.හොංකොං මූලස්ථානය කරගත් ෆේමස් පැසිපික් ෂිපිං සමූහය ද ආසියාකරයේ ඉතා වේගයෙන් වර්ධනය වන යාත්‍රා නොවන මෙහෙයුම් / ගැල් ප්‍රවාහන සමාගමක් වන අතර ගෝලීයව රටවල් 50 ක ක්‍රියාත්මක වෙමින් 4000 කට අධික ගමනාන්තරයන් කරා ප්‍රවාහනය සිදු කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=aj1009198</link>
    <topic>රිනිව් ස්ථිර කෙස් වර්ණාලේපය ශ්‍රී ලංකා වෙළෙඳපොළේ</topic>
    <author/>
    <content>රිනිව් ස්ථිර කෙස් වර්ණාලේපය ශ්‍රී ලංකා වෙළෙඳපොළේහේමාස් නිෂ්පාදන සමාගම ඉන්දියාවේ ගොඩ්රිජ් නිෂ්පාදන සමඟ එක්ව නව ස්ථිර කෙස් වර්ණාලේපයක් හඳුන්වා දෙයි. මෙය ගැහැනු පිරිමි යන දෙපාර්ශ්වයටම භාවිත කළ හැකිය.“රිනිව්” ස්ථිර කෙස් වර්ණාලේපය ඖෂධ හා සුවඳ විලවුන් අධිකාරියේ අනුමැතිය ලබා ඇති අතර එය ගොඩනැගෙන්නේ ගොඩ්රිජ් ඉන්දියා හි වසර 100 කට අධික කාලයක් තිස්සේ දිනා ඇති විශ්වාසය සහ අත්දැකීම් මතයි.ශ්‍රී ලංකාවේ කොණ්ඩා සහ රූපලාවණ්‍ය ක්ෂේත්‍රය ශීඝ්‍රයෙන් දියුණු වන අතර ජනතාව වඩ වඩාත් එවැනි නිෂ්පාදන පිළිබඳව අවධානය යොමු කරන බවත් ඔවුන් බලාපොරොත්තු වනවාටත් වඩා වැඩි යමක් මෙම නිෂ්පාදනය හරහා ලබා දෙන බව හේමාස් පුද්ගලික ආයතනයේ අලෙවි කළමනාකරු පුද්ගල සුරැකුම්, ඩෙරික් අන්තෝනි මහතා කියයි.කෝමාරිකා හා ප්‍රෝටිනවල සුවිශේෂී සුසංයෝගයක් අඩංගු වන “රිනිව්” කොණ්ඩයට දිස්නය මෙන්ම ශක්තිමත් බව ද ලබා දෙයි.“රිනිව්” හි වාසි සඳහන් කරමින් වෙළෙඳනාම කළමනාකරු නාලක පෙරේරා මහතා සඳහන් කළේ මෙහි කෝමාරිකා මඟින් දිස්නය ද ප්‍රෝටීන් මඟින් ශක්තිමත් බව ද සපයන බවය.එය ඔබේ හිස කෙස්වලට වර්ණවත් බව ලබා දීමට අමතරව ආරක්ෂාව ද ලබා දෙයි. එසේම එය දියරමය නොවන නිසා භාවිත කිරීමට පහසුය. එපමණක් නොව රූපලාවණ්‍යාගාරයකට නොගොස් තමන්ටම වර්ණ ගැන්වීම සිදුකර ගැනීමට හැකි වීම ද විශේෂත්වයකි යැයි ද පෙරේරා මහතා කීය.ගොඩ්රිජ් හොයාර් කෙයාර් ආයතනය පරීක්ෂණ රාශියක් හා රසායනාගාර පරීක්ෂාවන් සිදු කිරීමෙන් 2003 වසරේදී හඳුන්වා දුන් රිනිව් ඕස්ට්‍රේලියාව, ඇමෙරිකාව, සිංගප්පූරුව හා දකුණු අපි‍්‍රකාවේ ප්‍රමුඛතම වෙළෙඳ නාමයක් බවට පත්විය.දශකයකට වැඩි කාලයක් හේමාස් ආයතනය හා ගොඩ්රිජ් ඉන්දියා අතර දිගු සම්බන්ධතාවයක් පවතින අතර ශ්‍රී ලංකා වෙළෙඳපොළ තත්ත්වය සුදුසු වූ නිසා හේමාස් විසින් “රිනිව්” ස්ථිර කෙස් වර්ණාලේපය හඳුන්වා දීම සිදු කරනු ලැබු බව ද අන්තෝනි මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=aj1009199</link>
    <topic>ජාතික ඉතිරිකිරීමේ බැංකුවේ ජංගම සේවය</topic>
    <author/>
    <content>ජාතික ඉතිරිකිරීමේ බැංකුවේ ජංගම සේවයසෑම පුරවැසියකුම ඉතිරි කිරීමට හුරු කරන ජාතික ඉතිරිකිරීමේ බැංකුවේ ජංගම සේවය ගල්කිස්සට පැමිණි අවස්ථාවේ ගල්කිස්ස ශාඛා කළමනාකාර සී. පී. එස්. කොඩිකාර මහතා සහ සේවක පිරිස එම වැඩසටහනට එක්වූ අයුරු.. දෙහිවල ගල්කිස්ස විශ්ෂ වාර්තාකරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=aj10091910</link>
    <topic>IBM සහයෝගි සේවා කණ්ඩායම් වැඩසටහනට ශ්‍රී ලංකාවත්</topic>
    <author/>
    <content>IBM සහයෝගි සේවා කණ්ඩායම් වැඩසටහනට ශ්‍රී ලංකාවත්IBM ශ්‍රී ලංකා සාමාන්‍යාධිකාරි ක්‍රිෂාන් ප්‍රනාන්දු මහතා කතා කරයි. ශ්‍රී ලංකා තොරතුරු සහ සන්නිවේදන තාක්ෂණ අංශයේ වැඩසටහන් අධ්‍යක්‍ෂ ජයන්ත ප්‍රනාන්දු මහතා ද මෙහි වෙයි.IBM  සහයෝගි සේවා කණ්ඩායම් වැඩසටහනට රටවල් 14 ක් තේරාගෙන ඇති අතර ප්‍රථම අදියරේ සත්කාරකත්වය ශ්‍රී ලංකාවට සපයයි. ඒ සඳහා රටවල් 9 කින් IBM  විශේෂඥයෝ 9 ක් මෙරටට පැමිණ සිටිති.රෙස්පියර් ශ්‍රී ලංකා තොරතුරු සහ සන්නිවේදන තාක්‍ෂණ ආයතනය මොරටුව විශ්වවිද්‍යාලයේ පරිගණක විද්‍යා සහ ඉංජිනේරු අංශය බලශක්ති සම්මේලනය යන ආයතන සමඟ එම IBM විශේෂඥයින් සේවය කරමින් විවිධ සංවර්ධන ව්‍යාපෘතිවලට දායක වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=aj10091911</link>
    <topic>ලංකෙම් ජයග්‍රාහකයන්ගේ රාත්‍රිය දසවන වරටත් සමරයි</topic>
    <author/>
    <content>ලංකෙම් ජයග්‍රාහකයන්ගේ රාත්‍රිය දසවන වරටත් සමරයිලංකෙම් කෘෂි රසායන සමාගම තම වාර්ෂික අලෙවි නියෝජිත හමුව, “ජයග්‍රාහකයන්ගේ රාත්‍රිය” කොළඹ, සිනමන් ග්‍රෑන්ඩ් හෝටලයේදී අතිඋත්කර්ෂවත් අන්දමින් පසුගියදා පැවැත්වීය. එම වාර්ෂික අලෙවි නියෝජිත හමුව මෙවර පැවැත්වෙන්නේ දසවන වරට නිසා එය “අභිමානවත් දස වසර” යනුවෙන් නම් කෙරුණි.මුළු දිවයිනම ආවරණය කෙරෙමින් විසිරී සිටින අලෙවි නියෝජිතයන් අතුරෙන්, මෙවර ලංකෙම් කෘෂි රසායන සමාගමේ විශිෂ්ටතම අලෙවි නියෝජිතවරයා ලෙසින් අගුණකොලපැළැස්සේ, “රත්නායක කෙමිකල්ස්” හි අධිපති එරල් රත්නායක මහතා සම්මාන ලැබීය.පිළිවෙළින් එම සම්මාන ප්‍රදානයේ දෙවන හා තෙවන ස්ථානයන් හිමි වූයේ, පොතුහැර, ගී‍්‍රන් ඇග්‍රෝ කෙමිකල්ස් හි අධිපති ඒ. ඩබ්ලිව්. දිසානායක බණ්ඩාර හා හිඟුරක්ගොඩ, දනහර එන්ටර්ප්‍රයිසස්හි අධිපති ඩී. විමලසේකර යන මහත්වරුන්ට ය.“ජයග්‍රාහිකයන්ගේ රාත්‍රියේදී” ලංකෙම් තාක්ෂණික අලෙවි නියෝජිත මහතුන්ගේ සේවය හා කැපවීම ඇගයීමට ලක්වූ අතර, වසරේ විශිෂ්ටතම තාක්ෂණික අලෙවි නියෝජිත සම්මානය, ඉන්දික සමන් කුමාර මහතාට පිරිනැමිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=aj10091912</link>
    <topic>ෆොටෝ ටෙක්නිකා ඩිජිටල් කැමරා අලුත්වැඩියා පද්ධතිය නවීකරණයට</topic>
    <author/>
    <content>ෆොටෝ ටෙක්නිකා ඩිජිටල් කැමරා අලුත්වැඩියා පද්ධතිය නවීකරණයටපොටෝ ටෙක්නිකා සමාගමේ කැමරා සහ කැමරා උපකරණ අලුත්වැඩියා අංශයේ ඩිජිටල් තාක්ෂණ දෘඩාංග සහ මෘදුකාංග පද්ධතිය ජපානයේ නිකොන් සමාගමේ අධීක්ෂණය යටතේ ඉදිරි අවුරුදු දෙක සඳහා පසුගියදා නවීකරණය කළේය.පොටෝ ටෙක්නිකා සමාගමේ කළමනාකාර අධ්‍යක්ෂ හර්ෂ මල්වැන්න මහතා...“සාමාන්‍යයෙන් වසරෙන් වසර කැමරාවල තාක්ෂණය, මෝස්තරය සහ ඒවායේ ධාරිතාව වෙනස් වෙනවා. ඒ එක්කම කැමරාවල දෘඩාංග සහ මෘදුකාංග ද වෙනස් වෙනවා.අපි නියම ප්‍රමිතියට අනුව කැමරා සහ කැමරා උපකරණ අලුත්වැඩියා අංශයක් පවත්වාගෙන යනවා.වාර්ෂිකව කැමරා දෘඩාංග සහ මෘදුකාංගවල සිදුවන වෙනස්කම් අනුව ඒවා අලුත්වැඩියා කිරීමට යොදා ගන්නා මෙවලම් පද්ධතියක් නවීකරණය කළ යුතුයි.ඒ අනුව අපේ අලුත්වැඩියා පද්ධතිය වාර්ෂිකව නවීකරණය කරනවා.දැන් අපට ඉදිරි වර්ෂ දෙක ඇතුළත නිෂ්පාදනය කරන ඕනෑම වර්ගයක ඩිජිටල් ඉඹ්අ හෝ කම්පැක් කැමරාවක් අලුත්වැඩියා කරන්න පුළුවන්. වෙනදා දවස් දහයකින් කරන රෙපෙයාර් එකක් දැන් දවස් දෙකෙන් කරන්න පුළුවන්.” යැයි පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=aj10091913</link>
    <topic>OpenArc  කාර්මික සරසවියෙන් මෘදුකාංග ඉන්ජිනේරු’ පාඨමාලා</topic>
    <author/>
    <content>OpenArc  කාර්මික සරසවියෙන් මෘදුකාංග ඉන්ජිනේරු’ පාඨමාලාOpenArc  කාර්මික සරසවිය ශ්‍රී ලංකාවේ සහ විදේශ රටවල රැකියා වෙළෙඳපොළේ මෘදුකාංග ඉන්ජිනේරුවන් සඳහා පවතින පුරප්පාඩු සම්පූර්ණ කිරීම සඳහා ‘සහතිකලත් මෘදුකාංග ඉන්ජිනේරු පාඨමාලාව‘ මෙම වසරේ සිට ආරම්භ කරයි.මේ පිළිබඳ අදහස් දක්වන OpenArc කාර්මික සරසවියේ ප්‍රධාන විධායක නිලධාරි දයා හෙට්ටිආරච්චි...වර්ෂයකට අපට මෘදුකාංග ඉන්ජිනේරුවන් 20000 ක් පමණ අලුතෙන් අවශ්‍ය වෙනවා. ඒ නිසා දේශීය සහ විදේශීය වශයෙන් පුරප්පාඩු විශාල ප්‍රමාණයක් තියෙනවා.OpenArc  කාර්මික සරසවිය ‘සහතිකලත් ඉන්ජිනේරු පාඨමාලාව‘ හඳුන්වලා දෙන්න තීරණය කළේ මෙම තත්ත්වය සැලකිල්ලට අරගෙන යයි.අපි මෙයින් පරිගණක මෘදුකාංග සංවර්ධනයට රුචියක් සහ කුසලතාවක් ඇති තරුණ තරුණියන්ට ඔවුන්ගේ හැකියාව සහ කැපවීම මත ඉදිරියට ගොස් තම ජීවිත අතිසාර්ථක කරගැනීමට අවස්ථාව සලසා දෙනවා. එමගින් රට ට විදේශ විනිමය උපයා දීමටත් බලාපොරොත්තු වෙනවා.”වැඩි විස්තර අංක 120, හයිලෙවල් පාර, කිරුළපන, කොළඹ 06 යන ලිපිනයෙන් ලබාගත හැකි ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=aj10091914</link>
    <topic>යාපනෙට සොලෙක්ස් සහාය</topic>
    <author/>
    <content>යාපනෙට සොලෙක්ස් සහායනල්ලූර් කන්දසාමි කෝවිල් උත්සව සමයේ අවශ්‍යතා සඳහා සොලෙක්ස් ඉංජිනියරින් (පුද්ගලික) සමාගම කසල බඳුන් 150 ක් පසුගියදා ප්‍රදානය කෙළේය. සමාගමේ ප්‍රධාන අලෙවි නිලධාරී මුදිත විජයකුලතිලක, යාපනය නගරාධිපති යෝගේෂ්වරි පත්කුනරාජා සන්නාම ප්‍රවර්ධන නිලධාරී ඇම්. කේ. වජිරජීව සහ අලෙවි ප්‍රවර්ධන නිලධාරී ඩබ්ලිව්. මේඝනාත් මහත්වරු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>19</day>
    </date>
    <link>http://www.silumina.lk/2010/09/19/_art.asp?fn=aw1009191</link>
    <topic>විශ්ව ශක්තිය ඉදිරියේ යටපත් වන මිනිස් ශක්තිය</topic>
    <author>මතුගම මහින්ද විජේතිලක</author>
    <content>අපේ පියවි ඇසට නොපෙනෙන ලෝකයේ සත්ත්වයන්ගේ ක්‍රියාකාරකම් පමණක් නොව විශ්ව ශක්තිය හෙවත් සොබා දහම විසින් ද අරුම පුදුම දේ සිදු කරනු ලබයි. මිනිසා ගේ හා අනිකුත් සත්ත්වයන් ගේ සංසාරික ක්‍රියාකාරකම් හේතු කොට ගෙන සිදු වන්නකි මේ පෙර භවයන්හි මෙන් ම මේ භවයේ ද ක්‍රියාකාරකම් හෙවත් කර්ම නිසා සිදු වන විපාක දීමකි. මිනිස් ලොව මිනිසෙකු ලෙස බුද්ධෝත්පාද කාලයක උපදින්නේ වාසනා ගුණයත් හේතු කොට ගෙනය.එසේ ඉපැදුණු මිනිසා ඒ ලැබුණු අවස්ථාවෙන් ප්‍රයෝජන නොගෙන සීමාව ඉක්මවා ඉඳුරන් පිනවීමට යෑම නිසා මෙලොවට පැමිණි කාර්යය අමතක වීමෙන් හෝ මේ කාම ලෝකයට අධිපති මාර දිව්‍ය පුත්‍රයා ගේ බලපෑමට ලක්වීමෙන් හෝ නුවණ නිසා හෝ අන්තවාදී ලෙස වැරැදි කොට දුකට පත් වෙති. සසර ගමන කෙටි කැර ගන්නවා වෙනුවට දිගු කැර ගනී. පස් පවින් එකක් හෝ කීපයක් වැළඳගෙන අපා දුකට පත් වෙයි.මේ මාතලේ දිස්ත්‍රික්කයේ එක්තරා ගම්මානයක් සම්බන්ධ කතාවකි. 2007 වර්ෂයේ සිදු වූවකි. මේ ගම කසිප්පු හා හොර දැව ජාවාරම ඉහළින්ම පැවති ප්‍රදේශයකි. කොයි තරම් නිලධාරීන් බලධාරීන් සිටිය ද මතට තිත තබන්නට උත්සාහ කළ කෙනෙක් නැත. ජාවාරම් කරුවන්ට නීති විරෝධී ජාවාරම් පවත්වා ගෙන යෑම නීතියෙන් පාලනය කරනවා වෙනුවට උන් ගේ ජරාව කමින් තව තවත් අවනීතිය පණ ගැන්වූහ.නිලධාරීහු හොර ජාවාරම් කරුවන් ගේ කටු කන බල්ලන් බවට පත්ව සිටියහ. මේ හේතුවෙන් ජන ජීවිතයට මහත් හානි සිදු විය. පවුල් අවුල් විය. කුලියක් මලියක් හෝ කැර ගෙන පනම් හතරක් හොයා ගත් දුප්පත් එකා පවා දහදිය මහන්සියෙන් සොයා ගත් මුදල කසිප්පු පානයට වැය කොට හිස් අතින් හැන්දෑවට ගෙදර ගියා පමණක් නොවේ.අඹු දරුවන්ට තාඩන පීඩන කළෝය. බිරින්දෑවරු අන්ත අසරණ වූහ. පවුලේත් පරිසරයේත් පීඩනයට පත් දූ දරුවන් ගේ අධ්‍යාපනය කඩා කප්පල් විය. පවුල් දෙක තුනක දරුවන් හැරෙන්නට අනෙකුත් එක ම පවුලක දරුවෙක්වත් යටත් පිරිසෙයින් සාමාන්‍ය පෙළ හෝ සමත් වූවෙක් නොවීය. ඒ පවුල් දෙක තුනේ හැරෙන්නට රජයේ රැකියාවක් කළ කෙනෙක් ද නොවීය. එසේ දැහැමිව වැදගත් ලෙස ජීවත් වූ සීමිත පවුල් කීපයට මුළු ගම ම ඊර්ෂ්‍යා කළේ ය.මේ ගම මේ තත්ත්වයෙන් තිබිය දී ගමේ පන්සලේ භික්ෂුන් වහන්සේ නමක් මාසයකට වඩා වැඩ විසූයේ නැත. මාතලේ පඤ්ඤානන්ද හිමියන් මේ පන්සලට වැඩම කළේ මේ වැනි අවදියක දී ය. උන්වහන්සේ සරල දිවි පැවතුමින් යුක්ත වූහ. මස් මාළු කරවල බිත්තර නොවැළඳූහ. එසේ එළවළුවලින් පමණක් යැපීම පවා ගම්මුන්ගේ නොමනාපයට හේතු විය.මාතලේ පඤ්ඤානන්ද හිමියෝ මේ පන්සලට වැඩම කළ දා පටන් රාත්‍රී බෝධි පූජාව මැනවින් පැවැත්වූහ. කලින් කී දැහැමි පවුල්වල සාමාජිකයෝ ඊට සහභාගි වූහ. අනෙකුත් පවුල්වල කාන්තාවෝ ද ටිකෙන් ටික බෝධි පූජාවට සහභාගි වූහ. ඒ පවුලේ දුක් විපත් ලෙඩ රෝග ආදියෙන් සුවපත් වීමේ අරමුණින්මය. ඉඳහිට පිරිමි දෙතුන් දෙනෙකු එහි පැමිණිය ද ඔවුන් ආවේ කට ගොන්නක් බී ගෙන ය. මේ ගමේ උදවියගේ පැවතුම් නිසා වෙනත් ගම්වලින් මේ ගම සමඟ ආවාහ විවාහ සම්බන්ධකම් පවා නොපැවැත්වීය.උදේ කුලී වැඩකට යන මිනිහා ලබා ගන්නා කුලී මුදලින් බීමත්ව ගෙදරට එන්නේ අමනුස්සයෙකු ගේ විලාසයෙනි. බිරියටත් දරුවන්ටත් තාඩන පීඩන සිදු කළහ. මේවා විඳ දරාගන්නට නොහැකි කාන්තාවෝ පඤ්ඤානන්ද හිමියන් මුණ ගැසී සිය දුක් අඳෙීනා කියමින් පිළිසරණක් පැතූහ. උන් වහන්සේ දිනපතා බෝධි පූජා අවස්ථාවේ පස් පවේ ආදීනව, විශේෂයෙන් ම මත්පැනෙන් සිදුවන විපත දායක දායිකාවන්ට පැහැදිලි කළහ.කාන්තාවන් ගේ දුක් අඳෙීනා වල අඩුවක් නොවූ බැවින් පොලීසියට මේ තත්ත්වය පැමිණිලි කරන්නට පවා උන් වහන්සේට සිදු විය. එහෙත් පොලීසිය කසිප්පු නිෂ්පාදකයන් සමඟ පැවැත්වූ යම් යම් සම්බන්ධකම් නිසා වැටලීම් සිදු කළත් අත්අඩංගුවට ගැනීම් සිදු වූයේ අවම මට්ටමෙනි. පොලිසියෙන් මතට තිත නොතබන විට ඉහළට පැමිණිලි කරන්නට ද උන් වහන්සේට සිදු විය. මෙයින් කසිප්පු කාරයෝත් පොලිසියත් දෙපාර්ශවය ම උන් වහන්සේට විරුද්ධකම් කළහ.උන්වහන්සේ බෝධි පූජාවෙන් හා වෙනත් වත් පිළිවෙත් මඟින් මිනිසුන්ගේ අපල උපද්‍රවවලට ලෙඩ දුක් කරදර විපත්වලට සුවය ලබා දුන්හ. ඇතැම් පිළිකා රෝගීන් පවා සුවපත් කළහ. අමනුෂ්‍ය රෝග පවා සුවපත් කළහ. මේ නිසා විවිධ ප්‍රදේශවලින් බොහෝ දෙනා උන් වහන්සේගේ බෝධි පූජාවලට සහභාගි වූහ. නිතර යාන වාහන පැමිණියහ. ගමේ රැකියා විරහිතයෝ කුඩා වෙළෙඳ සල් පටන් ගත්හ.බස් රථවලින් පවා මේ බෝධි පූජාවට පිරිස් පැමිණියහ. දඹුල්ලේ සිට ඒ සඳහා ම බස් රථ දෙකක් ධාවනය විය. රජයෙන් මතට තිත වැඩ පිළිවෙළ ප්‍රකාශ කිරීමත් සමඟ පඤ්ඤානන්ද හිමියෝ ද මත් පැනින් මිනිස් ජිවිත මුදා ගැනීම සඳහාත්, පවුල් අවුල් අඬ දබර වලින් සහනයක් ලබාදීම සඳහාත් ස්වකීය බෝධි පූජා අවස්ථාවල දී මත්පැන දැඩි සේ විවේචනය කළහ. ඒ පිළිබඳ පොලිස් දෙපාර්තමේන්තුවේ ඉහළ තැන්වලට ද පැමිණිලි කිරීම නිසා ප්‍රදේශයේ පොලිසියේ සමහර නිලධාරීහු උන් වහන්සේ සමඟ වෛර බැඳ ගත්හ. “උඹලට ඕනෑ දෙයක් කරපල්ලා” යි කසිප්පු ජාවාරම් කාරයන්ට ඉඟි කළහ.දිනක් රාත්‍රියේ කීප දෙනෙක් පැමිණ උන් වහන්සේ ගේ කුටියේ දොරට තට්ටු කළහ. එසේ පැමිණියේ රෝගියෙකු සඳහා ප්‍රතිකාරයකට යැයි සිතූ පඤ්ඤානන්ද හිමියෝ දොර විවෘත කළහ.ඉදිරියෙන් ම කුටියට ඇතුළු වූයේ ඊට දින දෙකකට පෙර දරුණු හිසරදයකින් පෙළී වේදනාව ඉවසාගත නොහී පන්සලට පැමිණ උන් වහන්සේ අතින් ම හිස තෙල් ගා පිරිමැද සුවපත් වූ පුද්ගලයාය. ඊළඟට ඇතුළු වූයේ සිය ගැබිණි බිරියට සතියක් පුරා වේල් පිරිත් කියා සුවපත් කළ පවුලේ ස්වාමි පුරුෂයාය. ඊළඟට පැමිණි දෙදෙනා ද එවැනි ම අය ය. මේ අය වෙතින් මහත් මත්පැන් ගඳක් වහනය විය.මොවුහු කුටියට ඇතුළු වී පඤ්ඤානන්ද හිමියන්ට අසභ්‍ය වචනයෙන් බැණ වදිමින් පොලුවලින් පහර දෙන්නට පටන් ගත්හ. පළමු පොලු පහරින්ම උන්වහන්සේ අසල තිබුණු යහන මතට ඇද වැටිණි. හිස පැලී ගලා ගිය ලෙයින් සිමෙන්ති පොළව තෙත් වී ගියේය. අවසානයේ ඔවුහු හිමියන් මළා යැයි සිතා අතහැර දමා ගියහ. ගලා ගිය ලේ දහරාව කෙතරම් දැයි කියතොත් මේ අපරාධකරුවන් ඒ ලේ මත ලිස්සා වැටී තිබුණි.තුන් වැනිව හතර වැනිව කුටියට ඇතුළු වූ දෙදෙනා ගෙන් එකෙකු පසුව කියා තිබුණේ “මම නම් හාමුදුරුවන්ට ගැහුවේ එක පාරයි. දුක හිතිලා ඊට පස්සේ ගැහුවේ නෑ” කියා ය. අනිකා කියා තිබුණේ සීල් අරක්කු බොන්නට දී අඬ ගැසූ නිසා මේ ගමන ගිය බවත්, හාමුදුරුවෝ මීට පෙර කළ උදව් මතක් වී දුක හිතුණු බවත්, මුදලාලි දොස් කියන නිසා පහර දුන් බවත් ය.අපරාධකරුවන් පලා ගිය පසු පන්සලට පැමිණි කෙනෙක් මැදිහත් වී උන්වහන්සේ රෝහල් ගත කළහ. දඹුල්ල රෝහලට ඇතුළත් කළ ද රෝහලේ සේවය කළ බේබද්දන් ගේ හා කසිප්පු මුදලාලිලාගේ බලපෑම් නිසා නිසි ප්‍රතිකාර හරිහැටි ලැබුණේ නැත. හිසේ තුවාල පැසවන්නට විය. රෝහලේ සේවය කළ එක් සුළු නිලධාරියෙක් හාමුදුරුවන් වෙත රහසිගතව පැමිණ වටපිට බලා කීවේ“හාමුදුරුවනේ! බලෙන් ටිකට් කපා ගෙන ගිහින් වෙනත් රෝහලකට ඇතුළත් වී ප්‍රතිකාර ගන්න” යනුවෙනි. පොලිසිය මේ ගැන දැන ගත් නමුත්,“අපට පැමිණිල්ලක් ලැබුණේ නැතැ” යි පවසමින් විභාගයට පැමිණියේ නැත. ගමේ අය චණ්ඩින්ට ඇති බිය නිසා පොලිසියට පැමිණිලි කරන්නට ගියේ ද නැත. ඊට පසු දින පිට ප්‍රදේශයකින් මේ පන්සලට බෝධි පූජාවට බස් රියකින් පැමිණි පිරිසක් සිද්ධිය ගැන අසා උන්වහන්සේ බලන්නට රෝහලට ගියහ. රෝහලෙන් උන්වහන්සේ බලන්නට ඉඩ දුන්නේ එයින් දෙතුන් දෙනෙකුට පමණි. ඔවුන් වහාම පොලිසියට ගොස් පැමිණිලි කළහ.පසු දින උන් වහන්සේ බලෙන් ම ටිකට් කපා ගෙන ඥාතින් සමඟ ගොස් මාතලේ රෝහලට ඇතුළත් වූහ. මේ වන විට මේ අපරාධය පිළිබඳව මාධ්‍ය මඟින් ප්‍රචාරය කැරිණි. පොලිසිය පිළිතුරු දුන්නේ උන්වහන්සේ “ටිකට් කපා ගෙන සුවපත් වී” ගොස් ඇති බව ය. එහෙත් සිද්ධියේ සත්‍ය තත්ත්වය දන්නා මාධ්‍ය ජාවාරම්කරුවන්ගේ බලය හා පොලිසියේ නිද්‍රාශීලී බව පුන පුනා වාර්තා කළේය. සැකකරුවන්ට නඩු නොපවරා සිටින්නට පොලිසියට නොහැකි විය.ස්වකීය භාවනා ශක්තියෙන් හා ගුප්ත ශක්තියෙන් ද බෝධි පූජාමය ආශීර්වාදයෙන් ද දහසක් රෝගීන් සුවපත් කරමින් මිනිසුන් දුසිරිතෙන් මුදවා යහමඟට ගැනීමට උත්සාහ දැරූ පඤ්ඤානන්ද හිමියෝ සියල්ල අතහැර වෙනත් ප්‍රදේශයක පදිංචියට ගියහ.අද උන් වහන්සේ කුරුණෑගල, වදාකඩ, නාගනේ ශ්‍රී සීවලී ආරාමයේ වැඩ වසති. නඩු දිනයේ උසාවි ගොස් තමන් වහන්සේ වෙනුවෙන් පෙනී සිටි නීතිඥවරිය ලවා තමන්ට නඩු කියන්නට අවශ්‍ය නැති බව අධිකරණයට දන්වා සිටියහ.අධිකරණයෙන් විත්තිකරුවන්ට අවවාද කොට නිදහස් කළේය. පඤ්ඤානන්ද හිමියෝ මෛත්‍රී සිතින් සිද්ධිය අමතක කොට භාවනා ශක්තියෙන් හා බෝධි පූජා මඟින් රෝගීන් සුවපත් කරමින් නාගනේ අලුත් පන්සලේ පුරුදු සේවය ඉටු කරති.විශ්වයට නීති පොත් නැත. විශ්වයට රහස් නැත. නීතිය ඉටු කරන්නට බාධා නැත. පියවි ඇසට නොපෙනෙන ශක්තිය කාටවත් යටත් නැත. බිය නැත. උන් වහන්සේට පහර දුන් ප්‍රධාන පුද්ගලයා ගේ ඒ අත අද අප්‍රාණික ය. අනිත් තුන් දෙනා ද අපරාධයට සහභාගි වූ ආකාරයෙන් ඉන්ද්‍රිය දුර්වලතාවලට පත් වී කායිකව ද මානසිකව ද දුක් විඳිති.මේ පඤ්ඤානන්ද හිමියෝ එදා පදවියට කොටි ගහද්දී හමුදා සෙබළුනට බෝධි පූජාවෙන් පිරිතෙන් හා භාවනා ශක්තියෙන් ධෛර්යය දුන්හ. කොටි ත්‍රස්තවාදීන්ගේ මරණ තර්ජනවලින් කිහිප විටක් බේරී හමුදා සෙබළුන් වෙනුවෙන් මහත් මෙහෙවරක් කළහ. උන් වහන්සේ තවමත් දුකට පත්වූවන් සුවපත් කරති.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aa100926_1</link>
    <topic>එ.ජා. කමිටුවට පරීක්ෂණ කිරීමේ බලයක් නෑ</topic>
    <author/>
    <content>ජනපති ජයග්‍රහණයට සුබ පතමින් එජා මහලේකම් කියයිශ්‍රී ලංකාව පිළිබඳව එක්සත් ජාතීන්ගේ සංවිධානය පත් කළ කමිටුවට කිසිම ආකාරයකින් පරීක්ෂණ පැවැත්වීමේ බලයක් නැතැයි එ.ජා. මහලේකම් බෑන් කී මූන් මහතා පවසයි.ඔහු මේ බව පැවසුවේ මහින්ද රාජපක්ෂ ජනාධිපතිතුමා සහ එක්සත් ජාතීන්ගේ මහ ලේකම් බෑන් කී මූන් මහතා අතර පෙරේදා (24) එක්සත් ජාතීන්ගේ මූලස්ථානයේදී පැවැති සුවිශේෂී සාකච්ඡාවේදී ය.මේ කමිටුව පත් කිරීමේ අරමුණ වූයේ ශ්‍රී ලංකාව පිළිබඳව තමාට උපදෙස් ලබාදීමට පමණක් බව බෑන්කී මූන් මහතා මේ සාකච්ඡාවේදී පෙන්නා දුන්නේ ය. ත්‍රස්තවාදය හේතුවෙන් අවතැන් වූවන් පිළිබඳව මෙහිදී නායක දෙපළ සාකච්ඡා කළහ. ත්‍රස්තවාදය පරාජය කර කෙටි කලක් ගතවී ඇතත් අවතැන් වූවන් යළි පදිංචි කිරීම ඉහළ මට්ටමක පවතින බව පෙන්වාදුන් ශ්‍රී ලංකා ජනාධිපතිතුමා ත්‍රස්තවාදීන් වළ දමා ඇති බිම් බෝම්බ, මර උගුල් ආරක්ෂිත ලෙස ඉවත් කරමින් පවතින බව සඳහන් කෙළේ ය.ශ්‍රී ලංකාවේ අවතැන් ජනතාව වෙනුවෙන් රජය කටයුතු කරන ආකාරය මහ ලේකම්වරයාගේ පැසසුමට ලක්විය.පසුගිය මැතිවරණවලින් ශ්‍රී ලංකා ජනාධිපතිතුමා ලැබූ ජයග්‍රහණ පිළිබඳව සිය සුබ පැතුම් පළ කළ බෑන් කී මූන් මහතා දේශපාලන ප්‍රතිසංවිධාන සඳහා තුනෙන් දෙකක පාර්ලිමේන්තු බලයක් ලෝක නායකයකුට ලැබෙන්නේ කලාතුරකින් වීම විශේෂත්වයක් යැයි පැවසීය. උගත් පාඩම් හා ප්‍රතිසංධාන කොමිසම පිළිබඳව මහින්ද රාජපක්ෂ ජනාධිපතිතුමා මහ ලේකම්වරයා වෙත කරුණු පැහැදිලි කර දුන්නේ ය.මෙම කොමිසමට මෙරට ප්‍රවීණ ජ්‍යෙෂ්ඨ පුරවැසියන් ඇතුළත් බවත් එහි කටයුතු ඵලදායිව සිදු කෙරෙමින් පවත්නා අතර කොමිසම ඉදිරියේ ඕනෑම පුද්ගලයකුට අදහස් ප්‍රකාශ කිරීමට අවස්ථාව සලසා දී ඇතැයි ද කීය.ජනාධිපතිතුමා මෙම සමුළු වාරය සඳහා නිව්යෝර්ක් නුවර රැඳී සිටි කාලයේ දී රාජ්‍ය නායකයන් රැසක් හමුවී ද්වි පාර්ශ්වීය සාකච්ඡා ද පැවැත්වීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aa100926_2</link>
    <topic>විදෙස් රටක සිටියත් මවුබිමේ සාරධර්ම දරුවන්ට ඉගැන්විය යුතුයි</topic>
    <author/>
    <content>- ජනපතිවිදෙස් රටක ජීවත් වූවත් ශ්‍රී ලාංකික මවුපියන් තම රට හා රටේ සාරධර්ම මෙන් ම උරුමයන් පිළිබඳව නිවැරදි අවබෝධයක් දරුවන්ට ලබාදිය යුතු බව නිව්යෝර්ක් බෞද්ධ විහාරය වැඳ පුදා ගැනීමෙන් පසු රැස්ව සිටි ශ්‍රී ලාංකිකයන් අමතමින් මහින්ද රාජපක්ෂ ජනාධිපතිතුමා පැවසීය.රට වෙනුවෙන් තම යුතුකම් හා වගකීම් නොපිරිහෙළා ඉටු කරන්නට ශ්‍රී ලාංකිකයන් වශයෙන් මහගු අවස්ථාවක් මෙහි රැස්වී සිටින පිරිසට උදාවී තිබෙන බව පැවසූ ජනාධිපතිතුමා වසර 35 කට පසුව ත්‍රස්තවාදය නිමාවී නිදහස් නිවහල් ශ්‍රී ලංකාවක් බිහි වී ඇති බවත් අපේ රට ශීඝ්‍ර සංවර්ධනයක් කරා ගමන් කරමින් පවතින බව ද සඳහන් කෙළේ ය.නිව්යෝර්ක් බෞද්ධ විහාරය වැඳ පුදා ගැනීමට පැමිණි ජනාධිපතිතුමා විහාරාධිපති පණ්ඩිත කුරුණෑගොඩ පියතිස්ස නායක හිමියන් බැහැ දැක ආශිර්වාදය ලබා ගත්තේ ය.ශ්‍රී ලංකාවේ සංවර්ධනයට යුරෝපීය රටවලින් යහපත් ප්‍රතිචාරයක් මෙන් ම දායකත්වය ද ලැබෙන බවත් මෙවර තම සංචාරයේදී විදේශ නායකයන් රැසක් හමුවී අදහස් හුවමාරු කරගත් බව ද රටේ සංවර්ධන ක්‍රියාවලියට ඒවා විශාල පිටිවහලක් වනු ඇතැයි ද ජනාධිපතිතුමා විශ්වාසය පළ කර සිටියේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aa100926_3</link>
    <topic>අන්තර්ජාතික මූල්‍ය අරමුදලින් අපට තවත් මිලියන 213 ක්</topic>
    <author/>
    <content>අන්තර්ජාතික මූල්‍ය අරමුදල ශ්‍රී ලංකාවට ඩොලර් මිලියන 213 ක ණය මුදලක් ලබාදීමට එකඟත්වය පළ කොට ඇත. මේ ණය මුදල මූල්‍ය අරමුදල මෙරටට නිකුත් කරන ඩොලර් බිලියන 1.3 ක ණය මුදලේ පස් වැනි කොටසයි.ශ්‍රී ලංකාවේ ආර්ථිකය සතුටුදායක අන්දමේ වර්ධන ඉලක්කයක් කරා යොමු වෙමින් පවතින බව පෙන්වා දෙන අන්තර්ජාතික මූල්‍ය අරමුදල ශ්‍රී ලංකාවේ දේශපාලන ස්ථාවරත්වය ද යහපත් අතකට යොමු වෙමින් පවත්නා බව සඳහන් කරයි.අන්තර්ජාතික මූල්‍ය අරමුදල ලබාදෙන මේ ණය මුදල ශ්‍රී ලංකාවේ විදේශ සංචිත ස්ථාවරත්වයට පත් කරවීමට ද රුකුළක් වනු ඇතැයි අපේක්ෂා කැරේ. මේ වසරේ ශ්‍රී ලංකාවේ ආර්ථික වර්ධනය සියයට හතකින් ඉහළ යනු ඇතැයි අපේක්ෂා කැරෙන අතර එය ඉකුත් වසර සසඳන කළ දෙගුණයක වර්ධන වේගයකි.ත්‍රස්තවාදී යුද්ධය නිමා වීමත් සමඟ ශ්‍රී ලංකාව පැහැදිලි ආර්ථික ඉලක්කයක් කරා පියමං කරන බව එම වාර්තාව වැඩිදුරටත් පෙන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aa100926_4</link>
    <topic>නොමඟ ගිය තරුණයින් 4000 ක් මවුපිය බාරයට</topic>
    <author>ජයසිරි මුණසිංහ කිලිනොච්චියේ සිට...</author>
    <content>ජයසිරි මුණසිංහ කිලිනොච්චියේ සිට...එල්.ටී.ටී.ඊ. ත්‍රස්තවාදීන් සමඟ ඇති වූ සටන්වලදී හමුදා අත්අඩංගුවට පත්වූ දරුණු ඝනයේ කොටි සාමාජිකයන් 12,000 න් 4000 ක් මේ වනවිට පුනරුත්ථාපනය කර මවුපියන් වෙත බාර දී ඇතැයි වන්නි ආරක්ෂක සේනා මූලස්ථානයේ ආඥාපති හා උතුරේ නැවත පදිංචි කිරීමේ නිසි බලධාරි මේජර් ජෙනරාල් කමල් ගුණරත්න මහතා පවසයි.මෙලෙසම ඉතිරි 8000 හැකි ඉක්මණින් පුනරුත්ථාපනය කොට ඔවුන්ගේ මවුපියන් වෙත බාර දෙන බව ද ඒ මහතා කීය.මවුපියන් වෙත බාරදෙන ලද පිරිසට ගොවිතැන් කටයුතු, ස්වයං රැකියා හා වෘත්තිය පුහුණු කිරීම් ආදියෙන් ඔවුනගේ ජීවිත ගොඩනඟා ගැනීමට පුහුණුව ලබාදී විනය හා හික්මීමක් ලබාදී තිබෙන බවත් මේ අයගෙන් සමාජයට හෝ රටට මින් ඉදිරියට අයහපතක් සිදු නොවන බව ද හෙතෙම විශ්වාසය පළ කෙළේ ය.සති අන්තයට උතුර ප්‍රදේශයේ සංචාරයට දිවයිනේ වෙනත් ප්‍රදේශවලින් 40,000 ක් 50,000 ක් අතර පිරිසක් පැමිණෙන අතර දීර්ඝ සති අන්තයක් නම් මේ ප්‍රමාණය 80,000 - 100,000 පමණ වන බව ද මේජර් ජෙනරාල් ගුණරත්න මහතා කියා සිටියේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aa1009261</link>
    <topic>ත්‍රස්තවාදය විනාශ කොට ලෝකයට ආදර්ශයක් දුන්නා</topic>
    <author>අරුණි මුතුමලී</author>
    <content>රාජ්‍ය නායකයෝ ජනපතිට සුබ පතතිඅරුණි මුතුමලීඑක්සත් ජාතීන්ගේ සංවිධානයේ 65 වැනි සමුළුවට සහභාගිවූ මහින්ද රාජපක්ෂ ජනාධිපතිතුමාට ලෝක නායකයන්ගේ ප්‍රශංසාව හා සහයෝගය ලැබිණි.කිසිදු බලපෑමකට යටත් නොවෙමින් ත්‍රස්තවාදය පරාජය කිරීම පිළිබඳව රටවල් ගණනාවක රාජ්‍ය නායකයන් ශ්‍රී ලංකා ජනාධිපතිතුමාගේ කාර්ය සාධනය හා නායකත්වය දැඩි ප්‍රශංසාවට ලක් කළ අතර රටේ ශීඝ්‍ර සංවර්ධන ක්‍රියාවලිය සඳහා උපරිම සහයෝගය ලබා දෙන බවත් පැවසූහ.ජනාධිපතිතුමා රටවල් ගණනාවක රාජ්‍ය නායකයින් සමඟ ද්විපාර්ශ්වික සාකච්ඡා පැවැත්වූ අතර කටාර් රාජ්‍ය නායක එමීර් කලිෆා අල්තානි ශ්‍රී ලංකාවේ සංවර්ධනය සඳහා සහයෝගය ලබාදීමට එකඟතාව පළකළේය.ඒ අතරම මහින්ද රාජපක්ෂ ජනාධිපතිතුමාට සුබපැතුම් පළකළ අල්තානී මහතා ත්‍රස්තවාදය මුලිනුපුටා දමමින් ශ්‍රී ලංකාව ලෝකයට හොඳම උදාහරණයක් ලබාදුන් බවද පැවැසීය. තම රටේ තාක්ෂණය යොදාගෙන ස්වාභාවික වායු නිපදවීමට සහයෝගය ලබාදෙන බවත් සංචාරක කර්මාන්තයේ සංවර්ධනයට සහාය දෙන බවද අල්තානි මහතා පැවසීය.කටාර්හි සිටින ශ්‍රී ලාංකික දරුවන්ට විශේෂ පාසලක් ආරම්භ කිරීම පිළිබඳවත් එරටේ වැඩකරන 95000ට අධික ශ්‍රී ලාංකිකයන්ගේ සුබසාධනය ඉහළ නැංවීම පිළිබඳවත් දෙරට නායකයන්ගේ අවධානය යොමුවිය.ජැමෙයිකාවේ රාජ්‍ය නායක බ්‍රෑස් ජෙල්ඩිං මහතා ත්‍රස්තවාදය අතුගා දැමීම පිළිබඳව ශ්‍රී ලංකා ජනාධිපතිවරයාට පැසසුම් කළ අතර ත්‍රස්තවාදය පරාජය කළ නොහැකි බව මිථ්‍යාවක් බව ලෝකයට අවබෝධ කර දීමට ශ්‍රී ලංකාවට හැකි වූ බව ද ප්‍රකාශ කළේය. ඒ අතර ලංකාවේ සංචාරක කර්මාන්තයේ සංවර්ධනය පිළිබඳවද අවධානය යොමු කළේය.ශ්‍රී ලංකාවේ මිරිදිය කර්මාන්තය නංවාලීමට අවශ්‍ය දැනුම ලබාදීමට තායිලන්තයේ පූර්ණ සහයෝගය ලබා දෙන බව තායිලන්ත අග්‍රාමාත්‍ය අභිසිට් වෙජාජිව් මහතා මෙහිදී එකඟත්වය පළ කළේය. ශ්‍රී ලංකාව වාරි කර්මාන්ත ක්‍ෂේත්‍රයේ ලබා ඇති ඉහළ ප්‍රගතිය පිිළිබඳව අවධානය යොමුකළ වෙජාජීව් අගමැතිවරයා මෙරට වැව් ආශ්‍රිතව හට ගන්නා ජලජ පිළිළයන් මර්දනයට තායිලන්තයේ අනුගමනය කරන ක්‍රමවේදයන් සහ දැනුම හුවමාරු කළ හැකි ක්‍රම පිළිබඳවද අවධානය යොමු කළේය.ඉරාන ජනාධිපති මෙහෙමුද් අහමඩ් නේජාර්ඩ් මහතා ත්‍රස්වාදය මුලිනුපුටා දමා රටේ විවිධ ජන කොටස් අතර සහයෝගිතාව වර්ධනය කිරීමට මහින්ද රාජපක්ෂ ජනාධිපතිතුමා ගෙනයන දර්ශනය සහ ආර්ථික ප්‍රතිපත්තිය ඇගයීමට ලක් කළ අතර ද්විපාර්ශ්වික වෙළෙඳ සහයෝගිතා තව තවත් වර්ධනය කර ගැනීමට අවස්ථාව උදාකර ගත හැකි ආකාරය පිළිබඳව ද අවධානය යොමු කළේය.ශ්‍රී ලංකාවේ තේ සඳහා ඉරාන වෙළෙඳ පොළේ පුළුල් ඉඩක් ලබාදීමට ද එකඟත්වය පළ කළ ඉරාන ජනාධිපතිවරයා සපුගස්කන්ද තෙල් පිරිපහදු සංකීර්ණයේ සංවර්ධන කටයුතු කඩිනමින් පුළුල් කිරීම පිළිබඳව දෙරට අතර ප්‍රවීණයන්ගෙන් සැදුම්ලත් ඒකාබද්ධ කොමිසමක් පිහිටුවීමට ද ඉරානයේ නිෂ්පාදනය කෙරෙන උසස් තත්ත්වයේ ඖෂධ සහ ශ්‍රී ලංකාවේ ආයුර්වේද නිෂ්පාදන හුවමාරුව පිළිබඳව ද අවධානය යොමු කෙළේය.තුර්කි ජනාධිපති අබ්දුල්ලා ගුල් මහතා මහින්ද රාජපක්ෂ ජනාධිපතිතුමා හමුවේදී පැවසුවේ විශේෂයෙන්ම පශ්චාත් යුද සමයේ රටේ සංවර්ධනය සඳහා යටිතල පහසුකම් සංවර්ධනයට මෙන්ම නිවාස සංවර්ධන වැඩපිළිවෙළ සඳහා සැලකිය යුතු මුදලක් වැය කළ යුතු බවත් ඒ සඳහා තුර්කි රජයේ සහය ලබා දෙන බවත්ය.ළමා හා සන්නද්ධ ගැටුම් පිළිබඳ එක්සත් ජාතීන්ගේ ලේකම්වරයාගේ විශේෂ නියෝජිත රාධිකා කුමාරස්වාමි මහත්මිය සමඟ ද මහින්ද රාජපක්ෂ ජනාධිපතිතුමා විශේෂ සාකච්ඡාවක් පැවැත්වීය.මේ සාකච්ඡාවලදී විදේශ කටයුතු අමාත්‍ය ජී.එල්.පීරිස්, පාර්ලිමේන්තු මන්ත්‍රී නාමල් රාජපක්ෂ සහ ශ්‍රී රංගා, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් රොමේෂ් ජයසිංහ, එක්සත් ජාතීන්ගේ සංවිධානයේ ශ්‍රී ලංකාවේ නිත්‍ය නියෝජිත ආචාර්ය පාලිත කොහොන යන මහත්වරු ද සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aa1009262</link>
    <topic>ලෝක සංචාරක දිනය හෙට</topic>
    <author>සාගරිකා දිසානායක</author>
    <content>සාගරිකා දිසානායකසැප්තැම්බර් 27 වැනි දිනට යෙදෙන ලෝක සංචාරක දින උළෙලෙහි මෙවර තේමාව “සංචාරක කර්මාන්තය හා ජෛව විවිධත්වය”යි . මේ තේමාව යටතේ දේශීය සංචාරකයන් දැනුවත් කිරීමේ හා දේශීය සංචාරක ආකර්ෂණ ස්ථාන සංවර්ධනය කිරීමේ අරමුණින් සංචාරක ප්‍රවර්ධන කාර්යාංශය කෙටි පණිවුඩ සේවාවක් ඇරැඹීමට පියවර ගෙන තිබේ.ජංගම දුරකථන සේවා සපයන්නන් හා මාධ්‍ය ආයතනවල සහය ඇතිව දියත් කරන මෙම වැඩසටහන යටතේ දේශීය සංචාරකයන්ගෙන් මෙරට වෙරළ තීර, උරුමයන්, වනජීවී කලාප, උත්සව, ත්‍රාසජනක ක්‍රීඩා, සහ දියඇළි පිළිබඳ ඔවුන් සතු දැනුම හා කැමැත්ත විමසා පිළිතුරු සටහන් කැරේ. මෙම පිළිතුරු ඇසුරින් ලබාගන්නා තොරතුරු අනුව මෙරට තවමත් හඳුනා නොගත් සංචාරක ආකර්ෂණ ස්ථාන ඇත්නම් ඒවා සංවර්ධනය කිරීමත් අරමුණක් වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aa1009263</link>
    <topic>කල්පිටිය සුපිරි සංචාරක පාරාදීසයක් වෙයි</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමෙරට විශාලතම සහ සැලසුම් සහගත සංචාරක ප්‍රවර්ධන කලාපය පුත්තලම කල්පිටිය දූපත් ආශි‍්‍රතව පිහිටුවීමට සියලු කටයුතු යොදා ඇතැයි ආර්ථික සංවර්ධන ඇමැති බැසිල් රාජපක්ෂ මහතා පවසයි.කල්පිටිය ප්‍රදේශයේ දූපත් 31 ක් ආශි‍්‍රතව රුපියල් කෝටි 7000 ක ආයෝජන ඇතිව ඉඩම් අක්කර 5000 ක සංචාරක කාමර 5000 ක් හා ජලය ආශි‍්‍රත සංචාරක පහසුකම් සකස් කිරීම හා අවට ජනතාවගේ ජීවන තත්ත්වය උසස් කිරීම මේ ව්‍යාපෘතියේ අරමුණ වේ.මේ මඟින් සෘජු හා වක්‍ර රැකියා 45000 ක් ලැබෙන බවත් මුළු ව්‍යාපෘතිය ඉදිරි වර්ෂ 4 ඇතුළත ක්‍රියාත්මක කර අවසන් කරන බවත් ප්‍රදේශයේ සිටින ධීවර ජනතාව ඉවත් නොකරන අතර ඔවුන්ගේ ආදායම ද ජීවන තත්ත්වය ද මේ ව්‍යාපෘතිය යටතේ ඉහළ නැංවෙන බවත් කල්පිටිය සංචාරක ප්‍රවර්ධන සංවර්ධන ව්‍යාපෘතියේ අධ්‍යක්ෂ සමන් නවරත්න මහතා පවසයි.27 දාට යෙදෙන ලෝක සංචාරක දිනය වෙනුවෙන් කල්පිටිය සංචාරක ප්‍රවර්ධන කලාපය නිරීක්ෂණය කිරීමට සිදුකළ මාධ්‍ය චාරිකාවේදී ඉහත කරුණු අනාවරණය විය.පුත්තලම දූපත් 31 ක් ආශි‍්‍රතව ක්‍රමවත් අයුරින් සැලසුම් කර ඉන්පසුව ඒ සැලසුම් දෙස් විදෙස් ආයෝජන අනුව ක්‍රියාවට නැංවීමට කටයුතු කරන බවත් පරිසරය සුරැකීම අපද්‍රව්‍ය කළමනාකරණය යන කරුණුවලට මෙහිදී ප්‍රමුඛත්වය දක්වන බවත් සමන් නවරත්න මහතා පවසයි.මේ අතර මෙම සංචාරක කලාපයේ ඉන්පන්තිව් දූපතේ රුපියල් කෝටි 170 ක වියදමින් ඉදිකිරීමට යෝජිත නව හෝටල් සංකීර්ණය ඉදිකිරීම පිළිබඳව හා වෙල්ලායි දූපතේ රුපියල් කෝටි 120 ක වියදමින් ඉදිවන නව හෝටලයේ ඉදිකිරීම්වලට අදාළ ගිවිසුම්වලට ඇමැති බැසිල් රාජපක්ෂ මහතාගේ ප්‍රධානත්වයෙන් අස්සන් තැබූහ.පරිසර හිතකාමීව අවට පදිංචි ධීවර ජනතාවත් සහභාගි කරගෙන පාවෙන කාමර හා මාලදිවයිනේ ඇති අයුරින් පහසුකම් තිබෙන නව හෝටල් සංකීර්ණ 2 ක් මේ යටතේ ඉදිවන බව ද බැසිල් රාජපක්ෂ මහතා පැවසීය. ඉදිරි වසර තුන ඇතුළත මෙම ඉදිකිරීම් අවසන් වේ.කල්පිටිය දූපත්වලට එල්ටීටීඊ ප්‍රශ්න නිසා පසුගිය කාලයේ යාමට අපහසු වූ බවත් නමුත් සාමය උදාවීමත් සමඟම එහි යාමට ඒමට පූර්ණ නිදහස් තිබෙන ඬසා දෙස් විදෙස් සංචාරකයන්ගේ ඇස් දැනටමත් මේ ප්‍රදේශවලට යොමුවී ඇති බව ද සමන් නවරත්න මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aa1009264</link>
    <topic>දුම්රිය ධාවනයට චන්ද්‍රිකා තාක්ෂණය</topic>
    <author>තාරක වික්‍රමසේකර</author>
    <content>තාරක වික්‍රමසේකරදුම්රිය ධාවනය විධිමත් කිරීම සඳහා චන්ද්‍රිකා තාක්ෂණය උපයෝගී කරගැනීමට කටයුතුª කර ඇතැයි දුම්රිය වාණිජ අධිකාරි විජය සමරසිංහ මහතා පවසයි. චන්ද්‍රිකා තාක්ෂණය උපයෝගී කරගැනීමත් සමඟ දුම්රිය ධාවන කටයුතු සම්පූර්ණයෙන්ම ඒ යටතට පත් කිරීමට අදහස් කර ඇත. මාස දෙකකට ආසන්න කාලයක් දුම්රිය 06ක් උපයෝගී කර ගනිමින් මෙය නියමු ව්‍යාපෘතියක් ලෙසින් ක්‍රියාත්මක කළ බවත් එය බෙහෙවින් සාර්ථක වී ඇතැයි ද සමරසිංහ මහතා පවසයි.චන්ද්‍රිකා තාක්ෂණය උපයෝගී කරගැනීමත් සමඟ දුම්රිය ධාවනය වන ආකාරය දුම්රිය පාලක මැදිරියට පරිගණක තිරයක් ඔස්සේ සජීවී ලෙසින් දැකගත හැකි වන අතර පාලක මැදිරිය හා දුම්රිය අතර තොරතුරු හුවමාරු කර ගැනීම ද සිදු කෙරේ.දුම්රිය එන්ජිමේ සවි කරනු ලබන විශේෂ තාක්ෂණික උපකරණයක් ඔස්සේ පාලක මැදිරිය හා සම්බන්ධ විය හැකියි. මෙම තාක්ෂණය ක්‍රියාත්මක වීමත් සමඟ දුම්රිය ගමන් කිරීම පරිගණකය මඟින්ම ප්‍රස්ථාර ගත කෙරේ. දැනට ඒ සඳහා දුම්රිය ස්ථානාධිපතිවරු ඇතුළු බොහෝ පිරිස් දැඩි වෙහෙසක් ගනී.එමෙන්ම මෙම ක්‍රමය ආරම්භ කිරීමත් සමඟ මඟීන්ට ද ජංගම දුරකතන මඟින් හෝ අන්තර්ජාලය මඟින් හෝ තමන් ගමන් කළ යුතු දුම්රිය ගැන එහි පිහිටීම ද දැනගත හැකිය. ඒ අනුව මඟීන්ට රස්තියාදුවකින් තොරව තම ගමන් පහසුකම් සලසා ගත හැකිවේ.මෙම ක්‍රමය ක්‍රියාත්මක වීමෙන් පසු දුම්රිය ගමන් ආරක්ෂාකාරී මෙන්ම කඩිනම් ද වනු ඇතැයි දුම්රිය දෙපාර්තමේන්තුව බලාපොරොත්තු වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aa1009265</link>
    <topic>රාජ්‍ය සාහිත්‍ය උළෙල 30දා</topic>
    <author>ටෙක්ලා කාරියවසම්</author>
    <content>ටෙක්ලා කාරියවසම්ශ්‍රී ලාංකේය සාහිත්‍ය ක්‍ෂේත්‍රය නිර්මාණ දායකත්වයෙන් පෝෂණය කළ ලේඛක ලේඛිකාවන්ට බුහුමන් පිදෙන 2010 රාජ්‍ය සාහිත්‍ය සම්මාන ප්‍රදානෝත්සවය මේ මස 30දා සවස 4.00ට අරලියගහ මන්දිරයේදී පැවැත්වේ.ජාතික උරුමයන් පිළිබඳ ඇමැතිනී පවිත්‍රා දේවි වන්නිආරච්චි මහත්මිය ඇතුළු මැති ඇමැතිවරුන්ගේ සහ විද්වතුන් ලේඛක ලේඛිකාවන් ඇතුළු සම්භාවනීය පිරිසකගේ සහභාගිත්වයෙන් පැවැත්වෙන උත්කර්ෂවත් උළෙලේ දී සිංහල, දෙමළ ඉංග්‍රීසි භාෂාත්‍රයෙන් ම 2009 වසරේ ප්‍රකාශිත විශිෂ්ට කෘති සඳහා මෙහිදී සම්මාන ප්‍රදානය කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aa1009266</link>
    <topic>හම්බන්තොට වරාය 10 දා ජලයෙන් පිරේ</topic>
    <author>සුභාෂිණී ජයරත්න</author>
    <content>සුභාෂිණී ජයරත්නලබන මස 10 දා වන විට හම්බන්තොට වරාය මුළුමනින්ම ජලයෙන් පිරවීමේ වැඩ අවසන් කිරීමට හැකිවනු ඇතැයි වරාය ආරංචි මාර්ග පවසයි.මේ පිළිබඳව සිළුමිණට අදහස් දැක්වූ එහි ප්‍රධාන ඉංජිනේරු අගිල් හේවගීගන මහතා සඳහන් කළේ මේ වන විටත් පළල මීටර් 20ක් හා දිග මීටර් 200කින් යුත් ඇළ මාර්ගයෙන් උපරිම ධාරිතාවකින් ජලය පිරවීම ආරම්භ කර ඇති බවයි. ඒ අනුව මුලින් දිනකට සෙ.මී. 10ක් උසට ජලය පිරවීම සිදුවිය.පසුගිය සිකුරාදා සිට මේ මාර්ගය සම්පූර්ණයෙන්ම විවෘත කර ඇති අතර මේ දිනවල දිනකට වතුර මීටර 1 - 2 ක් උසට ජලය පිරවෙන බව සඳහන් කෙරේ. මීටර් 17 ක් උසට වරාය තටාකයට ජලය පිරීම සඳහා වතුර කියුබික් මීටර් මිලියන 12ක් අවශ්‍ය වන අතර ඒ සඳහා දින 17ක කාලක් ගතවෙතැයි අපේක්ෂා කරන බවත් හේවගීගන මහතා පැවැසීය.ලබන මස 10 දා වන විට ඓතිහාසික මාගම්පුර වරාය ද්‍රෝණියට ජලය පුරවා මුළු වරායම මුහුදු මට්ටමට ගෙන ඒමට හැකිවෙතැයි අපේක්ෂා කෙරේ.වතුර පිරවීමට ප්‍රථම නාවික ප්‍රවේශ මාර්ගය වන මුහුද හා වරාය තටාකය වෙන් කරන පැරණි කතරගම මාර්ගයේ කැඩීම් කටයුතු බොහෝ දුරට අවසන් කැර ඇති අතර 10 දා ජලය මුළුමනින්ම පිරී අවසන් වූ පසු ප්‍රවේශ මඟ තැනීම ආරම්භවේ. ඔක්තෝබර් අග වන විට මේ කටයුතු නිම කිරීමට අපේක්ෂිතය.නාවික ප්‍රවේශ මඟ සඳහා දිගින් මීටර් 300 ක් කැඩීමට නියමිත අතර මීටර් 17 ක් ගැඹුරට හෑරීමට ද නියමිතය. ප්‍රධාන ඉංජිනේරු හේවගීගන මහතා සඳහන් කරන අන්දමට කරගම්ලේවාය හා මුහුද යාකෙරෙන දිනය ලබන මස අග වන විට මහජනතාවට දැකගැනීමේ අවස්ථාව උදාවෙයි.මේ සියලු අවස්ථා දැකගැනීමට දැනටමත් මහජනතාවට අවස්ථාව ලබාදී ඇති අතර දහවල් 10.30ත් 2ත් අතර කාලයේදී පමණක් ගල්බෝර ගැසීම් සිදුවන බැවින් වරාය නැරඹීමට ඉඩකඩ ලබා නොදෙන බවද ඔහු පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aa1009267</link>
    <topic>රජය වී මිලදී ගැනීම නිසා වී මිල වැඩි වෙලා</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහරජයේ වී මිලදී ගැනීමේ වැඩ පිළිවෙළ සාර්ථකව කරගෙන යන බවත් ඒ නිසාම අද වී මිලදී ගැනීමේ මිල වැඩි කිරීමට පෞද්ගලික අංශයට ද සිදුවී ඇති බවත් අනුරාධපුර, පොලොන්නරුව, වවුනියාව, කිලිනොච්චිය, ත්‍රිකුණාමලය හා මාතලේ ප්‍රදේශවල ගොවි නායකයෝ පවසති.මහින්ද රාජපක්ෂ ජනාධිපති තුමාගේ උපදෙස් මත ක්‍රියාත්මක මේ වැඩ පිළිවෙළ යටතේ දැනටමත් වී අලෙවි මණ්ඩලය මෙට්‍රික් ටොන් 82000 ක් මිලදී ගෙන ඇති බවත්, ඉදිරියෙහි තවත් වී මෙට්‍රික් ටොන් එක්ලක්ෂ දහ අට දහසක් මිලදී ගැනීමට ඉඩකඩ මානව සම්පත් ඇති බවත් වී අලෙවි මණ්ඩලයේ සභාපති කේ. බී. ජයසිංහ මහතා පවසයි.පොහොර සහනාධාරය හා අපි වවමු රට නගමු වැඩ සටහන නිසාත් මෙන්ම උතුරු නැඟෙනහිර පළාත්වල යුද්ධය නිසා පුරන්ව තිබු කුඹුරු යළි අස්වැද්දීම නිසාත් මෙවර යල කන්නයේ පසුගිය යල කන්නයට වඩා වී මෙට්‍රික් ටොන් ලක්ෂ 3 කටත් වැඩි අස්වැන්නක් ලැබෙමින් පවතී.අනුරාධපුරය ප්‍රදේශයේ මේ වැඩ පිළිවෙළ සාර්ථකව ක්‍රියාත්මක වන බවත් දැන් වී අලෙවි මණ්ඩලය පෞද්ගලික අංශයට වඩා වැඩි මිලට වී මිලදී ගන්නා බවත් ඒ පිළිබඳව මහින්ද රාජපක්ෂ ජනාධිපතිතුමාටත් අලෙවි සංවර්ධන හා සමූපකාර ඇමැති ජොන්ස්ටන් ප්‍රනාන්දු මහතාටත් ස්තුති වන්ත වන බවත් අනුරපුර දිස්ත්‍රික් මන්ත්‍රී වාරිමාර්ග හා ජල කළමනාකරණ නියෝජ්‍ය ඇමැති එස්. එම්. චන්ද්‍රසේන මහතා පවසයි. අනුරාධපුර, පොලොන්නරුව, වවුනියාව ප්‍රදේශවල ගොවි නායකයෝ ද මේ අදහස අනුමත කරති.මේ අතර 15 වැනිදා වන විට අනුරාධපුර කලාපයේ වී මෙට්‍රික් ටොන් 8500 ක් මිලදී ගෙන ඇති බවත් ඒ සඳහා රුපියල් ලක්ෂ 1900 ක් පමණ ගොවින්ට ගෙවා ඇති බවත් වී අලෙවි මණ්ඩල අනුරාධපුර කලාප කළමනාකාර ආර්. ඩබ්ලිව්. බන්දුල කුමාර මහතා පැවසීය. අනුරපුර මධ්‍යස්ථාන 28 කින් හා ජංගම රථ 2 කින් වී මිලදී ගැනීම් සිදු කරයි.ගල්කිරියාගම, බුල්නෑව, කටියාව, සේනපුර, එප්පාවල, තලාව වී මිලදී ගැනීම් මධ්‍යස්ථාන සාර්ථකව ක්‍රියාත්මක බව එහි ගිය අපට දැකගත හැකි විය. එහිදී වී විකිණීමට පැමිණි සිටි ගොවීන් පැවසුවේ වැඩි මිලත් විශ්වාසයත් මුදල් ඉක්මනින් නොවරදවාම ලැබෙන නිසා වී අලෙවි මණ්ඩලයට තමන් වී දෙන බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aa1009268</link>
    <topic>‘ලිය අභිමන්’ වෙතින් ගම්පහ කාන්තාවන්ට සෙත</topic>
    <author/>
    <content>කාන්තාවන් ආර්ථික අතින් ශක්තිමත් කිරීම මඟින් විදෙස් රටවලට ගොස් දුක්විඳින අපේ කාන්තාවන්ගේ දුක්බර කතා සදහටම අවසන් කළ හැකි බව ලිය අභිමන් වැඩසටහනේ සභාපතිනි නීතිඥ පුෂ්පා රාජපක්‍ෂ මහත්මිය පැවසීය. කාන්තාවන් ආර්ථික වශයෙන් ශක්තිමත් කිරීම මඟින් පවුල ශක්තිමත් වන බවද ඒ මගින් මහින්ද චින්තන ඉදිරි දැක්මේ සඳහන් ඉලක්ක ළඟා කර ගත හැකි වන බවද රාජපක්‍ෂ මහත්මිය ප්‍රකාශ කළාය.රැකියා විරහිත දිළිඳු කාන්තාවන්ට ස්වයං රැකියා සඳහා පුහුණුව, ආධාර, මගපෙන්වීම සහ වෙළඳපොළ සොයාදී ඔවුන් ශක්තිමත් කළ හැකි අතර එමඟින් ඔවුන්ගේ දායකත්වය රටේ ආර්ථික සංවර්ධනය සඳහා ලබාගත හැකි බවද රාජපක්‍ෂ මහත්මිය ප්‍රකාශ කළාය. ගම්පහ “ලිය අභිමන්” වැඩසටහන යටතේ දොම්පේ පැපිලියාවල ආරම්භකළ ලිය අභිමන් කුළුබඩු සහ ආහාර ද්‍රව්‍ය ඇසුරුම්කිරීමේ මධ්‍යස්ථානය විවෘත කිරීමේ අවස්ථාව එක්වෙමින් රාජපක්‍ෂ මහත්මිය මෙම අදහස් පළකළාය. ආර්ථික සංවර්ධන අමාත්‍යය බැසිල් රාජපක්‍ෂ මහතාගේ සංකල්පයක් මත ගම්පහ දිස්ත්‍රික් අඩු ආදායම්ලාභී කතුන් සවිබල ගැන්වීම සඳහා ලිය අභිමන වැඩසටහන ආරම්භ කෙරිණි.මෙම වැඩපිළිවෙල යටතේ ප්‍රථමයෙන් ඇන්තුරියම් වගාව සහ මී මැසි පාලනය සඳහා කාන්තාවන් යොමුකළ අතර එය ඔවුන්ට හොඳ ආදායම් මාර්ගයක් වී ඇත.”ලිය අභිමන්” වැඩසටහනේ තවත් පියවරක් ඉදිරියට යමින් කුළු බඩු සහ ආහාර ද්‍රව්‍ය ඇසුරුම් කිරීමේ මධ්‍යස්ථානය ආරම්භ කරන ලදී. දොම්පේ ප්‍රාදේශීය ලේකම් කොට්ඨාසයට අයත් දන්ගල්ල සහ නැදුන්ගොල්ල සමෘද්ධි කලාප දෙකේ තෝරාගත් අඩු ආදායම්ලාභි කාන්තාවන් 33 දෙනෙකු මේ සඳහා යොදවාගෙන ඇත. කුළුබඩු සහ ආහාර ද්‍රව්‍ය මෙහිදී ඇසුරුම්කරන අතර ඒවා අලෙවිය සඳහා සුපිරි වෙළඳ සල් සමූහයක් හිමි ආයතනයක් එක්ව තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aa1009269</link>
    <topic>ලේක්හවුස් ක්‍රීඩා කණ්ඩායමට රන් පදක්කම් 6 ක්</topic>
    <author/>
    <content>සුගතදාස ක්‍රීඩාංගණයේ (11, 12) පැවැති 27 වන වෙළඳ සේවා මළල ක්‍රීඩා උළෙලේදී ලේක්හවුස් කණ්ඩායම රන් පදක්කම් 09 ක් රිදී පදක්කම් 06 ක් හා ලෝකඩ පදක්කම් 01 ක් දිනා ගෙන තිබේ.මෙහි විශේෂත්වය වන්නේ දිනමිණ කර්තෘ මණ්ඩලයේ උදුලා පීරිස් වයස අවුරුදු 40 න් ඉහළ මීටර් 100, මීටර් 200 හා මීටර් 400 දිවීමේ තරග සඳහාත් ශ්‍යාම් කුමාර වයස අවුරුදු 45 න් ඉහළ මීටර් 1500, මීටර් 800, මීටර් 400 දිවීමේ තරග සඳහාත් රන් පදක්කම් හිමිකරගෙන තිබීමයි.මීට අමතරව ලේක්හවුස් ක්‍රීඩා සංගමය නියෝජනය කළ ඩී.කේ.අයි.පී. නාමසිරි රිදී පදක්කම් දෙකක්ද එච්.ඒ. චමින්ද ලාල් රිදී පදක්කමක් ද ඒ. සුදසිංහ රිදී පදක්කම් තුනක් ද එල්.ඒ.එන්. චන්ද්‍රසිරි රන් පදක්කම් දෙකක් ද ලෝකඩ පදක්කමක් ද නාමරත්න, නාමසිරි, කුමාර හා සුදසිංහ මීටර් 100ය4 හා 400ය4 සහාය දිවීමේ තරග දෙකෙන්ම රන් පදක්කම් දිනාගෙන ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aa100926_5</link>
    <topic>හජ්ජි වන්දනා කටයුතු නිරීක්ෂණයට ත්‍රිපුද්ගල කමිටුවක්</topic>
    <author/>
    <content>හජ්ජි වන්දනා කටයුතු නිරීක්ෂණය සඳහා මහින්ද රාජපක්ෂ ජනාධිපතිතුමා ත්‍රිපුද්ගල කමිටුවක් පත් කැර ඇත. අලවි මවුලානා ෆයිසර් මුස්තාපා සහ අසාද් සාලි මහත්වරුන්ගෙන් මේ කමිටුව සමන්විත වෙයි. හජ්ජි වන්දනා කටයුතු සංවිධානය කරන සංචාරක ආයතන මගින් වන්දනාකරුවන්ගෙන් අය කළ යුතු උපරිම ගාස්තු පිළිබඳව මේ කමිටුව නිර්දේශ ඉදිරිපත් කැර ඇත.කමිටු සාමාජික අසාද් සාලි මහතා මක්කම දී ශික් අද්නාන් එම්. කාතිබ් තුමා සමඟ සාකච්ඡා පවත්වා ඇති අතර එහිදී ශ්‍රී ලංකාවෙන් පැමිණෙන 5800 ක් පමණ හජ්ජි වන්දනා කරුවන්ට නවාතැන් සැපයීමට එකඟත්වය පළ කැර ඇත. මෙහි දැක්වෙන්නේ අසාද් සාලි මහතාට ශික් අද්නාන් තුමා සිහිවටනයක් පිරිනැමූ අන්දමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aa100926_6</link>
    <topic>ඉන්ෆොටෙල් 1 වැනිදා සිට</topic>
    <author/>
    <content>ලංකා තොරතුරු හා සන්නිවේදන තාක්ෂණ නියෝජිතායතනය මෙවර ඉන්ෆොටෙල් 2010 ප්‍රදර්ශනයේ ජාතික හවුල්කරු ලෙස කටයුතු කරයි.මෙය වාර්ෂිකව මෙරට පැවැත්වෙන දැවැන්තම තොරතුරු සහ සන්නිවේදන තාක්ෂණ ප්‍රදර්ශනය වේ.’දියුණුවට තොරතුරු තාක්ෂණය’ මෙවර ප්‍රදර්ශනයේ තේමාව වේ. කොළඹ බණ්ඩාරනායක අනුස්මරණ සම්මන්ත්‍රණ ශාලාවේදී ඔක්තෝබර් මස 1 වෙනිදා සිට 4 වනදා දක්වා ප්‍රදර්ශනය පැවැත්වේ.තොරතුරු හා සන්නිවේදන තාක්ෂණයේ ප්‍රතිලාභ ජනතාවට ලැබී තිබෙන ආකාරය දැක්වෙන විශේෂ අංග රැසකින් සමන්විත ප්‍රදර්ශන කුටියක් මෙවරත් ප්‍රදර්ශනය සඳහා එක්කර තිබෙන බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ (ICTA) ප්‍රධාන මෙහෙයුම් නිලධාරී රෙෂාන් දේවපුර මහතා සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aa100926_7</link>
    <topic>විදුලි බල අමාත්‍යාංශයේ නව වෙබ් අඩවියක්</topic>
    <author/>
    <content>විදුලිබල හා බලශක්ති අමාත්‍යංශය නව වෙබ් අඩවියක් ආරම්භ කර තිබේ. www.power.lk නැමැති මේ වෙඩ් අඩවිය පසුගියදා විවෘත වූයේ ලංවිම සංවර්ධන වර්ෂය කේන්ද්‍ර කරගෙනය.මේ මඟින් අමාත්‍යංශයට අනුබද්ධ සියලුම ආයතන මෙන්ම ඒවායේ ව්‍යාපෘති හා සේවා පිළිබඳව ද තොරතුරු ලබා ගත හැක. තවද විදුලි බලය සම්බන්ධයෙන් අතීතයේ හා අනාගත තොරතුරු පිළිබඳව ද ඕනෑම තොරතුරක් මේ වෙබ් අඩවිය මඟින් ලබා ගත හැකි බවද අමාත්‍යංශය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=ab1009261</link>
    <topic>ත්‍රස්තවාදය ත්‍රස්තවාදයමයි</topic>
    <author>ඔබ සැමට තෙරුවන් සරණයි</author>
    <content>සභාපතිතුමනි, රාජ්‍ය නායකයිනි,එක්සත් ජාතීන්ගේ මහා සභාවේ 65 වන සැසියේ සභාපති පදවියට පත් ගරු ජෝශප් ඩෙයිස් මහතාට මාගේ ප්‍රශංසාව පිරිනමමි.ඒ අතරම 64 සැසියේ සභාපතීත්වය දරමින් මහා සභාවේ කටයුතු කාර්යක්ෂම ලෙස මෙහෙය වූ ගරු ආචාර්ය අලි අබ්දුල්සලාම් ට්‍රේකි මහතාට ද මාගේ පැසැසුම හිමි වේ.සභාපතිතුමනි, රාජ්‍ය නායකයිනි,එක්සත් ජාතීන්ගේ සංවිධානයේ සේවාව 65 වන වසරට පිවිස ඇති අතර එහි පැවැත්ම පිළිබඳ එයම සාධකයකි. එය ස්වෛරී ජාතීන් අතර සහයෝගතාව සහතික කිරීමේ යාන්ත්‍රණයක් මෙන්ම වැදගත් සාකච්ඡා මඬුල්ලකි. එහෙත් අප මේ සංවිධානයේ වැදගත්කම සුළුකොට නොතැකිය යුතුය. මක්නිසාද යත් මෙය ලොකු කුඩා සියලුම ජාතීන්ට සම ලෙස සැලකීමේ ප්‍රතිපත්තිය මත බිහිවූ සංවිධානයක් බැවිනි.එබැවින් මා එම උද්යෝගය ඇතිවයි මගේ දේශයේ වැදගත් සංධිස්ථානයකදී මා අද ඔබ අමතන්නේ. තව දෙමසකින් මම ශ්‍රී ලංකාවේ ජනාධිපති වශයෙන් දෙවන ධුරය සඳහා දිවුරුම් දෙන්නෙමි.රටේ සියලු දෙනාට තිරසාර සාමය හා සමාදානය ලබාදෙන බවට මම පොරොන්දු වෙනවා.මෙවර මගේ කාර්යභාරය පසුගිය වතාවට වඩා වෙනස්ය. මා දෙවන ධුරයේ වැඩ අරඹත්ම මගේ ජනතාවටත් රටේ සියලුම ජන කොටස්වලටත් පොරොන්දු වන්නේ සියලු දෙනාටම තිරසාර සාමය සහ සමෘද්ධිය ලබාදෙන බවත් ත්‍රස්තවාදයට යළි හිස එසවීමට ඉඩ නොතබන බවත්ය.2005 වසරේ දී ජනතාව මා තෝරා පත්කර ගත්තේ රටින් ත්‍රස්තවාදී උවදුර මුලිනුපුටා දමන පොරොන්දුව මතය. අද මා පවසන්නේ ශ්‍රී ලංකාව අද මීට වසර කිහිපයකට පෙර සිහිනයක් ලෙස පැවැති සාමය අද උදාවී ඇති බවය.මගේ රට ත්‍රස්තවාදයෙන් නිදහස් කර ගැනීම සම්බන්ධයෙන් පසුගිය වසරක කාලය තුළ බොහෝ වාර්තා සහ අදහස් පළ වුණි. එහෙත් අපට පරාජය කිරීමට සිදුවූ සතුරාගේ නියම මුහුණුවර ගැන හෝ සතුරාගෙන් සිදු වූ විපත් ගැන ලියවුණේ ඉතා සුළුවෙනි.වාසනාවට ශීඝ්‍රයෙන් අමතක වී යන සත්‍ය නම් අප ලොව කිසිම රටක් මුහුණ නොපෑ තරම් දරුණුම වූ ද පුළුල් ලෙස සංවිධානය වූ ද විශාල ලෙස අරමුදල් සහිත වූ ද වෙනත් රටවලට ද සිය හස්තයන් දිගු කලා වූද ත්‍රස්තවාදී සංවිධානයකට එරෙහිව අප සටන් කර ජයගත් බවය.ලොව මෑත කාලයේ අත්දැකීම් ලත් ත්‍රස්තවාදී කෲර ක්‍රියාවලට ශ්‍රී ලංකා ජනතාවට පසුගිය 30 වසර කාලයේ මුහුණදීමට සිදුවූ අතර ශ්‍රී ලංකා ජනාධිපතිවරයෙකු, හිටපු ඉන්දීය අගමැතිවරයකු ඇතුළු නායකයින් ද, උගතුන් සහ දේශපාලනඥයින් ද ඇතුළුව ලක්ෂයකට අධික ජන සංඛ්‍යාවක් මරුමුවට පත් කෙරුණි.එල්ටීටීඊය කොතරම් ම්ලේච්ඡ සංවිධානයක් ද කිවහොත් අනෙක් ජන කොටස්වලට අමතරව ඔවුන් නියෝජනය කරනවා යැ යි කී ශ්‍රී ලංකාවේ දෙමළ ජනතාවට ද එහි ප්‍රහාරයන්ට ගොදුරුවීමට සිදු විය.ඈත සිට බලා ශ්‍රී ලංකා රජය ත්‍රස්තවාදී කොන්දේසි පිළිගත යුතු යැ යි අපට කී අයට මට කිව හැක්කේ කුමන මුහුණුවරකින් කුමන සංයුතියකින් පැමිණිය ද ත්‍රස්තවාදීන් ත්‍රස්තවාදීන් ම බවය. ඒ සියලු දෙනාටම මා කියන්නේ මෙපමණකි. මට මුළු මහත් දේශයක් කෙරෙහි වගකීමක් තිබේ. ස්ත්‍රී, පුරුෂ සහ ළමා දස ලක්ෂ සංඛ්‍යාවගේ ජීවිත කෙරේ මට වගකීමක් තිබේ. දේශයේ සාමය සහ ප්‍රගතිය කෙරෙහිත් එහි වසන සියලු දෙනාටම සාමකාමි ජීවිතයක් සඳහා ඇති අයිතිය වෙනුවෙනුත් මට වගකීමක් තිබේ.මේ පසුබිම යටතේ අන්තර් ජාතික මානුෂික නීති නූතන අවශ්‍යතාවන්ට කොතරම් අනුකූලද යන්න අප හැදෑරිය යුතුය. එම නීති සම්පාදනය කළේ ත්‍රස්ත කණ්ඩායම් සමඟ සටන් කළ රාජ්‍යයන් උදෙසා නොව නීත්‍යානුකූලව බිහිවූ රාජ්‍යයන් අතර වූ සටන් පසුබිමක් තුළය. දැන් රාජ්‍ය නොවන කණ්ඩායම් ද සම්බන්ධ ඝට්ටනවලින් ඇතිවී තිබෙන සුවිශේෂ ප්‍රශ්න ගැන ජාත්‍යන්තර ප්‍රජාව වහා අවධානය දැක්විය යුතුය.සමුළුවාරය ඇමැතීමට මහින්ද රාජපක්ෂ ජනාධිපතිතුමා එක්සත් ජාතීන්ගේ මූලස්ථානය වෙත කැඳවාගෙන පැමිණි මොහොත.අප රටේ සංවේගාත්මක පරිච්ඡේදයක් අවසන් වූ මේ අවස්ථාවේ දී මා ඔබට සිහිපත් කර දෙන්නේ අප තවත් සමහරුන්ගේ මැදිහත්වීම් ද සමඟ එල්ටීටීඊය සමඟ නිර්මාණාත්මක සංවාදයක් පැවැත්වීමට උත්සාහ කළ බවය. මම අදත් විශ්වාස කරන්නේ ඕනැම අර්බුදයක් විසඳීමේ හොඳම මාර්ගය සංවාදය බවය. එහෙත් ඉතා අහංකාරයෙන් සහ අවඥාවෙන් කිසිදු සැලකිල්්ලකින් තොරව එල්ටීටීඊය විසින් ඒවා ප්‍රතික්ෂේප කරන ලදී. අප අපේ අන්තර් ජාතික මිත්‍රයින්ගේ ආශිර්වාදය ඇතුව ත්‍රස්තවාදය පරදවා සාමය හා සුරක්ෂිත බව ඇති කිරීමට මානුෂික මෙහෙවරක් ක්‍රියාත්මක කළේ එම පසුබිම තුළය.අප රටේ පූර්ණ අවධානය දැන් යොමුව ඇත්තේ කල්පවතින සාමය ගොඩනඟා තුවාල සනීප කර රටේ සියලු ජනතාවට ම සංහිඳියාවෙන් සහ සාමයෙන් ආර්ථික ප්‍රගතිය ලබාගත හැකි දේශයක් ගොඩනැඟීමට ය. මේ අභිලාෂයන් ඉටු කර ගැනීමට ආර්ථික ප්‍රගතිය සහ දේශපාලන සංහිඳියාව අත්වැල් බැඳගත යුතු බව අපි හොඳින් අවබෝධකර ගෙන සිටින්නෙමු. මේ අරමුණ සාක්ෂාත් කර ගැනීමට ජනතාවගේ පූර්ණ සහාය ලබා ගැනීමටත් ඔවුන් මෙහි සහභාගීත්ව හිමිකරුවන් බවට පත්කර ගැනීමටත් අවශ්‍ය ව්‍යවස්ථා සංශෝධනයන් ද කිරීමට පියවර ගෙන ඇත.අපි රට පුරා ප්‍රතිසංවිධානයේ කාර්යභාරයක් ක්‍රියාත්මක කරමින් සිටී. සරණාගත වූ පිරිස් අතරින් 90% ක් පිරිස් බිම්බෝම්බ ඉවත් කළ යටිතල පහසුකම් සහිත ඔවුන්ගේම ගම්වල යළි පදිංචි කර සාමාන්‍ය ජන ජීවිතයක් ගත කිරීමට හැකි වාතාවරණයක් සලසා තිබේ. පෙර සිටි ළමා සොල්දාදුවන්ට යළි තාරුණ්‍යයේ ජවය ලබාදීමට අපි ආධාර කළෙමු.නැගෙනහිර පළාත යළි ගොඩනැගූ අපි දැන් උතුරේ ද එම කාර්යයේම නියැළි සිටින්නෙමු. හමුදාවේ මෙහෙය දැන් අත්‍යවශ්‍ය ද්‍රව්‍ය බෙදාහැරීම, නිවාස ඉදිකිරීම, බිම් බෝම්බ ඉවත් කිරීම සහ විනාශ වූ භූමියේ යටිතල පහසුකම් ගොඩනැගීමය.යම් අනතුරුදායක තත්වයක් තවමත් තිබුණ ද අර්බුද සමයේ අත්‍යවශ්‍ය වූ හදිසි නීති රෙගුලාසිවලින් බොහොමයක් ඉවත් කර ඇති අතර ඉතිරි හදිසි නීති රෙගුලාසි ද ඉදිරි මාසවලදී ඉවත් කිරීමට සැලසුම්කර ඇත.අප දෙමළ ජන කොටස ගැන අප දේශසීමා ඔබ්බේ බොහෝ දෙනෙකු බොහෝ දේ පවසා ඇත. මම ඔවුන්ට එකක් පැහැදිලි කිරීමට කැමැත්තෙමි. ශ්‍රී ලංකාවේ දෙමළ ජනතාවට සුබ සෙත උදා කිරීමට ශ්‍රී ලංකාවට තරම් ලොව වෙන කිසිම රටකට නොහැකි ය.මෙම වැරැදි මග ගිය සුළු දෙනාට මම එකක් කියමි. වෛරය වෙනත් මුහුණුවරකින් ගොඩනැගීම සඳහා ඔබව බෙදීමේ වෛරයේ හා හිංසාවේ අවියක් කර ගැනීමට ඉඩ නොතබන්න. ඒ වෙනුවට මෙහි පැමිණ සැකයේ බැමි බිඳ දමා නව ක්ෂිතිජයක් කරා පිය නැඟීමට අප හා අත්වැල් බැඳගන්න.අපට ඇති අභියෝග අපි හඳුනා ගන්නෙමු. අතීතයේ තුවාල සුව කිරීම එහි ප්‍රමුඛත්වයක් ගනී. ඒ සඳහා මේ වසර මුලදී වගකීම භාර ගැනීම සියලුම ප්‍රතිපත්තීන්ට අනුකුලව උගත් පාඩම් සහ ප්‍රතිසංවිධාන කොමිසම පත් කරනු ලැබීය.සම්භාවනීය සහ ගෞරවනීය ශ්‍රී ලාංකිකයින් 8 දෙනෙකුගෙන් සමන්විත මෙම ස්වාධීන කොමිසම දැනටමත් සිය කාර්යය අරඹා ඇත. මෑතදී එම කොමිසම ප්‍රතිසංවිධාන කටයුතු උදෙසා ගත යුතු යම් පරිපාලන පියවරවල් නිර්දේශ කරමින් මා වෙත අතුරු සංදේශයක් බාරදෙන ලදී.අපි විශ්වාස කරන්නේ අප ජාතිය යළි ගොඩනැඟීම සහ ප්‍රතිසංධානය ඇතිවිය යුත්තේ සමාජය තුළින් ම බවය. ඉතිහාසය අපට එකක් උගන්වා ඇත්තේ බාහිර විසඳුම් බලෙන් පැටවීම ජනතා උදහසට හේතුවන බවත් ඒවා අවසානයේ අසාර්ථක වන බවත් ය. අපට ඇත්තේ අපේ සංස්කෘතිය සහ අපේ ජනතාවගේ සම්ප්‍රදායේ පිළිඹිබු වන දේශීය විසඳුම් රටාවකි.අප රට සහ ආර්ථිකය ගොඩනැඟීම සඳහා ජාත්‍යන්තර ප්‍රජාවගේ සහාය අපි අගය කරන්නෙමු. ඔවුන් ශ්‍රී ලංකාව සමඟ අන්තර් ජාතික වෙළෙඳාම, ආයෝජන සහ හැකියා වර්ධනය මගින් වෙළෙඳ සබඳතා ගොඩනැගීමේ ප්‍රායෝගික පියවර ගැනීමට සූදානම් වනු ඇතැයි අපි අවංකවම අපේක්ෂා කරන්නෙමු.අප ආර්ථිකය දැන් සාමයේ ප්‍රතිලාභ ලබාගැනීම දෙසට ගමන් කරයි. පසුගිය තෙමස තුළ 8% වර්ධනය උද්ධමනය පහත වැටීම, පොලී අනුපාතය පහත වැටීම ආදී වශයෙන් ස්ථිර සහ තිරසාර වර්ධනයක් ලබමින් අපි සිටින්නෙමු. ගත වූ පස් වසර තුළ අපගේ ඒක පුද්ගල ආදායම දෙගුණ වුණි. අපගේ අරමුණ 2016 වන විට එය යළි දෙගුණ කිරීමක් 2014 වන විට ලොව ව්‍යාපාරික කටයුතු වලින් ප්‍රමුඛ රටවල් 30 අතරට ඇතුළු වීමත් ය.මගේ මැතිවරණ ප්‍රකාශනය වුණු මහින්ද චින්තන ඉදිරි දැක්මට අනුව සංවර්ධනය මුළු සමාජයටම අර්ථාන්විත වන පරිදි පූර්ණ වර්ධනයක් ඇති කිරීම සඳහා ජාතික, ප්‍රාදේශීය සහ ග්‍රාමීය මට්ටමේ සවිමත් යටිතල පහසුකම් ඇති කිරීම සිදුකෙරේ.මගේ රට නිසි ආර්ථික උපාය මාර්ගවලට අනුකූ®ලව එක්සත් ජාතීන්ගේ සහශ්‍ර සංවර්ධන ඉලක්කයන් ඉටු කර ගැනීමට හැකි තත්ත්වයකට පත්ව ඇති බව මම ප්‍රකාශ කරන්නේ ආඩම්බරයෙනි.පෞද්ගලික අංශයට ද අප රටේ ආයෝජනයන් කළ හැකි වාතාවරණයක් සහතික කිරිම සඳහා අවශ්‍ය පොදු සැලසුම් සම්පාදනය කිරීම ලෙස අපි දැන් ප්‍රමුඛ අවධානයක් දක්වා සිටින්නෙමු.අපගේ හැකියාවන් මුළුමනින් ම ඉටුකර ගැනීමට අපට සහයෝගී බාහිර වාතාවරණයක් අපි අපේක්ෂා කරන්නෙමු.මේ සඳහා නිර්මාණාත්මක සාකච්ඡා මගින් ව්‍යාපාරික සබඳතා ඇති කර ගැනීමට අපි බලා සිටින්නෙමු. අප කවදත් කළ පරිදි දැන් ද සෑම අංගයකින් ම නිදහස් වූ වෙළඳ ක්‍රමයක් සහ ගෝලීය රටාවක් පිළිබඳ පිළිවෙතට එක්ව සිටින්නෙමු.එක්සත් ජාතීන්ගේ සාම හමුදාවට අපගේ සේවාවන් පරිත්‍යාග කර 50 වන සංවත්සරය යෙදී ඇත්තේ 2010 වසරට බව මා සඳහන් කරන්නේ සතුටිනි. රණබිමේ අත්දැකීම් ලබා අභියෝගාත්මක වාතාවරණ යටතේ වුව ද සේවය නිසි ලෙස ඉටු කිරීමේ හැකියාවක් සහිත අපගේ හමුදා භටයින් සහ පොලිසිය එක්සත් ජාතීන්ගේ සාම සාධක හමුදාවන්ට තවදුරටත් සේවාවන් සැපයීමට කැමැත්තෙන් සිටින බව යළි සනාථ කිරීමට මම කැමැත්තෙමි.අද ලෝකය අතීතයට වඩා ස්වාභාවික ආපදාවන්ගෙන් අනූන ය. විශාල ජල ගැලීම්, නායයාම්, ගිනි කඳු පිපිරීම, කුණාටු, භූමිකම්පා ආදී ව්‍යවසනයන්ගෙන් දස ලක්ෂ සංඛ්‍යාත ජනයා අනාථ වනු අපට දිනපතාම වාගේ අසන්නට ලැබේ. මෙම විපත්වලට මුහුණපාන රටවලට එම ව්‍යවසනයන්ටත් ඉන්පසු යළි ගොඩනැගීමේ කටයුතුත් තනිව කර ගැනීම බෙහෙවින් දුෂ්කර ය. මෑතදී අප කලාපයේ පැවති ස්වභාවික ආපදාවලදී පැහැදිලි වූයේ සාමූහික පියවර මගින් ජනතාවගේ හිංසනය බොහෝ දුරට අවම කර ගත හැකි බවයි. දේශගුණික විපර්යාස සහ ගෝලීය උණුසුම යනාදී ප්‍රශ්න කෙරෙහි සියලුම ජාතීන්ගේ දැඩි අවධානයක් යොමු විය යුතු බව නිසැක ය.දිගු කලක් තිස්සේ නො විසඳුණු ප්‍රශ්න අතරින් ප්‍රමුඛ එකකි පලස්තීන ජනතාවට තමන්ගේ ම දේශ සීමා ලකුණු කළ රාජ්‍යයකට ඇති අයිතිය තවමත් නොපිළිගෙන තිබීම. ශ්‍රී ලංකා ජනතාවගේ දැඩි අපේක්ෂාව නම් මෙවැනි ඛේදජනක තත්ත්වයන්ට වහා විසඳුම් ගෙන දිය යුතු බව ය. අපි අපේක්ෂා කරන්නේ ලබන වසරේ දී පලස්තීනය ද පූර්ණ සාමාජිකයෙකු ලෙස මෙම සැසියට සහභාගි වනු ඇති කියා ය.යම් අවස්ථාවලදී ඒකපාර්ශ්වික සම්බාධක වැනි තීරණ අප අනුමත නොකරනවා හෝ ඒවා හෙළා දකිනවා විය හැක. එහෙත් ජාත්‍යන්තර සංවාදයකදී අපගේ ආදර්ශ පාඨය විය යුත්තේ නිතරම අන්‍යොන්‍ය ගෞරවය ආරක්ෂා කර ගනිමින් කටයුතු කිරිමය.මෙවැනි සම්බාධකවලින් හානි සිදුවන්නේ රජයන්ට නොව සමාජයේ පීඩිතම අංශයට බව අතීතයේ අත්දැකීම්වලින් අපට පැහැදිලිය. එම උද්යෝගයෙන් යුතුවම මා කියා සිටින්නේ ජාත්‍යන්තර ප්‍රජාව කියුබානු ජනතාවගේ අභිලාශයන් ගැන සලකා බැලිය යුතු බව ය.අප්‍රිකානු ජනතාව එම මහද්වීපයේ ජන ජීවිතය නංවාලීමට දරන ප්‍රයත්නයන්ට ජාත්‍යන්තර ප්‍රජාව වැඩි වශයෙන් හවුල් විය යුතු බවත්, වැඩි අවධානයක් දැක්විය යුතු බවත් මම තරයේ කියා සිටිමි.ජනතාව විසින් තෝරා පත් කරගන්නා නායකයින්ට බොහෝ විට දුෂ්කර තීරණ ගැනීමට සිදුවේ. ඔවුන්ට දැරීමට සිදු වන විශාල බර දැරීම සඳහා ජාත්‍යන්තර ප්‍රජාවේ හොඳ හිත සහ විශ්වාසය ලැබිය යුතු ය. ප්‍රතිඵල හොඳින් විග්‍රහ කළ විට එම තීරණවල ඇගයීම නිසි ලෙස කළ හැකි ය.එයින් අදහස් කරන්නේ රටවල් තනිව කටයුතු කළ බවක් නොවේ. එකිනෙකා මත රඳා පවතින මේ ලෝකයේ අපි එකිනෙකා සමඟ හවුලේ කටයුතු කළ යුතු ය. උචිත සෑම අවස්ථාවකදීම නිර්මාණාත්මක උපදෙස් එකිනෙකාගෙන් ලබාගත යුතු ය.මෙම අන්‍යොන්‍ය සම්බන්ධයේ කේන්ද්‍රය වන එක්සත් ජාතීන්ගේ සංවිධානයට මෙම මෙහෙය ඉටු කිරීම සඳහා කවදත් ශ්‍රී ලංකාවේ සහයෝගය හිමිවේ.ඔබ සැමට තෙරුවන් සරණයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=ab1009262</link>
    <topic>පොදුජන යුගයක නායක යුවළ බණ්ඩාරනායක</topic>
    <author/>
    <content>ශ්‍රී ල නි ප මහලේකම් - සෞඛ්‍ය අමාත්‍ය මෛත්‍රිපාල සිරිසේනශ්‍රී ලංකා නිදහස් පක්ෂයේ අප පක්ෂය සම්බන්ධව වන සෑම දේශපාලන කටයුත්තක් ම ආරම්භ කරන්නේ අප පක්ෂයේ දිවංගත නායක දෙපළ අනුස්මරණය කරමිනි. ඒ පක්ෂයේ නිර්මාතෘ එස්.ඩබ්.ආර්.ඩී. බණ්ඩාරනායක මැතිතුමා සහ එතුමාගෙන් අනතුරුව පක්ෂයේ නායකත්යවයට පත් සිරිමාවෝ බණ්ඩාරනායක මැතිනියයි. මේ නායක දෙපළම අනුස්මරණය කිරීමේ විශේෂ දින සැප්තැම්බර් 26 වන දාට සහ ඔක්තෝම්බර් 10 වන දාට යෙදී තිබේ.ඒ වෙනුවෙන් ශ්‍රී ලංකා නිදහස් පක්ෂය විශේෂ සැමරුම් වැඩසටහන් කිහිපයක් ම සංවිධානය කර තිබේ. ශ්‍රී ලංකා නිදහස් පක්ෂය ආරම්භ කරමින් බණ්ඩාරනායක මැතිඳුන් පෙන්වා දුන් මැදුම් පිළිවෙතිහි දේශපාලන දර්ශනය එදාටත් වඩා වර්තමාන ශ්‍රී ලංකාවට බෙහෙවින් ගැලපෙන බැවින් මේ නායක අනුස්මරණයේ විශේෂ වටිනාකමක් තිබේ. මේ ලිපිය ලියවෙන්නේ ඒ වැදගත්කම අවධාරණය කිරිමටයි.බණ්ඩාරනායක අගමැතිතුමාට ඉතා දීර්ඝ කාලයක් රාජ්‍ය නායත්වය හෙබවීමට අවස්ථාවක් ලැබුණේ නැත. 1956 වසරේ දී ශ්‍රී ලංකා අග්‍රාමාත්‍ය ධූරයට පත් එතුමා 1959 සැප්තැම්බර් 25 වනදා ඝාතකයකුගේ සාහසික වෙඩි පහරකට ලක්ව සැප්තැම්බර් 26 වනදා අවසන් හුස්ම හෙලුවේ ය.ඉතා කෙටි කාලීන වූ එතුමාගේ පාලන සමය ලංකාවේ දේශපාලනික ආර්ථික හා සංස්කෘතික ඉතිහාසයේ හැරවුම් ලක්ෂයක් සටහන් කළ බව අපි දනිමු. යටත් විජිත යුගයෙන් පසු ලංකා ඉතිහාසය හදාරන ඕනෑම කෙනෙකු ඉදිරියේ බණ්ඩාරනායක නම් වූ ශාරීරික වශයෙන් පුංචි මිනිසා දේශපාලන වශයෙන් යෝධයෙකු ලෙස නැඟී සිටින බව දැක ගත හැකි ය.ඉතා කුඩා නායක කණ්ඩායමක් සමඟ එක්සත් ජාතික පක්ෂයෙන් ඉවත් ව ගොස් එතුමන් 1951 දී ශ්‍රී ලංකා නිදහස් පක්ෂය නිර්මාණය කළේ හුදු බල වුවමනාවක් සපුරා ගැනීමට නොවේ. ඔහු අතින් සිදු වූයේ එකල මතු වූ දැවෙන පොදු මහජන අවශ්‍යතාවක් ඉෂ්ට කිරීමයි. නිදහසින් පසු රටේ පාලනය බාර ගත් එක්සත් ජාතික පක්ෂයට ලැබූ නිදහස සැබෑ නිදහසක් බවට පත් කිරීමේ වැඩපිළිවෙළක් තිබුණේ නැත.රටේ ජනතාවට අවශ්‍ය වූයේ මේ කොම්ප්‍රදෝරු දේශපාලනය වෙනස් කිරීමටයි. බණ්ඩාරනායක මැතිඳුන් එම නව දේශපාලනය ගොඩනැඟීමේ පුරෝගාමියා වූයේ ය. ඔහු බිහි කළ ශ්‍රී ලංකා නිදහස් පක්ෂය යනු ලාංකික දේශපාලනයේ පොදුජන ලකුණ ප්‍රථමයෙන් නියෝජනය කළ පක්ෂය වේ. කුඩා කණ්ඩායමක් එකතු වී හැදූ පක්ෂයට වසර පහක් යන විට රටේ රාජ්‍ය බලය ලබා ගැනීමට හැකිවීමෙන් පෙන්නුම් කරන්නේ බණ්ඩාරනායක මැතිඳුන් සතුව තිබූ දේශපාලන දූරදර්ශීභාවයයි.එතුමන්ගේ ආණ්ඩුව ලංකා දේශපාලනයේ ආර්ථික හා සංස්කෘතික රැඩිකල් වෙනස්කම් රැසක් ඇරඹීමට දායක විය. 56 දී විප්ලවයක් සිදු වූවා යැයි කියන්නේ මේ හේතුව නිසයි. දේශපාලනය කොම්ප්‍රදෝරුවාදයෙන් ගලවා මහජන දේශපාලනයක් බවට පත් කළේය. යටත් විජිත වාදීන් ඒ වන විටත් අත්පත් කරගෙන සිටි ලංකාවේ බොහෝ දේපළ ජනතාව සතු කිරීමේ මහ ජනසතු ව්‍යාපාරයකට එතුමා මුල පිරුවේ ය. කොම්පැණිකරුවන් සහ ධනපතීන් අතළොස්සකට පමණක් සීමාව තිබූ ජාතික ආර්ථිකය හැසිරවීම එයින් මුදාගෙන ආර්ථිකයේ ජනතා අයිතිය තහවුරු කිරීමට පියවර ගත්තේ ය.කුඹුරු පනත ඔස්සේ රැඩිකල් ඉඩම් ප්‍රතිසංස්කරණයන් ඇති කිරීමට පියවර ගත්තේ ය. අපේ ජාතික සංස්කෘතියට වටිනාකමක් දෙමින් වැව දාගැබ ගම පන්සල මූලික කර ගත් අපේ ඉපැරණි සංස්කෘතික හර පද්ධතීන් යළිත් නඟා සිටුවීමට මූලිකත්වයක් දුන්නේ ය. ඒ වනවිටත් ක්‍රියාත්මක වෙමින් තිබූ නිදහස් අධ්‍යාපනය ඇතුළු ජනතා සුබ සාධක සේවාවන් නඟා සිටවූ අතර අලුත් ජනතා සුබ සාධන හා මහජන සේවාවන් හඳුන්වා දුන්නේ ය.සිංහල භාෂාව රාජ්‍ය භාෂාවක් කිරීමට එතුමා නිර්භීත තීන්දුවක් ගත්තේ ය. සිංහල භාෂාව රාජ්‍ය භාෂාව වීම නිසාම සමාජයේ ඉහළ තැන්වලට පැමිණි සමහර දෙනෙක් ද ඇතුළුව යම් යම් පිරිස් මේ පියවර ගැන බණ්ඩාරනායක අගමැතිතුමාට චෝදනා එල්ල කර තිබේ. මේ පියවර නිසා රටේ සිංහල දෙමළ ජාතික අර්බුදය උද්ගත වූ බව ඔවුන්ගේ මතයයි. එය සාවද්‍ය චෝදනාවකි. සිංහල භාෂාව රාජ්‍ය භාෂාව කිරීම සහ දෙමළ භාෂාවට නිසි තැන ලබාදීම එදා දේශපාලනයේ මතු වූ ප්‍රධානම අදහසකි.ඒ දෙකම මතු වූයේ ඉංග්‍රීසිය රාජ්‍ය භාෂාව ලෙස පවත්වාගෙන යාමට එරෙහිවය. 1956 පැවති මැතිවරණයේ දී එක්සත් ජාතික පක්ෂයේ ද මැතිවරණ පාඨය වූයේ සිංහල රාජ්‍ය භාෂාව කිරීමයි. සිංහල පමණක් රාජ්‍ය භාෂාව කර දෙමළ භාෂාව නොතකා හැරීමේ කිසිදු අදහසක් බණ්ඩාරනායක මහතා තුළ තිබුණේ නැත.සිංහල භාෂා පනත සමඟ ම දෙමළ භාෂා විශේෂ විධිවිධාන පනත ඉදිරිපත් කිරීමට එතුමා කටයුතු කළේ ය. එහෙත් අන්තවාදී බලවේග එතුමාගේ ගමනට හරස් කැපුවේය. රටේ ඇති වූ ජාතික අර්බුදය බණ්ඩාරනායක අගමැති තුමා විසින් ඇති කළ භාෂා අර්බුදයක් නොව ඊට වඩා ඔබ්බට ගිය ව්‍යුහාත්මක ප්‍රශ්නයක් බව අප තේරුම් ගත යුතු ය.සිංහල රාජ්‍ය භාෂාව කිරීමෙන් බණ්ඩාරනායක මැතිඳුන් කළේ එතෙක් ඉංග්‍රීසි කථා කරමින් සිටි ප්‍රභූ® පැලැන්තියට පමණක් සීමාව තිබූ රටේ දේශපාලන අධ්‍යාපන, ආර්ථික අවස්ථාවන් රටේ සාමාන්‍ය පන්තියේ දූ දරුවන්ට ද විවෘත කිරීම ය. අවුරුදු දහස් ගණනක් තිස්සේ අපේ රටේ රාජ්‍ය භාෂාව වී තිබූ සිංහල භාෂාව එයට ඉතිහාසයේ හිමි තැන යළි ලබාදීම ඔහු විසින් ඉටු කරන ලදී. එය වරදක් වන්නේ කෙසේද?බණ්ඩාරනායක මැතිඳුන්ගේ දේශපාලන පිළිවෙත මැඳුම් පිළිවෙතකි. ධනවාදයේ අන්ත දක්ෂිණාංශික බවට නොයමින් ද කොමියුනිස්ට් වාදයේ ආඥාදායකත්වය ද ප්‍රතික්ෂේප කරමින් ද මේ දෙක අතර මැදුම් ලක්ෂයක් නිර්මාණය කරමින් පුද්ගල නිදහස සමාජ සාධාරණත්වය යන දෙකටම ඉඩ දෙන්නා වූ ආණ්ඩු ක්‍රමයක් හා සමාජ සංවර්ධන ක්‍රමයක් නිර්මාණය කරන්නා වූ දර්ශනය එතුමා පක්ෂයේ දර්ශනය බවට පත් කළේ ය. අද සියලු දෙනා ම මේ දේශපාලන මැදුම් පිළිවෙතෙහි ඇති වටිනාකම හොඳින් අවබෝධ කරගෙන සිටී.බණ්ඩාරනායක මැතිඳුන් මේ රටේ ජනතාවගෙන් කිසි දෙයක් පැහැර ගත්තේ නැත. ඒ වෙනුවට ජනතාවට අහිමි කර තිබූ බොහෝ දේවල් ජනතාවට ලබා දුන්නේ ය. තමාට වෙඩි තැබූ ඝාතකයාටත් මරණ මංචකයේදී මෛත්‍රි කළ එතුමා “මිනිසාගේ පරම යුතුකම මිනිසාට සේවය කිරීම” යන තම ආදර්ශ පාඨයට අනුවම ජීවත් වෙමින් තම කෙටි කාලීන රාජ්‍ය නායක ජීවිතය අරුත්බරව අවසන් කළේ ය. මේ නායකයා ශ්‍රී ලංකා නිදහස් පක්ෂයේ සදා අනුස්මරණීය වන්නේ එබැවිනි.1960 ජූලියේ දී ශ්‍රී ලංකාවේ පවත්වන ලද මැතිවරණයෙන් ජයගත් ශ්‍රී ලංකා නිදහස් පක්ෂයේ නායිකාව ලෙස පත් වූ සිරිමාවෝ රත්වත්තේ ඩයස් බණ්ඩාරනායක මැතිනිය ලංකාවේ පමණක් නොව ලෝකයේ ද පළමු වන අග්‍රාමාත්‍යවරිය ලෙස තේරී පත්වූවා ය. මේ පත්වීමත් සමඟම මුළු ලෝකයේ ම දෙනෙත් යොමු වූයේ ශ්‍රී ලංකාව වෙතයි. කාන්තාවක් රාජ්‍ය නායකත්වයට පත්වීම කාන්තා අයිතිවාසිකම් හා කාන්තා විමුක්තිය ගැන කතා කරමින් සිටි බටහිර ලෝකයට පවා එම යුගයේ දී යතාර්ථයක් නොවී තිබූ කරුණකි.එම හේතුව නිසා සිරිමාවෝ බණ්ඩාරනායක මැතිනිය ලංකාවේ රාජ්‍ය නායකත්වයට පත්වූයේ මුළු ලෝකයම අවදි කරමිනි. එය ලංකා දේශපාලනයේ අසිරිමත් සිදුවීමක් වන්නේ එබැවිනි. පිහිටුවා යන්තම් වසර 10 ක් ගත වූ පක්ෂයක් හදිසියේ බාර ගැනීමට තිබූ නායකත්ව වගකීමේ අභියෝගය ද, ඝාතනය කරන ලද තම රාජ්‍ය නායක සැමියාගේ වියෝව නිසා තම පවුලත් ඒ වගේ ම රටත් මුහුණ දුන් දේශපාලන කැලඹීම කළමනාකරණය කිරීම ද, ශ්‍රී ලංකාව රටක් හැටියට ඒ වනවිට මුහුණ දෙමින් සිටි දේශීය සහ අන්තර්ජාතික මට්ටමේ අනේක විධ දේශපාලන අභියෝග සියල්ලම ද මේ නව නායිකාවගේ කරමතට එකවරම කඩා වැටිණි.ඇය ඒ සියල්ලට ඉතා සූර නායිකාවක ලෙසින් මුහුණ දුන්නේ කෙසේද යන්න විමසා බැලීම යහපත් දේශපාලනය ගැන උනන්දු වන්නා කාටත් විපුල ඵල ප්‍රයෝජන ගෙන දෙන ක්‍රියාවකි.සිරිමාවෝ බණ්ඩාරනායක මැතිනිය ශ්‍රී ලංකා නිදහස් පක්ෂයේ නායකත්වයට පත්වූයේ 1960 මාර්තු මස 07 වනදායි. නායකත්වයට පත් වූ විගසම ඇයට තම පක්ෂය මැතිවරණ ජයග්‍රහණය කරා ගෙන යාමේ වගකීම පැවරිණි. ඇය එම කටයුත්ත ඉටු කළේ විස්මිත සාර්ථකත්වයක් විදහා දක්වමිනි. බණ්ඩාරනායක අග්‍රාමාත්‍යතුමාගේ ඝාතනයෙන් පසු කැඩී බිඳී විසිරී යාමේ තර්ජනයට මුහුණ දුන් ශ්‍රී ලංකා නිදහස් පක්ෂය නැවුම් පන්නරයකින් යුතුව ඒකරාශි කිරීමට ඇයට වැඩි කලක් ගත වූයේ නැත.ඒ වගේ ම විවිධ අර්බුද මතබේද නිසා එක්තැන් කළ නොහැකිව තිබූ වාමාංශික කඳවුර ඒකරාශි කිරීමේ වගකීම ද ඇයගෙන් බලාපොරොත්තු වූ දේශපාලන කර්තව්‍යයකි. ඒ සම්බන්ධයෙන් සාර්ථක ඉදිරි පියවර කිහිපයක් තැබූ ඇය ලෝකයේ පළමුවෙනි අග්‍රාමාත්‍යවරිය වශයෙන් ඇගේ පළමුවන ධූර කාලයේදීම සුවිශාල වූ දේශපාලන ආර්ථික වාසි රැසක් අප රටට අත්පත් කරදීමට සමත් වූවා ය.ඉන්දියා සාගරයේ කුඩා දූපතක් ව තිබූ ශ්‍රී ලංකාව අන්තර්ජාතික දේශපාලනයේ දිදුළන රාජ්‍යයක් බවට පත් කිරීමේ පුරෝගාමී කටයුත්ත බණ්ඩාරනායක අගමැතිතුමියගේ මූලිකත්වයෙන් සිදු විය. ඒ සඳහා ඇයට උපකාර වූයේ පළමු ලෝක අගමැතිවරිය වීම නිසා ඇය කෙරෙහි යොමු වූ ක්ෂණික අවධානය පමණක් ම නොවේ.රටේ ආර්ථික සංවර්ධනය දෙස ශ්‍රී ලංකා නිදහස් පක්ෂය පිළිගත් ආර්ථික දර්ශනය ඉදිරියට ගෙනයාම සඳහා ඇයට නිර්භීත තීරණ ගතයුතුව තිබිණි.ඒ සඳහා හරස් වූයේ දේශීය ප්‍රතිගාමී බලවේගවලටත් වඩා ජාත්‍යන්තර බල දේශපාලනයයි. තෙල් සමාගම් ජනසතු කිරීමේ අභියෝගය ඒ සඳහා දැක්විය හැකි හොඳම උදාහරණයයි. ඇමෙරිකානු කඳවුරේ ආධිපත්‍යයට නතු වූ ලංකාවේ තෙල් සමාගම් ජනසතු කිරීම වනාහි ඇමෙරිකානු බල දේශපාලනය කිසිසේත් කැමති වූ කටයුත්තක් නොවේ.බණ්ඩාරනායක මැතිනිය එම තීන්දුව ගන්නට සැරසෙන විට ලංකාවට තෙල් බිංදුවක්වත් නොදෙන්නේ යැයි තර්ජනය කරමින් මේ රට දේශපාලන වශයෙන් හුදෙකලා කරන බවට ද තර්ජනය කරමින් ඇමෙරිකාව ප්‍රමුඛ ධනේෂ්වර ලෝකය බණ්ඩාරනායක මැතිනිය බියගන්වන්නට පටන් ගති. මැතිනිය බය වූයේ වැරදි ප්‍රතිපත්තිවලට මිස වැරදි දේශපාලනයට නොවේ.ලෝක බලවතුන්ගේ තර්ජන ගර්ජන කෙතරම් තිබුණ ද ඊජිප්තුව, චීනය, රුසියාව ඉන්දියාව වැනි මිත්‍ර පාර්ශ්වික රටවල් කෙරෙහි විශ්වාසය තබමින් ඇය තෙල් සමාගම් ජනසතු කිරීමේ අභීත තීන්දුවට එළඹුණාය.ලංකාව හා අන්තර්ජාතික දේශපාලනය ගැන සලකා බලන විට ලංකා ඉන්දියානු සම්බන්ධතා න්‍යාය පත්‍රයේ පළමුවන අංකයට වැටෙන්නේ ය. ඇගේ පළමු ධූර කාලයේ දී ලංකාව හා ඉන්දියාව සම්බන්ධ ප්‍රධාන ගැටලු දෙකක් අප රටට වැඩි වාසි ලැබෙන පරිදි විසඳීමට ඇය සමත් වූවා ය. පළමු වැන්න කච්චතිව් දූපත ප්‍රශ්නය විසඳා ගැනීමයි. ඉන්දියාව හිමිකම් කියමින් සිටි කච්චතිව් දූපත ශ්‍රී ලංකාවට අයත් දූපතක් බව දෙරට අතර ගැටුමකින් තොරව විසඳා ගැනීමට හැකි විය.බ්‍රිතාන්‍ය්‍ය අධිරාජ්‍යවාදීන් ඉතිරකර ගිය ලංකාවේ සිටින ඉන්දියානු පුරවැසියන්ගේ ප්‍රශ්නය විසඳාලීම සඳහා ලංකාවත් ඉන්දියාවත් අතර කාටත් පිළිගත හැකි ගිවිසුමක් ඇති කර ගැනීමට ඇය සමත් වූවා ය. ඒ සිරිමා - ශාස්ත්‍රී ගිවිසුමයි. එමගින් රටක් අහිමි ඉන්දියානු පුරවැසියන්ගේ පුරවැසි ප්‍රශ්නය ඉන්දියාව හා ශ්‍රී ලංකාව කෙසේ විසඳාගත යුතු ද යන්න පිළිබඳව මූලික ප්‍රතිපත්ති ඇති කර ගන්නා ලදී.1956 ජනතා ජයග්‍රහණයෙන් පිහිට වූ ආණ්ඩුව හඳුන්වා දුන් නව සමාජ ආර්ථික ප්‍රතිපත්ති අඛණ්ඩව ඉදිරියට ගෙන යාම දේශීය වශයෙන් සිරිමාවෝ බණ්ඩාරනායක මැතිනිය වෙත පැවරුණු දේශපාලන වගකීමයි. වරාය, තෙල් සමාගම්, ප්‍රවාහන ආදී ක්ෂේත්‍ර වලින් පටන් ගත් ජනසතු කිරීමේ ව්‍යාපාර පුළුල් කිරීම ඇය මුහුණ දුන් ප්‍රධාන අභියෝගයයි. මේ කටයුත්ත කරගෙන යාමේදී ඇයගේ ජීවිතයද අවදානමකට ලක් විය.පාසල් ජනසතු කිරීමට ඇය ගත් තීරණය නිසා කැලඹීමට පත් ප්‍රතිගාමී බලවේග ඇය ඝාතනය කොට ඇයගේ ආණ්ඩුව පෙරලා දැමීම සඳහා කුප්‍රසිද්ධ වෑයමක නියලුනු බව අපි දනිමු. එම දුෂ්ඨ කුමන්ත්‍රණය පරාජය කිරීමෙන් ඇය ලද දේශපාලනික අත්දැකීම් ඊට පසුව ඇය වෙත පැමිණි 1971 කැරැල්ල වැනි සිවිල් යුද තත්ත්වයන් වලට මුහුණ දීමට ද ඉවහල් විය.දස අවුරුදු සැලැස්ම ඉදිරියට ගෙන යමින් ආර්ථික නවීකරණයක් කිරීම, රටේ බදු ප්‍රතිපත්තිය නවීකරණය කිරීම, විද්‍යෝදය විද්‍යාලංකාර පිරිවෙන් පූර්ණ විශ්වවිද්‍යාල බවට පරිවර්තනය කිරීම, ආයුර්වේද දෙපාර්තමේන්තු ගම් මට්ටමින් පිහිටැවීම, බුද්ධ සාසන කොමිසම පිහිටවීම, කුඹුරු ඉඩම් පනත ක්‍රියාත්මක කිරීම, ජාතික වැටුප් ප්‍රතිපත්තිය සම්පාදනය කිරීම, කම්කරු විනිශ්චය සභා පිහිටුවීම, ආයුර්වේද පර්යේෂණාගාරය පිහිටවීම, පළාත් නිවාස යෝජනා ක්‍රම ඇරැඹීම, උඩරට ගොවි පුනරුත්ථාපන කොමිසමේ නිර්දේශ ක්‍රියාත්මක කිරිම අශ්ව රේස් සූදු තහනම් කිරීම, සමුපකාර සංවර්ධන බැංකුව පිහිටුවීම ආදිය 1956 න් පසු ඇරඹි මේ සමාජ ආර්ථික ප්‍රතිසංස්කරණ ක්‍රියාවලියේ මූලිකාංගයි.ඒවා මූලික ලෙස ක්‍රියාත්මක කිරීම සඳහා දේශපාලන අංශයත් රාජ්‍ය සේවයත් මෙහෙයවීමෙහිලා සිරිමාවෝ බණ්ඩාරනායක මැතිනිය කිසිසේත් ආධුනික ලක්ෂණ පෙන්නුම් කළේ නැත. තම සැමියාගේ වියෝවෙන් ලද ජන අනුකම්පාව ඔස්සේ රටේ පාලනය බාරගත් වැන්දඹු කාන්තාවක් පමණක් ලෙස ඇය සුළුකොට තකන්නට ඉදිරිපත් වූ ඇතැමුන් ගල් ගැසී නිරුත්තර වී යන ආකාරයට ඇය රාජ්‍ය පාලනයෙහිලා විචක්ෂණ භාවයක් පෙන්නුම් කළා ය.ඉන්දියාව සහ චීනය අතර ඇවිලෙන්නට ගිය මහා යුද ගින්න නිවා දැමීමට සිරිමාවෝ මැතිනිය ඉතා විශිෂ්ට රාජත්‍රාන්ත මෙහෙවරක් ඉටු කළා ය. ආසියාවේ මහා බලවතුන් දෙදෙනා වන මේ දෙරට අතර ඇති වන්නට ගිය යුද්ධය ඇවිලී ගියේ නම් දෙවන ලෝක යුද්ධයෙන් යුරෝපය අත්වින්දාට වඩා දැඩි මානව වේදනාවක් මේ කලාපයේ අපට හිමි වන්නට ඉඩ තිබිණි. එම යුද්ධය වළක්වාලමින් ඉන්දු චීන අර්බුදය විසඳා ගැනීමට ඇය ක්‍රියා කළේ මේ දෙරටේ ම ගෞරවය ලබා ගනිමින් ය.1965 මැතිවරණ පරාජයෙන් පසු සිරිමාවෝ බණ්ඩාරනායක මැතිනිය විපක්ෂයේ නායිකාව ලෙස ගත කළ කාල පරිච්ඡේදය ඉතා වැදගත් ය. ලිහිල් බලවේගයක් ලෙස ගම් මට්ටමින් ඒකරාශි වී සිටි ශ්‍රී ලංකා නිදහස් පක්ෂය මධ්‍යත ප්‍රජාතන්ත්‍රවාදය ඔස්සේ ක්‍රියාත්මක වන සංවිධාන පක්ෂයක් බවට පත් කරන්නට ඇය කටයුතු කළා ය.ක්‍රියාශීලී තරුණ නායකයන්ට පක්ෂයේ දොරටු විවෘත කරමින් රටේ අනාගත නායකයින් හදන දේශපාලනික මධ්‍යස්ථානයක් ලෙස ශ්‍රී ලංකා නිදහස් පක්ෂය ගොඩ නැංවූවා ය. පක්ෂය වටා ඒකාරාශි වූ විවිධ බහුජන බලවේග විසිර යා නොදී ඒවා ශක්තිමත් ජනතා බලවේගයක් ලෙස පක්ෂය ඇතුළෙහි තහවුරු කිරීමට ඇය කටයුතු කළේ පක්ෂයට ඒකරාශි වූ නොයෙක් තරුණ නායකයින්ට පක්ෂය ගොඩ නැගීමේ වගකීම පිරිනමමිනි.1970 දී ලද විශිෂ්ට මැතිවරණ ජයග්‍රහණයෙන් පසු නැවත වතාවක් අග්‍රාමාත්‍ය ධූරයට පත් වූ ඇය එහිදී තම පළමු ධූර කාලයේදී ඉටුකළ ජනතා මෙහෙවරට නොදෙවෙනි ජනතා මෙහෙවරක් උදෙසා කැපවූවා ය. නිදහස ලබාගෙන තිබුණ ද ඒ වන විටත් යටත් විජිත හැව ඉවත දමා ගැනීමට අපට නොහැකිව තිබිණි.ශ්‍රී ලංකාව මුළුමනින්ම ජනරජයක් බවට පත්කරමින් අපේ රටේ ස්වාධීනත්වය ඉහළින් ඔසවා තබන්නට ඇය පෙරමුණ ගත්තේ ජනරජ ආණ්ඩුක්‍රම ව්‍යවස්ථා සකස් කිරීමට නායකත්වය දීමෙනි. එම ආණ්ඩුක්‍රම ව්‍යවස්ථාව ක්‍රියාත්මක වූයේ ඉතා කෙටි කලක් බව සැබෑ ය. එහෙත් ඒ වනාහි ස්වදේශීය ජනතාවගේ අධිකාරියෙන් පැන නැඟු ප්‍රථම ආණ්ඩුක්‍රම ව්‍යවස්ථාවයි.එකල පැවති ආර්ථික දර්ශනයට අනුව සිරිමාවෝ මැතිනිය ඉතා දුෂ්කර ආර්ථික මාවතක් තෝරා ගත්තා ය. අපේ නිෂ්පාදන කර්මාන්ත දියුණු කරමින් කෘෂිකර්මය කෙරෙහි මූලික විශ්වාසය තබමින් ජාතික ආර්ථිකයක් ගොඩනැගීම ඇය තෝරා ගත් මාර්ගයයි.ඒ මාර්ගයට බාධක පැමිණියේ දේශීය හේතුවලටත් වඩා විදේශීය හේතු නිසා ය. 70 දශකයේ ඇති වූ ලෝක ආර්ථික අර්බුදය හා තෙල් අර්බුදය නොවන්නට ඒ ජාතික නිෂ්පාදිත ආර්ථික මාවත බොහෝ සාර්ථක වන්නට ඉඩ තිබිණි.දැන් අප බොහෝ දුරක් ගොස් නැවත පැමිණ සිටින්නේ අපේ පුරන් කුඹුරු වගා කර ගනිමින්, අපේ කර්මාන්ත ශාලා ගොඩනගමින්, අපේ වරාය ගුවන් සේවා තහවුරු කරගනිමින් අන්තර් ජාතික ආර්ථිකය තුළ රටක් හැටියට දෙපයින් නැගී සිටීමේ ක්‍රියාදාමය වෙතටයි. අප යමින් සිටින මේ ගමනේ ප්‍රථම දුෂ්කර පියවර සියල්ලම ඉදිරියට තැබුවේ සිරිමාවෝ බණ්ඩාරනායක මැතිනියයි.අන්තර්ජාතික දේශපාලනයේ සිරිමාවෝ බණ්ඩාරනායක ලකුණ ඉතා දිදුලන සලකුණකි.සීතල යුද්ධයේ බල කඳවුරු දෙකට නොබෙදී තුන් වන ලෝකයේ රටවල් ස්වාධීන අනන්‍යතාවයකින් යුතුව නැඟී සිටීමේ නොබැඳි විදේශ ප්‍රතිපත්තිය ඉදිරියට ගෙන යාම සඳහා නොබැඳි ව්‍යාපාරයට ජීවය දුන් තුන් වන ලෝකයේ රාජ්‍ය නායිකාව වූයේ සිරිමාවෝ මැතිනියයි. නොබැඳි ජාතීන්ගේ සමුළුව ශ්‍රී ලංකාවේ පවත්වමින් ශ්‍රී ලංකාව අන්තර්ජාතික අවධානය කෙරෙහි රැගෙන යාමට ඇය සමත් වූවා ය.ජය පරාජය දෙකෙහිදීම සිරිමාවෝ මැතිනිය ඇයට හුරු පුරුදු බෞද්ධ ජීවන ප්‍රතිපදාවේ පිහිටමින් උපේක්ෂා සහගතව අකම්පිතව කටයුතු කළා ය. ඇය තරම් දේශපාලන පළිගැනීම්වලට ලක්වුණු නායිකාවක් ලංකාවේ මෑත ඉතිහාසයේ දක්නට නැත. ඇයගේ ප්‍රජා අයිතිය තහනම් විය.විවිධ දූෂණ චෝදනා ගෙන එමින් ඇයට එරෙහිව මඩ ප්‍රචාර ගෙනයමින් ඇගේ චරිත ඝාතනය කරමින් මේ විශිෂ්ට කාන්තාවගේ කීර්ති නාමය විනාශ කිරීමට දුෂ්ඨ බලවේග නොකළා වූ දෙයක් නැත. ඇය දිවි හිමියෙන් රැකගත් පක්ෂය කඩා බිඳ දැමීම සඳහා පක්ෂයේ අභ්‍යන්තරයෙනුත් බාහිරිනුත් විවිධ කුමන්ත්‍රණ කලකෝලාහල පණ ගැන්විණි.ඒවා තම පවුල් අභ්‍යන්තරයෙන් ද මතුවීම විශේෂ කරුණකි. එහෙත් ඒ සියල්ලට ඈ මුහුණ දුන්නේ අධිරාජ්‍යයක් පාලනය කරන්නා වූ පාලකයෙකුට වඩා ගැඹුරු වූ බලවත් වූ දේශපාලන පෞරුෂයක් පෙන්නුම් කරමිනි.මේ කරුණු අනුව පෙනී යන්නේ බණ්ඩාරනායක අගමැතිනිය දේශපාලනිකව සැමරීම යනු එක අතකින් අප පසුකරගෙන යන ඉතිහාසය යළි විමසා බැලීමක් බවයි. අනෙක් අතින් සුබ අනාගතයක් සඳහා උදා කරගැනීම සඳහා අප යන ගමනට පැහැදිලි ආලෝක ධාරාවක් සාදා ගැනීමකි. දිවංගත බණ්ඩාරනායක මැතිඳුන්ට සහ සිරිමාවෝ බණ්ඩාරනායක අගමැතිතුමියට නිවන් සුව පතමු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=ab1009263</link>
    <topic>මං නොදන්න දේවල් මාධ්‍යකාරයො දන්නවා</topic>
    <author>චන්දන බණ්ඩාර</author>
    <content>ජනාධිපතිතුමා ගිය සතියේ සඳුදා දිනයේ සිය ජර්මන් සංචාරය නිමා කොට ඇමෙරිකාවේ නිව්යෝර්ක් නුවරට පැමිණියේය. ඒ ගිය සඳුදා අලුයම 3.00 ට පමණය. ජනාධිපතිතුමා එක්සත් ජාතීන්ගේ 65 වන සමුළුවට සහභාගි වෙන අතරතුර විවිධ රටවල රාජ්‍ය නායකයන් කිහිප දෙනකු සමඟම ද්විපාර්ශවිය සාකච්ඡා පැවැත්වීය.මේ අතර ගිය අඟහරුවාදා ජනාධිපතිතුමා සහ කටාර් රාජ්‍යයේ නායක එමීර් කලිෆා අල්තාන් හමුවී විශේෂ සාකච්ඡාවක් පැවැත්වීය.ශ්‍රී ලංකාවට සාමය උදා වීමෙන් අනතුරුව ගෙන යන සංවර්ධන වැඩසටහනට අපේ රාජ්‍යයේ පූර්ණ සහාය ලබා දෙනවා.” කටාර් රාජ්‍ය නායකයා ජනාධිපතිතුමා හමුවේ කියා සිටියේය.කටාර් රාජ්‍යයේ වෙසෙන 95000 ක් පමණ වන ශ්‍රී ලාංකිකයන්ගේ සුබසාධන කටයුතු පිළිබඳව ද මෙහිදී ජනාධිපතිතුමා කටාර් රාජ්‍ය නායකයා සමඟ සාකච්ඡා කළේය. ඒ අනුව එරට වෙසෙන ශ්‍රී ලාංකිකයන්ගේ දරුවන්ගේ අධ්‍යාපන කටයුතු වෙනුවෙන් වෙනම පාසලක් ඇරැඹීමට කටාර් රාජ්‍ය නායක කලිෆා අල්තානී ශ්‍රී ලංකා ජනාධිපතිතුමා හමුවේ එකඟතාව එහිදී පළ කළේය.“ඔබේ රටේ පවතින සාමකාමී වාතාවරණය නිසා අපේ රටේ ව්‍යාපාරිකයන් ඔබේ රටේ ව්‍යාපාර ආරම්භ කිරීමට කැමැත්තෙන් සිටිනවා. ඒ නිසා ඒ සඳහා අපිට අවස්ථාව ලබා දෙන්න.” කටාර් රාජ්‍ය නායකයා ජනාධිපතිතුමාගෙන් ඉල්ලා සිටියේය.ජනාධිපතිතුමා සහ කටාර් රාජ්‍ය නායකයා අතර හමුවට විදේශ ඇමැති මහාචාර්ය ජී. එල්. පීරිස්, ඇමැති නිමල් සිරිපාල ද සිල්වා, ඇමැති ඩබ්ලිව්. ඩී. ජේ. සෙනෙවිරත්න සහ මන්ත්‍රී නාමල් රාජපක්ෂ ද එක්ව සිටියහ.මේ අතරතුර ගිය අඟහරුවාදා ඇමෙරිකානු හිටපු ජනපති බිල් ක්ලින්ටන් එක්සත් ජාතීන්ගේ මහ සමුළුවට සහභාගිවීමට පැමිණි රාජ්‍ය නායකයන් සඳහා භෝජන සංග්‍රහයක් ද පැවැත්වීය. එහිදී ඉරාන ජනරජයේ ජනපති මොහොමඩ් අහමඩි නෙජාර්ඩ්, නෝර්වේ අගමැති ස්ටොල් බෙන්බර්ග් සමඟ ද ජනාධිපතිතුමා ද්විපාර්ශවීය සාකච්ඡා පැවැත්වීය.අනතුරුව මහින්ද රාජපක්ෂ ජනාධිපතිතුමා ගියේ එක්සත් ජාතීන්ගේ සහශ්‍ර සංවර්ධන සැසිය ඇමැතීමටය. “අදට දශකයකට පෙර නව සහශ්‍රකයේ ආරම්භයේදී මේ ගෞරවනීය ශාලාවට අප රැස්වුණා. ඒ ලෝකයේ සාගින්න තුරන් කිරීමටත් මානව ගරුත්වය සුරැකීමටත් ස්වාභාව ධර්මය සමඟ සහජීවනයේ පැවැත්ම පිළිබඳව ප්‍රතිඥා දීමටයි.“2015 දී අපි ඉටුකර ගත යුතු ඉලක්කය ගැන අප එදා සාකච්ඡා කළා. නමුත් සමහර රටවල් එම ඉලක්කයන්ට ළඟා වී තිබෙන අතර තවත් රටවල් මිශ්‍ර ප්‍රතිඵල අත්කැර ගෙන තිබෙන්නේ. එහෙත් තවමත් කාලය අපිට ඉතිරිව තිබෙනවා. ඒ නිසා අපගේ සවිය යළි ඒකරාශි කැර ගෙන දැඩි ප්‍රතිපත්තියකින් කටයුතු කිරීමට අප අධිෂ්ඨාන කර ගත යුතුයි.” ජනාධිපතිතුමා එක්සත් ජාතීන්ගේ සහශ්‍ර සංවර්ධන සැසියේදී කියා සිටියේය.මේ අතර ගිය බ්‍රහස්පතින්දා ජනාධිපතිතුමා ශ්‍රී ලංකා වේලාවෙන් රාත්‍රි 9.00 ට පමණ එක්සත් ජාතීන්ගේ මහ සමුළුව ඇමැතුවේය. “අද ඔබ අමතන මා තවත් මාස දෙකකින් ශ්‍රී ලංකාවේ ජනාධිපති වශයෙන් දෙවැනි ධුර කාලය සඳහා දිවුරුම් දෙනු ලබනවා.” ජනාධිපතිතුමා ලෝක රාජ්‍ය නායකයා හමුවේ කියා සිටියේය.“ශ්‍රී ලංකා රජය ත්‍රස්තවාදීන්ගේ කොන්දේසි පිළිගත යුතු යැයි කී අයට මා මෙසේ කියමි. මට මුළු මහත් දේශය කෙරෙහිම වගකීමක් තිබෙනවා. ස්ත්‍රී පුරුෂ ළමා වශයෙන් ලක්ෂ සංඛ්‍යාත ජනතාවකගේ ජීවිත කෙරෙහි මට වගකීමක් තිබෙනවා. සාමය, ප්‍රගතිය සහ සාමකාමී ජීවිතයක් ගත කිරීම සඳහා ඇති අයිතිය කෙරෙහි මට වගකීමක් තිබෙනවා.” ජනාධිපතිතුමා ලෝක රාජ්‍ය නායකයන් හමුවේ කීවේය.“ත්‍රස්තවාදයට යළි හිස එසැවීමට මා ඉඩ දෙන්නේ නැහැ. සියලු ජාතීන්ට තිරසාර සාමය හා සමෘද්ධිය මා ලබා දෙනවා.” ජනාධිපතිතුමා එක්සත් ජාතීන්ගේ මහ සමුළුව අමතමින් කියා සිටියේය.ජනමාධ්‍ය අමාත්‍යංශයේ සහ ආර්ථික සංවර්ධන අමාත්‍යංශයේ උපදේශක කාරක සභා රැස්වීම් ගිය අඟහරුවාදා පාර්ලිමේන්තුවේදී පැවැත්විණි. බැසිල් රාජපක්ෂ ආර්ථික සංවර්ධන ඇමැතිවරයා තම අමාත්‍යංශයේ උපදේශක කාරක සභා රැස්වීමට නියමිත වේලාවටම පැමිණියේය. උපදේශක කාරක සභා රැස්වීම්වලින් අනතුරුව පක්ෂ විපක්ෂ මන්ත්‍රීවරුන් ආගිය තොරතුරු කතාබහ කෙළේ ඉතා සුහදවය.මේ අතර පාර්ලිමේන්තුවේ ජනාධිපතිතුමාගේ කාර්යාලයටද අමුත්තන් රැසක් පැමිණ සිටියේ පොදු ප්‍රශ්න ගැන සාකච්ඡා කිරීම සඳහාය. එ.ජා.ප යේ හිටපු නියෝජ්‍ය ඇමැතිවරියක වූ සමන්තා කරුණාරත්න සහ පාර්ලිමේන්තු මන්ත්‍රිනී මාලිනී ෆොන්සේකා ද ඒ අය අතර වූහ. මාලිනි ෆොන්සේකා මන්ත්‍රීවරිය සහ සමන්තා කරුණාරත්න හිටපු නියෝජ්‍ය ඇමැතිවරිය මේ අතරතුර සිනමා ක්ෂේත්‍රයේ අතීත රසවත් සිදුවීම් සිහිපත් කළහ.”මාලිනී... මං නියෝජ්‍ය ඇමැතිවරියක් වෙලා හිටියත් මේ ජනාධිපති ලේකම් කාර්යාලයට ඇවිත් නැහැ.” හිටපු ඇමැතිනී සමන්තා කීවේය. “ඔව් ඉතින් ඒ කාලේ වගේ නෙමෙයි. මහින්ද රාජපක්ෂ ජනාධිපතිතුමාගේ කාලය. ඕනෑම කෙනකුට මේ ජනාධිපති ලේකම් කාර්යාලය විවෘතයි. මේ කාර්යාලයට පක්ෂ විපක්ෂ මන්ත්‍රීවරුන් භේදයක් නැතිව එනවා. ඒකට ඉතින් සමහරු ඊර්ෂ්‍යා කරනවා.” ජනාධිපතිතුමාගේ පාර්ලිමේන්තු කටයුතු ලේකම් කුමාරසිරි හෙට්ටිගේ කීවේය.”ඇත්තටම ඔබතුමියට එ.ජා.ප ය එපා වුණේ ඇයි?” මාලිනී ෆොන්සේකා මන්ත්‍රීවරිය හිටපු එ.ජා.ප නියෝජ්‍ය ඇමැතිවරියගෙන් විමසුවාය. “එ.ජා.ප යේ නායකත්වය මට හොඳටම පීඩා කළා. මට එපා වුණා.” හිටපු නියෝජ්‍ය ඇමැතිනී සමන්තා කීවාය. “අනික ඉතින් මට දැන් තමයි ශි‍්‍ර.ල.නි.ප යේ අගය තේරෙන්නේ. මගේ පියාත් ඒ කාලේ තද ශ්‍රී.ල.නි.ප සාමාජිකයෙක්. අපේ ගෙදර අත ලකුණ ගහලා එතැනට විදුලි බුබුළු දාලා ආලෝකමත් කරලා තිබුණේ. මේ හැම දෙයක් නිසාම මම අන්තිමට ජනාධිපතිතුමාටත් බැසිල් රාජපක්ෂ ඇමැතිතුමාටත් උදව් කරන්න තීරණය කළා.” හිටපු නියෝජ්‍ය ඇමැතිනිය කීවාය.මේ අතර එතැනට හදිසියේම ආවේ එ.ජා.ප මාධ්‍ය ප්‍රකාශක සහ එ.ජා.ප ගාලු දිසා මන්ත්‍රී ගයන්ත කරුණාතිලකය. “මෙතුමිය තමයි ඒ කාලේ හිටපු ලස්සනම කාන්තාව.” මන්ත්‍රී ගයන්ත කීවේ සියලු දෙනාගේම මුවට සිනහ නංවමිනි. “ඒ කාලේ අපි හරිම සුහදව වැඩ කළේ නේද ගයන්ත. අද වගේ එදා එ.ජා.ප යේ කැපිලි කෙටිලි තිබුණේ නැහැ.” හිටපු නියෝජ්‍ය ඇමැතිනිය කීවාය.මේ අතර කතාබහ වෙනතකට හැරවූයේ නියෝජ්‍ය ඇමැති ජගත් පුෂ්පකුමාරය. “මමත් මේ දවස්වල දේශපාලනයට අමතරව ගොවිතැන ගැන උනන්දු වෙනවා. මගේ ඉඩම් ටික දැන් වල් වැදිලා. ඒ ටික සුද්ද කරලා ගොවිතැන් කරන්නයි හිතාගෙන ඉන්නේ.” නියෝජ්‍ය ඇමැතිවරයා කීවේය.”ඇත්තටම විපක්ෂ නායකතුමාට පක්ෂය ඇතුළේ පුදුම විරෝධයක් නේද තියෙන්නේ.” කුමාරසිරි හෙට්ටිගේ අතුරු අදහසක් එක් කළේය. “රනිල් මහත්තයාට දොස් කියලා වැඩක් නැහැ. එතුමා වැටිලා ඉන්නේ ජනාධිපතිතුමා එක්ක සටනක් කරන්න බැරි නිසයි. එ.ජා.පයේ කවුරු නායකයා වුණත් ජනාධිපතිතුමා සමග කාටවත් තරග කරලා දිනන්න බැහැ.” ඒකයි ඇත්තම හේතුව සමන්තා කරුණාරත්න නියෝජ්‍ය ඇමැතිවරිය කීවාය.ජනාධිපතිතුමා මේ දිනවල එක්සත් ජාතීන්ගේ සංවිධානයේ සැසිවාරයට සහභාගී වී සිටීම නිසා දි.මු. ජයරත්න අගමැතිතුමාට මේ දිනවල වැඩ රාජකාරි බහුල වී තිබේ. මේ අතරතුර ගිය බදාදා පොහොය දිනයේ දෙනියාය කොටපොළ ප්‍රදේශයේ අගමැතිතුමාගේ ප්‍රධානත්වයෙන් ආගමික උත්සව තුනක් සංවිධානය කැර තිබිණි. ජනාධිපතිතුමාගේ උපදෙස් පරිදි අගමැතිතුමාට එම උත්සවවලට සහභාගී වීමට සිදු විය.අගමැතිතුමා එම උත්සව සඳහා ගියේ ගුවන් මඟිනි. ඒ ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ද සමගිනි. තම දේශපාලන ජීවිතයේ මිහිරි අමිහිරි බොහෝ සිදුවීම් මේ ගමනේදී අගමැතිතුමා හෙට්ටිගේට විස්තර කළේ ඉතා සංවේදීවය. “අපේ ජනාධිපතිතුමා නිසි වෙලාවේදී සුදුසු කෙනාට යුතුකම් ඉටු කරනවා. ඔබතුමාටත් ඒ යුතුකම ජනාධිපතිතුමා ඉටු කළා.” හෙට්ටිගේ කීවේය.”ඔව් ඒකනම් හැබෑවක්ම තමයි.” අගමැතිතුමා කීවේ දෙනෙතට ඉනූ කඳුළක් ද සමඟය.හිටපු ජනාධිපති දිවංගත ජේ.ආර්.ජයවර්ධන මහතාගේ 104 වන ජන්ම දින සැමරුම ගිය සතියේ පැවැත්විණි. ඊට හිටපු ජනපතිනී චන්ද්‍රිකා බණ්ඩාරනායක, මංගල සමරවීර, එ.ජා.ප.නායක රනිල් වික්‍රමසිංහ සහ ජෝශප් මයිකල් පෙරේරා යන අය සහභාගි වූහ.මේ අතරතුර ගිය සෙනසුරාදා එ.ජා.ප. කෘත්‍යාධිකාරී මණ්ඩලය එ.ජා.ප. නායකයාගේ ප්‍රධානත්වයෙන් රැස්විණි. ඒ වෙන විට එ.ජා.ප. කෘත්‍යාධිකාරි මණ්ඩලයට අධිකරණයෙන් අතුරු තහනම් නියෝගයක් ලැබී තිබිණි. ඒ එ.ජා.ප. හිටපු නියෝජ්‍ය මහලේකම් ලක්ෂ්මන් සෙනෙවිරත්න සහ සහකාර භාණ්ඩාගාරික අර්ල් ගුණසේකර එ.ජා.ප.යෙන් නෙරපීම තහනම් කරමිනි.අනතුරුව එ.ජා.ප. කෘත්‍යාධිකාරී මණ්ඩලය තීරණය කළේ එ.ජා.ප. මන්ත්‍රීවරුන් වූ නිමල් විජේසිංහ, අබ්දුල් කාදර්, උපේක්ෂා ස්වර්ණමාලි සහ මනූෂ නානායක්කාර යන මන්ත්‍රීවරුන්ගේ පක්ෂ සාමාජිකත්වය තහනම් කිරීමට සහ ඔවුන්ට විරුද්ධව විනය පරීක්ෂණ පැවැත්වීම ට චෝදනා පත්‍ර යැවීමටය.ඉන් අනතුරුව එ.ජා.ප. කෘත්‍යාධිකාරී මණ්ඩලයේදී ඌව පළාත් සභාවේ විපක්ෂ නායක එ.ජා.ප. මන්ත්‍රී උපාලි සමරවීර නැඟී සිටියේ එ.ජා.ප. නායකයාට යමක් කීමටය. “උපාලි වාඩිවෙන්න. දැන් නියෝජ්‍ය නායකතුමාගේ වෙලාව“ එ.ජා.ප. නායකයා උපාලි සමරවීර පළාත් විපක්ෂ නායකවරයාට ඉතා තදින් කීවේය.”පසුගිය කාලේ ලක්ෂ්මන් සෙනෙවිරත්න සහ අර්ල් ගුණසේකර ප්‍රතිසංවිධාන යෝජනා ගැන කිය කියා කෑගැහුවා. මට නැතිවෙන්න වාග් ප්‍රහාර එල්ල කළා. අන්තිමට මං තනිවුණා. හැබැයි ඒ වෙනකොට මට තේරුණා එයාලා මොනවද කරන්නේ කියලා. ප්‍රතිසංවිධාන ගැන කතා කරන අය ආණ්ඩුව එක්ක ඩීල් දාන බව මට තේරුණා” එ.ජාප.නායකයා කෘත්‍යාධිකාරි මණ්ඩලයේදී කියා සිටියේය.”නායකතුමනි, ඔබතුමා එහෙම කියන්න එපා. ප්‍රතිසංවිධාන ගැන කතාකරන හැමෝම ආණ්ඩුව සමඟ ඩීල් දානවා කියලා කියන්ඩ එපා.” එ.ජා.ප. මන්ත්‍රී සජිත් ප්‍රේමදාස කියා සිටියේය. ඒ සමඟම එ.ජා.ප. නායකයාට තරමක් කේන්ති ගියේය. “සජිත් ඔයා කියන දෙය හරියට අහගෙන ඉඳලා කතා කරන්ඩ” එ.ජා.ප. නායකයා සජිත් මන්ත්‍රීවරයාට තදින් කීවේය.ඔබතුමා නියෝජ්‍ය නායකතුමාට හෝ මහලේකම්තුමාට නොකියා තමයි ජනාධිපතිතුමා හමුවෙන්ඩ ගියේ. ඒවා හරිද?” සජිත් මන්ත්‍රීවරයා විමසා සිටියේය.”නෑ සජිත් මං යන්න ඉස්සරවෙලා නියෝජ්‍ය නායකතුමාට සහ මහලේකම්තුමාට කියන්ඩ උත්සාහ කළා. නමුත් එතුමන්ලා මට දුරකතනයට සම්බන්ධ කර ගන්ඩ බැරි වුණා.” එ.ජා.ප. නායකයා කීවේය.ඉන් අනතුරුව එ.ජා.ප. කෘත්‍යාධිකාරී මණ්ඩලයට අදහස් දැක්වූයේ එ.ජා.ප මාධ්‍ය ප්‍රකාශක ගයන්ත කරුණාතිලකය.”නායකතුමනි, මට තියෙන ප්‍රශ්නය ඔබතුමා නියෝජ්‍ය නායකතුමාට කියලා ගියාද නැද්ද? කියන දෙය නෙමෙයි. මාධ්‍ය මගෙන් ප්‍රශ්න කරන්නේ. එ.ජා.ප. මාධ්‍ය ප්‍රකාශක මමයි. අන්තිමට මං නොදන්න දේ මාධ්‍යවේදීන් දන්නවා. මගේ තත්ත්වය මොකක්ද” මන්ත්‍රී ගයන්ත විමසා සිටියේය.”වෙරි සොරි ගයන්ත.” එ.ජා.ප. නායකයා ගයන්තට කීවේය. මං ඒක පිළිගන්නවා. ඒත් නැවැත එහෙම වෙන එකක් නැහැ. එ.ජා.ප. නායකයා කියා සිටියේය.”ගයන්තට ලොක්කා සොරි කිව්වේ මොකද” මේ අතරතුර එ.ජා.ප. කෘත්‍යාධිකාරී මණ්ඩලයේ සිටි අයකු කීවේය. “වැදගත් අයට එහෙම තමයි. නායකයා වැදගත් විදියට සලකන්නේ”. මේ අතර මන්ත්‍රී ගයන්ත විහිළුවක් කරමින් කීවේය.””දැන් මෙතැන කව්රුත් පක්ෂයේ තිබෙන ප්‍රශ්න ගැන කතාකරන්නේ නැහැ. හැමෝම ප්‍රශ්නයක් නැති ගානට ඉන්නවා.” මන්ත්‍රී දයාසිරි කියා සිටියේය.ඉන් අනතුරුව එ.ජා.ප කෘත්‍යාධිකාරී මණ්ඩලයට අදහස් දැක්වූයේ එ.ජා.ප නියෝජ්‍ය නායක කරු ජයසූරියයි. ඔහු කියා සිටියේ ඉදිරියේදී ක්‍රියාත්මක කිරීමට යන ග්‍රාම චාරිකා වැඩසටහන ගැනය. ඒ සමඟම එ.ජා.ප මාතර දිසා මන්ත්‍රී බුද්ධික පතිරණ ඇසුවේ අපූරු ප්‍රශ්නයකි. “නියෝජ්‍ය නායකතුමනි, ග්‍රාම චාරිකා වැඩසටහන හරියට කරන අයට ග්‍රාම නිලධාරී පත්වීම් දෙනවාද?” බුද්ධික විමසා සිටියේය. “මේ බුද්ධික බහුබූත කතා කරන්න එපා. එ.ජා.ප නායකයා කීවේ කෘත්‍යාධිකාරී මණ්ඩලයම සිනහ ගස්සවමිනි.අනතුරුව එ.ජා.ප නායකයා මාධ්‍ය ආයතන කිහිපයකටම දොස් පැවරුවේය. දෙරණ ටී.වී. එක යටිකූට්ටු වැඩ කරලා මට ගහනවා. ‘සිරස’ අනිත් පැත්තෙන් මට ඇණ ගහන්ඩ හදනවා. ‘ලංකාදීප’ පත්තරේ එක එක්කෙනා වෙන වෙනම බලය පතුරන්න උත්සහ කරනවා. ඊළඟට තව කිහිප දෙනෙක් වෙනම කල්ලියක් ගැහිලා වැඩ කරනවා. මට පේන්නේ යූ.ඇන්.පී. එකේ නෙමෙයි ලංකාදීප පත්තරේ ඇතුළෙයි කැරැල්ල තියෙන්නේ.” එ.ජා.ප නායකයා එම මාධ්‍ය ආයතන තදින් විවේචනය කරමින් කියා සිටියේය.”නායකතුමනි, ඔබතුමාගේ පත්තරවලින් අපට ගහන්ඩ එපා.” මන්ත්‍රී දයාසිරි යළිත් වතාවක් කියා සිටියේය. ඒ සමඟම එ.ජා.ප කෘත්‍යාධිකාරි මණ්ඩල රැස්වීම උණුසුම් වී ගියේ එ.ජා.ප නායකයාට එය පාලනය කර ගත නොහැකි තැනට පත් වීමෙනි.”කබීර් කියලා තිබුණා මේ කෘත්‍යාධිකාරි රැස්වීමේදී ප්‍රතිසංවිධාන ගැන කතා කරන්නේ නැහැ කියලා. ඒ නිසා ඒ ගැන කතා නොකර ඉමු.” මේ අතරතුර එ.ජා.ප නායකයා කීවේය. “ආ දැන් එ.ජා.ප නායකයා කබීර් හෂීම්ද” මේ අතරතුර කෘත්‍යාධිකාරී මණ්ඩලයේ සිටි සභිකයෙක් විමසා සිටියේය.ඉන් අනතුරුව එ.ජා.ප නායකයා කෘත්‍යාධිකාරී මණ්ඩල රැස්වීම නිමාවට පත් කළේය. කෘත්‍යාධිකාරී මණ්ඩල රැස්වීම නිමා වී මන්ත්‍රීවරුන් සිරිකොත මූලස්ථානයෙන් එළියට එන විට දුටුවේ කොණ්ඩා සහ රැවුල් වවාගෙන අත්වල පච්චා කොටාගත් පිරිසකි. එලෙස රැස්ව සිටි තරුණ පිරිස 40 ක් පමණ විය. එම පිරිස එ.ජා.ප නායකයාගේ උපදෙස් මත ගෙන්වා ගෙන තිබුණේ කඩුවෙල ප්‍රාදේශීය සභාවේ විපක්ෂ නායක පි‍්‍රයන්ත පත්බේරිය විසිනි.මේ අතරතුර කෘත්‍යාධිකාරී මණ්ඩල සභික පි‍්‍රයන්ත පත්බේරියගෙන් එ.ජා.ප මන්ත්‍රීවරයකු විමසා සිටියේ මොකද මේ කොල්ලෝ මෙතැන කරන්නේ කියාය. “ලොක්කා කෑම ටික රත්වෙන වතුර ටිකත් එක්කම ගතමනාවක් දුන්නා . මොනවා හරි ප්‍රශ්නයක් වුණොත් කියලා ගෙන්නුවේ.” පි‍්‍රයන්ත පත්බේරිය එ.ජා.ප කඩුවෙල ප්‍රාදේශීය සභා විපක්ෂ නායකයා කියා සිටියේය.මේ අතරතුර ගිය බ්‍රහස්පතින්දා එ.ජා.ප පාර්ලිමේන්තු කණ්ඩායම් රැස්වීම පාර්ලිමේන්තුවේ විපක්ෂ නායකයාගේ නිල කාමර පරිශ්‍රයේදී පැවැත්විණි. එය ආරම්භ වූයේ උදෑසන 11.00 ට පමණය. එ.ජා.ප පාර්ලිමේන්තු මන්ත්‍රීවරුන් 43 දෙනා අතරින් ඊට සහභාගීවූයේ මන්ත්‍රීවරුන් 28 දෙනකු පමණි.එහිදී තීරණය වූයේ හදිසි නීති විවාදයේදී ඊට විරුද්ධව ඡන්දය පාවිච්චි කිරීමටය. නමුත් හදිසි නීති විවාදය අවසන ඡන්දය විමසන අවස්ථාවේ ඊට විරුද්ධව ඡන්දය පාවිච්චි කළේ එ.ජා.ප මන්ත්‍රීවරු 10 දෙනකු පමණයි. බුද්ධික පතිරණ, අජිත් පෙරේරා, නිරෝෂන් පෙරේරා, එරාන් වික්‍රමරත්න, හර්ෂ ද සිල්වා එහිදී හදිසි නීතියට විරුද්ධව ඡන්දය ලබා දුන්හ.ඒ අතර පාර්ලිමේන්තු සභා ගැබේ සිටියදී තවත් එ.ජා.ප මන්ත්‍රීවරුන් පිරිසක් හදිසි නීතියට විරුද්ධව හෝ පක්ෂව ඡන්දය ලබා දීමෙන් වැළැකී සිටියහ. ඒ ජෝෂප් මයිකල් පෙරේරා, ලක්ෂ්මන් කිරිඇල්ල සහ රංජිත් මද්දුම බණ්ඩාර යන මන්ත්‍රීවරුන්ය. මේ අතරතුර හදිසි නීති විවාදයේ ඡන්දය විමසන අවස්ථාවේ එ.ජා.ප නායක රනිල්, මංගල සමරවීර, තිස්ස අත්තනායක සහ එ.ජා.ප යේ සිට ස්වාධීනව අසුන් ගැනීමට නියමිත මන්ත්‍රී පිරිස සභා ගැබේ සිටියේ නැත. සජිත් ප්‍රේමදාස මන්ත්‍රීවරයා සිටියේ මන්ත්‍රී ලොබියට වී තවත් එ.ජා.ප මන්ත්‍රීවරු දෙදෙනකු සමඟ කතා බහ කරමිනි.එ.ජා.ප කණ්ඩායම් රැස්වීම අවසානයේදී එ.ජා.ප මන්ත්‍රී බුද්ධික පතිරණ කියා සිටියේ මාතර ප්‍රදේශයේ සුනාමි මැස්සන් බෝවී සිටින බවය. “ආ විශේෂයෙන්ම ඔය මැස්සෝ ඇත්තේ දෙනියාය පැත්තේ වෙන්ඩ ඇති. කොහොමහරි දෙනියායේ මැස්සෙක් පාර්ලිමේන්තුවෙන් නම් ජනතාව එළවලා තිබුණා. හැබැයි බුද්ධික මීට පස්සේ දෙනියාය පැත්තේ මැස්සන්ට වහන්ඩ දෙන්ඩ එපා.” බුද්ධික පතිරණ මන්ත්‍රීවරයාට එ.ජා.ප මන්ත්‍රීවරයෙක් කීවේ විහිළුවට මෙනි.එ.ජා.ප කණ්ඩායම් රැස්වීම අවසානයේ මන්ත්‍රීවරු එ.ජා.ප නායකයාගේ කාර්යාලයෙන් පිටව යද්දී එ.ජා.ප මන්ත්‍රී සජිත් ප්‍රේමදාස, බුද්ධික පතිරණ සහ චන්ද්‍රාණි බණ්ඩාර එක් තැනකට වී කතාබහ කරමින් සිටියහ. මේ අතරතුර එම පිරිසට තරමක් ඈතින් සිටි තලතා අතුකෝරාළ මන්ත්‍රීවරිය ළඟට ආ නායකතුමා කොහොමදැයි විමසීය. එය ඇසුණු මන්ත්‍රී ජෝශප් මයිකල් පෙරේරා ආපසු හැරී තලතා ළඟට ආවේය. “බලන්නකෝ නායකයෝ වෙන්ඩ කී දෙනෙක් බලාගෙන ඉන්නවාද” තලතා මන්ත්‍රීවරිය කීවේ කවුරුත් සිනහ ගන්වමිනි.ගිය සතියේ අඟහරුවාදා ලෝක ජල භීතිකා දිනය නිමිත්තෙන් විශේෂ වැඩසටහනක් පැවැත්විණි. ඒ නාරාහේන්පිට ජාතික රුධිර මධ්‍යස්ථානයේදීය. එම වැඩසටහන පැවැත්වුණේ සෞඛ්‍ය ඇමැති මෛත්‍රීපාල සිරිසේනගේ ප්‍රධානත්වයෙනි. “මම සෞඛ්‍ය අමාත්‍යංශයේ වැඩ බාර ගන්න කොට අමාත්‍යංශය පරිශ්‍රයේ නිලධාරීන්ට වඩා අයාලේ යන සුනඛයෝ සිටියා.අපි රජයක් විදියට සුනඛයෝ ඝාතනය කිරීම අනුමත කරන්නේ නැහැ.ඒ වෙනුවට ඔවුන්ගේ බෝවීම වැළැක්වීම සඳහා තිබෙන විද්‍යාත්මක ක්‍රම අනුගමනය කළ යුතුයි. මම ගිය මාසයේ කැබිනට් පත්‍රිකාවක් ඉදිරිපත් කළා රුපියල් දසලක්ෂ 144 ක. ඒ මුදල් මා ඉල්ලා සිටියේ සුනඛයන් සපා කෑම රෝගී වෙන ජනතාවට වෛද්‍ය ප්‍රතිකාර ලබාදීම සඳහායි. එක් බල්ලෙක් කාවහරි සපා කෑවොත් ඒ රෝගියාට ප්‍රතිකාර කිරීමට අපට රුපියල් 50,000 ක් වැය වෙනවා.සාමාන්‍යයෙන් අපේ රටේ දිනකට සුනඛ සපා කෑම් 2000 ක් විතර වාර්තා වෙනවා. සුනඛයන් සපා කෑම නිසා රෝගී වෙන අයට ප්‍රතිකාර කිරීමට අපි වසරකට රුපියල් කෝටි 50 ක් විතර වැය කරනවා.” සෞඛ්‍ය ඇමැති මෛත්‍රීපාල සිරිසේන කියා සිටියේය.ඉන් අනතුරුව සෞඛ්‍ය ඇමැතිවරයා ගියේ ජල භීතිකාව පිළිබඳව ජනතාව දැනුම්වත් කිරීම සඳහා ස්ථාපිත ප්‍රදර්ශන කුටියක් නැරැඹීම සඳහාය. එහි ඇමැතිවරයාට දක්නට ලැබුණේ ජල භීතිකාව වැළඳිය හැකි සතුන් පිළිබඳ විස්තරයකි. එහි එක් තැනක තිබුණේ අලින්ටත් ජල භීතිකාව වැළදෙන බවය.“අලින්ටත් ජල භීතිකාව හැදෙනවා ද?” ඇමැතිවරයා තමා අසළ සිටි නිලධාරියකුගෙන් විමසුවේය. “ඔව් සර් 1998 වසරේදී අලි දෙන්නකුට ජල භීතිකාව හැදිලා තියෙනවා. අපි ඔවුන්ගේ මොළ ගෙනත් වෛද්‍ය පරීක්ෂණයට ලක් කළා.” නිලධාරියෙක් කීවේය. “එතකොට අලින්ගෙන් මිනිස්සුන්ට ජල භීතිකාව හැදෙන්නේ නැද්ද” ඇමැති මෛත්‍රීපාල යළි විමසා සිටියේය. “කෙළවලින් හැදෙන්න පුළුවන් සර්. හැබැයි අලින්ට මිනිස්සු සපා කන්න බැරි නිසා ප්‍රශ්නයක් නැහැ” එතැන සිටි වෛද්‍යවරයෙක් කියා සිටියේය.“ඒකනම් ඇත්ත තමයි. දැන් සමහර අලින්ට හැදිලා තියෙන ජල භීතිකාව දැක්කාම හපා කන්න පුළුවන් වුණානම් කොහෙන් කෙළවර වේවි ද දන්නේ නැහැ. කොහොම වුණත් අලින්ගේ මොළ පරීක්ෂා කළානම් හොඳයි. කියන්ඩ බැහැනේ. තවත් ජල භීතිකාව හැදුණු අලි ඉන්නවද කියලා.” ඇමැති මෛත්‍රීපාල කියා සිටියේය.ජාතික නිදහස් පෙරමුණේ දේශපාලන මණ්ඩලය පසුගිය 20 වැනි සඳුදා බත්තරමුල්ලේ පිහිටි එහි ප්‍රධාන කාර්යාලයේදී පක්ෂ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ ගේ සහ ප්‍රධාන ලේකම් පි‍්‍රයන්ජිත් විතාරණ ගේ ප්‍රධානත්වයෙන් රැස්වීය.එහිදී විශේෂ අවධානය යොමු වූයේ මෙරටින් තවමත් තුරන්ව ගොස් නැති එක්තරා ත්‍රස්තවාදයක් ගැනයි.“අපි රටක් විදිහට මේ වන විට බෙදුම්වාදී කොටි ත්‍රස්තවාදය පරදවා තිබෙනවා. එහෙත් රටට එරෙහිව ක්‍රියාත්මක වන පාන්පිටි ත්‍රස්තවාදය, ඖෂධ ත්‍රස්තවාදය, කිරිපිටි ත්‍රස්තවාදය, අධ්‍යාපනය විනාශ කිරීමේ ත්‍රස්තවාදය, සංස්කෘතික ආක්‍රමණ ත්‍රස්තවාදය ඇතුළු සමාජයීය හා ආර්ථික ත්‍රස්තවාදයන් රැසක් තිබෙනවා.” පක්ෂ නායක විමල් වීරවංශ පෙන්වා දුන්නේය.“මේ වන විට මේ සියලු ත්‍රස්තවාදයන් අතුරින් භයානකම ත්‍රස්තවාදය වී ඇත්තේ පාන්පිටි ත්‍රස්තවාදයයි. එය අපේ රටේ ආහාර සුරක්ෂිතතාව ඇති කිරීමට බලවත් බාධකයක් වී තිබෙනවා. දශක තුනක යුද්ධයකින් පස්සේ අපේ රට අද දකුණු ආසියාවේ ශීඝ්‍රයෙන්ම සංවර්ධනය වන රට බවට පත්ව තිබෙනවා. ඒ වගේම ආර්ථික අවස්ථා වැඩිම රට බවට පත්ව තිබෙනවා. ඒත් අපි මතක තබා ගත යුතු දෙයක් තමයි, රටක ආහාර සුරක්ෂිතතාව ඇති නොකර ඒ රට සංවර්ධනය කරන්න බැහැ කියන එක. අද වෙන කොට රටේ වී නිෂ්පාදනය ඉහළ ගොස් තිබෙනවා. ආණ්ඩුවේ ඇතැම් බලධාරීන් වී ගබඩා නැති බව කියනවා.විපක්ෂය, ආණ්ඩුවට වී මිලදී ගන්නැයි කියනවා. එහෙත් ඇත්ත ප්‍රශ්නය ගැන කිසිවකු කතා කරන්නේ නැහැ. මේ රටේ වී නිෂ්පාදනයට එරෙහිව තිබෙන ත්‍රස්තවාදය පාන්පිටි ත්‍රස්තවාදයයි. පසුගිය වසරේ මෙරටට පාන්පිටි මෙට්‍රික් ටොන් ලක්ෂ 09 ක් ගෙනැවිත් තිබුණා. මෙහෙම පාන්පිටි කවන කොට, ඒ සඳහා බදු සහන දෙන කොට ඒ සහනය ලැබෙන්නේ ඇමෙරිකා එක්සත් ජනපදයේ ගොවියාට මිස ශ්‍රී ලංකාවේ ගොවියාට නොවෙයි. වී නිෂ්පාදනයේ යෙදෙන මෙරට ගොවියාගේ ප්‍රධාන සතුරා වී ඇත්තේ පාන්පිටි ත්‍රස්තවාදයයි.” දේශපාලන මණ්ඩල සභික පියසිරි විජේනායක පෙන්වා දුන්නේය.“මෙහිදී ආණ්ඩුව කළ යුත්තේ පාන්පිටි කිලෝවකට අය කරන බදු මුදල ඉහළ දැමීමයි. සහල්වලට වඩා පාන්පිටිවල මිල ඉහළ දැමුවහොත් සහල් පාරිභෝජනය ඉහළ ගොස් මෙරට පාන්පිටි පාරිභෝජනය පහළ වැටෙනවා. වී නිෂ්පාදනය වැඩි කොට, සහල් හා සහල් පිටි ආශි‍්‍රත ආහාර පරිභෝජනය වැඩි කිරීමෙන් තමයි මේ රටේ ආහාර සුරක්ෂිතතාව ඇති කළ හැක්කේ.විපක්ෂය, ආණ්ඩුවට පාන්පිටිවලට බදු ගහන්න එපා කියමින් වී මිලදී ගන්න කියනවා. එය දෙබිඩි පිළිවෙතක්.මේ රටේ ජනතාවට පාන්පිටි මෙට්‍රික් ටොන් ලක්ෂ 09 ක් කන්න ඉඩ හැරලා. එහෙම ආණ්ඩුවට වී මිලදී ගන්න කියන්නත්, ගොවියාට තම වී අස්වනුවලට ගිනි තියන්න කියන්නත් පුළුවන් විපක්ෂයක් අනුගමනය කරන්නේ දෙබිඩි පිළිවෙතක්.පාන්පිටි පරිභෝජනය හැකි පමණ අඩු කරලා, සහල් පරිභෝජනය ඉහළ නංවලා, වී නිෂ්පාදනය තවදුරටත් ඉහළ නැංවීමෙන් තමයි මේ රටට ආහාර සුරක්ෂිතතාව ඇතිකර ගත හැක්කේ. ඒ දිසාවට ගමන් කිරීමෙන් පාන්පිටි ත්‍රස්තවාදය පැරදවිය හැක්කේ.” විමල් වීරවංශ අවධාරණය කළේය.පාන්පිටි ත්‍රස්තවාදයට එරෙහිව පුළුල් ජනමතයක් ඇති කිරීමට තීරණය කළ ජානිපෙ දේශපාලන මණ්ඩලය එහිදී ගත හැකි ක්‍රියාමාර්ග පිළිබඳව ද සාකච්ඡා කළේය.ඒ අනුව මේ පිළිබඳව ප්‍රථමයෙන් මාධ්‍ය හමුවක් පැවැත්වීමටත්, මල්වතු - අස්ගිරි මහ නා හිමිවරුන්ගේ ආශිර්වාදය, පාන්පිටි ත්‍රස්තවාදයට එරෙහි සටනට සහාය ලබා ගැනීමටත්, මේ පිළිබඳව විද්වතුන්ගේ සහභාගිත්වයෙන් කොළඹ දී ඉදිරි සතියේදී සම්මන්ත්‍රණයක් පැවැත්වීමටත් තීරණය විය.ජාතික නිදහස් පෙරමුණට අනුබද්ධව ජාතික ගුරු ව්‍යාපාරයක් ගොඩනැඟිය යුතු බවට එහි මධ්‍යම කාරක සභාව ගෙන තිබු තීරණය පසුගියදා ක්‍රියාවට නැඟිණි.ඒ අනුව “ජාතික ගුරු සභාව“ නමින් වෘත්තිය සමිතියක් ලියාපදිංචි කෙරිණි. එම වෘත්තිය සමිතිය පසුගිය 23 වැනි බ්‍රහස්පතින්දා කොළඹ ජාතික පුස්තකාල හා ප්‍රලේඛන සේවා මණ්ඩල ශ්‍රවණාගාරයේදී සිය ප්‍රථම මාධ්‍ය හමුව පැවැත්වීය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=af1009261</link>
    <topic>එක්සත් ජාතීන්ගේ සමුළුවකදී අපේ නායකයෙක් කළ විශිෂ්ටතම කතාවයි</topic>
    <author>සංවාද සටහන් සරත් පෙරේරා</author>
    <content>කොළඹ විශ්වවිද්‍යාලයේ දේශපාලන විද්‍යා හා රාජ්‍ය ප්‍රතිපත්ති අධ්‍යයන අංශයේමහාචාර්ය ලක්සිරි ප්‍රනාන්දුඑක්සක් ජාතීන්ගේ මහා මණ්ඩලයේ 65 වැනි සැසි වාරයේදී ශ්‍රී ලංකා ජනාධිපති මහින්ද රාජපක්ෂ මැතිතුමා විසින් කරන ලද කතාව ලංකාවේ රාජ්‍ය නායකයන් එක්සත් ජාතීන්ගේ මහා මණ්ඩලය ඉදිරියේ කරන ලද කතා අතුරින් ඉහළම මට්ටමේ කතාව බව ඉතාම පැහැදිලියි. එය එසේ වන්නේ එම කතාවේ ඇති ජාතික වැදගත්කම නිසා පමණක් නොව එහි ඇති අන්තර්ජාතික වැදගත්කමත් නිසායි.මෙම අන්තර්ජාතික වැදගත්කම සනිටුහන් වන්නේ ශ්‍රී ලංකාව අන්තර්ජාතිකව ලෝකය පුරා ම ව්‍යාප්තව පවතින හා එම රටවලට මහා පීඩාවක්ව පවතින විදිහේ ත්‍රස්තවාදයක් මේ රජය විසින් පරාජය කර ඒ අත්දැකීම ලෝකයම සමඟ බෙදාගැනීම සඳහා මේ කතාව කළ නිසයි.මේ කතාවෙන් ජනාධිපතිතුමා ලෝකයට දෙන්න හදන ලද පණිවුඩ ගැන කියන්නේ කුමක්ද?පැහැදිලිවම මෙම කතාවේදී ජනාධිපතිතුමා විසින් ප්‍රකාශ කරන ලද වැදගත් අන්තර්ජාතික පණිවුඩ කීපයක් පවතී. අප දන්නා පරිදි අන්තර්ජාතික ප්‍රජාව දකින විදියට දෙවිදියක අන්තර්ජාතික ත්‍රස්තවාදයක් පවතී. එහි පළමුවැන්න අන්තර්ජාතික ත්‍රස්තවාදය ලෙස අල්කයිඩා වැනි සංවිධාන ඒ අය සලකයි. දෙවැන්න ඒ අය ජාතික ත්‍රස්තවාදය ලෙස තව දෙයක් හඳුන්වයි. ඒ එල්.ටී.ටී.ඊ.ය වැනි සංවිධානයි.මෙම ත්‍රස්තවාද දෙක සම්බන්ධයෙන් බටහිර අන්තර්ජාතික ප්‍රජාව අනුගමනය කරන ප්‍රතිපත්තිය අවිනිශ්චිත, තිරසාර නොවන හා එක්තරා විදියක දෙබිඩි ප්‍රතිපත්තියක් බව අපි දනිමු.මේ දෙබිඩි ප්‍රතිපත්තිය වන්නේ ඔවුන් අන්තර්ජාතික ත්‍රස්තවාදයට විරුද්ධ වන අතර අපේ රටේ පවතින ජාතික ත්‍රස්තවාදය සම්මුති තුළින් විසඳිය යුතුª යැයි ද එසේ කළ හැකි යැයි ද ප්‍රකාශ කළා.ජනාධිපතිතුමාගේ කතාවේ වැදගත්කම වන්නේ මෙම මතයේ පවතින අවිනිශ්චිත පරස්පර විරෝධී දෙබිඩි ස්වභාවය හෙළිකරමින් අන්තර්ජාතික ප්‍රජාව එක මතයකට එක පොදු මතයකට ආයුතු යැයි ප්‍රකාශ කිරීමයි.මක්නිසාද යත් එතුමා පෙන්වා දුන් පරිදි ලංකාවේ පැවැති ජාතික ත්‍රස්තවාදයේ අන්තර්ජාතික මුල් විහිදී තිබුණා. දෙවනුව මෙම ප්‍රකාශය අන්තර්ජාතික වශයෙන් වැදගත් වන්නේ ඉහත කී අත්දැකීම් මත පදනම්ව ලංකාව වැනි ඉදිරියට යන තුන්වැනි ලෝකයේ රටවලට ප්‍රධාන අතිශය වැදගත් පණිවුඩයක් හා ආත්ම ධෛර්යයක් ලබාදීම තුළිනුයි.ජනාධිපතිතුමා එසේ කරන ලද්දේ මේ රටේ ස්වාධිපත්‍යය හා මේ වගේ රටවල ස්වාධිපත්‍යය ආරක්ෂා කිරීමේ වැදගත්කම ද පෙන්වා දෙමිනුයි.ශ්‍රී ලංකා ජනාධිපතිතුමා සමුළුවට අවධාරණය කළේ මේ රටේ ආරක්ෂාව, රට ජනතාව හා ඒ ජනතාවගේ සුබසිද්ධිය මේ සියල්ලට ප්‍රධාන වශයෙන් වගකියන්නේ මේ රටවල ප්‍රජාතන්ත්‍රවාදී ක්‍රමය තුළින් මහජනයා විසින් පත්කරන ලද නායකයන් වන බවයි.ජාතික වගකීම හා අන්තර්ජාතික වගකීම විශේෂාකාරයෙන් පෙන්වා දෙන අතරම එතුමා ‘ජාත්‍යන්තරවාදය’ ප්‍රතික්ෂේප කළේ නැත.විවිධ කණ්ඩායම්, නායකයන්, අන්තර්ජාතික සංවිධාන, අන්තර්ජාතික ප්‍රජාව, ඒ ප්‍රජාවේ කොටස් විවිධ ප්‍රශ්න ගැන අදහස් දැක්වීම ගැන විරුද්ධත්වය ප්‍රකාශ කළේ නැත. නමුත් අවශ්‍ය විග්‍රහයන් කරමින් ඒ ප්‍රශ්න විසඳීමේ ජාතික වගකීම රට ගැන වගකීම තියෙන්නේ ඒ ජනතාවගේ පොදුජන ඡන්දයෙන් පත්වූ තමාට බව එතුමා හොඳින්ම පෙන්වා දුන්නා.මේ සම්බන්ධයෙන් අන්තර්ජාතික සංවිධාන, අන්තර්ජාතික නායකයන් ආදේශකයන් නොවන බවයි ජනාධිපතිතුමා ප්‍රකාශ කළේ.ඇතැම් අන්තර්ජාතික නායකයන් කරනු කියනු ලැබූ දේවල් අනුව රට ගැන හිතා කළ මේ කතාව නිර්භීත ප්‍රකාශයක් ද වෙනවා...?සැබැවින්ම මෙය වැදගත් අන්තර්ජාතික පණිවුඩයක් ගෙන දෙනු ලැබූ කතාවක්. මක්නිසාද පසුගිය කාලය තුළදීම ශ්‍රී ලංකාව වැනි රටවල ස්වාධිපත්‍යය, ස්වෛරීභාවය හා නිදහස උල්ලංඝනය වන ආකාරයෙන් විවිධාකාර අන්තර්ජාතික බලවේග ක්‍රියාත්මකව තිබෙන නිසයි. මේ සම්බන්ධයෙන් ජනාධිපතිතුමා අවධාරණය කළ ඊළඟ කරුණෙන් ද තවත් වැදගත් අන්තර්ජාතික පණිවුඩයක් දෙනු ලැබුවා.ඒ අන්තර්ජාතික නීතිය රට රටවල්වල ක්‍රියාත්මක විය යුත්තේ ක්‍රියාත්මක කළ යුත්තේ ඒ රටවල සමාජ දේශපාලන ආර්ථික හා වාස්ථවික විෂයබද්ධ තත්ත්වයන් සලකා බලමින් මිස වෙනත් ආකාරයකින් නොවිය යුතු බවයි.මේ කතාවේදී ජාතික වශයෙන් ද වැදගත් වන කාරණා කීපයක් එතුමා ඉස්මතු කර දෙනු ලැබුවා.ඉන් පළමුවැන්න ත්‍රස්තවාදය පරාජය කිරීමෙන් පසුව මේ රට සංවර්ධනය කිරීම සඳහා (විශේෂයෙන් උතුරු නැඟෙනහිර සංවර්ධනය කිරීමට)රජය ගෙන යනු ලබන ප්‍රතිපත්තියත් එතුමා පැහැදිලි කළා. ඒ සඳහා අන්තර්ජාතික ප්‍රජාව, විවිධ රටවල්, එක්සත් ජාතීන්ගේ සංවිධානයේ ආධාර උපකාර ශ්‍රී ලංකාව බලාපොරොත්තු වන බව ජනාධිපතිතුමා ප්‍රකාශ කළා.මෙම වැදගත් කතාවේ මෙම අංශය ලංකාවට ප්‍රතිලාභ ගෙන දෙන ආකාරයට සකස් වී තිබුණා.එසේම උතුරු නැඟෙනහිර ප්‍රශ්න ආශ්‍රයෙන් පැවතුණ හා පසුගිය කාලය තුළ මතුවුණ ගැටලු ශ්‍රී ලංකාව විසින් විසඳනු ලබන ආකාරය ද එතුමා විස්තර කළා.එමඟින් උතුරු නැඟෙනහිර ප්‍රජාතන්ත්‍රවාදය හා ප්‍රජාතන්ත්‍රවාදී පරිපාලන ආයතන ප්‍රතිෂ්ඨාපනය කිරීම, අවතැන්වූවන් නැවත පදිංචි කිරීම, ඔවුන්ගේ මානුෂික අවශ්‍යතා සපුරාලීම යනාදී මානුෂික කරුණු පැහැදිලි කෙරුණ අතරම ඒ සම්බන්ධයෙන් තමන් ජගත් ප්‍රජාව දෙස විවෘත මනසකින් හා විවෘත භාවයකින් සිටින බවද ප්‍රකාශ කළා. මේ කතාවෙන් ලංකාවට ප්‍රතිලාභ ලැබෙන බව සහතිකයි.මේ අනුව කෙටිකාලීනව උතුරු නැඟෙනහිර තිබෙන ප්‍රශ්න පමණක් නොව දිගුකාලීනව උතුරු නැඟෙනහිර ප්‍රශ්න විසඳාගැනීමටත් රජය ගනු ලබන දේශපාලන ක්‍රියාමාර්ග පැහැදිලි කරනු ලැබූ අතර ඒ සඳහා අන්තර්ජාතික සහයෝගය ඉල්ලා සිටිනු ලැබුවා.මේ නිසා ජනාධිපතිතුමාගේ මේ කතාවෙන් ඉදිරි කාලයේදී ශ්‍රී ලංකාව ගැන පවතින වැරදි මත මිත්‍යා මත දුරු වී මේ රට සංවර්ධනය හා ජාතික එක්සත්කම සඳහා වඩා පහසු වාතාවරණයක් එක්සත් ජාතීන්ගේ සංවිධානය තුළත් ජාත්‍යන්තර ප්‍රජාව අතරත් ඇතිවේ යැයි බලාපොරොත්තු විය හැකියි.එක්සත් ජාතීන්ගේ සංවිධානයේ සාමාජික රටවල් 192ක් අතුරින් එම රටවල රාජ්‍ය නායකයන්ගේ දැනටමත් කෙරෙන කතා අතරින් ඉතාමත් තීරණාත්මක හා වැදගත් කතාවක් කළ රාජ්‍ය නායකයා ලෙස මහින්ද රාජපක්ෂ ජනාධිපතිතුමාගේ කතාව එක්සත් ජාතීන්ගේ ඉතිහාසය තුළ සනිටුහන් වනු නිසැකයි. එය මේ රටට කීර්තියක් හා මේ රටේ සුබසිද්ධිය ප්‍රාර්ථනා කරන ලොව පුරා සිටින ජනතාවගේ උද්යෝගයට කරුණක් වන බව සඳහන් කළ යුතුයි.සංවාද සටහන් සරත් පෙරේරාඡායාරූපය විමල් කරුණාතිලකමහාචාර්ය ගාමිණී සමරනායකඉතාම වැදගත් කතාවක්. ත්‍රස්තවාදය ජයගැනීමෙන් පසු එක්සත් ජාතීන් අමතා එතුමා කළ පළමු කතාව ලෙස මෙය වැදගත් වනවා මෙන්ම එතැනින් ලෝක ප්‍රජාව සමඟ ත්‍රස්තවාදය සම්බන්ධයෙන් ලංකාවේ අත්දැකීම් ලෝක නායකයන් සමඟ බෙදා හදාගැනීමට ද අවස්ථාව ලැබුණා.නව ජනවරමකින් වරම් ලබා පාර්ලිමේන්තු මැතිවරණයකින් ද අති විශිෂ්ට ජයග්‍රහණයක් ලැබ දෙවැනි ධූර කාලයට දිවුරුම් දෙන්න ආසන්න කාලයක ඉතාම ශක්තිමත් පදනමක සිටයි ජනාධිපතිතුමා එක්සත් ජාතීන් අමතනු ලැබුවේ.බටහිර ඇතැම් නායකයන් අකුල් හෙලද්දිත් ත්‍රස්තවාදය ත්‍රස්තවාදය ලෙස සලකා ජනතා සුබසිද්ධිය සඳහා එය අවසන් කිරීමට ගත් ක්‍රියාමාර්ග එතුමා නිර්භීතව ප්‍රකාශ කළ අතර සාමය ගොඩනැඟීම හා සංවර්ධනය පිළිබඳව ගනු ලබන ක්‍රියාමාර්ගත් විස්තර කර දෙනු ලැබුවා.එතුමා එතැනදී පෙන්වා දෙනු ලබන වැදගත්ම කාරණය රට තුළින්ම දේශීය විසඳුමක් අවශ්‍ය යැයි කියන කාරණයයි. එසේ නොවන විසඳුම් සාර්ථක නොවන බව එතුමා පෙන්වා දුන්නා.අප දන්නා පරිදි මේ රට ගොඩගැනීම සඳහා විය යුත්තේත් එයමයි.එක්සත් ජාතීන් තුළ අපි කවුරුත් සමාන රටවල්.එක රටක ප්‍රශ්න විසඳාගැනීමේදී වෙනත් රටක් අනුගමනය කිරීම අවශ්‍ය නැහැ.දැන් ශ්‍රී ලංකාව ත්‍රස්තවාදයේ අළු දූවිලි ගසා දමා ලෝකය ඉදිරියේ දෙපයින් නැඟී සිටින රටක්. එම සමස්ත ක්‍රියාදාමය සඳහා ලංකාවට පැහැදිලි දර්ශනයක් හා පැහැදිලි මාවතක් තිබෙන බව ලෝකයටම එතුමා පැහැදිලි කළා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=af1009267</link>
    <topic>ගුරු ඇබෑර්තු රාශියක් අයවැය ලේඛනයට පෙර පුරවනවා</topic>
    <author>සුභාෂිණී ජයරත්න අරුණි මුතුමලී</author>
    <content>අධ්‍යාපන ඇමැති බන්දුල ගුණවර්ධන2011 දී ශිෂ්‍යත්ව විභාගය පවත්වන දින හෝ වකවානු වෙනසක් සිදුවෙන්නෙ නැහැ. නමුත් මේ වනවිට අධ්‍යාපන ප්‍රතිසංස්කරණ සඳහා පාර්ලිමේන්තුවේ රැස්වන විශේෂ උපදේශන කාරක සභාවේ ළමා රෝග විශේෂඥයන්, ස්නායු විශේෂඥයන්, මනස පිළිබඳ විශේෂඥයන්, වෛද්‍යවරු, අධ්‍යාපනඥයින්, විශ්ව විද්‍යාල මහාචාර්ය ආචාර්යවරු විශාල ප්‍රමාණයක් දැනට පවත්වන ශිෂ්‍යත්ව විභාගයට විරුද්ධව තේරීම් කාරක සභාවට සාක්ෂි දී තියෙනවා.වැඩිදෙනෙක් කියන්නේ දරුවාගේ මානසික තත්ත්වයට ඔරොත්තු නොදෙන බරක්, ළමා මනසට අසාධාරණ ලෙස පටවා ඇති බවයි. එය දිගුකාලීනව ළමා මනසට ද බලපාන බවයි. වයස අවුරුදු 10 දී ඔරොත්තු නොදෙන බර නිසා අනාගත සංවර්ධනයේදී අහිතකර බලපෑමක් ඇතිවන බව විද්‍යාත්මකව ඔප්පු කරනවා. ඒ නිසා ඔවුන් වැඩි දෙනෙක් අපිට යෝජනා දෙකක් ඉදිරිපත් කළා. පළමු වැන්න ශිෂ්‍යත්ව විභාගය වයස අවුරුදු 12 වනවිට 7 වන ශ්‍රේණියේදී (අවශ්‍ය නම් පමණකි) පවත්වන ලෙස.දෙවැන්න විෂය මාලා, ප්‍රශ්න පත්‍ර සැකසීම යනාදියේදී හා අධ්‍යාපන ක්ෂේත්‍රයේ තීන්දු ගැනීමේදී කමිටුවට රට පිළිගත් විශේෂඥ වෛද්‍යවරුන්ගේ සහාය ලබා ගන්නා ලෙස.මානව ප්‍රාග්ධනය සාදන ක්‍රියාවලියේදී දරුවාගේ මනස ගැන විද්‍යාත්මක අධ්‍යයනයක් නොකොට ඉගැන්වීම තීරණය කිරීම සාධාරණ නැහැ.සාමාන්‍ය පෙළ ගණිතය ධ්ධ් පැය 1/2 ක් වැඩිකර පැය 2 1/2 ක් දක්වා ලබාදෙන්න තීරණය කර තිබෙනවා. කලින් දුන්නේ පැය 2 යි. අධ්‍යාපන අමාත්‍යංශය කරුණු දෙකකට මැදිහත් වෙන්නෙ නැහැ. ඒ පාසල් වලට දරුවන් ඇතුළත් කිරීම හා අත්තනෝමතික ගුරු මාරු සඳහායි. අධ්‍යාපනයේ ගුණාත්මක, ව්‍යුහාත්මක, ප්‍රමාණාත්මක වෙනස්කම් සමුදායක් ඇති කිරීම වෙනුවෙන් අධ්‍යාපන අමාත්‍යංශය නිරන්තරයෙන් විවිධ පියවර ගෙන තියනවා.පසුගිය සාමාන්‍ය පෙළ ශිෂ්‍යයන්ගෙන් අඩකට වැඩි ප්‍රමාණයක් උසස් පෙළට සුදුසුකම් නොලබා සාමාන්‍ය පෙළ අසමත් වෙනවා. මේ පිළිබඳව අපි ජාතික අධ්‍යාපන ආයතනය, විභාග දෙපාර්තමේන්තුව, අධ්‍යාපනඥයින්, විශ්ව විද්‍යාල අධ්‍යාපන පීඨ, විවිධ විද්වතුන් සමඟ දීර්ඝ ලෙස සාකච්ඡා කළා.ඒ අනුව අපි ඉලක්කයක් හදාගෙන තියෙනවා 2010 වර්ෂයේ දී කලින් වර්ෂයට වඩා 20% කින් පමණ සාමාන්‍ය පෙළ ප්‍රතිඵල මට්ටම ඉහළට ගේන්න. මේ සඳහා පියවර රාශියක් ගත්තා. ඉන් එකක් තමයි ඉතිහාසයේ ප්‍රථම වතාවට විභාග දෙපාර්තමේන්තුව ආදර්ශ ප්‍රශ්න පත්‍ර සකස් කර සංයුක්ත තැටි වශයෙන් බෙදාහැරීම. දෙවැන්න, එකී ආදර්ශ ප්‍රශ්න පත්‍ර උතුරු නැඟෙනහිර සහිතව මධ්‍යස්ථාන 1200 ක පාසල් වලට (ජාතික, පළාත් මෙන් ම පෞද්ගලික පාසල්වලත්) මෙම ප්‍රශ්න පත්‍ර මුද්‍රණය කර වැඩමුළු සම්මන්ත්‍රණ පැවැත්වූවා. ඒ සඳහා වැඩි වියදමක් දරා තියෙනවා.ආදර්ශ ප්‍රශ්න පත්‍ර විභාග දෙපාර්තමේන්තුව විසින් පිළිතුරු ලබා දීමෙන් පසු අධ්‍යාපන ග්‍රන්ථ ප්‍රකාශන දෙපාර්තමේන්තුව විසින් ඒවා පොත් ලෙස මුද්‍රණය කර සහන මිල ගණන් යටතේ දරුවන්ට ලබා දෙන්නටත් කටයුතු යොදනවා.පසුගිය සාමාන්‍ය පෙළ විභාග ප්‍රශ්නවලට ශිෂ්‍යයන් පිළිතුරු ලියනවිට කළ වැරැදි විශ්ලේෂණය කර ඒවා නිවැරැදි කළ යුතු ආකාරය පිළිබඳව ද විභාග දෙපාර්තමේන්තුව විසින් මුද්‍රණය කර ලබා දෙනවා.ශිෂ්‍යයන්ටත් එය දැකගැනීමට අධ්‍යාපන ග්‍රන්ථ ප්‍රකාශන අංශය ඒවාත් මුද්‍රණය කර ලබා දෙනවා. ඒවා ඕනෑම අයකුට ගත හැකියි. පසුගිය නව නිර්දේශය ක්‍රියාත්මක වීමෙන් පසු එම සාමාන්‍ය පෙළ ප්‍රශ්න පත්‍රය මුද්‍රණය කරදෙනවා.මේ සම්මන්ත්‍රණ මාලාව නිමවීමෙන් පසු ජාතික අධ්‍යාපන ආයතනයේ දේශකයන් හා විභාග දෙපාර්තමේන්තුවේ දේශකයන් මෙන් ම අධ්‍යාපන විශේෂඥයන් විසින් තෝරාගත් පාසල් වල විභාගයට සාර්ථකව මුහුණ දිය යුතු ආකාරය පිළිබඳව අධ්‍යාපන සම්මන්ත්‍රණ මාලාවක් ද පැවැත්වෙනවා. එම නිසා මෙවර ඉදිරි සා. පෙළට වඩා වැඩි විශ්වාසයකින් හා පෙර සූදානමකින් පහසු ජයග්‍රහණයක් ලබාගත හැකි ආකාරයට අපි සා/ පෙළ විභාගය සඳහා පියවර ගෙන තියෙනවා.ඉතිහාසයේ ප්‍රථම වතාවට ශිෂ්‍යත්ව විභාගය සමතුන්ට විභාග දෙපාර්තමේන්තුව විසින් තව මාසයක් තුළ සහතිකයක් පාසල හරහා ලබා දෙනවා. මීට කලින් අඩු ආදායම් ලාභීන්ට ශිෂ්‍යත්ව දීම හා පාසල් වලට දරුවන් ඇතුළත් කරන්න කඩඉම් ලකුණු පමණයි ශිෂ්‍යත්ව විභාගයෙන් ලබාදුන්නේ.විභාගයට පෙනී සිටි මුළු ශිෂ්‍යන්ගෙන් සියයට 10 කට පමණයි, ඒ කඩඉම් ලකුණ ලැබුණේ. එවිට ශිෂ්‍යත්ව විභාගයට පෙනී සිටි ශිෂ්‍යයන්ගෙන් සියයට 90 කට මවිපියන්ගෙන්, ඥාතීන්ගෙන්, ගුරුවරුන්ගෙන් විවිධ දෝෂාරෝපණ වලට ලක්වුණා. හැමෝම පොඩි ළමයට කියන්න පටන් ගත්තා ඔයාට ශිෂ්‍යත්ව විභාගයවත් සමත් වෙන්න බැහැනේ කියලා. එමගින් මේ දරුවන් මානසිකව අහිතකර පීඩනයට ලක් වූවා.මේ නිසා ඍණාත්මක සිතුවිලි ඇතිවෙනවා. විභාගයක් පාස්වෙන්නේ ප්‍රශ්න පත්‍රයට ලකුණු 35 ට වැඩියෙන් ගත් අයයි. පොදු විභාග ලකුණුදීමේ ක්‍රමය අනුව ප්‍රශ්න පත්‍රයට 1/3 කට වඩා ලකුණු ගත්තොත් සමත් කියලා තමයි කියන්නේ.නමුත් ඔබ ඇසූ පරිදි පසුගිය වසරවල ශිෂ්‍යයන්ට සහතිකයක් ලබාදෙන්න හැකියාවක් නැහැ. මේ වසරේ සිට ඉදිරියට සියලුම ශිෂ්‍යත්ව විභාගයන් වලදී මේ සහතිකය ලබාදෙනවා. මේ සහතිකය මඟින් ලක්ෂ සංඛ්‍යාත දරු පිරිසකට අධ්‍යාපනය පිළිබඳ අලුත් බලාපොරොත්තු ඇතිවෙනවා. එසේම අඩු ලකුණු ගත් අය තවදුරටත් ඉගැන්වීම් කර ඉහළ තත්ත්වයකට ගෙන ඒමට ගුරුවරුන්ටත් මවුපියන්ටත් මෙමගින් පහසුවක් සැකසෙනවා.ගුරු මාරු ප්‍රතිපත්තියක් රටේ ක්‍රියාත්මක වුණත් රට තුළ දැවැන්ත අර්බුදයක් ඇති වී තියන බව අවංකවම පිළිගත යුතුයි. ඈත හද්දා පිටිසර හඬක් නඟන්න බැරි මවුපියන්ගේ දරුවෝත් දරුවෝයි; කොළඹ නගරයේ වරප්‍රසාද ලත් මවුපියන්ගේ දරුවෝත් දරුවෝයි. නමුත් ඈත ගම්මාන වල විද්‍යාව, ගණිතය, ඉංග්‍රීසි වැනි මූලික විෂයන් සඳහා ප්‍රමාණවත් ගුරුවරු සංඛ්‍යාවක් නැහැ.ඒ ගුරු හිඟය දීර්ඝ කලක් තිස්සේ පැවැතුණා. ඒ දරුවන් කොතරම් මහන්සි වුණත්, දිනපතා පාසල් ගියත් විභාගය සමත් වෙන්න අපහසුයි. නමුත් නාගරික පහසුකම් සහිත පාසල්වල විශාල ගුරු අතිරික්තයක් තියෙනවා. විශේෂයෙන් ජාතික පාසල්වල. ජනප්‍රිය පාසල් වල අවුරුදු 20, 25, 15, 10 එකම පාසලක රැඳී ඉන්න ගුරුවරු සිටිනවා.අපි රජයක් ලෙස කල්පනා කරන්නේ රටතුළ සිටින සියලු දරුවන් රටේ දරුවන් නිසා මේ අයට නියම සාධාරණයක් ඉටුවීමට නම් කවුරු කැමැති, අකැමැති වුවත් අඩුම තරමින් අවුරුදු 8 කින් පසුව අනිවාර්යයෙන් ම වෙනත් පාසලකට මාරුවිය යුතුයි. මෙයත් ප්‍රමාණය ඉක්මවූ කාලයක්. රාජ්‍ය සේවයේ, අධිකරණ සේවයේ, වෛද්‍ය සේවයේ අයට මෙන් ම සෑම අංශයකටම මීට වඩා අඩු කාලයකදී අනිවාර්යයෙන් ම ස්ථාන මාරුවක් වෙනවා.දක්ෂ ගුරුවරයකු එකම පාසලක් සිටියොත් වෙනත් පාසලක දක්ෂ ශිෂ්‍යයන්ට ඒ අවස්ථාව අහිමි වෙනවා. ගුරුවරු දෙවිවරු වන්නේ වෛද්‍ය සේවයටත් වඩා සේවයට කැපවූ නිසයි. එම නිසා අවංක ගුරුවරු මේ ගුරුමාරු ප්‍රතිපත්තිය ක්‍රියාත්මක කරනවාට කැමැතියි. එක්තරා දුෂ්කර ප්‍රදේශයක විදුහල්පතිවරයෙක් දිනක් මට කිව්වා එල්.ටී.ටී.ඊ. ය නැති කරනවාට වඩා පිනක් ලැබෙනවා. මේ අවුරුදු ගණනක් එකතැන ඉන්න ගුරුවරු මාරු කිරීමෙන් කියලා.ඉදිරියේදී ඇතිවන පුරප්පාඩු අනුව සෑම වර්ෂයකදීම අවශ්‍යතාව මත විභාග පැවැත්වීම තීරණය කරනවා. නමුත් සමහර විට වාර්ෂිකව පැවැත්වීමට අවශ්‍ය නොවන අවස්ථා තියෙනවා. උදාහරණ ලෙස උපාධිධාරී ඉංග්‍රීසි ගුරුවරු බඳවා ගැනීම සඳහා පසුගියදා ප්‍රසිද්ධ විභාගයක් පැවැත්වූවා. එයට 8000 කට අධික ඉංගිරිසි මාධ්‍ය උපාධිධාරී පිරිසක් පෙනී සිටියා. පෙනී සිටි 8000 න් දළ වශයෙන් අඩක් විභාගය සමත් වුණා. ඒ සමත්වූ සංඛ්‍යාවෙන් ජාතික පාසල් වලට බඳවා ගන්නේ 554 යි.ඉතිරි විභාගය සමත් 3500 ක පිරිස අතිරේක වියදමක් දරා විභාගය පැවැත්වීමෙන් තොරව පළාත් පාසල්වල ඉංගිරිසි මාධ්‍යයෙන් ඉගැන්වීම සඳහා සම්මුඛ පරීක්ෂණ මගින් තෝරා ගන්න පුළුවන්. එම නිසා පළාතේ මහ අමාත්‍යවරු සතුටු වුණා තම පළාත්වල අවශ්‍යතා සඳහා පැවැත්වූ ගුරු විභාගයේ ප්‍රතිඵල අනුවම ඉංගිරිසි මාධ්‍ය ගුරුවරු බඳවා ගැනීමට හැකිවීම ගැන.මේ ලිපිය පළවන විටත් ශිෂ්‍යත්ව ප්‍රතිඵල නිකුත්ව අන්තර්ජාලයේත් පළවී තියේවි. පසුගිය වර්ෂයේ ශිෂ්‍යත්ව විභාගයට ශිෂ්‍යයන් 315000 ක් පමණ පෙනී සිටියා. අපි ඉතාම කඩිනමින් හා කාර්යක්ෂමව ප්‍රතිඵල ලබාදීම සඳහා විභාග කොමසාරිස්තුමාට උපදෙස් දී තිබුණා. විභාගය පැවැත්වූ දිනයේ සිට මසක් ඇතුළත ප්‍රතිඵල නිකුත් කරන්න කියලා. ඒ උපදේශය මෙවර හරියට ක්‍රියාත්මක වුණා.අධ්‍යාපන අමාත්‍යංශයේ සියලු කටයුතු දැන් වෙනස් කරගෙනයි යන්නේ. විභාග, විෂය නිර්දේශ, ප්‍රතිඵල කඩිනමින් ලබාදීම වැනි වෙනස්කම් රාශියක් ව්‍යුහාත්මක හා ගුණාත්මක වශයෙන් සිදුකරගෙන යනවා. ඒ අනුව තමයි විභාග ප්‍රතිඵල කඩිනමින් ලැබීමේ වාසිය දරුවන්ට ලැබෙන්නේ.සෞන්දර්ය ගුරුවරු 3174 ක් බඳවා ගන්නා නමුත් ඒ සඳහා සෞන්දර්ය විශ්ව විද්‍යාල උපාධිධාරීන් පුරප්පාඩු සංඛ්‍යාවට වඩා දෙගුණයක් පමණ ඉල්ලුම් කර තිබෙනවා. මේ නිසා රටේ පවතින නීතිය අනුව අනිවාර්යයෙන් විභාගයක් පැවැත්විය යුතුයි.මේ අනුව ඔක්තෝම්බර් 9 දා සෞන්දර්ය උපාධිධාරීන් බඳවා ගැනීමේ විභාගය පැවැත්වෙනවා. මේ විභාගයේ ප්‍රතිඵල අනුව සම්මුඛ පරීක්ෂණයට කැඳවා හැකි ඉක්මනින් මේ 3174 ක පිරිස ගුරු සේවයට බඳවා ගැනීමට විධිවිධාන යොදනවා.ජාත්‍යන්තර හා පෞද්ගලික පාසල් පිළිබඳ පාර්ලිමේන්තුවේ විශේෂ අධ්‍යාපන හා උපදේශක කමිටුවට තොරතුරු හා නිර්දේශ රාශියක් ඉදිරිපත් කර තියනවා. ඒ අනුව ඉදිරියේ ගෙනෙන නව අධ්‍යාපන පනතින් ජාත්‍යන්තර හා පෞද්ගලික පාසල් අධීක්ෂණයට අවශ්‍ය නීතිමය ප්‍රතිපාදන සැලසෙනවා ඇති.පුළුවන්. ඕනෑම වයසක අයකුට බාහිර අපේක්ෂකයකු ලෙස සාමාන්‍ය පෙළ උසස් පෙළ සඳහා විභාගයට පෙනී සිටිය හැකියි. පාසල් අධ්‍යාපනයෙන් හෝ පෞද්ගලික අධ්‍යාපනයක් ලැබීමෙන් හෝ එසේත් නැතිනම් ස්වයං අධ්‍යාපනයකින් පෞද්ගලික අයැදුම්කරුවන් ලෙස මුදල් ගෙවා විභාගයට පෙනී සිට ප්‍රතිඵල ලබාගත හැකියි.පහ වසර , ශිෂ්‍යත්ව, සාමාන්‍ය පෙළ හා උසස් පෙළ විභාග පැවැත්වීම සම්බන්ධයෙන් දරුවන්ට සිදුවී ඇති හා සිදුවිය හැකි සකලවිධ අසාධාරණකම් ඉවත් කරනවා. හිතාමතා විභාග කඩාකප්පල් කිරීම හා අධ්‍යාපන ක්‍රමය ගැටලු නිර්මාණය කිරීම ඉතා සුළු පිරිසකගේ වැඩක්. ඉදිරියේ දී විභාග සම්බන්ධ නීති හා රෙගුලාසි ඉතා දැඩිව ක්‍රියාත්මක කිරීමට අවශ්‍ය විධිවිධාන යොදනවා.මේ සෑම විභාග ප්‍රතිඵලයකට මිනිස් ජීවිතයක් ඔසවා තැබීමට හෝ අගාධයට ඇද දැමීමට ඉවහල් වන නිසා මේ ප්‍රශ්නය දෙස ගැඹුරින් අධ්‍යයනය කළ යුතුයි. අදාළ පාර්ශ්ව සමඟ සාකච්ඡා කර දැඩි තීරණයන්ට හා නිගමනයන්ට එළඹීම සාධාරණයි.විද්‍යාපීඨ ගුරුවරු 3000 කට ආසන්න පිරිසකට පත්වීම් ලිපි හා ස්ථානගත කිරීම් මේ දිනවල සකසා ගෙන යනවා. ඒ ඒ පළාත්වල තිබෙන පුරප්පාඩු පිරවීමට මේ විද්‍යාපීඨ පත්වීම් ප්‍රමාණය ප්‍රමාණවත් නැහැ. එම නිසා පළාත් හා ජාතිත පාසල් වලට අනුපාතික වශයෙන් විද්‍යාපීඨ ගුරුවරු බෙදාදීම සඳහා ලැයිස්තු සැකසෙමින් පවතිනවා.ඉතා ඉක්මනින් පත්වීම් ලබා දෙනවා. ඒ අනුව ඉංගිරිසි ගුරුවරු, සෞන්දර්ය හා විද්‍යාපීඨ ගුරුවරු වශයෙන් වූ ගුරු සේවයේ ඇබෑර්තු රාශියක් නොවැම්බර් අය වැය ලේඛනයට පෙර පුරවා අවසන් කරනවා.සුභාෂිණී ජයරත්න අරුණි මුතුමලී‘ඇමැතිතුමනි මේ අහන්න’ අප ආරම්භ කළ විශේෂාංගයට ඔබගෙන් ලැබෙන ගැටලු ප්‍රමාණය අතිවිශාලය. මෙතෙක් හමුවූ හා හමු නොවූ ඇමැතිවරුන් රැසකට ඉදිරියේ දී ඔබේ ගැටලු ඉදිරිපත් කරන්නට ද අප සූදානම්. මේ වනවිට ඔබේ ගැටලු රාශියකට ද කඩිනම් විසඳුම් ලබාදී ඇත. අපේ බලාපොරොත්තුව ද එයයි. ඔබේ ගැටලු අප වෙත එවීමේදී ලියුම් කවරයේ හෝ ෆැක්ස් ලිපියේ ඉතා පැහැදිලිව ගැටලුව යොමු කිරීමට අවශ්‍ය ඇමැතිවරයා හෝ අමාත්‍යංශය සඳහන් කර එවන්න. ඔබේ නම, ලිපිනය හා දුරකතන අංකය සමඟ ගැටලු හෝ යෝජනා පහත ලිපිනයට යොමු කරන්න “ඇමැතිතුමනි මේ අහන්න”, ‘සිළුමිණ’, ලේක්හවුස්, ඩී.ආර්. විජේවර්ධන මාවත, කොළඹ - 10. ෆැක්ස් - 2429260කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=af1009266</link>
    <topic>සැප්තැම්බරය හැඩ කරන පොත් ප්‍රදර්ශනය</topic>
    <author>ටිරෝනි</author>
    <content>සිත නැවතුණු තැනක්සුපුරුදු පරිදි බණ්ඩාරනායක සම්මන්ත්‍රණ ශාලාව අතුරු සිදුරු නැතිව පිරී ගිහින්. මෙවර ප්‍රධාන ශාලාව ප්‍රතිසංස්කරණ කටයුතු සඳහා වෙන් කරලා. ඒ නිසාම තදබදය තවත් වැඩියි වගේ. කොහොම වුණත් සැප්තැම්බරයේ පොත් ප්‍රදර්ශනය ජනතාවගේ ජීවිත ඒකාකාරී බවෙන් මුදවනවා කියලා මට හිතෙනවා.කොළඹ සහ තදාසන්න නගරවල ජීවත්වන මිනිසුන්ට නම් වේදිකා නාට්‍යයක් බලන්න, පහසුකම් සපිරි සිනමාහල්වලින් චිත්‍රපටයක් බලන්න අවස්ථාව තියෙනවා. ඒත් ඈත පළාත්වල ජනතාවගේ ජීවිතවලට වෙනසක් ලබා දෙන්න සමත් දේ සංවිධානය කෙරෙන්නේ ඉඳහිට. පොත් ප්‍රදර්ශනයත් ඒ අතළොස්ස අතරට ගන්න පුළුවන්.ප්‍රදර්ශනය කිව්වට පොත් බලන්න එන මිනිස්සු හැම දෙනාම එක පොතක් හරි ගන්න බවයි පෙනුනේ. බහුතරයක් පොත් කුටිවල සේවක මහත්වරු අතිශයින්ම කාර්ය බහුලයි. පව් කියලා හිතෙන තරමට. බැලූ බැල්මට ආරම්භයේදී පොත් ප්‍රදර්ශනයට තිබුණු ජනතා ආකර්ෂණය වැඩිවෙලා කියලා තමයි හිතෙන්නේ.ඒත් ඇතැම් දෙනා ප්‍රදර්ශන භූමියට යාම ප්‍රතික්ෂේප කරන බවකුත් පෙනෙනවා. ඒ එතුළ ඇති, වසරින් වසර වැඩි වෙන සැනකෙළි ලක්ෂණ නිසා වෙන්නත් ඇති. ප්‍රදර්ශන භූමියේදී මුණ ගැසුණු අපේ මිතුරු මිතුරියන් කතා වුණේ මීළඟට කතුරු ඔන්චිල්ලා, මාරක ලිඳ වගේ දේවල් වුණත් පොත් ප්‍රදර්ශන භූමියේදී දැකගන්න ලැබේවිද කියලයි.වර්තමානයේ මිනිස්සු අදහස් ප්‍රකාශ කරනවා ඉතාම අඩුයි. අපි අවට ඉන්න බහුතරයක් අයත් වන්නේ සාවදාන ප්‍රජාවට. මිනිසුන්ට තම තමන්ට හිතෙන දේ සමාජයට ප්‍රකාශ කරන්න මාධ්‍යයන් අවම වීම එයට එක් හේතුවක් තමයි. ඒත් පොත් ප්‍රදර්ශනයට පැමිණි ජනතාවට කැමැති නම්, කැමැති පරිදි තමන්ගේ අදහස් ප්‍රකාශ කරන්න පුංචි ඉඩක් මෙවරත් වෙන් වෙලා තිබුණා. ඒ ඉඩේ නොයෙකුත් අදහස් අතර ප්‍රදර්ශනයේ මූලික ප්‍රස්තුතය යටතේ ලියවුණු කවි කිහිපයකුත් මගේ නෙතට හසු වුණා.යන එන දන මන සෑමපිනවන පොත පත බෝයකැඳවන විලස සැවෝම – පා මදහස්සැනකෙළි බිමකි කදීමසැම සිත් සතුටු කෙරේයනැව් නැගිලා යන සේම – ගලිවරයන්බෝ කලකින් හමු වූවෝඅලුතින් දැන හැඳිනුවෝඅතහැර කෙළෙසක යම්දෝ - මේ විලසින්වඩවා නිවස පුරාමරැකගෙන නෙතු යුග සේමදින දින ඇසුරු කෙරේය – නිදි මරමින්මේ කවිය ලියලා තිබුණේ තිලකා පියදාස නම් කිවිඳියක්. කොහොම නමුත් ඇය පොත් ගැන දක්වන අදහස් වගේම පොත් ප්‍රදර්ශනය ගැන දක්වන අදහසුත් ඉතාම සාධාරණයි.පෙනී යන විදියට මේ කිවිඳිය ටිකක් දුර බැහැරක වාසය කරන කෙනෙක් වගේ. කොහොම වුණත් මේ අදහස් ප්‍රකාශනය සිත් ඇදගන්නා සුළුයි. තමන් යන එන දකින කරන දේ ගැන අදහස් ප්‍රකාශ කිරීමේ ක්‍රමවේදයක් සමාජයේ විවෘතව පවතිනවා නම් කොතරම් හොඳද කියලා මට හිතුණා. ඒ රසිකා මහින්දපාල සටහන් කර තිබූ මෙවන් වදන් කිහිපයක් නිසා.මිල ඉරාඅලුත් මිලක් අලවාතිබුණත් පොත්වලමමත් දරුවනුත්ගත්තෙමු පොත්දැනුම් පිපාසයසන්සිඳවනු වස්පොත් කොච්චර මිල දී ගත්තත් මිනිස්සු ඒවා කියවනවද කියලා පැනයක් තවමත් සාකච්ඡාවට බඳුන් වෙමින් තිබෙනවා. ඒත් පොත් ප්‍රදර්ශනේ මහා ජන ගංගාව දිහා බැලුවාම මට හිතුනේ කියවන්න කොච්චර කැමැත්තක් තිබුණත් පොත් මිලදී ගැනීම පහසු දෙයක් නෙමෙයි කියලා. පොත් ගන්න හරි, බලන්න හරි ජීවිතේ ඒකාකාරී බවෙන් මිදෙන්න හරි මිනිස්සු හැම සැප්තැම්බර් මාසෙම බණ්ඩාරනායක සම්මන්ත්‍රණ ශාලා භූමියට එන්න පුරුදු වෙලා.ඒ පුරුද්ද පොත් මූලික කර ගනිමින් බිහි වූවක් වීම වඩාත් යහපත්. කොහොම වුණත් මේ සියලු දේ අතර තවත් සාහිත්‍ය මාසයක් ගෙවී යමින් තිබෙනවා. විවිධ වූ මිනිසුන්, පාඨකයන්, නරඹන්නන් අතර කාර්ය බහුල වුණු පොත් ප්‍රදර්ශන භූමිය ලබන වසරේදීත් අපට මුණ ගැසෙයි. එදාටත් මේ සිදුවීම් එලෙසින්ම ප්‍රතිනිර්මාණය වේවි. පොතක් කියවනවටත් වඩා ගොඩක් දේ පොත් ප්‍රදර්ශනයට ගිහිල්ලා තේරුම් ගන්න පුළුවන් කියලා මට හිතුණා.ටිරෝනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=af1009265</link>
    <topic>මහාචාර්ය අද් - මුක්</topic>
    <author/>
    <content>සැක්කරයා පාණ්ඩුකම්බලේ ඉඳගෙන ඉඟුරු විස්කෝතුවක් කකා හිටිය. සීනි නැති කහට එක පැත්තකින් තියාගෙන..”සැක්කර සර්.. අපිත් ඒ කාලෙ ඔහොම සීනි නැතුව තේ බිව්ව.. නිකං නෙමෙයි සිංදුවකුත් කිය කියා...””මොකක්ද බං ඒ සීනි නැති සිංදුව?””සීනි නැතුව තේ බොන්නම්හාල් නැතිව බත් කන්නම්...””හියැහ්.. පුහ්.. හාල් නැතුව කොහොමද යකෝ බත් කන්නෙ?””කොහොම හරි අපි කෑව... සැක්කර සර් මොකද සීනි නැතුව තේ බොන්නෙ? කවුරු හරි කෙනෙක් කිව්වද?””ඔව් නේ.. තව්තිසාවෙ රටේ වෙදා කිව්වනෙ.. ඩයබිටීස් කියල..””ඉතින් ඕක සිම්පල් කේස් නෙ... හිතාගන්ඩකො මගෙ ඩයබිටීස් හොඳ වෙන්ඩ කියල.. සෑර් සැක්කරයනෙ.. සීනි අඩුවෙලා අඩුවෙලා යන්ඩ කියල හිතාගන්ඩකො.. සැක්කර සෑර්ට තියෙන්නෙ හිතන්න විතරයිනෙ..””ඒක නේ බං වැඩේ.. අනුන්ගෙ අමාරුකම්වලට රත්වෙන පාණ්ඩුකම්බලේ මගෙ අමාරුවකට රත්වෙන්නෙ නෑනෙ බං..””සෑර් භූ®මිතෙල් ටිකක් හලල යටින් ගින්දර පාරක් දාන්ඩද?.. මං එහෙම කරල තියෙනවා..”ඒ කියන්නෙ සැක්කරයගෙ පපුව වුණත් උණුකරන්ඩ උඹලට පුළුවන්..””පපුව නෙමෙයි සෑර් පස්ස පැත්ත..””හියැහ් හිහ් හිහ් ..” (සිකුරිටි කාරයා එවර සැක්කර සයිස් හිනාව දැම්මේය.කෝකටත් කියලා සැක්කර බොස් ජනෙල් පියන් දෙබෑ කරලා පහළ බැලුවේය.”මොකද බං අර මහා සෙනඟක්””සැක්කර සෑර්.. මේ දවස්වල අපේ දීපංකරේ සාහිත්‍ය මාසෙනෙ.. ඔය පොත් ගන්ඩ යන සෙනඟ කන්දරාව..””ෂුහ්.. මාරයි නේ බං.. ඔය ඔක්කොම පොත් ගන්ඩද?””දන්නෙ නෑ.. ගන්නවත් ඇති නැතුවත් ඇති.. බලල නිකං යනවත් ඇති..””ඔය ගන්න පොත් ඔක්කොම කියෝනවද බං””දන්නෙ නෑ.. කියෝනවත් ඇති නැතුවත් ඇති.. පෙණුමට තියල තියෙනවත් ඇති””මොනව වුණත් ඉතින් පොත්නෙ බං.. ටීෂර්ට් කලිසං විතරක් ගන්න සුපර් මාර්කට් සමාජයක පොත් පත් ගන්න කෙල්ලො කොල්ලො ඉන්නව කියන එකත් ලොකු ආඩම්බරයක්නෙ බං..”එසේ කියමින් සැක්කර සෑර් පාණ්ඩුකම්බලේ ඉඳගත්තේය.ඒ එක්කම ඔහු දඟලන්නට පටන් ගත්තේය. පස්සා පැත්ත අත ගෑවේය.”මේක රත්වෙලානෙ බං.. උඹ භූ®මිතෙල් හලල යටින් ගිනි තිබ්බද?””මං ඔය පැත්ත පළාතකවත් ආවෙ නෑ””එහෙනම් ඇත්තටම රත්වෙලා වාගෙ..””පල්ලෙහා බැලුව නං .. කාටවත් කරදරයක් ද කියල..”සැක්කර සෑර් නැගිටලා ඇවිත් ජනෙල් කවුළුවෙන් පහත බැලුවේය.”උඹලගෙ දීපංකරේ නවකතා කාරයෙක් බණ්ඩාරනායක සම්මන්ත්‍රණ ශාලාවෙ සිමෙන්ති පඩියක් උඩ ඉඳගෙන ඉන්නව...””ලොකු ප්‍රශ්නයක් ඇති.. සෑර් අනේ පිහිටවෙන්ඩකො...”එතකොටම සැක්කරයා අන්තරස්දාන විය.සිමෙන්ති පඩිය උඩ පොඩිවුණු කමිසයකින් සහ කලිසමකින් සැරසී කබල් සෙරෙප්පු දෙකක් ද දමාගෙන නවකතාකාරයා ඉඳගෙන සිටියේය.”මොකද මහත්තය මේ..? හෝන්දු මාන්දුවෙලා.. ලෝකෙම එපාවෙලා වාගෙ...””ලෝකෙම නෙමෙයි තුන්ලෝකෙම එපා වෙනව ආයිබොවන්ඩ””මහත්තයා නවකතාකාරයෙක් හැටියට සන්තෝස වෙන්ඩ එපායැ මෙච්චර සෙනඟක් පොත් ගන්ඩ එන එක ගැන?””ඔව් මට සතුටුයි..””පොත් කඩ කාරයින්ට මාර ආදායමක් නේ.. මහත්තේලටත් හොඳයිනේ..””හොඳයි .. හොඳයි.. සියේට දහයනේ””එතකොට පාඨකයන්ට?””සියේට තිහක් නේ””පොත් ලියපු අයට?””සියේට දහයනේ””සාහිත්‍ය මාසෙදිවත් ටිකක් වැඩි කරන්ඩ එපායැ..””හියැහ්..හික්.. පුහ්..” මහත්තයා සැක්කර සයිස් හිනාවක් දමාපු අපූරුව සැක්කරයාව ද විශ්මයට පත් කෙළේය.එකවරම නවකතාකාරයා නැඟිට දුවන්නට පටන් ගත්තේය. ඔහු බී.එම්.අයි.සී.එච්.එක පුරාම දුවන්නට පටන් ගත්තේය.සැක්කරයා ඔහු පසුපසින්ම දිව්වේය.”ඇයි මහත්තයෝ?””අපි පට්ටගහන එක්කෙනා එනවා.. කැති පොරෝ ඔක්කොම සාක්කුවෙ දාගෙන””කවුද?””අර එන්නෙ මහාචාර්ය පට්ට තුමා..”සැක්කරයා, මහත්තයා ළඟින් ඈත්ව පට්ට මහාචාර්යතුමා අබියසට ගියේය.”මහාචාර්යතුමාට පට්ට මහාචාර්ය කියන්නෙ ඇයි?””මගෙ ඓතිහාසික කාර්යභාරය නවකතා පට්ට ගහන එකනෙ..””එතකොට උගන්නන්නෙ නැද්ද?””..ඒ රස්සාව අත්ඇරල හුඟාක් කල්. මේක හරිම ලේසිනෙ.. දැන් රස්සාව පට්ට ගහන එක..””පට්ට ගහන්ඩ කොච්චර වෙලා යනවද?””සිම්පල්නෙ පැය කාලයි””නවකතාකාරයෙකුට නවකතාවක් ලියන්ඩ කොච්චර කාලයක් යනවද?””මං දන්න කෙහෙල්මලක් නෑ... මං නවකතා ලියන එකක්යැ.. මං කරන්නෙ නවකතා පට්ට ගහන එක.. යකෝ.. උන් අවුරුදු පහක් ලිව්වත් මට විනාඩි පහළොවයි යකෝ..””මහාචාර්යතුමාගෙ භාෂාව නම් හරිම සුඛනම්‍යයි.. සුගම්‍යයි.. සෞම්‍යයි.. පරිණතයි.. කියලා වැඩක් නෑ.. හියැහ්.. හික්.. පුහ්.. පැහ්.. නියම මහාචාර්ය භාෂාව.. හික්... හුක්.. පොහ්””පලයං යකෝ යන්ඩ”සැක්කරයා එවිට මහසොහොන් වේශය මවා ගත්තේය. මහාචාර්යවරයා දුවලා දුවලා ගොස් නැවතුණේ බෞද්ධාලෝක මාවතේය.එතකොටම ඉංග්‍රිසි පත්තර මිටියක් ඔලුව උඩ තියාගෙන කලිසං අඳින මහත්තයෙක් යනවාය.”මං ඉංග්‍රීසි.. මං ඉංග්‍රීසි.. මම ඉංග්‍රීසි.. සිංහල මහාචාර්ය.. ඒත් මං ඉංග්‍රීසි..””මොකද අර මහත්තයට පිස්සුද?””ටිකක් ඒ වගේ.. කතාකරල බලන්ඩ”සැක්කරයා ඒ මහත්තයා ඉදිරියට ගියේය.”සිංහල පත්තරවල සාහිත්‍යය ගැන ඇත්තෙම නෑ.. ඒකට ඉංග්‍රීසි පත්තර.. මේ බලන්ඩ පිටු.. පිටු.. අම්මට උඩු.. ඈවරයි.. දෑවරයි.. තුන් ඈවරයි..””මහත්තයා කවුද?”සැක්කරයා නොදන්නවා මෙන් ඇසුවේය.”මං සිංහල මහාචාර්ය.. හැැබැයි ඉංග්‍රීසි සපෝට්.. මගෙ ඔලුව ඉංග්‍රීසි””එතකොට සිංහල?”එවිට මහත්තයා තට්ටම් දෙක පස්සට දමා ගැස්සුවේය.”සිංහල පත්තරවල සාහිත්‍යය ඇත්තෙම නෑ..”එවිටම ඉස්කෝලෙ ළමයෙක් දුවගෙන ආවේය. පත්තර පිටු මිටියක් ම ඔහු අත විය.”අංකල් මේ බලන්ඩකො..?”බැලින්නම් සිළුමිණ පත්තරේ පුන්කලස අතිරේකයය. දිවයිනේ වට මඩල අතිරේකයය. ලංකාදීපයේ වීමංසා අතිරේකයය. ලක්බිමේ තඹරවිල අතිරේකයය. රාවයේ අවකාශ අතිරේකයය.”මේ තියෙන්නෙ සිංහල පත්තරවල සාහිත්‍ය ශාස්ත්‍රීය පිටු”සැක්කරයා ඇසුවේය.”මට ඕවා පේන්නෙත් නෑ.. මං දැක්කෙත් නෑ.. ඇස් තියෙන්නෙ බෙල්ලට උඩින්නෙ.. බෙල්ලට උඩින් මං ඉංග්‍රීසි..””එතකොට සිංහල?””බුරියට යටින්නෙ””එතකොට කොහොමද විශ්වවිද්‍යාලෙදි සිංහල උගන්නන්නෙ?”බුරියට යටින්නෙ..””කතාකරන්නෙ?””අධෝ මුඛයෙන්නෙ?”අධෝ මුඛ මහාචාර්යවරයා ඉංග්‍රිසි පත්තර ඔලුව උඩ තියාගෙන සිරිමාවෝ ශාලාව පැත්තට ගියේය.”ඔන්න ඔහොමයි වුණේ බං”ආපසු තව්තිසාවට පැමිණි සැක්කරයා සිකුරිටිකාරයාට කීවේය.”පට්ට මහාචාර්ය සහ අධෝමුඛ මහාචාර්ය.. හියැහ්.. හික්.. හුක්.. පොහ්”සැක්කරයා තනියම සිනාසෙන්නට පටන්ගත්තේය. ඒ සිනාව තව්තිසාවේ සිට බණ්ඩාරනායක සම්මන්ත්‍රණ ශාලාව දක්වා පැතිර ගියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=af1009269</link>
    <topic>මේ දරුවන්ගේ ලෝකය යි</topic>
    <author>විශ්‍රාමලත් විදුහල්පති ඩී.සී. ද සිල්වා</author>
    <content>ලෝක ළමා දිනය වෙනුවෙනිසිංහල අවුරුද්දට දින කිහිපයකට පෙර මම බස් නැවතුම් පොළක බසයක් එන තුරු රැඳී සිටියෙමි. මා ඉදිරියේ නවීන පන්නයේ මෝටර් රථයක් නැවැත්වී ය.“සර්... නගින්න”මට ඔහු මගේ ශිෂ්‍යයකු බව යාන්තමින් මතකයේ රැඳී තිබුණි.“සර්ට... මාව මතකද?”“ටිකක් මතකයට එනවා”“සර් මං නවේ වසරේ දී අස් කරන්නයි කියල මිස්ල කිව්වා මතකද? ඒත් සර් මා අස් කරේ නෑ සර් මං ‘ඩී’ පන්තියේ ඉඳල ‘සී’ පන්තියට දැම්මා, මට අද වගේ මතකයි සර් පංති බාර මිස් ගෙන්නල කිව්ව, මං බාර ගන්න කියල.’‘ඉතිං’‘සර්... ඒ මිස් මට කන්න දුන්නා, අඳින්න දුන්නා, පොත් අරන් දුන්නා, දහම් පාසලේ සිල් ගත්තා දහම් පාසලට යන්න ඇඳුම් දුන්නා, මං විශ්ව විද්‍යාලෙ ඉගෙන ගන්න කාලෙත් මට සල්ලි දීලා තියෙනවා.”“මම දන්නේ නෑ ඒවා”“සර් ඒ තමයි මගේ අම්මා, මට තාත්තෙක් නෑ, අම්මෙක් නෑ, මම ආච්චි ළඟ හිටියෙ, දුප්පත්කමත්, ආදරයක් නැති මම හරි නපුරු වුණා, එහෙම වෙලාවෙ තමයි මට ඒ මිස් ‘පුතේ’ කියල කතා කරේ.“ඉතින්”සර් මම අවුරුද්දට මිස් බලන්න ගියා. මට පුළුවන් තරම් මං මිස්ට උදවු කරනවා, මං හිතාගෙන ඉන්නෙ කවදා හරි මිස් වයසට ගියාම සාත්තු කරන්නයි.”“... ඒ තමයි මට හොඳ නරක කියා දුන් අම්මා.”මා මේ සත්‍ය කතාව ඉදිරිපත් කළේ ළමා ලෝකයේ අහිංසක දරුවන්ට තවත් තාඩන පීඩන නොකොට රැක බලා ගැනීම ගුරුවරු පූජ්‍ය පක්ෂය , වැඩිහිටි අප කාගේත් යුතුකමක් බව පෙන්වීමට ය. දරුවකුට අම්මා තාත්තා නැතිවීම තරම් දුකක් තවත් නැත. ආරක්ෂාව, ආහාර පාන, ආදරය, ශිල්ප ශාස්ත්‍ර ලබාදීම ආදී කොයි දේටත් එය තදින් ම බලපානු ඇත. සමහර විට එබඳු විටෙක නෑයින් පිළිසරණ වනු ඇත. එහෙමත් වාසනාවක් නැති දරුවන්ට කාගේ පිහිට ද? මොන විදියේ තැනකට යන්නට ද?ළමා නිවාස පිහිට වන්නේ මෙන්න මේ වෙලාවට ය. ඒ නිසා ළමා ලෝකයේ අතරමං වූ අනාරක්ෂිත දරුවන්ට පිළි සරණ වන ළමා නිවාස වලින් කරන සේවාව අතිවිශිෂ්ට ය. අපේ සමහර ජාතික ආධාර ලබන සුපිරි ළමා නිවාස ඇත. ඒවායේ දරුවන්ට කන්නට අදින්නට ඕනෑ තරම් පහසුකම් ඇත.දරුවකුගේ හැකියාව, සහජ ශක්තියට, කිසි දාක අවහිර කිරීම පාපකර්මයකි. විවිධ වර්ගීකරණයන්ගෙන් ළමයා ප්‍රතික්ෂේප නොකළ යුතු ය.වටිනාකමලෝක ළමා දිනයේ දී පාසල් මට්ටමෙන්, ප්‍රජා සංවිධාන මගින් විවිධ, සංවිධාන මගින් විශාල ලෙස උත්සව පවත්වනු ඇත. මේ නිසා ප්‍රජාවට, දරුවන්ගේ වටිනාකම සිහිපත් වනු ඇත. එහෙත් ඒ සඳහා වැය කරන මුදලින් යම් ප්‍රමාණයක් හෝ නැති බැරි දරුවන්ට බෙදා හරින්නේ නම් කොපමණ හොඳ ද?ළමා අයිතිවාසිකම් පිළිබඳ අන්තර්ජාතික සම්මුතියේ 28 සහ 29 වැනි වගන්තිවල ළමයින්ගේ අධ්‍යාපන අයිතිය ගැන අවධාරණය කර ඇත. එහෙත් ලෝකයේ අධ්‍යාපනය නොලබන දරුවන් තවමත් සිටිති. අපේ රටේ ද වීදි දරුවන්ගේ අධ්‍යාපනය ගැන මෙයට වඩා අවධානයක් යෙදවීමට සිදු වී ඇත. මේ දරුවන් සඳහා මහාචාර්ය නන්දසේන රත්නපාල ශූරීන් කිසියම් වැඩසටහනක් දියත් කළ බව මතකයට නැඟේ. වීදි දරුවන් සහ අයාලේ යන දරුවන් වෙතොත් ඔවුන් නැවත සමාජගත කිරීම පාසල් හෝ එවැනි ආයතනවල වගකීමකි. එසේ නොවුවහොත් විවිධ විෂමාචාර වලට ඔවුන් යොමු වනු ඇත.වීදි දරුවන් පමණක් නොව සමහර විට අපේක්ෂිත පාසල නොලැබීම නිසා මාස ගණන් පාසල් නොයවන දරුවන් ඇත. එබඳු අය ගැන විමසා බලා සුදුසු පාසල් වලට යොමු කරන්නට ලෝක ළමා දිනයේ දී කටයුතු යෙදිය යුතු ය. බොහෝ විට හොඳ පාසලක් යනු භෞතික සම්පත් සහ විෂය සමගාමී කටයුතුවලින් අනූන වූ පාසල් ම නොවේ.එදා ගම්බද පාසල ගමේ දරුවන්ට විද්‍යාස්ථානයක් විය. ක්‍රීඩා භූ®මියක් විය. සදාචාරය, ගුණ ධර්ම පුරුදු පුහුණු කරන තැනක් විය. ගමේ නෑදෑකම් කියමින් පා ගමනින් යමින්, ඇළ දොළ, දිය කඩති වලින් පැන යමින්, අඹ දඹ ආදී පළතුරු කමින් යෙදුණු පාසල් ගමන ආශ්වාදජනක ය.පන් මල්ලේ ගල්ලෑල්ලයි පොතයි, වතුර බෝතලයයි දමා ගෙන පා ගමනින් ගොස් පාසල් ගුරු පියාණන්, ගුරු මෑණියන් වෙතින් සිප් සතර හැදෑරූ හැටි තවම මතකයට නගන්නේ අද කාලයේත් එසේ කිරීමට නොවේ. එහෙත් බැරි බරක් කරේ දමාගෙන, පොත් මල්ල නිසා වකුටු වෙමින් පාසල් වෑන් රථයේ හිර වී තෙරපී නිදි මතින් පාසලට ගොස් විඳින්නේ දැඩි වෙහෙසකි.මෙ නිසා අපේ ග්‍රාමීය පාසල් වල අඩු ගණනේ ප්‍රාථමික පංති වලට හෝ දරුවන් යැවීමේ ආකල්පමය වෙනසක් අද අවශ්‍ය වී ඇත.ළමයින් සමඟ මවුපියන් කතා කළ යුතු ය. මොන තරම් රාජකාරි තිබුණත්, වැඩ බහුල වූවත් තම දරුවන්ගේ අදහස්, සිතැඟී, ලැදියා, හපන්කම් ගැන මවුපියන් පවුලේ සැවොම එක් වී කතා කළ යුතු ය. අනවශ්‍ය, ආදර්ශයක් දිය නොහැකි, මවුපිය සහෝදර ගැටුම් සහිත මුදලට ම ගැති වූ ආත්මාර්ථකාමී රූපවාහිනි වැඩ සටහන් නොබලා සිටීම අත්‍යවශ්‍ය දෙයකි.දඬුවම් එපාලෝක ළමා දිනයේ දී විශේෂ අවධානයක් යෙදිය යුත්තේ දරුවන්ට දඬුවම් කිරීම ගැන ය. දරුවාට මානසික හා කායික වශයෙන් උහුලන්නට නොහැකි දඬුවම් නම් දිය යුතු ම නොවේ. එපමණක් නොව ‘හෑල්ලු කිරීම’ ‘අවතක්සේරු කිරීම’ නම් කොහෙත්ම හොඳ නැත.වරක් ශිෂ්‍යත්ව ප්‍රතිඵල ලැබුණු විට ඒ පාසලේ ගුරුවරියකගේ දරුවාට අඩු ලකුණු හිමි වී ඇත. දුකට පත් ගුරුවරිය දරුවාට මෙහෙම කියා ඇත.“ඔයා නම් මහ පුදුම ළමයෙක්, අම්මගෙ පටි සේරම කැඩුව, මට නම් ලජ්ජාවේ බෑ”එදින පාසල නිම වී ගෙදර ගිය දරුවා සියලු ඇඳුම් ගලවා තාප්පය මතට නැග්ගේ ය. මහ හයියෙන් මෙහෙම කෑ ගාන්නට විය.“මම ශිෂ්‍යත්වෙ පේල්, අපේ අම්මගෙ පටි කැඩුණෝ, මට ලජ්ජාවක් නැතෝ” යයි කෑගැසීය. මේ බව දැනගත් විදුහල්පතිවරයා ගුරුවරියට අවවාද කොට දරුවා වෙනත් ජාතික පාසලකට ඇතුළත් කිරීමට කටයුතු යෙදී ය.ළමයින් අවතක්සේරු කළ විට, අපහාසයට ලක් කළ විට, අගය නො කළ විට ඇති වන මානසික පීඩනය ඉතා දරුණු ය. මලක් මෙන් මෙලෙක් සිතක් ඇති දරුවා අගය කිරීමෙන් හොඳ හිත දැක්වීමෙන් යහ මඟට ගත හැකි ය.ළමා ආරක්ෂාව ගැන ද අප අවධානය යෙදිය යුතු ය. රඹුටන් වාරයට උගුරේ හිර කරගන්නා සිදුවීම්, සරුංගල් කාලයට දියේ වැටෙන, තුවාල කරගන්නා දරුවන්, ගංවතුර කාලයට පිහිනන්නට ගොස් අමාරුවේ වැටෙන දරුවන් කොතෙකුත් ඇත. එම නිසා දරුවාගේ ආරක්ෂාව අප කවුරුත් සැලැකිල්ලට ගත යුතු ය.අවධානයවිශේෂයෙන් ළමා නිවාස, පාසල්, පෙර පාසල්, දිවා සුරකුම් ස්ථාන වැනි නිතර ළමයින් ගැවසෙන තැන්වල, විදුලිය, ජලය, කැලෑව, වැනි තැන්වලින් ආරක්ෂා කළ යුතු ය. සමහර විට එබඳු තැන් ගැන දැන දැනත් පිළියම් නොයොදන අය සිටිති.සමහරවිට අභියෝග්‍යතා ජය ගැනීමට, ආපදාවන්ට මුහුණ දෙන්නට යයි කියමින් පාසල් දරුවන්ට ඔරොත්තු නොදෙන ක්‍රියාකාරකම් වල පාසල් දරුවන් නිතර කරවනු මා දැක ඇත. පිහිනීමට නො දත් එක්තරා බාලදක්ෂ ගුරුවරයකු ආරක්ෂා මෙවලම්, පිහිනුම් උපකරණ රහිතව, පිහිනන්ට ගෙන ගොස් දරුවකු දියේ ගිලී මිය ගියේ ය. මෙවැනි දුර දිග නො බලා කරන කටයුතු පාලනය කිරීම අවශ්‍ය ය. ගාලු පාරේ උදේ හයට පමණ ශිෂ්‍ය භට ඛණ්ඩයක් පුහුණු වනු දැක ගත් විදුහල්පතිවරයකු වහාම එවේලේ සිටම ඒ පුහුණුව තහනම් කළේ, අධික වේගයෙන් හඹා යන වාහන වලින් අහිංසක දරුවන් බේරා ගන්නට ය. ඕනම කෙනකුට, දරුවකුට වන විපතක් වළක්වා ගැනීම පිණිස කරුණු කියා දීමේ පැරැණි ග්‍රාමීය සම්ප්‍රදාය නැවතත් අවශ්‍ය වේ.මානව ධර්මතාඇතැම් විට දරුවන්ට බොරු හිතවත්කම් පා මත්ද්‍රව්‍ය වලට, අපචාරී ක්‍රියාවලට, විෂමාචාර වලට ගොදුරු කර ගන්නා පුද්ගලයන් ගැන අවධානයෙන් සිටිය යුතු ය. මේ නිසා තම දරුවා යන එන තැන්, කරන කියන දේ, ඇසුරු කරන්නන්, ගැන දැඩි අවධානයක් මවු පියන් වෙතින් ලැබිය යුතු ය.සදාචාරාත්මක සමාජයක නිල් පිටපත ‘ළමා ලෝකය’ යි. එසේ නම් යහ ගුණ සපිරි ජීවිතයකට, මානව ධර්මතා ප්‍රවර්ධනය වූ දිවියකට, කාටවත් අත නො පා දිවිගෙවීමට හැකිවීමට අලස නොවූ කඩිසර දරුවකු තැනීමට වැඩිහිටි සමාජය සිතට ගත යුතු ය.කනගාටුවෙන් වුව ද පාසල්වලින් කියා දෙන යහපත් ඇවැතුම් පැවැතුම් නසා ලන ඇතැම් රූපවාහිනි වෙළෙඳ දැන්වීම් කරන්නේ බලවත් හානියකි. සමහර විට දෙන පණිවුඩය වෙළෙඳාම අතින් සරු වුවද දරුවන්ගේ චර්යාමය වෙනසක් අහිතකර පරිදි ඇති කරයි.උපදේශනයපාසල්වල පමණක් නොව, සුදුසුකම් ලත් උපදේශනය පුහුණු වූ වැඩිහිටියන් ප්‍රජා මධ්‍යස්ථානවලට යොමු කරවිය යුතු ය. බොහෝ විට දරුවන්ගේ ගැටලු, ප්‍රශ්න, මානසික ආතතින් හිර කරගෙන සිටින අවස්ථා ඇත. පාසල්වල බුද්ධිමත් උපදේශනය බාර ගුරුවරියක් සිටී නම් මේ අවස්ථාවට පිහිට විය හැකි ය. විශේෂයෙන් සංක්‍රමණික යොවුන් වියේ දී දරුවන්ගේ ප්‍රශ්න ගැන කතා කරන්නට ගුරුවරුන් ගුරුවරියන් මවුපියන් සේ හිතවත් විය යුතු ය. සමහර දරුවන් සියදිවි හානි කරගන්නට පවා සූදානම් වූ අවස්ථාවල දී අපේ ගුරුවරුන් විසින් බේරා ගත් අවස්ථා අපමණ ය.තවත් වැදගත් දෙයක් සඳහන් කළ යුතුම ය. සමහර ළමා නිවාස වලින් 10 වන ශ්‍රේණියේ දී ළමයින් පාසලෙන් ඉවත් කොට විවිධ ව්‍යාපාරික ස්ථාන වලට යොමු කැරේ. මෙය ප්‍රබල වරදකි. ළමා නිවාස දරුවන් කුමක් හෝ සේවා ස්ථානයකට යවනවා නම් පරිවාස දෙපාර්තමේන්තුවේ අනුමැතිය ලබා ගැනීමේ පියවරක් ගත යුතු ය. බොහෝ ඉගෙනීමට දක්ෂ ළමා නිවාස දරුවන් සාමාන්‍ය පෙළ විභාගයට පෙනී සිටීමට ඉඩ නොදී පාසල් අධ්‍යාපනය හමාර කරවන බැවිනි.තිස් වසරක යුද්ධයෙන් බැට කෑ යුගය වෙනුවට නිදහස් පරිසරයක් දරුවන්ට අද ලැබී ඇත. ඒ පරිසරයෙන් යහපතක් වන්නට අපේ වැඩිහිටි ප්‍රජාව ළමා ලෝකයේ දරුවන්ට ඉඩ හරිමු.විශ්‍රාමලත් විදුහල්පති ඩී.සී. ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=af10092610</link>
    <topic>සංඝදාස, ජෝතිපාල සහ ප්‍රේමදාස</topic>
    <author/>
    <content>සුගිය අවුරුදු 23ක කාලයේ කලාකරුවන් මියගිය අවස්ථාවලදී ඒ බව මට දන්වනු ලැබුවේ සංඝදාසය. සංඝදාස වැනි චරිතයක් තවත් කිසියම් රටක ජීවත් වුණි දැයි මම නොදනිමි. ඔහුගේ විශේෂත්වය වූයේ මියගිය කලාකරුවන්ගේ අවමඟුල් කටයුතු සඳහා ස්වේච්ඡාවෙන් ඉදිරිපත්ව ප්‍රධාන සංවිධායකයකු ලෙස කටයුතු කිරීමය.මට සංඝදාස හමුවූයේ අහම්බෙනි. ඒ එච්.ආර්.ජෝතිපාල මියගිය දිනයේ දී ය. හදසියේම හෘදයාබාධයක් හැදී රත්නම් රෝහලට ඇතුළත් කරනු ලැබූ ජෝතිපාල ජූලි 07 වැනිදා අලුයම මියගියේය.ඒ අවස්ථාවේදී ඔහු ළඟ සිටියේ ඔහුගේ ඥාතීන් හා ළඟින් ඇසුරු කරන ලද කිහිපදෙනෙකි. ජෝතිපාල මියගිය පුවත ගුවන්විදුලියෙන් උදෙන්ම ප්‍රචාරය කරන ලදී. විනාඩි කිහිපයකට පසු සියගණන් ජනයා රත්නම් රෝහල වෙත ඇදෙන්නට විය.හදිසියේම පැමිණි විශේෂ කණ්ඩායමක නායකයා වූයේ සංඝදාසය. එතුමා මා සමඟ කියා සිටියේ අගමැති රණසිංහ ප්‍රේමදාස මහතාගේ උපදෙස් පිට ඒ ස්ථානයට පැමිණි බවත්, අවමංගල්‍ය කටයුතු රජය භාරගන්නා බවත්ය.එතෙක් මෙතෙක් කලාකරුවන් මෙන්ම ජනනායකයන් මිය ගියද, කිසි කලෙක නොවූ විරූ ජන ගංගාවක් ජෝතිපාලයන්ගේ මෘත ශරීරය දැකගැනීමට ඇදී එන්නට වූහ. අප හෝ ජෝතිපාලයන්ගේ පවුලේ කිසිවකු හෝ ඔහුගේ මිතුරකු ජෝතිපාල මෙතරම් ජනප්‍රිය පුද්ගලයකු බව දැන සිටියේ නැත. කොටින්ම එය ජෝතිපාලයන් පවා දැන සිටියේ දැයි කිව නොහැකිය.මේ මරණය හා ගැලූ ජන ගඟ ඉතිහාසයට එක්ව ඇත. එහෙත් ඒ මරණය සමඟ මතුවූ තවත් පුද්ගලයෙක් විය. ඒ ටී.එම්. සංඝදාසය.එච්.ආර්.ජෝතිපාල වෙනුවෙන් අනුස්මරණ සංගමයක් පිහිටුවිය යුතුª යැයි යෝජනා කළේ මොහුය. ඒ අනුව එච්.ආර්.ජෝතිපාල ගුණානුස්මරණ සංගමය බිහිවුණු අතර එහි සමලේකම්වරු වශයෙන් සංඝදාස හා දැනට ඇමෙරිකාවේ පදිංචි ෆ්රැන්සිස් වන්නිආරච්චි පත්වූහ.සතියකට වරක් බැගින් කොළඹ හා ඒ අවට පන්සල්වල ජෝතිපාල වෙනුවෙන් පිංකම් පැවැත්වුණු අතර පසුව එය මසකට වරක් ද, තෙමසකට වරක් ද පවත්වන ලදී. ඊට පසු ටී.එම්. සංඝදාස මහතාගේ යෝජනාවක් අනුව ජෝතිපාල ගුණානුස්මරණ සංගමයෙන් ජෝති රාත්‍රියක් ටවර්හෝල් රඟහලේ දී පවත්වනු ලැබීය.එච්.ආර්.ජෝතිපාල වෙනුවෙන් අනුස්මරණ ප්‍රතිමාවක් නෙලීම ආරියවංශ වීරක්කොඩි කලා ශිල්පියා භාරගත් අතර ඒ සඳහා සම්පූර්ණයෙන් වියදම චිත්‍රපටි නිෂ්පාදකයකු වන යසපාලිත නානායක්කාර විසින් දරන ලදී.ඊට පසු මේ ප්‍රතිමාව කුමන ස්ථානයක ස්ථාපිත කරන්නේ දැයි කතිකාවක් ඇති විය. මෙහිදී එච්.ආර්.ජෝතිපාල වඩාත් ජනප්‍රිය වූ ගුවන්විදුලි සංස්ථාව අබියස ප්‍රතිමාව ස්ථාපනය කළ යුතු යැයි මතයක් ගොඩනැඟීය. එම ස්ථානයේ ප්‍රතිමාව ස්ථාපනය සඳහා වූ අනුමැතිය රණසිංහ ප්‍රේමදාස මැතිතුමාගෙන් ලබාගත යුතුව තිබිණි.එහෙත් ප්‍රතිමාව නෙලීම අවසන් වුවද මෙය ස්ථාපිත කිරීමට ස්ථානයක් සොයා ගැනීමට පොරොන්දු වූ සංඝදාස මහතාට ඒ සඳහා අසීරු තත්ත්වයකට මුහුණ දීමට සිදුවිය. අවසානයේ මේ ප්‍රතිමාව ස්ථාපනය කිරීම සඳහා සාකච්ඡා පැවැත්වීමේදී ප්‍රේමදාස අගමැතිවරයා මුලින් දැක් වූ ආකල්පය වෙනස් කෙළේ එය ගුවන්විදුලි සංස්ථාව අබියස ස්ථාපනය නොකරන ලෙස නිලධාරීන් අගමැතිවරයාට කරුණු දැක්වීමෙන් බවත්, හෙළිවිය. පසුව සංඝදාසයන්ගේ බලවත් පෙරැත්තය නිසාම මාළිගාවත්ත නිවාස සංකීර්ණයේ ඉඩම් කොටසක් අගමැතිවරයාගෙන් ලබාගත හැකි විය. සංඝදාස කථාකිරීමට රුසියෙකි. ඔහු බොහෝ දේශපාලනඥයන්ගේ රහස් තොරතුරු රැසක් දැන සිටියේය. දිනක් ජෝතිපාල, ප්‍රේමදාස අගමැතිවරයා සහ සංඝදාස යන ත්‍රිත්වය ගැන කතාවක් ඔහු මා සමඟ පැවැසීය.1970 මහ මැතිවරණයේදී රණසිංහ ප්‍රේමදාස අගමැතිවරයාගේ වේදිකාවේදී දේශපාලන කථාවලින් පරිබාහිරව ජනතාව අවදි කිරීම සඳහා ගායකයන් කිහිපදෙනකු යොදවාගෙන තිබුණි. ඒ කාලයේ මේ ගායකයන් අතර එම්.කේ.විල්සන් හා ලක්ෂ්මී බායි වැනි පැරැණි ටවර්හෝල් ගායක ගායිකාවන් කිහිප දෙනකු ද වූහ. එකල ජනප්‍රිය ගායකයන් අතරින් එම වේදිකාවේ ගී ගායනා කළේ නිතැතින්ම යූ.එන්.පී.කාරයකු වූ මිල්ටන් පෙරේරා පමණි.මොරිස් දහනායකගේ ඉල්ලීම මත සමසමාජකාරයෙක්ව සිටි ජෝතිපාල, ප්‍රේමදාස වේදිකාවේ ගී ගැයීමට එකඟ විය. ඒ වේදිකාවේ මිල්ටන් පෙරේරාගේ ද එම්.එස්.ප්‍රනාන්දුගේ ද ගීත ඇසීමට බොහෝ දෙනා එම වේදිකාව වටා රොක්වන්නට වූහ.ප්‍රේමදාස මහතා පුවත්පත් කලාවේදියකු මෙන්ම කවියකු වශයෙන් ද ප්‍රසිද්ධව සිටියේ ය.ප්‍රේමදාස අගමැතිවරයා විසින් රචනා කරන ලද දේශපාලන ගී අතර එකල අගමැති සිරිමාවෝ මැතිනිය හා රජය හාස්‍යයට ලක්කරමින් රෝසා නැමැති ජනප්‍රිය ගීය අනුව ලියවුණු ගීයක් ජෝතිපාල විසින් වේදිකාවේ ගායනා කරන ලදී. එක්සත් ජාතික පක්ෂය එම මහ මැතිවරණයෙන් අන්ත පරාජයකට පත්විය.සිරිමාවෝ මැතිනියට අපහාස වන ආකාරයෙන් ගීත ලියුවේ කවුරුන්දැයි සොයාගැනීමට නොහැකි වූ නිසා එම ගීතය ගායනා කරන ලද ජෝතිපාල අපාරාධ විමර්ශන දෙපාර්තමේන්තුවට කැඳවා මෙම ගීතයේ රචකයා ගැන විමසීමේදී ජෝතිපාල කියා සිටියේ ගීතය ලියුවේ කවුරුන්දැයි තමා නොදන්නා බවත්, එහෙත් එම ගීතය තමාට දුන්නේ රණසිංහ ප්‍රේමදාස මහතාගේ මැද කොළඹ ආසන සංවිධායක සංඝදාස බවත්ය.සංඝදාසගෙන් පොලිසිය ප්‍රශ්න කරන බව කල්තියාම දැනගත් ප්‍රේමදාස මහතා සංඝදාස නිවෙසට කැඳවා තම නායකයා වෙනුවෙන් ඕනෑම පරිත්‍යාගයක් කළ හැකිදැයි සංඝදාසයන්ගෙන් විමසූ විට ඔහු “සර් වෙනුවෙන් මගේ ජීවිතේ වුණත් දෙනවා” යි කියා සිටියේය.“එහෙනම් තමුසෙ කියනවා අර රෝසා සිංදුව ලිව්වේ තමුසෙ කියා”. “නෑ සර් ඒක ලිව්වෙ ධර්මසිරි ගමගේ”යැයි සංඝදාස පැවසූ විට “නැහැ ඕයි ඒ තාලෙට මම ලියපු එක” යැයි පවසා එය ඔහු විසින් ලියූ ගීයක් බව රජය ඔප්පුකර ගතහොත් එය තම දේශපාලන ජීවිතයේ අවසානය විය හැකි බවත් ප්‍රේමදාස මහතා කියා ඇත.ඒ අනුව අපරාධ පරීක්ෂණ දෙපාර්තමේන්තුව සංඝදාසගෙන් කට උත්තරයක් ගන්නා විට ඔහු අවධාරණයෙන් පවසා සිටියේ තමා මේ ගීතය ලියූ බවය.එහෙත් පරීක්ෂණ තොරතුරු අනුව ප්‍රේමදාස මහතා මෙය ලියූ බව අපරාධ පරීක්ෂණ දෙපාර්තමේන්තුවේ නිලධාරීහු දැන සිටියහ. ඒ නිසා සංඝදාස පැවසූ දේ පිළිනොගෙන නිලධාරීන් සංඝදාසට නිර්දය ලෙස පහර දුන්හ.ඒ ගීතය ප්‍රේමදාසයන් ලියූ බවට කටඋත්තරයක් නොදුන් නිසා රණසිංහ ප්‍රේමදාසට විරුද්ධව නඩු පැවරීමට රජයට තිබූ අවස්ථාව මඟහැරිණි.රණසිංහ ප්‍රේමදාස මහතා අගමැති වී ජනාධිපතිවීමට සංඝදාසගේ මේ ක්‍රියාව කොයිතරම් ඉවහල් වන්න ඇද්ද?ජේ.ආර්. විසින් 1975 ආරම්භ කරන ලද සත්‍යග්‍රහ ව්‍යාපාරය ජනතාව අතර පැතිරෙන්නට විය. සිරිමාවෝ රජය පිරිහෙන්නටත්, යූ.එන්.පී.ය දෙසට ජනතාව ඇදෙන්නටත් විය. අවසාන සත්‍යග්‍රහය දිවයින පුරාත්, කෙළඹ සත්‍යග්‍රහය නගර සභා ශාලාවේත් පවත්වන්නට යෙදුණු අතර, හදිසි නීතිය යොදා එය නතර කිරිමට සිරිමාවෝ අගමැතිනිය මහත් වෑයමක් දැරුවාය. එහෙත් කෙසේ හෝ කොළඹ සත්‍යග්‍රහය පවත්වා රජයට දේශපාලන පරාජයක් ලබාදීමට ජේ.ආර්. තීරණය කෙළේ ය.ජේ.ආර්.පෙරදා නගර ශාලාවේ නැවතී සිටි අතර, රණසිංහ ප්‍රේමදාස, ගාමිණී දිසානායක කොළඹ නගර සභා පිටියට ආහ.එහෙත් එහි වැදගත්ම සිද්ධිය වූයේ නගර සභා ශාලාවට උඩින් ඇති කොඩි ගසේ සුදු කොඩියක් එල්ලීමට ගන්නා ලද තීරණයයි. එය එසවීමට සංඝදාස ඉදිරිපත් විය.සුදු කොඩිය එල්ලීම මඟින් සත්‍යග්‍රහය නැවැත්වීමට රජය විසින් ගන්නා ලද ක්‍රියාමාර්ගය හාස්‍යයට හා පරාජයට ලක්විය.එලෙසම ජේ.ආර්.ජයවර්ධන මහතාගේ කාලයේ ව්‍යවස්ථාවට 13 වන සංශෝධනය ගෙන එන විට රණසිංහ ප්‍රේමදාස මහතා 13 වන සංශෝධනයට විරුද්ධව රහසිගතව තම හිතවතුන් ලවා කොළඹ කළු කොඩි එසවීමේ ව්‍යාපාරයක් දියත් කෙළේය.13 වන සංශෝධනය ඉදිරිපත් කිරීමට විරුද්ධව රට පුරා කළු කොඩි එසවීමට තීරණය කරන ලද අතර එය සාර්ථක වූයේ කොළඹ පමණි. ටී.එම්. සංඝදාස කළුකොඩි එල්ලා අසුවිය. ජේ.ආර්.ජයවර්ධන ජනාධිපතිවරයාගේ සුදු කොඩි වීරයා වූ සංඝදාස, ප්‍රේමදාසගේ නියමය පරිදි කළු කොඩි එල්ලීම නිසා රිමාන්ඩ් කරන ලදී.ඔහු යූ.එන්.පී.යේ උන්නතියට විශාල කැපකිරීමක් කළ අතර, ජේ.ආර්.ජයවර්ධන ජනාධිපතිවරයාගේ අකැමැත්ත නිසාම ප්‍රේමදාස අගමැතිවරයාට ඔහු කළ කැපකිරීම්වලට සරිලන තනතුරක් දීමට නොහැකි විය.පේ‍්‍රමදාස මහතා ජනාධිපති වූවාට පසු දෙමහල් නිවාස සංකීර්ණයේ නිවෙසක් ඉල්ලා සිටිය ද, ඔහුට ලැබුණේ මාලිගාවත්ත මහල් නිවාස සංකීර්ණය තුළ හිස් බිමකි. පසුව මොහු දස අතේ ණයවී දෙමහල් නිවෙසක් මෙම භූමියේ තම වියදමෙන් තනවා පදිංචි විය.පදිංචි වී මාස 05ට 06ට පමණ පසු මේ දෙමහල් නිවාසය සඳහා කිසිදු අවසරයක් ලබාගෙන නොමැති පදනම මත එම නිවාසයෙන් පැය 24ක් ඇතුළත ඉවත් වන ලෙසද සංඝදාසට ප්‍රේමදාස ජනාධිපතිවරයා දැනුම් දුන්නේය.එම තීරණය වෙනස් කරන ලෙස බොහෝ දෙනකු ඉල්ලා සිටිය ද යුක්තිය හා නීතිය අකුරටම ඉටුකරන බවට ලොවට හඬගා කීමට ප්‍රේමදාස ජනාධිපතිවරයා පාවිච්චි කළේ සංඝදාසගේ නිවෙසෙන් ඉවත්වීමට දෙන ලද නියෝගයයි.සංඝදාස එසේ ඉවත් නොවුණු බව දැනගත් ප්‍රේමදාස ජනාධිපතිවරයා රොනී ගුණසිංහ ඇතුළු පොලිස් නිලධාරීන් කණ්ඩායමක් එම ස්ථානයට යවා තම නියෝගය ක්‍රියාත්මක කළේය.කිසිම නඩු තීන්දුවක් නොමැතිව ක්‍රියාත්මක වූ මෙම තීන්දුව අනුව සංඝදාස තම සිඟිති දියණියත්, රෙදි බෑග් කිහිපයකුත් රැගෙන නිවෙසින් පිටවිය.දස අතේ ණය වී තැනූ නිවෙස අහිමිවුණු සංඝදාස, කැලණියේ තම මිතුරකුගේ නිවෙසට ගොස් තාවකාලිකව පදිංචි විය. ජනාධිපති ප්‍රේමදාස මියගිය ද ඔහුගේ දේශපාලන ආකල්ප වෙනස් නොවිණි.මහින්ද රාජපක්ෂ ජනාධිපතිතුමා කලාකරුවන් වෙනුවෙන් සංඝදාස ස්වේච්ඡාවෙන් කරන ලද සේවය දැන සිටි කෙනෙකි.ජනාධිපතිතුමා සංඝදාස හමුවුණු දිනම කතා කළ ආකාරයෙන්ම “මට මගෙ පණ දෙන්න හිතුණා.අපි මෙච්චර කල් මිරිඟුවක් පස්සේ දිව්වේ” යැයි මට කිව්වේ ප්‍රේමදාස සිද්ධිය මතක් කරමිනි. මහින්ද රාජපක්ෂ ජනාධිපතිතුමා ඔහු ජාතික චිත්‍රපට සංස්ථාවේ උපදේශක තනතුරට පත් කළේය.ප්‍රේමදාස මහතා මියගිය පසු සිරිසේන කුරේ හා එක්වූ පේ‍්‍රමදාස හිතවාදීන්ට එ.ජා.ප.ය කුඩම්මාගේ සැලකිලි දක්වන්නට පටන් ගත්තේය. මේ පිරිස ප්‍රේමදාස කේන්ද්‍රය තම දේශපාලන මධ්‍යස්ථානය කරගෙන ක්‍රියාත්මක වූ අතර දයාන් ජයතිලක, සරත් කෝන්ගහගේ හා සිරිසේන කුරේ ආදීන් සමඟ මම ද මහින්ද රාජපක්ෂ ජනාධිපතිතුමාට එක්වූයෙමු.එ.ජා.ප. නායකත්වය නුදුටු මනුස්සකම මහින්ද රාජපක්ෂ ජනාධිපතිතුමා ළඟ තිබෙන බව ඔවුහු දුටහ. අවසානයේ ඒ කණ්ඩායමට එක්වූයේ ටී.එම්. සංඝදාසය.සංඝදාස මියගොස් ඇත. එහෙත් සංඝදාසයන්ගේ අවමංගල්‍යය සම්බන්ධීකරණ කටයුතු සඳහා ඔහු තරම් දක්ෂයකු සිටියේදැයි ප්‍රහේළිකාවකි. මොහු කලාකරුවන් හා එකතු වූයේ විනෝද වීමට පමණක් නොවේ.වරක් මිල්ටන් පෙරේරා කියූ දෙයක් මට මතක් වේ. “සංඝදාස ඉන්නකන් මම මැරෙන්න බය නැහැ.”තෙන්නකෝන් මුදියන්සේලාගේ සංඝදාස මේ වසරේ ජූලි මස 07 හෝ ඊට සමගාමී දිනෙක එච්.ආර්.ජෝතිපාලයන් වෙනුවෙන් ජෝති ගී ප්‍රසංගයක් පැවැත්වූ අතර ජෝතිපාලයන්ගේ පවුලේ සමහර අය එයට විරුද්ධ වූ නිසා මෙය ඔහු අතින් සංවිධානය වන අවසාන සංගීත රැය වන බව පැවැසූ අතර, එය අද සත්‍යයක් වී ඇත.ලබන වසරේ ජූලි 07 වැනිදා ජෝති අනුස්මරණ රාත්‍රිය පවත්වන්නට වන්නේ සංඝදාසයන් නොමැතිවය.ඉතාලියේ ශ්‍රී ලංකා තානාපතිජනාධිපති නීතිඥහේමන්ත වර්ණකුලසූරියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=as1009269</link>
    <topic>අපටත් දැන් හෙට දවසක් තියෙනවා</topic>
    <author>වව්නියාව, මඩුකන්ද සංචාරයකින් පසුරමණී සුබසිංහ</author>
    <content>අපටත් දැන් හෙට දවසක් තියෙනවාඑදා කොටි ත්‍රස්තවාදීන් මවුවරුන් ගේ ඇකයේ උණුසුමට ගුලිවුණු පුංචි දරු පැටව් උදුරාගෙන ගියේ හිත්පිත් නැතිව ය. දරු දුක වාව ගන්න බැරිව මවුවරුන් ගේ පපුවෙන් නැඟුණ අඳෙීනාවට, දුක් සුසුම්වලට කන් දෙන්න කිසිවකු සිටියේ නැත. මේ අසාධාරණය ඉදිරියේ වචනයක් කියන්නට කෙනෙක් හිටියේ නැත. කටේ කිරි සුවඳවත් ගියේ නැති දරු පැටව් ගෙන ගිහින්, පෑනට, පැන්සලටවත් හුරු නැති ඇඟිලි ගිනි බටයට හුරු කළහ. සමනල්ලු පස්සෙ දුවපු, කුරුල්ලො ගැන කවි හදපු පුංචි පැටවුන් ගේ පුංචි හිත් වෛරයෙන් පිරවූහ.වෙලික්කුලම් පාසල් දරුවෝ කෙළි දෙලෙන්වියළුණ කර්කශ පොළොවෙ, රැවුම් ගෙරවුම් මැද්දෙ කුසට නිසි අහරක් තබා පිපාසයට දිය පොදක්වත් නැතිව තමන්ට උරුම ලෝකයක් ගොඩ නඟන්නට මේ දරුවන්ගේ හිත් වල වෛරය රෝපණය කළහ. මේ මායාව හඳුනා ගන්නට තරම් අවබෝධයක්, සිතන්නට ශක්තියක් මේ දරුවන්ට තිබුණේ නැත.අනුන්ගේ දිවි තබා තමන් ගේ ජීවිතය ගැනවත් නොතැකූ මේ දරුවෝ තවත් කෙනෙක් මරාගෙන මැරෙන්නට තරම් දරුණු වුහ. දරු දුක වාවා ගන්න බැරිව අම්මා තාත්තා වේදනාවෙන් විලාප දෙන අතරේ කිරි දරුවන්ගේ ජීවිත තලා පොඩි කර දැම්මෙත්, දරුවන්ගෙ ඇස් ඉදිරියේ මවුපියන් ගේ ජීවිත බිලි ගත්තෙත් එදා කටේ කිරි සුවඳවත් යන්න කලින් උදුරාගෙන ගිය අර පුංචි දරුවන්මය.කර දඬු උස් මහත් වෙන කොට තරහව, වෛරය, පිළිගැනීම ඔවුන්ගේ සිතේ තව තවත් වැඩි වුණි. මහ මඟ, දුම්රියේ, බස් රියේ පිපිරවූ බියකරු බෝම්බවලට දහස් ගණන් අසරණයින් බිලිවූහ. හතර වටින් විලාප නැඟෙද්දී ගම්මානවලට කඩා වඳිමින් මිනිසුන් කපා කොටා මරා දැමූහ. අම්ම තාත්ත නැතිව පුංචි දරු පැටව් තනි වූහ. අසරණ මවුපියන්ට කිරි දරුවො අහිමි විය. බියකරු යුද්ධය මුළු රටටම ශාපයක් වුණේ එලෙස ය.දකුණේ ජනතාව බෝම්බයට බියෙන්, යුද්ධයට ගිය තමන් ගේ දරුවා ගැන සිතමින් සැකයෙන්, තැති ගැන්මෙන් දවස ගෙවන අතරේ උතුරේ සිංහල දෙමළ මිනිස්සු යුද්ධය පෙනි පෙනී වෙඩි හඬට බයෙන් රැකවරණය සෙවූහ.මේ ප්‍රදේශවල දරුවෝ පාසල් ගියේ දවසක් හැර දවසක් ය. සතියකට දවසක් ය. අකුරු කරනවාට වඩා ජීවිතේ රැක ගැනීම මේ දරුවන්ට විශාල අභියෝගයක් විය. යුද්ධයේ බිහිසුණු අත්දැකීම් ඇසුරේ හැදී වැඩුණු දරුවන් දවස ගෙව්වේ බලාපොරොත්තු විරහිතව ය.අද මේ දරුවන්ගේ ලෝකයට නව අරුණළු උදා වී ඇත. අපි වව්නියාව මඩු කන්ද ප්‍රදේශයට ගියේ මේ දරුවන් නිදහසේ දුව පනින හැටි, අධ්‍යාපනය ලබන හැටි දැක බලා ගන්නට ය.“දවසක් ගෙවිල තවත් දවසක් උදාවෙන කොට අපි හිතුවේ ඊයේ දවස නම් ගෙවිල ගියා. අද දවස ගෙවා ගන්නේ කොහොමද කියලයි. රෑට නිදා ගත්තේ බංකර්වල. එහෙමත් නැතිනම් මහ කැලෑවේ. දරුවන්ගේ බෙහෙත් ටික විතරක් අරන් කැලෑවට රිංගන අපි මහ රෑ පුරා හැංගිලා ඉඳලා උදේට එළියට එනකොට අල්ලපු ගමේ දෙමළ මිනිසුන් ඒ කැලෑවෙම ගුලිවෙලා ඉඳලා එළියට එනවා.” යුද්ධයේ පීඩාවන්ට නිරන්තරයෙන් ම ගොදුරු වූ වවුනියාව මඩුකන්ද ජාතික පාසලේ නියෝජ්‍ය විදුහල්පතිනි කේ. නීතා මහත්මිය යුද්ධ කාලෙ ජීවිතය රැකගන්නට කළ යුද්ධය ගැන පැවසුවේ එලෙසිනි.එදා ඩෙස් බංකු යට ගුලි වූ දරු දැරියන් අද එළිමහනේ කී‍්‍රඩා කරමින්.වෙඩි හඬින්, පිපුරුම් හඬින් අහස ගිගුම් දෙද්දී, ඇසෙන පුංචි ශබ්දයකට පවා හිත ගැස්සේද්දි, මහ රෑ මහ වන මැද, මැසි මදුරුවන්ගෙ ගැහැට තරමටම, වියළි කොළ රොඩු අස්සේ සැඟවී ගත් විෂකුරු සර්පයින්ගෙන් බේරෙන්නට ද මේ අසරණයින්ට සිදුවූහ. වැස්සෙන්, පින්නෙන් පීඩා විඳින දරු පැටවු පපුතුරේ සඟවාගෙන රැය පහන් කළ මවුපියන් බොහෝ දෙනෙක් තමන්වත් නොදැනීම කොටි ත්‍රස්තයන් ගේ ගිනි බටයට, මුවහත් පිහියට ගොදුරු වූහ.“අම්මයි තාත්තයි එක්ක මහ රෑ කැලේ හැංගිලා ඉන්න කොට අපිට පෙනුණෙ අහසෙ තරු විතරයි. පුංචි සද්දයක් ඇහුණත් ගිනි කූරක් ගහන්නවත් බයයි. අඩ නින්දෙ ඉන්න කොට වෙඩි සද්දෙට ගැස්සිලා ඇහැරෙනවා. අම්මගෙ තුරුල්ලෙ මාව නිදි කරවගෙන අම්මයි තාත්තයි එළිවෙනකම්ම ඇහැරගෙන හිටියා.යන්තමින් එළිය වැටෙන කොට ගෙදරට එනව. මුහුණ හෝදගෙන ඉස්කෝලෙට දුවනවා. ගණන් හදන්න මම හරිම ආසයි. සිංහල පාඩමට ටීචර් එනකම් මග බලාගෙන හිටියා. වෙඩි සද්දෙ ඇහෙන දවසට කිසිම දෙයක් ඉගෙන ගත්තෙ නැහැ. ටීචර්ල කියන දේවල් මතක හිටියෙත් නැහැ.සමහර පාඩම් වලට ගුරුවරු හිටියෙත් නෑ. යුද්ධය නිසා ඈත පළාත්වල ගුරුවරු අපේ ඉස්කෝලෙට එන්න කැමැති වුණේ නෑ. කවදහරි අපේ රටට නිදහස ලැබිල අපිටත් අපේ රටේ අනිත් අයියලාට අක්කලාට වගේ ඉගෙන ගන්න ලැබෙයි කියන බලාපොරොත්තුව අපේ හිතේ තිබුණා.අම්මත් කිව්වෙ “කොහොම හරි ඉගෙන ගන්න පුතේ. නැත්නම් අපිට ගැලවීමක් නෑ” කියලයි. අද අපිට දැනෙන සතුට වචනයකින් දෙකකින් කියල ඉවර කරන්න බැහැ. කන් බිහිරි කරවන වෙඩි සද්දෙ ඇහෙන්නෙ නැහැ. උදේට ඇහැරෙන්නේ කුරුල්ලන්ගෙ සද්දෙට. මේ තරම් සතුටක් අපේ ජීවිතයට උදාකරල දුන්නු ජනාධිපතිතුමාටත්, රණ විරුවන්ටත් අපි ගෞරව කරනවා.”මඩුකන්ද ජාතික පාසලේ දහවැනි වසරේ ඉගෙනුම ලබන ප්‍රබෝදිනී ඉලංකා දුව අදහස් දැක්වූයේ එලෙසින් ය.”අපේම වයසේ නංගිලා මල්ලිලා ඉස්කෝලෙ යනවා දකින කොට හිතට පුංචි දුකක් ආවා. අපි විතරක් යුද්දෙට මැදිවෙලා දුක් විඳිනවා කියලා. බෝලෙයි පිත්තයි අරන් පිට්ටනියට ගිහින් සෙල්ලම් කරන්න හරිම ආශාවෙන් හිටියෙ. පොල්පිත්තකින් බැට් එකක් හදාගෙන කඩදාසි කොළ බෝලයකින් චූටි මල්ලිත් එක්ක සෙල්ලම් කරන කොට දවසක් අම්මගෙ ඇස්වල කඳුළු පිරිල තිබුණා. හැම තිස්සෙම කඳුළු දකින නිසා මම ඇහුවෙ නෑ ඇයි කියලා.” සුලෝචන පුංචි පුතා කිව්වේ දුක හිතෙන කතාවකි.මේ මඩුකන්ද ජාතික පාසල් භූමිය අද මල්ගස්වලින් තුරුලතාවන් ගෙන් අලංකාරවත්ය. කලෙකින් වැසි පොදක් නොලදත් මේ පරිසරය සුන්දරය. එහෙත් මීට මාස ගණනාවකට කලින් මේ භූ®මිය පුරා පැවතුණේ පස් කඳු සහ ගැඹුරු අගල් ය.”ආටි ගහන වෙලාවට කොතැනට වැටෙයි ද කියන්න බෑ. අපි දරුවන්ට උපදෙස් දුන්නේ අනතුරු හඟවපු ගමන්ම මේ අගල්වලට බැහැල දණ ගහගෙන ඉන්න කියලයි. එතකොට බරපතල අනතුරු වෙන්න තියෙන ඉඩ අඩුයි. එම පාසලේ ආචාරිණී සන්ධ්‍යා මහත්මිය ඒ පිළිබඳව විස්තර කළේ එලෙසිනි.වැසි වැටෙද්දී හෙණ හඬක් පුපුරා ගියත් අම්මගේ තුරුලේ සැඟව ආරක්ෂාව සෙවූ මේ දරු පැටව්, සවන් අගුල් වැටෙන තරමට මහ හඬින් වෙඩි හඬ පුපුරා යද්දී පන්ති කාමරයේ ඩෙස් බංකු යට ගුලි වූහ. අගල් ඇතුළේ සැඟවූහ. අකුරු කරන්නට පාසල් එන්නට මේ දරුවන්ට නියමිත වෙලාවක් තිබුණේ නැත. සමහර දවස්වල මහ මඟ පැය ගණන් ගෙවා ආපසු ගෙදර යන්නට සිදු විය.ගැටලු විසඳන්නට, පාඩම් මතකයේ රැඳෙන්නට නිරවුල් මානසිකත්වයක් ඇවැසි වුණත් මේ දරුවන්ට එවන් නිදහසක් හිමිවුණේ නැත. වන මෘගයන්ට බියෙන් තැති ගත් සා පොව්වන් සේ මේ දරුවෝ නිරන්තරයෙන්ම මරණ බියෙන් තැති ගත්හ. නෙතට නින්දක් නොලබා, කුස පිරෙන්නට අහරක් නොලබා උදේට පාසල් එන මේ දරුවන්ට ඉගෙනීමත් කරදරයක් විය. වරෙක ගෙදර තනිවුණ අම්මා ගැන සිතමින් “අනේ මගේ අම්මට කරදරයක් වෙයිද?” යන සැකයෙන් ඇස්වලට කඳුළු පුරවාගත්හ. කුලී වැඩට ගිය තාත්තා මතක් කරමින් සුසුම් හෙළූහ. එහෙම හිතපු සමහර දරුවෝ ගෙදර යන අතරේ අම්ම තාත්ත දෙන්නම ජීවතුන් අතර සිටියේ නැත.මවුපියන්ගෙ උණුසුම අහිමි වුණු මේ දරුවන්ගෙ දුක බෙදාගන්න සමහර වෙලාවට කිසිම කෙනෙක් ඉතිරි වූයේ නැත. ආදරේ පිරුණු හදවතින් ‘මගේ පුතාට බුදු සරණයි’ ‘මගේ පුතාට දෙවි පිහිටයි’ කියල ආශිර්වාද කරන්න, දුක හිතුණු වෙලාවට ළඟට අරන් තුරුල් කර ගන්න කෙනෙක් සිටියේ නැත.”සමහර දරුවෝ උදේට කාල එන්නේ නෑ. අරගෙන එන කෑම ටික දරුවන්ට දීලා අපි බඩගින්නේ ඉන්නවා. මොන දේ කළත් පසුගිය කාලෙ පුරාම මේ දරුවන් ගේ මුහුණු මැළවිලා. හිස් බැල්මෙන් බලාගෙන ඉන්නවා හැර අහන ප්‍රශ්නයකට උත්තරයක් දෙන්න ඕන නේද කියන මතකයවත් තිබුණේ නෑ. අඩුම තරමේ ඔව්, නෑ, බෑ කියන්නවත් මතක නෑ. හැම තත්පරයක්ම ගෙවුණේ මරණ බයෙන්. එහෙම දරුවන්ට කොහොම උගන්නන්නද?” මඩුකන්ද ජාතික පාසලේ නියෝජ්‍ය විදුහල්පති ඒ.ඩබ්ලිව්.ආරියතිලක මහතා යුද්ධ සමයේ පාසල් අත්දැකීම් පැවසුවේ එලෙසය.නෙළුම්කුලම, මහකෝන්ගස්කඩ, කොක්එළිය ආදී ගම් රැසක දරුවන් අධ්‍යාපනය ලැබුවේ මඩුකන්ද ජාතික පාසලෙනි. කොටින්ගේ තාඩන පීඩන හමුවේ, මරණීය තර්ජන ඉදිරියේ සමහර ගම්මු ගම් බිම් හැර ගියහ. මරණය පෙනි පෙනී උපන් ගම හැර යන්නට අකැමැති පිරිසක් ද මේ අතර වූහ. බෞද්ධ භික්ෂූන් වහන්සේ ඔවුන්ට සුවිශාල ශක්තියක් වූහ. කොටි ත්‍රස්තයන් ගේ මරණීය තර්ජන හමුවේත් තම දිවි නොතකා ජාතිය, ආගම රැක ගන්නට උන්වහන්සේ දිවා රෑ නොබලා කටයුතුª කළහ. මඩුකන්ද ශ්‍රී දළදා විහාරයේ ශ්‍රී ධම්මරතන විද්‍යායතන පිරිවෙනේ හිටපු පරිවේණාධිපති මුවඇටගම ආනන්ද හිමියන් එසේ ජනතාවගේ රැකවරණය වෙනුවෙන් ඇප කැප වූ භික්ෂූන් වහන්සේ අතර සුවිශේෂය.කුරිරු යුද්ධයේ ශාපයෙන් පීඩාවට පත්වුණේ සිංහල දරුවන් පමණක් නොවේ. දෙමළ දරුවන් ද පීඩාවට පත්විය. ත්‍රස්තවාදීන් ගේ කුරිරුකම් හමුවේ සිංහල දරුවන්ට වගේම ඒ දරුවන්ටත් මවුපියන් අහිමි විය. උන්හිටි තැන් නැති විය. මේ කෙළි දෙළෙන් පසුවෙන සිඟිත්තන් වෙලික්කුලම් ප්‍රාථමික විද්‍යාලයේ ඉගෙනුම ලබන දරුවන්ය.වව්නියාව නගරයේ සිට ත්‍රිකුණාමලය පාරේ කිලෝමීටර් තුනක් පමණ ඉදිරියට ගිය තැන හමුවන මේ පාසලේ ඉගෙනගන්න සමහර දරුවන්ට අම්ම තාත්ත දෙදෙනාම අහිමිය.”යුද්ධෙ නිසා සිංහල, දෙමළ අපි හැමෝම දුකට පත්වුණා. දැන් අපට සතුටුයි. නිදහසේ ඉන්න පුළුවන්. අපි කතා කරන දේ, ඔයාල කතාකරන දේ දෙගොල්ලන්ටම තේරුම් ගන්න පුළුවන් නම් ප්‍රශ්න ගොඩක් අඩුයි. අපි යුද්ධෙට කැමැති නෑ. සාමයටයි කැමැති.”වෙලික්කුලම් උසස් විද්‍යාලයේ උප විදුහල්පති එස්.මහේෂ්වරන් මහතා පවසයි.”මේ පාසලේ හුඟක් දරුවො ඉගෙනගත්තේ තමන් ගේ නෑදෑයින් ගෙ ගෙවල්වල නැවතිලා. දුර පළාත්වලින් ආ දරුවෝ. යුද්ධෙ ඉවරවෙලා සාමය ඇතිවුණාට පස්සේ වැඩිදෙනෙක් ආපහු ගියා. ඒත් සමහර දරුවන්ගෙ අම්මලා තාත්තලා නැහැ. නෑදෑයො ඇවිත් අරගෙන ගියා. මේ සාමය හැමදාම දකින්න, බය නැතිව ජීවත් වෙන්නයි අපිට ඕනෑ.” වෙලික්කුලම් විද්‍යාලයේ ආචාරිණී අනිල් බණ්ඩාර මහත්මිය පැවසීය.”මේ මගේ යාළුවා ගනේෂ්. මෙයාගෙ අප්ප නෑ. අම්ම නම් කියන්නේ කොටි ඇවිත් අප්ප අරගෙන ගියා කියලයි. බෝම්බයකට අහුවෙලා අම්මගෙ එක කකුලක් නෑ. මගේ අප්ප ගෙනත් දෙන පොත්, පෑන්, පැන්සල් අපි බෙදා ගන්නවා. අපේ අප්පත් කුලී වැඩ කරල තමයි ඒවා අරගෙන දෙන්නේ. ඒත් යාළුවා පව්නේ”දෙමළ බස හසුරුවන පාසල් දරුවො අතරෙ හිටපු සිංහල බස දන්න එකම දරුවා ප්‍රවීන්ෂන් තමන් ගේ යහළුවා හඳුන්වා දුන්නේ එලෙසය.”අම්මයි තාත්තයි මල්ලියි එක්ක දැන් සතුටින් ඉන්නවා. ඉස්සර වගේ බය හිතෙන්නේ නෑ. ඉස්කෝලෙදිත් සෙල්ලම් කරන්න පුළුවන්. ඊයේ තාත්තා අකුරු ලියන්න අලුත් පොතක් ගෙනත් දුන්නා. මගෙ පුතා හොඳට ඉගෙන ගන්න. දැන් බයවෙන්න දෙයක් නෑ කියලා තාත්තා කිව්වා. අම්මා හිනාවුණා. ඉස්සර ඉස්කෝලෙ ඉඳල ගෙදර ගියාම හරිම පාළුයි. අම්ම තාත්ත වැඩිපුර කතා කරන්නෙත් නෑ. දැන් නම් හැමෝම හිනාවෙලා ඉන්නවා. මාමි කිව්වේ යුද්ධෙ ඉවර නිසා බයවෙන්න දෙයක් නෑ. හැමදාම හිනාවෙලා ඉන්න පුළුවන් කියලා.” පුංචි ත්‍රීෂා කීවේ සිනාසෙමිනි.බස නොතේරුණත් වෙල්ලිකුලම් විද්‍යාලයේ ඉගෙනගන්න මේ පුංචි දරුවෝ, අපට සිනහවකින් හෝ සංග්‍රහ කරන්නට අමතක කළේ නැත.පොත පත කියවන්න, දුව පැන සෙල්ලම් කරන්න, බියක් සැකක් නැතිව මහ මඟ ඇවිදින්න, නිදහසේ ගමන් බිමන් යන්න මේ දරුවන්ට දැන් නිදහස උදාවී ඇත. කෙනකුට අම්ම තාත්තා අහිමි වුණත්, ඒ දුක හිතේ හිර කරගෙන සිටියත් මරණ බියෙන් තැති ගැන්වුණු සිත් දැන් සුවපත්ය. යුද ගිනිදැල් නිවුණු දේශයක උදාර ලෙසින් ජීවත් වන්නට අවස්ථාව උදාවී ඇත. විශේෂයෙන්ම උතුරු නැඟෙනහිර නිරන්තරයෙන්ම යුද්ධයෙන් පීඩා විඳි සිංහල දරුවන් වගේම දෙමළ දරුවොත් දැන් අලුත් ලොවකට පියවර ඔසවති. පැහැබර අනාගතයකට සැබෑවන සිහින දකිති.දුක්බර අතීතයේ අඳුරු සෙවණැලි අතීතයටම පාකර හරින්නට, දෙපයින් නැඟී සිටින්නට, හෙට දිනයේ ලෝකය ජයගන්නට වෙර දරන මේ දරුවන්ට ඔබගේ උපකාරය ද අවැසිය. කාලයක් පුරා යුද්ධයෙන් පීඩා විඳපු මේ දරුවන්ට අඩුපාඩු බොහොමය. ඉගෙන ගන්න පොත පත, පෑන් පැන්සල් පරිත්‍යාග කරන්නට ඔබ නොමසුරු නම් එය මේ පුංචි දරුවන්ට අපමණ සහනයකි. තිස් වසරක් පුරා පැවැති යුද්ධයක් අවසන් කළ සැණින් ජනතාව ගේ සියලු අවශ්‍යතා සපුරන්නට රජයකට අසීරුය. ඒ සඳහා කාලය, ශ්‍රමය මෙන් ම ධනය ද වැඩි වැඩියෙන් සපුරා ගත යුතුය. මේ දරුවන්ට තවත් ටික කාලයක් ඔබගේ උදව් උපකාර අවැසි වන්නේ පරිත්‍යාග හිමි විය යුත්තේ ඒ නිසාය.වව්නියාව, මඩුකන්ද සංචාරයකින් පසුරමණී සුබසිංහඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=as1009261</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිහිරු රැස් සැර වෙමින් තිබිණ.නගරය ටිකින් ටික ඝෝෂාකාරි විය.ප්‍රධාන පාර අයිනේ යාචකයෝ කිහිප දෙනෙක් සිඟමින් සිටියහ.ඒ අතර වියපත් හිමි නමක් ද වූහ. උන්වහන්සේ පාර අයිනේ හිඳ, පාත්‍රය අත දරා ගෙන සිටියහ.මග යන – එන දනෝ පිනට කාසි පිදූහ.පුංචි සාමණේර නමක් මෙතැනින් යමින් සිටියේ ය. මේ දසුන පුංචි සාමණේරයන්ට අමුතු විය. නැවතී, මොහොතක් එදෙස බලා සිටි සාමණේරයෝ වියපත් හිමි නම වෙත ආහ.’හාමුදුරුවනේ, දානෙ වළඳන්ට යමු අපේ පන්සලට. පන්සල තියෙන්නෙ මේ ළඟ.’එහෙත් වියපත් හිමියන් ගෙන් කිසිදු ප්‍රතිචාරයක් නොලැබිණ.පුංචි සාමණේරයන් ගේ වත මැළවිණ. සාමණේරයෝ මැළවුණු වතින් ම ආපසු හැරුණහ.  නාරම්මල, කෝට්ටපිටියේ පූජ්‍ය කෝට්ටපිටියේ පඤ්ඤාසිරි හිමියන් විසින් යොමු කරන ලද ලිපියක් ඇසුරිනි.අතරමං වී සිටි තරුණයා ගැරේජ් බාස් කෙනකු ගැන ආරංචිය අසාගෙන සමරෙ අයියා සොයා ආවේ ය.ඇඟේ පතේ මජං තැවරී ගිය සමරෙ අයියා තරුණයා දෙස බැලුවේ ය.“මොකද කොල්ලො?”ඔහු කොල්ලො කීවේ ආදරයට ය. ඒ ආමන්ත්‍රණයට හැඳිනිලි වුවමනා නැත.“සමරෙ අයියා ද?”“ඔව්”“අනේ සමරෙ අයියෙ අපේ වාහනේ අතර මඟ කැඩුණනෙ”“බය වෙන්ඩ එපා කොල්ලො අපි ඒක හදල දාමු!”සමරෙ අයියා තරුණයා සමඟ පිටත්ව ගොස් වාහනය හදා දුන්නේ ය.“සමරෙ අයියෙ ගාස්තුව කීයද?”“ඔන්න ඔහෙ කීයක් හරි දියං කොල්ලො”තරුණයා සැලකිය යුතු මුදලක් දිගු කළේ ය.සමරෙ අයියා ඉන් එක නෝට්ටුවක් පමණක් ගත්තේ ය.“එහෙම එපා! දෙයියො වාගෙ ඇවිදින් අපිව ගොඩ දැම්මනෙ, මේ සල්ලි සේරම ගන්ඩ!“පිස්සුද බං කොල්ලො. මට මේ ඇති, අපි ළඟ මනුස්සකම තියෙන්ඩ එපායැ.” සමරෙ අයියා යන්න ගියේ ය.සමරෙ අයියා ගේ දෑතේ පහස නොලද වාහනයක් පළාතේ ම නොවී ය. ඉතා සුළු මුදලක් ගෙන වාහන අලුත්වැඩියා කර දීම ඔහු ගේ සතුටකි. මුදල් නොගෙන වැඩේ බාර දුන් අවස්ථා ද එමට ය. පූජ්‍ය පක්ෂයේ වාහනවලින් සතයක්වත් ගත්තේ නැත.එළවළුවක් දෙකක් ගෙන සුපුරුදු යතුරු පැදියෙන් ගෙදර යන සමරෙ අයියා මගදී වියපත් කෙනෙක් හමුවෙයි.“ආ මාමෙ කොහෙද මේ?” මාමෙ කියන්නෙ නෑකමට නොවේ. වැඩිහිටිකමට ය.“දූලෑ ගෙදර ගියා පුතේ. මේ ගෙදර යනව.” සමරෙ අයියා යතුරු පැදිය ආපසු හැරෙව්වේ ය.“ආ නගින්ඩකො මං ගෙදරට ගිහිං දාන්නං. ඔහොම පයින් යන්ඩ අමාරුයිනෙ.”ටිකකින් සමරෙ අයියා වැඩිහිටියා සිය නිවසට ඇරලා යළි ආපසු එන්නට වූයේ ය. වියපත් අය පමණක් නොව පොඩි උන් ද එසේ ගෙවල් දොරවල්වලට ඇරලීමෙන් ඔහු ආස්වාදයක් ලද්දේ ය.ආපසු එන සමරෙ අයියාට තවත් කෙනෙකු මග ටැග්ගැහෙනු පෙනෙයි.“මොකද හැන්දෑකොරේ මෙතන?”“එළවළුවක් ගන්ඩයි බැලුවෙ. කඩේ වහලනෙ.”“මේ තියෙන්නෙ එළවළු! ආ!” සමරෙ අයියා සිය එළවළු මල්ලෙන් කොටසක් ඔහුට තෑගි දෙයි.බසයක් නොමැතිව රෑ මන්සන්දියේ තනිව සිටි තරුණියක් දෙස ඔහු බැලුවේ තම දියණිය දෙස බලන දයාවෙනි.“මොකද රෑ වුණේ? බස් එකක් නැද්ද?”“නෑ මාමෙ, බස් එකත් ගිහිං වගේ, අම්මලත් බයවෙලා ඇති”“බය වෙන්ඩ එපා! මං ගෙදරට ඇරල යන්නං”සමරෙ අයියා කෙසේ හෝ ඇය ද ගෙදරට ඇරලා මාපියන්ට බාර කරන්නේ ය.ඔහු ආපහු හැරෙන්නේ ඒ මාපියන්ගේ පමණක් නොව ගමක ම ආශිර්වාද ලබා ගෙන ය.මුහුණේ මජං තැවරී තිබුණ ද හදවත සුපිරිසිදු වූ සමරෙ අයියා මුදලට වඩා හම්බ කළේ මිනිසුන් ය. ඔහු ප්‍රදේශයේ ජනාදරයට පත්ව සිටි චරිතයක්ව සිටියේ එබැවිනි.එහෙත් ඔහු හදිසියේ මිය ගියේ ය. ඒ ශෝකය දරාගත නොහැකි වූයේ ඔහු ගේ ඥාතීන්ට පමණක් නොවේ.මුළු පෙදෙසම ඔහුගේ වියොවෙන් හැඬුවේ ය. ඔහුට අවසන් බුහුමන් දක්වනු පිණිස ජනයා ගලා ආවේ ගංගාවක් ගලන්නා සේ ය.ගලේවෙල මාතලේ හන්දියේ සිටි ‘සිංහයා’, ‘ඉංජිනේරුවා’ සමාජයට අහිමි වී ගත වී ඇත්තේ සුළු කලෙකි. දැන් ඔහු ගේ පවුලේ බර අදින්නේ ළාබාල පුතු ය. ඒ බර ඔහුට බර වැඩි ය. දියණිය සරසවි උපාධිධාරිනියකි. ඇයට රැකියාවක් නැත. සෙස්සෝ ඉගෙනුම ලබති.ලේවෙල මාතලේ හන්දියේ හා පත් කොළගොල්ලේ යහපත් මිනිසුනි, සමරෙ අයියා ගේ පිහිට ලද සියල්ලනි, සමරෙ අයියා වෙනුවෙන් දැන් අපි පවුල දෙස හැරී බලමු. එය අප කාගේත් යුතුකම ය.  අහංගම ඉරේෂ් මංජුල මහතා විසින් යොමු කරන ලද ලිපියක් ඇසුරිනි.පසුගිය දා අපි රජ මහ වෙහෙරකට ගියෙමු. එය හුදු රජ මහ වෙහෙරක් පමණක් ම නොවේ. වෙද මහ වෙහෙරක් ද වෙයි.භික්ෂුහු තිස් නමකට වැඩි පිරිසක් එහි වෙසෙති.ගිලන් වූ භික්ෂුන් වෙනුවෙන් වාට්ටු දෙකක් පවත්වා ගෙන යෑම මේ රජමහ වෙහෙරෙහි ඇති විශේෂත්වයයි. එක් වාට්ටුවක් වෙන් වී ඇත්තේ මානසික ආබාධවලින් පෙළෙන භික්ෂුන් වෙනුවෙනි. අනික කායික රෝගී භික්ෂුන් වෙනුවෙනි. දෙකේම ගිලන් භික්ෂුහු විසි නමක් ප්‍රතිකාර ලබති.මෙහි රෝගීන් පිරික්සීමත් බෙහෙත් නියම කිරීමත් සිදුවන්නේ රජයේ රෝහලක බටහිර වෛද්‍යවරයකුත් ආයුර්වේද වෛද්‍යවරයකුත් අතිනි. බෙහෙත් සපයා ගෙන ප්‍රතිකාර කරන්නේ රජ මහ වෙහෙරෙහි නා හිමියන් ය. හිමියෝ වකුගඩුවක් ද දන් දී සිටින උතුමෙකි.අප එහි යන විට උන්වහන්සේ රෝගී හිමි නමකට තෙල් සාත්තුවක් කරමින් සිටියහ. තෙල ද තමන් විසින් ම සිඳ ගනු ලබන බව හිමියෝ කීහ.‘හාමුදුරුවනේ මේ තරම් පිරිසකට දානමානාදියයි, බේත් හේතුයි හොයා ගන්නෙ කොහොමද?’ අපි ඇසුවෙමු.‘කොහොම - කොහොම හරි කර ගන්නව. සමහර වේලාවලට පිණ්ඩපාතෙ වැඩලත් අවශ්‍ය කළමනා හොයා ගන්නව.’ උන්වහන්සේ කීහ.විහාරස්ථානයට විශාල දායක පිරිසක් නොමැත්තෙන් බොහෝ විට එදිනෙදා දානය පිළියෙල කර ගැනීමට ද සිදු වී ඇති බව පෙනේ. ඒ අතර සාමණේර හිමිවරුන් ගේ අධ්‍යාපන කටයුතුවලට අදාළ බර ද දැරීමට සිදු ව තිබේ.ඈත - එපිට විහාරස්ථානවල ගිලන් භික්ෂුන් මෙහි ගෙනැවිත් බාර දී යෑම සිරිතක්ව පවතී. රෝහල්ගතව සිටි ඇතැම් භික්ෂුහු ද වැඩිදුර ප්‍රතිකාර පතා මෙහි යොමු වී සිටිති.අංශභාගයෙන් පෙළෙමින් සිටි භික්ෂුවක් තෙමසක පමණ දිගු ප්‍රතිකාරයකින් පසු සුවය ලබා සිටින ආකාරය හිමියෝ අපට පෙන්වූහ. වයස අවුරුදු සියය ඉක්මවූ වියපත් භික්ෂුන් වහන්සේ නමක් ද වාට්ටුවක ප්‍රතිකාර ගනිමින් සිටිති.මෙය මලියදේව මහ රහතුන් වහන්සේ ගේ පාද ස්පර්ශය ලද වෙහෙරකි.කුරුණෑගල, මැටිකුඹුර, වැල්ලෑව, මොරහැල රජ මහ වෙහෙරෙහි අමිල නාහිමියනි, ඔබ වහන්සේ ගේ ලෝක ශාසන සේවාව උදාර ය.ඔබ වහන්සේට දීගායු වේවා!  කුරුණෑගල, යත්තම්පලාවේ, මාවීදළුපතේ විජේරත්න දාහිගමුව මහතා විසින් යොමු කරන ලද ලිපියක් ඇසුරිනි.  කොළඹ සරසවියට ඇතුළත්ව වසර තුනක් පමණ ගෙවී ගොස් තිබුණ ද කොළඹ නගරය පිළිබඳව පිරිපුන් අවබෝධයක් අපට නැත.උපාධි නිබන්ධනයට අදාළ තොරතුරු ලබා ගැනීම පිණිස කොළඹ නගරයේ එක්තරා ආයතනයකට අප යා යුතු ව තිබිණ.එහෙත් අප දැන සිටියේ එය පිහිටි මාවතේ නම පමණි. මාවත පිහිටියේ කොහිදැයි නොදැන ම මා යෙහෙළියත්, මමත් ගමන පිටත්වීමු.අතර මඟදී මුණ ගැසුණු කාන්තා පක්ෂයේ කිහිප දෙනකු ගෙන් සහ පොලිස් නිලධාරීන් කිහිප දෙනකුගෙන් උදවු පැතුව ද ඔවුන්ට ද ඒ ගැන අවබෝධයක් නොවීය.අවසානයේ උත්සාහයන් අසාර්ථක වූ තැන අපේ හිත් ද දුර්වල විය.‘තව එක්කෙනෙකු ගෙන් අහමු.’ අපි තීන්දු කළෙමු. එවර අප ඇසුවේ තරුණයකු ගෙනි.ඔහු ද අදාළ ආයතනය ගැන නොදැන සිටියේ ය. එහෙත් මාවත පිහිටියේ කොහිදැයි ඔහු දැන සිටියේ ය. එහි යා යුත්තේ කෙසේ දැයි විස්තර කළ ඔහු අපට විශේෂ අවවාදයක් ද කළේ ය.‘මීට පස්සෙ පිරිමින්ගෙන් මග තොරතුරු අහන්ඩ එපා!’ඔහු ගෙන් සමුගත් අපි ඔහු කී මග තොරතුරු ඔස්සේ ඉදිරියට ගියෙමු. එහෙත් මාර්ග ගණනාවක් වූවෙන් කටයුත්ත සංකීර්ණ විය.එහෙයින්, තවත් අයකු ගෙන් විමසනු හැරෙන්නට අප සතු විකල්පයක් නොවී ය. මෙවිට ම වාගේ අප කලින් මග තොරතුරු විමසූ සොයුරා යළිත් අප ඉදිරියෙන් යනු අහම්බෙන් දක්නට ලැබිණ. ඔහු ද අප දෙස බැලුවේ ය.‘හොයා ගත්ත ද?’‘නෑ!’‘මාත් මේ යන්නෙ කෑම කන්න තැනක් හොය හොයා. කමක් නෑ යං මං හොයල දෙන්නං’ ඔහු නැවත අපේ උදව්වට ඉදිරිපත් වූයේ ය. මේ වන විට ඔහු කෙරෙහි විශ්වාසයක් ගොඩනැඟී තිබුණෙන් අපි ඔහු අනුව යන්නට වීමු.සිය මිතුරකු ජංගම දුරකථනයෙන් ඇමතූ ඔහු මිතුරා ගෙන් ආයතනය තිබෙන තැන විමසා ගත්තේ ය.අනතුරු ව ඔහු අප අදාළ ස්ථානයට කැඳවා ගෙන ගොස් අපෙන් සමුගත්තේ ය.එසේ වුව ද, අපට අදාළ තොරතුරු ඒ ආයතනයෙන් ලබා ගත නොහැකි වූයේ ය. ඒ සඳහා අප වෙනත් ශාඛාවකට යා යුතු විය. එය පිහිටියේ අප නොදන්නා තවත් මාර්ගයක ය.අපි එහි යෑමට නැවත මගට බැස්සෙමු.මග සොයා ගැනීම පෙර පරිදි ම අපහසු විය. එහෙයින්, ‘ආපසු හැරෙමු’යි තීරණය කරන විට ම වාගේ අපි අර සොයුරා යළි දුටිමු.ඔහු සිටියේ අවන්හලක දිවා අහර ගනිමිනි. ඔහු ද අප දුටුවේ ය.‘වැඩේ හරිද?’ ඔහු ඇසුවේය.අපි සිදුවූ දේ ඔහුට කීමු. අහර ගැනීම කඩිනමින් නිමා කළ ඔහු නැවත අපේ උදවුවට ආයේ ය.ඊළඟ මොහොතේ ඔහු අප අදාළ ආයතනය වෙත ද කැඳවා ගෙන ගියේ ය.‘දැන් ඉතිං මං යන්නං. ඔයාල අවශ්‍ය තොරතුරු ටික අරගෙන පරිස්සමිං ආපහු යන්ඩ’ ඔහු කීවේ ය.ඔහු පැමිණ සිටියේ කිසියම් රාජකාරියකට ය. ඊළඟට තවත් එබඳු ම කටයුත්තකට වෙනත් තැනකට ඔහු යා යුතු ව තිබිණ.අපි ඔහුට තුති පුදා සමු දුනිමු.මෙය එතරම් දෙයක් නොවේ යැයි කෙනකු සිතන්නට පුළුවන. එහෙත් ඒ අවස්ථාවේ එය අපට ලොකු අස්වැසිල්ලක් විය.කැලණියේ ශම්මික සොයුර, එදා ඔබට අප කළ ස්තුතිය ප්‍රමාණවත් නැතැ’යි අපට සිතේ. ඔබ උතුම් අයෙකි. සුවඳැ’ති සමන්මලකි.ඔබට ද, ඔබ වන් පුතකු බිහි කළ මාපියන්ට ද දීගායු වේවා!  කොළඹ විශ්ව විද්‍යාලයයේ ඩී. එස්. ජයකොඩි සහ එන්. සුරංගනී යන මෙනෙවියන් විසින් යොමු කරන ලද ලිපියක් ඇසුරිනි.ඒවන විට මා සිටියේ බසයක අසුන්ගෙනය. එය 325 මාර්ගයයි.මතින් වෙරිවූවෙක් අතරමඟදී බසයට ගොඩවී මා හිඳ සිටි අසුන ළඟ හිට ගත්තේය.බුලත් විටක් ද කටේ පුරවාගෙන සිටි ඔහු වහසි බස් ද දොඩන්නට වූයේය.ඉන් නොනැවතුණු ඔහු මා අසල වූ කවුළුවෙන් පිටතට බුලත් කෙළ ගසන්නට ද පටන් ගත්තේ ය. කෙමෙන් බුලත් කෙළ ගැසීම වැඩි විය. මගේ සාරියේ ද කෙළ වැටිණ.ඉවසා බැරිම තැන මම ඔහුට කාරුණිකව අවවාදයක් කළෙමි. ඔහු මට බණින්නට පටන් ගත්තේ ය.ටිකකින් ඔහු බසයේ සේවකයන් දෙදෙනා සමඟ හෙමිහිට මොන මොනවාදෝ කතා කරනු මට පෙනිණ.පසුව, යළිත් ඔහු මට බණින්නටත්, තර්ජනය කරන්නටත් වූයේය.ගල්වල හන්දියේදී ඔහු බැස්සේය. බසයේ පිටතින් මා අසල වූ කවුළුව ළඟට ආ ඔහු ඉතා පහත් ආකාරයෙන් මට නැවත ද බණින්නට වූයේ ය.ඉවසා සිටිනු බැරිම තැන බසයේ හුන් මහත්වරු දෙදෙනෙක් බසයෙන් බැස ‘වැඩිහිටි මාතාවකට කතා කරන ආකාරය’ ඔහුට කියාදුන්හ.මා මුහුණ දුන් මේ අත්දැකීම පොදු ප්‍රවාහනයේදී ගැහැනියකට මුහුණ දීමට සිදුවන ඉතා අවාසනාවන්ත තත්ත්වයකි.එබඳු අවස්ථාවකදී වැරදිකාර මගියා පාලනය කිරීම බස් සේවකයන්ගේ වගකීමකි. ඒ වගකීම ඔවුන් ඉටු කළේ නැත.අවසානයේ මා වෙනුවෙන් ඉදිරිපත් වූ මහත්මාවරුන් දෙදෙනාට යහපත පතමි.  රාගම පෙදෙසෙහි මවක විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=as1009262</link>
    <topic>රට පිට</topic>
    <author>රූපාන්ති</author>
    <content>රට පිටඑතෙර සිටින දියණියට, පුතාට, සැමියාට, බිරියට ලියන ලිපියක් සඳහා මේ ඉඩකඩ වෙන්වෙයි.අපේ ලිපිනය ”ලියුං කඩදහිය” ”රට පිට” සිළුමිණ ලේක්හවුස් කොළඹ 10. ෆැක්ස් - 2429260 මේල් - editor@silumina.lkආදර මගේ සුදු අම්මේ, ඔබේ දෑතේ එල්ලී එල්ලී ඉන්න ආසයි ඔබේ උණුසුමේ ඒ... ත්රටේ නෑ ඔබ ගිහින් දුරු රට තනිවෙලා අපි පුංචි ගේ තුළ ආදරයේ උණුසුමට ගුලිවූ අපි මරණයේ සීත වැළඳගත්තා නම් සැපක් යැයි සිතුණේ අද නොව රට හැරදා වැලි කතරට නුඹ ගිය දින මහ රෑ මය මත් රකුසා අපේ ගෙපැල ගිනි තැබුවේ නොසිතූ ලෙසට දැන් අපි ඉන්නේ කොහේද නුඹ දන්නේ නෑ අම්මේ අපි ඉන්නා මේ අපාය කවදා සුර ලොවක් වේද...? නුඹ එන්නට විගස මෙමට හැකිනම් දන්වා එවන්න.ඒ.වී. සුධීරා දිල්රුක්ෂිලක්ෂපානදෙස බස රැසට සෙත සැලසූ මනාවට අම්මට තාත්තට සැලකූ අගේකොට පොඩි පුතු සිසිර ගොස් දැන් ඇමෙරි කාවට තුන් වසරක් වුණා පාළුව දැනේ මටලේලිය චන්ද්‍රිකා මගෙ දියණියක වගේ අප දෙදෙනගේ හිත සනසන අයුරු හැඟේ නිතරම කතා කෙරුවත් දුරකතන දිගේ පාළුව මකන්නට බැරි බව හිතට නැඟේනමගිය ඇමෙරිකා හොඳ පාසලක සිට ඉගෙනුම ලබන දස්කම් පා නොයෙක විට මිණිබිරි ඉරෝෂීව සිහියට නැගෙන කොට ඉවසා ඉන්නෙ කොහොමද දුක දැනෙයි මටදස්කම් පෙන්නමින් සිතුවම් ඇඳී මට ඇති දැඩි උනේ මවුපිය ආදරේ පිට මිණිබිරි සාවින්ද සිහිවෙන වෙලා වට තෙත් වෙයි මගේ නෙත් කඳුළින් බොහෝ විටමිණිබිරියන් දෙදෙන ලේලිය පුතා හට සුබසෙත් පතමි ඉඩලද හැමවෙලා වට පෙර පින් බලෙන් නව දියුණුව ලැබී මට දෛවය අනුව හැකිවේ යයි හිතේ මටආදරණීය තාත්තානාරන්දෙණියේ හෙන්රි සෙනෙවිරත්නවැලිසහේනවත්තගොඩ.ගෙවා ගව්සිය දහස් නිම්තෙර යොමා හෙට දින ගැන උදානය පතා ආමුත් නොනිමි සුව මා සුසුම පමණයි හදට ඉතිරියමවා පෙන්වා ලොවක අසිරිය මුලා කළ පෙර දවසෙ සිතුවම් බොඳව යයි දූවිලි සුළං මැද කෝ එදා කිව් ‘මහා පඩිපත’හමා එන ගින්දර පවන් රැල් දවාලයි දාහයෙන් මුළු ගත වෙනස්වන පරිසර විටින්විට සීතලෙන් ගත නිහඬ කරවයි‘මිනිස්බව‘ ලැබ මෙලොව ජනිතව ලබා මිහිකත තුළින් සම්පත් ගත කරන උන් සුපිරි ජීවිත නිගා දී පාගයි මිනිස් සිත්දමා මව්පියො බිරිය දරුවන් සිටියි දහසක් පැතුම් පුරමින් දෙනුවරක පිපි පියුම් පරවූ මෙයම වේ ‘සහරාවෙ සිහිනය’නිමල් සරත්චන්ද්‍රඅබුහලිෆාකුවේට්නෙක විසිතුරු ‘සළු’ වියන්න දුරු කතරට ආපු ලියේ නුදුරු දිනක පිපුණු සුවඳ තාම නුඹේ ළඟම තියේ ජීවිතයට සිසිල සදන මල් රූ සිරි තුරුණු වියේ කුමට හොරට ගෙන ආවද? ‘සළු වියනා’ රුවැත්තියේවීදිය දිග සලෙළ දෑස් සිනා පොකුරු ඉසින්නේ සිතට නුහුරු සුවඳ දිගේ මුලාවෙලා නොයන්නේ ‘නෑඹුල් කුලවමිය’ නුඹයි පය ඉක්මන් කරන්නේ උදුරාගෙන යන්න කලින් රුව සඟවා ගනින්නේහඳ අද්දර තනිකම ගැන කව්පදවැල් ගොතන්නියේ මාසෙ පඩිය ලහි ලහියේ ගෙදරට සරි කරන්නියේ ඉතිරි යමක් නැති මොහොතට සුසුමක් පා කරන්නියේ දිගින් දිගට දවස් ගෙවී නව වසරක් ගෙවන්නියේතැළි - පිළි ඇඳ පෝරුවමත - පාට සිහින දකින්නියේ රෑ නින්දේ නෙත නොපියා හිත ඇල්මක් සොයන්නියේ ජීවිතයේ මල් යාමය - කතරක දිය කරන්නියේ ‘මැෂිමට’ වැඩියෙන් සද්දෙට - හොර රහසේ හඬන්නියේචම්පිකා පද්මපෙරුමඅල් - එන් - නගරයේ දීජෝර්දානයේ ඇඟලුම් කම්හලක තත්ත්ව පාලන පරීක්ෂකවරයකු ලෙස සේවය කිරීමට ප්‍රීතිකුමාර නැමැති එක්දරු පියකු මෙරටින් පිටත්ව ගියේ පිටරට සේවයට යන අනෙකුත් අය මෙන් දහසකුත් බලාපොරොත්තු සහිතවය.එක්දරු පියකු වූ ඔහුට එම බලාපොරොත්තු සුන්වී අද අසරණ තත්ත්වයෙන් රාගම පුනරුත්ථාපන රෝහලේ ඇඳක වැතිරී සිටීමේ ශෝචනීය ඉරණමකට මුහුණ පා සිටී.මොහු මෙවැනි ඉරණමකට පත්වී ඇත්තේ පිටරටදී හදිසි අනතුරකට පත්වීමෙන් නොවේ. හදිසියේ හටගත් අසනීප තත්ත්වය උග්‍ර අතට පත්වීම නිසාය. එයට හේතුවී ඇත්තේ ඔහුගේ ශරීරයට විෂබීජයක් ඇතුලුවීම නිසාය. ජෝර්දාන ඇඟලුම් කම්හලේ සේවය ඔහුට ප්‍රියමනාප සේවාවක් විය.එහි තත්ත්ව පාලන අංශයේ සේවාවන්වල හෙතෙම යෙදුණේ සතුටිනි. මෙලෙස ඔහු සේවය කරමින් සිටියදී හදිසියේ රෝගාතුර වූයේ කවුරුත් බලාපොරොත්තු නොවූ අයුරිනි.අන්තිමේදී ඔහුගේ රෝගී තත්ත්වය අසාධ්‍යවීමේ ප්‍රතිඵලය වූයේ ඔහුගේ ශරීරයේ ඉනෙන් පහළ කොටස අප්‍රාණික වීමය.මෙවැනි රෝගියෙකු හැකි විගස මෙරට රැගෙන ඒම අපහසු කාර්යයකි. ජෝර්දානයේ ඔහු රෝහල්ගතකර එහිදී සිදුකරන ලද ප්‍රතිකාර සේවාවලට ගෙවිය යුතු බිල්පත් රුපියල් දස ලක්ෂයක් ඉක්මවා තිබුණි.ඔහු පිළිබඳ සියලු තොරතුරු ආවරණය වීමෙන් පසු එහි සිට ඔහු ශ්‍රී ලංකාවට රැගෙන ඒමටත් එතැනින් රාගම පුනරුත්ථාපන රෝහලට ඇතුළත් කිරීමට ද පියවර ගත්තේය. එරට අදාළ රෝහලට රෝහල් ගාස්තු වශයෙන් රු. 10,32,169.28ක මුදලක් ද කාර්යාංශය මඟින් ගෙවනු ලැබීය.කාර්යාංශය ඔහු වෙනුවෙන් සිදුකරන ලද මේ සත්කාර සේවාව ප්‍රීතිකුමාරට තම නෑදෑ හිතමිතුරන් හෝ දැක බලා ගනිමින් මෙරටට යළි ඒමට වාසනාව ළඟා විය.සෞදියේ “ඔලේයා” කඳවුර සහ “කන්දහාර්” පාලම විදේශ රැකියා ක්ෂේත්‍රයේ කතාබහට ලක්වන්නේ මේ කඳවුර සහ පාලම එරට සේවයට යන ශ්‍රී ලාංකිකයන්ගේ ප්‍රශ්න හා බැඳී පවතින ස්ථානයන් වන නිසාය.කෙසේ නමුත් මේ ස්ථාන දෙකේම අපේ ශ්‍රී ලාංකිකයන්ට මුහුණ පාන්නට සිදුවන ගැටලු පිළිබඳව කරුණු සියැසින් දැක බලාගැනීමට ශ්‍රී ලංකා විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහතා ඉකුත් දිනවල සෞදියේ සංචාරයක යෙදුණ අවස්ථාවේදී එම ස්ථානවලට ද ගියේය.ඔලේයා කඳවුර ශ්‍රීී ලාංකික කාන්තාවන් අපා දුක් විඳින්නට සලස්වා තිබෙන වධකාගාරයක් ලෙසින් හඳුන්වා දෙමින් මාධ්‍ය ඔස්සේ ගෙන යන ප්‍රචාර පැවතුණ ද එහි සත්‍යතාවයක් නැති බවත් මෙම ස්ථානයට ගිය තමා සහ කාර්යාංශයේ අනිකුත් නිලධාරී කණ්ඩායමට කරුණු සියැසින් දැක බලා ගන්නට ලැබුණු බවත් මෙහිදී එහි සිටින ශ්‍රී ලාංකික කාන්තාවෝ පිරිසට සෞඛ්‍ය පහසුකම් පිළිබඳව පැවැති ගැටලු කිහිපයක් තමන් වෙත ඉදිරිපත් කර සිටි අවස්ථාවේදී එම කරුණු එරට බලධාරීන් වෙත යොමුකර විසඳා දෙන්නට අවධානය යොමු කර සිටි බවද සභාපතිවරයා කීය.එම අඩුපාඩු එරට බලධාරීන් විසින් සපුරා දෙන බවට පොරොන්දු වූ බවත් ‘ඔලේයා’ කඳවුරේ ශ්‍රීී ලාංකික කාන්තාවෝ කණ්ඩායම් වශයෙන් මෙරටට මේ වන විට පසුගිය දිනවල විටින් විට ගෙන්වා ගත් බවද ඉතිරි පිරිස ද හැකි ඉක්මනින් මෙරටට ගෙන්වා ගන්නා බවද සභාපතිවරයා කීය.කෙසේ නමුත් ‘ඔලේයා’ කඳවුරට යොමු වන්නේ සෞදි රජයේ ප්‍රතිපත්තිය අනුව පිටරැටියන් සඳහා අනුගමනය කරන ක්‍රමවේදයක් අනුවය. කරදරවලට පත්වන මෙවැනි කාන්තාවන් සඳහා ඔලේයා කඳවුර පිහිටුවා ඇත්තේ එරට අමාත්‍යංශ තුනකින් අවශ්‍ය කටයුතු සිදුකර අවසන් වන තුරුය. මේ ක්‍රියාවලියට දින 35-40 අතර කාලයක් ගතවේ.තමන් සේවය කළ නිවෙසේ සිට පහරදීම් හා වැටුප් ලබානොදීම්, වෙනත් තාඩන පීඩන නිසා පැනවිත් තානාපති කාර්යාලය හරහා මේ වෙත එන ගෘහ සේවිකාවන් මෙරටට එවීම, කඳවුරේ දීර්ඝ කාලයක් රඳවා නොගෙන එරට රජයෙන් සිදුකළ යුතු සේවා ඉක්මණින් සිදුකර සති දෙකක් පමණ කාලයකින් අපේ කාන්තාවන් මෙරටට එවීමට මේ සංචාරයේදී සභාපතිවරයා එරට බලධාරීන් සමඟ සාකච්ඡා කර තිබේ.මේ වැඩපිළිවෙළ නුදුරු කාලයේදීම ශ්‍රී ලංකා විදේශ සේවා නියුක්ති කාර්යාංශය සෞදියේ ශ්‍රී ලංකා තානාපති කාර්යාලය හරහා එරට බලධාරීන් සමඟ වැඩිදුරටත් කරුණු සාකච්ඡා කර ක්‍රියාත්මක කිරීමට බලාපොරොත්තු වේ.සුනිල් දයා අල්විස්සෞදියේ සේවය කරමින් සිටියදී ශරීරයට ඇණ ගැසීම් සිදුකරමින් වධ හිංසාවලට ලක් කරන ලදැයි කියන මාතර තිහගොඩ එල්.පී. ආරියවතී මහත්මියට නව නිවෙසක් ඉදිකරදීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන තිබේ. එම නිවෙස සඳහා මුල්ගල තැබීම ආර්ථික සංවර්ධන නියෝජ්‍ය ඇමැති ලක්‍ෂමන් යාපා අබේවර්ධන මහතා අතින් සිදුවිය. මේ අවස්ථාවට ශ්‍රී ලංකා විදේශ සේවා නියුක්ති කාර්යාංශයේ සභාපතිවරයා ද සහභාගි විය.මාමේ ගිය වර සිළුමිණේ පළ වුණේ මගේ කවියේ අම්මා කිව්ව නිසයි යැව්වේ බොහෝ අයගෙන් ප්‍රසංසායි ලැබුණේමාමා හරි මාමා හොරෙන්ම ගෙට ආවා පුංචි ඇවිත් කීවා සතුටු කඳුළු ආවා ඉතාලියේ රෝමයේ සේවය කර මාස ටිකක් නිවාඩු ගෙන අරං ගොඩක් තෑගි බෝග ආවේ නොකියාම මේ රටආච්චිගේ පරණ ගේ දැක දුවන්න සිතුණා ඒරට ආපු දිනම ගේ අස්කර නිදා ගත්තේ එයින් පසුවමිතුරෝ සමඟ පාටි දැම්මා සිංදු කියා නැටුවා ගැයුවා තමන් ගේම සින්දු කිව්වා ‘රැප්’ එකකුත් මැදින් දැම්මාමාමේ ඔබට හොඳ රැකියාවක් වේවා! මාමේ ඔබට හොඳ පඩියක් ලැබේවා! මාමේ ඔබට කරදරයක් නොවේවා! මාමේ ඔබට තුන්සරණ වේවා!තුෂාර මධුමාධව (පුතා)සියඹලාපේ. දරුවෙක් ලැබෙන්නට ඉන්නා බව කිවු දිනයේ සතුටක් මෙන් ම දුකකුත් ඇතිවුණා ලයේ මව්පියන් නෑදෑයින් නැති දිවියේ කොහොම කවන්නද? දොළ දුක් කෑමක් රිසියේඋපදෙස් අවවාද මම ගුවනින් දුන්නා තැනේ ලෙසට ඔබ හා දරු නිසිසේ වැඩුණා දරුවා ලබන්නට ඔබ රෝහල වෙත ඇදුණා විශ්වය තුළින් මවු සෙනෙහස ඔබවෙත රැඳුණාවෙද - හෙද සැලකිළි නොඅඩුව ලැබිලා සුරතල් දියණියක් මෙලොවට දායාද කළා අම්මලා දෙන්නාම සිටියත් සුසුම් හෙලා මාධවී - සන්ධ්‍යා හිටියලු කිරි මවුන් වෙලාහිල් පොල්කටුව ගෙන දරුවා නාවන්ට නැකතක් බලා හොඳ නමකුත් දාගන්ට පංචායුධය දරුවගෙ ගෙලෙ පළඳන්ට ඔබගේ පැතුම් ආඩම්බරයක්ය මට එතෙර ගියත් ලොකු දුව නෑ වෙනස් වෙලා නිතරම අපේ හෙළ හැදියාව මතු කළා සීයයි - ආච්චියි - නැන්දා - මාමා - පුංචී කියලා පංචා යුදය එවනෙමි කිරි කැටියට සෙත් පතලාගතින් පොඩි උවත් මගේ ආදර දෝනි සිතින් යෝධයෙක් බව අම්මා හොඳින් දනී කරන් සියලු වැඩ කටයුතු පියහිමි සෙනෙහෙ පෙනී තුටින් කල් ගෙවනු තිසරණ සරණ දැනීආදරණීය අම්මාකුසුමා ජී. රණවකකිරිබත්ගොඩජපන් වැසියන්ට නිශ්චිත ආගමක නැහැ. ශ්‍රී ලංකාවේ නම් ආගම් කීපයක් තියෙනවා. ඔවුන්ගේ එකම දහම තමයි යහපත්ව ජීවත්වීම, මිනිස්සු එකිනෙකාට සංවේදීයි. ඒ වගේ ම ශික්ෂණයෙන් යුක්තව ජීවත්වෙනව. හැමවිටම අන්‍යයන් ගැන හිතන ජනකොටසක් තමයි ජපානයේ ජීවත්වෙන්නේ,මං 1983 දී ජපානයට ගියේ, ඒ මගේ වැඩිදුර අධ්‍යාපනයට ජපානයේ ඔසාකා විශ්වවිද්‍යාලයට, සිංහල හා ජපන් භාෂාව පිළිබඳ තුලනාත්මක අධ්‍යයනයක යෙදීම මගේ අරමුණ වුණා. ඒත් මට විධිමත් පර්යේෂණයක් කරන්න හැකි වුණේ නැහැ. එයට හේතුව සිංහල භාෂාව අධ්‍යයනයට තිබෙන අපහසුවයි. එහෙත් මගේ මහාචාර්යවරයා වූ ඔපා පොපී පිබතනි සමඟ සාකච්ඡා කරලා සිංහල භාෂාව පිළිබඳ විධිමත් පර්යේෂණයක් කරන්නට තීරණය කළා. මෙහි ප්‍රතිඵලයක් ලෙස සිංහල භාෂාවේ සංජාතක වාග් විද්‍යාව නම් පර්යේෂණය අපි ආරම්භ කළා.පර්යේෂණ සිද්ධාන්ත වශයෙන් පදනම් කරගෙන වාක්‍ය රටාවන් විග්‍රහ කළා. නිදසුනක් වශයෙන් ම සම්ප්‍රදාන විභක්තිය හැඳින්විය හැකි ය. ඉන් අනතුරුව ජපානයේ කෝබේ විශ්ව විද්‍යාලයේ ආචාර්ය උපාධිය කළා. මං ආචාර්ය උපාධියට කළ නිබන්ධනය වූයේ වාක්‍ය රටාවන් පිළිබඳවයි. එහිදී ආචාර්ය උපාධිය ලබාගෙන වාග් විද්‍යා අංශයේ ආචාර්ය මණ්ඩලයට එක්වුණා. වසර තුනක් පමණ මං එහි සේවය කළා.1994 වර්ෂය මට තවත් අමතක නොවන වර්ෂයක්, දරුණු භූමි කම්පාවක්, සුවිසල් මංදිර බිමට පතිත වුණා. පාලම් කඩා වැටුණා. බැලූ බැලූ පස බිම ඇද වැටුණ මිනිස් සිරුරු පමණයි. නාගරික ප්‍රදේශ විනාශ වුණා. අර්ධ නාගරික ජීවිතයක් ගත කරන්න හිතාගෙන තමයි ඔකිනාවා විශ්ව විද්‍යාලයට ඇතුළත් වුණේ.1998 දී එම විශ්ව විද්‍යාලයයේ වාග් විද්‍යාංශයට එක් වී අන්තර් ජාතික සන්නිවේදන අංශයේ අංශාධිපතිවරයා වශයෙන් මෙන් ම මහාචාර්යවරයා ලෙස ද කටයුතු කරනවා. විශ්වවිද්‍යාල ක්ෂේත්‍රයේ විශාල ප්‍රබෝධයක් ඇති කිරීමට ජපන් විශ්වවිද්‍යාල ක්‍රමය හේතු වී තිබෙනවා.ශාස්ත්‍රීය පර්යේෂණවලට අමතරව විශ්වවිද්‍යාලයයේ සිසුන් හා සිසුවියන් රැගෙන විවිධ රටවල්වලට ගිහිල්ලා සංචාරය කරනවා. මේ නිසා ම රටවල් ගැන හොඳ අවබෝධයක් ලබාගන්න පුළුවන්. එකම ප්‍රදේශයක හිර වී කොටු වී සිටින සිසුන්ට මේ ලැබෙන නිදහස වචනයෙන් කියා නිම කරන්න බැහැ. මානසික සැහැල්ලුව සිසුවෙකුට ඉතාමත් වැදගත්.එහි ප්‍රතිඵලයක් වශයෙන් ජපන් සිසුවියන් මෙවර ශ්‍රී ලංකාවට රැගෙන ආවා. අප්පුවා රජ වූ කතාව විෂය කොටගෙන ගල් පර්වත ආශ්‍රයෙන් අපේ සංස්කෘතිය විහිදී ගිය ආකාරය පෙන්වා දුන්නා. සීගිරිය, දඹුල්ල, යාපහුව ආදී තැන්වලට ගොස් එහි අගය එම සිසු සිසුවියන්ට පෙන්වා ද්‍රන්නා. මෙයින් සිසුන් වඩාත් ප්‍රබෝධයට පත් වුණා.අප්පුවා හැදුන වැඩුනු කළුන්දෑව ගම්වැසියන් සමඟ කතා බහ කොට ඔවුන් සමඟ නැටුම් ගැයුම් වලටත් ජපන් සිසුන් සහභාගි වුණා. ජපන් සිසුන් කළුන්දෑව ගමට පැමිණි ප්‍රථම වතාව මෙයයි.ජපානයේ විශ්වවිද්‍යාල අධ්‍යාපනය දෙසට නැඹුරු වුවහොත් මුල් වසරේ පාඨමාලාවට විද්‍යාව , භාෂාව, සංස්කෘතිය පරිසරය, ඉතිහාසය, දේශපාලන විද්‍යාව ආදී විෂයන් ඇතුළත් වෙනවා.වසර හතරක් විශ්වවිද්‍යාල ජීවිතයට ගතවෙනවා. හැබැයි වසර දෙකක් ගියාට පස්සේ තමන් කැමැති විෂයන් හදාරන්න පුළුවන්. මේ රටේ නිදහස් අධ්‍යාපනයක් නැහැ. හැමදේම මුදලට අධ්‍යාපනය වුණත් එහෙමයි. දරුවන්ගේ අධ්‍යාපනයට අම්මලා තාත්තලා මුදල් ගෙවන්න ඕනෙ. නැත්නම් ඒ දරුවන්ම මුදල් හොයාගන්න ඕනෙ,. හැමෝම ර්‍ථචපබ බඪථඥ ණධඡඵ එකක් කිරීම විශේෂ සුදුසුකමක්.මං මුලින් කිවුවනෙ,් ජපානයට නියමිත ආගමක් නැහැ. ඔවුන් ගේ එකම ආගම තමයි යහ පැවැත්ම, ඒ කියන්නේ කාටවත් හිරිහැරයක් නැතුව ජීවත්වීමයි පාසල්වල ආගම ඉගැන්වීම තහනම්, එසේ ඉගැන්නුවොත් නීති මගින් නඩු දානවා. විනයට තමයි මූලිකත්වය දෙන්නෙ.සදාචාරාත්මකව ජීවත්වෙන්න ජපන් වැසියන් නිතරම උත්සහ ගන්නවා. සොරකම් නැහැ. කාගෙ හරි මරණයක් සිදුවුණොත් හාමුදුරුවො කෙනෙක් ගෙන්වනවා. ඉන් එහාට කිසිම දේකට සම්බන්ධ කරගන්නේ නැහැ. ඔකිනාවේ මුල් භාෂාව රියුකුයු භාෂාවයි. අවුරුදු 70 න් ඉහළ අය තමයි මේ භාෂාව කතා කරන්නෙ. ඒ පරපුර මිය ගියාට පස්සේ මං හිතන්නෙ මේ භාෂාවත් නැති වී යයි.සාම්ප්‍රදායික උරුමයන් රැකගන්න ජපන් වැසියන් දැඩි කැමැත්තක් දක්වනවා. මේවාට තරුණ සංවිධාන සහභාගි වෙනවා. දෙසැම්බර් 31 වෙනිදා සිට ජනවාරි සතියක් පුරා සාම්ප්‍රදායික උත්සව චාරිත්‍ර පවත්වනවා. ඒ වගේ ම අගෝස්තු මාසයේ මළවුන් පිදීමේ සතියක් පවත්වනවා. පුරාණ ජපන් වැසියෝ මෙය හඳුන්වන්නේ මළවුන් කැඳවා ආපසු යැවීම ලෙසයි.හිරෝෂිමා, නාගසාකි, නගර යුද්ධයෙන් විනාශ වූ ආකාරය නිතරම ජපන් ජාතිකයන් මෙනෙහි කරනවා. එහි කටුක අත්දැකීම් නව පරපුරට නිතර නිතර පවසනවා. මෙහෙම කරන්නෙ ඒ වකවානුවේ අපහසුතාව පිළිබඳ හැඟීමක් ඇති කරන්නයි. මේ හැඟීම දෙන්නෙ පසුගාමී වන්නට නොව තවත් සංවර්ධනයේ ඉදිරි පියවරක් තැබීමටයි.මේ වනවිට ජපානයේ ආර්ථික වශයෙන් පසුබෑමක් ඇතිවෙලා තියෙනවා. ඒ බරපතළ කඩාගෙන වැටීමක් නෙවෙයි. ජපානයේ ප්‍රජාතන්ත්‍රවාදය තහවුරු වී තිබෙනවා. ආර්ථික අවපාතයක් දක්නට නැහැ.රාත්‍රි කාලයේ ඕනෑම වෙලාවක කතුන්ට නිදහසේ හුදකලාව ගමන් බිමන් යාමේ අවස්ථාව උදාවී තිබෙනවා. ඒ සමාජීය යහපැවැත්ම නිසයි.රිය අනතුරු ප්‍රමාණය ඉතාමත් අඩුයි. මෙයට හේතුව යහපැවැත්මෙන් ගොඩනැඟුණු රිය පැදවීමේ ශික්ෂණය.මහාචාර්ය දිල්ප් චන්ද්‍රලාල් (ජපානයේ ඔකිනාවා විශ්ව විද්‍යාලයේ අන්තර්ජාතික සන්නිවේදන අංශයේ අංශාධිපති) සිසු දරුවන් සමඟ මෙරට පැමිණි අවස්ථාවේ කළ සාකච්ඡාවක් ඇසුරින්.රූපාන්තිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=as1009263</link>
    <topic>ශිෂ්‍යත්වය අසමත් වුණත් ධර්මරාජෙ විදුහල්පති දක්වා මා ගෙන ගියේ අම්මා</topic>
    <author>සටහන -උපාලි සමරසිංහ</author>
    <content>ශිෂ්‍යත්වය අසමත් වුණත් ධර්මරාජෙ විදුහල්පති දක්වා මා ගෙන ගියේ අම්මා- විදුහල්පති එස්.එම්.කීර්තිරත්න“රැය රහසේ මල් පුබුදුවා එහි කීර්තිය බාරගන්නට දහවලට ඉඩහරියි.” මේ කියමන මට යළිත් පසක් වූයේ කන්ද උඩරට මහ විදුහලක් කොළොම්තොට රාජකීයයන්ගේ විදුහලක තත්ත්වයට ගෙන ආ ගමේ ගොඩෙන් බිහිවුණු පුංචි මිනිසකු ගැන හිතන විටය. කන්ද උඩරට සිසුන්ගේ ගුණ නැණ වඩන ඥාන ප්‍රදීපය මහනුවර ධර්මරාජය වසර දහයකට වැඩි කලක් තිස්සේ මෙහෙයවන මේ පුංචි මිනිසා සියඹලාගස්පිටිය මුදියන්සේලාගේ කීර්තිරත්නය. එතුමා මේ තක්සලාවේ විදුහල්පති වූ පසුව එතෙක් අභියෝගයක්ව හා විදුහලට අඩුපාඩුවක්ව පැවැති භූ විද්‍යාඥයන් පවා අනතුරු හැඟැවූ මහ ගල් තුරුලතා පිරි භූ®මියක් සපුරාම එළිපෙහෙළි කොට සිසුනගේ පෞරුෂය නංවනු පිණිස මහ ක්‍රීඩා පිටියක් තැනුවේය.ඒ සඳහා අරමුදල් ද හෙතෙම සපයා ගත්තේ රජයෙන් නොව ආදි සිසුන් මෙහෙයවා නොයෙක් සුබසාධන ව්‍යාපෘති ආශ්‍රයෙනි. අක්කර පනස් ගණනක් වූ විදුහල් භූ®මියේ වළ ගොඩැලි කඩා තවත් තැනෙක පිහිනුම් තටාකයක් හැදීමට ද හෙතෙම මහත් සේ දරදිය ඇද්දේය. ඒ භූ®මිය සකසන්නට පමණක් රුපියල් ලක්ෂ 21ක් වියදම් කරද්දී ඇතැම්හු ඔහුට සමච්චල් කරන්නට ද වූහ. එහෙත් අද ඒ පිහිනුම් තටාකය හා ක්‍රීඩා පිටිය ද මේ විදුහලේ සිසුන්ගේ අධ්‍යාපනයට මෙන්ම පෞරුෂයට බැඳි හිණිපෙත් වැන්න.මහනුවර දිස්ත්‍රික්කයේ හාරිස්පත්තුව මැතිවරණ කොට්ඨාසයේ හරන්කහව කියන පුංචි ගමේ ගොවි පවුලක ඉපිද මෑණියකගේ කඳුළ සුසුම දහදියෙන් ජීවිතය ජයගත් ධර්මරාජ විදුහල්පති තමාට යෝධ වැඩ කරන්නට මංහසර කියාදුන් ඒ දයාබර මව ගැන මෙසේ කියයි. “දෙසට බසට රැසට අපේ - පණදීමයි අපට සැපේ” පාඨයෙන් නිබඳ වැඩකරන මේ පුංචි මිනිසා මම අපේ සාමීචියට කැඳවමි.මගෙ අම්මා හිටිහාමිලාගේ කමලාවතී කුමාරි මැණිකේ වචනයේ පරිසමාප්ත අර්ථයෙන්ම පුදුමාකාර ධෛර්යවන්ත කාන්තාවක්. අපේ වගෙ ගොවි පවුල්වලට හුඟාක් වෙලාවට තිබුණෙත් ඒකම විතරයි. අප්පච්චි සියඹලාගස්පිටිය මුදියන්සේලාගේ මද්දුම බණ්ඩා. සුළු ව්‍යාපාරිකයෙක් හැටියට හැමදාම උස් පහත් වන ආර්ථික තත්ත්වයන් තුළ පැවැති ජීවිතයක් ගත කළේ. කොයිම වෙලාවකවත් වෙළෙඳාම අත්හැරියෙත් නෑ. ඇදන් වැටුණොත් කොහොම හරි නැවත පටන් ගන්නවා. මේ දෙන්නගෙ ජීවිතවල මට පුංචිම කාලෙ ඉඳන් පෙනුණෙ ධෛර්යය, කැපවීම, අප්‍රතිහත උත්සාහය. අප්පච්චි වියපත් වෙනකම්ම ව්‍යාපාරික උත්සාහය අත්හැරියෙ නෑ.ඒත් අද වන විට ඒ අයට සල්ලි ඕනැ නෑ. ඒ අයට ඕනෑ අමාරුවෙන් උස්මහත් කළ දරුවන්ගෙ කරුණාව විතරයි. අප්පච්චි ඒ වගෙම කඩයක් දාගෙන ඉන්නකොට තමයි අම්මා මුණගැහිලා තියෙන්නෙ. ඉස්සර තරුණ තරුණියන් අතර හාදකම් යාළුකම් නිකමට හෝ පැවැත්වෙන්නේ නෑ. පන්සලේදි වෙළෙඳපළේදි සල්පිලේදි දැක්කත් ඒවා අන්තිමට යෝජිත විවාහ හැටියටයි සිදුවන්නෙ. අපේ අම්මත් අප්පච්චිත් දැන හඳුනාගත්තට යෝජිත ක්‍රමයට විවාහ වෙලා තියෙනවා.ඒත් කිරි අත්තාට නම් අප්පච්චි ගැන ප්‍රසාදයක් තිබිලා නෑ. අපේ කුඩුම්භයෙ වැඩිමලා මම. මට බාල නංගිලා දෙන්නයි, මල්ලි කෙනෙකුයි ඉන්නවා. උඩහිඟුල්වල මොළගොඩ කියන දුෂ්කර ඒ වගේම සුන්දර ගම්මානයේ තමයි අම්මත් අපිත් අප්පච්චිත් පදිංචිවෙලා උන්නෙ. මට මතකයි මුල් වකවානුවේ දරිද්‍රතාව අපේ ගෙවල්වලත් ලැගුම් ගෙන තිබුණා.අම්මගෙම කැමැත්තට විවාහ වුණු නිසා කිරිඅත්තලගෙ සහායත් ලැබුණේ නැති තරම්. ඒත් කවරදාවත් අපෙ අම්මා කොච්චර ප්‍රශ්න ආවත් ඒවයින් අප්පච්චිගෙ මුහුණට දමලා ගැහුවෙ නෑ. සියල්ල උපේක්ෂාවෙන් විඳ දරා ගෙන දරු පැටවුන් ඇහේ පපුවෙ තියාන හැදුවා. අප්පච්චිගෙ කඩේට අවශ්‍ය ඉඳියප්පන්, ආප්ප, හැලප හා වෙනත් රසකැවිලි හැදුවෙ අම්මා. දරුවන්ගෙ අනාගතය වෙනුවෙන් ඇය උදේ රැයින් නැඟිට මේ කඩයප්පන් පිසුවෙ ගිනි රස්නෙ උහුලමින්. දැන් වගේ ගෑස් කුකර් ඒ කාලෙ නැහැනෙ. කඳු, දෙණි, කැලෑ මණ්ඩි මැදින් ඇවිදගෙන මං පාසල් ගියේ. මුලින්ම හිඟුල්වල කනිටු විදුහලට.උසස් අධ්‍යාපනයක් නොතිබුණත් දරුවන්ට උගන්වන්ඩ ඕනෑ කියන බරපතළ සිතිවිල්ල අම්මට කවදත් තිබුණා. කුප්පි ලාම්පු එළියෙන් අපි පාඩම් කටයුතු කළේ. දරුවන් පාඩම් කරන හැටි, ඒවාට උනන්දු වන හැටි අම්මා ආසාවෙන් බලාගෙන හිටියා. අම්මගෙ දුක කඳුළ හදගැස්ම අපටත් හොඳින්ම තේරුණා. අප්පච්චිගේ තේ කඩයට අම්මා මේ විදියට හදන කඩයප්පන්වලින් උපයන දේත් අපටමයි වියදම් වුණේ.අපේ පංතියේ ළමයින් 28ක් හිටියා ඉස්කෝලෙම හිටියේ ළමයින් 132යි. හිඟුල්වල මේ කනිටු විදුහලින් එහා ලොකු ඉස්කෝලෙකට යන්න මාත් ආසයි. ඒත් අපෙ අප්පච්චිගෙ අම්මගෙ වත්පෙහොසත්කම් ඊට බාධාවක්. අපට තිබුණේ ශිෂ්‍යත්වය විභාගය විතරයි එහෙමත් අවස්ථාවක් ගන්ඩ. අම්මා මං පන්තියෙ පළමුවැනියා නිසා නිතරම මේ ගැන උනන්දුවෙන් හිටියා. ඒත් මං ඒ හැටි උනන්දු වුණේ නෑ. ශිෂ්‍යත්ව විභාගයෙන් අපේ පන්තියේ ළමයින් 28 දෙනාගෙන් 11 දෙනෙක්ම සමත්. මං පාස් වෙලා නෑ.”පුතේ අපි වගේ අයට ඉහළට යන්ඩ පුළුවන් මේ විභාගෙන් විතරයි. උඹ පාස්වෙන්ඩම ඕනෑ. නැත්නම් මහ නවනින්ගිරාවයි. උඹ ස්කේලෙත් පළමුවැනියා කියලා කවුරුත් දන්නවා. මේක අසමත් වුණොත් අපිට අපේ නම්බුවයි ලැබෙන්න තියෙන අවස්ථාවයි දෙකම නැතිවෙනවා.” අම්මා කියූ ඒ වචන මගේ හිතේ වේදනා ගෙන දුන්නේ ඊයම්බරු කිඳා බැස්සා වගේ.ගෙදර එනකොටම අම්මා මේ ගැන දැනගෙනත් හිටියා. ඇය හිතේ වේදනාවට ද කොහේදෝ ඉපලක් අරගෙන මට දෙතුන් පාරක් තදින් ගහලා ඇයත් ඉකි ගගහා ඇඬුවා. මේ සිද්ධියෙන් පස්සෙ මං දවස් කීපයක් හිතුවක්කාරකමට ඉස්කෝලෙ ගියෙත් නෑ. සුමානයකට විතර පස්සෙ පාසලේ අපේ පංතිය භාරව හිටපු ගුරු මහත්මිය කුමාරිහාමි මැතිනිය අපේ ගෙදරට හොයාගෙන ආවා. එයාටත් හරිම දුකයි වැඩේට. මං ගුරු මහත්මිය ඉදිරිපිටම අම්මට පොරොන්දු වුණා.මං ඉහළටම ඉගෙන ගන්නවා අම්මෙ කියලා. අම්මගෙ දෙකොපොල රතුපැහැ ගැන්වෙලා කඳුළු රූටා වැටුණා. 9 වැනි පන්තිය දක්වාම දැන් මෙහෙම හැඟීමෙන් ඉස්කෝලෙ යනකොට මට හරන්කහව විද්‍යාලයට යන්ඩත් අවස්ථාවක් උදාවුණා. ඒ අම්මා මට නිතර කියූ ධෛර්යවත් කතන්දර නිසයි. ලංකාවේ පළමුවෙනි වරට 1975 පැවැත්වූ ජාතික අධ්‍යයන පොදු සහතික පත්‍ර විභාගය (N.C.G.E.) මං හොඳින්ම සමත් වුණා. අම්මට පුදුම සතුටක්. මට උසස් අධ්‍යාපනය සඳහා නුගවෙල මහා විද්‍යාලය ලැබුණේ ඒ විදිහටයි.මට ගෙදරට ආදරයට කීවෙ සුද්දා කියලයි. “අනේ සුද්දා පුතේ, උඹට හොඳ අනාගතයක් තියෙනවා” අම්මා ඒ හැම අවස්ථාවෙම මගේ හේලම වගේ මා ළඟින්ම හිටියා. අම්මගෙ අත්කම් ගෙත්තම් හැකියාව මා හොඳින්ම දන්නවා. ඈ කී කවි ගී නැළවිලි සෝපාහාස කතන්දර මා විඳින ආකාරය අනුව ඇය තේරුම් ගත්තා මා නැඹුරු විය යුත්තේ කලා විෂයයන් පැත්තට බව.ඇත්තටම ප්‍රායෝගික ඥානයෙන් පොහොසත් මගේ අම්මා මගේ ජීවිත ආචාර්යවරිය කීවොත් වඩාම නිවැරැදියි. මා උසස් පෙළ විද්‍යා විෂයයන් තෝරාගෙන පසුව කලා විෂයයන් තෝරාගත්තේ අම්මාගේ මඟ පෙන්වීම අනුවයි. “අපේ හැකියාවන් පරාසයන් අප තේරුම් ගන්ඩ ඕනෑ” අම්මා ඒ වෙලාවෙදිත් කීවා මතකයි.මේ කාලයේදී තමයි අපේ පවුලෙ අසීමිත දරිද්‍රතාව වැඩුණේ. අප්පච්චි කරගෙන ගිය ඒ ව්‍යාපාරයත් කඩා වැටෙමින් තිබුණෙ. ඒත් අම්මා කඩයප්පන් වෙළෙඳාම නැවැත්වූයේ නෑ. අම්මා වත්තේ වවලා තිබෙන බෝග ආදියත් අපිට ඒ වෙලාවෙ මහත් පිහිටක් වුණා. A/L වලට පාසලට ඇඳන් යන්න දිගු කලිසමක් අවශ්‍ය වෙලා අම්මා ගේ අහුමුළු හැමතැනම අතගෑවා කීයක් හරි හොයාගන්න. අන්තිමට මේ කලිසම ඇය මට මසා දුන්නෙ කඩයප්පන් පිසූ සුළු මුදලක් එකතු කරලා වත්තේ ඈ වවා තිබූ කරාබු ටිකත් විකුණලයි. දරුවන් ලොකු මහත් වෙන කොට අපිට ජීවත්වෙන්න තිබුණු පුංචි ගේ කෑල්ල මදි. ඒ නිසා අම්මා තමන්ට ඒ වන විට පරම්පරාවෙන් හිමිව තිබුණු කුඹුරු කෑලි 3න් එකක් උකස් කරලා ගේ කෑල්ලට තවත් කෑල්ලක් ගන්න කල්පනා කළා.ඇය මේ යෝජනාව අප්පච්චිට ගෙනාවාම එතුමා සතුටුවෙලා “මා ඒ ටික කරන්නම්. නුවර ගිහින් මේක උකස් කරලා සල්ලි ටික ගෙනෙමු” කීවා. ඒත් මං කීවා අප්පච්චි මාත් එන්නද නුවර.. කියලා. අප්පච්චි මටත් සැරවෙලා “ඇයි නුඹලා හිතුවද මා නුවර යන්ඩ දන්නෙ නෑ කියලා. මං සුරුස් ගාලා වැඩේ කරගෙන එන්නම්” කියලා ඔප්පුවකුත් අරන් නුවර ගියා. අපේ අප්පච්චි තරමක් හිතුවක්කාරයි.කිසිම දෙයක් බරපතළ විදියට හිතන්නෙත් නෑ. දැන් මේ කුඹුරු කෑල්ල තියලා ගන්ඩ යන්නෙත් රුපියල් 2000ක් විතරයි. රෑ වෙනකල් බැලුවා අප්පච්චි ගෙදර ආවෙ නෑ. අම්මා නිතරම කර පොවමින් නුවරින් ගමට එන බස් හඬ අහගෙන හිටියා. අප්පච්චි හඳුනන ලංගමයේ රියැදුරෙක් අප්පච්චිව එක්කාසු කරගෙන ගෙදර ආවා. ඔහුගේ මුවින් යම්තම් මීවිත ගන්ධයක් ආවා. අම්මාගේ දෑසේ කඳුළු කැටියක් නැඟුණා.අප්පච්චි සාමාන්‍යයෙන් එහෙම වගකීමක් නැතිව වැඩකරන්නෙ නැතිවුණත් අපේ වෙලාවට වැඩ වැරදුණා. අම්මා මේ කිසිම දෙයකින් සැලෙන ගැහැනියක් නොවේ. ඇය තුළ වුන් දිරිය ගැහැනිය වගේම යකඩ ගැහැනිය නැඟී හිටියෙ මේ මොහොතෙදි.සාමාන්‍යයෙන් බුදුන්ට අප්‍රමාණ භක්තියක් තියෙන අම්මා උන්වහන්සේ දේශනා කළ විදියට ආපදාවකදි ගන්ඩත් යම් මුදලක් ඉතිරි කරන ගැහැනියක් බව එදා ඔප්පු කළා. ඇය දුම්මැස්ස හාරලා පහළට යන්ඩ යටකරලා තිබුණු උණ බම්බු දෙකක් පාදන්ඩ මට අණ කළා.ඒකෙ පුරුක් දෙකක් පිරෙන්ඩ කාසි තිබුණාය කීවොත් ඔබ පුදුම වේවි. මේක සූක්ෂ්ම විදියට දුම්මැස්ස යට වළලා ගත්තේ කොහොමද? මේකට පිරිමැස්මෙන් දුම්මැස්ස යටින් කාසි දැම්මේ කොහොමදැයි අපටත් ප්‍රශ්නයක්. ඒත් අම්මා රහසින් නමුත් හොඳ දෙයක් කරලා තිබුණේ. මා හිතන්නෙ සත 50 රුපියල කාසි රුපියල් 2000 ඉක්මවා තිබුණා. අම්මා ඒක අරගෙන අර ගේ කෑල්ලෙ ඉතිරි ටික පටන් ගත්තා.අපේ අම්මා නිතරම කීවෙ රටට ජාතියට ණය වෙන්න එපා. අසල්වැසියන්ට කරදරයක් විදියට ජීවත්වෙන්ඩ එපා කියලයි. කවරදාවත් අපේ ගෙදරින් පාවිච්චි කරන වතුර පාරට දානවට අම්මා විරුද්ධ වුණා. මා නොයෙක් විට ගමේ දැකලා තියෙනවා තමන්ගේ ළිඳේ පාවිච්චි කරන වතුර නිසි කාණු පද්ධතියක් නැතිව පාරට හලන මිනිස්සු. ඒ අතින් මගේ අම්මා මට පරාර්ථකාමිත්වය සහජීවනයේ මුලකුරුත් කියලා දුන්නා.කමත, බැත, කෙත, නියර, කුඹුරු, ඕවිටි, ලියැදි, ඇළ, දොළ අතර ජීවත්වුණු අපට සාමූහිකත්වය කියා දුන්නෙත් අම්මා. කුඹුරේ අත්තම් ක්‍රමයට වැඩකරන විට කවි ගී ගයන්නත් බක්මහට රබන් සුරල් පද ගහන්නත් ඇය පුදුමාකාර දක්ෂතාවක් දැක්වූවා. සොකරි කිඳුරු නාඩගම් ගමේ කමතේ කරන්නට අම්මත් නායකත්වය දුන්නා. අම්මා ළඟ තිබුණු කරුණාව දයාව සතුන්ටත් එකසේම වුණා. අපට එළවළු එක්ක බත් ටිකක් කවන්න ඈ වෑයම් කළා මිසක් සතුන්ගේ මස් ගිල්ලවන එක ගැන ඇය ළඟ තිබුණෙ නොමනාපයක්.දරුවන්ගේ ඕනෑකමට ඉඳහිටලා මුහුදු මාළු කෑල්ලක් දුන්නත් කරවල ටිකක් තමයි ගෙදර හැදෙන්නේ. අලුත් පලතුරු පලාවර්ග කොස් පොළොස්, කජු මාළු දරුවන්ට කවන්න ඈ විශේෂ මහන්සියක් ගත්තා. එක්තරා කලබල කාලෙක මා හිටියෙ පේරාදෙණිය සරසවියෙ. ගෙදර ගියාම අම්මගෙ එකම කනිපින්දම මේකයි.”පුතේ, රටරාජ්ජ අල්ලන්ඩ හිතන්න එපා. උන්ගේ නොතේරුම්කමට වැරැදි වැඩ කළාට නුඹ එහෙම මේවට යන්නෙ නෑ. ඇගේ මේ වචන නිසා මං කොච්චර ශිෂ්‍ය සටන් ව්‍යාපාරවලට සහයෝගය දුන්නත් වැරැදි වැඩ මානයෙ අතපෙව්වෙත් නෑ.”ඒ කාලෙ ගෙදර අගහිඟකම් නිසා ග්‍රාමසේවකගේ සහතිකයෙන් මහජන බැංකුවෙන් ණයක් ලැබෙනවා ශිෂ්‍යාධාර විදියට. මුදල රුපියල් 225/-ක් විතරයි. ඒත් මට ලැබුණෙ රුපියල් 125යි. අප්පච්චිට කඩයක් තියෙනවා කියලා ඉතිරි මුදල කපා දමලා තිබුණා. ඒත් අම්මා උත්සාහ කරලා තමයි රුපියල් 225 හදාගත්තෙ.සියලු වියහියදම් ඒකෙන් තමයි දරාගන්ඩ වෙන්නෙ. මොළගොඩ ඉඳලා මහනුවරට සීසන් ටිකට් පතට රුපියල් 33.50යි. ගෙදර ඉඳන් මං උදේ හවා සරසවියට මුල් වසරෙදි ආවා. අම්මා කුලමල ජාති ආගම් සලකන්නෙ නෑ. ඒ කාලෙ සමාජය තුළ මේවා පැළපදියම් වෙලා තිබුණේ. අම්මා හැම මිනිහෙක්ටම සමාන ගරුත්වයකින් සලකපු ගැහැනියක්. මට මතකයි කළු ජූලිය (1983) කාලෙ අපේ ගෙවල්වලට උඩහින් දෙමළ පවුල් දෙකක් තුනක් හිටියා. ලස්සන ළමිස්සියන් තුන්දෙනෙක් විතර හිටියා.කළු ජූලිය ඇරැඹෙද්දි අම්මා කීවා මගේ දරුවො මොකද? ඒ දරුවො මොකද? කරදරයක් ආවොතින් කියාපල්ලා කියලා. හැබැයි! යුක්තියට පණ දුන්නත් අම්මා වැරැද්දට අයුක්තියට කැත්ත තමයි ගන්නෙ. ඒ නිසා ඒ ළමිස්සියන්ට කරදරයක් වුණෙත් නෑ. අම්මා ළඟ තිබුණෙ මසුරුකම නොවේ. අරපරෙස්සම. ඈ ඒ විදිහටයි දරුවන්ට ඉගැන්නුවෙ.ගෙවල් දොරවල් හැදුවෙ. එක දවසක් කඩයට ගිහින් මොනවාදෝ අරන් එන්නට මා පුංචි කාලෙදි සල්ලි දුන්නු වෙලාවක ඉතිරි රුපියල් එකයි විසිපහේම මං ගුණසිරි බුල්ටෝ කෑවා. එදා තමයි අම්මා මට තෙල් ගාන්න ගැහුවෙ. හැබැයි! ගැහුවෙත් එතුමිය. රාත්‍රියට නින්දට ගියාම තෙල් ගෑවෙත් එතුමියයි. වැරැදි වැඩවලට අම්මා ඉඩදෙන්නෙම නෑ.’රජයෙන් ගුටි කනවට වඩා හොඳයි අපෙන් ගුටි කාලා හැදෙන එක” අම්මා ඒ වෙලාවට කියනවා මතකයි.මං ජීවිතේ පටන් ගත්තේ උපගුරුවරයෙක් ලෙස අම්පාර දේවාලහිඳ විදුහලින්. මං ගුරුවරයෙක් වෙච්ච එක ගැන අහලා පුතේ, උඹ ඉගෙනගත් විදිය සිහිකරලා දරුවන්ට හරියට ශිල්ප දීපන්” අම්මා කී වචන මා අදත් එලෙසින් පිළිපදිනවා. අම්පාර දේවාලහිඳ පාසලේ මේ ගුරු නිවාසවල වහල දිරලා.ටකරන් හිල්වෙලා. වැසි වතුර ගලනවා. සතා සර්පයා විතරක් නොවේ කැලෑවේ සද්දන්තයන් බිම් කළුවර පොළොවට වැටුණු ගමන් අප් ගුරු නිවාස අවටත් කරක් ගහනවා. බඩේ අමාරුවක් හැදුණත් රාත්‍රියට එළියට යනවා නම් බොරු. මේක දැනගත්තාම නම් අම්මා හරියට කලබල වුණා. “පුතේ රෑවෙන්ඩ කලියෙන් ගුරු නිවාසෙට යන්ඩ. එළියට යන්ඩ එපා.” ඈ ගෙදර ආ හැම වෙලාවකම කිව්වා.අපේ සහෝදර සහෝදරියන් අතරත් බැඳීම වැඩිකළේ අම්මා. මල්ලිව කළුතර නාගොඩ පොලිස් අභ්‍යාස විද්‍යාලයට බාරදෙන්ඩ ගිය වෙලාවෙ ඒ කාරණේ බාරගත්තෙ මමයි. මල්ලිව බාරදීලා එයාට අවශ්‍ය තුවා, සරම්, දත් බෙහෙත්, බැනියම් මේවා බාරදෙනකොට මට ඇඬුම් ආවා.ඒ අනෙක් අයට වගෙ එයාට අවශ්‍ය සියලු කළමනා අපට දෙන්ඩ බැරිවූ නිසයි. මා තුළින් එළියට පැන්නෙ අපෙ අම්මගෙ සංවේදීකම. තමන්ගෙ බඩට නැතිව හරි අනෙක් අයගෙ බඩකට පුරවන කෙනෙක් මගේ අම්මා. මගෙ දෑසෙ කඳුළු දැකලා මල්ලිත් කීවා. මේ ඇති අයියෙ, අඬන්න එපා. මං පිරිමහගන්නම් කියලා. අම්මා හඬන නිසා මං ගෙදර ඇවිත් අපේ අඩුපාඩුව කීවෙ නෑ. ඊළඟට මං ගලේවෙල මධ්‍ය මහා විද්‍යාලයයේ විදුහල්පති හැටියට පත්වීම ලැබුවා.අභ්‍යන්තර හා බාහිර ක්‍රියාකාරකම් විෂයෙහි මා දක්ෂ බව පරිපාලනය පිළිගත්තා. ඒකත් අම්මගෙන් තමයි ආවෙ. අම්පාර දේවාලහිඳ විද්‍යාලයයෙ කළ ක්‍රීඩා උත්සවය ඒ වගේ පළාතක කෙරුණු හොඳම උත්සවයක් කියලා නිලධරයන් කීවා. උපගුරු කාලෙ මගෙ වැටුප වුණේ රුපියල් 760යි.1983 මට විශේෂ සිද්ධියක් හදිසියෙම මතක් වුණා. මේ මුල් වැටුපෙන් අම්මට යමක් අරන් දෙන්න මට වුවමනා වුණා. අම්පාරෙ ඉඳන් නුවරට යන්න පැය 7ක් යනවා. පඩි අරන් එනකොට රෑවෙලා. ගමට යන්ඩ බෑ. මං කටුගස්තොට යාළුවෙක්ගෙ ගෙදර නතර වුණා. පහුවදා ගිය ගමන් අම්මට ගත්ත සාරිය පිළිගැන්වූවා. අප්පච්චිට සරමක්. නංගිලා දෙන්නටත්, මල්ලිටත් රෙදි ගත්තා. ඒවත් දුන්නා.අම්මට පුදුම සතුටක්. අම්මා කීවා පුතේ නුඹලා මේ විදියට ඉන්නවා දකින්න තමයි මං කැමැති. සල්ලි වියදම් කරලා මේවා නොගෙනාවට කමක් නෑ. ඇවිත් පලයන් කියලා.මං ධර්මරාජයෙ විදුහල්පති වුණාමත් අම්මා මුල් වචනය මතක් කළා. උඹ ඉගෙන ගත් හැටි සිහිකරලා දරුවන්ට උගන්වපන් කියලා. ඈත දුෂ්කර ගම්වල දක්ෂ ළමයි මා පාසලට ගත්තෙ අම්මගෙ මේ කීමට ගරු කරලා. ඒත් අම්මා බුද්ධිමත් නිසා කළ යුතු දෑ තේරුම් අරගෙනයි යමක් කිව්වෙ. ඇතැම් ළමයෙක් අම්මගෙ බලවත් ඉල්ලීමට මා අධ්‍යාපන ලේකම්තුමාට කරුණු කියලා අරගත්ත අවස්ථා තිබුණා. ඉගෙනීමේ උසස් තත්ත්වය මේ පාසලේ කවදත් තිබුණා.ඒත් ඔවුන්ගේ පෞරුෂය වර්ධනයට ක්‍රියාශීලි බවට උදව් කරන ක්‍රීඩා පිටියක් තිබුණෙ නෑ. මං ඒකට සුදුසු තැන තෝරලා හදන්න යනකොට පේරාදෙණිය සරසවියෙ ඇතැම් භූවිද්‍යාඥයන් අනතුරු හැඟෙව්වා. ඔය ගල් කඳු කපන්න ගියොත් අවදානමක් ගන්ඩ වේවි කියලා. මං අම්මගෙ යෝධ හිත ගැන හිතලා හිතට වෙර අරන් වැඩ කළා. කිසිම කරදරයක් වුණේ නෑ. අරමුදල් සම්පාදනය කරගත්තෙත් බොහොම අමාරුවෙන්.රුපියල් ලක්ෂ 350ක් වියදම් කරන්න හොයාගත්තෙ කොහොමද කියලා අද හිතන විට පුදුමයි. සනත් ජයසූරිය හා මහේල ජයවර්ධන හිටපු ශ්‍රී ලංකා ක්‍රිකට් නායකයන් මේ පිටිය දිහා බලලා මේක ජාත්‍යන්තර පිටියක තත්ත්වයට මෙතැන හැදුවෙ කොහොමදැයි පුදුම වුණා.පිහිනුම් තටාකයටත් ලක්ෂ 380ක් වියදම් කළා. මේවා කරන්න මට සවිබල දුන්නේ අම්මගේ ‘ධී’ ශක්තියයි. අම්මා ළඟ නිර්මාණාත්මක බව තිබුණා. එපමණක් නොවේ නොසැලී (“මානිවත්ත අභික්ඛම”) නොනැවතී ඉදිරියට යන ගුණයත් තිබුණා. ඒ ශක්තිය අම්මගෙ කිරිත් එක්ක මටත් ලැබුණා.අනෙක කිසිම දෙයක් බලාපොරොත්තු නොවී තමන් හිතූ® දේ ඒ ආකාරයටම කරන ගුණයක් අම්මට කවදත් තිබුණා. පිහිනුම් තටාකය විවෘත කරන්න මං ජනපතිතුමන්ට ආරාධනා කළේ ජනාධිපතිවරණයට සති දෙකකට පෙරයි. මෙහිදී ජනාධිපතිතුමා පිළිගන්න මා යෙදූ පාඨය ගැන තැන තැන කසු කුසු තිබුණා.ඒත් අම්මා කීවා පුතේ තමන්ගේ හිතට හරි නම් ඒක කරන්න කියලා. මා එහි ගැහුවෙ “සුබ අනාගතයක්” කියලා. එතුමා ඡන්ද ව්‍යාපාරයට දමාපු පාඨයමයි. අම්මගෙ මඟ පෙන්වීම මට කවරදාවත් වරදක් කළේ නෑ. මගේ නෝනත් ගුරුවරියක්. ඒත් මගේ ප්‍රතිපත්ති අනුව ඇය මගේ පාසල් ගුරු මණ්ඩලයට බඳවා ගත්තේ නෑ. පුතේ ගෙදර පරිපාලනයත් පාසල් පරිපාලනයත් පටලවා ගන්න එපා. අපෙ අම්මගෙ අධ්‍යාපන චක්‍රලේඛයයි මා ක්‍රියාත්මක කළේ.අපේ අම්මත් මගේ නෝනත් නැන්දා ලේලිය වගේ නොවේ ජීවත්වෙන්නෙ. දුවයි අම්මයි වගේමයි. මා ගලේවෙල විදුහල්පති කාලේ නෝනගේ අප්පච්චි මාතලේ ඇල්වල විශ්‍රාමික විදුහල්පති අපේ පුංචි ගෙදරට ආවා උදේ පාන්දරම. හරියට හොර අල්ලන්නට වගේ. ඒ දරුවො හදා තිබුණු විනීත ආකාරයට අප්පච්චි එහෙම හොයා බලපු එකේ වරදක් නෑ. අපෙ අප්පච්චි එදා කීවෙ මෙහෙමයි. අපේ පවුල්වල තත්ත්වය හරියට බලාගත්තනෙ. මනාපයක් කරන්න. අකමැත්තෙන් කරන්ඩ ඕනැ නෑ. ඒ අප්පච්චි සතුටුවෙලා දේවිකා නිලානි වික්‍රමසූරිය මගේ නෝනා හා මගේ විවාහයට අවසර දුන්නා. අද මට දරුවන් දෙන්නෙක් ඉන්නවා.මේ දරුවන් තවමත් අත්තම්මාගේ පොලොස් ඇඹුලට, අල මාළුවටයි කැමැති. අපෙ අම්මයි අප්පච්චියි අද කියන්නෙ එකම දෙයයි ඒ අයට කිසිම අඩුවක් නෑ. මං තමයි අම්මගෙ බෙහෙත් ටික පවා අරන් දෙන්නෙ. අනෙක් සහෝදර සහෝදරියනුත් සලකනවා. වත්තෙ තියෙන මහෝගනී වගේ ගස් පසුගිය කාලේ කීපයක් කැපුවා.ඒ සල්ලි අම්මලාට දුන්නම ඒ අය කීවෙ අපට මොකටද පුතේ සල්ලි, දරුවො හැටියට උඹලා ඇවිත් යන එකම අපට ඇති කියලයි. අම්මා අප්පච්චිගේ සෙනෙහස ඒ වගේ දෙයක්. ලෝකෙ තඹේක දෙයක් දරුවන්ගෙන් බලාපොරොත්තු නොවී ආදරය සෙනෙහස ලෝකෙට බෙදන්නෙ ‘අම්මා’ කියන රත්තරන් වස්තුව විතරයි.සටහන -උපාලි සමරසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=as1009264</link>
    <topic>මට වෙන යාළුවො කොහෙන්ද?</topic>
    <author/>
    <content>මට වෙන යාළුවො කොහෙන්ද?චාමික සෙනෙවිරත්න නාවිකයකු ලෙස නාවික හමුදාවට බැඳෙන්නට පෙර තිලකා නම් තරුණියක සමඟ ප්‍රේම සම්බන්ධතාවක් ඇතිකරගෙන සිටියේය. ත්‍රිකුණාමල කඳවුරේ සිටි අවදියේ ඔහු ඇයට ලිපි ලීවේ තම සහෝදරයාගේ මාර්‍ගයෙනි.කෙසේ හෝ මේ සම්බන්ධතාව දෙදරා යන්නේ ඔහුටත් හොරෙනි. හේතු කිසිවක් ඔහු නොදනී. අවුරුද්දක පුහුණුවෙන් පසු අවුරුදු හතරක පුහුණුවක් සඳහා චාමික ඉන්දියාවට යවයි. ඔහුගේ හොඳම මිතුරා වූ උදය කුමාරද ඔහු සමඟ යයි. ඉන්දියාවට ගිය පසුවත් ඔහු තිලකා ගැන සිතයි. එහෙත් ටික කලකට පසු ඔහුට ඉන්දියානු තරුණියක ඇස ගැසෙයි.“ගැහැනු තේරුම් ගන්න කී දෙනෙක් ආස්සරේ කරන්න කියලද උඹ කියන්නෙ”මම උදය කුමාරගෙන් ඇසුවේ ඔහු කී වදන් සිතයට කැකෑරෙමින් තිබියදීය.“හතර පස් දෙනෙක්වත් ආස්සරේ කරන්න වෙනවා. කවුද වැඩිය හොඳ කියල තේරුම් ගන්න පුළුවන් එතකොට තමයි.”“අනේ මගෙ කට...” මම තරහින් පිපිරුවෙමි.“ඇයි රජකාලෙත්. ස්වයංවර තිබුණා. අන්තඞපුර තිබුණෙ. රජතුමා තමන්ගෙ දෙවැනි තුන්වැනි බිසෝවරු තෝරාගත්තෙ අන්තඞපුරයෙන්. රජ කුමරියො තමන් කැමති කුමාරය තෝර ගත්තෙ ස්වයංවරයෙන්.”“එතන හඳුනා ගැනීමක් නෑ උදය කුමාර” මම වාද කළෙමි.“මොකද නැත්තෙ. අන්තඞපුරයෙදි ලබන අත්දැකීම් රජතුමාට හරිම වැදගත්. රජතුමා තමන්ගෙ රසය අත්විඳිනවා. තමන්ව වැඩියෙන් සතුටු කරන්න පුළුවන් ගැහැනිය තෝරා ගන්නවා. අන්තඞපුරය කියන්නෙ ලස්සන කෙල්ලො ඉන්න තැනක් විතරක් නෙවෙයි. රජතුමා සතුටු කරන්න පුළුවන් කෙල්ලො ඉන්න තැනක්.”“ඉතින් උඹ කියන්නෙ අපටත් අන්තඞපුරයක් දාගන්න කියලද?”“අපට කොයින්ද එදා හිටපු රජවරුන්ට වගේ වාසනාවක්”උදයකුමාර මහ පුදුම මිනිසෙකි. ඔහු තර්ක කරන්නේ හිතට විරුද්ධව නොවේ. එහෙත් අපට ගැහැනු ළමයින් දෙතුන් දෙනකු හෝ ඇසුරු කළ නොහැක. ඒ ඇසුර පිටස්තර පුද්ගලයන් දකින්නේ ගැහැනු අමාරුවේ දැමීමක් වනචරකමක් ලෙසිනි.ඊයේ හවස චින්තා මංජේශ්වරී හඳුන්වාදීමට ගත් උත්සාහය මා ප්‍රතික්ෂේප කළේ සිත යට තිබූ එවන් බියක් නිසාද? අප කරන බොහෝ දේවල් පසුව අප තුළ ඇති කරවන්නේ පසුතැවිල්ලකි. අතීතය පසුතැවිලි ගොඩකි. අනාගතයටත් එය එසේම බලපායිද?“උඹ දැන් කල්පනා කරනව වැඩියි”දේශන දෙකක් අතර වූ විවේකයේදී උදය කුමාර කීවේය.“කල්පනා කරන්න දේවල් ද නැත්තෙ”“කල්පනා කරන්න දෙයක් නෑ. කෙළින් ම කියපං”“මොකක්ද?”“උඹ අර කෙල්ලට ආදරෙයි. ඒක කියාගන්න බැරුව උඹ කල්පනා කරනවා.”උදයකුමාර මටත් වඩා මගේ සිත හඳුනාගෙන ඇත. මම හිස ඔසවා බැලුවෙමි. අවට පරිසරය මීයට පිම්බාක් මෙන් නිහඬ ය. ඇසෙන්නෙ මහ මුහුදේ රළ පෙරළෙන හඬ පමණි. දේශනයෙන් පසු අප මිතුරෝ තැනින් තැන ගල්පර මත වාඩි වී සිටිති. මුහුදු රළ අනන්තය. කෙළවරක් නොපෙනේ. ජීවිතය ද එසේම ය.“ජීවිතයත් මහ මුහුද වගෙයි.”මගේ මුවින් පිට වූයේ කාගේදෝ කියමනකි.“ආදරයත් ඒ වගේ තමයි. ආදරයටත් ඉමක් කොනක් නෑ...”උදය කීවේ මගේ පිටට තට්ටු කරමිනි.දීපාවලී නිසා අද අපට මුළු දවසම නිවාඩුය. නාවික හමුදා මූලස්ථානය තුළ ද ආගමික වතාවත් පැවැත්විණ. ආගම් භේදයක් නොතකා අපි හැම එයට සහභාගි වුණෙමු. ශ්‍රී ලාංකික අපට නම් මේවායේ එතරම් අමුත්තක් නොවීය. දේවාලවල පෙරහරවල් අපි නරඹා තිබුණෙමු. කතරගම පූජා භූමිය, මුන්නේස්වරම් මේවාට නිදසුන් ය. මුන්නේස්වරම් දේවාලයේ කඩල ගෝනි පිටින් තැම්බෙයි. දළදා මාළිගාවේ මුරුතැන් බත මෙන් ම කතරගම දේවාලයේ කිරි බත ඉදෙයි. ආගම අප කාටත් ඉදිරියෙනි. ජීවිතයට ආගම අත්‍යාවශ්‍යයය. අප කාගේත් හික්මීම ඇත්තේ එතැනය.පූජා වට්ටි ඔසවාගෙන පැමිණි පූසාරිලා ඒවා අපේ අතින් අත යැවූහ. නළලට තිලකය සීමා නොවීය. හුණු පාරක් ද වැදින. සඳුන් දර පිළිස්සූ ගිනි ගොඩක් පැදකුණු කරන්නට අපට සිදුවිය. අපි මේ සියල්ල නමස්කාරපූර්වකව ඉටු කළෙමු.“මම නම් කවදාවත් ලංකාවේදී දේවාලෙකට කෝවිලකට ගිහින් නෑ”හවස්වීගෙන එද්දී දීපාවලී අසිරිය නැරඹීම සඳහා පාර දිගේ ඇවිදගෙන යද්දී උදයකුමාර කීවේය.“මම නම් දෙතුන් සැරයක් කතරගම ගිහින් තියෙනවා එච්චරයි. ඒ ගියාට මගෙ නම් කතරගම ගැන කිසිම විශ්වාසයක් නෑ.”“ඒක හරි. ඒත් දෙවියො ඉන්න බව මම නම් විශ්වාස කරනවා. බුදුහාමුදුරුවො දෙවියන්ට පිරිත් සූත්තරයක් දේශනා කළානෙ.”උදයකුමාර කටමැත දෙඩවුව ද බොහෝ විට දාර්ශනිකයෙකි. දාර්ශනිකත්වය ඉක්මවා ගිය භක්තියක් මේ හින්දු භක්තිකයන් තුළ ඇත. ඔවුන් තම අවුරුදු දා දෙවියන් වඳින්නේ එබැවිනි.රාත්‍රිය ආලෝකවත් වෙමින් තිබිණ. ඒ සඳ මෝදුවීමෙන් හෝ විදුලි පහන් එළියෙන් නොවේ. දසත දැල්වුණු පහන් වැටිවලිනි. හැම පහනක් ම වාගේ දැල්වුණේ පෙට්ටි ගෙවල් මත කොන්ක්‍රීට් වහලවල් උඩය.සමහර පෙට්ටි ගෙවල් අති දැවැන්තය. සමහරක් කුඩා මුඩුක්කු මෙනි. සමහර තැනෙක මැටි පහන් ය. තවත් තැනෙක ගිතෙල් පහන්ය. ගස් ලබු බෑයක දැල්වුණු පහන් ද ඇතැම් තැනක විය. මේ සියල්ල වහලවල් වටේට දැල්වෙද්දී දීප්තිය සමඟ අමුතු ලස්සනක් දසත විහිදිණ.අප පාරේ ඇවිදගෙන ගියේ චින්තාගේ නිවසට යන අදහසින් නොවේ. දීපවාලි සිරි නරඹනු සඳහා ය. ඒත් අපේ දෙපා ගොස් නැවතුණේ චින්තාගේ නිවස ඉදිරිපිට ගේට්ටුව අසල ය.“එන්න එන්න. ආරාධනාවක් කරන්නත් තියෙනවා.”මිදුලේ උන් චින්තා අප දුටු මතින් කෑගැසුවා ය. මංජේශ්වරීගේ නිවස පුරා පහන් දැල්වෙමින් තිබිණ.“පුදුම ලස්සනක්”මට කියවිණ. පහන් දල්වා තිබුණේ කිසියම් මෝස්තරයකට අනුව ය. අපි වත්තට ඇතුළුවීමි.“මොකක්ද ආරාධනාවක් කරන්න තියෙනවයි කිව්වෙ“උදය කුමාර ගේ දෙසට පිය නැගුවේ එසේ අසමිනි.“ආරාධනාව මංජෙශ්වරීගෙ බාප්පගෙන්”“අප්පච්චියෙ ඒ මොකද?”මට නොසිතාම කියවිණ.අද රෑ කෑමට යාළුවොත් එක්ක එන්න කිව්ව.“ඉතින් කව්ද යාළුවො” ප්‍රශ්නය උදයකුමාරගෙනි.“ඔය දෙන්න මිසක් වෙන කවුද මට ඉන්න යාළුවො.”අප මංජේශ්වරීගේ නිවසට පා තබත්ම කෝඩුකාරයකු තුළ ඇතිවන සබකෝලය මා තුළ ද ඇති විය. නිවස අපට අලුත් ම අලුත් තැනකි. එහි නිවැසියන් ද එසේම ය. කිසිදාක හමුවී නැත. කතාබහ කර නැත. මංජේශ්වරී පෙනෙන තෙක් මානයකවත් නොවීය. ඒ වෙනුවට සාලයේ හිටියේ මංජේශ්වරීගේ බාප්පා යැයි කිව හැකි පුද්ගලයා හා තවත් තරුණයෙකි. පුංචි අම්මා අප කලින් දැක තිබූ නිසා හඳුනාගැනීමේ අපහසුවක් නොවීය.මම රාමචන්ද්‍රන්.. මේ ක්‍රිෂ්ණදේව“අප මංජේශ්වරීගේ බාප්පා යැයි සිතූ පුද්ගලයා නැගිට තමන් හා තම නිවසට පැමිණි අමුත්තා හඳුන්වා දෙමින් අපට අතට අත දුන්නේ ය. පසුව අමුත්තා ද අපට අත දුන්නේ ළබැඳී සිනාවක් පාමිනි. ඔහු පැහැපත් හොඳ කඩවසම් තරුණයෙකි. පෙනුමෙන් හින්දි නළුවකුට නොදෙවැනි ය. මංජේශ්වරී තුළ දක්නට තිබූ ඇත් දළ පැහැය ඔහු තුළ නොවෙනස්ව දක්නට තිබිණ. පංජාබ් ඇඳුමක් ඇඳ උන් ඔහුගේ දෙපා සැරසුණේ සැහැල්ලු සෙරෙප්පු දෙකකිනි.“මං මේ ළමයි දැකල තිබුණෙ නෑ. ඒත් අපේ දුව කිව්ව ලංකාවෙ ළමයි දෙන්නෙක් චින්ත නෝනලගෙ නිවසට එනවය කියල.”ඔත්තුව දී ඇත්තේ මංජේශ්වරීය, එහෙත් මංජේශ්වරී කිසිදාක අප හරිහැටි දුටුවාවත් දැයි සැක සහිත ය. ඈ අප දෙස බැලුවා නම් ඒ අපටත් නොපෙනෙන්නට හොරෙනි. එහෙත් අප ගැන තොරතුරු සොයාගෙන ඇත.“මේ ක්‍රිෂ්ණ දේව විශ්ව විද්‍යාලෙ ඉගෙන ගන්නෙ අපේ දුවත් එක්කමයි. මේ ළමය ලංකාවෙ ආගමික පැවැත්ම ගැන පර්යේෂණ ග්‍රන්ථයක් කරන්න සූදානම් වෙනවා. පොතපත නම් තියෙනවා. ඒත් අද සමාජයීය තොරතුරු මේ ළමයින්ගෙන් අසා දැනගන්නයි කල්පනාව“මංජේශ්වරී තවමත් එළි පහළියට පැමිණියේ නැත. ඈ තවමත් සැඟවි සිටින්නේ මක්නිසාද? ක්‍රිශ්ණ දේව හා ඈ අතර ඇති සම්බන්ධය කුමක්ද? ක්‍රිෂ්ණ දේව ඉදිරියේ අපට මුහුණ දීමට ඈ අකමැතිවාක් මෙනි.“මංජු මෙහාට ආවනම්”රාමචන්ද්‍රන් කතා කළේ හොඳ ඉංග්‍රීසියෙනි. ඉන්දියාවේ ගත කරන මේ ජීවිතයට අප හින්දි භාෂාව නොදැන සිටීම මහත් පාඩුවක් සේ දැනිණ. අපට ඉංග්‍රීසි බස හොඳින් තේරුම් ගත හැකි වුව ද කතා කිරීමේදී බොහෝ අඩුපාඩු සිදුවිය. කතා කරන බසින් පවසන්නේ නම් අප දෙදෙනාම කතා කරන්නේ කැඩුණු ඉංග්‍රීසියෙනි. මංජේශ්වරීගේ පුංචි අම්මා ඉංග්‍රීසි බස නොදත්තා විය යුතු ය. ඈ ගොළුවත පිරුවේ එබැවිනි.ටික වේලාවකට පසු මංජේශ්වරී පැමිණියේ තේ කෝප්ප තුනක් බන්දේසියක තබා ගෙන ය. ඒ වනවිට පුංචි අම්මා සමඟ චින්තා හා දරු දෙදෙනා කුස්සියට රිංගා ගොස් තිබිණ. තේ කෝප්පය අමුතු රසය. බැඳපු කොත්තමල්ලි කුඩු එක්කර ඇතැයි මට සිතිණ.“කොත්තමල්ලි දාල තියෙන්නෙ. රහයි ගුණයි.”උදය කුමාර තේ උගුරක් බී කට ඇඹුල් කරනු දුටු මංජේශ්වරී පිළිතුරු දුන්නේ මගේ අදහස ද සනාථ කරමිනි.“රහ නැද්ද? බොන්න අමාරු ද?”අනතුරුව මංජේශ්වරී මා දෙස බලමින් ඇසුවා ය.“නෑ හොඳයි. රසයි.”මම හිස් කෝප්පය ආපසු දුන්නෙමි. ඈ තේ කෝප්පයේ පතුළට නෙත් යොමු කළේ මා ඉතිරි කර ඇද්දැයි සිතමිනි. ඉන්පසු ඈ මා දෙස බලමින් මද සිනාවක් පෑවා ය.විශ්ව විද්‍යාල ශිෂ්‍යයකු වූ ක්‍රිෂ්ණ දේව ඇගේ පෙම්වතා විය හැකි යැයි මට එක්වරම සිතිණ. සිරුරේ පැහැය මෙන් ම මුහුණේ පෙනුම ළඟම ඥාති සබඳකමක් ගැන සාක්කි දුන්නේ ය.අපි රෑ බෝවනතුරුම විවිධ ආගම් ගැන කතාබහ කරමින් සිටියෙමු. බෞද්ධාගමේ හා හින්දු ආගමේ කිසියම් සමානතාවක් ඇති බවට කිෂ්ණදේව තර්ක කළේ ය. ඒ තර්කය කෙළින් ම ප්‍රතික්ෂේප කළ උදයකුමාර සෝම හාමුදුරුවන්ගේ දර්ශනය කියා පෑවේය.“ඔව් මාත් අහල තියෙනව ලංකාවෙ එක හාමුදුරුනමක් දේව ඇදහිලිවලට දේව විශ්වාසවලට විරුද්ධව කතා කරන බව.”මංජේශ්වරී තම කටහඬ අවදි කළේ ය.“ඒත් දෙවියො ඉන්න බව අප විශ්වාස කරනව නම් ඒ විශ්වාසවලට ඒ ඇදහිලිවලට කැමැත්තක් දක්වන අයගෙ අදහස්වලට විරුද්ධව යන්න අපට බැහැ. මිනිස්සු ගස් ගල්වලට වඳිනවා. ඒකට සමහරු හිනාවෙනවා. ඒත් අද විද්‍යාව ඔප්පු කරල තියෙනවා ගස්ගල්වලින් විහිදෙන කිසියම් කිරණක් ඇති බවත් ඒ අපේ සිතට ශක්තියක් වන බවත්.”මම අතනින් මෙතනින් අහුලාගත් ශක්තිය කියා පෑවෙමි. එය මංජේශ්වරීලාට හරි හැටි තේරුණා දැයි මම නොදන්නෙමි.“ඔව් ඔයගොල්ලන්ගෙ බුදු හාමුදුරුවො බුදු වුණේ බෝ රුකට පිටදීල. සත් සතිය ගත කළේ අජපල් නුගරුක මුල.”මංජේශ්වරී තම කටහඬ අවදි කළේ බුද්ධාගම ගැන තමා බොහෝ දේ දන්න බව අඟවමිනි.“ඒ වුණාට මංජේශ්වරී විෂ්ණු - සිව - ඝනපති - පත්තිනි වගේ ම කාලි මෑණියොත් අපට පිහිට වෙනවා.”කිෂ්ණදේව පැවසුවේ කෙලින් ම මංජේශ්වරී දෙස බලමිනි.“මං දන්නව දේව. ඒකනෙ මං හැමදාම කෝවිල් යන්නෙ.”කෙසේ වුවද කිෂ්ණදේවගේ හා මංජේශ්වරීගේ අදහස්වල ගැටීමක් නොවීය. මටත් ඔවුන් හා ගැටෙන්නට අවශ්‍යතාවක් නොවීය.රාත්‍රි කෑම පිළියෙළ වනතුරුම අපි කතා බහේ යෙදී සිටියෙමු. එහෙත් මා කතා කළේ අඩුවෙනි. උදයකුමාර මටත් සරිලන සේ කතා කළේ ය.කෑම මේසය සාමාන්‍ය උත්සව අවස්ථාවකටත් වඩා පිරී තිබිණ. මොනරකුගේ ආකෘතිය රැගත් පහනක් මේසය මත විය. සිව දේව රූපයක් ද ඒ අසල විය.කිරිබත්, චපාති, පරාටේ, තෝසේ වඩේ, ඉඳියප්පන් හා අප නොදන්නා තවත් කෑම වර්ග මේසය මත විය. ඒ අතරින් කඩල පිඟානට මුල් තැනක් ලැබිණ. මොනර පහන දැල්වූයේ ක්‍රිෂ්ණදේවය. හැමදෙනම කිරිබත් ගුලිය බැගින් සිව දේව රූපය ඉදිරියේ තැබූහ. මංජේශ්වරී හා පුංචි අම්මා කිසියම් බජන් ගීයක් මුමුණන්නට විය.“ඕ... නමෝ... සිවදේව... සිම්පති... නමස්තෙ...”මට ඇසුණේ එපමණකි. බජන් ගීතය හරිම මිහිරි ය. එහෙත් මට එය රසවිඳින්නට සිත ඉඩ නොදේ. මංජේශ්වරී වාඩි වී සිටින්නේ ක්‍රිෂ්ණදේව අසලිනි. ඔහු ද බජන් ගීතය මුහුණයි. මොනර පහනේ දැල්ලෙන් අඩක් ඔහුගේ මුහුණට වැටී දෑස දීප්තියෙන් බබළයි. දෙවියන් ඉදිරියේ කෙරෙන යාතිකාවේ හඬ මගේ දෙසවන් මත දෝංකාරය දෙයි. සියල්ල කැරකෙන්නාක් මෙනි. යාතිකාව අවසන් වෙද්දී මා සිටියේ වෙනත් ලෝකයකයි.මංජේශ්වරී පුටුවෙන් නැගිට ගොස් කිරි බඳුනක් හා කුඩා වීදුරු කිහිපයක් රැගෙන ආවාය.“මේ මෝරු. චාරිත්‍රයක් වශයෙන් බොන්නම ඕන.”මංජේශ්වරී පැවසුවේ මා දෙස බලමිනි. මා මෙයට කලින් කිසිදාක මෝරු පානය කර නොතිබිණි. මීකිරි වලට වුව ද මා තුළ එතරම් කැමැත්තක් නැත. මම මීකිරි කෑවේ රතු බත් අහුරක් ම දමාගෙන ය. එවිට එහි අපුල මැකෙයි.මංජේශ්වරී ප්‍රථම මෝරු බඳුන මට පිළිගැන්වූවා ය. දෙවැන්න උදයටය. ක්‍රිෂ්ණදේව තම බඳුන පුරවා ගත්තේ ස්ව කැමැත්තෙනි. ඔහු තම වීදුරුව මගේ වීදුරුව හා ගාවමින් සුබ පැතුවේ ය. නළුවකුගේ හිනාව ඔහුගේ මුවින් මතු විය. මංජේශ්වරී දෑස් දල්වාගෙන බලා සිටියා ය. අනතුරුව ඔහුගේ වීදුරුව මංජේශ්වරී වෙතට හැරවිණි. මංජේශ්වරී දෑස් බිමට හරවාගෙන තම වීදුරුව එසවූවා ය. අනතුරුව ඈ මා දෙස බැලුවේ මටත් සුබ පතන්නට මෙනි.එහෙත් මා වැනි අමුත්තකුට වීදුරු එකට ගාවමින් සුබ පතන්නට ගැහැනියක් වූ ඇයට අවසර නොවූවා වියයුතුය. මොහොතකින් සිනාව අතුරුදන් වෙද්දී ඈ බිම බලා ගත්තා ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=as1009265</link>
    <topic>ගුරු සේවයේ රසකතා</topic>
    <author>එම්.සී.එම්. කුරේරා</author>
    <content>ගුරු සේවයේ රසකතාමෙය 1957 අවුරුද්දේ මා හයවැනි පන්තියේ ඉගෙනුම ලබද්දී සිදුවූවකි. විදුහල වාරියපොල ශි‍්‍ර සුමංගල මහ විදුහලයි. එකල මෙකල මෙන් නොව දිගු කලිසම් ඇන්දේ හොඳට ඉංගි‍්‍රසි කථා කිරීමට හැකි අයය. ඒ අවදියෙ මුළු රටම ඉංගි‍්‍රසියට හුරුවී, ඉංගි‍්‍රසියෙන් අධ්‍යාපනය ලබමින් සිට 1956 සිංහල භාෂාව රාජ්‍ය භාෂාව බවට පත්වූ යුගය විය. සිංහල භාෂාව පිළිබඳ උනන්දුවක් දැක්වීම ආරම්භ වූ යුගයක් ලෙස ද හැඳින්විය හැකිය.එදා විදුහලේ සිංහල සාහිත්‍යය, සිංහල භාෂාව හා සිසු ජ්‍යාමිතිය වීජගණිතය හා අංක ගණිතය වැනි විෂයයන් ඉගැන්වූ ගුරුතුමා ඒ.එම්. ටිකිරි බණ්ඩා ගුරුතුමාය. එතුමා දක්‍ෂ වයලීන් වාදකයෙක් ද විය. හයවැනි පන්තියේ සිට මෙම විදුහලේ වඩු කර්මාන්තය ද විෂයයක් වශයෙන් ඉගැන්වූ නිසා, අපට එම විෂයය ඉගැන්වූයේ ද මේ ටිකිරි බණ්ඩා ගුරුතුමාය. එතුමා ඉංගි‍්‍රසි භාෂාව දැනගෙන සිටියත්, ඒ බව නොහඟවා නිතරම ශුද්ධ සිංහල භාෂාවම කථා කරන්නට පුරුදුව සිටියේය. එතුමා කිසිම දවසක කථා කරන භාෂාවට ඉංගි‍්‍රසි වචනයක් වත් මුසු නොකළේය.මෙතුමා දිනක් පාසලේ විවේක කාලයේදී සිසුවකු කැඳවා විදුහලට ආසන්නයේ පිහිටි සිල්ලර බඩුවෙළෙඳ සලකට ගොස් “එළදෙන සහ ගේට්ටුව“ ලකුණ දරන කිරි පිටි බෙලෙක්කයක් රැගෙන එන ලෙස පවසා රුපියල් පහක් දුන්නේය. එදා රාත්තලක කිරිපිටි ටින් එකක් රුපියල් තුනයි ශත පනහක් පමණ විය.වෙළෙඳ සලට ගිය සිසුවා ‘එළදෙන සහ ගේට්ටුව‘ වර්ගයේ කිරිපිටි ටින් එකක් මුදලාලිගෙන් ඉල්ලුවේය. ඒත් මුදලාලිට මේ වචන දෙක නුහුරු විය. කිසිවෙකුත් මේ වනතුරුත් මෙවැනි භාණ්ඩයක් ඔහුගෙන් ඉල්ලා ද නැත. මුදලාලි ගත් කටටම එහෙම කිරිපිටි නැතැයි සිසුවාට පැවසීය. පාසලට ආපසු ගිය ගුරුතුමා මේ බව ගුරුතුමාට පැවසීය. කාරණය තේරුම්ගත් ගුරුතුමා කඩදාසි කැබැල්ලක් ගෙන එහි “කව් ඇන්ඩ් ගේට්” යනුවෙන් ලියා “සිංහල තේරෙන්නේ නැති මිනිස්සු” යැයි තමන්ටම කියා ගනිමින් සිසුවා නැවත කඩයට පිටත්කර යැව්වේය.ගිය සැණින්ම ආපසු පැමිණි සිසුවා අත “කව් ඇන්ඩ් ගේට්” කිරි පිටි ටින් එකක් තිබුණු බව අපි දුටුවෙමු.එම්.සී.එම්. කුරේරාමදුරන්කුලියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=as1009266</link>
    <topic>මිනිත්තුවක කතාවක්</topic>
    <author>ගන්නොරුවේ පරාක්‍රම ඇස්.විජේවර්ධන</author>
    <content>මිනිත්තුවක කතාවක්ඒබ්‍රහම් ලින්කන්ගෙන් විවිධ ප්‍රශ්න අසමින්, ඒවාට විසඳුම් ලබාගැනීමට බොහෝ කාන්තාවන් ඔහුගේ කාර්යාලයට පැමිණීමේ පුරුද්දක් විය. දිනක් එසේ පැමිණි එක්තරා තරබාරු කාන්තාවක්; නොසැලකිලිමත් ලෙසට, කාර්යාලයේ පුටුවක් මත තිබුණු ලින්කන්ගේ තොප්පිය මත හිඳගෙන බොහෝ වේලාවක් ඔහු සමඟ කතාකරමින් සිටියාය.අන්තිමේදී ඇය එතැනින් පිටවී ගියාට පසුව, තොප්පිය අතට ගනිමින්, එය ගසා දමා සකස් කළ ලින්කන්, මෙසේ පැවසුවේය.”මදෑ පැයක් විතරම මේක උඩ ඉඳගෙන හිටියා; එයාගෙ මොළේ බරට ම තොප්පිය හොඳටම පොඩිවෙලා!””ඔබ මේ තරම් ලෝකෙ වටේ යන්නේ ඇයි?” දිනක් මිතුරෙක් ජෝර්ජ් බර්නාඩ් ෂෝගෙන් ඇසුවේය.”ලෝකය මං වටේ යන්නේ නෑනෙ, ඒකයි” ෂෝ පිළිතුරු දුන්නේය.ගන්නොරුවේ පරාක්‍රම ඇස්.විජේවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=as1009267</link>
    <topic>කොච්චර කිව්වත් අම්මා මට කන්න දෙන්නේ අඩුවෙන්</topic>
    <author>ටෙක්ලා පද්මිණී කාරියවසම්</author>
    <content>කොච්චර කිව්වත් අම්මා මට කන්න දෙන්නේ අඩුවෙන්මං කවදාහරි සිස්ටර් කෙනෙක් වෙනවා. මම මෙහේට ආවේ කැමැත්තෙන්. මම මෙහේ ඉඳගෙන ඉස්කෝලෙ යනවා. අපේ අම්මා දැන් දුක් වෙනවා මං මෙහේ ඉන්න එකට. ඒ බොරුවට. ඒත් මං ගෙදර ගියහම මට හරියට කරදර කරනවා. කෑම දෙන්නෙත් නැහැ. ටිකයි කෑම දෙන්නේ. නංගියි මල්ලියි දෙන්නට හොඳට සලකනවා. මගේ නංගියි මල්ලියිත් හරිම අමුතුයි. එයාලත් මට ආදරේ නැහැ. නිතරම මට කරදර කරනවා.ගහනවා. බණිනවා. අපේ ආච්චිටත් කරදර කරනවා. ආච්චිට බණිනවා. ගහනවා. ඒ දෙන්නව බලාගන්නෙත් ආච්චි තමයි. මම ඉස්කෝලෙ හොස්ටල් එකේ නැවතිලා තමයි ඉගෙන ගත්තේ. මගේ හොස්ටල් එකටයි ඉස්කෝලෙ යන්නයි වියදම් කළේ සිස්ටර් නැන්දා. එයා මට හරිම ආදරෙයි තාත්තත් එහෙමයි. තාත්තා අම්මට නිතරම කියන්නේ දුවට ආදරෙන් සලකන්න නැත්නම් අපි හැමෝම යන්න යනවා කියලා. එක සැරයක් ආච්චියි නැන්දයි තාත්තයි මායි ගියා. අම්මා තනියම හිටියා. ඊට පස්සෙ අම්මා අපව ආයේ එක්ක ආවා. මට හොඳට සලකනවා කියලා. ඒත් එහෙමම තමයි.අපේ තාත්තා වැඩ කළේ ගුවන් හමුදාවේ. අපේ ලොකු තාත්තත් හමුදාවේ. අම්මා එයාර්ලංකා එකේ. තාත්තා දැන් රස්සාව කරන්නේ ෆාදර් ළඟ. අපේ අම්මා ක්‍රිස්තියානි. තාත්තා බෞද්ධ. ඒත් අම්මව කසාද බැන්ද නිසා තාත්තා ක්‍රිස්තියානි වෙලා. ඒත් ආච්චියි නැන්දයි පන්සල් යනවා. මං පල්ලියේ ඉස්කෝලෙකට ගියාට ආච්චි එක්ක පන්සල් යනවා. තාත්තත් පන්සල් යනවා.අපේ අම්මා බැඳලා, එයා ඒ මහත්තයවයි පුතාලවයි දාලා ඇවිත් තමයි අපේ තාත්තව බැඳලා තියෙන්නේ. ඒ තාත්තත් වෙන අම්මා කෙනෙක්ව බැඳලලු. අම්මා මට හරි නැහැ. ඩොක්ටර් කියලා තියෙන්නේ මට හොඳට කන්න බොන්න දෙන්න කියලා. ඒත් අම්මා කෑම දෙන්නේ අඩුවෙන්මයි. අපේ නැන්දා හෝටලයක් දාලා තියෙන්නේ. ඒකේ නැන්දයි මාමයි වැඩ කරන්නේ.මම නිවාඩුවට ගෙදර ගියහම නැන්දා හැමදාම මාව හෝටලේට එක්ක යනවා කෑම කන්න. ඒත් එයාලා මහන්සියෙන් උයන ඒවා මට කන්න දුකයි. ඒත් නැන්දා රසම ඒවා මට දෙනවා. නැන්දා මාව එක්ක යනවට අපේ අම්ම කැමති ම නැහැ. අම්මා කියන්නේ ළමයව කොහේවත් එක්ක යන්න එපා කියලා. මම යන්න හදන කොට අම්මා නැන්දලා එක්ක රණ්ඩු වෙනවා. මම ගිහින් වාහනයට නඟිනවා. ඊට පස්සේ නැන්දයි මාමයි ඇවිත් නඟිනවා. එයාලා මට ආදරෙයි. ආච්චිත් ආදරෙයි.නැන්දා මට ලස්සන ඇඳුම් අරන් දෙනවා. මාමත් එහෙමයි මට ඕන දෙයක් ගෙනත් දෙනවා. මම සිස්ටර් නැන්දට කියලා තිබුණේ මට සිස්ටර් කෙනෙක් වෙන්න ඕන කියලා. එයා කීවා අම්මලගෙන් අහලා පොලිසියෙන් ලියුමක් අරන් එන්න කියලා. අම්මයි තාත්තයි කැමැති වුණා මාව සිස්ටර් කරන්න. මම ගෙදර ඉන්නත් කැමැති නැහැනේ. ළමයගේ කැමැත්ත කියලා ලියුමක් අරන් දෙන්නම් කියලා තාත්තා මට පොරොන්දු වුණා.මම හොස්ටල් එකේ ඉඳලා නිවාඩුවකට ගෙදර ආව වෙලාවක අම්මා මට හරියට කරදර කළා. බැරිම තැන මම යාලුවෙකුට කීවා මාව එයාගේ ගෙදර එක්ක යන්න කියලා. එයා මාව එයාලගේ ගෙදර එක්ක ගියා... එයාගේ ගෙදර තියෙන ත්‍රීවීල් එකෙන් ම ඇවිත් මාව එක්ක ගියේ.ඒ යාළුව මගේ හොස්ටල් එකේ මගේ කාමරේම ඉන්නේ. එයාගේ ගෙදර හිටියේ එයයි ආච්චියි විතරයි. මම යාළුවගේ ගෙදර යන කොට මගේ සිස්ටර් නැන්දා ඉන්න තැනට ගිහින් එයාට කියලයි ගියේ. ඒත් තාත්තටයි අම්මටයි කීවේ නැහැ. එයාලට හොරෙන් ගියේ. ඒත් සිස්ටර් නැන්දා ගෙදර අයට කියලා තිබුණා විස්තර සේරම.තාත්තා මාව හැම තැනම හොයලා. ඒ ගෙදර ඉන්දැද්දි යාළුවයි මමයි තමයි ඉව්වේ. ආච්චිට කරදර කළේ නැහැ. එයා මගේ හොඳම යාළුවා.කොහොම හරි අපේ නැන්දා බඳින්න ඉන්න මාමගේ ගෙදරත් තියෙන්නේ ඒ පැත්තේ යාළුවගේ ආච්චි අම්මයි මමයි යාළුවයි ඒ ගමේ ලස්සන බලන්න ඇවිදින්න ගියා. එහෙම යන කොට අපේ මාමා දැකලා නැන්දට කියලා නැන්දා යාළුවෙක් එක්ක ඇවිත් මාව ගෙදර එක්ක ගියා. ඊට පස්සේ ගෙදර ඉඳලා ආයේ හොස්ටල් ගියා.මට සිස්ටර් කෙනෙක් වෙන්නමයි ආස. එතකොට හොඳට ඉංග්‍රීසි ඉගෙන ගන්න පුළුවන්. අපේ ගෙවල් ළඟ අයටත් අම්මා කියලා මම සිස්ටර් කෙනෙක් වෙන්න හදන්නේ කියලා. අපේ ගෙදර ළඟ තියෙන විංකලේ මාමාගේ දුව මගේ ගමේ යාළුවා. එයාගේ නම රසිකා. එයාටත් මං කීවා. ඉතිං එයා ටිකක් හරි අමුතුයි. මම කොළඹ ඉස්කෝලේ ඉගෙන ගන්න එකටත් එයා කැමැති ම නැහැ. එයාට ටිකක් ඉරිසියාවයි ද කොහෙද?එයා තමයි පොලිසියේ රාලහාමි කෙනෙක්ට කියලා තියෙන්නේ මට කරදරයක් වෙලා කියලා අපේ අයියා අතින්. ඒක මහ බොරුවක්. අයියා අපේ ලොකු තාත්තාගේ පුතා ඒ දවස් ටිකේ අපේ ගෙදර ඇවිත් හිටියේ. හැමෝම දන්නවා ඒක බොරුවක් කියලා. මගේ තාත්තා අපේ ලොකු අයියට ඇප තියලා බේර ගත්තා.රසිකා කීවා එයාට මම සිස්ටර් කෙනෙක් වෙලා ලස්සනට ඉංග්‍රීසි කතා කරයි. ලස්සනට ඉඳියි ලෝකේ වටේම ඇවිදින්න යයි කියලා ඉරිසියා හිතුනලු. ඒ නිසා බොරු කිව්වලු.මාව ඉස්පිරිතාලෙ නවත්තලා පරීක්ෂණයක් කළා.ඒ වෙන කොට ඇත්තටම රසිකට කරදරයක් වෙලා තිබිලා තියෙනවා. එයාගේ බබා දැන් කොහෙද දන්නේ නැහැ. එයත් කොහේද දන්නේ නැහැ. අපේ අයියා නම් ගෙදර.රසිකගේ අම්මා හොඳයි. එයා ගෙදර හිටියේ. තාත්තා විංකලේ වැඩ කළා. එයා හුඟක් කැමැති වුණා මමත් මැහුම් පන්ති ගිහින් මැහුම් ඉගෙන ගන්නවට. ඒත් මම ඉස්කෝලෙ ගියා.මං මෙහේට ආවේ හරි කැමැත්තෙන්. මට සිස්ට කෙනෙක් වෙන එකත් එපා වුණා. මේ වෙච්චි දේට. මෙහෙන් යනකොට මම යන්නේ සිස්ටර් නැන්දා ළඟටම තමයි. මං ගෙදර යන්නේ නැහැ. මේ සැරේ ගෙදර ගියහමත් අම්මා මට සැලකුවේ නැහැ. තාත්ත මාව ත්‍රීවීල් එකක තනියම යැව්වා කියලා අම්මා මටයි, ත්‍රීවීල් එකේ මාමටයි දෙන්නටම හොඳටම බැන්නා. අම්මගේ බොරු ආදරේ මෙහේට මාව බලන්න ආවහම විතරයි. මම කවදා හරි සිස්ටර් කෙනෙක් වෙනවා. එතකල් මෙහේ ඉඳන් හොඳට ඉගෙන ගන්නවා. අපේ තාත්තා මං ගැන හරිම දුකෙන් ඉන්නේ.ඒ තවත් දරුවෙකුගේ කතාවකි. මේව බැලූ බැල්මට සුරංගනා කතා ලෙස පෙනුණ ද මේවා සුරංගනා කතා නොවේ. දරුවන් තමන් ගේ වරද වසා ගන්නට යම් පමණක් උත්සාහ දරණ බව සැබෑ ය. ඒත් වැඩිහිටියන් දරුවන් කෙරෙහි අවධානය ද මේ නොදරුවන් යැයි සිතා කරුණාව ද තමන්ගේ ය අනුන්ගේ ය නොසිතා ආදරය ද ලබා දීමට උත්සාහ දැරිය යුතු ය. උත්සාහය ප්‍රමාණවත් නොවේ.ආහාර පාන ඇඳුම් පැළඳුම් අධ්‍යාපනය ආදී සියල්ල දෙන ගමන් ම “නුඹ මට වටින සම්පතකි. නුඹ මගේ ය” යන හැඟීමෙන් කටයුතු කළ යුතු ය. දරුවෝ ඒ හැඟීම හොඳින් හඳුනති.නුඹ කරදරයක් ය නුඹ කරදර කාරයෙක්ය යන හැඟීමෙන් දරුවා දෙස හෙළන බැල්ම නොදරුවෝ පවා හඳුනති.රසිකාගේ අම්මා තම දරුවා කෙරෙහි අවධානයෙන් සිට ඈ රැක බලාගත්තා නම් ඇය ඇගේ මිතුරියට ඊර්ෂ්‍යා පෙරදැරිව අවැඩක් සිදු කරන්නේ නැත. අනෙකාගේ දියුණුව අභිවෘද්ධිය සතුට දැක සතුටුවීමටත් දුක වේදනාව දැක දුක් වීමටත් රසිකාගේ අම්මා ඇයට පුරුදු කළා නම්, සිස්ටර් කෙනෙක් වන්නට පෙරුම් පුරමින් අධ්‍යාපන කටයුතු සතුටින් කරගෙන ගිය රයිනිට රැඳවුම් නිවසක කල් ගෙවන්නට සිදුවන්නේ නැත.දෙමවුපියන් දරුවන්ට දක්වන ආදරය දයාව සෙනෙහස දරුවෝ තම සහෝදරයාට මිතුරාට මෙන් ම මහත් සමාජයටම තිළිණ කරති. මව් සෙනෙහස ලෝකය නිර්මාණය කරද්දී පිය සෙනෙහස ලෝකය සවිබල ගන්වයි.මං ඉස්කෝලෙ වැඩ හොඳට කරගෙන හිටියා. මට ටීචර්ලා හරිම ආදරෙයි. මම ලස්සනට පොත් හැදුවා. ඒවා තාත්තා බලලා සතුටු වුණා. මට දැන් ඒවා කරන්න හිතෙන්නෙ නැහැ. ඒත් මං හොඳට ඉගෙන ගන්නවා. රයිනි ගේ හඬ මට තවමත් ඇසේ.රයිනි ගෙදරින්, තමන් ආදරයෙන් අම්මා යැයි ඇමතූ අම්මාගෙන් බලාපොරොත්තු වූයේ ආදරය සෙනෙහස ගෞරවය පමණි. ඇගේ නම පොලිස් පොතේ ලියැවුණේ ආදරය සෙනෙහස පිළිගැනීම සොයා මිතුරියගේ මිත්තණිය වෙත ගිය ගමනේ දී ය. ආදරය සෙනෙහස ගෞරවය නොලැබුණු තැන නිවස මඟ හැර යෑමට කන්‍යා සොයුරියක් වීමට උත්සාහ දැරීමේදීය. මේ දැරිය මෙතැනට එව්වේ ඇගේ ආදරණීය මවයි. මේ එළඹ ඇත්තේ දරුවන්ගේ දවසයි. හෙට ලෝකයේ හිමිකරුවන් ගේ දවසයි. ලෝක ළමා දිනය ඔක්තෝබර් පළමු වනදාට යෙදී ඇත.මේ ලෝක ළමා දිනයෙන් පසුව ලෝකයේ සැබෑ හිමිකරුවනට නිදහසේ හිරු පායනතාක් සතුටින් වෙසෙන්නට හැකි ලොවක් තැනීමට වැඩිහිටියන් අදිටන් කරගත යුතුව ඇත.“මට රසට උයන්න පුළුවන් මම උයන කෑම කන්න අපේ තාත්තා හරි ආසයි. මං ගෙදර ගියහම මිස්ටත් කෑමකට ආරාධනා කරනවා. වරද්දන් නැතිව එන්න. එදාට මම උයලා රසට කෑම දෙන්නම්” රයිනි කීවාය.ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=as1009268</link>
    <topic>රජරට විස්කම් හා අනුරපුර උදානය</topic>
    <author>ඡායාරූප සහ සටහන</author>
    <content>රජරට විස්කම් හා අනුරපුර උදානයරාජ්‍ය හා පෞද්ගලික අංශ එකට එක්ව උතුරු මැද පළාතේ ප්‍රථම වරට පැවැත්වෙන “රජරට විස්කම් 2010” ප්‍රදර්ශනය හා අලෙවි පොළ ඒකාබද්ධව “අනුරපුර උදානය” ලබන 27, 28 සහ 29 අනුරාධපුර නගර සභා ගෘහස්තක්‍රීඩාංගණයේ දී පෙරවරු 10.00 සිට රාත්‍රි 10.00 දක්වා පැවැත්වේ.ජාතික ආර්ථිකය සවිබල ගැන්වීමේදී කුඩා කර්මාන්ත ක්ෂේත්‍රය පණ ගැන්වීම දිගු සහ කෙටි කාලීන ප්‍රතිලාභ අත්කර ගත හැකි කදිම ක්‍රමෝපායකි. මෙහිලා ජාතික ආදායමක් ඉපයිය හැකි සාර්ථක කුඩා ව්‍යවසායකයින් හඳුනාගෙන එම අය දිරි ගැන්වීම වඩාත් කාලෝචිත වේ. කුඩා කර්මාන්ත ක්ෂේත්‍රය ජාතික නිෂ්පාදන ක්ෂේත්‍රයෙහි ප්‍රමුඛ ස්ථානයක් ලෙස පැවැති නමුත් ඉකුත් ත්‍රස්තවාදී ක්‍රියාකාරකම් හේතුවෙන් ඒ ව්‍යාපෘති බොහොමයක් අඩපණ විය. කුඩා ව්‍යාපාර ව්‍යවසායකයින්ගේ නිෂ්පාදනවලට ඉහළ ඉල්ලුමක් සංචාරක ව්‍යාපාරය දියුණු වීමත් සමඟම ඇති වෙමින් පවතී.අප රට තුළ ලෝකයේ රටවල් දැනට වෙනදාට වඩා පිළිගත් රටක් හැටියට දියුණු වන මේ අවස්ථාවේදී රටවටා වරාය, ගුවන් තොටුපොළ ඉදිවෙමින් පවතින නිසා සංචාරක ව්‍යාපාරය තව තවත් දියුණු වෙමින් පවතී. මෙම වරායවලට පැමිණෙන සංචාරකයින්ට අවශ්‍ය කුඩා කර්මාන්ත කරුවන්ගේ නිපැයුම් ඉදිරියේදී විශාල ලෙස අවශ්‍ය වෙමින් පවතී.කුඩා කර්මාන්ත කරගෙන යන මධ්‍යම පරිමාණ හා කුඩා ව්‍යවසායකයින්ගේ නිෂ්පාදනවලට පවතින ඉහළ ඉල්ලුමට සාර්ථක සැපයුමක් ලබාදීමට හැකි නම් සතුටුදායී මූල්‍ය උත්පාදන රැකියා වේ. මෙය සුළු හෝ මධ්‍යම පරිමාණ ව්‍යවසායකයින්ට සේම ස්වයං රැකියාවකට කදිම බැව් අපි සඳහන් කරමු. ස්වයං රැකියාවක් ලෙස මෙහි නිරත වන අය කණ්ඩායමක් හෝ සමිතියක් ලෙස ඒකාබද්ධ වීම වඩාත් සාර්ථක බැව් අපට පෙනී යයි.උතුරු මැද පළාත් අමාත්‍ය එච්.බී.සේමසිංහ මහතාපසුගිය වසරවලදී කුඩා කර්මාන්තය යම්කිසි බිඳ වැටීමකට ලක්ව තිබුණි. එයට හේතුවී තිබුණේ එවකට පැවැති ආණ්ඩු කුඩා කර්මාන්තකරුවා පිළිබඳව නිසි අවධානයක් යොමු නොකිරීමයි. නැතිනම් කුඩා කර්මාන්තවලට කුඩම්මාගේ සැලකිිලි ලැබීමයි. ඒත් ජනාධිපති මහින්ද රාජපක්ෂ මහතා බලයට පත්වූ පසු කුඩා කර්මාන්ත කරුවාට ඉහළ සැලකීමක් ලබාදීමට කටයුතුª කර ඇති බව පෙනී යන කරුණකි. එතුමා බලයට පත්වීමත් සමඟ වර්තමානයට ගැළපෙන විදිහට කුඩා කර්මාන්තයන්, ව්‍යවසායකයන් පත්කළේ මේ ආණ්ඩුවයි. මෙය ජාතික වැඩ සටහනක් ලෙස එතුමා නම් කර ඇත.දේශීය ආහාර නිෂ්පාදන හා දේශීය අමුද්‍රව්‍ය උපයෝගී කරගෙන නිෂ්පාදනය කරන කුඩා ව්‍යවසායකයින්ගේ නිර්මාණ කුසලතා ඔප් නැංවීමට උතුරු මැද පළාත් සමූපකාර, වෙළඳ හා ආහාර, පේෂ කර්මාන්ත, ග්‍රාම සංවර්ධන, කර්මාන්ත හා නිවාස අමාත්‍ය එච්.බී.සේමසිංහ මහතා මේ වන විට විශේෂ වැඩ සටහන් රැසක් ක්‍රියාවට නංවා ඇත.ඒ සියලු කුඩා කර්මාන්ත සමූපකාර, පේෂ කර්මාන්ත, ග්‍රාම සංවර්ධන, වෙළෙඳ හා ආහාර යන අංශවලින් බිහිවී ඇති ව්‍යවසායකයින්ගේ නිර්මාණ හා නිෂ්පාදන ඇතුළත් “රජරට විස්කම් 2010” ප්‍රදර්ශනය හා වෙළඳ පොළ ඒකාබද්ධව ”අනුරපුර උදානය” ලබන 27, 28 සහ 29 යන දිනවලදී අනුරාධපුර නගර සභා ගෘහස්ත ක්‍රීඩාංගණයේ දී පැවැත්වීමට කටයුතු යොදා ඇත. උතුරු මැද පළාත් සභා බල ප්‍රදේශවල ප්‍රාදේශීය ලේකම් කොට්ඨාස සහ ග්‍රාම නිලධාරීන් මුල් කරගෙන උතුරු මැද පළාත් කර්මාන්ත කරුවන්ගේ නිර්මාණ කුසලතා ලොවට විදහා පාන “රජරට විස්කම්” වෙළඳ ප්‍රදර්ශනය හා අලෙවි පොළ ඒකාබද්ධව “අනුරපුර උදානය” පළාත් අමාත්‍ය එච්.බී.සේමසිංහ මහතාගේ සංකල්පයකි.ජනාධිපති මහින්ද රාජපක්ෂ මහතා ප්‍රධාන කරුණු කිහිපයක් මුල් කරගෙන මහින්ද චින්තන ඉදිරි දැක්ම වැඩසටහන් ක්‍රියාවට නැංවීමට සියලුම පළාත් සභාවලට උපදෙස් ලබා දී ඇත. දැහැමි සමාජයක් බිහිකිරිම – ග්‍රාමීය කර්මාන්ත නඟාසිටුවීම – ඔවුන්ගේ හැකියාවන් මුලු ලොවටම පෙන්වා ඔවුන් ශක්තිමත් කිරීම – ඔවුන්ගේ ආර්ථිකය ශක්තිමත් කිරීම - දේශීය නිෂ්පාදන වැඩි කර ඒවා පරිභෝජනයට හුරු කිරීම – රටේ සංවර්ධනය දියුණු කිරීම – ආර්ථික සමාජ සංවර්ධනයක් ඇති කිරීම යන කරුණු ටික යහපත් ආකාරයෙන් සංවර්ධනය කිරීමෙන් රටේ සංවර්ධනයට මෙන්ම රැකියා ප්‍රශ්නයට විසඳුම් සෙවීමට හැකිවනු ඇති බව ජනාධිපතිවරයාගේ අදහසයි.එම අදහස් හා උපදෙස් පරිදි උතුරු මැද පළාත් තුළ සැඟවී සිටින කර්මාන්ත හා නිර්මාණ කරුවන් එළියට ගෙන ඔවුන්ට උදව් උපකාර කරමින් තාක්ෂණික පුහුණුව ලබා දෙමින් ඉන් අති දක්ෂ අය ජාතික තලයට හෝ ඉන් ඔබ්බටත් ගෙනයමින් ඔවුන්ට වෙළඳ පොළක් ලබාදීම මෙම කර්මාන්ත ප්‍රදර්ශනයේ අරමුණක් වේ. මෙවර මෙම ප්‍රදර්ශනයේ විශේෂත්වය වන්නේ පෞද්ගලික ආයතන ද සම්බන්ධ කරගෙන මෙම ප්‍රදර්ශනය පැවැත්වීමයි.ලෝකයේ විශාල ආර්ථික අවපාතයකට යන විට අපේ රටේ ආර්ථිකය නොවැටී බේරුණේ කුඩා කර්මාන්තකරුවන් නිසාය. ස්වයං ආර්ථික හැකියාව අපට එම අවස්ථාවේදී විශාල ශක්තියක් වුණා. මොනවා හෝ කුඩා කර්මාන්තයක් කිරීමට ග්‍රාමීය ජනතාව පෙළඹී සිටියා. සංචාරක ව්‍යාපාරය දියුණු වන විට අනුරාධපුර කුඩා ව්‍යවසායකයින්ට මහත් වාසියක් ඇති වෙනවා.එම තෙදින ප්‍රදර්ශනයේදී විවිධ ක්ෂේත්‍රවල කර්මාන්තකරුවන් විවිධ දේශීය ආහාර වර්ග - දැවමය භාණ්ඩ – පළාතේ සම්පත් ප්‍රයෝජනයට ගනිමින් නිෂ්පාදනය කළ විසිතුරු භාණ්ඩ - සලුපිළි - මෝස්තර – විලාසිතා - පේෂ කර්මාන්ත නව නිපැයුම් වන වටිනා සාරි – බ්ලවුස් - බෙඩ්ෂීට් – ආදිය මෙන්ම ජනාධිපතිතුමාගේ දේශීය ආහාර නිෂ්පාදන හා පරිභෝජන වැඩසටහන යටතේ පුහුණුව ලැබූ කර්මාන්ත කරුවන්ගේ දේශීය ආහාර වර්ග රැසක්ම සමඟ ග්‍රාම සංවර්ධන අභිමානී නිෂ්පාදන ද මෙම ප්‍රදර්ශන භූ®මියේදී දැකගත හැකි වනවා මෙන්ම මිළදී ගැනීමට ද අවස්ථාව උදාකර දී ඇත. පාසලින් ලෝකයට වැඩසටහන යටතේ ඉංජිනේරු පුහුණුව - හෝටල් පුහුණුව - ඩීසල් හා පෙට්‍රල් වාහන අලුත්වැඩියාව - ස්වයං රැකියා පුහුණුව ආදී දේ මඟින් නිෂ්පාදිත රැසක් ද මෙහිදී දැක බලා ගත හැකිය.රජය හා පුද්ගලික අංශය එකතුවීම තුළින් දිස්ත්‍රික්කයේ ඉතා කුඩා සුලු හා මධ්‍ය පරිමාණ ව්‍යවසායකයින් ශක්තිමත් කිරීම තුළින් ප්‍රාදේශීය ආර්ථික සංවර්ධනය ඉහළ නැංවේ.ව්‍යාපාර සඳහා අවශ්‍ය කෙරෙන අමුද්‍රව්‍ය ලබාගැනීම සඳහා උදව් කිරීම – නිමි නිපැයුම් වෙළඳ පොළට ඉදිරිපත් කිරීම – අපනයන වෙළඳ පොළ ව්‍යවසායකයින්ට විවර කර දීම සඳහා අවස්ථාවක් සහ පහසුකම් සැලසීම – කෘෂිකර්මාන්තයේ යෙදී සිටින ගොවීන් ව්‍යාපාර මට්ටමින් වැඩි දියුණු කිරීම – ව්‍යාපාර ආරම්භ කිරීම – වැඩි දියුණු කිරීම සහ සාර්ථකව පවත්වාගෙන යාමට තාක්ෂණික උපදෙස් ලබා දීම උතුරු මැද පළාත් සමූපකාර, වෙළඳ හා ආහාර, පේෂ කර්මාන්ත, ග්‍රාම සංවර්ධන, කර්මාන්ත හා නිවාස අමාත්‍යාංශය, අනුරාධපුර දිස්ත්‍රික් වාණිජ කර්මාන්ත හා කෘෂිකර්ම මණ්ඩලය, කර්මාන්ත හා වෙළඳ අමාත්‍යාංශය අනුබද්ධිත ජාතික ව්‍යවසායක සංවර්ධන අධිකාරිය - සුළු හා මධ්‍යම පරිමාණ කර්මාන්තකරුවන්ගේ සංසදය මෙම ප්‍රදර්ශනය සඳහා ද දායකත්වය ලබා දෙනු ඇත.කුඩා කර්මාන්ත හස්ත කර්මාන්ත යන ක්ෂේත්‍රයන් අපේ පැරැණි ගම්මානවල පාරම්පරිකව පැවත ආ කර්මාන්ත ඒවා නගා සිටුවා තරුණ පරපුරට නව ජීවන මාර්ග සලසා දීමටත් උතුරු මැද පළාත් සමූපකාර, වෙළඳ හා ආහාර, පේෂ කර්මාන්ත, ග්‍රාම සංවර්ධන කර්මාන්ත හා නිවාස අමාත්‍යාංශය ගන්නා උත්සාහය ප්‍රශංසනීයයි. පෙහෙකම් රෙදිපිළි හොඳ නිමාවකින් හා වර්ණවත්ව දිගුකල් පැවැත්ම යටතේ නිෂ්පාදනය කර ඇත.මෙම නිෂ්පාදනවලට වෙළඳපොළේ හොඳ ඉල්ලුමක් ද ඇත. හස්ත කර්මාන්ත යටතේ රුක් කලා, මූර්ති ආදී නිෂ්පාදන කුඩා ව්‍යවසායකයින්ගේ නිර්මාණ අතර වටිනා බවක් දක්වයි.ද්ශීය වෙළඳ පොළට විදේශීය වෙළඳ පොළ ඉලක්ක කර ගනිමින් ආර්ථික ප්‍රතිලාභ ලැබිය හැකි වඩාත් ප්‍රමුඛතම අංශයක් වන්නේ කුඩා හා මධ්‍යම පරිමාණ කර්මාන්ත කරුවන්ගේ නිෂ්පාදනයන් ය. මෙහිදී ලැබෙන ආර්ථික ප්‍රතිලාභ වැඩිවේ. රැකියා අවස්ථා ද වැඩිවේ.ඉදිරියේදී ලංකාව පුරාම දේශීය නිෂ්පාදනවලට හොඳ ඉල්ලුමක් ලැබෙමින් පවතී. ඉදිරියේදී අනුරාධපුර නගරය සංචාරක පුරයක් මෙන්ම සංචාරක මධ්‍යස්ථානයක් වීමට පුළුවන් බව අපට පෙනී යනවා. ඒ අවස්ථාව වන විට දේශීය කුඩා කර්මාන්ත නඟා සිටුවා තිබිය යුතුයි. ඔවුන්ට තාක්ෂණික ක්‍රමවේද ලබා දිය යුතුයි. ඔවුන්ගේ නිර්මාණවලට වඩාත් ඉල්ලුමක් ලැබෙන්නේ එවිටයි. මේ සියලු කටයුතු කෙරෙහි අප සිත් යොමු කරන විට පෙනී යන ප්‍රධාන කරුණ වන්නේ දේශීය කර්මාන්ත කරුවාට හොඳ කල දසාවක් උදාවෙන බවයි. ලබන 27, 28, 29 තෙදින තුළදී පැවැත්වෙන රජරට විස්කම් 2010 ප්‍රදර්ශනය හා අලෙවි පොළ ඒකාබද්ධව අනුරපුර උදානය උතුරු මැද පළාත් සුළු කර්මාන්තකරුවන්ට මහත් අස්වැසිල්ලක් වනු ඇත.උතුරු මැද පළාත් සමූපකාර, වෙළඳ හා ආහාර, පේෂ කර්මාන්ත, ග්‍රාම සංවර්ධන, කර්මාන්ත හා නිවාස අමාත්‍ය එච්.බී.සේමසිංහ මහතා රජරට විස්කම් 2010 ප්‍රදර්ශනය හා අලෙවි පොළ ඒකාබද්ධව අනුරපුර උදානය පිළිබඳව මෙසේ සඳහන් කරයි.“මෙවර මෙම ප්‍රදර්ශනයේ වැදගත්කම වනුයේ පෞද්ගලික අංශ හා ඒකාබද්ධව මෙම ප්‍රදර්ශනය පැවැත්වීමයි. අනුරාධපුර දිස්ත්‍රික් වාණිජ කර්මාන්ත හා කෘෂිකර්ම මණ්ඩලය මෙහිදී මූලිකත්වය ගෙන ක්‍රියා කිරීම අපි අගය කළ යුතුයි. මේ හා සමගාමීව කර්මාන්ත හා වෙළඳ අමාත්‍යාංශය අනුබද්ධිත ජාතික ව්‍යවසාය සංවර්ධන අධිකාරිය – උතුරු මැද පළාත් සමූපකාර, වෙළඳ හා ආහාර, පේෂ කර්මාන්ත, ග්‍රාම සංවර්ධන, කර්මාන්ත හා නිවාස අමාත්‍යාංශය - සුළු හා මධ්‍යම පරිමාණ කර්මාන්තකරුවන්ගේ සංසදය අපට උදව් කරනවා. ඒ සියලු දෙනාටමත් මාගේ ස්තුතිය පිරිනමනවා.පළාත් කර්මාන්තකරුවන් වෙළඳපොළට පිවිසීමේ මාර්ගයන් මෙන්ම නව අත්දැකීම් ලැබෙනු ඇතැයි අප විශ්වාස කරන අතර කෘෂිකර්මාන්තයේදී නිෂ්පාදන තව දුරටත් කර්මාන්ත කර ගැනීමේ කාර්යයට සහාය වීම වැඩි රැකියා අවස්ථා බිහි කිරීමත් අනුරාධපුර දිස්ත්‍රික් වාණිජ කර්මාන්ත හා කෘෂිකර්ම මණ්ඩලයේ අනුරපුර උදානයේ බලාපොරොත්තුවයි. මේ ප්‍රදේශයේ නිෂ්පාදනවලට වැඩි වටිනාකමක් ලබාදීම ද ඔවුන්ගේ අරමුණයි.අතිරික්ත වන සහල් කොටා සහල් පිටි ලබාදීම තක්කාලි - දිවුල් - අඹ ආදී අපතේ යන දෑ ප්‍රයෝජනයට ගනිමින් සෝස් - ජෑම් - කෝඩියල් - චට්නි වර්ග නිෂ්පාදනය කිරීමට අවස්ථාව උදා කර දීම ප්‍රධාන බලාපොරොත්තුව වෙනවා. පාරම්පරික ශිල්පීන් සහ අත්කම් ශිල්පීන්ගේ නිර්මාණ වෙනුවෙන් ඒවා අගය කරමින් හොඳම නිර්මාණ සඳහා කර්මාන්ත තෝරා ජාතික කර්මාන්ත ප්‍රදර්ශනයට ඉදිරිපත් කිරීමටත් සැලසුම් කර තිබෙනවා. ප්‍රදේශයේ කර්මාන්තකරුවාට වැඩි වටිනාකමක් මෙම ප්‍රදර්ශනය මඟින් ලැබෙනවා.”ග්‍රාම සංවර්ධන අභිමානී” ග්‍රාම සංවර්ධන දෙපාර්තමේන්තුව ඒ අදාළ අංශ නිෂ්පාදනය කරන මෝස්තර ශිල්පීන් යොදාගෙන නිමවා ඇති රෙදිපිළි - අත්කම් නිෂ්පාදන – නිරූපිත ශිල්පීන් යොදාගෙන නිෂ්පාදනය කරනු ලබන රෙදිපිළි හා අත්කම් නිෂ්පාදන මෙම ප්‍රදර්ශනයේදී දැක බලා ගත හැකි වන අතර මිළදී ගැනීම සඳහා ද මෙම ප්‍රදර්ශනය මඟින් අවස්ථාව උදාකර දී තියෙනවා.උතුරු මැද පළාතේ සංවර්ධනයේ කොඳු නාරටිය වන්නේ මේ පළාත තුළ සිටින ව්‍යවසායකයින්ය. රජය ඉදිරි වසර දෙක ඇතුළත සුළු පරිමාණ කර්මාන්ත කරුවන් පන්දහසක් මධ්‍යම පරිමාණ කර්මාන්තකරුවන් ලෙසත්, මධ්‍යම පරිමාණ කර්මාන්තකරුවන් දෙසිය පනහක් විශාල කර්මාන්තකරුවන් හැටියටත් පත්කිරීම අධිෂ්ඨාන කරගෙන ඔවුනට උදව් කිරීම් කරගෙන යනවා. මේ රටේ වැදගත්ම පුරවැසියන් වන්නේ කුඩා ව්‍යවසායකයින්. අතිගරු ජනාධිපතිතුමාගේ ඉලක්කය වන්නේ මේ රටේ ජනතාවගේ ඒක පුද්ගල ආදායම ඇමෙරිකානු ඩොලර් හාරදහස දක්වා ගෙන ඒමටයි. ඒ කියන්නේ වසරකට රුපියල් හාරලක්ෂයක් එක් පුද්ගලයෙකු හම්බ කරන්න ඕනේ.මේ සියලු කරුණු සලකා බලන විට මෙම ප්‍රදර්ශනය කුඩා ව්‍යවසායකයින්ට මහත් රුකුළක් වෙනවා. කුඩා ව්‍යාපාර දියුණු වන විට ආදායම වැඩි වනවා. එවිට ගමේ ආර්ථිකය වැඩි වනවා. ඒ වන විට ඉබේටම රටේ ආර්ථිකය දියුණු වෙනවා.ඡායාරූප සහ සටහනචිත්‍රාරත්න කළුආරච්චිහිදෝගම සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=as10092610</link>
    <topic>වැඩිහිටි නිවෙස්වල සිටින දෙමාපියන් ඉන්නේ සතුටින් නෙමෙයි</topic>
    <author>සාකච්ඡා කළේ -රමණී සුබසිංහ</author>
    <content>වැඩිහිටි නිවෙස්වල සිටින දෙමාපියන් ඉන්නේ සතුටින් නෙමෙයිකොළඹ ආනන්ද විද්‍යාලයේ සහකාර විදුහල්පති ශාස්ත්‍රපති අතපත්තු කන්දේ ආනන්ද හිමිලෝක ළමා දිනයට සමගාමීව ලෝක වැඩිහිටි දිනය ද ඔක්තෝම්බර් පළමුවැනිදාට යෙදී ඇත. ඒ අරමුණු කොට දරුවන් මෙන් ම වැඩිහිටියන් වෙනුවෙන් ද වෙන්වූ විශේෂ වැඩ සටහන් රට පුරා ක්‍රියාත්මකය. එය අගය කළ යුක්තකි. දරුවන් මෙන් ම වැඩිහිටියන් ද සමාජයකට මහා සම්පතකි. එහෙත් ඔවුන් වෙනුවෙන් දිනයක් වෙන් කිරීම අවශ්‍ය නොවන්නේය. උදාවන සෑම දිනයක්ම ළමා දිනයක් විය යුතු ය. උදාවන සෑම දිනයක් ම වැඩිහිටි දිනයක් විය යුතුය. බෞද්ධ සමාජයකට, බුදුරජාණන් වහන්සේ ගේ ධර්මය පිළිපදින සමාජයකට දරුවා හෝ වැඩිහිටියා බරක් නොවිය යුතුය. ආදරය, කරුණාව මෙන් ම නිසි රැකවරණය ද ඔවුන්ට ලැබිය යුතුය.“අභිවාදන සීලිස්ස නිච්චා වද්දාපචායිනෝ චත්තාරෝ ධම්මා වඩ්ඪන්තී ආයු වණ්ණෝ සුඛං බලං”නිරන්තරයෙන් ම වුද්ධාපචායනයේ යෙදෙන අය එනම් වැඩිහිටියන්ට වැඳුම් පිදුම්, ගරු සැලකිලි දක්වන අය ආයුෂයෙන්, වර්ණයෙන්, සැපයෙන්, බලයෙන් වර්ධනය වන බව ධර්මයේ සඳහන්ය.වැඩිහිටියන් රැක බලා ගන්නා පුද්ගලයා ගේ ආයුෂ වැඩෙන්නේ කෙසේ ද? මේ පුද්ගලයා ගේ සිතිවිලි මෛත්‍රී සහගතය. කුරිරු හැඟීම් නැත. සිත සැහැල්ලුය. සැහැල්ලු සිතින් දිවි ගෙවන්නාට මානසික පීඩනයක් නැත. රෝගාබාධ අවමය. ආයුෂ වර්ධනය වන්නේ එවන් පුද්ගලයාගේ ය.ඔබ කෙනකුට යම් වරදක් කළේ යැයි සිතන්න. ඇති දැඩි කළ මවුපියන්ට ඔබ ගේ පිළිසරණ අවැසි මොහොතේ ඔවුන් නොසලකා හැරියේ යැයි සිතන්න. වරදකාරී හැඟීම එතැන් පටන් ඔබ පෙළන්නට පටන් ගනී. ඔබ ගේ අභ්‍යන්තරයට මෙන් ම බාහිර පෙනුමට ද එය විශාල බලපෑමක් ඇති කරන බව අමතක නොකළ යුතුය. “මුහුණ’ මිනිසකු ගේ අභ්‍යන්තරය පෙන්වන කැඩපතකි” යන කියමන ජනවහරට එක් වී ඇත්තේ ද මුහුණෙත්, ශරීර වර්ණයෙන් පුද්ගලයාගේ සිතිවිලි ක්‍රියාත්මක වන ආකාරය පෙන්නුම් කරන නිසා ය. වැඩිහිටියන්ට සලකන පුද්ගලයා ගේ සිතිවිලි යහපත් ය. යහපත් සිතිවිලි ඔහු ගේ ලේ ධාතුව ද පිරිසුදු කරන්නේ ය. ශරීර වර්ණය ඇති කරන්නේ ය.සැපය නම් ශාරීරික සුවයයි. එනම් ලෙඩ රෝගවලින් තොර වීමයි.‘ආරෝග්‍යා පරමා ලාභා’ යනුවෙන් ධර්මයේ සඳහන් උතුම්ම සැපය වන්නේ නිරෝගීකම වන බවයි. ලෙඩ රෝගවලට මූලික වන්නේ ද අයහපත් මානසිකත්වයයි. ඊර්ෂ්‍යාවෙන්, කුහකකමින්, වෛරයෙන්, ක්‍රෝධයෙන් පෙළෙන පුද්ගලයා යහපත් මානසිකත්වයකින් දිවි ගෙවන්නේ නැත. එවන් පුද්ගලයාගෙන් වැඩිහිටියන් සැලකීම ආදී වූ ගුණ ධර්ම අපේක්ෂා කළ නොහැකි ය. ආත්මාර්ථකාමී බව නිසා තමන් ගේ සැපය පමණක් බලාපොරොත්තු වන මෙවන් පුද්ගලයන් ඒ හේතුව නිසා ම තමන් ගේ පරිහානියට ළඟාවන බව දන්නේ නැත.බලය නම් ශරීර ශක්තියයි. තමන්ගේ යුතුකම් නිසි ලෙස ඉටු නොකරන පුද්ගලයා නිරන්තරයෙන් ම තැවේ. පීඩාවට ලක්වේ. මේ මානසික ගැටලුත් සමඟ ඔහු සිතින් දුර්වල වේ. ගතින් ද දුර්වල වේ.පුද්ගල ප්‍රඥාව වර්ධනය වීම සඳහා ද යහපත් ක්‍රියාවන්හි නිරත විය යුතු ය. මෙලොව ජීවිතය මෙන් ම පරලොව ජීවිතය ද සාර්ථක වන්නේ ප්‍රඥාවෙන් කටයුතු කරන පුද්ගලයාගේ ය. මේ අනුව යහපත් ක්‍රියාවන් හි නිරත වීම නිසා පුද්ගලයා ගේ සිතිවිලි පිරිසුදු වී ආයු, වර්ණ, සැප, බල උදාවන බව බෞද්ධයා අවබෝධ කරගත යුතුය.දරුවන් කවා පොවා මනාව පෝෂණය කොට යහපත් පුරවැසියෙක් ලෙස සමාජගත කරන්නට මවුපියන් ගන්නා වෙහෙස අපමණය. ඒ උත්තරීතර වූ දරු සෙනෙහස නිසා ය. එවන් මවුපියන්ට සැලකීම උතුම් මංගල කරුණක් බව බුදුරජාණන් වහන්සේ මහා මංගල සූත්‍රයේ දී දේශනා කොට වදාළහ. ජාතක පොතේ එන ‘තිත්තිර’ ජාතකය වැඩිහිටියන්ට සැලකීමේ අගය ජනතාවට කියා දීමට රචිත කතාවකි.අලියෙක්, වටුවෙක් සහ වඳුරෙක් මේ කතාවට පසුබිම් වූ සත්ත්ව චරිතයන් ය. නුග ගසක් ආශි‍්‍රතව වාසස්ථානය කොට ගත් මේ තිදෙනා කළණ මිතුරන් ය. “අප අතරින් වඩා වයසින් වැඩි කවරෙක් ද? ඔහුට අප ගේ ගරු සැලකිලි හිමි විය යුතු නොවේ ද? ඔවුනොවුන් සාකච්ඡා කළහ. මේ නුග ගසම සාධකයක් කොට ඔහු තෝරා ගනිමුයි යෝජනා වන්නේ ය.“මම කුඩා කල මෙතැනින් ඇවිදින්නේ, මේ නුග ගසේ දල්ල මගේ කුස ස්පර්ශ වන්නේ ය” යි අලියා කියන්නේ ය.“මම කුඩා කල මේ නුග ගසේ දලු අනුභව කර ඇත්තෙමි” යි වඳුරා කියන්නේ ය.“මේ වනයේ ම වූ වෙනත් නුග ගසකින් ගෙඩි කා මෙහි වර්චස් කළෙමි. මේ නුග ගස පැළ වූයේ එලෙස ය.”වටුවා කියන්නේ ය. නුග ගස පිළිබඳ දීර්ඝ මතකයක් වූ වටුවා මේ මිතුරන් අතර වැඩිමහල්ම තැනැත්තා ලෙස තීරණය වන්නේ ය. එතැන් පටන් අනෙක් මිතුරන් දෙදෙනා වටුවාට තමන්ගේ ගරු සැලකිලි දක්වන්නේ, ඇප උපස්ථාන කරන්නේ ය. තිරිසන්ගත සතුන් අතර පවා වැඩිහිටියන්ට සැලකීමේ චාරිත්‍රය පැවැති බව පෙන්වා දීමෙන් සමාජයට යහපත් පණිවුඩයක් දීමට මෙහිදී උත්සාහ කර තිබේ. බෞද්ධ ධර්මයේ පමණක් නොව බෞද්ධ සාහිත්‍යයෙන් ද මේ ගුණ ධර්මයන්ට ජනතාව යොමු කිරීමට ක්‍රියා කර තිබෙන ආකාරය මේ අනුව පැහැදිලිය.පැරැණි පෙරදිග අධ්‍යාපන ක්‍රමයේ දී දරුවන් අධ්‍යාපනය ලැබුවේ දිසාපාමොක් ඇදුරුතුමා ගේ ඇසුරේ ය. ඔහු වයෝවෘද්ධය. ඔහු ගේ සියලු ඇප උපස්ථාන කරමින් ඉගෙන ගන්නා දරුවා වැඩිහිටියන්ට සැලකීම පිළිබඳ ව පාඩම එතැනදීම උගත්තේ ය. මේ උතුම් ගුණධර්මය පිළිබඳ වූ පණිවුඩය කුඩා වියේ දී ම දරුවා ගේ මනසේ තැන්පත් විය. ඔහු තරුණ වියට පත් වූ පසු වැඩිහිටියන් තම කරදරකාරයන් ලෙස හෝ තමා ගේ ඇප උපකාරයෙන් දුරස් විය යුතු පුද්ගලයකු ලෙස සිතුවේ නැත.බුදුරජාණන් වහන්සේ දේශනා කොට වදාළ සදිශා සමාජ ක්‍රමයේ දී සමාජය කොටස් හයකට බෙදා දැක්වූහ. මවුපියන්, ගුරුවරුන්, අඹුදරුවන්, මිතුරන්, සේවක සේවිකාවන්, ශ්‍රමණ බ්‍රහ්මණයින් ඊට ඇතුළත්ය. මේ සමාජයේ වෙසෙන සියලුම පිරිස් මේ කණ්ඩායමට අයත් ය.එහි පෙන්වා දී ඇති යුතුකම් එක් එක් පුද්ගලයා විෂයයෙහි නිවැරැදිව ඉටුවෙනවා නම් සමාජයේ වැඩිහිටියන්, කිසිවකු ගේ හව්හරණක් නොමැතිව මෙතරම් අසරණ පිරිසක් බවට පත් වන්නේ නැත. එහෙත් වැඩිහිටියන්ට ගරු කිරීම, සැලකීම, අවනත වීම, ඔවුන් ගේ සියලු කාර්යයන් සම්බන්ධයෙන් සොයා බලා කටයුතු කිරීමට බෞද්ධ ධර්මයේ නිරතුරුවම උපදෙස් දී ඇත. අතීතයේ, පැරැණි සිංහල බෞද්ධ සමාජයේ වැඩිහිටියන්ට ගරු කිරීම, අවනත වීම, ඔවුන් ගේ සියලු කාර්යයන් සම්බන්ධයෙන් සොයා බලා කටයුතු කිරීම කිසිවකු අතින් අතපසු වූයේ නැත.එහෙත් මෙරට විදේශීය ආක්‍රමණයන්ට නතු වීමත් සමඟ ඒ සමාජයේ වූ හර පද්ධතීන් සියල්ල ම ගිලිහී යන්නට විය. තමන් උස් මහත් කොට, දැනමුතුකම් දී ලොකු මිනිසුන් කරන්නට වෙර දැරු අසරණ අම්මා තාත්තා වැඩිහිටි නිවාසවල තනි කර ගන්නට තරම් අද සමාජයේ බොහෝ දරුවෝ දැඩි සිත් ඇතියවුන් වී හමාරය.“ඉස්සර සමාජය නොවෙයි දැන් තියෙන්නේ. මේ සමාජය හුඟක් සංකීර්ණ වෙලා. වැඩ වැඩි වෙලා. අම්ම තාත්ත ගැන තබා තමන්ගේ වැඩ ගැනවත් හොයන්න බලන්න කාලය මදි. “ඒ නිසා ඒ අයට නිදහසේ ඉන්න පුළුවන් තැනකට යොමු කළාට වරදක් නැහැ.” කෙනෙක් මෙසේ සිතන්නට පුළුවන. බුදු දහමින් පෝෂණය වූ සමාජයකට, බෞද්ධයින් වෙසෙන සමාජයකට මෙවැනි අදහස් කිසිසේත් නිවැරැදි වන්නේ නැත. වැඩිහිටි නිවාසවල වෙසෙන මවුපියන් සතුටු සිතින් දිවි ගෙවන්නේ නැත. ආහාරපාන බේත් හේත් ලැබුණත් දරුවන් ගේ ආදරය, කරුණාව අහිමි ඔවුන් කාලය ගෙවන්නේ හැඬු කඳුළිනි.තමන් සතු සේසතම වියදම් කොට දරුවන්ට උගන්වා දැන උගතුන් කරන මවුපියන් සමහරවිට වැඩිදුර අධ්‍යාපනය නොලැබු අය වීමට පුළුවන. ඒ අම්මා තාත්තා සිය සමාජ මට්ටමට නොගැලපේ යැයි සිතා නොසලකා හරින්නේ, මහ මඟ හැර යන්නේ ඒ දැන උගතුන් කළ දරුවන්ම ය. වැඩිහිටියන් ද මෙහි දී අවධානයට ගත යුතු කරුණු කිහිපයකි. තමන් ගේ දරුවාට හොඳ අධ්‍යාපනයක් ලබා දෙනවා සේ ම ඔවුන් කුඩා කල දී ම ගුණධර්ම පිළිබඳව ද නිසි අවබෝධයක් ලබා දිය යුතුමය. දැන උගතුන් වී එවැනිම පිරිස් ඇසුරු කරන තම දරුවාට නින්දා නොවන ලෙස හැසිරීමට ද වැඩිහිටියන් වග බලා ගත යුතු ය. විශේෂයෙන් තම දූ දරුවන් විවාපත් වූ පසු අත්‍යවශ්‍යම කරුණක දී හැර ඔවුන් ගේ පවුල් ජීවිතයට ගැටළු ඇතිවන ලෙස නොහැසිරිය යුතුය.නැන්දම්මා සහ මාමණ්ඩිය තම ලේලිය තමන්ගේ ම දියණියක ලෙසත්, තම බෑණනුවන් තමන්ගේ ම පුතකු ලෙසත් සලකා කටයුතු කරනවා නම් සමඟිසම්පන්නව, එකම නිවෙසක ජීවත්වීම අපහසු වන්නේ නැත. විවාපත් වී නව නිවෙසකට පැමිණෙන ලේලිවරුන් සහ බැණාවරුන් ද සිය නැන්දම්මා සහ මාමණ්ඩිය තමන් ගේ ම අම්මා, තාත්තා ලෙස සැලකීමට හැකියාව තිබිය යුතුය. අවශ්‍ය වන්නේ එකිනෙකා තේරුම් ගෙන, කිසිවකු ගේ ගෞරවයට හානි නොවන ලෙස, ආදරය කරුණාව දිනාගෙන කටයුතු කිරීමය. එවිට මවුපියන්ට දරුවන් හැර යාමට හෝ දරුවන්ට මවුපියන් හැර යාමට සිදු වන්නේ නැත. මහ මඟ වැඩිහිටියන් තනි කර දමා යන තරමට, වැඩිහිටි නිවාසවලට බාර දෙන තරමට ප්‍රශ්න දුර දිග යන්නේ එසේ එකිනෙකා තේරුම් ගැනීමෙන් තොරව, ඉවසීමෙන් තොරව කටයුතු කිරීම නිසා ය.නිවෙස්වල ඇති දැඩි කරන බල්ලන් පූසන් වැනි සතුන් තමන්ට එපා යැයි හැඟුණු මොහොතක ළඟම ඇති පන්සලට හොර රහසේම ගෙන ගොස් දැමීම මේ සමාජයට අලුත් අත්දැකීමක් නොවේ. ඒ තිරිසන් සතුන් තරමට ම, තමන් හැදු වැඩු මවුපියන් හොර රහසේ ම පන්සල් භූමියට ගෙන ගොස් දැමීම ද නුදුරේදී මේ සමාජයට සුලබ අත්දැකීමක් වීමට ඇති ඉඩ වැඩිය. රාත්‍රී කාලයේ පන්සල් භූමියේ බල්ලන්, බළලුන් සේ ම තනිකර ගොස් ඇති මවුපියන් ගේ දසුන බෞද්ධ සමාජයක කිසි කලෙකත් බලාපොරොත්තු නොවිය යුතු දසුනක් වුවද ඒ දුක්බර සිදුවීම් දකින්නට තරම් අද දවසේ අපි අවාසනාවන්ත වී ඇත්තෙමු.“අම්මේ අද අපි පන්සල් ගිහින් එමු” දරුවන් තම මවුවරු පන්සලට රැගෙන එන්නේ එලෙසය. බුදුන් වඳින්නට පන්සල් ආ ඒ අම්මාවරු, දරුවන් ද අහිමිව එහි තනිවෙත්. එසේ වුවද දරුවන් ගේ වත ගොත හෙළි නොකරන්නාහ. ඒ “අනේ මගේ දරුවාට කරදරයක් වුණොත්” යන ආදරණීය හැඟීමෙනි. ඔවුන් දෑසින් කඳුළු නැඟෙන්නේ දරු දුක නිසා විනා තමන් කාගේවත් සරණක් නොලැබීම නිසා වූ ආත්මානුකම්පාව නිසා නොවන්නේ ය.අපි මේ සැරසෙන්නේ 2600 වැනි ශ්‍රී සම්බුද්ධත්ව ජයන්තිය සමරණ උතුම් අවස්ථාවටය. එවන් සමයෙක සම්බුදු රජාණන් වහන්සේ ගේ ධර්ම මාර්ගයේ ගමන් කරන බෞද්ධ සමාජයක මෙවන් අවාසනාවන්ත සිදුවීම් අසන්නට දකින්නට ලැබේ නම් එය බෞද්ධ සමාජයේ ප්‍රගමනයට යහපත් නොවන්නේය. සැබෑ බෞද්ධයා නම් වූ උතුම් වූ ශ්‍රී සද්ධර්ම මාර්ගයේ ම ගමන් කරන්නේ ය. ලෝකයට පෙනෙන්නට නොව තමන් ගේ දෙලොව හිත සුව පිණිසම කටයුතු කරන්නේ ය. බුදුරජාණන් වහන්සේ අනුදැන වදාළ ධර්මය පිළිපදින්නේ ය. අප උත්සාහ කළ යුත්තේ එවැනි දැහැමි සමාජයක එක් පුරුකක් හෝ වීමටය.සාකච්ඡා කළේ -රමණී සුබසිංහඡායාරූපය -ගීත් ද මැල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=as10092611</link>
    <topic>ගමේ දොළෙන් විදුලිය හැදූ සුනිල් අයියා</topic>
    <author>සටහන සහ සේයාරූ ඇහැලියගොඩ විශේෂ</author>
    <content>ගමේ දොළෙන් විදුලිය හැදූ සුනිල් අයියාඅඟල් 2ක විෂ්කම්භය සහිත කුඩා නලයකට ලබාදෙන ජල දහරාවක් අඩි සියයක් පමණ පහලින් සවිකැර ඇති කුඩා ටර්බයිනයකට එල්ල කැර එයින් ජනනය කැරෙන ජල විදුලියෙන් ‘සීඑෆ්එල්’ වර්ගයේ විදුලි බුබුළු දහයක් පමණ දල්වා කඳු පාමුල සහ කඳු බෑවුම්වල පිහිටි කුඩා නිවාසවලට විදුලිය ලබා දෙන විදුලි කාර්මික ශිල්පියෙක් ඇහැලියගොඩ – පුවක්ගහදෙණියේ වෙසෙයි.හිතවතුන් අතර ‘සුනිල් අයියා’ යන නමින් පසිඳු මොහු නමින් සුනිල් හර්බට් බණ්ඩාර ය. පාසල් වියෙහි සිටම විදුලිය ගැන වෙසෙස් ඇල්මක්- බැල්මක් දක්වා ඇති මොහු පසුව විදුලිය ශිල්පය ක්‍රමවත්ව හදාරා දැනට සියලුම විදුලි කාර්මික කටයුතුවල යෙදෙයි.විදුලිය නොමැති පිටිසර බද පළාත්වල කඳු පාමුල සහ කඳු බෑවුම්වල පිහිටි නිවාස සෑහෙන සංඛ්‍යාවකට මේ අන්දමින් විදුලිය ලබා දී එම නිවෙස්වල අඳුර දුරැලීමෙන් තමා ලබනුයේ අමිල ආත්ම තෘප්තියකැයි සුනිල් කියයි.සටහන සහ සේයාරූ ඇහැලියගොඩ විශේෂනිමල් විජයතුංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=av1009261</link>
    <topic>හමුදාව විවේචනය කළා නම් තව සම්මාන ලැබෙන්න තිබුණා</topic>
    <author>හේමාලි විජේරත්න</author>
    <content>හමුදාව විවේචනය කළා නම් තව සම්මාන ලැබෙන්න තිබුණාබෙනට් රත්නායකරුදුරු ත්‍රස්තවාදී යුද්ධයේ කටුක අත්දැකීම් මැදින් ගැඹුරු මානුෂීය සබඳතාවයන්ගේ ආදරණීයත්වය කොයිතරම් දැයි පසක් කරන බෙනට් රත්නායකගේ ‘ඉරහඳ යට’ චිත්‍රපටය මේ දිනවල දිවයින පුරා තිරගත වෙයි. අන්තර් ජාතික සිනමා උළෙල කිහිපයක්ම නියෝජනය කරමින් විවිධ ආකාරයේසම්මානයන්ට ද පාත්‍ර වූ මේ චිත්‍රපටය පිළිබඳ කතා බහකට පසුගිය දිනකඅප කැඳවා ගත්තේ එහි අධ්‍යක්ෂවරයා වන බෙනට් රත්නායකය. ඔහුගේ තුන්වැනි සිනමා නිර්මාණය වූ ‘ඉරහඳ යට’ ගැන කී වදන් මෙසේය‘ඉරහඳ යට’ චිත්‍රපටයෙන් ඔබට කියන්නට අවශ්‍ය වුණේ කුමක් ද?ලංකාව කියන්නේ විවිධ ජාතීන්ට අයත්, විවිධ ආගම්වලට අයත් ජන කොට්ඨාස ජීවත්වන රටක්. එහෙත් මේ සියලු දෙනාම එක් සිත්ව සහෝදරත්වයෙන් බැඳුණු එකම ශ්‍රී ලාංකේය ජාතියක් හැටියට ජීවත්වෙන්න පුළුවන්. ඒ සහෝදරත්වය පිළිබඳ හැඟීමක් දෙන්න ඇත්ත වශයෙන්ම මට අවශ්‍ය වුණා. ‘ඉරහඳ යට’ නිර්මාණයේ මූලික අරමුණ වුණේ ඒකයි.මේ චිත්‍රපටයේ තිර රචනය ලියන කොට මේ රටේ දැඩි විදියට ත්‍රස්තවාදී යුද්ධය පැවතුණා. ඒ කාලයේ ඇත්තටම කිව්වොත් මේ විදියට යුද්ධය අවසන් වෙයි කියලා බලාපොරොත්තුවක් තබා ගත හැකි කාලයක් වුණේ නැහැ.ඒ කාලය වෙනකොට බොහෝ පිරිස් යුද්ධය දිහාට පෙලඹෙන හේතු සාධක තමයි බොහෝ දුරට දක්නට ලැබුණේ. එතනදි මට ඕන වුණේ යුද්ධය දිහාට නොපෙලඹෙන ආකාරයේ නිර්මාණයක් කරන්නයි. ඊට පස්සෙ අපේ රටින් යුද්ධය තුරන් වෙනවා. ‘ඉරහඳ යට’ පැමිණෙන්නේ ඒ සාමකාමී වාතාවරණයට.යුද මානසිකත්වයෙන් ඈත්වුණු පරිසරයකට යුද්ධය ගැන කියවෙන නිර්මාණයක් නැවත පැමිණෙනවා. මේක පේ‍්‍රක්ෂකයන් බාර ගනී ද කියලා සැකයක් ඔබට මතුවුණේ නැත්ද?යුද්ධය තුරන් වුණු අපේ රටේ මිනිසුන්ට දැන් අවශ්‍ය වෙන්නේ නැවත කෙදිනකවත් මෙවන් අවාසනාවන්ත කාල පරිච්ඡේදයක් අවශ්‍ය නැහැයි කියන හැඟීම. ඒ හැඟීම ඇතිවෙලා නැවත කෙදිනකවත් යුද්ධයකට නොපෙලඹෙන්න මේ නිර්මාණය උත්තේජනයක් ඇති කරනවා කියලා මම විශ්වාස කරනවා. ඒ තත්ත්වය ඇතිවෙන්න අපේ රටේ සෑම පුද්ගලයෙක් අතරම සහෝදරත්වය, අවබෝධය වර්ධනය කළ යුතුයි. ඒ අවබෝධයත් ඒ හැඟීමත් මේ ඔස්සේ ලබා දෙනවා. ඒ නිසා මට හිතෙනවා යුද්ධය නිමා වූ මේ පරිසරයටත් මේ තේමාව ගැළපෙනවා කියලා.මේකට හොඳම උදාහරණයක් තමයි ජපානය. ජපානයේ හිරෝෂිමා නාගසාකි සිද්ධියෙන් පස්සේ සුවිශාල විනාශයක් වුණා. ඒ අවාසනාවන්ත සිදුවීම් පිළිබඳව වන සිනමා නිර්මාණ හැම මාස 02 - 03 ට සැරයක්ම අදටත් එහේ රූපවාහිනී නාලිකාවල විකාශය කරනවා. ඒකෙන් ඔවුන් අදහස් කරන්නේ මේ කුරිරු විනාශය පිළිබඳ නැවත නැවතත් ජපන් ජාතිකයින් තුළ හැඟීමක් ඇති කිරීම. ඔවුන්ට අවශ්‍ය අලුතින් ලෝකය දකින සෑම ජපන් දරුවෙකුටම යුද්ධයේ විනාශකාරී බව පිළිබඳ හැඟීමක් දෙන්න. මේ කතාව මට කිව්වේ, මගේ චිත්‍රපටය නරඹපු කලක් ජපානයේ ජීවත්වුණු ශ්‍රී ජයවර්ධනපුර විශ්ව විද්‍යාලයේ උපකුලපති තුමා.බිහිසුණු යුද්ධයක් අතරින් ඔබ මේ නිර්මාණයට පේ‍්‍රමය, ආදරය, වැනි මරණ මංචකයේදී පවා අමතක නොවන දැඩි මානුෂීය සබඳතා පිළිබඳ සංවේදී පුවතක් ගෙනහැර දක්වනවා.ලෙඩ ඇඳකට වැතිරී අවසන් හුස්ම පොද හරින්ඩ සූදානම් වෙන කෙනෙකුට වුණත් තමන්ගේ මානුෂීය සබඳතාව එකහෙළාම අතහරින්න අමාරුයි. යුද පෙරමුණක ඉන්න වීරෝදාර රණවිරුවෙකුටත් ඒ අපූරු සබඳතා මානුෂීය ගුණ, සංවේදී ආදර, පේ‍්‍රම, පවුල් සබඳතා තිබෙනවා. ජීවිතේ අවසන් වෙන්න යන බව දැනුණම ඔහු තම බිරිඳට කොයි තරම් ආදරය කළා ද කියලා කියන්න කියලා තමන් සමඟ ඉන්න සොල්දාදුවට ඔහු කියන්නේ ඒ හින්දයි. ඒ සබඳතා කොයි තරම් ප්‍රබල ද, එවැනි සබඳතා මිනිස්සුන්ගේ ජීවිත කොයි තරම් වෙනස් කරනවද කියන බව මේ තුළින් පසක් කරන්න මට ඕන වුණා.‘ඉරහඳ යටට’ ලැබෙන ප්‍රතිචාර කොයි වගේ ද?හැම සිනමා ශාලාවකින් ම එළියට එන පේ‍්‍රක්ෂකයන්ගේ ප්‍රතිචාර දැනගන්න මට අවස්ථාවක් නෑ. නමුත් සිනමා ශාලා කළමනාකාරවරු පවසන පරිදි හැම කෙනෙක්ම චිත්‍රපටය ගැන සතුටින් කතා කරනව කියලා දැනගන්න ලැබුණා. පේ‍්‍රක්ෂකයෝ චිත්‍රපටයක් බලන්න එන්නේ සල්ලි වියදම් කරල. චිත්‍රපටය බලලා පේ‍්‍රක්ෂකයන්ට යමක් හිතන්න දෙයක් නැතිනම් ඒකෙන් වැඩක් නෑ. ‘ඉරහඳ යට’ ජාත්‍යන්තර සම්මාන කිහිපයක්ම දිනාගත්තා. අන්තර්ජාතික වශයෙන් කොයි වගේ ප්‍රතිචාර ද දිනා ගත්තේ?ඉතාලියේ අයිඩින්ටිටා අන්තර්ජාතික සිනමා උළෙලේ හොඳම චිත්‍රපටය, ලොස් ඇන්ජලිස් අන්තර්ජාතික සිනමා උළෙලේ ජූරි සම්මානය, සිංගප්පූරු අන්තර්ජාතික සිනමා උළෙලේ හොඳම රංග කුසලතාවයට හිමි චිත්‍රපටය සඳහා නිර්දේශ වුණා.එල්ටීටීඊ සංවිධානයේ ම්ලේච්ඡත්වය දැඩි ලෙසම මේ චිත්‍රපටයෙන් පෙන්නුම් කරනවා. ඒ පිළිබඳ ලැබුණ ප්‍රතිචාර කොයි වගේ ද?එල්ටීටීඊ සංවිධානයේ ම්ලේච්ඡත්වය මේ තරමට සාකච්ඡා නොකළානම් සමහරවිට අන්තර්ජාතික වශයෙන් මට මීට වඩා සම්මාන ලැබෙන්න තිබුණා. සමහරවිට ජාත්‍යන්තර වශයෙන් එල්ටීටීඊ සංවිධානයේ බලපෑම් ඒ සඳහා එල්ල වෙනවද කියලත් මම දන්නෙ නෑ. ශ්‍රී ලංකා හමුදාව විවේචනය කළා නම් මීට වඩා සම්මාන ලැබෙන්න තිබුණා. නමුත් මම සාකච්ඡා කළේ මම දුටුව සත්‍ය දේ.ඔබ මේ චිත්‍රපටයේ ප්‍රධාන චරිත දෙක වෙනුවෙන් අලුත් මුහුණු දෙකක් පාවිච්චි කළේ ඇයි?ටෙලිනාට්‍ය ලෝකයේ ඉන්න බොහෝ මුහුණු චිත්‍රපටයකින් දකින්න අද බොහෝ දෙනෙක් කැමැති නෑ කියල මට හිතුණා. ඒ නිසා මම හිතුවා දැකලා නැති මුහුණු දෙකක් මේ සඳහා යොදාගන්න. මෙහි ප්‍රධාන කාන්තා චරිතය රඟපාන ටාෂා දර්ශනී දකුණු ඉන්දියාවෙන් ගත් නිළියක්. නමුත් ඇගේ මව ලංකාවේ ඉපදුන ලාංකේය දෙමළ කාන්තාවක් වවුනියාවේ තමයි ඉඳලා තියෙන්නේ 1983 දී තමයි එයා ඉන්දියාවට ගිහින් තිබෙන්නේ. උදාර රත්නායක - ටාෂා දර්ශනි වගේම චිත්‍රපටයේ ‘රේඛා’ ගේ චරිතය රඟපාන ෂෙරීන් බර්ගර් ජාතික තරුණියක්, ඒ නිසා චිත්‍රපටය ඇතුළතත් විවිධ ජන වර්ග නියෝජනය වෙනවා.මේ චිත්‍රපටය රූගත කළේ සැබෑවටම එල්ටීටීඊ තර්ජන තිබුණු ප්‍රදේශවල. මොනවද ලබපු අත්දැකීම්.චිත්‍රපටය රූගත කළේ මඩකළපුව, මාවිල්ආරු, ත්‍රිකෝණමඩු, වාකනේරි ආදි ප්‍රදේශවල. මේ ප්‍රදේශවල ජීවත්වෙන්නේ වැඩි වශයෙන්ම දෙමළ ජනතාව. ඔවුන්ගේ ලැබුණු සහයෝගය අති විශාලයි. යුද්දෙන් පස්සෙ ඉස් ඉස්සරලම මේ ප්‍රදේශවලට ගිය සිංහල කණ්ඩායම වුණේ අපි. ඒ වෙනකොට නැඟෙනහිර ප්‍රදේශය මුදාගත්තා විතරයි. ඔවුන් බොහොම සුහදශීලී පිළිගැනීමක් අපට ලබා දුන්නා. ඒ වගේම ලොකු සහයෝගයකුත් ලබා දුන්නා.මේ චිත්‍රපටයේ අධ්‍යක්ෂවරයා වගේම, නිෂ්පාදකවරයාත් ඔබ. නිෂ්පාදකවරයෙක් විදියට ජනතාව අතරට නිර්මාණයක් ගෙන යත්දී මුහුණපාන අභියෝග රැසකුත් ඇති ඔබට?මේ චිත්‍රපටය නිෂ්පාදනය කළේ මමත් මගේ මිතුරන් කිහිප දෙනෙකුත් එකතු වෙලා. නිෂ්පාදකවරු හැටියට අපිට තිබෙන ලොකුම ගැටලුව සිනමාශාලා හිඟකමයි. අනිත් පැත්තෙන් ප්‍රචාරාත්මක කටයුතු සඳහා විශාල වියදමක් දරන්න වෙනවා. චිත්‍රපටය පිළිබඳ පෝස්ටරයක් ගැසුවත් ටියුෂන් මාස්ටර්ලා නිසා එක මොහොතින් අපේ පෝස්ටර් එක වැහිලා යනවා. අනිත් පැත්තෙන් කොළඹ නගරයේ අපට පෝස්ටර් ගහන්න තැනක් තාම හදලා දීලා නෑ. එවැනි ගැටලු රැසක් තිබෙනවා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=av1009262</link>
    <topic>මා තේරුම්ගත් කෙනෙක් මගේ සහකරුවා වේවි</topic>
    <author>සටහන හා සේයාරුව</author>
    <content>මා තේරුම්ගත් කෙනෙක් මගේ සහකරුවා වේවිඋමාලි තිලකරත්නඇය කලා ක්ෂේත්‍රයේ අංශ කීපයකම සුවිශේෂ දක්ෂතා දක්වන ලස්සන නව යොවුන් රුවැන්තියකි. නිළියක මෙන් ම ගායිකාවක ලෙස ද වඩාත්ම කැපී පෙනෙන ඇය මේ දිනවල විකාශනය වන ‘සඳවතක සේයා’ ටෙලිනාට්‍යයේ සුජාතාගේ චරිතය රඟපාමින් ඔබේ හදවතට වඩාත් ම සමීප වී සිටින්නීය. සිය අධ්‍යාපන කටයුතු සඳහා විදේශ ගත වූ ඇය, පසුගිය දිනෙක කෙටි නිවාඩුවක් සඳහා ලංකාවට පැමිණි මොහොතේ මා සමඟ මෙලෙස කතාබහකට එක් වූවා ය. ඇය උමාලි තිලකරත්න.උමාලි මේ දවස්වල මොනවද කරන්නේ?මම මේ දිනවල ජපානයට ගිහින් ජපන් භාෂාව පිළිබඳ වැඩිදුර අධ්‍යයනයක නිරතවෙලා සිටිනවා. එහිදී මම කරන්නේ ජපන් භාෂාව පිළිබඳ ඒ රටේ තිබෙන උසස් ම විභාගයක්. මේ අධ්‍යාපනික කටයුත්ත නිසා මට තව ටික කලක් ජපානයේ ම නැවතිලා ඉන්නට සිදුවේවි. ලැබුණු කෙටි නිවාඩුවකට තමයි ලංකාවට ඇවිදින් යන්න ආවේ.‘සඳවතක සේයා’ ටෙලිනාට්‍යය හරහා ඔබ වඩාත් ම කතාබහට ලක් වෙනවා. ඒ ගැන යමක් ප්‍රකාශ කළොත්...ඇත්තටම ඔව්. ‘සඳවතක සේයා’ ටෙලිනාට්‍යයේ සුජාතා ගේ චරිතය හරිම අහිංසක ගැමි චරිතයක්. ඒ වගේ ම ඇය හුඟක් අසරණව ජීවත්වන කෙනෙක්. ඒත් ඇය අසාධාරණය වෙනුවෙන් නැඟී සිටිනවා. මමත් එම චරිතයට හරි කැමැතියි.අපි දැන් ඔබේ කලා ජීවිතයේ ආරම්භයට සමීපවෙමු...මම පාසල් යන කාලෙ ඉඳලම කලා කටයුතුවලට සම්බන්ධ වුණා. මං ඉගෙන ගත්තෙ මියුසියස් විද්‍යාලයේ. මුලින් ම උදයකාන්ත වර්ණසූරිය ගේ ‘රෝස වසන්තය’ චිත්‍රපටියේ කාංචනා මෙන්ඩිස් ගේ නැඟණිය හැටියට රඟපාන කොට මං අවුරුදු 14 ක පුංචි කෙල්ලෙක්. ඊට පස්සෙ මට ඔහුගේ ම ‘ලේ කිරි කඳුළු’, ‘ආසයි මං පියාඹන්න’ චිත්‍රපටවල වගේ ම ‘සෙනෙහසේ ගීතය’ නමැති ටෙලිනාට්‍යයේ ද රඟපෑමට ලැබුණා. ඇත්තම කියනව නම් මං මුලින් ම ප්‍රේක්ෂකයන් අතරට ගියේ ‘සෙනෙහසේ ගීතය’ ටෙලිනාට්‍යයේ ‘නදීෂා’ ගේ චරිතයෙන්. එය දඟකාර කටකාර චරිතයක්.ආසයි මං පියාඹන්න’ චිත්‍රපටියේ ඔබ රඟපෑ චරිතයත් ප්‍රේක්ෂකයන් අතරේ මතකයේ රැඳුණා.එහි මං රඟපෑවේ පූජා උමාශංකර්ගේ මිතුරියක වන පබළු ගේ චරිතයයි. එම චිත්‍රපටියේ අප පෙනී සිටින ගීතමය ජවනිකාත් ඉතාම ජනප්‍රිය වුණා.ඔබ සම්බන්ධ වුණ වෙනත් නිර්මාණ ගැනත් යමක් ප්‍රකාශ කරනවා නම්.ඉදිරියේ දී ජයලත් මනෝරත්න ගේ ‘මහ පොළොව අපේ නෙවෙයි’ ඩග්ලස් රණසිංහ ගේ ‘දිය යට ගිනි’ ටෙලිනාට්‍යවලත් මං රඟපාල තියනවා. මීට අමතරව තිසර ඉඹුලාන ගේ ‘ ‘NINO LIVE’ නමැති චිත්‍රපටියේත් මං රඟපෑවා. ඒ වගේම ආචාර්ය ප්‍රේමසිරි කේමදාසයන්ගේ ‘අග්නි’ ඔපෙරාවේ රංගනයෙන් හා ගායනයෙන් දායක වෙන්නට ලැබීමත් මට ලැබුණු එක්තරා විදියක භාග්‍යයක්. විශේෂයෙන් ම 2006 වසරේ සිට කේමදාස මාස්ටර් යටතේ කේමදාස පදනමට සම්බන්ධ වෙලා ඉගෙන ගන්න ලැබීමත් මගේ ඉදිරි ගමනට කලා ජීවිතයට අත්වැලක්. ආලෝකයක්.ඔබ ගායන ශිල්පිනියක වනවාද?මම මේ වනවිට ‘කණේරු’ ටෙලිනාට්‍යයේ තේමා ගීතය වගේ ම ‘තේජා’ චිත්‍රපටියේ තේමා ගීතයත් ගායනා කර තිබෙනවා. මීට අමතරව මං රඟපෑ ‘සෙනෙහසේ ගීතය’ ටෙලිනාට්‍යයේත් ගීතයක් ගායනා කිරීමට අවස්ථාව උදා වුණා.ඔබ රංගනය, ගායනය, නර්තනය යනාදී සියලුම මාධ්‍යයන්ට සුවිශේෂ දක්ෂතා දක්වන්නියක්. මේවායින් වඩාත් ම කැමැති කුමන මාධ්‍යයටද?ඇත්තම කියනවා නම් මට හිතෙන්නෙ මම මේ ගත කරන්නේ මගේ ජීවිතයේ විහිදුම් අවධිය කියලා. මේ අවදියේදී තමයි මං හැමදේම අතපත ගාලා, මට ගැළපෙන ක්ෂේත්‍රය තෝරාගන්න උත්සාහ කරන්නෙ. ඊළඟට මගේ ජීවිතයේ එන පිබිදුම් අවධියේ දී මම මට ගැළපෙන වඩාත් ම සුදුසු ක්ෂේත්‍රය තෝරාගෙන ඒ වෙනුවෙන් කැපවෙන්න බලාපොරොත්තු වෙනවා.ඔබේ පෞද්ගලික තොරතුරු ගැනත් යමක් පැවසුවොත්...අපේ පවුලේ ඉන්නෙ අම්මයි, තාත්තයි, මල්ලියි, ආච්චි අම්මයි, මමයි. තාත්තා නම් ව්‍යාපාර කටයුතුවල නිරතවෙලා ඉන්නවා. අම්මා නම් රැකියාවක් කරන්නේ නෑ. එයාල ඔක්කොම මගේ කලා කටයුතුවලට විශාල සහයෝගයක් ලබාදෙනවා.සංවේදී යොවුන් කලා ශිල්පිනියක ලෙස ඔබ ආදරය සහ විවාහය ගැන සිතන්නේ කුමන ආකාරයෙන්ද? ඒ ගැනත් අපට යමක් පවසන්න.ආදරය කියන්නෙ ඇත්තටම අපේ ජීවිතයට අත්‍යවශ්‍ය දෙයක්. විවාහය ගැන හිතන්න නම් මං දැන්ම බලාපොරොත්තුවක් නෑ. මගේ අධ්‍යාපන කටයුතු ඉවරවෙලා සුදුසු කාලය ආවහම ඒ ගැන තීරණය කිරීමට බලාපොරොත්තු වෙනවා. විශේෂයෙන් ම මාව තේරුම් ගත්ත, මට ආදරය කරන මගේ කලා ජීවිතයට සහයෝගයක් දක්වන ඒ පිළිබඳ අවබෝධයක් ඇති කෙනෙක් නිසැක වශයෙන් ම මගේ අනාගත සහකරුවා වේවි. ඒ ගැන තීරණය කරන්න මං අනාගතයට බාර කරනවා.ඇගේ දෑසේ සොඳුරු බලාපොරොත්තුවක් ඇත. එකී බලාපොරොත්තු සැබෑ ලෙසම ඉටුවන්නට අපි ‘රසඳුනෙන්’ ඇයට සුබ පතමු.  ඇගේ ලිපිනය - උමාලි තිලකරත්න, නො. 19, කනත්ත පාර, බත්තරමුල්ල.සටහන හා සේයාරුවබර්නාඩ් ෂෝ ප්‍රේමසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=av1009263</link>
    <topic>මෙවන් අකල් වියෝවක් මතු අත් බවයේ සිදු නොවේවා</topic>
    <author>වසන්ත ජයසිංහ ආරච්චිගේ</author>
    <content>මෙවන් අකල් වියෝවක් මතු අත් බවයේ සිදු නොවේවාසමිතා සුරනිට ලියූ අනුවේදනීය ලිපියදිනය මේ වසරේ පෙබරවාරි 28 දා ඉරිදා. අපි ‘හදවතක වේදනාව‘ට ගොනු කළේ මෙතෙක් අප හෙළිකරගෙන ආ සිදුවීම්වලට වඩා හාත්පසින්ම වෙනස් කතාවක්. එදා අපි ඒ කතාව ඔබට කියද්දි හතර අතින් දුරකතන ඇමතුම් ගලා ආවා වගේම බොහෝ දෙනෙක් මේ පිළිබඳ අපෙන් අසා සිටියේ හදවතට එකතු වුණ සෝ සුසුම් නිසයි. එදා අපි ඒ ලිපිය පටන්ගත්තේ මේ විදිහට.“ජීවිතේ කියන්නේ සතුට දුක වේදනාව විරහ ව ආදරය සියල්ල ලෙස එක්කර ගත්තත් සමහර විටක මේ ජීවිතේට එන ප්‍රශ්න වගේම ලෙඩ දුක් කරදරත් අප කාට කාටත් උරුම වුණු දෙයක් කියලා ඔබට දැනේවි. එහෙම වෙලාවට ඒ ලෙඩ දුක් දරාගෙන අපි හැමෝම දුවගෙන යන්නේ පිළියමක් හොයාගෙන. ඒ කියන්නේ වෛද්‍යවරයකු හොයාගෙන.”සුරනිඒ විදිහට පටන්ගත් ලියමන අනූවේදනීය කතාවක් කරා අපි ගොඩනඟාගෙන ගියා. මේ කතාවේ හිමිකාරිය ඇරල්ඩ් නිලවීරගෙත් රාණි අමදෝරුගෙත් වැඩිමල් රූමත් දියණිය සුරනි අරේෂා නිලවීරයි. ඇය තවත් නොබෝ දිනකින් ආදරණිය ඔබට සරණක් වෙන්නට බලාපොරොත්තු රැසක් දල්වාගෙන සිටි කොළඹ වෛද්‍ය පීඨයේ අකුරු කළ වෛද්‍ය සිසුවියක්.ඒත් දෛවයට තරාතිරමක් උස්පහත් භේදයක් උගත් නූගත්කමක් ඇත්තෙම නැහැ කියලා ඔබ අප කවුරුත් දන්නවා. කාත් කවුරුත් නොසිතු නොපැතු අයුරින් සුරනිට වකුගඩු පිළිකා තත්ත්වයට මුහුණ දෙන්නට සිදුවුණා. එදා ඉඳන් ජීවත් වෙන්නට හරි හරියට පිළිකා මාරයාත් සමඟ පොරබැඳු සුරනි වෙනුවෙන් බොහෝ දෙනෙක් ඇයට ශක්තියක් වුණේ කෙසේ හෝ ඇය මේ ඛේදවාචකයෙන් ගලවා ගත යුතුම වූ නිසයි. ඒත් ඒ සියල්ල බොඳව යමින් සුරනි නිලවීර මේ රත්තරන් දියණිය පිළිකා මාරයාගෙන් පසුගියදා පරාජයට පත්වුණා.දෙනෝ දාහක් දෙනාගේ දෙනෙතින් ගලා හැලෙන කඳුළු කැට අතරේ සුරනි සදාකාලිකවම අපෙන් සමුගෙන ගියේ මතකයන් පමණක් ඉතිරි කරමින්.ඔබට මතකද මීට පෙර වෛද්‍ය පීඨයේම ආකාරුණික ලෙස දෛවයේ කුරිරු ඉරණමකට මුහුණ දුන් වෛද්‍ය සමිතා සමන්මලී. එදා ඇය මුහුණදුන් ඛේදවාචකයෙන් පසු අද ඇය සිය ජීවිතය ශක්තිමත්ව ගෙවන්නට වාසනාව උදාකර ගත්තේ ඔබේ දෑතේ සවි ශක්තියෙන්. ඒ වෙනුවෙන් ඔබත් අපිත් මේ වගේම ඇයට සරණක් වුණ හැටි මතක ඇති. දයාබර සුරනි නිලවීර වෛද්‍ය දියණියනි. ඔබත් සමීතාත් අපට ජීවිතය කියා දුන්නා.ඒත් ඒ ජීවිතය දකින්නට සමිතාට වාසනාව තිබුණත් ඔබ ගෙනා ආයුෂ කෙටි බව ඔබ තියා අප කවුරුත් දැන සිටියේ නැහැ. අද ඔබ අප අතහැර කොහේදෝ ගිහින්. මේ ඔබ නැති වියෝවෙන් කම්පනයට පත්වුණ ඔබේම වෛද්‍ය පීඨයේ සමිතා අක්කා ඔබට ලියු ලිපියක්.  ආදරණීය නංගියේ...ඒ අවාසනාවන්ත පණිවිඩය ලැබුණු මොහොත අතිශය, වැදගත් මොහොතකි. සත්‍යය දැන සිටි නමුත් ඊට මුහුණ දීම මා හද පත්ලෙහිම වන තෙරපීම නිසා යළි යළිත් ප්‍රතික්ෂේප විය. ඒ හැඟීම සම වන්නේ මා අනතුරෙන් පසුව සදුකාලිකව ඔත්පල වන බව හද වැකුණු මොහොතේ දැනුණු හැඟීම සමඟ පමණකි. ආදරණීය සුරනි නංගියේ, ඔයා හරිම දිරිය දියණියක්. ඔබ බොහෝ දේවල් වලින් මට සමාන ය. කුඩා කල පිය සෙනෙහස අහිමි වීම අම්මා ද, සහෝදරිය ද සමඟ දිවි ගමන් තරණය කොට, ආර්ථික කම්කටොලු මැද, කොළඹ වෛද්‍ය විද්‍යාලයට පැමිණීම; මේ සියල්ල පොදු සාධක. ඒ නිසාදෝ මා අනතුරට පත්ව මා වෙනුවෙන් ආධාර එකතු කරද්දී ඔබ මා වෙනුවෙන් අප්‍රමාණව වෙහෙසුණාලු.මා ඒ සියල්ල දැනගත්තේ පසුවයි. මා වෙනුවෙන් හන්දි ගානේ, ටියුෂන් පන්ති ගානේ, බස් ගානේ ගිහින් සල්ලි එකතු කළාලු. එවිට ඔබ නිරෝගී තරුණියක්. රෝහලේ සයනයක් මත මා සිටිද්දී ඔබ මා වෙනුවෙන් පාරට බැස්සේ අපි දෙන්නාම එක පන්තියේ වීම නිසා ඇති වුණු කැක්කුමට වෙන්න ඇති. ඔබ පිළිකා මාරයා විසින් ගිලගෙන ටික ටික රෝගී වෙද්දීත් ඔබ මා වෙනුවෙන් යුතුකම් ඉටු කිරීමට පුළුවන් හැම වෙලාවේම උත්සාහ ගත්තා. ඒත් ඔයා හැම වෙලාවේම කිව්වේ “අක්කා, මහන්සි වෙන්න එපා. අක්කා රෝද පුටුවේ ඉඳිද්දි, මම කොහොමද අක්කාගෙන් උදව් ගන්නේ” කියලා.මගේ කොටස ඔබ වෙනුවෙන් කරන්නට ඉඩ ලැබුණේ නැහැ. ඒ නිසා මම මටම සාප කර ගන්නවා. ඒකට මට සමාවෙයන් නංගියේ. සුරනි ගොඩ ගන්නට වෛද්‍ය විද්‍යාල සගයන්, මේ රටේ මාධ්‍යවේදීන්, කලාකරුවන් බොහෝ වෙහෙස මහන්සි වුණා. ඒත් දෛවය වෙනස් කරන්නට ඒ සියලු උත්සාහයන් වලට හැකි වූයේ නැහැ. වෛද්‍ය ශිෂ්‍යාවක් විදිහට ඔබ ඔබගේ රෝගී තත්ත්වය හොඳින් දැන සිටියා. ඒත් අවසන් ඉරණමට එරෙහිව සටන් කිරීමට ඔබ ගත් වෙහෙස මාගේ ඇස්වලට අදටත් කඳුළු ගෙන්වනවා. මේ සටහන මා ලියන්නට හිටියේ ඔබ ජීවිත සටනෙන් පැරදෙන්නට පෙර.සමිතා රෝගීව සිටිද්දීඔබ හැම තිස්සේම ඔබ වටා සිටින අයට කිව්වේ ‘බය වෙන්න එපා, මට දැන් හොඳ වෙනවා. දැන් මට හොඳයි’ කියලා. ඔබගේ රෝගී තත්ත්වය, වේදනාව ඔබ වසන් කළේ අම්මා, නංගී සහ යහළුවන් දුක් වෙයි කියන බයට. විශේෂයෙන්ම අම්මා. ඔබ කොතරම් අසරණ ද නංගියේ, ‘මගේ අම්මා, ඔබෙ අම්මා අපි දෙන්නා වෙනුවෙන් මොන තරම් දුක් විඳලා තියෙනවා ද? තාත්තා නැතුව අම්මා අපිව හැදුවේ බොහොම අමාරුවෙන්. ඒ නිසා මගේ දුක අම්මාට පෙන්නන්න බැහැ.මං හිතන්නේ ඔබ වීර චරිතයක් කියලා. ඔබ මරණයට එරෙහිව වීරයෙක් වගේ සටන් කළා, අවසන් මොහොත වන තුරුම. මට නුඹ ගැන ආඩම්බරයි නංගියේ. මම දන්නවා ඔබට තිබුණු එකම ගැටලුව අම්මා, නංගී අතහැර යාමේ දුකත්, ඔවුන්ගේ අනාගතය ගැන දුකත්. මේ ලෝකේ ගොඩක් හොඳ මිනිස්සු ඉන්නවා නංගියේ. ඒ ආදරණීය මිනිස්සු අම්මාව, නංගීව බලා ගනිවී.නංගියේ, මටත් නුඹෙන් ගන්න ආදර්ශ ගොඩක් තිබුණා. මම නුඹෙන් ගොඩක් දේවල් ඉගෙන ගත්තා. අදටත් මා හද කකියන සිතුවිල්ල නම් ඔබ වෙනුවෙන් මගේ කොටස ඉටු කිරීමට මා අපොහොසත් වීම.වීරත්වය, නොසැලෙන බව හා අව්‍යාජ සිනහව මම නුඹගෙන් දුටු අපූරු ලක්ෂණ. ඔබගේ හීන්දෑරී ශරීරය ටික ටික දියවෙලා යන දිහා මට බලන් ඉන්න පුළුවන් වුණේ නැහැ. ඒත් ඔබ දිදුලන පුංචි ඇස් දෙකෙන් හිනා වුණා. අවසන් කාලයේ ඔබ නැවතී සිටි තැනට මට එන්නට බැරි වුණේ ඒ උඩුමහලට එන්න තිබුණු අපහසුව නිසා. නැතිව අමතක වුණා නෙමෙයි නංගියේ. ඒත් මොකක්දෝ මූසල පාළුවකින් හිත තලනවා. මගේ සටනට ඔබ ඉන්නම තිබුණු චරිතයක් ලෙස මා ඔබ හඳුනා ගෙන තිබුණා. ඒ සියල්ලටම කලින් ඔබේ දෛවය ඉස්සර වුණා.ඔබගේ වියෝව පන්හිඳකින් සිත්තම් කරන්නට තරම් මා පොහොසත් නොවේ. ඔබ වෙනුවෙන් නැඟෙන කඳුළු කෙසේ හෝ සුපුරුදු පරිදි සඟවා ගන්නම්. ඒ ඔබ වැනි වීර චරිතයක මළගමට ඇවිත් හැඬීම ඔබට අවනම්බුවක් වන නිසා. මේ සංසාර ගමනේ කොතැනක හෝ කෙසේ හෝ අප හමු වේවි. ඒ වෙනුවෙන් මා බලා ඉන්නවා.අපි වෙනස් ලොවක වෙනස් විදියකට වෙනස් නම්වලින් හමු වෙලා අපේ සටන අරඹමු. ඔබේ නික්ම යාම තාවකාලිකයි. නුඹට නිවන් සුව නොපතන්නේ නුඹ ආපසු අප අතරම ඉපදෙන්නම එන නිසා. නංගියේ, නුඹට සුබ ගමන්!  මම සමිතා අක්කාසමිතා සමන්මලීකොළඹ වෛද්‍ය පීඨයදයාබර සුරනි නිලවීර දියණියනි ඔබ නැති අඩුව ඔබේ පවුලට පමණක් නොව ලෝකයටම දැනේවි. කවදා හෝ ඔබට අප අතරට එන්නට වාසනාව ලැබේවායි අපි හදවතින්ම ප්‍රාර්ථනා කරනවා. ඒත් මෙවන් අකල් මරණයකට ගොදුරු නොවන්නට මිහිපිට ඔබ කළ පින් බොහෝමයි. සුරනි ඔබට නිවන් සුව...වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=av1009264</link>
    <topic>කොළඹ ජාත්‍යන්තර පොත් ප්‍රදර්ශනය මම තාම දැකලා නැහැ</topic>
    <author>හේමාලි විජේරත්න</author>
    <content>කොළඹ ජාත්‍යන්තර පොත් ප්‍රදර්ශනය මම තාම දැකලා නැහැශාන්ති දිසානායක  කුඩා ගොවි ජනපදයක ජීවත්වෙන ඇගේ ජීවිතේ සරලය. වැඩි බලාපොරොත්තු නැත. තිබෙන බලාපොරොත්තු ද කලාතුරකින් කෙනෙකුට පිහිටන අමුතුම ආකාරයේ ඒවාය. ඈ හිටවන මල් පඳුරක මලක් පිපෙන එකද ඇගේ බලාපොරොත්තු සැබෑ කරන්නකි. නිවෙසේ තනා ඇති කුරුල්ලන්ට කෑම දමන ස්ථානයට වැඩි වැඩියෙන් කුරුල්ලන් පැමිණීමද ඇගේ බලාපොරොත්තු මල් ඵල ගන්වන්නකි.ඒ බලාපොරොත්තුවල අමුතු සුන්දරත්වයක් මම දකිමි. එවැනි සරල අහිංසක බලාපොරොත්තු ගොන්නකින් පිරුණු ඇය ලියන දේ කියවන විට ඒවා කොයි තරම් නිර්මල ද, අව්‍යාජදැයි මට සිතුණි. ‘වරාමල්’, ‘ගිරිකුල’, ‘වංකගිරිය’, ‘අග්නි’, ‘සංග්‍රාමය’, ‘හැන්දෑව‘, ‘හිරුමඬල’, ‘වර්ණ’, ‘දොළොස්මහ’, ‘නිකිණි’ මේ හැම නවකතාවක්ම ඉපදුණේ මේ අව්‍යාජ හදවතේය. ඇය ශාන්ති දිසානායකය.අනුරාධපුරයේ යාය 04 ගොවි ජනපදයෙන් බිහිවුණු මේ ලේඛිකාව ජනපි‍්‍රය නවකතා රැසක හිමිකාරිය වුණත් අදටත් දිවි ගෙවන්නේ සිය ගම් පියසේය.ශාන්ති මේ ගොවි ජනපදයේ උත්පත්ති පදිංචිකාරියක වූයේ ඇගේ මව්පියන්ගේ, මව්පියන් 40 දශකයේදී රත්නපුරේ සහ කුරුණෑගල ප්‍රදේශයෙන් පැමිණ පදිංචි වීමෙන් පසුය.”අපේ ආච්චිල සීයල තමයි 40 දශකයේදී මුලින්ම මේ ගොවි ජනපදයේ පදිංචියට ඇවිත් තිබෙන්නේ. අපි ඉපදුනෙත් මේ ගොවි ජනපදයේ. මේක ගමකට වඩා ටිකක් වෙනස් ස්වරූපයක් ගත් තැනක්. විවිධ ප්‍රදේශවලින් ඇවිත් පදිංචි කරපු අය තමයි මෙතන ඉන්නේ. මුල් කාලේ ගමක දකින්න තිබෙන ළෙන්ගතුකම, බැඳීම දකින්න තිබුණේ නෑ. දැන් නම් ටිකක් ගමක ස්වරූපය ඇවිත් තිබෙනවා.”ශාන්තිගේ පියා ව්‍යාපාරිකයෙක් විය. පවුලේ වැඩිමලා ලෙස උපන් ඇය මූලික අධ්‍යාපනය ලැබුවේ යාය 06 කටියාවල දුටුගැමුණු විදුහලෙනි. පහේ ශිෂ්‍යත්වය සමත් වූ ඇය ඉන් පසුව කැකිරාව මධ්‍ය මහා විද්‍යාලයේ නේවාසික ශිෂ්‍යාවක බවට පත්වූවාය. ශාන්ති ලේඛන කලාව පටන් ගත්තේ ඇය තුනේ පන්තියේ පමණ ඉගෙන ගනිත්දීය.”පුංචි කාලේ ඉඳලම මම ලියන්න ආසයි. අපේ තාත්තා තමයි පොත් පත් කියවන්න ගෙනත් දීලා නිතර මාව උනන්දු කෙරෙව්වේ. මම හුඟාක් පොත් කියෙව්වේ කටියාවල මහජන පුස්තකාලයෙන්. අදටත් මම ඒ පුස්තකාලයේ සාමාජිකාවක්. සතියකට දවසක් අදටත් පුස්තකාලයට යනවා. මං හිතන්නේ ඒ පුස්තකාලේ දීර්ඝකාලීනම සාමාජිකයා මම වෙන්න ඇති.ඇත්තටම කිව්වොත් අදටත් මට පොතක් ගන්න ටිකක් කරදර වෙන්න ඕන. කි.මී. 25 – 30 ක් ගෙවාගෙන අනුරාධපුරයට යන්න ඕන. පුස්තකාලය ළඟ තිබුණට අලුතින් පිටවන පොතක් පුස්තකාලයට එන්නේ අවුරුද්දක් විතර ගිහින්. අලුත් පොත් මට කියවන්න ලැබෙන්නේ පරක්කු වෙලා. සමහර මගේ කොළඹ ඉන්න හිතවත්තු අලුත් පොතක් පිට වුණාම මට තැපැල් කරලා එවන අවස්ථා තිබෙනවා. එහෙම තමයි මම පොත් කියවන්නේ.ශාන්ති පාසල් යන කාලයේ කවි ලිව්වාය. දුටුගැමුණු විදුහලේදී ඇය ලියූ කවි උදේ රැස්වීමේදී හැමෝටම ඇහෙන්නට විදුහල්පති තුමා කියෙව්වේය. ඉන්පසු ඇය උසස්පෙළ කරත්දී විවිධ පුවත්පත් සඟරා සඳහා ද නිර්මාණ යොමු කළාය. කාගේවත් දැන හැඳුනුම්කමක් නොමැතිවම ඒවා පළවූවේය.”මම කැකිරාව මධ්‍ය මහා විද්‍යාලයේ නේවාසිකව ඉගෙන ගන්න කාලේ මට ලියන්න පුළුවන් කියන ආරංචියට ලොකු පන්තිවල අක්කල මට කියලා ආදර හසුන් පවා ලියව ගත්තා. ඒ කාලේ තමයි මම හොයන්න ගත්තේ මම ජීවත් වෙන්නේ කොහෙද? කොලනිය කියන්නේ මොකක්ද ආදිය ගැන . ඒ අත්දැකීම් එකතු කරගෙන තමයි මම මගේ පළවැනි නවකතාව ‘වරාමල්’ ලිව්වේ. වරාමල් තුළින් සාකච්ඡා කළේ ගොවි ජනපදයක් ගැන. මැලේරියා වසංගතය, පරම්පරා කිහිපයක් යනකොට ඇතිවන ඉඩම් හිඟය, තුන්වැනි පරම්පරාව එනකොට සමාජය වෙනස්වන හැටි. මේ හැම තැනකම ගැටලු තිබුණා. ඒ ගැන තමයි ‘වරාමල්’ කතා කළේ.’වරාමල්’ ශාන්ති ලියන විට ඇගේ වයස අවුරුදු 30 කි. ලේඛිකාවකට එය ඉතා අඩු වයසක් වුණත් උසස් පෙළ සමත්ව විශ්ව විද්‍යාලයට ඇතුළත් වන්නට ලකුණු මදිවීම නිසාත්, ඒ වන විටත් ආදර සබඳතාවයකින් විවාහ ජීවිතයට ඇතුළත්ව දරුවන්ද ලබා සිටි නිසාත් ශාන්ති පෞද්ගලික ජීවිතේ අත්දැකීම් රැසක්ද සමඟ බොහෝ දුර ගිය තැනැත්තියක වූවාය.”මට තුන්වැනි පුතා හම්බවෙන්න ඉන්කොට තමයි මම ‘වරාමල්’ ලිව්වේ. ඊට කලින් මම උතුරුමැද පළාත් සාහිත්‍ය කලා උත්සවයට අත් පිටපත් රචනා කරලා එක දිගට වසර 08 ක් සම්මාන දිනාගෙන තිබුණා. ඊට පස්සෙ මට හිතුණා එක දිගටම මගේ නිර්මාණ ඉදිරිපත් කරන්න හොඳ නෑ කියලා. ඒ නිසා මම ‘වරාමල්’ අත්පිටපත 1998 ඩී.ආර්. විජේවර්ධන සම්මානයට යොමු කළා. 1998 ඒ සම්මානය ලැබුණා. ‘වරාමල්’ පොත පිටවුණාට පසුව මට විද්‍යෝදය සාහිත්‍ය සම්මානය ලැබුණා.’වරාමල්’ ලියවුණේ දුෂ්කරතා රැසක් මැද දරුවෝ දෙන්නකුත් එක්ක තුන්වැනියෙක් මගේ බඩේ. සමහර වෙලාවලදි මට හිතුණා අතරමඟ නවත්වන්න. නමුත් ආයෙත් හිතුණා අපරාදෙ කියලා.මුල් කාලේ මම නවකතා ලිව්වේ ලොකු බයකින්. මගේ මහත්තයාගේ අඩි සද්දෙ ඇහෙනකොට ලියපු කොළ ටික මේස රෙද්ද යට හංග ගන්නවා. එයා මම ලියන කෙනෙක් කියලා දැනගෙන හිටියා.නමුත් නවකතා ලියද්දි කොයි වගේ ප්‍රතිචාර දක්වයිද කියලා මට බය හිතුණා. අනිත් එක මම ඉන්නේ ගොවි කම්කරුවෝ ඉන්න පරිසරයක. ඒ අය හේනෙ කුඹුරේ වැඩ කරත්දි මම මේසයක් ළඟට වෙලා ලියන එක ගැළපෙන්නේ නෑ නේද කියලා මට දැනුණා. මට හිතුණා ඒක ඒ අය අවඥාවෙන් සලකයි කියලා. ඇත්තටම මුල් කාලයේ ප්‍රදේශයේ බොහෝ අය තුළ ඒ තරම් පැහැදීමක් තිබුණේ නෑ. දිගින් දිගටම සම්මාන ලැබෙන කොට නමක් ඇතිවෙන කොට තමයි පැහැදීමක් ඇති වුණේ.මේ වන විට ශාන්ති මේ ප්‍රදේශයේ කාගේත් හිත දිනා ගත්තියක් බවට පත්වී ඇත. ඇගේ සැමියාගෙන් ලේඛන දිවියට නොමඳ සහයෝගයකුත් හිමි වේ.පිරිමි දරුවන් පස් දෙනෙකුගේ ආදරණීය මවක් වන ශාන්ති දරුවන් ඉදිරිපිට කිසි විටෙක ලියන්නට කාලය වැය කරන තැනැත්තියක නොවේ. වෙළෙඳ ව්‍යාපාරයක් පවත්වාගෙන යන සැමියගේ යුතුකම්, දරුවන්ගේ යුතුකම් සියල්ල නොපිරිහෙළා ඉටුකොට, ගෙදර දොර වැඩකටයුතු ද අවසන් කර ඇය ලියන්නට පෙලඹෙන්නේ මැදියම් රැයේදීය. මේ නිසාම බොහෝ පුවත්පත් ඇය හඳුන්වනුයේ ‘මැදියම් රැයේ ලේඛිකාව‘ යනුවෙනි.ඇත්තටම බොහෝ දෙනෙක් විවාහයෙන් පස්සේ ලේඛන කටයුතු අත්හරින කාලෙක මම ආත්ම ශක්තියෙන්ම තමයි මේක පවත්වාගෙන ආවේ. මම කොයි මොහොතකවත් දරුවෝ ඉන්න වෙලාවට ලියන්න ගත්තේ නෑ.මට ඕන වුණේ අම්ම කෙනෙක් විදියට ඒ අයත් එක්ක ඉන්න. මගේ පුතාලා පස්දෙනාටම මම දුන්නේ මව්කිරි. කිරි පිටි ගැන මගේ එච්චර විශ්වාසයක් නෑ. නිවුන්නු ලැබුණට පස්සේ තමයි මට ගොඩාක් දුක් විඳින්න වුණේ. දරුවෝ දෙන්නෙක් එකවර හදන එක ලේසි පහසු නෑ. බොහෝ දෙනෙක් කිව්වා ‘දැන් ඉතින් එයාගේ ලිවිල්ල ඔච්චර තමයි’ කියලා. මට ඕන වුණා ඒක බොරුවක් කරන්න. ඒ දෙන්න පොඩි කාලේ ‘හිරුමඬල’ සහ ‘හැන්දෑව‘ ලිව්වේ ඒ නිසා.ශාන්ති ලියන්නට ගන්නේ රෑ දහයෙන් පසුවය. ඒ වන විට ඇගේ දරුවන් පස් දෙනාම සුව නින්දේය. නැවත පාන්දර 3 – 4 නැගිටින ඈ ලියන්නට ගනී. පැයක් පමණ ලියා උයන්නට පිහන්නට සූදානම් වන ඇයට නැවත විවේකයක් ලැබෙන්නේ දරුවන් පස් දෙනා පාසල් ගිය පසුය.ශාන්ති ලියන පොත් පාඨකයන් අතට පත්වෙන්නේ තැපෑලේ බල මහිමයෙනි.සැමියා සහ පුතුන් පස්දෙනා සමඟඅත් පිටපත කොළඹට තැපැල් කරන ඇය සෝදුපත් බලන්නේද තැපෑලෙන් ලැබෙන පිටපතිනි. ඉන්පසුව ඇය පොත දකින්නේ ඇයට නොමිලේ ලැබෙන පිටපත් දහය තැපෑලෙන් ලැබීමෙන් පසුවය.”මගේ පොතක පිටකවරයට යන්නේ කුමක්ද කියාවත් මම දන්නේ නෑ. මගේ පොත් ප්‍රකාශයට පත් කළ සරසවි ප්‍රකාශකයෝ, සූරිය ප්‍රකාශකයන්ගේ අධිපතිවරුන් කවුද කියලවත් මම දැකලා නෑ. පොත පි‍්‍රන්ට් කරලා මට එවනකොට කවරේ බලනකම් මට ඉවසිල්ලක් නෑ.මම කොළඹට හත් අට වතාවකට වඩා ඇවිත් නෑ. ඇත්තටම කිව්වොත් කොළඹ එනවා කියන්නේ මට පිටරටකට යනවා වගේ වැඩක්. මම කොච්චර පොත් ලිව්වත් කොළඹ ජාත්‍යන්තර පොත් ප්‍රදර්ශනය තාම දැකලා නෑ. ඒකට එන එකත් මගේ එක හීනයක්.සම්මානයක් තියනවා ගන්න එන්න කියලා ලියුමක් ලැබුණම මගේ කකුල් දෙක වෙව්ලනවා අනේ මම කොහොමද කොළඹ යන්නේ කියලා. සමහරු මට චෝදනාත් කරනවා සම්මාන ගන්න විතරයි කොළඹ එන්නේ. අනිත් අයට අත්පුඩියක් ගහන්න එන්නෙ නෑ කියලා. මමත් ආසයි අනිත් අයට අත්පුඩියක් ගහන්න. ඒ වුණාට ප්‍රායෝගිකව මට කොළඹ එන්න අපහසුතා ගොඩයි.ඉස්සර අපි ඇත්තටම ආර්ථික වශයෙන් වුණත් හොඳ තත්ත්වයක හිටියා. ඒත් නිවුන්නු ලැබුණට පස්සෙ තරමික් අමාරුයි. පොතක් පතක් ගන්න වුණත් වියදමක් කරන්න හිතෙන්නේ නෑ. ඒකෙන් දරුවන්ට මොනවහරි අරන් දෙන්න හිතෙනවා. හොඳම දේ දරුවන්ට කියනවනේ.””සමහරු මගෙන් අහනවා පොතක් ලියන්න කොච්චර කල් යනවද කියලා. ඒකට මට හරියට උත්තරයක් දෙන්න බෑ. සමහරවිට මාස 03 – 06 ක් ගතවෙන අවස්ථා තිබෙනවා. දරුවෝ ටික නිරෝගිව ඉන්නවා නම් ඉක්මනට ලිව්වහැකි. හැම වෙලේම මගේ පොත් ලියන කාලේ තීරණය කරන්නේ මගේ දරුවෝ. “ශාන්ති ලියූ බොහෝ නවකතා ටෙලි නාට්‍යයට හා චිත්‍රපටයටත් නැගුණේය. කෙතරම් බාධක කම්කටලු මධ්‍යයේ වුවත් ඇයට ලේඛන ජීවිතය ආශ්වාදයකි. දරුවන් සමඟ ඈත ගොවි ජනපදයක බිත්ති හතරකට කොටු වී සිටියත් ඈ මනසින් ලෝකය දකියි.  ඇගේ ලිපිනය නො. 79/ඕ,යාය 04, සේන පුර, අනුරාධපුර.හේමාලි විජේරත්නඡායාරූප බර්නාඩ් ෂෝ ප්‍රේමසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=av1009265</link>
    <topic>‘පාට පොදක විත්ති’ 40 වසරක මගේ ජීවිත අත්දැකීම්</topic>
    <author>හේමාලි</author>
    <content>‘පාට පොදක විත්ති’ 40 වසරක මගේ ජීවිත අත්දැකීම්සෝමපාල ලීලානන්දසිනමාව, ගුවන් විදුලිය සහ පුවත්පත් යන මාධ්‍ය ත්‍රිත්වයේම පුරා දශක හතරකට වැඩි කාලයක් නිර්මාණකරණයේ යෙදුණු පුද්ගලයෙකුගේ ජීවිතයේ සුවිශේෂිම මොහොතක් නුදුරු දිනයක උදාවෙයි. මේ දිනය හරියටම ඔක්තෝබර් 04 වැනිදා වන අතර මේ සුවිශේෂි දිනයේ හිමිකරුවා වන්නේ සෝමපාල ලීලානන්දය දීර්ඝ කාලයක් පුරා විවිධ මාධ්‍ය වෙනුවෙන් ඔහු විසින් කරන ලද නිර්මාණ සහ ඔහුගේ සේවය අගයනු පිණිස ‘පාට පොදක්’ නමින් ප්‍රසංගයක් එළඹෙන 04 වැනිදා සවස 6.30ට මරදාන එල්පින්ස්ටන් රඟහලේ දී පැවැත්වේ.මේ උත්සවයේ ප්‍රධාන ආරාධිත අමුත්තිය වශයෙන් ජනාධිපති ආර්යා ශිරන්ති රාජපක්ෂ මැතිනිය සහභාගිවීමට නියමිතය.’පාට පොදක් ඇසිදිසි පෙළහර’ යනුවෙන් නම් කොට ඇති මේ උළෙලේ දී තවත් සුවිශේෂී කාර්යයන් දෙකක් සිදුවේ.”මේ උත්සවයේදී මා විසින් රචනා කරනු ලබන ‘පාට පොදක ගමන් විත්ති’ නම් වූ ග්‍රන්ථය සහ මම ජනප්‍රිය ගායන ශිල්පී එච්.ආර්.ජෝතිපාලයන් සඳහා රචනා කළ ගීත ඇතුළත් සංයුක්ත තැටියක් ‘ජෝති ගී ගලා ඇසේ’ නමිනුත්, මිල්ටන් මල්ලවාරච්චිට ලියූ ගීත ‘ස්වර්ණ කිකිණි රාවේ’ නමිනුත්, විවිධ ගායක ගායිකාවන්ට රචනා කළ ගීත ‘මේ අහල්ලා සමඟ නෑසුණු ගී’ නමිනුත් එළිදැක්වෙනවා.විශේෂයෙන් මෙතැනදි ‘පාට පොදක ගමන් විත්ති’ ග්‍රන්ථය ගැන සඳහන් කළ යුතුයි. කලා ක්‍ෂේත්‍රයේ අවුරුදු 40ක් තිස්සේ මම ලබපු අත්දැකීම් මේ ග්‍රන්ථයට ඇතුළත් වෙනවා. පත්තරකාරයෙක් විදියටත් ගීත රචකයෙක් විදියටත් ගුවන් විදුලි ශිල්පියෙක් ලෙසටත් විවිධ විද්වතුන් ජනප්‍රිය පුද්ගලයන් ඇසුරේ ගෙවුණු අත්දැකීම්, රසවත් සිද්ධීන් රැසක් මෙයට ඇතුළත් වෙනවා. විශේෂයෙන්ම මෙවැනි ග්‍රන්ථයක් ලිවීමේ අරමුණ වුණේ මම ලබපු අත්දැකීම අපේ සිනමාවට කලාවට එන මතු පරපුරට ලබා දීමටයි. මේ මාවතේ දිගු ගමනක් යන්නට පෙරුම් පුරන කෙනෙකුට ඒ අත්දැකීම් වටීවි කියලා මට හිතුණා.”සෝමපාල ලීලානන්දයන් ගීත රචනා කලාව හා සිනමා ක්ෂේත්‍රය සමඟ වූ සබැඳියාව සුවිශේෂී එකකි. ‘එකසිය පනහ මුල්ලේරියාව‘, ‘බඹර පැටික්කි’, ‘ආත්මා’ වැනි චිත්‍රපටවල අධ්‍යක්ෂවරයා වශයෙන් ද, ‘කස්තුරි සුවඳ’, ‘සදහටම ඔබ මගෙ‘්, ‘නිල්ල සොයා’, ‘චංචල රේඛා’, ‘සිංහ පැටව්’ ‘වන රැජිණ’, ‘රජදරුවෝ’ තිර නාටක රචක වශයෙන්ද ඔහු කටයුතු කළේය. විශේෂයෙන්ම එදා සිනමා පටයක් ජනප්‍රිය කරවීමේ කාර්ය භාරය සඳහා මොහුගෙන් ලද දායකත්වය විශිෂ්ටය. එදා තැනුණ බොහෝ චිත්‍රපට දින සියය ඉක්මවා තිරගත වන්නට ඔහු අතින් නිමවූ ගුවන්විදුලි වෙළෙඳ දැන්වීම් බෙහෙවින්ම ඉවහල් විය.”දැලි පිහියෙන් කිරි පැණි කෑ මිනිහෙකුගේ කතාවක්...”මේ වචන ඔබට තවමත් අමතක නැතුව ඇති.මේ එදා ඔහු ‘බඹර පැටික්කි’ චිත්‍රපටය වෙනුවෙන් නිර්මාණය කළ උදාන පාඨයයි. උදාන පාඨ නිර්මාණයේ දී ඔහු දැක්වූ කුසලතාව කෙතරම් ද යත් අදටත් ඒ වචන අපේ මනසේ රැව් පිළිරැව් දෙනවා. එදා ඒ පාඨයන්ට වශී වුණු සුවහසක් සිනමාලෝලීන් සිනමාහල් කරා ඇදී ආ හැටිද අපූරුය.’අයුක්තියට එරෙහි වනවා නම් ජය එතැන වනු ඇත.’මේ එදා ඔහු ‘සුර දූතියෝ’ චිත්‍රපටය වෙනුවෙන් නිර්මාණය කළ පාඨයය.අපේ සිනමාවේ විශිෂ්ටතම සිනමා කෘතීන් අතරට එක්වන ආචාර්ය තිස්ස අබේසේකරයන්ගේ ‘විරාගය’ චිත්‍රපටය වෙනුවෙන් ඔහු නිර්මාණය කළේ,”තමා පෙම්කළ කුමරියටම තම සහෘදයාද පෙම් කරන බව දැනගත් ඔහු හඬා වැටුණේ නැති අරවින්ද. ‘විරාගයේ’ අරවින්ද දැන් බලන්න.විජය – මාලනී ප්‍රධාන චරිත රඟපෑ ‘දෙව්දුව‘ චිත්‍රපටය වෙනුවෙන් ඔහු මෙවැනි පාඨයක් නිර්මාණය කළේය.විජය – මාලිනී ප්‍රේමාභිෂේකයට මොහොතකට පෙර.’මිහිදුම් සිහින’ ඔබට තවමත් අමතක නැතුව ඇති. ප්‍රවීණ නිවේදක නිවේදිකා යුවළක් වන හඩ්සන් සමරසිංහ සහ තිලකා රණසිංහගේ හ¼ඩින්.”හඳට පෙම්කළ පුංචි සාවියකගේ කතාව“සප්ත කන්‍යා කඳුයායේ රාවප්‍රතිරාව නඟන හීන කුලයේ පෙම්වතියකගේ කඳුළු කතාව.අදත් එදා මෙන්ම ඇහෙනවා වගේ. ඒ විතරක්ද ‘රජදරුවෝ’ චිත්‍රපටය වෙනුවෙන් ඔහු නිර්මාණය කළ’ඔබ දුන් කිරිවල පව් අරවන්නට අම්මේ මදි මං පින් කෙරුවා...මේ හැම පද ගැලපුමක්ම නිර්මාණය වුණේ සෝමපාල ලීලානන්දයන් අතින්.’ඇත්තටම කිව්වොත් එදා මම නිර්මාණය කරපු මේ උදාන පාඨ නිසා චිත්‍රපට රැසක් දින සියය ඉක්මවා දිව්වා. මට මතකයි ‘සුර දූතියෝ’, ‘මිහිදුම් සිහින’, ‘චංචල රේඛා’ වැනි චිත්‍රපට මේ නිසා ලංකාව පුරාම බොහෝ ප්‍රචලිත වුණා.එච්.ආර්.ජෝතිපාලයන්, ඇන්ජලින් ගුණතිලක ගායනා කළ, ‘පාට පොදක් තිලකලා’, මිල්ටන් මල්ලවාරච්චි ගැයූ ‘නිල්ල නඟන ස්වර්ණ කිකිණි රාවේ’,.. Qවිරාජිකයි ලංකා’, ඇන්ජලින් ගුණතිලක ගැයූ ‘සිටු මැදුරේ හෝ’ , ලතා වල්පොල ගැයූ ‘අම්මලා දුක් ගන්නේ පුතුන් හදන්ටා’ වැනි ගීත අදටත් අපේ ශ්‍රාවකයින් අතර අතිශයින්ම ජනප්‍රියය. ‘පාට පොදක්’ ප්‍රසංගය වෙනුවෙන් ඔහුගේ ජනප්‍රිය ගීත රැසක් ප්‍රවීණ ගායක ගායිකාවන් රැසක් විසින් ගායනා කිරීමට ද නියමිතය.ඒ සමඟම මේ ගීතයන්හි නර්තනය සඳහා ජනප්‍රිය ප්‍රවීණ නළු නිළියන් රැසක් නර්තනයෙන් දායක වීමට ද සූදානම් ය. මෙම ප්‍රසංගයේ නර්තන අධ්‍යක්ෂවරයා වන්නේ එදා සිනමා පට වෙනුවෙන් නර්තන අධ්‍යක්ෂණය කළ සිරිල් අමරසිංහය. සංගීත අධ්‍යක්ෂණයෙන් සරත් දසනායකයන් වෙනුවෙන් රංග දසනායක. සෝමපාල රත්නායක හා සරත් ද අල්විස් ය.සිනමා ක්ෂේත්‍රයට සදාතනික මතක සටහන් රැසක් එක්කළ සෝමපාල ලීලානන්දයන්ගේ නිර්මාණ දිවිය ඇගයෙන මේ මොහොතේ ඔහුට ‘රසඳුන’ සුබ පැතුම් ද මේ සමඟ තිළිණ වේ.හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=av1009266</link>
    <topic>සිංහල සිනමාවේ එදත් සූරයා අදත් සූරයා</topic>
    <author>සුනිල් මිහිඳුකුල</author>
    <content>සිංහල සිනමාවේ එදත් සූරයා අදත් සූරයාමේ මස 30 වැනි දිනට යෙදෙන ගාමිණි ෆොන්සේකා6 වැනි ගුණානුස්මරණය වෙනුවෙනි.ලෝක සිනමාවේ ශ්‍රේෂ්ඨතම චරිතාංග නළුවා ගාමිණි ෆොන්සේකා නොවූවත් ඉන්දියාවේ දිලිප් කුමාර් ගත්තත් ඇමෙරිකාවේ මාලන් බ්‍රැන්ඩෝ ගත්තත් එම නළුවන් දෙදෙනාටම වඩා ගාමිණි ශ්‍රේෂ්ඨ නළුවකු වූ බව නම් ඒකායන වශයෙන්ම කිවහැකිය.‘දේව්දාස්’ වැනි චිත්‍රපටයක් දෙකක් හැරුණුකොට වෙනත් චිත්‍රපටවල දිලිප් රඟපෑ බොහෝ චරිත භාවාතිශය (MELO DRAMA) බවින් තොර නොවීය. ගාමිණි, දිලිප් කුමාර්ට වඩා බාල්රාජ් සහ්නි දක්ෂ නළුවකු බව කියා සිටියේය.මාලන් බ්‍රැන්ඩෝගේ විශිෂ්ට තම රඟපෑම් ඇතුළත් චිත්‍රපට බොහෝමයක්ම මම දැක ඇත්තෙමි. එහෙත් ගාමිණිගේ රංග චාතුර්යය බ්‍රැන්ඩෝ අභිබවා යයි. ජයවිලාල් විලේගොඩ වැනි විචාරකයන් ගාමිණි, මාලන් බ්‍රැන්ඩෝගේ අනුකාරකයකු බව නොයෙක් අවස්ථාවල කියා තිබිණි. එහෙත් ටෝනි රණසිංහ වැනි නළුවකු පවා අවධාරණය කළ පරිදි ‘හුලවාලි’ වැනි චිත්‍රපටයක ගාමිණි කළාවූ රංගනයෙන් අපට බ්‍රැන්ඩෝ මතක්වේැයි ප්‍රශ්න කළ හැකිය.එපමණක් ද නොවේ. ‘නිධානය’ වැනි කලාත්මක සිනමාපටයක් ගත්තත් ‘ඔහොම හොඳද’ වැනි අන්ත වාණිජ මට්ටමේ චිත්‍රපටයක් ගත්තත් ඒ දෙකේම ගාමිණි ඉදිරිපත් කළ රංගනයන් බ්‍රැන්ඩෝට කිසිදාක කළ හැකි වෙතැයි සිතිය නොහැකිය. ඒ අනුව ගාමිණිගේ ශ්‍රේෂ්ඨත්වය අපට වඩාත් සාක්ෂාත් වෙයි.සිංහල සිනමාවට යථාර්ථවාදි රංග රීතිය හඳුන්වා දුන් ප්‍රමුඛම නළුවෙක් සහ නිළියක් අපට සිටිති. නිළිය අයිරාංගනි සේරසිංහය. ඒ ‘රේඛාව‘ චිත්‍රපටයෙනි. නළුවා ගාමිණි ෆොන්සේකාය. ඒ ‘සංදේශය’ චිත්‍රපටයෙනි. අයිරාංගනි ශාස්ත්‍රාලීය නිළියකි. ඇය රංගනය පිළිබඳ එංගලන්තයෙන් පුහුණුව ලබා තිබිණි. එහෙත් ගාමිණි එසේ නොවූයේය. එසේ නම් ගාමිණිට යථාර්ථවාදි රංග ශෛලිය ග්‍රහණය වූයේ කෙලෙසද? ඒ සඳහා මූලාශ්‍ර තුනක් තිබිණැයි මම සිතමි.පළමු මූලාශ්‍රය ආචාර්ය ලෙස්ටර් ජේම්ස් පීරිස් ගුරු කුලයෙන් ගාමිණි බිහිවීමයි. නළුවකු නොවුණද බටහිර සිනමා රංග සම්ප්‍රදායය ගැන විද්වත් දැනුමක් ලෙස්ටර්ට තිබිණි. ගාමිණි, ලෙස්ටර් ඇසුරේ ඒ දැනුම ලබා ගත්තේය.දෙවැනි මූලාශ්‍රය ගාමිණිට නරඹන්ට ලැබුණු බටහිර සම්භාව්‍ය චිත්‍රපටයි. ඔහු ඩේවිඩ් ලීන් ගේ ‘බ්‍රිජ් ඔන් ද රිවර් ක්වායි’ චිත්‍රපටයට සම්බන්ධව වැඩ කරන අවදියේ චිත්‍රපටයේ නිෂ්පාදක කණ්ඩායම අදාළ දර්ශන ඉසව්වේ (ලොකේෂන්) මි.මි 16 ප්‍රමාණයෙන් බටහිර සම්භාව්‍ය චිත්‍රපට ප්‍රදර්ශනය කළහ. ගාමිණි ද ඒ චිත්‍රපට නැරඹුවේය. ගාමිණි; පෝල් මුනි වැනි නළුවකු හඳුනාගත්තේ ඒ චිත්‍රපට හරහාය. එසේම සර් ඇලෙක් ගිනස්, විලියම් හෝල්ඩන් වැනි නළුවන් ශ්‍රී ලංකාවේදී තම ඇස් ඉදිරිපිට සජීවි ලෙස රඟපානු දක්නට ලැබීමෙන් ගාමිණිගේ රංග කලා දැනුම් සම්භාරය පෘථුල වූයේය.තුන්වැනි මූලාශ්‍රය ගාමිණි කියවූ පතපොතය. විශේෂයෙන් රංග කලාවට අදාළ පතපොතය. ඒවා ද ගාමිණිගේ ව්‍යුත්පත්ති ඥානය පුළුල් කළේය.ගාමිණි නිසැක වශයෙන්ම බුද්ධිමත් නළුවෙකි. ධී ශක්තියෙන් යුතු නළුවෙකි. ඕනෑම විෂයය ක්ෂේත්‍රයක් පිළිබඳ පැතිරුණු දැනුමක් ඔහුට තිබිණි. මෙහිදි මට එක්තරා අත්දැකීමක් සිහිපත් වෙයි. ගාමිණි වරක් මාතර ප්‍රදේශයේ කතාවක් පැවැත්වූයේය. කතාව අවසානයේ හිමිනමක් විත් ගාමිණිට වැන්දේය.”හාමුදුරුවනේ! පව් පුරවගන්න එපා.”ගාමිණි කියා සිටියේය. එවිට හිමිනම මෙසේ පිළිතුරු දී ඇත.”වැන්දට පව් නැහැ මහත්තයෝ. කාලෙකට පස්සේ හොඳ බණක් ඇහැව්වා.”මුල් යුගයේ නිෂ්පාදිත සිංහල චිත්‍රපට දෙස බලනවිට ඒවායේ ප්‍රධාන චරිතය රඟපෑ නළුවාද ස්ත්‍රි සුකුමාරත්වයක් පෑ බව පෙනී යයි. අරුණ ශාන්ති (ප්‍රේම තරගය) ප්‍රේම් ජයන්ත් (සුජාතා) ගේෂා පලිහක්කාර (මාතලන්) වැනි නළුවන්ගේ රංග වින්‍යාසය සැලකිල්ලට ගන්න. ඇතැම් අවස්ථාවල නළුවා නිළියන්ගෙන් වෙන්කොට ගත නොහැකි තරමටම ඒ ස්ත්‍රි සුකුමාරත්වය ඕනෑවටත් වඩා මතුව තිබිණි.එබඳු පසුබිමක පිරිමි පෞරුෂය විදහා පෑ නළුවන් තිදෙනෙකු මා සිහියට එයි. ඒ ආනන්ද ජයරත්න, ශේන් ගුණරත්න හා ගාමිණි ෆොන්සේකා ය. ‘සංදේශය’ වැනි චිත්‍රපටයක මේ නළුවන් තිදෙනාම එකට රඟපෑම සුවිශේෂත්වයකි. නළුවකු වශයෙන් ගාමිණිගේ ශ්‍රේෂ්ඨත්වය සමර්ථනය කෙරෙනු කරුණු තුනක් ගොනහැර පෑමට කැමැත්තෙමි. පළමු කාරණය ගාමිණි රඟපෑ කිසිම චිත්‍රපටයක වෙනත් නළුවකු ඔහු අභිබවා නොයෑමයි. චිත්‍රපට දෙකක පමණක් නළුවෝ දෙදෙනෙක් ගාමිණි හා කරට කර රඟපෑහ. එහෙත් ඔහු අභිබවා නොගියහ. ඒ නළුවන් දෙදෙනා නම් සේනාධීර රූපසිංහ (සූරයන්ගෙත් සූරයා) හා ජෝ අබේවික්‍රම (වැලිකතර) ය.දෙවැනි කාරණය ‘ගම්පෙරළියේ’ ජිනදාසගේ චරිතය රඟපෑ ගාමිණි එහි තෙවැනි කොටස වන ‘යුගාන්තයේ’ සවිමන් කබලානගේ ද චරිතය රඟපෑමය. ‘යුගාන්තයේ’ ගාමිණි දකින කිසිම ප්‍රේක්ෂකයකුට මේ නම් ‘ගම්පෙරළියේ’ ජිනදාසගේ චරිතය ර¼පෑ නළුවා යැයි හැඟී නොයනු ඇත. ඒ ගාමිණිගේ චරිතාංග නිරූපණයේ ඇති උත්කෘෂ්ඨභාවයයි.පරසතුමල්තුන්වැනි කාරණය චිත්‍රපටයක් අධ්‍යක්ෂණය කරමින් එහි ප්‍රධාන චරිතය ද විශිෂ්ට ලෙස රඟපෑමයි. ලෝක සිනමාවේ වුවත් එය සාර්ථකව කළ නළු - අධ්‍යක්ෂවරුන් සිටින්නේ විරල වශයෙනි. ලෝක සිනමාවේ එහි අති සාර්ථකම අවස්ථාව වන්නේ ‘සිටිසන් කේන්’ චිත්‍රපටයයි. ඕසන් වේල්ස් එය අධ්‍යක්ෂණය කරමින් සාර්ථක රංගනයක ද නිරත වූයේය. ගාමිණි ඔහු අධ්‍යක්ෂණය කළ චිත්‍රපට අතරින් ‘රෑ මනමාලි’ හැරුණුකොට ඉතිරි චිත්‍රපට සියල්ලේම ප්‍රධාන චරිතය සාර්ථක අයුරින් රඟපෑවේය. (‘රෑ මනමාලි’ ඔහු රඟ නොපෑ සිනමා පටයකි.)රංගනයට අමතරව සිනමාවේ ඕනෑම අනුමාධ්‍යයක් පිළිබඳ ප්‍රාමාණික අවබෝධයක් ගාමිණිට තිබිණි. එහෙයින් ඇතැම් චිත්‍රපටවල විශේ්ෂයෙන් (‘දෙවියනි ඔබ කොහිද’, ‘චණ්ඩි පුතා’, ‘සරුංගලේ’, ‘තවලම’ වැනි) නළුවකුගේ සීමාව ඉක්මවමින් ගාමිණි ඒවාට නිර්මාණශීලී දායකත්වයක් දැක්වූ බවද කිව යුතුය.ගාමිණිගේ තවත් සුවිශේෂතාවයක් වන්නේ ඔහු කලාත්මක මෙන්ම වාණිජ ප්‍රවාහයේ චිත්‍රපටවලද සාර්ථක නළුවකු වීමය. පෞද්ගලිතව ගත්විට මා ද ඇතුළු ප්‍රේක්ෂක පිරිසක් සිනමාව නමැති කලාවට ආශක්ත වූයේ ගාමිණි රඟපෑ සුරවීර චරිත රැගත් චිත්‍රපට දැකීමෙන් හටගත් උත්කර්ෂයෙනි. විශේෂයෙන් ‘සූරචෞරයා’, ‘ආත්ම පූජා’, ‘සූරයන්ගෙත් සූරයා’ වැනි චිත්‍රපට මෙහිලා උදාහරණ වශයෙන් දැක්විය හැකිය.මට නම් ‘පරසතුමල්’ චිත්‍රපටයේ ගාමිණි වලව්වක තරප්පු පෙළ මත දෑත් විහිදා සිටින සෙවණැලි සහිත දැවැන්ත රූප රාමුව වැදගත් වන්නේ යම් සේ ද ‘සූරයන්ගෙත් සූරයා’ චිත්‍රපටයේ ගාමිණි එක් අතකින් බ්‍රීෆ් කේසයත් අනිත් අතින් රිවෝල්වරයත් අතැතිව සිටින රූප රාමුවද වැදගත්ය. මන්දයත්; එකී රූපරාමු දෙකේම සිංහල සිනමාවේ ප්‍රධාන ධාරාවන් දෙක මූර්තිමත් කෙරෙන සංකේතාත්මක වටිනාකමක් ඇති බැවිනි.ගාමිණිට බුහුමන් දැක්විය යුතු තවත් වැදගත් අංශයක් වන්නේ ඔහු නළු වෘත්තියට ගෞරවාන්විත බවක් ලබාදීමය. ප්‍රමාණවත් ගෙවීම්, පිරිසිදු ආහාර, සුඛෝපභෝගි ඉඳුම් හිටුම් අපේ නළු නිළියන්ට ලැබුණේ ගාමිණි ඒ උදෙසා කළ අරගලවල ප්‍රතිඵල වශයෙනි. ගාමිණි වරක් නළු නිළි සංගමයක් (හෙළ නළු නිළි හවුල) පිහිටුවා ගත්තේත් නළු නිළියන්ගේ වෘත්තීය අයිතිවාසිකම් රැක ගනු පිණිසය.ජාතික සමගිය උදෙසා ගාමිණි ඉටු කළ යුගකාරක මෙහෙවර ද ප්‍රශංසනීයය. ‘සරුංගලේ’ චිත්‍රපටයේ කතා සංකල්පය ගාමිණිගේය. එමඟින් ඔහු අවධාරණය කළේ ජාතීන් අතර යුක්තියේ හා සමානාත්මකතාවයේ ඇති වැදගත්කමය. සිංහල සිනමාවට වෘත්තිමය වශයෙන් සම්බන්ධව සිටි ඇතම්හු ශ්‍රී ලාංකේය දෙමළ ජාතිකයෝ වූහ. එක්තරා පිරිසක් ඔවුන් දෙස ජාතිවාදි දෘෂ්ටියකින් බලද්දි ගාමිණි ඔවුන් වෙනුවෙන් පෙනී සිටියේය. එය පටුජාතිවාදී සීමා ඉක්මවමින් අගය කළ යුත්තකි.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=av1009268</link>
    <topic>කලාපෙළට 55යි ජී.ඩී.එල්.ට 75යි</topic>
    <author>සුනිල් මිහිදුකුල</author>
    <content>කලාපෙළට 55යි ජී.ඩී.එල්.ට 75යිඒපනහ දශකය මැද භාගයයි. කොළඹ මරදානේ රඟදැක්වුණු ටීටර් නාට්‍යයක් දුටු එක් ගැටවරයෙක් ඔහු සමඟ නාට්‍යය බැලීමට ආ මිතුරාට මෙසේ කීවේය.”මොකක්ද මචං මේ ජරාව. මීට වඩා හොඳ නාට්‍යයක් මට කරන්න පුළුවන්.”එවිට මිතුරා මෙසේ පිළිතුරු දුන්නේය.”එහෙම කියන්න එපා බං. ටීටර් කරන එක ලේසි නැහැ”ඉන්පසු මිතුරා සෙසු යහළුවන් අභියස මේ ගැටවරයාට ඔච්චම් කළේය.”මචං මේකාටත් පුළුවන්ලු නාට්‍යයක් කරන්න. උඹත් එනවද ඇට් කරන්න”යහළුවෝද ඊට මෙසේ ප්‍රතිචාර දැක්වූහ.”මචං කවද්ද උඹේ නාට්‍යය පෙන්වන්නේ? මේන් රෝල් එක දෙනව නං මමත් එනවා ඇට් කරන්න. කවුද මචං නාට්‍යයේ කෙල්ල?”එවිට මිතුරාට ස්වල්පයක් දුක සිතිණි.”මුංට පෙන්නන්නත් එක්ක උඹ ලියපං බං නාට්‍යයක්. අපි කරලා පෙන්නමු.”ඉන්පසු ගැටවරයා එක රැයින් නාට්‍යයක් ලීවේය. ‘කලාපෙළ’ සංස්කෘතික සංවිධානය බිහිවූයේත් එයින් මුල්ම නාට්‍යය ලෙස ‘කඳුළු’ නිෂ්පාදනය වූයේත් කොටින්ම මේ ගැටවරයා ජී.ඩී.එල්.පෙරේරා ලෙස කලා ලොවට ප්‍රවිෂ්ට වූයේත් එලෙසය. ඔහුගේ මිතුරා වූයේ එදා ‘කලාපෙළ’ පිහිටුවීමට එක්වූ හත්දෙනාගෙන් කෙනකු වූ වෝල්ටර් විමලරත්නය.නාට්‍ය පෙළ ලීවාට එය නිෂ්පාදනය කරන අයුරු කිසිවෙක් නොදත්හ. ජී.ඩී.එල් එවක ප්‍රකට ටීටර් නාට්‍යකරුවකු වූ තොටළඟ තුංගසේන මාස්ටර් හමුවූයේය.”ඕවා හුඟක් වියදම් යන වැඩ ළමයා. පොතට ගෙවන්න ඕනෑ; මාස්ටර්ලට ගෙවන්න ඕනෑ. ඇක්ටස්ලාට ගෙවන්න ඕනෑ.”එවිට ජී.ඩී.එල්. මෙසේ කීවේය.”හොඳයි අපිම කතාව ලියනවා නං, අපිම පුරුදුවෙනවා නං; අපිම ඇට් කරනවා නං වෙන මොකටද ගෙවන්නේ?”ඒත් ඕක අන්තිමට පෙන්නන්න හෝල් එකක් එපායැ ඒවට සල්ලි?”ඊට ජී.ඩී.එල්. ළඟ විසඳුමක් තිබිණි.”අපි යාළුවන්ට ටිකක් විකුණනවා. අම්මලට තාත්තලට ටිකට් විකුණනවා. ඒ සල්ලිවලින් හෝල් එකට බඳිනවා. එතකොටත් බැරිද?තුංගසේන මාස්ටර් පුටු ඇන්දට හේත්තු වූයේය.‘සාමා’ නාට්‍යයේ දෙනවක හාමිනේ සමඟ ලියෝනි කොතලාවල”එහෙම කරනවා නං ඕන කෙනකුට බැරියැ ටීටර් කොරන්න”?එහෙත් මේ කිසිවකින් ජී.ඩී.එල්. අධෛර්යය වූයේ නැත. ඔහු 1955 සැප්තැම්බර් 29 වැනි දින මිතුරන්ගෙන් රුපියල් පහ - පහ එකතු කරගත් මුදලින් මරදානේ ටවර් රඟහල ඉදිරිපිට වූ වෝල්ටර් විමලරත්න මිතුරාගේ කුලී කාමරයේදී ‘අගනුවර කලාපෙළ නාට්‍ය සංගමය’ පිහිටුවා ගත්තේය. බඩී මුණසිංහ, ඩී.ඒ.උදයකාන්ත, එඩ්මන්ඩ් ජයසිංහ, ටෙරන්ස් සිල්වා, හර්බට් පෙරේරා හා වෝල්ටර් විමලරත්න හා ජී.ඩී.එල්. කලා පෙළේ ආරමිභක සාමාජිකයෝ හත්දෙනා වූහ. ඉනික්බිතිව එම වසරේම නොවැම්බර් මස 9 වැනිදා බොරැල්ල වයි.එම්.බී.ඒ. ශාලාවේදී ‘කඳුළු’ නාට්‍යය වේදිකාගත කළේය.’කඳුළු’ නාට්‍යයේ ගායනයට සහාය වූ හේසල් ද සිල්වා ගේ තනි නොතනියට ආ මැදිවයසේ ගුරුවරියක් අහම්බෙන් මෙන් මේ නාට්‍යයේ රඟපෑමට එක් වූවාය. ඇය පසු කලෙක ප්‍රකට නිළියක වූ දෙනවක හාමිනේය. මුලින් දෙනවක හාමිනේ රඟපෑමට එකඟ නොවූවාය. ඇය කියා සිටියේ මෙවැන්නකි.”අපෝ හොඳට හිටීවි. මට ගෙදරින් විසුමක් වෙන්නෙ නෑ ගුරුවරියක් ජවුසං නටාවි කියයි”ඉන්පසු ජී.ඩී.එල්. ’මනමාලකම’ (1957), ’තම්මැන්නා’ (1958), ’සාමා’ (1990), ’සක්කර වට්ටං’ (1961), ’රතුරෝස’ (1962), ’මෙහෙව් ලෝකෙක’ (1962) ’මඟුල් මතේ’ (1962), ’තොටුපළ’ (1964) යනාදී වශයෙන් නාට්‍ය ගණනාවක් ලියා නිෂ්පාදනය කළේය. ලියෝනි වීරසිංහ (කොතලාවල) ‘මනමාලකම’ නාට්‍යයෙන්ද, ධම්ම ජාගොඩ, ශ්‍රියානි අමරසේන හා ෂෙල්ටන් සිල්වා ‘තම්මැන්නා’ නාට්‍යයෙන්ද, සුගතපාල සෙනරත් යාපා ‘සාමා’ නාට්‍යයෙන් ද, බුද්ධි වික්‍රම ‘මෙහෙව් ලෝකෙක’ නාට්‍යයෙන් ද, ගාමිණී විජේසූරිය ‘තොටුපළ’ නාට්‍යයෙන් ද කලා ලොවට අවතීර්ණ වූහ. එසේම ගාමිණී වික්‍රමසූරිය, එල්සන් දිවිතුරුගම, මල්ලිකා පෙරේරා, ජයතිස්ස අලහකෝන්, දේවානන්ද වෛද්‍යසේකර කලාවට ප්‍රවිෂ්ට වූයේ ද ජී.ඩී.එල්. නිර්මාණ ඔස්සේය.මේ හැම නාට්‍යයක්ම අඩුවැඩි වශයෙන් ගත් විට විවිධ පර්යේෂණයන්ය; අත්හදාබැලීම් ය. උදාහරණ වශයෙන් ගත් විට ‘තම්මැන්නා’ කවි නාටඩගමක් වූ අතර ‘මඟුල් මතේ’ කෝලම් සම්ප්‍රදාය ආශ්‍රයෙන් කළ නාට්‍යයක් විය.ජී.ඩී.එල්.ගේ බොහෝ නාට්‍යවල දක්නට ලැබුණේ නාට්‍යාත්මක ලක්ෂණවලට වඩා සිනමාත්මක ලක්ෂණය. ‘මනමාලකම’ නාට්‍යය අළලා ලියැවුණු විචාරයක මෙසේ සඳහන්ව තිබිණි.”නිෂ්පාදකයන් උත්සාහ කර තිබුණේ වේදිකාව මත චිත්‍රපටයක් මවා පෙන්වන්නටය. එහෙත් වේදිකාව, චිත්‍රාගාරයක් හෝ වේදිකා නාට්‍යය චිත්‍රපට කතාවක් හෝ නොවන බව නිෂ්පාදකයන් අවබෝධ කර ගත්තා නම් ‘මනමාලකම’ මීට වඩා උසස්වන්ට ඉඩ තිබිණි.ජී.ඩී.එල්. තැනූ නාට්‍ය අතරින් ‘තොටුපළ’ ඔහුගේ උසස්ම කෘතිය ලෙස විචාරක සැලකිල්ල ලබයි. ජනවාර්ගික ප්‍රශ්නය අළලා නිර්මාණිත ප්‍රථම සිංහල කලාකෘතිය වන්නේ එයයි. (මෙවර ‘පික්චර් පිස්සා’ තීරු ලිපිය බලන්න)ජී.ඩී.එල්.ගේ ඊළඟ පිම්ම වූයේ චිත්‍රපට අධ්‍යක්ෂණයයි. ඒ සඳහා මඟපෑදුණේ මෙලෙසිනි. කලාපෙළ හත්වන සංවත්සරය දා එහි සමලේකම් වූ සුගතපාල සෙනරත් යාපා ස්තුති කතාව කරමින් මෙසේ කියා සිටියේය.”අපි නාට්‍ය කළා; උසස් නාට්‍ය කළා. රාජ්‍ය නාට්‍ය උළෙලවලදි තරග කරලා ජයග්‍රහණය කළා. අපි අතර දක්ෂයන් ඉන්න බව අපි ලෝකෙටම පෙන්නුවා. අපි මේ ගමන නතර කරන්න ඕනෙ චිත්‍රපටයකුත් කරලා.”ජී.ඩී.එල්. කලාපෙළ භාණ්ඩාගාරික ඇමතුවේය.”අපි ළඟ දැනට සල්ලි කොච්චර විතර තියෙනවද?”ජී.ඩී.එල්. ‘දහසක් සිතුවිලි’ අධ්‍යක්ෂණය කරමින්”ඔක්කොම වියදම් ඇරලා, ණය තුරුස් බේරලා රුපියල් 250ක් තියෙනවා.”රුපියල් 250ක් අතැතිව ජී.ඩී.එල්. ‘සාමා’ චිත්‍රපටය පටන් ගත්තේය. චිත්‍රපටය නිම කිරීමට රුපියල් 40 දාහක් වැය වූයේය. ‘සාමා’ විචාරක ප්‍රශංසාව දිනූ සිනමාපටයක් විය. ‘සාමා’ නැරඹූ මහාචාර්ය සිරි ගුණසිංහ, ජී.ඩී.එල්.ට ලියුමක් එව්වේය. එමඟින් ඔහු කියා සිටියේ ‘සාමා’ සිංහල චිත්‍රපට කලාවේ ඉතාමත් වැදගත් අවස්ථාවක් පිළිබිඹු කරන බවය.’දහසක් සිතුවිලි’ ජී.ඩී.එල්. අධ්‍යක්ෂණය කළ දෙවැනි චිත්‍රපටය විය. මාලිනී ෆොන්සේකා ‘පුංචි බබා’ චිත්‍රපටයෙන් සිනමාවට පිවිසියත් ජී.ඩී.එල්. කියන ආකාරයට ඇය මුලින්ම කැමරාවක් ඉදිරියේ රඟපෑවේ ‘දහසක් සිතුවිලි’ චිත්‍රපටයේය.’දහසක් සිතුවිලි’ ජී.ඩී.එල්. ගේ හොඳම චිත්‍රපටය යැයි මම සිතමි. අන්තර්ගතය වශයෙන් ගත් විට එහි ගැඹුරක් නොතිබුණ ද එය සිනමානුරූපී බවින් අනූන වූයේය.’සාමා’ හා ‘දහසක් සිතුවිලි’ අතරතුර කාල පරිච්ඡේදයේ දී ජී.ඩී.එල්. යුනෙස්කෝවේ අනුග්‍රහයෙන් ඉන්දියාවට ගොස් පූනා චිත්‍රපට ආයතනයෙන් සිනමාකරණය පිළිබඳ පාඨමාලාවක් හැදෑරුවේය. ඔහු ඒ පාඨමාලාවට අනුරූපීව අපේ රටෙත් සිනමා පාඨමාලාවක් පටන් ගත්තේය. ‘කලාපෙළ සිනමා පාඨමාලාව‘ ලෙස ප්‍රසිද්ධ වූයේ එයයි. ඉන් පසුකලෙක සිනමා ක්ෂේත්‍රයේත් වෙනත් ක්ෂේත්‍රවලත් දැවැන්තයන් වූ බොහෝදෙනෙක් දොරට වැඩියහ. පරාක්‍රම සිල්වා, පී.යූ.ඩී. පෙරේරා, ස්ටැන්ලි ද අල්විස්, සුමින්ද වීරසිංහ, අයි.එන්.හේවාවසම්, චන්දන සිල්වා, බර්මින් ලයිලි ප්‍රනාන්දු, කේ.ඩී.දයානන්ද, ලාල් පියසේන, විමල් රංජිත් ප්‍රනාන්දු, සෝමවීර බෝපිටිය ධර්මසිරි බණ්ඩාරනායක, පරාක්‍රම නිරිඇල්ල, එච්.එම්.පී. ප්‍රනාÁදු, නෙල්සන් පීරිස්, සුසීමා දමයන්ති, එම්.ඒ. සංඝදාස, බන්දුල පද්මකුමාර, සරත් සිල්වා, බුද්ධදාස ගලප්පත්ති, සුන්දර නිහතමානි ද මැල්, කුමුදු කුසුම් කුමාර, ෂෙල්ටන් පයාගල, තිස්ස මඩවල ඊට උදාහරණය.මෙයින් කීප දෙනකු එක්ව ‘නිහඬ කතාවක්’ නමින් කෙටි චිත්‍රපටයක් නිර්මාණය කරන ලදි. එසේම ජී.ඩී. එල් ගේ තුන්වැනි චිත්‍රපටය වූ ‘රෝමියෝ ජුලියට් කතාවක්’ සදහා ද මේ නවකයන් නිර්මාණාත්මකව සම්බන්ධ කර ගැනිණි. එසේම ‘රෝමියෝ ජුලියට් කතාවක්’ සමඟ සිනමා පාඨමාලාව හැදෑරූ අයි.එන්. හේවාවසම් නිර්මාණය කළ ‘කලල රූ’ නම් වූ කෙටි චිත්‍රපටය ද ප්‍රදර්ශනය කෙරිණි.ජී.ඩී.එල් කියන පරිදි විජය කුමාරතුංග සිනමා කැමරාවක් ඉදිරියේ මුලින්ම රඟපෑවේ ‘රෝමියෝ ජුලියට් කතාවක්’ චිත්‍රපටයේය. එහි ඩන්කන්ගේ චරිතය රඟපෑවේ ඔහුය. විජය ‘හන්තානේ කතාව‘ චිත්‍රපටයේ රඟපෑම සඳහා සුගතපාල සෙනරත් යාපා හමුවන්ට ගියේ ජී.ඩී. එල්ගෙන් ලබාගත් ලියුමකුත් රැගෙනය.අධ්‍යක්ෂවරයා වශයෙන් තමන්ගේ නම සඳහන් නොවුණු චිත්‍රපටයක් ද ජී.ඩී.එල්. නිර්මාණය කළේය. ඒ ’සැඩොල් කඳුළු’ය. එහි නාමාවලියේ දැක්වෙන්නේ සම අධ්‍යක්ෂණය ජී.ඩී. එල්ගේ කියාය.1972 ජාතික චිත්‍රපට සංස්ථාව බිහිකිරීමෙහිලා පෙරේරාලා තුන්දෙනෙක් සුවිශේෂ කාර්යය භාරයක් ඉටුකළහ. එම තිදෙනා නම් කේ.ඒ.ඩබ්ලිව්. පෙරේරා, එල්.එම්. පෙරේරා හා ජී.ඩී.එල්. පෙරේරාය. චිත්‍රපට සංස්ථාවක් බිහිකිරීමට එරෙහිව සිනමා සමාගම්වල පැත්තගත් එක් මහා නළුවෙක් වේදිකාවට නැඟී මේ පෙරේරා ත්‍රිමුර්තිය බරපතළ ලෙස විවේචනයට ලක්කළේය. ඔහු කියා සිටියේ ඔවුන්ට චිත්‍රපටයක් තබා කිරි හොද්දක්වත් සාදාගත නොහැකි බවය.1969 දී ජී.ඩී.එල්. එංගලන්තයට ගියේය.‘කඳුළු’ නාට්‍යයේ කණ්ඩායම”මම එංගලන්තයට ගියේ එහේ තණකොළ නිල් පාටයි කියල හිතලවත් එහෙ පවුම් ගස් වැවෙනවා කියලා හිතලවත් නෙමෙයි. සිනමාකරණය තවදුරටත් ඉගෙනගන්න.”ජී.ඩී.එල්. වරක් මා සමඟ එසේ කියා සිටියේය.එංගලන්තයේදී ජී.ඩී.එල්., විජය කුමාරතුංග ප්‍රධාන චරිතයට යොදා ගනිමින් ‘ඉගිලෙන කුරුල්ලෝ’ නමින් චිත්‍රපටයක් නිපදවීමට උත්සුක වුණද එය අවාසනාවන්ත ලෙසින් ව්‍යාර්ථව ගියේය. එහි තිරකතාව ලීවේ මහාචාර්ය සුනන්ද මහේන්ද්‍රය. කෙසේ වෙතත් ජී.ඩී.එල්. එංගලන්තයේදි ‘දුරගිය ගමනක්’ නමින් මි.මි. 16 න් පැය එකහමාරක චිත්‍රපටයක් තනා නිම කළේය.ජී.ඩී.එල්. එංගලන්තයේදි මුලින්ම කළේ හෝටලයක වැඩ කිරීමය.”අපේ රටේ නම් හෝටලයක පිඟන් හේදුවොත් කිසිම කෙනෙක් ඒ මිනිහම ගණන් ගන්නේ නැහැ. නමුත් එංගලන්ත සමාජයේ කරන රස්සාවක් දිහා බලලා මිනිසුන්ගේ තරාතිරම් මනින්නෙ නැහැ. සමාගමක කළමනාකාරයෙක් අතරත් පාර අතුගාන මිනිහෙක් අතරත් කිසිම සමාජ පරතරයක් නැහැ. මොන ලොක්කා වුණත් හතරට නැමිලා ඔළුව කසකස ‘සර්’ කියන සුද්දෝ ඒ රටේ නැහැ. කාට වුණත් කතාකරන්නේ නම කියලා. අපේ රටේ හුඟක් පරිපාලන නිලධාරින් අඩි දෙක තුනක් උඩින් ගමන් කරන්නේ. ඒ නිසා සුද්දගේ හැම දෙයක්ම අනුකරණය කරන අපි මේ හොඳ පුරුද්දත් අනුකරණය කරනව නම් හොඳයි කියලා මා හිතනවා.”ජී.ඩී.එල්. ට එංගලන්තයේ සිනමාහලක කළමනාකරණ තනතුරක් ලැබිණි. “ශ්‍රී ලංකා ෆිල්ම් ක්ලබ්’ නමින් සංගමයක් පිහිටුවා ගත් ඔහු සිංහල චිත්‍රපට ගෙන්වාගෙන සතියකට වතාවක් ඒවා තිරගත කළේය. සිංහල චිත්‍රපට එවන්නැයි ඔහු චිත්‍රපට සංස්ථාවට දන්වා යැවූ විට එහි උසස් නිලධාරියකුª ඇසුවේ සිංහල චිත්‍රපට නොපෙන්වා බතික් විකිණීමේ ව්‍යාපාරයක් පටන් ගත්තොත් නරකදැයි කියාය. එසේ කීමට හේතුවූයේ එම නිලධාරියාගේ බිරිඳ බතික් කර්මාන්තයේ යෙදී සිටි බැවිනි. සිංහල චිත්‍රපට ප්‍රදර්ශනය එතැනින්ම අවසන් වූයේය.කෙටි නිවාඩුවකට ලංකාවට ආ ජී.ඩී.එල්. ’පීටර් ඔෆ් ද එලිපන්ට්’ (අලි පීටර්) නමින් ඉංගී‍්‍රසි භාෂීය චිත්‍රපටයක් අධ්‍යක්ෂණය කළේය. එම චිත්‍රපටය නිපදවීම සඳහා ඔහු චිත්‍රපට සංස්ථාවේ මුල්‍යාධාර පතද්දි සංස්ථාව කියා සිටියේ වසර පහකට වැඩි කාලයක් විදෙස් රටක ජීවත්වූවකු ශ්‍රී ලංකා පුරවැසියකු ලෙස සැලකිය නොහැකි බැවින් අදාළ ණය ආධාර ලබා දිය නොහැකි බවය.එහෙත් එබඳු කෙණෙහිලිකම්වලින් ජී.ඩී.එල්. අධෛර්ය කළ නොහැකිය. ඔහු චිත්‍රපටය නිම කළේය. ඔහුගේ අභියෝගය වූයේ සියයට සියයක් ශ්‍රී ලාංකේය නළු නිළියන් යොදවා තැනෙන චිත්‍රපටයකින් විදේශීය වෙළෙඳ පොළ ජය ගැනීමය. එය සාර්ථක විය. රටවල් ගණනාවක්ම ‘පීටර් ඔෆ් ද එලිපන්ට්’ මිලට ගත්තේය. එහෙත් ජී.ඩී.එල්. උපන් රට වන ලංකාව පමණක් එය මිලට නොගත්තේය.ජී.ඩී.එල්. එංගලන්තයේ සිටියදී තවත් වික්‍රමයක් පෑවේය. ඒ සිංහල ටෙලි නාට්‍යයක් නිර්මාණය කිරීමය. ’රට ගිය ඇත්තෝ’ එකී ටෙලි නාට්‍යයයි. කථාංග 26 කින් තැනුණු ‘රටගිය ඇත්තෝ’ ජාතික රූපවාහිනියෙන් විකාශය වූයේ කොටස් 13 කට සංස්කරණය කරය. 1987 දී මා ප්‍රේම් දිසානායක සංස්කරණය කළ ‘විචිත්‍ර’ සිනමා පුවත්පතට ජී.ඩී.එල් සමඟ කළ සම්මුඛ සාකච්ඡාවකදි ජී.ඩී.එල්. කියා සිටියේ “රූපාවාහිනියේ විකාශය වූයේ තමා හැදු ‘රටගිය ඇත්තෝ’ නොවන බවයි.”අසූගණන්වලදී ලංකාවේ පදිංචියට ආ ජී.ඩී.එල්. ‘හොරා පොලිස්’ නමින් චිත්‍රපටයක් නිර්මාණය කළේය. එහි රසායනාගාර කටයුතු කිරීමට ඔහුට වුවමනා වූයේ චිත්‍රපට සංස්ථාවේ පාලනය යටතේ පවතින ‘සරසවි’ චිත්‍රාගාරයෙනි. ඔහු එහි කළමනාකරු හමුවූයේය. කළමනාකරු ඔහුට කීවේ මේ චිත්‍රපටය ඉන්දියාවේ ප්‍රසාද් චිත්‍රාගාරයෙන් ශෝධනය (ප්‍රොසෙස්) කරගන්නා ලෙසය.”ඒ වෙලාවේ මට හරියට කේන්ති ගියා. මම ඔහුට කිව්වා ඔයා තේ වතුර කඩයක මැනේජර්කමටවත් සුදුසු කෙනෙක් නෙමෙයි කියලා අපි තේ කඩයකට ගියාම ඒකේ මුදලාලි කියනවද මේ කඩේ තේකොළ හොඳ නෑ කරුණාකර ගිහින් අනිත් කඩෙන් තේ බොන්න කියලා.”ඊළඟට ‘හොරා පොලිස්’ වාරණ ප්‍රශ්නයට මැදිවූයේය. රැඟුම් පාලක මණ්ඩලය එහි දර්ශන 8 ක් කැපුවේය. ඉන් එක් දර්ශනයක හොර අරක්කු පෙරන තැනක බුද්ධ රූපයක් එල්ලා තිබිණි. එයින් බුද්ධාගමට හානියක් වෙතැයි යන්න මණ්ඩලයේ නිගමනය විය.අවුරුදු හතක් තිස්සේ ජී.ඩී.එල් ට ‘හොරා පොලිස්’ ප්‍රදර්ශනය කරවාගත හැකි නොවූයේය. අවසානයේදී ලක්ෂ 25 ක් වැයකොට තැනූ මේ චිත්‍රපටය පෞද්ගලික සමාගමකට ලක්ෂ 7 කට විකුණා දැම්මේය. චිත්‍රපටයේ තවත් පැය භාගයක දර්ශන ඉවත්කොට කොටින්ම චිත්‍රපටයේ නමද වෙනස්කොට එය තිරගත කෙරිණි. ඒ ‘චක්‍රායුධ’ නමිනි. චිත්‍රපටයේ මංගල දර්ශනයට සහභාගිවීම සඳහා ජී.ඩී.එල් ට ආරාධනා පතක් යැවීමට තරම්වත් එකී සමාගම සදාචාර සම්පන්න නොවූයේය.2002 දී ජී.ඩී.එල් මහනුවර බතලවත්ත, කරලියැද්ද ගම්මානයෙන් අක්කර තුනක් මිලට ගෙන මැදදුම්බර ‘කලාගාරය’ නමින් චිත්‍රාගාරයක් ආරම්භ කළේය. එහෙත් චිත්‍රපට කර්මාන්තයේ කිසිවෙක් ඉන් වැඩක් ගැනීමට ඉදිරිපත් වූයේ නැත. අවසානයේ ජී.ඩී.එල් තම චිත්‍රාගාරයේ තිබූ කෝටි ගණනක් වටිනා සිනමා උපකරණ වෙනත් චිත්‍රාගාරයකට (කඳානේ එස්.පී.එම්) අඩු මිලට විකුණා දැමුවේය.ඉන්පසු ජී.ඩී.එල් ඒ දිනවල කුලියට ගත් වාහනයේ රියැදුරාගේ පුතාත් චිත්‍රාගාරයේ වහල ගැසීම සඳහා ආ වඩුබාස්ගේ දියණියත් එක්කරගෙන ‘කලාගාරයේ’ වැඩ පටන්ගත්තේය. ඔහුට අවශ්‍ය වූයේ මහනුවර ප්‍රදේශයේ කුසලතා ඇති තරුණ පිරිස එක්කරගෙන ඔවුන්ගේ එකී කුසලතා වැඩි දියුණුකරවීමය. ගම්මුන් සිතුවේ ජී.ඩී.එල් ඡන්දය ඉල්ලන්න සැරසෙන බවයි. ජී.ඩී.එල් සේරිවාණිජ ජාතකය පාදක කරගෙන ‘සුරාසුර’ නමින් වේදිකා නාට්‍යයක් නිෂ්පාදනය කළේය. එහි රඟපෑවේ කලාගාරයට සම්බන්ධ ගමේ නවක නළු නිළි පිරිසකි. ඉන්පසු එකී පිරිසම යොදාගෙන ‘සමනළ ගමනක්’ නමින් ටෙලි නාට්‍යයක් ද තැනුවේය. ඊට වස්තු වූයේ කලාපෙළේ පනස් වසරක ඉතිහාස කතාවයි.ජී.ඩී.එල් තමාගේ හොඳම නාට්‍යය ලෙස විචාරකයන් පිළිගත් ‘තොටුපළ’ නාට්‍යය නවකයන්ගේ දායකත්වයෙන් නව නිෂ්පාදනයක් ලෙස ඉදිරිපත් කළේය. එය කොළඹදී ද රඟදැක්විණි.මීට තෙවසරකට ඉහත ජී.ඩී.එල් ට ජනාධිපති සිනමා සම්මාන උළෙලේදී පුරෝගාමී සම්මානයක් ලැබිණි. ඔහු ගෙදර ගොස් සම්මානයේ හේතු පාඨය කියවා බැලුවේය. එහි සඳහන් වූයේ හොඳම කැමරාකරණය සඳහා වන සම්මානය කියාය. ජී.ඩී.එල් යනු කැමරා ශිල්පියකු ලෙස චිත්‍රපට සංස්ථාව සිතා සිටි බව ඉන් පෙනිණි. සිදුවූයේ සම්මානයක් දී කලාකරුවකු අවමානයට පත්කිරීමකි.දැන් ජී.ඩී.එල්ට අවුරුදු 75 කි. කලාපෙළට අවුරුදු 55 කි. එය සැමරීම සඳහා ඔක්තෝබර් 1 – 2 – 3 යන දිනවල ‘ජී.ඩී.එල් පර්යාවලෝකනය’ නමින් කලා උළෙලක් බොරැල්ලේ නාමෙල් මාලිනි පුංචි තියටරයේ පැවැත්වෙයි. ‘තොටුපළ’ නාට්‍යයේ පෙළ ග්‍රන්ථය එළි දැක්වීමත් ජී.ඩී.එල්ගේ අලුත්ම නිර්මාණය වන ‘ලක්ෂ්මි, මායා සහ සුගත්’ චිත්‍රපටයේ මංගල දර්ශනය පැවැත්වීමත් මේ උළෙලේ සුවිශේෂතා දෙකකි.සුනිල් මිහිදුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=av1009269</link>
    <topic>මං ගියේ රවුම් ගහන්න නෙවෙයි</topic>
    <author>ලියන්නේ නිව්ටන් ගුණසේකර අඳින්නේ හර්ෂ ගුණවර්ධන</author>
    <content>මං ගියේ රවුම් ගහන්න නෙවෙයිඅනේ කොච්චර එකක්ද.. මල්ලි.. හැබැයි සුද්දියෙක්ව කරේ එල්ලගෙන නම් එන්න එපා... ඔන්න...” ඇය විහිළුවක් කළාය.”පිස්සුද අක්කෙ..? ලංකාවෙ කොච්චර ලස්සන කෙල්ලො ඉන්නකොට සුද්දියො මොකටද?””ඒක තමා..””ඒක නෙමේ කෝ ඩග්ලස් අය්යා..? ගෙදර නැද්ද?””ඔන්න උදෙන්ම නුවර ගියා.. ඩගී ෆිල්ම් එකක් කරන්න යනවනෙ. මේ දවස්වල ඒකට දුවනවා.. පනිනවා.. විවේකයක් ඇත්තෙම නැහැ.””ෂා.. ඇත්තද.. කෝ අපේ තිසරු.. එයත් ගෙදර නැති හැඩයි..””එයත් යාළුවෙකුගෙ ගෙදර ගිහිල්ලා මල්ලි...””මං ආදරෙන් තිසරුව මතක් කළා කියලා කියන්න අක්කෙ.””හරි.. හරි.. මං කියන්නම්.. ඒක නෙමේ දැන් ඔයා ලංකාවට ඇවිල්ලා කොහෙද ප්‍රැක්ටිස් කරන්න හිතාගෙන ඉන්නෙ..?””කොළඹ තමයි අක්කෙ.. නවතින්න තැනකුත් හොයා ගන්න වෙයි.””කොහෙවත් නවතින්නෙ මොකටද.. මේ සාගරයක් වගේ ගෙයක් තියෙනකොට.. ඔයා මෙහෙ නවතින්න..””ඩග්ලස් අය්යා කැමැති වෙයිද..?””ඒක මං බලාගන්නම්කො... ඔයා මොකද පිට මනුස්සයෙක්යැ?””හරි.. හරි.. එහෙනම් මං නවතින්නම්.. චෙරියෝ අක්කා.””චෙරියෝ.. එන්න කලින් කෝල් කරන්න මල්ලි.. හොඳද?””හරි.. හරි.. ඕකේ..”සේරා රිසීවරය තැබුවේ හදවතට දැනුණු සන්තෝෂය විඳ ගනිමිනි. අනපේක්‍ෂිත ලෙස අසන්නට ලැබුණ එම ආරංචියෙන් ඇය උදම් වී සිටියාය. හෙක්ටර් වැඩිකල් නොයා ශ්‍රී ලංකාවේ කීර්තිමත් නීතිඥවරයෙකු වෙනු ඇතැයි සේරා සිහිකළේ අමන්දානන්දයෙනි.හෙක්ටර් කෑරගල ඥාතිත්වයෙන් ඇයට සහෝදරයෙක් විය. ඔහු කුඩා කල සිටම ඉගෙනීමෙහි දක්‍ෂකම් පෑවේය. මහනුවර ට්‍රිනිටි විද්‍යාලයේ අධ්‍යාපනය ලද ඔහු ඉන්පසුව කොළඹ නීති විද්‍යාලයට ඇතුළු වී නීතිය හැදෑරුවේය. ඔහුගේ මවත් පියාත් මෙලොව හැර ගියේ ඔහු නීති විද්‍යාලයේ ඉගෙනුම ලබද්දීය. පියාගේ බාල සහෝදරයා වූ බෙනී කෑරගල ඔහුගේ අධ්‍යාපනය වෙනුවෙන් නොමසුරුව විය පැහැදම් කළේය.”මගෙ හිතේ දැන් හෙක්ටර්ට වයස තිහ පැනලා ඇති..?”සේරා හිතින් ගණන් හදමින් තමාටම කියා ගත්තාය.”ලංකාවට ආවට පස්සෙ ඉක්මනටම මැරි කරන්න කියන්න ඕනැ.”ඇය අනතුරුව තොල් මැතුරුවාය.තිසරුව ඔහුට විවාහ කර දුනහොත් මේ සියලු දේපළවල හිමිකාරයා වන්නේ හෙක්ටර් කෑරගල බව සේරා සිහිකළේ මුවඟට මඳ සිනා රැල්ලක් නඟා ගනිමිනි. කෙසේ හෝ ඒ සඳහා සැමියා පොලඹවා ගත යුතුය. තිසරු නම් හෙක්ටර්ට කැමැති වනු ඇතැයි සිතන්නට අමාරුය. දෙදෙනාගේ වයස පරතරයද තරමක් වැඩිය. එහෙත් එය බාධකයක් කර ගත යුතු නැත. කෙසේ හෝ තම අදිටන ජයග්‍රහණය කරගත යුතු බව සේරා සිහි කළේ හිතට දිරිය ගනිමිනි.අනුපමාගේත්, දරු පැටියාගේත් සුව දුක් බැලීමට ගිය තිසරු ගෙට ගොඩවූයේ සේරා මෙබඳු සිතුවිලි සයුරක ගිලී සිටියදීය. ඇගේ දෙපා හඬින් තිගැස්සුණු සේරා දෑස් වකුටු කොට තිසරු දෙස බැලුවේ අසන්තෝෂයෙනි.”ඔයාගෙ වැඩේ රවුම් ගහන එකමයි නේද?””මං ගියේ රවුම් ගහන්න නෙවෙයි. අනුපමාගෙ බබා බලන්න.””එක දවසකුත් ගියා නේද බබා බලන්නයි කියලා? ඔය හැටි මොනවද බලන්න තියෙන්නෙ? මෙයාගෙ විකාර?” කට ඇද කරමින් කී සේරා තරහින් ඉවත බලාගත්තාය.”ඔයා කියන්නෙ මට මේ බිත්ති හතරටම කොටුවෙලා ඉන්න කියලද...? මට කියලා නිදහසක් නැද්ද පුංචි අම්මෙ?””ටිකකට ඔහෙන් වාඩිවෙන්නකො. මට ඔයාට කාරණයක් කියන්න තියෙනවා.” පුටුවේ හරි බරි ගැසුණ සේරා පෙරට වඩා නිවුණ හ¼ඩින් කීවාය.”කාරණයක්...? ඒ මොකක්ද?” අසල පුටුවකට බරවෙමින් තිසරු කුහුලින් නළල රැළි ගැන්නුවාය.”ඔයා දන්නවා නේද හෙක්ටර් අය්යව...?””ලන්ඩන්වල ඉන්න හෙක්ටර් අය්යවද?””ඔව්.. දැන් ටිකකට ඉස්සෙල්ලා මට කෝල් කළා.. ඔයාවත් ආදරෙන් මතක් කරන්න කියලා කිව්වා..””ඒ මොන එහෙකටද..? එයාට ලූස්ද කොහෙද?” තිසරු කට ඇදකොට සිනාසුණාය.”එයාට එහෙම කතා කරන්න එපා තිසරු.. එයා ලන්ඩන් ගියේ බැරිස්ටර් විභාගෙ කරන්න.. ඔන්න ලබන වීක් එකේ ලංකාවට එනවලු.. මං හෙක්ටර්ට කිව්වා මෙහෙ නතරවෙලා උසාවි යන්න කියලා.. ඔයා කැමැතියි නේද?””මගෙ කැමැත්තෙන්... අකැමැත්තෙන් වැඩක් නැහැනෙ?””බැරිස්ටර් කෙනෙක් අපේ ගෙදර ඉන්න එක අපිටත් ලොකු ගෞරවයක්.. ළමයෝ? අනිත් එක එයා පිට මිනිහෙක් නෙවෙයිනෙ.. තිසරු.””මගෙන් ඕවා අහන්න එපා.. මං යනවා..” තිසරු පුටුවෙන් නැගිට්ටේ තරහිනි. ඇගේ නුරුස්නා ස්වරය සේරාගේ හිතේ තරමක කෝපයක් ඇති කළත් ඇය ඉවසාගෙන සිටියාය. වහා සිය කාමරය වෙත ගිය තිසරු තදින් දොර වසා ගත්තේ හිතට දැනුණු පීඩනය පිට කර හරිමිනි.*********’ගිනිසිළුව‘ චිත්‍රපටයේ වැඩකටයුතු කීපයක් සඳහා මහනුවරට ගිය ඩග්ලස් දැරණියගල ආපසු කොළඹ බලා පිටත්වෙන විට ඇඳිරි වැටී තිබිණ. එම ගමන සඳහා ඔහු සමඟ චිත්‍රපටයේ අධ්‍යක්‍ෂවරයාද, නිෂ්පාදන කළමනාකරු මාරසිංහද එක්වී සිටියහ. එන අතරමගදී ඔවුහු අඹේපුස්ස තානායමටද ගොඩවූහ. හොඳ කට ගැස්මක් සමඟ හිස් කළ විස්කි බෝතලය නිසා හැමෝම සිටියේ තරමක වෙරිමතිනි. එහෙත් කොළඹට ළඟාවෙන විට එම මත් ගතිය බොහෝදුරට තුනී වී තිබිණ. ‘ප්‍රාඩෝ රිය’ පදවන්නට රියැදුරු සිටි නිසා ඩග්ලස් ඉදිරිපස අසුනේ වාඩි වී සිටියේ සැහැල්ලුවෙනි. ඔහු වරින් වර කුසුම්රානිගේ රුව ගුණ වර්ණනා කළේ ඉන් නොමඳ තෘප්තියක් විඳිමිනි.”අපරාදෙ කියන්න බැහැ කුසුම් කිසිම ආඩම්බරයක් නැති නිළියක්..””ඒක සහතික ඇත්ත බොස්.. අනිත් නිළියො වාගෙ එයා ළඟ ඔය බොරු ශෝභන නැහැ..””මිස්ටර් වංශනාථ.. අපි එයාගෙ කැරැක්ටර් එක තව ටිකක් ඩිවලොප් කරන්න බලමු නේද?””ඕ.කේ. ඩගී කියනවා නම් මං ඒක කරන්නම්. නෝ ප්‍රොබ්ලම්. තරමකට සුර් වී සිටි වංශනාථ කීවේ දෙවුර සලා සිනාසෙමිනි.”ඒ වන විට ගනදුර පලවා හරිමින් සුපුන් චන්ද්‍රයා අහස්කුස මත බැබළෙමින් තිබිණ. අවට වීදිවල හා කඩ සාප්පුවල දැල්වුණ විදුලි එළිය නිසා පාර හොඳ හැටි අලෝකවත්ව පැවතිණි. රථය ඉදිරියට ඇදී ගියේ තරමක වේගයකිනි.ඩග්ලස් දැරණියගල නිවෙසට සේන්දු වෙන විට රාත්‍රී නවයට ආසන්නවී තිබිණ. දුර ගමනක් ගොස් පැමිණි නිසා ඔහු තරමක වෙහෙසට පත්ව සිටියේය. ඔහු පියගැට පෙළ දිගේ උඩුමහලට පිය නඟද්දී සේරාද ඔහු පසු පසින්ම පැමිණියාය.”කොහොමද ඩගී ගිය ගමන?””වැඩ ගොඩක් කර ගත්තා.. සේරා.. අපි මේ ඉරිදා ෂූටින් පටන් ගන්නවා පේරාදෙණියෙ මල්වත්තෙදි..””ඔය වැඩේට හොඳ සුබ වෙලාවකුත් බලවා ගත්තොත් නේද හොඳ?””ඔයා කියන හින්දා මං ඒකත් කරන්නම්කො ඩාලිං.”ඇගේ කරවටා අතක් යවමින් ඩග්ලස් සැහැල්ලු හඬින් සිනාසුණේය. ඔහු මෙසේ හැසිරෙන්නේ හිත සතුටින් පිරී තිබෙන විටදී බව සේරා අත්දැකීමෙන් දනී. ඇයද ඔහුගේ සිරුරේ ඇතිල්ලෙමින් ඔහුගේ උණුසුම වින්දාය.ඇඟපත සෝදා රාත්‍රි ආහාරයද ගෙන ඩග්ලස් නිදන කාමරයට එනවිට රාත්‍රී දහයට ආසන්න වී තිබිණ. ඔහු එනතෙක් සේරා නොඉවසිල්ලෙන් යුතුව යහනේ දිග ඇදී බලා සිටියාය. දුහුල් නයිටියකින් සැරසී සිටි ඇය වෙතින් හමා ආ මුදු විලවුන් සුවඳ ඩග්ලස්ගේ නැහැ පුඩුවලට හොඳින් දැනිණි. ඇය සමහර දිනවල රාත්‍රියට මෙසේ පේවී බලා සිටින්නේ තම ආදර උණුසුම අපේක්‍ෂාවෙන් බව ඩග්ලස් අත්දැකීමෙන් දනී.ඇය අසලින්ම යහනේ දිගා වූ ඔහු සෙමින් ඇගේ ගෙල වටා අතක් යැව්වේය. එයින් ප්‍රමුදිත වූ සේරා තව තවත් ඔහුට තුරුළු වූවාය.”මේ ෆිල්ම් එකේ වැඩ ඉවරවෙන කන් ඔයා අපේ බිස්නස් වැඩ ටික බලාගන්න ඕනැ සේරා..””කොච්චර කල් යයිද ඕකෙ වැඩ ඉවර වෙන්න ඩගී?””ෂූටින් නම් මාස දෙකකින් විතර ඉවර වෙයි.. මගෙ හිතේ.””මට ඔයාගෙ බිස්නස් බලාගන්න බැරිකමක් නැහැ ඩගී.””අපේ රෙස්ටොරන්ට් එක ගැන තමයි ඇහැ ගහගෙන ඉන්න ඕනැ සේරා.. බාර් එකේ එවුන් යටිමඩි ගහන්න පුළුවන්... පොලීසියත් ෂේප් එකේ තියා ගන්න ඕනැ.. තේරුණාද?””ඒක මං ගානට කරන්නම්කො ඩගී..”හෙක්ටර් ලංකාවට එන ආරංචිය ඔහුට සැලකළ යුතු හොඳම වෙලාව මේ මොහොත බව සේරාට ඉවෙන් මෙන් හැඟුණාය. ඔහුගේ හිත සතුටින් පිරී තිබෙන මෙවන් අවස්ථාවල ඇය ඔහුගෙන් ඉටුකරගෙන ඇති දෑ බොහෝය. ඒ වන විට ඔහුගේ අතැඟිලි ඇගේ ළය මඩල මත රැඳෙමින් තිබිණ.”ඩගී ඔයාට තව වැදගත් ආරංචියක් කියන්න තියෙනවා..””ඒ මොකක්ද සේරා?”ලියන්නේ නිව්ටන් ගුණසේකර අඳින්නේ හර්ෂ ගුණවර්ධනමතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=av10092610</link>
    <topic>විට්නි ආයෙත් ගී ලොවට</topic>
    <author>ටානියා මෝසස්</author>
    <content>විට්නි ආයෙත් ගී ලොවටගායන ලෝකයේ දිදුලන තාරකාව ලෙස අභිසෙස් ලැබූ විට්නි හූස්ටන් නමැති අසහාය ගායිකාවගේ මියුරු හඬට සම කරන්නට අදටත් කිසිම ගායිකාවක සමත් වී නැතැයි පැවසුවොත් මම නිවැරැදි යැයි සිතමි. පොප් සංගීතයේ ඇය හැඳින්වූයේ ‘ගායිකාවන්ගේත් ගායිකාව‘ ලෙසයි. අද ගීත ලොවේ වැජඹෙන සෙලින් ඩියෝන්, බියොන්සේ නෝවෙල්ස්, ඇලීෂියා, ජෙනිෆර් වැනි ගායිකාවනට කරළියට එන්නට මං පාදා දුන් පරමාදර්ශී මාර්ගෝපදේශිකාව ඇයයි. ඇගේ ගීත, එදත් අදත් සදහටම රසිකයාගේ මනසෙන් ඈත්ව නොයන්නට තරම් ඇගේ කටහඬේ තිබූ මියුරු බව අතිමහත්ය.විට්නිගේ ගීත එකල තරුණ තරුණියන්ගේ මුවග නිතරම රැව් දෙන තේමා ගීත වූයේය. විට්නි හුස්ටන් නාමය පොප් හෙවත් පොපියුලර් (ජනප්‍රිය) සංගීත ලොවේ අමරණීය නාමයක් ලෙස සනිටුහන් කරන්නේ ඇගේ පළමු ඇල්බමයෙනි. ඇමෙරිකාවේදී පමණක් මිලියන 12 මිලදී ගෙන තිබූ මේ ඇල්බමය සංගීත ලොවේ වැඩියෙන්ම විකිණූ ඇල්බමය විය.එතැන් සිට 1987 දී  I Wanna Dance with somebody ගීතය ඇතුළත් දෙවන ඇල්බමය ද, I am your baby to night නමින් ඇගේ තුන්වන ඇල්බමයත් විට්නි සාර්ථකත්වයෙන් සාර්ථකත්වයට පත් කිරීමට හැකි විය. විට්නිගේ දස්කම් ගායන ලෝකයට පමණක් සීමා නොවීය. ඔස්කා සම්මාන ලාභී කෙවින් කොස්න සමඟ ඇය රංගනයෙන් දායක වූ ‘බොඩිගාර්ඩ්’ චිත්‍රපටය බොක්ස් ඔෆිස් වාර්තා බිඳ හෙළීමට සමත් විය. මේ චිත්‍රපටයේ පසුබිම් ගීත එකතු කර ගනිමින් ඇය නිකුත් කළ ඇල්බමය, වසරේ හොඳම ඇල්බමය හා වැඩියෙන්ම විකිණූ ඒකපුද්ගල වාණිජ්‍යමය ගීත ඇල්බමය ලෙස ග්‍රෑම් සම්මානයෙන් පිදුම් ලැබීය. මෙම චිත්‍රපටයේ ඇතුළත් වූ I will allways Love you ගීතය සඳහා ද ගායිකාවක විසින් ගායනා කරන ලද හොඳම ගීතය ලෙස විට්නි සම්මානයෙන් පිදුම් ලැබුවාය.සාමාන්‍ය පවුලක හැදී වැඩී නොසිතූ අයුරින් සංගීත ලෝකයේ සාර්ථක මඟක් ආ විට්නි තමන් ලැබූ සාර්ථකත්වයේ ප්‍රතිඵල අනාථ වූ, පිළිකා රෝගයෙන් පෙළෙන ළමයින් හා ඒඩ්ස් රෝගයෙන් පෙළෙන කුඩා දරුවන් සමඟ බෙදාගැනීමට නොපසුබට වූවාය. ඒ නිසාම විට්නි හුස්ටන් ළමා පදනම නමින් ලාභ නොලබන සංවිධානයක් පිහිටුවා ගත් ඇය ඒ මඟින් විවිධ දුක් කම්කටොලු වලට මුහුණ දී සිටින දරුවන් නැවත නඟාසිටුවීමට ක්‍රියා කළාය.විට්නිගේ කටහඬට වශී වූ, ඇයට ආදරය කරන රසිකයන්ගෙන් ඇයට අඩුවක් නොවීය. වරක් විට්නිගේ සිත නැවතුණේ 80 දශකයේ ඇමෙරිකානු පාපන්දු පිලේ ක්‍රීඩකයකු වූ වැන්ඩෝල් සමඟය. ඉන්පසු ඇය හොලිවුඩ් නළු එඩී මර්ෆි හා පෙමින් බැඳුණා ය. එහෙත් මෙය කෙටි කලකින් අහවර විය. ඉන් පසු විට්නිගේ සිත වසඟයට ගන්නට සමත් වන්නේ RNB ගායක හා සංගීතඥයකු වූ බොබි බ්‍රවුන්ය. වසර තුනක ඔහු හා ප්‍රේමයෙන් වෙළී සිටි විට්නි ඇගේ තනිකඩ ජීවිතයට සමුදෙන්නේ 1992 ජූනි 18 බොබි බ්‍රවුන් හා අතිනත ගැනීමෙනි. විවාහයෙන් වසර 03කට පසු බොබීට දාව විට්නි දියණියක් බිහි කළාය. ඇය බොබි ක්‍රිස්ටිනා බ්‍රවුන් නම් වූවාය. ඇය විට්නිගේ එකම දියණිය වූවත් බොබි බ්‍රවුන්ගේ සිව්වන දරුවා විය.විට්නිගේ ජීවන මඟ දෙස සාවධානව බලන්නෙකුට ඇගේ සාර්ථකත්වයට කණකොකා හැඬලූයේ විට්නි - බොබි විවාහයෙන් පසු බව මනාව පැහැදිලි වෙයි. බොබි බ්‍රවුන් විට්නි හා විවාහ වන විටත් ඔහු කීප වරක්ම විවාහ වී මත්ද්‍රව්‍යයට ඇබ්බැහිව නොයෙක් චෝදනාවනට වරින් වර සිර දඬුවම් විඳි අයෙක් විය. විට්නිගේ සාර්ථකත්වය, පෞරුෂය හා ඇගේ යහපත් ගතිපැවතුම් ඉදිරියේ තමන්ගේ අනන්‍යතාවයක් ගොඩනඟා ගැනීමට බැරිව ලතවුණු බොබි කළේ විට්නිගේ සාර්ථකත්වයට අකුල් හෙළීම හා තහංචි පැනවීමයි. මෙනිසාම වරක් හොලිවුඩ් නළු රොබට් ඩී නීරෝ සමඟ රඟපෑමට හා ක්වින්සි ජෝහන්ස් නම් ප්‍රවීණ සංගීතඥයකු සමඟ එක්ව වැඩකරන්නට විට්නිට ලැබුණු අවස්ථාව ඇය ප්‍රතික්ෂේප කළේ ඇගේ සැමියාගෙන් ඇයට එල්ල වූ විවිධ බලපෑම් නිසාය.මෙතැන් සිට 80 වැනි 90 වැනි දශකයේ විට්නි ගොඩනඟාගෙන ආ යහපත් ප්‍රතිරූපය 90 දශකයේ අග භාගය වන විටදී කඩා වැටෙන ලකුණු පහළ වුණි. ඇය පෙර මෙන් සම්මුඛ සාකච්ඡා, පෙර පුහුණුවීම් කටයුතුවලට නොපැමිණියාය. ඇය කළේ පෙර දැනුම් දීමකින් තොරව එම අවස්ථා මඟහැරීමයි. නියමිත වෙලාවට නියමිත කටයුතුª කරමින් සිටි විට්නිගේ අමුතු හැසිරීම පිළිබඳ බොහෝ දෙනා තුළ ඇතිවූයේ කුතුහලයකි. කළු ජාතික කාන්තාවක් වුවත් දුටු අයගේ සිත වසඟයට ගත හැකි රූපයක් හිමිව තිබූ විට්නිගේ සිරුර එක් වරම කෙසඟ වන්නට විය.ඇගේ සැමියා ඇයව මත්ද්‍රව්‍යවලට අබ්බැහි කර ඇති බවට ඒ සමඟ කටකතා පැතිර යන්නට විය. ඇය මෙයට කිසිම ප්‍රතිචාරයක් නොදැක්වූවත් වසර 2000 ජනවාරි මසදී හවායි ගුවන් තොටුපළේදී මර්හුවානා නමැති මත්ද්‍රව්‍ය ළඟ තබාගැනීම හා භාවිතා කිරීම යන චෝදනා යටතේ ආරක්ෂක නිලධාරීන් විට්නි සහ ඇගේ සැමියා අත්අඩංගුවට ගැනීමත් සමඟ පැතිර ගිය කටකතා සියල්ල සත්‍ය වූයේය. මේ සිදුවීමෙන් මාස 2කට පසු ඇයව සංගීත ලොවට හඳුන්වා දුන් ක්ලයි ඩේවිස්ගේ් සංගීත ප්‍රසංගයකට පවා සහභාගී නොවූවාය. මේ නිසාම ඇකඩමි සම්මාන උළෙලේදී විට්නි ඉදිරිපත් කිරීමට තිබූ අංගයකින් ඇය ඉවත් කරන ලදී. මෙසේ දිනෙන් දිනම පරිහානියට පත්වුණු විට්නිගේ හැසිරිම ඇය ජීවිතයේ අඳුරු කාල පරිච්ඡේදයක් කරා ගෙන ගියේය.මේ මුළු කාලය පුරාම ඇය විසින් වරින් වර ගීත ඇල්බම නිකුත් කළත් ඒ කිසිවක් ජනප්‍රිය වුණේ නැත. අඩුම තරමින් ඇය ඒ කාලය පුරාවටම ගීත ගායනා කළා දැයි බොහෝදෙනකු දැන සිටියේ නැත. දශක දෙකක් පුරා තරු අතර ඉහළින්ම වැජඹුණ දිදුලන තාරකාවක් වූ විට්නි හුස්ටන් එක්වරම සැඟවී ගියේ නැවත එම තාරකාව කිසි දිනෙක දිදුලන්නේ නැතැයි යන විශ්වාසයක් බොහෝ දෙනා තුළ ඇති කරමිනි. 2006 දී විට්නි ඇයව මේ අගාධයට තල්ලු කර දැමූ ඇගේ සැමියා වූ බොබි බ්‍රවුන්ගෙන් දික්කසාද වූයේ තම දුවගේ භාරකාරත්වයත් සමඟයි.කලක් නිහඬව තිබූ විට්නිගේ ගායන හැකියාව නැවතත් පණගැන්වීමට ඇය දිරිමත් කළේ ඇය සතු ආත්ම ශක්තියයි. ඇගේ ජීවන මගේ අඳුරු සෙවණැලි දුටු අයෙකු විට්නි නාමය නැවත ගොඩනැඟීමට නොහැකි වේවි යැයි සිතුවත් ඒ සියල්ල සිතුවිලිවලට පමණක් සීමා කරමින් විට්නිගේ පුනරාගමනය පසු ගිය දිනක ඔපෙරා වින්ෆි‍්‍ර රූපවාහිනි වැඩසටහනේ දී සිදුවිය.”මනුෂ්‍යයාගේ නියම මනුෂ්‍යත්වය හා ශ්‍රේෂ්ඨත්වය රඳා පවතින්නේ ඔහු ගේ වැටි වැටි නැඟිටීම තුළයි.” විට්නිගේ ජීවිතයේ අඳුරු අතීතය එසේ වළලා දමා නැවත නැඟී සිටීමට වෙර දරන ඇගේ නොපසුබට උත්සාහය දුටු එදින වැඩසටහනට සහභාගි වූ සැමදෙනාගේම නෙතට සතුටු කඳුළක් එක්කළේය.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=av10092611</link>
    <topic>ඇගේ දිවි අරණේ මැණික් පහන් වැට දැල්වේවා කියා මං ප්‍රාර්ථනා කළා</topic>
    <author>ඉනෝකා සමරවික්‍රම</author>
    <content>ඇගේ දිවි අරණේ මැණික් පහන් වැට දැල්වේවා කියා මං ප්‍රාර්ථනා කළාආචාර්ය අජන්තා රණසිංහඔහු ප්‍රේමය පිළිබඳව අපූරු ගී ලියන්නේ ය. හිත සැනසූ, හිත හැඬවූ ප්‍රේමය වෙනුවෙන් ඔහු ලියූ ගී බොහෝය. ආදරය අත්දැකීම් කොට ලියැවෙන නිර්මාණ පිළිබඳව ප්‍රවීණ ගී පද රචක ආචාර්ය අජන්තා රණසිංහයන් දරන්නේ මෙවැනි අදහසක්.අපේ පැරැණි කවියක් තියෙනවා මෙන්න මේ විදිහට.  ”රාමතේ මොටදකිසි පෙරළියක් නැතිජීවිතේ මොට ද“නෑනා” කෙනෙක් නැති”මේ කවියෙදි ‘නෑනා’ කියලා කියන්නේ පෙම්වතියට. ජීවිතේ තරුණ වියේදී කාටත් හදේ ඇඳි රුවක් තිබෙනවා. කවුරු හරි ඒක එහෙම නෙමෙයි කියනව නම් ඒක බොරුවක්. සංවේදී හැඟීම් සමඟ ඇතිවෙන මේ බැඳීම කායික ඇසුරකට වඩා මානසික බැඳීම පූජනීයයි. හිතේ සුන්දර කාන්තා රූ ඇඳිලා තිබෙනවා. අපි පෙම් කරන්නේ අන්න ඒ හිතේ ඇඳිලා ඉන්න රුවට. කවුරු හරි හමුවුණහම ඒ ප්‍රතිරූපයට ගැළපෙන අය තමයි හිතට ළං කර ගන්නේ, පෙම් කරන්නේ.යොවුන් වියේදී ඔහු ප්‍රේමයක පැටලුණේය. ඒ ප්‍රේමයෙන් වින්දාට වඩා ඔහු විඳෙව්වේය. ප්‍රතික්ෂේප කිරීම්, නොසලකා හැරීම් ඔස්සේ ඔහුගේ සිත කඩාවැටුණේය. ඔහු අතැර ගිය ඇය පතිකුලයට පිවිසුණාය. කලක් ඉතා දැඩි ලෙස පෙම් කළ ඇය පතිකුලයට ගිය බව ඇසූ දා ඔහු හඬා වැටුණේ නැත. ඇයට වෛර කළේ ද නැත. ශාප කළේ නැත. ඔහු මෙසේ ලීවේය.  ”විකසිත පෙම් පොකුරු පියුම්ඔබේ පයට පොඩිවී ගියාදෙන්පතිකුලයට අද මට පිටුපා යනමගේ සොඳුරු ළඳුනේ....”අමරදේවයන් ගයන මේ ගීතය සංගීතවත් කළේ නැසීගිය සංගීතඥ ප්‍රේමසිරි කේමදාසයන්ය.”මං මගේ ජීවිතේ දැඩි ලෙස පෙම්කරලා තියෙන්නේ දෙන්නටයි. පළමු කෙනා මාව අමානුෂික අයුරින් ප්‍රතික්ෂේප කළා. ඇය තුළ තිබුණේ ප්‍රේමයට වඩා වෙනත් බලාපොරොත්තු. ඇගෙයි මගෙයි ප්‍රේමය වසර දෙකහමාරක් පමණ තිබෙන්න ඇති. මාව හැර ගියාට ඇය නරක චරිතයක් නෙමෙයි. මුල් කාලේ ලියැවුණු මගේ බොහෝ ගී වලට පාදක වූ චරිතය ඇය. ඇය යන්න ගියේ ගිනි නිවන හමුදාවටවත් නිවන්න බැරි ගින්නක් හිතේ ඉතිරි කරලා. ඇයට ඕන වුණේ ජනප්‍රියත්වය, නිළියක් වෙන්න, මුදල්.. ලොකු ගෙවල්.. ඒත් මට ඕන වුණේ නැහැ නිළියක්.මට ඕන වුණේ සාමකාමීව නිදහස් ජීවිතයක් ගතකරන්න. අපි වෙන්වුණේ ඒ නිසයි. ඇය මාව අතහැරලා ගියහම මම සියලු දේ අතහැරලා ගමට ගියා. මං හිතා ගත්තා ජීවිතේ ගොඩ එනවා කියලා. ඒත් ඈ ගිය අලුත හිත හදාගන්න අමාරුයි. උදේ නැගිට්ට හැටියේ හීන්දාඩිය දානවා. ගිනිපත්තු වෙනවා. ඇඟ අප්‍රාණික වෙනවා. මේක තමයි ඇත්ත. එහෙම වුණේ ඇයට බැඳි පෙම අප්‍රමාණ නිසා. ඈ විවාහ වුණා කියන ආරංචිය ලැබුණාම මට ඇයට පිහියෙන් අනින්න හිතුණේ නැහැ. මගේ හිතේ ඈ වෙනුවෙන් ප්‍රාර්ථනයක් තිබුණා. ඒ ප්‍රාර්ථනය තමයි පසු කාලයක ගීතයකට අත්දැකීම වුණේ.  තනිකම රජයන පාළු විමානේගොම්මන් කළුවර හඬා වැටෙද්දීඔබ දිවි අරණේ රුවන් විජිතයේමැණික් පහන් වැට දැල්වේවා.ප්‍රේමය බිඳීගිය දා තමන් හැරගිය පෙම්වතිය වෙනුවෙන්, ඇගේ ජීවිතය සොඳුරු වේවා යැයි කියා ප්‍රාර්ථනය කරන්නට හැකිනම් එය බොහෝ වටින්නේය.ඇට පෙම්කරන කාලයේ ඔහු ඇයත් සමඟ කොළඹ පාරවල්වල ඇවිද ගියේය. ඇතැම්විට අතේ ඇති මුදලට බස් රථයක ගොස් ඉතිරි ටික පයින් ඇවිද ගියේය. ඔහුටත් ඇයටත් කතාකරගන්නට බොහෝ දේ තිබිණි. ඒ ආගිය ගමන්වලදී බොහෝ විට ඔවුන් හමුවූයේ මැයි ගස් තිබූ මාවතකය.මේ ආගිය ගමන්වලදී ඇය කතා කළාට වඩා කළේ සණ්ඩු වෙන එක. මගේ පෙම්වතිය නරක නැහැ. නමුත් ඇය කළේ මගේ හිත රිදවන දේවල්. “මේ මැයි ගහ යට” ගීයට තේමාවුණ මැයි ගහ තිබුණේ බේස්ලයින් පාරේ මවුන්ට්මේරි තියෙන හරියේ.මේ පාරේ හුඟක් මැයි ගස් තිබුණා. අපි හමුවුණේ ඒ හරියෙදි. මල් පිපෙන කාලෙට ගහ පිරෙන්න මල් පිපෙනවා. ඇය මගෙන් වෙන්වෙලා අවුරුදු දහයකට විතර පස්සේ මම මේ පාරෙන් මගේ කාර් එකේ ගමට ගියා.මට මැයි ගහ දැක්කම අතීතය මතක් වුණා. මම කාර් එකෙන් බැහැලා ඒ ගහ යටට ගියා.එදත් මැයි මල් වැටිලා තිබුණා. හීන් පොද වැස්සක් වැටුණා. මට අදටත් තේරෙන්නේ නැහැ මං ඇයි එදා ඒ ගහ යට නතර වුණේ කියලා. වැස්ස තුරල් වුණා.මට අතීතය මතක් වුණා. මම ඒ කාලේ ගී ලියන්නේ නැහැ. මේ අත්දැකීම මගේ හිත අස්සේ තිබුණා.එය තමයි පසුකලෙක ගීයක් ලෙස ලියැවුණේ.මෙල්රෝයි ධර්මරත්න සංගීතවත් කළ මිල්ටන් මල්ලවාරච්චි ගැයූ ගීතය අද ද බෙහෙවින් ජනප්‍රියය.  මේ මැයි ගහ යට දවසක් දාවැස්සට අපි උන්නාරතු කැට වාගේමැයි මල් පිපිලාඅපට සෙවණ දුන්නා...ඒ එදාය. තනිවූ පසු මැයි ගසයට සෙවණ ලබන්නට සිටියේ අතීතයේ දුක්දොම්නස් තුරුළු කරගත් ඔහු පමණි.බිඳී ගිය ප්‍රේමය වෙනුවෙන් අජන්තා රණසිංහයන් ලියූ පළමුවැනි ගීය  ”මගේ හද ඇඳිඔබේ පිළිරුවපැතුම් වෙරළේ තනිවෙලාදයා විරහිත සරා යුගනෙතසිතක නටඹුන් අතුරලා”මහාචාර්ය සනත් නන්දසිරි සංගීතවත් කර මේ ගීත ගැන ඔහු කිව්වේ අපූරු කතාවක්. මම දවසක් මගේ පෙම්වතිය හීනෙන් දැක්කා. ඇය මට කිව්වා “ඔයා ලියපු ඕන ගීයක් මට අහන්න පුළුවන්. හැබැයි මේ ගීතය නම් අහන්න බැහැ” කියලා. එතකොට මම කියපු දේ නම් මට මතක නැහැ.ඇය මා හැරගිය මුල්ම කාලේ පුංචි තරහවක් හිතේ තිබුණා. ඒ තරහව සමඟ තමයි මේ ගීතය ලියැවුණේ. ඒ තරහව ඇයට පිහියෙන් අනින්න, ඇසිඩ් ගහන්න හිතෙන තරම් තරහවක් නෙමෙයි. අපේ ගම්වල කියන විදිහට ඇය මට දුන්නේ “ඉහළගං හතේ යන්න” බූට් එකක් .  ”ඔබේ සෙනෙහස මට උරුම වුණුරුසිරු බොඳ වී අඳුර ගැවසුණුඑවන් රුසිත් පහන් කවුළුවපාළු රැහැනින් සිරකලා”පෙරදා පෙම්වතිය විසින් හෝදාපාළුවට ලක්කළ ඔහුගේ ජීවිතය යළිත් විකසිත කරවූයේ ඇයයි.එක ගැහැනියක් විසින් විනාශ කළ මගේ ජීවිතය ගොඩනැඟුවේ ඇයයි. මගේ ජීවිතයේ ආලෝකය වුණේ ඇයයි. ජීවිතේ හැඩගස්ව ගන්න උදව් කළේ ඇයයි. ඈ මගේ බිරිය සරෝජනී. මං ඒ කාලේ ලේක්හවුස් එකේ දිනමිණ පත්තරේ ‘සබ් එඩිටර් කෙනෙක්’ ගෙදර එන්නේ රෑවෙලා. බිරිය හැමදාම මා එනතුරු අවදියෙන් ඉන්නවා. එදිනෙදා වෙච්ච දේවල් මා ඇයට කියනවා. එක දවසක් ගෙදර එද්දි ඇය නිදි. මට දුක හිතුණා ඇහැරවන්න. මම කෑම කාලා සද්ධ නොකර නිදියගන්න උත්සාහ කළා.නමුත් ඇයත් සමඟ වෙනදා වගේ දවසේ සිදුවීම් කියලා කතා බහ කරන්නේ නැතිව නින්ද යන්නේ නැහැ. ඒත් මම ඇයව අවදි කළේ නැහැ.ජෝතිපාලයන් ගයන “නින්ද නේන රාත්‍රියේ” ලිව්වේ ඇය වෙනුවෙන්. බිරිඳට මා සිතේ තිබෙන භක්තිය ගෞරවය ආදර සියල්ල මේ ගීයෙන් ලියූවා.”නින්ද නේන රාත්‍රියේමේ පාළු කාන්සියේපායා අරුන්දතී තරුවෙන්එන්න කාන්තියේඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=av10092612</link>
    <topic>ඉඩ ලැබෙන හැම වෙලාවෙම මං එයා ළඟට යනවා</topic>
    <author>ගාමිණී සුසන්ත</author>
    <content>ඉඩ ලැබෙන හැම වෙලාවෙම මං එයා ළඟට යනවාවිනූ වෙත්තමුනිදක්ෂ යොවුන් රංගන ශිල්පිනියක වන විනූ වෙත්තමුනි රංගනයට පිවිසියේ එරංග සේනාරත්න අධ්‍යක්ෂණය කළ ‘මායා ඇවනි්‍යු’ ටෙලිනාට්‍යයේ රඟපාමිනි.විනූ මේ වන විට ටෙලිනාට්‍ය චිත්‍රපට රැසකම රඟපාමින් තම රංගන හැකියාව පෙන්වා ඇත. එමෙන්ම ඇය චිත්‍රපට නිෂ්පාදිකාවක ද වන්නීය.මේ දිනවල නිරත වී සිටින කලා කටයුතු මෙනවා ද?පසුගිය දිනවල වැඩ අවසන් වුණු කල්‍යාණ චන්ද්‍රසේකරගේ ‘කිරි කවඩි’ ටෙලිනාට්‍යයට මම රංගනයෙන් දායක වුණා. එහිදී අපේ නිළි රැජින මාලිනී ෆොන්සේකා සමඟ මට රඟපාන්න ලැබුණා. ඒක මගෙ රංගන ජීවිතයේ ලැබුණු වැදගත්ම අවස්ථාවක්.එහි මම රඟපෑවේ ද්‍රවිඩ ජාතික කාන්තාවකගේ චරිතයක්. තවත් ටෙලිනාට්‍ය කීපයකම මම මේ දවස්වල වැඩ කරනවා. ඒ වගේම මම රංගනයෙන් දායක වුණු අනුර මාපිටිගමගේ සුළ මුල මොළ, චන්ද්‍රරත්න මාපිටිගමගේ “සෝබන සේවය” ටෙලිනාට්‍යවලටත්, චන්ද්‍රරත්න මාපිටිගමගේ ‘ඉමක පෙම’, ‘සරා’, කියන චිත්‍රපට වලත් ඉදිරියේදී පේ‍්‍රක්ෂකයින්ට දැකගන්න ලැබේවි.චිත්‍රපට සහ ටෙලිනාට්‍ය ගණනාවකට ඔබ දෙමළ චරිත රඟපාල තියෙනව. ඒකට විශේෂත්වයක් තියෙනව ද?හැටන්, නුවරඑළිය වැනි ප්‍රදේශවල ඉන්න කාලෙ ද්‍රවිඩ ජාතිකයින් ඉතාම සමීපව මම ඇසුරු කරල තියෙනව. ඔවුන්ගෙ භාෂාව හැසිරවීමේ විලාසය ඔවුන්ගේ ගති පැවතුම් මට ගොඩක් හුරුයි.දෙමළ භාෂාව තරමක් දුරට කතා කිරීමේ හැකියාවත් තිබෙනව. ඒ නිසා දෙමළ චරිතයකට සාධාරණයක් ඉටු කිරීමේ හැකියාව මට තියෙනව කියල හිතනව. ඒ නිසා වෙන්න ඕන අධ්‍යක්ෂවරු මට දෙමළ චරිත රඟපෑමට ආරාධනය කරන්නේ.ඔබ නිෂ්පාදනය කළ ‘සිහින දෙව්දුව‘ චිත්‍රපටය සාර්ථක වුණා ද?ඔව්. ‘සිහින දෙව්දුව‘ පේ‍්‍රක්ෂකයින් ඉතා හොඳින් වැළඳ ගත්තා. ඒ චිත්‍රපටයෙ වැඩ සියල්ලම කරන්න වුණේ ඉන්දියාවෙදි. ලංකාවෙ ඒවට පහසුකම් නෑ. ඒ නිසා චිත්‍රපටය නිෂ්පාදනයට විශාල මුදලක් ගියා.චිත්‍රපටයෙන් මට ආර්ථික වාසියක් නොලැබුණත් එය නිෂ්පාදනය කිරීම ගැන මම තෘප්තිමත්. ‘සිහින දෙව්දුව‘ මම කළේ මීට වසර 7 කට පමණ ඉස්සර. දැන් ජනපි‍්‍රයත්වයට පත්වෙලා ඉන්න නළු නිළියන් රැසක්ම සිහින දෙව්දුව, චිත්‍රපටයෙන් සිනමාවට ආවා. නවකයින් පිරිසකට අත දීමට ලැබීම මට සතුටක්.ඉදිරියේදී කරන්න බලාපොරොත්තු වන නිර්මාණ කටයුතු මොනවා ද?ක්‍රියාදාම චිත්‍රපටයක් නිෂ්පාදනය කරන්න මම දැන් සියලු කටයුතු සැලසුම් කරලයි තියෙන්නෙ. ඒක ‘සිහින දෙව්දුව‘ චිත්‍රපටයට වඩා ගොඩක් වෙනස් ආකාරයෙනුයි කරන්නෙ. අපේ රටේ රංගන ශිල්පීන්ගෙ ශිල්පිනියන්ගෙ හැකියාවන් ලොවටම පෙන්වන්න ඒ චිත්‍රපටය හොඳ අවස්ථාවක් වේවි. මමත් මෙහි රඟපානව. මේ චිත්‍රපටය අධ්‍යක්ෂණය කරන්නේ ඉන්දීය ජාතික චිත්‍රපට අධ්‍යක්ෂවරයෙක්. දැන්ම ඔහුගේ නම හෙළි කරන්න මම කැමැති නෑ. ඔහුගේ් චිත්‍රපට ඉතාම සාර්ථකව ඉන්දියාවේ තිරගත වෙනවා. තව මාස 5 කින් පමණ එහි රූපගත කිරීම් පටන්ගන්න සූදානම්.කලාත්මක චිත්‍රපටයක් නිෂ්පාදනය කරන්න අදහසක් නැතිද?මම චිත්‍රපට නිෂ්පාදනය කරන්නෙ පේ‍්‍රක්ෂකයින්ට බලන්න; සම්මාන බලාගෙන නෙමෙයි.මගෙ චිත්‍රපට පේ‍්‍රක්ෂකයො බැලුවොත් විතරයිනෙ මට තවත් චිත්‍රපටයක් නිෂ්පාදනය කරන්න හැකියාව ලැබෙන්නෙ. ඒ වගේ ම මම කැමැතියි හැම තිස්සෙම සිනමාවෙන් සුන්දරත්වය ඉදිරිපත් කරන්න. ඒ නිසයි මම වාණිජමය චිත්‍රපට නිෂ්පාදනය කරන්නේ.ඔබ චිත්‍රපට නිෂ්පාදනය කරන්නේ ඔබට රඟපාන්න ද?නැහැ. මට රඟපාන්න මම චිත්‍රපට නිෂ්පාදනය කරන්නේ නෑ. මට රඟපාන්න ඕන තරම් අවස්ථා තියෙනව. හැබැයි මට ගැළපෙන චරිතයක් පිටපතේ තිබුණොත් මම රඟපානව. ඉදිරියේදී මම කරන චිත්‍රපටවල මම රඟ නොපාන්න පුළුවන්.කලාව ඔබේ රැකියාව ද?නැහැ. කලාව රැකියාවක් ලෙස අපේ රටේ කරන්න අමාරුයි. දැන් අධ්‍යක්ෂවරයෙක් චිත්‍රපටයක් නිෂ්පාදනය කරන්න කෙනෙක් හොයාගන්නෙ ඉතාම අමාරුවෙන්. ලංකාවේ චිත්‍රපට හැදෙන සංඛ්‍යාව අඩුවීමයි මේකට හේතුව.කොහොමද විවාහ ජීවිතේ.මගෙ සැමියා ඉන්නෙ එංගලන්තයෙ. පසුගිය මාස දෙක තුනේ මම හිටියෙ එයා ළඟ. ඉඩ ලැබෙන හැම වෙලාවෙම ඔහු ළඟට යනවා. ඔහු එංගලන්තයේ රැකියාව කරන නිසා ඔහුට නිතර ලංකාවට එන්න අපහසුයි. පවුල් ජීවිතයත් කලා කටයුතුත් සාර්ථකව කරගෙන යන්න ඔහුගෙන් හොඳ සහායක් ලැබෙනවා.ගාමිණී සුසන්තඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=av10092613</link>
    <topic>ඔබ ද ලක්ෂපති මම ද ලක්ෂපති දැනුමෙන් ජය ලැබිය යුතුයි</topic>
    <author>වසන්ත ජයසිංහ ආරච්චිගේ ඡායාරූපය - ගීත් ද මැල්</author>
    <content>ඔබ ද ලක්ෂපති මම ද ලක්ෂපති දැනුමෙන් ජය ලැබිය යුතුයි‘ඔබ ද ලක්ෂපති මම ද ලක්ෂපති’. මේ සිරස ටී.වී. ආරම්භ කළ නවතම රියැලිටි ටී.වී. වැඩසටහනයි. හැමදාමත් රියැලිටි ටී.වී. කරණයේ වෙනසක් කළ සිරස මෙවර වෙනසකට ලක් කරන වැඩසටහන පිළිබඳව පසුගිය දවසක ‘ඔබ ද ලක්ෂපති මම ද ලක්ෂපති’ වැඩසටහනේ විධායක අධ්‍යක්ෂ සහ සිරස ටී.වී. නිර්මාණ අධ්‍යක්ෂ නිලේන්ද්‍ර දේශප්‍රිය හා කළ සංලාපයයි මේ.ඔබ ද ලක්ෂපති මම ද ලක්ෂපති’ මොකක්ද මේ අලුත් ම රියැලිටි ටී.වී. වැඩසටහන.මේ වැඩසටහන කරන්න අපි පටන් ගත්තේ 2001 දී. ඇත්තටම මේ අවුරුදු 9 ක් පරණ කතාවක් අපි නැවත මතු කරන්නේ. ලෝකයේ මේ වැඩසටහන රටවල් 67 ක සාර්ථකව විකාශනය වුණා. එහි සිංහල නිෂ්පාදනයයි මේ. අපට හැකියාව ලැබුණා මෙහි වරලත් හිමිකාරිත්වය ලබාගන්න.මේ වැඩසටහනට ඍජුව දුරකතනයෙන් ප්‍රේක්ෂක සම්බන්ධ වීමයි වැදගත්. නමුත් ඒ අවශ්‍ය යටිතල පහසුකම් අපට 2001 වෙනකොට තිබුණේ නැහැ. මේ දර්ශන පසුතල ඉදි කරන්න ඕන අමුද්‍රව්‍ය සෙවීමේ ගැටලුවක් තිබුණා. ඒ නිසයි අපි සුපර්ස්ටාර් කරා යොමුවෙන්නේ. ඒ අතරෙදි මේ ලක්ෂපතියා වැඩසටහනට අවශ්‍ය පසුබිම අපි සකස් කරමින් හිටියේ.විශේෂයෙන් මම ඉන්දියාවේදී මේ පිළිබඳ පුහුණුවකුත් ලැබුවා. දැන් අපි සූදානම් ‘ඔබද ලක්ෂපතියා මම ද ලක්ෂපතියා’ පටන් ගන්න. ඇත්තටම මෙය දැනුම මිනුම් ආකෘතියේ රියැලිටි ටී.වී. වැඩසටහනක් කිව්වොත් හරි.දැන් මෙවැනි වැඩසටහනක් ලංකාවට ගෙන ඒමෙන් මොකක්ද සිරස බලාපොරොත්තු වෙන්නේ.මෙහෙමයි යම් කාලයක අපට මාධ්‍යය පිළිබඳ පුළුල් දැනුමක් ලබන්න පුළුවන් ක්‍රමෝපාය තිබුණේ බොහෝම අඩුවෙන්. ඒ වගේ ම අපේ රටේ වසර 30 ක් පුරා තිබුණේ යුදමය තත්ත්වයක්. ඒත් දැන් අපි හරි වාසනාවන්තයි. ඒ සියල්ල පරාජය කර ජයග්‍රාහී මානසිකත්වයක අපි ඉන්නේ. මේ නිසා ඒකාකාරී ජීවිතයක හිටපු මිනිසුන්ට ජීවිතයට ආලෝකයක් ලබාදෙන්න පුළුවන් වැඩසටහන් අප අතින් නිෂ්පාදනය වුණා.එහි එක් පියවරක ගමේ හිටපු තරණ පිරිසට ඉහළට ඇවිල්ලා ජනතාවගේ පරමාධිපත්‍යයෙන් ඉහළට ඔසවා තියන්න පුළුවන් වුණා. දැන් මේ ලක්ෂපතියා හරහා සිදුවෙනවා තමන්ටම තමන් ගැන නිර්ණය කරන්න. තමන්ම ලබා දෙන දුරකතන ඇමතුමෙන් තමන්ගේ බුද්ධිමය පරිසරය මත පුළුවන් ජයග්‍රාහිකයකු වන්න. හැකි නම් ලක්ෂ 20 ම ජයග්‍රහණය කරන්න. මෙතනදි දිග හැරෙන්නේ මිනිසුන්ගේ ජිවිතය. තමන්ගේ දැනුම මත පුළුවන් මේ ක්‍රියාදාමයේ ජයග්‍රහණ ලබාගන්න.ලකී ඩයස්ඒත් මෙය තවත් ප්‍රශ්න විචාරාත්මක වැඩසටහනක් පමණක් ම වෙයිද?මෙහෙමයි. ඔබ එය අහපු එක හොඳයි. මේ වෙනකොට අනෙකුත් මාධ්‍යයන් හි සිදුවන දේවල් ගැන කතා කරන්න සදාචාරාත්මක අයිතියක් මට නැහැ. නමුත් මේ මාසේ 25 සිට ඔක්තෝබර් 02 දක්වා දින මේ වැඩසටහන සිරස TV ඔස්සේ රාත්‍රි 9 ට බලන්න. ඔබ අහන ප්‍රශ්නයට පිළිතුර එතැනදී විග්‍රහ වේවි. අනෙක අපි කියන්න ඕන මේ ආකෘතිය අනුකරණය කරන්නවත් ප්‍රතිනිර්මාණය කරන්නවත් කෙනෙකුට නොහැකියි.මෙතැනදි වැඩසටහන ඉදිරිපත් කරන්න ලකී ඩයස් තෝරාගන්න හේතු වුණේ මොකක්ද?ජිවතුන් අතර සිටියා නම් මේ වැඩසටහනට අනිවාර්යයෙන් එකතු වෙන්නේ ගාමිණී ෆොන්සේකා මහත්මයා. ඉන්දියාවේ මේ වැඩසටහනට එකතු වුණේ සුපිරි නළු අමිතාබ් බච්චන්.නමුත් ගාමිණී ෆොන්සේකා මහත්මයාගේ අවසන් චිත්‍රපටය ‘අන්තිම රැය’ චිත්‍රපටයේ ලකිත් මමත් වැඩ කළා. එතැනදී ලකී ඩයස් කියන රංගන ශිල්පියා පිළිබඳව ගාමිණී ෆොන්සේකා පුන පුනා කියනවා ඔහු සුපිරි රංගන ශිල්පියෙක් බව.සිරස ටී.වී. නිර්මාණ අධ්‍යක්ෂනිලේන්ද්‍ර දේශප්‍රියඒ වගේ ම ඔහු තුළ හැකියාවන් ප්‍රබල බව. ඒ නිසා චරිතවලට පමණක් සීමා කරලා තියෙන ඔහු මෙතැනදී වෙනත්ම ඉසව්වකට රැගෙන යනවා. ඒ අභියෝගයට නියම සුදුස්සා ඔහු බව ඔප්පු කරන්න අවස්ථාව ඔහුට ලැබුණා. එය මේ වැඩසටහනෙන් පෙනේවි.ඔය කියන විදිහට සිංහල කතා කරන අයට මේ වැඩසටහනෙන් අවස්ථාව ලැබුණත් සිංහල කතා කරන්න බැරි අයට අවස්ථාවක් නැහැ. මෙය යම් අසාධාරණයක් නෙමෙයිද?ඔව් ඔය ගැටලුව තියෙන නිසා දෙමළ කතා කරන අයට මේ වැඩසටහනම ශක්ති ටී.වී. නාලිකාව හරහා මේ විදිහට විකාශය කරන්න අපි සූදානම් කරගෙන යනවා. මේ සඳහා ජාති ආගම් භේදයක් නැහැ. සිංහල කතා කරන්න පුළුවන් නම් වයස අවුරුදු 18 ට වැඩි නම් ඕනෑ ම ශ්‍රී ලාංකිකයකුට මේ සඳහා සහභාගි වෙන්න පුළුවන්.මෙය දැනුම පිළිබඳ ආකර්ෂණීය ප්‍රශ්න විචාරාත්මක වැඩසටහනක්. කවුද මේ ප්‍රශ්නාවලි හදන්නේ. මොකක්ද ප්‍රමිතිය.අපි මෙතැතනදී ප්‍රශ්න සැකසීමේ යම් ක්‍රමවේදයක් තියෙනවා. කලාව, සංස්කෘතිය, භූගෝලය, ඉතිහාසය, සොබාදහම, කාලීන තොරතුරු, ක්‍රීඩා මේ සියලු විෂයයන් ආවරණය වෙන ප්‍රශ්නාවලියක් නිර්මාණය වෙන්නේ. ඒ සඳහා ආචාර්ය, මහාචාර්යවරුන් ඇතුළු විද්වත් මඩුල්ලක් දායකත්වය දෙන බව මම කියන්න ඕන.වසන්ත ජයසිංහ ආරච්චිගේ ඡායාරූපය - ගීත් ද මැල් කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=av10092614</link>
    <topic>කාටත් සරණ වූ සංඝදාස</topic>
    <author>රූපසේන සිල්වා</author>
    <content>කාටත් සරණ වූ සංඝදාස’තෙවත’ චිත්‍රපටයේ එන එක් අර්ධ වෘත්තාන්ත චිත්‍රපටයක් වූයේ ‘පික්චර් පිස්සා’ය. එහි එන ප්‍රධාන චරිතය බණ්ඩායි. නව අදහස්වලින් පොහොසත් ඔහු බටහිර ගොපලු චිත්‍රපට නැරඹීමට දක්වන්නේ අසම්මත ආශාවකි. මේ නිසා ගමේ කොයි කවුරුත් පික්චර් පිස්සකු ලෙස සමච්චලයට ලක්වන ඔහු අවසානයේ කයිරාටිකයන්ගෙන් ගම බේරා ගන්නේ චිත්‍රපටයක වීරයා සේය.මේ පුවත හදිසියේ මතකයට නැඟුණේ ඉකුත් 18 වැනිදා අප හැර ගිය ටී.එම්.සංඝදාසගේ අභාවය සැළවීමත් සමඟය. ඇත්ත වශයෙන්ම ‘තෙවතේ’ එන බණ්ඩාටත් වඩා සංඝදාස පික්චර් පිස්සෙකි. නරඹන අතර චරිත මනසින් රඟපෑවේය. ඒත් හිත හොඳ පිස්සෙකි. මෙවන් දුර්ලභ ප්‍රේක්ෂකයන් නැවත ගැලරියෙන් බිහිවන්නේ නැත.සිනමාවට දිවි හිමියෙන් අපරිමිත ආදරයක්, ළෙන්ගතුකමක් දැක්වූ සංඝදාස එයින් සිය ස්ථාවර ජීවන ගමන වගේම ජනප්‍රියත්වය නිබඳව තමා සතු කරගත්තේය. ඔහු නොහඳුනන සිනමා ශිල්පියකු දේශීය සිනමා කලාවේ නොසිටි තරම්ය. ඔහු උපකාර කළ හා ඔහුගෙන් උපකාර ලබා ගත් අයද අපමණය.1942 ඔක්තෝබර් 13 වැනිදා කොළඹ ග්‍රෑන්ඩ්පාස් හී ජන්ම ලාභය ලැබූ ග්‍රේෂන් කතෝලික පවුලක දසවැනි දරුවා විය. ඔහුට වැඩිමහල් සහෝදර සහෝදරියන් අඩු වයසින් මියයෑම නිසා ඊට පිළියමක් හැටියට දෙමාපියෝ ඔහු සඝ සතු කළහ. ග්‍රේෂන් පසුව සංඝදාස වූයේ එයාකාරටය. නමුත් තෙන්නකෝන් මුදියන්සේලාගේ සංඝදාස නමින් අප හැඳින්විය යුතු ටී.එම්.සංඝදාස අධ්‍යාපනය ලැබුවේ ශාන්ත ජෝශප් රෝමානු කතෝලික විදුහලෙනි. ඉගෙනගන්නා අතර චිත්‍රපට නැරඹීමට ඔහු මහත් ගිජුකමක් දැක්වීය.මේ නිසා ශාන්ත ජෝශප් රෝමානු කතෝලික විදුහලේ සිටි එකම පික්චර් පිස්සා ඔහු වූයේය. ඔහු සිංහල චිත්‍රපට පමණක් නොව හින්දි, දෙමළ, හා බටහිර චිත්‍රපට එකක් නෑර නැරඹුවේය. ඇතැම් දිනවල දවසේ දර්ශන තුනම බැලීම ඔහුට ගාණක් නොවීය.මෙකී අමරණීය මතකය පසුකලක අවදි කරමින් සංඝදාස අර්ථවත් සිනමා ලිිපි රැසක් පුවත්පත්වලට සැපයුවේය. සිංහල සිනමා වංශ කතාව ඔහු ලියූ එවන් ලිපි මාලාවකි. එහි විශේෂත්වයක් වූයේ චිත්‍රපටයක නළු නිළි කාර්මික ශිල්පී තොරතුරු හා විශේෂිත සිදුවීම් සමඟ එම චිත්‍රපටයේ ජනප්‍රිය ගීතයක් ඉදිරිපත් කොට තිබීමයි. ඔහුගේ බලාපොරොත්තුවක්ව පැවැති තම සිනමා චරිතාපදානය ලියවුණා නම් සිංහල සිනමාවේ තවත් සැඟවුණු බොහෝ පුවත් හෙළිදරව්වීමට ඉඩ තිබුණි.පාසල් දිවිය නිමාවීමෙන් ඉක්බිති කොළඹ නගර සභාවට අනුබද්ධිත නාගරික කර්මාන්ත ශාලා දෙපාර්තමේන්තුවේ අනියම් සේවක තනතුරක් ලබාගත් සංඝදාස එඩිතරකම හා සුහදශීලීභාවය නිසාම ටික කලකින් ඉහළ තනතුරු සඳහා ක්‍රමක්‍රමයෙන් පියමං කළේය. ජාතික සේවක සංගමයේ පළාත් පාලන ශාඛාවේ ලේකම් ධූරයට පත්වන ඔහු ක්‍රියාකාරී දේශපාලනයට ප්‍රවිෂ්ට වන්නේ එතැනිනි. ආර්.ප්‍රේමදාස මැතිතුමාගේ අනුගාමිකයකු වශයෙන් පෙරට එන සංඝදාස කොළඹ නාගරික මන්ත්‍රී ධූරයට පත්වන්නේ එක්සත් ජාතික පාක්ෂිකයකු හැටියටය.එහෙත් නොහොඳ නෝක්කාඩු දේශපාලනයට කිසිසේත් නොසතුටු ඔහු තම පාක්ෂිකයන්ට වගේම විරුද්ධ පාක්ෂිකයන්ටත් කළ යුතු වැඩ කර දුන්නේය. විශේෂයෙන් ඔහු කලාකරුවන්ට හැකිපමණින් ඉටු කළ දේ බොහෝය. මේ නිසාම ඔහු 1990 ගණන්වල චිත්‍රපට සංස්ථාවේ ක්‍රියාකාරී අධ්‍යක්ෂවරයෙක් ලෙස පත්ව සිටියේය. දේශපාලන මාරුවීම් සමඟ ඉන් ඉවත්වන ඔහු නැවත සිනමා ශිල්පීන්ගේ ඉල්ලීම මත වත්මන් රජය චිත්‍රපට සංස්ථාවට පත්කරන්නේ උපදේශකවරයකු වශයෙනි. එවර ඔහුගෙන් සිනමාවට පොදුවේ සිදුවූ නිහඬ සේවය එහි ආගිය අය නිබඳව දනිති.ලංකා කලා පදනම බිහිකළ සංඝදාස එමඟින් කලාකරුවන්ගේ උන්නතිය වෙනුවෙන් කළ සේවාවන් රාශියකි. අසරණ කලාකරුවන්ට පිහිටවීම, මියගිය කලාකරුවන් අනුස්මරණය කිරීම ඉන් කරන ලද ප්‍රධාන කාර්යයන් ස්වල්පයකි. වසරක් පාසා එච්.ආර්.ජෝතිපාල සමරා පවත්වන ‘සිරියමෙ සාරා’ මතකයේ රැඳී තිබෙන ලංකා කලා පදනමේ සංගීත ප්‍රසංගයකි.ජෝතිපාල කොටුවිලගේ ‘වැලිකතරක අතරමඟ’ වේදිකා නාට්‍ය රංගනයෙන් කලා කෙතට පය තබන ටී.එම්.සංඝදාස චිත්‍රපට මෙන්ම ටෙලි නාට්‍ය රංගන ශිල්පියකු ලෙස හඳුනාදිය හැකිය. එම භූ®මිකා අතරින් වතු අධිකාරි (චන්නයි කෙල්ලො දෙන්නයි – 1985) - සේවකයා (යුගාන්තය – 1995), දුෂ්ටයා (අරලිය මල් - 1985), ඇමැතිවරයා (අවුරුදුදා – 1996), වෛද්‍යවරයා (පූජා - 1996), වැඩ වර්ජකයා (සත්‍යග්‍රහණය – 1987), මාධ්‍යවේදියා (නෙළුම් සහ සමන්මලී – 1993), මතකයට නැඟෙයි. සඳකඩ පහන – 1988, උතුර දකුණ –1991, ලොකු දුව - 1996, පුතුනි මට වාසනා (1997), අඳුරු සෙවණැලි - 1999 යන චිත්‍රපටවලත් රඟපෑ එකම ටෙලි නාට්‍යය ‘මිහිකතගේ දරුවෝ’ වෙයි.රූපසේන සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=av10092615</link>
    <topic>කවුළු දොරින්</topic>
    <author>හිරුණි</author>
    <content>කවුළු දොරින්ඔක්තෝබර් 01 දා වෙන්වනුයේ ලෝක ළමා දිනය වෙනුවෙනි. ඉදිරියේදී ප්‍රදර්ශනයට නියමිත සුනිල් අරුණ වීරසිරි ගේ ‘ටිකිරි සුවඳ’ චිත්‍රපටය අපේ රටේ පාසල් දරු දැරියන් වෙනුවෙන් ළමා දිනය දවසට තිරගත කිරීමේ සුවිශේෂී අවස්ථාවක් ගැන පසුගියදා දැනගන්නට ලැබුණා.මේ චිත්‍රපටයේ විශේෂ දර්ශනයක් ලෝක ළමා දිනය යෙදෙන ඔක්තෝබර් 01 දාට වැල්ලවත්ත සැවෝයි සිනමා හලේ දී තිරගත වෙනවා. උදේ 10.30 දර්ශනය තමයි මේ වෙනුවෙන් වෙන්කරලා තිබෙන්නේ. දරුවන් සඳහා මේ චිත්‍රපටය එදින ප්‍රදර්ශනය වන්නේ නොමිලේය. ඉදිරියේදී මේ චිත්‍රපටය ‘ඉර හඳ යට’ චිත්‍රපටයෙන් පසු ඊ.ඒ.පී. මණ්ඩලයේ සැවෝයි ඇතුළු සිනමා ශාලා රැසක තිරගත වීමට නියමිතය.”ඇත්තට දුවා දරුවන්ට ආසාවෙන් නැරඹිය හැකි කතා වස්තුවක් මේකට අන්තර්ගත වෙනවා. විශේෂයෙන්ම සතුට, විනෝදය සමඟ කිසියම් හරවත් දෙයක් දරුවන්ට දෙන එක තමයි ‘ටිකිරි සුවඳ’ චිත්‍රපටයේ අභිමතාර්ථය වුණේ. චිත්‍රපටයේ ප්‍රදර්ශනයට පෙරම අපේ රටේ දරුවන්ට මෙවැනි විශේෂ දර්ශනයක් පෙන්වන්නට ලැබීම ගැනත් මම සතුටු වෙනවා.”චිත්‍රපටයේ අධ්‍යක්ෂවරයා වන සුනිල් අරුණ සිය සතුට ප්‍රකාශ කළේ එලෙසින්.මොන යෝගවලින්ද ඕනේ?නිරෝෂයි – ඉරෝෂයි පුරා වසර කිහිපයක් තිස්සේ හැම සතියේම ඉරිදට අපේ ආලින්දයට එනවා. ඒ සිරස රූපවාහිනියත් සමඟින්. මේ අක්කයි නංගියි දෙන්න අලුත් දෙයක් පටන් අරන් කියලා බොහෝ දෙනෙක් නොදන්නා කරුණක්. පහුගිය කාලේ නිරෝෂා නිතර නිතර ඉන්දියාවට ගිය නිසා බොහෝ දෙනෙක් හිතුවේ ඇය බොලිවුඩ් සබඳතා ගොඩනඟාගැනීම පිණිස ඉන්දියාවට ගියා කියලයි. එහෙත් එහි සැබෑ තත්ත්වය දැන් තමයි අපටත් දැනගන්න ලැබෙන්නේ. ඇත්තටම නිරෝෂා නිතර නිතර ඉන්දියාවට ගිහින් තිබෙන්නේ ඇගේ සමාජ විද්‍යාව පිළිබඳ උපාධිය ලබාගැනීම සඳහායි. ඒ ගමනින්ම තවත් වැදගත් කාර්යයක් ඇය ඉටුකරගෙන තිබෙනවා.ඒ ඉන්දියාවේ සුප්‍රකට යෝගාචාර්යවරයකුගෙන් යෝග පිළිබඳ අධ්‍යයනයක් ලැබීමයි. දැන් නිරෝෂයි – ඉරෝෂයි දෙන්නම යෝග ශාස්ත්‍රාධිපති ලබාගෙනයි ඉන්නේ. මේ අධ්‍යයනයෙන් පසු මේ දෙන්නටම හිත දුන්නේ තමන් ඉගෙනගත් දෙයින් යමක් අපේ රටේ, විශේෂයෙන්ම කාන්තාවන්ට යමක් කිරීමටයි. අපි විශේෂ අවධානය යොමුකරන්නේ යෝග ක්‍රම පිළිබඳව පමණක්ම නොවේ. භාවනා ක්‍රම, යෝග ආසන, මනස සැහැල්ලු කර ගැනීමේ ක්‍රම ඇතුළුව ජීවිතේ අවශ්‍ය සියලුම දේ දෙන්න අපට ඕන වුණා.ඒ කියන්නේ කෙනෙක් අඳින පලඳින විදියට. ෆැෂන් කරන විදියට, ගමන බිමන, කතාව, හැසිරීම මේ හැම දෙයක්ම මෙතැනදි පොදුවේ හැමෝටම පන්ති වශයෙන් කරන දෙයක් නොවෙයි අපි කරන්නේ. කෙනෙකුට රහස්‍ය භාවයෙන් යුතුව, තමන්ට හැකි වේලාවට තනියම කරන්න අවශ්‍ය නම් ඒකටත් අවස්ථා අපි ළඟ තිබෙනවා. කිහිප දෙනෙක් එකතුවෙලා කරන්න ඕන නම් ඒ විදියටත් පුළුවන්. විශේෂයෙන් අපි මේ වැඩසටහන් සඳහා ඉන්දියාවෙන් ගුරුවරුන් ගෙන්න ගන්නවා. යෝග ක්‍රම ගැන අපි ඉගෙන ගත්තා වගේම ඒවා උගන්වන්නත් අපි ඉගෙන ගත්තා. අපි මේ වෙනුවෙන් විශේෂ ස්ථානයක් සූදානම් කරගෙන තිබෙනවා. අපිත් එක්ක කතා බහ කර ගත්තම ඒ තැනට ඇවිත් මේකට සම්බන්ධ වෙන්න පුළුවනි.චිත්‍රපට දෙකකටමුතූට ඇරියුම්පසුගිය සතියේ තවත් අලුත් චිත්‍රපටයක් නැරඹීමේ අවස්ථාව අපට හිමි විය. එහි අධ්‍යක්ෂවරයා වූයේ ප්‍රවීණ ගුවන්විදුලි ශිල්පියෙකු වන ආරියදාස පීරිස්ය. ‘සුභා’ චිත්‍රපටයේ ප්‍රධාන නළු නිළි යුවළ වූයේ සිනමාවට ආධුනික මුහුණු දෙකක් වන මංජුල මොරගහ සමඟ මුතු තරංගාය.මුතු පසුගිය කාලය ඇතුළත ක්ෂේත්‍රය පුරා අතිශයින්ම ජනප්‍රිය වූයේ ස්වර්ණවාහිනියේ මෙගා ස්ටාර් වැඩසටහනින් ගීත ගායනයට එක්වීමෙනි. එහෙත් නොසිතූ® අයුරින් නොසිතූ මොහොතක ඇයට තරගයෙන් ඉවත් වන්නට සිදුවිය.’සුබා’ චිත්‍රපටයට මට සම්බන්ධ වෙන්න අවස්ථාව ලැබුණේ අහම්බයකින් වගේ. ඒ චරිතය තුළ ලොකු දෙයක් කරන්න මට තිබුණේ නෑ. මට හැකි පමණින් මගේ උපරිම දායකත්වය ලබාදුන්නා. මේ අවුරුද්ද අන්තිමට තවත් චිත්‍රපට දෙකකට ආරාධනා ලැබිලා තිබෙනවා. ඒ වගේම මම රඟපාපු ‘ගාමණී’ චිත්‍රපටයත්, ටෙලි නාට්‍ය හතකුත් එන්න තිබෙනවා.මුතුගේ අලුත් තොරතුරුත් සමඟම මෙගා ස්ටාර් සමුගැනීම ගැනත් අපි විමසුවා. ’ඇත්තටම ඒ සමුගැනීම ගැන මම කතා කරන්නටත් කැමැති නෑ. ඒක ප්‍රේක්ෂකයෝ තීරණය කරපු දෙයක් නේ. ප්‍රේක්ෂකයෝ දන්නවා මම ඉන්නේ කොතැනද කියලා. ඒ වගේම තමයි මම ඉන්න ඕන කොතැනද කියලත් ඔවුන් දන්නවා. ඒ නිසා ඒ හැමදේම ගැන මුනිවත රකින එක තමයි වඩා හොඳ. ඉදිරියටත් ඒක තරගයක් විදියට ඉදිරියට යනවා නම් හොඳයි. බොරු දෙයක් කරන්නේ නැතුව.මේ දවස්වලගෙදර කලබලකාරියිරුවන්ති මංගලා ‘පබා’ ටෙලි නාට්‍යයේ ‘කුසී’ ගේ චරිතය නිරූපණය කිරීමෙන් පසු කිසිදු නිර්මාණයක් බාර නොගත් බව පසුගිය දිනක හමුවූ මොහොතක අපට පැවසුවා. එයට විශේෂම හේතුව වුණේ පුරා වසර තුන හමාරක් තිස්සේ ‘පබා’ ටෙලි නාට්‍යය වෙනුවෙන් රුවන්ති කාර්ය බහුල වීමයි.’පබා’ ත් එක්ක එක දිගටම අවුරුදු තුනහමාරක් මම කාර්ය බහුල වෙලා හිටියා. ඒ විතරක් නොවෙයි ඒත් එක්ක තවත් මෙගා නාට්‍ය දෙකකටත් මම සම්බන්ධ වුණා. ඒ හින්ද මට හිතුණා ටික කාලයක් විවේකයෙන් ඉන්න ඕන කියලා. මේ අතරම ඔස්ට්‍රේලියාවේ සහ ඩුබායි වල ඉන්න ‘පබා’ නරඹපු රසික රසිකාවන්ගේ සුහද හමුවකට ආරාධිත අමුත්තිය වශයෙන් සහභාගිවීමේ ආරාධනාවකුත් නාමල් ගේ සංගීත සංදර්ශනයකුත් තිබුණ නිසා පසුගිය කාලේ ඔස්ටේ‍්‍රලියාවේ සහ ඩුබායිවල සංචාරයට එකතු වුණා.ඒ සඳහා අපේ පවුලම සහභාගි වුණා. දැන් නම් ඉතින් විවේකයෙන් හිටියා ඇති කියලා තමයි හිතෙන්නේ. ලබන මාසේ ඉඳලා අලුත් නාට්‍යයක වැඩ පටන්ගන්න බලාපොරොත්තුවෙන් ඉන්නවා.ඒත් එක්කම අපේ ගෙදරත් මේ දවස්වල ටිකක් කලබලකාරියි. ඒකට හේතුව නාමල් අලුතින් ශබ්දාගාරයක් ගෙදර හදන්න පටන් අරන්. නාමලුත් පසුගිය කාලේ ‘ආදරයක් ගැන’ කියලා ගීත එකතුවක් කළා. ළඟදීම ඒක නිකුත් කරන්න බලාපොරොත්තුවෙන් ඉන්නවා.”රුවන්තිගෙයි – නාමල්ගෙයි විවේක කාලය ඉවර වෙලා වෙන්නැති දෙන්නම වැඩ කරන්න පටන් ගන්න හදන්නේ.මනෝජ් පීරිස්ගෙන්ගී නිර්මාණ එකතුවක්මනෝජ් පීරිස් තමන්ගේ දිගුකාලීන සංගීත චාරිකාවේදී එක් රැස්වුණු නිර්මාණ, එකතුවක් ලෙසින් එළිදැක්වීමට පසුගියදා කටයුතුª කළේය.ලංකාවේ ජනප්‍රිය රූපවාහිනී සංගීත වැඩසටහන් රැසකගේම සංගීත අධ්‍යක්ෂවරයා හා කලා ශිල්පීන් සම්බන්ධීකරණ ශිල්පියා වශයෙන් ද, ශ්‍රී ලංකා ගුවන් විදුලි සංස්ථාවේ අධ්‍යක්ෂවරයකු වශයෙන් ද කාර්ය බහුල දිවි පෙවෙතක් ගෙන යන ඔහු ’’Creation’s of Manoj Peiris’ නමින් සංයුක්ත තැටියක් එළිදැක්වීය.’පුරා අවුරුදු 25 ක් තිස්සේ මගේ සංගීත නිර්මාණ ජීවිතයේ ලංකාවේ විවිධ ගායන ශිල්පීන් ශිල්පිනියන් රැසකට මම ගී තනු නිර්මාණය කරල තිබෙනවා. ඒ අතරින් ගීත 18 ක් එකතු කරල සංයුක්ත තැටියක් කරන්න මම හිතුවා.මේ ගීත එකතුවට මහාචාර්ය සනත් නන්දසිරි, නිරෝෂා විරාජිනී, අමල් පෙරේරා, ශෂිකා නිසංසලා, කිත්සිරි ජයසේකර, ප්‍රදීපා ධර්මදාස, අසංක ප්‍රියමන්ත, ජගත් වික්‍රමසිංහ, දමයන්ති ජයසූරිය, චන්න පෙරේරා, රශ්මි සංගීතා, ටී.එම්.ජයරත්න, කීර්ති පැස්කුවල්, සුප්‍රියා අබේසේකර, උරේෂා රවිහාරි, ඇන්ටන් ජූඩ්, සංජීවනී වීරසිංහ ආදීන් ගායනයෙන් එක්වෙනවා.්හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=av10092616</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නසරත් කෝන්ගහගේමීගමුව මහහුණුපිටියේ යොහාන් කුමාර් ද සිල්වා.ප්‍රශ්නය - නර්ගිස් දත් හින්දි නිළියක්ද? ඇය සිනමා රංගනයට ආවේ ළමා වියේ සිටද?පිළිතුර - ඇය හින්දි නෙමෙයි. උර්දු. ඇගේ මුල් නම ෆාතිමා ඒ. රෂීඩ්. ඇය අවුරුදු පහේදී ළමා නිළියක් විදියටයි සිනමා රංගනයට එක්වුණේ. ඒ කාලේ ඇගේ නම බේබි රාණි.  මාතලේ ධර්මා ඒකනායකප්‍රශ්නය - ජාතික රූපවාහිනියේ ‘ආලකමන්දාවෙන්’ මුද්‍රා නාට්‍ය ශිල්පි වසන්ත කුමාර ගැනත් ‘පැහැබර අහසින්’ ප්‍රවීණ චිත්‍රපට අධ්‍යක්ෂ ජී.ඩී.එල්. පෙරේරා ගැනත් වැඩසටහන් ඉදිරිපත් කිරීම අගය කළ යුතුයි නේද?පිළිතුර - අනිවාර්යයෙන් ම අගය කළ යුතුයි. එය ජාතික රූපවාහිනියේ වත්මන් සභාපති සරත් කෝන්ගහගේ මහතාගේ යෝජනා පරිදි ඉදිරිපත් කෙරුණු වැඩසටහන්. වසන්ත කුමාර, ජී.ඩී.එල්. වැනි කලාකරුවන් ගැන නොදන්න සභාපතිවරුන්නේ මීට කලින් රූපවාහිනි සංස්ථාවේ හිටියේ.  පේරාදෙණියේ ආනන්ද සිසිර කුමාරප්‍රශ්නය - ‘උදේ පටන් රෑ වනතුරු - රෑ තිස්සෙත් එළිවන තුරු - අතන මෙතන වැටී නිදන - කිරා බුදිද බං’ නමැති ගීතය ලිව්වේ කවුද?පිළිතුර - එය ගීතයක් දැයි මා දන්නේ නැහැ. කෙසේ වෙතත් එය ලීවේ රඹුක්වැල්ලේ ශ්‍රී සිද්ධාර්ථ ස්වාමීන් වහන්සේ.  කැකිරාවේ තාරක විදානගමගේප්‍රශ්නය - විශාරද මාලිනී බුලත්සිංහල ගයන ‘සෙනෙහස ඉල්ලා ලියතඹරා මල’ ගීතය ලීවේ කවුද?පිළිතුර - අශෝක කෝවිලගේ  කල්දෙමුල්ල එම්. ෆ්‍රෙඩි ප්‍රනාන්දුප්‍රශ්නය - ‘පතිවත’ චිත්‍රපටයේ අධ්‍යක්ෂවරයා කවුද?පිළිතුර - බී.එන්. රෙඩ්ඩි  දංකොටුවේ රොබ්සන් බ්‍රේන්ප්‍රශ්නය - ආචාර්ය පණ්ඩිත් අමරදේවයන් ගයන ‘හන්තානේ කඳු මුදුන සිසාරා’ ගීතය ලීවේ අජන්තා රණසිංහද? විජය රාමනායක ද?පිළිතුර - අජන්තා රණසිංහ. එහෙත් ඇතැම් කැසට් පටවල එය විජය රාමනායකගේ පදමාලාවක් ලෙස දක්වා තිබෙනවා.  හැඳල වික්ටර් පල්ලිමුල්ලප්‍රශ්නය - මිල්ටන් පෙරේරා හා මල්ලිකා කහවිට ගයන ‘අද දෙවියන් අපගේ මූණ බැලුවා කාලෙකට පස්සේ’ ගීතය රැගත් චිත්‍රපටය කුමක්ද?පිළිතුර - සත පනහ  ගාල්ලේ විජිතලාල් කොඩිතුවක්කුප්‍රශ්නය – මහාචාර්ය කාලෝ ෆොන්සේකා දක්ෂ ගීත රචකයෙක් කියා ඔබ හිතනවාද?පිළිතුර – එතුමා හොඳ රසිකයෙක්; හොඳ කලා විචාරකයෙක්. ඒ වගේම මානව හිතවාදියෙක්. පෞද්ගලිකව මා ඉතාම ගරුකරන සත්පුරුෂයෙක්. එහෙත් එතුමා දක්ෂ ගීත රචකයෙක් නම් නෙමෙයි. එතුමා ලියූ ‘රත්තරන් දුවේ’ ගීතයේ ගායනය හා තනුව සුමිහිරියි. ඒත් පදමාලාව දුර්වල රචනාවක්. ශ්‍රී චන්ද්‍රරත්න මානවසිංහ වරක් කිව්වා මියගිය කුඩා දරුවකු ගැන ශෝක වන මවකගෙ දුක නිරූපණය කරමින් ”අනේ රත්තරන් පුතේ, උඹ නැතුව මට බෑ පුතේ, මං දමලා ගියාද මගේ රත්තරන්, මං ඉඳලා මොටද පුතේ” යනුවෙන් ගීතයක යෙදුවොත් එය ශෝක ගීයක් නොව මළ අඳෙීනාවක් බවට පත්වන බව. ‘රත්තරන් දුවේ’ ගීතයත් මට නම් මළ අඳෝනාවක්.  හෝමාගම රුවන්ත තුෂාන්ප්‍රශ්නය - සිනමාහල්වල ‘ODC’ යනුවෙන් හැඳින්වෙන ආසන පෙළ කුමක්ද?පිළිතුර - එහි තේරුම ‘අවුටර් ඩ්‍රෙස් සර්කල්’ කියන එකයි.මේ සතියේ පහත නම් සඳහන් අයත් ප්‍රශ්න එවා තිබුණා. කොච්චිකඩේ පී. අමරසිංහ, වැලිගල්ලේ චරිත ලක්මල් විමලසේන, අකිල දිසානායක, එච්.එම්. විජේතිලක, දංකොටුවේ සුනන්ද කුමාර, ඇන්ටනී රංජිත්, පාණදුරේ කසුනි නදීකා, කොස්වත්තේ දිස්නි කුමාරපතිරණ, මිහින්තලේ රොබට් වීරසිංහ, රත්මලානේ චතුරංග හෙටිටිගේ, කුරුවිට එම්.ඒ. ආරියරත්න, මතුගම සුනිල් විජේසිංහ, වැල්ලම්පිටියේ ජානක මල්මුතුරාම, ගණේමුල්ලේ ආර්.එච්.එම්. ප්‍රේමසිරි, කන්දෙගෙදර කිත්සිරි ගුණසේන, මහවැව ඩබ්ලිව්.එස්. බැසිල් ප්‍රනාන්දු, කේ. ඇන්ටනී ප්‍රනාන්දුඔබේ ප්‍රශ්න (තැපැල්පත්වල පමණක් ලියා) පහත ලිපිනයට යොමු කරන්න.‘සුමිගෙන් අහන්න’ ‘රසඳුන’ අතිරේකය, සිළුමිණ, ලේක්හවුස්, කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=av10092617</link>
    <topic>සුරූපී කාජල්ට සුරතල් පුතෙක්</topic>
    <author>සුජීව තේවහෙට්ටිගේ</author>
    <content>සුරූපී කාජල්ට සුරතල් පුතෙක්රසික රසිකාවියන් කවදත් ආදරය කරන සුරූපී කාජල් දෙවැනි වතාවටත් මව් පදවියට ලබන්නට සූදානම්ව සිටින බව ලොවටම රහසක් වුණේ නැහැ. කාජල් ගේ ආදරණීය සැමියා අජේ තමන් වෙත පැවරී තිබුණු චිත්‍රපටවල වැඩ කටයුතු පසෙක දමා තම ආදර බිරිඳ සමීපයෙන්ම සිටිනු පසුගිය දවස්වල දකින්නට ලැබුණා.දෙදෙනාගේ ඥාතීන් මෙන්ම හිතවත් පිරිස ද වරින් වර කාජල් ගේ දුක සැප බලන්නට අමතක කළේ නැහැ. ඒ අය නිතරම විමසූ කරුණක් තිබුණා. ‘කාජල් කැමැති දුවෙකුට ද, පුතෙකුට ද?’ මේ ප්‍රශ්නයට කාජල් උත්තර දෙමින් කියා සිටියේ දුවෙක් වුණත් පුතෙක් වුණත් නිරෝගී දරුවෙකු තමන්ට ලැබේවායි ප්‍රාර්ථනා කරන බවයි.ඔන්න දැන් කාජල්ගේත් අජේගේත් පැතුම් සපුරාලමින් නිරෝගී දරුවෙකු දේව්ගන් පවුලට එක්වෙලා. සැප්තැම්බර් 13 වැනි සඳුදා පෙරවරු 9.20 ටයි කාජල්ට මේ දරුවා ලැබුණේ. කාජල්ට ලැබුණේ පුතෙක්. මුම්බායි නගරයේ ලීලාවතී රෝහලේදියි මේ දරු උපත සිදුවුණේ. මේ වන විට කාජල් සහ බිළිඳු පුතා සනීපෙන් පසුවන බවයි ඉන්දීය මාධ්‍ය වාර්තා කර තිබුණේ.අජේ - කාජල් යුවළට මුලින්ම ලැබුණේ දියණියක්. ඇය, නීසා. දියණිය ගේ වයස දැන් අවුරුදු හතයි. නීසාට දැන් පුංචි මල්ලියෙකුත් සිටින නිසා පාළුවක් දැනෙන එකක් නැහැ. ගී‍්‍රක සාහිත්‍යයෙහි සඳහන් වන අන්දමට නීසා යනු ගී‍්‍රක දෙවඟනක්. මේ වන විට අලුත උපන් බිළිඳාට නමක් දමලා. ‘ඒ නම තමයි, ‘යුග්’. සංස්කෘත භාෂාවෙන් යුග් යනුවෙන් හඳුන්වන්නේ යුගය, ජීවිතය යන අර්ථයන්.කාජල්ට පුතෙකු ලැබුණු ආරංචිය දැනගත් හිතවතුන්, හිතවතියන් ඇයට සුබ පැතුම් එවන්නට අමතක කළේ නැහැ. ඒ අතරින් මුලින්ම සුබ පැතුම් එක්කළේ අජේ - කාජල් දෙදෙනාගේම සමීපතම මිතුරා වන ශාරුක් ඛාන්.ඔහු සුබ පැතුවේ තම ට්වීට් වෙබ් අඩවිය ඔස්සේයි. එහි මෙලෙස සටහන් වී තිබුණා... ‘මේ පොළොව මත ජීවිතයක් ලැබීම දෙවියන්ගෙන් ලැබුණු තෑග්ගකට සමාන කළ හැකියි. අජේටත් කාජල්ටත් අල්ලා දෙවියන් ආශිර්වාද කරාවි. අලුත උපන් පුතාටත් ඒ ආශිර්වාදය ලැබෙන්නේ සතුට සහ නිරෝගීභාවයත් මුසු කරගෙනයි... මාෂා අල්ලාහ්!’පි‍්‍රයංකා චොප්රා ද සුබ පැතූ අය අතර සිටියා. ‘මේ ලෝකයට අලුත් ජීවිතයක් එකතු වීම එක්තරා අන්දමක ආශ්චර්යයක්. අජේ - කාජල් දෙන්නාටත් පුංචි පුතාටත් මම සුබ පතනවා.’ ඇය තම සුබ පැතුමේ එලෙස සටහන් කර තිබුණා. රිටීෂ් දේශ්මුඛ්, සල්මන් ඛාන්, අර්ශිඩ් වාසි, අර්බාස් ඛාන්, ශිල්පා ශෙට්ටි, ඩියා මිර්සා, බිපාෂා බාසු, වැනි ජනපි‍්‍රය නළු නිළියන් ද මධූර් බන්දර්කාර් සහ කරන් ජොහාර් වැනි චිත්‍රපට අධ්‍යක්ෂවරුන් ද යුග් පුතුටත් අජේ - කාජල් යුවළටත් සුබ පැතූවන් අතර සිටියා.කාජල්, බන්ද්‍රා ප්‍රදේශයේ පිහිටි ලීලාවතී රෝහලට ඇතුළත් කළේ සැප්තැම්බර් 12 සවස් වරුවේදීයි. ඇය සමඟ ඇගේ නැගණිය වන ටනිෂා ද රෝහලෙහි රැඳී සිටියා.මඳ වේලාවකට පසුව අජේ ද රෝහල වෙත පැමිණි බවයි දැනගන්නට ලැබුණේ. ලීලාවතී රෝහලේ ජ්‍යෙෂ්ඨ නිලධාරියකු පැවසුවේ එහි එකොළොස් වන තට්ටුවේ කාමරයක කාජල් රැඳී සිටි බවයි. සාමාන්‍යයෙන් ඉන්දියාවේ ජනපි‍්‍රය පුද්ගලයන් ඇතුල් කෙරෙන්නේ එකොළොස් වන තට්ටුවේ තිබෙන කාමරවලට බවත් ඔහු පැවසුවා.කාජල්, සූතිකාගාරයට ඇතුළු කර ඇත්තේ සැප්. 13 දා උදෑසන 8.45 ටයි. ඒ වන විට ප්‍රසූතියට අවශ්‍ය සියල්ල සූදානම් කරමින් එහි රැඳී සිටියේ ඉන්දියාවේ ප්‍රවීණ ප්‍රසව හා නාරි රෝග විශේෂඥ වෛද්‍යවරියක වන නන්දිතා පල්ශෙට්කාර් ඇතුළු වෛද්‍යවරුන් කිහිප දෙනෙක්. පුතු ඉපදීමෙන් පසුව කාජල්ට සහ තමන් වෙත සුබ පැතුම් පිරිනැමූ සියලුම දෙනාට අජේ ස්තුතිය පළ කළා. “කාජලුත්, පුතාත් හොඳ සනීපයෙන් සිටිනවා.” සතුට පිරුණු දෑසින් යුතුව අජේ පැවසුවා.මායා (කාජල්) ඉතා නැණවත් මවක්. ඇය තම ජීවිතය දරුවන් තිදෙනා වෙනුවෙන් වැය කරන්නේ සැමියා වන අමාන් (අර්ජුන් රම්පාල්) ගෙන් දික්කසාද වී සිටිද්දීයි. ඒ වුණත් පවුලේ සියලුම කටයුතු ඉතා සාර්ථකව පවත්වාගෙන යන මායා, ඉතා සතුටින් කාලය ගත කරනවා.මේ අතර අමාන්, තම පෙම්වතිය වන ශි‍්‍රයා (කරීනා කපූර්) එම නිවෙසටම කැඳවාගෙන එනවා. එකම වහලක් යට මායාත් ශි‍්‍රයාත් එකට වාසය කරන්නේ කොහොම ද? ශි‍්‍රයා ගේ පැමිණීමත් සමඟම මායා ගේ නිවෙසේ ඇතිවන්නේ බලාපොරොත්තු නොවූ තත්ත්වයක්.ටික දිනකින් මායා රෝගියකු බවට පත්වෙනවා. ඇයට වැළඳී ඇත්තේ පිළිකා රෝගය බව හෙළි වෙනවා. තමන්ගේ රෝගී තත්ත්වය මායා තම සැමියාට පවසනවා. දරුවන් තිදෙනා ද ශි‍්‍රයා ද මේ බව දැනගන්නේ ඉන් පසුවයි. එක් දිනෙක මායා සහ ශි‍්‍රයා අතර ඇතිවන උණුසුම් වචන හුවමාරුවක් කෙළවර වන්නේ මායා ක්ලාන්තව ඇද වැටීමෙන්. රෝහල් ගත කරන මායා ව පරීක්ෂා කරන වෛද්‍යවරු පවසන්නේ තවත් ටික දිනකින් මායා මිය යන බවයි.අමාන්, මායා, සමඟ රෝහලේ රැඳී සිටිද්දී ශි‍්‍රයා නිවෙසට පැමිණ දරුවන් තිදෙනා රැක බලා ගන්නවා. දීපාවලී උත්සවය දිනයේදී මායා නිවෙසට පැමිණෙනවා. ඇය වෙනුවෙන් දරු තිදෙනා පුංචි සාදයක් ද පවත්වනවා. දරුවන් සමඟ ඡායාරූපයකට පෙනී සිටින මායා පවසන්නේ තමන් නැවතත් පවුලේ කෙනෙකු වී ඇති බවයි.එයින් වසර 10 කට පසුව අප දකින්නේ පවුලේ වැඩිමහලු දියණිය වන අලේයා විවාහ වන අන්දමයි. මෙහිදී ශි‍්‍රයා, ඇයට මායා සතුව තිබූ රන් වළල්ලක් තිළිණ කරනවා. මේ පවුලේ ඉරණම ඉන් පසුව කෙලෙස විසඳේවි ද?ඒ වගතුග දැනගන්න නම් මේ දිනවල තිරගත වන ‘වී ආ ෆැමිලි’ චිත්‍රපටය ඔබත් නරඹන්න. 1998 දී නිෂ්පාදනය වූ අමෙරිකානු චිත්‍රපටයක් වන ‘ස්ටෙප්මම්’ හි කතා තේමාව අනුව ‘වී ආ ෆැමිලි’ අධ්‍යක්ෂණය කළේ සිද්ධාර්ත් මල්හොත්‍රායි. නිෂ්පාදනය කළේ කරන් ජොහාර්. සංගීතවත් කළේ ශංකර් ඊශාන් ලෝයි.ඊඒපී චිත්‍රපට සමාගමේ සාඩම්බර ඉදිරිපත් කිරීමක් වන ‘වී ආ ෆැමිලි’, මේ දිනවල කොළඹ ලිබර්ටි සිනමා ශාලාවේදී තිරගත කෙරෙනවා.(ස්තුතිය - ජයරත්න ගලගෙදර මහතාට)සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=am1009261</link>
    <topic>නිතර නිතර හඬන දරුවාගේ කන වෛද්‍යවරයාට පෙන්නන්න</topic>
    <author>සාකච්ඡා කෙළේගාමිණී සුසන්ත</author>
    <content>නිතර නිතර හඬන දරුවාගේ කන වෛද්‍යවරයාට පෙන්නන්නකන අපට කෙතරම් වැදගත් අවයවයන් ද යන්න වැටහෙන්නේ කන් ඇසීම නැතිවූ විට ය.කොළඹ ජාතික රෝහලේ උගුර කන නාසය ආශ්‍රිත රෝග පිළිබඳ විශේෂඥ වෛද්‍ය චන්ද්‍රා ජයසූරියකන ආශ්‍රිතව ඇතිවන සහ අපේ යම් යම් වැරැදි ක්‍රියාකාරකම් නිසා ඇති කරගන්නා ආබාධ පිළිබඳව මෙහිදී තොරතුරු සොයා බලමු.මිනිස් කන ප්‍රධාන වශයෙන් ම කොටස් 3 කට බෙදා දැක්විය හැකි ය. ඒ බාහිර කන, මැද කන සහ අභ්‍යන්තර කන වශයෙනි. අභ්‍යන්තර කනේ කාර්යභාරය වන්නේ බාහිර කනෙන් ගන්නා ශබ්දය ශ්‍රව්‍ය ස්නායුව හරහා මොළයට යැවීමය. බොහෝ දෙනෙක් මුහුණ දෙන්නේ බාහිර කනේ සහ මැද කනේ ආසාදන තත්ත්වයන්ට ය.බාහිර කන සෑදී තිබෙන්නේ කාටිලේජ සහ අස්ථි වලිනි. කන් පෙත්ත සෑදි තිබෙන්නේ කාටිලේජ වලිනි. බාහිර කනේ ඇතිවන ආසාදන වලට බොහෝ විට හේතු වන්නේ අපේ වැරැදි පුරුදු ය.බොහෝ විට කන ආසාදනයට ලක්වන්නේ, කන පිරිසුදු කිරීමට යාම නිසා ය. කොන්ඩා කටු, කන් හැදි, යතුරු, කුරුලු පිහාටු, කොට්න් බට්, ආයා කටු ආදිය දමා කන පිරිසුදු කිරීමට යාමෙන් කන තුළ ඇති බාහිර සම සීරීමට ලක්වී ආසාදනයට ලක්වේ. එම ආසාදනයට බොහෝ විට හේතුවන්නේ බැක්ටීරියා හෝ දිලීරය. වෛරස් ආසාදන ද කලාතුරකින් කන තුළ ඇති විය හැකි ය.ප්‍රධාන වශයෙන් ම බාහිර කන ආසාදනයට ලක් කරන දිලීර වර්ග දෙකක් තිබේ. ඒ Candida (යීස්ට්) සහ Aspergillus (පාන් පුස්) ය. දියවැඩියා රෝගීන්ට දිලීර ආසාදන සෑදීමේ හැකියාව වැඩි ය. වැව්වල ස්නානය කිරීමෙන් ද කනේ පුස් ඇතිවිය හැකි ය. ඒ කලක් තිස්සේ එක්රැස් වී ඇති ජලයේ දිලීර වැඩී ඇති නිසා ය.කුමන අයුරකින් කන ආසාදනය වූව ද වෛද්‍යවරයකු වෙත වහාම යා යුතු ය. මෙහිදී කනේ පුස් ඉවත් කිරීම සඳහා බාහිර ඖෂධ වෛද්‍යවරයා විසින් නියම කරනු ඇති. මාසයක් පමණ කනට ඖෂධ යෙදිය යුතුවේ. ඒ කාලය තුළ කන වසාගෙන සිටීම වැදගත් ය.බාහිර කනේ කාටිලේජය කොටස් රෝම කූප ඇත. ඒවා පැසවීමෙන් බැක්ටීරියා ආසාදන ඇතිවිය හැකි ය. මෙය තරමක ගැටිත්තක් විසප්පුවක් ආකාරයෙන් ඇතිවේ. කන තුළ එතරම් ඉඩ කඩක් නැති නිසා කනේ ඇති වූ කුඩා ගෙඩිය විශාල වනවිට අධික වේදනාවක් ඇතිවේ. දියවැඩියා රෝගීන්ට මෙම තත්ත්වය තරමක් බරපතළ විය හැකි ය.මැද කන ආශ්‍රිත ආබාධ බොහෝ විට ඇතිවන්නේ කුඩා ළමයින්ට ය. උගුර සහ මැද කන සම්බන්ධ කරන යුෂ්ටේකීය නාළය ළමයින්ගේ පිහිටන්නේ තිරස්වය. මේ නිසා ළමයින්ගේ උගුරේ ඇතිවන ආසාදන පහසුවෙන් ම මැද කන වෙත ගමන් කරයි. ඊට අමතරව Adinoid නම් මස් දල්ලේ ඇතිවන ආසාදන ද යුෂ්ටේකීය නාළය දිගේ කනට ඇතුළුවේ. පුංචි දරුවන් නිතර නිතර හඬයි නම්, එයට හේතුව මැද කනේ ආසාදනයක් විය හැකි ය.අවුරුද්දකට අඩු දරුවන්ගේ මැද කනේ ආසාදන ඇතිවී කන පැසවා කන් කැක්කුම ඇතිවේ. එබැවින් නිතර හඬන කුඩා දරුවන්ගේ කන උගුර, කන, නාසය විශේෂඥ වෛද්‍යවරයකු ලවා පරීක්ෂා කරවා ගැනීම ඉතා වැදගත් ය.මැද කනේ ඇතිවන ආසාදන වලදී කන් කැක්කුම ඇතිවන්නේ කන් බෙරය සිදුරු වී සැරව පිටතට පැමිණෙන තුරු පමණි. සැරව පිටතට පැමිණි පසු වේදනාව අඩුවේ. එසේ වුව ද බාහිර කනේ ඇතිවන ආසාදන වලදී එම ආසාදනය සුව වන තෙක් ම වේදනාව ඇතිවේ.මැද කන ස්වසන පද්ධතියට අයත් කොටසක් ලෙස ක්‍රියාකරයි. ඒ නිසා සෙම්ප්‍රතිශ්‍යාව වැනි වෛරස් ආසාදනයක් ඇති වූ විට එය මැද කනටත් බලපෑ හැකි ය.මැද කනේ ඇතිවන ආසාදන වලදී කන් කැක්කුම ඇති වන්නේ මැද කන තුළ ඇතිවන පීඩනය නිසා ය.මැද කන තුළ කිසිදු ආබාධයක් නැතිව වුව ද කන රිදෙනවා සේ දැනිය හැකි ය. බොහෝ විට මුඛයේ කෙළවර දතක රිදීමක් කන් කැක්කුමක් ලෙස දැනෙන අවස්ථා ඇත.එමෙන් ම හක්ක අසල තිබෙන සන්දියේ ආබාධ ද බෙල්ලේ ඇතිවන ආබාධ, කශේරුකාවල ඇතිවන ආබාධ ද සෙම් ගෙඩි වැනි උගුරේ ආසාදන ද කන් කැක්කුමක් ලෙස දැනෙයි. එබැවින් කන් කැක්කුම “ සඳහා වෛද්‍ය උපදෙස් පැතීම වැදගත් ය.කන් බෙරයේ සිදුරු ඇතිවීමකන් බෙරයේ ඇතිවන සිදුරු කනේ ඇතිවන තවත් ආබාධයකි. බොහෝ විට කන් බෙරයේ ඇතිවන සිදුරු ආරක්ෂාව සහිතව සහ වියළිව තබාගත් විට ඉබේම වැසී යයි. එසේ වැසී නොගිය හොත් එම සිදුරු සැත්කමකින් වැසිය යුතු ය. කුඩා දරුවන්ගේ කනේ ඇතිවන සිදුරු වැසීම අවශ්‍ය නොවූවද වයස අවුරුදු 8 ඉක්මවූ විට සිදුරු වැසිය හැකි ය.කන් බෙරයේ සිදුරක් ඇත්නම් කනට වතුර යා නොදී රැක ගැනීම අත්‍යවශ්‍යවේ. කන් බෙරයේ සිදුරක් ඇති විට කන් කැක්කුම ඇති නොවේ. එසේ වුව ද කනේ සිදුරක් ඇති අයකුගේ කන දෙආකාරයකින් ආසාදනය විය හැකි ය. යුෂ්ටේකීය නාළය දිගේ විෂබීජ ඇතුළුවීම එක් ආකාරයකි.බාහිර කන ඔස්සේ විෂබීජ ඇතුළුවීම අනෙක් ක්‍රමයයි. කනේ සිදුරු ඇති අයට කන් කැක්කුමක් ඇති නොවන නිසා මොවුන් කනේ ආසාදන වලට වෛද්‍ය ප්‍රතිකාර සොයනවා අඩු ය. එසේ වුව ද කනේ සිදුරක් ඇති පුද්ගලයා ඒ පිළිබඳව විශේෂයෙන් සැලකිලිමත් විය යුතු ය. ඒ; කන් බෙරයේ සිදුරක් ඇති විට ඉතාම පහසුවෙන් මොළයට විෂබීජ ගමන් කළ හැකි නිසා ය.කනෙන් දුගද හැමීමඇතැමුන් මුහුණ දෙන කන ආශ්‍රිත රෝග තත්ත්වයක් ලෙස කනෙන් දුගඳක් හැමීම හැඳින්විය හැකි ය. මෙය තරමක භයානක රෝග තත්ත්වයකි. කනෙන් දුගඳක් හැමීම වහාම ප්‍රතිකාර ගත යුතු රෝගී තත්ත්වයකි.එම දුගඳ හමන්නේ කනේ අස්ථි දිරාපත් වූ විට ය. මැද කනේ කුඩා අස්ථි දිරාපත් වන විට ඇසීම අඩුවේ.අස්ථි ආසාදනය වීම නිසා ඇතිවන සැරවවල බැක්ටීරියා වර්ධනය වීමෙන් එම දුගඳ ඇතිවේ. රෝගියාට නොදැනීම කපාල කුහරයට ආසාදනය පැතිරී ජීවිතයට ද තර්ජනයක් එල්ල විය හැකි ය.මැද කනින් ඇතිවන ආසාදනයක් සිනාසීමට, හැඬීමට හැඟීම් ප්‍රකාශ කිරීමට උපකාරී වන අපගේ මුහුණේ පිහිටන 7 වන කපාල ස්නායුවට ද බලපෑම් එල්ල කළ හැකිය.එම ස්නායුව මොළයේ සිට මුහුණට සම්බන්ධ වන්නේ කන තුළිනි. කනේ ඇතිවන ආසාදනයක් මෙම ස්නායුවට පැතිරීම නිසා කට ඇදවීම වැනි ආබාධයක් වුවද ඇති විය හැකිය.කලාඳුරු ඉවත් කිරීමබොහෝ දෙනෙක් අතට අසුවන ඕනෑම දෙයකින් කන සුද්ද කිරීමට පුරුදු වී සිටිති. ඇතැමුන් කන කැසීම සහ කලාඳුරු ඉවත් කිරීම සඳහා වෙනමම උපකරණයක් භාවිතා කරයි. යම් යම් ද්‍රව්‍ය දමා කන කැසීම, කලාඳුරු ඉවත් කිරීම ඉතා නුසුදුසු ක්‍රියාවකි.ඉටි වැනි කලාඳුරු ඇතිවන්නේ බාහිර කනේය. විෂබීජ මර්ධනය කිරීමේ හැකියාවක් මෙම කලාඳුරු සතුය. එබැවින් කනට ඇතුළුවන විෂබීජවලින් කන ආරක්ෂා කරන්නේ මෙම කලාඳුරුය. එබැවින් කලාඳුරු ඉවත් කිරීම නුසුදුසුය.කලාඳුරු ඉබේම කන තුළින් එළියට පැමිණේ. එහෙත් ඇතැමුන්ගේ එසේ කලාඳුරු පිටතට නොපැමිණ කන තුළම සවිවේ. එවිට වෛද්‍යවරයකු හමුවිය යුතුය. කලාඳුරු ඉවත් කරන ඖෂධීය ද්‍රාවණ කනට යෙදීමෙන් ඉතාම පහසුවෙන් එම කලාඳුරු ඉවත් කළ හැකිය.ඇසීම අඩුවීමකන් ඇසීම අඩුවීම බොහෝදෙනෙක් මුහුණ දෙන ගැටලුවකි. වයසට ගිය විට කන් ඇසීම අඩුවීම සාමාන්‍ය තත්ත්වයක් වුවද ළමාවියේදී තරුණ වියේදී ඇතිවන ශ්‍රවණ දුර්වලතා කලින් හඳුනාගෙන ප්‍රතිකාර කිරීමෙන් බොහෝදුරට ඒවායින් මිදීමේ හැකියාව ඇත. විවිධ හේතු නිසා යුෂ්ටේකීය නාලය අවහිරවීම අකලට කන් ඇසීම අඩුවීමට හේතු වන ප්‍රධාන කරුණකි.මැද කන ආස්තරණය වී ඇති සෛලවලින් නිකුත් වන ශ්‍රාවය, නිතර නිතර සෙම්ප්‍රතිශ්‍යාව ඇතිවීම, පීනස්, නාසය තුළ ඇති ඇඩිනොයිඩ් මස් දල්ලේ ඇතිවන ආබාධ මෙන්ම යම් යම් අසාත්මිකතා නිසා ද යුෂ්ටේකීය නාළය අවහිර විය හැකිය.කන් බෙරයේ සිදුරක් ඇතිවීම ද කන් ඇසීම අඩුවීමට ප්‍රධාන හේතුවකි. කන් බෙරයේ සිදුරක් ඇතිවිට ශබ්ද තරංග අභ්‍යන්තර කනට ගමන් කිරීමේ කාර්යක්ෂමතාව අඩුවේ.හදිසි අනතුරුවලින් පසුව ද කන් ඇසීම අඩු විය හැකිය. හදිසි අනතුරකදී හිස් කබලේ ශංඛක අස්ථි බිඳී එම අස්ථිය තුළ පිහිටා ඇති අභ්‍යන්තර කනට හානි සිදුවිය හැකිය. එවිට කන් ඇසීම අඩුවීම මෙන්ම කරකැවිල්ලද ඇතිවේ.සිහිමඳ ගතියක් ද ඇතිවිය හැකිය. අධික ශබ්දයක් නිකුත් කරන ස්ථානවල රැකියාව කරන පුද්ගලයින්ගේ් කන් ඇසීම ශීඝ්‍රයෙන් අඩුවේගෙන යයි. කන ඇසීමට සංවේදී වන්නේ අභ්‍යන්තර කනේ කර්ණ සංඛයේ ඇති කේෂ සෛලයි.මෙම කේෂ සෛල අධික ශබ්දවලදී විනාශ වේ. එබැවින් අධික ශබ්ද ඇති ස්ථානවල රැකියාව කරන්නන් කන් ආවරණ භාවිතා කිරීම වැදගත්ය.ඔබගේ එක් කනක් කලක සිට බිහිරිව තිබුණ ද දුරකථනයට සවන් දෙන මොහොත තෙක් ඔබ එය නොදැන සිටියා විය හැකිය. නිතර දුරකථන භාවිතා කරන අයට තමාගේ එක් කනක බිහිරි බව ඉක්මනින් හඳුනාගත හැකියි.සාමාන්‍ය ජීවිතයේදී එක් කනක ඇසීම අඩුවීම එතරම් ආබාධිත තත්ත්වයක් නොවේ. කලාතුරකින් ඇතැමෙකුට එක්වරම කන් දෙකම නෑසී යාමේ අවාසනාවන්ත තත්ත්වයට මුහුණදීමට සිදුවේ. එම තත්ත්වය දැනුණු විගස වෛද්‍යවරයකු වෙත යොමු විය යුතුය.කන් ඇසීමේ අඩුව සඳහා හොඳම පිළියම වන්නේ ශ්‍රවණාධාරයක් පැලඳීමය. එහෙත් බොහෝ දෙනෙක් ශ්‍රවණාධාර පැලඳීමට මැළිවෙති. එය ඉතා වැරදි මතයකි. පෙනීමේ දුර්වලතාවයකින් පෙළෙන උදවිය උපැස් යුවළක් පලඳිනවා සේ ශ්‍රවණ දුර්වලතාවයකින් පෙළෙන උදවියට ශ්‍රවණ ආධාරක උපකරණයක් පැලඳිය හැකිය.බිහිරි බව ආරෙට යා හැකි රෝග තත්ත්වයකි. එහෙත් නවීන තාක්ෂණික ප්‍රතිකාර මඟින් සහ ශ්‍රවණ ආධාර උපකරණ මඟින් බිහිරි බව තරමක් දුරට මඟහැර ගත හැකිය. දරුවකු ඉපදුණු විගසම කන් ඇසීම පරීක්ෂා කළ හැකි උපකරණ දැන් තිබේ. ඒවා මඟින් ඇසීමේ ප්‍රමාණය හඳුනාගෙන ඉක්මනින් ප්‍රතිකාරවලට යොමු වීමෙන් හොඳ ප්‍රතිඵල ලබාගත හැකිය.කන ඇතුළේ ඝෝෂාවක් ඇසීමකන ඇතුළින් ඝෝෂාවක් ඇසීම ඇතැමුන් මුහුණ දෙන තවත් ගැටලුවකි. බාහිර උත්තේජයක් නැතිව යමෙකුට කනේ ඝෝෂාවක් ඇසීමඊඪදදඪබභඵ ලෙස හැඳින්වේ. මෙම තත්ත්වය රෝගියා බියට පත්කරවන සුළුය.ශ්‍රවණය අඩුවීමට හේතුවන ඕනෑම කනේ ආබාධයකදී කන තුළ ඝෝෂාවක් ඇතිවිය හැකිය. ශ්‍රවණය අඩුවීම නිසා බාහිර පරිසරයේ ශබ්දය ඇසීම අඩුවේ. එවිට අභ්‍යන්තර කනේ හෝ කර්ණ ස්නායුවේ ඇතිවන අසාමාන්‍ය ස්නායු ආවේගයන් ඝෝෂාවක් ලෙස ඇසිය හැකිය.මීට හේතු විය හැක්කේ හිසේ ඇතිවන නොයෙකුත් ශබ්ද (රුධිර නාලවල රුධිරය ගමන් කරන ශබ්දය, බෙල්ලේ සහ හනුවල සන්ධි චලනය නිසා ඇතිවන ශබ්දය) අපගේ කනට ශ්‍රවණය වීමය. මේ සියුම් ශබ්ද හොඳින් කන ඇසෙන අයකුට නොඇසෙන්නේ සාමාන්‍ය පරිසරයකදී අවට ඇති ඝෝෂාව නිසා ඒ ශබ්ද යටපත් වී යාමය.යම් යම් ද්‍රව්‍ය කනේ ඇනීම නිසා කන ආපදාවට ලක්විය හැකිය. කොට්න් බට්, කන් හැඳි වැනි දේවලින් කන පිරිසිදු කිරීමට යන විට ඒවා කනේ ඇනීමේ අවස්ථාව වැඩිය. එහිදී කන් බෙරය සිදුරු විය හැකිය. කන් බෙරය සිදුරු වී ඇත්නම් හුස්ම ගන්නා විට යුෂ්ටේකීය නාලය දිගේ් වාතය ගමන් කර කනෙන් පිටවන බව දැනේ.මෙවැනි අනතුරක් සිදුවූ විට උගුර කන නාසය පිළිබඳ වෛද්‍යවරයකුට පෙන්වන තෙක් ස්නානය නොකළ යුතුය. කනට කිසිවක් නොදැමිය යුතුය. වෛද්‍යවරයා වෙත යන තෙක් කන පිරිසිදු පුළුන් කැබැල්ලකින් වසා තැබීම සුදුසුය.මාසයක් පමණ කන වියළිව තබාගත් විට කන සුවවී යා හැකිය. කන් බෙරයේ සිදුර ඉතා විශාල නැතිනම් එය ඉබේ වැසී යා හැකිය. මසක් පමණ ගත වන තෙක්ම කන් බෙරයේ සිදුර වැසී නැතිනම් ශල්‍යකර්මයක් මඟින් එම සිදුර වැසිය යුතුය.කනට කෘමි සතකු ඇතුළු වූ විටකෘමියකු කනට ඇතුළු වූ විට දැඩි අසීරුතාවක් දැනේ. ඉතා සියුම් සතෙකු වුවද කන තුළ දඟලන විට ඉතා වේදනාකාරීය. එහිදී කළ යුත්තේ ඉතා පිරිසුදු ජලය හෝ පිරිසුදු පොල්තෙල් ස්වල්පයක් දමා සතා මරණයට පත් කිරීමය. හැකි ඉක්මණින් උගුර, කන, නාසය වෛද්‍යවරයකුට පෙන්විය යුතුය.වෛද්‍යවරයා විසින් අවශ්‍ය උපකරණ යොදාගෙන කෘමියා ඉවත් කරනු ඇති. කිනිතුල්ලකු කනට ඇතුළු වූ විට ජලය හෝ පොල්තෙල් යොදා මරණයට පත් කිරීම අපහසුය. ඒ සඳහා රෝහලකට යා යුතුය.එහිදී කන තුළට උකුනන්ට දමන බෙහෙත් ස්වල්පයක් දමා දිනක් පමණ තබා රෝගියා නිර්වින්දනය කර කිනිතුල්ලා ඉවත් කළ යුතුය. අවශ්‍ය නිවැරැදි උපකරණ නැතිව යකඩ කූරු ආදිය දමා කනට රිංගූ® සතුන් ඉවත් කිරීමට උත්සාහ කළ හොත් එයින් කනට හානි සිදුවිය හැකිය. ඒ නිසා වඩාත් සුදුසු වන්නේ වෛද්‍යවරයකු හමුවීමය.සාකච්ඡා කෙළේගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=am1009262</link>
    <topic>පාචනය අතීසාරය වෙනස හඳුනාගන්න</topic>
    <author>සාකච්ඡා කෙළේසාගරිකාදිසානායක ජයසිංහ</author>
    <content>පාචනය අතීසාරය වෙනස හඳුනාගන්නකොළඹ රිජ්වේ ආර්යා ළමා රෝහලේ විශේෂඥ වෛද්‍ය සහ කොළඹ වෛද්‍ය පීඨයේ ජ්‍යෙෂ්ඨ කථිකාචාර්ය පූජිත වික්‍රමසිංහවතුර මෙන් මල පිටවීම පාචනයයි. බොහෝ මවුවරුන් හිතන්නේ පාචනය ඇති දරුවාට කෑම බීම දීමෙන් පාචනය වැඩි වන බවය. එය සම්පූර්ණ වැරැදි මතයකි.පාචනය නතර කිරීමට කිසි විටෙක ඖෂධ ලබා නොදෙයි. එසේ කිරීමෙන් ශරීර අභ්‍යන්තරයට වෛරසය ගමන් කර ඊටත් වඩා නරක බලපෑම් ඇති විය හැකිය.අතීසාරය යනු බැක්ටීරියා මඟින් සිදුවන පාචනයයි. එහිදී ලේ සහ ශ්ලේෂ්මල පිටවේ. අතීසාරය ඇති විට ඖෂධ ගැනීම අනිවාර්ය වේ.පාචනයපාචනය යනු දියරමය ස්වභාවයෙන් මල පිටවීමය. දිනකට තුන් වරකට වඩා මල පිට වුවහොත් එය රෝගී තත්ත්වයක් ලෙස සැලකිය හැකිය. අන්ත්‍රයේ ආසාදන හේතුවෙන් පාචනය ඇති වේ.මෙයට අමතරව සමහර රෝගවල ලක්ෂණයක් ලෙස ද පාචනය ඇති වේ.පාචනය ඇතිවීමට බහුලවම හේතු වන්නේ වෛරසය. එම වෛරස අප ගන්නා ආහාර හෝ බීමට ගන්නා ජලය මඟින් ශරීරයට ඇතුළු වේ. පාචනය ඇරැඹුමේදී වමනය යාමත් පසුව පාචන තත්ත්වය ඇතිවීමත් සිදු වේ.බොහෝ විට වතුර මෙන් දියර ගතියෙන් යුතු මලපහ පිට වේ. කහ වර්ණයෙන් යුතු වේ. සැර දුගඳක් ඇති නොවේ. ශ්ලේශ්මල හෝ රුධිරය ද දැකිය නොහැකිය. වෛරස හේතුවෙන් ඇතිවන පාචනයට විශේෂ ප්‍රතිකර්මයක් නැත. වඩා වැදගත් වන්නේ දරුවා විජලනයට පත්වීම වළක්වා ගැනීමය. එමෙන්ම මන්දපෝෂණය ඇති නොවීමට කටයුතු කළ යුතුය.පාචනයට ප්‍රතිකාර ලෙස ප්‍රධාන වශයෙන් සිදු කරනුයේ ශරීරයට අවශ්‍ය දියර වර්ග ලබා දීමය. ඒ සඳහා ජීවනි, කැඳ, බැඳි හාල් කැඳ, දෙහි, දොඩම්, තැඹිලි වැනි යුෂ වර්ග දීම වඩාත් සුදුසුය. එසේම කුඩා ප්‍රමාණවලින් ආහාර දීම වැදගත්ය. බත්, ආනමාලු, කෝලිකුට්ටු, ක්‍රීම් ක්‍රැකර් විස්කෝතු, හුළං විස්කෝතු සහ යෝගට් වැනි ආහාර වඩා සුදුසුය.මවු කිරි දෙන දරුවකුට නම් වඩා වැඩි වාර ගණනක් මවුකිරි දිය යුතුය. ඒ මවුකිරි දීම දිගටම සිදු කළ යුතු අතර වැදගත් වන්නේ අනෙකුත් ආහාර ද සමඟ එකට ලබාදීමය.බොහෝ දෙනකු තුළ පවතින මිථ්‍යාවක් වන්නේ පාචනය ඇති දරුවනට ආහාර දීමෙන් පාචනය වැඩි වෙන බවය. එහෙත් ආහාර දීමෙන් එවැනි තත්ත්වයක් ඇති නොවේ.වෛරස නිසා ඇතිවන පාචනය මර්දනය කිරීම සිරුර තුළින්ම සිදු කැරෙන අතර දින හතරක් පහක් ඇතුළත සම්පූර්ණ සුවය ලැබේ.එහෙත් එම කාලය තුළ ආහාර දීම සීමා කිරීම මඟින් දරුවාගේ පෝෂණය අඩාල වීමටත් රෝගය සුව වීමටත් අහිතකර බලපෑමක් ඇතිවිය හැකිය. පාචනය නතර කිරීම සඳහා කිසි විටෙකත් ඖෂධ ලබා දෙනු නොලැබේ. එසේ කිරීමෙන් විෂබීජ ශරීරයේ අභ්‍යන්තරයට ගමන්කර ඊට වඩා අහිතකර බලපෑම් ඇතිවීමට හැකි වන හෙයිනි.අතීසාරයඇතැම් විට බැක්ටීරියා ආසාදන හේතුවෙන් ද පාචනයේදී මෙන් මළ පිට වේ. ඒ සමඟ රුධිරය සහ ශ්ලේශ්මල පිටවිය හැකිය. එය ලේ අතීසාරය ලෙස හැඳින්වේ.එවැනි තත්ත්වයක් ඇති දරුවකු ඉතා රෝගී තත්ත්වයේ පසුවෙන අතර අධික උණ ඇතිවිය හැකිය. මූලික ප්‍රතිකර්ම සාමාන්‍ය පාචන රෝගයේ ආකාරයටම සිදු කරන අතර, වහාම වෛද්‍ය උපදෙස් ලබා ගෙන ඒ අනුව ප්‍රතිජීවක ලබා දිය යුතුය.වඩා වැදගත් වන්නේ ප්‍රතිජීවක ඖෂධ දින පහක කාලයක්වත් නොකඩවා ලබා දීමය. අසනීප තත්ත්වය සුව වීමත් සමඟ ඖෂධ ලබා ගැනීම නැවැත්වීමෙන් බැක්ටීරියා සම්පූර්ණයෙන් විනාශ නොවී නැවත රෝග තත්ත්වය ඇති වීමට ඉඩ ඇත.පාචනය වළක්වා ගැනීමපාචනය ඇති වීමට හේතුව මුඛය මඟින් විෂබීජ ශරීරගත වීමයි. ප්‍රධාන ලෙස ආහාර සහ බීම මඟිනි. නියම ආකාරයට අත සේදීම, නියපොතු කැපීම, අතැඟිලි පිරිසිදුව තබා ගැනීමට කුඩා කල පටන්ම දරුවා හුරු කළ යුතුය.කුඩා දරුවන්ගේ මලපහ නියමිත පරිදි ඉවත් කිරීම ද ඉතා වැදගත්ය. පිළියෙල කළ ආහාර වසා තැබීම දරුවාට ආහාර කැවීමට පෙර හොඳින් අත්සෝදා පිරිසිදු කරගැනීම වැදගත්ය.අපද්‍රව්‍ය බැහැර කිරීමට පෙර ඒවා හොඳින් වැසීමට හැකි බඳුනකට එකතු කළ යුතුය. කොම්පෝස්ට් පොහොර හදනවා නම් මැස්සන් බෝවීම වළක්වා ගැනීමට කසළ බඳුන් වසා තැබීම කළ යුතුය. මැස්සන් මඟින් විෂබීජ පැතිර යන හෙයිනි. එසේම පිසින ලද ආහාර ආහාරයට ගන්නා තෙක් හොඳින් වසා තැබිය යුතුය.පිසින ලද ආහාර ශීතකරණයේ තබා නැවත භාවිත කිරීමේදී ඒවා හොඳින් රත්කර ගත යුතුය. පිසින ලද ආහාර නැවත නැවත ආහාරයට ගැනීම හැකිතාක් අඩු කළ යුතුය.සාකච්ඡා කෙළේසාගරිකාදිසානායක ජයසිංහ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=ay1009261</link>
    <topic>කල්පිටියේ දූපත් 31ම එකම සංචාරක කලාපයක්</topic>
    <author>කල්පිටිය සංචාරයකින් පසුනිහාල් පී. අබේසිංහ සේයාරූ - තුසිත චන්දු කුමාර</author>
    <content>වියදම රු.කෝටි 7000යි. රැකියා 45000යි. කාමර 5000යිසැප්තැම්බර් 27 වැනිදාට යෙදෙන ලෝක සංචාරක දිනය වෙනුවෙනිකල්පිටිය අර්ධද්වීපයේ සුන්දරත්වයඔබ යන බෝට්ටුව අසල ඩොල්පින් මසුන් කරණම් ගසන හැටි බලන්නටත් පුළුල් වෙරළ තීරයක පහස නිදහසේ ලබන්නටත් ඔබ දැන් යා යුත්තේ පුත්තලම කල්පිටිය දූපත් ආශ්‍රිත මුහුදු ප්‍රදේශයටයි.මෙරට විශාලතම කොරල් පරය බැලීමටත් නිදහසේ මුහුදේ සුන්දරත්වය විඳීමටත් දෙස් විදෙස් සංචාරකයන් වෙනුවෙන් පුත්තලම කලපුව හා කල්පිටිය ප්‍රදේශය මෙරට විශාලතම සංචාරක කලාපය ලෙස දැන් සකස් වෙමින් පවතී. මෙහි ඇති දූපත් 31 ආශ්‍රිතව නව හෝටල්, පාවෙන කාමර ඉදිවෙයි.අප රැගත් බෝට්ටුව කල්පිටියෙන් පිටත්ව මහ මුහුදේ කිලෝමීටර් 15 - 16 ක් ගමන් කර තිබේ. දකුණු පසින් විල්පත්තු ජාතික උද්‍යානයේ බටහිර වැස්ම තද කොළ පැහැයෙන් පෙනේ. වම් පසින් පෙනෙන්නේ කල්පිටිය ප්‍රදේශයේ ඇති විවිධ ප්‍රමාණයේ සුන්දර දූපත් සමූහයයි.ශ්‍රී ලංකාවේ විශාලතම හා ප්‍රධානතම සංචාරක කලාපය ලෙස කල්පිටිය හා පුත්තලම කලපුව ප්‍රදේශය දියුණු කිරීමට ආර්ථික සංවර්ධන අමාත්‍යාංශය කටයුතු යොදා තිබේ.කල්පිටිය දූපත් ආශ්‍රිතව ජීවත්වෙන ජලජ කුරුල්ලන්අප සමඟ මේ බෝට්ටුවේ ගමන් කරන සාගර හා වෙරළ සම්පත් සංරක්ෂණ පදනමේ භාණ්ඩාගාරික ඒ.ඩී.එස්. නියාෂ් මහතා පවසන ආකාරයට මේ කල්පිටිය හා ඒ අවට දූපත්වල අතීතය විජය රජු මෙරට ගොඩ බසින ලද කාලයටත් වඩා ඈතට දිව යයි.“අරාබි වෙළෙන්දන් පෘතුගීසි ලන්දේසි ගොඩ බසින ලද පෘතුගීසි වරාය, ඕලන්ද කොටුව මෙහි තිබෙනවා. පරණ පල්ලි ගොඩනැඟිලි තිබෙනවා. මේ පැත්තේ ඉඩම්වලින් පරණ රෝම ලන්දේසි සල්ලි මතුවෙනවා. ඒ අනුව මෙහි ඈත අතීතයේ ජනාවාස තිබුණු බවට සාක්ෂි තිබෙනවා.මේ ප්‍රදේශයේ ජෛව විවිධත්වය ඉහළයි. ලංකාවේ තිබෙන කඩොලාන 24 න් 15 ක් ම මේ ප්‍රදේශයේ තිබෙන්නේ.ජාතික ජලජ සම්පත් පර්යේෂණ හා සංවර්ධන මධ්‍යස්ථාන සාගර විද්‍යාඥයන් පවසන පරිදි මෙරට වැදගත්ම ඉහළම ජෛව විවිධත්වයෙන් යුත් කොරල් පරය ද පිහිටා ඇත්තේ ද මේ කල්පිටිය දූපත් ආශ්‍රිතව ය. එය බාර් පරය ලෙස හඳුන්වයි. මෙය ශ්‍රී ලංකාවේ කල්පිටිය අර්ධද්වීපයට බටහිරින් ඇති මුහුදු තීරයේ පිහිටා ඇත. එය කරෙයිතිවු දූපත දක්වා විහිදී යයි. වර්ග කිලෝ මීටර් 308.7 පුරා කොරල් පරය පැතිරී යයි.1992 දී මේ බාර් පරය හා ඒ අවට වැලිපර ප්‍රදේශය සමුද්‍ර අභය භූමියක් ලෙස ප්‍රකාශයට පත් කරන ලදී. එහි ප්‍රමාණය හෙක්ටයාර 30669.9 කි.මෙහි විශාල ප්‍රදේශයක පැතිරිණු පැතලි වැලි පරයක් සහ බාර් පරය ලෙස හඳුන්වන වර්ග කිලෝමීටර් 40 ක් පමණ පැතිරුණු ප්‍රධාන කොරල් පදාසයන් දෙකක් ද වැලි සහිත ප්‍රදේශයක් ද මෙම බාර් පරයට ඇතුළත් වේ.සංචාරකයන් කල්පිටියට පැමිණ ඇති අයුරුශ්‍රී ලංකාව අවට පිහිටි විශාලතම කොරල් පරය වන මෙහි ලොව දුර්ලභ කොරල් විශේෂ 150 ක් හා දුර්ලභ මත්ස්‍ය විශේෂ සමඟ කොරල් ආශි‍්‍රත මත්ස්‍ය විශේෂ 400 ක් තිබෙනවා.අපි අවුරුදු ගණනාවක් මේ ප්‍රදේශය පුරා ගවේෂණ කළා. ඒ අනුව මේ ප්‍රදේශය ආශ්‍රිතව මුහුදු ඌරා ලෙස හඳුන්වන තර්ජනයට පත්වූ සත්වයා දක්නට තිබෙනවා. මීට අමතරව කැස්බා විශේෂ 4 ක් මේ ප්‍රදේශයේ ඉන්නවා.ඒ සමඟම විශාල නිල් තල්මසා, මින්කි තල්මනා, කුරුමන්දා, තල්මසා, සන්නාලි මුල්ල, බෝතල් නගස් මුල්ලා, කබරමුල්ලා වැනි දුර්ලභ මුහුදු ක්ෂීරපායින් ද මේ කොරල් පරය ආශ්‍රිතව ඉන්නවා. වෙරළ සම්පත් කළමනාකරණ ව්‍යාපෘතියේ වැඩ කටයුතු කළ වෙරළ හා සාගර සම්පත් සංවර්ධන පදනමේ කළමනාකාර සුභාෂිණී විතානගේ අප සමඟ පැවසීය.“අර බලන්න ඩොල්ෆින් මාළු උඩ පනිනවා. බෝට්ටුව ළං වෙන කොට උන්ට සතුටුයි. හැබැයි වාරකන් කාලෙට උන් බලන්න බැහැ. ලංකාවේ හොඳින්ම වැඩියෙන් ම ඩොල්ෆින් බලන්න පුළුවන් මේ පුත්තලම කලපුවේදී.”අපත් සමඟ බෝට්ටුවේ යන කල්පිටිය සාගර හා වෙරළ සම්පත් සංරක්ෂණ පදනමේ සභාපති උපාලි මල්ලිකාආරච්චි ඩොල්ෆින් මසුන් දැක කීය.බාර් පරය අවට මුහුදු තීරයේ ඩොල්ෆින් බහුලව ඉන්නවා. මුහුදු සිංහයන් හරි විරල සතුන්. මේ ප්‍රදේශයේ දී මුහුදු සිංහයන් ද දකින්න පුළුවන්.පිලිපිඩියා නම් සීල් මත්ස්‍යයන්, සිටේයියා තල්මසුන්, සන්නාලි මුල්ලන්, බෝතල් නගස්මුල්ලා වොරලිස් ද සයිරේනිසා යන විරල මුහුදු ක්ෂීරපායින් ද මේ ප්‍රදේශයේ ඉන්නවා.ලංකාවේ මේ සතුන් මෙතරම් දකින්න පුළුවන් කල්පිටිය ආශ්‍රිතව පමණයි. මල්ලිකාරච්චි මහතා විස්තර කළේ ය.මේ ප්‍රදේශයේ දී අපට දක්නට ලැබෙන තල්මසුන් මුල්ලන් හා මුහුදු ඌරන් යන මුහුදු ක්ෂීරපායෝ මුළු ජීවිතයම ජලජ පරිසරයේ ජීවත්වෙයි.ඔවුන් දිගු ගැබ්බර කාලයකට පසුව තනි පැටවකු පමණක් බිහි කර දිගු කලක් රැක බලාගැනීම කරයි. මේ අනුව ඔවුන්ගේ පරම්පරාව සීමාසහිත වේ.නාරා ආයතනය පවසන පරිදි මේ මුහුදු තීරයෙහි දක්නට ලැබෙන කබරමුල්ලා මෙරට වෙරළ කලාපවලට ආවේණික දුර්ලභ මුහුදු ක්ෂීරපායි විශේෂයෙකි.මේ සතා මෙරට කලපු ඇතුළතට එන එකම මුහුදු ක්ෂීරපායි විශේෂය වේ. කල්පිටියේ දූපත් ආශ්‍රිතව මේ සියලු සතුන් දැකීමට පුළුවන.කල්පිටියේ පුත්තලම් කලපුව ආශ්‍රිතව විවිධ ප්‍රමාණයේ දූපත් 32 ක් පමණ ඇත. මුහුදු තෘණ කඩොලාන ආදියෙන් ගැවසී ගත් මේ දූපත් මනරම් සෞන්දර්යයක් එක් කරයි. ජලජ පක්ෂීහු ද ඒ අසල බහුලය.ඩොල්ෆින් බහුලව බැලීමට යා යුතුම තැන කල්පිටියයිමේ සියලු දූපත්වල සංචාරක ප්‍රවර්ධන කටයුතු ක්‍රියාත්මක කිරීමට අපි අදියර කීපයක් යටතේ සැලසුම් කර තිබෙනවා.ආර්ථික සංවර්ධන අමාත්‍ය බැසිල් රාජපක්ෂ මහතාගේ මෙහෙයවීම මත මෙරට විශාලතම සංචාරක ව්‍යාපෘතිය කල්පිටිය ආශ්‍රිතව පිහිටුවනවා” කල්පිටිය ඒකාබද්ධ සංචාරක නිකේතන සංවර්ධන ව්‍යාපෘතියේ කළමනාකාර සමන් නවරත්න මහතා පැවසීය.මුළු ව්‍යාපෘතියේ සම්පූර්ණ වටිනාකම කෝටි 7000 යි. ඒ යටතේ නව තරු මට්ටමේ හෝටල් 14 ක් වත් මුලින් ම ඉදිකිරීමට යෝජිතයි. අන්තර්ජාතික ආයෝජකයන් ගේ ඇස් දැන් මේ පැත්තට යොමු වෙලා.පුත්තලම් කලපුව හා කල්පිටිය ප්‍රදේශයේ තවත් ‘මාලදිවයිනක්’ ලෙස පාරිසරික සංචාරක මට්ටමින් දියුණු කිරීමට සැලසුම් සකස් කරල තියෙනවා. මාලදිවයිනේ විදියට නවතම හෝටල් හා පාවෙන කාමර අපි ඇති කරනවා. සම්පූර්ණ ව්‍යාපෘතිය වසර 4 ක් ඇතුළත අවසන් කිරීමට අපේක්ෂිතයි.ඍජු හා වක්‍ර රැකියා 45000 ක් මේ සංචාරක වැඩසටහන මගින් ඇති කරනවා. ධීවර පවුල්වලට හානියක් නොමැතිව ව්‍යාපෘතිය ක්‍රියාත්මක කරනවා. ඔවුන්ගේ ජීවන මට්ටම වැඩි කරනවා” අධ්‍යක්ෂවරයා පැවැසීය.කල්පිටිය සංචාරක කලාපය අක්කර 5000 ක් ඇතුළත ක්‍රියාත්මක වේ. ඒ ඇතුළත කාමර 5000 ක් සහිත සංචාරක හෝටල් පිහිටුවීම මෙයට ප්‍රදේශයේ දැනට පදිංචි ජනතාවගේ යටිතල හා ආර්ථික පහසුකම් සංවර්ධනය මෙම සංචාරක කලාපය පිහිටුවීමේ ප්‍රධාන අරමුණ වී තිබේ.මුළු ව්‍යාපෘතියෙන් ලැබෙන රැකියා ගණන 45000 යි. කල්පිටිය ප්‍රදේශයේ ඕලන්ද බොක්ක හා පෘතුගාල බොක්ක ආශ්‍රිතව පිහිටා ඇති මනරම් දූපත් 14 ක් ඇතුළත මුල් ම හෝටල් සංකීර්ණ සංචාරක පුරවර ඉදිකිරීමට යෝජිතය.ආර්ථික සංවර්ධන අමාත්‍ය බැසිල් රාජපක්ෂ මහතා කල්පිටිය ප්‍රදේශයේ ඉන්පන්තිව් මහා පරිමාණ හෝටල් ඉදිකිරීම් ව්‍යාපෘතියට අදාළ ගිවිසුම් අස්සන් කිරීමෙන් පසු ගිවිසුම් හුවමාරු කරගත් අවස්ථාව. ශ්‍රී ලංකා සංචාරක වර්ධන ව්‍යාපෘතියේ සභාපති නාලක ගොඩහේවා, කියුබ් ලංකා ලෙෂර් ප්‍රොපටි සමාගමේ විධායක අධ්‍යක්ෂිකා රොස්මි ජෙස්වාල් යන මහත්ම මහත්මීහු මෙහි සිටිති.ප්‍රදේශයේ යටිතල පහසුකම් සඳහා මුල් අදියරේ රුපියල් ලක්ෂ 800 ක් වැය කෙරේ.මේ පිළිබඳව අපට කරුණු දැක්වූ ආර්ථික සංවර්ධන ඇමැති බැසිල් රාජපක්ෂ මහතා සඳහන් කළේ, ශ්‍රී ලංකා සංචාරක ව්‍යාපාරයේ මෙතෙක් ඉදිවෙන ඉහළම සංචාරක හෝටල් සංකීර්ණය පුත්තලම් කලපුව හා කල්පිටිය ආශ්‍රිතව ඉදි කෙරෙන බවයි.මේ ප්‍රදේශයේ පදිංචි ධීවර ජනතාව සමඟ එකට බැදුණු සංචාරක සංකීර්ණයක් හැටියට මෙය ඉදිවෙනවා.ජෛව විවිධත්වයත් පරිසරයත් සුරැකෙන පරිදි මෙන් ම ඒ ප්‍රදේශවල ජනතාව හෝ ජීවන මට්ටම ඉහළ අයුරින් මේ සංචාරක ප්‍රවර්ධන කටයුතු සිදු කෙරෙනවා.යටිතල පහසුකම් ඇති කිරීමට ඒ ආයෝජකයන් වෙතට මුදල් යොදවනවා. හෝටල්වල වැඩි රැකියා ප්‍රමාණයක් ප්‍රදේශවාසීන්ට ලැබෙන විධියට කටයුතු කරනවා” බැසිල් රාජපක්ෂ ඇමැතිවරයා කීය.දැන් අපේ බෝට්ටුව ගැස්සෙමින් පැද්දෙමින් මහ මුහුදේ රළ මැද ගමන් කරයි.“අර පෙනෙන්නේ ඉප්පන්තිව් දූපත. ඒකේ අපි ලොකු හෝටලයක් ගහනවා. ලස්සන දූපතක්. කඩොලාන පිරිලා, අමුතුම ශාක පද්ධතියක් වටේ මුහුදේ විසිතුරු මසුන් ඉන්නවා.මේ සුන්දර ඉන්පන්තිව් දූපතයි ඈතින් විල්පත්තුව පෙනේමේ දූපතේ හෝටලය සඳහා ආයෝජකයන් රුපියල් කෝටි 170 ක වියදමක් කරනවා. ඒ ගිවිසුමට අපි අස්සන් කරලා තියෙන්නේ. තරු 5 හෝටලයක් මාස 36 කදී මෙහි ඉදිවනවා. කාමර 200 යි. ඍජු රැකියා 1000 ක් විතර පුළුවන් වේවි.ඉන්දියාව සිංගප්පූරුව යන රටවල සමාගම් තමයි මේ හෝටලය ඉදිකරන්නේ. දූපතේ සම්පූර්ණ වපසරිය අක්කර 135 ක්. ඒ සේරම හෝටලයට ගන්නවා.” සමන් නවරත්න මහතා පැවසුවේ මේ සුන්දර දිගටි මනරම් දූපතේ සුන්දරත්වය අපට පෙන්වා දෙමිනි.කල්පිටිය මුහුද ආශ්‍රිතව ඇති තවත් දැකුම්කළු දූපතක් වන වෙල්ලායි දූපතේ ද තවත් තරු හෝටලයක් ඉදිවෙයි. ඊට අදාළ ගිවිසුම් ද පසුගියදා අස්සන් කළේ ය. මේ සියලු ගිවිසුම් අනුව මේ දූපත් ඒ හෝටල සඳහා බදු දෙනු ලබන්නේ වසර 30 කට පමණි. කටයුතු නීත්‍යානුකූලව සිදු කෙරේ නම් බදු කාලය දික් කෙරේ.“අර පේන්නේ ඒ වෙල්ලායි දූපත අපි එතෙන්ට යමු” සමන් මහතාගේ උපදෙස් පරිදි පැය 1/2 ක මුහුදු ගමනකින් අපි වෙල්ලායි දූපතට ළඟා වුණෙමු.දිගටි ගොඩබිම් තීරයක් වූ මෙහි වෙල්ලායි ධ්, වෙල්ලායි ධ්ධ්, වෙල්ලායි ධ්ධ්ධ් යනුවෙන් සංචාරක ව්‍යාපෘති 3 ක් ක්‍රියාත්මක කිරීමට යෝජිතය.වෙල්ලාලි අංක ධ් කලාපයේ සංචාරක හෝටලයට රුපියල් කෝටි 120 ක් වැය කරනවා. කාමර 150 කින් යුක්තව ද්විත්ව කාමරයක් ඇමෙරිකන් ඩොලර් 240 ක් වටිනාකමක් ඇතිව නවීන අයුරින් ඉදිකිරීමට යෝජිතය. 2012 වනවිට වැඩ කටයුතු අවසන් වනු ඇතැයි අපේක්ෂා කරනවා.මේ කල්පිටියේ තවත් දූපතකිශ්‍රී ලංකා, මාලදිවයින් ස්විස්, ව්‍යාපෘතියක් මෙය ඉදිකරන මේ වෙල්ලාලි හෝටලය තට්ටු 2 ක් පමණක් උසට මුළු භූමිය පුරා විසුරුණු අයුරින් මුහුදු යට පවා ඉදිකිරීමට යෝජිතයි” සමන් මහතා අපට කරුණු පැහැදිලි කළේ මේ දූපත් අවට මුහුදේ ජෛව විවිධත්ව සුරැකීමේ වැඩසටහනක් ද ඊට සමගාමීව ක්‍රියාත්මක බව පෙන්වා දෙමිනි.මේ කලාපයේ තිබෙන දූපත් අතරින් විශාලතම එක සුප්‍රසිද්ධ බත්තලංගුණ්ඩුව දූපතයි. අපි එයට ද ගියෙමු. පවුල් 1600 ක් වෙසෙන මේ දූපතේ සියලු දෙනාම ධීවර ජනතාවයි. බහු දින යාත්‍රා හා පිටත ඇන්ජින් සවිකළ යාත්‍රා බහුල මේ දූපතේ සියලු ප්‍රවාහන කටයුතු සිදු වෙන්නේ ද බෝට්ටු ආධාරයෙනි.සංචාරක ප්‍රවර්ධන ව්‍යාපෘතිය ක්‍රියාත්මක වීමත් සමඟම මේ ජනතාවගේ ජීවන තත්ත්වය හා සාමාජික මට්ටම තවත් දියුණු කිරීමට ද කටයුතු කෙරෙනු ඇත. මීට අමතරව ඉදිරියේ දී පෙරිය අරච්චල්, සින්දු අරච්චල්, එරුමතිවු, කාකතිවු, උච්චමුනෙයි යන දූපත් සඳහා පරිසර හිතකාමී සංචාරක ව්‍යාපෘති ක්‍රියාවට නංවනු ඇසේ.කල්පිටිය සිට කිලෝමීටර් 10 - 12 ක් දුරින් කුඩා ගොඩබිම් තීරුව මැද පිහිටි මොහොත්තුආරම ප්‍රදේශයේ දැනටමත් සුළු පරිමාණයේ සංචාරක හෝටල් තිබේ. ඒ අනුව සාමය උදාවීමත් සමඟම නිදහසේ බිය සැක නැතිව ඩොල්ෆින් මාළු උඩ පනින හැටි පිහිනන හැටි බලන්නට ලංකාවේ ලොකුම කොරල් පරය බලන්නට කල්පිටියේ දූපත් වලට ඔබට ද පැමිණීමට දැන් අවස්ථාව තිබේ.විශේෂයෙන් ඉදිරියේ දී මේ ප්‍රදේශය සංචාරක ප්‍රවර්ධන කලාපයක් කිරීමත් සමඟ මෙහි ජෛව විවිධත්වය නැරැඹීමේ හා මුහුදු ක්ෂීරපායින් නැරඹීමේ අවස්ථාව ද දෙස් විදෙස් සංචාරකයන්ට උදාවනු ඇත.අපි ඊළඟට ළඟාවූයේ උච්චමුණේ දූපතටයි. කිලෝමීටර් 26 ක් දිග කිලෝමීටර් 1.5 ක් පළල මේ දූපත හෙක්ටයාර් 400 කි. ධීවර පවුල් 86 ක් මෙහි සිටින අතර ඉදිරියේදී සංචාරක ප්‍රවර්ධන කටයුතු රැසක් මෙහිදී ද ක්‍රියාත්මක වේ. ගෝල්ෆ් පිටියක්, අයිස් කර්මාන්ත ශාලාවක් මෙහි ඉදි කරනු ඇත.මේ බාර් රිෆ් කොරල් පරයේ සුන්දරත්වයමේ සියලු දූපත්වල ධීවර ජනතාවට ද සංචාරක හෝටල්වල රැකියා ලබාදීමට ද කටයුතු සිදු කෙරේ.උච්චමුණේ දූපතට මෙන් ම මොහොත්තුආරම ප්‍රදේශයට පහසුකම් ඇතිව යාමට අඩි 40 ක පළල පාරක් ද දැන් ඉදිවෙමින් තිබේ.“මීට අමතරව කලා වැව මී ඔය ආදී උතුරු මැද පළාතේ ජල මූලාශ්‍ර මගින් විශාල දුරක සිට පානීය ජලය ගෙන ඒමේ ව්‍යාපෘතියක් ද ඉදිරියේ දී අපි ක්‍රියාත්මක කරනවා.හෝටල්වලට අවශ්‍ය ජලය මුහුදු ජලය පිරිසුදු කර ලබාගැනීමට යෝජිතයි. සූර්ය බලයෙන් විදුලිය ලබාගන්න සැලසුම් කරලා තිබෙනවා. ව්‍යාපෘති අධ්‍යක්ෂ සමන් මහතා කීය.කලක් ත්‍රස්තවාදී කලබල නිසා ලෝකයාගෙන් වසන් වී තිබූ පුත්තලම කල්පිටිය දූපත් ආශ්‍රිත ප්‍රදේශයේ ස්වර්ණමය යුගය දැන් උදා වී තිබේ.තව වසර කීපයකින් මේ ප්‍රදේශය තවත් මාල දිවයිනක් වනු ඇත. ප්‍රදේශයේ ජනතාවගේ ජීවන තත්ත්වය ද ඉහළ යනු ඇත. මේ සුන්දර දූපත්වලින් රුපියල් කෝටි ගණනක ආදායමක් ලබාගන්නටත් හා අපේ රටේ සුන්දරත්වය ලෝකයට තව තවත් කියන්නට ද මේ ව්‍යාපෘතිය මගින් අවස්ථාව ලැබෙනු ඇත.කල්පිටිය සංචාරයකින් පසුනිහාල් පී. අබේසිංහ සේයාරූ - තුසිත චන්දු කුමාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=ay1009262</link>
    <topic>වැඩිපුරම හිටියේ පන්තියේ නෙවෙයි පිට්ටනියේ</topic>
    <author>සාගරිකා දිසානායක ජයසිංහ</author>
    <content>අද අපේ කතා නායකයා මධ්‍යම පළාතේ ආණ්ඩුකාර ටිකිරි බණ්ඩා කොබ්බෑකඩුව මැතිතුමා. කන්ද උඩරට වංශවත් පෙළපතකින් පැවත එන එතුමා සිරිමා බණ්ඩාරනායක මැතිනියගේ සමඟි පෙරමුණු රජයේ කෘෂිකර්ම හා ඉඩම් ඇමැතිවරයා ලෙස මෙරට ජනතාවගේ ඉඩම් අයිතිය යළි ලබා ගන්නට මහඟු මෙහෙවරක් ඉටු කළ හෙක්ටර් කොබ්බෑකඩුව මහත්තයාගේ වැඩුමල් සහෝදරයාගේ එකම පුතා. 1982 ඔක්තෝබර් මාසෙ මෙරට පැවැත්වූ ප්‍රථම ජනාධිපතිවරණයේදී ජනාධිපති අපේක්ෂකයකු ලෙස ඉදිරිපත් වූ කොබ්බෑකඩුව මහතාගේ දේශපාලන කටයුතුවලට සහයෝගය දෙමින් දේශපාලනයට පිවිසුණු ටිකිරි කොබ්බෑකඩුව මහතා රාජ්‍ය හා පෞද්ගලික අංශයේ සේවා ස්ථාන රැසක වගකිවයුතු නිලතල රැසක් දරා වර්තමානයෙහි මධ්‍යම පළාතේ ආණ්ඩුකාරවරයා ලෙස මධ්‍යම පළාතට අනගි මෙහෙවරක් ඉටු කරමින් සිටිනවා. සිළුමිණට තමන්ගේ පුංචි කාලෙ තොරතුරු පවසමින් එතුමා අප සමඟ පිළිසඳරට එකතු වුණා.මධ්‍යම පළාත් ආණ්ඩුකාර ටිකිරි කොබ්බෑකඩුවපුංචි කාලෙ මං බොහෝම දඟකාරයෙක්. ඒ වගේ ම පවුලේ එකම පිරිමි දරුවා විදිහට මවුපිය උභය කුල පාර්ශ්වයේ ම ආදරයට පාත්‍ර වුණු දරුවෙක්. මගේ අප්පච්චි ඈෂ්ලි රික්මන් විමලදහම් බණ්ඩා කොබ්බෑකඩුව ඉඩම් හිමි වැවිලිකරුවෙක්. අම්මා මාතලේ චන්ද්‍රවතී ගිරාගම. ඈ වෘත්තියෙන් ඉංග්‍රීසි ගුරුවරියක්. මං උපන්නේ යටිනුවර මැණික්දිවෙල පිහිටි අබේසේකර මාතෘ නිවාසයේදී 1955 දෙසැම්බර් මාසේ දහ නව වැනිදා.මම පවුලේ බඩපිස්සා. මට වැඩිමල් සහෝදරියොම තුන් දෙනයි. මගේ අප්පච්චිගේ පියා අප්පච්චි පළාතේ හිටපු ප්‍රකට බටහිර වෛද්‍යවරයෙක්. හදිසියේ ම ඔහු අභාවප්‍රාප්ත වූ නිසා මගේ අප්පචිචි යොවුන් වියේදීම අධ්‍යාපනයත් අතහැරලා පවුලේ වගකීම් කරට ගත්තා. ඒ වනවිට අප්පච්චිලාට තිබූ ඉඩකඩම් පවා උකසට සින්න වෙලා තිබුණෙ. අපේ සීයා ගේ පරිත්‍යාගශීලී වැඩපිළිවෙළ නිසයි.කෙසේ හෝ තිබූ ඉඩකඩම් ටික රැක බලාගෙන ඒවායෙන් ලැබූ ආදායමෙන් බාල සහෝදරයන්ට ඉගැන්නුවේ අපේ අප්පච්චි. අප්පච්චිගේ මහන්සියෙ හොඳම ප්‍රතිඵලයක් ලෙස බාප්පා හෙක්ටර් කොබ්බෑකඩුව දක්වන්නට පුළුවන්. අද මට ලැබිලා තිබෙන්නේ එතුමාගේ ආභාෂයයි. ආණ්ඩුකාරතුමා අතීතයට පිවිසෙමින් කියනවා.පුංචි කාලෙ පවුලෙ හුරතලා වුණු ටිකිරිට අකුරු කියෙව්වෙ එවකට මල්වත්තේ මහානායක ධූරන්ධර අමුණුගම විපස්සී නායක හාමුදුරුවෝ. අකුරු කියවන්නට පුංචි ටිකිරි මහා නායක හාමුදුරුවන් ළඟට එක්ක ගියාම හුරුබුහුටි දරුවා දැකපු උන්වහන්සෙ මෙයා හොඳයි මහන කරන්න කියලා මවුපියන් ගෙන් ඉල්ලුවා. ඒ අහපු පුංචි ටිකිරි මහන වෙන්න බෑ කියල හඬා වැලපිලා මහ ගෝරියක් කළා ඔහුට තවමත් මතකයි.පාසල් යන වයසට එළැඹෙන විට ඔවුන් පදිංචි වෙලා හිටියෙ මහනුවර අනිවත්තෙ නිවසක. ටිකිරි ඇතුළු කළේ මහනුවර ත්‍රිත්ව විද්‍යාලෙට. ඔහු පාසලට ආවෙ ගියේ පයින්මයි. පුංචි කාලෙ ඉඳලාම ඔහු ඉගෙනුමට හපන්. පළමුවැනි ශ්‍රේණියේ ඉඳන් සාමාන්‍ය පෙළ දක්වාම ඔහු පන්තියේ එක දෙක තුන යන තැන්වල රැඳී සිටියා. ගණිතය ඔහුගේ ප්‍රියතම විෂයයි. ඒ වගේ ම ඔහු වඩාත් දක්ෂතම විෂයයත් ගණිතය.ගයන්න වයන්න කථනයට වගේ ම ක්‍රීඩාවටත් හොඳටම හපන්. අටේ පන්තියේදී කලා හෝ විද්‍යා අංශ සඳහා තෝරා ගැනීමට පවත්වනු ලබන තරග විභාගෙන් ඔහු ලැබුවේ උසස් ජයක්. අංක ගණිතයට සීයෙන් සීයයි. ජ්‍යාමිතියටත් සියයි.ටිකිරි තෝරා ගත්තේ ජීව විද්‍යා අංශය. ඒත් ඔහුගේ හොඳට හෝ නරකට ඒත් එක්කම ඔහු ක්‍රිකට් ක්‍රීඩාවටත් තදින් ම යොමු වුණා. පාසල් කාලයෙන් වැඩි වේලාවක් ගත වුණේ ක්‍රිකට් ක්‍රීඩාවට. අවුරුදු 14 න් පහළ ට්‍රිනිටි විද්‍යාලයේ ක්‍රිකට් කණ්ඩායමේ නායකයා වුණේ ටිකිරි. 16 න් පහළ ක්‍රිකට් කණ්ඩායමෙත් නායකයා වුණා. ඒ වගේ ම ඔහු දක්ෂ රගර් ක්‍රීඩකයෙක්. පාසලේ 17 න් පහළ රගර් කණ්ඩායමේ නායකයා. ඉගෙනුමට වඩා ඔහුගේ හිතත් කයත් ඇදී ගියේ ක්‍රීඩාවට. කලා අංශයෙන් දස්කම් පෑ ටිකිරි පාසලේ සිංහල හා ඉංග්‍රීසි නාට්‍යවල විවිධ චරිත රඟපෑවා. පුංචි කාලෙ උඩරට නැටුම් තරගවලින් ජය ලබා තෑගිත් දිනා ගත්තා.පසු කාලෙක ටිකිරිගේ අප්පච්චි සතුව තිබූ ඉඩකඩම් අහිමිවෙලා ඔවුන් තරමක් ආර්ථික අර්බුදයකට පත්ව සිටි යුගයක් උදා වුණා. කලට වේලාවට පාසල් ගාස්තු ගෙවා ගන්නට නොහැකි වීමෙන් ටිකිරිගේ පන්ති නවත්වාපු අවස්ථාත් ඒ කාලෙ තිබුණා.පාසල් අවදියේ ටිකිරිගේ නම අවට පාසල් අතරෙත් ප්‍රකටයි. ඒ ඔහු ක්‍රීඩාවට විශේෂයෙන් දස්කම් පෑ නිසා. පාසලේ ගැරට් නිවාසයේ නායකයා වුණෙත් ටිකිරි. ඔවුන් කළ දඟකාර වැඩ නිසා ටිකිරි ඇතුළු කණ්ඩායමක් වරක් දවස් දාහතරක පන්ති තහනමකටත් ලක් වුණා. ගෙවල්වලට මේ කතාව කියන්න බෑ. එනිසා හැමදාම උදේම පාසල් එන විදිහට ගෙදරින් ඇවිත් යාළුවෙකු ගේ ගෙදර ඉඳල පාසල ඇරෙන වෙලාවට ගෙදර ගියා. ඒ දහය වසරෙදි.සාමාන්‍ය පෙළ සමත් වෙලා උසස් පෙළ පන්තියට ගියාට පත පොතට වඩා බර සෙල්ලමට. අප්පච්චි ඒ බව දැනිලා ට්‍රිනිටි විද්‍යාලයෙන් අස් කරලා මහනුවර සිල්වෙස්ටර් විද්‍යාලෙට ඇතුළු කළා. ඒ ගියත් කළේ ක්‍රිකට් ගහපු එකමයි. වරක් සිල්වෙස්තර - සිද්ධාර්ථ සුහද තරගාවලියකදී නොදැවී ලකුණු 101ක් ම ලබාගත් හැටි ඔහුට මතකයි. ජීව විද්‍යා අංශයෙන් ඔහු සමඟ උසස්පෙළ විභාගෙට පෙනී සිටි 27 දෙනාගෙන් 24 ක් ම විශ්ව විද්‍යාලෙට තේරුණා. නොතේරුණු තිදෙනා අතර ටිකිරිත් හිටියා.අනතුරුව ඔහු ගණකාධිකරණය තෝරාගත්තා. සී.අයි.එම්.ඒ පළමු කොටස සමත් වූ ගමන් ම ඔහු යුනිලීවර් සමාගමේ අලෙවි නියෝජිතයකු වශයෙන් 1981 දී සේවයට බැදුණා. අවුරුදු හතරක් යනවිට ඔහු ආයතනයේ අලෙවි කළමනාකාර ධූරයට උසස් වුණා. එතැනින් ඇරැඹුණු වෘත්තීය ජීවිතයේ ඔහු පියවරෙන් පියවරට ඉදිරියට ගියා. ශ්‍රී ලංකාවේ අලෙවි කළමනාකරණය පිළිබඳ උසස් ඩිප්ලෝමා විභාග සියල්ලම සමත් වූ ටිකිරි අලෙවි කළමනාකරණ ක්ෂේත්‍රයේ බ්‍රිතාන්‍ය විභාගත් සමත් වුණා.යුනිලීවර් ආයතනයේ පුංචි තැනකින් වෘත්තීය දිවියට පිය තැබූ ඔහු පියවරෙන් පියවර උසස් නිලතල ලබමින් ඉදිරියට ගියා. යුනිලීවර් සමාගමේ අලෙවි ප්‍රවර්ධන කළමනාකරු, වෙළෙඳ නාම කළමනාකරු, තනතුරු දරා අවසන එහි මූල්‍ය කළමනාකාර ධූරයට පත් වුණා. පුරා වසර දාහතරක් එහි සේවය කළ ටිකිරි අනතුරුව රෙකිට් බෙන්කීසර් සමාගමේ වෙළෙඳ හා අලෙවි අධ්‍යක්ෂකවරයා ලෙස පත්ව වසර 1997 දක්වා එහි සේවය කළා.ටිකිරි විවාහ දිවියට ඇතුළත් වුණේ 1984 දී. ඒ පාසල් අවදියේ දැන හඳුනාගත් මැණික්දිවෙල සුජම්පතිකා පනාමල්දෙනිය මෙනෙවිය හා සමඟ. ඔවුන් ගේ කුළුඳුල් පුතා කනිෂ්ක පණ්ඩුකාභය විමලදහම් පවුලට එක් වුණේ 1986 දී. ඔහු අද කොළඹ විශ්ව විද්‍යාලයේ අවසාන වසර සිසුවෙක්. 1989 දී උපන් දියණිය විශ්වපාලි චන්ද්‍රිකා සංඝමිත්තා පේරාදෙණිය විශ්ව විද්‍යාලෙ දෙවන වසර සිසුවියක්.1997 දී ටිකිරි දේශපාලනයට යොමු වුණේ මහනුවර නගර සභා ඡන්දෙට ඉදිරිපත් වෙමින්. එවර ඔහු තෙවැනි තැන ලබමින් ජය ගත්තා. 2001 මැතිවරණයේදී චන්ද්‍රිකා මැතිනියගේ ඉල්ලීම පිට රැකියාවෙන් තුන් මසක නිවාඩු ලබාගෙන ඡන්දෙ ඉල්ලුවා. එවර ජය ලැබුණේ එක්සත් ජාතික පක්ෂයට. එ.ජා.ප මැතිවරණ කාර්යාලයකට බෝම්බ ගැහුවා යැයි බොරු චෝදනාවක් එල්ල කොට ටිකිරි සිරභාරයට ගත්තා.හිර ගෙදරදි ඔවුන්ගේ සුවදුක් බලන්නට ආවෙ එවකට විරුද්ධ පක්ෂ නායකව සිටි මහින්ද රාජපක්ෂ මහතා පමණයි. මාස දෙකක් ම හිරගෙදර ගත කරලා එළියට එනකොට කරපු රැකියාවත් අහිමි වෙලා. අනතුරුව ජෝර්ජ් ස්ටුවර්ඩ් සමාගමේ මාස හයක් උපදේශකවරයකු ලෙස කටයුතු කළා.ඉන් පසු සීමාසහිත එක්සත් ප්‍රවෘත්ති පත්‍ර සමාගමේ ප්‍රධාන විධායක ධූරයට පත්වූ ටිකිරි ජනාධිපති මාධ්‍ය උපදේශකවරයකු ලෙසත් කටයුතු කළා. කුඩා තේ වතු සංවර්ධන අධිකාරියේ සභාපතිවරයා ලෙසත් තේ ශක්ති අරමුදලෙහි සභාපතිවරයා ලෙසත් කටයුතු කළ ඔහු මෙරට තේ කර්මාන්ත ක්ෂේත්‍රයට සුවිශේෂ මෙහෙවරක් ඉටු කළා.2005 දෙසැම්බර් මාසෙ දහ නව වැනිදා එතුමාගේ ජීවිතේ ස්මරණීය කඩඉමක් සටහන් වෙනවා. ඒ ඔහුගේ දිවි ගමනෙහි අඩසියවසක් ගෙවා දැමූ දවස. ඒ උපන් දිනේට ඔහු ලැබූ ස්වර්ණමය තිළිණය මධ්‍යම පළාතේ ආණ්ඩුකාර තනතුර. අද එතුමා මධ්‍යම පළාතට පත්වූ ළාබාලම ආණ්ඩුකාරවරයා.ආණ්ඩුකාර ධූරයේ සියලු වගකීම් අකුරටම ඉටු කරමින් එතුමා මධ්‍යම පළාතේ සිසු දරු දැරියන්ගේ අධ්‍යාපනය නඟා සිටුවන්නට බෙහෙවින් අත හිත දෙනවා. මධ්‍යම පළාත් ආණ්ඩුකාර අරමුදලෙන් විවිධ අධ්‍යාපන ව්‍යාපෘති දියත් කරනවා.පහේ ශිෂ්‍යත්වය වගේ ම උසස් පෙළ ඉහළ ප්‍රතිඵල ලබන දරු දැරියකට ශිෂ්‍යත්ව ලබා දෙනවා. ඔවුන් දිරිගැන්වීම සඳහා අගැයීම් උලෙළ පවත්වා ශිෂ්‍යාධාර සහ බැංකු ගිණුම් විවෘත කරදීමට එතුමා පියවර ගෙන තිබෙනවා. මහනුවර, මාතලේ සහ නුවරඑළිය දිස්ත්‍රික්ක තුනේ දක්ෂතම සිසුන් 25 ක් තෝරාගෙන සාමාන්‍ය පෙළ පළමු වරට ලියා ඒ නවයක් ලබාගත් සෑම ශිෂ්‍යයකුට හෝ ශිෂ්‍යාවකටම ශිෂ්‍යත්ව ලබා දෙනවා.මධ්‍යම පළාතේ ප්‍රථම වතාවට තේ කර්මාන්තයට අධ්‍යාපනික වටිනාකමක් උරුම කර දෙමින් තේ පිළිබඳ ජාතියේ අභිමානය ලොවට හඬගා කියන්නට හන්තානේ තේ කෞතුකාගාරයක් ආරම්භ කළා. මහනුවර ලෝක උරුම නගරය පිවිතුරු පුරවරයක් කරන්නට එතුමා පුද්ගලිකවම වෙහෙසෙනවා. සෑම උදාසනකම මහනුවර නගරය වටා පයින් ගමන් කොට නගරයේ පිරිසුදු බව පිරික්සා බලනවා. අඩු පාඩු ඇත්නම් එවේලේම අදාළ තැන්වලට පුද්ගලයනට කතා කොට වරද හදා ගන්නට උපදෙස් දෙනවා.යටිනුවර ප්‍රාදේශීය සභාවට අලුත් ගොඩනැගිල්ලක් වගේ ම මහනුවර නගරයට අඩුපාඩුවක් ව පවතින චෛත්‍යයකුත් ඉදි කරන්න එතුමා මුල්වෙලා කටයුතු කරනවා. මධ්‍යම පළාතට ඇතුළු වෙන තැන හැමට මහත් වූ ආශිර්වාදයක් සේ සැලකෙන අසූ අට රියන් බුදු පිළිමයක් නෙළීමටත් පටන් අරන්. මධ්‍යම පළාතේ සෑම ප්‍රාදේශීය ලේකම් කොට්ඨාසයකම රණවිරු ස්මාරක ඉදිකර දරුවන්ට රණවිරුවන් පිළිබඳ හැඟීමක් ඇතිවන සේ කටයුතු කිරීමත් ආණ්ඩුකාරතුමාගේ සංකල්පයක්.පුංචි කාලේ ඉඳලාම කෘෂිකාර්මික පරිසරයක හැදුණු වැඩුණු ආණ්ඩුකාරතුමාගේ විනෝදාංශය ගොවිතැන අදටත් එතුමා හත් පෑලක කුඹුරක් වැඩ කරවනවා. විවේක වේලාවට එළවළු කොටුවට බැහැල වවන්න එතුමා හරිම කැමැතියි. ආණ්ඩුකාර නිල නිවාසෙත් ඉඩ තිබෙන හැටියට ගහක් ;කාළක් එළවළුවක් වවාගන්න එතුමා කැමතියි. පාසල් හැර ගොසින් රුපියල් පනහකින් ජීවිතය ඇරැඹූ එතුමා අද ජීවිතේ අත්පත් කරගත හැකි ජයග්‍රහණ බොහොමයක් අත්පත් කරගෙන. කොතරම් කාර්ය බහුල වුණත් එතුමාට ක්‍රිකට් ක්‍රීඩාව ඇතුළු ක්‍රීඩා අමතක කරන්න බෑ. අවස්ථාවක් ලැබුණු හැම වෙලාවකම පිටියට බැහැලා ක්‍රීඩා කරන්නට ආණ්ඩුකාර තුමා තවමත් කැමතියි.සාගරිකා දිසානායක ජයසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=ay1009263</link>
    <topic>මානසික රෝගීන්ගෙන් සාස්තර අහන තරමට අප පහතට වැටුණේ කොහොමද?</topic>
    <author>සංවාද සටහනකේ. සී. ජේ. රත්නායක</author>
    <content>ප්‍රවීණ ඡ්‍යොතිෂවේදී මීපේ ගණිතගේ චන්ද්‍ර භාරතීපෝ රුව තවත් මිථ්‍යා මත රැසක් පිරුණ තැනකි.නියම සම්මතයට ශාස්ත්‍රානුකූ®ලව අෂ්ටක කියලා පෝරුවේ චාරිත්‍ර කරලා අවසානයේ පොල් ගෙඩියක් බින්දම පොල් බෑ දෙක දිහා බලා නිමිති කියන්න පුළුවන්. ඒත් ශාස්ත්‍රානුකූ®ලව චාරිත්‍ර නොකරලා පොල් බිඳලා අනාවැකි කියන්න බෑ.ඒ ශාස්ත්‍රය හරියටම දන්න අය අද ලංකාවේ ඉන්නේ අතළොස්සකි. පෝරුවට නැග්ගේ කන්‍යාවක් නෙවෙයි නම් අෂ්ටක කියද්දී සිහි නැතිවෙන කතාව ඇත්ත. එහෙම වෙන්නේ ශාස්ත්‍රය හරියට කෙරුවොත් විතරයි. අලුත විවාහ පත් වෙන දෙන්නා සතුටින්, සමාදානයෙන් ජීවිතය ගත කිරීමට හැකි වන ආකාරයටයි පෝරුවේ චාරිත්‍ර කරන්න ඕනේ.අදත් බොහෝ තැන්වල පෝරුව තිබුණට ශාස්ත්‍රානුකූලව ඒ චාරිත්‍ර කෙරෙන්නේ නෑ.කෙනෙකු මිය ගියහම ඒ පුද්ගලයාගේ ඇඳුම් භාණ්ඩ ප්‍රයෝජනයට ගන්න හොඳ නෑ කියලා සමහරු කියනවා.දවසක් වයසක මනුස්සයෙක් මැරුණා. ගෙයි ඉදිරියේ දොළ පිදේනි තට්ටුව හදලා කෑම බීම තිබ්බා. කෙනෙක් කියනවා, මැරිච්ච කෙනාගේ සෙරෙප්පු දෙකත් එතැන තියන්නම ඕනේ කියලා.බැරිම තැන මම කිව්වා සෙරෙප්පු දෙක විතරක් නෙවෙයි මියගිය කෙනා ගේ හාමිනේවත් පිදේනි තට්ටුව ළඟට ගිහින් දාන්න කියලා. මොකද අර සෙරෙප්පු දෙකට වඩා හාමිනේ ඒ පුද්ගලයාගේ ළඟින් බොහෝම කාලයක් හිටියා. සෙරෙප්පු දෙකට වඩා ඒ පුද්ගලයා හාමිනේට ආදරෙයි.මම ඒකයි කියන්නේ මිය ගිය තැනැත්තන්ව මළ පෙරේතයකු හැටියට සලකන්න එපා කියලා. මිය ගිය කෙනා කාර් එකක් පාවිච්චි කළා නම්, රත්තරං බඩු තිබුණා නම් ඒවා විසි කරන්න කියලා කවුරුවත් කියන්නේ නෑ. නමුත් සෙරෙප්පු දෙක විසි කරන්න කියනවා. මේවා මහ රැවටීම්.කොහොම නමුත් මළ ගෙදරක පිදේනි ගොටුව තැබීම හොඳයි. ඒකෙත් යහපතක් තියෙනවා.මිනී පෙට්ටිය වහන කොට කතා කරන්න එපා කියනවා. මොකද කටහඬ පෙට්ටියේ හිරවෙනවලු. මේවත් කිසි පදනමක් නැති විකාර. එහෙනම් අල්මාරි පෙට්ටගම් අරින වහන විටත් කටහඬ හිරවෙන්න ඕනේ. මිනී පෙට්ටියේ අමුතු බලයක් නෑ.මේ වගේ බොරු මනස්ගාතවලින් ඔළුව පුරව ගත්ත සමහරු කාර් එකට හෝ තමන්ගේ රථයට වැඳලා එන්ජිම පණ ගන්වන කෙනාට හිනා වෙනවා. මම නම් වාහනේ පණ ගන්වන්නේම සුක්කානමට තුන් වරක් වැඳලා ඉෂ්ට දේවතාවුන් වහන්සේ සිහි කරලයි.ඒක ඉතා යහපත් සිරිතක්. වාහනයක් පදවන මිනිහා අතින් කී දෙනෙකු ගේ ජීවිත විනාශ වෙන්න පුළුවන්ද? අද මගේ අතින් කිසිම ප්‍රාණියෙකුට අනතුරක් නොවී වාහනය පදවන්න ලැබේවායි කියා එන්ජිම පණ ගැන්වීම මනසේ දවස පුරා ක්‍රියාත්මක වෙනවා. ඒ මානසික බලයත් ඉතා ප්‍රබලයි. හරි දේ කරන්න. කාටවත් බය වෙන්න. ලැජ්ජවෙන්න වුවමනා නෑ.තවත් කනගාටුදායක කාරණයක් ගැන කියන්න ඕනේ. ඒ තමා මෝස්තරේට කෙරෙන පිරිත් නූල් බැඳීම. පිරිත් නූල මහ බලගතුයි. නමුත් අද මොනවද කරන්නේ පිරිත් නූල තොරොම්බල් කඩයක් කරලා පාට පාට තඩි කඹයක් වගේ අතේ බඳිනවා.එක්කෝ සුදු නැත්නම් කහ වර්ණයේ නූල කිහිප වටයක් ගත්තට කමක් නෑ. නමුත් අද රස්තියාදුකාරයන් වගේ මැණික් කටුව පිරෙන්න පිරිත් නූල් කිය කියා වෛවාරණ නූල් ගැට ගහනවා. මේවා ගැන මහා සංඝරත්නය අවධානය යොමු කරාවි යැයි ප්‍රාර්ථනා කරනවා.සීවලී යන්ත්‍රයත් මහ බලගතුයි. නමුත් අද බලන්න මැෂිමෙන් අච්චු ගහලා සීවලී යන්ත්‍ර, රත්නමාලී ගාථා පේමන්ට් එකෙත් විකුණනවා.මං දන්න දේවාලයක් තියෙනවා, කලින් රස්සාවට සපත්තු මහපු මනුස්සයෙක්. දැන් දෙවියන් විකුණන්න පටන් අරන්.මේ මනුස්සයා තමන් ගේ දේවාලේ ඉඳල ලෝකේ ඕන තැනක තියෙන අණ විණ - කොඩි විණ කපනවා.අදාළ ස්ථානයට - භූමියට යන්නේ නැතිව කොඩි වින කපන්න බෑ. දෙවුන්දර පැත්තේ ඉඩමක කොඩි විනයක් තියෙනවා නම් රාගම ඉඳන් ඒක කපන්න බෑ. මොකද කොඩි විනය පොළව යටින් රාගමට ඇදිලා එනවද? මේවා අමු බොරු. ශාස්ත්‍රය දන්න අය එක පැත්තකින් හිනා වෙනවා. අනෙත් පැත්තෙන් දුක් වෙනවා. ජනතාව මුලා කරන තක්කඩියන්ට දෙවියන් ගෙන්ම දඬුවම් ලැබෙයි.මේ අරුම පුදුම ඇදුරා කොඩි වින ගොඩට ගන්නවා. එක්කෝ කුප්පි නැත්නම් මිනී ඔළු. කෙනෙක් බිත්තරයක් මතුරලා ගුරුකමක් කළා නම් ඒක කපන කොට ඩප්පියක් හරි මිනී ඔළුවක් වගේ දෙයක් බවට පත් වෙන්නේ කොහොමද? ඒකම ඇති බොරුව තේරුම් ගන්න.අණ වින - කොඩි වින කපන කොට අදාළ තැනට ගිහින් වරු ගාණක් ගත කරලා මන්ත්‍ර ජප කරලායි ඒ කටයුත්ත කරන්නේ. නමුත් මේ දේවාලේ හායි - හූයි ගාලා කෑගහලා එක තත්පරෙන් කොඩි වින කපනවා.තව දෙයක් අර යන්තරේ මේ යන්තරේ කියලා ලක්ෂ ගණන් මුදල් ගන්නවා. නමුත් ගුප්ත ශාස්ත්‍රයේ එන යන්තර වර්ග ටිකවත් හරියට දන්නේ නෑ. මම අභියෝගයක් කරන්නම්. ඔය තරම් දක්ෂ ගුප්ත විශේෂඥයෙක් නම් මට කරන්න කියන්න කොඩි විනයක්. නැත්නම් මම මේ කරන ප්‍රකාශය බොරුයි කියලා ඔප්පු කරන්න කියලා මම ප්‍රසිද්ධියේ අභියෝග කරනවා.තත්පරෙන් දෙකෙන් ආරූඪ වෙලා සාස්තර කීම තවත් මුලාවක්. ඔය ආරූඪ ගන්න ගෑනු - මිනිස්සු දිහා බලන්න. හරිම අපිරිසිදුයි. ටකරං මඩු, අගුපිල්, මුඩුක්කු ඇතුළට දේව දිෂ්ටි එනවද? පදික වේදිකාවෙත් දේවාල හදලා තියෙනවා. ඒ වුණාට කියන්නේ කතරගම දේවියෝ, කඩවර දෙවියෝ, පත්තිනි මෑණියෝ වගේ දෙවි දේවතාවුන්නාන්සේගේ වරමින් ශාස්ත්‍ර කියනවයි කියලයි. මේ වගේ ගුණයක් - ශීලයක් - දැනුමක් - පිරිසුදුකමක් නැති මිනිස්සු ළඟට දෙවියෝ වඩින්නේ නෑ.සමහර අයට මානසික රෝග තියෙනවා. ඔවුන් හිතනවා තමන්ට මළගිය ප්‍රාණකාරයෙක් ආරූඪ වෙලා කියලා.එහෙම හිතලා සාස්තර කියනවා. මේ ළඟදිත් එහෙම දෙන්නෙක් ආවා. නාඩි බැලුව හැටියෙම දැනගත්තා මේක මානසික ප්‍රශ්නයක් මිස භූත දෝෂයක් නෙවෙයි කියලා. ඒ වගේ මානසික රෝගීන්ට විශේෂ චිකිත්සා ප්‍රතිකාර කරන්න ඕනේ.දෙවියන්ට පහන් පත්තු කිරීම ගැනත් හරියට වැරදි මත තියෙනවා. සූනියන් දෙවියන්ට පහන් පත්තු කරනවා නම් ඒක නිසි පිළිවෙළට ම කරන්න ඕනේ. ඒ පහනේ ආලෝකය දෙවියන්ට පූජා කරන්න ඕනේ. එහෙම නැතිව දෙවියන්ට යමක් කරන්න බෑ. නිකමට පහන පත්තු කළොත් ඒ ආලෝකය ගන්නේ ගෙවල් පෙරේතයෙක්. දැකීම, ස්පර්ශය, හා ආඝ්‍රාණය කියන ක්‍රම තුනටයි ඔවුන් දේවල් ගන්නේ කෙනෙකුට යමක් දැකීම ප්‍රමාණවත්, තව කෙනෙකුට දෙයක් ස්පර්ශ කිරීම ප්‍රමාණවත්, තව කෙනෙකුට දෙයක් සුවඳ ආඝ්‍රාණය ප්‍රමාණවත්.සූනියන් දෙවියන්ට පහන් පත්තු කරලා ඒ ආලෝකය දෙවියන්ට නිසි ලෙස පූජා නොකළොත් ඒ ආලෝකය ගන්න ගෙවල් පෙරේතයා ඒකට ඇබ්බැහි වෙනවා. දවසක් දෙකක් පහන නැති වුණොත් කරදර කරන්න ගන්නවා. සූනියන් දෙවියෝ එහෙම කරදර කරන්නේ නෑ. නමුත් සමාජයේ පැතිරිලා තියෙන්නේ සූනියන් දෙවියෝ මිනිස්සුන්ට කරදර කරනවා කියලයි. ඒක මිථ්‍යා මතයක්. දෙවියන්ට පහන් පත්තු කරනව නං ඒක නිසි පරිදිම කරන්න ඕනේ.දැන් බලන්න සමහර පණ්ඩිතයන් දෙවියන්ට කාල සටහනුත් හදලා. උදාහරණයකට එක දෙවියෙකුට පහන් පත්තු කරන්නේ සවස 6.30 ට. අනෙක් දෙවියට 7.30 ට. තවත් දෙවි කෙනෙකුට 8.30 ට. සූනියන් දෙවියන්ට 9.30. මේවා බොරු කාල සටහන්. කවුද? කොහොමද? මේ වෙලාවල් හැදුවේ. හිත එක් තැන් කරගෙන පිරිසිදු වෙලා ඕනම වෙලාවක දෙවියන්ට පහන් පත්තු කරන්න පුළුවනි. මේ බොරු පැතිරෙන්නේ සමහර වාචාලයන් නොදන්නා කමට තර්ක පඩත්තර කතා කියන නිසයි. බලාගෙන යන කොට ඔවුන් කරන්නෙත් පවු පුරවා ගැනීමක්.විද්‍යාව නිසා මිනිස්සු දුකට පත් වෙනවා.. ඒ දුක, දුරු කර ගන්න නැවත අවිද්‍යාවටම ගිහින් තව තවත් අසරණ වෙනවා. තියෙන දේත් නැති කරගන්නවා. මේ අතර බොරු සාත්තරකාරයෝ - බොරු දේවාල නිසා අපේ ගුප්ත ශාස්ත්‍රයේ ශේෂගත වටිනාකම් හෑල්ලු වෙලා. මම පුන පුනා කියන්නේ ගුප්ත ශාස්ත්‍රය විතරක් නොවේ, ඕනෑම ශාස්ත්‍රයක් ඕනෑවට වඩා ඔළුවට අරන් ඔළුව කුරුවල් කරගන්න එපා.සංවාද සටහනකේ. සී. ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=ay1009264</link>
    <topic>ශ්‍රී ලාංකීය අපනයන වෙළෙඳාම නවීකරණයට</topic>
    <author>පරිවර්තනයසාගරිකා දිසානායක</author>
    <content>ලාංකීය අපනයන වෙළෙඳාම මේ ගත කරන්නේ ඉතා තීරණාත්මක කාලයකි. ලෝක ආර්ථික අර්බුදයෙහි අහිතකර බලපෑම ශ්‍රී ලංකාවට තරමක් දුරින් පැවතිය ද ශ්‍රී ලංකාව වැනි සංවර්ධනය වෙමින් පවතින රටවලට එමඟින් දැඩි අභියෝගකාරී තත්ත්වයන්ට මුහුණ පෑමට සිදු වෙයි.ලෝකයේ බොහෝ රටවල් මේ වන විට බිඳ වැටුණු වාණිජ කටයුතු හා ආර්ථික පසුබෑමෙන් ගොඩ එන්නට වෙර දරමින් සිටී. ආර්ථික අර්බුදයේ තරම කොතෙක් ද යත් අද වන විට අන්තර්ජාතික වෙළෙඳ ක්ෂේත්‍රයෙහි ස්වරූපය ද නිෂ්පාදන ක්‍රියාවලිය ද වෙනසකට බඳුන් වී තිබේ. උක්ත ආර්ථික අවපාතය ලොව සංවර්ධිත රටවලට පවා තදින් බලපෑවේය.එහෙයින් ශ්‍රී ලංකාව වැනි රටවල් අපනයන වෙළෙඳාම තවමත් එම අභියෝගාත්මක කාලය පසු කරමින් ද තරමක් දුර අනාගතය දක්වා ද එම තත්ත්වයට මුහුණ පෑමට සිදු වීම නොවැළැක්විය හැකිය.මෙහිදී වැදගත් වන්නේ ශ්‍රී ලංකාවේ අපනයන වෙළෙඳාම ගොඩ ගන්නේ කෙසේ ද? ඒ සඳහා අනුගමනය කළ යුත්තේ කුමන ක්‍රියා පිළිවෙතක් ද? යළිත් සුපුරුදු මාර්ගයට අවතීර්ණ වන්නේ කෙසේද යන කරුණුය. මේ අවස්ථාවෙහි ඒ සඳහා අතිශයින්ම බුද්ධිමත් එමෙන්ම වෘත්තීයමය ප්‍රතිචාර දැක්වීම අත්‍යවශ්‍ය වේ. සෑම ක්ෂේත්‍රයකම අපනයන කරුවන් හා ඔවුන්ගේ අපනයන පසුබෑමකට ලක්ව ඇති බව ප්‍රසිද්ධ රහසකි. එහෙයින් සැබෑ අන්තරාවලෝකනයකින් යුතුව සම්ප්‍රදායික රාමුවෙන් බැහැර වුණු නව චින්තනයකින් යුතුව කටයුතු කළ යුතුය.ලාංකීය අපනයන කරුවන් මුහුණ දුන් ගැටලුවලින් අත්වූ අසුබවාදී ප්‍රතිඵල ගැන පමණක් නොසිතන, සම්ප්‍රදායික රාමුවෙන් බැහැරව වඩාත් තරගකාරී ලෙසත් ඵලදායි ආකාරයෙනුත් ක්‍රියාත්මක කළ හැකි දිගුකාලීන ප්‍රතිඵල ලබා දෙන වැඩපිළිවෙළක් සකස් කළ යුතුය.මුලින්ම ශ්‍රී ලංකාවේ අපනයන චර්යාවන් පිළිබඳ නැවත අධ්‍යයනයක් කළ යුතුය. අපනයන ක්‍රියාවලින් සහ ශ්‍රී ලංකාවේ මූලික අවශ්‍යතා හඳුනාගෙන හොඳින් සිතාමතා වෙනස් කොට නවීකරණය කරන ලද එමෙන්ම තත්ත්වයෙන් උසස්, නූතන ලෝකයේ යථාර්ථයන්ට සරිලන නව ක්‍රමෝපාය අලුතින් හඳුන්වා දිය යුතුය.ලාංකීය අපනයනකරුවන්ට වඩාත් යෝග්‍ය වන්නේ කවර ක්ෂේත්‍රයන් ද, ඉදිරි අභියෝග ජයගැනීමෙහිලා යොමුවිය යුත්තේ කවර ක්ෂේත්‍රයන් වෙත ද යන කරුණු ගැන අමුතුවෙන් කිව යුතු නොවේ. පදනම සකස් විය යුත්තේ දිගුකාලීන අපනයන ආදායම් මාර්ග සඳහා උචිත දැඩි වෙනස්කම් මඟිනි. ඒ අනුව චනට ලංකාව සිය අපනයන කරන්නා වූ රටවලට අවශ්‍ය නව වෙළෙඳපළ හඳුනාගෙන ඒ ඉල්ලුමට සරිලන සේ ක්‍රමානුකූලව අපනයන ආදායම තර කර ගැනීමට උත්සාහ කළ යුතුය.මෙතෙක් ඇමෙරිකා වෙළෙඳපළ වෙත යොමුව තිබූ සුපුරුදු සම්ප්‍රදායික අපනයන රටාව වෙනුවට නව වෙළෙඳපළ ප්‍රවේශයන් හඳුන්වා දෙමින් ක්‍රමයෙන් චීනය, ඉන්දියාව, බ්‍රසීලය, සහ අනෙකුත් නැඟී එන රටවල් විසින් ග්‍රහණය කොට ගෙන ඇති අතර එකී වෙළෙඳපොළ වෙත අපනයන නිෂ්පාදන සැපයීමේදී නව දැක්මකින් නව ආකල්ප හා නව ප්‍රවේශයකින් යුතුව කටයුතු කළ යුතුය.පළමුව දැනට ලංකාවෙන් අපනයනය කෙරෙන නිපැයුම් සියුම් ලෙස නිරීක්ෂණය කොට අනාගත සංවර්ධනයක් සඳහා ඇති ඉඩකඩ හඳුනාගෙන උචිත භාවය, කල් පැවැත්ම හා ලාභදායී බවට සුදුසු වන සේ සකස් කළ යුතුය.නූතන පරිපාලන ව්‍යුහයෙහි මනෝභාවයන්ට තැනක් හිමි වන්නේ නැත. වර්තමාන අවශ්‍යතාවන්ට හොඳින්ම ගැළපෙන්නේ කෙසේ ද යන්න සියුම්ව විමසා බලා හරියටම ඉලක්කයට සරිලන පරිදි සිය අපනයන මෙහෙයවීමට අපනයනකරුවන් වග බලා ගත යුතුය. ඊට සමගාමීව වර්තමානයේ සහ අනාගතයේදී ලෝක මිලදී ගැනීමේ රටාවන් වෙනස් වන්නේ කෙසේ ද යන කරුණු පිළිබඳ සාර්ථක වෘත්තීය මට්ටමේ අධ්‍යයනයක් සිදු කළ යුතුය.මේ කරුණු දෙකම එකවර ක්‍රියාවට නංවන අතර අවශ්‍ය නව දැක්මකින් යුතුව නවීන සහ බලවත් අපනයන ක්‍රමෝපායයන් හඳුන්වා දීමට පවතින ක්‍රමයෙහි වෙනස්කම් කළ යුතුය.අන්තර්ජාතික වෙළෙඳාම විශාල ලෙස සූදානමක් ඇතිව බුද්ධිමත්ව සිදු කළ යුතු කාරියකි. එය කඩිනමින් මූලිකත්වය දීමේ පදනමින් යුතුව වගකීමෙන් ක්‍රියාවට නැංවිය යුතු වැඩ පිළිවෙළකි.අද්විතීය ප්‍රතිඵල ගෙන දෙන නව අපනයන පිළිවෙතක් ක්‍රියාවට නැංවීම සඳහා දැනට ක්ෂේත්‍රයේ සිටින සහ ක්ෂේත්‍රයට අලුතින් එකතු වෙන අපනයන කරුවන්ට රජයෙන් ලබා දිය හැකි පහසුකම් මෙන්ම සහයෝගය ලබා දීම ද අත්‍යවශ්‍යය. කාලීන සහ අදාළ නිවැරැදි තොරතුරු ලබා දීමෙන්, උසස් වෙළෙඳපළ කරා ප්‍රවේශ වීමට අවස්ථා උදා කරදීමෙන්, සුදුසු පරිසරයක අපනයනකරුවන් බලගැන්වීමෙන් එකී සහය ලබා දිය හැකිය. නව අපනයන ක්ෂේත්‍ර කරා යොමුවීමට අපනයන කරුවන්ට අවශ්‍ය කරන සියලු පහසුකම් මෙන්ම සහයෝගය එකම වහලක් යට දී අවශ්‍ය කාලයට ලබා ගැනීමට හැකි විය යුතුය.නව ලෝකයේ ඉල්ලුම ඇත්තේ කවර නිෂ්පාදන සඳහා ද, කවර සේවා හෝ කවර ව්‍යාපෘති සඳහා ද යන කරුණු පිළිබඳ නිවැරැදි වැටහීමක් ලාංකීය අපනයන කරුවන් තුළ තිබීම වැදගත්ය. එමෙන්ම නූතන ලෝකයේ ඉල්ලුම්කරුවන්ගේ අපේක්ෂා අවශ්‍යතා සහ ප්‍රමිතීන් පිළිබඳ මනා වැටහීමක් ඔවුන්ට තිබිය යුතුය. එමෙන්ම ජගත් අපනයන වෙළෙඳපොළෙහි ඉහළ ඉල්ලුමක් ඇත්තේ කවර නිෂ්පාදන, සේවා හෝ ව්‍යාපෘතීන් සඳහා ද යන්න පිළිබඳ සංජානීය අවබෝධයක් අපනයනකරුවන් සතු වීම වැදගත්ය. ඉල්ලුම් කරුවන්ගේ අවශ්‍යතා, අපේක්ෂාවන් හා මූලිකත්වය හිමි වන්නේ කවර දේ සඳහා ද යන්න ඔවුන් දැන සිටිය යුතුය.නවීනතම ක්‍රමෝපායයන් අනුගමනය කරමින් නව වෙළෙඳපොළ වෙත යොමු වන අපනයනකරුවනට ස්වකීය තරගකාරී අපනයනකරුවන් කටයුතු කරන්නේ කෙසේද යන්න පිළිබඳ කාලීන වූත් ස්ථිර වූත් තීක්ෂණ අවබෝධයක් තිබිය යුතුය.මෙවැනි වාතාවරණයක් ඇති කිරීම ලේසි පහසු කාරියක් නොවන නමුත් වර්තමානයෙහි ශ්‍රී ලංකාවට ඒ සඳහා යහපත් වාතාවරණයක් මෙන්ම හොඳ අවස්ථාවක් උදා වී ඇති අතර අපනයන ක්ෂේත්‍රය අර්ථාන්විතව පුළුල් වී තිබේ. දුෂ්කර කාරියක් මුත් මේ නව වෙනස කළ හැකි එමෙන්ම වහා කළ යුතු කාරියකි. අපනයන වෙළෙඳ ප්‍රවේශයන් නවීකරණය කිරීම හා තත්ත්වයෙන් උසස් කිරීමෙන් තොරව බිඳ වැටෙමින් පවතින අපනයන ක්ෂේත්‍රය යළි පණ ගැන්වීමට අපහසු වේ.මේ සියලු අවශ්‍යතා කාලීන වන අතර සියලුම නව ක්‍රමෝපායයන් වහා ක්‍රියාවට නැංවීමට සුදුසු කාලය එළැඹ තිබේ. උසස් සාර්ථකත්වයක් ළඟා කර ගැනීම සඳහා රජයත්, අපනයන කරුවන් හා අලුතින් ක්ෂේත්‍රයට එකතුවන්නන් යන සැවොම ඒකරාශී වී එකම මට්ටමකින් වෙහෙසී කටයුතු කළ යුතුය.ඉදිරියට යාම සඳහා අවශ්‍ය වැදගත්ම සාධකය මුදල්ය. සෑම අපනයනකරුවකු විසින් ම අපනයනය කරනු ලබන සෑම නිෂ්පාදනයක්, සෑම සේවාවක් හෝ ව්‍යාපෘතියක් පිළිබඳවම විශේෂ අවධානයක් යොමුකර ඒවායෙහි තත්ත්වය උසස් කිරීම සඳහා දැඩි සුබවාදී වෙනස්කම් කළ යුතු අතර නිෂ්පාදන උසස් තත්ත්වයට පත් කර ගැනීම සඳහා අවශ්‍ය තරම් සහයෝගය ලබා දිය යුතුය.ජගත් වෙළෙඳපොළ ඉල්ලුමට සරිලන තත්ත්වයේ උසස් අපනයන සූදානමක් ඒ තුළ ඇත්දැයි සොයා බලා අඩුපාඩු සකස්කර ගැනීමට අපනයන කරුවන්ට සහාය දීම වැදගත්ය. එවිට නව වෙළෙඳපොළ අභියෝග ජයගැනීම ඔවුනට පහසු වේ. අලුත් වෙළෙඳපොළ හඳුනාගෙන වඩාත් ලාබ ඉපැයීමට හැකි වන්නේ එවිටය. ඒ සඳහා විශාල ධනස්කන්ධයක් හා සම්පත් ප්‍රමාණයක් පමණක් අවශ්‍ය නොවන අතර, වඩාත් අවශ්‍ය වන්නේ ලාභදායී ක්ෂේත්‍ර හඳුනා ගෙන, වර්තමාන වෙළෙඳපොළ රිද්මය හඳුනාගෙන ඒ වෙත නිසි ප්‍රතිචාර දැක්වීම සඳහා අපනයනකරුවන් තුළ විශ්වාසයක් ගොඩ නැඟීමයි.එසේ සෑම අපනයනකරුවකු තුළම විශ්වාසයක් ගොඩනැගුණු විට ඔවුන් රජයේ අපේක්ෂාව පරිදි අපනයන ආදායම ඇමෙරිකා ඩොලර් මිලියන විස්සේ ඉලක්කය ජය ගැනීම සඳහා සිය උපරීම දායකත්වය සපයනු නිසැකය. ඇතැම් විට එය රජය සහ අපනයනකරුවන් අතර ගොඩනැගිය හැකි සමවබෝධිත අපනයන ප්‍රතිපත්තියක් බවට පත්වීමට හොඳ අවස්ථාවක් ද විය හැකිය.දැනටමත් මේ සම්බන්ධව මහඟු මෙහෙවරක් ඉටු කරමින් සිටින අපනයන සංවර්ධන මණ්ඩලය හා ජාතික අපනයනකරුවන්ගේ සංගමය මේ වැඩපිළිවෙළ දියත් කිරීම සඳහා කදිම ආරම්භයක් විය හැකිය.පරිවර්තනයසාගරිකා දිසානායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=ay1009265</link>
    <topic>ලෝකයේම දෙවැනි තැන අපට</topic>
    <author>තාරක වික්‍රමසේකර</author>
    <content>එංගලන්තය ඇමෙරිකාව අහලකවත් නෑපසුගිය මාසයක දෙකක කාලයක සිට අපේ කොටස් වෙළෙඳ පොළ ගැන කතාබහ හුඟක් වැඩිවුණා. රටේ ආර්ථිකය මණින ඉහළ මිනුම් දණ්ඩක් ලෙසත් ලාභ ලැබිය හැකි ආයෝජනයක් ලෙසත් කොටස් වෙළෙඳ පොළට මුල් තැනක් හිමි වේ.පසුගිය සඳුදා (සැප්.20) වන විට කොළඹ කොටස් වෙළෙඳ පොළේ 92%ක වර්ධනයක් පෙන්නුම් කළා. මේ වසර ආරම්භයේදී ඒකක 3385.6 ක් ව තිබූ සමස්ත කොටස් මිල දර්ශකය සැප්තැම්බර් 20 වැනිදා වන විට ඒකක 6521.4ක් දක්වා ඉහළ ගියා. එය ප්‍රතිශතයක් ලෙස 92%ක වැඩිවීමක්.එසේම වසර ආරම්භයේදී ඒකක 3849.4 ක්ව තිබූ මිලංකා මිල දර්ශකය 20 වැනිදා වන විට ඒකක 6826.8 ක් දක්වා ඉහළ ගියේ 77.3%ක ප්‍රතිශතයක් පෙන්වමින්.2009 වසර තුළදීම කොටස් වෙළෙඳ පොළ පිරිවැටුම බිලියන 142.5 ක් වූ නමුත් 2010 වසරේ සැප්තැම්බර් මස 20 වැනිදා වන විට මාස 9ක කාලයක් සම්පූර්ණ වීමටත් පෙර එය බිලියන 371.3 දක්වා ඉහළ ගියේය.එක් දිනක් තුළ වැඩිම පිරිවැටුම පසුගිය වසරේ වාර්තා වූයේ මිලියන 593.6කි. නමුත් මේ වසරේදී එය මිලියන 2164ක් දක්වා ඉහළ ගොස් ඇත. එය ප්‍රතිශතයක් ලෙස සලකතොත් 368%ක පමණ වර්ධනයකි.2009 ඔක්තෝබර් 05 වැනිදා බිලියන 1092.1 ක් වූ කොටස් වෙළෙඳ පොළේ ප්‍රාග්ධනීකරණය සැප්. 13 වැනිදා බිලියන 2147.7ක් විය.1985 දී ක්‍රියාකාරීව ඇරැඹුණු කොටස් වෙළෙඳ පොළ පළමු ට්‍රිලියනයේ ගනුදෙනුව (බිලියන 1000) වාර්තා කිරීමට වසර 24ක් ගියා. ඒ අනුව මුල්ම ට්‍රිලියනය වාර්තා වූයේ ඉහත කී පරිදි 2009 වසරේ ඔක්තෝබර් 06 දාය. එහෙත් එම ට්‍රිලියනය ට්‍රිලියන දෙක දක්වා (බිලියන 2000) ඉහළ යාමට ගතවූයේ වසරකටත් අඩු කාලයකි. ඒ පසුගිය සැප්තැම්බර් 13 වැනිදාය.පසුගිය වසරේ ලොව හොඳම කොටස් වෙළෙඳ පොළ අතුරින් අපට දෙවැනි තැන හිමිවුණා. අපගේ මිල ඉහළ යාම ඒකක 125.3% ක් වූ අතර මුල් තැන ගත් රුසියානු කොටස් වෙළෙඳ පොළ ඒකක 125.6%ක වර්ධනයක් පෙන්නුම් කරමින් ප්‍රථම ස්ථානයට පත්විය.මේ වන විට 126%ක වර්ධනයක් පෙන්නුම් කරමින් මොංගෝලියානු කොටස් වෙළෙඳ පොළ ප්‍රථම ස්ථානයට පත්ව ඇති අතර ශ්‍රී ලංකාව 92%ක වර්ධනයක් පෙන්නුම් කරමින් දෙවන ස්ථානයට පත්ව ඇත.ලෝකයේ ඉතා දියුණු මට්ටමක සිටින, ඇමෙරිකාව, එංගලන්තය, ජපානය, චීනය, ඉන්දියාව වැනි රටවල කොටස් වෙළෙඳ පොළ අපේ අහලකවත් නැත.ගිය වසරේ 496907ක් වූ කොටස් වෙළෙඳ පොළ ආයෝජකයන්ගේ සංඛ්‍යාව මේ වන විට 524667ක් දක්වා වැඩිවී ඇත. පසුගිය සතිය (සැප්.20) වන විට අලුතින් මේ සඳහා එක්වූ පිරිස 27770කි. මේ වසරේ වාර්තා වී ඇති ගනුදෙනු සංඛ්‍යාව 2385662 කි. අපේ කොටස් වෙළෙඳ පොළේ ශාඛා කාර්යාල ආරම්භ වූයේ වසර දෙක තුනක සිටය.අපේ නාගරික සීමා තුළ කොටස් වෙළෙඳ පොළට පිවිසීමට අන්තර්ජාල පහසුකම් වැඩි වශයෙන් තිබුණත් ගම්මට්ටමට තවම එතරම් දියුණු සන්නිවේදන ක්‍රම නැත.ආයෝජකයන් වැඩි පිරිසකට අඩු පහසුකම් ලැබුණත් ඉහළ යන කොටස් වෙළෙඳපොළ කියාපාන්නේ රටේ ආර්ථික ස්ථාවරත්වයයි. එය අනෙක් රටවල කොටස් වෙළෙඳ පොළ හා සැසඳීමේදී මැනැවින් තේරුම් ගත හැකිය.කොටස් වෙළෙඳ පොළේ ව්‍යාපාර සංවර්ධන කළමනාකරු තුෂාර ජයරත්න මහතාට ස්තුතිය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aj1009261</link>
    <topic>සෙන්ටර් ෆෝ ලර්නින් ආයතනයෙන් ආයුර්වේද චිකිත්සක සේවා පාඨමාලාව</topic>
    <author/>
    <content>සෙන්ටර් ෆෝ ලර්නින් ආයතනයෙන් ආයුර්වේද චිකිත්සක සේවා පාඨමාලාවආයුර්වේද වෛද්‍ය ක්‍රම විධි ජනතාව අතර බෙදාදීමට ආයුර්වේද චිකිත්සක සේවා පාඨමාලාවක් ගල්කිස්ස සෙන්ටර් ෆෝ ලර්නින් ආයතනය ආරම්භ කරයි.මේ පාඨමාලාවට ආයුර්වේද ප්‍රවීණ විශේෂඥ වෛද්‍යවරුන් දේශන සඳහා සහභාගි වන අතර චිකිත්සක සේවා ක්‍ෂේත්‍රයේ පුහුණු, නුපුහුණු අයට ද මෙම පාඨමාලාව හැදෑරිය හැකිය. මෙම පාඨමාලාව හැදෑරීමෙන් පසු හෝටල් ක්ෂේත්‍රයේම චිකිත්සක සේවක සේවිකාවන් ලෙස රැකියා ලබාගැනීමට හැකිවනු ඇත.ආයුර්වේද විෂය මූලධර්ම, ශරීර ඉන්ද්‍රිය අවබෝධය, ඖෂධ ප්‍රතිකාර ක්‍රමවිධි හා යෝගකර්ම අධ්‍යාපනය ඇතුළත්ව නිරෝගී දිවිපෙවෙතක් සඳහා අප අනුගමනය – පිළිපැදිය යුතු බොහෝ දේ පිළිබඳව විධිමත් අධ්‍යාපනයක් ලබාගැනීමට මෙම පාඨමාලාව මඟින් අවස්ථාව උදාකර දෙන බව ආයතනය කියයි.අංක 288, ගාලු පාර, ගල්කිස්ස ලිපිනයෙන් වැඩි විස්තර ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aj1009262</link>
    <topic>අඩු ආදායම් ලබන පවුල්වල තරුණ පිරිස හෝටල් කළමනාකරණ ක්ෂේත්‍රයට</topic>
    <author/>
    <content>අඩු ආදායම් ලබන පවුල්වල තරුණ පිරිස හෝටල් කළමනාකරණ ක්ෂේත්‍රයටක්‍රොස් බෝඩර් ඇකඩමි - හෝටල් කළමනාකරණ පාසල විසින් මධ්‍ය හා අඩු ආදායම් ලබන තරුණ තරුණියන්ට ජාත්‍යන්තරව පිළිගත් හෝටල් කළමනාකරණ පාඨමාලාවක් ශ්‍රී ලංකාවේදී හැදෑරීමට අවස්ථාව උදාකර දෙයි. මෙම පාඨමාලාව සකසා ඇත්තේ වර්ධනය වන හෝටල් කර්මාන්ත ක්ෂේත්‍රයේ අවශ්‍යතාවන්ට ගැළපෙන අයුරිනි.සිංගප්පූරුවේ විසන් ඇකඩමිය විසින් ක්‍රොස් බෝඩර් ඇකඩමියේ බඳවාගැනීම් හා තත්ත්ව පාලනය සිදු වන අතර මේ ඇකඩමිය ඩයිමෙන්ෂන් අධ්‍යාපන සමූහයට සම්බන්ධිත ආයතනයකි.මේ කළමනාකරණ පාඨමාලා වැඩසටහන හඳුන්වාදෙනු ලැබුවේ අඩු හා මධ්‍ය ආදායම් ලබන පවුල්වල සිසුන් සඳහා සිංගප්පූරුවේ අධ්‍යාපනික හවුල්කරුවන් සමඟ ඇකඩමිය එකඟතාවයකට පැමිණීමෙන් පසුවය.ඇකඩමියේ ආරම්භක සහ කළමනාකාර අධ්‍යක්ෂ යටිල විජේමාන්න මහතා කියන්නේ “මෙම නව පාඨමාලාව හඳුන්වාදීමෙන් ජාත්‍යන්තරව පිළිගන්නා පාඨමාලාවක් හැදෑරීමට අඩු හා මධ්‍ය ආදායම් ලබන පවුල්වලට හැකියාව ලැබෙනවා.මෙම පාඨමාලාවට අමතරව අපගේ මූලික පාඨමාලාව වන හෝටල් කළමනාකරණය පිළිබඳ ඩිප්ලෝමා පාඨමාලාව ද සිසුන්ට තෝරා ගැනීමට අවස්ථාව තිබෙනවා” යනුවෙනි.උපාධිධාරීන්ට රැකියාවක් ලබාදීම සහතික කරන එකම අධ්‍යාපන ආයතනය ද අපයි. උදාහරණයක් ලෙස මෙම සුදුසුකම් සම්පූර්ණ කරන සිසුවෙකුට සති තුනකට වඩා අඩු කාලයකදී පුහුණු වන්නෙකු ලෙස සම්බන්ධ විය හැකිය. එබැවින් ක්‍රොස් බෝඩර් අධ්‍යාපනය පමණක් සපයන ආයතනයක් නොව එය රැකියාවක් සඳහා සුදුසුකම් සැපිරීමට මනා වේදිකාවක් ද වේ. යැයි ද විජේමාන්න මහතා කියයි.ක්‍රොස් බෝඩර් ඇකඩමියේ විදුහල්පති රවුෆ් මාෆයින්, කළමනාකරණ අධ්‍යක්ෂ යටිල විජේමාන්න, හොටෙල් රේණුකා සීමාසහිත පුද්ගලික සමාගමේ හවුල් කළමනාකරණ අධ්‍යක්ෂ අර්නිලා තම්බයියාහ් සහ විසන් ඇකඩමියේ ආරම්භක හා සභාපති බ්‍රිවෑන් ටෑන්. මහත්ම මහත්මීහු. ඡායාරූපය – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aj1009263</link>
    <topic>ජාතික කළමනාකරණ ගණකාධිකාරි ආයතනයෙන් නව පාඨමාලා</topic>
    <author/>
    <content>ජාතික කළමනාකරණ ගණකාධිකාරි ආයතනයෙන් නව පාඨමාලාශ්‍රී ලංකා සහතිකලත් කළමනාකරණ ගණකාධිකාරි ආයතනය (CMA) කළමනාකාර ගණකාධිකරණය සහ මූල්‍ය ගණකාධිකරණය සඳහා වූ අධ්‍යයන කටයුතු ප්‍රවර්ධනය කර වෘත්තීමය කළමනාකරණ ගණකාධිකාර සුදුසුකමක් ලබාගැනීමට අවශ්‍ය සහතිකලත් කළමනාකරණ ගණකාධිකාරි පාඨමාලාවක් ඉදිරිපත් කරයි.CMA ඩිප්ලෝමා සහතිකයක් ලබාගත් සිසුන්ට ශ්‍රී ලංකා විවෘත විශ්වවිද්‍යාලයේ කළමනාකරණ උපාධිය සඳහා අවස්ථාව උදාකර ගත හැකිය. ඒ අනුව CMA සිසුවෙකුට වසර 3ක අධ්‍යයන කටයුතු අවසානයේ කළමනාකරණ ගණකාධිකරණය වෙනුවෙන් වෘත්තීය සුදුසුකමක් සහ උපාධියක් ද ලබාගත හැකිය.උසස් පෙළ සමත් සිසුන්ට ද විශ්වවිද්‍යාල සිසුන්ට ද පූර්ණකාලීනව රැකියාවන්හි යෙදී සිටින්නන් හට ද CMA වෙතින් වෘත්තීය සුදුසුකම් ලබාගත හැකිය.මෙම කළමනාකරණ ගණාකාධිකරණ පාඨමාලාව CMA ආයතනය විසින් අනුමත කරන ලද විද්‍යුත් අධ්‍යාපනය හරහා ද ලබාගැනීමට අවකාශ උදාවී ඇත.උසස් පෙළ සමතුන්ට, උපාධි අපේක්ෂකයන්ට, පොලිස්, සන්නද්ධ සේවවාල හා රජයේ සේවයේ සුදුසුකම් ලත් නිලධාරීන්ට ශිෂ්‍යත්ව පිරිනැමීම දක්ෂතා පෙන්වන ශිෂ්‍යයන්ට හා සේවයේ සුදුසුකම්ලත් නිලධාරීන්ට ශිෂ්‍යත්ව පිරිනැමීම දක්ෂතා පෙන්වන ශිෂ්‍යයන්ට හා සේවයේ නිරතවූවන්ට CMA ආයතනය ඔවුන් පිළිගන්නා බවට හා උපකාරී වන බවට හොඳම උදාහරණයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aj1009264</link>
    <topic>වසංගත රෝග එසැණින් මර්දනයට ජංගම දුරකථන තාක්ෂණය</topic>
    <author/>
    <content>වසංගත රෝග එසැණින් මර්දනයට ජංගම දුරකථන තාක්ෂණයවසංගත රෝග හඳුනාගෙන එසැණින් ක්‍රියාත්මක වීම සඳහා LIRNEasia ආයතනය Real Time Bio Surveillance  වැඩසටහන හඳුන්වා දෙයි. සර්වෝදය සුවදාන නිලධාරීන් තොරතුරු රැස්කිරීමේ කාර්යයෙහි නියැලෙන අතර ජංගම දුකරථන ඔස්සේ ඒ සියලු තොරතුරු එසැණින් කෙටි පණිවුඩ හෝ විද්‍යුත් තැපෑල ඔස්සේ වසංගත රෝග මර්දන නිලධාරීන්, ප්‍රාදේශීය වසංගත රෝග ඒකක සහ සෞඛ්‍ය නිලධාරීන් වෙත යොමු කෙරේ.එම නිලධාරීහු අදාළ ප්‍රදේශයේ වෛද්‍යවරුන් හෙදියන් ඇතුළු වගකිවයුතු නිලධාරීන් වෙත එම තාක්ෂණය ඔස්සේ ගත යුතුª පියවර ගැන දැනුම් දෙති.එය දිනක දෙකක කඩිනම් පිළියමක් වන අතර පෙර පැවැති ක්‍රමයේදී අවශ්‍ය පියවර ගැනීමට දින 15-20 පමණ ගතවිය.මේ වැඩසටහන මුලින්ම ක්‍රියාත්මක වූයේ කුරුණෑගල දිස්ත්‍රික්කයේය.අතිශයින් සාර්ථක වූ එම වැඩසටහනේදී කුරුණෑගල රෝහල් 12කදී සතියකදී ඩෙංගු, මැලේරියා, පාචන, සෙම්ප්‍රතිශ්‍යා ඇතුළු 7200කට අධික රෝගීන් සංඛ්‍යාවක් වාර්තා විය.”වසංගත රෝග මුල් අවදියේම හඳුනාගෙන පිළියම් යෙදීමෙන් බොහෝ ව්‍යසන වළක්වා ගැනීමට හැකි වුණා.මේ වැඩසටහන සාර්ථක වීම ගැන සතුටට පත්වෙනවා. වසංගත රෝගවලින් මිදීමටත්, ඉන් ආරක්ෂා වීමටත් මේ වැඩසටහනින් හැකි බව ඔප්පු වුණා” LIRNEasia ජ්‍යෙෂ්ඨ සමීක්ෂණ කළමනාකරු නුවන් වෛද්‍යනාතන් කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aj1009265</link>
    <topic>පැනසොනික් 3D රූපවාහිනී ශ්‍රී ලංකා වෙළෙඳපළට</topic>
    <author/>
    <content>පැනසොනික් 3D රූපවාහිනී ශ්‍රී ලංකා වෙළෙඳපළටපැනසොනික් සමාගම සොෆ්ට්ලොජික් සමාගම සමඟ එක්වීජ්භතත ඩ්ච් 3ච් ර්‍ථතචඵථච රූපවාහිනී ශ්‍රී ලංකා වෙළෙඳපළට හඳුන්වා දෙයි.මේ සමගම ශ්‍රී ලංකාවේ ප්‍රේක්ෂකයන්ට ලෝකයේ කෝටි සංඛ්‍යාත ප්‍රේක්ෂක සමූහයකට මෙන් ර්‍ථචදචඵධදඪජ 3ච් ර්‍ථතචඵථච තාක්ෂණයේ විප්ලවීය වර්ධන සමඟ ලැබෙන උසස් තත්ත්වයේ අනේකවිධ වැඩසටහන් නරඹා ආශ්වාදය ලැබීමට අවකාශය විවර වෙයි.සොෆ්ට්ලොජික් හෝල්ඩිංග්ස් සභාපති අශෝක් පතිරගේ, පැනසොනික් කෝපරේෂන් සම අධ්‍යක්ෂ මසුරු මරුඕ, සාමාන්‍යාධිකාරි (විකුණුම්) කසුහිරෝ යමනිශි මහත්වරු මාධ්‍ය හමුවට එක්වීමෙම විශේෂ අවස්ථාවට සහභාගි වූ ජපානයේ පැනසොනික් සංස්ථාවේ සහාය අධ්‍යක්ෂ මසරු මරුඕ මහතා ප්‍රකාශ කළේ ඥානවන්ත ශ්‍රී ලාංකිකයන් ලක්ෂ සංඛ්‍යාත පිරිසක් සමඟින් පැනසොනික් නිෂ්පාදන සතු පෙරළිකාර තාක්ෂණයේ විස්මය විඳ ගැනීමට හැකිවීම ගැන සතුටට පත්වන බවයි.කිසියම් දර්ශනයකදී කැමරාවක් මෝටර් රථයක බඳ වටා රැගෙන යාමේදී කෙතරම් සියුම් ලෙස මෙම රූපවාහිනියෙන් දර්ශනය ග්‍රහණය කර ගැනීමට හැකි වන්නේ ද කියතොත් මෝටර් රථයේ ආලෝක කොට ඇති තීන්තවල ස්වභාවය හා එහි යොදාගෙන ඇති මූලද්‍රව්‍යවල සිසිලස විඳ ගැනීමට ඔබට ඉඩ සැලසෙනු ඇත.අහසක හිමවලා ඉහළට ඇදී යන විට එය සැබැවින්ම සත්‍යයක් මෙන් ;පනෙන අතර හිම අංශු සත්තකින්ම ඔබගේ සිරුරේ ගැටෙනු ඇතැයි යන මායාවෙන් ඔබට සතුටක් විඳිය හැකිය. යැයි ද ඒ මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aj1009266</link>
    <topic>NDB AVIVA හිමිකම් කළමනාකරණ ආයතනය myeaglefunds අරමුදල හඳුන්වා දෙයි</topic>
    <author/>
    <content>NDB AVIVA හිමිකම් කළමනාකරණ ආයතනය myeaglefunds අරමුදල හඳුන්වා දෙයිNDB AVIVA වෙල්ත් මැනේජ්මන්ට් ලිමිටඩ් විසින් උපතේ සිට විශ්‍රාම ගන්නා දිනය තෙක් ජීවිතයේ ඕනෑම අවස්ථාවක් වෙනුවෙන් රැකවරණය සලසන myeaglefunds අරමුදල හඳුන්වා දෙයි.ආයතන 60කට අධික සංඛ්‍යාවක කළමනාකාරිත්වය සම්බන්ධ වෙමින් රුපියල් බිලියන 33කට අධික අරමුදල් භාරකාරත්වයක් හිමි NDB AVIVA වෙල්ත් මැනේජ්මන්ට් ලිමිටඩ් විසින් කාලය, නිපුණතාවය, දැනුම විශේෂ දැනුම වැනි කිසිදු කාරණාවක් සැලකිල්ලට නොගනිමින් අවුරුදු 21 සිට අවුරුදු 60 දක්වා ජීවිතයේ විවිධ ඉලක්ක සපුරා ගැනීම සඳහා සේවා සපයනු ලබයි.විවාහය, අධ්‍යාපනය, විශ්‍රාම ඉතුරුම් හෝ විශ්‍රාම දීමනා නැතහොත් නිවසක් මිලදී ගැනීම සඳහා කරනු ලබන ඉතුරුම් වැනි අවදානම් සහිත විවිධ වූ ඉතුරුම් සඳහා අරමුදල් 4කින් සමන්විත වූ myeaglefunds අරමුදල වටිනා ප්‍රතිලාභ ලබා දෙයි.myeaglefunds විසින් තමන් විඳින අවදානම, ප්‍රතිලාභය, ඉතුරුම් කාලය, මුදල් ලැබීමේ පිළිවෙල ඇතුළු සියලු තොරතුරු පිළිබඳ දැනුවත් වීම සඳහා වෙබ් අඩවියක් ද එළිදක්වා තිබේ.මෙම වෙබ් අඩවිය මඟින් පුද්ගලයෙකු විසින් සිදුකල ඉතුරුම් සැලැස්මක් ක්‍රියාවට නංවන අයුරු පිළිබඳ අදහසක් ලබාදෙයි. එමෙන්ම සිය අරමුදල් සැලසුම හා එහි වත්මන් සහ අනාගත තත්ත්වයක් පිළිබඳ අධ්‍යයනය කිරීමට ද ගනුදෙනුකරුවන්ට හැකිවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aj1009267</link>
    <topic>ස්ටෑන්ඩර්ඩ් ක්‍රෙඩිට් ලංකා ”රන් සවි” උකස් සේවාව</topic>
    <author>-සාගරිකා</author>
    <content>ස්ටෑන්ඩර්ඩ් ක්‍රෙඩිට් ලංකා ”රන් සවි” උකස් සේවාවසෙලින්කෝ ඉන්වෙස්ට්මන්ට් ඇන්ඩ් රියැලිටි ලිමිටඩ් නමින් පැවැති මූල්‍ය ආයතනය “ද ස්ටෑන්ඩර්ඩ් ක්‍රෙඩිට් ලංකා ලිමිටඩ්” යන නමින් නව මුහුණුවරකින් යුතුව පසුගියදා සිය මූල්‍ය කටයුතු ආරම්භ කළේය. ශ්‍රී ලංකා මහ බැංකුවෙහි සහ ශ්‍රී ලංකා මර්චන්ට් බැංකුවෙහි අධීක්ෂණය යටතේ මෙම ආයතනය කටයුතු කරයි.පසුගිය සමයෙහි රටෙහි බලපෑ මූල්‍ය අර්බුදය හේතුවෙන් තරමක පසුබෑමකට ලක් වුවත් වර්තමානයෙහි රටෙහි පවතින ස්ථාවර තත්ත්වය හමුවේ නව වෙළඳ නාමයක් යටතේ නව මුහුණුවරකින් යුතුව “රන් සවි” නමින් උකස් සේවාවක් අරඹමින් සමාගම යළිත් ගනුදෙනු අරඹන බව සමාගමෙහි ප්‍රධාන විධායක නිලධාරි අනුරාධ විජේකෝන් මහතා පැවැසීය.-සාගරිකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aj1009268</link>
    <topic>කුරුණෑගල අඩු ආදායම්ලාභී හාරදහසකට එමරල්ඩ් කමිස</topic>
    <author/>
    <content>කුරුණෑගල අඩු ආදායම්ලාභී හාරදහසකට එමරල්ඩ් කමිසඑමරල්ඩ් ඉන්ටර්නැෂනල් ආයතනය පසුගිය මාසයේදී කුරුණෑගල දිස්ත්‍රික්කයේ ගම්මාන පහක විසිරී සිටින අඩු වරප්‍රසාද ලත් 4000කට වැඩි පිරිසකට එමරල්ඩ් කමිස නොමිලේ බෙදා දුන්නේය.2003 සිට මේ දක්වා පොදු සමාජ සත්කාරක කටයුතු ලෙස ආයතනය ක්‍රියාත්මක කර ඇති වැඩ පිළිවෙළෙහි තවත් සුවිශේෂී අවස්ථාවකි ඒ.මේ අවස්ථාව උදා වූයේ විශ්‍රාමික කර්නල්වරයකු වන වෛද්‍ය ආර්.බී.සේනානායක මහතාගේ මඟ පෙන්වීම අනුවය. මෙය ඉතා වැදගත් කාලීන අවශ්‍යතාවක් සපුරාලීමක් බව සඳහන් කරන ඒ මහතා මෙම කටයුත්ත සියලු දෙනාට සාධාරණ ලෙස සිදු කැරුණු බව ද ප්‍රකාශ කරයි.එම ප්‍රදේශයෙහි වෙසෙන ජනතාව මුහුණ දෙන සමාජමය ගැටලු සහ ආර්ථික අපහසුතා අවබෝධ කරගනිමින් මේ සද්කාර්යය සඳහා ඉදිරිපත් වූ බව එමරල්ඩ් විධායක අධ්‍යක්ෂ එම්.එම්.එම්.ඉහ්සාන් මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aj1009269</link>
    <topic>ලීටරයකට කි.මී.20ක් දුවන A-STAR</topic>
    <author/>
    <content>ලීටරයකට කි.මී.20ක් දුවන A-STARඒර්එ සමාගම නවීන A-STAR මෝටර් රථය ශ්‍රී ලංකාවට හඳුන්වා දෙයි. විශේෂාංග රැසකින් සමන්විත ඉතා ආකර්ෂණිය පෙනුමකින් යුත් A-STAR මෝටර් රථය ලොව පුරා මෝටර් රථ ලෝලීන්ගේ විශේෂ අවධානයට පාත්‍ර වීමට තවත් එක් හේතුවක් වී ඇත්තේ එහි සුපිරි ඉන්ධන කාර්යක්ෂමතාවයි.A-STAR මෝටර් රථය පරීක්ෂණ තත්ත්ව යටතේ ලීටරයට කිලෝ මීටර් 19.59ක ඉහළ ඉන්ධන කාර්යක්ෂමතාවක් ලබා දෙන බව ඉන්දියාවේ ප්‍රමුඛතම මෝටර් රථ වාහන සමීක්ෂණ ඒජන්සියක් වන ARAI මඟින් කරන ලද පරීක්ෂණවලදී හෙළිවී ඇත.සුසුකි මරුටි සාමාන්‍යාධිකාරි චිරාන් ද සොයිසා මහතා විසින් A-STAR මෝටර් රථය පළමු ගනුදෙනුකරු නයනා සෙනෙවිරත්න මදනායක මහත්මියට ලබාදුන් අයුරු.ඡායාරූප – ගීත් ද මැල්මෙම ඉහළ ඉන්ධන කාර්යක්ෂමතාවට හේතුව ලෙස එහි අති නවීන සැහැල්ලු 998 ccK10B  පෙට්‍රල් එන්ජිම දැක්විය හැකිය. ඉන්ධන වියදම සහ දුම් පිටවීම අවම කරන, කාර්යක්ෂමතාවෙන් ඉහළ මෝටර් රථ එන්ජිමක් නිපදවීමේ ඉන්ජිනේරුවන්ගේ වසර ගණනාවක ප්‍රයත්නයේ සාර්ථක ප්‍රතිඵලය ලෙස මෙම එන්ජිම හඳුන්වා දිය හැකිය.AUX-in පහසුව සහිත සංගීත පද්ධතිය ගමනේ සතුට තවත් තීව්‍ර කරමින් මෝටර් රථය තුළ ගතකරන සෑම මොහොතක්ම ඉමිහිරි අත්දැකීමක් බවට පත්කරයි.එයට අමතරව කොක් පිට් එකෙහි නිමාව, ඩෑෂ් බෝඩ් එක සහ පාලන පුවරුව ඇතුළත අනෙකුත් අංගෝපාංග හා එකිනෙක සැසඳෙමින් A-STAR මෝටර් රථයේ ආකර්ෂණීයත්වය තවත් වැඩිකරයි.එහි සුළං කපාගෙන යන ආකර්ෂණීය හැඩයට අමතරව මනා හැඩයකින් යුත් ඉදිරිපස ලාම්පු, ධූම කේතුවක හැඩය ගත් පිටුපස ලාම්පු මෙන්ම එන්ජිමට හොඳ වාතාශ්‍රයක් ද ලබා දෙන පුළුල් ග්‍රිල් එක මහමඟ සැමගේ අවධානය නතුª කරන පෙනුමක් එයට ලබාදී ඇති බව සමාගම කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aj10092610</link>
    <topic>මහජන බැංකු මුලතිව් ශාඛාව නව පරිශ්‍රයක</topic>
    <author>ගාමිණී රූපානන්ද</author>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>26</day>
    </date>
    <link>http://www.silumina.lk/2010/09/26/_art.asp?fn=aw1009261</link>
    <topic>වෙඩි තියපු එක සාධාරණ වෙන්නේ කොහොමද</topic>
    <author>මතුගම මහින්ද විජේතිලක</author>
    <content>“ප්‍රේතිය! නුඹේ මුහුණේ සම ගැලවී ගොස් ලේ මස් ප්‍රදර්ශනය වෙනවා. සම නැති නිසා බලන්න ඉතා ම අප්‍රසන්නයි. ඇයි මෙහෙම වෙලා තියෙන්නේ” යි මාතලේ පඤ්ඤානන්ද හිමියෝ තමන් වහන්සේ ඉදිරිපිට පෙනී සිටි ප්‍රේතියගෙන් ප්‍රශ්න කළහ.“ස්වාමීන් වහන්ස! මේකට තමයි කර්ම විපාකය කියන්නේ” යි ප්‍රේතිය උත්තර දුන්නා ය.“පාප කර්මයක විපාකයක් බව මට තේරෙනවා. මට දැන ගන්න උවමනා නුඹට මෙහෙම වෙන්න හේතු වූ පාප කර්මය කුමක්ද? යන්නයි”“ස්වාමීනි; මම මේකප් දැම්මනෙ. ඒකයි”“ස්ත්‍රීන් මුහුණේ යම් යම් දේ ලස්සනට ආලේප කරනවා. ඒක ස්වභාවයක්. ඉතින් ඒ ආලේප කිරීම ඔය තරම් බරපතළ පාපයක් දැ” යි නැවතත් පඤ්ඤානන්ද හිමියෝ ඇසූහ.“නැහැ ස්වාමීනි! මෙතැන බරපතළ පාපය වුණේ ඒවා ආලේප කිරීම නොවෙයි. ආලේප කිරීමට හේතු වූ චේතනාවයි නරකට හිටියේ” යි ප්‍රේතිය කීවා ය.“මොකක්ද නුඹට තිබුණු චේතනාව““ස්වාමීනි! මගේ නම යමුනාවතී. මම මිනිස් ලෝකයේ ජීවත්වෙද්දී මගේ මුහුණේ ලප කැළැල් අප්‍රසන්නව තිබුණා. පිරිමි මා දිහා බැලුවේ නෑ. මට හිතුණා පිරිමින් රවටා ගන්නට මුහුණ ලස්සන කැර ගන්නට. අන්න ඒ රැවටීමේ චේතනාවෙන් මුහුණේ වර්ණ ආලේප කළ නිසයි මෙසේ මුහුණේ හම නැතුව ප්‍රේතාත්මයක ඉපදුණේ” යැයි ප්‍රේතිය කීවා ය.ඇය රජයේ රැකියාවක් කළ විවාහක කාන්තාවකි. ඒ තරම් සාර්ථක නොවූ දුර්වල විවාහ ජීවිතයක් නිසා අනියම් සම්බන්ධතා පවත්වාගෙන යෑමට අවශ්‍ය බැවින් විලාසිතාවලින් අලංකාරව ජීවත් වූ කාන්තාවකි.මරණයෙන් පසු ඇය පවුලේ ම ඥාතිවරියකගේ ශරීරයට ආරූඪ වී පඤ්ඤානන්ද හිමියන් ඉදිරියේ මෙසේ කතා කළා ය. මේ ප්‍රේතාත්මය ආරූඪ වූ කාන්තාව ඇගේ අල්මාරි බදාගෙන ආසාවෙන් අත ගාන්නටත්, සාරි පපුවට තබා තුරුලු කැර ගන්නටත් වූවා ය.“හාමුදුරුවනේ! ඔබ වහන්සේ අසනීපවෙලා ඉස්පිරිතාලෙ වැඩ ඉන්න කොට මමයි දුවයි බලන්න ආවා මතකද? මම ජෙලි හදාගෙන ඇවිත් පූජා කළා මතකද?” යැයි ද ඇසුවා ය.“ඔව්! ඔව්! මට හොඳට මතකයි. ඒවා හොඳ පින්කම් නෙ. ගිලනුන්ට අවශ්‍ය ආහාර පාන සැපයීම, කුසලයක්නෙ.” ඉතින් ඇයි මේ වගේ ආත්මයක උපන්නෙ?” හාමුදුරුවෝ ඇසූහ.“හාමුදුරුවනේ! ඒ පින් සිතුවිලි යටකර ගෙන මැරෙන කොට අකුසල් සිතුවිලි ප්‍රබලව මතුවුණ නිසා මම දුගතියේ ඉපැදුණා.”“ඔව්, ඔය හැම දේකට ම හේතු වුණේ තණ්හාවනේ. ඕක තමයි තණ්හාවේ ආදීනව ය” යැයි පඤ්ඤානන්ද හිමියෝ ප්‍රේතියට බණ දේශනා කොට කරුණු පැහැදිලි කළහ. ඇගේ අල්මාරිවල ඇති වටිනා සාරි දුප්පත් අයට පරිත්‍යාග කරන්නට ප්‍රේතිය කැමැති වූවා ය. දින පහක් ඇතුළත ඒ සාරි පරිත්‍යාග කොට ඇයට පින් අනුමෝදනා කරන බවට ඇගේ ඥාතිහු පඤ්ඤානන්ද හිමියන් ඉදිරියේ පොරොන්දු වූහ. ඒ දින හත ගත වනතුරු ප්‍රේතියට පන්සල් භූමියේ නතර වී සිටින්නට හාමුදුරුවෝ අවසර දුන්නා.ඒ අනුව ප්‍රේතිය නතර වී පින් බලාපොරොත්තුව සිටියා ය. එහෙත් ඇගේ ඥාතීහු ඒ පොරොන්දු ඉටු නොකළ බැවින් හත් වැනි දිනයේ පඤ්ඤානන්ද හිමියන් ගේ ආවාස කුටිය ඉදිරිපිට ප්‍රේතිය පෙනී සිටියා ය. එහිදී ඇති වූ සාකච්ඡාවයි ඒ. ප්‍රේතිය නැවතත් පන්සල් භූමියෙන් ඉවත්ව ගියා ය.මේ ඊට වඩා වෙනස් කතාවකි. ජයන්ත ප්‍රසන්න තරුණයෙකි. ඔහු නිතර එළඹෙන කරදර නිසා කේන්ද්‍රය ද රැගෙන විත් පඤ්ඤානන්ද හිමියන් මුණ ගැසුණේය. කේන්ද්‍රය පරීක්ෂා කැර බැලූ උන්වහන්සේ “පුතා මේ කාල පරිච්ඡේදය බොහෝම අපලයි. පාපමිත්‍ර සේවනයේ යෙදෙන්න එපා. රෑ පානේ ගමන් බිමන් යන්න එපා” යැයි අවවාද කළහ.ඒ පශ්චාත් මැතිවරණ අපරාධ බහුල වූ සමයකි. ජයග්‍රහණය කළ පක්ෂයේ අය පරාජිත පක්ෂයේ ආධාරකරුවන් ගේ ගෙවල් කඩා බිඳ දැමූහ. ගිනි තැබූහ. ජයන්ත ජයග්‍රහණය කළ මන්ත්‍රීවරයා ගේ වාහනයක රියදුරු ලෙස කටයුතු කළේ ය.ඒ වාහනයේ නැගගත් දාමරික පිරිසක් ගෙවල් ගිනි තබමින් පරාජිත පක්ෂයේ ආධාර කරුවන්ට හිංසා පීඩා කරන්නට විය. මේ පිරිස එවැනි නිවසකට කඩා පැන්නේ ය. ඒ නිවෙසේ හිමියා ග්‍රාමාරක්ෂකයෙකු වූ අතර ඔහු දක්ෂ වෙඩික්කාරයෙක් ද විය. ඔහුගේ බිරිය රූමත් තරුණ කාන්තාවක් විය. ජයන්ත පැද වූ වාහනයෙන් බැස ගත් දාමරිකයෙක් ඒ නිවසට ඇතුළු විය.“ඩෝං...” වෙඩි හඬක් නිකුත් විය. සියල්ල නිශ්ශබ්දය. දෙවැන්නා ද ගෙට ඇතුළු විය.“ඩෝං...” වෙඩි හඬත් සමඟ “බුදු අම්මෝ...” යි ඇසුණි. ජයන්තට සියල්ල ඇසුණි. සිදු වූ දෙය ඔහුට සිතා ගත හැකි විය. ඔහු සමඟ පැමිණි දෙදෙනාට වෙඩි වැදුණු බව සිතා ජයන්ත ගෙට එබී බැලුවේය. ජයන්ත ද ගෙට ඇතුළු විය. තුන් වැනි වෙඩිල්ල ද පත්තු විය. වාහනයේ පැමිණි අනිත් පිරිස පලා ගියහ.මාස කීපයකට පසු ජයන්තගේ අක්කා අසනීප වූවා ය. වෛද්‍ය ප්‍රතිකාරවලින් සුවයක් නොලද තැන මාතලේ පඤ්ඤානන්ද හිමියන් වෙත කැඳවා ගෙන යනු ලැබිණි. එහිදී ඇය වෙව්ලන්නටත් හඬන්නටත් වූවා ය.තත්ත්වය වටහා ගත් පඤ්ඤානන්ද හිමියන් ප්‍රශ්න කරන්නට වූහ.“කවුද මේ ඇඟට රිංගා ගෙන ඉන්නේ?” යි අසන විට ඇය උඩු බැලි අතට දිග ඇදී නළල අල්ලා ගෙන හඬන්නට වූවා ය.“කවුද මේ? කතා කරන්න. කතා කරන්න”“අනේ! හාමුදුරුවනේ! ඔබ වහන්සේ මට පාප මිත්‍ර සේවනයෙන් ඈත් වෙන්න අවවාද කළා. රාත්‍රි ගමන් යන්න එපා කියලා අවවාද කළා. එදා රෑ 12 විතර වෙනකම් ඔබ වහන්සේ මට හුඟක් අවවාද කළා මට මතකයි. මේක සාධාරණයි. මේක සාධාරණයි”“මොකක්ද සාධාරණ?”“අපට වෙඩි තියාපු එක”“වෙඩි තියාපු එක සාධාරණ වෙන්නේ කොහොමද?”“ඇයි හාමුදුරුවනේ! අපේ යාලුවෝ එදා හොඳට අරක්කු බීලා හිටියේ. ඡන්දෙ දිනාපු සතුටට ලොක්කා අපට බොන්න දුන්නා. අපේ අය පැරදුණු අයගේ ගෙවල් ගිනි තියමින් ස්ත්‍රී දූෂණ කරමින් ඇවිද්දා. උන් ගියේ මං එළවපු වෑන් එකේ.නිමල් අනිත් පාටියේ මිනිහනෙ. නිමල්ගෙ ගෑනිත් ලස්සනයි. අපේ එකෙක් නිමල්ගෙ ගෙට පැන්නා. පනින කොටම නිමල් වෙඩි තිබ්බා. තව එකෙක් ගෙට පැන්නා. ඌටත් වෙඩි තිබ්බා. දැන් කිසිම සද්දයක් නෑ. මම ගියා උන් දෙන්නව උස්සගෙන වෑන් එකට දා ගන්න. මම ගෙට ඇතුළු වෙනකොටම මටත් වෙඩි තිබ්බා. මගේ නළලට වෙඩි වැදුණා.”නිමල් හිතුවෙ මමත් ගෙට ගියේ අපරාධ කරන්න කියලා. ඒ නිසා මටත් වෙඩි තිබ්බා. නිමල් සාධාරණයි කිව්වේ ඒකයි.”“ඉතින් ජයන්තට වෙඩි වැදිල මොකද වුණේ?” නැවතත් හාමුදුරුවෝ ප්‍රශ්න කළහ. “මගේ නළලට වෙඩි වැදුණා. මාව වැටුණා. නළලෙන් ලේ ගලන විට, එක එක මාදිලියේ යක්ෂ පැටව් ආවා. උන් මගේ නළලේ තුවාලයෙන් ගලන ලේ උරා බීවා. උන් පොර කකා ලේ බිව්වා. මේ යක්ෂ පැටව් මගේ ලේ උරා බොන ගමන් “වරෙන් අපි ළඟට” කියා මට කීවා.“මං වේදනාවෙන් කෑගැහුවා. මට දරුණු පිපාසයක් ඇති වුණා. මම වතුර ටිකක්... වතුර... වතුර කියා කෑ ගැහුවා. නිමල් ඇවිත් “තොට දෙනවා වතුර” කියලා මගේ ඔලුවෙන් අල්ලලා පොළවේ ඇණ ගෙන ඇණගෙන ගියා. මං මළා. මං තරහ නෑ හාමුදුරුවනේ. නිමල් සාධාරණයි.මම මගේ යාළුවෝ කරපු වැඩ අනුමත කරන්නේ නෑ. උන් වැරදියි. උන් අපරාධ කළේ. ඒත් උන් කතා කළාම මට නොගිහින් බැරි වුණා. මමත් බීලනෙ හිටියෙ. බීමත්කම නිසා වෙඩි වැදුණු යාළුවන් උස්සාගෙන එන්න මම ගියා. ඒ මගේ මෝඩකම. අනිත් අය පැනලා ගියා. ඔබ වහන්සේ එදා මගේ කේන්ද්‍රය බලා දීපු අවවාද පිළිගත්තා නම් ඒ අවවාදවලට අනුව වැඩ කළා නම් මට මේ විපත්තිය වෙන්නේ නෑ” යි භූතාත්මය ඉතා සාධාරණව සත්‍යය කතා කළේ ය.“ජයන්ත දැන් කොහෙද ඉන්නේ?”“හාමුදුරුවනේ! මම අහසේ පා වෙවී හිටියා.”“ඊට පස්සේ මොකද වුණේ?”“හාමුදුරුවනේ! මම මැරිලා හරි කල්පනාවක් නැතුව ඉබාගාතෙ යමින් හිටියා.”“ඊට පස්සේ?”ඊට පස්සේ අපේ ගෙදර අය හත් දවසෙ බණ කියවන පිංකම මට දැනිල මම ඉබේම ගෙදරට ඇදිලා ආවා. ඊට පසුවදා දානෙන් පස්සෙ මගේ කල්පනාව ටික ටික මතු වුණා. මම අහසේ පාවෙන බව මට දැනුණා. තුන් මාසෙ දානෙන් පස්සෙ මට පින් දුන්නාම මට තවත් ශක්තිය ලැබුණා.”“ඉතින්?”“ඉතින්” මට උවමනා වුණා ඔබ වහන්සේ එක්ක කතා කරන්න. මම මගේ අක්කගෙ ඇඟට රිංගුවා. මම රිංගුවාම අක්කා විකාර වුණා. ඊට පස්සෙ ගෙදර අය ඔබ වහන්සේව හොයාගෙන වදාකඩ නාගනේ පන්සලට අක්කව එක්කර ගෙන ආවා. මට ඔබ වහන්සේට මේ විස්තරේ කියා ගන්න උවමනා වෙලයි හිටියේ” යි භූතාත්මය සියල්ල විස්තර කළේ ය.“ඉතින් ජයන්ත අක්කගේ ඇඟේ දිගටම ඉන්න ද කල්පනාව?”“නෑ හාමුදුරුවනේ! මම යනවා යන්න”“කොහාටද යන්නේ?”“හාමුදුරුවනේ, මම පව් කළේ නෑ. කාටවත් වැරදි කළේ නෑ. මගේ පූරුවේ කර්ම විපාකයකට යි මට මෙහෙම වුණේ. මම දැන් නිදහස්. මට හරි සතුටුයි. මම ආයෙත් මනුස්ස ලෝකේ උපදිනවා.“ජයන්ත කොහේද උපදින්නේ??”“මම දැන් තැනක් හොයාගෙන ඉන්නේ”“ඒ කොහේද?”“හාමුදුරුවනේ! මගේ හොඳම යාළුව සරත්නෙ. සරත් මගේ මරණය ගැන හරියට දුක් වුණා. මං වෙනුවෙන් පිංකම් කළා. මම සරත් ගෙ නෝනා නාලනීගේ බඩේ උපදිනවා” යි භූතාත්මය කීවේය.මාතලේ පඤ්ඤානන්ද හිමියෝ නාගනේ ශ්‍රී සීවලී විහාරයේ බෝධි පූජාවක් ද පවත්වා ජයන්තට පිං දුන්හ. හරියටම එයින් මාස නවයක් ගිය තැන සරත්ටත් නාලනීටත් පුතෙක් උපන්නේ ය.ජයන්ත ගේ කුඩා කාලයේ පින්තූරයත්, සරත්ගේ අලුත උපන් දරුවාත් එක හා සමාන හැඩහුරුකමෙන් යුක්ත විය. වෙනසකට තිබුණේ ජයන්තගේ නළලට වෙඩි වැදුණු තැන දරුවාගේ නළලේ ලපයක් තිබීම පමණි.මාතලේ පඤ්ඤානන්ද හිමියෝ මේ ගවේෂණයේදී කරුණු කීපයක් අනාවරණය කරති.1. හඳහනක අපල යනු පූර්ව අකුසල කර්ම විපාකයි. ඒ අතීත කර්මයේ බලවත්කම අනුව අනුන්ගේ උපදෙස් පරිදි වෙනස්වන්නට සිත ඉඩ නොදේ. නැතහොත් පරිසරය විසින් විපාකයට පසුබිම සකස් කරයි.2. පාපමිත්‍ර සේවනය කෙනෙකුගේ විනාශය අනිවාර්ය යෙන් ම ළං කරයි.3. මෙවැනි හදිසි මරණවලදි යක්ෂයෝ සහ යක්ෂ පැටව් ලේ උරා බොති. එසේ ම ඔවුන් මරණකාරයා ද තමන් සිටින තැනට ගෙන යන්නට කැමති ය. ඒකයි ඒ යක්ෂ පැටව් “වරෙන් අපි ළඟට” යැයි කීවේ.4. මළගිය කෙනෙකු වෙනුවෙන් ධාර්මිකව සිදු කරන දානය මහත් ප්‍රයෝජනවත් දෙයකි. ඒ පිංකම මස් මාලු කරවල බිත්තරවලින් තොරව, නිවසේ අය සුරාපානයෙන් තොරව සිදු කළොත් මරණකරුට ද නිවැසියන්ට ද යහපතක් ම වේ.5. හැම කෙනෙක් ම මැරෙන විට අපේ පියවි ඇසට නොපෙනෙන ලෝකයේ අය ඔහු කරා පැමිණෙති. ධම්මික උපාසක තුමා මිය යන විට දෙවියෝ දිව්‍ය රථ එවූ කතාව බුදු දහමේ සඳහන් වේ. පව් කරන අය කරා නිරයේ නිරි සතුන් පැමිණේ. සමහරු ළඟට ප්‍රේතයෝ ද, ලේ ගලන තැන්වලට යක්ෂයෝ ද පැමිණෙති.මාතලේ පඤ්ඤානන්ද හිමියෝ කිසිම අය කිරීමක් නොකර නොමිලයේ ම රෝගීන් සුවපත් කරති. බෝධි පූජා සහ භාවනා ශක්තියෙන් එසේ කරති. මුදල් අය නොකරති.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aa1010031</link>
    <topic>ළමයින් පාසල් නොයවන දෙමවුපියන්ට නඩු!</topic>
    <author>කේ.සී.ජේ. රත්නායක</author>
    <content>වගකීම පැහැර හරින ග්‍රාම නිලධාරීන්ටත් වැඩ වරදී!කේ.සී.ජේ. රත්නායකපාසල් යන වයසේ සිටින ළමයින් අනිවාර්යයෙන් ම පාසල්වලට ඇතුළත් කළ යුතු බවත්, කිසියම් ළමයකු පාසල් නොයන්නේ නම් දෙමවුපියන්ට එරෙහිව නීතිය ක්‍රියාත්මක කිරීමට රජය සූදානමින් සිටින බවත් රජයේ ඉහළ පෙළේ ප්‍රකාශකයෙක් ‘සිළුමිණ’ ට පැවසීය.මෙරට පාසල් යා යුතු වයසේ පසුවන ළමයින් 2,50,000 ක් පමණ පාසල් අධ්‍යාපනය නොලබන බව මෑතකදී ජන හා සංඛ්‍යාලේඛන දෙපාර්තමේන්තුව විසින් කරන ලද සමීක්ෂණයකදී හෙළිදරවු වී තිබේ. මේ සම්බන්ධයෙන් කඩිනම් වාර්තාවක් සපයන ලෙස මහින්ද රාජපක්ෂ ජනාධිපතිතුමා අදාළ අංශ වෙත නියෝග කළ බවත් එම ප්‍රකාශකයා සඳහන් කෙළේ ය.කිසියම් ප්‍රදේශයක ළමයින් පාසල් නොයන්නේ නම් අදාළ ප්‍රදේශයේ ග්‍රාම සේවා නිලධාරියා විසින් ඒ පිළිබඳව සොයා බලා වාර්තා කළ යුතු බවත් එම වගකීම පැහැර හැරීම වරදක් බවත් හෙතෙම පැවසීය.පාසල් නොයන ළමයින් සිටින ප්‍රදේශ හා ඔවුන් ගේ නම් හා ලිපින සොයා ගෙන අදාළ ක්‍රියාමාර්ග ගැනීමටත් ළමයින් පාසල් නොයවන දෙමවුපියන්ට එරෙහිව නීති මඟින් කටයුතු කිරීමට ද රජයේ අවධානය යොමු වී තිබේ. සෑම ළමයෙකුටම නිදහස් අධ්‍යාපන අවස්ථා උදා කර දීම රජයේ මූලික වගකීම බව පෙන්වා දුන් මේ ඉහළ පෙළේ රජයේ ප්‍රකාශකයා තවදුරටත් සඳහන් කෙළේ ජාතියේ අනාගතය බාර ගැනීමට සිටින බාල පරම්පරාව දැනුමෙන්, ගුණයෙන් පෝෂණය කිරීම සඳහා මහින්ද චින්තන වැඩපිළිවෙළ යටතේ රජය ගෙන යන ක්‍රියාමාර්ගයට සෑම දෙනාගේ ම සහාය ලැබිය යුතු බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aa1010032</link>
    <topic>නළු නිළියන්, ක්‍රිකට් ක්‍රීඩකයන් මෙන්ම සාහිත්‍යකරුවන් ද බැබළිය යුතුයි</topic>
    <author>සුනිල් දයා අල්විස්</author>
    <content>- ජනපතිසුනිල් දයා අල්විස්නළු නිළියන්ට ක්‍රීඩකයන්ට තිබෙන අවධානය මේ රටේ සාහිත්‍යකරුවන්ටත් ලබාදිය යුතුයයි මහින්ද රාජපක්ෂ ජනාධිපතිතුමා අරලියගහ මන්දිරයේදී පැවැති 2010 රාජ්‍ය සාහිත්‍ය සම්මාන ප්‍රදානෝත්සවයේදී පැවසීය.මහා සංඝරත්නය කතෝලික පියතුමන් මැති ඇමැතිවරු ආණ්ඩුකාරවරු විශ්ව විද්‍යාල මහාචාර්ය ආචාර්යවරු කථිකාචාර්යවරු ද සාහිත්‍යවේදීන් මෙන් ම කලාකරුවන් රැසක් ඇතුළු සම්භාවනීය අමුත්තන් පිරිසක් සහභාගි වූ මෙවැනි රාජ්‍ය උත්සවයක් අරලියගහ මන්දිරයේ දී පැවැති ප්‍රථම අවස්ථාව මෙය වේ.මෙම උත්සව සභාවේ දී වැඩිදුරටත් කතා කළ මහින්ද රාජපක්ෂ ජනාධිපතිතුමා කීවේ අද මේ රටේ පරිසරය සාහිත්‍ය කලාවන්ගේ යහපතට හේතුවන අන්දමට වෙනස් කරන්න පුළුවන් වී තිබෙන බව ද වසර තිහක් මුළුල්ලේ තිබුණ රටේ ත්‍රස්තවාදය දැන් නිමා කර තිබෙන නිසා සාහිත්‍ය කලාකරුවන්ට නිර්මාණකරණය සඳහා ලොකු සහනයක් දැනෙනවා” ඇතැයි ද පැවසීය.ජනාධිපතිතුමා විසින් පවත්වන ලද කතාව සහ තවත් විස්තර 12 පිටුවේ පළවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aa10100310</link>
    <topic>ජනපති මහින්ද ශ්‍රේෂ්ඨ නායකයෙක්</topic>
    <author/>
    <content>- ජෝර්ජ් ආර්. විලීත්‍රස්තවාදයක් පරාජය කර රට යළි එක්සේසත් කළ 21 වන සියවසේ දුටුගැමුණු ලෙස අනාගතයේ මේ රටේ ඉතිහාසය ඉගෙන ගන්නා දූ දරුවන් මහින්ද රාජපක්ෂ ජනාධිපතිතුමාව හඳුන්වනු නොඅනුමාන යයි ඇමෙරිකාවේ ප්‍රකට නීතිවේදියකු වූ බිල් ක්ලින්ටන් පාලන සමයේ මෙන් ම වත්මන් ඔබාමා පාලනයේ ද නිල නොලත් උපදේශකයකු වන ජෝර්ජ් ආර්. විලී මහතා කීය.මහින්ද රාජපක්ෂ ජනාධිපතිතුමා ඇමෙරිකාවේ හූස්ටන් නගරයේ ඉකුත් දා කළ නිල සංචාරයේදී පැවැති පිළිගැනීමේ උත්සවයකදී හෙතෙම එසේ පැවැසීය.ජනාධිපතිතුමාට දුටුගැමුණු කිරුළ පැළඳීමට කළ යුතු වන්නේ සිහිවටනයක් ගොඩනැඟීම බවත් ඒ සිහිවටනය දාගැබක් හෝ ගොඩනැඟිල්ලක් විය යුතු නොවේ යයි ද එය නව දර්ශනයක් අනුව ගොඩනැඟෙන නව ප්‍රතිපත්තියක් විය යුතු බව ද ඔහු සඳහන් කළේ ය. ජෝර්ජ් ආර්. විලී මහතා විසින් මෙම උත්සවයේදී පැවැත්වූ කතාව මෙසේ ද සඳහන් විය.දෙමළ ජනතාව ගැන ඔබතුමා විශේෂයෙන්ම දැනගත යුතු දෙයක් ඇත.ඒ ඔවුන් තම භාෂාව දේවත්වයෙන් සලකන බවය. බසට මේ තරම් ගෞරවයෙන් දක්වන සංස්කෘතීන් ලොව ඇත්තේ අතලොස්සක් පමණයි. නීතිඥයකු වශයෙන් පුහුණුවක් පරිචයක් ඇති ඔබතුමා මානව හිමිකම් ආරක්ෂා කිරීමේදී පෙරමුණ ගෙන ක්‍රියා කළ කෙනෙක්.අප දෙදෙනාම එදා නීති විදුහලේ ඉගෙනුම ලැබුවා. එහිදී අපි සෝල්බරි ආණ්ඩු ක්‍රමය ද හැදෑරුවා. දැන් ඔබතුමාට පූර්ණ බලය තිබේ. පාර්ලිමේන්තුවට නීති වගන්ති ගෙන ඒමට ඔබතුමාට ක්‍රියා කිරීමට පුළුවන්. ඒ පිළිබඳ මගේ උදව් උවමනා නම් නොමිලේ දීමට මම සූදානම්. මෙම සභාවේ සිටින සෙසු පිරිසගේ ද සහාය ඔබතුමාට ලැබෙනු නිසැක ය.අද දෙමළ ජනතාව අපේක්ෂාවෙන් බලා සිටිනුයේ ඔබ දෙසය. ඔවුන්ගේ බලාපොරොත්තු කඩ නොකළ මැනවි.ඔබ එක් ප්‍රභාකරන් කෙනෙකු මරා දැමුවා. එහෙත් තවත් එවැන්නකු බිහි වීමට ඉඩ තැබිය යුතු නැත.උතුරේ අවිගත් තවත් එවැන්නකු බිහිවීම වැළැක්විය හැක්කේ හොඳ හදවතක්, බුද්ධිය, සානුකම්පිත බව හා සාධාරණත්වය මත ගොඩනැඟෙන යහසාධනීය ප්‍රතිපත්ති මත පමණයි.බුදුන් වහන්සේ ධම්ම පදයෙන් විස්තර කර ඇත්තේ, වෛරයෙන් වෛරය නොසංසිඳෙන බවත් වෛරය සංසිඳෙනුයේ කරුණා මෛත්‍රීයෙන්ම බවත් ය. නැවත අප පාරාදීසයකට රැගෙන යනු මැනවි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aa1010037</link>
    <topic>හෝටල් කොටස් අහසට නඟී</topic>
    <author>තාරක වික්‍රමසේකර</author>
    <content>තාරක වික්‍රමසේකරමෙරටට පැමිණෙන සංචාරකයන්ගේ ශීඝ්‍ර වැඩිවීමක් ඇතිවී තිබෙන හෙයින් සංචාරක හෝටල්වල කොටස් මිල ද ශීඝ්‍ර ලෙසින් ඉහළ නැඟීමට පටන් ගෙන ඇත.එයිට්කන් ස්පෙන්ස් සමාගමේ කොටසක් පසුගිය බ්‍රහස්පතින්දා රුපියල් 3300 කට අලෙවි වූ අතර සිකුරාදා වන විට එය රුපියල් 3500 ක් දක්වා ඉහළ ගියේය. ‘නුවරඑළිය හොටෙල්’ හි කොටසක මිල ද පසුගිය සති අන්තය වන විට රුපියල් 900 ඉක්මවා ගියේය. රේණුකා සිටි හෝටලයක කොටසක මිල බ්‍රහස්පතින්දා වන විට රුපියල් 355 කට අලෙවි වුවත් සිකුරාදා වන විට එය රුපියල් 419 ක් දක්වා ඉහළ ගියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aa1010033</link>
    <topic>එජාපයෙන් ‘කටකතා’ කමිටුවක්</topic>
    <author/>
    <content>ජනාධිපතිතුමාට හා රජයට එරෙහිව පදනම් විරහිත ප්‍රචාරයක් ගෙන යෑම සඳහා එ.ජා.ප ය විසින් මාධ්‍ය කමිටුවක් පත් කරනු ලැබ ඇතැයි දැන ගන්නට ඇත. වාර්තාවන පරිදි මොවුන්ගේ කාර්යය වී තිබෙන්නේ ජනාධිපතිතුමාගේ හා රජයේ ප්‍රතිරූපය බිඳ දැමීම සඳහා විවිධාකාරයෙන් කටකතා හා අභූත ප්‍රවෘත්ති පැතිර වීමය.ඉකුත් ජනාධිපතිවරණ සමයේදීත් මෙවැනිම කටකතා හා ව්‍යාජ ප්‍රවෘත්ති පතුරුවා හැරීමට කිසියම් කණ්ඩායමක් ක්‍රියාත්මක වූ  අතර මේ අලුත් කමිටුවේ ද නායකත්වය දරන්නේ මඩ දේශපාලන ව්‍යාපාරවල කටයුතු කොට පළපුරුදුකම් ඇති දේශපාලනඥයකු බවත් දැන ගන්නට ඇත.එජාප මන්ත්‍රිවරුන් වන මංගල සමරවීර, ඒරාන් වික්‍රමරත්න, හර්ෂද සිල්වා යන අයද මුසම්මිල්, රුවන් ෆර්ඩිනැන්ඩන්, නදීර මඩුගල්ල, ඉක්බාල් හා චින්තක යන පුද්ගලයන් ද මේ කමිටුවේ ක්‍රියාකාරීහු වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aa1010036</link>
    <topic>ඔක්.09 දා ලංකා සිතියම වෙනස් වෙයි?</topic>
    <author>සුභාෂිණී ජයරත්න</author>
    <content>සුභාෂිණී ජයරත්නලබන ඔක්තෝබර් 09 දා ශ්‍රී ලංකාවේ සිතියම වෙනස් වනු ඇතැයි වරාය ආරංචි මාර්ග පවසයි. මෙදින හම්බන්තොට වරාය හා මුහුද යා කිරීමේ කටයුතු සිදුවීමට බොහෝදුරට ඉඩ ඇති බවත් දැනගන්නට ඇත.මේ දක්වාම වරායට ජලය පිරවීම සිදුකැරේ. ඉකුත් 22දා වන විට මීටර 12ක් පමණ උසට වරායේ ජලය පිරී තිබූ අතර ඉතිරිය තවත් නොබෝ දිනකින් සම්පූර්ණ වනු ඇතැයි පැවසෙයි. වරායට වතුර පිරවීමට සමාන්තරව නැව් ප්‍රවේශ මාර්ගය වැටී ඇති මාතර - කතරගම ප්‍රධාන මාර්ගයේ කැණීම් කටයුතු සිදුවන අතර වරාය හා මුහුද යා කිරීම එහි අරමුණ වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aa1010035</link>
    <topic>මුද්දර කවර නෑ පාඩුව ලක්ෂ 970යි</topic>
    <author>සුමේධා නවරත්න</author>
    <content>සුමේධා නවරත්නතැපැල් දෙපාර්තමේන්තුවේ මුද්දර කවර නිකුත් කිරීම වසරක සිට නැවතීමෙන් රුපියල් ලක්ෂ නවසිය හැත්තෑවක් පමණ අලාභයක් විඳීමට දෙපාර්තමේන්තුවට සිදුව ඇතැයි එහි වෘත්තීය සමිති පවසයි.තැපැල් මුද්දර කවර ලක්ෂ 18ක් මසකට අලෙවි වන අතර ඉන් මසකට ලැබෙන ආදායම ලක්ෂ 81කි.වසරකට පෙර මේ මුද්දර කවර මුද්‍රණය කිරීම පෞද්ගලික සමාගමකට බාර දී තිබේ. එහිදී සමාගම බාල ප්‍රමිතියේ කවර ලබා දී ඇති හෙයින් එතැන් සිට මේ දක්වා කවර අලෙවිය නතර වී ඇත. මේ සඳහා අදාළ සමාගමෙන් දෙපාර්තමේන්තුවට අය විය යුතු මුදල අය කරගත හැකිද යන්න සොයා බලන බව තැපැල් හා විදුලි සංදේශ ඇමැති ජීවන් කුමාරතුංග මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aa101003_1</link>
    <topic>හදන පාරේ ප්‍රමිතිය නැත්නම් නිලධාරීන්ට වන්දි ගෙවන්න වේවි</topic>
    <author>ධනුෂ්ක ගොඩකුඹුර පොලොන්නරුවේ සිට</author>
    <content>- ජනපතිධනුෂ්ක ගොඩකුඹුර පොලොන්නරුවේ සිටඑළැඹෙන අය වැයෙන් රටේ සියලු පළාත් බද මාර්ග සංවර්ධනය කිරීමට මූල්‍ය ප්‍රතිපාදන වෙන් කරන බව මහින්ද රාජපක්ෂ ජනාධිපතිතුමා පවසයි. එතුමා මේ අදහස් පළ කෙළේ පොලොන්නරුවේ දී පැවැති උතුරු මැද පළාත් ප්‍රගති සමාලෝචන රැස්වීමට සහභාගි වෙමිනි.සංවර්ධනය කැරෙන සෑම මාර්ගයක් ම වසර 20 ක් වත් කල් පවතින ලෙස උසස් ප්‍රමිතියෙන් යුතු වීම අනිවාර්ය බව පෙන්වා දුන් ජනාධිපතිතුමා යම් හෙයකින් නියමිත කාලයට පෙර මාර්ග අබලන් වුවහොත් අදාළ නිලධාරීන්ගෙන් එම වියදම් අය කැර ගැනීමට ක්‍රියා කළ යුතු බවත් සඳහන් කෙළේය.උතුරු මැද පළාතේ ඉදි කැරෙන රජයේ ගොඩනැඟිලි පිළිබඳ කඩිනම් වාර්තාවක් සපයන ලෙස අදාළ නිලධාරීන්ට උපදෙස් දුන් ජනාධිපතිතුමා කිසිම ගොඩනැඟිල්ලක වැඩ පටන් ගෙන එය අඩක් නිම කළ තත්ත්වයෙන් පැවතිය යුතු නැති බව ද අවධාරණය කෙළේ ය.උතුරු මැද පූජා භූ®මි හා පුරා වස්තු ආරක්ෂා කැර ගැනීමට පූර්ණ අවධානය යොමු කළ යුතු බව ද ජනාධිපතිතුමා මෙහිදී සඳහන් කෙළේ ය. පූජා භූමි තවදුරටත් පුරා වස්තු පවතින ස්ථාන ලෙස පමණක් නොව වචනයේ පරිසමාප්ත අර්ථයෙන් ම පූජා භූමියක තිබිය යුතු ගෞරවය සුරැකෙන ලෙස පැවතිය යුතු බව ද පෙන්වා දුන්නේ ය.මේ සංචාරය අතරතුර පොලොන්නරුව ඓතිහාසික ගල් විහාරය වැඳ පුදා ගත් ජනාධිපතිතුමා, ගල් විහාරයට යන මාවත කඩිනමින් පිළිසකර කළ යුතු බව හා එම විහාරයේ පවතින අඩුපාඩු සියල්ල සම්පූර්ණ කිරීමට මුදල් ප්‍රතිපාදන ලබා දෙන බව පැවසීය. මේ අවස්ථාවට ශ්‍රීලනිප මහලේකම් ඇමැති මෛත්‍රිපාල සිරිසේන මහතා ද සහභාගි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aa101003_2</link>
    <topic>යුද හමුදාව 61 වැනි සංවත්සරය සමරයි</topic>
    <author>ආනන්ද පතිරාජ උතුරුමැද පළාත්</author>
    <content>ආනන්ද පතිරාජ උතුරුමැද පළාත්උතුරු නැඟෙනහිර ඇතුළු දිවයිනේ පවත්නා සියලුම පොලිස් විශේෂ කාර්ය බළකා කඳවුරු ඉවත් කර එම කඳවුරුවල යුද හමුදා කඳවුරු පිහිටුවීමට අදහස් කර ඇති බව ශ්‍රී ලංකා යුද හමුදාපති ලුතිනන් ජනරාල් ජගත් ජයසූරිය මහතා අනුරාධපුරයේ දී ඊයේ ප්‍රකාශ කළේ ය.යුද හමුදාපතිවරයා මේ බව සඳහන් කළේ ශ්‍රී ලංකා යුද හමුදාවට වසර හැට එකක් සම්පූර්ණවීම නිමිත්තෙන් අනුරාධපුර ජය ශ්‍රී මහා බෝ සමිඳුන් අබියස පැවති විශේෂ උත්සව අවස්ථාවට සහභාගි වෙමිනි. මෙහිදී ශ්‍රී ලංකා යුද හමුදාවේ සියලුම රෙජිමේන්තුවලට අයත් හමුදා ධජ 456 ක් වෙත ආශිර්වාද ලබා ගැනීම ද සිදුවිය.ආරක්ෂක ලේකම් ගෝඨාභය රාජපක්ෂ මහතාගේ සංකල්පය මත පොලිස් විශේෂ බළකා කඳවුරු ඉවත් කොට යුද හමුදා කඳවුරු පිහිටුවන බවත් ශ්‍රී ලංකා යුද හමුදාව පසුගිය කාලයේ ලත් ජයග්‍රහණ අනුව යමින් ජයග්‍රහණ ලබා ගැනීමට තුඩු දුන් හේතු විදේශීය හමුදා විසින් ශ්‍රී ලංකා යුද හමුදාවෙන් ඉල්ලා සිටින බවත්, ඒ අනුව විදේශීය හමුදාවන්ට කෙටිකාලීන විශේෂ පුහුණුවක් නොමිලයේ ලබා දීමට කටයුතු සකස් කරගෙන යන බවත් කියා සිටියේය.ඉන්දියාව, පකිස්ථානය සහ එංගලන්තය ඇතුළු රටවල් කිහිපයක් සඳහා විශේෂ පාඨමාලා හතරක් ආරම්භ කිරීමට කටයුතු යොදා ඇති බවත් මීට අමතරව දකුණු පළාතේ ගාල්ල, හම්බන්තොට සහ මහනුවර යන ප්‍රදේශවල ආරක්්ෂක සේනා මූලස්ථාන ඉදිකරන බව ද සඳහන් කළේ ය.අනුරාධපුර අටමස්ථානාධිපති ආචාර්ය පල්ලේගම සිරිනිවාස නාහිමියෝ අනුරාධපුර ලංකාරාමාධිපති පූජ්‍ය රළපනාවේ ධම්මජෝති නාහිමියෝ ද අනුශාසනා පැවැත්වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aa1010038</link>
    <topic>ෆොන්සේකාගේ මන්ත්‍රී ධූරයට ලක්ෂ්මන්?</topic>
    <author/>
    <content>සරත් ෆොන්සේකා මහතාගෙන් හිස්වූ ප්‍රජාතන්ත්‍රවාදී ජාතික සන්ධානයේ කොළඹ  දිස්ත්‍රික් පාර්ලිමේන්තු මන්ත්‍රී ධූරයට නව මන්ත්‍රීවරයකු පත් කිරීමේ කාර්යය පාර්ලිමේන්තු මහ ලේකම්වරයා විසින් මැතිවරණ කොමසාරිස්වරයා වෙත දැනුම් දීම යථා කාලයේ දී සිදු කෙරෙනු ඇත. ඔහුගේ මන්ත්‍රී ධූරයට ප්‍රජාතන්ත්‍රවාදී ජාතික සන්ධානයෙන් ඊළඟට ලැයිස්තුවේ සිටින්නේ ලක්ෂ්මන් නිපුණආරච්චි මහතා ය.පාර්ලිමේන්තුවේ හිස් වූ මන්ත්‍රී ධූරයකට මන්ත්‍රීවරයකු පත් කිරීම මැතිවරණ දෙපාර්තමේන්තුවට හැකියාවක් නැති බව ද පාර්ලිමේන්තු මහ ලේකම්වරයා විසින් එම මන්ත්‍රී ධූරය පිළිබඳ පුරප්පාඩුව දැන්වූ විට මැතිවරණ කොමසාරිස්වරයා විසින් එම පත්වීමට අදාළ ලැයිස්තුවේ සිටින ඊළඟ අපේක්ෂකයා නම් කර එවන ලෙස අදාළ පක්ෂයේ ලේකම්වරයාට දැනුම් දෙනු ඇත.ඒ අනුව පක්ෂ ලේකම්වරයා ලැයිස්තුවේ ඊළඟට සිටින අපේක්ෂකයා නම් කර මැතිවරණ කොමසාරිස්වරයාට දැනුම්දීමෙන් පසු ඔහු එය ගැසට් නිවේදනයක් මගින් ප්‍රකාශයට පත් කරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aa1010039</link>
    <topic>පුංචි ව්‍යාපාරිකයන්ටත් ශ්‍රී ලංකාව හොද තැනක්</topic>
    <author>අරුණි මුතුමලී</author>
    <content>අරුණි මුතුමලීශ්‍රී ලංකාවේ රැකියා අවස්ථා ඇති කිරීමේදී හා ආර්ථික සංවර්ධනයට දායක වීමේදී කුඩා හා මධ්‍ය පරිමාණ කර්මාන්ත ක්ෂේත්‍රයට හැකියාවක් ඇති බව ලෝක බැංකුව පවසයි.“සුළු හා මධ්‍ය පරිමාණ කර්මාන්ත; පශ්චාත් ගැටුම්කාරී යුගයේ ශ්‍රී ලංකාවේ වර්ධනයේ හදවතයි” මැයෙන් ලෝක බැංකුව නිකුත් කළ වාර්තාවට අනුව ගෝලීය ආර්ථික අර්බුදය, කුඩා හා මධ්‍ය පරිමාණ කර්මාන්ත ක්ෂේත්‍රයට වැඩි බලපෑමක් ඇති කර තිබේ. එසේ වුවද ඵලදායි හා චිරස්ථායි අයුරින් කර්මාන්ත සේවාවේ වර්ධනයට ආධාර වන්නේ එම ක්ෂේත්‍රයම බව වාර්තාවේ සඳහන්ය.ලෝක බැංකුවේ, දකුණු ආසියාවේ මූල්‍ය හා පෞද්ගලික අංශයේ සංවර්ධනය පිළිබඳ ආර්ථික විශේෂඥවරියක වන සිසිල් නියැංග් පැවසුවේ ශ්‍රී ලංකාව වැනි ගැටුම් රහිත යුගයක පවතින රටවල් යම් තත්ත්වයට පත්වීමට නම් වේගවත්ව රැකියා අවස්ථා නිර්මාණය කිරීම ඉතා වැදගත් බවයි. ශ්‍රී ලංකාවේ සුළු හා මධ්‍ය පරිමාණ කර්මාන්ත සැලකු කල ඒවායේ වර්ධනයටත් තරගකාරිත්වයටත් විවිධ බාධක තවම පවතින බව ද ඇය වැඩිදුරටත් පැවසුවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aa1010034</link>
    <topic>ලෝක ළමා දින සැමරුම් ජාතික උලෙළ අද</topic>
    <author>රමණී සුබසිංහ</author>
    <content>රමණී සුබසිංහළමා සංවර්ධන හා කාන්තා කටයුතු අමාත්‍යංශය සංවිධානය කරන ලෝක ළමා දින ජාතික උත්සවය අද (03) පෙරවරු 9.30 ට අනුරාධපුර ස්වර්ණපාලි බාලිකා විද්‍යාලයේ දී පැවැත්වේ.“ළමා ලොවම එළිය වන්න - සැම දෑතේම සවිය දෙන්න” තේමාව පදනම් කර ගනිමින් නිකුත් කළ රුපියල් පහක් වටිනා තැපැල් මුද්දරය සහ මුල් දින කවරය දැයේ දූ දරුවන් වෙත නිකුත් කිරීම ද මේ උත්සවයේදී සිදු කැරේ.මෙවර ළමා දිනය වෙනුවෙන් උතුර, උතුරුමැද හා නැෙඟනහිර පළාත් ඇතුළු අනිකුත් ප්‍රදේශ නියෝජනය වන පරිදි සිංහල, දෙමළ සහ මුස්ලිම් දරුවන් 525 ක ගේ සහභාගිත්වයෙන් ස්වර්ණපාලි බාලිකා විද්‍යාලයේ විශේෂ නේවාසික ළමා කඳවුරක් පැවැත්වුණ අතර එහි අවසන් දිනය අදයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aa10100311</link>
    <topic>‘බුදු පුත් මවු පිය උපහාර’</topic>
    <author/>
    <content>’බුදු පුත් මවු පිය උපහාර’ ජාතික උත්සවය අද (03) පස්වරු 2.00 ට අනුරාධපුර ජය ශශ්‍රී මහා බෝධිය අභියසදී පැවැත්වේ.දශක තුනකට අධික කාලයක් උතුරු නැඟෙනහිර ප්‍රදේශවල වැඩ වසමින් රට දැය සමය ආරක්‍ෂා කැර ගැනීම උදෙසා දිවි හිමියෙන් කටයුතු කළ බෞද්ධ භික්‍ෂූන්වහන්සේගේ මවුපිය 470 දෙනකුට උපහාර පිදීම මෙහිදී සිදු කැරේ. පළමු උපහාර උළෙල මෙසේ අනුරාධපුරයේ පැවැත්වෙන අතර එය පසුව දිස්ත්‍රික් මට්ටමින් ද පැවැත්වීමට පියවර ගෙන තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aa10100312</link>
    <topic>සාහිත්‍ය සම්මාන දිනු සාහිත්‍යකරුවන් රටේ වීරයන් හැටියට සලකන්න</topic>
    <author>සුනිල් දයා අල්විස්</author>
    <content>ජනාධිපතිතුමා සාහිත්‍ය සම්මාන උලෙළේදී කියයිසුනිල් දයා අල්විස්අද මේ රටේ පරිසරය සාහිත්‍ය කලාවන්ගේ යහපතට හේතු වන අන්දමට වෙනස් කරන්න පුළුවන් වී තිබෙනවා. වසර තිහක් මුළුල්ලේ තිබුණ රටේ ත්‍රස්තවාදය දැන් නිමා කර තිබෙන නිසා සාහිත්‍ය කලාකරුවන්ට ලොකු සහනයක් දැනෙනවා ඇතැයි විශ්වාස කරන බව මහින්ද රාජපක්ෂ ජනාධිපතිතුමා අරලියගහ මන්දිරයේදී පැවැති 2010 රාජ්‍ය සාහිත්‍ය සම්මාන ප්‍රදානෝත්සවයේදී පැවසීය.සාහිත්‍ය සම්මාන දිනු සාහිත්‍යකරුවන් මේ රටේ වීරයන් හැටියට සලකන්නයි රටේ දරුවන්ගෙන් මෙහිදී ඉල්ලා සිටි ජනාධිපතිතුමා රටට භාෂාවට සේවය කළ මෙවැනි සාහිත්‍යකරුවන් වීරයන් යයි ද මෙවැනි වීරයන් අතරට එකතුවෙන්නැයි දරු පරපුරෙන් ඉල්ලීමක් ද කෙළේය.පසුගිය අවුරුදු තිහක අත්දැකීමෙන් අපි ඒ බව දැක්කා. පොත් සාප්පු වල මැස්සෝ ඇහිරෙන තත්ත්වයක් උදා වුණා. පොත් සාප්පු තියෙන තැන්වල බාර් ඇරපු බව පොත් සාප්පු තියෙන තැන්වල කැසිනෝ ඇරපු බව ඔබට අමුතුවෙන් කිව යුතු නැහැ. සිංහල දෙමළ කියන ස්වභාෂා වලින් ලියන ලේඛකයාට වටිනාකමක් තිබුණේ නෑ. සිංහලෙන් පොත් ලියන ලේඛකයාට යන එන මං නැති වෙනකොට දෙමළ ලේඛකයින්ට උපන් ගම්බිම් පවා අත ඇරලා යන්න වුණා. උතුරේ හිටපු ගොඩාක් ලේඛකයෝ ත්‍රස්තවාදීන්ට බයේ රට අත ඇරලා වෙන රටවලට පැනලා ගියා.මේ යුගයේ රටේ කරපු සංවර්ධන ක්‍රමයත් සාහිත්‍යයට, කලාවලට සතුරු ෂදියටයි තිබුණේ. රටේ තිබුණ වතු, ගුවන් සේවාවල්, කර්මාන්ත ශාලා වාගේ ජාතික සම්පත් තුට්ටු දෙකට විජාතිකයන්ට විකුණපු යුගයක රටේ දේශීය සාහිත්‍ය රැක ගන්න වැඩ කරයි කියලා අපට හිතන්න පුළුවන්කමක් නැහැ. මට මතකයි, “රට කරවන්ට නම් මසුරන් ඇතිව කැටේ වටිනා කියන දෙය විකිණිය යුතුය රටේ” කියලා මේවාට විරුද්ධව කලාකරුවන්ගේ සාහිත්‍යධරයන්ගේ නාදය, සාක්ෂිය හඬ නැගුවා. මහාචාර්ය සුනිල් ආරියරත්නයන් වාගේ නිර්මාණ කරුවෝ කිව්වේ, කළු ගල් වලට විකුණා ගෙන සීගිරිය, සීගිරි කුරුටු ගී බයිලා කළ හැකිය කියලා.ජාතික සම්පත් විකුණලා පොහොසත් වෙච්ච පැලැන්තිය වසල පැලැන්තිය කියලයි ගුණදාස අමරසේකර මහත්තයා හැඳින්වුවේ.අපේ ජාතිය වඳවෙලා යනවා. රාජ්‍ය අසමත් රාජ්‍යයක් කියලායි හඳුන්වලා දුන්නේ. ජාතිය වඳවෙලා යනවා නම් ඒ භාෂාවට, ඒ ජාතියට කවුරුවත් ආදරය කරන්නේ නෑ. එහෙම නම් ඒ භාෂාවට සේවය කරන භාෂා පේ‍්‍රමියෝ, වීරයෝ බිහි වෙන්නත් බෑ.අපේ හිටපු සමහර රජවරු හොඳ සාහිත්‍යධරයෝ. රජවරුන් පොතපත ලිව්වා. හොඳ පොතපත රාජ සභාවේ කියවලා ඒවා ලියපු අයට ගම්වරත් දුන්නා. ඒ ගම්වර ලැබුණ, පිදුම් ලබපු හැම පොතක්ම ප්‍රශස්ති කාව්‍යයක් නොවෙයි.හැබැයි පහුගිය කාලේ අපේ රටේ ජනාධිපතිවරුත් නවකථා ආදි පොත් ලියපු බව අපි දන්නවා. ඒත් කොහේ හරි පොතක කර්තෘ මහින්ද රාජපක්ෂ කියලා තිබුණොත් තමුන්නාන්සේලා ඒක මම ලියපු පොතක් කියලා පිළිගන්න එපා.දයානන්ද ගුණවර්ධන, ලයනල් අල්ගම වාගේ නිර්මාණකරුවොත් මහාචාර්ය සුනන්ද මහේන්ද්‍ර වාගේ උදවියගෙන් ඒ වාගේම විමලේන්ද්‍ර වතුරේගම මහත්මිය වාගේ අයගෙන් ඉගෙන ගත්ත නිසාත් ඇසුර ලැබුණ නිසාත් මට සාහිත්‍ය රස විඳින්න පුළුවන්කම ලැබුණා. හැබැයි තමුන්නාන්සේලා වගේ පොත් ලියන්න නම් බෑ.යුද්ධය නිමා කරන්නට පුළුවන් වුණ නිසා අපේ පුරවැසියාගේ මනස ශක්තිමත් වෙලා තියෙනවා. අසමත් ය කියලා හිතපු ජනතාවක් මේ වාගේ විජයග්‍රහණයක් ලැබුවහම දැවැන්ත සාහිත්‍ය කලා නිර්මාණයන්ට අවශ්‍ය ශක්තියත් තියෙන බව වටහා ගත යුතුයි.අද හොඳ පිබිදීමක් තිබෙනවා. පරණ නාට්‍ය දැන් ආයෙත් කළ එළි බහිනවා. කොළඹ පොත් ප්‍රදර්ශනයට ලක්ෂ ගණනින් සෙනඟ එනවා. වෙනදාට වඩා මෙවර සාහිත්‍ය සම්මාන උලෙළට පොත් ඉදිරිපත් වුණ බව මට දැන ගන්න ලැබුණා. අලුත් දෙයක් සිදුවෙමින් පවතිනවා. දැන් නව පිබිදීමක් ඇති වෙලා. බොහෝ දෙනෙක් නවීන රූපවාහිනිය, වෙබ් අඩවි නිසා සිංහල පොත පත කියවපු යුගය ඉවරයි කියලයි කියන්නේ. ඒ වාගේම කඩදාසි නිෂ්පාදනය නතර වුණහම පොත්, සාහිත්‍ය හමාරයි කියන මතයත් බාල පරපුර අතර තිබෙනවා.නමුත් අපි මතක තබා ගත යුතු ඓතිහාසික සත්‍යයක් තිබෙනවා. කඩදාසි නොතිබුණ යුගයෙත් ලෝකයේ සාහිත්‍ය තිබුණා. කඩදාසි නොතිබුණ යුගයේ තමයි ලංකවේ ශ්‍රේෂ්ඨ සම්භාව්‍ය ග්‍රන්ථ රාශියක් ලියවුණේ. කඩදාසි ඉවර වුණත් නූතන වෙබ් අඩවි මඟින් සාහිත්‍ය කලාව පවත්වා ගෙන යන්න පුළුවන්. අපි දැන්ම ඉඳන්ම ඒ මාර්ග වලට අවතීර්ණ වෙන්න ඕනැ. සාහිත්‍ය කලාවක් වෙනුවෙන් රජය පැත්තෙන් ගත යුතු ක්‍රියා මාර්ග ගැන හොඳ වැටහීමක් අපට තිබෙනවා.අපිට සාහිත්‍ය කලාවන්ට කරන්න පුළුවන් ලොකුම සේවය තමයි මේ රටේ දරු පරපුරට හොඳ අධ්‍යාපනයක් ලබා දීම. ඔවුන්ට ඉතිහාස දැනුම, භාෂා දැනුම ලබා දෙන්න ඕන.ඉතාම දුර්භික්ෂ සමයකත් රටට භාෂාවට සේවය කළ මේ සම්මාන දිනු සාහිත්‍ය කරුවන් 11 දෙනා වීරයෝ. ඔබත් මේ වීරයන් අතරට අනාගතයේ එකතු වෙන්නැයි මා ඉල්ලා සිටිනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aa10100313</link>
    <topic>ක්වීන්ස්ලන්ත සරසවියේ සහකාර මහාචාර්ය පදවි ලබයි</topic>
    <author/>
    <content>ඔස්ට්‍රේලියාවේ විශිෂ්ටතම විශ්ව විද්‍යාලයක් වන ක්වීන්ස්ලන්ත විශ්ව විද්‍යාලයේ උපාය මාර්ගික අලෙවිකරණය පිළිබඳ ජ්‍යෙෂ්ඨ කථිකාචාර්ය, ආචාර්ය ජයසිරි වීරවර්ධන මහතා එම විශ්ව විද්‍යාලයේ සහකාර මහාචාර්යවරයකු ලෙස පත් කර ඇත.හොරණ විද්‍යාරත්න විශ්ව විද්‍යා පීඨයේ ආදි ශිෂ්‍යයකු වන මොහු විද්‍යෝදය විශ්ව විද්‍යාලයේ ආර්ථික විද්‍යා (ගෞරව) උපාධිධාරියකු වන අතර පශ්චාත් උපාධි කළමනාකරණ ආයතනයේ (PIM) ව්‍යාපාර පරිපාලනය ශාස්ත්‍රපති උපාධිධාරියකු ද වේ. ඔහු ඕස්ට්‍රේලියාවේ ගි‍්‍රෆිත් (Griffith) විශ්ව විද්‍යාලයේ නවෝත්පාදන කළමනාකරණය පිළිබඳ ආචාර්ය උපාධියක් ද ලබා ඇත.මීට වසර කිහිපයකට පෙර ඕස්ට්‍රේලියානු රජයේ විශිෂ්ට ගණයේ සමීක්ෂණ ප්‍රතිපාදනයකින් සම්මාන ලැබු ආචාර්ය වීරවර්ධන, සුළු පරිමාණ ආයතනයන්හි නවෝත්පාදන සහ නිර්යාත කළමනාකරණය පිළිබඳ සමීක්ෂණ විශේෂඥයෙකි. කොළඹ කොමාර්ෂල් (ඉංජිනේරු) සමාගමේ මානව සම්පත් කළමනාකරු ලෙස ද සී/ස හෙවිකුවිප් සමාගමේ අලෙවිකරණ අධ්‍යක්ෂවරයා ලෙස ද සේවය කළ ඔහු ශ්‍රී ලංකා මානව සම්පත් කළමනාකාර ආයතනයේ ලේකම්වරයා ලෙස ද සේවය කළේය. ආචාර්ය වීරවර්ධන ඉංගිරියේ ඌරුගල රොසලින් නෝනා වීරවර්ධන මහත්මියගේත් නැසීගිය කරෝලිස් වීරවර්ධන මහතාගේත් පුත්‍රයෙකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aa10100314</link>
    <topic>නුවරඑළිය - බදුල්ල පාර අඩි 50 කට පළල් වෙයි</topic>
    <author>නිහාල් පී. අබේසිංහ හා වැලිමඩ විශේෂ කේ. ආර්. ආර්. රාජමන්ත්‍රි</author>
    <content>නිහාල් පී. අබේසිංහ හා වැලිමඩ විශේෂ කේ. ආර්. ආර්. රාජමන්ත්‍රිමධ්‍යම හා ඌව පළාත් එක්කරන කිලෝමීටර් 54 ක් දිග නුවරඑළිය - බදුල්ල මාර්ගය අඩි 50 ක් පළල් කිරීම හා කාපට් කිරීමේ කටයුතුවලින් සියයට 40 ක් දැනටමත් අවසන් බවත් ලබන වසරේ අග භාගයේදී මාර්ගය ජනතා අයිතියට පැවරීමට යෝජිත බවත් මාර්ග සංවර්ධන අධිකාරියේ නුවරඑළිය - බදුල්ල මාර්ග ව්‍යාපෘති අධ්‍යක්ෂ ඩබ්ලිව්. කේ. කොඩිතුවක්කු මහතා පවසයි. මීට පෙර මෙම මාර්ගය තිබුණේ් අඩි 12 ක් පමණ පළලටය.මේ යටතේ ප්‍රධාන පාලම් 9 ක් ඉදිකර අවසන් බවත් බෝක්කු 250 ක් පමණ ඉදිකර අවසන් බවත් අධ්‍යක්ෂවරයා කීය. මේ යටතේ කැප්පෙටිපොළ, වැලිමඩ, රේන්දපොළ, ඇටැම්පිටිය, හාලිඇළ, බදුල්ල නගරවල ප්‍රධාන මාර්ගයේ පළල අඩි 68 දක්වා පුළුල් කිරීමට කටයුතු යොදා තිබේ. රුපියල් කෝටි 450 ක වියදමින් ඉදිකරන මේ ව්‍යාපෘතිය මඟින් ඌව හා මධ්‍යම පළාත්වල ලක්ෂ 10 කට පමණ සෙත සැලසෙන බවත් මාර්ග ව්‍යාපෘති අධ්‍යක්ෂ ඩබ්ලිව්. කේ. කොඩිතුවක්කු මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aa10100315</link>
    <topic>රාජ්‍ය සාහිත්‍ය සම්මාන උලෙළ ප්‍රතිඵල - සිංහල</topic>
    <author/>
    <content>කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=aa10100316</link>
    <topic>ලේක්හවුස් ආයතනයට අලුත් බස් හා ලොරි</topic>
    <author>සුභාෂිනී සේනානායක හා අනූෂා ගුරුසිංහ</author>
    <content>සුභාෂිනී සේනානායක හා අනූෂා ගුරුසිංහපාඨක ජනතාව වෙත වඩාත් කාර්යක්ෂම අයුරින් පුවත්පත් ලබාදීමේ අරමුණින් රුපියල් ලක්ෂ 300 ක ලොරි රථ 5 ක් සහ නව බස් රථයක් ලේක්හවුස් ප්‍රවාහන ජාලයට එක් විය.ලේක්හවුස් ආයතනයේ සභාපති බන්දුල පද්මකුමාර මහතා එම වාහන ප්‍රවාහන කළමනාකරු සුනිල් සෙන්දනායක මහතා වෙත නිල වශයෙන් බාරදුන් අවස්ථාව.ලේක්හවුස් පාඨකයින්ට ප්‍රමාදයකින් තොරව කඩිනමින් පුවත්පත් ලබාදීමේ අරමුණින් ලේක්හවුස් ආයතනයේ මෙහෙයුම් අධ්‍යක්ෂ උපුල් දිසානායක මහතාගේ සංකල්පයක් අනුව එක්සත් ප්‍රවෘත්ති පත්‍ර සමාගමේ සභාපති බන්දුල පද්මකුමාර මහතා මේ තීරණය ගත් බව ප්‍රවාහන කළමනාකරු සුනිල් සෙන්දනායක මහතා ප්‍රකාශ කළේ ය. ලේක්හවුස් ආයතනයේ සභාපති බන්දුල පද්මකුමාර මහතා එම රථවල යතුරු රියදුරන් වෙත නිල වශයෙන් බාරදීම පසුගියදා ප්‍රවාහන අංශයේදී සිදු කෙරිණි.ඉකුත් මාස කීපය තුළ රුපියල් කෝටි තුනහමාරක රථවාහන මිලදී ගත් බව කී ප්‍රවාහන කළමනාකාරවරයා ලේක්හවුස් පුවත්පත් පාඨකයන් අතට කඩිනමින් ලබාදීම සමාගමේ අරමුණ බව ද කීය.කොළඹ කතරගම ධාවනය කිරීම සඳහා නව බස් රථයක් ද දිවයින පුරා පුවත්පත් බෙදාහැරීම සඳහා ලොරි රථ 5 ක් ද මිලදී ගෙන තිබුණි.මේ අවස්ථාවට සමාගමේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර, සාමාන්‍යාධිකාරී අභය අමරදාස, නියෝජ්‍ය සාමාන්‍යාධිකාරී කේ. ජී. එස්. ගාමිණී, මෙහෙයුම් කළමනාකරු මහේන්ද්‍ර රොඩ්රිගෝ, ආපදා කළමනාකාර ප්‍රධානී වී. එස්. බොයිස්, වැටුප් හා මූල්‍ය කළමනාකරු ඩී. එම්. ධනසේන, බෙදාහැරීම් කළමනාකරු නලින්ද ඉලංගකෝන් මහත්වරුන් ඇතුළු පිරිසක් සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=ab1010033</link>
    <topic>“බලගතු ඔබට මොනවද කරන්න බැරි” කියලා බෑන්කි මූන් අපේ ජනාධිපතිතුමාට කිව්වා</topic>
    <author>සංවාද සටහන කේ.සී.ජේ.රත්නායක</author>
    <content>ජනාධිපති ලේකම් ලලිත් වීරතුංගමහින්ද රාජපක්‍ෂ ජනාධිපතිතුමා මෙතෙක් සිදු කළ හොඳම රාජ්‍ය තාන්ත්‍රික සංචාරය මෙවර එ.ජා. මහ සමුළුව ඇමතීමට ගිය ගමන බව ජනාධිපති ලේකම් ලලිත් වීරතුංග මහතා පවසයි. එම රාජ්‍ය තාන්ත්‍රික දූත ගමන පිළිබඳව පැතිර තිබූ පරස්පර මතයන් හා රටට ලැබුණු ප්‍රතිලාභ පිළිබඳව ලලිත් වීරතුංග මහතා සමඟ කළ සම්මුඛ සාකච්ඡාවකදී එසේ ප්‍රකාශ කෙළේය. එම සංවාද සටහන මෙසේය.* ත්‍රස්තවාදය පරාජය කොට ලැබූ විජයග්‍රහණයෙන් පසුව ශ්‍රී ලංකා ජනාධිපතිතුමා ලෝක රාජ්‍ය නායක සමුළුවකට සහභාගී වූ ප්‍රථම අවස්ථාව මෙවර එ.ජා. සමුළුවයි. මේ අවස්ථාව ඔබ තක්සේරු කරන්නේ කොහොමද?2006 දී ජනාධිපතිතුමා එ.ජා. සමුළුවට යත්දී අපි හිටියේ අමුතුම තත්ත්වයකයි. එදා මාවිල්ආරු අමුණ මුදා ගැනීමේ මෙහෙයුම ආරම්භ කර තිබුණාට ත්‍රස්තවාදය අවසන් කළ හැකිද කියන ප්‍රශ්නය එදා තදින් කතාවට ලක්වුණා. බටහිර රටවලින් පීඩනයකුත් ලංකාවට එල්ල වුණා. එල්.ටී.ටී.ඊ. ය අරගෙන ගිය ප්‍රචාරය හා වැඩපිළිවෙළ කොයි තරම් ශක්තිමත්ව තිබුණද කියනව නම් රජය සෑහෙන අසීරුවකට ලක්ව හිටියා. සිංහලයන් ම්ලේච්ඡ වනචාරීන් හැටියටයි මතය ගොඩනැඟිලා තිබුණේ. සිංහලයන් අතින් දෙමළ මිනිස්සු සමූල ඝාතනය කෙරෙනවා කියන මතය වැපිරුවා.එතනදී එල්.ටී.ටී.ඊ. ත්‍රස්තවාදය සාධාරණීකරණය කෙරුණා. ත්‍රස්තවාදය නොව විමුක්ති සටනක් හැටියටයි ඒක ලෝකයට පෙන්නුවේ. 1983 ජූලි කලබලය මේ තත්ත්වයට පාර කපා තිබුණා. එදා ජනාධිපතිතුමාට එ.ජා. සමුළුවේ පෙනී ඉන්න වුණේ විත්තිකාරයකුට වගේ. ශ්‍රී ලංකාව මානව හිමිකම් කෙළෙසනවා කිව්වා. මිනිස්සු අතුරුදන් කෙරෙනවයි කිව්වා. අවතැන් වුණ ජනතාවට කන්න නෑ. බොන්න නෑ වගේ ලොකු ප්‍රචාර ගියා. ටිකකට හිතන්න, ඒ ලෝක මතය බිඳින්න ජනාධිපතිතුමාට මොන තරම් සටනක් කරන්න වුණාද කියලා. ඒ තත්ත්වය ටිකෙන් ටික වෙනස් කරන්න ජනාධිපතිතුමාට හැකියාව ලැබුණා. 2007 එ.ජා. සමුළුවට යත්දී 2006 ට වඩා හොඳ තත්ත්වයක් ගොඩනැඟිලා තිබුණා.2008 දී ඊටත් වඩා හොඳයි. ඒ වෙද්දී නැඟෙනහිර ත්‍රස්තවාදීන්ගෙන් මුදාගෙන කිසියම් සංධිස්ථානයකට ඇවිත් තිබුණා. නමුත් 2009 දී එතුමා එ.ජා. සමුළුවට නොගියෙත් ඥානාන්විත තීරණයක් අනුවයි. මෙවර 2010 එ.ජා. සමුළුවට ජනාධිපතිතුමා ගියේ විජයග්‍රාහී රාජ්‍ය නායකයෙක් හැටියටයි.* ඒ සම්බන්ධයෙන් ඔබ දකින හේතු මොනවද?හේතු කිහිපයක් ම තියෙනවා. එතුමා නායකත්වය දුන්නේ හුදෙක් යුද්ධයකට නෙවෙයි උදාර මානුෂික මෙහෙයුමකටයි. කොටි ත්‍රස්තවාදී ග්‍රහණයට යටවී සිටි දෙමළ ජනතාව එම ග්‍රහණයෙන් නිදහස් කර ගැනීමේ මානුෂික මෙහෙයුමයි ඒ. ඒ කර්තව්‍යය ඉතාම සාර්ථකව ඉටු කර ගත් නායකයෙක් හැටියටයි ජනාධිපතිතුමා මෙවර එ.ජා. මහ සමුළුවට ගියේ. සිවිල් වැසියන්ට හානි නොවන ලෙස ඔවුන් මුදා ගැනීම එක්තරා අතකින් ප්‍රාතිහාර්යයක්. දේශපාලන නායකත්වයේ ගැඹුරු - පරිණත බව ඉන් ප්‍රදර්ශනය කෙරුණා. ලෝකයට බය නැතිව කතා කරන්න පුළුවන් නායකයෙක් හැටියට ජනාධිපතිතුමා එ.ජා. සමුළුවට මුහුණ දුන්නා.යුද අධිකරණයට ගෙන යනවාය කියන කතාවක් තිබුණා. ඒ සියල්ලට පිළිතුරු දීමේ හැකියාව ඇතිව මේ ගමන යෑම තවත් වැදගත් කාරණයක්. අද ශ්‍රී ලංකාව ආර්ථික වශයෙන් පසුවන්නේ ඉතා වැදගත් තැනකයි. අන්න ඒ තත්ත්වය ලෝකයේ රාජ්‍ය නායකයන් අතරට හරියට ඉදිරිපත් කිරීමට මෙය මහඟු අවස්ථාවක්. එක් එක් රටවලට වෙන වෙනම රාජ්‍ය නායකයන් හමු වෙන්න යනවාය කියන්නේ විශාල කර්තව්‍යයක්.නමුත් එ.ජා. මහ සමුළුව කියන්නේ එක තැනකදී රාජ්‍ය නායකයන් හමුවෙන ස්ථානයක්. අපේ මතය පළ කිරීමට හොඳ අවස්ථාවක් ලැබෙනවා වගේ ඉතා ඉහළ ප්‍රතිචාරයකුත් ලැබෙනවා. ජනාධිපතිතුමාගේ මේ සංචාරයේ වැදගත් අවස්ථාවක් හැටියටත් එය අවිවාදයෙන් නම් කෙරෙනවා. ශ්‍රී ලංකාවේ ආර්ථිකය පිළිබඳව ලෝකයට කිසියම් ආකර්ෂණයක් – අවධානයක් ඇති කිරීමට ජනාධිපතිතුමාට මේ සංචාරයේදී හැකියාව ලැබුණා. කෙටියෙන්ම කිව්වොත් ජනාධිපතිතුමා කළ හොඳම විදේශ සංචාරය 2010 එ.ජා. මහ සමුළුවට සහභාගී වීමයි.* ජනාධිපතිතුමා මෙතෙක් කළ හොඳම විදේශ සංචාරය මෙය නම් එයින් රටට ලැබුණු සුවිශේෂි ප්‍රතිලාභ මොනවාද?දවස් හතක කාලයේදී බොහෝ දේ සිදු වුණා. ජනාධිපතිතුමා මහ සමුළුව අමතමින් කළ කතාවේ හැම වචනයක්ම අර්ථවත්. හැම වචනයකින්ම රටේ හරය හා රට යන ගමන පිළිබිඹු වුණා. එතුමා 2009 මැයි 19 දා කීවා ලංකාවේ සුළු ජාතීන් කියා කොටසක් නෑ කියලා. ඒකීය ජාතියක් ගොඩ නඟන අවස්ථාව තමයි මේ. ශ්‍රී ලංකාවේ ආර්ථික වර්ධනය ලෝකයට දැනෙන්න ඉදිරිපත් කෙරුණා.ප්‍රමාණයෙන් කුඩා වුණත් ලෝකයේ ත්‍රස්තවාදය පරාජය කළ එකම රට ශ්‍රී ලංකාවයි. එය සිදු කෙරුණෙත් මානුෂික මෙහෙයුමක් හැටියටයි. එය ලෝකයටම ආදර්ශයක්. දෙවැනි කාරණය මා සහස්‍ර සංවර්ධන ඉලක්ක අටකින් ශ්‍රී ලංකාව ලෝකයේ ඉදිරියෙන්ම ඉන්න රටක් වීම. කරුණු දෙකක් හැරෙන්නට ඉතිරි කරුණු හයෙන් ම අපි බොහෝ ඉදිරියෙන් ඉන්නේ. ඒ ඉලක්ක ජය ගන්නේ කොහොමද කියලත් ශ්‍රී ලංකාව ලෝකයට ආදර්ශයක්. අවුරුදු 30 ක යුද්ධයක් තිබියදී තමයි අපි සහස්‍ර ඉලක්ක පසු කෙළේ. අපේ කලාපයේ සමහර රටවල් සහස්‍ර ඉලක්කවලට කිට්ටු වෙලත් නෑ. මේක මුළු ශශ්‍රී ලාංකේය ජාතියටම ලොකු ආඩම්බරයක්.සහස්‍ර සමුළුවේදී ජනාධිපතිතුමා මහා පරිනිබ්බාණ සූත්‍රය උපුටා දක්වමින් ප්‍රකාශ කළා යම් රාජ්‍යයක ස්ත්‍රීන් හා දරුවන්ට අකටයුතුකම් කෙරෙන්නේ නැතිනම් එවැනි සමාජයක් ඉතා උතුම්ය කියලා. සහස්‍ර ඉලක්කවලදීත් මෙය ඉතා වැදගත් පණිවිඩයක්. ලෝකයේ ප්‍රථම අගමැතිවරිය, විධායක ජනාධිපතිනිය, බිහිවුණේ ශ්‍රී ලංකාවෙන්, අග්‍ර විනිශ්චයකාර ධුරයට විතරයි තාම කාන්තාවක් පත් නොවුණේ. සමහර රටවල කාන්තා කෝටාවක් දාලා තියෙනවා. නමුත් අපේ රටේ වගේ ඉහළ තනතුරු දෙන්නෙත් නෑ.ඇමෙරිකාවේ විශාල වශයෙන් ප්‍රජාතන්ත්‍රවාදය ගැන කතා කළත් ජනාධිපති ධුරයට තාම කාන්තාවක් පත්වෙලා නෑ. මීට අමතරව ජනාධිපතිතුමා වෝල්ස්ට්‍රීට් ජර්නල් පුවත්පතේ ආරාධනයෙන් ඒ මාධ්‍ය ආයතනයට ගියා. වෝල්ස්ට්‍රීට් ජර්නල් කියන්නේ ආණ්ඩු හදන ආණ්ඩු කඩන පුවත්පතක්. බලගතු මාධ්‍යායතනයක්. එහි ප්‍රධාන කර්තෘ හා කර්තෘ මණ්ඩලය සමඟ ජනාධිපතිතුමා සාකච්ඡා කළා. ශ්‍රී ලංකාව පිළිබඳ හොඳ ඇගයීමක් එහිදී ලබා දුන්නා. ආයෝජනය සඳහා ශ්‍රී ලංකාව තරම් හොඳ රටක් තවත් නැති බවත් මෙහිදී කරුණු සහිතව පෙන්වා දුන්නා. බලගතු මාධ්‍යායතනයකට මේ කරුණු ඒත්තු ගැන්වීම සුළුපටු කරුණක් නෙවෙයි. නමුත් ජනාධිපතිතුමා ඒ කටයුත්ත ඉතා මැනවින් ඉටු කළා.ඒ ගමනට එතුමා සමඟ බ්‍රැන්ඩික්ස්, ජෝන් කීල්ස් වගේ දැවැන්ත ව්‍යාපාරිකයන් ගණනාවක් සහභාගි වුණා. අන්න ඒ අය ස්වේච්ඡාවෙන්ම ශ්‍රී ලංකාවේ ව්‍යාපාර හා ආර්ථිකය පිළිබඳව විස්තර කළා. එහි සාරාංශය වුණේ ඉතිහාසයේ කවරදාක තරම්වත් ව්‍යාපාරවලට මෙතරම් හොඳ තත්ත්වයක් නොතිබුණ බවයි. සියයට 8.5 ක ආර්ථික වර්ධන වේගය පිළිබඳව හොඳින්ම කතා කිරීමේ හැකියාව තියෙන්නෙත් ඔවුන්ටයි. ශ්‍රී ලංකාවේ රාජ්‍ය නායකයෙක් ආරාධිතයෙක් හැටියට වෝල්ස්ට්‍රීට් ජර්නල් පුවත්පත් ආයතනයට ගියෙත් ප්‍රථම වතාවටයි. ඔවුන් සාමාන්‍යයෙන් එන්න කියන්නෙත් නෑ. එහෙම ආරාධනා කරන්නෙත් නෑ. ඇත්තටම අපේ මාධ්‍යවේදීන්ටත් ඒ පුවත්පත සංස්කරණය කෙරෙන ආකාරය බලන්නම වටිනවා.ඔවුන් පුවත්පත හදන්නේ විශාල ඉලෙක්ට්‍රොනික පුවරුවකයි. එය මුළු ආයතනයටම පෙනෙනවා. ඔවුන් තොරතුරු තාක්ෂණයේ ඉහළින්ම ඉන්නවා. ශ්‍රී ලංකාව හා ඇමෙරිකාවේ ව්‍යාපාරික ප්‍රජාව අතර එකමුතුවක් ඇති වුණා. එය සංවිධානය කළේ අපේ තානාපති ජාලිය වික්‍රමසිංහ සහ ආචාර්ය පාලිත කොහොනයි. ඒ හමුවට ව්‍යාපාරික ක්ෂේත්‍රයේ දැවැන්තයන් පිරිසක් සහභාගි වුණා. ඉස්සර නම් මේ වගේ හමුවකට පස් දෙනෙක් ගෙන්න ගන්න බෑ.නමුත් අද ඇතිවෙලා තියෙන්නේ විශාල වෙනසක්. හවුල් ව්‍යාපාර, තොරතුරු තාක්ෂණය, වගේ ක්ෂේත්‍ර ගණනාවක ව්‍යාපාරිකයෝ එකතු වුණා. මෙහිදී ජී. එල්. පීරිස් ඇමැතිතුමා ඉතා සාරගර්භ දේශනයක් කළා. මට හැඟුණු දේ තමා මෙහිදී ශ්‍රී ලංකාව පිළිබඳව විදේශ ආයෝජකයන්ට පුදුමාකාර උනන්දුවක් ඇති වුණු බව. ඔවුන් ශ්‍රී ලංකාව පිළිබඳව හොඳින් අධ්‍යයනය කර තිබුණා. මෙහිදී ජනාධිපතිතුමා හැම ව්‍යාපාරිකයෙක් සමඟ ම පෞද්ගලිකව සාකච්ඡා කිරීම සුවිශේෂයි. ජනාධිපතිතුමා එක්සත් ජාතීන්ගේ සමුළුවේ කළ කතාවත් සමඟ අන්තර්ජාතික මූල්‍ය අරමුදල නිවේදනය කළා, ඔවුන් පසුගියදා අනුමත කළ ණය මුදලේ අවසාන වාරිකය වන ඩොලර් බිලියන 1.3 වහාම ශ්‍රී‍්‍ර ලංකාවට ලබාදීමට.මෙහිදීත් ශ්‍රී ලංකාවට පක්ෂව වෙනදාටත් වඩා වැඩි ඡන්ද සංඛ්‍යාවක් ලැබුණා. මීට අමතරව ජනාධිපතිතුමා නිව්යෝර්ක් බෞද්ධ විහාරය වැඳ පුදා ගත්තා. ඉතා ඉහළ උණුසුම් පිළිගැනීමක් එතුමාට ඇමෙරිකාවේ වාසය කරන ශ්‍රී ලාංකිකයන් ගෙන් ලැබුණා. සමහර කීවා ‘අනේ සර් නිසා දැන් අපට ළමයි එක්ක නැවත ලංකාවට එන්න පුළුවන් කියලා.’ ඒ සමහර අය පසුගිය අවුරුදු 20 ටම ලංකාවට ඇවිත් නෑ. එන්න බයෙන් හිටියේ. හුස්ටන්වලට ගිය වෙලාවෙදීත් ඉතා උණුසුම් පිළිගැනීමක් දකින්න ලැබුණා.* මේ සංචාරයේදී ජනාධිපතිතුමා වෙනත් රාජ්‍ය නායකයන් සමඟ ද්වී පාර්ශ්වික සාකච්ඡා ගණනාවක් පැවැත්වූවා. එයින් ප්‍රගතියක් ලැබුණා ද?ඔව්! ජැමෙයිකාවේ, තායිලන්තයේ, නෝර්වේ, මැලේසියා, පෘතුගාලයේ අගමැතිවරු සමඟ සාකච්ඡා කළා. ඒ සමඟ ම ඉරාන, හංගේරියා, රටවල ජනාධිපතිවරු සමඟත් ඉතා සුහද සාකච්ඡාවල යෙදුණා.ජැමෙයිකාව දූපත්වලින් සමන්විත රාජ්‍යයක්. ඔවුන්ගේ සංචාරක කර්මාන්තය ඉතා ඉහළයි. දෙරට අතර සංචාරක කර්මාන්තයට ලබා ගත හැකි පෝෂණය පිළිබඳව කතා කෙරුණා. ශ්‍රී ලංකාව පිළිබඳව අද පවතින ගෞරවනීය ප්‍රතිරූපය නිසයි මෙවැනි ද්වී පාර්ශ්වික සාකච්ඡා පවා ලැබෙන්නේ තායිලන්තය අපට ඉතා වැදගත් රටක්. ඒ රට පදනම් කර ගෙනයි එල්ටීටීඊ ජාලය ක්‍රියාත්මක වුණේ. ‘නැවත වරක් මගේ රටේ ත්‍රස්තවාදය හිස ඔසවන්න මම ඉඩ තියන්නේ නෑ.ඒ නිසා ඔබගේ සහයෝගය ඕනැ’ ජනාධිපතිතුමා තායි අගමැතිතුමාට කිව්වා. අනිත් අතින් ථෙරවාද බුදුදහම පවතින රටවල් දෙකක් හැටියටත් තායි - ශ්‍රී ලංකා සබඳතාව ඉතා වැදගත්. අපට සියම් උපසම්පදාව ලැබුණෙත් තායි දේශයෙන්. එල්ටීටීඊයට මින් මතුවට තායිලන්තයේ ඉඩක් නෑ කියන්නේ ශ්‍රී ලංකාව ලැබු මහඟු ජයග්‍රහණයක්. සංචාරක ව්‍යාපාරය අතිනුත් තායිලන්තය ඉතා වැදගත්. රට ඇතුළේ ප්‍රශ්න තිබියදී, බැංකොක් ගුවන් තොටුපළ වහලා දාලා තියෙද්දීත් වඩාත්ම ආකර්ෂණීය සංචාරක පුරය හැටියට ඉදිරියට ආවේත් තායිලන්තයයයි. නෝර්වේ රට සමඟ පැවැති ද්වී පාර්ශ්වීය සාකච්ඡාවත් ඉතා වැදගත්. නෝරාඩ් සංවර්ධන ව්‍යාපෘතිය 1970 දශකයේදී මුලින් ම පටන් ගත්තේ හම්බන්තොට. ඔවුන් ප්‍රකටව හිටියේ සංවර්ධන ව්‍යාපෘතින්වලටයි.පසුව ඔවුන් වැඩකට නැති සාම නියෝජිතයන් වෙලා නමත් කැත කර ගත්තා. නෝර්වේ රටේ ජීවත්වෙන දෙමළ ඩයස්පෝරාව නිසා ඔවුන් එල්ටීටීඊ පැත්තට නැඹුරු වුණා වෙන්නත් පුළුවන්.2006 දී එරික් සොල්හයිම් ඇවිත් ජනාධිපතිතුමාට කිව්වා ප්‍රභාකරන් එක්ක යුද්ධ කරලා දිනන්න බෑ. ඒ නිසා ඔවුන් ඉල්ලන දේට එකඟ වෙන්න කියලා. නමුත් වාසනාවට ජනාධිපතිතුමා ඒ අදහසට එකඟ වුණේ නැහැ. සෝල්හයිම්ටම ජනාධිපතිතුමා කිව්වා සාම ක්‍රියාවලිය අමතක කරලා ශ්‍රී ලංකාවේ සංවර්ධන ක්‍රියාදාමයට සහාය වෙන්න කියලා. ධීවර කර්මාන්තයට නෝරාඩ් එකෙන් බොහෝ ආධාර ලැබුණා. ග්‍රාමීය හා යටිතල සංවර්ධනයටත් උදවු ලැබුණා.තුර්කි ජනාධිපතිතුමා සමඟ පැවැත්වූ සාකච්ඡාවත් ඉතා සුවිශේෂයි. අද තුර්කිය තමා ජගත් ආරක්ෂක මණ්ඩලයේ සභාපති ධුරය දරන්නේ.ජනාධිපතිතුමා තුර්කියේ නිල සංචාරයකත් යෙදුණා. තුර්කිය සමඟ අපේ වෙළෙඳ සබඳතා තහවුරු වීමත් ඉතා වටිනවා. තුර්කිය අපට තවත් පැත්තකින් වැදගත්. ආසියාවත් යුරෝපයත් අතරපාලම තුර්කියයි. යුරෝපා හවුලටත් ඔවුන්ගේ බලපෑම වැදගත්. ශ්‍රී ලංකාව වෙනුවෙන් යුරෝපා සමුළුවේ හඬ නඟන්න තුර්කියට පුළුවන්. කොටි ත්‍රස්තවාදය පරාජය කිරීමේදී මැලේසියාව අපට බොහෝ උදවු කළා. අපේ ජනාධිපතිතුමා මැලේසියාවත් එක්ක කොහොමටත් සමීපයි. එක් අවස්ථාවක එතුමා දුරකථනයෙන් කරපු ඉල්ලීමක් අනුව ඩොලර් මිලියන 300 ක් ශ්‍රී ලංකා මහා බැංකුවට වහාම බැර කළා. ඒ වගේ දේවල් හිතන්නවත් බෑ.අනිත් පැත්තෙන් මැලේසියාවේත් කොටි ක්‍රියාකාරකම් කාලයක් තිස්සේ සිදු කෙරුණා. මෙවැනි රටවල් සමඟ වඩාත් සමීප සබඳතා තහවුරු කර ගන්න ලැබීම ඉතාම ප්‍රශස්තයි. ඉරාන ජනාධිපතිතුමා සහ අපේ ජනාධිපතිතුමා අතර කෙරුණු හමුව තවත් සුවිශේෂ අවස්ථාවක්. උමා ඔය, සපුගස්කන්ද පිරිපහදුව පිළිබඳව තව දුරටත් අවශ්‍ය සාකච්ඡා කෙරුණා. බොර තෙල්වලට ඉරානය මාස 7 ක් ණය දෙනවා. ඒ වෙනුවෙන් ජනාධිපතිතුමා නැවත වරක් ස්තුතිය පළ කළා.ත්‍රස්තවාදය පරාජය කිරීමේදී ඉරානය අපිට මතවාදීව ඉතා සමීපව උදවු කළ රාජ්‍යයක්. ඉරාන ජනාධිපතිතුමා හැම විටම අපි සමඟ ශක්තිමත්ව හිටියා. රටේ යුද්ධයක් තියෙද්දී එතුමා ශ්‍රී ලංකාවේ සංචාරය කළා. වෙනත් රාජ්‍ය නායකයෝ ඒ කාලේ මෙහාට ආවේ නෑ. ඒ අවස්ථා අපි අමතක කළ යුතු නෑ. හංගේරියාව කියන්නේ ශ්‍රී ලංකාව සමඟ දශක ගණනාවක් සමීප සබඳතා තිබුණු රටක්. 1970 දශකයේ අපේ ශිෂ්‍ය ශිෂ්‍යාවන් සෑහෙන පමණ නැඟෙනහිර යුරෝපයට ගිහිං ශිෂ්‍යත්ව මත අධ්‍යාපනය ලැබුවා. නමුත් පසුකාලීනව ඒ අවස්ථා නැතිව ගියා. හංගේරියාවත් ශ්‍රී ලංකාවෙන් යම් යම් සහායන් ඉල්ලා සිටියා.දෙරට අතර වෙළෙඳ සබඳතා මැනවින් තහවුරු වෙන්නත් මේ ද්වී පාර්ශ්වීය සාකච්ඡා ඉවහල් වුණා. යුරෝපා සංගමයට අයත් නිසා හංගේරියාවත් අපට ඉතා වැදගත්. පෘතුගාලය සමඟ කළ සාකච්ඡාවත් අලුත් අත්දැකීමක්. අපේ රට මුලින්ම ආක්‍රමණය කළේ පෘතුගීසින් බව පෙන්වා ජනාධිපතිතුමා එහිදී අපෙන් රැගෙන ගිය කෞතුක වස්තු නැවත ලබා දෙන ලෙස ඉල්ලා හිටියා. වැදගත්ම දේ වුණේ පෘතුගාලය අපෙන් ඉල්ලීමක් කළා ශ්‍රී ලංකාවේ විදේශ ප්‍රතිපත්තිය ක්‍රියාත්මක කිරීමේදී ඔවුන් හවුල්කරුවන් ලෙස සලකන්න කියලා.මීට කලින් ඔවුන් කවදාවත් එහෙම කිව්වේ නෑ. අද ඔවුන් එහෙම කියන්නේ අද ශ්‍රී ලංකාව අත්කර ගෙන තියෙන ස්ථාවරත්වය හා මේ වසර කිහිපයේදී ලබා ගත් විජයග්‍රහණය නිසයි. මේ කෙටි කාලයේදී රටේ ඇතිවූ ආර්ථික, දේශපාලන හා සමාජ පරිවර්තනය අද ලෝකය දකිනවා. ඒ පරිවර්තනයට මුල පුරපු නායකයා හැටියට ජනාධිපතිතුමාට ආඩම්බර වෙන්න පුළුවන්. මේ ද්වී පාර්ශ්වීය රාජ්‍ය නායක සාකච්ඡාවලින් ශ්‍රී ලංකාව ඉතා විශාල ප්‍රගතියක් අත්කර ගන්න සමත් වුණා. එය ඉතා කෙටි කාලයකදී ලබා ගත් ජයග්‍රහණයක් වීමත් සුවිශේෂයි.* එක්සත් ජාතීන් ගේ මහලේකම් බෑන් කී මූන් සහ ජනාධිපතිතුමා අතර පැවැති සාකච්ඡාව අන්තර්ජාතික ජනමාධ්‍ය අතර ඉහළ අවධානයකට ලක්වුණා. ඇත්තටම එතනදී මොකද වුණේ?ජනාධිපතිවරයෙක් ගියහම සාමාන්‍යයෙන් එ.ජා. මහලේකම් හමුවීම ඉතා සාමාන්‍ය දෙයක්. නමුත් මේ හමුව විශේෂයි. ‘එ. ජා. සංවිධානය ශ්‍රී ලංකාව සමඟ අමනාපයි, අපට සම්බාධක පණවයි’ වගේ කතා මෙහේ පැතිරිලා තිබුණා. නමුත් ඒ එකකවත් සත්‍යයක් නෑ. බෑන් කී මූන් මහතා ඉතාමත්ම සුහදව අපේ ජනාධිපතිතුමා පිළිගත්තා. මට ඒ අවස්ථාව හිතා ගන්නත් අමාරුයි. මොකද මෙහේ පැතිරිලා තිබුණු කතා මගේ ඔලුවෙත් තිබුණ නිසා වෙන්න ඇති.බෑන් කී මූන් මහතා ශ්‍රී ලංකාවේ අවතැන්වූවන්ගේ ප්‍රශ්නය විසඳීම ගැන ඉතා ප්‍රසාදයෙන් කතා කළා. ඒ ගෞරවය බැසිල් රාජපක්ෂ ඇමැතිතුමාටත් හිමි වෙන්න ඕනේ. කිසි කෙනෙක් හිතුවේ නෑ මේ වසර වෙත්දී අවතැන්වූවන් ගේ ප්‍රශ්නය 10,000 කට අඩු කරයි කියලා. 2,90,000 ක පිරිසක් 10,000 ට අඩු කරනවයි කියන්නේ හිතා ගන්නවත් බැරි කටයුත්තක්. යම් ප්‍රමාදයක් වුණා නම් ඒ බිම් බෝම්බ ඉවත් කිරීමේ කටයුත්ත නිසයි.එහිදී ශ්‍රී ලංකා රජයට විශාල ගෞරවයක් ලැබුණා. බෑන් කී මූන් මහතා අපේ ජනාධිපතිතුමාට කීවා ඔබතුමා අග්නිදිග ආසියාවේ නායකයෙක් කියලා. දේශපාලන වශයෙන් ඉතා බලගතු තැනක ඉන්න ඔබතුමාට මොනවද කරන්න බැරි කියලත් එ. ජා. මහලේකම් කිව්වා. සහස්‍ර සංවර්ධන සමුළුවේදී ජනාධිපතිතුමා කළ දේශනයත් බෑන් කී මූන් මහතා ඉතා අගය කළා. ජනාධිපතිතුමා දේශපාලන වශයෙන් ලැබූ සියලු විජයග්‍රහණයන්ටත් එ. ජා. මහලේකම් සුබාශිංෂණ පළ කළා. ජනාධිපතිවරණයේදී ලැබූ 58% ජනවරම, මහ මැතිවරණයේදී 2/3 ට ආසන්න ජනවරම, එතුමා අගය කළා. තවත් කිව්වා වැදගත්ම දේ තමා ඔහු ශ්‍රී ලංකාව සම්බන්ධයෙන් පත් කළ කමිටුවට පරීක්ෂණ පැවැත්වීමට කිසිම බලයක් නෑ කියන ප්‍රකාශය.එය හුදෙක් තමාට උපදෙස් දීමට පත් කළ කමිටුවක් පමණක් බවත් ඔහු පෙන්වා දුන්නා. එවිට ජනාධිපතිතුමා කිව්වා උගත් පාඩම් හා ප්‍රතිසංධාන කමිටුව පත් කරලා තියෙනවා ඒ ඉදිරියට ඇවිත් ඕනෑම කෙනෙකුට සාක්ෂි දෙන්න පුළුවන්. ඒ නිසා ඔබතුමා පත්කරපු කමිටුවටත් වුවමනා නම් ඇවිත් සාක්ෂි දෙන්න පුළුවන් ය කියලා. දැන් ඔවුන් සාක්ෂිකරුවන් මිස ෂමර්ශනකරුවන් නොවේ. ඒ තමා අවසාන කතාව. විනාඩි 40 ක කතාවෙන් පස්සේ එ. ජා. මහලේකම් බොහෝම සතුටට පත් වෙලා එකට වැඩ කරන්න පුළුවන් බව පෙන්වා දුන්නා.* නමුත් මේ සංචාරයේදී බටහිර රටවල් ශ්‍රී ලංකාවට පිටුපෑවා නේද?නෑ... පදනමක් නැති ප්‍රකාශයක්. ඇමෙරිකාව, එංගලන්තය, ජර්මනිය යන රටවල් සමඟ අවශ්‍ය තරම් සාකච්ඡා කෙරුණා. අපි මේ අවස්ථාව බෙහෙවින්ම යොදා ගත්තේ මෙතෙක් හමු නොවූ රාජ්‍ය නායකයන් සමඟ ද්වී පාර්ශ්වීය සාකච්ඡා යොදා ගැනීමටයි. පෘතුගාලය, හංගේරියාව, ජැමෙයිකාව කියන්නේ බටහිර රටවල්. ඒ නියෝජිතයන් සමඟ හොඳ සාකච්ඡා පැවැත්වුණා.* තවත් ප්‍රශ්නයක් තමා අනවශ්‍ය තරම් දූත කණ්ඩායමක් ශ්‍රී ලංකාවෙන් පිටත්වීම. මේක රටට බරක් හැටියටයි පෙනෙන්නේ?සම්පූර්ණ අසත්‍යයක්. ජනාධිපතිතුමාගේ දූත කණ්ඩායමට ඇතුළත්ව හිටියා 15ක්. තරුණ මන්ත්‍රීවරුන් ද ඊට ඇතුළත්. මේ මන්ත්‍රීවරුන් රැගෙන ගියේ නිකම් ඇවිදින්න නෙවෙයි. ඔවුන් ජනාධිපතිතුමා සමඟ සෑම ද්වීපාර්ශ්වීය සාකච්ඡාවකටම සහභාගී වුණා. වෝල්ස්ට්‍රීට් ජර්නල් පුවත්පත් ආයතනයේ සාකච්ඡාවලටත් ඔවුන් සහභාගී වුණා. රාජ්‍ය නායකයන්ට හා ව්‍යාපාරික ප්‍රජාවට ඔවුන් හඳුන්වා දුන්නා.ඒ අත්දැකීම් ඉතා ප්‍රයෝජනවත්. තරුණ නවක මන්ත්‍රීවරුන්ට මේ අත්දැකීම් ලබා දීම ගැන එ.ජා. මහලේකම් ප්‍රසාදය පළ කළා. අනිත් පැත්තෙන් ජනාධිපතිතුමාගේ ආරක්ෂක කටයුතු සඳහා තවත් කණ්ඩායමක් ගියා. එය අත්‍යවශ්‍යයි. මොකද එතුමාට තර්ජන තිබෙන බව අවිවාදයෙන් පිළිගත යුතු කරුණක්. එක්සත් ජනපදය ආරක්ෂක තත්ත්වය පිළිබඳව දැඩි උනන්දුවක් පළ කළා. පැය 24 පුරා ජනාධිපතිතුමාගේ ආරක්ෂාවට ආරක්ෂක නිලධාරීන් 25ක් යොදවා තිබුණා.මාධ්‍ය කණ්ඩායමත් ඊට අමතරව සහභාගි වුණා. ශ්‍රී ලංකාවට මේ සංචාරය පිළිබඳ තොරතුරු ලැබෙන්නේ ජනමාධ්‍යයෙන්. එයත් අත්‍යවශ්‍ය දෙයක්. ඒ සඳහා 7ක් හෝ 8ක් එක්වුණා. මේ ගමනට වෛද්‍යවරුනුත් අත්‍යවශ්‍යයි. ඒ වෙනුවෙන් වෛද්‍යවරුන් දෙදෙනෙක් සහභාගී වුණා. ඊට අමතරව ටෙලිප්‍රොමිටර් ක්‍රියා කරවන්නන් පවා අප රැගෙන යා යුතුව තිබුණා. එයයි සාමාන්‍ය තත්ත්වය. ඒ පහසුකම් එ.ජා. සංවිධානයෙන් සපයන්නේ් නෑ. විදේශ සේවා කටයුතුවල යෙදෙන නිලධාරීන් ඊළඟ සාධකය ද්වී පාර්ශ්වීය සාකච්ඡා පිළියෙළ කිරීම්, ව්‍යාපාරික ප්‍රජාව හමුවීම් සංවිධානය කිරීම්, කතා පිළියෙළ කිරීම්, මේ සියල්ල තරගයක්.එක්තරා අතකට යුද්ධයක්. ඒ සඳහාත් නිලධාරීන් අත්‍යාවශ්‍යයි. අපේ මුළු දූත කණ්ඩායම 84යි. ඒ අතරට ව්‍යාපාරික ප්‍රජාවේ නියෝජිතයන් ද ඇතුළත්. ප්‍රධාන පෙළේ ව්‍යාපාරිකයන් දහදෙනකු සහභාගී වුණා. කාර් 80ක් අරගෙන ගියා කියලා තවත් බොරුවක් පැතිරුණා. ජනාධිපතිතුමාට හා ආරක්ෂක රථ සඳහා යොදා ගත්තේ වාහන 6ක් පමණයි. එය සිදුවුණෙත් අපේ නිර්දේශයක් අනුව නෙවෙයි. එක්සත් ජනපදයේ ආරක්ෂක උපදෙස් අනුවයි. ජී.එල්.පීරිස් ඇමැතිතුමාට සහ නිලධාරීන්ටත් වාහන හිමියි.මොකද අපි හැමෝටම ජනාධිපතිතුමාගේ රථයේ නැඟලා යන්න බැහැනේ. ජනාධිපතිතුමාට තිබුණේ එක් රථයක් පමණයි. එය එ.ජා. මහ සමුළුවට සහභාගී වන හැම ජනාධිපතිවරයෙකුටම පොදු තත්ත්වයක්. අපේ මුළු දූත කණ්ඩායමටම වුවමනා නම් වාහන 20ක් තියෙන්න ඇති. දූත හා මාධ්‍ය කණ්ඩායම් ද ඊට ඇතුළත්. ඒ තත්ත්වය අතිශයෝක්තියෙන් පෙන්වන්න සමහරුන් උත්සාහ කළා.* ශ්‍රී ලාංකික දූත කණ්ඩායම සඳහා මිල අධික අධි සුඛෝපභෝගී හෝටලයක් තෝරා ගත්තේ ඇයි?’වොල්ඩොෆ් ඔෆ් ඇස්ටෝරියා’ කියන්නේ මිල අධික හෝටලයක් තමා. නමුත් ඊටත් වඩා මිල අධික හෝටල් තියෙනවා. රිටිත් කාල්ටන් වගේ ඉතා මිල අධික හෝටල් අපි තෝර ගත්තේ නෑ. එක්සත් ජනපදයේ ජනාධිපතිතුමා තට්ටු 10ක් අරන් හිටියාය කියනවා. අපි තට්ටු හතරක් වෙන්කරගෙන හිටියලු. පදනමක් නැති කතාවක්. අපේ කාමර සියල්ල එකම තට්ටුවකින් ගන්න බෑ. කාමර තියෙන ආකාරයටයි ඉඩකඩ ලැබෙන්නේ.හෝටල්වල හිටපු මිනිස්සු ඒ බව දන්නවා. මේ සැරේ අපිට ලැබුණේ 789 සහ 10 කියන තට්ටුවල කාමර. ඕක අල්ලගෙන කියනවා අපි තට්ටු හතරක් වෙන්කරගෙන හිටියාය කියලා. ජනාධිපතිතුමාට නවතින්න ස්ථානයක් තෝරා ගනිත්දී ආරක්ෂාව, දුර ප්‍රමාණය වගේ කාරණා සලකන්නම වෙනවා. හැතැප්ම 25ක් විතර ඈතින් තියෙන ඩොලර් 25ක කාමරයක නවතින්න ජනාධිපතිතුමාට බෑ. අනිත් විවිධ හමුවීම් සඳහා පුද්ගලයන් කැඳවා ගෙන ඒමේදී රටේ ගෞරවය රැකෙන්න එය කළ යුතුයි. හැමදේම බලලයි ඒ හෝටලය තෝර ගත්තේ. මේ වැරදි ප්‍රචාරවල කිසිම පදනමක් නැති බව මම කියන්න ඕනේ.* නමුත් ඇතැම් වෙබ් අඩවිවල ප්‍රවෘත්ති පළවුණා. මේක ජාතිය විකුණලා ගිය ගමනක්ය කියලා. මේ ගැන ඔබ මොකද කියන්නේ?මම කියන්නම් ජාතිය විකුණලයි තිබුණේ. ඒ විකුණලා තිබුණ ජාතිය නැවත ලබාගන්නයි ජනාධිපතිතුමා මේ ගමන ගියේ. රට පාවාදීලා රට ගැන දුර්මත ඇති කරලා, ශ්‍රී ලංකාවේ ප්‍රතිරූපය විනාශ කරලා, රටට උදවු කරන්න එපා කියලා සමහරුන් හදලා තිබුණ මතවාදය නැතිකරන්නයි ජනාධිපතිතුමා ගියේ. මහා විශාල කර්තව්‍යයක් ජනාධිපතිතුමා, ඇමැතිවරු හා අපේ දූත පිරිස අතින් ඉටුවුණා. ඒ නිසා මේක විකුණලා ගිය ගමනක් නෙවෙයි විකුණලා තිබුණ රට නැවත ලබාගන්න ගිය ගමනක්. පසුගිය වසර පහේදී මේ රටේ කීර්තිය නැවත ලබාගත්තා.හැබැයි මෙහේ ඉන්න සමහරුන් නම් ජාතිය විකුණපු අවස්ථා තිබුණා. නිවාස අඩස්සියේ ඉන්න මියන්මාරයේ අවුන්සාන් සුකි කියනවා මගේ රටට සම්බාධක පනවන්න එපා කියලා. නමුත් අපේ සමහරු මොනවද කිව්වේ ආධාර දෙන්න එපා කිව්වා. රට අන්තර්ජාතිකව අසීරුවට ලක් වෙනවට ඔවුන් කැමැතියි. එතකොට බලය ගන්න පුළුවන් කියන පටු කල්පනාවයි ඔවුන්ට තියෙන්නේ. අපේ රට ගැන දුර්මත පතුරන්න අන්තර්ජාතිකව මහා ජාලයක් ක්‍රියාත්මක වුණා. ඔවුන් ශක්තිමත් ව හිටියා. එය බිඳ දමලා රට ගැන ඇත්ත තත්ත්වය බය නැතිව ලෝකයට පෙන්වන්නයි ජනාධිපතිතුමා මේ ගමන ගියේ.එහි ප්‍රතිලාභ සෘජුවම ආර්ථික ක්‍ෂේත්‍රයේ දකින්න ලැබෙයි. රටට එන හැම සංචාරකයෙක් නිසාම විවිධ ක්‍ෂේත්‍රයන්ට ලාබ ලැබෙනවා වගේම රට ගැන හොඳ ප්‍රතිරූපයකුත් පැතිරෙනවා.* රාජ්‍ය සේවයේ සිටින ඉහළම නිලධාරියා හැටියට ඔබ බොහෝ නිල විදේශ සංචාරවල යෙදෙන්න ඇති. පෞද්ගලිකව මේ ගමනේදී ලැබූ අත්දැකීම මොකක්ද?අපේ ජනාධිපතිතුමාට සුවිශේෂී තැනක් හිමිවුණ බව මම දැක්කා. නොබැඳි ජාතීන්ගේ සමුළුවට ගිය වෙලාවෙත් රාජ්‍ය නායකයෝ ඇවිත් අතට අත දීලා එතුමාට කිව්වා ඔබ අපට හොඳ ආදර්ශයක් කියලා. සූඩාන ජනාධිපතිතුමා කිව්වා අපි ඔබ අගය කරනවා මොකද කාටවත් කරන්න බැරි වූ දෙයක් ඔබ කළා කියලා. මෙවර එ.ජා. සමුළුවේදී එතුමා කළ කතාව බොහෝදෙනා උනන්දුවෙන් අසා සිටියා. එතුමා කතා කළෙත් බොහෝම අභිමානයෙන්. ඒ අභිමානය රටටම අභිමානයක්.සංවාද සටහන කේ.සී.ජේ.රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=ab1010031</link>
    <topic>නව තාක්ෂණය නිසා තැපෑලේ දූෂණවලට ඉඩක් නැහැ</topic>
    <author>සුමේධා නවරත්න</author>
    <content>තැපැල් හා විදුලි සංදේශ ඇමැති ජීවන් කුමාරණතුංගලෝක තැපැල් දිනය යෙදී ඇත්තේ ඔක්තෝබර් 9 වැනි දාටය. ගමත් ලෝකයත් යා කරන පාලමක් බවට තැපෑල පත්කිරීම, වර්තමාන තැපැල් හා විදුලි සංදේශ ඇමැතිවරයාගේ අරමුණයි. මේ ඒ පිළිබඳ සිළුමිණ ඇමැතිවරයා සමඟ කළ සාකච්ඡාවකි.ලෝක තැපැල් දිනය සමරන මේ අවස්ථාවේ තැපෑලේ දියුණුව ගැන සතුටු වෙන්න අපිට පුළුවන්ද?මේ මොහොත වෙන විට අපි තැපෑල දියුණු කරන්න ක්‍රියාමාර්ග කීපයක්ම අරගෙන තිබෙනවා. ප්‍රධාන තැපැල් කාර්යාල 645 ක් සම්පූර්ණයෙන් ම නව තාක්ෂණයෙන් අංගසම්පූර්ණ කිරීමේ වැපිළිවෙළක් දැන් ක්‍රියාත්මකයි. දෙසැම්බර් 31 වෙද්දී සියලු තාක්ෂණික පහසුකම් මේ කාර්යාලවලින් ලබාගන්න පාරිභෝගිකයාට පුළුවන්.දෙවෙනි අදියර හැටියට උප තතැපැල් කාර්යාල 4000කට නව තාක්ෂණය ඇතුළු කරන්න අපි බලාපොරොත්තු වෙනවා.මේ ව්‍යාපෘතිය සඳහා කොපමණ මුදලක් වැය කරනවද?මුල් අදියර සඳහා භාණ්ඩාගාරය රුපියල් මිලියන 500ක් අපට ලබාදී තිබෙනවා. දෙවෙනි අදියර සඳහා ජාතික ඉතිරි කිරීමේ බැංකුව අනුග්‍රහය දක්වන්න එකඟ වෙලා තියෙනවා. මේ නව ප්‍රතිසංස්කරණවලින් සේවා දහතුනක් ලබා දෙන්න අපි කටයුතු කරනවා.මේ ප්‍රතිසංස්කරණ කටයුතු ධ්ඊර්‍ණර්‍ථධ්ඒ නැමැති බංකලොත් සමාගමක් යටතට පැවරීමට කටයුතු සැකසෙමින් පවතින බවට රාවයක් තිබෙනවා?එවැනි කිසිම තීන්දුවක් අරගෙන නැහැ. සමාගම් කීපයක් ම මේ සඳහා අයදුම් කර තිබෙනවා. ඒ සියලු සමාගම් ගැන අධ්‍යයනයක් කරනවා. කොහොම වුණත් මේ සමාගම්වල අවශ්‍යතාවයක් මතුවෙන එකකුත් නැහැ. මොකද ජාතික ඉතිරි කිරීමේ බැංකුව ඒ කටයුතුª කරයි.තැපෑල ප්‍රතිසංස්කරණය කියන්නෙ වඩා හොඳ සේවයක් ජනතාවට ලබාදීමයි. ඒත් සෙනසුරාදා දිනවල තැපෑල වහන්නට පියවර ගැනීම මේ ප්‍රතිසංස්කරණයේම ඉදිරි පියවරක් නේද?සෙනසුරාදා තැපැල් කාර්යාල වැසීමෙන් පාරිභෝගිකයාට අපහසුවක් වෙන්නෙ නැහැ. අපි මේ තීරණය ගන්නෙ සමීක්ෂණයක් කිරීමෙන් අනතුරුවයි. සමහර තැපැල් කාර්යාලවල සෙනසුරාදාට එක තැපැල් මුද්දරයක්වත් විකුණලා නැහැ. එවැනි තැපැල් කන්තෝරු සෙනසුරාදා විවෘත කළාට වැඩක් නැහැනෙ.එතකොට තැපැල් බෙදාදීමේ කටයුත්තත් නවතා දැමෙනවාද?ඔව්. හැබැයි දිනපහ ඇතුළත උපරිම කාර්යක්ෂමතාවයකින් අපි තැපැල් බෙදා හැරීමේ කටයුතු කරනවා.දැනටමත් තැපෑල ප්‍රමාදයි. ඇතැම්විට ලිපියක් ලැබෙන්න සතියක් පමණ ගතවෙනවා. මෙවැනි තත්ත්වයක් යටතේ කොහොමද ලිපි බෙදා හැරීම කාර්යක්ෂම කරන්නෙ?නව වැඩපිළිවෙළ යටතේ එම කාර්යක්ෂමතාව ඇති කරනවා. කෙසේ වෙතත් දින හතක් නම් ගතවෙන්න බැහැ. උපරිම දින තුනක් ඇතුළත ලිපි ලැබිය යුතුයි.ඔබ ඔහොම කිව්වත් ලිපියක් ලැබෙන්න දින හතක් ගතවෙන අවස්ථා තිබෙනවා. ඇතැම් ලියාපදිංචි ලිපියක් කවදා ලැබේද යන්න පවා කිව නොහැකි බවත්, සේවකයො ජනතාවට ප්‍රකාශ කරනවා. සේවක පුරප්පාඩු මීට ප්‍රධාන හේතුව බවයි ඔවුන්ගේ චෝදනාව. මෙවැනි තත්ත්වයක් යටතේ තැපෑල කාර්යක්ෂම කරන්න හැකිවේද?ලිපි ප්‍රමාදය ගැන පැමිණිල්ලක් ඉදිරිපත් කළොත් ඒ ගැන පරීක්ෂණයක් පවත්වන්න අපට පුළුවන්. සේවක පුරප්පාඩු ප්‍රශ්නයක් තමයි. හැබැයි මේ ප්‍රශ්නය වවාගෙන තියෙන්නෙ. සේවකයෝ වැඩ කරන්නෙ අතිකාල ඉලක්ක කරගෙන.කාර්යක්ෂමව වැඩ කරනවා නම් අතිකාල ගත්තත් කමක් නැහැ. එහෙත් සේවකයො ඔවුන්ගේ වාසියට අතිකාල ක්‍රම හදාගෙන. මේ ක්‍රමවල අවාසිය පාරිභෝගිකයාටයි. කාර්යක්ෂම අතිරික්ත සේවයක් කරලා අතිකාල දීමනා ගැනීමේ විරෝධයක් අපට නැහැ. ඒත් කාර්යක්ෂමව වැඩ නොකර අතිකාල දීමනා ඉලක්ක කිරීම අසාධාරණයි.කෙසේ වෙතත් සේවකයො පවසන්නෙ පුරප්පාඩු පියවන්නෙ නැතිව ඉන්න සේවකයන්ගෙන්ම වැඩ ගන්න පරිපාලනය කටයුතු කරන බවයි.ඒක බොරුවක්. දැනටමත් ඇතැම් පුරප්පාඩු පියවන්න අපි කටයුතු කරගෙන යනවා. මොකද පුරප්පාඩු නිසා අපිත් දැඩි දුෂ්කරතාවයකට පත්ව සිටිනවා.තැපෑලේ ඇතැම් වියහියදම් ගැනත් යම් කුකුසක් තිබෙනවා. පාඩු ලබන තැපෑලට මේ වියදම් බරක් නොවේ ද?පසුගිය කාලය ගැන නම් මම දන්නෙ නැහැ. ඒත් මම මුදල් සම්බන්ධව සම්පූර්ණ වගකීම් ස්ථීර ලේකම් තුමා යටතට පත්කරලයි තියෙන්නෙ.වෘත්තීය සමිති ඇතැම් මුදල් නාස්තිවීම් ගැන මට පැමිණිලි කරලා තියෙනවා. මම ඒ ගැන සොයාබැලීම් කරනවා.ජෙට්ලයිනර් නැවේ පවත්වන්න යන තැපැල් දින සැමරුමටත් රුපියල් කෝටි දෙකකට ආසන්න මුදලක් යට කෙරෙන බවට චෝදනාවක් තියෙනවා?ඒ මුදල් වැය කරන්නෙ අපි නොවේ. ඊට අනුග්‍රාහකයෝ ඉන්නවා. කොහොමත් මේ දේවල් මම ඇමැති ලෙස වැඩ බාරගනිද්දීත් සූදානම් වෙලා තිබුණ දේවල්. නමුත් කිසිම විදියක මුදල් නාස්තියක් වෙන්න දෙන්නෙ නැහැ. මේ හැම දෙයක් ගැනම ඇගැයීමක් කරනවා.තැපෑලේ පාඩුව වසරකට මිලියන 2500 ක් පමණ වෙනවා. ඒත් ලාබ ලැබිය හැකි බොහෝ මාර්ග අද අකාර්යක්ෂමයි. පාර්සල් සඳහා අය කරන අධික ගාස්තු නිසා පාර්සල් තැපෑල බිඳ වැටිලා. මසකට රුපියල් ලක්ෂ අසූ එකක් ලාභ ලබන මුද්දර කවර නිකුතුව වසරක් තිස්සෙ නැවතිලා. ව්‍යාපාරික තැපෑල තැපැල් දෙපාර්තමේන්තුවේ ඇස් වහලා තැපෑලට පාඩු කරනවා. මේ ගැන ඉදිරියේ දී ගන්න ක්‍රියාමාර්ග මොනවද?වැසී තිබෙන සියලු ආදායම් මාර්ග යළි විවෘත කිරීමට මම කටයුතු කරනවා. මුද්දර කවර නිකුතුව ළඟදීම ආරම්භ කරනවා. ඉස්සර පාර්සල් සේවය සිදුවූයේ අපේ දෙපාර්තමේන්තුව මඟින් පමණයි. දැන් පෞද්ගලික අංශයත් එය සිදු කරනවා. ඔවුන් කොළඹ අවට අඩු මුදලකට එම සේවය ඉටු කළත් කොළඹින් පිට පළාත්වලට අධික මුදලක් අය කරනවා. අනික ඔවුන් ඒ පාර්සල් පිට පළාත්වලට යවන්නේ අපේ දෙපාර්තමේන්තුව මඟින්මයි. ඉදිරියේදී පාර්සල් සේවයේ මේ සියලු අඩුපාඩු නිවැරැදි කරනවා.ව්‍යාපාරික තැපෑලෙන් බොහෝ වංචා දූෂණ සිදුවෙනවා. ඉන් දෙපාර්තමේන්තුවට විශාල අලාභ සිදුවෙනවා. ඉදිරියේ දී ඒ සඳහා යම් පියවර ගන්නවා. හැබැයි සේවකයොත් අවංක නූනොත් මේ කාර්ය අපහසු වෙනවා.මේ කටයුතු විධිමත් කරන්න දියුණු තාක්ෂණික උපකරණ අපි හඳුන්වා දෙනවා. ප්‍රශ්නය තියෙන්නෙ ඒවා හිතාගන්න බැරි විදියට ඉක්මනට කැඩෙනවා. ඉතිං තමන්ගෙ රැකියාව, දෙපාර්තමේන්තුව රැක ගන්න නම් සේවකයො මේ දේවල් ද රැක ගත යුතු වෙනවා.කෙසේ වෙතත් ඉදිරියේ තැපෑලට අධිකාරි බලයක් ගෙනෙන්න කටයුතු කරනවා. එහිදී පෞද්ගලික අංශයත් අපිත් යම් යම් එකඟතාවයන්ට එනවා. එහෙම නොවුණොත් මේ වන හොර වැඩවලින් දෙපාර්තමේන්තුව පාඩු ලැබීම වළක්වන්න අමාරුයි. මේ ගැන අපි ජනතාවත් දැනුවත් කරනවා.මුද්දර කාර්යාංශය කියන්නෙ තැපෑලෙ හදවත වගේ තැනක්. එහෙත් අමාත්‍යංශ ගොඩනැඟිල්ලෙ හෝ එය පවත්වාගෙන නොයා නාරාහේන්පිට පවත්වාගෙන යනවා. ලාබ ලබන්න පුළුවන් අංශයක් මෙලෙස කොන් කරලා තියෙන්නෙ ඇයි?එය අමාත්‍යංශය යටතට පවරගෙන නැවත අමාත්‍යංශ ගොඩනැඟිල්ලට ගෙන ඒමට අවශ්‍ය කටයුතු සකසමින් ඉන්නෙ. ඇත්තටම අපි මේ ගැන සොයා බලනවා. එක්කෝටි දහඅට ලක්ෂයක් පමණ වටිනා පරණ මුද්දර තොගයක් අපට ලැබුණා. ඒවායින් සමහරක් හැටේ දශකයටත් අයිතියි. අපි මේ සියල්ල නැවත අලෙවි කරනවා. මීට පස්සෙ මෙවැනි දේවල් වෙන්නෙ නැහැ. පසුගිය අවුරුදු කීපයේ ම එක් ඇමැතිවරයකු දීර්ඝකාලීනව අමාත්‍යංශයෙ වැඩ කළේ නැහැ. ඉතිං නිසි ලෙස ඇමැතිවරයකු නොසිටීමත් තැපෑලෙ මේ ප්‍රශ්නවලට හේතුවක් වෙන්නැති. මෙතෙක් කල් වැඩ කෙරිලා තියෙන්නෙ නිලධාරීන්ගෙ මතවලට අනුවයි.විදේශ තැපැල් අංශය කටුනායක ගුවන් තොටුපළ පරිශ්‍රයට ගෙන යෑමට නියමිත බවත් ඒ සඳහා අධික මුදලක් වැය කරන්නට සිදුවෙන බවටත් සේවකයො චෝදනා කරනවා?ගුවන් තොටුපළට කි.මී. 5 ක් ඇතුළත විදේශ තැපැල් අංශය තිබීම දියුණු තැපෑලක එක් ලක්ෂණයක්. ඒ නිසයි අපි ඒ තීරණය ගත්තෙ. එහිදී නිසි වෙලාවට, කාර්යක්ෂමව එම කටයුතු කිරීමටයි බලාපොරොත්තුව.කෙසේ වෙතත් අපට තියෙන්නෙ ලියුම් ටික නිසි ලෙස ප්‍රවාහනය කර ගත නොහැකි ඉරීගිය තැපැල් මලු. ඒවා බැඳීමට ගන්නා ‘ටැග්’ පවා නිසි ප්‍රමිතියකට නැති බවත් කියැවෙනවා. තැපෑලේ මේ ප්‍රාථමික කරුණු කීපයවත් සකසා නොගෙන කොහොමද දැවැන්ත වැඩපිළිවෙළකට යන්නෙ?අලුත් තැපැල් මලු වල ඔය ප්‍රශ්නය තිබෙනවා. මුලින් තිබුණෙ කැන්වස් රෙද්දෙන් සැදූ මලු. ඒ මලු මිලෙන් අධිකයි. කෙසේ වෙතත් ළඟදීම ඒ ප්‍රශ්නයත් විසඳනවා.ඒ මලු බඳීන්න ගන්න ‘ටැග්’ නම් ප්‍රමිතියට අනුව තිබෙනවා. කොහොම නමුත් මේ සියල්ල ගැන සොයා බලා නිසි පියවර ගැනීමට මා නිලධාරීන්ට උපදෙස් දුන්නා.තැපෑලේ වංචා දූෂණ නිතරම අහන්න ලැබෙන දෙයක්. මේවා නතර කිරීමට පියවර ගෙන තිබෙනවද?ඔව්. දැනටමත් පියවර අරගෙන තියෙන්නෙ. කිසිදු තරාතිරමක් නොබලා වැරදිකරුවන්ට දඬුවම් ලබාදෙනවා. කොහොමත් තව වසර දෙකක් ඇතුළත නව තාක්ෂණය සම්පූර්ණයෙන් ම තැපෑලට එකතු වෙනවා. එතකොට වංචා දූෂණවලට ඉඩක් නැහැ.ඉදිරියේ දී තැපෑලෙ ප්‍රතිසංවිධානයක් කෙරෙන බව දැනගන්න තියෙනවා. ඒ කියන්නෙ තැපෑල පෞද්ගලීකරණය වෙනවා කියන එකද?තැපෑලට ප්‍රතිසංවිධානයක් අවශ්‍යයයි. එමඟින් ලාබ ලබන ආයතනයක් බවට පත් නොකොළොත් තැපෑල පෞද්ගලීකරණය වෙන තැනට වැඩකටයුතු සිදුවීම වැළැක්වීමට බැරි වෙයි. අපි තරගකාරී තැනකට යා යුතුයි. තැපෑල රැක ගැනීම සඳහා තැපෑලෙ සියලුම සේවකයන් එක පවුලක් සේ අත්වැල් බැඳගෙන එහි දියුණුවට කටයුතු කළ යුතුයි.ඔබ තැපැල් ඇමැතිවරයා ලෙස කටයුතු කරන්නෙ සතුටෙන් ද?ඇත්තටම සතුටෙන්. හැබැයි මොකක්දෝ අවාසනාවකට එක අමාත්‍යංශයක දිගු කලක් වැඩ කරන්න මට බැරි වුණා.මේ අමාත්‍යංශයෙ දිගටම වැඩ කරන්න ලැබුණොත් හොඳයි. ගමත් ලෝකයත් යා කරන පාලමක් ලෙස තැපෑල දියුණු කිරීමයි මගේ අරමුණ. ඒ සඳහා දැවැන්ත වැඩපිළිවෙළකට යන්න අපට පුළුවන්.සුමේධා නවරත්නඡායාරූපය – දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=ab1010032</link>
    <topic>නියෝජ්‍ය ඇමැති තුමනි පෞද්ගලික අංශයටත් විශ්‍රාම වැටුප්</topic>
    <author>සංවාද සටහන -චන්දන බණ්ඩාර</author>
    <content>කම්කරු සබඳතා සහ ඵලදායිතා ප්‍රවර්ධනනියෝජ්‍ය ඇමැති ආචාර්ය ජගත් බාලසූරියඔබේ අමාත්‍යංශයේ වත්මන් කාර්යභාරය කුමක් ද?මීට පෙර මේ අමාත්‍යංශය හඳුන්වනු ලැබූයේ කම්කරු සබඳතා සහ මිනිස්බල ප්‍රවර්ධන අමාත්‍යංශය ලෙසයි. නමුත් මෙවර ඵලදායිතා ප්‍රවර්ධන යන විෂය අප අමාත්‍යංශයට එක්ව තිබෙනවා.අපේ අමාත්‍යංශයේ වත්මන් කාර්යභාරය ගැන කතා කරන විට අපේ අමාත්‍යංශයේ යටතේ පවතින කම්කරු දෙපාර්තමේන්තුව, ජාතික ශ්‍රම අධ්‍යයන ආයතනය, කම්කරු වන්දි කොමසාරිස් කාර්යාලය, ජාතික වෘත්තිය සුරක්ෂිතතාවය හා සෞඛ්‍ය ආයතනය සහ ශ්‍රී ලංකා රැකියා පියස යන ප්‍රධාන ආයතන හරහා මේ රටේ කම්කරු ජනතාව උදෙසා විශාල වැඩ කොටසක් සිදු කරනවා. විශේෂයෙන්ම මෙරට ඵලදායිතා සංකල්පය රටේ ප්‍රචලිත කිරීමට අප කටයුතු කරමින් සිටිනවා.ඵලදායිතා සංකල්පය රටේ රාජ්‍ය සහ පෞද්ගලික ආයතනවල ඒ තරම් හොඳින් ක්‍රියාත්මක වෙන බවක් පෙනෙන්න නැහැ නේද?ඒ පිළිබඳව යම් ප්‍රශ්නයක් තිබෙනවා තමයි. නමුත් ඵලදායිතා සංකල්පය අකුරටම ක්‍රියාත්මක කරන ආයතන මේ රටේ තිබෙනවා. අපේ අමාත්‍යංශය ඵලදායිතා සංකල්පය ප්‍රචලිත කිරීමේ ප්‍රධාන අරමුණු කීපයක් තිබෙනවා.එනම් මෙරට ශ්‍රම සම්පත අන්තර්ජාතික මට්ටමට ගැලපෙන පරිදි වර්ධනය කිරීම, නිර්මාණශීලි ප්‍රවේශයන් හරහා තනි පුද්ගල ඵලදායිතා ප්‍රවර්ධනයට කටයුතු කිරීම, රාජ්‍ය පෞද්ගලික අංශවල සම්පත් කළමනාකරණයට අවශ්‍ය දැනුම ලබා දීම සහ රට පුරා ඵලදායිතා සංස්කෘතියක් නිර්මාණය කිරීම අපේ බලාපොරොත්තුව වී තිබෙනවා.ඵලදායිතා සංකල්පය රටේ ප්‍රචලිත කිරීමට අමාත්‍යංශය විසින් ඉටුකරන මෙහෙය කෙබඳු ද?විශේෂයෙන්ම රාජ්‍ය සහ පෞද්ගලික අංශයේ ඵලදායිතා වැඩසටහන් ක්‍රියාත්මක කිරීම. පාසල්වල ඵලදායිතා වැඩසටහන් ක්‍රියාත්මක කිරීම, ඵලදායිතා සම්මාන උළෙල ක්‍රියාත්මක කිරීම ආදි විශාල වැඩසටහන් ප්‍රමාණයක් අප ක්‍රියාත්මක කරනවා. ඵලදායිතා සංකල්පය හරියට මහා සාගරයක් බඳුයි. අපේ අමාත්‍යංශයට කළ හැක්කේ මඟ පෙන්වීමක් පමණයි.කම්කරු ජනතාවගේ ජීවන තත්ත්වය ඉහළ නැංවීමට අමාත්‍යංශය සතු සැලසුම් මොනවා ද?විශේෂයෙන්ම අපේ ගාමිණී ලොකුගේ ඇමැතිතුමාගේ උපදෙස් මත අපි සියලු දෙනාම එකතු වී කම්කරු ජනතාවගේ ජීවන තත්ත්වය ඉහළ නැංවීමට විශේෂ වැඩසටහන් රැසක් සකසා තිබෙනවා. ඒ අනුව ඉදිරියේදී පඩි පාලක සභා මඟින් දැනට පවතින කම්කරුවන්ගේ වැටුප සියයට 20 කින් ඉහළ නැංවීමට කටයුතු කිරීම, රාජ්‍ය උගස් හා ආයෝජන බැංකුව හරහා සේවක අර්ථසාධක අරමුදල් හිමියන්ට නිවාස ණය ලබා දීම කඩිනම් කරවීම, කම්කරු නීති ආධාර මුදල් ප්‍රමාණය වැඩි කිරීම, වැසී යන කර්මාන්ත ශාලාවල සේවක අයිතීන් සුරැකීමට විශේෂ අරමුදලක් ඇති කිරීම, සේවයේ යෙදී සිටියදී මරණයට පත්වන සේවකයන්ගේ දරුවන්ට අධ්‍යාපනය ලබා දීමට විශේෂ අරමුදලක් ඇති කිරීම, සේවයේ යෙදී සිටියදී මරණයට පත් වෙන කම්කරුවකුට ගෙවන වන්දි මුදල රුපියල් 550,000 සිට රුපියල් 750,000 දක්වා වැඩි කිරීම සහ මෙරට ළමා සේවකයන් සේවයේ යෙදී සිටීම තුරන් කිරීම ආදි වැඩසටහන් රැසක් ඉදිරි වසර පහක කාලයේ ක්‍රියාත්මක කිරීමට සැලැසුම් කැර තිබෙනවා. ඉදිරි අයවැයෙන් මේ කටයුතු කිරීම සඳහා ප්‍රතිපාදන ලැබේ යැයි අප විශ්වාස කරනවා.පඩි පාලක සභාවලට අයත් නොවන සේවකයන් සිටිනවා. ඔවුන්ගේ යහපත උදෙසා අමාත්‍යංශයට ගත හැකි පියවර කුමක් ද?පැහැදිලිවම අපේ අමාත්‍යංශය එවැනි සේවකයන් වෙනුවෙන් ගත හැකි පියවර ගැන සලකා බලමින් සිටිනවා. ඊට අමතරව පඩි පාලක සභාවලට අයත් නොවන සේවකයන් විශේෂයෙන්ම අවිධිමත් අංශවල රැකියාවල නිරත වෙන පිරිස් කණ්ඩායම් ගත කිරීම සහ ඔවුන්ට යම් වෘත්තීය පුහුණුවක් ලබා දීමට බලාපොරොත්තු වෙනවා. එමෙන්ම එවැනි පිරිස් සඳහා ශුද්ධ මූල්‍ය ණය පහසුකම් ලබා දීම සහ ශ්‍රම වෙළෙඳපොළේ රැකියා අවස්ථා ගවේෂණය කර ඒ සඳහා තරුණ තරුණියන් යොමු කිරීමට අප බලාපොරොත්තු වෙනවා.“රැකියා පියස” හරහා සිදුවෙන මෙහෙය කුමක් ද?ඇත්ත වශයෙන් ම එහිදී සිදුවෙන්නේ පෞද්ගලික අංශයේ රැකියා අවස්ථා ගොනු කර එම රැකියා සඳහා තරුණ තරුණියන් යොමු කිරීමයි. නමුත් අපේ රටේ බොහෝ තරුණ තරුණියන්ගේ වැරැදි ආකල්පයක් තිබෙනවා පෞද්ගලික අංශයේ රැකියා පිළිබඳව. නමුත් රාජ්‍ය අංශයේ රැකියාවලට වඩා වැඩි වැටුප් ලබා ගත හැකි පෞද්ගලික අංශයේ රැකියා තිබෙන බව අපේ තරුණ තරුණියන් වටහා ගත යුතුයි.පෞද්ගලික අංශයේ සේවකයන් සඳහා විශ්‍රාම වැටුපක් ලබා දීම පිළිබඳව පසුගිය කාලයේ සාකච්ඡා වෙමින් තිබුණා නේද?දැන් අප ඒ පිළිබඳව අවශ්‍ය දත්ත රැස් කරමින් සිටිනවා. පෞද්ගලික අංශයේ සේවකයන්ගේ සේවක අර්ථ සාධක අරමුදලට අමතරව තමයි මේ විශ්‍රාම වැටුප් ක්‍රමය හඳුන්වා දීමට අප බලාපොරොත්තු වන්නේ. ඒ සඳහා අප අරමුදලක් ඇති කර ගත යුතුයි. එහි මූලික අදියරේ කටයුතු දැන් සිදු කෙරෙමින් පවතිනවා.ස්වයං රැකියා සිදු කරන ශ්‍රමිකයන් ගැන ඔබේ අමාත්‍යංශයේ අවධානය යොමු කර තිබෙනවා ද?ස්වයං රැකියා සිදු කරන අය සඳහා අප ණය යෝජනා ක්‍රමයක් ක්‍රියාත්මක කිරීමට සැලැසුම් කැර තිබෙනවා. මහජන බැංකුව සමඟ එක්ව මේ වැඩසටහන ක්‍රියාත්මක කරන්නේ. එහිදී රුපියල් ලක්ෂ 5 ක් දක්වා ණය මුදල් ලබා දෙනවා.ස්වයං රැකියා අලුතින් ආරම්භ කිරීමට කැමැති අය පිළිබඳව ග්‍රාමීය මට්ටමින් සොයා බලා ඔවුන් බලාපොරොත්තු වන ස්වයං රැකියාව සඳහා වෙළෙඳපොළ තත්ත්වය සොයා බැලීමට අපේ නිලධාරීන් කටයුතු කරනවා. අනතුරුව එම පිරිස් කණ්ඩායම් ගත කර ඔවුන්ට ණය මුදල් ලබා දීමට අප බලාපොරොත්තු වෙනවා. ඉදිරි වසරේ අයවැය ඉදිරිපත් වූ පසුව ඉදිරි වසරේ සිට මේ සියලු කටයුතු සිදු කිරීමට අප බලාපොරොත්තු වෙනවා.සංවාද සටහන -චන්දන බණ්ඩාරඡායාරූපය - රොෂාන් පිටිපනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=ab1010034</link>
    <topic>සාහිත්‍ය කලා ක්ෂේත්‍රයේ හොඳ පිබිදීමක් තිබෙනවා</topic>
    <author>චන්දන බණ්ඩාර</author>
    <content>ජනපති කියයිඑක්සත් ජාතීන්ගේ සංවිධානයේ 65 වන සමුළුවට සහභාගිවීමට ඇමෙරිකාවට ගිය ජනාධිපතිතුමා යළි මෙරටට පැමිණියේ ගිය බදාදා පාන්දරය. ජනාධිපතිතුමා ඇමෙරිකාවේ කළ එම සංචාරය අතිශයින් සාර්ථක එකක් විය.එක්සත් ජාතීන්ගේ සමුළුවට සහභාගි වූ ජනාධිපතිතුමා එක්සත් ජාතීන්ගේ සංවිධානයේ මහ ලේකම්වරයා සමඟ ද ද්වී පාර්ශ්වීය සාකච්ඡා පැවැත්වීය. එක්සත් ජාතීන්ගේ මහ ලේකම්වරයා ශ්‍රී ලංකාව සම්බන්ධව උපදෙස් ලබා ගැනීමට කමිටුවක් පත් කිරීමත් ඊට එරෙහිව ඇමැති විමල් වීරවංශ සිදුකළ මාරාන්තික උපවාසය නිසාත් මෙරට සහ එක්සත් ජාතීන්ගේ සංවිධානය අතර හොඳහිත පළුදු වී තිබු බවට ඇතැම් අයගේ මතයක් තිබිණි. එහෙත් ජනාධිපතිතුමා සහ එ. ජා. මහලේකම්වරයා අතර පැවැති සුහද සාකච්ඡා නිසා ශ්‍රී ලංකාව සහ එ. ජා. සංවිධානයේ හොඳ හිත යළිත් ලෝකයටම පැහැදිලි විය.ඉන් අනතුරුව ජනාධිපතිතුමා එක්සත් ජාතීන්ගේ සංවිධානයේ මහ ලේකම්වරයාට ඇරැයුම් කෙළේ ශ්‍රී ලංකාවේ සංචාරයක් සඳහා පැමිණෙන ලෙසටය.මේ අතර ජනාධිපතිතුමා එක්සත් ජාතීන්ගේ සංවිධානයේ මහ සමුළුව අමතා කරන ලද කතාව ජාතික සහ අන්තර්ජාතික මාධ්‍යවල පවා දැඩි අවධානයට ලක්විය. එහිදී ජනාධිපතිතුමා තම කතාවේදී අවධාරණය කළේ ත්‍රස්තවාදය මර්දනය කිරීමට රජය ගත් ක්‍රියාමාර්ග ගැනය. “කොටි සංවිධානයට සාමය සඳහා කළ සියලුම යෝජනා ඔවුන් අවඥාවෙන් යුතුව ප්‍රතික්ෂේප කළා. ඒ නිසා අපේ රජය මානුෂීය මෙහෙයුමක් තුළින් ත්‍රස්තවාදය විනාශ කළා. යුද්ධයෙන් එම ප්‍රදේශවල ජනතාව අවතැන් වුවත් එම පිරිසෙන් දැන් සියයට අනූවක් පමණම යළි පදිංචි කර අවසන්. ඒ නිසා ශ්‍රී ලංකාවේ සංවර්ධනය උදෙසා අන්තර්ජාතික ප්‍රජාව සමඟ සුහදව කටයුතු කිරීමට අප සූදානම්” ජනාධිපතිතුමා එක්සත් ජාතීන්ගේ සමුළුවේදී කියා සිටියේය.එම සමුළුව ඇමැතීමෙන් පසුව ජනාධිපතිතුමා පෞද්ගලික සංචාරයක් සඳහා හුස්ටන් ප්‍රදේශයට ගියේය. ඒ ජනාධිපතිතුමාගේ බාල සොයුරු ඩඩ්ලි රාජපක්ෂගේ නිවෙසටය.ජනාධිපතිතුමාගේ ඇමෙරිකානු සංචාරයේදී එතුමා විවිධ රටවල රාජ්‍ය නායකයන් කිහිප පොළක්ම හමුවීය. මෙහිදී කාගේත් කතාබහට ලක්වූයේ ජනාධිපතිතුමා සහ නෝර්වේ අගමැති ජෝන් ස්ටෝල්ටන්බර්ග් අතර පැවැති සාකච්ඡාවය. ඊට අමතරව මෙරට නෝර්වේ සාම නියෝජිතයා ලෙස කටයුතු කළ එරික් සෝල්හයිම් සමඟ ද ජනාධිපතිතුමා විශේෂ සාකච්ඡා පැවැත්වීය. නෝර්වේ අගමැතිවරයා සමඟ පැවැති සාකච්ඡාවේදී ජනාධිපතිතුමා විශේෂයෙන්ම අවධාරණය කළ කරුණක් විය. එනම් එරට සිටින අන්තර්ජාතික මට්ටමේ කොටි නියෝජිතයින් මෙරටට බාර දෙන ලෙසටය.මෙරට පරිසර සහ සංචාරක කටයුතු සඳහා මුදල් ආයෝජනයට සූදානම් බව මේ අතරතුර නෝර්වේ අගමැතිවරයා ප්‍රකාශ කෙළේය.අනතුරුව ජනාධිපතිතුමා ජැමෙයිකානු රජයේ නායක බ්‍රැන් ජෙලයිඩීන් හමුවීය. ත්‍රස්තවාදය පරාජය කළ නොහැකි ය යන මිථ්‍යා මතය ඔබතුමා පරාජය කළා.” ජැමෙයිකානු නායකයා ජනාධිපතිතුමාට කියා සිටියේය.අනතුරුව ජනාධිපතිතුමා හමු වූයේ තායිලන්ත අගමැතිවරයාය. එම සාකච්ඡාවේදී අගමැති අභිසිට් බාජ්ජාවා කියා සිටියේ ශ්‍රී ලංකාවට සාමය උදාවී ඇති බැවින් ශ්‍රී ලංකාවේ සංචාරක ව්‍යාපාරය හා වාරිමාර්ග නඟා සිටුවීමට ආධාර දෙන බවය.අනතුරුව ජනාධිපතිතුමා ද්වී පාර්ශ්වික සාකච්ඡා පැවැත්වූයේ ඉරාන ජනපති මොහොමඩ් අහමඩි නිජාඩ් සමඟය. දෙරට අතර ඒකාබද්ධ ආර්ථික කොමිසමක් පිහිටුවා ගැනීම සහ ඒ මඟින් දෙරටේ වෙළෙඳාම දියුණු කිරීමට ඉරාන නායකයා යෝජනා කළේය. ශ්‍රී ලංකාවේ තේ වැඩි වශයෙන් මිලට ගැනීමට ද එහිදී ඉරාන නායකයා එකඟත්වය පළ විය.එක්සත් ජාතීන්ගේ මහා සමුළුවට සහභාගී වූ ජනාධිපතිතුමා ගිය බදාදා කටුනායක බණ්ඩාරනායක ගුවන් තොටුපළට ළඟා වෙන විට එතුමා පිළිගැනීමට මැති ඇමැතිවරු රැසක්ම එහි ගොස් සිටියහ.කටුනායක ගුවන් තොටුපළට මුලින්ම ගොස් සිටියේ ඇමැති ජොන්ස්ටන් ප්‍රනාන්දුය. ඉන් පසුව අතාවුද සෙනෙවිරත්න, දිනේෂ් ගුණවර්ධන යන ඇමැතිවරු, බස්නාහිර පළාත් ආණ්ඩුකාර අලෙවි මවුලානා, කොළඹ මහ නගර සභාවේ හිටපු නියෝජ්‍ය පුරපති අසාද් සාලි ඇතුළු පිරිසක් කටුනායක ගුවන් තොටුපළ වෙත පැමිණියහ.ඇමැති ආතාවුද සෙනෙවිරත්නගේ උපන් දිනය යෙදී තිබුණේ ද එදිනටය. ජනාධිපතිතුමාට ඇමැති අතාවුද දකිද්දීම සිහිවූයේ ඔහුගේ උපන් දිනයයි. “ආ බර්ත් ඩේ බෝයිත් ඇවිත් ඉන්නේ.” ජනාධිපතිතුමා එසේ කියමින් ඇමැති ආතාවුදට සුබ පැතුවේය.ශ්‍රී ලංකා නිදහස් පක්ෂයේ නිර්මාතෘ දිවංගත අගමැති එස්.ඩබ්ලිව්.ආර්.ඩී. බණ්ඩාරනායක මැතිතුමා, හිටපු අගමැතිනී සිරිමාවෝ බණ්ඩාරනායක මැතිනිය සහ හිටපු කථානායක අනුර බණ්ඩාරනායක මහතා සිහි කරමින් විශේෂ උත්සවයක් ගිය සතියේ හොරගොල්ල බණ්ඩාරනායක සමාධිය අසලදී පැවැත්විණි.මේ අවස්ථාවට දි.මු. ජයරත්න අගමැතිතුමා, චන්ද්‍රිකා බණ්ඩාරනායක කුමාරතුංග හිටපු ජනාධිපතිනිය සහ සුනේත්‍රා බණ්ඩාරනායක සහ බස්නාහිර පළාත් ආණ්ඩුකාර අලවි මවුලානා ද එක්ව සිටියහ.ගිය සතියේ ලෝක සංචාරක දිනය නිමිත්තෙන් විශේෂ සංචාරක ප්‍රවර්ධන වැඩසටහනක් පැවැත්විණි. ඒ අවිස්සාවේල්ල තල්දූව බැරැන්ඩි කෝවිලේදීය. එම වැඩසටහන සංවිධානය කර තිබුණේ ආර්ථික සංවර්ධන නියෝජ්‍ය ඇමැති රංජිත් සියඹලාපිටියගේ ප්‍රධානත්වයෙනි. මේ වැඩසටහනට සමගාමීව රුවන්වැල්ල පෙතංගොඩ උයන සංචාරක මධ්‍යස්ථානයක් සේ වැඩිදියුණු කිරීම ද ඇරැඹිණි. මේ හා සමගාමීව කඩුවෙල කොරතොට අංගම්පොර ශිල්පීන්ගේ සංදර්ශනයක් ද පැවැත්විණි. මේ සියලුම වැඩසටහන් අන්තර්ජාතික රූපවාහිනී නාලිකාවක් මඟින් සජීවී ලෙස ප්‍රචාරක කිරීමට ද කටයුතු කැර තිබිණි.ගිය බ්‍රහස්පතින්දා රාජ්‍ය සාහිත්‍ය සම්මාන උළෙල පැවැත්විණි. ඒ අරලියගහ මැදුරේදී ජනාධිපතිතුමාගේ ප්‍රධානත්වයෙන්. “වසර 30ක ත්‍රස්තවාදී යුද්ධය නිසා සිංහලෙන් පොත් ලියන ලේඛකයන්ට යන එන මං නැතිවුණා. දෙමළ ලේඛකයන්ට තම උපන් ගම් බිම් පවා හැර යාමට සිදුවුණා. ඒ විතරක් නෙමෙයි පොත් සාප්පු තිබූ ස්ථානවල බාර් සහ කැසිනෝ ශාලා විවෘත වූ බව පසුගිය වසර 30ක අත්දැකීමෙන් අප දන්නවා” ජනාධිපතිතුමා රාජ්‍ය සාහිත්‍ය සම්මාන උළෙලේදී කීවේය.”රටක යුද කෝලාහල තිබේ නම්, රට අරාජික නම් ඒ යුගවල සාහිත්‍ය ප්‍රබෝධයක් ඇති වෙන්නේ නැහැ. පසුගිය වසර 30ක කාලයේදී පොත් සාප්පුවල මැස්සන් පිරෙන තත්ත්වයක් ඇතිවුණා. රටේ තිබූ වතු, ගුවන් සේවාව සහ කම්හල් වැනි ජාතික සම්පත් තුට්ටු දෙකට විජාතිකයන්ට විකුණූ කාලයක් තිබුණා. එවැනි කාලයක රටේ දේශීය සාහිත්‍ය රැක ගැනීමට වැඩ කරනු ඇතැයි හිතා ගන්නට පුළුවන්කමක් තිබුණේ නැහැ.” ජනාධිපතිතුමා කියා සිටියේය.”ඒ වගේම තමයි රජයට සාහිත්‍ය කලාවට මඟපෙන්වන්න සහ ඒවාට අධිපති වෙන්න පුළුවන්කමක් නැහැ. සාහිත්‍ය කලා දර්ශනවාද ඒවාට හිමි පාරේ යා යුතුයි. නමුත් රජයක් සාහිත්‍යධරයන් සහ ලේඛකයින් අතර හොඳ සබඳතාවයක් තියෙන්න ඕනේ. රටේ ජනතාවගේ හිත සුව පිණිස, විවේකයට සහ වින්දනයට තිබෙන දේට රජය උදව් කරන්ඩ ඕනේ. අපි ඒ මතයේ ඉඳලයි සාහිත්‍ය කලාවන්ට උදව් කරන්නේ.” ජනාධිපතිතුමා කියා සිටියේය.”මිත්‍රවරුනි, අද සාහිත්‍ය කලා ක්‍ෂේත්‍රයේ හොඳ පිබිදීමක් තිබෙනවා. කොළඹ පොත් ප්‍රදර්ශනයට ලක්ෂ ගණනින් සෙනඟ එනවා. අද අලුත් දෙයක් සිදු වෙමින් තිබෙනවා. මිත්‍රවරුනි බොහෝ දෙනෙක් නවීන රූපවාහිනී සහ වෙබ් අඩවි නිසා සිංහල පොත පත කියවූ යුගය අවසන් කියලා හිතාගෙන ඉන්නේ. නමුත් එහෙම වෙලා නැහැ. විද්‍යුත් මාධ්‍ය මේ රටේ සාහිත්‍ය ගැන මීට වඩා අවධානය යොමු කළ යුතුයි. මේ කලාකරුවෝ ලොවට හඳුන්වා දීමට කාලය පැමිණ තිබෙනවා.” ජනාධිපතිතුමා රාජ්‍ය සාහිත්‍ය සම්මාන උළෙලේ දී කීවේය.අනතුරුව හොඳම සාහිත්‍ය කෘති වෙනුවෙන් ජනාධිපතිතුමා අතින් සම්මාන පිරිනැමිණි. ඇමැතිනී පවිත්‍රා වන්නිආරච්චි ඇතුළු විශාල පිරිසක් එම අවස්ථාවට එක්වූහ.ආගමික ස්ථාන දියුණු කිරීමේ සහ අධ්‍යාත්මික සංවර්ධනයට අදාළ ජාතික වැඩසටහනේ පස්වැන්න පසුගියදා රත්නපුරයේදී පැවැත්විණි. ඒ දි. මු. ජයරත්න අගමැතිතුමාගේ ප්‍රධානත්වයෙනි.මේ විශේෂ වැඩසටහන සඳහා රත්නපුර දිස්ත්‍රික්කයේ පන්සියයකට අධික භික්ෂුන් වහන්සේලා සබරගමුව පළාත් සභාවට වැඩම කැර සිටියහ.සබරගමුව පළාත් සභාවේ විපක්ෂ නායක ඒ. ඒ. විජේතුංග ද මේ අවස්ථාවට එක්ව සිටියේය. අගමැතිතුමා මේ විශේෂ රැස්වීම අමතන විට ස්වාමින් වහන්සේගෙන් අවසරය ගෙන ඉන් අනතුරුව කීවේ අපේ පළාත් විපක්ෂ නායකතුමනි යනුවෙනි. මේ විශේෂ රැස්වීමේදී අගමැතිතුමා තම කුඩා අවදිය ගැන ද සිහිපත් කළේය. “අපේ හාමුදුරුවරුන් මට ඔබ වහන්සේලා ඉදිරියේ මේ සභාව අමතන විට සිහියට නැගුණ එක්තරා අපූරු සිදුවීමක්. දවසක් අපේ ගමේ පන්සලේ නායක හාමුදුරුවෝ මගේ ඔළුවට හොඳ ටොකු පාරක් දුන්නා. ඒ ටොකු පාර අදටත් මට සිහි වෙනවා.” අගමැතිතුමා කියා සිටියේය.ගිය සතියේ රත්නපුර දිස්ත්‍රික් සංවර්ධන කමිටු රැස්වීම පැවැත්විණි. ඒ ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙනි. ඇමැතිවරයා පිළිගැනීම සඳහා සබරගමු පළාත් මහ ඇමැති මහීපාල හේරත් රත්නපුර දිස්ත්‍රික් කාර්යාලය ඉදිරිපිට රැඳී සිටියේ බුලත් හුරුල්ලක් ද අතැතිවය. ඇමැතිවරයා සබරගමු මහ ඇමැතිවරයාට සිය සුහදතාවය පළ කළේ ඔහුගේ දෑත අල්ලාගෙනය.ඉන් පසුව එජාපයෙන් රත්නපුර දිස්ත්‍රික්කය නියෝජනය කරන සබරගමුව පළාත් සභා මන්ත්‍රී සිරිපාල කිරිඇල්ල චෝදනා කීපයක් බැසිල් රාජපක්ෂ ඇමැතිතුමාට ඉදිරිපත් කළේය. “අඟල් හතරක් කොන්ක්‍රීට් වැටෙන්න ඕනේ පාරවල්වලට කොන්ත්‍රාත් කරුවෝ කොන්ක්‍රීට් අතුරන්නේ අඟල් දෙකක් විතර ඝණකමටයි.” සිරිපාල කිරිඇල්ල මන්ත්‍රීවරයා කියා සිටියේය.කිරිඇල්ල මන්ත්‍රීතුමා ඔබතුමා මට ද මේ ප්‍රශ්න ගැන කිව්වේ නැත්නම් ජනමාධ්‍යවලට ද? මේ ව්‍යාපෘති පිළිබඳව සොයා බැලීමේ වගකීම අපි හැමෝටම තිබෙනවා. රජයේ මුදල් වියදම් කරන කොට රජයේ නිලධාරීන්ටත් වගකීමක් තිබෙනවා. අපි වැඩ කරලා අපි සතුටු වෙලා වැඩක් නැහැ.ජනතාවයි සතුටු විය යුත්තේ. අපේ රටේ සංවර්ධනයට වියදම් කරන්නේ ජනතාව මිලට ගන්නා පිටි කිලෝව, පරිප්පු කිලෝව ආදියට එකතු වෙන බදු මුදල්වලින් බව මතක තියා ගත යුතුයි.” බැසිල් රාජපක්ෂ ඇමැතිතුමා අවධාරණය කළේය.ලෝකයේ මෝටර් රථ සඳහා එකොළොස්වැනි පේටන්ට් බලපත්‍ර ලාභියා වන්නේ ශ්‍රී ලංකාවේ මයික්‍රො මෝටර් රථ සමාගමයි. එම සමාගම ගිය සතියේ නේපාලයේ වෙළෙඳ පොළට මෝටර් රථ අපනයනය කළේය. ඒ වෙනුවෙන් විශේෂ උත්සවයක් ගිය සතියේ පොල්ගහවෙල එම කර්මාන්ත ශාලාවේදී පැවැත්විණි. ඒ ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙනි.එම කෙටි උත්සවයට පසුව අපනයනය සඳහා සූදානම් කැර තිබු මෝටර් රථයකට ඇමැතිවරයා ගොඩ වූයේය. ඉන් අනතුරුව ඇමැතිවරයා එම මෝටර් රථය කන්ටේනරයක් තුළට පදවාගෙන ගියේය.තවත් මෝටර් රථයකට ගොඩ වූයේ ප්‍රවාහන ඇමැති කුමාර වෙල්ගමය. ඔහු ද මෝටර් රථය කන්ටේනරයක් තුළටම පදවාගෙන ගියේය. එම මෝටර් රථය තුළ වයඹ පළාත් මහ ඇමැති අතුල විජේසිංහ ද සිටියේය. මයික්‍රො මෝටර් රථ නිෂ්පාදන සමාගමේ හිමිකරු වන්නේ ආචාර්ය ලෝරන්ස් පෙරේරාය.ගිය සතියේ හම්බන්තොට දිස්ත්‍රික් සංවර්ධන කමිටු රැස්වීම පැවැත්විණි. එය පැවැත්වූයේ ද බැසිල් රාජපක්ෂ ඇමැතිතුමාගේ ප්‍රධානත්වයෙනි. දකුණු පළාත් මහ ඇමැති ශාන් විජයලාල් ද සිල්වා, පාර්ලිමේන්තු මන්ත්‍රී නාමල් රාජපක්ෂ සහ දකුණු පළාතේ මැති ඇමැතිවරු ද ඊට එක්ව සිටියහ.එහිදී ගැමි දිරිය පදනම විසින් බැසිල් රාජපක්ෂ ඇමැතිතුමාට විශේෂ වාර්තාමය වැඩසටහනක් ඉදිරිපත් කෙරිණි. එහි දැක්වුණේ ගැමි දිරිය පදනමෙන් හම්බන්තොට දිසාවේ සිදු කළ සංවර්ධන කටයුතු ගැනය.හම්බන්තොට දිසාවේ ගම්මානවල තොරතුරු තාක්ෂණ කටයුතු ඉතාම දියුණු බව ඉන් කියවිණි. “අපිට දැන් පුළුවන් ද ඔන් ලයින් හම්බන්තොට ගැමි දිරිය පදනමත් එක්ක සම්බන්ධ වෙන්න” බැසිල් රාජපක්ෂ ඇමැතිතුමා විමසා සිටියේය.ඒ සමඟම ගැමි දිරිය නිලධාරීන් සම්බන්ධ කරනු ලැබුයේ සූරියවැව බැද්දේවෙල ගැමි දිරිය පදනමේ නිලධාරින්වය. “නාමල් මන්ත්‍රීතුමා ඔබතුමා මේ ඔන් ලයින් එකෙන් කතා කරන්න” ඇමැති බැසිල් රාජපක්ෂ මහතා කියා සිටියේය.“ඒ සමඟම සූරියවැව ප්‍රාදේශීය සභාවේ සභාපතිවරයා සූරියවැව සිට හම්බන්තොට දිස්ත්‍රික් සංවර්ධන කමිටුවට සිය ප්‍රශ්න කීපයක් ඔන් ලයින් තාක්ෂණය මාර්ගයෙන් ඉදිරිපත් කළේය. එය දිස්ත්‍රික් සංවර්ධන කමිටුවට ද නව අත්දැකීමක් විය.ගිය සෙනසුරාදා එ.ජා.ප නායකයා මහනුවරට ගියේ ය. ඉන් අනතුරුව දළදා වහන්සේ වැද පුදාගත් එ.ජා.ප නායකයා මල්වතු මහානායක හිමියන් බැහැ දුටුවේ ය. අනතුරුව එ. ජා. ප නායකයා ගියේ මැණික්හින්න අතරගල්ල විහාරයට ය. ඒ අපවත්වූ එම විහාරස්ථානයේ විහාරාධිපති හිමියන්ට අවසන් ගෞරව දැක්වීමට ය.අනතුරුව මහනුවර ප්‍රධාන පෙළේ හෝටලයකදී එ.ජා.ප. මධ්‍යම පළාත් මන්ත්‍රීවරුන්ගේ හමුවකට එ.ජා.ප නායකයා එක්වීය. එ.ජා.ප මහනුවර දිසා මන්ත්‍රී ලක්ෂ්මන් කිරිඇල්ල ද ඊට එක්ව සිටියේ ය.එහිදී එ.ජා.ප. නායකයා මධ්‍යම පළාත් මන්ත්‍රීවරුන්ගෙන් විශේෂ ප්‍රතිඥාවක් ලබා ගත්තේ ය. එනම් එ.ජා.ප යේ විනය කඩ නොකරන බවටයි.මේ අතරතුර මහනුවර ගෙලිඔය ප්‍රදේශයේ දී එ.ජා.ප යොවුන් පෙරමුණේ සංවාදශීලී ජනහමුවක් ගිය සතියේ පැවැත්විණි. එය සංවිධානය කැර තිබුණේ එ.ජා.ප උඩුනුවර සංවිධායක ලකී ජයවර්ධන සහ එ.ජා.ප පාර්ලිමේන්තු මන්ත්‍රී රුවන් විජේවර්ධනගේ ප්‍රධානත්වයෙනි. එහිදී එ.ජා.ප යොවුන් පෙරමුණේ තරුණ තරුණියෝ එ.ජා.ප. නායකයා සමඟ සංවාදයකට එක්වූහ. ඉන් අනතුරුව පැවැති පැදුරු පාටියේ දී යොවුන් පෙරමුණේ තරුණ තරුණියෝ ගී ගැයීමට ද එක්වූහ.එ.ජා.ප නියෝජ්‍ය නායක කරු ජයසූරිය මේ දිනවල සිටිනුයේ එංගලන්තයේ ය. ඔහු පෞද්ගලික සංචාරයක් සඳහා එහි ගොස් සිටී. ලන්ඩන් නුවර එජාප ශාඛා සමිති තුනක් පසුගිය කාලයේ කිසියම් ගැටුමකට අවතීර්ණ වී තිබුණි. නමුත් මෙවර එ.ජා.ප නියෝජ්‍ය නායකයා සිය ලන්ඩන් සංචාරයේ දී එම ලන්ඩන් එ.ජා.ප ශාඛා සමිති තුනම එක් කැර විශේෂ ඒකාබද්ධ රැස්වීමක් පැවැත් වූයේ ය. එය නිමා වූයේ එ.ජා.ප ශාඛා සමිති තුනම සමඟි කරමිනි. අනතුරුව රාත්‍රි භෝජන සංග්‍රහයක් ද පැවැත්විණි.ගිය සතියේ රිදී මාලියද්ද සහ මහියංගණය එ.ජා.ප ප්‍රාදේශීය සභා මන්ත්‍රීවරු ක්‍රේම්බ්‍රිජ් ටෙරස් කාර්යාලය වෙත කැඳවා තිබිණි. එ.ජා.ප නායක රනිල්, මහ ලේකම් තිස්ස අත්තනායක, වජිර අබේවර්ධන, එ.ජා.ප සභාපති ගාමිණී ජයවික්‍රම පෙරේරා සහ එ.ජා.ප මන්ත්‍රී හරින් ප්‍රනාන්දු එම හමුවට එක්ව සිටියහ.“මහියංගණය ආසනයට හැකි ඉක්මනින් ආසන සංවිධායකයෙකු ලබා දෙන්න. “එ.ජා.ප. ප්‍රාදේශීය සභා මන්ත්‍රීවරු පිරිසක් එහිදී ඉල්ලා සිටියහ. “ආ ඒක ඉතාම ඉක්මනින් කරන්නම්” එ.ජා.ප නායකයා කියා සිටියේ ය.ගිය සතියේ ගාල්ල නගරයේදී විශාල පිරිසකගේ සහභාගිත්වයෙන් උද්ඝෝෂණයක් පැවැත්විණි. ඉතා උද්වේගකර ලෙස සටන් පාඨ කියමින් උද්ඝෝෂණවලට සහභාගි වෙන දකුණු පළාත් මහා ඇමැති ශාන් විජයලාල් ද සිල්වා උද්ඝෝෂණයේ ඉදිරියෙන් ම ගමන් කළ ද ඔහු ගමන් කළේ නිහඬවමය. මේ උද්ඝෝෂණය සංවිධානය කැර තිබුණේ මෙරට ශ්‍රව්‍යාබාධිතයන්ගේ ජාතික සංගමය විසිනි.අන්තර්ජාතික බිහිරි දිනය සැමැරීම සඳහා සංවිධානය කළ මේ පා ගමනට එක් වූවන්ගේ ඉල්ලීම වූයේ සංඥා භාෂාව මෙරට පිළිගන්නා භාෂාවක් බවට පත් කැර දෙන ලෙසය.උද්ඝෝෂණ ව්‍යාපාරය අවසානයේ දකුණු පළාත් මහ ඇමැති ශාන් විජයලාල් ද සිල්වා අපූරු අදහසක් පළ කළේ ය. “හොඳට කන් ඇහෙන කතා කරන්න පුළුවන් සමහර පක්ෂවල නායකයන්ට ඒ තනතුරෙන් ඉවත් වෙන්ඩ කියලා පාක්ෂිකයෝ කොච්චර කිව්වත් ඇහෙන්නේ නැහැ වගේ ඉන්නවා. දැන් ඉතින් අර ශ්‍රව්‍යාබාධිත ජනතාව වගේ පක්ෂයේ පරාජිත නායකයන්ට පාක්ෂිකයෝ අංග චලනයෙන්වත් කියලා බැලුවා නම් හොඳයි පක්ෂ නායකත්වයෙන් ඉවත් වෙන්ඩ කියලා” මහ ඇමැතිවරයා කියා සිටියේ ය.පසුගියදා ඕස්ට්‍රේලියාවේ වියානා නුවරදී පරමාණු බලශක්තිය පිළිබඳ එක්සත් ජාතීන්ගේ සමුළුව පැවැත්විණි. එම සමුළුවට ශ්‍රී ලංකාව නියෝජනය කරමින් සහභාගි වූයේ විදුලිබල සහ බලශක්ති ඇමැති පාඨලී චම්පික රණවකය. ඇමැති චම්පික මේ සමුළුවට සහභාගි වීමට පෙර අනාගත ශ්‍රී ලංකාවේ බලශක්ති අවශ්‍යතාවය ගැන අධ්‍යයනයක් කැර තිබිණි. ඒ අනුව ශ්‍රී ලංකාවට න්‍යෂ්ටික බලය ලබා ගැනීමට අයදුම්පතක් ඉදිරිපත් කිරීමට ද ඇමැති චම්පික සූදානම්ව සිටියේ ය.මේ අතර ශ්‍රී ලංකාවට න්‍යෂ්ටික බලය ලබා නොදෙන ලෙසත් සැලසුම් සහගත ප්‍රචාරයක් එල්.ටී.ටී.ඊ. හිතවාදී පිරිසක් විසින් ගෙන ගොස් තිබිණි.ශ්‍රී ලංකාව න්‍යෂ්ටික තාක්ෂණය ඉරානයෙන් ලබා ගැනීමට සූදානම් වෙන බවත් ඊට ඉඩ නොදිය යුතු බවටත් එල්.ටී.ටී.ඊ හිතවාදී පිරිසක් ඒ වෙන විට ප්‍රචාරය කැර තිබිණි.එහෙත් එම සියලුම අභියෝග හමුවේ ඇමැති චම්පික වියානා සමුළුව ඇමැතුවේ ය. ශ්‍රී ලංකාවේ සංවර්ධනයට බලශක්තිය යොදා ගතයුතු ආකාරය එහිදී ඇමැති චම්පික පැහැදිලි කළේ ය.ලෝකයේ බලශක්ති අර්බුදය සහ ඊට ඇති විසඳුම් ද ඇමැතිවරයාගේ කතාවට ඇතුළත් විය. ශ්‍රී ලංකාවට න්‍යෂ්ටික බලශක්තිය ලබා දීම සඳහා ඉන්දියානු, පාකිස්තාන සහ ඉරාන නියෝජිතයෝ එහිදී සහාය පළ කැර සිටියහ.අනතුරුව ඇමැති චම්පික ඕස්ට්‍රේලියාවේ න්‍යෂ්ටික බලාගාර කීපයක් නැරැඹීමට ද ගියේ ය. මේ සමුළුව අතරතුර ඇමැති චම්පික ට තමන්ගේ පැරැණි ගුරුවරයකු ද මුණ ගැසීමට ඉඩ ලැබිණි. ඒ එක්සත් ජාතීන්ගේ පරමාණු බලශක්ති ආයතනයේ උපදේශකයකු ලෙස සේවය කරන මහාචාර්ය ප්‍රියාන් ඩයස් ය.“මේ හමුවීම නම් අනාගතයේ දී ශ්‍රී ලංකාවට න්‍යෂ්ටික ශක්තිය ලබාගැනීමට යන ගමනට වැදගත් වේවි.” එහිදී මහාචාර්ය ප්‍රියාන් ඩයස් තම ගෝලයා වන ඇමැති චම්පිකට කීවේ සිනා සෙමිනි.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=ab1010035</link>
    <topic>සහල් අද රුපියල් 40 ට අඩුවෙලා</topic>
    <author>සංවාද සටහන සුමේධා නවරත්න</author>
    <content>කෘෂිකර්ම ඇමැති මහින්ද යාපා අබේවර්ධනකෘෂිකර්මය නඟා හිටුවන්න ගත් අලුත් ක්‍රියාමාර්ග මොනවද?ගොවිතැනට අවශ්‍ය බීජ වර්ග කීපයක් ලංකාවේම නිෂ්පාදනය කිරීම තමයි අපි ගත් අලුත්ම තීරණය. අල, ළූණු, මිරිස්, රටකජු, මුං ඇට සහ කව්පි යනාදී බෝගවල බීජ කොටසක් ලංකාවේ නිෂ්පාදනය කරනවා. ඉතිරිය ආනයනය කරන්න වසරකට රුපියල් කෝටි ගණනක් වැය වෙනවා. ඒ නිසා ඉදිරි කාලය ඇතුළත අවශ්‍ය කරන සම්පූර්ණ බීජ ප්‍රමාණය ලංකාවේ ම නිෂ්පාදනය කරන්නයි අපි සූදානම් වෙන්නෙ.වගා නොකරන කුඹුරු ඉඩම් පවරා ගැනීමේ කටයුත්තත් ඉදිරියේදී ක්‍රියාත්මක වෙනවද?ඔව්. ඇතැම් ඉඩම් හිමියන් සාධාරණ හේතු නොමැතිව වගා නොකර ඉන්නවා. ඒ නිසා ඉදිරියේදී ඒ කුඹුරු වගා කළ යුතුයි. ඊට දිරිදීමක් ලෙස අපි බිත්තර වී බීජ නොමිලේ දෙනවා.තමන්ට වගා කිරීමේ දුෂ්කරතා තිබේ නම් අඳේට හරි වගා කරන්න දෙන්න ඕනෙ. නැත්නම් අපි ඒ ඉඩම් අමාත්‍යාංශයට පවරා ගන්නවා.මෙතෙක් කල් පෞද්ගලික අංශයට පවරා දී තිබූ වී අලෙවි මණ්ඩලයේ ගොඩනැඟිලි කීපයක් නැවත පවරා ගෙන තිබුණා. එවැනි ඉතිරි ගොඩනැඟිලිත් පවරා ගන්නවද?අවශ්‍ය වුණොත් පවරාගන්න අපි කටයුතු කරනවා. ඉතිහාසයේ වී අලෙවි මණ්ඩලය මිලදී ගත් වැඩිම වී ප්‍රමාණය මිලදී ගත්තේ මේ වසරේදීයි. කිලෝවක් රුපියල් විසිඅට ගණනේ වී මෙට්‍රික් ටොන් එක්ලක්ෂ හැත්තෑහතරදාහක් මිලදී ගෙන තිබෙනවා.එළවළු හා පලතුරු ප්‍රවාහනයේදී සිදුවෙන නාස්තිය අවම කරගැනීම සඳහා ගෙන ඇති වැඩපිළිවෙළ ක්‍රියාත්මක වන්නේ කවදා සිටද?එළවළු ප්‍රවාහනයේ දී සියයට තිහක් එළවළු නාස්තියක් සිදුවෙනවා. පලතුරුවලින් සීයට හතළිහක් නාස්ති වෙනවා. ඒ නිසා ලබන ජනවාරි පළමුදා සිට ගෝනිවල එළවළු, පලතුරු ප්‍රවාහනය තහනම් කරනවා. ඒ වෙනුවට ප්ලාස්ටික් පෙට්ටි හඳුන්වා දෙනවා. දැනටමත් මේ ප්ලාස්ටික් පෙට්ටි 80000 ක් පමණ ගොවි මහත්වරුන්ට ලබා දීලා තියෙනවා.ගොවි මහත්වරුන්ට සහ පාරිභෝගිකයාට ඉදිරියේදී යම් සහන ලබා දෙන වැඩපිළිවෙළක් තියෙනවද?දිය හැකි හැම සහනයක්ම ලබා දී තියෙනව. වතුර, පොහොර, ඉඩම් තියෙනවා. පොහොර සහනාධාරයට විතරක් ආණ්ඩුව වසරකට රුපියල් මිලියන හතළිස් දාහක් වැය කරනවා.ඒ බෝග අලෙවි කිරීමට ආර්ථික මධ්‍යස්ථාන තියෙනවා. ඕනෑ අයකුට වගා කළ හැකියි. වී මිළදී ගත හැකියි. වී මෝල් පවත්වාගෙන යා හැකියි. පාරිභෝගිකයාටත් අද රුපියල් හතළිහටත් සහල් ගත හැකියි.සංවාද සටහන සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=ab1010036</link>
    <topic>එ.ජා.ප.යේ ප්‍රතිසංවිධානය ලබන දෙසැම්බරයේ</topic>
    <author>සංවාද සටහන සුමේධා නවරත්න</author>
    <content>එක්සත් ජාතික පක්ෂයේ මාධ්‍ය ප්‍රකාශක ගයන්ත කරුණාතිලකමොනවද අලුත් තොරතුරු?එ.ජා.ප.ය ඉදිරියේදී වීදි බහිනවා. මොකද ප්‍රජාතන්ත්‍රවාදය, මානව හිමිකම් ඉල්ලා සටන් කරන්න විපක්ෂයට සිදුවෙලා.18 වැනි සංශෝධනයෙන් පසුව ඇතිවී තිබෙන තත්ත්වය සැලකිල්ලට ගෙන එ.ජා.ප.ය රට වෙනුවෙන් පාරට බසිනවා.පක්ෂය වෙනුවෙන් පාරට බහින්නෙ කවදාද? මොකද එ.ජා.ප.යේ ම මන්ත්‍රීවරු චෝදනා කරන්නෙ එ.ජා.ප. නායකත්වය ඒකාධිපති නිසා පක්ෂයේ ප්‍රජාතන්ත්‍රවාදයක් නැති බවයි.පක්ෂයේ ප්‍රජාතන්ත්‍රවාදය තිබෙන නිසා තමයි මන්ත්‍රීවරුන්ට ඔය වගේ ඕනෑ දේවල් කියන්න හැකියාව තියෙන්නෙ. ප්‍රජාතන්ත්‍රවාදයක් නැතිනම් ඔහොම නිදහසේ කථාකරන්න බැහැනෙ.මෑත කාලීන ඉතිහාසයේ ඒ කියන්නෙ ලලිත් – ගාමිණී සටනින් පසු පක්ෂය අතැර ගිය කණ්ඩායම් කීපයක්ම ආණ්ඩුව සමඟ එකතු වුණා. එහෙම වුණේ පක්ෂයේ ප්‍රජාතන්ත්‍රවාදය තිබුණ නිසාද?ඔය හැම දෙනෙක්ම පක්ෂය අතැර ගියේ ඔවුන්ට ලැබුණ වරදාන හා වරප්‍රසාදවලටයි. පක්ෂයේ හැබෑ ප්‍රතිසංවිධානයක් අවශ්‍ය නම් පක්ෂය ඇතුළෙ ඉඳගෙන මේ අපි වගේ වැඩ කරන්න ඕනෙ.එහෙම නැතිව විවිධ වාසි - වරප්‍රසාදවලට පක්ෂය අතැර ආණ්ඩුවට එකතුවීම කොහොමටවත් යුක්ති සහගත වෙන්නෙ නැහැ.වසර ගණනාවක් තිස්සෙ මේ පිරිස් පක්ෂයේ ප්‍රජාතන්ත්‍රවාදය ප්‍රතිසංවිධානය ඉල්ලා සිටියා. ඒත් දිගින් දිගටම පක්ෂය පරාජය වූවා මිසක්, කිසිදු ප්‍රතිසංවිධානයක් හෝ සිදුවුණේ නැහැ. මෙවැනි තත්ත්වයක් යටතේ ඔවුන් වෙන මොනවා කරන්නද?පක්ෂයේ සැබෑ නැඟීටීමක් අපේක්ෂා කරන අය කවදාවත් පක්ෂය අතැර යන්නෙ නැහැ.මේ දෙසැම්බර් මාසයේ පක්ෂයේ මහා සම්මේලනය පැවැත්වෙනවා. එහිදී පක්ෂයේ ප්‍රතිසංවිධාන කටයුතු අනිවාර්යයෙන්ම සිදු කෙරෙනවා. ඒවා නොකෙරෙන්න හේතුවක් නැහැ.ඔවැනි ප්‍රතිසංවිධාන මහ සම්මේලන මඟින් සිදුවෙන බව මීට පෙර අවස්ථාවලත් පවසා තිබෙනවා. එහෙත් ඒ කිසිවක් සිදුවුණේ නැහැ. අතීත අත්දැකීම් සමඟ මේ ප්‍රතිසංවිධානය ගැන විශ්වාසයක් තියන්න පුළුවන් වේද?අපේ පාක්ෂිකයන්ට විශ්වාසයක් තිබෙනවා. අපි පක්ෂයේ ජයග්‍රහණය වෙනුවෙන් කටයුතුª කරනවා. පක්ෂ ව්‍යවස්ථාවේ තිබෙන ඇතැම් ගැටලුසහගත තැන් නිවැරැදි කරලා තව දුරටත් පක්ෂය ප්‍රජාතන්ත්‍රවාදී බවට පත් කරනවා.ඉදිරියේදී ජයග්‍රාහී මාවතකට පක්ෂය අනිවාර්යයෙන්ම ගමන් කරනවා. ඒක වළක්වන්න කාටවත් බැහැ.සංවාද සටහන සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=af1010036</link>
    <topic>දරුවන් ගැන මවුපියන් වඩාත් සැලකිලිමත් වෙන්න ඕනෑ</topic>
    <author>සාකච්ඡා කෙළේ රමණී සුබසිංහ</author>
    <content>ළමා සංවර්ධන හා කාන්තා කටයුතු ඇමැති තිස්ස කරල්ලියද්දදිනෙන් දින වාර්තාවන ළමා අපචාර හමුවේ ළමා සංවර්ධන හා කාන්තා කටයුතු අමාත්‍යාංශය හා ඒ යටතේ ඇති ආයතනවල කාර්යභාරය කෙසේ විය යුතු ද? එම කාර්යයන් නිසි අයුරින් සිදු වෙනවාද? යන කරුණු කෙරෙහි අද බොහෝ දෙනාගේ් අවධානය යොමු වී ඇත. මේ සම්බන්ධයෙන් කරුණු දැන ගැනීම උදෙසා ළමා සංවර්ධන හා කාන්තා කටයුතු ඇමැති තිස්සකරල්ලියද්ද මහතා සමඟ කළ සාකච්ඡාවකි.* ළමා අපචාර දිනෙන් දිනම වැඩිවෙනවා. මේ දරුවන් හෙට දවසේ රට බාර ගන්න ඉන්නේ. මෙසේ කායිකවත්, මානසිකවත් පීඩාවට ලක්වෙන දරුවන් ආරක්ෂා කරන්නට යම් ක්‍රම වේදයක් අමාත්‍යංශය මඟින් ක්‍රියාත්මක වෙනවද?ළමා අපචාර අද ඊයේ වර්ධනය වුණා කියන්න බැහැ. පසුගිය කාලයේ මාධ්‍ය මඟින් ප්‍රමුඛතාවයක් ලැබුණේ යුද්ධයට. ඒ නිසා මේ සිදුවීම් යටපත් වුණා. අමාත්‍යංශය මඟින් ‘1929’ නව දුරකථන අංකය හඳුන්වා දුන් පළමු දින තුනේ පමණක් පැමිණිලි 1800 ක් පමණ ලැබුණා. දරුවන්ට සිදුවන අපචාර පිළිබඳ පැය 24 පුරාම මේ දුරකථන අංකයට දැනුම් දෙන්න පුළුවන්. මේ පැමිණිලි විභාග කරන්න පොලිසියේ වෙනම අංශයක් ක්‍රියාත්මක වෙනවා. ඒ නිලධාරීන් ක්ෂණිකව ක්‍රියාත්මකවෙලා අදාළ පුද්ගලයන් නීතියේ රැහැනට හසු කරගන්නවා.* නීතියේ රැහැනට හසු වුණත් ළමා අපචාර සම්බන්ධ පුද්ගලයන්ට ලැබෙන දඬුවම් ප්‍රමාණවත් නැති බවටයි චෝදනා නැඟෙන්නේ.මේ සම්බන්ධ නීති රීති පණ මදි. තමන්ගේ ම දියණිය අතවරයට ලක්කරන පුද්ගලයින්ට පවා ලැබෙන දඬුවම් ප්‍රමාණවත් මදි. මේ අයට නීතියේ ඉහළම දඬුවම් ලබා දිය යුතුයි. අපි නිතරම කිව්වේ මේ තත්ත්වය වෙනස් කළොත් හොඳයි කියලා. ඒත් තවම අණපනත් සංශෝධනය වෙලා නෑ. අමාත්‍යංශ සම්බන්ධිකරණ රැස්වීමේ ප්‍රගති සමාලෝචනයේදී, දරුවන්ගේ ආරක්ෂාව වෙනුවෙන් අණ පනත් සකසන ලෙසත්, ඒ සඳහා තමන්ගේ සම්පූර්ණ සහයෝගය ලබාදෙන බවත් ජනාධිපතිතුමා දැනුම් දුන්නා. ඉදිරියේ දී මේ සම්බන්ධව පියවර ගැනෙනවා.* දරුවන් අතවරයට ලක්වෙන්නේ බොහෝ විට නොදැනුවත්කම නිසා. ඒ වගේ ම මවුපියන් ගේ නොසැලකිලිමත්කම නිසා.සම්පූර්ණ ඇත්ත. මවුපියන් වගේ ම දරුවනුත් සමාජය ගැන, වටපිටාව ගැන, තමන් ඇසුරු කරන මිනිසුන් ගේ හැසිරීම් රටාව ගැන පුළුල් අවබෝධයකින් සිටිය යුතු කාලයක්. තමන් ගේ ම නිවෙසේ හිටියත්, මහ මඟ ගියත් අවධානය ඉතාම වැදගත්. දරුවන් ආරක්ෂා කරගැනීමේ කාර්යයට රජයකට තනිවම උරදිය නොහැකියි. එය ජනාධිපතිතුමාට උතුරේ යුද්ධය ජය ගත්තාටත් වඩා අසීරු කාර්යයක්. ඒ සඳහා සමස්ත සමාජයේ ම උදව් ලැබිය යුතුයි. නැතිනම් මේ භයානක තත්ත්වයෙන් අපේ දරුවන් මුදා ගැනීම පහසු වන්නේ නැහැ.මේ සම්බන්ධව අපි උපදේශන වැඩමුළු, සම්මන්ත්‍රණ පවත්වා විශේෂයෙන් ග්‍රාමීය ජනතාව දැනුම්වත් කරනවා. පසුගිය දවසක හොරොව්පතාන ප්‍රදේශයේ යකඩ කැබලි එක් කරන පුද්ගලයෙක් අතින් කුඩා දැරියක් අතවරයට ලක් වුණා.දැරියගේ ම ගෙදරදී. අයියයි නංගියි ගෙදර නවතා අම්මයි තාත්තයි හේනට ගිහින්. දරුවන් ගේ ආරක්ෂාව ගැන මේ මවුපියන්ට නිවැරැදි දැනීමක් නෑ. තවමත් පැරැණි විදිහට හිතනවා. අද සමාජය විවෘතයි.ඉස්සර පාසල් ශිෂ්‍යයා ගේ මට්ටමින් අද පාසල් ශිෂ්‍යයා මනින්න බැහැ. පන්ති කාමරය වෙනස්. ගුරුවරයාත් වෙනස්. ගුරුවරයා සහ ගෝලයා අතර තිබුණු ගෞරවණීය තත්ත්වය අද නැහැ. දරුවන්ට කුඩු අලෙවි කළ ගුරුවරු ගැන පවා පසුගිය කාලයේ අසන්නට ලැබුණා. මේ යන ක්‍රමය සමාජයට, අපේ දරු පරපුරට විශාල හානියක්.මවුවරු විදේශ ගත වීමත් දරුවන් ගේ් රැකවරණයට විශාල බාධාවක්. මව ගේ සෙනෙහස අහිමි වුණු දරුවන් විශාල මානසික පීඩනයකට ලක්වෙනවා. මේ නිසා විදේශ ගත වීමට පෙර දරුවන් ගැන, ඔවුන් ගේ අනාගතය ගැන මේ අය සිතිය යුතුමයි.* කාන්තාවන් විදේශ ගත වෙන්නේ තමන් ගේ් ආර්ථිකය ගොඩනඟා ගැනීමේ අදහසින්, ගෙයක් දොරක් තනා දරුවන්ට හොඳ අධ්‍යාපනයක් ලබා දීමේ අදහසින්. අනෙක් අතට ගෘහ සේවය සඳහා යන කාන්තාවන් මාර්ගයෙන් අපේ රටට ඉහළ විදේශ විනිමයක් ලැබෙනවා නේද?වඩා වටින්නේ අපේ රටේ කාන්තාව ද විදේශ විනිමය ද? අරාබිකරයට ගිහින් හරි හම්බ කරගෙන එන මුදලට අන්තිමට මොකද වෙන්නේ. කී දෙනෙක් දියුණුවෙලා තියෙනවද? හුඟක් වෙලාවට වෙන්නේ පවුලයි, දරුවොයි විනාශ වෙන එකනේ. දරුවෙක් විනාශ වුණාට පස්සේ ඒ දරුවගේ අනාගතය ගොඩ නඟාගන්නේ කොහොමද? දරුවාට හොඳ අධ්‍යාපනයක් දෙන්න මුදල් පමණක් ප්‍රමාණවත් වන්නේ නැහැ.වඩාත් වටින්නේ මව ගේ රැකවරණයයි නිවැරැදි මඟ පෙන්වීමයි. මෙයයි ඇත්ත තත්ත්වය. මේ සඳහා විකල්පයක් ලෙස, කාන්තාවන්ට වැඩිහිටියන් රැක බලා ගැනීම, නවීන ගෘහ විදුලි උපකරණ භාවිතය ආදිය පිළිබඳ පුහුණු කිරීමේ වැඩ සටහනක් ක්‍රියාත්මක කරනවා. ඒ අනුව අපේම රටේ, අවශ්‍ය නිවෙස්වලට ඔවුන් ගේ සේවය ලබා දෙන්න පුළුවන්. මෙමගින් මසකට රුපියල් අටදහසක් වැනි මුදලක් උපයා ගන්නා කාන්තාවන් සිටිනවා. විදේශ ගත වෙනවාට වඩා මේ වැඩපිළිවෙළේ යම් ආරක්ෂාකාරී බවක් තිබෙනවා. දරුවන්ටත් අම්මගේ ආදරයත් රැකවරණයත් ලැබෙනවා.* ළමා අපචාර සම්බන්ධව නඩු ඇසීමේ දි අසාධාරණයට ලක්වන්නේ බොහෝ වෙලාවට අතවරයට ලක් වූ දරුවන්මයි. වරක් කායිකව, මානසිකව පීඩාවට පත්වුණු දරුවන් උසාවියේ දී නැවතත් මානසික පීඩාවට පත්වෙනවා. නීතිඥයන් අහන ප්‍රශ්නවලින් ළමයා තවත් අසරණ වන අවස්ථා තිබෙනවා. ඊට විසඳුමක් නැද්ද?එහෙම තත්ත්වයක් තිබුණා තමයි. මේ සම්බන්ධව නඩු විභාග කිරීමට දැන් ළමා උසාවි වෙනම තිබෙනවා. එහි දී නඩු ඇහෙන්නේ දරුවා පීඩනයට පත් නොවෙන ලෙසට. වරක් අදාළ තොරතුරු ලබාගත් පසු නඩුව ඇසීමට දරුවා නැවත කැඳවීමක් කෙරෙන්නෙත් නෑ.විවිධ වැරැදි ක්‍රියාවන්වල නිරතවන දරුවන් පවා බොහෝ විට හිරේ විලංගුවේ නොදමා නිවෙසේ රඳවාගෙනම යහපත් දරුවෙක් කර ගැනීමට අදාළ මවුපියන් දැනුවත් කරනවා. එය තමන් ගේ ම නිවාස අඩස්සියේ තබා ගැනීමක් වගේ. අපගේ නිලධාරියෙක් එය අධීක්ෂණය කරනවා. අවශ්‍ය උපදෙස් ලබා දෙනවා. මෙය පුළුල් සමාජ කාර්යයක්. තවත් කාර්යයන් රැසක් සම්පූර්ණ කර ගැනීමට තිබෙනවා.* දරුවන් වෙනුවෙන් වෙන්වුණු තවත් දිනයක් ගෙවිල ගියා. වසරකට දවසක්, මාසයකට දෙකකට වතාවක් පමණක් දරුවන් ගැන අවධානය යොමු කිරීම ප්‍රමාණවත් ද? ඔවුන් ගේ අනාගතය සුරක්ෂිත කිරීම වෙනුවෙන් අමාත්‍යාංශයෙන් අලුත් වැඩපිළිවෙළක් නැද්ද?දරුවන්ගේ හෙට දවස වෙනුවෙන් පැහැදිලිවම අපේ ඉලක්කයන් තිබෙනවා. එය දවසකින් දෙකකින් සපුරා ගත නොහැකියි. මහ පාරක්, පාලමක්, ගොඩනැඟිල්ලක් හදනවා වගේ මේ කාර්යය කෙටි කාලයකින් කරන්න බැහැ.අවුරුදු විස්සක් විසි පහක් ඉලක්ක කරමින් අපි නව වැඩපිළිවෙළක් ක්‍රියාත්මක කරනවා. විශේෂයෙන් දරුවන් ගේ මුල් ළමා විය සංවර්ධනය පිළිබඳව. ඒ අනුව ළදරු පාසල් අධ්‍යාපනය ක්‍රමවත් කිරීමට කටයුතු කරනවා. පෙර පාසල් ගුරුවරියට නිවැරැදි පුහුණුවක් ලබාදීම, දරුවාට හොඳ පරිසරයක් නිර්මාණය කර දීම, ළදරු පාසලෙන් ගෙදරට යන දරුවා ජීවත්වන පරිසරය, ඔහුට ලැබෙන රැකවරණය පිළිබඳ සොයා බැලීම ඇතුලු විවිධ කාර්යයන් රැසක් මෙහිදී ක්‍රියාත්මක කැරෙනවා. මෙය ඉතා පුළුල් වැඩ සටහනක්. දරුවන් විවිධ පුද්ගලයින් ගේ අතවරයට ලක්වීම දැන් මේ සමාජයම වෙලා ගත් ප්‍රශ්නයක් වෙලා. දරුවා ඉපදුණ දවසේ සිටම වැඩිහිටියෙක් වනතුරුම නිසි රැකවරණයක් ලබාදිය යුතුම වෙනවා. ඒ සඳහා මඟ පෙන්වීම් ඉදිරියේ දී අඛණ්ඩව පවත්වා ගෙන යාමට කටයුතු කරනවා. රටේ ආර්ථික සංවර්ධනයත් සමඟම ජනතාවට ගෞරවණීයව ජීවත් වන්නට වැඩපිළිවෙළක් සකසනවා.* යුද්ධ කාලයේ විශේෂයෙන් උතුරේ දරුවන් මවුපියන්ගෙන් දුරස් වුණා. ඒ දරුවන් ගේ අනාගතය උදෙසා ගත් ක්‍රියාමාර්ග මොනවාද?අපි උතුරේ දරුවන් වෙනුවෙන් පෙර පාසල් රැසක් ආරම්භ කළා. ඒ සඳහා ගුරුවරු පුහුණු කළා. ඉර්‍ණඉ ගම්මානයේ දරුවන් 286 ක් සිටියා. එයින් දෙසීය හය දෙනකුට මවුපියන් සොයා දුන්නා. තව 83 යි ඉන්නේ. අපිට මේ ගමන යන්න වෙලා තියෙන්නේ ක්‍රමක්‍රමයෙන්. මේ අමාත්‍යාංශය ප්‍රායෝගික වැඩසටහන් සඳහා මුල ඉඳලම පරිවර්තනය විය යුතුයි.ඒ සඳහා මානව සම්පත, ප්‍රතිපාදන අවශ්‍යයි. ඉදිරියේ දී මේ කටයුතු සාර්ථක වෙනවා. දැනටත් නිහඬව වැඩ කොටස් රාශියක් ඉටු කෙරෙනවා. මම මේ අමාත්‍යංශය බාර ගත්තේ ඉතා මෑතක. අනාගතයේ දරුවන්ට හොඳ කාලයක් උදා කරන්න බලාපොරොත්තු වෙනවා.* මහ මඟ, දුම්රියේ, බස් රියේ යාචක දරුවන් සිඟමන් යදිනවා. මේ දරුවෝ ලොකු මහත් වුණාම එක්කෝ සොරකමට පෙළඹෙනවා. විවිධ අකටයුතුකම් කරනවා. ගැහැනු දරුවන් ගේ තත්ත්වය වඩාත් ශෝචනීයයි. මේ දරුවන් ගේ හෙට දවස වෙනුවෙන් මොනවද කරන්නේ.මෙය අමාත්‍යංශයට තනිවම කළ හැකි දෙයක් නොවෙයි. මේ පිරිස් ඉවත් කරන්නේ කොතැනට ද කියන ප්‍රශ්නෙ තියෙනවා. මොනදේ කළත් කූඩැල්ලා මෙට්ටෙ තියන්න බෑ වගේ ආයෙත් සි¼ඟමනට ම එනවා. ඒ තත්ත්වයෙන් ඈත්වෙන්න කැමැති නෑ. වැඩක් කරල ජීවත් වෙන්න කැමති නෑ.මේ අය හොඳ පරිසරයකට දාන්න ඕන. දුර පළාත්වල පදිංචි කර කෘෂිකර්මාන්තයෙන් ජීවත් වෙන්න ක්‍රමයක් සකසා දිය යුතුයි. කොටින් ම හම්බ කරගෙන කන්න හුරු කළ යුතුයි. එයත් දවසකින් දෙකකින් කළ නොහැකි දෙයක්. ඉදිරියේ දී මේ පිළිබඳ යෝජනා ඉදිරිපත් කරනවා.* මවුපිය රැකවරණය නැතිව ළමා නිවාසවලට යැවෙන දරුවන් පවා විවිධ අතවරයන්ට ලක්වෙන අවස්ථා තිබුණා.මේ ආයතන කාලයක් අයාලේ තිබුණේ. ළමා නිවාස බොහොමයක් පාලනය වන්නේ පළාත් සභාවලින්. මධ්‍යම ආණ්ඩුවෙන් පාලනය වන ළමා නිවාස අඩුයි. ළමා රක්ෂණ අධිකාරියෙන් දැන් ඍජුවම මේ පිළිබඳව සොයා බලනවා. මේ දරුවන් ගේ ආරක්ෂාව පිළිබඳ නිරන්තරයෙන් ම සෙවිල්ලෙන් පසුවෙනවා. මින් ඉදිරියට එවැනි අයථා ක්‍රියාවන් සිදුවෙන එකක් නැහැ.සාකච්ඡා කෙළේ රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=af1010031</link>
    <topic>නව නිර්මාණකරුවන්ට අතහිත දීම අපේ අරමුණයි</topic>
    <author>සුභාෂිණී ජයරත්න</author>
    <content>තාක්ෂණ හා පර්යේෂණ අමාත්‍ය මහාචාර්ය තිස්ස විතාරණරටක් සංවර්ධනය වීමට නම් සුදුසු තාක්‍ෂණය ඒ රටේ නිෂ්පාදන ක්‍රියාවලියට දායක කරගත යුතුය.ඒ සඳහා පර්යේෂණ කළ යුතුය. ජනතාවට, නිෂ්පාදකයින්ට විෂමතාවකින් තොවර තාක්‍ෂණය, දැනුම, අවබෝධය ගලා යා යුතුය. නව නිර්මාණකරුවන් බිහිවන්නටත්, ඔවුන්ගේ නිපැයුම්, නිමැවුම් ලොවට කියන්නටත් හැකිවන්නේ රටවල් අතර දැනුම හුවමාරුවීම මතය. මේ සියල්ල ඉටු කිරීම සඳහා තාක්‍ෂණ හා පර්යේෂණ අමාත්‍යංශයට ඇත්තේ විශාල වගකීමකි. ඒ වගකීම ඔවුන් ඉටු කරන්නේ කෙසේද? නිෂ්පාදනවලට අවශ්‍ය සහයෝගය ඔවුන්ගෙන් ජනතාවට ලැබී තිබේද යන්න පිළිබඳ වූ මහජන ගැටලු “ඇමතිතුමනි මේ අහන්න” විශේෂාංගය ඔස්සේ අප ඉදිරිපත් කරන්නේ තාක්‍ෂණ හා පර්යේෂණ අමාත්‍ය මහාචාර්ය තිස්ස විතාරණ මහතාටයි.දොම්පේ - එච්.සී.සී. කුමාරසිංහඔබ විසින් අරඹන ලද විදාතා සම්පත් මධ්‍යස්ථානයෙන් තාක්‍ෂණික උපදෙස් ලබාගෙන වැඩිදියුණු කළ අපගේ කොහු ආශි‍්‍රත නිෂ්පාදන සඳහා ඉතා හොඳ වෙළෙඳ පොළක් තිබුණද අපට ඇති විශාලතම ගැටලුව නිෂ්පාදන අමුද්‍රව්‍ය වන සුදු කොහු දොම්පේ ප්‍රදේයේ නොමැති වීමයි. දැනටත් මා හලාවත වැනි දුර බැහැර ප්‍රදේශවලින් ඒවා ගෙන එන නිසා ප්‍රවාහන වියදම අධික වී තිබේ. පහසුවෙන් සුදු කොහු ලබා ගැනීමට ක්‍රමයක් මධ්‍යස්ථාන හරහා ලබා දෙන්න.අපි විදාතා මධ්‍යස්ථාන වැඩපිළිවෙළ අරඹා දැනට අවුරුදු පහකටත් අඩුයි. 27 වැනිදා අපි එහි 260 වැනි මධ්‍යස්ථානය හිරියාල, ගනේවත්තේ, හිරිපිටිය නගරයේ ඇරඹුවා. ඒ මඟින් අපට ඔබ වෙනුවෙන් තාක්‍ෂණික දැනුම සහ පහසුකම් ලබාදිය හැකියි. නමුත් එකවරම සුදු කොහු ලබාදිය හැකිද යන්න කීමට අපහසුයි.වඩාත්ම පහසුවෙන් කළ හැකි කාර්යය ඔබට ළඟම විදාතා මධ්‍යස්ථානය වෙත ගොස් එහි උපාධිධාරියාට කරුණු කියා විදාතා ජාලය ඔස්සේ පණිවිඩ ලබාදී ඔබට ළඟම සුදු කොහු සැපයුම් මධ්‍යස්ථානයක් සොයා ගැනීමයි. එයට ඔබට ගත වන්නේ විනාඩි කිහිපයක් පමණයි. කළුතර ඉංගිරියේ කොස් දෙල් විජලනය කර පිටරට යවන කාන්තාවකට අවශ්‍ය අමුද්‍රව්‍ය විශාල වශයෙන් සොයා ගත නොහැකිව තිබියදී අපේ මධ්‍යස්ථානය මඟින් ඒ සැපයුම් සම්බන්ධ කර දුන්නා. ඒ වගේ ඔබටත් උදව් කළ හැකියි.කිරිඳිවෙල – නිමල් රංජිත්අප විසින් කරගෙන යනු ලබන යෝගට් කර්මාන්තයට වෙළෙඳ පොළේ නමගිය යෝගට් වර්ග සමඟ තරග කිරීම අපහසු වී තිබේ. අප යොදා ගන්නේ මූලික තාක්‍ෂණය වන අතර කල්තබා ගැනීමේ කාරක යොදන්නේ නැත. ඒ නිසා කල් තබාගත හැක්කේ දින 15 ක් පමණි. ජනපි‍්‍රය යෝගට් වර්ග මාසයක් පමණ කල් තබා ගත හැකිය.අපගේ ගැටලුව මාසේ වැඩි කාලයක් කල් තබා ගත හැකි ද්‍රව්‍යයක් යොදා ගැනීමට තාක්‍ෂණික ක්‍රමවේදයක් තිබේද යන්නයි.අපි මේ වනවිට විදාතා මධ්‍යස්ථාන මඟින් තාක්‍ෂණය දියුණු කරන ආයතනවල රැඳී තිබුණු තාක්‍ෂණික ක්‍රමවේද 138 ක් ජනපි‍්‍රය කරවීමට කටයුතු යොදවමින් සිටින්නේ. එය විවිධ ක්‍ෂේත්‍රවලින් සමන්විතයි. ආහාර, ලී භාණ්ඩ, සිමෙන්ති නිෂ්පාදන, විදුලි, විද්‍යුත්, ඉලෙක්ට්‍රොනික උපකරණ ඇතුළු සියලුම ක්‍ෂේත්‍රවල ඒ ක්‍රමවේද එළිදක්වා තිබෙනවා.ඒ නිසා ඔබේ ගැටලුවක් අපේ දත්ත ක්‍රියාකරුවන් සමඟ සම්බන්ධතා පවත්වා ගන්නේ නම් ඔබේ ප්‍රදේශයේ පවතින ස්වාභාවික සම්පත් ගැන මෙන්ම ඔබේ නිෂ්පාදන පිළිබඳ අවබෝධය ලබාගෙන එයට ඔබින තාක්‍ෂණය සහිත ආයතන වෙත ඔබ සම්බන්ධ කර දී පුහුණු පාඨමාලා සඳහා සහභාගී කරවීමට කටයුතු කර දිය හැකියි. ඔබේ ගැටලුවට මා සිතන්නේ කර්මාන්ත තාක්‍ෂණ ආයතනය (ITI)මඟින් විසඳුමක් ලබාගත හැකි වෙයි. අපේ නිලධාරියා හමුවන්න.රදාවාන – යමුණා පුෂ්පා රංජනීහතු කර්මාන්තයේ යෙදෙන මට ඇති විශාලතම ගැටලුවක් වන්නේ රත්මලාන, අඹේපුස්ස හා ගන්නෝරුව බීජ නිකුත් කිරීමේ මධ්‍යස්ථානවලින් පමණක් බීජ ලබාගත හැකි වීමත්, එය ඉතා දුර බැහැරවීමත් නිසා සෑම මසකට වරක් බීජ ලබා ගැනීමට සිදුවීමය. ඒවා කල් පවතින්නේ ද දින 15 ක් පමණි. මේ ගැටලුව නිරාකරණය සඳහා විදානා සම්පත් මධ්‍යස්ථානය මඟින් හතු බීජ ගබඩා කර අපට අවශ්‍ය විටෙක සහනදායි මිලට ලබා ගැනීමට ඉඩ ලබාදිය හැකිද?මේ සඳහා අපට සිදුවනවා ගබඩා කරන ක්‍රම සම්පාදනය කරන්න. එය සොයා බැලිය යුතුයි. බීජ අලෙවිකරණ මධ්‍යස්ථාන සමඟ කතා කරන්න සිදුවෙනවා. මෙය විධිමත් අයුරින් කළහැකි දැයි සොයා බලන්නම්.අපට තිබෙන ලොකුම ප්‍රශ්නය තමයි මෙතෙක් මධ්‍යස්ථානයකට වාර්ෂිකව ලබා දුන් රුපියල් 50,000/= මුදල රුපියල් 10,000/= දක්වා කප්පාදු කිරීම. ඒ මුදල තවදුරටත් කප්පාදු කිරීමට යෝජනා මතුව තිබෙනවා. ඒ අභියෝගය හමුවේ තමයි අපට මේවා කරන්න වී තිබෙන්නේ. නමුත් කෙසේ හෝ ක්‍රමවේදයක් සලසන්න බලන්නම්.කිරිදිවෙල - ජේ. ඩබ්ලිව් දීපිකා / ඒ. රත්නසිරිහතු කර්මාන්තය සඳහා යොදා ගන්නා මුතුබෙලි බිම්මල් බීජ නැමැති දිලීරය සම්බන්ධව අපට විශාල ගැටලු මතුව ඇත. ගොවියන් අතර දිලීරය ජනපි‍්‍රය වුවද ඒ සමඟ වෙනත් දිලීර පැමිණීම නිසා වගාව මුළුමනින්ම විනාශ වේ. එවිට අපේ අලෙවියට ද එය ඍජුවම බලපායි. ඒ නිසා කෘෂි බීජ අලෙවි මධ්‍යස්ථානවලින් බෙදා හරින මුතුබෙලි බිම්මල් බීජ ප්‍රමිතියෙන් යුතු ඒවා බවට තත්ත්ව සහතිකයක් ලබා දී නිවැරැදිව දිලීරය ලබාදීමට කටයුතු කළ හැකිද?විදාතා මධ්‍යස්ථානයේ උපාධිධාරීන්ට ඔබේ ගැටලුව ඉදිරිපත් කරන්න. මට තේරෙන ආකාරයට ඔබ බාල බීජ ලබා ගන්නවා විය හැකියි. එවිට ඒවායේ අනෙකුත් අනවශ්‍ය බීජ මිශ්‍ර වී තිබෙන්න පුළුවන්. කොහොම වුණත් මේ ප්‍රශ්නය කෘෂිකර්ම දෙපාර්තමේන්තුවට අයිති කාර්යයක්. එවැනි මිශ්‍රබීජ ලබා දෙනවා නම් ඒවා තහනම් කිරීමට හෝ ප්‍රමිති සහතිකයක් නිකුත් කිරීමට ඔවුන් කටයුතු කළ යුතුයි.ඉහළ ලුණුගම – අරුණ සුරවීරනර්ඩ් ආයතනයේ තාක්‍ෂණය ලබාගෙන සිමෙන්ති බ්ලොක් ගල් නිෂ්පාදනයේ යෙදෙන මට ඒවා අලෙවිකර ගැනීමේදී ඇති විශාල ගැටලුව ගැණුම්කරුවන් ඒවායේ තත්ත්වය, ශක්තිය, කල්පැවැත්ම ගැන විමසීමයි. අපට අපේ නිෂ්පාදන සඳහා ප්‍රමිති සහතිකයක් ලබාදිය හැකි නම් පහසුවෙන් අලෙවිකරගත හැකිය.ඔබ නර්ඩ් ආයතනයේ පුහුණුව ලැබූ කෙනෙක්ද නැතහොත් එහි තාක්‍ෂණය පමණක් යොදා ගන්නවාද යන්න පිළිබඳ පැහැදිලි නැහැ. යම් හෙයකින් ඔබ පුහුණුව ලබා ඇත්තෙක් නම් ඒ ආයතනය සමඟ සම්බන්ධ වී ප්‍රමිති සහතිකයක් ලබා ගැනීමට අවශ්‍ය කටයුතු සලසා දෙන්නට අපට බැරිකමක් නැහැ. ඔවුන්ගෙන් තාක්‍ෂණික දැනුම ලබාගන්න අය පිළිබඳව හා ඔවුන්ගේ භාණ්ඩවල තත්ත්වය පිළිබඳව ඒ ආයතනයට වගකීමක් තිබෙනවා. ඒ නිසා අපට පුළුවන් අපේ මධ්‍යස්ථාන ඔස්සේ ඔබට ඒ පහසුකම් සලසා දෙන්න.දොම්පේ - දිමුතු ප්‍රදීප්සහල් ආශි‍්‍රත බේකරි කර්මාන්තයේ යෙදෙන අප හට කර්මාන්තය වැඩි දියුණු කර ගැනීම සඳහා ණය මුදලක් ලබා ගැනීමට අවශ්‍යව ඇත. අපට අමාත්‍යංශයෙන් එවැනි ක්‍රමවේදයක් සකසා දිය හැකිද?දැනට අමාත්‍යංශය මහජන බැංකුව සමඟ එක්ව පහසු ණය ලබාදීමේ ක්‍රමයක් ක්‍රියාත්මක කරනවා. සාමාන්‍යයෙන් සියයට 12 ක පමණ අඩු පොළියට රුපියල් 50,000/= සිට මුදල් ලබාගත හැකියි. ඊට වැඩි මුදලක් අවශ්‍ය නම් පොළියත් ටිකක් වැඩි වෙනවා. මේ සඳහා ඔබ ඔබේ ප්‍රදේශයේ විදාතා සම්පත් මධ්‍යස්ථානය හා සම්බන්ධ වූවෙක් නම් එය ලබා ගත හැකියි.මීට අමතරව ‘සවිදාන’ බැංකුව නමින් අපි ගම්පහ දිස්ත්‍රික්කයේ ග්‍රාමීය බැංකු ක්‍රමයක් සකස් කර තිබෙනවා. එය ශක්තිමත් වූ විට ඇපකරුවන් නොමැතිවම රුපියල් 5000/= සිට ලක්‍ෂ 2 දක්වා ණය ලබාගන්න පුළුවන් වෙයි.මැදවච්චිය – ඉන්දිකා නිල්මිණි මුණසිංහප්‍රාදේශීය වෙළෙඳපොළේ මහා පරිමාන නිෂ්පාදකයින්ගේ භාණ්ඩ අලෙවිය සඳහා වෙළෙඳසල්වල වැඩි අවස්ථාවක් ලබාදීම නිසා අපේ නිෂ්පාදන විශාල වශයෙන් ගැටලුවලට මුහුණ දී තිබෙනවා. මෙය වළක්වා ගන්නට මැදිහත් වන්න. ඉන්ක්‍යුබේටරයක් ලබා ගන්නට උදව් කරන්න.අප රජයේ භාණ්ඩාගාරයෙන් වැඩිපුර ප්‍රතිපාදන ලබා ගැනීම සඳහා කටයුතු කරනවා. මීට පෙර මා පැවසුවා සේම අපේ මධ්‍යස්ථානවලට ලබා දෙන ප්‍රතිපාදන තවත් අඩු කරන්නට විවිධ කතාබහ ඇති වී තිබෙනවා. ඒ අභියෝගය හමුවේ වුවත් ඔබට යම් සහයක් ලබාදිය හැකි අයුරින් කටයුතු කරන්න අප උත්සාහ කරනවා.ඔබ ප්‍රාදේශීය වෙළෙඳපොළේ තරගකාරිත්වය ගැන එසේ කියූවත්, අප සමඟ එක්වූ සමහර අය අද අන්තර්ජාතික වෙළෙඳ පොළ පවා අභිබවමින් සිටින්නේ. මේ මොහොත වන විට විදාතා මධ්‍යස්ථානවලින් බිහිවූ 12 දෙනෙකුට අන්තර්ජාතික වෙළෙඳ පොළ ජය ගන්නට හැකි වී තිබෙනවා. සුපිරි වෙළෙඳසැල් ජාලයට 140 දෙනකු පමණ භාණ්ඩ සපයනවා. 60ක් පමණ සුපිරි හෝටල් සහ අනෙක් සුපිරි ස්ථානවලට තම නිෂ්පාදන ලබා දෙනවා. මේ අයගෙන් සමහරු කලින් සමෘද්ධිලාභීන්. ඔවුන් සමඟ අප ජනාධිපතිතුමා හමු වූ විට කීවේ ඔවුන්ගේ සමෘද්ධිය උදාවී ඇති නිසා සමෘද්ධිපත ආපසු බාරදීමට සූදානම් බවයි.ඇටවීරගොල්ලෑව - ප්‍රභා සමන්මලීබතික් කර්මාන්තය සඳහා රෙදි සහ ඩයි වර්ග මිලදී ගැනීමට අපහසුයි. එබැවින් සහන මිලට ඒවා ලබාදිය හැකිද?මගේ නිෂ්පාදන සඳහා දේශීය හා විදේශීය වෙළෙඳ පොළ හඳුන්වා දිය හැකිද?ඔබටත් කියන්නට ඇත්තේ ළඟම ඇති අපේ විදාතා මධ්‍යස්ථානයේ උපාධිධාරී නිලධාරියා හමුවන ලෙසයි. එමෙන්ම ඉහත ඉන්දිකා මුණසිංහට ලබාදුන් පිළිතුරු ද බලන්න.මැදවච්චියේ ජූඩ් වාස්යෝගට් හා අයිස්ක්‍රීම් කර්මාන්තයේ ඇසුරුම් ද්‍රව්‍ය එනම්, යෝගට් කප් ආදිය මිලෙන් ඉතාම ඉහළය. ඒවා 1000ත් 1500ක් පමණ ලබා ගැනීමේදී වෙළෙඳ හිමියන් සහන මිලක් සපයන්නේ නැත. එබැවින් සහන මිල යටතේ නිෂ්පාදන අමුද්‍රව්‍ය ලබා ගැනීමට ක්‍රමවේදයක් ඔබතුමාගේ මැදිහත්වීමෙන් ලබා දෙන්න.මගේ ප්‍රතිපත්තිය මම නැමැති පුද්ගලයා වටේ ජනතාව රැස්කර මගේ දුරකථන ඇමතුමකින් ඒ කටයුත්ත කරදුන්නාය කියන මමත්වයේ සංකල්පය නොවේ. මම මේ අමාත්‍යාංශයේ හෝ වෙනත් තැනෙක නැති විට ඒවා සිදුවන්නේ කොහොමද? අපි ක්‍රමවේදය සකසා තිබෙනවා. එය මම එතැන හිටියත් නැතත් වෙන කෙනෙකුට කරගෙන යා හැකි අයුරින් සකසන්නේ. රටේ විය යුත්තේ ද එය බවයි මා විශ්වාස කරන්නේ. එනිසා අපි විදාතා සම්පත් මධ්‍යස්ථාන රට පුරා බිහි කරමින් යනවා.ඔබ විදාතා නිලධාරියකු හමුවී ව්‍යවසායකයින් කිහිප දෙනකුට තොග වශයෙන් අවශ්‍ය ද්‍රව්‍ය ලබාගත හැකි ක්‍රමයක් සලස්වා ගන්න. ඒ සඳහා මම ඒ නිලධාරීන්ට ඉක්මනින්ම උපදෙස් දෙන්නම්. සුපිරි වෙළෙඳසල් සඳහා ඔබ නිෂ්පාදන සපයනවා නම් ඒවා දිගින් දිගටම අඛණ්ඩව සැපයිය යුතු නිසා කිහිපදෙනකු එකතු කරගෙන පොකුරු ක්‍රමයට (Cluster) භාණ්ඩ තොග ලබා ගන්නට යම් පහසුකම්, උපදෙස් ලබා දිය හැකියි.මැදවච්චිය - සුජානි සුගතපාලඅපේ නිෂ්පාදන වෙළෙඳපොළට රැගෙන යාමේදී ප්‍රවාහන දුෂ්කරතා නිසා බසයෙන් හෝ බයිසිකලයෙන් ඒවා රැගෙන යාමට සිදු වේ. එවිට ඒවායේ ගුණාත්මක බවට ද ගැටලු ඇතිවේ. එනිසා සහන ණය පදනම මත හෝ කුඩා වාහනයක් ලබා ගැනීමට කටයුතු සැලසිය හැකිද?අපට හැකියාව තිබෙන්නේ ඔබේ නිෂ්පාදන ගැටලු සඳහා අවශ්‍ය තාක්ෂණය, තාක්ෂණික මෙවලම් ආදිය ලබාදීමට පමණයි. ඒ හැර මෙවැනි අවශ්‍යතාවලදී බැංකු ණය පහසුකම් හෝ මා සිතන හැටියට කුඩා කර්මාන්ත අමාත්‍යාංශය වැනි ආයතනවලින් විමසීම සුදුසුයි.කැකිරාව - ඒ.කුමාරඅලුත් තාක්ෂණ ක්‍රමවලට යෑම සඳහා නැනෝ නමින් ක්‍රමවේදයක් සකසා තිබෙනවා. ඒ පිළිබඳව අපේ රටේ ජනතාවට දැනුම ලබා ගන්නට හැකි ක්‍රමයක් තිබෙනවාද? සියලුම අලුත් තාක්ෂණ ක්‍රම කොළඹටම සීමා වෙනවා වගේ මේ ක්‍රමයත් අපේ ගම්වල ළමයින්ට දැනගන්නට කොළඹට එන්න සිදුවෙයිද?යටත් විජිත යුගයේ අපි අමුද්‍රව්‍ය වැඩිවශයෙන් අපනයනය කරන රටක් ලෙස දුප්පත්ව සිටියා. නිදහසින් පසු අපි පහළ තාක්ෂණ ක්‍රම යොදවමින් තරමක වටිනාකමක් ඒවාට එකතු කළා. නමුත් ඇතිකළ කර්මාන්තවලින් අපේ ආදායම නිසි ලෙස වැඩිදියුණු වුණේ නැහැ. නමුත් අපට ඉහළ තාක්ෂණය යොදවන්න පුළුවන් නම් ඉහළ වටිනාකමක් ලබාදිය හැකියි. අපේ රටේ අපනයනයන්ගෙන් සියයට 1.5 පමණයි ඉහළ තාක්ෂණය යොදා නිපදවන්නේ. නමුත් තායිලන්තය සියයට 27ට ජපානය සියයට 85ට වැඩිය තම නිෂ්පාදනවලට ඉහළම තාක්ෂණය යොදවනවා. ඒ නිසා ඒ භාණ්ඩ ලෝක වෙළෙඳ පොළ අල්ලාගෙන තිබෙනවා. ඒ රටවල් පොහොසත් වුණේ එහෙමයි. අපත් ඒ ගමන යෑම අත්‍යවශ්‍යයි.ලෝකයේ අද මතුවන තාක්ෂණික රැල්ල නිනිති නැත්නම් නැනෝ තාක්ෂණය මත පදනම් වනවා. ඒ තාක්ෂණයේ නායකයෙක් වී අපේ නිෂ්පාදනවලට වැඩි වටිනාකමක් ලබාදීමට නම් අපිත් ඒ සඳහා සූදානම් විය යුතුයි. අපත් කාර්මික රටක් වීමෙන් තමයි දුප්පත්කම තුරන් කරන්නට පුළුවන් වන්නේ. එය කොළඹින් පමණක් කළ හැකි දෙයක් නොවේ. ඒ නිසා කොළඹට සීමා නොවී විදාතා සම්පත් මධ්‍යස්ථාන ඔස්සේ ගමටත් නැනෝ තාක්ෂණය ලබාදීමයි අපේ බලාපොරොත්තුව.කටුවෙල පාර – රුවිනි තිලංකාමගේ කෙසෙල් කොළ ආශ්‍රිත නිෂ්පාදන සඳහා ස්ථිර වෙළෙඳ පොළක් මේ ප්‍රදේශයේ සොයාගන්නට බැහැ. එනිසා මගේ නිර්මාණවලට දේශීය හෝ විදේශීය ස්ථිර වෙළෙඳ පොළක් ලබාදිය හැකිද?අපට රටක් ලෙස ආර්ථිකය වර්ධනය කරන්න සිදුව ඇත්තේ තරගකාරී වෙළෙඳ පොළකයි. වෙළෙඳ පොළේ අලෙවිකරණ භාණ්ඩ පිටරටින් ගලාගෙන එද්දී අපේ නිෂ්පාසන ඒ තරගය ජයගත යුතුව තිබෙනවා. නැත්නම් ව්‍යාපාර කඩා වැටෙනවා. මඟනැඟුමෙන් පාරවල් හැදුවට ඉබේම ගැමි ආර්ථිකය වර්ධනය වන්නේ නැහැ. ආදායම් උපදවන කර්මාන්ත බිහිවිය යුතුයි. ගමේ ඇති ස්වාභාවික සම්පත් හඳුනාගෙන ඒවායින් කර්මාන්ත දියුණු කළ හැකි ආකාරය හඳුනාගෙන කටයුතු කළ යුතුයි.ගමට තාක්ෂණය ගෙන යා යුතුයි. ඒ සංකල්පයේ සිට කටයුතු කරන අප ඔබට ද කළ හැකි යම් සහයක් වෙතොත් ලබාදෙන්න සූදානම්. මා පෙර කීවා සේ අපේ අය අන්තර්ජාතික වෙළෙඳපොළ පවා ජයගෙන තිබෙනවා. ඔබේ නිෂ්පාදනත් ඉහළ මට්ටමින් කරනවා නම් ඒ සඳහා වෙළෙඳ පොළක් තනාගැනීම අපහසු වන එකක් නැහැ. ඔබට ඒ සඳහා ප්‍රමිතියක් ලබා ගත යුතු නම් අප නිරන්තර ප්‍රමිති ආයතනය මඟින් පවත්වන වැඩමුළුවලට සහභාගි වී ගුණාත්මක බව ඉහළ දැමීමට අවශ්‍ය තාක්ෂණය ඔස්සේ නිෂ්පාදනවල තත්ත්වය උසස් මට්ටමකට ගෙන ආ හැකියි.ඔබ මෙන්ම තවත් අය සිටිනවා සම්ප්‍රදායික නිෂ්පාදනවල යෙදෙන. ඒ අයගේ නිෂ්පාදනවලටත් තත්ත්ව සහතිකයක් දෙන්නේ මේ අමාත්‍යාංශය ඔස්සේයි.සමහර නව නිර්මාණකරුවන්, විද්‍යාඥයන් අතින් නිර්මාණ බිහි වුණාම ඒවා සභාවකට ඉදිරිපත් කර එහෙමම නිහඬ වෙනවා. නමුත් අප ඒවා ජනතාවට ප්‍රයෝජනවත් වන අයුරින් භාවිත කළ හැකි මට්ටමට ජනප්‍රිය කිරීමේ කටයුතු කර එය ආර්ථිකයේ කොටසක් බවට පත් කිරීමේ වැඩපිළිවෙළක නිරත වෙනවා. අපේ දත්ත ක්‍රියාකරුවන් ඒ ඒ ප්‍රදේශවල ස්වාභාවික සම්පත් අනුව කළ හැකි නිෂ්පාදන සොයා බලා ඒවාට අවශ්‍ය තාක්ෂණය ලබාදෙන ආයතන සම්බන්ධ කර පුහුණු පාඨමාලා පවත්වනවා.මේ සියල්ල කීවේ ඔබත් විදාතා මධ්‍යස්ථානයකට සම්බන්ධ වී ඒ නිලධාරීන්ගේ සහය ලබා ගත යුතු නිසයි. එවිට ඔබටත් අවශ්‍ය මඟ හෙළිකර දෙන්නට ඔවුන් කටයුතුª කරයි.සුභාෂිණී ජයරත්නඅරුණි මුතුමලීමහජන නියෝජිතයෙකු වෙත මෙතෙක් ඔබට ඉදිරිපත් කරන්නට නොහැකි වූ ගැටලු ඔබ වෙනුවෙන් අප ඒ නියෝජිතයන් වෙත ගෙන යන සැබෑ විශේෂාංගය ‘සිළුමිණ’ පුවත්පතේ ‘ඇමැතිතුමනි මේ අහන්න’ පිටුවයි. ඔබේ ගැටලු මේ ලිපිනයට යොමු කරන්න.‘ඇමැතිතුමනි මේ අහන්න’ ’සිළුමිණ’ කර්තෘ මණ්ඩලය ලේක්හවුස් ආයතනය, කොළඹ 10. ෆැක්ස් 2429260කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=af1010032</link>
    <topic>සිත නැවතුණු තැනක්</topic>
    <author>ටිරෝනි</author>
    <content>දුම්රිය මාර්ගය ජීවිතය කෙටි කරන මාර්ගයක් වෙලා ද? පසුගිය සතිය පුරාම අහන්න ලැබුණු දේ නිසා මට එහෙම හිතුණා. එක් තැනක සහෝදරයෙක් සහ සහෝදරියක්. තවත් තැනක මවක් සහ දරුවෙක්. ඒ පසුගිය සතියේ වාර්තා වූ අනතුරු පමණයි. ඉන් එහාට සැලකුවොත් කොච්චරක් ද?එක අවස්ථාවකදී රාගම නගරාසන්නයේ තරුණියක් දුම්රියට බිලි වුණා. දුම්රියේ හැපීමට මොහොතකට කලින් ඇය ජංගම දුරකතනයෙන් කථා කරමින් දුම්රිය මාර්ගයේ ගමන් කළ බවයි ඇසින් දුටු අය පවසා තිබුණේ. සිදුවෙලා තියෙන අනතුරු බොහොමයකට හේතුව මෙන්න මේ වගේ පුංචි නොසැලකිල්ලක්. හුඟක් දෙනාට පාරත් ගෙදර වගේ. එහෙමත් නැත්නම් යන්නෙ කොහෙද, කරන්නෙ මොනවද කියන දේ ගැන අවධානයක් නෑ.දුම්රිය කියන්නේ නිශ්චිත ගමන් මඟක් සහිත වාහනයක්. දුම්රියක් ගමන් මගෙන් පිට පැන්නොත් ඒ කලාතුරකින්. ඒ නිසාම දුම්රියෙ ගැටෙන මිනිසුන් සම්බන්ධව බස් රථවල හෝ වෙනත් වාහනවල රියදුරන්ට වගේ දුම්රිය රියදුරන්ට දොස් පවරන්න බැහැ. ඒ නිසා එක දෙයක් පැහැදිලියි. දුම්රිය අනතුරුවලට ලක් වන මිනිසුන් බහුතරයක් තමන් මුහුණ දෙන අනතුරට වගකිව යුතුයි.එතකොට මේ අනතුරු වළක්වන්න ක්‍රියාමාර්ගයක් නැති ද?පසුගිය සතියේ සිදුවුණු අනතුරු වාර්තා කරමින් එක් රූපවාහිනී නාලිකාවක් පවසා සිටියේ වහාම ක්‍රියාත්මක වන පරිදි දුම්රිය මාර්ගයේ ගමන් කිරීම සම්පූර්ණයෙන්ම තහනම් කර ඇති බවයි. ඒත් මා දන්නා තරමින් ඒ තහනම පනවා තිබුණේ අද ඊයේක නොවෙයි. ඒ බව තහවුරු කර ගන්න මම දුම්රිය සහකාර වානිජ අධිකාරී පී. ඩී. එස්. බී. චන්ද්‍රසේන මහතාට කතා කළා.මේ තහනම මීට ශතවර්ෂයකට පමණ ඉහත දී පනවන ලද්දක් බව චන්ද්‍රසේන මහතා සාක්ෂි සහිතව පෙන්නා දුන්නා. ඒ දුම්රිය ආඥා පනත - 200 වැනි අධිකාරිය මඟින්. මේ නීති පනවා ඇත්තේ 1902 ඔක්තෝබර් 15 වැනිදා. එතකොට අදට කාලය ශත වර්ෂයකටත් වැඩියි. ඒ කාලෙ දුම්රිය මාර්ගයෙ ගමන් කිරීම තහනම් කියලා සෑම හරස් මාර්ගයක් අසලම දැන්වීම් ප්‍රදර්ශනය කරන්නට යෙදුනාලු. නීතිය ප්‍රචලිත වූ පසු දිගින් දිගටම දැන්වීම් ප්‍රදර්ශනය කිරීම අවශ්‍ය නොවූ බවයි චන්ද්‍රසේන මහතා පවසා සිටියේ.අදින් ශත වර්ෂයකට පෙර මෙය ප්‍රායෝගික වන්නට පුළුවනි. එහෙත් අද වන විට එදාට සාපේක්ෂව කොතරම් වෙනස්කම් සිදුවෙලා ද? ජනගහනය පමණක් සැලකුවත් ඇති. අද සමහරු නිවෙසින් එළියට බහිනවා කියන්නේ රේල් පාරට.ඒත් දුම්රිය සහකාර වානිජ අධිකාරිතුමා කියන්නේ නම් දුම්රිය මාර්ගයෙන් ඉඩමකට ප්‍රවිෂ්ටයක් තියෙනවා නම් ඒ සියල්ල අයථා බවයි. හරි. එකඟයි. ඒත් දුරකථන කනේ ගහගෙන මෙලෝ සිහියක් නැතුව රේල් පාර දිගේ යනවා නම්. හරස් මාර්ගවලදී පොඩ්ඩක් ඉවසලා දෙපැත්ත බලන්නෙ නැතිනම්. මොකද කරන්නේ. තමන්ගේ ආරක්ෂාව තමන්ම සපයා ගන්න කියලා රටේ පැරැණි නායකයෙක් කියූ කියමන විතරක්ම අදටත් කොච්චර ජනපි‍්‍රයයි ද?දුම්රිය සහකාර වානිජ අධිකාරී තුමා කියනවා මේ නොසැලකිලිමත් මිනිසුන් සිදුකර ගන්නා අනතුරු වළක්වන්න පිළියම් යොදනවාලු. දුම්රිය මාර්ගය දෙපස පැති වැටක් ඉදි කිරීම ඒ අතරින් ප්‍රධානයි. හරස් මාර්ගයක් හමුවන තුරුම මේ පැති වැට ඉදිකෙරෙනවා ඇති. එතකොට දුම්රිය මාර්ගය හරහා යන්න ආරක්ෂිත ගේට්ටුවක් සහිත හරස් මාර්ගයක් හමුවන තුරු ගමන් කරන්න අපගේ අපරීක්ෂාකාරී මඟීන්ට සිදුවේවි.ක්‍රියාමාර්ගය හොඳයි. අවුරුදු සීයකට කලින් දුම්රිය මාර්ගය දෙපැත්තේ ගහපු පුංචි දැන්වීම් පුවරු වෙනුවට වැටවල් බැඳලා කොටු කරපු මාර්ගයක්. ඒත් කියන දේ අහන්නේ නැත්නම් වෙන මොනවා කරන්න ද?මට මුහුදු මට්ටමේ ඉඳන් අඩි දාස් ගණනක් උඩින් පිහිටලා තියෙන පුංචි පාළු දුම්රිය නැවතුමක් සිහි වුණා. ඒ පට්ටිපොළ. හෝර්ටන් තැන්නට යන්න පට්ටිපොළ දුම්රිය මාර්ගය හරහා ගමන් කරන කොට ඒ අසල හුදෙකලාව ඉන්න පුංචි සුදු පැහැති ඒත් ශක්තිමත් දැන්වීම් පුවරුව මගේ අවධානය පැහැර ගත්තා.“දුම්රථ පාරේ ගමන් කරන අයවළුන්ට නඩු මාර්ගයේ ප්‍රකාරව අච්චු කරනු ලැබේ.”ඒ පුංචි දැන්වීම් පුවරුවේ මේ විදිහට සටහන් වෙලා තිබුණා. එදා නම් මේ දැන්වීම් පුවරුවට මිනිස්සු අවනත වෙන්න ඇති. ඒත් අද නීති ප්‍රකාරව අච්චු කරනවා කියලා නෙමෙයි, ඊට වඩා බැරැරුම්ව කිව්වත් නීති රකින්න, පිළිපදින්න මිනිස්සු ලැහැස්ති ද? අද මේ දැන්වීම් පුවරුව හරියට සිහිවටනයක් වගෙයි. ඒත් හිටි හිටි ගමන් මීදුමෙන් වැසී යන හුදෙකලා, පාළු ඉසව්වක රැඳිලා තවමත් තමන්ගේ පණිවිඩේ ජනතාවට දෙන්න මේ පුංචි දැන්වීම් පුවරුව උත්සාහ කරනවා. මම රථයෙන් බැහැලා ගිහිල්ලා ඒ හුදෙකලාව කැමරාවේ සටහන් කර ගත්තා.ටිරෝනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=af1010033</link>
    <topic>ගල් සුමනෙලාටත් පැහැබර හෙට දිනක් හදනවා නම්...</topic>
    <author>සාගරිකා දිසානායක ජයසිංහ ඡායාරූප – දුෂ්මන්ත මායාදුන්න</author>
    <content>සුමනෙත් සුපුනුත් එකම වයසෙ. එකම ගමේ. එකම පරම්පරාවෙ. කෙටියෙන් කීවොත් ඔවුන් දෙදෙනාම සමීප නෑදෑයො. ඒත් ඔවුන් දෙදෙනා පැහැදිලිවම නියෝජනය කරන්නේ සමාජ තල දෙකක්. ඔවුන් දෙදෙනාම දඹානේ කොටබකිනියේ උපන් ආදිවාසීන්ගේ දරුවෝ. නෑකමට ආදිවාසී නායක වන්නියලැත්තන්ගේ මුණුපුරෝ. මේ දෙදෙනාටම සමාන අයිතිවාසිකම් ඇති දරුවන් වුණත් දෙදෙනාට අයිතිවාසිකම් උරුම වෙලා තියෙන්නෙ දෙවිදිහකට.සුපුන් ගේ අම්මා තාත්තා ඒ කියන්නෙ, වන්නියලැත්තන්ගේ දරුවන්ගෙන් කෙනෙක්. ඒ තරම් ඉහළට ඉගෙනගෙන නැතත් අද සුපුන් පාසල් යනවා. ඒ දඹාන විද්‍යාලයට. ඔහු ඉගෙන ගන්නෙ හත වසරේ. කතා බහ කරන්නෙ පැහැදිලි නිවැරැදි සිංහල. ඔහුට වැදි භාෂාව ඒ හැටි හොඳට පුළුවන් බවක් පේන්නේ නෑ. වෙනත් සාමාන්‍ය දරුවෙකු වගේම ඔහුත් ටීෂර්ටයක් කොට කලිසමක් ඇඳලා. බොහොම පිරිසිදුවට දැකීමට ප්‍රියමනාප දරුවකු විදිහට ඉන්නවා.සුමනෙත් ඒ වයසෙමයි. ඒත් ඔහු පාසල් යන්නෙ නෑ. පාසල් යන්න කියල ඔහුට කවදාවත් අම්මා තාත්තා බල කරලත් නෑ. ඔහු පාසල් යවන්න ඕනෑ කියලා ඒ දෙමව්පියන්ට ඒ හැටි ඕනෑකමකුත් නෑ. පාසල් යාමේ වැදගත්කම, පොත පතේ දැනුම ලබාගැනීමේ ඇති වැදගත්කම ගැන සුමනෙට කිසිම හැඟීමකුත් නෑ. ඔහුගේ දවස ඇරැඹෙන්නේ වර්තමානයේ ආදිවාසීන් ලෙස පෙනීසිටින වැඩිහිටියන්ගෙ වගේමයි.සුමනෙත් සුපුනුත් අපට හමුවුණේ ආදිවාසී නායක වන්නියලැත්තො හමුවෙන්නට දඹානට ගිය වෙලාවකයි. දඹානට ගිය අපේ ප්‍රධාන රාජකාරිය ඉටු කරගෙන හෝරා දෙක තුනක් රැඳී ඉන්නට අපට සිදුවුණේ වාහනේ ඇතිවූ කාර්මික දෝෂය හදාගෙන එනතුරු. ඒ ගතවූ මුළු කාලවේලාවේම සුමනෙත්, සුපුනුත් අප වටා කැරකෙමින් ආගිය තොරතුරු කියමින් අප සමඟ මිතුරු වුණා.සුමනෙගෙ ඇස් වැඩියෙන්ම යොමුවුණේ ඡායාරූප ශිල්පී දුෂ්මන්තගේ අත රැඳි කැමරාවටයි. සුමනේ ආවෙ ටයර් දෙකේම හුළං ගිය රිම් එකෙන් දුවන පාපැදියක් අපහසුවකින් තොරව බොරළු මාවතේ පැදගෙන. ටයර් නැතිවුණාට බයිසිකලේ රූං ගාලා පැදගෙන කොහේදෝ ඉඳන් අපි ළඟට ආ සුමනේ ‘කවි පොජ්ජක් ගයන්ට කොළ පොජ්ජක් දෙනවැයි?’ දුෂ්මන්තගෙන් ඇසුවා. මුලින්ම මේ කොළ පොජ්ජේ කතාව දුෂ්මන්තට තේරුණේ නැතත් “පිංතූරයක් ගන්න ටිකක් එක විදිහකට ඉන්න බැරිදැයි” ඔහු සුමනෙගෙන් ඇහුවා.තමාට හොඳ ඉල්ලුමක් ඇතිවෙන්නට යන බව වහා වටහාගත් සුමනේ තමන්ගේ ඉල්ලීම දිගටම ඉදිරිපත් කරන්නට වුණා. ඔහුගේ ඉල්ලීම මුදල්. කවියක් කියලා පෙන්නන්නම්. මුදලක් දෙනවා දැයි ඔහු අපෙන් ඇහුවා. මේ දිහා බලා හිටිය සුපුන් ඇතුළු දරුවන් දෙතුන් දෙනෙක් අපට ළං වුණත් ඔවුන් අපෙන් මුදල් ඉල්ලුවේ නෑ. සුමනේගෙන් අපි නම ඇහුවාම උත්තර දුන්නෙ සුපුන්. එයාගේ නම ‘ගල් සුමනේ’. සුපුන් ගත්කටටම කීවා.ඒ ඇත්තදැයි සුමනෙගෙන් ඇහුවාම කිසිදු විරෝධයක් නොපා ඔහු එය පිළිගත්තා. උඩු කය නිරුවත්ව පරණ පහේ කිළිටි සරමක් ඉන දවටාගෙන හිටිය සුමනේගේ හිසකෙස් කරවටක් වැවී තිබුණා. සම්ප්‍රදායික ආදිවාසියෙක් බව පෙන්වන්නට ඔහු කෙටි කෙස්වැටිය පිටුපසට ගැට ගහගෙන. ජීවිතේ කවමදාකවත් දත් බුරුසුවක් නොදැකපු ඔහුගේ දසන් දෙපෙළ බුලත් කහටින් රතුවෙලා.තවම හරියට දැලි රැවුලවත් නොවැඩුණු මේ පුංචි කොලු පැටියා තමන්ගෙ කෙළි ලොල් ළපැටි බව වුවමනාවෙන්ම සඟවාගෙන විහින් වැඩිහිටියකු වෙන්ට දරන උත්සාහය හොඳටම කැපී පෙනුණා. ඒ ඔහුටම හොරා ඔහුගේ මුවගට නැඟෙන හසරැල්ල ඔහුගේ ළමා බව අපට මොනවට පසක් කළ නිසා. ළමාකම සඟවාගෙන පැහුණු ආදි වාසියකුගේ ස්වරූපය ආරූඪ කරගන්නට ඔහු දරන උත්සාහය දකින අප තුළ ඇති වන්නේ කනගාටුවක්.”සුමනේ පාසල් යන්නේ නැද්ද?”නෑ.ඒ ඇයි””වැඩක් නෑ””ඔයා දවස පුරා මොනවද කකරන්නෙ?”මුකුත් නෑ” මා ඇසූ පැනවලට සුමනේ උත්තර දුන්නෙ කිසිම හැඟීමකින් පැකිලීමකින් තොරව. ඒ තමයි ඔහුගේ ළමාකම. නොදැනුවත්කම. නූතන ලෝකය මෙතරම් දියුණු කාලෙක එකම ගමේ, එකම පරපුරක එකම වයසෙ දරුවන් දෙදෙනකු තමන්ට හිමි විය යුතු ළමා අයිතිවාසිකම් භුක්ති විඳින ආකාරය කොතරම් වෙනස්දැයි අපට හිතුණා. ඒකට වගකියන්න ඕනේ; සුපුන්ලා සුමනෙලාද? ඔවුන්ගේ මව්පියොද? නැත්නම් සමස්ත සමාජයමද?පැනයක්!සුමනෙ අපිත් එක්ක ගතකළ මුළු කාලයම උත්සාහ කළේ කීයක්හරි අපෙන් ඉල්ල ගන්න. මුලින්ම ඔහු ඒ සඳහා කවියක් කියලා පෙන්නන්න හැදුවා. පසුව සාස්තරයක් වුණත් කියන්න පුළුවන් බව ඇඟෙව්වා. ඡායාරූපයකට පෙනී ඉන්න නිකම්ම බැරි බවත් නොකියා කිව්වා. ඒත් සුපුන්ලා අප සමඟ මිත්‍ර වෙන විට ඔහුටත් ඒ මිත්‍ර සමාගමයට එන්නට ඕනෑ වුණා. ඒ නිසා ම ඔහු වාණිජ අරමුණ පැත්තකින් තියල ළමයෙක් වගේ අපත් සමඟ එකතු වුණා.හැන්දෑ කරුවල බිමට ඇදෙන තුරුම අපේ වාහනේ පේන තෙක් මානෙක නැති නිසා අපි ඇවිදගෙන කැලෙන් එළියට ආවෙ සුපුන් සහ රන්ජිත් එක්ක. අපේ අහලින්ම සයිකලේ පදවගෙන සුමනෙත් එහාට මෙහාට ගියා. ඒ අතරේ අපේ කණ්ඩායමේ හිටපු සම වයසෙ දරුවො දිහාත් ඔහුගේ විපරම් දෑස වරින් වර යොමුවුණා.ගමන් විඩාව දුරුකර ගන්න අපි ගමේ තිබුණු එකම කඩපිලට ගොඩවුණා. කොට බිත්තිකණ්ඩිය පිරෙන්න ඉඳගෙන හිටි ගම්මු කීපදෙනෙක් එහාට මෙහාට වෙලා අපටත් ඉඳගන්න ඩිංගක් ඉඩ දුන්නා.අපේ නඩයට දැන් සුපුන්, රංජිත් වගේම සුමනෙත් එක්වෙලා. කොට බිත්ති කණ්ඩියට සයිකලේ හේත්තු කරපු සුමනෙ ඇවිත් හරිබරි ගැහිලා, මා ළඟින් ම ඉඳගත්තා. ඔහුගේ් සරම් ගැටේ බරට බරේ එල්ලෙන කාසි පොදිය මං දැක්කෙ එතකොටයි.උදේ ඉඳලා හම්බකරපු ‘කාසි පොජ්ජ’ වගේම කොළ පොජ්ජත්’ ඒ ඇතුළේ ගුලිවෙලා. ඔහු රුපියල් දහයක් දීල පුවක් ගෙඩියකුත් බුලත් කොළ දෙකකුත් හුණු තලියකුත් ගත්තා. කහට රැඳුණු දත් දෙපෙළට තද කරලා පුවක් ගෙඩිය ලෙලි ගැහුවා. කටේ දාලා බර බර ගාලා හැපුවා. බුලත් කොළේ උණ්ඩි කරල මුවේ රුවා ගත්තා. දබරැඟිල්ලට ගත් හුණු තලියක්ම දත්වලින් සූරා ගත්තා. අපි කහට තේ ගත්තා. සුමනෙටත් එක්ක. සුමනේ වහාම බුලත් හපේ දොට්ට විසිකළා. රස්නෙ පිටින්ම කහට එක බිව්වා. කඩේ පැත්තක බිම තිබූ කළය වහලා තිබුණු පොල් කටුවට වතුර අරන් කට හෝදලා වීසිකළා.ආයෙත් ඉස්සෙල්ලා වගේම බුලත් විටකින් කට පුරවා ගත්තා. ඒ ඔහුගෙ දවස ගෙවෙන හැටි. හෙටක්, ඉදිරියක් ගැන කිසිම විශේෂ හැඟීමක් ඔහු ළඟ නෑ. කෑමට, බීමට, නෑමට කාලයක් වෙලාවක් නෑ. එකම අරමුණ එදා වේල රැකගන්න කාගෙන් හෝ කීයක් හරි ඉල්ලා ගැනීම. ඒ සඳහා ඔහු යොදන ප්‍රයෝග හරිම ලාමකයි. ඒ ඔහු ළමයෙක් නිසා. ප්‍රයෝගයක්වත් හරිහැටි කරගන්න ඔහුගේ වයස ඔහුට ඉඩ නොදෙනු හැඩයි.දඹානේ පාසලේ ඉගෙනුම ලැබූ ශිෂ්‍යයන් අතරේ හොඳින් ඉගෙනගෙන උපාධි ලබා රජයේ සේවය කරන ආදිවාසී පරපුරේ ඇත්තන් ඉන්නවා. සාමාන්‍ය පෙළ විභාගෙ සමත්වෙලා මයියංගනේට හෝ වෙනත් පාසලකට ගිහින් තව ඉදිරියට ඉගෙනගන්න දරු දැරියො ඉන්නවා. ඒ අතරේ යන්නන් වාලෙ පාසල් යන දරුවො වැඩියි කියල ගමේ තරුණ පරම්පරාව නියෝජනය කරන රන්ජිත් කීවේ. රන්ජිත් සාමාන්‍ය පෙළ දක්වා ඉගෙනගත්තට රැකියාවක් නෑ.ඔහුගේ බිරිඳටත් රැකියාවක් නෑ. ඔහුට පුංචි දරුවො දෙන්නෙක් ඉන්නවා. රැකියාව විදිහට බඩඉරිඟු ටිකක් වවාගෙන, ලබුකැටයක් දෙකක් හෝ දුන්නක් ඊතලයක් හදාගෙන කිරිඳි ඇටවලින් මාල හදාගෙන ආදිවාසීන් බලන්නට එන ජනතාවට විකුණා උපයන මුදලෙන් ඔහු දරු පවුල නඩත්තු කරගෙන දරු දෙන්නා පාසලටත් යනවා. ඔවුන්ට අවශ්‍ය පොත් පෑන් පැන්සල් විතරක් නොවෙයි තුන් වේල කෑම හොයන්නත් ඔහු ලොකු සටනක් කරනවා. දඹානේ ළමයින්ගෙන් වැඩි කොටසක් කලදවස ගෙවන්නෙ ‘ගල් සුමනෙ’ වගේ.ඔවුන්ගෙ දෙමව්පියන්ට දරුවො පාසල් යවන්න තියා ඔවුන්ගෙ කුසගිනි නිවන්නත් ලොකු සටනක් කරන්න සිද්ධ වෙලා. ඔවුන් හේන් කොටන්නෙ ආණ්ඩුවෙ ඉඩම්වල. විකුණන්න තියා ආහාරයට ගන්නවත් සතුන් මැරීම තහනම්. මී කැඩීම ඔසු පැළ විකිණීම තහනම්. ඒ හින්දත් වඩාත් පහසු හින්දාත් ඔවුන් මිනිසුන් ගෙන් ඉල්ලා ගෙන කෑමට පුරුදු වෙලා.තමන් හමුවෙන්න එන ජනතාවට යමක් විකුණලා, වැදි ගීයක් කියලා, ඊයකින් විදලා, පෙන්නලා එදා වේල හරිකරගන්නට වැඩි දෙනෙක් හුරුවෙලා. අපරාධය වන්නේ ගල් සුමනෙලා වගේ අහිංසක දරු පැටවුන්ටත් ඒ කම්මැලි ශිල්ප ශාස්ත්‍රයම කියාදීලා. ඔවුන්ගේ් අනාගතයත් මතු පරම්පරාවේත් අනාගත ඉරණම කෙසේ විසඳේවිද?ළමා අයිතිවාසිකම් ගැන කතා බහ කරන, ළමා අයිතිවාසිකම් ගැන සටන් වදින සංවිධාන හෝ රාජ්‍ය ආයතනවලින් මේ සඳහා කිසියම් පිළියමක් යොදන්නට හැකි නම් ලෝක ළමා දින සැමරුම් උත්සව, සැණකෙළි පැවැත්වීමට වඩා දිගුකාලීන තිරසාර මෙහෙවරක් ගල් සුමනෙලාගේ ජීවිතවලටත් ඉෂ්ට වෙනවා නේදැයි ඔවුන්ගෙන් සමුගෙන එනවිට අපට සිතුණා.සාගරිකා දිසානායක ජයසිංහ ඡායාරූප – දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=af1010035</link>
    <topic>රේඛා</topic>
    <author>රූපාන්ති බුලත්සිංහල</author>
    <content>සියල්ලන් නිහඬ වූ නිමේෂයේ මරුවා අවදියෙන්. තාත්තාගේ කෙටේරි පහර රංජනී වෙතට මරුවා පැමිණීමට ආරාධනා කෙළේ ඇසිල්ලකිනි. අනේ, තාත්තේ, මට අම්මා එනකං ඉන්න දෙන්න, පුංචි රංජනිගේ හිතේ පැතුම් තෙරපුණා.අම්ම වගේ රහට කෑම උයලා දෙන්න මට තාම දැනෙන්නේ නැහැ. මං තාමත් ඉස්කෝලේ යන පුංචි කෙල්ලෙක්. පුංචි එවුන්ට ලුණු ඇඹුල්වල වෙනස තේරෙන්නෙ නෑ මගෙ තාත්තෙ. කවදා හරි තාත්තාට තේරෙයි මේ පුංචි කෙල්ලට දුන්නෙ දහ දුක් කියලා.අනේ මට ජීවත් වෙන්න තිබුණ අයිතියත් තාත්තා උදුරගත්තා. රංජනිගේ වේදනාත්මක කඳුළු දෙකම්මුල් දිගේ ගලාගෙන ගියා. ලේ විලක් මැද ඇස් දෙක පියා ගත්තෙ කරන්න දෙයක් නැති තැනමයි. රංජනී බලන්න පොලීසිය එනකොට වෙන්න ඕනෙ හැම දෙයක්ම සිදුවෙලා තිබුණා. තාත්තට හිත් පිත් නැති වුණාට ඒ කරුණාවන්ත පොලිස් මාමලාට හිත්පිත් තිබුණා. අපිට දුකයි දුවේ ඔයා ගැන. ඒත් අපි දැන් ප්‍රමාද වැඩියි. අපිට කරන්න පුළුවන් එකම දේ ඔයාගෙ ජීවිතය උදුරගත්ත ඔයාගෙ තාත්තාට දඬුවම් කරන එක විතරයි. ඔයාගේ පොටෝ එක හැම පත්තරේකට ම දාලා කියන්නම් කිසිම තාත්තා කෙනෙකුට මේ වගේ වැඩ කරන්න එපා කියලා.මේ ගැන හිතන්න:- අම්මා ගෙදරකට විශාල ශක්තියක්. ඒත් ඒ ශක්තිය දුරස් වුණාම පුංචි එවුන් මංමුලා වෙනවා.එක එක විදිහෙ හොරකම් තියෙනවා. හොරකම මොන විදිහට කළත් හොරකම හොරකමයි. මේ අපූරු හොරකම කරලා තියෙන්නෙ කණ්ඩායමක්ම එකතුවෙලා. වටිනා වර්ගයේ සුනඛයන් හොරකම් කිරීමේ මේ පුවත පිළිබඳ පුවත්පත් කීපයක් ම අදහස් පළකළා. කොහොම වුනත් කියන්න තියෙන්නෙ හොරකමත් බලුවෙලා කියන එක තමයි. මොන විදිහට කළත් පොලීසියෙ ඇස් වලින් නම් හැංගෙන්න බැරි වුණා. ඒ හින්දා බල්ලොත් එක්කම හොරු අහුවුණා. බඩුත් එක්ක හොරු නෙවෙයි. බල්ලොත් එක්ක හොරු.දෙවියනේ හොරකමත් බලු වෙලා. මෙහෙම ගියොත් තව මොන මොනවා හොරකම් කරන හොරු බිහිවේද දන්නෙ නැහැ. මේ වගේ දෙයක්වත් පාඩමට අරගෙන මේවට දෙන දඬුවම් බලු වුණාට වරදක් නැහැ.පහේ ශිෂ්‍යත්වය ඉහළින් පාස් වුණ එක ගැන පබසරාට තිබුණෙ කියන්න බැරි තරම් සතුටක්. බලාපොරොත්තු මල් ඵල ගැන්වීම ගැන හැමෝම උදම් වුණා. දුවේ ඔයා අපට ලොකු ආඩම්බරයක්. පුංචි දුවට හිත පිරෙන තෑග්ගත් දෙන්න කියලා තීරණය කෙළේ වැවිලි කර්මාන්ත ඇමැති මහින්ද සමරසිංහ මහතායි. ඇමැති තුමාගේ තෑග්ග පුංචි පහේ තෑග්ගක් නෙවෙයි. ලක්‍ෂ දෙකක්. ම්හ්... අපේ පුංචි හපනිට මේක මහමෙරක් වගේ. සතුට දෝරෙ ගලනවා. ඡායාරූපයත් සමඟ ඇය පිළිබඳ විස්තර ලිව්වේ 28 වෙනිදා ලක්බිම.පුංචි හපනියක් දිරිමත් කළ එක නම් ලොකු සතුටක්. අනාගත පරපුර අපේ රටේ ශක්තිය කියලා හිතලා ගත් තීරණය ගැන අපේ ස්තූතිය.අලි අම්මයි අලි බබාලා දෙන්නයි කාලෙකින් සංචාරය කරන්න හිතුවේ වට පිට සිරි දැකගන්න හිතාගෙන පුංචි එවුන් හරිම දඟයි. විසේකාර වයසනේ කියන දේ කොහොමත් අහන්නෙ නෑ. එහාට මෙහාට යනවා. හොඬවැල විසිකරලා ගස්වල පටලවනවා. අම්.. මෝ මේ දෙන්නාට තියෙන විසයක්. අම්මාට නම් පැටවු දෙන්න පරිස්සම් කරන්න අමාරු වුණා.ඕහ්.. ඕහ්.. මේ මොකද අනේ දෙවියනේ පැටියා වගා ළිඳට වැටුණා නේද? අම්මා කෑගැහැව්වා. කලබල වෙලා අනිත් පැටියත් පැන්නා. මේ කියන දේ අහන් නැති විසේකාරයෝ දෙන්නා කවදාවත් හැදෙන්නෙ නැහැ. ඒ පාර අම්මාත් පැන්නා. තුන්දෙනාම වගා ළිඳේ. අප්පච්චියෝ... මේන්.. අලි වැඩක් කියලා ලිව්වේ 28 වෙනිදා ලක්බිම. අලි පවුල ගොඩගන්න අලි මහන්සියක් වෙන්න වුණේ ගමේ ඈයන්ට.අම්මා රට ගියේ කරන්න දෙයක් නැතිකමට පුංචි දරුවගේ රැකවරණයට ඥාති ගෙදරක නැවැත්තුවා. අපේම ඈයෝ නේ. අවිශ්වාසයක් තිබුණෙම නැහැ. ඒත් ඉතින් මිනිහා නොමිනිහා වෙන වෙලා කියන්න බැහැ ආයිබොවන්ඩ... වෙච්ච කරදර ගැන ලිව්වේ 27 වෙනිදා දිවයින.අම්මා ඉන්නකොට වගේ නෙවෙයි. අම්මා නැති වුණහම ඥාති සහෝදරයාගෙ වඳ හිංසා ඉවරයක් නැති වුණා. පරිස්සමට තැබුව දේ ඈලියාවට ගියා. වඳහිංසා ඉවසන්න බැරිම තැනයි, මේවා හැමෝටම කියන්න තීරණය කෙළේ. තියන විදිහට ලුණුයි බතුයි කාල හිටිය නම් ඉවරයිනේ අම්මේ. අහන දකින දේවල් කියවලා මේ අම්මලා තාමත් හැදිලා නැහැ. කොච්චර ලිව්වත්, කොච්චර ඛ්ව්වත් මෙච්චරයි. ඒත් ඉතින් මේකෙන්වත් පාඩමක් ඉගෙන නැවතුණොත් ඇති කියලා ආයිත් අපි මතක් කරලා දුන්නා.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=af1010037</link>
    <topic>නිව්යෝර්ක් සංචාරයේදී ඵල පොකුරක්ම කඩා ගැනීම</topic>
    <author>සරත් පෙරේරා</author>
    <content>දැනටමත් ලෝකයේ දිදුලන ආර්ථික ඉලක්ක දිනාගත් රටවල් දෙකතුන අතරට ඇතුළත් වී ඇති ශ්‍රී ලංකාව තවදුරටත් ජගත් තලයේ ඔසොවා තබමින් රටට කෙටි කාලීනව මෙන් ම දීර්ඝ කාලීනවත් ප්‍රතිලාභ ගෙන දෙන ගමනක් ලෙස එක්සත් ජාතීන්ගේ 65 වැනි සමුළුව සඳහා කළ මහින්ද රාජපක්ෂ ජනාධිපතිතුමා ගේ මෙවර සංචාරය හැඳින්විය හැකි ය.එම ගමනේ දී රටවල් 192 ක නායකයන් අමතා එතුමා කළ හරබර වියත් දේශනය ශ්‍රී ලංකාව සම්බන්ධයෙන් එතෙර ඇද තිබුණ වැරැදි සහගත චිත්‍රය නිවැරැදි කිරීමටත් අනෙක් පැත්තෙන් රට ගොඩනඟන්නට පෑරුණ බිඳුණු සිත් සනහාලන්නටත් ගෙන යන වැඩපිළිවෙළ ජගත් නායකයන් හමුවේ පැහැදිලි කරන්නටත් පොහොසත් විය.මේ ගමනින් ශ්‍රී ලංකාවට ඉමහත් ආර්ථික ප්‍රතිලාභ ද ගෙන දෙනු ඇත. ශ්‍රී ලංකාව ප්‍ර‍්‍රජාතන්ත්‍රවාදයේ ගුණ රුව රකිමින් ම රටේ ජනතාව රකින්නට ගන්නා පියවර අභීතව ලෝක නායකයන් හමුවේ විස්තර කිරීමට ජනාධිපතිතුමා මෙවර ජගත් සමුළු වේදිකාව යොදා ගැනීම බෙහෙවින් ම කාලෝචිත වන්නේය.ත්‍රස්තවාදයේ විය ගස මුලින් ම සිඳී ගොස් ලෝකයේ තැන තැන අතරමං වුණ කොටි හිතැතියෝ ශ්‍රී ලංකාවට විරුද්ධව බොරු ප්‍රචාර පතුරුවා හරිමින් සිටිති.එවැනි බොරු ප්‍රචාරවලට ලැබුණු හොඳම අතුල් පහරක් ලෙස ජනාධිපතිතුමා ජගත් සමුළුවේදී කළ කතාව හැඳින්විය හැකි ය.ජනාධිපතිතුමාගේ නිව්යෝර්ක් සංචාරයෙන් ජගත් නායකයන් සමඟ ඇති කරගැනීමට ලැබුණු හොඳ හිත ද ලංකාවේ ඉදිරි ගමනට ලැබෙන හොඳ අත් වැලක් වනු ඇත.මේ ගමනේදි ජනාධිපතිතුමා නිව්යෝර්ක් නුවරදී පැවැත්වුණ එක්සත් ජාතීන්ගේ සහශ්‍ර සංවර්ධන සමුළුවේදී ශ්‍රී ලංකාව සහශ්‍ර සංවර්ධන අරමුණු දිනාගැනීමට කටයුතු කර ඇති ආකාරය ද පැහැදිලි කළේ ය.ලංකාවේ පූර්ණ සාමය ඇති කරගැනීමෙන් පසුව මේ යුගය ලංකාවේ පූර්ණ සංවර්ධනයකට රටේ සංවර්ධන යාන්ත්‍රණයේ ඇති රෝද සකසමින් තිබෙන කාල වකවානුව ලෙස සඳහන් කළ හැකි ය.“දැන් අපි සංවර්ධන ප්‍රවේශයක් යොදා හොඳ සංවර්ධන වේගයක් ලබාගැනීමට සමත් වී සිටිමු. ගෝලීය අර්ථ ක්‍රමය ඉදිරියේ ශ්‍රී ලංකාව වැනි තුන් වැනි ලෝකයේ රටකට තනියෙන් නැඟී සිටීම අසීරු ය. ඒ සඳහා ජගත් ප්‍රජාවගේ ආධාර උපකාර අනෙක් හැම රටක් මෙන් ම ශ්‍රී ලංකාව ද අපේක්ෂා කරයි.එක අවුරුද්දකට දෙකකට සීමා වුණ සංවර්ධන ඉලක්කයක් නොව අවුරුදු දහයක පහළොවක කාල පරාසයක විහිදුණ සංවර්ධන ඉලක්කයක් අපේක්ෂා කරමු. එය අනිවාර්යයෙන් ම සියයට අට නමයකවත් සංවර්ධන වේගයක් විය යුතු ය.එවැනි ඉහළ සංවර්ධන වේගයක් ළඟා කර ගැනීම සඳහා රටේ දේශීය ඉතිරි කිරීම් පමණක් ප්‍රමාණවත් වන්නේ නැත. ඒ සඳහා විදේශීය ආයෝජන ස්ථාපිත කළ යුතු ය. ඒ සදහා ඵලදායි මාර්ගය වන්නේ ඍජු විදේශ ආයෝජන හෝ විදේශ ආයෝජන සමඟ මෙරට පුද්ගලයන් එක්ව කරන හවුල් ව්‍යාපාර ආයෝජනය. අපේ කලාපයේ ආර්ථික යෝධයකු නිර්මාණය කළ මැලේසියානු හිටපු ජනාධිපති මහතීර් මොහොමඩ් මෑතක ශ්‍රී ලංකාවට පැමිණි අවස්ථාවේදී මේ සාධකයේ ඇති වැදගත්කම අවධාරණය කළේ ය. අවුරුදු 21 ක් මැලේසියාවේ නායකත්වය හොබවමින් මැලේසියාව එතෙක් ගිලී සිටි දුක් කන්දරාවලින් මුදාගෙන සංවර්ධන මාවතේ ඉහළට ගෙන ගිය මහතීර් මොහොමඩ් කීවේ ඒ සඳහා බෙහෙවින් එරටට ලැබුණ ඍජු විදේශ ආයෝජන වැදගත් වූ බව ය.රටපුරා දැවැන්ත යටිතල පහසුකම් සංවර්ධනයක් ඇති වෙමින් පවතී. මේ යටිතල පහසුකම් සංවර්ධනයේ ඊළඟ පියවර වන්නේ විවිධ ව්‍යාපෘති ව්‍යාපාරවල ආයෝජනයයි. එවැනි බාහිර ආයෝජන සඳහා ශ්‍රී ලංකාව බලාපොරොත්තු තබා සිටින බව ජනාධිපතිතුමා ජගත් සමුළුව අමතමින් කියා සිටියේ ය. ඇමෙරිකාවේ ව්‍යාපාරික ප්‍රජාව හමුවූ අවස්ථාවේ ද ලංකාවේ ආයෝජනය කරන්නැයි ජනාධිපතිතුමා ඔවුන්ගෙන් ඉල්ලා සිටියේ ය.ජනාධිපතිතුමා එක්සත් ජාතීන්ගේ සංවිධාන මූලස්ථානයට පය ගැසීමම ජයග්‍රහණයකි. මන්ද එක්සත් ජාතීන්ගේ මහ ලේකම් වරයා ශ්‍රී ලංකාවේ පැවැති යුද්ධයේ දී සිදුවූ දෑ සම්බන්ධව සෙවීමට උපදේශක කමිටුවක් පිහිටුවීමේ සිද්ධිය උඩ ඇති වූ නොහොඳ නිසා ශ්‍රී ලංකා නායකයා එහි නොයනු ඇතැයි ඇතමුන් මත පළ කර තිබූ තත්වයක් යටතේ ශ්‍රී ලංකා ජනාධිපතිවරයාගේ මෙම ගමන යෙදී තිබීම ය. එවැනි මත අවලංගු කරමින් ජනාධිපතිතුමා හා මහලේකම්වරයා අතර හමුවක් සිදු වූ අතර එහිදී මැතිවරණ දෙකකින් ම වට පිට ජයග්‍රහණය කරමින් ස්ථාවර ආණ්ඩුවක් පිහිටුවීම ගැන එ.ජා. සංගමයේ මහලේකම්වරයා ජනාධිපතිවරයා ට සුබ පැතුම් පිරිනැමීමට ද අමතක නොකළේ ය.ලොව නායකයකුට තුනෙන් දෙකක බලයක් ලැබෙනුයේ කලාතුරකින් බව පෙන්වා දුන් මහලේකම් බැන් කී මුන් රට තුළ ප්‍රතිසංවිධාන කටයුතු සඳහා එය ලොකු පිටිවහලක් වනු ඇතැයි ද කීවේ ය. එක්සත් ජාතීන්ගේ මහලේකම් වරයා පත් කළ කමිටුව යුද චෝදනා විභාග කරන කමිටුවක් වනු ඇතැයි ඇතැමුන් වරින් වර පෙන්වා දී තිබුණ ද එම කමිටුවට කිසිදු ලෙසකින් චෝදනා විභාග කරන කමිටුවක් නොවන බව ද ලේකම්වරයා කීය. එය තමන්ට උපදෙස් ලබාදීම සඳහා පත්කර ඇති කමිටුවක් පමණක් වන බව ද මහලේකම්වරයා පෙන්වා දුන්නේ ය.මහින්ද රාජපක්ෂ ජනාධිපතිතුමා නිව්යෝක් නුවර රැඳී සිටි කාල සීමාවේදී රාජ්‍ය නායකයන් රැසක් හමුවී ද්විපාර්ශ්වික සාකච්ඡා පැවැත්වූ අතර ලංකාවේ ආර්ථික සංවර්ධනයට අදාළ කරුණු රැසක් ද සාකච්ඡා කෙරිණි. ජනාධිපතිතුමා හමුවූ රාජ්‍ය නායකයන් අතර ජර්මනිය නෝර්වේ කටාර්, තුර්කිය, ජැමෙයිකාව, හංගේරියාව, ඉරානය, තායිලන්තය, පෘතුගාලය වැනි රටවල්වල රාජ්‍ය නායකයෝ වෙති.නෝර්වේ අගමැති ජොන්ස් ස්ටොල්ටන්බර්ග් හා එරට ඇමැතිවරයකු වන එරික් සෝල්හයිම් හමුවූ අවස්ථාවේදී ශ්‍රී ලංකාවේ ආර්ථික සංවර්ධනය සඳහා නෝර්වේ ආධාර ලබාදීම පිළිබඳව දීර්ඝ ලෙස සාකච්ඡා කෙරිණි.තායිලන්ත අග්‍රාමාත්‍ය අබිනිස්ට් වෙජ්ජිවා හමුවූ අවස්ථාවේද ශ්‍රී ලංකාවේ ආර්ථික සංවර්ධනයට ආධාර ලබාගැනීමට සාකච්ඡා කෙරිණි. මිරිදිය කර්මාන්තය නැංවීම සඳහා සහාය ලබාදීමට එහිදී තායිලන්ත අග්‍රාමාත්‍ය වරයා එකඟත්වය පළ කළේ ය.නිව්යෝර්ක් නුවරදී ජනාධිපතිවරයා ඇමෙරිකානු ව්‍යාපාරික ප්‍රජාව හමුවූ මොහොත දිරි ගන්වන සුළු ප්‍රතිඵල ලැබුණ මොහොතක් විය. “දැන් ශ්‍රී ලංකාවේ ආර්ථිකය ශක්තිමත් පදනමක තිබෙනවා. විදේශ ආයෝජන වැඩිවෙමින් තිබෙනවා. ශ්‍රී ලංකාව ආයෝජන සඳහා ලෝකයේ තිබෙන හොඳම රටක් බවට පත්වී තිබෙනවා. නොබියව පැමිණ ශ්‍රී ලංකාවේ ආයෝජනය කරන්නැයි එහිදී ජනාධිපතිතුමා හා ඇමෙරිකානු ව්‍යාපාරික ප්‍රජාව අතර වූ එම විශේෂ හමුවේදී ආරාධනා කළේ ය. ගුවන් සේවා, ආරක්ෂක, සංචාරක ව්‍යාපාරික, ආහාරපාන නිෂ්පාදන වැනි ව්‍යාපාරික ක්ෂේත්‍ර රැසක ව්‍යාපාරික ප්‍රධානීන් සිය දෙනකු පමණ මෙම අවස්ථාවට සහභාගි වූ අතර කොකා කෝලා, බෝයිං සමාගම, ගූගල්, හිල්ටන් හෝටලය, ස්ටාර්වුඩ් හෝටලය වැනි සමාගම් වල ව්‍යාපාරික නායකයෝ ද ඒ අතර වූහ.ශ්‍රී ලංකාවේ ඒකපුද්ගල ආදායම පසුගිය පස් වසර තුළ දෙගුණයක් කරගන්නට හැකිවූ බව කී ජනාධිපතිතුමා 2016 වනවිට එම සංඛ්‍යාව නැවත දෙගුණයක් දක්වා ඉහළ දමා ගැනීම තම ඉලක්කය බව ද කීය.මේ සාකච්ඡාවල ප්‍රතිඵලයක් ලෙස තවදුරටත් මෙරට කෙරෙන ආයෝජන වැඩිවේ යැයි අපේක්ෂා කරන අතර ශ්‍රී ලංකා - ඇමෙරිකා ව්‍යාපාරික කවුන්සිලයක් ද පිහිටුවා ගැනීමට නියමිත ය. මෙහිදී ශ්‍රී ලංකාව හා ඇමෙරිකාව අතර ආයෝජන ඉඩප්‍රස්ථා වැඩි කරගැනීමට ඇමරිකානු ආයෝජන මණ්ඩලයේ ආසියානු කටයුතු පිළිබඳ විධායක අධ්‍යක්ෂ ගෝමස් ජෙලාලින් මහතාගේ පූර්ණ සහාය පළ විය.මේ සංචාරයේ දී මහින්ද රාජපක්ෂ ජනාධිපතිතුමා පෘතුගාල අගමැති ජෝසෙ ෂොක්රේට්ස් හමුවූ මොහොත ද සුවිශේෂ එකක් විය. සුළං හා සූර්ය බලයෙන් විදුලිය ලබා ගන්නා ප්‍රධාන රටක් ලෙස පෘතුගාලය ඔවුන් සතු ඉහළ තාක්ෂණික දැනුම ද රටවල් දෙකේ නායකයන් පැවැත්වූ සාකච්ඡා අනුව මෙරටට ලැබෙනු ඇත. පෘතුගාලය තමන්ට අවශ්‍ය විදුලි බලයෙන් සීයට 45 ක් ම සපුරා ගන්නේ සුළං හා සූර්ය බලයෙනි. දෙරට අතර සංචාරක කර්මාන්තය දියුණු කිරීමට ද සාකච්ඡා කෙරිණි. ශ්‍රී ලංකාව පෘතුගාලයේ යටත් විජිතයක් ව පැවැති සමයේ මෙරටින් ගෙනයනු ලැබූ වටිනා කෞතුක භාණ්ඩ රැසක් පෘතුගාලය සතුව තිබෙන බව මෙහිදී පෙන්වා දුන් ජනාධිපතිතුමා එම කෞතුක භාණ්ඩ නැවත ශ්‍රී ලංකාවට ලබාදෙන ලෙස ඉල්ලීමක් කළේය.මේ සම්බන්ධව සොයා බලා කටයුතු කරන බව එහිදී පෘතුගාල අගමැති වරයා කියා සිටියේ ය.නිව්යෝර්ක් නුවර දී ශ්‍රී ලංකා නායකයා හමුවූ තවත් ලෝක නායකයකු වූයේ හංගේරියානු ජනාධිපති ගුල්ස්මීට් ය. ත්‍රස්තවාදී කටයුතු පැවැති සමයේ දී එරට සංචාරකයන්ට අනතුරුදායක රටක් ලෙස ශ්‍රී ලංකාව නම්කර තිබීම තවමත් එසේම පවතින බව ශ්‍රී ලංකා ජනාධිපතිතුමා පෙන්වා දුන් අතර එය වෙනස් කර සංචාරයට සුදුසු රටක් ලෙස හංගේරියාව ශ්‍රී ලංකාව නම් කරනු ඇත. දෙරට අතර සංචාරක කටයුතු දියුණු කිරීමට පියවර ගැනීමට මේ සාකච්ඡාවලදී තීරණය කෙරිණි.මේ සාකච්ඡාවල ප්‍රතිඵලයක් ලෙස ශ්‍රී ලංකා ශිෂ්‍යයන්ට හංගේරියානු විශ්ව විද්‍යාලවල ඉඩ ප්‍රස්ථා ලැබෙනු ඇත.ඉරාන - ශ්‍රී ලංකා නායක හමුව ද පැරැණි මිතුරන් දෙදෙනකු ගේ හමුවක් වූ අතර ඉන් දෙරට අතර තවදුරටත් සමීප සබඳතාවක් ඇති කර ගැනීමට එකඟත්වය ඇති කර ගැනිණි.ජනාධිපතිතුමා මලයාසියානු අග්‍රාමත්‍ය අබ්දුල් රසාක් මෙම සංචාරයේ දී හමුවී සාකච්ඡා පැවැත්වූ අතර ඒ අනුව මලයාසියානු නායකයා දැනටමත් මෙරට ආයෝජනය කර ඇති විදුලි සංදේශ ක්ෂේත්‍රයෙන් බැහැර වෙනත් විවිධ අංශවල මෙරට ආයෝජන කිරීමට එරට ආයෝජනයන්ට දිරි ගැන්වීමක් කරනු ඇත. ශ්‍රී ලංකා නායකයා නිව්යෝර්ක් නුවර සිටින අවස්ථාවේ ම අන්තර්ජාතික ජාතික මූල්‍ය අරමුදල ශ්‍රී ලංකාවට ලබාදෙන ණය පහසුකම්වල ඉතිරි වාරිකය වන රුපියල් මිලියන 213 ක මුදල ලබාදීමට පියවර ගැනීම ද සුබ ලකුණක් ලෙස සැලකිය හැකි ය.සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=af1010038</link>
    <topic>සෑර්... මොළේ කළඳක් දෙන්ඩ බැරිද?</topic>
    <author/>
    <content>මට හිතෙනව බං උඹලගෙ දීපංකරේ පැත්තෙ ගිහින් පොඩි විසිට් එකක් දාල එන්ඩ.”සැක්කරයා බෙඩ් ටී එක පානය කොට කෝප්පය, කනප්පුව උඩින් තියන ගමන් ම සිකුරිටිකාරයාට කියනවා ය.“ඇයි... බොස්... පාණ්ඩු කම්බලේ රත්වෙලා ද?”“එහෙමත් නෑ බං... ඒකෙත් සී.ටී.බී. සයිස් බ්‍රේක් ඩවුන් එකක් ද දන්නෙ නෑ දැන් කාලෙකින් රත්වුණේ නෑ...”“බූමිතෙලුත් ඉවරයි බොස්... නැත්තං පරණ පත්තර කෑලි ටිකක් දාලා ගින්නක් ගහන්ඩ තිබුණ කම්බලේ යටින්...”“උඹ ඔය භූමි තෙල් ගින්දර ගහල මට දුම වැදිල දේව සබාවෙදි සරස්වතී ඇවිල්ල මගෙ ළඟින් ඉඳගෙන පස්සෙ නැගිටල යන්ඩ ගියා බූමිතෙල් ගඳයි කියල”“බොස් ඕවගෙ තැන්වලට යනකොට හොඳ හඳුන්කූරු සැන්ට් එකක් ගහගෙන යන්ඩ එපායැ... දැන් තියෙන්නෙ නිදාගෙන ඉන්න සරස්වතීලත් නැගිටල එන සයිස් එකේ කට්ට කුමංජල් සැන්... හියැහ්... හික්... පොහ්...”“උඹ මගෙ හිනාව දාපුවාම මං කොහොමද යකෝ හදිස්සියකටවත් හිනාවක් දාන්නෙ. එතකොට හුදී ජනයො හිතයි සැක්කරය, සිකුරිටි කාරයගෙ හිනාව දානව කියල.“වාහනේ ලෑස්තියි... සෑර්”මාතලී ඇවිත් පොඩි වචනයක් දැම්මෙ ඔන්න ඔය වෙලාවේදී ය.“එහෙනං මං යනව... උඹ මේ හරිය බලාගනිං.. හැබැයි පාණ්ඩු කම්බලේ උඩ ඉඳගන්ඩ එපා... රත්වෙලා තට්ටම් දෙක මූට්ටු වෙයි.”“මළ හත්තිලව්වයි”සිකුරිටිකාරයා එසේ කියද්දීම සැක්කරයා අන්තරස්දාන විය.“ජනාධිපති එක්සත් ජාතින්ගෙ සංවිධානයට යන්නෙ නෑ... බාන් කී මූන්ට බයයි. මොනවද ඔට්ටු? මගෙ ඔලුව ඔට්ටුයි”පේමන්ට් එකේ හිටගෙන බූරුවෙක් තනියම කෑ ගහනවා ය. සැක්කරයා මුවකුගේ වේශයක් මවාගෙන බූරුවා ළඟට ගියේ ය.“ඔට්ටුයි! ජනාධිපතිතුමා එක්සත් ජාතින්ගෙ රැස්වීමට යනවා. යනව විතරක් නෙවෙයි ගිහින් බාන් කී මූන් එක්ක කතා කරනව...”මුවා ඔට්ටුවට වලිග කොටේ ඇල්ලුවේ ය.“ඒ මොකද මගෙ ඔලුවට තමුසෙගෙ වලිගෙ කොටේ ඇල්ලුවෙ?”“බූරුවකුගෙ ඔලුවට වඩා මුවකුගෙ වලිගෙ කොටේ වටිනවා. ඒක තමයි අලුත්ම මාර්කට් රේට් එක”සැක්කරයා ද බූරුවා ද ඔට්ටුව අල්ලා බලා සිටිනවා ය. ජනාධිපතිතුමා එක්සත් ජාතීන්ගේ රැස්වීමට යනවා ය. බෑන් කී මූන්ට අතට අතත් දෙනවා ය. නියම ඔරිජිනල් කතාවකුත් දෙනවා ය.“දැන් ඔට්ටුව හරිද?”මුවා බොහොම ජයග්‍රාහී ලීලාවෙන් අහනවා ය.“කෝ දෙනව තමුසෙ ගෙ ඔලුව... හියැහ්... හික්... පොහ්...”මුවාට අමතකවී සැක්කර හිනාව දැම්මේ ය.“එහෙනං කපා ගන්ඩ...”බූරුවා කියනවා ය. මුවා කඩුවකුත් මවාගෙන බූරුවාගේ ඔලුව කපන්නට සැරසෙනවාය. ඒත් ඔලුවක් නැත.“කෝ ඕයි තමුසෙගෙ ඔලුව?”“මෙහෙ ඉන්න බූරුවන්ට ඔලුවක් නැති බව දන්නෙ නැද්ද? ඔලුවක් තිබුණ නං මුවෝ, කියයි ද මහින්ද මහත්තය එක්සත් ජාතීන්ගෙ රැස්වීමට යන්නෙ නෑ කියල”“ඇත්ත නේන්නං මට අමතක වුණා තමුසෙ බූරුවෙක් කියල... මේ දවස්වල මොනවද කරන්නෙ?”“බූරු කතා කිය කියා ඇවිදිනවා”“ඉතින් තනියම බූරු කතා කියන්ඩ බෑනෙ.”“තනියක් නෑ... දයාසිරි මහත්තය ඉන්නවනෙ...”“ඒ මහත්තය හරි විහිළුකාරයා නේද?”“හියැහ්... හික්... පොහ්... පුහ්...”ඒ පාර බූරුවා සැක්කර හිනාව දැම්මේ ය. එතකොටම සැක්කරයා මුව වේශය අත් හරිමින් සැක්කරයා ලෙසින් ම පෙනී සිටියේ ය. බූරුවා පස්සා ගාත් දෙකින් දණ ගැහුවේ ය.“අනේ සෑර්... මට පුංචියට හරි ඔලු පොඩ්ඩක් දෙන්ඩකො”“ඒක තමයි... මං දැකල තියෙන්නෙ ඔලු තුනේ බූරුවෝ... ඒ වුණාට මේ දීපංකරේ ඉන්න බූරුවන්ගෙ එක ඔලුවක්වත් නෑ...”එසේ කියූ සැක්කරයා “ඕං... ඕං... පුහ්...” කියා ඔලුවක් මවා බූරුවාගේ බෙල්ල උඩින් තිබ්බේ ය.“දැන් ඔය කොහෙද යනඩ හදන්නෙ?”“සිරිකොත පැත්තට”“මං හිතුව ඔලුවක් ලැබුණට පස්සෙ ඩාර්ලි රෝඩ් පැත්තට යයි කියල”“සෑර් ඔලුව මැව්වට ඒකෙ ඇතුළට මොළේ කළඳක්වත් දැම්මෙ නෑනෙ...”“දැන් තමුසෙ ස්වාධීන ද? නැද්ද?“පිස්සු ඩබල්වෙලා සෑර් අපට” බූරුවා සිරිකොත පැත්තට යන්නට අඩියක් තැබුවා පමණි.එවිටම වාහන දෙක තුනක් දූවිලිත් අවුස්සාගෙන මහ වේගයකින් ගියේ ය. මිනිස්සු පාරේ සිට පේමන්ට් එකට පැන්නේ ය.එක මිනිසෙක් ඇවිත් සැක්කරයාගේ ඇඟේ හැපී වීසි වී ගියේ ය.“ඔහේ කවුද?”“පරණ පත්තර කාරයෙක්”“ඇයි ඉතින් පේමන්ට් එකට පැන්නෙ?”ඇමැති වෙන්ඩ ඉස්සර ඉලැක්ෂන් දවස්වල මාවත් දාගෙන ගියා... දැන් බලන්ඩකො ගහගෙන යන හැටි. ඉස්සර පත්තර කන්තෝරුවෙ මගෙ මේසෙ ළඟට ඇවිල්ල පැය ගණන් ඉන්නව... මටත් වැඩක් කරගන්ඩ බෑ... ඒකට දැන්...සැක්කරයා වහා ක්‍රියාත්මක විය. පරණ පත්තරකාරයාගේ වේශය මවා ගත්තේ ය. ඊට පස්සෙ අන්තරස්දාන වීය.ඇමැතිතුමාගේ වාහන පේළිය පාස් කරගෙන ගොස් පේමන්ට් එකේ නැවතී සිට පාරට පනින්ඩ වාගේ සිටියේ ය.සිකුරිටි මහත්තුරු වහාම පාරට පනිනවා ය. පරණ පත්තර කාරයා ඇමැතිතුමා ළ¼ඟට ගියේ ය.“ඇමැතිතුමා මාව හඳුනනවද?“මට මතක නෑ... ඔහේ කවුද?”“මං පත්තරකාරයෙක්... ඇයි ඉස්සර නිකං එහෙ මෙහෙ ඇවිදින කාලෙ ආවෙ මාව හම්බ වෙන්ඩ පත්තර කන්තෝරුවට...?”“මම? තමුසෙට පිස්සුද?”“ඇයි ඇමැතිතුමා ඒකාලෙ පුංචි නිවුස් කෑල්ලක් දාගන්ඩත් මාව හොයාගෙන ආවෙ?”“මට මතක නෑ...”“ඇයි මගෙ ප්ලෙන්ටියෙන් ම තේ උගුරක් බිව්වෙ?”“තමුසෙට පිස්සුද ඕයි?”“ඇයි ඇමැතිතුමා පොඩි පිංතූර කෑල්ලක්වත් දාලා දෙන්ඩයි කියල පිංසෙන්ඩු වුණේ...?”“මට මතක නෑ... මෙන්න මෙයා පැත්තකට කරනවල... මට සාකච්ඡාවට යන්ඩ පරක්කුයි”වාහන පෙළ යන්ඩ ගියේ ය. පරණ පත්තර කාරයා, සැක්කරයා වීය.“මොකද සෑර් වුණේ?”හතිලමින් එතැනට පැමිණි බූරුවා ඇසුවේ ය.“ලොකු රෙපෙයාර් එකක් කරන්ඩ වෙයි. ඔලුව ගලෝල සුද්ධ කරල මොළේට ගීස් ගහන්ඩ වෙලා... කකුල් දෙකටම හුළං වැඩියි. පුපුරණ වෙලාව හොයන්ඩ බෑ... ඉස්සර හොඳ ලස්සන හිනාවක් තිබුණා... දැන් තියෙන්නෙ බුරුත හිනාවක්... මෙලෝ රහක් නෑ”“සෑර් මං දයාසිරි මහත්තයත් එක්ක ඒ පැත්තට යන්නං... ඒ මහත්තයට අපිවත් ඉන්ඩ එපායැ... නැත්නම් කරන විහිළුවලට හිනා වෙන්ඩවත් කට්ටිය නෑනෙ...”“හියැහ්... හික්... පොහ්... පුහ්...”සැක්කරයා හිනාවෙන් ම චුත වී ඇවිදින් පාණ්ඩු කම්බලේ ඉඳ ගත්තේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=as1010031</link>
    <topic>අම්මත් මාත් සංසාරෙ එකට හිටියා ඒත් එතුමිය මට කලින් නිවන් යනවා</topic>
    <author>සටහන</author>
    <content>අම්මත් මාත් සංසාරෙ එකට හිටියා ඒත් එතුමිය මට කලින් නිවන් යනවා- ගම්පහ බණ්ඩාරනායක විදුහල්පති ලබුතලේ සුදස්සන හිමිසියනෑ කෝරලයේ වන්දනීය ගුරුගෙදර ගම්පහ බණ්ඩාරනායක මහා විද්‍යාලයය පසුකැර අප රැගත් වාහනය තවත් මීටර ගණනක් ඉදිරියට දුවයි. දකුණු පැත්තට හැරෙන මංකඩක ‘සීදේවි මාවත’ නමින් ලියැවුණු නාම පුවරුවක් ඇත. ඇත්තටම මේ සීදේවි මාවතේ නිවෙසන අසූපස් වියැති වියපත් සීදේවිය කවුරුන්ද? ඒ බුද්ධ පුත්‍රයාණන් වහන්සේ නමක හා විදුහල්පතිවරුන් තිදෙනකු මතු නොව තවත් රජයේ නිලධාරීන් කීපදෙනකු බිහිකළ උදාර මවකි.අප මේ ගමන ගියේ ගම්පහ බණ්ඩාරනායක විදුහල්පති ලබුතලේ සුදස්සන හිමියන් සමඟය. වැදුම් ගෙයහි පුත්‍ර වූ දැන් බුද්ධ පුත්‍ර වූ ඒ හිමියන් දුටු සැණින් ඈ ඉදිරියට දිව විත් දොහොත් මුදුන් දී වැන්දාය. ඇගේ දෙනෙත් දීප්තිමත්ව නළියන්නටත් මුහුණේ මස් ගොබ නැටවෙන්නටත් ඇසි පිය වේගයෙන් වදින්නටත් වූයේ මේ තමා වෙනුවෙන් උපහාර දක්වනු පිණිස පුතුª සැරසෙන මොහොතක් නිසාම විය යුතුය. මං ඒ සංවේදී අවස්ථාව පහන් සංවේගයෙන් යුතුව බලා සිටියෙමි.මෙහි පැමිණෙන්නට පෙර සිටම හාමුදුරුවන් ඇය පිළිබඳ නොයෙක් අටුවා ටීකා ටිප්පණි කීවත් ඇගේ සංවේදී බව මට, පසක් වූයේ මේ මොහොතේය. ‘මගෙ අම්මා අහිංසකයි. ලස්සනයි. ඒ වගේම හරිම සංවේදියි” උන්වහන්සේ මට පෙරදීද කියා තිබිණි.මම ද ඒ මෑණියට කිට්ටු වීමි. “උන්වහන්සේ මට කීවා ඔබතුමිය කමත, බැත කෙත අම්බරුවො කුඹුර වෙල්යායට කිට්ටුව ජීවත්වූ මවක් කියලා. අම්මට හොඳට නෙළුම් කවි කියන්ඩත් පුළුවන්ලු, අපිට කියන්ඩ බැරිද එකක්?” මම අසමි. ඈ තුළ වූ පෞරුෂය මෙන්ම නායකත්වය ඉදිරිපත්වීමද ඉහළය. ඇය තාලයට ශ්‍රැතිය නොනැසී යන ආකාරයෙන් මියුරු ලෙස මේ කවිය කීවාය. සුද්ධෝදන නරනිඳුගේඅහනවටනපුරු සීන නොපෙනෙයි පින්කල අයටපෙනුණු සීනෙ දරු සීනෙකිමව් බවටපින් ඇති බෝසත් උපදී තුන් ලොවටඇය සමඟ කුළුපගවූ හෝරාව හැරුණු කොට මට උන්වහන්සේ මව ගැන කී බොහෝ කතාවන් ලිවීමට තිබේ. එනිසා මම උන්වහන්සේගේ මව් ගුණ මතකයට එබෙමි.මගෙ මෑණියෝ හීන් මැණිකේ ලබුතලේ. පාතහේවාහැට බෝපිටිය සුන්දර ගමේ ඉපදුණේ. අප්පච්චි රන්බණ්ඩා ලබුතලේ උඩහේවාහැට ඉඩම් හිමි වැවිලිකරුවෙක්. අප්පච්චියි අම්මයි යෝජිත විවාහයකින් එකතුවෙලා පදිංචි වුණේ මෙඬේරිපිටියෙ. අපෙ පවුලෙ ගැහැනු 3යි. පිරිමි 3යි. මගේ මව වචනයේ පරිසමාප්ත අර්ථයෙන් ඉතාම සංවේදියි. කුරා කුහුඹුවකුටවත් හිංසාවක් කරන්න බැරි හදවතක් ඇයට තිබුණා. අපේ ගෙදර කවරදාකවත් මස් මාළු ඉව්වෙ නෑ.හාල්මැස්සන් කරවල ටිකක් නම් අප්පච්චිට ඕනෑ නිසා හැදුවා. අපට කිරිහරක් බොහොමයක් හිටියා. පැටියාට බොන්න තිබෙන කිරි ටික ඒ සතාට නොදී බුරුල්ලට ඇන ඇනා හූරගන්නවට ඈ කවදත් විරුද්ධ වුණා. ඒ විරෝධය කෙතරම් ද කිව්වොත් කිරි ටිකක්වත් බීවෙ නෑ. දැන් අවුරුදු 85ක් නිසා දියවැඩියා රෝගයෙන් ඇඟ දිරාපත් වෙන හින්දා මගේ බලවත් පෙරැත්තයට මේදය රහිත කිරිපිටි උගුරක් බොනවා. ඒත් අපි පැටවු කාලෙ කවරදවත් ඇය වැස්සියගෙ පැටවාට අයිති කිරිටික බීවෙ නෑ.අපේ තාත්තා ඒ පළාතෙ මහජන ඡන්දෙන් තේරුණු මැම්බර් කෙනෙක්. ඇය අප්පච්චිට දැක්වුවෙ බියමුසු ගෞරවයක්. ජීවිතයේ නොයෙකුත් හැලහැප්පුම්වලදි වුණත් ඇය අප්පච්චිගේ වචනය ඉක්මවා ගියේ නෑ. ඇය හැමවිටම අපට පෙන්වුවෙ අප්පච්චි දෙවියෙක්. ඒ විදියට ජීවත්වෙන්න කියන එකයි. ග්‍රාමීය ආර්ථිකයක් සහිත මේ පුංචි ගමේ දරිද්‍රතාව, අගහිඟකම පලා ගිහින් තිබුණේ නෑ. ඒ නිසා මගෙ අම්මා ගමේ යම් වත් පොහොසත්කම් තිබුණු කෙනෙක් වුණා. අප්පච්චිට ගමේ තිබුණු ප්‍රභූත්වය ඇයටත් ඉබේම ලැබුණා. ඒත් කවරදාවත් මේ පොහොසත්කම ප්‍රභූ®ත්වය ආයුධයක් කරගෙන දුප්පතුන්ගේ මුහුණට දමා ගසන්න අප්පච්චිත් අම්මාත් කවරදාවත් කටයුතු කළේත් නෑ. අම්මා හුඟාක් කැමැති ‘ජීවදාන’ දීමට.ජීවදානය කියන්නේ ජීවත්ව සිටියදීම කෙනෙකු වෙනුවෙන් දානයක් දීමයි. ගමේ බොහෝ දෙනකුට මෙහෙම ජීවදාන දෙන්න අම්මා කටයුතු කළා මතකයි. නැති බැරි අයට දාන දෙන ගමන් ඇය මේ වගේ දේවල්වලට අපවත් යොමුකළා. ඇගෙ අත්කම්, මල්කම්, ගෙත්තම් හරිම විශිෂ්ටයි. වත්තෙ පිටියෙ වැඩ වුණත් අම්මා පුරුදු වෙලා තිබුණෙ ලොකු අත්තලාගේ ගෙදර දැරිවියක් කාලෙමයි. කෙහෙල්ගහින් ගහට හරියට හිටවා පාත්ති දමලා බෝග වවලා, කොස් දෙල් පොල් පලතුරු ආදියත් හිටවලා අම්මා සතුටු වෙනවා. මහපොළොවටත් වැදූ අම්මටත් ණය නොවී සිටීම වැදගත් පුතේ.. එහෙම වෙලාවට වෙහෙසවෙලා වත්තෙ ඉඳන් ආපු අම්මා අපට කිව්වා. අපේ අම්මගෙ අම්මා තාත්තා වගා බෝග වැවිල්ලට රුසියො. මාමලාත් එහෙමයි. නුවර මාර්කැට්ටුවෙ බක්කි කීපයක් පවා පවත්වා ගත්තා. අදත් එහෙමයි. තක්කාලි, ගෝවා එළවළු වෙළෙඳාම වැවීම පුරුදුවුණේ ගෙදරදි කියලා මා කීවෙ ඒ නිසයි.රසට බත් ටික හදලා ඉවරවුණාම මහරජ්ජුරුවන් ආවයි කීවත් බත් බෙදන්නෙ අප්පච්චිට නෑඹිලියට බෙදලයි. ඒක ගමේ කුල කතක් කළ යුතු වැදගත්ම දෙය කියලයි අම්මා කීවෙ. කොච්චර රහට දරුවන්ට බඩ පිරෙන්න කන්ඩ දුන්නත් අම්මගෙ අතින් බත්කටක් නොකෑවොත් අපිට හරියට බඩ පිරුණෙ නෑ වගෙයි. අම්මා දරුවන් හැමෝටම තමන්ගෙ අතින් බත් පිඬක් කවන්නෙ ඒ නිසයි. ඒක ඇයම අපට පුරුදු කළ දෙයක්. ඒ බත් පිඬත් එක්කම අපි ඇගෙ ආදරය දයාව, කරුණාව, සෙනෙහස ද අපේ ජීවිතයට කාන්දු කැරගත්තා. මට ගෙදරට කීවෙ ‘කිරිපුතා’ කියලයි. අපි මුලින්ම ඉස්කෝලෙට ගියේ මෙඬේරිපිටිය ප්‍රාථමිකයට. ළඳු, දෙණි, කැලෑ මැදින් පටු පාරක් දිගේ කිලෝමීටර් ගණනක් පයින් ඇවිත් මං ඉස්කෝලෙ ගියා. අප්පච්චි තමයි එක්ක යන්නෙ.ඒත් පාසල් ගමනට අවශ්‍ය සියලු අඩුම කුඩුම සකසන්නෙ අම්මා. සමහර විට පයින් ඇවිදලා කකුල් රිදෙනවා අම්මෙ කීවම ඇය රාත්තිරියට අඩ අඳුරේ අපි වැතිරී නිදන පැදුර ළඟට ඇවිත් කකුල්වල පොල්තෙල් ගානවා මට මතකයි. අම්මගෙ සුවඳ රැඳුණු ඒ චීත්ත රෙද්ද පොරවාගෙන ගුලිවෙලා නිදාගන්න මං එදා හරිම ආසයි. ඇත්තටම මා ක්‍රියාශීලි දරුවෙක් කළේ අම්මා. මට අම්මා නැතිව මොහොතක්වත් ඉන්ඩ බෑ. අපේ ලොකු අක්කා හදිසියේම රෝගයකින් නැතිවුණා. ඊට පස්සෙ අම්මගෙ උදව්වට හිටියෙ මමයි. ඇයට පොල් ටික ගාලා දෙන්ඩ, පිඟන් ටික සෝදලා දෙන්ඩ, මිරිස් ටික කොටලා දෙන්ඩ මා උනන්දු වුණා. ඒත් පිරිමි ළමයකු නොකළ යුතු වැඩක් මා කරනවා නම් අම්මා ඒකට විරුද්ධ වුණා.අම්මගෙ සහයෝගයට අක්කගෙ තනියත් මකාගෙන මා අම්මගෙ උදව්වට හිටියා. හැබැයි මං පාඩම් වැඩ අත්හරින්නෙත් නෑ. හැමදාම පංතියෙ පළමුවැනියා. අම්මා එච්චර අධ්‍යාපනයක් ලද ගැහැනියක් නොවුණත් අධ්‍යාපනය තමයි දරුවන්ගේ නියම ඇස කියලා අම්මා දැනගෙන හිටියා. ඒක තමයි ලයිට් නැති අපේ ගෙදර කුප්පි ලාම්පුව අම්මා බිම් කළුවර එළන විට පත්තුª කළේ. පෝය දවසට, විශේෂ දවසකට පැට්‍රෝල්මැක්ස් ලාම්පුවක් ද අපේ ගෙදර පත්තුවුණා. මෙහෙම පාඩම් කරලා මං මුලින්ම පන්තියෙ පළමුවැනියා වෙච්ච දවසෙ දුවගෙන ඇවිත් අම්මට කිව්වා. අම්මා ඒ වෙලවෙම කැකුළු හාල් ටිකක් වතුරට දාලා කොටලා අරගෙන කැවුම් හදලා මගේ අත් දෙක තැව්වා. “පුතේ, උඹ හොඳට ඉගෙනගනින්. මේක අපේ පරම්පරාවට නම්බුවක්. උඹ යන මඟ පොඩිවුන්ද ගනීවි” එහෙම කියපු අම්මා තෙත්වූ නෙත් කෙවෙණි ගවුමෙන් පිසදා ගත්තා. අර විදියට හදපු කැවුමක් මටත් දීලා අම්මත් සන්තෝසයෙන් ඒක කෑවා. කවරදාවත් පොත් පාඩම් කරන්න අම්මා අපට පෙරැත්ත කළේ නෑ. එහෙම කරන්න තරම් අවශ්‍යතාවක් වුණේ නෑ. අපි කොහොමත් පාඩම් කළා.අපේ අම්මා කුඹුර බැත කෙත නියර එක්ක පුදුම සබඳතාවක් තිබූ ගැහැනියක්. නෙළුම් කවි ගොයම් කවි ඇයට කටපාඩම්. අද අම්මලා කියපු ඒ රසවත් කවි අපට අහන්නවත් නෑ. ගමේ ගොඩේ කුඹුරෙන් හේනෙන් ඒවා අතුරුදන්වෙලා. කට්ටිය එකතු කරන අත්තම් ක්‍රමයට ගොයම් අස්වනු නෙළන්න ඒ වගේම නොයෙක් කුඹුරු වැඩ කරන්න ඇය ලොකු මහන්සියක් ගත්තා.අම්මට පුදුමාකාර නායකත්වයක් තිබුණා. කුඹුරේ පැලේ වැඩ සිදුවෙද්දි ඒ මිනිසුන්ට තේවතුර, රොටි, ලුණුමිරිස් හැදුවෙ මම. ඇඹුල හදන්න. වෙනම පිරිසක් අම්මා දාලා තිබුණා. අපෙ හීන් අත්තා අම්මගෙ අම්මා මේ වගෙ වැඩ ඇයට පුරුදු පුහුණු කරලත් තිබුණා. අවුරුද්දට දෙවතාවක් අපේ ගමේ ලොකු දෙවොල් මඩුවක් නටනවා. ඒ දෙවොල් මඩුවෙ සියලු කටයුතුවලට නායකත්වය දෙන්නෙත් අම්මා. අම්මට මේ හැකියාව තාත්තගෙ ආභාසයෙනුත් ලැබෙන්න ඇති. එතුමා තමයි ගමේ සල්පිල් නායකයා. පන්සලේ පවතින මේ සල්පිල හරිම ජයයි. ගම්වැසියන්ගෙ ආධාරයෙන් මේ සල්පිල හීනටිත රජමහා විහාරයේ පැවැතියා. අපේ අප්පච්චි මේ වගේ ගමේ පොදු කටයුතුවල යෙදුණු නිසා නිරායාසයෙන් ප්‍රභූත්වයක් ලැබුණා. ගමේ අය අප්පච්චිට කතාකළේ ‘නිලමේ’ කියලා. අම්මට ‘මැණිකෙ’ කීවා.මෙෙ¼ඩ්රිපිටිය ප්‍රාථමිකයෙන් පස්සෙ මං ගියේ පල්ලිබෝවල මහාවිද්‍යාලයට. ඒ කාලෙදි අපට උගන්වන්න ආවා පුදුමාකාර දක්ෂ හිමිනමක්. ඉතාම ව්‍යාක්තව කරුණු පැහැදිලි කරනවා. නිරවුල්ව කියාදෙනවා. බොහෝ ඇසූ පිරූ තැන් ඇත්තෙක්. බහුශ්‍රැතයි. ඉතාම වශීකාන්ත්‍ර ඇවතුම් පැවතුම් තිබූ උන්නාන්සෙ දුටුවාම මගේ හිත පැහැදුණා. කොහොඹේපොල ධර්මශ්‍රී හාමුදුරුවෝ. මට උන්වහන්සේගේ ඇවතුම් පැවතුම් නිස්කලංක දිවිය, ආධ්‍යාත්මික වටිනාකම්, සාරධර්ම පෙනුණම එවෙලෙම මහණ වෙන සිතක් ආවා. මා ඒ බව උන්වහන්සේට දැන්නූවාම මාපියන් විමසන්න ඕනෑ නේද? කියා ඇසුවා.කුඹුර පාමුල වැඩක යෙදෙමින් සිටි අම්මාට මුලින්ම මේ අදහස ඉදිරිපත් කළාම ඇය එක්වරම ඇඬුවා. මයෙ පුතේ, අක්කා නැති දුක මං තුනී කරගත්තෙ උඹෙන්... ඇය එච්චරයි කීවෙ. මුළු රාත්‍රිය පුරාවටම ඇගෙ නිදිවර්ජිත සිරුර නැඟුව ඉකිබිඳුම මට නිරතුරුව ඇහුණා. මගේ කොට්ටයත් කඳුළින් තෙත්වුණා. ඒත් මා මහණ වෙන්නෙ හතරවරිගයක් නිවන් දක්වන්න. මගෙ අම්මත් නිවන් දක්වන්න මා හිතුවා. මට එතකොට යම්තම් අවුරුදු 15යි. කලින් මා අතින් වූ වැරදීමකින් මගේ සිතේ තැවුලක් ද යටපත් වී දියයට ඔබා සිටින රබර් බෝලයක් වගේ හිටි ගමන් ඉස්මතු වෙවී තිබුණා. අම්මගෙ කම්පාවුණු සිත හදන්න ඒ වෙලාවෙ යාම කෙහෙල් යායක අරටු සොයන්නාක් වගෙ නිෂ්ඵල ක්‍රියාවක් කියලා මට ඒත්තු ගිය.අම්මා පේරුදානය නොවරදවා පන්සලට දුන් උතුම් උපාසිකාවක්. එන කෙනෙකුට වරදක් කරන්න කවරදාවත් කැමැති නෑ. මා කලින් කීවානෙ මගෙ හිතෙත් යම් තැවුලක් තිබුණ කියා. දවසක් ගමේ ළමයින් එක්ක හැංගිමුත්තන් කෙළියකදි කමතෙ ගොඩගසා තිබුණු ගොයම් කොළයක මාත් හැංගුණා. මට එහායින් හැංගිලා හිටියෙ මට වඩා වැඩිමල් ගොළු ළමයෙක්. එයා නිතරම මට හිරිහැර කළ කෙනෙක්. රිදවපු කෙනෙක්. ඒ වෙලාවෙ මොන පවකටද මන්දා මේ කොලුවාට ගහන්න මේ හොඳ වෙලාව කියලා සිතිවිල්ලක් ආවා. මං ළඟ තිබුණු ලොකු ගලක් අරන් හැංගිලා ඉන්න ගොළු ළමයගෙ ඔළුවට වැරෙන් පහරක් ගහලා දිව්වා. විලාප සද්දෙ කමත පුරා නැඟුණා. රුධිර ගංගාවක් ගලාගෙන යන කොට අනෙක් අය මේ ගැන කොහොමහරි වැඩිහිටියන්ට දන්වලා ඒ ළමයා ඉස්පිරිතාලෙ ගෙනිහින්. ඔළුවෙ මැහුම් 8ක් පමණ ගහන තුවාලයක්. අප්පච්චිත් මේක ආරංචිවෙලා ළමයාව ගිහින් බැලුවා. අවශ්‍ය වියහියදම් දුන්නා. අම්මා ඒ ළමයා සනීප වෙනකම් දිගටම ඒ ළමයව බැලුවා. මේ සිද්ධියෙන් අම්මත් අප්පච්චිත් හොඳටම ඇඬුවා. අම්මා මට මෙහෙම කීවා. පුතේ, ඇයි ඒ වගේ අයට හිංසා කළේ. එයා ඔයාට වඩා දුබලයි. කන් ඇහෙන්නෙ නෑ. කතා කරන්න බෑ.අර බලන්න ඔළුවෙන් ලේ ගිය තරම්. මේවා පව්කාර වැඩ. අප්පච්චිගෙ නම්බුවට මොකද වෙන්නෙ. වදාපු අම්මට මොනවද මිනිස්සු නොකියන්නෙ. මේ වගේ වැඩනම් කරන්න එපා.. ඇය එහෙම කිව්වෙ හැඬුම්බර ස්වරයෙන්. මේ වචන මට ඊතල වගේ රිදුම් දුන්නා. ඒවා මගේ හදවත පසාරු කරගෙන යනවා වගේ මට දැනුණා. ඒකෙනුත් තවත් සිදුවීමකින් මා කම්පා වුණ දවසක් මගේ පුංචි මල්ලි නංගිගෙ කකුලෙ දිගට අඩි බාගයක් විතර කැපෙන්න බ්ලේඩ් තලයකින් කපලා. ඒකත් හිතලා කරපු වැඩක් නොවුණට තුවාලය බරපතළයි. අප්පච්චි තුවාලය වෙළලා නංගිව කරේ තියාගෙන හැතැප්ම ගණනක් ඉස්පිරිතාලෙට දිව්වා. ධර්ම ශ්‍රී හාමුදුරුවන්ගෙ සුවපහසු කරුණාබර ජීවිතය මොනතරම් සුන්දර ද කියලා මට හිතුණෙ මේ සිද්ධි අතරයි. මං මහණ වෙන්න හිටියෙ පොකුණුවිට පැත්තෙ පන්සලක.ඒත් මහණ වුණේ වැල්ලම්පිටිය විමලාරාමයෙ. මං ධර්ම ශ්‍රී හාමුදුරුවො එක්ක ආවාම ඒ කාලෙ ජනප්‍රිය අභිධර්ම කථිකයකු වන හල්තොට ශ්‍රී මේධානන්ද හාමුදුරුවො මාව මහණ කළ යුතුයි කියලාම කීවා. වැලිගම්පිටියෙ ශ්‍රී ධම්මාලංකාර හිමියෝ තමයි නායක උන්නාන්සෙව හිටියෙ. 10 වසරේ එස්.එස්.සී. ප්‍රෙප් එකේ මා ඒ කාලෙ හිටියෙ. කොහොම හරි මං මහණ වෙලා මංගල බණ කියන දවසෙ නෑදෑයො අම්මා සියලුදෙනා ඇවිත් හිටියා. කොච්චර කොහොම වුණත් මට වටාපතට යටින් හරි පැත්තෙන් හරි අම්මගෙ මුහුණ දැකගන්ඩ ආසයි. ඒ මුහුණ රතුවෙලා තිබුණත් ඇඬුම් තිබුණේ නෑ. සතුටක රේඛා එක දෙක මතුවෙලා තිබුණා. ඉධ නන්දති - පෙච්ච නන්දතිකතපුඤ්ඤො – උභයත්ත නන්දතිමේ ගාථාව කියලා මං මංගල බණ පටන්ගත්තා. කරුණු කලින් කියලා දුන්නෙ හල්තොට ශ්‍රී මේධානන්ද හාමුදුරුවො. මං මහණ වෙලා මෙහෙම බණ කීවම අම්මත් අප්පච්චිත් ඇවිත් වැන්දා. අම්මා නිතරම පන්සලට ආවා. දානය ගෙනාවා. මා ඒ විදියට මහණ වුණේ 1964දි. මට එතකොට වයස 15යි.ලොකුª හාමුදුරුවො මාව මාලිගාකන්ද විද්‍යාලයයටත් එතැනින් ශ්‍රී ලංකා විද්‍යාලයයටත් යවලා ගැඹුරු දහම් දැනුමක් ලබාගන්න උදව් කළා. ඒ අතර මගෙ අම්මා බලන්න මාත් ඉඳහිට යනවා. දවසක් රාත්තිරි වෙලාවක මං පන්සලට වඩින්න ඉස්සර අම්මට හිතුණා රෑට බත් ටිකක් මට දෙන්ඩ. “හාමුදුරුවනේ ටිකක් වළඳලා වඩිමු” ඇය යෝජනා කළා. ඒ දරුකැක්කුමට මිස ධර්මය ගැන අනවබෝධයෙන් නොවෙයි. “මං කීවා අපි රාත්තිරියට වළඳන්නෙ නෑ” කියලා. ඒත් ඇගෙ කනගාටුදායක මුහුණ දුටුවම මටත් ධර්ම සංවේග පහළ වුණා. එහෙනම් කිරි ටිකක් විතරක් බොමු.. මා කීවාම ඈ ඇගෙ වෙවුලන අතින් ලහි ලහියේ ලැක්ටෝජන් පිටි යොදා කිරි වීදුරුවක් පිළිගැන්වූවා. මා ඒක වළඳන විට ඇගේ මුහුණේ සොම්නසේ විදුලි රේඛා දහසක් දැල්වුණා වගේ පිබිදුණා. මා ගෙදරදි කන්ඩ ආස මඤ්ඤොක්කා මුගුණුවැන්න මැල්ලුම් ආදිය හදලා අදත් ස්කෝලෙටත් දානෙ එවන්නේ ඇගෙ සතුටටයි. මාත් ඒකට බාධා කරන්නේ් නෑ. අම්මා අවුරුද්දට වතාවක් සෝමාවතිය මහියංගණ ආදී සිද්ධස්ථානවලට යන්න කැමැතියි. ඒ සඳහා ගමේ කට්ටිය එකතු කැර ඉන්ද්‍රා ටුවර්ස් බස්වල තමයි ඈ මේ ගමන් යන්නෙ. හඟුරන්කෙත පෙරහර බලන එකත් ඇගෙ චාරිත්‍රයක්. අම්මා සීට්ටු ආදිය දානවට කැමැති නෑ. ඇය ළඟ කිසියම් විදියක රදළවාදී ආකල්ප තිබුණු බවත් මා කියන්නෙ අව්‍යාජවමයි.දවසක් මං ගිහි කාලේ ගෙදර එනකොට වටිනා හරක් දම්වැලක් කුඹුරක ඕවිටක් ළඟ වැටිලා තිබුණා. ඒකෙ තිබුණු ලස්සනට මං අහුලාගෙන ගෙදර ආවා. අන්සතු වස්තුවක් මොනම හේතුවක් නිසාවත් ගෙදර ගෙනෙන එක අම්මා ඉවසන්නේ් නෑ. මේක දැක්කා විතරයි ඒක එතෙනටම ගිහින් තියන්න කියලා අම්මා මහා කලබලයක් කළා. “අන්සතු වස්තුව ගන්නවා තියා ඒවා ගැන ලෝබ කරන්නවත් එපා.” ඇය අපට කියූ පාඩම් කොයිතරම් වටිනවද? 1971 කාලෙ මා හිටියෙ පේරාදෙණියෙ සරසවියෙ. කලබල වැඩිවෙලා ගංගාවල තරුණ මළ සිරුරු පාවෙන්න ගත්තාම අම්මා අප්පච්චිත් එක්කම පේරාදෙණිය සරසවියෙ ගේට්ටුව ළඟට ඇවිත් මට පණිඩුව එව්වා .මට පණිවුඩ ලැබුණාම පුදුම වුණා අනේ මේ වෙලාවෙ මාව බලන්ඩ එනවා නම් ලොකු හාමුදුරුවො වෙන්ඩ ඇති කියාගෙන ආවත් මාව බලන්න කඳුළු පුරෝගෙන ඇවිත් තිබුණෙ අම්මයි අප්පච්චියි. බලන්න දරු දුක වාවන්නෙ නැති හැටි. මාව දකින්නෙ නැතිව අම්මට බත් පිඬක් ගිලිලා නෑ. මා අම්මට කීවා අම්මෙ මා වැරැදි දේවලට සම්බන්ධ වෙන්නෙ නෑ. බුදුන් ගිය මඟයි මා යන්නෙ. නිවීහැනහිල්ලෙ ඉන්න කියලා. අනේ! ඒ වෙලාවෙත් ඒ සුදු මුහුණේ ඇතිවුණු සතුට. ඇය ගෙන ආ ගින්න නිවාගෙන ගියා කියලා මට හිතුණා. මං දැන් මහණ වෙලා අවුරුදු ගණනාවක් වුණත් ඒ මව් සෙනෙහස මට තවමත් ගැඹුරින් දැනෙනවා. අයගම මහා විද්‍යාලයෙන් උපගුරුවරයෙක් ලෙස ගුරු ජීවිතය පටන්ගත් මා 1977 දී සේදවත්තේ විදුහල්පති බවට පත්වුණා. ඊට පස්සේ මරදානෙ සංඝරාජේ විදුහල්පති බවටත් පත්වෙලා හිටියා.ගම්පහ බණ්ඩාරනායක විදුහලට ආවෙ 2006 දි. මේ විදුහලේ ළමයින්ගෙ අධ්‍යාපනය හොඳයි. ඒත් මේ ළමයින්ට පිහිනුම් තටාකයක් නෑ. මා කල්පනා කළා මේක අවශ්‍යම දෙයක් නොවුණත් දරුවන්ගේ පෞරුෂත්වය නංවන්න එසේම ජනප්‍රිය පාසලක මූලික අංගෝපාංග වශයෙන් මේක කළ යුතුම වැඩක් බව. ඒ නිසා ආදි ශිෂ්‍ය සංගමයේ සහයෝගය අරන් මේකට අරමුදල් සපයාගන්න අප ලොතරැයියක් පටන්ගත්තා. ඒකට මුලින්ම ආදර්ශයක් වශයෙන් මා පාවිච්චි කරමින් සිටි කාරය විකුණලා මුදල් ගන්න කියලා මා යෝජනා කළා. ඒ සිද්ධිය නම් මේ වන විට මාධ්‍ය මඟින් හෙළිදරව් කරලා ඉවරයි.සිසුන් වෙනුවෙන් තමන්ගේ කාරය දන්දුන් හාමුදුරුවෝ කියලා මට ලොකු ගෞරවයක් ද ආවා. ඒත් මා මේ දේවල් කරන්නේ එහෙම ප්‍රසාදයක් බලාගෙන නොවේ. “පටන්ගත් වැඩ අතරමඟ නතර නොකරන්න අම්මා මට කියලා දුන්නෙ. අනෙක මේකෙන් දරුවො කීදෙනෙකුට සෙතක් වෙනවාද? මට හිතුණේ ඒ ටික විතරයි. මේ ලිපිය පළවෙලා හරියටම දවස් හතරකින් එනම් මේ මාසේ 07 වැනිදා ජනාධිපතිතුමා අතින් මේ පිහිනුම් තටාකය විවෘත වෙනවා. ඒක මට ලොකුª සතුටක්. ඒකෙ දරුවො කෙළිදෙළන් පිහිනන කොට ‘ජබු’ ගහලා නානකොට සිත් සතුටු වෙනකොට මේකට උපදෙස් දුන් මගෙ අම්මටත් මටත් හැමදාම හැම මොහොතෙම පින් පිරේවි.අම්මා කෙනෙකුගේ සෙනෙහසට සමාන කරන්න සෙනෙහසක් මේ තුන් ලෝකෙම නෑ. අපේ අම්මගෙන් මගෙ ජීවිතයට ධෛර්යය, නොසැළෙන වීර්යය කරුණාව දයාව ළෙන්ගතුකම වගේම තවත් දේවලුත් බලපෑවා. අම්මට දැන් දියවැඩියාව තියෙනවා. මටත් ටිකක් තියෙනවා. එහෙම බැලුවාම ‘සීනිත්’ මට අම්මගෙන් ලැබුණු දායාදයක්. මට බෙහෙත් ගන්න ගමන් මා ඇයටත් බෙහෙත් අරන් දෙනවා. සංසාරේ අපේ අවියෝජනීය සබඳතාව මේකෙන් ඔප්පු වෙනවා. අම්මත් මාත් සංසාරේ එකට හිටියා ඒත් ඇය මට කලින් නිවන් දකින්න ඕනෑ. අම්මගෙන් මට ලැබුණු අනෙක් දේවල් වගේම මේ සීනි අමාරුවත් මා බාරගන්නෙ සතුටින්.සටහනඋපාලි සමරසිංහඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=as1010035</link>
    <topic>මේ එළඹෙන්නේ පොත් කියවීමේ මාසයයි</topic>
    <author>සේමාලි කැල්ලපත</author>
    <content>මේ එළඹෙන්නේ පොත් කියවීමේ මාසයයිපොත් සුවඳට අපි වසඟ වුණාසතියකට දෙතුන් දවසක් කොළඹ බණ්ඩාරනායක සම්මන්ත්‍රණ ශාලාවේ කුමක් හෝ ප්‍රදර්ශනයක් එසේත් නොමැතිනම් සංස්කෘතික අංගයක්, පොත්පත් එළිදැක්වීමක්, සංගීත සැඳෑවක් හෝ පැවැත්වෙන්නේය. මේවාට බොහෝ පිරිස් පැමිණෙන්නේ ය.එහෙත් ඒ එන්නේ අතළොස්සක් පමණි. මේ සියලු දෙයට පැමිණෙන ජනතාව පරදවා සැප්තැම්බර් මාසයේ තුන්වන සතියේ නම් බණ්ඩාරනායක සම්මන්ත්‍රණ ශාලාව අතුරු සිදුරු නැතිව වැසීයන පරිද්දෙන් මහජනතාව පැමිණෙති. වසරින් වසර එසේ පැමිණෙන පිරිස වැඩිවනවා මිස අඩුවන්නේ නැත.මෙවරද බණ්ඩාරනායක සම්මන්ත්‍රණ ශාලාවට රටේ විවිධ පළාත්වලින් බොහෝ දෙනා පැමිණියහ. වැසි නොතකා ඔවුහු පොත්පත් අතර සැරි සැරූහ.කොළඹට විවිධ වසන්තයන් පැමිණේ. පොත් වසන්තය ද ඒ වසන්තයන්ගෙන් එකකි. පොත් වසන්තයට විවිධ තරාතිරමේ විවිධ වයසේ අය එති යති. ඇතැම්හු දෝත පුරා පොත් රැගෙන යති. ගියවර පොත් වසන්තයට පැමිණි හැදුණුවැව ඇම්.බස්නායක කුරුටු ගෑ කවියකි මේ.  ගලහිටියාව මධ්‍ය විද්‍යාලයේ පුස්තකාලාධිපති සහ ශිෂ්‍ය ශිෂ්‍යාවෝගෙන්දගම් පොළව මතපොත් සුවඳ දැනුණි මටඅත කාසි හිඟ කොටරිදුණු නමුදු පා - සුවඳ ඇත සිතබොහෝ මිල වෙද්දිඅකුරු සුවඳට ඇවිද්දේ.....ආර්ථිකය සරුසාර නොවීමත් පොකැට්ටුව පාළු වූවත් පොත්වලට ආසාවෙන් එහි යන එන්නන්ගේ් සිතුවිලිය ඒ.කෙසේ වුවත් සාහිත්‍ය මාසය අවසන්ය. ඉතින් එළැඹෙන්නේ කියැවීමේ මාසයයි. රටේ විවිධ පළාත්වලින් පොත් වසන්තයට ආගිය අය සමඟ අපි කතා බහ කළෙමු.මධුෂිකා අමාලි සහ ඉරේෂා අනුරුද්ධිකා කළුතර බාලිකා ජාතික පාසලේ 13 වැනි වසරේ ඉගෙනුම ලබති. ඔවුන් අපට මුණගැසුණේ පොත් අතරට මැදිව පොත් තෝරමින් සිටියදීය.”අපි උසස් පෙළ කණ්ඩායම් ව්‍යාපෘතිය සඳහා කළේ පාසලේ අයිස්ක්‍රීම් වෙළෙඳසලක් පැවැත්වීමයි. මින් ලද ආදායමෙන් අප පාසල් පුස්තකාලය සඳහා පොත් මිලදී ගැනීමට යෝජනා වුණා. මේ වෙළෙඳ ප්‍රදර්ශනයේදී අපේ පුස්තකාලයට පොත් රැසක් මිලදී ගත්තා” ඔව්හු පැවසූහ.ඔවුන් කැටුව පැමිණ සිටියේ ආචාරිණී කේ.අයි.එස්.චන්ද්‍රසිරි මහත්මියයි.”පාසල් දරුවන් නිරන්තරයෙන් ම බාහිර පොතපත පරිශීලනය කළ යුතුයි. අලුත් විෂය නිර්දේශය අනුවත් බාහිර පතපොත කියවීම මඟින් දැනුම ලබාගැනීම අනිවාර්ය වෙනවා. විෂයානුබද්ධ පොතපත වගේම ඉන් පරිබාහිර පොතපත කියවීම අද ඉතා අවශ්‍යයි.අජිත් රෝහණ මහතාඅප ඒ සඳහා නිතරම ළමයි පුස්තකාලය වෙත යොමු කරනවා. එහෙත් ඇතැම් පොත්පත් අපේ පාසල් පුස්තකාලයේ නැති නිසා දරුවන් කණ්ඩායම් ව්‍යාපෘතිය මඟින් සොයාගත් මුදල් පාසලේ පුස්තකාලයට පොත් මිලදී ගැනීම සඳහා යෙදෙව්වා.” ඇය පැවසුවාය.පොත් කුටියෙන් කුටියට ඇවිද යමින් ගිය ගමනේදී පොත්වලට ආදරය කරන්නෝ හමුවූහ. ඇතැමෙක් පොත්වල මිල ගණන් වැඩි යැයි කියමින් තැවුණහ. මේ අතර අපට කුඹුක්කන්වල අනුරුද්ධ හිමියෝ හමුවූහ.”කියවීම කියන එක ඉතාම වැදගත් දෙයක්. මං ගුරුවරයෙක් හැටියට සේවය කරනවා. අද පාසල්වල වුණත් පේන්න තියෙන දෙයක් තමයි. දරුවෝ බාහිර පොත පත කියවනවා අඩුයි. නමුත් මට මතකයි අපේ ළමා කාලෙදි අපි පොතපත කෙරෙහි තිබූ නැඹුරුව වැඩියි. අද ළමයි මේ තිබෙන සමාජ රටාවත් සමඟයි යන්නේ.විශේෂයෙන්ම රටේ ඉතිහාසය, සාහිත්‍ය පිළිබඳව ළමයි දැනුවත් විය යුතුයි. ඇත්තෙන්ම මේ වගේ පොත් ප්‍රදර්ශන පැවැත්වීම ඉතා හොඳයි. මෙහි පැමිණෙන හැම කෙනාම පොත් නොගත්තත් අම්මලා තාත්තලා මෙහි දරුවන් රැගෙන ඒම තුළින් දරුවන්ට යම් ප්‍රමාණයකට පතපොත ගැන ඇල්මක් ඇතිකරගන්නට පුළුවන්.”සමන්ලතා තම පුතු සමඟටී.අන්ද්‍රාදි මහතා එක්දහස් නවසිය හැටේ පමණ සිට මාක්ස්වාදය පිළිබඳව පොත් පත් ලියූ අයෙකි. මෙම පොත් ප්‍රදර්ශනයේ දී ඔහු ලියූ පොත් පත් ඇතුළත් වෙළෙඳ කුටියක් ද තිබිණි.”ඒ කාලේ මේ පොත්වලට හොඳ ඉල්ලුමක් තිබුණා. ඒ කාලේ කිව්වේ එක්දහස් නවසිය හැට ගණන්වල අවසන් භාගය සහ හැත්තෑවේ දශකයේ. මේ වෙනකොට කාලය බොහෝම වෙනස් වුණත් මේ පොත්වලට යම් ඉල්ලුමක් තියෙනවා. මම මේ පොත් ගහන්නේ කර්තෘ ප්‍රකාශනයක් හැටියටයි. අද වෙනකොට නම් පොත් කියවීම අඩුයි.අද අපේ රටේ පමණක් නොවෙයි, ලෝකයේ බොහෝ රටවලත් කියවීම අඩුවෙලා තියෙනවා. නමුත් ලංකාවේ කියවීම ඉහළ මට්ටමක තිබෙන බව වසරකට වරක් පවත්වනු ලබන මේ ප්‍රදර්ශනයෙන් ඔප්පු වෙනවා.” පොත්පත් පිළිබඳව කතාබහේ යෙදුණු ටී.අන්ද්‍රාදි මහතා අප හා පැවැසුවේය.කේ.අයි.එස්. චන්ද්‍රසිරි මහත්මිය’කියවීම මිනිසා සම්පූර්ණ කරයි’ යනුවෙන් වන කියමන සත්‍යයැයි කීමට මෙන් තම දුකේදීත් සිතෙහි ඇතිවන ගැටුම්වලදී සිත සන්සුන් කර ගැනීමටත් පොතකට මහඟු හැකියාවක් ඇතැයි යනුවෙන් පොත් ප්‍රදර්ශනයට ආව ගිය එන්.අමරදිවාකර කැටපත් පවුරේ කුරුටු ගා ගොස් තිබුණේය.  ”හිතක් ළඟ දැනුණු විට තනියක්පොතක් මිස නැතත් වෙන කිසිවෙක්ලොවක් ඇතිවා වගෙයි නෙත් ඉම තෙක්ඉතින් හොඳ පොතක් හොඳ හිතවතෙක්.”මාරවිල සිට පැමිණි ඉරණවිල පාසලේ විද්‍යා ගුරු අජිත් රෝහණ ද පොත්පත් අතර සිටියදී අපට හමුවුණේය.”මම අවුරුදු කිහිපයක්ම ඇවිත් තියෙනවා. මං විශේෂයෙන්ම කැමැතියි බෞද්ධ පොත්පත්, පරිවර්තන පොත්, නවකතා ආදිය කියවීමට. අද පාසල් දරුවෝ නම් කියවනවා අඩුයි. දරුවන්ට කියවන්න පුරුදු පුහුණු කරන්න වෙලා තියෙනවා. අද ළමයි පරිගණක තාක්ෂණයට වැඩි නැඹුරුවක් දක්වන්නේ. නමුත් එහෙම වුණහම වෙන්නේ දරුවන් තුළ නිර්මාණශීලී භාවය නැතිව යන එක. මේ තත්ත්වය එතරම් හොඳ දෙයක් නොවෙයි. මීට වඩා අපේ රටේ සාහිත්‍ය, පතපොත පිළිබඳව උන්දුවක් තිබිය යුතු කාලයක් මේක.අම්මලා දරුවෝ රැගෙන එති. ගුරුවරු තම ශිෂ්‍යයෝ රැගෙන එති. ඒ අතර කාන්සියට පොත් අතර ගැවසීමට එන පිරිස් ද වෙති. කෙසේ වෙතත් මේ සියල්ලෝ පොත් අතර ගැවසීම නම් දකින අයෙකුට සොඳුරු දසුනක් ද වනු ඇත.කුඹුක්කන්වල අනුරුද්ධ හිමිගලහිටියාව මධ්‍ය විද්‍යාලයේ පුස්තකාලයාධිපති ගාමිණී ප්‍රේමතිලක මහතා පැමිණ සිටියේ තම පාසලේ දරු දැරියන් කීපදෙනෙක් ද සමඟිනි. ඒ තම පුස්තකාලයට අවශ්‍ය පොත්පත් තෝරාගැනීමේ අදහසිනි.”අපේ පාසලේ දරුවන්ගේ පොත පත කියවීම ගැන නම් අපට අවංකවම සතුටු වෙන්නට පුළුවන්. විදුහල්පතිවරයා හැමවිටම දරුවන්ව කියවීම සඳහා උනන්දු කරවනවා. පුස්තකාලයාධිපති සමඟ පැමිණි ශිෂ්‍ය කණ්ඩායමේ සිටි දිල්රුක් සමරසිංහ පොත් ගැන කතාබහ කළේ ඉතා ආසාවෙනි.”අපි සර් එක්ක ආවේ පාසලට වුවමනා පොත් ගෙනියන්න. නමුත් ඒ සමඟ අපිට අවශ්‍ය පොත් ආදියත් ගන්නවා. මේ වගේ පොත් අතර ඉන්න තියෙන එක හරිම සතුටක්. මම කැමැතියි මාර්ටින් වික්‍රමසිංහ මහතා ලියූ පොත් වගේම ජයසේන ජයකොඩි මහතා ලියූ පොත් කියවන්න.මට හිතෙනවා ඒ පොත්වල අපේ ජීවිතවලට එකතු කරගන්න දේවල් තියෙනවා කියලා. ඒ වගේම මාර්ටින් වික්‍රමසිංහ මහතාගේ පොත්වලින් අපට අපේ රටේ පැරැණි සමාජ ක්‍රමය ගැන දැනුමක් අවබෝධයක් ලබාගන්නත් පුළුවන්.මම ගලහිටියාව මධ්‍ය ෂද්‍යාලයේ 13 එච් වාණිජ අංශයේ ඉගෙනුම ලබනවා. අවුරුද්දකට සැරයක් හරි මේ මහා පොත් සල්පිලට එන්න ලැබීමත් වාසනාවක්. මම නම් හැමදාම පොත් කියවනවා.”ඇතැම් දරුවන් පරිගණකය මත යැපෙන්නට යද්දී පොත පතට ආදරය කරන දරුවෝ ද නැතිවාම නොවේ.සිහින් පොද වැස්ස මහ හ¼ඩින් හඬා වැටෙයි. බණ්ඩාරනායක සම්මන්ත්‍රණ ශාලා අවට බිම මඩගොහොරුවකි. එහෙත් එහි යන එන්නන්ගෙන් අඩුවක් නැත. පොත් කුටි අතර වන බැම්මක වාඩිවී විඩා හරින මවක හා පුතෙකු අප නෙත ගැටුණේය. ඇය සමන්ලතා.ටී. අන්ද්‍රාදි මයා”මං හැම අවුරුද්දෙම වාගේ පුතා එක්කරගෙන එනවා පොත් බලන්න. ඉස්සර නම් අපි කැමැති පොත් පුතාට අරගෙන දුන්නේ. දැන් පුතාට හොඳට තේරෙනවා. එයා හතවසරේ ඉගෙනුම ලබන්නේ හොරණ තක්ෂිලා විද්‍යාලයේ. පුතාගේ නම නවීන් සතිරු රණසිංහ. පුතාට ගෙදර පුස්තකාලයක් තියෙනවා.එහි එයාගේ වයසට ගැළපෙන විවිධ පොත පත තියෙනවා. මේ ආව ගමන්වලදි මමත් පොත් ගන්නවා. මම නම් කැමති නවකතා පොත් කියවන්න. මට ඕන මගෙ පුතාව පරිගණක දැනුමට වඩා පොත්පත්වලට නැඹුරු කරන්න. පුතා නිර්මාණශීලි කෙනකු වෙනවා දකින්නයි මම කැමති.අම්මා හා පුතු යළිත් පොත් බලන්නට වූහ. දහවල වූ නිසාත් එදින පොත් ප්‍රදර්ශනය අවසන්දාට පෙරදා වූ නිසාත් සම්මන්ත්‍රණ ශාලාවට පැමිණෙමින් සිටි පිරිස ක්‍රමයෙන් වැඩිවෙමින් තිබිණි.ජීවිතයම පොත් සමඟ ගතකරන්නට ඇත්නම් යැයි සිතන පිරිසක් ද අප සමාජයේ නැතිවාම නොවේ. ඔවුහු අනුන් ලියූ දේ අගයන අතරම එයින් තම ජීවිතයට දැනුම ද එකතු කරගනිති.තවත් පොත් වසන්තයක් ඉතින් නිමාවූයේය. ඉදින් ඉදිරියේ එළැඹෙන්නේ කියැවීමේ මාසයයි. මිලට ගත් පොත් රාක්කවල අල්මාරිවල සඟවා සුරැකිව තබන්නට නොව දිනවකවානු සීමා අණ පනත් නොතකා පොතක් කියවන්නට කාලයයි මේ.සේමාලි කැල්ලපතඉනෝකා සමරවික්‍රමඡායාරූප – ගීත් ද මෙල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=as1010039</link>
    <topic>ඉවසීම පුරුදු කළ තැනැත්තා නින්දා අපහාසවලින් නොතැවේ</topic>
    <author>සාකච්ඡා කළේ රමණී සුබසිංහ</author>
    <content>ඉවසීම පුරුදු කළ තැනැත්තා නින්දා අපහාසවලින් නොතැවේනිරෝගී සෞඛ්‍ය සම්පන්න ජීවිතයක් ගෙවන අතරම සාමකාමී පරිසරයක විසීම ද අපි පි‍්‍රය කරමු. එහෙත් දුෂ්කර වන්නේ එවන් පරිසරයක් ගොඩනඟා ගැනීම ය. නිරෝගී බවත්, සාමකාමී පරිසරයත් අහිමි වන්නේ අපගේ ම හැසිරීම් හා ක්‍රියාකාරකම් නිසාය.ටී. එන්. සෙට්ටිනායක ආයතන බාර වෛද්‍ය නිලධාරි රජයේ රෝහල හල්තොට හොරණඑදිනෙදා මුහුණ දෙන ප්‍රශ්න හමුවේ සුළු කරුණකදීත් කෝප ගැනීම මේ සමාජයේ මිනිසුන් අතර සාමාන්‍ය දෙයක් බවට පත්ව ඇත. එහෙත් බුදුන් වහන්සේ දේශනා කොට වදාළේ කෝපය, තරහව, වෛරය තමන් ගේ පමණක් නොව සමාජයේ ම අනර්ථයට හේතු වන බවය.බුදුරජාණන් වහන්සේ කොසඹෑ නුවර වැඩ වසන සමයෙකි. කල්මාෂ්‍යදම්‍ය නියම් ගම විසු රූසිරින් අගපත් මාගන්දියා බැමිණිය බුදුරදුන්ට සරණ කර දෙන්නට ඇය ගේ මවුපියෝ රිසි වූහ. බුදුරජාණන් වහන්සේ තමන් ප්‍රතික්ෂේප කළ බව ඇසු මාගන්දියා උන්වහන්සේ සමඟ වෛර බැඳ ගන්නී ය. මැරවරයන්ට අල්ලස් දී බුදුරජාණන් වහන්සේට අපහාස කිරීමට කටයුතු කරන්නීය. දිගින් දිගටම බුදුරජාණන් වහන්සේ වෙත එල්ල වන මේ නින්දා, අපහාස, පරිභව කිරීම් ඉවසාගත නොහී ආනන්ද හිමියන් එම නුවර හැර අන් නුවරකට වැඩම කරන ලෙස ඉල්ලා සිටිය ද උන්වහන්සේ එය ප්‍රතික්ෂේප කළහ. ආනන්ද හිමියන්ට කරුණු පැහැදිලි කළ බුදුරජාණන් වහන්සේ“අහං නාගොව සංගාමෙචාපා තො පතිතං සරංඅතිවාක්‍යං තිතික්ඛිස්සංදුස්සීලොහි බහුජ්ජනො”‘බොහෝ මිනිසුන් දුසිල්වත්ය. යුද බිමට වන් ඇතකු සෑම දෙසින් ම හඹා එන සර පහර ඉවසන්නේ යම් සේ ද මම ද මිනිසුන් ගේ දොස් පරොස් ඉවසමි.’ යැයි දේශනා කොට වදාළහ.කොතරම් නින්දා අපහාස ලැබුණ ද තමන් නිවැරැදි නම් ඉවසීමෙන් දරා ගැනීමට ඔබ උත්සාහ කළ යුතුය. බොරුවට හැම කල්හි ම ඉඩක් නොලැබෙන බවත්, සත්‍ය කෙදිනක හෝ ජය ගන්නා බවත් දැන ඉවසීමෙන් කටයුතු කළ යුතුය. ආවේගශීලී වීමෙන්, කෝපයට පත් වීමෙන් කිසිදු ප්‍රශ්නයක් ගැටලුවකින් තොරව විසඳා ගත නොහැකි බවත් ඉවසීමෙන් කටයුතු කිරීමෙන් ඕනෑම ප්‍රශ්නයක් නිවැරැදිව විසඳා ගත හැකි බවත් බුද්ධ දේශනාවේ සඳහන් ය. බුද්ධ චරිතයෙන් ද ඒ සඳහා ගත හැකි ආදර්ශ බොහෝ ය. මාගන්දියා බැමිණිය ගේ ක්‍රියා කලාපය හමුවේ බුදුරජාණන් වහන්සේ ක්‍රියා කළ ආකාරය ඊට හොඳම නිදසුනකි.සමාජයේ මිනිසුන් විවිධාකාර ය. තවත් කෙනකු ගේ සතුටේ දී, සැපයෙ දී සතුටු වන්නේ මේ මිනිසුන්ගෙන් ඉතා සුළු ප්‍රමාණයකි. යමෙක් ගුණ ධර්මයන්ගෙන් හෝ වේවා, ධන ධාන්‍යයෙන් මිල මුදලින් හෝ වේවා, අධ්‍යාපනයෙන් රැකියාවෙන් හෝ වේවා ඉහළ මට්ටමක සිටින්නේ නම් කවර හෝ වරදක් සොයා ඒ පුද්ගලයාගේ චරිතය පිළිබඳ වැරැදි අදහස් පතුරුවන පිරිස් මේ සමාජයේ සුලබය. ඉවසීම පුරුදු පුහුණු කළ තැනැත්තා මේ ක්‍රියාවන්ගෙන් සැලෙන්නේ නැත. කෝප සහගතව ක්‍රියා කරන්නේ ද නැත.“රොසකො කදරියොචපිපිච්ජො මච්ජරී සඨොඅහිරිතො අනොත්තා පිතං ජඤ්ඤා වසලො ඉති”කෙනෙක් නිතර කිපෙන සුළු නම්, තද මසුරු වේ නම්, පවිටු වේ නම්, මසුරු වේ නම්, ලජ්ජා බය රහිත වේ නම් ඔහු වසලයෙක් වන බව වසල සූත්‍රයේ ද සඳහන් ය.මේ නිසා නිතර කෝපයට පත්වීම, කිපෙනසුලු වීම පාලනය කරගන්නට බෞද්ධයා නිරතුරුවම උත්සාහ කළ යුතුය. ගෙදර දොර ජීවිතයට මෙන්ම සමාජයීය ජීවිතයට ද එය වැඩදායකය. කායික හා මානසික සුවතාවයට ද යෝග්‍ය ය. කේන්තිය යනු ඉතා බරපතළ අකුසල කර්මයක් බවත්, තරහ උපදවා ගන්නා අය දැවිලි සහිතව පසුවන බවත්, දරුණු ආබාධවලට මුහුණ දෙන බවත්, ඔවුන් ගේ පරලොව ජීවිතය ද අගති ගාමී වන බවත් බුදුරජාණන් වහන්සේ දේශනා කොට ඇත්තාහ.සුළු කරුණක දී පවා කෝපයට පත්වන පුද්ගලයා කල් ගෙවන්නේ මානසික නොසන්සුන්තාවයකින් සහ මානසික අවපීඩනයකිනි. ඒ පුද්ගලයා ගේ මොළයේ පිටුයටරි ග්‍රන්ථියෙන් ශරීරයට අහිතකර හෝමෝන (Stress Hormons) වැඩි වැඩියෙන් ශ්‍රාවය වන නිසා ක්‍රමයෙන් ශරීරය දිරාපත් වීම සිදු වේ. ප්‍රතිශක්තිය අඩු වේ. පිළිකා වැනි භයානක රෝග ඇති වීමේ අවදානම ද ඉහළ ය. විෂබීජ නිසා හට ගන්නා රෝග වැඩි වේ. දියවැඩියාව වැනි රෝගයන්ට ඉක්මනින් ගොදුරු වීමේ අවදානම මෙන් ම දියවැඩියාවෙන් පෙළෙන රෝගීන් ගේ රෝගී තත්ත්වය උත්සන්න වීමට ද හේතු වේ. ක්ෂණික කෝපය නිසා රුධිරයේ ජෛව රසායනිකයන් වැඩි වී රුධිර සංසරණ වේගය ඉහළ යාමට ද පුළුවන. අධික රුධිර පීඩනය නිසා ලේ නහර පිපිරීම, දරුණු හෘදයාබාධ (Heart attack) ඇතිවීම, අංශභාගය වැනි රෝග ඇතිවීම ද සිදුවේ. රුධිරයේ ඇති කොලෙස්ටරෝල් ප්‍රමාණය සාමාන්‍ය අගයකට තිබෙන අයට පවා කේන්තිය නිසා හෘදයාබාධ ඇතිවන බවට පැහැදිලි වෛද්‍ය විද්‍යාත්මක සාක්ෂි ද ඇත.ඔබට යම් සාධාරණමය හේතුවක් මත කෝපය පැන නැඟුණා වීමට පුළුවන. එහෙත් ඒ තරහව, කෝපය නිසා මෙලොවත් පරලොවත් අගතිගාමී වන්නේ තමන් ගේ ම බව ද මතක තබා ගත යුතුය.ඔබ ගේ දරුවා ගේ යම් අකීකරු ක්‍රියාවක් නිසා ඔබ දරුවා පිළිබඳ කේන්තියෙන් දඬුවම් කළේ යැයි සිතන්න. ඔබ ගේ බලාපොරොත්තුව දරුවා වරදින් මුදා ගැනීම වීමට පුළුවන. එහෙත් ඔබගේ කෝපය ඔබත් නොදැනීම දරුවා ගේ ද කේන්තිය වර්ධනය කිරීමට හවුල් වන බව මතක තබා ගත යුතු ය.දඬුවම්වලට හසුවන දරුවන් වැඩිහිටියන්ගෙන් ඉගෙන ගන්නා පාඩම වනුයේ කේන්ති ගැනීම සහ කෝපයෙන් යම් කෙනකුට දඬුවම් කිරීම වැරැදි සහගත ක්‍රියාවක් නොවන බවය. දරුවා කෝපයට හුරු කරවීම ද ඔබ විසින් කර ගන්නා අකුසල කර්මයක් බව මතක තබා ගත යුතුය. කේන්තිය නිසා ඔබ ගේ දරුවා ද මෙලොවත්, පරලොවත් භයානක විපත්වලට මුහුණ දෙන බව කල්පනා කළ යුතුය.කෝපය වෙනුවට තමා සහ තම දරුවාට හුරු කළ යුතු වන්නේ අව්‍යාපාදය හෙවත් කෝප නොගැනීමේ චේතනාවයි. මෛත්‍රියයි. මෛත්‍රිය නමැති ආයුධයෙන් තිරිසන් සතුන් පවා දමනය කළ හැකි බව බුදුරජාණන් වහන්සේ දේශනා කොට ඇත්තාහ.කෝපයෙන් දඬුවම් කිරීමෙන් දරුවන් නිවැරැදි මග ගමන් කරන්නේ නැත. සිදුවන්නේ ඔවුන් තව තවත් නොමඟ යාමය. බොහෝ විට වෛරී සිතිවිලි වර්ධනය කරගැනීම ය.පාසලේ දී පාඩම් අතපසු කර හෝ විනය විරෝධී වැඩ නිසා දඬුවම් ලබන දරුවා දිනෙක ඉහළ විභාගයන් සමත් වී ඉහළ රැකියාවන් හි නිරත වුවද ඔවුන් බොහෝ දෙනකු ගේ පවුල් ජීවිත සාර්ථක නැත. ඒ නිතර නිතර කෝපයෙන් ක්‍රියා කිරීම නිසා ය. කුඩා කල දඬුවම් ලැබුණ ද වැඩිහිටියන් වූ පසු සමහර පිරිස් බුදු දහම අනුව මනස සකසා ගෙන ජීවත් වීම නිසා මෙලොව ජීවිතය මෙන් ම පරලොව ජීවිතය ද සාර්ථක කරගන්නා අවස්ථා ඇත.මෛත්‍රී භාවනාව වැඩීම, අනාපානසති භාවනාව වැඩීම කෝපය අඩු කරගැනීමේ පහසුම මාර්ගයකි. දිනකට විනාඩි පහළොවක් තරම් සුළු වේලාවක් හෝ ඒ වෙනුවෙන් වෙන්කර ගත හැකි නම් ඔබට කෝපයෙන් මිදුණ පුද්ගලයෙක් බවට පත්වීම අපහසු වන්නේ නැත.යම් හේතුවක් නිසා ඔබ සිත කෝපයට පත්වන මොහොතේ “නෑ මම කෝප වෙන්නේ නෑ. කෝප වීම හොඳ දෙයක් නොවෙයි. මම තව තවත් ඉවසනවා” යනුවෙන් සිතමින් තරහව පාලනය කර ගැනීමට උත්සාහ කළ යුතු ය.දෛනික ජීවිතයේ දී ඔබ ඇසුරට පත්වන පුද්ගලයන් පිළිබඳව ද මෙහි දී විශේෂ අවධානයක් යොමු කළ යුතු ය. ඔබේ හිත මිතුරන්, අසල් වැසියන් නිරන්තරයෙන් ම කෝපයෙන් ක්‍රියා කරන පිරිසක් නම් ඔබ ද නිතැතින්ම එවන් ගති ඇත්තකු වීමට පුළුවන. එවන් මිනිසුන් හඳුනා ගත් වහාම කළ යුතු වන්නේ ඔවුන් ගේ ඇසුරින් මිදීමය. නපුරු ක්‍රියාවන්හි නිරත වන, නපුරු වචන ප්‍රකාශ කරන, නපුරු සිතිවිලි සිතන පුද්ගලයා ලෝකයට මහත් අනර්ථයකි.“පුතිමච්ඡං කුසග්ගෙනයො නරො උපනය්හතීකුසාපි පුති වායන්තීඑවං බාලුපසෙවනා”කුණු මස් ඔතන ලද කොළය කුණු ගඳින්, දුර්ගන්ධයෙන් යුතු වනවා සේ ම බාලයන් සේවනය කරන හොඳ පුද්ගලයා ද බාලයෙක් ම වන බව හීන පුද්ගලයෙක් වන බව බුදුරජාණන් වහන්සේ මහා මංගල සූත්‍රයේ දී දේශනා කොට වදාළහ.“නගරඤ්ච පලාසෙනයො නරො උපනය්හතිපත්තාපි සුරහි වායන්තිඑවං ධී රූප සෙවනා”යම් පුද්ගලයෙක් පත්‍රයෙන් තුවරලා බඳී නම් ඒ පත්‍රයෙන් ද සුවඳ වහනය වන්නේ ය. එලෙසින් ම යම් පුද්ගලයෙක් ප්‍රාඥයන් ගේ ඇසුරින් ප්‍රඥාභාවයට ම පැමිණෙන්නේ ය. එසේ නම් ඔබ කළ යුතු වන්නේ කුමක් ද? යහපත් ගුණධර්ම පුරුදු පුහුණු කිරීමට යහපත් අය ගේ ම ඇසුර ලැබීම ය.සමහර අවස්ථාවන් හි දී ගෙදර දොර අනේක විධ ප්‍රශ්න හමුවේ සුළු ප්‍රශ්නයක දී වුවත් ඔබ කෝපයට පත්වන අවස්ථා තිබීමට පුළුවන. ඒ කෝපයෙන් යුතුව ඔබ ගේ බිරියට, එසේත් නැතිනම් සැමියාට අයහපත් වචනයෙන් බැණ වැදුණේ නම්, එසේත් නැතිනම් යම් දඬුවමක් පැනවූයේ නම් ඒ කෝප සහගත ක්‍රියාව නිසා ම ඔබ ජීවිතයට මහත් අභාග්‍යයක් ළං කර ගන්නවා වීමට පුළුවන. අද බොහෝ පවුල් පරිසරයන් ජීවත් වීමට පවා නුසුදුසු වාසස්ථාන වන්නේ අඹු සැමියන් මෙසේ සුළු කරුණකදීත් කෝපයෙන් ක්‍රියා කිරීම නිසා ය. එවන් අවස්ථාවක දී ඔබ ගේ මුවින් පිටවන කෝප සහගත නපුරු වචන පුද්ගලයා ගේ, ඔබ ගේ දරුවන් ගේ ජීවිතයට අයහපත් බලපෑමක් වීමට ඉඩ ඇති බව මතක තබා ගත යුතු ය. ජීවිතයේ දුක් කරදර පැමිණීම ඔබට හෝ වෙන කිසිවකුට හෝ වැළැක්විය නො හැකිය. ඔබ කළ යුතු වන්නේ කරදර පාලනය කරගනිමින්, ඕනෑම ගැටලුවකට ඉවසීමෙන් මුහුණ දීමය. විශේෂයෙන් ඔබ ගේ මුවින් පිටවන වචනය කිසි විටෙකත් කෝප සහගත නොවිය යුතු ය. නපුරු නොවිය යුතුය.“තමෙව වාචං හාස්‍යෙයයා යත්තානං න තාපයෙපරවෙ න විහිංස්‍යෙයසාවෙ වාචා සුභාසිතා”“තමන් ගේ සිත නොතවන, අනුන් හට ද විපතක් නොවන යම් වචනයක් වේ ද, එබඳු වචනය සුභාසිත ය. එබඳු වචන ම කිව යුතු ය යනුවෙන් බුදුරජාණන් වහන්සේ දේශනා කොට වදාළහ. කළ යුතු වන්නේ ඔබ කෝප ගැන්වූ පුද්ගලයාට පවා යහපත් වචනයෙන් කතා කොට ප්‍රශ්නය නිරාකරණය කර ගැනීමය. සාමය උදාවන්නේ, ප්‍රශ්න දුරදිග නොයන්නේ එවිට ය. බෞද්ධ ධර්ම මාර්ගයේ ගමන් කරන ඔබ, එසේ ඉවසීමෙන් යුතු, කෝපයට පත් නොවන පුද්ගලයෙක් වෙනවා නම් මෙලොව සහ පරලොව යන දෙලොවම අභීවෘද්ධිය ළඟා කර ගැනීම අපහසු වන්නේ නැත.සාකච්ඡා කළේ රමණී සුබසිංහඡායාරූපය දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=as1010032</link>
    <topic>මංජේශ්වරී</topic>
    <author/>
    <content>මංජේශ්වරීමෙතෙක් කතාවචාමික සෙනෙවිරත්න නාවිකයකු ලෙස නාවික හමුදාවට බැඳෙන්නට පෙර තිලකා නම් තරුණියක සමඟ ප්‍රේම සම්බන්ධතාවක් ඇතිකරගෙන සිටියේය. ත්‍රිකුණාමල කඳවුරේ සිටි අවදියේ ඔහු ඇයට ලිපි ලීවේ තම සහෝදරයාගේ මාර්‍ගයෙනි.කෙසේ හෝ මේ සම්බන්ධතාව දෙදරා යන්නේ ඔහුටත් හොරෙනි. හේතු කිසිවක් ඔහු නොදනී. අවුරුද්දක පුහුණුවෙන් පසු අවුරුදු හතරක පුහුණුවක් සඳහා චාමික ඉන්දියාවට යවයි. ඔහුගේ හොඳම මිතුරා වූ උදය කුමාරද ඔහු සමඟ යයි. ඉන්දියාවට ගිය පසුවත් ඔහු තිලකා ගැන සිතයි. එහෙත් ටික කලකට පසු ඔහුට ඉන්දියානු තරුණියක ඇස ගැසෙයි.  අද එතැන් සිට...දීපාවලි ආලෝකය දසත පැතිර යද්දී අපි ආපසු නවාතැන බලා පැමිණියෙමු. පහන් එළි සමඟ තරග වැදීමට අකමැති වූ නිසාදෝ සඳ වලාකුළකින් වැසී ගියේ ය. තරු කැට දිලිසුණි. අහස පුරා දීපවාලි පහන් වැටි දැල්වුණාක් මෙනි. එහෙත් මට දැනුණේ ඒ සියල්ල අඳුරින් වැසී යන්නාක් මෙනි. සිත සන්තාපය පුරවාගෙන ය.අප දෙදෙනාම නිහඬය. පාරේ ඇති උත්සව ශ්‍රීයත්, කලබලකාරී බවත් ඒ නිහඬ බව වසාගනී. බයිසිකල් රික්ෂෝවල නැගගත් ගැහැනු පිරිමි එක්කෝ කෝවිල් යති. නොඑසේ නම් නෑගම් යති. මුහුදේ ඝෝෂාව ද මේ හැමට එක්කාසු වෙයි.“චාමික කල්පනා කරනව?”උදයකුමාර නිහඬ බව බින්දේ ය.“නෑ... කතා කරන්න දෙයක් නෑ. ඒකයි”“ඒක සාමාන්‍ය දෙයක්. මංජේශ්වරී වගේ ලස්සන කෙල්ලෙකුට පෙම්වතෙක් නොහිටිය නම් තමයි පුදුමෙ. අනික නෑකමට ආ යෝජනාවක් වෙන්න ඇති”මංජේශ්වරීගේ සිත හඳුනා ගන්නට මා කෑම මේසයේදී ගත් ප්‍රයත්නය මඳක් හෝ සාර්ථක නොවීය. සාමාන්‍ය ලෙස හැසිරුණු ඈ තුළ ක්‍රිෂ්ණදේව කෙරෙහි අමුතු සෙනෙහසක් තිබූ බවක් ද නොපෙනිණ. දෙමවුපියන් ඉදිරියේ ඈ ආචාරශීලී වූවා විය හැක. ක්‍රිෂ්ණදේව ගැන චින්තාගෙන් අසා දැනගත යුතු ය. මංජේශ්වරී පිළිබඳ කුමන දේ වුවත් චින්තාට රහසක් නොවේ. චින්තා හරිම විවෘත එකියකි. රාජු සම්බන්ධ සැබෑව අපට පැවසුවේ එබැවිනි.“ක්‍රිෂ්ණදේව ලංකාවෙ ආගම් ගැන කතා කරන්න ආයෙ ආයෙත් ඒවි. මට නම් බැහැ ඕවට අත් උදව් දෙන්න.”මා පැවසුවේ ක්‍රිෂ්ණදේව දැකීමේ අකමැත්ත කෙළින් ප්‍රකාශ කරමිනි.“ඔව් ඉතින් අපිටම තමයි මිනිහගෙ සමීක්ෂණ වාර්තාව පුරවන්න වෙන්නෙ.”උදය කුමාර ප්‍රතිඋත්තර බැන්දේ ය.“උදය සේරම බාරගන්න”“බාරගන්න නම් පුළුවන්. ඒත් මංජේශ්වරී දකින්න, ඇගේ ගෙදරට යන්න උවමනාව තියෙන්නෙ මට නෙවෙයි.”“උවමනාව තිබුණට දැන් වැඩක් තියේය හෙනහුරෙක් පාත්වෙලා ඉන්න එකේ.”“එහෙම කියන්න එපා. අපි හරියට දන්නෙ නෑ මංජේශ්වරී ක්‍රිෂ්ණදේවට ආදරේ ද කියල. සමහර වේලාවට ඕව අනිත් පැත්ත පෙරළෙන්න ඉඩ තියෙනවා.”උදයකුමාර පැවසුවේ අප නාවික හමුදා මූලස්ථාන කඳවුරට ඇතුළු වෙද්දීය. ඒ රාත්‍රියේ බොහෝ දෙනෙක් කෑම සඳහා පිටතට ගොස් තිබිණ. එකිනෙකා නිවහනට ඇතුළු වූයේ බඩකට පමණක් නොව සව්දිය ද පුරවාගෙන ය.“ඒක නොවෙයි අපේ උන් හැමෝටම මෙහේ නෑදෑයො ඉන්නව වගේනෙ?” උදය කුමාර කීවේය.“ඒ කිව්වෙ?”“ඇයි ඔය එකා එකා රෑ කෑමට ගිහින් එන්නෙ...”“අපි වගේ වෙන්න ඇති”උදය කුමාර හිනැහුණේය.ඊළඟ සති අන්තයේ චින්තා හිරගෙදර බලා යෑමට සූදානම් වූවා ය. ඒ උදය කුමාර සමගිනි. මාද ඔවුන් සමඟ යෑමට සූදානම්ව සිටිය ද මගේ ගමන නොයෙදෙන තැනට කරුණු යෙදී තිබිණ.“චින්තගෙන් ආරාධනාවක්. ඒත් හිරගෙදර යන්න නම් නෙවෙයි.”උදයකුමාර පැවසුවේ සති අන්තය පටන් ගන්නට ඔන්න මෙන්න කියා තිබියදී ය.“එහෙනම් කොහෙ යන්නද?”“මංජෙශ්වරීලගෙ ගෙදර යන්න”“මංජෙශ්වරීලගෙ ගෙදර?”“ඔව් උඹට තනියම තමයි යන්න වෙන්නෙ. මාත් නෑ. චින්තත් නෑ.”“වැඩක් නෑ ක්‍රිෂ්ණදේව ඇවිත් ඇති”“කමක් නෑ ගිහින් බලපං තරගයක් දෙන්න පුළුවන් ද කියල”උදයකුමාර එසේ කියමින් හිනැහුණේ ය. ඔහුට හැමදෙයක්ම විහිළුවකි. මගේ සිතට නැගුණු තරහේ නිමක් නොවීය.“තරහ අරන් වැඩක් නෑ. මජේශ්වරීගෙ නිවසට යන්න ලැබිච්චි එකත් වාසනාවක් කියල හිතපං”මම සිත හදා ගතිමි. පසුදා උදෑසනින් ම උදයකුමාර චින්තා සමඟ හිරගෙදර යෑම සඳහා පිටත්ව ගියේ ය. මගේ ගමන පිටත්වීමට එතරම් කලබලයක් නොවීය. යමක් රැගෙන යා යුතු යැයි මට සිතිණ. චොකලට් පෙත්තක්. අපේ රටේ නම් චොකලට් පෙත්ත ආදරයේ සංකේතයකි. එවැනි සංකේතයක් පිරිනැමීමට ආදරයක අංශු මාත්‍රයක් හෝ සිදුව නැත. මා යන්නේ තවත් එකකුගේ උවමනාවක් සඳහා තවත් එකියකගේ ආරාධනාවකිනි.ඉරු නැඟී පැය දෙකකට පමණ පසු මම නවාතැනින් පිටතට පැමිණියෙමි. මටත් නොදැනීම මා ඇඳුම් ගැන කිසියම් සැලකිල්ලක් දක්වා ඇත. කළු කලිසමට උඩින් මම ලා කහ පැහැති අත්කොට කමිසයක් ඇඳ සිටියෙමි. උදයකුමාර සිටියේ නම් කිසියම් විහිළුවක් කරනු නියතය. උත්තම පුරුෂයකු මෙන් නවාතැනින් පිටවුව ද මංජේශ්වරීගේ නිවස ළං ළංව පෙනෙත්ම දෙපා නැඟෙන්නට විය. බයිසිකල් රික්ෂෝවක මා හැපෙන්නට ගොස් බේරුණේ අනූනවයෙනි. ඒ අසලින් ගිය ගොවියෙක් හින්දි බසින් මොන මොනවාදෝ කීවේය. ඔහු රික්ෂෝකරුට බැණ වැදුණා විය හැක.සිත දෙගිඩියාවෙන් මම ගේට්ටුව ඇරියෙමි. කිසිවෙක් පෙනෙන්නට නොවීය. මිදුල එහෙම පිටින් ම මල්වත්තකි. තැඹිලි පාට දාස් පෙතියා මල් පාත්ති කිහිපයකි. නාස්පුඩු හූරාගෙන යන සුවඳක් ඉන් නිකුත් වෙයි. ඈත කෙලවරේ වැට අයිනේ සේපාලිකා ගසකි. හැම ගෙදරකටම පොදු අඹ ගසද මෙහි තිබේ.“මේ අඹගස හැර තවත් ගස් තිබේද?”මිහිදු හිමියන් ගේ අඹ පැනය මට සිහිපත් විය. අපේ ඉදිරි කතාබහ වෙන්විය යුත්තේ ද අඹ පැනය හා සම්බන්ධ වූ ආගමට ය. මහා තෝන්තු ගතියක් මගේ සිතට දැනිණ. ඒ තනිව පැමිණි නිසා විය යුතු ය. ගේට්ටුව ඇරිය ද මම මිදුල හරහා නොගොස් මොහොතක් බලා සිටියෙමි. සිලිං සිලිං හඬත් සමඟ ඈ මිදුලට පැමිණියා ය. මෙසේ කිංකිණි ගැටෙන හඬ මට ඇසුණේ ප්‍රථම වතාවට ය. ලා කහ පාට අත් දිග හැට්ටයක් සහ තද කහ පැහැති බෝඩරයක් සහිත මල් වැටුණු රැළි සායකින් ඇගේ ගත සැරසී තිබිණ.“ආ චාමික. ඔයා කලින් ම ඇවිත්. මං හිතුව ක්‍රිෂ්ණ කියල. ගේට්ටුව අරින සද්දෙ ඇහුණත් මං බලන්න ආවෙ නැත්තෙ ඒකයි.”එයින් හැඟවුණේ ක්‍රිෂ්ණ ගේ සමීප බව ද එසේ නොවේ නම් ඈ ඔහු ගැන වැඩි තැකීමක් නොකළ බව ද?“එන්න ඇතුළට ඇවිත් වාඩිවෙන්න”ඈ මා කැඳවාගෙන ගියේ සාලය පියමන් කළ පසු දක්නට තිබූ පඩි දෙකකින් මඳක් ඉහළට එසවූ කුඩා වේදිකාවක් වැනි තැනකටය. එහි පොත් රාක්කයක් සමඟ පොත් මේසයකි.“මෙතනින් ඉඳගන්න. ක්‍රිෂ්ණා ආවොත් මෙහෙම ඉඳන් සාකච්ඡා කරන්න පුළුවනි.”මම කාන්සිය මඟ හරින්නට සිතා මේසය මත වූ පොතක් පෙරළුවෙමි. එය හින්දි බසින් ලියවුණු විශාල පොතකි.“ඔයාට තේරෙන්නෙ නෑ. ඔය හින්දි බසින් ලියවුණු නවකතාවක්. ගෝරා. අපේ නිදහස් අරගලය තමයි පසුබිම වෙලා තියෙන්නේ”කටහඬ රිදී සීනුවක් සෙලවෙන්නාක් වැනිය. ඒ කටහඬත් සමඟ ම ගෝරා යන සිංහල පොත මගේ මතකයට ආවේ ය. ත්‍රිකුණාමල නාවික හමුදා මූලස්ථාන පුස්තකාලයේ තිබුණා විය හැක.ඔයා හුඟක් කියවනව ඇති”“මගේ විෂයට අදාළ නැතත් මං හුඟක් නවකතා කියවනවා”“අපිට නම් කියවන්න වෙලාවක් නෑ.”“වෙලාව හොයා ගත්තත් අපට කියවන්න පොත් නෑනෙ.”“මොකද නැත්තෙ. පොත් තියෙනව.”“ඒත් අපේ භාෂාවෙන් ලියවුණු පොත් නෑනෙ”“ඇයි ඉංග්‍රීසි පොත්”“ඉංග්‍රීසි පොත් කියවල තේරුම් ගන්න ටිකක් අමාරුයි. ඒ නිසා කියවන්න හිතෙන්නෙ නෑ.”“එතකොට පාඨමාලාව.”“ඒක ඉංග්‍රීසියෙන්. ඒක තේරුම් ගන්න පුළුවන්.”“බොරු කියන්නෙ. පාඨමාලාව තේරුම් ගන්න පුළුවන් නම් මොකද පොත් කියවන්න බැරි. තේරුම් ගන්න බැරිකම නොවෙයි ඕන නැති කම මං හරිද?”මම හිනැහුණෙමි.ඉංග්‍රීසි පොත් කියවීමේ ආශාවක් ඇත්තෙම නැත. එහෙත් පාඨමාලාව අනිවාර්ය වූ බැවින් ඒ හා සම්බන්ධ දේ කියවන්න උවමනාව ඉබේම ඇතිවෙයි.“මටත් හොඳ ඉංග්‍රීසි දැනුමක් නෑ. අපි ඉගෙන ගත්තෙ හින්දි භාෂාවෙන්. ඒත් මං පොත් කියවල ඉංග්‍රීසි දැනුම වැඩිකර ගන්නවා,”ඈ සර සර ගා කතා කරන්නේ හොඳ ඉංග්‍රීසි දැනුමක් ඇති බැවිනි. ලිවීම කියවීම ද එසේම වියයුතු ය.අපි සෑහෙන වේලාවක් අති ජාත මිතුරන් මෙන් කතාබහ කරමින් සිටියෙමු. ප්‍රථම වතාවට හමුවූයේ දීපවාලි කෑම මේසයේ දී ය. එදා කතා කළේ වචන දෙක තුනක් පමණි. ඒ හැම දෙනාම ඉදිරියේ ය. අද මේ හමුවූයේ දෙවැනි වතාවට ය. කතා කරන්නට නිමක් නැති තරම් දේ ඇතුවාක් මෙන් ඈ දිගින් දිගටම කතා කරයි. සුහදබව වචනවලින් පමණක් නොව දෑසින් ද පිටවෙයි.“කෝ ගෙදර කව්රුවත් නැද්ද?”අප ලද නිදහස ගැන සැක සිතූ මම ඇසුවෙමි.“පුංචි අම්ම ඉන්නව.. මොකක් හරි ලොකු වැඩක් කරනව ඇති. සමහරවිට ක්‍රිෂ්ණ ආව කියල හිතන් ඇති.”ක්‍රිෂ්ණාටත් ඇයටත් කතා කරන්න නිදහස තිබේ. නිතැතින් ම ක්‍රිෂ්ණ ඇගේ අනාගත ස්වාමිපුරුෂයා විය යුතු ය. ඒ ගැන කෙසේ විමසන්නද? සත්‍යය හෙළි වූ විට ඇතිවන සිත් රිදුම කොතරම් දැයි සිතන්නට පවා මම අකමැතිවීමි.මා පැමිණ සෑහෙන වේලාවක් ගත වුව ද ක්‍රිෂ්ණා මේ වනතුරත් පැමිණියේ නැත. ඔහු නොමතැයි මට සිතිණ.“ක්‍රිෂ්ණා එන්නෙ නැද්ද?”සැකය නැතිකර ගැනීම සඳහා මම ඇසුවෙමි.“එන්නෙ නෑ වගෙයි. මිනිහ හරි ලණු කාරය”“එහෙනම් මං යන්න ද?”“යන්න. තේ එකක්වත් බිව්වෙ නැතුව““එපා. ඕන නෑ. ආපු වැඩේ කෙරුණෙ නෑනෙ”“ඒකට කමක් නෑ. අපි දෙන්න හඳුනා ගත්තනෙ. ක්‍රිෂ්ණා ඔහොමමයි. කිසි වැඩක් හරියට කරන්නේ නෑ. මිනිහට ඕනෑ ඉගෙන ගන්න නොවෙයි. රඟපාන්න.”“මිනිහ රඟපානවද?”“ඔව්... මොකක්ද චිත්‍රපටියක දෙකක රඟපෑවා”“ඉතින් මංජු හුඟක් ලස්සන නිසා ඔයාටත් පුළුවන්නෙ ක්‍රිෂ්ණා එක්ක රඟපාන්න.”පුදුමයට පත් මංජේශ්වරී එක්වරම මා දෙස බැලුවේ තිගැස්සෙමිනි. මංජු යන කෙටි වදන මගේ මුවින් පිටවීම ඇගේ පුදුමයට හේතුවන්නට ඇත.“මංජු කියල කතා කරනවට මං හරි කැමතියි.”“ඒත් නිළියකට නම් ගැලපෙන්නෙ මංජේශ්වරී කියන නම”“මං කවදාවත් නිළියක් වෙන්නෙ නෑ. මං නළු නිළියන්ට කැමතිත් නෑ. ජීවිතේ හරි දැක්මක් ඔවුන්ට නෑ. අපි හරවත් යමක් කරනව මිසක් සරුවපිත්තල ලෝකයක ජීවත්වෙන්නෙ මොකටද?”“එතකොට ක්‍රිෂ්ණදේව““ක්‍රිෂ්ණ අම්මලගෙ බලාපොරොත්තුවක්. චාමික දන්නෙ නෑ. තවමත් අපි ඉන්නෙ කෝපි කාලෙ සමාජයක. දෑවැද්දක් නැත්නම් අපිට විවාහ වෙන්න බෑ. ඉතින් ක්‍රිෂ්ණදේව දෑවැදි නැති විවාහ යෝජනාවක් ගෙනවිත් තියෙනවා. අම්මල ඒකට උඩින් කැමැතියි. මිනිහගෙ අදහසක් තියෙනව මාවත් එයාගෙ ලෝකයට ගෙනියන්න. මං කැමති නෑ. එහෙම වුණොත් විවාහය කෙරෙන එකක් නෑ.”“එතකොට”“දෑවැදි නොඉල්ලන කෙනෙක් හමුවුණොත් බඳිනවා. නැත්නම් දිගටම ඉගෙන ගෙන මෙහෙමම ඉන්නව අනික ක්‍රිෂ්ණා මං වැඩිදුර ඉගෙන ගන්නවටත් කැමති නෑ.”කෝ ක්‍රිෂ්ණා ආවෙ නැද්ද?”පුංචි අම්මා පැමිණියේ මංජේශ්වරීගේ කතාවට බාධා කරමිනි.ඈ තවත් මොන මොනවාදෝ හින්දි බසින් පැවසුවා ය.“පුංචි අම්ම කියනව ඔයා රස්තියාදු කළාට සමාවෙන්න කියල.”මම නිහඬවීමි. අප නොදකින ජීවිතවල සැබෑව කොතරම් පුදුමාකාරීද?මංජේශ්වරීගේ පුංචි අම්මා ක්‍රිෂ්ණදේව වෙනුවෙන් පිසූ ආහාරවේල අනුභව කරන්නට මට අවස්ථාව ලැබිණ. ක්‍රිෂ්ණදේවගේ නොපැමිණීම නිසා පුංචි අම්මා තුළ ඇතිව තිබුණේ. දැඩි නොසන්සුන් බවකි. තම බෑණුනුවන් වෙනුවෙන් විශේෂ කෑම වේලක් පිළියෙල කර එය මා වැනි අනාරාධිත අමුත්තකුට පිළිගැන්වීම ගැනත් ඈ තුළ නොසතුටක් ඇති වන්නට ඇත. එහෙත් මංජේශ්වරී සිටියේ පුදුම සතුටකිනි.“ඔයා කැමතිද මන්ද ක්‍රිෂ්ණදේව නම් දුංතෙල් බත්වලට හරි කැමතියි.”බත් හැන්දක් මගේ පිඟානට බෙදමින් මංජේශ්වරී පැවසුවා ය. මම අකමැත්ත ප්‍රකාශ නොකළෙමි. කරදමුංගු, එනසාල්, කුරුඳු පොතු, රම්පෙ අමු ඉඟුරු යහමින් දමා පිසූ බතේ තෙල් ගතිය මැකී ගොස් තිබිණ. බතේ සුවඳ කෑම රුචිය වැඩි කරන්නකි. වම්බෝටු මෝජුව, රට ඉඳි අච්චාරුව, පිපිඤ්ඤා සලාදය මෙන් මස් හොද්ද අපේ කහ බතට එකතුවන මාළුපිණිය. වෙනසක් නැත. දුංතෙල් යහමින් දැමුවා කියා අපුලක් නැත. මම බඩ පිරෙන්නට බත් කෑවෙමි.මංජේශ්වරී හෝ පුංචි අම්මා කෑම මේසයට වාඩි වූයේ නැත.“අපි බාප්ප ආවහම කනවා”මට එහි අමුත්තක් නොවීය. අප නිවසේ ද බත ඉදෙන්නේ තාත්තාටත්, මටත්, අයියාටත් ය. අම්මා කන්නේ සියල්ල අහවර වූවාට පසුවය. අයියා මේසයට වාඩි වුවහොත් සමහර මාළු පිණිස ඉතිරි නොවෙයි. අම්මා ඒ බව දනී. එහෙත් ඒ ගැන ඇගේ කෙඳිරියක් නැත.ආහාර ගෙන මංජේශ්වරී හා සුහද කතාබහින් පසු මම නවාතැනට ආවේ පුදුම සතුටකිනි. සතුටුදායක ආරංචිය ප්‍රමාද නොවී පැවසීමට උදයකුමාර නවාතැනේ නොසිටීම ගැන මා තුළ දුකක් ඇතිවිය. කාමරයේ සිටිය නොහැකිවූ බැවින් මම අඹගස් සෙවණට පැමිණ සිමෙන්ති බංකුවක ඈදි ගතිමි.සමහර දේවල් වෙනස්වීමට එකම මොහොතක් ප්‍රමාණවත් ය. තවත් දේවල් වෙනස් වන්නේම නැත. මංජේශ්වරී වෙනස් වූවා දැයි මම නොදනිමි. එහෙත් ඇගේ ප්‍රාර්ථනා වෙනස් වී ඇත.උදයකුමාර පැමිණියේ හවස්වීගෙන එද්දී ය. මගේ කතාව කියන්නට පෙර මට රාජු ගැන දැන ගැනීමට අවශ්‍ය විය.“මං රාජු දැක්කෙ නෑ. මං එනවට චින්ත බයයි. මං එළියට වෙලා හිටිය.”“හරි වැඩක්නෙ. එහෙනම් මොකටද චින්ත උඹව එක්ක ගියේ”“මගතොටේ තනියට. අනික හිරගෙදරකට ගෑනියෙක් තනියම යන එකත් ටිකක් භයානකයි. අනික මේක අපේ රට නෙවෙයිනෙ.”ක්‍රිෂ්ණදේව මෙන් ම රාජු ද තවත් එක්තරා විදියක පුදුම චරිතයක් විය යුතුය. මිනිසකුගේ ඇතුළාන්තය හඳුනාගැනීම මමෝවිද්‍යාඥයකුට වුවද අපහසු ය. ඉතින් රාජු ගැන කවර කතාද?  තව කොටසක් ලබන සතියේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=as1010033</link>
    <topic>මට දවසට සෑහෙන ගාණක් හොයා ගන්න පුළුවන්</topic>
    <author>ටෙක්ලා පද්මිණී කාරියවසම්</author>
    <content>මට දවසට සෑහෙන ගාණක් හොයා ගන්න පුළුවන්ලස්සන පුංචි කොල්ලෙක් හිනාවෙවී මා ළඟට ආවා. එදා පාලන අධිකාරියේ ප්‍රධානියා උසාවි ගිහින්. උසාවි ගිහින් තිබුණේ ඔහු කරපු වරදකට නොවේ. රැඳවුමේ දරුවන් වෙනුවෙන්. අලුතින් පත්වෙලා ඉන්න ළමා අධිකරණයේ විනිශ්චයකාරවරයා පිළිබඳ ආයතනික ප්‍රධානියාගේ සිතෙහි පැහැදීමක් තිබුණා. ඒ නිසා වෙන්න ඇති එදා එතුමා සතුටින් උසාවි යන්න ඇත්තේ.රතුපාට කමිසයක් ඇඳගෙන හැඩට ඇඹරි ඇඹරී ඇවිද ගෙන හිනාවෙවී ආව කොල්ලගෙන් මම නම ඇහුවා. කොල්ලා නම කීවා. ඒත් අපි එයාගේ නම අමතක කරලා එයා ගැන කතා කරන එක හොඳයි කියලා මට හිතුණා. ඇත්තට ඒක තමයි හොඳ. මොකද දරුවෝ ඔක්කොම එකයි. හැඩ රුවින්, හැඟීම්වලින් සිතිවිලිවලින්, ගතිගුණවලින්, හැසිරීම්වලින් දරුවෝ එකිනෙකාගෙන් වෙනස් වෙන්නේ නැහැ. දරුවෝ වෙනස් වෙන්නේ දක්ෂතාවලින් හා උසමහතින් විතරයි. ඒත් වැඩිහිටියෝ ඒ දරුවන් නොයෙක් ආකාරයට වෙනස් කරනවා. මේ කොලු පැටියත් වැඩි හිටියෝ ඒ විදිහට වෙනස් කරලා තිබුණා.කොල්ලා හරි හැඩකාරයා. හිනාවත් හරි ප්‍රිය මනාපයි.. කොණ්ඩය පැත්තට පීරලා පොඩි බම්ප් එකක් තියලා හැඩ කරලා තිබුණා. ඇඳුමත් පිරිසුදුයි. තළ එළලු පැහැය කොල්ලව තවත් ලස්සන කළා. එයාගේ දෙතොල්වලට ඉස්සෙල්ලා ඇස් කතා කළා. අනේ ඇත්තටම ලස්සන හුරතල් කොල්ලෙක්.“මෙයා මෙහෙට ඇවිත් තියෙන්නේ බස් එකේ රට කජු විකුණලා අහුවෙලා” එක කොල්ලෙක් කෑගහල කීවා. මම හිනා වුණා. හැඩකාරයා ඇවිත් මගේ ළඟම තිබුණු පුංචි සිමෙන්ති පඩියේ වාඩි වුණා.මොකද වුණේ?කොල්ලා හිනා වුණා. මොකක්දො නොතේරෙන බාසාවකින් මෙතනදි කියන්න බෑ කියලා මට සංඥාවක් දුන්නා. මම අනෙක් යාළුවෝ ටික ටිකකට ඈතට යැවුවා. පොඩි පැටියා සෑහීමකට පත්වෙලා මා දිහා බැලුවා.ගම කොහේද?දරුවා ගම කීවා. ඒක ලංකාවේ කොහේ හරි තියෙන ගමක්. ඇත්තටම ලස්සන, ලෝකෙම දන්න ගමක්. එහෙම ගමකදී මේ වගේ දෙයක් දරුවෙකුට වුණා කියන එක උදාර ජාතියක් විදිහට උදම් අනන ලාංකිකයෝ වෙච්චි අපිට ලජ්ජාවක්.පුතා ගේ අම්මා.අම්මා ඉන්නවා. නංගි කෙනෙකුයි මල්ලිලා දෙන්නෙකුයි ඉන්නවා. අපේ තාත්තා අපිව දාලා ගිහින් තව අපිට බාප්පා කෙනෙක් හිටියා. එයාගේ නංගියෙක් ඉන්නවා. ඒ බාප්පත් අපේ ගෙදර දැන් එන්නෙ නැහැ. අපිට ගෙදරක් තිබුණා. ඒක මැටි ගහල හදලා තිබුණේ . ඒකේ පොල් අතු කඩාගෙන වැටුණහම අපි මාමගේ ගෙදර ආවා. මාම ගෙ ගෙදර හිටියේ අපේ ආච්චි අම්මයි, මාමයි, නැන්දයි නැන්දගේ දුවයි, පුතයි විතරයි. ඒ ගොල්ලො ඔක්කොම පොඩියි...”එතකොට ඔයා ද ලොක්කා...?නෑ. මම කීවේ නංගිලා මල්ලිලා.ඔයාගේ වයස?දැන් දහ තුනයි. මෙහේට ඇවිත් මාස දෙකයි. මම එහෙදි පාරේ රටකජු විකුණුවා. බස් එකෙත් රටකජු විකුණුවා. බස්වල ඉන්න අය්යලා අක්කලා මගේ රටකජු ගන්නවා. මම රටකජු ගත්තේ රතු මාමගෙන්. රතුමාමට හවසට ගාන දුන්නම හරි. බස්වල ඩ්‍රයිවර් අයියලයි කොන්දොස්තර අය්යලයි මට හරි කැමැතියි. එයාලත් මට සපෝට් කරනවා රටකජු විකුණ ගන්න. මම පොත් පත්තර එහෙමත් විකුණනවා. සමහර දවස් වලට මම කවි කියලා සල්ලි ඉල්ල ගන්නවා. මට ඉතින් දවසකට සෑහෙන ගාණක් හොයාගන්න පුළුවන්. මාව උදේට ටවුමට ගෙනත් දාන්නේ අපේ මාමා. මාම මාව ටවුමේ දාලා එයා ගේ වැඩවලට යනවා. මම දවසෙම වැඩ.මම ගෙදර යන කොට අම්මාට අඩු වැඩිය අරන් යන්නත් ඕන. සමහරදාට අම්මා ටවුමට ඇවිත් ඉන්නවා. එයා ම ඒවා අරන් යනවා. අම්මා හුඟක් බඩු ගන්නේ පොළෙන්. ඉතිං සල්ලි ඉතුරු වෙනවලු. මම ගෙදර යන කොට මොනවා නැතත් නැන්දටයි එයාගේ දුවටයි පුතාටයි මොනවා හරි අරන් යන්නම ඕන එහෙම අරන් නොගිය දවසට නැන්ද රෑ එලිවෙනකල් මට බනිනවා. දවසෙම වැඩ කරාම හරි මහන්සියි. ඇඟ ඔක්කොම රිදෙනවා.ඇත්තට රටකජු විකුණන එක ඔච්චර අමාරු වැඩක් ද?ඇයි නැත්තේ කෑ ගහන්න ඕන බස්වල නඟින්න බහින්න ඇවිදින්න ඕන ඔක්කොටම හපන් මාමාගේ ගාන නුදුන්නොත් කණේ පාරක් කන්න ඕන. හරියටම තිතට රතු මාමාගේ ගණන් බේරන්න ඕන. රටකජු කඩල විකුණ ගන්න ඉඩ දෙන ඩ්‍රයිවර් අයියලට නම් ඉතිං හිනාවක් දැම්මම ඇති. කොහොමත් එයාලා මට ආදරෙයි.ඉතිං ඔය ඔක්කොම කරලා අම්මට ගෙදරට උයන්න බඩු ගන්නත් එක්ක ඔයා සල්ලි හොයා ගන්නව ද දවසකට? මට අඩුම ගණනේ රුපියල් හත් සීයයක් ඉතුරු කරගන්න පුළුවන්. ඒ සල්ලි අපේ ගෙදර වියදමට හොඳටම ඇති. ඒකෙන් ඉතිං මම සුවඳ සබනුයි චොක්ලට් එකකුයි ගන්නවා. හොඳට පිරිසිදුවට හිටියහම කෝකටත් හොඳයි. ඒ පැත්තේ එන ලොරිවල ඩයිවර් අයියලා ස්ටෑන්ඩ් එකේ බස්වල ත්‍රීවීල් වල ලොකු අයියලා මට හරි ආදරෙයි. කොහොමත් මම දවසකට හොඳ ගණනක් හම්බ කර ගන්නවා. කොල්ලා ඇඟමැලි කඩමින් කීවේ ය. අපේ මාමා තමයි ගනුදෙනුව සෙට් කරන්නේ. එයා සේරම කරලා මට ඇවිත් කියනවා. එයා ටවුමේ කඩේක වැඩ කරනවා. බඩු කිරනවා. ගෝනි කර ගහනවා.“හැමෝම කියන්නේ මම කෙල්ලෙක් වගේ මයි කියලා. ඇත්තද මිස්. කොල්ලා හිනැහෙමින් අසයි. ඒ දෑසේ රැඳී සැඟවී ඇත්තේ කුමක් දැයි මම වටහා ගන්න උත්සාහ නොගත්තෙමි. ඔහු එක් ඇසක් වසා ඉලක්කය ගෙන තවත් කොල්ලකු වෙත කැට කැබැල්ලක් දමා ගැසුවේ ය.“ඔයා කොල්ලෙක් වගේ. කෙල්ලෙක්ට ඒ වගේ වැඩක් එච්චර හොඳට කරන්න බැහැ.” මම ඔහුට කීවෙමි.“ඒ වුණාට ටවුමේ අය මට කියන්නේ පුංචි මැණිකා කියලා”අපූරු නම...මම ඔහු සිනා ගස්සන්නට උත්සාහ කළ ද ඉන් පළක් වූයේ නැත. ඔහු සඟවාගත් කතාව අතරින් පතරින් හීන් සීරුවේ මම දිග්ගස්සා ගතිමි. එහි ඇත්තේ කටුකත්වයයි. වේදනාවයි ම්ලේච්ඡත්වයයි.තමන් ගේ දරුවාගේ බොළඳ සුකොමළ මටසිළිටි සොඳුරු බව දකින වැඩිහිටියෝ ඉන් තුටුව ඔවුන් සුරතල් කොට සිප වැළඳ ගනිති. ඒ සෙනෙහසින් උද්දාමයට පත් වෙති. ඒත් අනුන්ගේ දරුවා දෙස එවන් සෙනෙහසකින් බලන්නට නොපෙළඹෙන්නේ ඇයි.අපි නමක් නොදැමූ මේ පුංචි මැණිකා තම පියා ගේ සෙනෙහස අහිමි වූ දා සිට නූල කැඩී ගිය සරුංගලයක් සේ ඒ මේ අත පාවී ගියේ ය. පිය සෙනෙහස දෙන මුවාවෙන් පවුලට පැමිණි බාප්පා තවත් සහෝදරියක් එක් කොට නික්ම ගොස් ය. මේ කොලු පැටියා ගේ අම්මා කුමන ආකාරයේ ගැහැනියක් දැයි ඇසීමට පවා මට නොසිතුණි. ඈ කෙබඳු තැනැත්තියක් හෝ වේවා අම්මා කෙනෙකි.“මම අවුරුදු අටේ ඉඳලා ටවුමේ ඉන්නේ. මම උදෙන් ම එනවා. පාන්දරම රටකජු විකුණන්නේ නැහැ. ඉස්සෙල්ලාම පත්තර. පස්සෙ රටකජු. ඒ අතර පොත් විකුණනවා. අනෙක් වැඩ සේරම ඒ අතර තමයි. මට ටවුමෙ අය හරිම ආදරෙයි. හැමදාම හොඳට දවල්ට කෑම හබ්බ වෙනවා. මං සල්ලි දීලා කන්නේ නැහැ.”“මොනවද අනෙක් වැඩ...”කොල්ලා ඇඹරී ගියේ ය. මම එය විමසුවේ පිළිතුරක් බලාපොරොත්තුවෙන් නොවන බැවින් මම ප්‍රශ්නය මඟහැර වෙනත් ප්‍රශ්න වැළක් ඇසුවෙමි.අම්මා දන්නවද ටවුමේ රටකජු විකුණනවා කියලා.ඔව්.අම්මා දන්නවද ඔයාට ටවුමේ අය කියන නම.ඔව්.අම්මා අහන්නේ නැද්ද දවල්ට මොනවද කෑවේ කියලා.අහනවා.ඔය කියන දේවල් කරලා රුපියල් හය හත් සීයක් ඉතුරු කරගන්නේ කොහොමද කියලා අම්මා අහනවද?අම්මා දන්නවා. මාමා අම්මට කියලා තියෙන්නේ. අම්මා මට නාගන්න වතුර උණු කරලා දෙනවා. සමහර දාට අම්මා අඬනවා. අම්මා අඬන කොට මාමා කෑ නොගහ ඉඳින් කියලා අම්මට බනිනවා. අම්මා මාමට බයයි.අපේ වැඩිහිටියෝ (ඇතැම්හු) අපේ දරුවන් අපහරණය කරමින් සිටිති. ඉන් පීඩාවට පත් වන්නේ අහිංසක දරුවන්ය. නමක් නැති ‘පුංචි මැණිකා’ ගේ ඇත්ත කතාව එයයි. ඔහු සෙමෙන් හිස බිමට බර කරගනිමින් සිටී. ඔහු අනෙක් දරුවන් ගෙන් වෙන් කොට හඳුනා ගැනීමට අපිට හැකියාවක් නැත. ඔවුන් ස්වදේශීය ගැනුම් කරුවන් හට අලෙවි කරනු ලබන්නේ දරුවන් ගේ ඥාතීන් විසින් ම වීම කනගාටුදායක තත්ත්වයකි. මෙය නීති සම්පාදනය කොට වළක්වා ගතහැකි තත්ත්වයක් නොවේ.පවත්නා ආර්ථික අපහසුතා ඉදිරියේ මුදල් ඉපයීමේ පහසුම මාර්ගය දරුවා බවට පත් කර ගැනීමට වැඩිහිටියෝ සිතා සිටීම පිළිබඳව ශිෂ්ට ජාතියක් ලෙස අපි කනගාටු විය යුතු වෙමු.රටකජු විකුණන්න යන්නේ නැතිදාට ඔයා මොනවද කරන්නේ.මම කොල්ලෝ එක්ක වෙළේ බෝල් ගහනවා. ක්‍රිකට් තමයි. වැවේ පීනන්නත් යනවා. ඒක හොඳ සෙල්ලම. මාළු අල්ලන්නත් පුළුවන්. මට ඉස්කෝලේ යන්න හරි ආසයි. ඒත් මම ඉස්කෝලේ ගිහිල්ලම නැහැ. ඒ නිසා මෙහෙදිත් මට ඉස්කෝලෙ යන්න ලැබෙන්නේ නැහැ.මෙහෙ හොඳයි ද?වරදක් නැහැ.මෙහෙන් ගිහින් මොකද කරන්නේ.අනේ මංදා. මං අවුරුදු දහ අටක් වෙනකල් මෙහේ ඉන්න ඕනලු. අම්මයි නංගිලයි කොහොම ජීවත් වෙනවද දන්නේ නැහැ. මෙහෙන් යන කොට මම ලොකුයිනේ. රස්සාවක් කරනවා. මමත් බස් ඩ්‍රයිවර් කෙනෙක් වෙනවා. එතකොට හරිනේ. බස් ඩ්‍රයිවර් මාමලා ගැන කොල්ලාගේ අවබෝධය අනුව ඔහු අනාගතයේ ක්‍රියාත්මක වනු ඇති ද? හොඳ නරක ඉගෙන මෙතැනින් පිට වී යනු ඇත් ද යන්න පිළිබඳ අනාගත වාක්‍ය කීමට නොහැක.ඒත් පවුලේ ආර්ථිකයට සවිය දුන් අවුරුදු දහ තුනක දරුවකු රැඳවුම් නිවසක සිර වී ඇති බව පමණක් සටහන් කර තබමි.ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=as1010034</link>
    <topic> ගමත් නගරයත් යා කළ ගල මුදුන ගමේ දිසාපති පාලම</topic>
    <author>විස්තරය සහ ඡායාරූප මහානාම ගලහිටියාව මහනුවර උතුර විශේෂ</author>
    <content> ගමත් නගරයත් යා කළ ගල මුදුන ගමේ දිසාපති පාලම“ඒ ගල මුදුන ගම්මානයයි. ගමේ ජීවත්වන්නේ ගැමියන් අතළොස්සකි. එක් ගැමියෙක් හදිසියේ අසනීප වෙයි. බෙහෙතක් හේතක් ගැනීමට ගමේ වෛද්‍යවරයකු නොමැත. අහල පහළ ගම්මු එකතු වී රෝගියාට ගොඩ වෙදකම් කළහ. එහෙත් රෝගියා අසාධ්‍ය වෙයි. වෛද්‍යවරයකු හමුවීමට නම් කිලෝමීටර් ගණනාවක් ඈතින් පිහිටි කොළොන්ගොඩ නගරයට පයින්ම යා යුතුය. කල්පනා කරමින් සිටීමට වේලාවක් නැත. ගම්වැසියෝ කදක් බැඳගෙන රෝගියා උසුලාගෙන යති. කොළොන්ගොඩට යෑමට හීන්ගඟෙන් එගොඩ විය යුතුය. අහෝ! කෙසේ එගොඩ වෙම් ද? පාලමක් ද නොමැත.තෙදිනක් පුරා ඇද හැළුණු ධාරානිපාත වර්ෂාවෙන් හීන් ගඟේ ජලය දෙගොඩතලා ගලා යයි. රෝගියා ගෙන යෑම සඳහා ගඟෙන් එගොඩ වීමට කිසිදු ක්‍රමයක් නැත. පැය කිහිපයක් ගත විණි. සහෝදර ගම්වැසියන් බලා සිටියදීම රෝගියා අවසන් හුස්ම හෙළීය. අහෝ ඛේදයකි. ගඟෙන් එගොඩ වීමට පාලමක් තිබුණා නම් මේ දේ සිදු නොවන්නේ යයි අයෙක් කීහ.” මේ ගල මුදුන ගම්මානයේ පාසල් සිසුන් පිරිසක් රඟ දැක්වූ වේදිකා නාට්‍යයක කොටසකි.අපි ගලමුදුන සොයා ගියෙමු. එය මහනුවර දිස්ත්‍රික්කයේ මිණිපේ ප්‍රාදේශීය ලේකම් කොට්ඨාසයේ පිහිටි අති දුෂ්කර ගම්මානයකි. සැබවින්ම එය කන්දක් මත පිහිටි හුදකලා වූ සුන්දර ගම්මානයකි.මෙම ගම්මානයේ තොරතුරු හා ඉතිහාසය පිළිබඳ කරුණු සෙවූ අපට එය සිංහල රජ සමයේ සිට පැවැත එන පාරම්පරික ගම්මානයක් බව හඳුනා ගත හැකි විය. සාමාන්‍ය ජන සමාජයෙන් බොහෝ ඈත පිහිටි මෙම ගමේ අද ඇත්තේ පවුල් 42 ක් පමණි. මුළු ගමේම ජනගහනය 139 දෙනෙකි. මුළු නිවාස සංඛ්‍යාව 40 කි. මෙම නිවාස කටු මැටි ගැසු බිත්ති සහිත පිදුරු සෙවිලි කළ අනාරක්ෂිත ප්‍රාථමික මට්ටමේ ඒවාය.ගැමි ජනතාවගේ ජීවනෝපාය වන්නේ අහස් දියෙන් වගා කෙරෙන වී සහ හේන් ගොවිතැනය. එය ද ජීවනෝපාය යන වචනයෙන් බොහෝ ඈතට ගිය අරුතක් ඇති වචනයකි. එනිසාම මෙම ජනතාව බඩ වියත පමණක් රැක ගැනීම පිණිස සොබා දහම සමඟ පොර බදමින් හේන් කොරටුවක් කොටා ගනිති. වැසි දියේ පිහිටෙන් වී ටිකක් ඉහ ගනිති. ගමට යන්ට පාරක් නැත. බෙහෙත් ටිකක් ගන්ට අහලකවත් බෙහෙත් ශාලාවක් නැත. වෛද්‍යවරයෙක් හමුවීමට සැතපුම් ගණනාවක් පයින්ම යා යුතුය.එහෙත් හීන් ගඟේ ජල මට්ටම වැඩි වුවහොත් ඒ ගමනත් එතැනින් හමාරය. පොදු මිනිස් වාසයෙන් ඉතා ඈත වන සිවුපාවුන් සමඟ දිවි ගෙවන මොවුන්ගේ මූලික මිනිස් අවශ්‍යතාවයන් පවා අහිමිව ගොස් ඇත.ඊට ද ප්‍රධාන හේතුව වී ඇත්තේ ගම සහ නගරය අතරත්, ගම සහ පරිපාලනය අතරත්, ගම සහ ප්‍රතිපත්ති සම්පාදකයන් අතරත් වූ පාලම මෙතෙක් බැඳී නොතිබීමය.එනිසාම වැසි කාලවලදී ලඳු, දෙනි, වන, ගිරි ශිඛර අතරින් ඇවිදගෙන වත් ඔවුන්ට නගරයට යා නොහැකිය. ඒ ඔවුන්ගේ දුක සැප අසා සිටින හීන් ගඟ ඒ සඳහා ඔවුන්ට අවකාශ නොසපයන බැවිනි. ගමට යා යුත්තේත් ගමෙන් නගරයට යා යුත්තේත් ඔවුන්ගේ ජීවිත සමග බැඳී ඇති මෙම හීන් ගඟ තරණය කරමිනි. මොවුන්ගේ ජන ජීවිතවලට දුකම මිසක් සතුටක සැපතක සේයාවක්වත් ළඟා නොවුණේ 1915 සිට මේ දක්වා හීන් ගඟින් එගොඩ මෙගොඩ වීමට පාලමක් ඉදිකර නොදීමේ හේතුවෙනි.දුෂ්කර ගම්මානවල දිවි ගෙවන අහිංසක ගැමියන්ගේ ජනජීවිත නඟා සිටුවමින් ඔවුන් වැටී ඇති දුප්පත්කමේ අගාධයෙන් ගොඩගැනීම මෙරට පරිපාලන නිලධරයන්ගේත්, දේශපාලන නායකයන්ගේත්, පරම වගකීමක් බව නොකිව මනාය. මේ තත්ත්වය අවබෝධ කරගෙන සිටි වත්මන් ජනාධිපති මහින්ද රාජපක්ෂ මහතා මේ රටේ දුෂ්කර ගම්මානවල අහිංසක ජනතාවගේ ජන ජීවිත නංවාලීම පිණිස දුෂ්කර ගම්මාන සංවර්ධනය කිරීමේ වැඩ පිළිවෙළ හඳුන්වා දුන්නේය.1825 සිට මේ දක්වා දිසාපතිවරයකු කඳුහෙල් තරණය කරමින් ගල මුදුන ගම්මානයට පැමිණි ප්‍රථම අවස්ථාව ලෙස සටහන් වන්නේ 2009 වසරේ මාර්තු 24 වැනිදාය.ඒ අන් කිසිවෙකුත් නොව මහනුවර වත්මන් දිසාපති ගෝඨාභය ජයරත්න මහතාය.ජනතා අයිතියට පත්කිරීමෙන් අනතුරුව පිරිස පාලමෙන් ගමන් කරද්දී.වත්මන් රජයේ අති දුෂ්කර ගම්මාන සංවර්ධනය කිරීමේ වැඩ පිළිවෙළ යටතේ දුෂ්කර ගම්මානවල ජන ජීවිතය හඳුනා ගැනීම පිණිස දිසාපතිවරයාත්, තවත් නිලධාරීන් පිරිසකුත් කැටුව අපි ද කණ්ඩායමක් එදා හීන් ගඟින් එතෙරව කඳුහෙල් තරණය කරමින් ගල මුදුන ගම්මානයට ළඟාවීමු.එදා ගම්මු සඳහන් කළේ දිසාපතිවරයෙකු ගල මුදුනට පැමිණි පළමු අවස්ථාව එය බවයි. ඉතින් එදා තමන්ගේ දුක් ගැනවිලි කියන්නට ගමේ ලොකු කුඩා කවුරුත් ගමේ පුංචි පාසලට එකතු වී සිටියහ. ඔවුන් කිසිවෙකුවත් ලිපි හෝ සන්දේශ මඟින් දිසාපති වරයාට ඉල්ලීම් ඉදිරිපත් කර නොතිබිණ.පාසලේ උගෙනුම ලබන්නේ දරු දැරියන් 37 දෙනෙකු පමණය. ඔවුන් සහජ රංගන කුසලතාවයන්ගෙන් හෙබි පිරිසකි. ඔවුන් ඉදිරිපත් කළ කෙටි නාට්‍ය ඛණ්ඩයයි මා මුලින් සඳහන් කළේ. එමඟින් ප්‍රකාශ කර සිටියේ හීන් ගඟ හරහා එගොඩ මෙගොඩ වීමට පුංචි පාලමක් ඉදිකර දෙන ලෙසයි.මේ පුංචි දරු දැරියන් නාට්‍යානුසාරයෙන් ගෙනහැර දැක්වූ ඔවුන්ගේ ජීවිතයේ යථාර්ථය පිළිබඳ සංවේදී කතා පුවත දිසාපති වරයා ඇතුළු කාගේත් නෙත් කඳුළෙන් තෙත් කිරීමට සමත් විය. හේනක් වගා කර ගැනීමට නීත්‍යානුකූල අවසරය ලබා දෙන ලෙසත්, තම පැල්පත් අව්, වැසි, සුළඟින් ආරක්ෂා කර ගැනීමට සෙවිලි තහඩු ලබා දෙන ලෙසත්, වැසිකිළි හා සනීපාරක්ෂක පහසුකම් ලබා දෙන ලෙසත් ඔවුහු හැඟුම්බරව කියා සිටියහ.මේ වන විටත් දිසාපතිවරයා හීන් ගඟ හරහා පාලමක් ඉදිකර දීමට තීරණය කර හමාරය.හේන් වගාව ඇතුළු අනෙකුත් ඉල්ලීම්වලට කඩිනම් විසඳුම් ලබා දෙන බවත් ප්‍රකාශ කළේ ගම්වැසියන්ගේ අත්පොළසන් හඬ මැද්දේය. එදා ගම්මුන්ට පොරොන්දු වූ පරිදිම මාස දෙකක් ගතවීමටත් පෙර මැයි 29 වැනිදා මධ්‍යම පළාතේ ප්‍රධාන ඇමැති සරත් ඒකනායක මහතා සමඟ ගල මුදුන ගමට ගිය දිසාපතිවරයා හීන් ගඟ හරහා පාලම ඉදිකිරිමට මුල්ගල තබන ලදී. එදා ගම්මුන්ගේ සිත් සතන් අමන්දානන්දයට පත්විණි. පාලමක් පිළිබඳ දශක ගණනාවක් තිස්සේ දුටු සිහිනය සැබෑ වන බව පසක් විණි. පාලම ඉදිවීම මුල් ගලට පමණක් සීමා නොවුණි. ප්‍රධාන අමාත්‍යවරයාගේ මඟපෙන්වීම, දිසාපතිවරයාගේ උපදේශකත්වය, මිනිපේ ප්‍රාදේශීය ලේකම් පාලිත බණ්ඩාර මහතාගේ අධීක්ෂණය, මිනිපේ ප්‍රාදේශීය සභා මන්ත්‍රී මහානාම වික්‍රමසිංහ මහතාගේ ශ්‍රමය මත ගල මුදුන පාලම කඩිනමින් ගොඩනැඟිණි. කළුගලින්, කම්බියෙන්, කොන්ක්‍රීට් තට්ටුවෙන් තට්ටුව බැඳෙමින් හීන්ගඟ හරහා ගොඩ නැගුණු පාලමෙන් ගලමුදුන, සුළුගුණේ, දුංගොල්ල, කොළොන්ගොඩ, මිණිපේ, හසලක යා කෙරිණි. ඒ විතරක් ද? ගලමුදුනේ සිට මහනුවර දිස්ත්‍රික්කයත්, මාතලේ දිස්ත්‍රික්කයත් යා කෙරිණි. මෙසේ ඉදිවුණු පාලම ඉකුත් ජුනි 14 වැනිදා ගම්වාසීන්ගේ අයිතියට පත් කෙරිණි.මේ දවසේ ද ගමේ හැමෝම ඇවිත් සිටියා. ජනතා අයිතියට පත් කිරීමේ සමරු ඵලකය නිරාවරණය වුණේ ප්‍රධාන ඇමැති තුමා අතිනි. එහි සටහන්ව තිබුණේ “දිසාපති පාලම” කියලයි. දිසාපති පාලම නමින් නම් ලද ලංකාවේ පළමු පාලම ලෙස මෙම පාලම ඉතිහාසයට ද එක් විය.එදා පැවැති ජන හමුවේදී ගලමුදුන පාසලේ දරුවෝ නාට්‍යයක් රඟ දැක්වූහ. එදා ලෙඩා මැරුණේ නැති අතර යම්තම් පාලමෙන් එගොඩ වී ලෙඩා වෛද්‍යවරයකු හමුවට ගෙන ගොස් ජීවිතය බේරා ගත්තේය.ලෙඩා නම් බේරුණා. ඒත් මේ පාරේ ලෙඩා ගෙනාවේ බොහොම අමාරුවෙන්. පාර බොහොම අබලන්. ඒකත් හදා දෙන්නට යනුවෙන් ඇඟවීමක් කිරීමට ද දරුවෝ පසුබට නොවූහ.දිසාපති පාලම හීන්ගඟ හරහා ඉදිවුණු කොන්ක්‍රීට් පාලමක් පමණක් නොවෙයි. ගම සහ නගරය යා කරන, ගම සහ පරිපාලනය යා කරන, ගම සහ සම්පත් යා කරන, ගම සහ දේශපාලන නායකත්වය යා කරන පාලමක්. ඒ වගේම ගැඹුරු සංවර්ධන දැක්මක් විදහාපාන, රටේ ආශ්චර්යය දැක්වෙන පාලමක්. පාලම සාදා දුන් පිනෙන් දිසාපති තුමාට බුදු බව අත්වෙන්ට ඕනෑ යැයි එදා ගැමියෙකුගේ මුවින් පිටවුණේ ඒ නිසයි. ගලමුදුන “දිසාපති පාලම” ඉදිවුණේ ඒ විදියටයි.ස්තුතිය : මහනුවර දිස්ත්‍රික් මාධ්‍ය ඒකකයේ දිස්ත්‍රික් ප්‍රවෘත්ති නිලධාරී නිශාන්ත කරුණාරත්න සහ මාධ්‍ය විමර්ශන නිලධාරී ආනන්ද හෝලිය බණ්ඩාර යන මහත්වරුන්ට.විස්තරය සහ ඡායාරූප මහානාම ගලහිටියාව මහනුවර උතුර විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>03</day>
    </date>
    <link>http://www.silumina.lk/2010/10/03/_art.asp?fn=as1010037</link>
    <topic>රට පිට</topic>
    <author/>
    <content>රට පිටකෑරගල පද්මාවතී රාජමහා විහාරය, සියඹලාපේ උතුර හෙට්ටියගම ශ්‍රී සුධර්මාරාමය, මල්වතු හිරිපිටිය, දොරණදිවල ශ්‍රී බෝධිමළු විහාරය, හේනේගම කන්දේ පුරාණ විහාරය යන සිවු මහා විහාරාධිපති, පද්මාවතී මහා පිරිවෙන්පති, ඇමෙරිකාවේ වෙසෙන රජාවෙල නන්දරතන නාහිමියන්ටපාමුල වැඳ වැටී අද මගෙ සිරස නමා පතමිය අවසරය දෙනු මැන මඳක් සමා දිඟුකල් ඔබ උතුම් ඇසුරේ වැඩුණු මෙමා ඔබ ගුණ සිහි කරමි තව තව නොවී පමා වළගම්බා රජ සමයට දිවෙන සිත ඉපැරැණි සෙල්ලිපිය වෙහෙර ද පැහැ ද නෙත කෑරගලය නම් ලද ඒ පියස වෙත දෙවියන් දුන් තුටු පඬුරකි ඔබේ වත සිටුවරු දුප්පතුන් වියතුන් දුහුනන්ද බාල, මහලු යොවුන් වියේ තරුණන්ද නාහිමි ළඟදි එක මිටි බංකුවේ හිඳ ලැබුවෝ කරුණාව නොමඳව සැනසුමද හැමටම එක විලස සැලකීමේ ගුණය උස් මිටි කමක් නැත කාටත් එක සමය දුප්පත් අහිංසකයට කරුණා බරය නාහිමි පා වඳින්නට සිත් වුණු ගුණය පින්වත් සුපිරි ධනවත් දායක පිරිස බලවත් මැති ඇමැතිවරු වැනි බල පිරිස දුන්නත් කිසි දෙයක් නොගනිති සිත වෙහෙස අභිමානය රකිති චීවරයේ වෙසෙස  සියඹලාපේ කේ. ඒ. ජයන්තා කුමුදුනීනිදි නැති පැය සඳ ඇතත් නැත එළිය - පහන් දැල්ලක් තරම රැය වෙතත් නිදි නොමැත - ඔබ නොමැති කල හිතට විඩාපත් ඔබ නෙතත් - නොනිද ඇති රෑ යමෙක නැගි සඳත් බැස යනව - දුටුමි නිදි නැති පැයක ජීවිතේ දුක රැඳුණු - අඳුරු සෙවණැලි අතර මුලාකර හිත ඇල්ම - ඇබිත්තක් සැනසෙන්න දුරු රටට ඔබ යද්දි - තබා ගිය ‘හාදුව‘ද රූටලා වැටෙයි බිම - කඳුළු බිඳුවක් සමඟ වෙළ උඩින් පාව එන - ගොපලු වස්දඬු හඬක පෙර තිබුණු මියුරු බව - කොතැන සැඟවී ගියෙ ද? කවුළුවෙන් සඳ එබී - මට කරන ඔච්චමට ගතු කියන හඬ ඇසුණි - හිතට තනිකම ළංව උමතු සීතල පහව - හිරු පහන් වන දිනක මා පෙළු කාන්සිය - පලාගිය ඇසිල්ලක සිත සතුට යළි රැගෙන - පැමිණි ඔබ දුටු විගස වැඳ වැටෙම්, බැති සිතින් - සුදු ඔබේ ‘ දෙපාමුල’චම්පිකා පද්මපෙරුම අල් - එන් නගරයේදීලියුං කඩදහිය කැනඩාවේ ටොරොන්ටෝ හි චිත්‍රා ජෝසප්, මා ළබැඳි සොහොයුරිය... ට‘නාමල් සුවඳක්’ සේම සුවඳවත් වූ ඔබේ ‘ලියුං කරදහිය’ ඉරිමා උදයේ මා නෙත ගැටුණි, ඔබ කියා ඇති බොහෝ දැ නිහතමානීව මම හදවතින් වැළඳ ගනිමි. ඒ සා සුවිශේෂී කාර්ය භාරයක් මා ඉටු කළා දැයි මම නොදනිමි. එහෙත් ඔබගේ “නාමල් සුවඳක්” වෙනුවෙන් කළ හැකි උපරීම මෙහෙය මම ඉටු කෙළෙමි. ජීවන සමුදුරෙහි, හබල බිඳී ගිය ඔරුවෙක තනි වූ නිමේශයක ඔබේ ලිපිය නිරුදක කතරකට වට වැසි බිඳක් නොව ගඟුලැල්ලක් සේ මට සිසිලස රැගෙන ආවෙහිය. ජීවත්වීම යනු උපත සේ උණුසුම් දෙයක් නොවන බව මම විශ්වාස කරමි. කවර මොහොතක හෝ නොසිතු නොපැතු අයුරින් බක් මහ අකුණක් සේ ජීවිතයට කඩා වදින අනේක විදි දුක්ඛ දෝමනස්සයන් මා සිත සසල නොකළා නොවේ.වරෙක ජීවිතයෙන් සමුගන්නා තරම් සිත් කම්පා වූ රැයක ඔබේ “නාමල් සුවඳ” මා දෑස අබියස මට මැවි මැවි පෙනුණේ මා බාර ගත් කාර්යය ඉටු නොකොට පලා යන්නට මගේ සිතට ඉඩ නොදෙමිනි. දිනෙක හෝ දෙකක අතපසු වීමක් හැරුන විට මා කිසි විටෙකත් ඔබේ කාර්ය පමා කිරීමට නො පෙළඹුණෙමි. ඇතැම් විට ඔබේ මුල් පිටපතේ පිටු අතර මාගේ දෑසින් ගලා ගිය කඳුළු බිඳු පතිත විය. එහෙත් ඔබේ සිහිනය සැබෑ කරලන්නට අවැසි හෙයින්ම එම කඳුළුවලට රූරා වැටෙනවා විනා මා සසල කරන්නට මම ඉඩ නොදුන්නෙමි. පොත මුද්‍රණයෙන් එළි දැක ඔබ අතට පත් මොහොතේ ඔබ විඳි අප්‍රමාණ වූ සතුට මම ලක් පොළවේ සිට සිතින් වින්දෙමි. එය අමිල වූ සතුටෙකි. සැනසුමෙකි. ජීවිතය විනිවිද දැකිය හැකි මිනිසුන් කවර රටක වුවද විරල ය.අත දිය යුතු තැන පා පහර දෙන සමාජයක මා යම් මෙහෙයක් කළා යයි නිහතමානීව පුංචි ආඩම්බරයක් සිතට නගා ගත හැකිය. සුන්දර කඳුකරයේ මහවැලි ගං කොමළිය අසබඩ අම්බුළුවා කඳු පෙනෙන මානයේ කුඩා කළ හැදී වැඩුණු ඔබ අතිශය බටහිරකරණය වූ සීතල රටෙක වත්මන් හි දිවි ගෙවුව ද ඔබේ අක් මුල් තවමත් මහවැලි ගං දෑලෙහි ඔබ පය ගැසු තැන්වල මනාව රැඳී ඇති බව මට වැටහේ. ලොව කොතැනක සිටිය ද ඔබේ යහගුණ හා ඇවතුම් පැවතුම් චිත්තාකර්ෂණීය වේ. එය පිදුම් ලැබීමට සුදුසු වූ එනම් අංජලීකරණීය වූ මානව දයාවෙකි. “නාමල් සුවඳක්” තුළින් ඔබ සුවඳවත් කරනුයේ ද එම ගුණය ම යැයි මට හැඟේ. අවසාන වශයෙන් තවත් රසබර නව කතාවක් එළි දකින්නට ඔබේ පන්හිඳට සවිය දිරිය ලැබේවා යි මම ඉත සිතින් පතමි.ඔබට සිරි දළදා සමිඳු පිහිටයි! මම සදා හිතැති සොහොයුරු ටී. එච්. සරත් තලාතුඔයචූටි පුතුට සුබ උපන් දිනයක් පුංචි පුතා අපෙ ලොවට ලැබුණ දා පුංචි මුවේ කිරි සිනා නැඟුණු දා පුංචි පුතා වැටි වැටි ඇවිදපු දා පුංචි හපන් කම් මතකයි පෙර දා දින දසුනේ කොළ ගැලවී යද්දී දොළොස් වසරකට පය ඔසවද්දී තාත්ති නැතිවට කේක් කපද්දී තෑගි අරන් එන්නම් මම එද්දී ගතේ සවි බල දිය කරන්නේ පුතුට යහමඟ තනා දෙන්නයි අපේ නිරතුරු පැතුම වන්නේ උතුම් මිනිසකු වනු දකින්නයි තබන හැම පියවරම ජයෙන් ජය වේවා නීරෝගි සම්පතින් දිවිය සරු වේවා දකින හැම නෙත්වලට පි‍්‍රය කෙනකු වේවා පතමි “නිමිතක්” පුතුට, සුබ උපන් දිනයක්ම වේවාසුභසිංහපුර - දයානන්ද අබේසිංහ තාත්තා - සාජා සිටකන්දහාර් පාලම ළඟ ශ්‍රී ලාංකිකයනට නේවාසිකාගාරයක්සෞදියේ ‘කන්දහාර්’ පාලම එරටේදී රැකියාවලින් හා වෙනත් ප්‍රශ්න නිසා කරදරයට පත්වන එම රටට විදේශවලින් පැමිණි ශ්‍රමිකයින් සඳහා විසඳුම් දෙන ස්ථානයක් ලෙස ජනපි‍්‍රය ස්ථානයකි. මේ පාලම ශ්‍රී ලාංකික සේවක සේවිකාවන් අතර ද ජනපි‍්‍රයත්වයට පත් ව තිබෙන්නේ එතැනට පැමිණීම මඟින් වෙනත් රැකියාවකට හෝ යොමු වී මිල මුදලක් හරි හම්බ කර ගත හැකි නිසාය. මෙම ස්ථානය ගැන කරුණු පරීක්ෂා කිරීමට ඉකුත් දා සෞදියේ සිදු කළ සංචාරයකදී ශ්‍රී ලංකා විදේශ සේවා නියුක්ති කාර්යාංශයේ සභාපතිවරයා සහ කාර්යාංශයේ නිලධාරින් කණ්ඩායම් එම ස්ථානය නැරැඹීමට ගියහ.මෙහිදී කරුණු පරීක්ෂා කර බැලු සභාපතිවරයා ඇතුළු කණ්ඩායම එහි රැඳී සිටින ශ්‍රී ලාංකිකයන් පිරිසට සහනයක් වශයෙන් පිරිමි හා කාන්තාවන් වෙනුවෙන් වෙන වෙනම නවාතැන් පහසුකම් සැලසීමට වැඩ පිළිවෙළක් එරට බලධාරීන් හා සෞදි තානාපති කාර්යාලයේ නිලධාරීන් හා සාකච්ඡා කොට මේ වන විට යොදා තිබේ. ශ්‍රී ලාංකික පිරිමි සේවකයන් වෙනුවෙන් සෞදියේ නේවාසිකාගාරයක් ද කාන්තා සේවිකාවන් සඳහා සෞදි තානාපති කාර්යාලයෙන් වෙන්වූ පහසුකම් ලබා දෙන රැඳවුම් ස්ථානයක් ද ලබාදීමට ද පියවර ගෙන ඇත.මෙරට පිරිමි සේවකයන් සෞදියේ නතර කරන නේවාසිකාගාරයට දිනකට එරට මුදලින් රියාද් 10 ක් හෙවත් ශ්‍රී ලංකා මුදලින් රුපියල් 300 විදේශ සේවා නියුක්ති කාර්යාංශය මඟින් ගෙවනු ඇත. සෞදි අරාබියේ අනවසරෙන් රැඳී සිටින ශ්‍රමිකයන්ට තම මවු රටවලට යාම සඳහා මාස 06 ක පොදු සමා කාලයක් එරට රජය මඟින් ප්‍රකාශයට පත්කර ඇති බව ශ්‍රී ලංකා විදේශ සේවා නියුක්ති කාර්යාංශය නිවේදනය කරයි. වී වීසා කාලය අවසන් වී මෙලෙස අනවසරයෙන් රැඳී සිටින ශ්‍රමිකයන්ට දඩ මුදල් ගෙවීමකින් තොරව මෙසේ මවු රටවලට යාම සඳහා මෙම පොදු සමා කාලය යටතේ අවසර ලැබේ. සෞදි රජය මෙලෙස එරට නීති විරෝධීව රැඳී සිටින විදේශ ශ්‍රමිකයන්ට මේ පොදු සමා කාලය ලබාදී තිබෙන්නේ හජ් උම්රාහ් වන්දනාව පැවැත්වෙන කාලය සැලකිල්ලට ගෙනයි. ඒ අනුව මෙම පොදු සමා කාලය සැප්තැම්බර් 25 සිට 2011 මාර්තු 23 දක්වා ක්‍රියාත්මක වේ. සෞදි අරාබියේ ආගමන විගමන කාර්යාලයට තම තොරතුරු ඉදිරිපත් කිරීමෙන් අනතුරුව මවු රටට ඒමට අවශ්‍ය කටයුතු සම්පාදනය කළ හැකි බව කාර්යාංශ සභාපති කිංස්ලි රණවක මහතා මේ අතර අවධාරණය කරයි.එසේම විදේශ ගමන් බලපත්‍රය නොමැතිව සිටින ශ්‍රී ලාංකිකයන්ට ජෙඩා හා රියාද් හි පිහිටි ශ්‍රී ලංකා තානාපති හා කොන්සල් කාර්යාලවලට ගොස් සිය ගුවන් ගමන් බලපත්‍ර සකසා ගත හැකි බව ද ඔහු සඳහන් කරයි.මේ වන විට සෞදි අරාබියේ ශ්‍රී ලාංකික ශ්‍රමිකයන් ආසන්න වශයෙන් ලක්ෂ 5 ක් පමණ සේවය කරන අතර මේ වර්ෂයේ ජනවාරි සිට සැප්තැම්බර් දක්වා ශ්‍රමිකයන් 54000 පමණ සෞදි අරාබියේ රැකියා සඳහා පිටව ගොස් ඇත.- සුනිල්“ආදර දෝණී” දස මාසයක් ඔබ මාගේ කුසෙහි දරා බිහි කළ දිනේ මගෙ ජීවිතෙ එළිය කරා ආදරෙ වැඩි නිසා ලේ කිරි වලට පෙරා ඇති දැඩි කළා මගෙ නෙත් දෙක විලස සිතා අතපය වාරු නැතිදා ඔබ පොඩි කාලේ දත් නැත සපන්නට මගෙ කිරිමයි බීවේ ඔබ ලොකු මහත් වනයුරු දැක සිරි යාවෙන් මට මා ගැනම හරි සතුටක් දැනු ණානේ පොල්වතු රබර් වතු තේ නොතිබුණි අපට මාසේ පඩිපතයි රැක ගත්තේ අපව බුදු බණ ලෙසට එය වෙන් කර සතරකට අඩුවක් කළේ නෑ දෝණියෙ කිසි විටෙක පාසල වෙතට ගෙන ගොස් සිප් සතර පෙවා ජය පිට ජය ලබා ලොකු පන්තියක් කරා සිප් සත නිමා කර ඔබ යෞවනිය වෙලා දීගෙක ගියා කුමරෙකු හා විවහා වෙලා කැදැල්ලකට වී ඔබ ඔබෙ කුමරුන් හා දරුවන් හදා ඔබලද මවුපියන් වුනා අම්මා කියා අමතන විට දරු දෙදෙනා සිහිවුනු නැතිද දෝණිට දෝණිගෙ අම්මා වරදක් කළේ නෑ දෝණියෙ මම නුඹට ඇතිවුණු ප්‍රශ්න දන්නවනේ ඔබ හොඳට තරහක් වෛරයක් නෑ දෝණියෙ මම නුඹට උදේ හවා සෙත් පතමි ඔබලාට හරි පුදුමයකි අක්කේ මෙය සිතන කොට නැති බැරි ලොවක ඔබ තනිවි සිටින කොට කව්රුද එදා සිටියේ ඔබ තනි නොකොට අමතක කළේ ඇයි කළ හොඳ මේ ලෙසට පිටරට යන්ට නොහැකිව ඔබ සිටින විට කැටය කඩා දුන්න පුතු ඔබ අතට මියගිය පසුව ඒ අවිහිංසක මගෙ පුතුට මදිද වුණාඇසුවේ ඇයි ඒ ලෙසටආදර නංගි මානෙල් ශාන්තිඑතෙර ගිය පුතුට...අපේ රත්තරන් පුතා ඔයා... අම්මා, තාත්තා, අක්කා, අයියා නංගිලා දෙදෙනා ගෙන් සහ මගෙනුත් සමුගත් මොහොත මතක් වෙනකොට තවමත් කඳුළු පිරෙනවා මගෙ දෑසට... හිතේ තියෙන දුක සඟවා අහිංසක ලෙස හිනාවෙලා ඔබ අප සැමගෙන්ම සමුගෙන දුරු රටකට රැකියාවකට ගියත් ඔයාගේ සුවඳ... යහගුණ... සෙනෙහස අප අතරම නැවතිලා වගේ දැනෙනවා... ඒ ටික කලකට ඔබ අප සැමගෙන් වෙන් වෙලා සිටියත් ඔයාගේ ජීවිතයේ සියලු පැතුමන් ජයගන්න...! කියල පැතුම් එක් කරනව සෙනෙහසින්... මම... ගව් ගණනක් ඈතින් සිටියත් පුතාව දෑස තරම් වටින ඔයාගේ රත්තරන් අම්මට තොරතුරු දන්වන්න ඉලක් ලැබුන ගමන්... අම්මා වගේම රත්තරන් පුතේ ඔයාගේ දුක, සැප දැනගන්න මමත් මඟ බලාන ඉන්නෙ නොඉවසිල්ලෙන්... පුතුටතුනුරුවන් සරණයි...! වියට්නාමයේ රැකියාවට ගිය ආදරණීය පුතු සමී..ට බටපොළ, ඩබ්ලිව්. රත්නසීලි මම්මාගෙන්ශ්‍රී ලංකාවේ ළමයි එඩිතරයිජපානයේ සංස්කෘතිය අපේ සංස්කෘතිය වඩා වෙනස් ඒ වගේ ඒ රටේ විශ්ව විද්‍යාල ක්ෂේත්‍රයත් අපේ විශ්ව විද්‍යාල ක්ෂේත්‍රයට වඩා වෙනස්. නොබෝ දා ජපානයේ ඔකිනාවා විශ්වවිද්‍යාලයේ අන්තර්ජාතික සන්නිවේදන අංශයේ අංශාධිපති මහාචාර්ය දිලිප් චන්ද්‍රලාල් සමඟ ජපන් ශිෂ්‍ය ශිෂ්‍යාවෝ පිරිසක් ලංකාවට පැමිණියහ. ඔවුන් අතරින් අකම්නෙ නත්සුකි නම් ජපන් ශිෂ්‍යාව අදහස් දැක්වූයේ මේ ආකාරයෙනි.“මං ඔකිනාවා විශ්වවිද්‍යාලයේ හතරවෙනි වසරේ ශිෂ්‍යාවක්. මට මේ දවස්වල සංස්කෘත භාෂාව සම්බන්ධව පරීක්ෂණ කරනවා. මේ රට දැක්කම මට ගොඩක් ආස හිතුණා. ස්වභාදහම ගැනම මට ගොඩක් ආදරේ හිතුණා. ඉඳහිටලා හරි මේ වගේ රටකට එන්න ලැබීම මොන තරම් දෙයක් ද? මං හිතන්නෙ ඒක මට ලැබුණ ලොකු වාසනාවක් කියලා. මගේ කුඩා කාලය ගත වුණේ ම අධ්‍යාපන කටයුතුවලට පාසල් අධ්‍යාපනය හරිම ඕනෑකමෙන් හැදෑරුවා. වසර 12 ක් පමණ අඛණ්ඩව අධ්‍යාපන කටයුතුවල නිරත වුණා. මං ඉගෙන ගත්තෙ ජපානෙ බාලිකා විදුහලක. ප්‍රාථමික, ද්විතික, තෘතික කියලා සැසි තුනකින් අධ්‍යාපනය හැදෑරුවා. පසුව තමයි උසස් අධ්‍යාපනයට යොමු වුණේ. විශ්ව විද්‍යාලවලට ඇතුළු වන්නෙ 50% ක් තරම් ප්‍රමාණයක්. මුදල් ගෙවලා ඉගෙන ගැනීමේ වරප්‍රසාද ඕනෑම කෙනෙකුට තියෙනවා.මගේ අම්මාගෙ නම අකම්නෙ කද්‍ර ඒ, තාත්තා අකම්නෙ මොඩිෂිගෙ, මට ඉන්නෙ අය්යාත් නංගීත් විතරයි. මගේ රටට වඩා මේ රටේ ජනතාව ගොඩක් වෙනස් කියලා මට දැනුණා. ලංකාවෙ ළමයි හරිම එඩිතරයි. ඉදිරිපත් වීමේ හැකියාව වැඩියි. මං හිතන්නෙ හැමෝම හොඳ තරගයක් දෙනවා කියලා. තරගයක් කරලා පැරදුනත් කමක් නැහැනෙ. අවශ්‍ය හිතේ හයිය විතරමයි. ජපානෙ ළමයි හරිම ලැජ්ජාශීලියි. ඒ වගේ ම ඉදිරියට එන්න බියකුත් තියෙනවා. පරම්පරාවේ අයත් එක්ක ඒ තරම් ඇසුරක නැහැ. මේ තත්ත්වය නිසා ඉදිරියට ඒමට අමාරුයි. මං කැමැතියි ජපන් භාෂා ගුරුවරියක් වෙන්න. ආසියාතික රටක භාෂා ගුරුවරියක් ලෙස සේවය කරන්න තියේනම් කොච්චර හොඳද?මට තව වැදගත් දෙයක් කියන්න තියෙනව. ඒ මොකක්ද දන්නවද? ලංකාව ලස්සන රටක්. ඒත් ඒක පිරිසිදුව තබාගන්න මෙහේ මිනිස්සු උත්සහ කරන්නෙ නැහැ. මෙහේ හැම තැනකම බුලත්කෙළ පාරවල්, පොලිතින් උර කුණු, මේ ලස්සන රට අපිරිසිදු කරන්නෙ ලංකාවෙ මිනිස්සුමයි. තමන්ගෙ රට ගැන හැඟීමක් තියෙනව නම් තවත් ඉදිරියට යන්න පුළුවන්. මේ නිසා ලංකාවේ ඳඬස්සුන්ගේ මේ හැඟීම වර්ධනය වීම අවශ්‍යයි. අපේ රටේ නම් කොළ කෑල්ලක්වත් පාරෙ නැහැ පුළුවන් හැම වෙලාවකම අපේ රට පිරිසුදුව තබාගන්න අපි උත්සාහ කරනවා. අපේ මවුපියෝ ඒ හැම දෙයක් ම අපිට උගන්වලා තියෙනවා.පළමුව මවුබිම ඒ හැම දෙයක්ම කුඩා කාලේම අපි පුරුදු පුහුණු කරනවා. මං ආදරෙන් කියන්නෙ, මං ආසයි තවත් අපේ සහෝදර රට ලස්සන වෙනවා නම්. මං වරින් වර ලංකාවට එනවා. ඒ වෙලාවට මං පාවිච්චි කරන නම ‘කාන්ති’. ලංකාව ගැන ඇගේ හදවතේ විශාල සෙනෙහසක් බැඳීමක් ඇති බව ඇගේ කතාවෙන් පැහැදිලි විය.රූපාන්ති  කාර්යාංශය මගින් ගියොත් විශාල ආරක්ෂාවක් ලැබෙනවා ඇය මීගොඩ ප්‍රදේශයේ පදිංචි ගිල්ඩා පි‍්‍රයංගනී නමැති කාන්තාවකි. දෙදරු මවක් වූ ඇය තම ස්වාමියා හා දරුවන් සමඟ සමඟියෙන් දිවිපෙවත ගෙන ගිය ද පවුලේ දියුණුවක් ළඟා කර ගැනීමට නොහැකි වූයේ නැතිබැරිකම නිසාය. දිරිය කාන්තාවක් වූ ඇය නිතර දෙවෙලේ සිතුවේ හදාගත් නිවසේ තවත් හදාගත යුතු ඉතිරි කොටස හදා ගන්නේ කොහොමද. මේවාට සල්ලි හොයා ගන්නේ කොහොමද. ණයතුරුස් නොවී කාටත් අත නොපා ගෙයි වැඩ සම්පූර්ණ කොට ස්වාමියාත් දරු දෙදෙනාත් තමනුත් පුංචි ලස්සන රත්තරං පවුලක් ලෙස ගමේ කාටත් කරදරයක් නොවී නැදෑ හිතමිතුරන්ට බරක් නොවී ජීවත්වන්නේ කෙසේ ද කියාය.මේ කරුණු කාරණා නිතර දෙවෙලේ සිහිපත් කරමින් සිටින විටයි ඇයට රට රස්සාවකට ගියොත් ගෙදර ප්‍රශ්නවලට විසඳුම් ලබාගන්න පුළුවන් යන අදහස ඇතිවුණේ. මේ ගැන හොඳින් කල්පනා කර බැලු ඇය රට රස්සාවකට මම කොහොම හරි ගිහින් දුක් මහන්සි වී මුදල් එකතු කරගෙන ගෙදර ඉතිරි වැඩ කොටසත් දරුවන් දෙදෙනාගේ අධ්‍යාපන කටයුතු ද හොඳින් සිදුකරගෙන යන්නට සිය ආදරණිය සැමියාට මාසිකව මුදල් එවා එම කටයුතු හොඳින් කරන්නටත් ඉටා ගත්තා. ශ්‍රී ලංකා විදේශ සේවා නියුක්ති කාර්යාංශයට තමන් රට රැකියාවක් සඳහා යාමට කැමැත්තෙන් සිටින මීගොඩ පළාතේ පදිංචිකාරියක් බව පවසමින් ඇය කාර්යාංශයේ තොරතුරු අංශයෙන් නිවැරැදිව තොරතුරු ලබා ගත්තේ ද දැඩි උනන්දුවකිනි. විදේශ සේවා නියුක්ති කාර්යාංශය ඇයට උපදෙස් දුන්නේ ගෘහ සේවිකාවක් වශයෙන් රට රැකියාවකට යාමට අරාබි භාෂාව මෙන්ම එම රටේ නිවසක තිබෙන රෙදි සෝදන යන්ත්‍ර වෙනත් උපකරණ පිළිබඳව දැනුමක් ලබා ගත යුතු බවය. මේ සඳහා තම කාර්යාංශයේ පුහුණු මධ්‍යස්ථාන පවතින බව ද කාර්යාංශයෙන් උපදෙස් ලැබුණි. ඇය ඒ අනුව මීගොඩ පිහිටි කාර්යාංශයේ රැකියා පුහුණු මධ්‍යස්ථානයේදී ගෘහ සේවිකාවන් සඳහා ලබා දෙන දින 15 පුහුණුව ලබා ගන්නේ ද දැඩි උනන්දුවකිනි. අරාබි භාෂාව පිළිබඳව ද ඇය සාමාන්‍ය දැනුමක් ද මෙහිදී ලබාගත්තාය.මේ සියල්ල මැදපෙරදිග රටක ගෘහ සේවයට යන කාන්තාවකට අවශ්‍ය පොදු සුදුසුකම්ය. දැන් ඇයට අවශ්‍ය වූයේ විදේශ රැකියා ආයතනයක් මඟින් රට යාමටය. ඇය මේ සඳහා ද නැවත පිහිට පැතුවේ විදේශ සේවා නියුක්ති කාර්යාංශයෙනි. මෙහිදී සෞදියේ රැකියාවක් ලබා ගන්නට විදේශ සේවා නියුක්ති කාර්යාංශයේ මඟ පෙන්වීම යටතේ කොළඹ පිහිටි ලියාපදිංචි විදේශ රැකියා ආයතනයක් ද සොයා ගැනීමට හැකි විය. රට රැකියාවකට යාමට අවශ්‍ය කරුණු සඳහා නිතර කාර්යාංශයෙන් උපදෙස් හා සහාය පැතු ඇයට රැකියා ඒජන්සියෙන් සෞදියේ ගෘහ සේවිකා රැකියාව සඳහා යාමේදී කාර්යාංශයෙන් සලසා දෙන නොමිලේ ජීවිත රක්ෂණ හිමිකම් සහිත අනිකුත් වගකීම් ද සහතික කරනු ලැබිණ. මෙලෙස සියල්ල සපුරා ගත් ඇය 2009 - 07 - 12 දින සෞදියේ ගෘහ සේවිකාවක් සඳහා තම ස්වාමියා දරු දෙදෙනා නැදැ හිතවතුන්ගෙන් ද සමුගත්තේ ඔවුන්ගෙන් වෙන්ව සිටීම දුකක් බව නොදැන නොව වේලාවේ හැටියට තම පවුල ගොඩනගන්නට වෙනත් ක්‍රමයක් නැති නිසාය. ඇය සේවයට ගිය සෞදි නිවස ඇයට මුල් අවස්ථාවේ ඉතා හොඳින් වැඩ කරගෙන යාමේ පසුබිමක් පැවතුණි. කාලය ගෙවී යද්දී ඇයට වාසනාව වෙනුවට ඉස්මතුව පැමිණියේ අවාසනාවය. දැන් දැන් ඇයට නිවෙස් හිමියන්ගෙන් කරදර හා අපහසුතා ඇති වෙන්නට පටන් ගති. මෙවැනි අවස්ථාවලදී ඇය ඉවසීමෙන් ඒ දුක් කරදර විඳ දරා ගනිමින් මෙවැනි දේ තමන්ට සිදු කරන්නට එපා යයි ඉල්ලා සිටි අවස්ථා එමටය. නමුත් මෙවැනි ආයාචනාවලදී ඒවා එම නිවැසියන්ට ‘බිරී අලින්ට වීණා වාදනය’ කිරීමක් වැනි නිෂ්ඵල ක්‍රියාවක් බව ඇයට පැහැදිලිවම පෙනෙන්න වූයේ කරදරවල වැඩිවීමක් මිස අඩුවක් නොපෙනුණ නිසාය. මේ දුක් පීඩා කරදර තම සැමියාට එකවර දැනුම් දීමක් නොකර විඳ දරාගෙන සිටියත් එහි ඉමක් කොනක් පෙනෙන්නට නැති නිසා අන්තිමේදී බැරිම තැන මේ විස්තර ඇය තම සැමියාට දැනුම් දුන්නාය.එසේම ඇයට ලැබුණු අවස්ථාවක් ප්‍රයෝජනයට ගෙන සෞදි තානාපති කාර්යාලයට ද ගොස් තම දුක් ගැනවිල්ල කියා සිටියා. තම සැමියාට දැනුම් දීමේ ප්‍රතිඵලය ලෙස සැමියා විසින් විදේශ කටයුතු නියෝජ්‍ය ඇමැති ගිතාංජන ගුණවර්ධන මහතාට ඇය පිළිබඳ එම තොරතුරු දැනුම් දීමට ඔහුට අවස්ථාව සැලසුණි. මෙහි ප්‍රතිඵලයක් වශයෙන් නියෝජ්‍ය ඇමැතිවරයා අදාළ බලධාරීන් හා සාකච්ඡා කොට සෞදියේ සිටි ඇය මෙරටට ගෙන්වා ගැනීමට අවශ්‍ය පියවර යොදනු ලැබීය. සෞදියේ තමන් සේවය කරමින් සිටි නිවසින් පසුගිය අගෝස්තු 5 වැනිදා සෞදි ශ්‍රී ලංකා තානාපති කාර්යාලයට පැමිණි ඇය මේ අනුව යළි සැප්තැම්බර් 2 වැනිදා මෙරටට පැමිණියාය. ඇය රක්ෂණ වන්දි සඳහා රට රැකියාවට යාමට කාර්යාංශයේ ලියාපදිංචිව ගිය නිසාත් කාර්යාංශයේ වියදමින් ගුවන් ටිකට්පත් ලබා දී ඇය මෙරටට යළි ගෙන්වා ගැනීම නිසාත් ගුවන් ටිකට්පත් ගාස්තු මෙන්ම රක්ෂණ වන්දි ගාස්තු ද ඇයට ලබා ගැනීමට ද ඉල්ලුම් කර තිබෙන අතර ඒ සඳහා මුදල් ලැබෙනු ඇතැයි යන විශ්වාසයෙන් පසුවන්නීය. විදේශ කටයුතු නියෝජ්‍ය ඇමැති ගිතාංජන ගුණවර්ධන, ශ්‍රී ලංකා විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක සහ සාමාන්‍යාධිකාරි නීතිඥ එම්. බටගොඩ යන මහත්වරුන්ගේ සෘජු මැදිහත්වීම නිසා ඇය මෙලෙස යළි ලංකාවට ගෙන්වා ගැනීමට හැකි විය.- සුනිල් දයා අල්විස්එතෙර සිටින දියණියට, පුතාට, සැමියාට, බිරියට ලියන ලිපියක් සඳහා මේ ඉඩකඩ වෙන්වෙයි. අපේ ලිපිනය ”ලියුං කඩදහිය” ”රට පිට” සිළුමිණ ලේක්හවුස් කොළඹ 10. ෆැක්ස් - 2429260 මේල් - ඥඤඪබධප @ ඵඪතභථඪදච.තඬකර්තෘට ලියන්න | මුද්‍රණය සඳහා</content>
  </post></root>