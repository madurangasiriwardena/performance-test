<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=n11090713</link>
    <topic>දහසේ හොර නෝට්ටු 12ක්ගාල්ල වඳුරඹින් අත්අඩංගුවට</topic>
    <author>පණ්ඩුක සමරසේකර</author>
    <content>එකම අංකයෙන් යුතු රුපියල් දහසේ ව්‍යාජ මුදල් නෝට්ටු 12 ක් සමඟ සැකකරුවන් තිදෙනකු වදුරඹ පොලිසිය විසින් ඊයේ (6) සවස අත්අඩංගුවට ගෙන තිබේ.සැකකටයුතු ලෙස වදුරඹ නගරයේ සැරිසරමින් සිටි මේ තිදෙනා පිළිබඳ පොලිසියට ලැබුණු තොරතුරකට අනුව සැකකරුවන් පොලිස් අත්අඩංගුවට ගෙන පරීක්‍ෂා කිරීමේ දී මේ ව්‍යාජ මුදල් නෝට්ටු 12 සොයා ගෙන තිබේ.මෙම සැකකරුවන් තිදෙනාගෙන් එක් අයකු පාසල් ශිෂ්‍යයකු වන අතර තිදෙනාම වයස අවුරුදු 18 ත් 20 ත් අතර පසුවන්නන් ය.වැඩිදුර විමර්ශන කටයුතුවලදී මේ ව්‍යාජ මුදල් මුද්‍රණය කරන මුද්‍රණ යන්ත්‍රයක්, පරිගණකයක් හා විශේෂිත වූ කඩදාසි ද වදුරඹ නගරයේ තිබී අත්අඩංගුවට ගෙන තිබේ.සැකකරුවන් අද (7) බද්දේගම මහේස්ත්‍රාත්වරයා වෙත ඉදිරිපත් කෙරෙන අතර වැඩිදුර විමර්ශන සඳහා අපරාධ පරීක්ෂණ දෙපාර්තමේන්තුවට භාර දීමට කටයුතු කරන බව වදුරඹ පොලිසියේ පොලිස් පරීක්‍ෂක බුද්ධික පනාවල මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=n11090714</link>
    <topic>වැලිමැස්සාගෙන් බෝවනලීෂ්මනයිසිස් පළාත් රැසක පැතිරේ</topic>
    <author>අනුරාධපුර විශේෂ - සරත් මනුල වික්‍රම</author>
    <content>වැලි මැස්සාගෙන් බෝ වී දරුණු ලප කැලැල් බවට පත්වන ලීෂ්මනයිසිස් නැමති භයානක චර්ම රෝගය උතුරුමැද, උතුර, නැගෙනහිර, වයඹ හා දකුණු පළාත්වල සීඝ්‍රයෙන් පැතිරෙමින් පවතින බව සෞඛ්‍ය අංශ අවධාරණය කරයි.මුහුණ, අත් පා හා ඇඳුමින් නිරාවරණය වූ ශරීර අංගවල කුඩා ගැටිති වශයෙන් ආරම්භ වී රත්පැහැ කුහර ලෙස පැසවමින් පැතිරී යන තුවාල විශේෂයක් ලෙස මෙම රෝගය හඳුනාගත හැකිය.එය බෝවන වාහකයා වන්නේ වැලිමැස්සා නැමති මදුරුවෙකු වැනි කුඩා කෘමියෙකි. කල් යත්ම ශරීරගත වන පරපෝෂිතයා සම තුළ ආසාදන ඇතිකර ශරීර අභ්‍යන්තරයේ අක්මාව වැනි අවයව තුළද ආසාදන ඇති කරවන බව වෛද්‍යවරු කියති.මේ වනවිට අනුරාධපුර හා පොළොන්නරු දිස්ත්‍රික්ක දෙකෙහි ලීෂ්මනයිසිස් රෝගීන් 1170 කට අධික පිරිසක් හඳුනාගෙන තිබේ.මේ සඳහා රජයේ මහරෝහල් වල චර්ම රෝග සායන වලින් ප්‍රතිකාර කරනු ලබන අතර මිල අධික හා දැඩි පරිශ්‍රමයක් දැරිය යුතු ප්‍රතිකාර විධික්‍රමයක් ඊට අදාලව සිදු කෙරේ.ලිෂ්මනයිසිස් රෝගය බෝවීම වැළැක්වීම හා ප්‍රතිකාර කිරීම් පිළිබඳ විශේෂ විද්වත් වැඩමුළුවක් ඊයේ (26) අනුරාධපුර හෙරිටේජ් හෝටලයේ දී සංවිධානය කර තිබිණ.උතුරු මැද පළාත් සෞඛ්‍ය සේවා දෙපාර්තමේන්තුවේ වසංගත රෝග විද්‍යා අංශය මගින් සංවිධානය කළ එම වැඩමුළුවට ක්‍ෂේත්‍රයේ ප්‍රවීණ විද්වතුන් හා වසංගත රෝග විශේෂඥයින් එක් වූ අතර උතුරු මැද පළාත් සෞඛ්‍ය අමාත්‍ය පේෂල ජයරත්න මහතාගේ ප්‍රධානත්වයෙන් එය පැවැත්විණි.උතුරු මැද පළාතේ ක්‍රියාත්මක ග්‍රාමීය සුව සහන කමිටු හරහා ජනතාව දැනුවත් කර නිවාරණ කටයුතු ආරම්භ කර විද්වතුන් මගින් ඉදිරි පර්යේෂණ කටයුතු ආරම්භ කරන ලෙසද ඇමතිවරයා එහි දී නිලධාරීන්ට දැනුම් දුන්නේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=n11090715</link>
    <topic>කාන්තාවකට අතවර කළැයිමීගමුව පොලිසියෙන් පරීක්‍ෂණ</topic>
    <author>කොච්චිකඩේ විශේෂ - ඩී. මිහිදුකුල</author>
    <content>මීගමුව දිසා මහ රෝහලේ පවිත්‍රතා අංශයේ පරීක්ෂක වරියකට එම රෝහලේම කම්කරු සේවකයකු ලිංගික අතවර කෙළේ යැයි කියන සිද්ධියක් සම්බන්ධව මීගමුව පොලිසිය පරීක්ෂණ ආරම්භ කර ඇත.දිනක් මෙම සේවිකාව සිය විවෙකාගාරයේ නිදහසේ සැතැපී සිටි අවස්ථාවේ හොර රහසේ කාමරයට ඇතුළු වූ මොහු කාන්තාව බදාගෙන ලිංගික අතවර කළේ යැයි පැමිණිල්ලේ සඳහන් ය.සේවිකාව, සිද්ධිය, රෝහල් පොලිසියට පැමිණිලි කර තිබුණි. පොලිසිය මීගමුව පොලිසියේ ළමා හා කාන්තා කාර්්‍යංශයේ ස්ථානාධිපතිනි උප පොලිස් පරීක්ෂක මාලනී මහත්මියගේ උපදෙස් පිට පොලිස් කොස්තාපල් 51703 අත්තනායක මහතා වැඩිදුර පරීක්‍ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=r1109071</link>
    <topic>‘යක්‍ෂ’ වෙස් ගත් තරුණයන් දෙදෙනෙක්නිවෙසකට කඩාවැදී කතකට හිංසා කරලා</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>රතු පැහැති කමිසයකින් සැරසී සිටි පුද්ගලයෙක් ඉදිරිපස දොර කඩාගෙන නිවෙසට ඇතුළුවී මහලු මවක් එලියට ඇද දමා තරුණියකට අතවර කිරීමේ සිද්ධියක් කුරුණෑගල ප්‍රධාන මහේස්ත්‍රාත් අධිකරණයෙන් වාර්තා වෙයි.ගී‍්‍රස් යකා මුවාවෙන් පසුගියදා ගැට්ටුවාන කොළපැලලිකන්දේ නිවෙසකට ඇතුළු වු හොරු දෙදෙනා තරුණිය විසින් හදුනා ගන්නා ලදී.දෙවැනි සැකකරු නිවෙසේ පිටුපස දොර ළඟ සිටි බවට අධිකරණයේදී හෙළිදරව් විය.මොවුන් දෙදෙනා දින කීපයකට උඩදී මල්ලවපිටිය, තෙලියාගොන්න, මැහිඇල්ල යන ප්‍රදේශවල සිටි බවට තොරතුරු තව තවත් ලැබෙමින් පවතින බැව් පැමිණිල්ල ඉදිරිපත් කළ කුරුණෑගල පොලිසියේ අපරාධ හා දූෂණ විමර්ශණ අංශයේ ස්ථානාධිපතිවරයා අධිකරණය හමුවේ කියා සිිටියේය.සැකකරුවන් රිමාන්ඩ් සිරභාරයේ තබන ලෙසට නියෝග කළ මහේස්ත්‍රාත්වරයා එදිනට ඔවුන්ට එරෙහිව තිබෙන චෝදනා ගොනු කරන ලෙසට පොලිසියට නියෝග කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=r1109072</link>
    <topic>නංගිගේ පෙම්වතාට‘යකෙක්’ යැයි රැවටිලා</topic>
    <author>අම්පිටිය සමූහ ජයනාත් පීරිස්</author>
    <content>තලාතුඔය, පොලිස් ස්ථානාධිපති කරුණාරත්න ගම්මන්පිල මහතාට ප්‍රදේශවාසියකුගෙන් රාත්‍රී 11.30 පමණ දුරකථන පණිවිඩයක් ලැබුණි.ඉන් කියවුණේ තම නිවෙසට යාබද නිවෙසකදී ග්‍රීස් යකෙකු අල්ලාගෙන සිටින පුවතකි.ග්‍රීස් යකා ඇල්ලුවාය, කියූ පුද්ගලයාගෙන් ස්ථානාධිපතිවරයා ප්‍රශ්න කළේය. “නැහැ සර්” එහෙම දෙයක් වුණේ නැහැ” යැයි එම පුද්ගලයා තතනමින් පැවැසීය.“බොරු කියන්න එපා. තමුසේ ග්‍රීස් යකාව පන්නල අල්ලගත්ත. පස්සේ අතහැරිය. ඇත්ත කියනව , නැත්නම් අපේ කාලේ බොරුවට නාස්ති කලාට, අරංගිහින් කූඩුවේ දානවා.”අවසානයේදී රහස හෙලිවිය. එම නිවෙසේ තරුණියක හා පෙමින් බැඳුන තරුණයකු රාත්‍රී කාලයේ හොර රහසේ තරුණිය මුණගැසීමට පැමිණ තරුණියට සංඥාකොට නිවෙස අසළ සැඟවී සිට ඇත.නිවෙසේ වහලට කිසියම් දෙයක් වැටුණු හඬින්, සැක පහළ කළ ඉහතකී පුද්ගලයාට නිවෙස, අසළ රැක සිටි පෙම්වතා හසුවිය.පෙම්වතා පැනගිය අතර නිවැසියන් තරුණයා ලුහුබැඳගොස්, ඔහු අල්ලා ගත්තේය. නිවසේ තරුණයා සැඟවී උන් පුද්ගලයාට පහර කීපයක් ගසා ප්‍රශ්න කළත් ඔහු කිසිවක් පැවසුවේ නැත.මෙම සිද්ධිය දුටු අසල්වාසී තරුණයා පොලිස් ස්ථානාධිපතිවරයාට ග්‍රීස් යකකු අල්ලා ගත් බව දුරකථනයෙන් පවසා ඇත්තේ එහෙත් පොලිස් ස්ථානාධිපතිවරයා පැමිණීමට පෙර සැඟව හුන් තරුණයා තමන් අල්ලාගත් තරුණයාට සත්‍ය පවසා ඇත. තමන්ගේ සොහොයුරියගේ පෙම්වතා බව වටහාගත් තරුණයා ඔහු අතහැර, සිය සොහොයුරියගෙන් විමසීමට නිවෙසට ගිය විට පෙම්වතා පැනගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=r1109073</link>
    <topic>ගෙවල් බින්ද හොරා ඇල්ලූ හැටි අපූරුයි</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>හොරණ උසාවියේ තෝල්කමුදලි ඊළඟ නඩුවේ පැමිණිලිකරුගේ සහ විත්තිකරුගේ නම් හඬනඟා කියවීය. සෝමදාස පැමිණිලිකරු වූ අතර අසල්වැසියා වූ විජේපාල විත්තිකරු විය. පොලිස් නිලධාරියකු ද පැමිණිල්ලට සහාය වීමට පසෙකින් සිටියි. විනිසුරුතුමා - මොකක්ද මේ නඩුව?පොලිසිය - ගෙවල් බිඳුමක් ස්වාමීනි, මේ විත්ති කූඩුවේ සිටින තැනැත්තා පැමිණිලිකරුගේ ගේ බිඳලා දේපොල සොරාගෙන.විනිසුරුතුමා - තමා මේ ගේ බිඳීම පිළිබඳව වැරැදිකරු ද, නිවැරැදිකරු ද?විජේපාලගේ නීතිඥ මහතා - අපි ඒ ගේ බින්දෙ නැහැ ස්වාමීනි, අපි නිවැරැදියි.විනිසුරුතුමා පොලිස් නිලධාරියා අමතා, මේ සම්බන්ධව සාක්‍ෂි තිබෙනවාද?පොලිසිය - ඔව් ස්වාමීනි, අපේ බල්ලා ඔහුගේ නිවෙසට ගියා.විත්තිකරු - අනේ හාමුදුරුවනේ, ඒ සිද්ධිය සිදුවුණු හැටි ඇත්තම කියන්නම්. අපේ ගේ මේ පැමිණිලිකරුගේ නිවෙසට අල්ලපු නිවෙසයි. එදා පොලිසියෙන් බල්ලා අරගෙන එන විට අපේ බල්ලා බුරාගෙන පැන්නා.මම අපේ බල්ලා අල්ලාගෙන ගෙට අරගෙන ගියා. ඒත් ස්වාමීනි, ඌ අපේ ජනේලයකින් ඔළුව එළියට දමාගෙන පොලිස් බල්ලාට බිරුවා.එය දැකපු පොලිස් බල්ලා රාළහාමිවත් පෙරළාගෙන අපේ බල්ලා සිටින දිහාවට දුවගෙන ආවා. ඌ ආවේ හොරු අල්ලන්න නෙමෙයි, බල්ලත් එක්ක පොරකන්නයි. රාළහාමි පෙරලුණු නිසා කේන්තියට මාව අල්ලගෙන ආවා.උසාවියේ සිටි සියලු දෙනාටම මෙන්ම විනිසුරුතුමාට ද සිනහ මතුවිය.ඔහුගේ ප්‍රකාශය පිළිබඳව දීර්ඝව විමසා බලා ඔහු පැවසු දේ සත්‍ය බව වැටහීමෙන් පොලිසියට තදින් අවවාද කර විත්තිකරු නිදහස් කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=r1109074</link>
    <topic/>
    <author>මහරගම විශේෂ වේහැල්ලේ පියතිලක</author>
    <content>කොට්ටාව නගරයේ ඇති වෙළෙඳ ආයතනයක දිනපතා නරක් වූ කුණු වූ අල, බී ලූනු, සුදුලූනු, රතුලූනු වැනි ද්‍රව්‍ය ගෝනිවලට පුරවා ආයතනය ඉදිරිපිට පාර අයිනේ තැබීම සිරිතක් ලෙස කරගෙන එයි.කුඩුවලට ඇබ්බැහි වූ කිහිප දෙනෙක් මෙම නරක් වූ එළවළු ගෙන ගොස් අසල රේල් පාරේ තබාගෙන ඒවායේ නරක් වූ කොටස් කපා හැර, සෝදා අඩු මිලට නගරයේ ආපනශාලාවලට විකිණීමේ ජාවාරමක් සිදුවෙයි. මේ සෞඛ්‍යයට අහිතකර තත්ත්වය ගැන අදාළ ආයතනය හෝ ප්‍රදේශයේ සෞඛ්‍ය අධිකාරිය විමසිලිමත් නොවීම භයානක තත්ත්වයකි.ප්‍රදේශයේ පාරිභෝගිකයන් මේ පිළිබඳ අදාළ ආයතනයට දැනුම් දී ඇතත් ඒ සියල්ල බීරි අලියාට වීණා වැයුමක් වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=r1109075</link>
    <topic>උපන් දිනයදා ගිනි තබාගත් ඇඟලුම් සේවිකාවගේමරණයට හේතුව තවමත් අභිරහසක්</topic>
    <author>මල්වාන සමූහ මහානාම විතානගේ</author>
    <content>මා වැස්ස නිසා කුඩයක් රැගෙන යාමට නැවතී සිටින නිවසේ කාමරයට ආවා. ඒ අවස්ථාවේ නදීශා කාමරයේ නොසිටි නිසා ඇය ගැන සොයා බලන විට කාමරයේ පිටුපස ඉදලා සිරුරට ගින්දර තියා ගෙන පැන දිව්වා.සිය උපන් දිනය දවසේ සිරුරට ගිනි තබා ගෙන සිය දිවි හානි කරගත් බලංගොඩ, වැලිපතයාය ප්‍රදේශයේ පදිංචිව සිටි කඩුවෙල, වදුරන්මුල්ල ප්‍රදේශයේ පුද්ගලික ආයතනයක සේවය කළ යූ. ජී. නදීශා ප්‍රියදර්ශනී නමැති 21 හැවිරිදි තරුණියගේ මරණ පරීක්ෂණයේදී ඇයගේ මිතුරියක් වන එම ආයතනයේම සේවය කරන එස්. ඒ. උපේක්ෂා සංජීවනී මෙනෙවිය (21) සාක්කි දෙමින් එසේ කීවාය.මේ පිළිබඳව මරණ පරීක්ෂණය කොළඹ නාගරික හදිසි මරණ පරික්ෂක අෂ්රොප් රුමී මහතා විසින් පසුගිය බ්‍රහස්පතින්දා (01 වැනිදා) කොළඹ ජාතික රෝහලේදී පවත්වන ලදී.මෙහිදී බියගම පොලිසියේ සැරයන් මල්ලවආරච්චි මහතාගේ (48854) සාක්කි මෙහෙයවීම යටතේ තවදුරටත් සාක්කි දුන් සාක්කිකාරිය මෙසේ ද කීවාය.අපි දෙන්නා වදුරන්මුල්ලේ ඇඟලුම් ආයතනයක සේවය කරනවා. මගේ ගම එප්පාවල, ඉහළවැව ප්‍රදේශයයි. අපි රැකියාවට යාමට ඒමට පහසුව සඳහා බියගම පේරගස්හන්දිය ප්‍රදේශයේ නිවෙසක කාමරයක් කුලියට ගෙන එහි නැවතුනා.ඉකුත් බදාදා ඒ කියන්නේ අගෝස්තු 31 වැනි දා නදීශා ගේ උපන් දිනය යෙදී තිබුණා. එදින උදේ ඇය කේක් එකක් කපලා මට කන්නට දුන්නා. පසුව අපි දෙන්නා වෙනදා වගේ සිරිත් පරිදි වැඩට ගියා. සවස වැඩ ඇරිලා සවස හයට පමණ කාමරයට ආපසු ආවා.ඇය කාමරයේ සිටිද්දී මා නදීශා ගේ උපන් දිනයට තෑගි කිරීම සඳහා අලුත් ගවුමක් අරන් ඒමට පේරගස් හන්දියට ඒමට පිත් වුනා. ඒ වෙලාවේ “මට ගවමුක් ගෙන්න එපා, එවා මට ඕනේනැහැ” කියලා නදීශා කීවා. ඒත් මා ඇයට උපන් දිනයට දීමට ගවුමක් අරන් එන්නට පයින් ගියා. එම හන්දියට වැඩි දුරක් නැහැ.මා යන විට අතරමගදී වැස්සක් කඩා වැටුණා. ඒ නිසා මා කුඩයක් රැගෙන යාමට නැවත කාමරයට ආවා. ඒ වන විට නදීශා කාමරයේ පෙනෙන්නට සිටියේ නැහැ. ඉතින් මා නදීශා කියලා ඇයට කතා කළා. ඒත් ඇය කතා කෙළේ නැහැ.පසුව මා කාමරය පිටුපසට ගිහින් බැලුවා. එවිට ඇය ඇඟට ගිනි තබා ගෙන පැන දිව්වා. මා කෑගැසුවා. ඒ අවස්ථාවේ අසල් වැසියන් පැමිණ ඇය අල්ලා ගිනි දලු නිවා දැම්මා. ඉන් අනතුරුව ඇය බියගම රෝහලට රැගනෙ ගියා. එතැනින් කොළඹ ජාතික රෝහලට මාරු කර යැව්වා. එහිදී ඇය මිය ගියා. මා දන්නා තරමින් නදීශාට ගිනි තබා ගන්නට තරම් හේතුවක් තිබුණේ නැතැයි ද සාක්කිකාරිය කීවාය.මියගිය තරුණියගේ සොහොයුරා යූ. ජී. සරත් ආනන්ද කුමාර (33) යන අයද සාක්කි දුන්නේය.පිළිස්සීමෙන් සිදුවූ තුවාල හේතුවෙන් හටගත් කම්පනයෙන් මේ මරණය සිදුවී ඇතැයි කොළඹ ජාතික රෝහලේ අධිකරණ විශේෂඥ වෛද්‍ය නිලධාරී රුල් හග් මහතා වාර්තා කළේය.ඉදිරිපත් වූ සාක්කි හා වෛද්‍ය වාර්තාව සැලකිල්ලට ගත් හදිසි මරණ පරීක්ෂකවරයා මෙය සිය දිවි හානි කර ගැනීමක් බවට නිගමනය කරනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=r1109076</link>
    <topic>ඉංගිරිය මාතෘ හා ළමා සායන පිහිටා ඇත්තේ දුර බැහැර</topic>
    <author>ඉංගිරිය සමූහ කුමාරි ගමගේ</author>
    <content>වගවත්ත පෝරුවදණ්ඩ රත්මල්ගොඩ මාපුටුගල ප්‍රදේශවල ගැබිනි මවුවරුන්හා දරුවන් වෙනුවෙන් පැවැත්වෙන ‘මාතෘ හා ළමා සායනය’ මේ වන විට පවත්වනු ලබන්නේ රත්මල්ගොඩ සංස්කෘතික මධ්‍යස්ථාන භූමියේ ඇති ගොඩනැගිල්ලේය.වගවත්ත කෙළවරේ ජනතාව බොහෝ දුරක් ගෙවා ඊට සහභාගි විය යුතු නිසා සායන කටයුතු වලට සහභාගිවීම මග හැරෙන අවස්ථා ඇති බවත් මෙයින් දැඩි අපහසුතාවයට පත්ව ඇති බවත් එම ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=r1109077</link>
    <topic>ජංගම දුරකථනයේ ශබ්දයට පණ එපා කියා දුවලා</topic>
    <author>පොල්ගහවෙල සමූහ</author>
    <content>යම් කටයුත්තක් සඳහා අසල වන රොදකට ගිය තරුණයකු දුරථනයෙන් ඇසුණු අමතු ශබ්දයක් හේතුවෙන් පණ එපා කියා අසල විහාරස්ථානයකට දිව ගිය රසවත් පුවතක් පසුගියදා කුරුණෑගල නගරයෙන් තරමක් දුරින් පිහිටි ප්‍රදර්ශනයකින් වාර්තා විය.වාර්තා වන අන්දමට සිද්ධිය මෙසේය. නිමල් රාජ්‍ය සේවයේ නිලධාරියෙකි. එදා සෙනසුරාදා දිනයක්වූ බැවින් ගැබ්බර බිරියට උදව්වක් පිණිස දර ටිකක් එකකු කර ගැනීමට අසල වන රොදට ගියේ, ජංගම දුරකතනද සිය කලිසම් සාක්කුවේ දමාගෙනය.නැමී දර එකතු කරන්නට විය. ටික වේලාවක් ගත විය. එක් වරම ඉතා විශාල ශබ්දයක් ඇසෙන්නට විය. නිමල් වට පිට ද බලන්නට විය. කිසිවක් පෙනේනට නොමැත. තරමක් තැති ගැනීමක් ඇති විය. බිය ද දෙගුණ තෙගුණ විය. දර කැඩීම ද අමතක විය. පය ඉක්මන් කර ගෙදර දෙසට ගියද පාර අමතක විය. ශබ්දය තවත් වැඩි විය.බුදු අම්මෝ දෙබර කුඩයක් ඇවිස්සාල මා පිටිපස්සෙන් එනව... මා... බේරා ගනියෝ යැයි කියමින් නිමල් දුවන්නට විය. ඉතා වේගයෙන් දුව ගොස් අසල පන්සලට ගොඩ විය.අනේ.... හාමුදුරුවනේ මාව බේරා ගන්න.. දෙබරු ගොඩක් මාගේ පන්සෙන් එනවා.“මහත්තයා කලබල වෙන්න එපා දෙබරු පේන්න නැහැ.ශබ්දය එන්නේ මහත්තයාගෙ ඇගෙන් යැයි පන්සලේ හාමුදුරුවන් නිමල්ගේ සාක්කුවේ තිබූ ජංගම දුරකතනය අතට ගෙන මහත්තයා ශබ්දය ආවේ මේකෙන්. කලබල වෙන්න එපා යැයි කියූ පංසලේ හාමුදුරුවන් නිමල්ට වතුර වීදුරුවක් දී පැවසුවේය.පසුව සොයා බලන විට සිදු වී තිබුණේ දර කඩන විට කලිසම් සාක්කුවේ තිබූ ජංගම දුකතනයේ ගුවන් විදුලිය යන්ත්‍රය අපැහැදිලි ලෙස ක්‍රියාත්මක වීමෙනි. මේ රහස පන්සලේ ඇබිත්තයා මගින් ගමේ අන් අය ද දැනගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=r1109078</link>
    <topic>කාමරයක සිට පැමිණි පුද්ගලයකු ව්‍යාපාරිකයා නිරුවත්කොට ඡායාරූප අරන්</topic>
    <author>කොච්චිකඩේ විශේෂ ඩී. මිහිදුකුල</author>
    <content>අවි ආයුධ පෙන්වා බිය ගන්වමින් ලබාගත් නිරුවත් ඡායාරූප ප්‍රසිද්ධ කරන බව පවසා ලක්‍ෂ 5 ක කප්පමක් ලබාගත්තේ යැයි කියන සංවිධානාත්මක කල්ලියක පිරිමියකුට හා කාන්තාවකට එරෙහිව මීගමුව පොලිස් කොට්ඨාසයේ විශේෂ විමර්ෂණ ඒකකයට පැමිණිල්ලක් ලැබී තිබුණි’.දළුපතනපාර තිඹිරිගස්කටුව පදිංචි රාගලගේ ශාන්ත සිල්වා නැමැති පොල් ව්‍යාපාරිකයකු මෙහි පැමිණිලි කරුය.සැකකරු කුරණ කටුනායක පදිංචි තැනැත්තකි. සැකකාරී වැලිහේන පාර තිඹිරිගස්කටුව පදිංචි කාරියකි.මෙම යුවළ විවාහක අඹු සැමියන් නොවන බව විමර්ෂණවලදී හෙළිදරව් වී ඇත.චන්ද්‍රා නැමැති සැකකාර කාන්තාව පැමිණිලිකරුගෙන් පොල් මිලදී ගන්නා තැනැත්තියෙකි. දුරකතනයෙන් ද ගනුදෙනු ගැන කථා කරයි. රට ඉඳලා පුතා එවපු බයිසිකල් වගයක් තියෙනවා ඒවා විකුණන්ඩ පුළුවන්ද කියලා කථා කර ගන්ඩ 2011. 08. 04 දින තම නිවෙසට පැමිණෙන ලෙස සැකකාරිය පැමිණිලිකරුට දුරකථනයෙන් ආරාධනා කළේ ය.පැමිණිලිකරුද තම බිරියට එය දන්වා (සැකකාරියගේ) නිවෙසට ගියේය. ඒ අවස්ථාවේ නිවෙසේ සිට ඇත්තේ සැකකාර කාන්තාව පමණැකැයි පැමිණිලිකරුට වැටහුණි. පැමිණිලිකරු නිවෙස ඇතුළේ අසුන් ගත්තේ ඇයගේ ඉල්ලීම පරිදිය.සැකකාරිය දොර වසනු ලැබීය. පැමිණිලිකරුට තමා ඉදිරියට පැමිණ සිටගන්නා ලෙස ඇය කළ ඉල්ලීම ඔහු විසින් ඉටුකරණ ලදී.ඒ සමඟම නිවෙසේ කාමරයක සැඟව සිටි පුද්ගලයකු ඉදිරියට පැමිණ තමුසේ මගේ ගැණිට බලහත්කාරකම් කරන්ඩ ආවානේද? කියමින් මරණ තර්ජන කරමින් පිහිය දිගුකර ඇත. කලිසම ගැලවූවේ නැතිනම් මරණ බවට ඔහු හඬනැගීය.මරණ බිය නිසා පැමිණිලිකරු ඇඳුම් ගලවා තිබේ. ඒ අවස්ථාවේ සැකකරු පැමිණිලිකරුගේ නිරුවත් ඡායාරූප ගෙන තිබුණි.මේ පොටෝ ගෙදරට යවනවා. ළමයා ඉගෙන ගන්නා පාසලට යවනවා. හැම තැනම පෙන්වනවා. ලක්‍ෂ 5 ක් දෙන බවට කොළයක අස්සන් කරලා දීලා මෙතිනින් බේරිලා පලයන්.සැකකරු පැමිණිලිකරුට පැවසීය. එවිට (සැකකාරිය) ඔය ලියවිල්ලකට අස්සන් කරලා දෙන්ඩ එවිට කරදරයක් නැතිව ගෙදර යන්ඩ පුළුවන් යැයි පැවසීය. ඇලක්ස්ට ලක්‍ෂ 5ක් දීමට තියෙනවා කියලා පැමිණිලිකරු කොළයකට අස්සන් කර දුන් බවද පැමිණිල්ලේ සඳහන්ය. ලිපිය දුන් පසු ඔහුට ඇඳුම් ලැබුණි. එම ඇඳුම් ඇඳගෙන ඔහුසිය යතුරු පැදියෙන් ගෙදරට ගියේය.සිදුවූ සිද්ධිය පැමිණිලිකරු බිරියට පැවසීය. පාසල් දරුවාට හා තමන්ට එය බලපාන බැවින් මේ වග පොලිසියට පැමිණිලි නොකළ බව ඔහු පොලිසියට ප්‍රකාශ කර තිබුණි’එහෙත් සැකකරු තර්ජනාත්මකව ලිපියේ සඳහන් ලක්‍ෂ 5 කීප වතාවක් ඉල්ලා සිටියේය. ඇලෙක්ස් අපට කරදර කරන්ඩ එපා. අපි දුකසේ මුදල් හොයන්නේ. කීවත් පැමිණිලි කරුට එයින් බේරීමට අවකාශයක් ලැබුනේ නැත. තම බිරියගෙන් මුදලින් කොටසක්ද ඉතිරිය බැංකුවෙන්ද ගෙන පැමිණිලිකරු ලක්‍ෂ 2ක් සැකකරුට දුන්නේය.පැමිණිලිකරු සිතුණේ දැන් ප්‍රශ්නයෙන් නිදහස් වූ බවය.කෙටිකාලයක් ගිය පසු සැකකරු නැවත එලෙස තර්ජනය කරමින් පොරොන්දුව ඉටුකරපන් නැත්නම් මේ පොටෝ හැම තැනම ප්‍රසිද්ධ කරනවා පැවැසීය.සිද්ධිය මීගමුව පොලිසියේ විශේෂ විමර්ෂණ ඒකකය වෙත සටහන් වූයේ ඉන් පසුවයි. එම අංශයේ ස්ථානාධිපති උප පොලිස් පරීක්‍ෂක ජගත් නිශාන්ත, උප පොලිස් පරීක්‍ෂක සුනිල් පොලිස් සැරයන් වරුන්වන 7373 නිහාල් 20440 සමන් 32586 දිසානායක 31886 පාලිත පොලිස් කොස්තාපල් 60339 ලංකා තිලක නිලධාරි කණ්ඩායම විසින් පැමිණිලිකරුගෙන් නැවත ලක්‍ෂ 2කක් කප්පම් වශයෙන් සැකකරු හා සැකකාරිය ලබාගනිද්දී අත්අඩංගුවට ගන්නා ලදී.මීගමුව පොලිසියේ පොලිස් සැරයන් 7770 ජයරත්න සිල්වා මහතා නිරුවත් ඡායාරුප ජංගම දුරකතනය, කප්පම් වශයෙන් ලබාගත් මුදල් ඇතුළු නඩු භාණ්ඩ සමඟ සැකකරු හා සැකකාරිය අධිකරණයට ඉදිරිපත් කර පැමිණිල්ල මෙහෙයවීය. මීගමුව ප්‍රධාන මහේස්ත්‍රාත් ඒ. එම්. පී. එන්. අමරසිංහ මහතා සැකකරු හා සැකකර ලබන 13 දක්වා රක්‍ෂිත බන්ධනා ගාර ගත කිරීමට නියෝග කරන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=r1109079</link>
    <topic>‘දරුවා මගේ නොවෙයි’ කියා පැන ගිය පියකුගේ පීතෘත්වය ඩී එන් ඒ පරීක්ෂණයකින් තහවුරු වෙයි</topic>
    <author>දයාරත්න බණ්ඩාර – කෑගල්ල දිස්ත්‍රික් සමූහ</author>
    <content>හය අවුරුද්දක් ඇසුරු කළ පෙම්වතියට දරුවකු ලැබුණු පසු දරුවා මගේ නොවේ” යැයි කියා මග හැර ගිය පෙම්වතකු පිළිබඳ වාර්තා විය. පසුව ඩී.එන්.ඒ. පරීක්ෂණයකින් දරුවා අදාළ පෙම්වතාගේ බව සනාථ විය.අතීත සිද්ධිය මෙසේය.දැදිගම පොලිස් වසමේ අස්සැල්ලේ පදිංචි තරුණියකට හිරිවඩුන්න ප්‍රදේශයේ තරුණයකු පෙම්බැඳ විවාහය සිදුනොකර වසර හයක් තරුණියගේ නිවසේ පදිංචි අඹුසැමියන් ලෙස හැසිරී ඇත. ඔහුට දාව ඇයට ගැහැණු දරුවකු ලැබුණි. පසුව දරුවා මගේ නොවෙයි කියා පෙම්වතා මගහැර ගියේය. ඩී.එන්.ඒ. පරීක්ෂණයකින් දරුවා අදාල පෙම්වතාගේ බව සනාථ වීමෙන් පසු දරාව භාරගෙන විවාහය සිදුකරන ලෙසට ඇය ඉල්ලා සිටියත් පෙම්වතා මගහැර ගොස් ඇත.ඇය වරකාපොළ මහේස්ත්‍රාත් අධිකරණයේ නීති ආධාර ලබාගෙන නඩත්තු මුදල් ලබාගැනීමට නඩුවක් පවරන ලදී.ඒ අනුව පෙම්වතාට දරුවාගේ නඩත්තු මුදල් වශයෙන් මසකට රුපියල් තුන්දහස් පන්සියයක මුදලක් ගෙවීමට අධිකරණය නියෝග කරන ලදී.මසක් පාසා නඩත්තු මුදල් නොගෙවා එකවර ලක්ෂ හතරක මුදලක් පෙම්වතියට දීමට පෙම්වතා ඇයව එකඟ කරවාගෙන නොතාරිස්වරයකු ඉදිරියේ අත්සන් කරන ලදී.පසුව නඩත්තු මුදල් නොගෙවීම සම්බන්ධයෙන් තරුණයාට වරෙන්තුවක් අධිකරණය විසින් නිකුත් කරන ලදී.ඒ අනුව පෙම්වතාත් පෙම්වතියත් නැවත අධිකරණයට කැඳවන ලදී. එහිදී විනිසුරුවරයා තරුණයා අමතා මෙසේ පැවසීය. නඩත්තු මුදල් මාස පහක් ගෙවා නැහැ එම මුදල් ඔහුට එකවර ගෙවීමට නියෝග කරන ලදී.විත්තියේ නීතිඥ මුදල් ගෙවීම පිළිබඳ අත්සන් කළ ලිපිය පෙන්වා ඇත.විනිසුරුවරුද එය නොබලා උසාවියෙන් පරිභාහිරව කරන ලිපි සම්බන්ධව උසාවිය වග නොකියන හෙයින් නඩත්තු මුදල් මසක් පාසා නඩත්තු මුදල් ගෙවන ලෙස නියෝග කරන ලදී.පෙම්වතා අධිකරණයෙන් පිටව යද්දී දරුවා තාත්තේ තාත්තේ කියා කථාකළත් ඒ දෙසවත් නොබලා පෙම්වතා පිටව ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=r11090710</link>
    <topic>මව රට ගිය අතරේ පියාගේ අතවරයට ලක්වූ දැරිය කොමියුනිකේෂන් එකට ආ තරුණයකු සමඟ පැන ගිහින්</topic>
    <author>නිට්ටඹුව සමූහ ජෙනට් ජයසිංහ</author>
    <content>මව මැද පෙරදිග ගෘහ සේවයට ගිය අතරේ පියා අතින් දූෂණයට ලක්වූ පසළොස් හැවිරිදි පාසල් සිසුවියක් තරුණයෙක් සමඟ පැනගිය පුවතක් නිට්ටඹුව පොලිසියෙන් වාර්තා වෙයි.බාල වයස්කාර පාසල් සිසුවියක් බලහත්කාරයෙන් නිවසේ රඳවා ගෙන ඇතැයි සිසුවියගේ මව පොලිසියට කළ පැමිණිල්ලක් අනුව නිට්ටඹුව පොලිසිය තරුණයා හා තරුණිය අත්අඩංගුවට ගත්තේය. තරුණිය තමා මෙවැනි හිතුවක්කාර තීරණයක් ගැනීමට හේතුව මෙසේ පැවසුවාය.මට උගන්වන්නයි නිවස හදා ගන්නයි බලාපොරොත්තුවෙන් මාව රැක බලා ගන්න තාත්තට බාරදීලා අම්මා මැද පෙරදි. ගියා. අම්මා විදේශගත වී පළමු මාසෙ සිට තාත්තා නමට මුදල් එව්වා. හයමාසයක් පමණ ගතවෙනතුරු පරණ පුරුදු විදියට කුලී වැඩටත් යමින්, මගේ පාසල් ගමනටත් උදවු කරමින් හොඳින් හිටියා.පස්සෙ තාත්තා වෙනස්වුණා. හැන්දෑවට බීලා එන්න පටන් ගත්තා. එහෙම වේලාවට මාව ළඟට අරගෙන වෙනදා නැති විදියට මාව අතපත ගාන්න පටන් ගත්තා. රෑට නිදා ගන්න ගියාම ලිංගික අතවර කළා. තාත්තගෙ හැසිරීම කියලා පිහිටක් රැකවරණයක් ලබා ගන්න කෙනෙක් හිටියෙ නැහැ. ඉවසන්න බැරිම තැන මම මේ බව අම්මට කීවා.මේ දවස්වල තමයි අසේල හම්බවුනේ. ඔහු නිට්ටඹුවේ පදිංචිව සිටියත් අනුරාධපුර එළවළු වෙළඳ පොළේ තාවකාලික රැකියාවක් කරනවා කීවා. මම දිනක් ජංගම දුරකථනයට රීලෝඩ් එකක් දාන්න ගිය විට මගේ අංකය ඔහු සටහන් කරගෙන මට නිතර නිතර කතා කරන්නයි කෙටි පණිවුඩ(ඉර්ඉ) එවන්නයි පටන් ගත්තා. ඒ මගින් අපි දෙන්නා යාලුවුනා.මේ අතර අම්මා විදේශ රැකියාව අත ඇරලා නිවසට ආවා. අම්මා දැක්කම තාත්තාට දැඩිසේ තරහා ගියා. අම්මට පහර දුන්නා. අම්මා ලංකාවට ආවට පස්සෙ තාත්තා වෙනදාටත් වඩා බිවුවා. පාසල නිමවී පැමිණෙන විට අසේල මා හමුවුණා. මම අසේලට නිවසේ තොරතුරු කීවා. පාසල් ගමනත් අතඇරල නිවසට හොරෙන් නිට්ටඹුවට යමුයි කියා ඔහු යෝජනා කළා.පාසල් ඇඳුම ගලවලා බෝක්කුවක් යටට විසි කරලා වෙනත් ඇඳුමක් ඇඳගෙන අපි දෙන්නා නිට්ටඹුවට ආවා. පාළු ගෙදරක දින හතරක් හිටිය. මට දැනගන්න ලැබුණා අසේල බැඳලා දරු දෙදෙනෙක් ඉන්න පියෙක් බව.සිසුවියගේ මෑණියන් නිට්ටඹුව පොලිසිය වෙත කැඳවා තිබූ හෙයින් සිසුවිය මෑණියන්ට බාරදුන් පොලිස් ස්ථානාධිපතිවරයා තරුණයා අධිකරණය හමුවට පැමිණවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=s1109071</link>
    <topic>ගාල්ලේ ‘දූවිලි’ තණතීරුව ගැන කරුණු දක්වන්න ශ්‍රී ලංකාවට දින 14ක්</topic>
    <author>වර්නන් ගුණසේකර</author>
    <content>ශ්‍රී ලංකාව හා ඔස්ට්‍රේලියාව අතර ගාල්ල ක්‍රීඩාංගණයේ පැවැති පළමු ටෙස්ට් ක්‍රිකට් තරගය සඳහා ‘පන්දුව පතිත වන විට දූවිල්ල නගින’ තණතීරුවක් සකස් කිරීම පිළිබඳව දින 14ක් ඇතුළත කරුණු දක්වන ලෙසට ජගත් ක්‍රිකට් කවුන්සලය ශ්‍රී ලංකා ක්‍රිකට් බලධාරීන්ට දන්වා තිබේ.මේ තරගයේ ‘තරග තීරක’ ලෙස කටයුතු කළ ක්‍රිස් බ්‍රෝඩ් විසින් ගාලු තණතීරුව “දුර්වල” එකක් ලෙසින් හඳුන්වා දීමෙන් පසුව ජගත් ක්‍රිකට් කවුන්සලය මේ පියවර ගෙන තිබේ.බ්‍රෝඩ් “තණතීරුවේ තත්ත්වය පිළිබඳව ඔහුගේ සැලකිල්ල” යොමු කරමින් වාර්තාවක් ඉදිරිපත් කොට තිබෙන අතර එම වාර්තාවේ පිටපතක් ශ්‍රී ලංකා ක්‍රිකට් ආයතනයට ලබා දී ඇති ජගත් ක්‍රිකට් කවුන්සලය එම වාර්තාව සම්බන්ධයෙන් ශ්‍රී ලංකාවේ පැහැදිළි කිරීම දින 14ක් ඇතුළත ඉදිරිපත් කරන ලෙසට දන්වා තිබේ.ගාලු තරගය තවත් සම්පූර්ණ දිනයක් ඉතිරිව තිබියදී ඔස්ට්‍රේලියාවට ලකුණු 125ක ජයග්‍රහණයක් අත්කර දෙමින් අවසන් වූයේ සිවුවැනි දිනයේ සවස තේ පානයටත් පෙර ය.තරගයේ දින හතරකටත් අඩු කාලයක් ඇතුළත කඩුලු 40ක් බිඳ වැටිණි. මින් කඩුලු 16ක් ම බිඳ වැටුනේ තරගයේ දෙවැනි දිනයේදීය.ශ්‍රී ලංකාවේ “පැහැදිළි කිරීම” ප්‍රමාණවත් නොවන බවට ජගත් ක්‍රිකට් කවුන්සලය තීරණය කළහොත් එහි ප්‍රතිඵලය ලොකු දඩ මුදලක් ගෙවීම හා “නිවැරදිව ක්‍රියා කිරීම සඳහා නියෝගයක් ලැබීම” වනු ඇත.බ්‍රෝඩ්ගේ වාර්තාව සම්බන්ධයෙන් වැඩිදුර පරීක්ෂණයක් පවත්වන ලෙසට ජගත් ක්‍රිකට් කවුන්සලය නියෝග කර ඇති අතර කවුන්සලයේ සාමාන්‍යාධිකාරී (ක්‍රිකට්) ඩේවිඩ් රිචර්ඩ්සන් හා කවුන්සලයේ ප්‍රධාන තරග තීරක රන්ජන් මඩුගල්ල විසින් මෙම පරීක්ෂණය මෙහෙයවනු ඇත.මේ දෙදෙන ඔවුන්ගේ තීරණයට පැමිණීමට පෙර “තරගයේ වීඩියෝ පට හා බ්‍රෝඩ් විසින් ඉදිරිපත් කර තිබෙන කරුණු අධ්‍යයනය කිරීම ඇතුළු සියළු සාක්කි සලකා බලනු ඇති” බව කවුන්සලය කියයි. ඔස්ට්‍රේලියා නායක මයිකල් ක්ලාක් හා ශ්‍රී ලංකා නායක තිලකරත්න ඩිල්ෂාන් යන දෙදෙනා ම තරගයෙන් පසුව එම තණතීරුව පිළිබඳව අදහස් දක්වමින් කියා සිටියේ එය වියළි එකක් බවයි. මෙවැනි දුෂ්කර තණතීරුවක තමා කිසිම දිනෙක ක්‍රීඩා කර නැතැයි ක්ලාක් කියා සිටියේය. “තරගයේ පළමු දිනය දැනුනේ පස්වැනි දිනය වගෙයි” ඔහු කීවේය.“කාසියේ වාසියෙන් ටෙස්ට් තරගයක ප්‍රතිඵලය තීරණය වනවා දකින්න මම හරිම අකමැතියි. පැහැදිළිවම ඒ තණතීරුව සකසා තිබුණේ ඔවුන්ගේ දඟ පන්දු යවන්නන් වෙනුවෙනුයි. එය ඔවුන්ටම පාරාවළල්ලක් වුණා. කාසියේ වාසිය දිනා ගැනීමට ලැබීම මගේ වාසියක් කියලා මම හිතනවා” ඔස්ට්‍රේලියා නායකයා පවසා සිටියේය. මෙවැනි වියළි තණතීරුවක ක්‍රීඩා කිරීමට තමා බලාපොරොත්තු නොවූ බව තිලකරත්න ඩිල්ෂාන් ප්‍රකාශ කර සිටියේය. “සාමාන්‍යයෙන් ගාලු තණතීරුව වේග පන්දු යවන්නන් මෙන්ම දඟ පන්දු යවන්නන්ටත් එක සමානව හොඳයි. නමුත් මෙවර එය වියළි වැඩි නිසා පන්දුවට පහර දීම අසීරු වුණා කියා මා හිතනවා” ශ්‍රී ලංකා නායකයා කියා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=s1109072</link>
    <topic>ෂෝන් මාෂ්ට මංගල ටෙස්ට් වරම්</topic>
    <author>වර්නන් ගුණසේකර</author>
    <content>පල්ලෙකැලේදී හෙට ඇරැඹෙන ශ්‍රී ලංකා – ඔස්ට්‍රේලියා දෙවැනි ටෙස්ට් තරගය සඳහා රිකී පොන්ටිං වෙනුවට අංක 3 පිතිකරු ලෙසින් ෂෝන් මාෂ් කැඳවා තිබේ.මාෂ් ට මංගල ටෙස්ට් වරම් ලබා දෙමින් පොන්ටිං ඔහුගේ දෙවැනි දරුවාගේ උපත සඳහා දැන් ඔස්ට්‍රේලියාවේ ඔහුගේ නිවසේ සිටී. ගාල්ලේ පළමු ටෙස්ට් තරගයට සහභාගි වූ ඔස්ට්‍රේලියානු කණ්ඩායමේ සිදුකර තිබෙන එක ම වෙනස මෙය වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=s1109073</link>
    <topic>රාජ්‍ය සේවා බැඩ්මින්ටන් තරගාවලියටඅයදුම්පත් කැඳවේ</topic>
    <author/>
    <content>රාජ්‍ය සේවයේ නියුතු නිලධාරීන් සඳහා ශ්‍රී ලංකා රාජ්‍ය සේවා ක්‍රීඩා සංගමය 12 වන වරට මෙහෙයවන රාජ්‍ය සේවා බැඩ්මින්ටන් තරගාවලියමේ මස 21, 22 හා 23 දිනයන්හි පැවැත්වීමට කටයුතු සංවිධානය කර ඇත. අමාත්‍යාංශ/ දෙපාර්තමේන්තු හා රාජ්‍ය ආයනතනවල සේවක සේවිකාවන්ට මේ තරගාවලිය සඳහා සහභාගී විය හැකිය.අයදුම්පත් භාරගන්නා අවසන් දිනය හෙට (8) දිනෙන් අවසන් වන අතර ලේකම්, 2/12, 2/16, ශ්‍රී ලංකා රාජ්‍ය සේවා ක්‍රීඩා සංගමය, පොල්හේන්ගොඩ පාර, නාරාහේන්පිට, කොළඹ 05, ලිපිනයට යොමු කළ යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=s1109074</link>
    <topic>ගම්පහ ආධුනික වොලිබෝල් 24දා</topic>
    <author/>
    <content>ගම්පහ ආනන්ද ක්‍රීඩා සමාජය සංවිධානය කරනු ලබන ආධුනික වොලිබෝල් තරගාවලිය මේ මස 24 දින දවස පුරා ආනන්ද මාවතෙහි ක්‍රීඩාංගණයේදී පැවැත්වේ. මේ තරගාවලිය සඳහා ගම්පහ දිස්ත්‍රික්කටයේ ආධුනික වොලිබෝල් කණ්ඩායම් සඳහා පමණක් විවෘත වේ.තරගාවලියේ ජයග්‍රහණය ලබා ගන්නා කණ්ඩායමට සූරතා කුසලානය සමග රුපියල් 15000ක් ද අනුසූරතාව දිනා ගන්නා කණ්ඩායමට අනුසූරතා කුසලානය සමග රුපියල් 10000ක් හා තෙවැනි ස්ථානය දිනා ගන්නා කණ්ඩායමට රුපියල් 5000ක් ද පිරිනැමෙන බව සංවිධායකයෝ පවසති. වැඩි විස්තර 0777155930 දුරකතන අංකයෙන් විමසිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=s1109075</link>
    <topic>විජේකෝන් ජාතික වාර්තා බිඳ දැමූ ක්‍රීඩක සමාජයේ</topic>
    <author/>
    <content>ශ්‍රී ලංකාවේ චමින්ද විජේකෝන්, ඩේගු ක්‍රීඩාංගණයේදී පැවැති 13 වැනි ලෝක මලල ක්‍රීඩා සූරතාවලියේදී තම රටවල ජාතික වාර්තා බිඳ දැමූ මලල ක්‍රීඩක විශිෂ්ට සමාජයට එක්ව සිටී.දින 9ක් තිස්සේ පැවැති ලෝක සූරතාවලියට රටවල් 203 කින් මලල ක්‍රීඩක ක්‍රීඩිකාවන් 2,000කට වැඩි පිරිසක් සහභාගි වූවද ඔවුන්ගේ රටවල ජාතික වාර්තා මකා දැමීමට සමත් වූයේ 41 දෙනෙකු පමණි. ආසියානු සූරතාවලියේ රන් පදක්කම්ලාභී විජේකෝන් මේ දුර්ලභ දස්කම පිරිමි මීටර 1,500 ඉසව්වේ අර්ධ අවසන් පූර්ව මූලික වටයේදී වාර්තා කළේය.විජේකෝන් මෙහිදී ඔහුගේ ශ්‍රී ලංකා වාර්තාව අභිබවා යමින් මිනිත්තු 3යි තත්පර 39.61ක කාලයක් සටහන් කළේය.මෙවර ලෝක මලල ක්‍රීඩා සූරතාවලියේ බිහිවූයේ එක ම එක ලෝක වාර්තාවක් පමණි. තරගාවලියේ අවසාන ඉසව්ව වූ පිරිමි මීටර 100 ය 4 සහාය දිවීම ඉසව්වේ තත්පර 37.04ක කාලයකින් එම ලෝක වාර්තාව පිහිටුවූයේ ජැමෙයිකාවයි.ලෝක මලල ක්‍රීඩා සූරතා වාර්තා 3 ක් ද” ඩේගු හිදී මකා දැමුණු අතර ඒවා බිඳ දමනු ලැබුවේ ක්‍රීඩිකාවන් විසිනි.නවසිලන්තයේ වැලරී ඇඩම්ස් (මීටර 21.24 – යගුලිය දැමීම), රුසියාවේ මාරියා අබකුමොවා (මීටර 71.99 – හෙල්ල විසි කිරීම) හා ඔස්ට්‍රේලියාවේ සැලී පියර්සන් (තත්පර 12.28 – මීටර 100 කඩුලු පැනීම) රන් පදක්කම් දිනා ගනිමින් මේ නව ලෝක මලල ක්‍රීඩා සූරතා වාර්තා පිහිටුවූහ.මේ තරගාවලියේදී, බ්‍රසීලයේ ෆැබියානා මුරර් (කාන්තා රිටි පැනීම ඉසව්වේ මීටර 4.85 – රන් පදක්කම), දකුණු අප්‍රිකාවේ සුනෙට් විල්ජෝඅන් (කාන්තා හෙල්ල විසි කිරීම ඉසව්වේ මීටර 68.38 – ලෝකඩ පදක්කම), ඉක්වදෝරයේ ඇන්ඩ්‍රස් චොකො (පිරිමි කිලෝ මීටර 50 තරග ඇවිදීම ඉසව්වේ පැය 3යි මිනිත්තු 49යි තත්පර 32යි – 11 වැනි ස්ථානය) හා බ්‍රසීලයේ කාන්තා මීටර 100 x 4 සහාය දිවීම කණ්ඩායම (තත්පර 42.92 – මූලික තරග) මහාද්වීප වාර්තා 4ක් බිඳ දැමූහ.සමස්ත වශයෙන් මලල ක්‍රීඩක ක්‍රීඩිකාවන් 166 දෙනෙකු ඔවුන්ගේ හොඳම දක්ෂතා මෙහිදී වාර්තා කළහ. තරගකරුවන් 341ක් ඔවුන්ගේ තරග වාරයේ හොඳම දක්ෂතාව සටහන් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=s1109076</link>
    <topic>රුහුණු XI කණ්ඩායම සූරයන්ගේ විස්සයි 20 තරගාවලියට</topic>
    <author>ප්‍රියාන් ද සිල්වා මාතර ක්‍රීඩා</author>
    <content>ඉන්දියාවේ පැවැත්වෙන විස්සයි 20 සූරයන්ගේ තරගාවලිය සඳහා මහේල උඩවත්තගේ නායකත්වයෙන් යුත් 15 දෙනෙකුගෙන් සමන්විත රුහුණු XI  කණ්ඩායම මේ මස 16 දා දිවයිනෙන් පිටත් වීමට නියමිතය.තරගාවලියට සුදුසුකම් ලැබිම සඳහා ‘ඒ’ හා ‘බී’ කාණ්ඩ යටතේ කණ්ඩායම් 6ක් තරග වදින අතර එයින් ජයග්‍රහණ ලබාගන්නා කණ්ඩායම් තුනක් ප්‍රධාන තරගයට සුදුසුකම් ලබා ගනී.ශ්‍රී ලංකා කණ්ඩායම ‘බී’ කාණ්ඩය යටතේ 19දා ට්‍රිනිටෑඩ් සහ ටොබෙගෝ සමඟ ද 21 දා ලෙස්ටර්ෂයර් ප්‍රාන්ත කණ්ඩායම සමඟ ද හයිද්‍රාබාද් හී රජිව් ගාන්ධි අනුස්මරණ ක්‍රීඩාංගණයේදී පස්වරු 4.00 තරග වැදීමට නියමිතය.ජයන්ත රෝහණ ද සිල්වා කළමණාකරු ලෙස ද සුමිත්‍ර වර්ණකුලසූරිය (පුහුණුකරු) මනෝජ් අබේවික්‍රම (පන්දු රැකීමේ පුහුණුකරු) දර්ශන වීරසිංහ (ශාරිරික පුහුණුකරු) ජානක එදිරිසිංහ (භෞත චිකිත්සක) ලසන්ත ජයකොඩි (සම්භාහක) සහ තනූජ නිරෝෂණ (පරිඝනක විශ්ලේෂක) ද සංචාරයට එක්වෙති.ශ්‍රී ලංකා කණ්ඩායම – මහේල උඩවත්ත (නායක), දිනේෂ් චන්දිමාල් ( උපනායක) සනත් ජයසූරිය, ජානක ගුණරත්න, මිලින්ද සිරිවර්ධන, ටී. එම්. සම්පත්, යශෝධ ලංකා, චින්තක පෙරේරා, ඔමේෂ් විජේසිරිවර්ධන, එම්. එස්. කමිලීන්, අරෝශ් ජනෝද, ශාලික කරුණානායක, අසංක අලංකාර සිල්වා, අමල් ඇතුලත්මුදලි, භානුක රාජපක්ෂ.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=f1109071</link>
    <topic>කොළඹ අලින්ගේ සෙල්ලම් ඉවරයි</topic>
    <author>සාකච්ඡා කෙළේ චන්දන ජයවීර</author>
    <content>උසස් අධ්‍යාපන අමාත්‍ය එස්.බී. දිසානායක මහතා එ.ජා.පයේ ජාතික සංවිධායකවරයා වශයෙන් කටයුතු කරමින් දිගින් දිගටම පරදින පක්ෂය ප්‍රතිව්‍යූහගත කිරීමේ අවශ්‍යතාවය මතු කළ අයෙකි. එ.ජා.පයට ආවේණික රෝගයක් බවට පත්ව ඇති නායකත්ව ගැටලුව ගැන අදහස් දක්වන ඔහු මෙම මැතිවරණයේදී කොළඹ නගරයද ජයගෙන රට අලුත් දිසාවකට ගෙන යන බව ප්‍රකාශ කර සිටියේ මෙසේ ය.* පසුගිය පක්ෂ සම්මේලනයෙන් පසු බෙදී ගිය සියලුම පාර්ශව ඒකරාශී කරගත් බවක් පෙන්වූ එ.ජා.ප. නායකත්ව අර්බුදය පසුව තුන් කොන් සටනක ස්වරූපය ගත්තා. මේ අතර හිටි හැටියේම සජිත් පාර්ශවය කරු ජයසූරිය මහතා නායකත්වයට ගෙන ඒමට උත්සාහ කිරීම ඔබ දකින්නේ කොහොමද?එ.ජා.පය ජරාජීර්ණ පක්ෂයක්. ආයේ කවදාවත් ඔවුන්ට නැගිටින්න පුළුවන් කමක් ඇත්තේ නැහැ.එ.ජා.පයේ තිබුණු ජන පදනම නැති කරලා උද්‍යෝගීමත් ක්‍රියාකාරීන් ඈත් කරලා හැම මැතිවරණයකදීම පරදින තැනට පත් කරන්න රනිල් යම්කිසි විදිහකින් වගකිව යුතු ද? සජිත් මේ තත්ත්වයට ඊට වඩා වගකිව යුතුයි.කරු ජයසූරිය මහතා ඇතුළු නායකයින් 17 දෙනෙක් ආණ්ඩුව සමඟ එකතු වූ අවස්ථාවේදී මේ නායයෑම වළක්වන්න ජ්‍යෙෂ්ඨයෝ එකතු වෙලා තීරණයක් ගත්තා. ඒ තමයි නියෝජ්‍ය නායකයෙක් හා උප නායකයෙක් පත් කිරීම.සජිත් අවසාන මොහොතේදී මේ සටන පාවා දීලා රනිල්ට එකතුවෙලා හොඳ මනුස්සයවෙලා නියෝජ්‍ය නායකකම ගන්නයි උත්සාහ කළේ. රනිල් ඒක පාවිච්චි කරලා ඒ වෙනකොට ආණ්ඩුවෙ හිටපු කරූව නියෝජ්‍ය නායක පුටුවට ඇදලා දාලා නායකත්වය බේරා ගත්තා. මේ වෙලාවෙත් සජිත් උත්සාහ කරන්නේ ඒ වගේ ගේම් එකක් ගහන්නයි.රටක, පක්ෂයක නායකත්වයට අවශ්‍ය කරන සුදුසුකමක් ඔවුන්ට නැහැ. සජිත් බලන්නේ කොහොම හරි නායකත්වයට පැමිණීමටයි. රනිල් බලන්නේ නායකත්වය රැක ගන්නයි. දැන් යූ.ඇන්.පියට වෙලා තියෙන්නේ අලි සෙල්ලම් බලන්නයි. මේවා ඔක්කොම මාධ්‍ය සංදර්ශන.* ඔබ සජිත් ප්‍රේමදාස නායකත්වයට වළිකන තදියම්කරුවෙක් ලෙස ප්‍රකාශ කළත් ඔහු පියා සංවිධානය කළ එ.ජා.පයට වාසිදායක ආසනය වෙනුවට වෙනත් දිස්ත්‍රික්කයක් සංවිධානය කිරීම යූ.ඇන්.පියට ශක්තියක් නෙවෙයිද?එයා හම්බන්තොට දිස්ත්‍රික්කයේ එ.ජා.පයට තිබුණු ජන පදනම නැති කරපු ආකාරය පක්ෂයට කරපු විනාශය පෙන්වන කදිම අවස්ථාවක්. මේ වගේ අවස්ථා ගොඩක් සජිත්ගේ ඉතිහාසයෙන් පෙන්වන්න පුළුවන්. සජිත් කරපු අත්තනෝමතික වැඩ නිසා දිස්ත්‍රික්කයේ හිටපු පැරැණි ශක්තිමත් යූ.ඇන්.පි කාරයෝ පක්ෂයෙන් අයින් වුණා. වතාවක් මෙයා ටික කාලයක් නියෝජ්‍ය ඇමැතිවරයෙක් විදිහට හිටපු අවස්ථාවේදී පක්ෂය නියෝජනය කළ හම්බන්තොට දිස්ත්‍රික්කයේ ඇමතිවරයාට විරුද්ධව පත්තරයක් ගැහුවා.එ.ජා.පය මතයකට ඇවිල්ලා ගොඩනැගෙන්න හදපු හැම වෙලාවකම සජිත් මොනවද කළේ කියලා බලන්න. හැම වෙලාවෙම ඔහු කළේ ඊට විරුද්ධව කටයුතු කරන එකයි.* එහෙමනම් සජිත් පාර්ශවය කරු ජයසූරිය මහතාව ඉදිරියට දාගෙන යන්න හදන්නේ කොයි විදිහෙ ගමනක්ද?සජිත් කරූ ජයසූරියව නායකත්වයට ගෙන එන්න උත්සාහ කරන්නේ එයාට තියෙන ආදරයකට නෙවෙයි. කරුගෙන් එලවලා එයාගේ අතට නායකත්වය ගන්නයි.යූ.ඇන්පියට කවදාවත් නොකළ ආකාරයට පසුගිය ජනාධිපතිවරණයේදී පක්ෂයෙන් අපේක්ෂකයෙක් දා ගන්න බැරි තත්ත්වයට පත් වුණේ සජිත් ඇතුළෙන් ඉඳන් බාධා කරපු නිසයි.* ප්‍රතිසංවිධානකරුවන් කියන්නේ ආණ්ඩුව හා එ.ජා.ප. නායකත්වය අතර අප්‍රකාශිත එකඟතාවක් පවතින බවයි. මේ ගැන ඔබට කියන්න තිබෙන්නේ මොනවද?මේ ගොල්ලෝ නායකත්වය ගන්න දැඟලුවට ප්‍රජාතන්ත්‍රවාදී රටක තියෙන සම්ප්‍රදායන් ගැනවත් දන්නේ නැහැ. පාර්ලිමේන්තුව විපක්ෂ නායක කාර්යාලය අලුත්වැඩියා කරන්න මුදල් වෙන් කළාම මේ කට්ටිය කියනවා ඒ සල්ලි විපතට පත්වෙච්ච පාක්ෂිකයන් අතර බෙදන්න කියලා.එක දෙයකට වෙන් කළ මුදල් තවත් දෙයකට යොදා ගැනීම වරදක් කියලා මේ ගොල්ල දන්නේ නැහැ. රටක විපක්ෂ නායක කාර්යාලය නවීකරණය කිරීම ඒ නායකයා වෙනුවෙන් කරන පුද්ගලික උදව්වක් නොවන බවවත් මේ දේශපාලන අඳ බාලයෝ දන්නේ නැහැ.මේ කතාවත් ඒ වගේ එකක්. එ.ජා.පයේ නායකයා රනිල් වික්‍රමසිංහ මහතා. ඔහු අනිත් පැත්තෙන් විරුද්ධ පක්ෂ නායකයාත් වෙනවා. ඔහු කිසියම් අවස්ථාවක පොලිස් ආරක්ෂාව ඉල්ලුවොත් ඒක ලබා දෙන්න ආණ්ඩුව බැඳී සිටිනවා. ඒ වගේ ම සත්‍යග්‍රහය නවත්වන්න කියලා ඔවුන් දිස්ත්‍රික් උසාවියෙන් තීන්දුවක් ගත්තා. ඒක ක්‍රියාත්මක කිරීම පොලිසියේ වගකීමක්.* රජය කල් දමා තිබුණු නගර සභා මැතිවරණය කැඳෙව්වේ මේ බෙදීමෙන් වාසියක් ගැනීමටද?එ.ජා.පය පසුගිය දාහත් අවුරුද්දටම ප්‍රශ්නයක් නැති අවස්ථාවක් තිබුණ ද? එහෙමනම් කවදාවත් ඡන්දයක් තියන්න ලැබෙන්නේ නැහැ. එ.ජා.පයේ බෙදීම අපිට වාසියක් තමයි. මේ ප්‍රශ්නය ඇති කළේ කවුද? මේ කට්ටියම නේද රනිල් වික්‍රමසිංහව ඒකමතිකව නායකත්වයට තෝර ගත්තේ. ඒ එකඟත්වය මතම නේද? සජිත් ප්‍රේමදාසව කරු ජයසූරියව නියෝජ්‍ය නායකයා කළේ. මැතිවරණයක් කැඳවලා තියෙන අවස්ථාවක යූ.ඇන්.පියේ අර්බුදය හොඳටම පෙන්වලා තව තවත් දුර්වල කිරීම කරන්නේ අපිද?අපිට යූ.ඇන්.පියේ බෙදීමෙන් වාසි ගන්න වුවමනාවක් නැහැ. නමුත් එ.ජා.පයේ තිබෙන අර්බුදයෙන් අපිට වාසියක් ලැබෙනවා තමයි. යූ.ඇන්.පියේ අර්බුදය, බංකොළොත්කම, වගකීමක් භාර ගන්න බැරිකම මුළු රටටම පෙන්වීම ගැන මේ දෙතුන් ගොල්ලටම අපි ස්තූති කරනවා. නමුත් ඒ වාසිය නොතිබුණත් අපි කොළඹ ඇතුළු සියලුම පළාත් පාලන ආයතන දිනනවා.* විපක්ෂය කියන්නේ රජය මැතිවරණ දිනන්නේ ආණ්ඩු බලය යොදාගෙන කියලයි.ඔය කතාව හැම මැතිවරණ පරාජයකදීම පුරුද්දට වගේ කියන එකක්. විපක්ෂය මැතිවරණ සටනක් ගෙනියන්නේ නැතිව දැන් තියාම පරාජය පිළිගෙන නිදහසට කාරණා හොයනවා.* යූ.ඇන්.පිය කොළඹ ජයගෙන ඉදිරි වසර තුන තුළ ඔවුන්ගේම ආණ්ඩුවක් ගෙන එන බව කියනවා. මෙය කළ හැකි දෙයක්ද?මහ ලොකු ජන පදනමක් තියෙනවයි කියන කොළඹ නගරයට අද යූ.ඇන්.පියේ ශක්තිමත් අපේක්ෂකයෝ නෑ. දෙහිවල - ගල්කිස්සෙත් තත්ත්වය ඒකමයි. නුවරත් මේ පාර යූ ඇන් පියට නැති වෙනවා.* දීර්ඝ කාලයක් බලයේ සිටින විට ආණ්ඩුවක ජනපි‍්‍රයත්වය පහළ බැසීම ස්වභාවිකයි. නමුත් ඊට වෙනස්ව වර්තමාන රජයේ ජනපි‍්‍රයත්වය සෑම මැතිවරණයක් අවසානයේදීම ඉදිරියට යන්නේ ඇයි?එල්.ටී.ටී.ඊ. ය පරාජය කරන්න පුළුවන් කියලා කවුරුවත් විශ්වාස කළේ නැහැ. අයර්ලන්ත ගරිල්ලන් ඉදිරියේ බ්‍රිතාන්‍ය රජය හිරවෙලා.රුසියානු රජයත් ඒ වගේම චෙච්නියානු ගරිල්ලන් ඉදිරියේ හිරවෙලා. මුළු ලෝකයේම බලවතුන් ටික ඇමෙරිකාවත් සමඟ ගිහිල්ලා ඇෆ්ගනිස්ථානයේ හිරවෙලා. ඒ වගේ තත්ත්වයක් යටතේ ගොඩබිම් බලය, මුහුදු බලය හා ගුවන් බලය තිබුණු කුරිරුම ත්‍රස්ත සංවිධානය පරාජය කරන්න මහින්ද රාජපක්ෂ ජනාධිපතිතුමාට පුළුවන් වුණා.යුද්ධයේ තීරණාත්මක අවස්ථාවේදී එ.ජා.පය ජාත්‍යන්තර වශයෙන් කරන්න පුළුවන් සියලු හතරුකම් කළා. රනිල් වික්‍රමසිංහ බලන් හිටියේ ඉන්දියන් හමුදාව අද එයිද හෙට එයිද කියලා.ඔවුන් උත්සාහ කළේ එ.ජාතීන්ගේ හමුදාවක් ගේන්නයි. ඒ සියල්ල මැද යුද්ධය දිනලා මේ රට එක්සේසත් කරපු නායකයා ජනාධිපති මහින්ද රාජපක්ෂයි.ඔහු යුද්ධය කරන අතරත් රටේ ආර්ථිකය ගොඩනැඟුවා. ජීවන වියදම අඩු කළා. උද්ධමනය තනි ඉලක්කමකට අඩුකළා. රැකියා දුන්නා. චන්ද්‍රිකාගේ යුගයේ එක ව්‍යාපෘතියක්වත් කළේ නැහැ. රනිල්ගේ කාලේ කරපු දෙයක් නැහැ. නමුත් මේ යුගයේදී හැම තැනම සංවර්ධන ව්‍යාපෘති ආරම්භ කරලා. ඒවයේ ප්‍රතිඵල මිනිස්සුන්ට ලැබෙනවා. ඒක නිසා මේ රජයට එන්න එන්න ජන පදනම ගොඩනැගෙන එක ගැන පුදුම වෙන්න හේතුවක් නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=f1109072</link>
    <topic/>
    <author>ගාමිණී ජයලත්</author>
    <content>ඔහු ක්ෂේත්‍ර කිහිපයක අත්දැකීම් ඇත්තෙකි. හේ නමින් බුද්ධදාස ගලප්පත්ති ය. හැත්තෑව දශකයේදී කෙටිකතා නිර්මාණකරණයට ප්‍රවේශය වූ ඔහුගේ කේවල කෙටිකතා සංග්‍රහයේ තෙවැන්න එළිදකින්නේ “හෙට නැවත එයි” ලෙසිනි. ඔහුගේ ඒ නව නිර්මාණය පිළිබඳව කළ සංවාදයකි මේ.* කලකට පසු කෙටිකතා නිර්මාණයක් තුළින් නැවතත් ඔබ සාහිත්‍ය ලෝකයට අවතීර්ණ වෙනවා. ඒ නව නිර්මාණය පිළිබඳ කතා කළොත්?මේ පොත නම් කරලා තියෙන්නේ “හෙට නැවත එයි” කියලා. මගේ කේවල කෙටි කතා අතරින් තෙවන නිර්මාණය ලෙසයි මෙය එළිදක්වන්නේ. “හෙට නැවත එයි” කෙටිකතා සංග්‍රහය තුළ කෙටිකතා හතක් අන්තර්ගත වෙනවා. මෙහි එන එක් කෙටි කතාවක් 1970 දශකයේදී රචිත එකක්. එය මේ සංග්‍රහයට එකතු කරන්න ඕනේ කියලා හිතුවා. අනිත් කෙටිකතා හයම මෑත කාලයේදී වරින්වර ලියවුණු කෙටිකතා. ඒ තුළ බොහෝ දුරට වස්තු විෂය වුණේ සමාජ බද්ධ විෂයන්. පවුල, දරුවන්, නිවසේ ඇතිකරන සුරතල් සතුන්, ප්‍රේමවන්තයන් දෙදෙනෙක්, බලාපොරොත්තු කඩවීම් වගේ කාලීන සහ අපට දැනෙන සමාජ අත්දැකීම් තමයි මෙහි අන්තර්ගත වෙලා තියෙන්නේ.සමහර අත්දැකීම් මා විඳි අත්දැකීම්. නමුත් ඒවා මා මගේ නොවන ආකාරයට පොදුවේ සමාජයට දැනෙන ආකාරයට නිර්මාණය කළා.* කෙටිකතා සංග්‍රහයක් පාඨකයා අතරට එන විට, කාව්‍යය සංග්‍රහයක් එළිදකින විට තරම් එය පිළිගැනීමට සැදී පැහැදී සිටින පිරිසක් නැහැ. මේ තත්ත්වය ඔබ දකින්නේ කොහොමද?වර්තමාන කවියට කෙටිකතාවට වඩා පාඨකයාගේ නැඹුරුවක්, උනන්දුවක් දක්නට ලැබෙනවා. නමුත්, කෙටිකතාවට ඒ උනන්දුව දකින්න නැහැ කියලයි මගේ පෞද්ගලික හැඟීම. මෑත කාලීන කෙටිකතාව හරියට අමතක වෙච්චි සාහිත්‍යයක් වගෙයි නවකතාව අද ජනපි‍්‍රයයි. ඊළඟට වඩාත් ජනපි‍්‍රය වෙන්නේ කවියයි.අද තරුණ කවියන්, කිවිඳියන් ක්ෂේත්‍රයට ඇවිත් ඉන්නවා. ඒ වගේම තමයි තාමත් අපේ ප්‍රවීණ අය කවිය අතෑරලා නැහැ. ඒ හින්දා කවියේ යහපත් ලක්‍ෂණ අදටත් දකින්න ලැබෙනවා.* නවකතාවක් සඳහා ප්‍රතිචාර ලැබෙනවා වැඩියි. නමුත්, සාහිත්‍ය රසයට වඩාත් ළංවිය හැක්කේ කෙටිකතාවක් තුළින්. කෙටි කතාවක සහ නවකතාව අතර වෙනස පැහැදිලි කළොත්?නවකතාවකදී ලේඛකයාට ඉඩක් තියෙනවා විශාල ජීවිත අන්දරයක්, චරිත, සිද්ධි, ඒ වගේම විශාල කාල පරාජසයක් තුළ ඔහුට නිර්මාණය ගොඩනැංවිය හැකියි. නමුත්, කෙටි කතාවක් තුළ ඒ දේ කරන්න අමාරුයි. කෙටි කතාවක දක්නට ලැබෙන්නේ එක් සිද්ධියක් වෙන්න පුළුවන්. නැත්නම් චරිත කිහිපයක්. එතනදී නිශ්චිත කාලසීමාවක් තුළ සිදුවෙන ගැටුමක් හෝ අවස්ථා නිරූපණයක් තමයි දකින්න ලැබෙන්නේ.නවකතාවකදී දක්නට ලැබෙන ඉඩකඩ කෙටිකතාකරුවාට අඩුයි. ඔහුගේ කූට ප්‍රාප්තියට එන්න නවකතාවක තරම් විශාල කාලයක් ගන්න බැහැ. ඒ වගේම විශාල චරිත සංඛ්‍යාවක් එක්ක යන්න බැහැ. කෙටි අවස්ථාවක්, කෙටි කාලයක් තුළ චරිත කිහිපයක් අතර හැසිරෙන ආකාරය කෙටි කතාවකින් නිරූපණය වුණාට, නවකතාවකදී ඊට වඩා පුළුල් විදිහට දෙයක් කරන්න පුළුවන්.* අපිට සිටි ශ්‍රේෂ්ඨතම කෙටිකතාකරුවෙක් තමයි සයිමන් නවගත්තේගම මහතා. එතුමාගෙන් පසුකාලීනව බිහිවුණු ශ්‍රී ලාංකේය කෙටිකතා කලාව ගැන කතා කළොත්?සයිමන් නවගත්තේගම කියන්නේ ඉතාමත් විශිෂ්ට ගණයේ කෙටිකතාකරුවෙක්. 70 දශකයේ බිහිවුණු කෙටිකතාකරුවන් අතර අජිත් තිලකසේන, කරුණා පෙරේරා වැනි අයට හිමිවන්නේ ප්‍රමුඛස්ථානයක්. ඒ වගේම මෑත කාලීනව අලුතින්ම ක්ෂේත්‍රයට පැමිණි නිර්මාණශීලී කෙටිකතාකරුවන් රැසක් ඉන්නවා. කපිල කුමාර කාලිංග, එරික් ඉලයප්ආරච්චි, අජිත් තිලකසේන, සුනිල් ගුණවර්ධන, කීර්ති වැලිසරගේ, තරංගා රණසිංහ, යමුනා මාලනී පෙරේරා ආදීහු ඒ අතරින් කිහිප දෙනෙක්. ඒ වගේ සෑහෙන පිරිසක් ඉන්නවා.* ඔබ නවකතා කලාවට ප්‍රවේශ වූ අයෙක්. කෙටිකතාවේ සිට නවකතාවකට ආ ගමන පිළිබඳව ඔබ දකින්නේ කොහොමද?මම ඒ වෙනකම් නවකතා ලියලා නැති නිසා ඒක මට අලුත් අත්දැකීමක් වුණා. ඇතැම් විචාරකයන්ගේ විචාරය වුණේ ඒක නවකතාවක් තරම් පරිසමාප්ත වුණේ නැහැ කියලා. සාමාන්‍යයෙන් නිර්මාණකරුවෙක්, අලුතින්ම නිර්මාණ ක්ෂේත්‍රයට ඇතුල් වුණාට පස්සේ ඒක මුලින්ම දකින්න ලැබෙන දෙයක්.මම මගේ දෙවැනි නවකතාව ලියද්දි අර සියල්ල ඔළුවේ තියාගෙන තමයි ඒක ලියන්නේ. මේ වෙනකොට අලුත් ආරම්භයක් තියෙනවා. මුලදී එල්ල වුණු විවේචන හා මා විඳි අත්දැකීම් සියල්ල සලකා බලලා තමයි ඒකට මුලපිරුවේ.* ඔබ 80 කණ්ඩායමේ සාමාජිකයෙක්. ඒ කණ්ඩායම තුළ අපට දකින්න ලැබෙන්නේ හැම අංශයකින්ම කලාව පෝෂණය කළ පිරිසකගේ එකමුතුවක්. ඒ පිළිබඳව කතා කළොත්?වේදිකා නාට්‍ය ගත්තොත් ජයලත් මනෝරත්න, කපිල කුමාර කාලිංග ආදී අය හිටියා. ඒ හැම දෙනෙක්ම කලාවේ කොතනක හෝ තැනකදී තම දායකත්වය ලබා දුන්නා.එදා හිටපු 80 කණ්ඩායමේ සභාපති, ලේකම්ලා හිටියේ නැහැ. එය අපි හැන්ඳෑවට හැන්ඳෑවට එකතු වෙලා කතාකරපු හමුවීම් තුළින් නිර්මාණය කළ කණ්ඩායමක්. නමුත්, ඒ වගේ දේවල් පිළිබඳව අද අහන්න, දකින්න ලැබෙනවා අඩුයි.අද වෙනකොට මේ හැම දෙයක්ම තරගයකට අහුවෙලා. ටෙලිනාට්‍යවල රඟපාන නළු නිළියන්ට වේදිකා නාට්‍යයක රඟපාන්න වෙලාවක් නැහැ. එතනට කාලය වැය කළොත් ටෙලි නාට්‍යයකින් ලැබෙන මුදල ලැබෙන්නේ නැහැ. ඒ වගේ ප්‍රායෝගික ප්‍රශ්න තියෙනවා. ඒ නිසා තමයි අද වේදිකා නාට්‍යය ඔවුන්ට අමතක වෙලා තියෙන්නේ.ඒක මම දකින විදිහට හොඳ තත්ත්වයක් නෙවෙයි ටෙලිනාට්‍ය නළුවෙක් වේදිකාවෙත් රඟපාන්න ඕනේ. ඒ අපේ වේදිකා නාට්‍ය කලාව වෙනුවෙනුයි.* ක්ෂේත්‍රයෙහි ප්‍රවීණයෙකු ලෙස, ක්ෂේත්‍රයට පැමිණෙන නවක නිර්මාණ ශිල්පීන් පිළිබඳ දකින්නේ කොහොමද?මම අලුතින් එන හැම කෙනෙක්ගේම විශේෂ හැකියා, දක්‍ෂතා දකිනවා. හොඳම කවියෝ, කිවිඳියෝ රාශියක් අද ක්ෂේත්‍රය තුළ ඉන්නවා. කෙටි කතාවට වඩා ඔවුන්ගේ නැඹුරුව තියෙන්නේ කවියට.2010 වසර මා දකින්නේ “කවියේ අස්වැන්න” නෙළු වර්ෂයක් විදිහට. අද වෙනකොට තරුණ කවියන්, කිවිඳියන් රාශියක් ප්‍රවීණ කවීන්ගේ නිර්මාණ හා කරට කර සිටින තත්ත්වයක් දක්නට ලැබෙනවා. ඒක ප්‍රබලයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=f1109073</link>
    <topic/>
    <author>ශ්‍යාමා සමරසිංහ ඡායාරූපය නිශ්ශංක විජේරත්න</author>
    <content>කෝට්ටේ සිරි පැරකුම්බා පිරිවෙනේ මූලික අධ්‍යාපනය ලබා බෙල්ලන ශ්‍රී ධර්මපාල පිරිවෙනෙන් ද්විතියික අධ්‍යාපනය ද ශ්‍රාස්ත්‍රවේදී උපාධිය ද ලබා දැනට ඔවිටිගල ශ්‍රී සුමන්දාරාම පිරිවෙනේ ගුරුවරයෙකු ලෙසට සේවය කරන උන්වහන්සේ නමින් බටුවන්ගල රාහුල හිමි ය. උන් වහන්සේ ලියූ ‘රන්පාට චිත්‍රයක් අතින් ගත් මහල්ලා’ කෘතිය මෙවර ස්වර්ණ පුස්තකයට ද නිර්දේශ විය. ඒ පිළිබඳ උන්වහන්සේ සමඟ කළ සාකච්ඡාවයි මේ.* ඔබ වහන්සේ අතින් නිර්මිත වෙනත් නිර්මාණ මොනවාද?මේ වන විට මුද්‍රණයෙන් ග්‍රන්ථ 10ක් එළි දැක තිබෙනවා. ‘උපන් ලපය’ සහ රතු උකුස්සෝ කෙටි කතායි. ඉන් ‘උපන් ලපය’ වෙනුවෙන් 2003 දී රාජ්‍ය සම්මාන හිමි වුණා. නවකතා 4ක් ලිව්වා. හරස්පාර, ප්‍රභානි, පංසලේ කතාවක් සහ බොරතෙල් කියලා. ප්‍රභානි වෙනුවෙන් 2006 දී රාජ්‍ය සම්මාන ලැබුණා. බොරතෙල් වෙනුවෙන් විද්‍යෝදය සම්මාන, ගොඩගේ සම්මාන සහ 2009 ස්වර්ණ පුස්තකයට නිර්දේශ වුණා. කවි පොත් 2ක් ලිව්වා. නෙළුම්විල හා අඩසිය කව්ගත කියලා. ආගමික ග්‍රන්ථ 2ක් ලිව්වා. ගෙදරට බණ, අපල සසඳහා බෝධිපූජා ලෙසින්.* ‘රන් පාට චිත්‍රයක් අතින් ගත් මහල්ලා’ වස්තු විෂයය ඔබ වහන්සේ තුළ නිර්මාණය වූයේ කෙසේ ද?මම නවකතාවක් ලියන්න ගියාම සමාජමය අද්දැකීම් ඊට ඉවහල් කර ගන්නවා. ඉන් පසුව ඒ තුළට යනවා. එහි සියලු දෑ විනිවිද දකිනවා. කිසියම් මානසික තලයක් උඩ ඉඳලා මෙහි එන සියලු දර්ශන මනස තුළ ගොඩනඟා ගත්තා. සෑහෙන කාලයක් තිස්සේ හිතලා තමයි මෙහි ආකෘතිය ගොඩනඟා ගන්නේ.* ‘රන්පාට චිත්‍රයක් අතින් ගත් මහල්ලා’ ගැන යමක් පැවසිය හැකි ද?කන්දක් උඩ හුදෙකලාව ජීවත්වෙන මහල්ලෙක් ගෝත්‍රික සමාජයේ ඩෙබරි කියන අවුරුදු 16ක ගෑනු දරුවෙක් මිල දී ගෙන එයත් සමඟ ජීවිතය ගෙවන ආකාරය මෙහි දැක්වෙනවා. මහල්ලා මනසින් එයාගේ අතීතයත් සම¼ඟ ද ජීවත් වෙනවා. මෙහි කාලය, දීපය සහ කුලය ගැන මම කිසිදු සඳහනක් කරන්නේ නෑ. සරල රස වින්දනයක් සෙවූ යථාර්ථවාදී කතා රීතීන් ඔස්සේ සියල්ල විසඳා ගන්න උත්සාහ දරණ අයෙකුට මෙය කියවීම අසීරු විය හැකියි.* ඔබ වහන්සේගේ මේ නිර්මාණකරණය හරහා ලබා දෙන්නේ කුමක් ද?මගේ වින්දනය උදෙසා මම පොත පත ලියනවා. සමාජයට පාරක් පෙන්වන්න මම උත්සාහ කරන්නේ නෑ. ලේඛකයෙක් හැටියට මේ අය මේ පැත්තට ඇදගෙන යන්න ඕනෑ කියන මතයේත් මම නැහැ. මම සමාජය දිහා උපේක්ෂා සහගතව බලන්න පුරුදු වෙනවා. ඒ පුරුදු වෙත යන මා, දකින දේ ලියනවා.* ග්‍රන්ථ විචාරයන් ගැන ලේඛකයෙක් ලෙසින් ඔබ වහන්සේගේ අදහස කුමක් ද?විවේචනය, විචාරය අවශ්‍යයි. අඩුපාඩුවක් තියෙනවා නම් ඒක පෙන්වා දෙන්න ඕනෑ. ලේඛකයා දැඩි අපහසුතාවයට පත් නොකර විචාරයන් කරනවා නම් හොඳයි. විචාරකයාගේ ප්‍රධාන කාර්යය ලේඛකයා හා පාඨකයා අතර පාලමක් තනා දීමයි. උපේකෂා සහගතව විචාරයන් කරනවා නම් හොඳයි.* මේ කාලවකවානුව තුළ බොහෝ ලේඛකයෝ විවිධ ඇගැයීම්වලට ලක් වෙනවා. ඒ වගේ ම විවිධ සම්මාන උළෙලවල් පවත්වනවා. මේ පිළිබඳ ඔබ දක්වන්නේ කුමන ඇගයීමක් ද?සම්මාන කමිටුවල යම් යම් අඩුපාඩු තියෙනවා නම් අපි සාධාරණ ලෙසට පෙන්වා දිය යුතුයි. නිර්දය විදිහට විවේචනය කරනවාට මම කැමති නෑ. මොකද ඔබ කැමති දේට නොවෙයි මම කැමති. ඕනෑම විනිශ්චයක දී තාර්කික පදනමක් තිබිය යුතුයි. තමන් ඉදිරිපත් කළ විනිශ්චය මෙන්න මේ හේතු කාරණා උඩය ගොනු කළේ කියලා පෙන්වා දිය යුතුයි. නැතිනම් ලේඛකයා අපහසුතාවයට පත් වෙනවා.* ඉදිරියේ දී මහා පොත් ප්‍රදර්ශනයක් BMICH හි දී පැවැත්වෙනවා. පොත් ප්‍රදර්ශනය හා කියවීම කියන කාරණාව ඔබ දකින්නේ කෙසේ ද?BMICH හි දී පොත් විකිනෙනවා කියන එක පොත් කියවන එකත් එක්ක සම්බන්ධතාවයක් නෑ. ඒක විලාසිතාවක්. සාලයේ පොත් රාක්කයක් තියෙනවා කියන එක ජේත්තුකාර පරිභෝජන රටා රැල්ලෙම එක කොටසක්. කියවීම ඊට වඩා වෙනස් දෙයක්. අද තරුණ පුරපුර නවීන තාක්ෂණයත් එක්කයි කටයුතු කරන්නේ. පොත පතට ඇහැ යොමු කරනවාට වඩා Screen එකටයි ඇහැ යොමු කරන්නේ. පොත පතත් අලුත් තාක්ෂණයට යා යුතු වෙනවා. e - book  එකක් එනවා නම් නව ප්‍රවනතාවයක් ඇති වේවි.වානිජ පරමාර්ථ අරබයා නොවෙයි ලංකාවට පොත පත දායාද කළ යුත්තේ. අනාගත පරපුරක් අරඹයායි. ඒ කාර්යය හරියට කරනවා ද කියලා ගැටලුවක්. බෞද්ධ පොත පත නම් ආප්ප බානවා වගේ ලිය ලියා දෙනවා මොන මොනවා හරි. බුදු හාමුදුරුවෝ නොකියපු දේවලුත් කිව්වයි කියලා කවර වෙනස් කර කර සමාජයට දෙනවා. අපට දානවලට පිරිකර විදිහටත් ඒවා පිළිගන්වනවා.* කියවන සමාජයක් උදෙසා රාජ්‍ය අනුග්‍රහය කුමන ආකාරයට ලබා දිය යුතු යැයි ඔබ වහන්සේ යෝජනා කරන්නේ ද?ගම් මට්ටමින් කුඩා කුඩා පුස්තකාල ඇති කරලා තිබෙනවා. ඒවා තව දුරටත් පුළුල් ප්‍රචාරක මාධයයක් හරහා ළමයින්ට යොමු කළ යුතුයි. ඒ විතරක් නෙවෙයි. ඒවාට පොත පත ලබා දිය යුතුයි. ඇතැම් පුස්තකාල දිහා බැලුවොත් අපට දකින්න ලැබෙන්නේ කබඩ් එකක් විතරයි. පොත පත අඩුයි. ඒ සඳහා පුළුල් සේවාවක් යොදනවා නම් හොඳයි. ඒ විතරක් නෙවෙයි ඒවාට අගය පහදලා දීලා ප්‍රජාව සම්බන්ධ කරවන වැඩසටහනකුත් දියත් කළොත් ප්‍රතිඵලය ඉතා උසස් මට්ටමකට ගෙන ආ හැකියි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=f1109074</link>
    <topic>තැනට සුදුසු නුවණ නැතිව රූප පෙට්ටියේ වැඩ බෑ</topic>
    <author>සාකච්ඡා කළේ නදීකා දිල්හානි ජයවර්ධන</author>
    <content>මාධ්‍ය ක්ෂේත්‍රයේ කුමන හෝ නාලිකාවක දී එහි ආරම්භක වැඩසටහන්වලට සහභාගි වී සුවිශේෂී කාර්යයන් ඉටු කරන්නට ලැබීම ජීවිතයකට අමරණීය වූවකි. අම්මාගෙන් ලද පන්නරයත්, ආනන්ද විද්‍යාලයෙන් ලත් සිප් දැනුමත්, අභියෝගයන්ට අභියෝගයක් වු පුද්ගලයකු නිර්මාණය කළේය.ස්වාධීන රූපවාහිනි සේවය, රූපවාහිනිය, ඡ්ඊඍ ආදී වූ මාධ්‍ය ලෝකයේ දැවැන්තයන්ගේ සෙවණේ හැදී වැඩුණු ඔහු වර්තමානයේ ස්වාධීන රූපවාහිනී මාධ්‍ය ජාලයේ සභාපතිතුමන්ය. ඔහු නමින් රොස්මන්ඩ් සේනාරත්නය.ඔහුගේ මාධ්‍ය ජීවිතයට හතළිස් පස් වසරක් පිරෙන මේ මොහොතේදී ආ ගමන්මඟ පිළිබඳ ඔහු හා කළ සංවාදයකි මේ.* ඔබේ මාධ්‍ය ජීවිතයේ ආරම්භය පිළිබඳ ප්‍රථමයෙන්ම කතා කළොත්?මගේ මාධ්‍ය ජීවිතය ආරම්භ වුණේ 1966 සැප්තැම්බර් 08 වෙනිදා. මම එවකට ගුවන් විදුලි දෙපාර්තමේන්තුවේ කාර්මික නිලධාරි අංශයට ඉල්ලුම්පතක් යොමු කළා. එහිදී කාර්මික නිලධාරීන් අටදෙනෙක් තෝරා ගත්තා. ඒ අතර මමත් එක් අයෙක් වුණා. පසුව මාස තුනක් බ්‍රිතාන්‍ය ජාතිකයකු යටතේ හොඳ පුහුණුවක් ලැබුවා. ඊට පස්සේ මම වැඩිකල් නොගොස්ම ගුවන් විදුලි සංස්ථාවේ ප්‍රධාන පාලක මැදිරියේ ප්‍රධාන නිලධාරියකු බවට පත් වුණා.කාලයක් ගත වුණා. 1970 වගේ වෙනකොට මට හිතුණා තාක්‍ෂණික අංශයට අමතරව වෙනත් අංශ කෙරේ යොමුවීමට. එහිදී මම සහන නිවේදකයකු ලෙස කටයුතු කරන්න පටන් ගත්තා. ඒ නිසාවෙන් විවිධ වැඩසටහන් නිෂ්පාදනයට මට අවස්ථාව ලැබුණා. මේ සියල්ල මම කළේ මගේ තාක්‍ෂණික කටයුතුවලට අමතරවයි.මොණරතැන්න, ගිම්හාන ගීතය, වැනි වැඩසටහන් සහ රාජ්‍ය චිත්‍රපට සංස්ථාවේ සියලුම චිත්‍රපට ප්‍රචාරක වැඩසටහන් කිරීමට මට අවස්ථාව ලැබුණා.1979 වසරේදී ITN රූපවාහිනිය බිහිවුණා. ඊට පස්සේ කාලයක් යද්දී මොන හේතුවක් නිසා හරි ඒක නතර වුණා. පසුව එය රජයට පවරාගන නැවතත් ඒ සේවය ආරම්භ කළා. එහි බලධාරියා වුණේ තේවිස් ගුරුගේ මහතා. එවකට ඔහු ශ්‍රී ලංකා රූපවාහිනි සංස්ථාවේ අධ්‍යක්‍ෂ ජනරාල්. නොබැඳි ජාතීන්ගේ සම්මේලනය 1979 සැප්තැම්බර් මාසයේ දී පැවැත්වුණා. එතුමා මට කීවා එහි සජීව කථනය කරන්න කියලා. ඒත් මං මීට කලින් එහෙම දෙයක් කරලා තිබුණෙ නැහැ. මෙරට රූපවාහිනී ඉතිහාසයේ ප්‍රථම සජීවි විස්තර කථනය වුණෙත් එයයි. ඒ 1979 සැප්තැම්බර් මාසේ 05 දා.මම සිංහල භාෂාවෙන් විස්තර කථනය කළා.ඉංග්‍රීසි භාෂාවෙන් ජෝ සූධිනාදන් විස්තර කථනය කළා.1980 අගභාගය වන විට රට පුරා විශාල ප්‍රබෝධයක් ඇති වුණා. ජාතික රූපවාහිනියක් බිහිවෙනවා කියලා. එතනදී ඉංජිනේරු සහ වැඩසටහන්වලට කට්ටිය තේරුවා. මම ඒ වෙද්දී අවුරුදු 13ක් ඉංජිනේරු අංශයේ සේවය කරලා තිබුණා. ඒ හින්දා මම එහි ඉංජිනේරු අංශයට ඉල්ලුම් කළා. මම ඒ සඳහා තේරුණා.1981 වසරේදී මම ජපානයේදී පුහුණුවක් ලැබුවා. 1982 වසරේදී ජාතික රූපවාහිනියක් ආරම්භ කළා. ඊට පස්සේ මාව ස්වාධීන රූපවාහිනි සේවයට අනුයුක්ත කළා. එතැනදී මට අවස්ථාව ලැබුණා ස්වාධීන රූපවාහිනියේ ආරම්භක තේමාව නිෂ්පාදනය කරන්න. එය මට භාර දුන්නේ තේවිස් ගුරුගේ මහතායි. පළමුව නිර්මාණය කළ ඒ තේමා වාදනය අවුරුදු දහයකට වඩා වැඩි කාලයක් වාදනය කළා.* ඔබේ මාධ්‍ය ජීවිතයේ මුල් කාල පරාසය තුළ අමතක නොවන සිදුවීම් පිළිබඳ කතා කළොත්?1981 දී පොසොන් පොහොය නිමිතිකරගෙන මම ගංගාරාමය සහ ජයසේකරාරාමය පසුබිම් කරගෙන නාවික හමුදාවේ සංගීත කණ්ඩායම් සහභාගී කරවාගන පොසොන් බැති ගී ගායනා වැඩසටහනක් කළා. මැදිරියකින් පිටත කළ ප්‍රථම සංගීත වැඩසටහන වුණේ එයයි.1982 වසර වන විට මට රූපවාහිනී සංස්ථාවේ ජ්‍යෙෂ්ඨ කාර්මික නිලධාරියකු විදිහට පත්වීම ලැබුණා. ඒ අතර තුර එහි ආරම්භයේ ඉඳන් ප්‍රවෘත්ති නිවේදකයකු ලෙසත් මම කටයුතු කළා.ඒ කාලේ ප්‍රවෘත්ති ඉදිරිපත් කළේ පටිගත කරලා. මම ටික දවසක් ගත වුණාම එහි සභාපතිතුමාට යෝජනාවක් කළා ලෝකයේ බොහෝ රටවල වගේ සජීවිව ප්‍රවෘත්ති ඉදිරිපත් කරමුද කියලා. එතුමා එකවරම එය අනුමත කළා. එහිත් ප්‍රථම සජීවි ප්‍රවෘත්ති විකාශය කරන්න අවස්ථාව ලැබුණේ මටයි. මම 1982 ඉඳන් 1995 වෙනකම් දිගටම ප්‍රවෘත්ති ඉදිරිපත් කළා. ඒවගේම, සියලුම ගම් උදා වැඩසටහන්වලට සහභාගී වුණා.* එවකට රටේ පැවැති අයහපත් වාතාවරණයත් සමඟ ඔබේ වෘත්තියේ ස්වභාවයට බාධා එල්ල වුණාද?1987 භීෂණ කාලය ආවා. ඒ කාලවකවානුව තුළ මට අභියෝගවලට මුහුණ දෙන්න සිද්ධ වුණා. තර්ජනාත්මක ලිපි ආවා. ඒ වෙද්දි කෙටි කාලයක් ඇතුළත සාම ගිවිසුම ගැන ගාමිණී දිසානායක මහතා සමඟ සම්මුඛ සාකච්ඡාවක් කරන්න මට සිද්ධ වුණා. මේ සාකච්ඡාව ඉතා අවදානම් සහගතයි.රතු ලියවිලි දිගටම අවා. ඒත් ඒ වෙලාවේ ඒ අවදානම් සහගත තත්ත්වය මට භාරගන්න සිද්ධ වුණා. මම පසුබසින්න හිතුවත් පාලන අධිකාරියේ අනුමැතිය ඊට ලැබුණේ නැහැ. ඒ වෙලාවේ මම තීරණයක් ගත්තා පසුබසින්න ඕන කියලා.දවස් තුනක් වත් යන්න ලැබුණෙ නැහැ. ප්‍රවෘත්ති කර්තෘ කුලතුංග මහතා ඝාතනය කර ඇති බවට ආරංචිය ලැබුණා. ඒ වගේම සාගරිකා ගෝමස්, ප්‍රේමකීර්ති ද අල්විස්, තේවිස් ගුරුගේ , වගේ විශාල පිරිසක් ඝාතනය කරලා තිබුණා. එදා ඒ ගත් තීරණය හින්දා තමයි මම අද මාධ්‍ය ජීවිතයේ හතළිස් පස් වසර සමරන්නේ.භීෂණ සමයේ නිමාවත් එක්ක, මම ආපහු සේවයට වාර්තා කළා. භීෂණ සමය එන්න ළං වෙද්දී, මට උසස්වීමක් ලැබිලා තිබුණා. ඒ වාණිජ අංශයේ නිෂ්පාදක හැටියටයි. ඒ තනතුර භාරගත්තු මම සම්පත් රේඛා වැඩසටහන ආරම්භ කළා. ඒ විතරක් නෙමෙයි, පසු කාලිනව ලොටෝ වැඩසටහනත් ආරම්භ කළා.* 1990 දශකය පිළිබඳ කතා කළොත්1990 වසරේ මුල්ම රියැලිටි ෂෝ එක විදිහට පණ්ඩිත් අමරදේව, ප්‍රේමසිරි කේමදාස, ලයනල් අල්ගම, වික්ටර් රත්නායක වැනි ප්‍රවීණ සංගීතඥයින් විනිශ්චය මණ්ඩලය ලෙස සහභාගී වුණු “ඇසේ මදුර ගී”වැඩසටහන ආරම්භ කළා. ඒත් එස්. එම්. එස්. පාවිච්චි කළේ නම් නැහැ. මේ සංගීත වැඩසටහන නිෂ්පාදනය කළෙත්, ඉදිරිපත් කළෙත් මමමයි.1994 දී ප්‍රථම දේශපාලන වැඩසටහන විදිහට “විපක්‍ෂයට අවසරය” කළා. 1982 දී නූටාන් ලංකාවට ආවා. මැයි දිනය සමරන්න. ඒත් සමඟම මට අවස්ථාව ලැබුණා නූටාන්ව මැදිරියට ගෙන්වලා ඔහු සමඟ ප්‍රථම සංගීත වැඩසටහන කරන්න.ඒ වසරේදීම “බුද්ධ පූර්ණිමා””කියලා ඉන්දියාව සමඟ කළ ප්‍රථම සජීවී වැඩසටහන පැවැත්වුණා. එතැනදී ඉන්දියාවේ හිටියේ ජේ. බී. දිසානායක මහතා ශ්‍රී ලංකාවේ සිට මමත්, නන්දදාස කෝදාගොඩ මහතාත් පණ්ඩිත් අමරදේව මහතාත් සම්බන්ධ වුණා. එහිදී සිදු වුණේ ඉන්දියාවේ බෞද්ධ සිද්ධස්ථාන ගැන සජීවි විකාශනයක්.ඒ වගේම දුරස්ථ ප්‍රථම බාහිර ප්‍රචාරක වැඩසටහන හැටියට 1997 සිරිපාදයේ ඉඳන් තවත් සජීවී වැඩසටහනක් කළා. ඊට පසුව රූපවාහිනියේ ටෙලි නාට්‍ය අංශය භාරව මා කටයුතු කළා. කොහොම වුණත් 1995 වසර වෙද්දී මම හිතුවා රූපවාහිනියෙන් ඉවත් වෙන්න. ඒත් තරමක් දුරකට ඒ තීරණය ගන්න මට අමාරු වුණා. ඒත් සමඟ මට ඉල්ලීමක් ලැබුණා. ETV ආයතනයේ කළමනාකාර අධ්‍යක්‍ෂ තනතුරු භාරගන්න කියලා.* ETV ආයතනයේ කළමනාකාර අධ්‍යක්‍ෂ ලෙස ඔබතුමාගේ කාර්යභාරය වෙනස් වුණේ කොහොමද ?එවකට ETV ආයතනයේ සභාපති වූයේ නහිල් විජේසූරිය මහතා. එතුමාගේ හිත තුළ තිබුණු සංකල්පයක් තමයි පිටරටින් එන වැඩසටහන් ලාංකීය ප්‍රේක්‍ෂක ජනතාව හමුවේ ද තැබිය යුතුයි කියලා. ඒ අනුව එම වැඩසටහන් මිලදී නොගෙන මෙහෙ විකාශනය කරන්න පටන් ගත්තා. මෙය විශාල ආන්දෝලනයකට ද තුඩු දුන්නා.කාලයක් ගත වුණා. පී. එච්. බී. සමූහ ව්‍යාපාරය ETVආයතනය මිලදී ගත්තා. එහිදී මම එහි අධ්‍යක්‍ෂ සාමාන්‍යාධිකාරි බවට පත්වුණා. අවුරුදු 14 ක් පුරාවටම ස්වර්ණවාහිනිය සමඟ එක්ව පෝදා ධර්ම සාකච්ඡාව මම අදටත් කරනවා.2007 වසරේදී මම ස්වර්ණවාහිණියෙන් ඉවත් වුණා.* මෙතෙක් ආ ගමන් මෙඟ් දී හමු වූ අභියෝග තුළින් ඉදිරි කටයුතු සාර්ථක කරගත් ආකාරය පිළිබඳ කතා කළොත්?මම අභියෝගවලට මුහුණ දෙන්න ඉගෙන ගත්තේ මගේ අම්මාගෙන්. අම්මාගේ මුළු ජීවිතයම කැප කළේ අපි වෙනුවෙන්. අම්මා අභියෝගවලට මුහුණ දුන් ක්‍රමවේදයම මා එහිදී අනුගමනය කළා. අනික මම ඉවසීමේ ගුණ ධර්මය හොඳට පුහුණු කළ කෙනෙක්.ඕනෑවට වඩා දේවල් මම අපේක්‍ෂා කරන්නේ නැහැ. ලැබෙන දේ සතුටින් භාර ගන්නවා. කොයිම මොහොතකවත් මම කෙටි මාර්ග හෙව්වේ නැහැ. මට ලැබුණු හැම උසස්වීමක් ම මම උපයා ගත් ඒවා.* මාධ්‍ය ක්ෂේත්‍රයේ ප්‍රවීණයකු ලෙසින්, වර්තමාන පරපුර ගැන ඔබට දැනෙන්නේ කුමක්ද?මේ ක්ෂේත්‍රයට ඇතුළත් වීම අතිශය තරගකාරීයි. සීමිත කාලයක් ඇතුළත ගොඩක් දේවල් බලාපොරොත්තු වෙන්න බැහැ. කැපවීම අත්‍යවශ්‍යයි. ඒ වගේම ක්ෂේත්‍රය පිළිබඳ නිවැරැදි අධ්‍යනයක් කළ යුතුයි.ඒ වගේම ස්ථානෝචිත ප්‍රඥාවත් හරි වැදගත්.* ඔබේ මාධ්‍ය ජීවිතයට හතළිස් පස් වසරක් සම්පූර්ණ වන මොහොතේදී ඒ වෙනුවෙන් සංවිධානය කළ උත්සවය පිළිබඳ හැඳින්වුවොත්?මට මේ ආභාෂය ලබාදුන් ආනන්ද විද්‍යාලය අමතක කරන්න බැහැ. මේ උත්සවය එහිදී පැවැත්වීම ආඩම්බරයක්. අනෙක අතීතය අමතක නොකළ බවට පූර්වාදර්ශයක්. මෙහිදී රාජ්‍ය ආයතන තුනක් සහ කරුණාසේන අබේරත්න පදනම මීට එකතු වෙනවා. මෙහිදී මගේ තොරතුරු ඇතුළත් වෙබ් අඩවියක් ආරම්භ කරන අතර මා ඉදිරිපත් කරන පෝ දින ධර්ම සාකච්ඡා කිහිපයක් මුද්‍රණය කර ධර්ම දානය ලෙස බෙදා දීමටද කටයුතු යොදා තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>07</day>
    </date>
    <link>http://www.dinamina.lk/2011/09/07/_art.asp?fn=f1109075</link>
    <topic>සහන් සුවය දෙන පින්බිම අලවතුගොඩ ශ්‍රී සුමන සමන් දේවාලය</topic>
    <author>එස්. නිමලවීර අලුත්ගේ</author>
    <content>මහනුවර දිස්ත්‍රික්කයේ අලවතුගොඩ පිහිටි ඓතිහාසික සමන් දේවාලය දිවයිනේ පිහිටා ඇති දේවාලවලින් තුන්වන දේවාලයයි. වළගම්බා රජතුමා විසින් ගොඩනැඟූ මෙම සමන් දේවාලය ගාම්භීර ඉතිහාසයකට උරුමය කියයි. රාජ රාජ මහාමාත්‍යාදීන්ගේ නිබඳ සැලකිල්ලට ලක් වූ මෙම පින්බිම එකල ඉතාමත් දියුණු තත්ත්වයකින් තිබූ බවට සාධක එමටයි. පසු කාලවලදී සිදු වූ විදේශ ආක්‍රමණවලින් ද මිදී මහමෙරක් සේ විරාජමාන වන පූජනීය පින් බිමකි, අලවතුගොඩ ශ්‍රී සුමන සමන් දේවාලය.කිසිදා දිය නොසිඳෙන කුඩා දිය පොකුණකින් ද වටිනා සල් - සපු - නා ආදී විසිතුරු තුරුලතාවන්ගේ සෙවණ ලද මෙම පින්බිමේ ගල්තලාවේ පසෙක තිබූ වටිනා සෙල්ලිපියක් ගල්තලාවේ ස්වභාවික වැඩීමත් සමඟ වැසී ඇත. අතීත ශ්‍රී විභූතිය කියාපාන වටිනා සෙල්ලිපි - කැටයම් ආදියෙන් සැදුම්ලත් මේ පින්බිම ප්‍රදේශවාසීන් කිසිදු ජාති භේදයකින් තොරව ජීවිත පරිත්‍යාගයකින් රැකගෙන එන ස්ථානයකි. අතීතයේ සිදු වූ පෘතුගීසි ආක්‍රමණයේදී එක් අවස්ථාවකදී ප්‍රදේශවාසීන් විසින් මෙම දේවාලය ඉලුක් සහ පිදුරු වැනි කොළ අතුවලින් වසා ආරක්‍ෂා කර ගෙන ඇත.කෙසේ නමුත් පසුව පෘතුගීසීන් විසින් මේ දේවාලය විනාශ කළත් 1814 දී යළි පිළිසකර කරන ලදී.  පසුව ලංකාවේ පාලනයට පත් වූ ඉංගී‍්‍රසීන් විසින් මෙහි වටිනාකම වටහාගෙන නියමාකාරයෙන් මෙහි පුද පූජා තේවා පවත්වා ඇත.සුමන සමන් දෙවියන් වෙනුවෙන් ඉදි වූ මෙම දේවාලය නොකඩවා ප්‍රදේශවාසීන්ගේ පුද පූජාවන්ට ලක්වෙමින් තිබියදී අතීතයේ එක් කාලයක මාවතුපොල පිනිඅඹේ දේවාලයේ තිබූ බණ්ඩාර නම් දෙවියන්ගේ දේව ආභරණ, පෙරහරකින් දේවාලයට වඩමවා පසුදා ආපසු මාවතුපොලට වැඩමවීමට උත්සවයක් වශයෙන් පවත්වා ඇත.පෙරහර පැවැත්වීමේදී සමන් දෙවියන්ගේ ආභරණ ඇතෙක් පිට වඩමවා ගෙන යයි. බණ්ඩාර දෙවියන්ගේ ආභරණ ඇතින්නක් පිට වැඩම විය යුතුය. එයත් රසවත් අතීත කතාවකින් රසවත් වී ඇත.වසරක් පාසා නොකඩවා පැවැත්වෙන අලවතුගොඩ සමන් දේවාලයේ පෙරහර මංගල්‍ය සඳහා කප් සිටුවීම සිදු කරන්නේ මහනුවර දළදා මාලිගාවේ සතර මහා දේවාලවල කප් සිටුවන දිනයේදීම ය. මහනුවර ඇසළ පෙරහර මංගල්‍යය නිමා වී දින 15 කට පසුව පිටිසර දේවාල පෙරහර ආරම්භයත් සමඟ දේවාලයේ පෙරහර මංගල්‍යය ආරම්භ කෙරේ. අගෝස්තු 28 දින සිට කපවට පෙරහර කෙම්මුර දින යාතිකාවන් ද සමඟ දින 5 ක් ද, සැප්තැම්බර් 2 දා සිට කුඹල් පෙරහර සියලු තේවාවන් පිළිවෙත් සහිතව දින 5 ක් ද, සැප්තැම්බර් 7 වෙනිදා සිට රන්දෝලි පෙරහර මුරුතැන් පූජා සහ යාතිකා සමඟ දින 5 ක් ද, පවත්වා සැප්තැම්බර් 12 වෙනිදා දවල් බලකඩුවට ගොස් දිය කැපීමෙන් පසුව නැවත සවස දේවාලයට ගෙවදීමෙන් පෙරහර මංගල්‍යය නිමාවට පත් වේ.  බස්නායක නිලමේතුමාගේ පූර්ණ අධීක්‍ෂණය යටතේ දේවාලයේ තේවාවන් මෙන් ම පෙරහරේ කටයුතු ද ඉතාමත් දැඩි නීති මාලාවකට හා සිරිත් විරිත් රාශියකට යටත්ව සිදු වේ. මෙම දේවාලයේ තේවා කරන පිරිස පරම්පරාවෙන්ම තේවාව කිරීම සඳහා බැඳී ඇති පිරිසකි.රජතුමාට සැලකූ ආකාරයටත් වඩා හොඳින් දෙවියන්ට සැලකිය යුතුය.  ඒ සඳහා බස්නායක නිලමේතුමාගේ ප්‍රධානත්වයෙන් ප්‍රධාන විදානේ – ප්‍රධාන කපු - මුරුතන් රාජකාරි – කදමුර - හේවිසි - පිරිසිදු කිරීම – වියන් බැඳීම – පාවඩ එලීම – මුර ආයුධ සැපයීම - හේනයලාගේ කටයුතු ආදී වශයෙන් ප්‍රධාන රාජකාරි 30 ක් පමණ වාර්ෂික මාරුවීම් ක්‍රමයට පත්කර ඇති අතර ඒ අයට ගොඩ මඩ ඉඩම් පවරා ඇත.බස්නායක නිලමේතුමා පත්කිරීමේ ක්‍රමය අතීතයේ 1815 සිට 1947 දක්වා ජීවිතාන්තය දක්වා ද, 1947 සිට 1981 දක්වා වසර 10 කට ද, 1981 සිට වසර 5 කට ද, නියම කර පත් කරනු ලබයි. වර්තමාන බස්නායක නිලමේතුමා වන්නේ ජයම්පති බණ්ඩාර හීන්කෙන්ද මහතාය.එතුමාගේ දැඩි කැපවීම සහ අධීක්‍ෂණය මත මේ වසරේ ද පෙරහර මංගල්‍යය උත්කර්ෂවත් අන්දමින් පැවැත්වීමට කටයුතු සූදානම් කර තිබේ.දැනට මෙම පින්බිමේ වැඩ නිමවෙමින් පවතින චෛත්‍යරාජයා දානපති සුසිල් බිල්ඩර්ස් අධිපති සුසිල් රංජිත් රාජපක්‍ෂ මැතිතුමාගේ ධන පරිත්‍යාගයෙන් ඉදිකරනු ලබයි. ප්‍රදේශයේ හින්දු බැතිමතුන්ගේ ද පුද පූජා ලබන අලවතුගොඩ ශ්‍රී සුමන සමන් දේවාලයේ විදුලි නඩත්තුව මෙන් ම මාසික විදුලි බිල්පත ද මේ ප්‍රදේශයේ ව්‍යාපාරික මුත්තයියා පිල්ලේ මහතාගේ පුද්ගලික වියදමින් සිදු කරයි. ආගමික බැඳීම් ශක්තිමත් කරන තෝතැන්නක් බඳු මේ දේවාලය එවැනි තවත් බැතිමතුන්ගේ අනුග්‍රහය නිසාම අදටත් මේ තත්ත්වයෙන්වත් රැක ගැනීමට හැකිව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=n1109081</link>
    <topic>පිටකොටුවේ මහා පරිමාණකළු සල්ලි ජාවාරමක්</topic>
    <author>විජයානි එදිරිසිංහ සහ සුරන්ජිත් පෙරේරා</author>
    <content>කළු සල්ලි මාරුකරන, පිටකොටුවේ පිහිටි ස්ථානයක් වැටලූ කොළඹ වංචා විමර්ශන අංශය කෝටිපති ව්‍යාපාරිකයකු ඇතුළු සිවුදෙනකු අත්අඩංගුවට ගෙන තිබේ. ජාත්‍යන්තර කළු සල්ලි ජාවාරම සඳහා යොදා ගන්නා උන්ඩියල්  (undial) ක්‍රමය උපයෝගී කරගෙන මේ ජාවාරම ක්‍රියාත්මක කර ඇත.පිටකොටුව දෙවන හරස්වීදියේ තට්ටු හතරක ගොඩනැඟිල්ලේ සුඛෝපභෝගී ස්ථානයක මේ ජාවාරම රහසිගතව පවත්වාගෙන ගොස් ඇත.පෙරේදා පමණක් මේ ස්ථානයේ රුපියල් කෝටි තුනක කළු සල්ලි මාරුකර තිබූ අතර, එහි තිබූ තවත් රුපියල් ලක්ෂ 84 ක් සොයාගෙන තිබේ. කෝටිපති ව්‍යාපාරිකයා ඇතුළු සියලුදෙනා ද්‍රවිඩයෝ වෙති.මෙම කළු සල්ලි ජාවාරමේ හිමිකරු වන කෝටිපති ව්‍යාපාරිකයා ඖෂධ ආනයනය කරන පුද්ගලයෙකි. බම්බලපිටියේ පිහිටි මෙඩිහවුස් ඔහුගේ ව්‍යාපාරයයි. එම නම කළු සල්ලි ජාවාරම පවත්වාගෙන යන ස්ථානයටද යොදා තිබේ. එම කාර්යාලයේ 09 දෙනෙකු සේවය කරන අතර, තිදෙනෙක් විශ්‍රාම ගිය බැංකු කළමනාකරුවෝය.කැනඩාව, ඉන්දියාව, ජර්මනිය, ලන්ඩන් සහ නෝර්වේ යන රටවල් සමඟ සම්බන්ධ වෙමින් මේ කළු සල්ලි ජාවාරම පවත්වාගෙන ගොස් තිබේ.මේ ආයතනයෙන් උතුරු නැඟෙනහිර ප්‍රදේශවලට රුපියල් ලක්ෂ ගණනින් මුදල් යවා ඇත. මුදල් ප්‍රවාහනය ඉනේ සඟවාගෙන සිදුකරන අතර, එක් සැකකරුවකුගේ ඉනේ රුපියල් ලක්ෂ පහක මුදලක් තිබී ඇතැයි පොලිසිය කියයි.කොළඹ දිසාව බාර නියෝජ්‍ය පොලිස්පති අනුර සේනානායක මහතාගේ උපදෙස් මත කොළඹ වංචා විමර්ශන අංශයේ අධ්‍යක්ෂ පොලිස් අධිකාරී ජේ. ඒ. කේ. මාක්, සහකාර පොලිස් අධිකාරිවරුන් වන සංජය ඉරසිංහ, ඩන්කන් පෝල් මහත්වරුන්ගේ අධීක්ෂණය යටතේ මූලස්ථාන පොලිස් පරීක්ෂක විජේනායක, බුද්ධි හා විශේෂ මෙහෙයුම් ඒකකයේ ස්ථානාධිපති ජානක චමින්ද සැරයන්වරු වන 300 ගංගානාථ, 10448 ධර්මසේන, 50218 රංචාගොඩ සහ 60212 ඉසුරු වැටලීම සිදුකළහ. .</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=n1109082</link>
    <topic>මානව හිමිකම් සැසියටනියෝජිතයෝ ජිනීවා යති</topic>
    <author>මහින්ද අලුත්ගෙදර</author>
    <content>ජගත් මානව හිමිකම් කවුන්සලයේ 18 වැනි සැසිවාරයට සහභාගි වන ශ්‍රී ලංකා නියෝජිත කණ්ඩායම අද (08) දිවයිනෙන් පිටත්ව යාමට නියමිතයි.ස්විස්ටර්ලන්තයේ ජිනීවා නුවරදී ලබන (12) දා ආරම්භ වන ජගත් මානව හිමිකම් කවුන්සලයේ 18 වැනි සැසිවාරයේදී විශේෂ ප්‍රකාශයක් කිරීමට ශ්‍රී ලංකා නියෝජිත කණ්ඩායම බලාපොරොත්තු වන බව විදේශ කටයුතු අමාත්‍යාංශය පවසයි.මේ සඳහා සහභාගි වන විදේශ කටයුතු ඇමති මහාචාර්ය ජී.එල්.පීරිස් මහතා දැනටමත් ජිනීවා නුවරට ළඟා වී සිටින අතර, සෙසු නියෝජිත පිරිස අද දිවයිනෙන් බැහැරව යන බව විදේශ කටයුතු අමාත්‍යාංශයේ සන්නිවේදන අංශයේ අධ්‍යක්ෂ ජනරාල් සරත් දිසානායක මහතා “දිනමිණ”ට පැවසීය.වැවිලි කර්මාන්ත ඇමැති මහින්ද සමරසිංහ මහතා මේ කණ්ඩායම මෙහෙයවන අතර වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, පරිසර ඇමැති අනුර පි‍්‍රයදර්ශන යාපා, පාර්ලිමේන්තු මන්ත්‍රී සජින් වාස් ගුණවර්ධන හා හිටපු නීතිපති මොහාන් පීරිස් මහත්වරු ඊට අයත් වන බව ද ඒ මහතා සඳහන් කළේය. ශ්‍රී ලංකාවේ වත්මන් සංවර්ධන වැඩපිළිවෙළ, පුනරුත්ථාපන කටයුතු, නැවත පදිංචි කිරීම් හා ප්‍රතිසංධාන කටයුතු මෙන්ම මානව හිමිකම් සුරැකීමට ගෙන තිබෙන පියවර සම්බන්ධයෙන් මානව හිමිකම් කවුන්සලය වෙත කරුණු දැක්වීමට ශ්‍රී ලංකා නියෝජිත කණ්ඩායම බලාපොරොත්තු වෙති.මේ සැසිවාරය ලබන 30 දා තෙක් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=n1109083</link>
    <topic>පෞද්ගලික රෝහලක දී පැහැර ගත් නීතිඥයා මුදා ගනී</topic>
    <author>භක්ති ධර්මප්‍රිය මෙන්ඩිස් සහ පණ්ඩුක සමරසේකර</author>
    <content>කොළඹ පෞද්ගලික රෝහලක නේවාසිකව ප්‍රතිකාර ලබමින් සිටියදී ඊයේ (7) අලුයම ආයුධ සන්නද්ධව පැමිණි මැර පිරිසක් විසින් පැහැරගෙන යනු ලැබූ නීතිඥවරයකු කොළඹ අපරාධ කොට්ඨාසය විසින් ඊයේ (7) දහවල් වන විට මුදාගෙන ඇත.මානසික රෝගී තත්ත්වයක් හේතුවෙන් රෝහල් ගතකර ඇති මේ නීතිඥවරයාගේ ආරක්‍ෂාවට පෞද්ගලික ආරක්‍ෂක භටයකු ද යොදවා තිබූ අතර ඔහුට ද පහර දී මේ පැහැර ගැනීම සිදුකර තිබේ.ඉතා ධනවත් පුද්ගලයකු බව කියන මේ නීතිඥවරයා පැහැර ගැනීමට ඔහුගේ හිතවතකු සමඟ පෞද්ගලික ආරක්‍ෂක සේවයක් පවත්වාගෙන යන පුද්ගලයකු ද සම්බන්ධ වී ඇත. මේ පැහැර ගැනීම සඳහා දස දෙනකුගෙන් යුත් පිරිසක් සම්බන්ධ වී ඇති අතර ඉන් දෙදෙනකු දැනටමත් පොලිස් අත් අඩංගුවට ගෙන ඇත. පැහැර ගැනීම සඳහා යොදාගත් ජිප් රථයක් ද පොලිස් අත්අඩංගුවට ගෙන ඇත.මේ සම්බන්ධයෙන් කොළඹ අපරාධ කොට්ඨාසය වැඩිදුර පරීක්‍ෂණ පවත්වයි. පදිංචිව සිට ඇති බව පැවසේ. නීතිඥවරයා ඉකුත් 04 වනදා නවලෝක රෝහලට ඇතුළත් කර ඇත්තේ උණ රෝගී තත්ත්වයෙනි. එහු එදින සිට ඊයේ (07) අලුයම පැහැර ගන්නා තෙක්ම රෝහලේ ප්‍රතිකාර ලබා ඇති බව පොලිසිය කියයි.නවලෝක රෝහලේ සවිකර ඇති වීඩියෝ කැමරා මගින් සිද්ධියට අදාළ තොරතුරු සොයා ගැනීමට පොලිසිය පරීක්ෂණ ආරම්භ කර ඇත.මේ සම්බන්ධයෙන් තොරතුරක් දන්නේ නම් නවලෝක පොලිසියට හෝ පොලිස් මූලස්ථානයට දන්වන ලෙස පොලිසිය ජනතාවගෙන් ඉල්ලීමක් කරයි.සිද්ධිය සම්බන්ධයෙන් කොළඹ අපරාධ කොට්ඨාසය සහ කොම්පඤ්ඤවීදිය පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=n1109084</link>
    <topic>නවදිල්ලි අධිකරණයේබෝම්බ පිපිරීම හෙළා දකිනවා</topic>
    <author/>
    <content>ඉන්දියාවේ නවදිල්ලි මහාධිකරණය ආසන්නයේ සිදුවූ බෝම්බ පිපිරීම හෙළාදකින බව ජනාධිපති මහින්ද රාජපක්‍ෂ මහතා පවසයි. ඉන්දීය අගමැති ආචාර්ය මන් මෝහන්සිං මහතා වෙත ලිපියක් යවමින් ජනාධිපතිවරයා ප්‍රකාශ කරන්නේ මියගිය හා තුවාල ලැබූවන්ගේ පවුල් වෙත ශෝකය පළ කරන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=n1109085</link>
    <topic>මණ්ඩලය ගන්නේමුදලාලිලාගේ වී</topic>
    <author>ගාමිණී ඔබේසේකර පොළොන්නරුව විශේෂ</author>
    <content>මෙවර යල කන්නයේ පොළොන්නරුවේ ගොවීන් නිෂ්පාදනය කරන ලද වී අස්වැන්න වී අලෙවි මණ්ඩලය මඟින් මිලදී ගැනීමට පුළුල් ප්‍රචාරයක් ලබාදී තිබුණත් ගොවීන් වෙනුවට වී මුදලාලිලාගේ වී තොග මිලදී ගන්නා බවට ගොවීහු මැසිවිලි නගති.මේ දිනවල මෙසේ අලෙවි කිරීමට රැගෙන යන ලද වී ලොරි සිය ගණනක පෝලිම් පොළොන්නරුවේ කදුරුවෙල වී අලෙවි මණ්ඩලයේ ගබඩා ඉදිරිපිට නවතා ඇති අන්දම දැක ගන්නට පුළුවන.මහවැලි ‘බී’ කලාපයේ අරලගන්විල සහ වැලිකන්ද ප්‍රදේශවල මුදලාලිලා ලොරි වලින් පොලොන්නරුවේ වී අලෙවි මණ්ඩලයේ ගබඩාවලට වී රැගෙන ඒම නිසා පවත්නා තදබදය හේතුවෙන් පොළොන්නරුව ප්‍රදේශයේ ගොවීන්ට වී අලෙවි කර ගැනීමට දින ගණන් පෝලිමේ සිටින්නට සිදුවී ඇතැයි ඔව්හු කියා සිටිති.වී අලෙවි කර ගැනීම සඳහා වී කිලෝ 2500 ක් සඳහා කෘෂිකර්ම නිලධාරීන්ගේ සහතිකය අනිවාර්යය කොට ඇති නමුත් මේ වී මුදලාලිලා එම සහතිකපත් ගොවීන්ගෙන් රුපියල් 1000 බැගින් මිලදී ගෙන ඇතැයි පැවසේ.වී අලෙවි මණ්ඩලයට වී භාරදීමේදී ගොවියා අවශ්‍ය නොවන අතර ගොවීන්ගෙන් අඩු මිලට වී ලබාගත් මුදලාලිලා තවත් මුදලක් ගෙවා එම සහතිකයද ලබාගෙන වී අලෙවි මණ්ඩලයට වී අලෙවි කරති.පොළොන්නරුව ප්‍රදේශයේ ගොවීන්ට වී අලෙවි කර ගැනීමට මේ වන විට කදුරුවෙල පමණක් වී ගබඩාවක් විවෘත කොට ඇති අතර එම ගබඩාව ප්‍රමාණවත් නැතැයි ගොවීහු කියා සිටිති.ගොවීන්ගේ වී මිලදී ගැනීමට ජංගම සේවාවක් ආරම්භ කිරීමට නියමිතව තිබුණත් එම වැඩපිළිවෙළ මෙතෙක් ක්‍රියාත්මක කර නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=n1109086</link>
    <topic>ගෝවා කිලෝව 5යි: ලීක්ස් 10යි</topic>
    <author>නුවරඑළිය මධ්‍යම සමූහ</author>
    <content>නුවරඑළියේ වතුකරය ආශ්‍රිත බොහෝ ප්‍රදේශයන්හි මේ දිනවල එළවුළු තොග ගැනුම් මිල, බරපතළ ලෙස පහත වැටී තිබේ.ගෝවා කිලෝව රුපියල් 5 දක්වා ද, ලීක්ස් කිලෝව රුපියල් 10.00 දක්වා ද මිල පහත වැටී ඇත. මෙහි ගොවීනට එම එළවුළු තොග විකුණා ගැනීමේ ගැටළුවකට ද මුහුණ පාන්නට සිදු වී තිබේ.මේ නිසා මෙහි බොහෝ ප්‍රදේශවල ගෝවා සහ ලීක්ස් වගාවන් අදාළ ගොවි බිම්වලම කුණුවී යෑමේ තර්ජනයක් ද මතුව ඇත. එළවුළු හා පළතුරු තොග ප්‍රවාහනය කිරීමේදී ඊට ප්ලාස්ටික් පෙට්ටි භාවිත කිරීම අනිවාර්ය කිරීමත් සමඟම වතුකරයේ එළවුළු අස්වනු තොග මිලදී ගැනීමට, තොග වෙළෙන්දන් නොපැමිණීම ද මෙම තත්ත්වය ඇතිවීමට තවත් හේතුවක් වී තිබේ.මේ නිසා නුවරඑළිය, අඹගමුව, වලපනේ හා කොත්මලේ ප්‍රාදේශීය ලේකම් කොට්ඨාසවල වතුකරයේ හා මෙහි ග්‍රාමීය ප්‍රදේශවල එළවුළු ගොවීහු මේ දිනවල දැඩි අසීරුතාවකට මුහුණ පා සිටිනු දක්නට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=n1109087</link>
    <topic>මිරිහානේදී පැහැරගත්තැයි කියන දරුවන් දෙදෙනා පියාගේ භාරයේ</topic>
    <author>විජයානි එදිරිසිංහ සහ පණ්ඩුක සමරසේකර</author>
    <content>මිරිහාන ප්‍රදේශයේදී පසුගියදා (5) පැහැර ගැනීමට ලක් වූයේ යැයි කියන දරුවන් දෙදෙනා එම දරුවන්ගේ පියාගේ භාරයේ ආරක්‍ෂා සහිතව සිටින බවට පොලිස් පරීක්‍ෂණවලින් හෙළි වී තිබේ.මේ දරුවන් මව සමඟ නිවසේ සිටියදී නාඳුනන පිරිසකගේ පැහැර ගැනීමට ලක් වූ බව ඔවුන්ගේ මව විසින් මිරිහාන පොලීසියට පැමිණිල්ලක් කර තිබුණි. මේ සම්බන්ධව පුළුල් ලෙස පරීක්‍ෂණ සිදුවෙමින් තිබියදී නීතිඥවරයකු මගින් පොලීසියට දැනගැනීමට ලැබී ඇත්තේ එම දරුවන් පියා භාරයේ සිටින බවයි. ඊයේ පස්වරුවේ ඔවුන් පොලිසියට ඉදිරිපත් කිරීමට පොරොන්දු වී තිබුණි. එහෙත් එය අද පෙරවරුවේ දක්වා කල් ගෙන ඇති බව නුගේගොඩ ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතා පැවසීය.මේ අතර මේ දරු දෙදෙනා දුරකතනයෙන් කතා කොට මවගේ ඥාතීන් වෙත දැනුම් දී තිබුණේ “අපි තාත්තා සමග යනවා” යන්නයි. දරුවන්ගේ පියාද බිරිඳගේ ඥාතීන්ට කතා කොට දරුවන් තමා රැගෙන යන බව ද දැනුම් දී ඇතැයි පොලිස් පරීක්‍ෂණවලින් හෙළි වී තිබේ.මේ අතර දරුවන් දෙදෙනා මෙරටින් විදේශ රටකට ගෙන යාම වැළැක්වීම සඳහා පොලීසිය සියලු ආරක්‍ෂක විධිවිධාන යොදා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=n1109088</link>
    <topic>සිමෙන්ති කන්ටේනරය දුම්රිය මඟට පෙරළේ</topic>
    <author>සොරණාතොට සමූහ සී. ගමගේ</author>
    <content>ගාල්ල සිට බදුල්ල බලා සිමෙන්ති ප්‍රවාහනය කරමින් තිබූ කන්ටේනර් රථයක් ඊයේ (7) පෙරවරුවේ දියතලාව දුම්රිය ස්ථානය ආසන්නයේදී පෙරළී අනතුරට පත්ව තිබේ. කන්ටේනර් රථය දුම්රිය ධාවනයට අවහිර වන අයුරින් රැඳී තිබීම නිසාවෙන් ඊයේ (7) කොළඹ - බදුල්ල අතර දුම්රිය ධාවනයට බාධක ඇතිවිය. අනතුරින් කන්ටේනර් රථයේ රියැදුරු රිය සහයක තුවාල නොලබා බේරී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=n1109089</link>
    <topic>ළමා අපයෝජකයන්ට සති 3ක් ඇතුළත නඩු</topic>
    <author>රෝෂන් තුෂාර</author>
    <content>ළමා අපයෝජන සිද්ධීන්ට සම්බන්ධ චූදිතයන්ට එරෙහිව සති තුනක් ඇතුළත මහාධීකරණය හමුවේ නඩු පැවරීමට රජය කටයුතු සම්පාදනය කර ඇත.ළමා අපයෝජන අපරාධ යුක්තිය පසිඳලීමේ පියවර කඩිනම් කිරීමේ ජාතික ව්‍යාපෘතිය යටතේ මෙම කටයුතු සම්පාදනය කරන බව අධිකරණ අමාත්‍යාංශය පවසයි.මේ ජාතික ව්‍යාපෘතිය යටතේ අපරාධ විමර්ශනය ඉහළ වෘත්තීමය භාවයකින් සිදු කරන ආකාරය පිළිබඳ පොලීසිය ඇතුළු රජයේ නිලධාරීන් දැනුවත් කරන අතර එමගින් අපරාධ විමර්ශන කටයුතු කිරීම ප්‍රමාදවීම අවම කිරීමට කටයුතු සම්පාදනය කරන බව අමාත්‍යාංශයේ අතිරේක ලේකම් කමලිනි ද සිල්වා මහත්මිය පැවසුවාය. ළමා අපයෝජන සිද්ධීන් පිළිබඳ විමර්ශන කටයුතු ප්‍රමාද වීමෙන් නඩු පැවරීමේ කටයුතු ප්‍රමාදවන බව පෙන්වා දුන් කමලිනි මහත්මිය එමගින් ළමා වින්දිතයින්ට සාධාරණය ඉටු නොවන බවද සඳහන් කළාය.මේ ජාතික ව්‍යාපෘතිය ගම්පහ මහාධීකරණ කළාපයෙන් ඊයේ (07) ආරම්භ කළ අතර ව්‍යාපෘතිය ක්‍රියාත්මක කළ යුතු ආකාරය පිළිබඳ පොලිස් දෙපාර්තමේන්තුව ඇතුළු රජයේ නිලධාරීන් දැනුවත් කිරීම එහිදී සිදු කෙරිණි.එම ව්‍යාපෘතිය අනුව ළමා අපයෝජන අපරාධයක් සිදු වී පැය 24ක් ඇතුළත අදාළ පොලිස් ස්ථානාධිපතිවරයා විසින් අපරාධ නඩු විධාන සංග්‍රහ පනත අනුව දරුවා වෝහාරික වෛද්‍ය පරීක්ෂණයක් වෙත යොමු කර එම තොරතුරු සියල්ල මහේස්ත්‍රාත් අධිකරණයට යොමු කළ යුතුය.අපරාධය පිළිබඳ විමර්ශන කටයුතුවලදී පොලිසිය පරිවාස නිලධාරිවරයාගේ, වින්දිත දරුවාගේ දෙමාපියන්ගේ, අධිකරණ වෛද්‍ය නිලධාරිවරයාගේ, පොලිස් මූලස්ථානයේ, අපරාධ අධ්‍යක්‍ෂවරයාගේ, ප්‍රදේශයේ සහකාර පොලිස් අධිකාරිවරයාගේ හා නීතිපති දෙපාර්තමේන්තුවේ සහාය ලබාගත යුතුය.මේ අනුව පොලිසිය මගින් අපරාධය පිළිබඳව කරන විමර්ශන කටයුතු සති තුනක් ඇතුළත අවසන් කර අපරාධ නඩු විධාන සංග්‍රහ පනතේ 120 (3) ප්‍රකාරව විමර්ශන සමාප්තිය මහේස්ත්‍රාත් අධිකරණයට දැනුම් දිය යුතුය.සැකකරුට එරෙහිව අපරාධ නඩුවක් පැවරීමට අපේක්ෂිතව සියලු වාර්තා ඊට ඇතුළත් විය යුතු බවද එම දැනුවත් කිරීමේදී සඳහන් කෙරිණි.ළමා අපයෝජිත වින්දිතයින් වින්දිතභාවයට ලක්වීම වැළැක්වීමේ අරමුණින් මෙම ජාතික ව්‍යාපෘතිය ක්‍රියාත්මක කරන බවද අධිකරණ අමාත්‍යාංශය පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=n11090810</link>
    <topic>චැනල් 4 පිළිතුරු පටයෙන්බටහිර දුර්මත දුරුවේ</topic>
    <author>භක්ති ධර්මප්‍රිය මෙන්ඩිස්</author>
    <content>චැනල් 04 වීඩියෝ පටයට පිළිතුරු වශයෙන් ශ්‍රී ලංකාව ඉදිරිපත් කළ වීඩියෝ පටය පෙරේදා (06) එක්සත් ජාතීන්ගේ සංවිධාන මූලස්ථානයේදී ප්‍රදර්ශනය කිරීමත් සමඟ එහි සිටි බොහෝ පිරිසක් ශ්‍රී ලංකාව පිළිබඳව තිබූ වැරදි මතය නිවැරැදි කර ගෙන ඇත.එක්සත් ජාතීන්ගේ සංවිධානයේ මෙහෙයවීමෙන් එහි නිත්‍ය නියෝජිත පාලිත කොහොන මහතා සහ නියෝජ්‍ය නිත්‍ය නියෝජිත මේජර් ජනරාල් ශවේන්ද්‍ර සිල්වා මහතා විසින් ඩැග් හැමර්ෂල් ශ්‍රවණාගාරයේදී මේ වීඩියෝ පටය අමෙරිකානු රජයේ ප්‍රබලයන් සහ මාධ්‍යවේදීන් ඉදිරියේ ප්‍රදර්ශන කළහ.මේ වීඩියෝ පටය නැරඹීමෙන් පසු මාධ්‍යවේදීන් නැගූ ප්‍රශ්න වලට පාලිත කොහොන මහතා සහ ශවේන්ද්‍ර සිල්වා මහතා තාර්කිකව උත්තර දී තිබේ.මෙහිදී මාධ්‍යවේදීන් ශවේන්ද්‍ර සිල්වා මහතාට සිය ප්‍රණාමය පුද කර ඇත.චැනල් 04 වීඩියෝවට පිළිතුරු වශයෙන් ශ්‍රී ලංකා රජය නිපද වූ වීඩියෝ පටය තවත් රටවල් රැසක ප්‍රදර්ශනය කිරීමට නියමිතව තිබේ.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=n11090811</link>
    <topic>වරායේ හිරවු සමූප සිමෙන්තිවලටප්‍රමිති සහතිකය</topic>
    <author>විජයානි එදිරිසිංහ සහ උපාලි කරුණාරත්න</author>
    <content>ජාතික සමූපකාර මණ්ඩලය මගින් ආනයනය කර ප්‍රමිති සහතිකය නොමැතිවීම හේතුවෙන් වරායේ රඳවාගෙන තිබූ සිමෙන්ති තොගයට ශ්‍රී ලංකා ප්‍රමිති ආයතනය මගින් ප්‍රමිති සහතිකය ලබාදීමට එකඟ වූ බව ජාතික සමූපකාර මණ්ඩලයේ සභාපති බන්දු රණවක මහතා පැවසීය.ඊයේ (7) පස්වරුවේ එම සහතිකය ලබා දීමට නියමිතව තිබුණත් එක් නිලධාරියෙකුගේ අත්සන ලබා ගැනීමට අපහසු වූ නිසා අද (08) පෙරවරුවේ එම සහතිකය ලබා දීමට කටයුතු යොදා තිබේ.ඒ අනුව වරායෙන් එම සිමෙන්ති තොග නිදහස් කරගැනීම සඳහා ප්‍රමිති ආයතනය ඊයේ (07) අවසර ලබා දී තිබුණි.එම සිමෙන්ති තොග ජාතික සමූපකාර මණ්ඩලයේ ගබඩා වෙත ගෙන යාමට ඊයේ (07) කටයුතු යෙදිණි.පසුගිය ජූනි විසිවෙනිදා ලකී සිමෙන්ති සමාගමට ප්‍රමිති සහතිකය අවලංගු කිරීමත් සමඟ සමූපකාර මණ්ඩලයේ මෙම සිමෙන්ති තොගයට ද ප්‍රමිති සහතිකය ලබා නොදී තිබිණි. මාස දෙකකට වැඩි කාලයක් වරායේ සිර වී තිබූ එම සිමෙන්ති තොගයට මෙසේ ප්‍රමිති ආයතනය සහතිකය ලබා දෙන්නේ එම සිමෙන්තිවල ප්‍රමිතිය දුර්වල එකක් නොවන නිසාය.විශාල සිමෙන්ති හිඟයක් පැවැති කාලයේ කොට්ටය රුපියල් හයසිය තිස්පහ බැගින් වෙළෙඳ පොළට නිකුත් කිරීමට ගෙන්වූ මෙම සිමෙන්ති තොගය මෙසේ සිරකර තිබුණේ ප්‍රමිති සහතිකය නොලැබුණු නිසාය.අද (08) ප්‍රමිති සහතිකය ලැබීමෙන් පසු එම සිමෙන්ති රුපියල් හයසිය තිස්පහටම වෙළෙඳ පොළට නිකුත් කිරීම ජාතික සමූපකාර මණ්ඩලය බලාපොරොත්තු වේ.මේ පිළිබඳව ප්‍රමිති ආයතනයේ සභාපති කාංචන රත්වත්තේ මහතා ප්‍රකාශ කර සිටියේ සිමෙන්ති තොගයට ප්‍රමිති සහතිකය ලබාදීම සම්බන්ධයෙන් අද (08) ප්‍රවෘත්ති සාකච්ඡාවක් පවත්වා මාධ්‍යයට කරුණු හෙළිකරන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=n11090812</link>
    <topic>හොඳම සිරකරුවාටවිදේශ සංචාරයක්</topic>
    <author>බුද්ධිකා ඉඹුලාන</author>
    <content>ජාතික සිරකරු දිනයේදී හොඳම සිරකරුවා ලෙස සම්මාන ලබන රැඳවියාට විදේශ සංචාරයක් ලබා දීමට පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශය කටයුතු යොදා ඇත.ප්‍රථම වරට පිරිනැමෙන මෙම සංචාරය ඉන්දියාවේ සිද්ධස්ථාන වන්දනාව සඳහා නිර්දේශ කර ඇති අතර එම රැඳවියා කතෝලික හෝ වෙනත් ආගමක නම් ඉන්දියාවේ පිහිටි එම අන්‍ය ආගමික සිද්ධස්ථාන වන්දනා කළ හැකි බව එම අමාත්‍යාංශ ලේකම් ඒ.දිසානායක මහතා දිනමිණට කීය.සිරකරු අරමුදල මෙම සංචාරය සඳහා අනුග්‍රහය දක්වනු ඇත.ජාතික සිරකරු දිනය නිමිත්තෙන් මාතර සනත් ජයසූරිය ක්‍රීඩාංගනයේදී ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වෙන ජාතික උත්සවයේදී වසරේ හොඳම සිරකරුවා ප්‍රකාශයට පත්කෙරෙනු ඇත.බන්ධනාගාර තුළ නිසි ලෙස පුනරුත්ථාපන කටයුතුවලට නිරතවීම, බන්ධනාගාර තුළ රැඳවියන්ගේ යහපත් චර්යාවන්, නායකත්ව කුසලතා, බන්ධනාගාර සංවර්ධන කටයුතුවලට දැක්වූ දායකත්වය, සැලකිල්ලට ගනිමින් හොඳම සිරකරුවා තෝරා ගනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=r1109081</link>
    <topic>පාණදුර ඩිපෝවට අමතර කොටස් ගැනීමේදී වංචා - දූෂණ සිදුවෙනවා</topic>
    <author>පාණදුර සමූහ කපිලසෝමරත්න ඡායාරූපය - පාණදුර සමූහ</author>
    <content>ලංකා ගමනා ගමන මණ්ඩලයට අයත් පාණදුර ඩිපෝවෙන් මගී ජනතාවට සතුටුදායක සේවයක් නොලැබෙන බවට ඔව්හු චෝදනාකර සිටිති.ඊට හේතුව ලෙස ඔවුන් කියන්නේ දිනපතා ධාවනයට ප්‍රමාණවත් බස් සේවයක් නොමැති බවය. මේ නිසා කෙටි මාර්ගවල පවා වැඩිපුර දක්නට ලැබෙන්නේ පෞද්ගලික බස් රථ සේවයකි.ලංගම බස්රථ 60ක් පමණ දිනකට පාණදුර සහ තදාසන්න ප්‍රදේශවල ධාවනය කෙරෙන බව ලංගම ඉංජිනේරු අංශය පවසන නමුත් එම බස්රථවලින් වැඩි ගණනක් අබලන් තත්ත්වයේ තිබේ. මේ ඩිපෝවේ බස් රථවලට අවශ්‍ය අමතර කොටස් මිලදී ගන්නේ පාණදුරේ වෙළෙඳ සලකිනි.අමතර කොටස් මිලදී ගැනීමට වෙන්වූ ස්ථානයක් ලංගමයට තිබෙන බව ගමනා ගමන ඇමැති කුමාර වෙල්ගම මහතා සඳහන් කර තිබියදීත් පාණදුරේ මේ පෞද්ගලික වෙළෙඳසලෙන් බස්රථ අමතර කොටස් මිලදී ගන්නට නිලධාරිහු පෙළැඹි සිටිති.මෙම අමතර කොටස් ගණුදෙනුවලදී විවිධ දුෂණ සිදු වී ඇති බවට ලංගම සේවකයෝ සාක්කි දරති. මාසයකට විශාල ආදායමක් පාණදුර හොරණ කළුතර, අලුත්ගම සහ මතුගම ඩිපෝවලට බස් ගාස්තු වශයෙන් ලැබුණද, සේවකයන්ට නියමිත දිනවලට මාසික වේතනය සහ අත්තිකාරම් මුදල්ද ගෙවීමට මේ ඩිපෝ අසමත් වී තිබේ.කළුතර දිසා ප්‍රාදේශීය ඩිපෝවල පරිපාලනය ඉතා පහළ මට්ටමකට ඇද වැටී ඇත. පාණදුර මධ්‍යම ලංගම බස්පොළ ඉතා අබලන් තත්ත්වයේ පවතී. එහෙත් එම භූමිය අලුත්වැඩියා කිරීමට පියවරක් ගෙන නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=r1109082</link>
    <topic>පාණදුර ඩිපෝවට අමතර කොටස් ගැනීමේදී වංචා - දූෂණ සිදුවෙනවා</topic>
    <author>පාණදුර සමූහ කපිලසෝමරත්න ඡායාරූපය - පාණදුර සමූහ</author>
    <content>ලංකා ගමනා ගමන මණ්ඩලයට අයත් පාණදුර ඩිපෝවෙන් මගී ජනතාවට සතුටුදායක සේවයක් නොලැබෙන බවට ඔව්හු චෝදනාකර සිටිති.ඊට හේතුව ලෙස ඔවුන් කියන්නේ දිනපතා ධාවනයට ප්‍රමාණවත් බස් සේවයක් නොමැති බවය. මේ නිසා කෙටි මාර්ගවල පවා වැඩිපුර දක්නට ලැබෙන්නේ පෞද්ගලික බස් රථ සේවයකි.ලංගම බස්රථ 60ක් පමණ දිනකට පාණදුර සහ තදාසන්න ප්‍රදේශවල ධාවනය කෙරෙන බව ලංගම ඉංජිනේරු අංශය පවසන නමුත් එම බස්රථවලින් වැඩි ගණනක් අබලන් තත්ත්වයේ තිබේ. මේ ඩිපෝවේ බස් රථවලට අවශ්‍ය අමතර කොටස් මිලදී ගන්නේ පාණදුරේ වෙළෙඳ සලකිනි.අමතර කොටස් මිලදී ගැනීමට වෙන්වූ ස්ථානයක් ලංගමයට තිබෙන බව ගමනා ගමන ඇමැති කුමාර වෙල්ගම මහතා සඳහන් කර තිබියදීත් පාණදුරේ මේ පෞද්ගලික වෙළෙඳසලෙන් බස්රථ අමතර කොටස් මිලදී ගන්නට නිලධාරිහු පෙළැඹි සිටිති.මෙම අමතර කොටස් ගණුදෙනුවලදී විවිධ දුෂණ සිදු වී ඇති බවට ලංගම සේවකයෝ සාක්කි දරති. මාසයකට විශාල ආදායමක් පාණදුර හොරණ කළුතර, අලුත්ගම සහ මතුගම ඩිපෝවලට බස් ගාස්තු වශයෙන් ලැබුණද, සේවකයන්ට නියමිත දිනවලට මාසික වේතනය සහ අත්තිකාරම් මුදල්ද ගෙවීමට මේ ඩිපෝ අසමත් වී තිබේ.කළුතර දිසා ප්‍රාදේශීය ඩිපෝවල පරිපාලනය ඉතා පහළ මට්ටමකට ඇද වැටී ඇත. පාණදුර මධ්‍යම ලංගම බස්පොළ ඉතා අබලන් තත්ත්වයේ පවතී. එහෙත් එම භූමිය අලුත්වැඩියා කිරීමට පියවරක් ගෙන නැත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=r1109083</link>
    <topic>ගෙවල් බින්ද හොරා ඇල්ලූ හැටි අපූරුයි</topic>
    <author>අවිස්සාවේල්ල විශේෂඑස්. පද්මපෙරුම</author>
    <content>හොරණ උසාවියේ තෝල්කමුදලි ඊළඟ නඩුවේ පැමිණිලිකරුගේ සහ විත්තිකරුගේ නම් හඬනඟා කියවීය. සෝමදාස පැමිණිලිකරු වූ අතර අසල්වැසියා වූ විජේපාල විත්තිකරු විය. පොලිස් නිලධාරියකු ද පැමිණිල්ලට සහාය වීමට පසෙකින් සිටියි. විනිසුරුතුමා - මොකක්ද මේ නඩුව?පොලිසිය - ගෙවල් බිඳුමක් ස්වාමීනි, මේ විත්ති කූඩුවේ සිටින තැනැත්තා පැමිණිලිකරුගේ ගේ බිඳලා දේපොල සොරාගෙන.විනිසුරුතුමා - තමා මේ ගේ බිඳීම පිළිබඳව වැරැදිකරු ද, නිවැරැදිකරු ද?විජේපාලගේ නීතිඥ මහතා - අපි ඒ ගේ බින්දෙ නැහැ ස්වාමීනි, අපි නිවැරැදියි.විනිසුරුතුමා පොලිස් නිලධාරියා අමතා, මේ සම්බන්ධව සාක්‍ෂි තිබෙනවාද?පොලිසිය - ඔව් ස්වාමීනි, අපේ බල්ලා ඔහුගේ නිවෙසට ගියා.විත්තිකරු - අනේ හාමුදුරුවනේ, ඒ සිද්ධිය සිදුවුණු හැටි ඇත්තම කියන්නම්. අපේ ගේ මේ පැමිණිලිකරුගේ නිවෙසට අල්ලපු නිවෙසයි. එදා පොලිසියෙන් බල්ලා අරගෙන එන විට අපේ බල්ලා බුරාගෙන පැන්නා.මම අපේ බල්ලා අල්ලාගෙන ගෙට අරගෙන ගියා. ඒත් ස්වාමීනි, ඌ අපේ ජනේලයකින් ඔළුව එළියට දමාගෙන පොලිස් බල්ලාට බිරුවා.එය දැකපු පොලිස් බල්ලා රාළහාමිවත් පෙරළාගෙන අපේ බල්ලා සිටින දිහාවට දුවගෙන ආවා.ඌ ආවේ හොරු අල්ලන්න නෙමෙයි, බල්ලත් එක්ක පොරකන්නයි. රාළහාමි පෙරලුණු නිසා කේන්තියට මාව අල්ලගෙන ආවා.උසාවියේ සිටි සියලු දෙනාටම මෙන්ම විනිසුරුතුමාට ද සිනහ මතුවිය.ඔහුගේ ප්‍රකාශය පිළිබඳව දීර්ඝව විමසා බලා ඔහු පැවසු දේ සත්‍ය බව වැටහීමෙන් පොලිසියට තදින් අවවාද කර විත්තිකරු නිදහස් කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=r1109084</link>
    <topic>නංගිගේ පෙම්වතාට‘යකෙක්’ යැයි රැවටිලා</topic>
    <author>අම්පිටිය සමූහ ජයනාත් පීරිස්</author>
    <content>තලාතුඔය, පොලිස් ස්ථානාධිපති කරුණාරත්න ගම්මන්පිල මහතාට ප්‍රදේශවාසියකුගෙන් රාත්‍රී 11.30 පමණ දුරකථන පණිවිඩයක් ලැබුණි.ඉන් කියවුණේ තම නිවෙසට යාබද නිවෙසකදී ග්‍රීස් යකෙකු අල්ලාගෙන සිටින පුවතකි.ග්‍රීස් යකා ඇල්ලුවාය, කියූ පුද්ගලයාගෙන් ස්ථානාධිපතිවරයා ප්‍රශ්න කළේය. “නැහැ සර්” එහෙම දෙයක් වුණේ නැහැ” යැයි එම පුද්ගලයා තතනමින් පැවැසීය.“බොරු කියන්න එපා. තමුසේ ග්‍රීස් යකාව පන්නල අල්ලගත්ත. පස්සේ අතහැරිය. ඇත්ත කියනව , නැත්නම් අපේ කාලේ බොරුවට නාස්ති කලාට, අරංගිහින් කූඩුවේ දානවා.”අවසානයේදී රහස හෙලිවිය. එම නිවෙසේ තරුණියක හා පෙමින් බැඳුන තරුණයකු රාත්‍රී කාලයේ හොර රහසේ තරුණිය මුණගැසීමට පැමිණ තරුණියට සංඥාකොට නිවෙස අසළ සැඟවී සිට ඇත.නිවෙසේ වහලට කිසියම් දෙයක් වැටුණු හඬින්, සැක පහළ කළ ඉහතකී පුද්ගලයාට නිවෙස, අසළ රැක සිටි පෙම්වතා හසුවිය. පෙම්වතා පැනගිය අතර නිවැසියන් තරුණයා ලුහුබැඳගොස්, ඔහු අල්ලා ගත්තේය. නිවසේ තරුණයා සැඟවී උන් පුද්ගලයාට පහර කීපයක් ගසා ප්‍රශ්න කළත් ඔහු කිසිවක් පැවසුවේ නැත.මෙම සිද්ධිය දුටු අසල්වාසී තරුණයා පොලිස් ස්ථානාධිපතිවරයාට ග්‍රීස් යකකු අල්ලා ගත් බව දුරකථනයෙන් පවසා ඇත්තේ එහෙත් පොලිස් ස්ථානාධිපතිවරයා පැමිණීමට පෙර සැඟව හුන් තරුණයා තමන් අල්ලාගත් තරුණයාට සත්‍ය පවසා ඇත. තමන්ගේ සොහොයුරියගේ පෙම්වතා බව වටහාගත් තරුණයා ඔහු අතහැර, සිය සොහොයුරියගෙන් විමසීමට නිවෙසට ගිය විට පෙම්වතා පැනගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=r1109085</link>
    <topic>‘යක්‍ෂ’ වෙස් ගත් තරුණයන් දෙදෙනෙක්නිවෙසකට කඩාවැදී කතකට හිංසා කරලා</topic>
    <author>ආරියපාල වංශතිලක කුරුණෑගල මධ්‍යම විශේෂ</author>
    <content>රතු පැහැති කමිසයකින් සැරසී සිටි පුද්ගලයෙක් ඉදිරිපස දොර කඩාගෙන නිවෙසට ඇතුළුවී මහලු මවක් එලියට ඇද දමා තරුණියකට අතවර කිරීමේ සිද්ධියක් කුරුණෑගල ප්‍රධාන මහේස්ත්‍රාත් අධිකරණයෙන් වාර්තා වෙයි.ගී‍්‍රස් යකා මුවාවෙන් පසුගියදා ගැට්ටුවාන කොළපැලලිකන්දේ නිවෙසකට ඇතුළු වු හොරු දෙදෙනා තරුණිය විසින් හදුනා ගන්නා ලදී.දෙවැනි සැකකරු නිවෙසේ පිටුපස දොර ළඟ සිටි බවට අධිකරණයේදී හෙළිදරව් විය.මොවුන් දෙදෙනා දින කීපයකට උඩදී මල්ලවපිටිය, තෙලියාගොන්න, මැහිඇල්ල යන ප්‍රදේශවල සිටි බවට තොරතුරු තව තවත් ලැබෙමින් පවතින බැව් පැමිණිල්ල ඉදිරිපත් කළ කුරුණෑගල පොලිසියේ අපරාධ හා දූෂණ විමර්ශණ අංශයේ ස්ථානාධිපතිවරයා අධිකරණය හමුවේ කියා සිිටියේය.සැකකරුවන් රිමාන්ඩ් සිරභාරයේ තබන ලෙසට නියෝග කළ මහේස්ත්‍රාත්වරයා එදිනට ඔවුන්ට එරෙහිව තිබෙන චෝදනා ගොනු කරන ලෙසට පොලිසියට නියෝග කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=s1109081</link>
    <topic>පරාජයේ පීඩනයෙන් ගැලවීමටශ්‍රී ලංකාව අද තරග බිමේ</topic>
    <author>ෆවුස් මොහොමඩ්</author>
    <content>පළමු ටෙස්ට් තරගය පරාජය වීමේ පීඩනයෙන් ගැළවීමේ අරමුණින් ශ්‍රී ලංකාව අද (8) ඔස්ට්‍රේලියාව සමග පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී දෙවැනි ටෙස්ට් තරගයට පිවිසෙයි. එමෙන්ම ඔස්ට්‍රේලියානු කණ්ඩායමද 2013 ලෝක ටෙස්ට් සූරතාවලියට සුදුසුකම් ලැබීම තහවුරු කරගැනීමේ අරමුණින් යුතුව අද තරග බිමට පිවිසෙයි.අද ඇරැඹෙන දෙවැනි ටෙස්ට් තරගයේදී දෙපිලෙහිම නායකයන්ගෙන් වැඩිම පීඩනය රැඳී ඇත්තේ ශ්‍රී ලංකා නායක තිලකරත්න ඩිල්ෂාන් මතය. ලෝක කුසලාන එක්දින තරගාවලියෙන් පසුව ශ්‍රී ලංකා පිලේ නායකත්වයට පත් වූ 34 හැවිරිදි ඩිල්ෂාන් සිය කණ්ඩායම මෙහෙයවූ පළමු විදෙස් සංචාරයේදී තරග 1-0ක් ලෙස එංගලන්තය හමුවේ ටෙස්ට් තරගාවලිය පරාජයට පත්විය. සිය මවුබිමේදී කණ්ඩායම මෙහෙයවන පළමු ටෙස්ට් තරගාවලිය වන මේ තරගාවලියේ ද පළමු ටෙස්ට් තරගය පරාජයට පත්වී සිටින ඩිල්ෂාන්ට සිය නායකත්වයේ අභිමානය රැක ගැනීමට නම් අද ඇරැඹෙන ටෙස්ට් තරගය ජයග්‍රහණය කරා මෙහෙයවීමේ පීඩනයට මුහුණ දීමට සිදුවී තිබේ.ඒ අතින් ඔස්ටේ‍්‍රලියානු නායක මයිකල් ක්ලාක් ඉදිරියෙන් සිටියි. ඔහු පූර්ණකාලීන නායකයා ලෙස සිය කණ්ඩායම මෙහෙයවන පළමු විදෙස් සංචාරයේ පළමු ටෙස්ට් තරගය ජය ගැනීමට සමත්ව සිටියි. නායකයා ලෙස පමණක් නොව පිතිකරුවකු ලෙස ද දැඩි පීඩනයකට හසුවී සිටින ඩිල්ෂාන් ගාල්ලේ පැවැති පළමු ටෙස්ට් තරගයේ පළමු ඉනිමේදී ලකුණු 4කට දැවී ගිය අතර දෙවැනි ඉනිමේදී රැස් කරනු ලැබුවේ ලකුණු 12ක් පමණි.පල්ලේකැලේ ජාත්‍යන්තර ක්‍රිකට් ක්‍රීඩාංගණයේදී මේ දක්වා පවත්වා ඇත්තේ එක් ටෙස්ට් තරගයක් පමණි. ඒ පසුගිය වසරේ දෙසැම්බර් මාසයේ ශ්‍රී ලංකා - බටහිර ඉන්දීය කොදෙව් ටෙස්ට් තරගාවලියේ 3 වැනි ටෙස්ට් තරගයයි. එම ටෙස්ට් තරගය ජය පරාජයෙන් තොරව නිමාවට පත්විය.මේ අනුව ඔස්ට්‍රේලියාව අද පිවිසෙන්නේ ආගන්තුක තණතීරුවකටය. අනිත් කරුණ වන්නේ ඔස්ට්‍රේලියාව සහභාගී වූ අවසන් ටෙස්ට් තරගාවලි 10න් 5කදීම දෙවැනි ටෙස්ට් තරගය පරාජයට පත් වී තිබීමය. ජයග්‍රහණය අත් කරගනු ලැබුවේ අවස්ථා 4කදී පමණක් වන අතර එක් තරගයක් ජය පරාජයෙන් තොරව නිමාවට පත් වී තිබේ.කෙසේ වුවද අද ඇරැඹෙන දෙවැනි ටෙස්ට් තරගයත් ජය ගනිමින් තරගාවලිය ජය අත් කර ගැනීම ඔස්ට්‍රේලියානු නායකයාගේ අරමුණ වී තිබේ.“අපි මෙහේ ආවේ එක ටෙස්ට් තරගයක් දිනන්න නෙවේ. අපේ ඉලක්කය ටෙස්ට් තරග 3ම ජය ගැනීමයි. ඒ සඳහා අපිට අපේ උපරිම දස්කම් දැක්විය යුතුව තිබෙනවා” ඔස්ට්‍රේලියානු නායකයාගේ මේ ප්‍රකාශය ශ්‍රී ලංකා කණ්ඩායමට කළ අනතුරු ඇඟවීමක් ලෙස සැළකිය හැකිය. අද තරගයේදී ඔස්ට්‍රේලියානු කණ්ඩායමේ සිදු වී ඇත්තේ එක් වෙනසක් පමණි. ඒ සිය බිරියගේ දෙවැනි දරු උපත වෙනුවෙන් පෙරළා ඔස්ට්‍රේලියාවට ගිය රිකි පොන්ටින් ගේ අඩුව පිරිමැසීමට ආදේශ කළ වමත් පිතිකරු ෂෝන් මාෂ් කණ්ඩායමට ඇතුළත් වීමය. 28 හැවිරිදි මාෂ් මේ සහභාගි වන්නේ තම මංගල ටෙස්ට් තරගයටය. මෙතෙක් එක්දින තරග 35කට සහභාගී වී ඇති මාෂ් එහිදී ශතක 2ක් රැස් කර තිබේ. ශ්‍රී ලංකාව සමග පැවැති එක්දින තරගමාලාවේ අවසන් තරග 2කට සහභාගී වූ ඔහු එහිදි ලකුණු 70ක් සහ ලකුණු 2ක් බැගින් රැස් කළේය. ශ්‍රී ලංකා කණ්ඩායම ඊයේ අවසන් පුහුණුවීම් කටයුතුවල නිරතවූහ. එහිදි දණහිසේ ආබාධයකට ලක්වූ වේගපන්දු යවන චානක වෙලගෙදර ගේ තත්ත්වය සුව අතට පත් නොවුවහොත් ඔහු වෙනුවට 25 හැවිරිදි ශාමින්ද එරංගට ටෙස්ට් වරම් හිමිවනු ඇත. එමෙන්ම ගාල්ල ටෙස්ට් තරගයට ක්‍රීඩා කළ සුරාජ් රන්දිව් වෙනුවට අජන්ත මෙන්ඩිස් ඇතුළත් වීමට බොහෝ දුරට ඉඩ කඩ තිබේ. ගාල්ල ටෙස්ට් තරගයේදී රන්දිව් ඔස්ට්‍රේලියානු පළමු ඉනිමේදී කඩුලු 2ක් දවාලු වද දෙවැනි ඉනිමේදී කඩුලු දවාලීමට අපොහොසත් විය.ශ්‍රී ලංකාව - තිලකරත්න ඩිල්ෂාන් (නායක) තරංග පරණවිතාන, කුමාර සංගක්කාර, මහේල ජයවර්ධන, තිලාන් සමරවීර, ප්‍රසන්න ජයවර්ධන, ඇන්ජලෝ මැතිව්ස්, සුරාජ් රන්දිව්, සුරංග ලක්මාල්, චානක වෙලගෙදර, ශාමින්ද එරංග, අජන්ත මෙන්ඩිස්, රංගන හේරත්ඔස්ට්‍රේලියාව - මයිකල් ක්ලාක් (නායක) ශේන් වොට්සන්, පිලිප් හියුස්, ෂෝන් මාෂ්, මයිකල් හසී, උස්මාන් කවාජා, බ්‍රැඩ් හැඩ්න්, මිචෙල් ජොන්සන්, රයන් හැරිස්, ට්‍රෙන්ට් කෝප්ලන්ඩ්, නේදන් ලයන්, මයිකල් බියර්.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=s1109082</link>
    <topic>ජනපති ප්‍රධානත්වයෙන් අද ඇරැඹේ</topic>
    <author>ජගත් ගුණවර්ධන</author>
    <content>තිස් හත්වන ජාතික මහා ක්‍රීඩා උළෙලේ සමාරම්භය ජනාධිපති මහින්ද රාජපක්ෂ මහතාගේ ප්‍රධානත්වයෙන්, හෝමාගම දියගම මහින්ද රාජපක්ෂ ජාත්‍යන්තර ක්‍රීඩාංගණයේදී අද (8) ආරම්භවේ.ක්‍රීඩා අමාත්‍ය මහින්දානන්ද අළුත්ගමගේ මහතා ඇතුළු මැති ඇමැතිවරු රැසක් මේ අවස්ථාවට සහභාගී වීමට නියමිතය.අලුතෙන් ඉදිකෙරුණු මේ ක්‍රීඩාංගණයේ දී ජාතික මහා ක්‍රීඩා උළෙලක් පැවැත්වෙන්නේ ප්‍රථම වතාවටය.මෙවර ජාතික ක්‍රීඩා උළෙල සඳහා ක්‍රීඩා 21ක් සඳහා ක්‍රීඩක ක්‍රීඩිකාවන් 7500ක් තරග බිමට පිවිසෙති.මෙවර තරගාවලියේ විශේෂත්වය වන්නේ දෙවුන්දරතුඩුවේ සිට පේදුරුතුඩුව දක්වා සියලුම ග්‍රාම නිලධාරි කොට්ඨාස නියෝජනය කරමින් ක්‍රීඩා උළෙලට ක්‍රීඩක ක්‍රීඩිකාවන් සහභාගී වීමය.පෙරවරු 7.00 ට ක්‍රීීඩා උත්සවය ආරම්භ වන අතර ආරම්භක දිනයේදී මූලික තරග 8ක් හා අවසන් තරග 10ක් පැවැත්වීමට නියමිතය.මීටර් 10000 පිරිමි, මීටර් 5000 කාන්තා, තුන්පිම්ම කාන්තා, හෙල්ල විසි කිරීම පිරිමි, උස පැනීම පිරිමි, කවපෙත්ත විසි කිරීම කාන්තා, මීටර් 800 කාන්තා/ පිරිමි හා මීටර් 100 ය 4 කාන්තා/ පිරිමි අවසන් තරග අද පැවැත් වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=s1109083</link>
    <topic>දෙවැනි එක්දින තරගයේජය එංගලන්තයට</topic>
    <author/>
    <content>එංගලන්තයේ රෝස් බෝල් හී පැවැති එංගලන්ත ඉන්දීය දෙවැනි දිවා රාත්‍රී එක්දින තරගයෙන් කඩුලු 7ක ජයක් අත්කර ගැනීමට එංගලන්තය සමත්විය.අයහපත් කාලගුණය හේතුවෙන් ඕවර 23කට සීමා වූ මේ තරගයේ පළමුව පන්දුවට පහරදුන් ඉන්දියාව කඩුලු 8කට රැස්කළ ලකුණු 187ට පිළිතුරු වශයෙන් එංගලන්තය ඕවර 22.1කදී කඩුලු 3ක් පමණක් දැවී ලකුණු 188ක් රැස් කරමින් ජය හිමිකර ගත්තේය.විශිෂ්ට පිතිහරඹයක යෙදුණු එංගලන්ත නායක ඇලිස්ටෙයාර් කුක් පන්දු 63 කදී හතරේ පහර 5ක් සහ හයේ පහරක් සමග නොදැවී ලකුණු 80 ක් රැස් කිරීමට සමත් විය.මේ අනුව තරග 5 කින් සමන්විත එක්දින තරගාවලිය තරග 1-0 ක් ලෙස පෙරමුණ ගැනීමට එංගලන්තයට හැකි විය. දෙපිල අතර පැවැති පළමු එක්දින තරගය වර්ෂාව හේතුවෙන් අතහැර දැමීමට සිදුවිය.ඉන්දියාව 187/8 (ඕවර 23) - අජින්ක්‍යා රහානි 54, සුරේෂ් රයිනා 40, රාහුල් ඩ්‍රාවිඩ් 32 (ග්‍රෑමි ස්වාන් 33/3, ටිම් බ්‍රෙස්නන් 43/3)එංගලන්තය – 188/3 (ඕවර 22.1) - ඇලිස්ටෙයාර් කුක් නොදැවී 80, ක්‍රෙග් කීස්වෙටර් 46 (රවිචන්ද්‍රන් අශ්වින් 42/2).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=s1109084</link>
    <topic>ගාලු තණතීරූවේ කිසි වරදක් නැහැ -ශ්‍රී ලංකා ක්‍රිකට් සභාපති</topic>
    <author/>
    <content>ශ්‍රී ලංකාව හා ඔස්ට්‍රේලියාව අතර ගාල්ල ජාත්‍යන්තර ක්‍රීඩාංගණයේ පැවැති පළමු ටෙස්ට් තරගය සඳහා සකස් කර තිබූ තණතීරූවේ කිසිදු වරදක් නොමැති බවත්, එහි ක්‍රීඩා කිරීමෙන් කිසිම ක්‍රීඩකයකුට තුවාළයක් සිදු නොවූ බවත් ශ්‍රී ලංකා ක්‍රිකට් අතුරු කමිටු සභාපති උපාලි ධර්මදාස මහතා ඊයේ අවධාරණය කර සිටියේය.“මගේ අදහසට අනුව එම තණතීරූව අනතුරු දායක එකක් නොවෙයි. කිසිම කෙනෙකුට තුවාළ සිදුවුණේ නැහැ. නමුත් ලබන සතියේදී මේ පිළිබඳ පරීක්ෂණයක් ආරම්භ කිරීමට අපි බලාපොරොත්තු වෙනවා” යැයිද ධර්මදාස මහතා කීවේය. තණතීරූව පිළිබඳ නැගෙන විවේචන පසෙකලූ ධර්මදාස මහතා එම තරගයේදී ලකුණු 800කට වැඩියෙන් වාර්තා වූ බවත් ශ්‍රී ලංකාවේ මහේල ජයවර්ධන ලකුණු 105 ක් ද ඔස්ට්‍රේලියාවේ මයික් හසී ලකුණු 95ක් ද රැස් කළ බවත් පැවැසීය.“තරගයේ අවසන් දිනයේදී ශ්‍රී ලංකා පිලේ එක් පිතිකරුවෙකු ශතකයක් ද තවත් පිතිකරුවෙකු ලකුණු 95 ක්ද රැස් කළා. එබැවින් තණතීරුවට දොස් කියන්නේ කෙසේද? ශ්‍රී ලංකාව පළමු ඉනිමේ ලකුණු 105 කට දැවී ගියේ පිතිහරඹයේ දුර්වලතා නිසායි” ධර්මදාස මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=s1109085</link>
    <topic>සෙරීනා විලියම්ස් අර්ධ අවසන් පූර්ව වටයට</topic>
    <author>නිව්යෝර්ක් (ඒ. එෆ්. පී.)</author>
    <content>සර්බියාවේ ඇනා ඉවනෝවික් ලකුණු 6-2ක් සහ 6-4ක් ලෙස පරාජයට පත් කළ ජාත්‍යන්තර ටෙනිස් කාන්තා ශ්‍රේණි ගත කිරීම්වල අංක එකේ හිටපු ක්‍රීඩිකා සෙරිනා විලියම්ස් අමෙරිකානු විවෘත ටෙනිස් තරගාවලියේ අර්ධ අවසන් පූර්ව වටයට සුදුසුකම් ලැබීමට සමත් වූවාය.සිය සිව්වැනි අමෙරිකානු ටෙනිස් කිරුළ අත කර ගැනීමේ අදිටනින් පසුවන සෙරීනා අර්ධ අවසන් පූර්ව වටයේදී රුසියාවේ ඇනස්ටේසියා පවුලියුචෙන්කෝවා සමග තරග වැදීමට නියමිතය.මේ අතර ජාත්‍යන්තර ටෙනිස් ශ්‍රේණිගත කිරීම්වල පෙරමුණේ පසුවන ඩෙන්මාර්කයේ කැරොලින් වොස්නියෑකි 2004 වසරේ මේ තරගාවලියේ සූරතාව දිනූ ස්වෙට්ලානා කුසනෙට්සෝවා ලකුණු 6-1ක් 7-5ක් සහ 6- 1ක් ලෙස පරාජය කරමින් අර්ධ අවසන් පූර්ව වටයට සුදුසුකම් ලැබුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=s1109086</link>
    <topic>සර්වේශස් පිල අපරාජිතවඅවසන් කණ්ඩායම් 8ට</topic>
    <author>ප්‍රියාන් ද සිල්වා - මාතර ක්‍රීඩා</author>
    <content>මාතර සාන්ත සර්වේශස් සහ කැලණිය ශ්‍රී ධර්මාලෝක විදුහල් අතර පැවැති 15න් පහළ දෙවන පෙළ දෙවන වටයේ ක්‍රිකට් තරගයෙන් ලකුණු 18ක ජයක් ලබා ගැනීමට සාන්ත සර්වේශස් පිල සමත්විය. මේ ජයග්‍රහණයත් සමග අපරාජිතව සර්වේශස් පිල අර්ධ අවසන් පූර්ව වටයට තේරී පත් විය.පළමුව පන්දුවට පහර දුන් සාන්ත සර්වේශස් පිල ලකුණු 150 කට සීමා වූ අතර ධර්මාලෝක විදුහලේ මධුර දේවින්ද, ගිහාන් පැතුම් හා තරිදු මධුසංඛ කඩුලු දෙක බැගින් දවා ගත්හ.පිළිතුරු ඉනිම ක්‍රීඩා කළ ධර්මාලෝක පිලට ලබා ගත හැකිවූයේ ලකුණු 132 ක් පමණි. මයන්ත අබේධීර කඩුලු 4ක් ද ඉසුරු ලීලාරත්න කඩුලු 3ක් හා අශේන් දීමන්ත කඩුලු 3ක් ද බැගින් දවා ගත්හ.සාන්ත සර්වේශස් පිල 150 (ඕවර 49.5) - රුවන් ලක්ෂිත 42, ලෝචන රුවින් 21 (මධුර දේවින්ද 25/5, ගිහාන් පැතුම් 29/2, තරිදු මධුසංඛ 37/2)ශ්‍රී ධර්මාලෝක පිල 132 (ඕවර 39.1) - පුන්සර ගිම්හාන 37, නවීන් හසිත 22 (මයන්ත අබේධීර 29/4, ඉසුරු ලීලාරත්න 22/3, අශේන් දීමන්ත 32/3)මාතර සනත් ජයසූරිය පිටියේදී පැවැති හොරණ තක්ෂිලා විදුහල් පිල හා සර්වේශස් විදුහල් පිල අතර පැවැති 15න් පහළ දෙවන පෙළ දෙවැනි වටයේ තරගයෙන් ලකුණු 164 කින් පරාජය කිරීමට ද සර්වේශස් විදුහල් පිල සමත්විය.තරගයේ දී පළමුව පන්දුවට පහර දුන් සර්වේශස් විදුහල් පිල ඕවර 50 කදී කඩුලු 8ක් දැවී ලකුණු 254ක් රැස් කළ අතර ඊට ලෝචන මොහොට්ටි ලකුණු 90 ක් ද, තුශාන් එරංග ලකුණු 81 ක් ද, රැස් කළහ. පන්දු යැවීමේදී සාගි ලොරන්සෝ ලකුණු 45 කට කඩුලු 4 ක් දවා ගත්තේය. පිළිතුරු ඉනිම ක්‍රීඩා කළ හොරණ තක්ෂිලා විදුහල් පිලට ඕවර 27.3 කදී සියලු දෙනා දැවී රැස් කරගත හැකි වූයේ ලකුණු 90ක් පමණි.සර්වේශස් විදුහල් පිල 254/8 (ඕවර 50) - ලෝචන මොහොට්ටි 90, තුශාන් එරංග 81 (සාගි ලොරන්සෝ 45/4)හොරණ තක්ෂිලා විදුහල් පිල 90 (ඕවර 27.3) - බන්දුජිත් චතුරංග 16, තුෂාන් එරංග 19/3, මයන්ත අබේධීර 11/2, අශේන් දීමන්ත 19/2).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=s1109087</link>
    <topic>හිල්ටන් රෙසිඩන්ස් ටෙනිස් තරගාවලිය 17දා ඇරැඹේ</topic>
    <author>ජගත් ගුණවර්ධන</author>
    <content>කොළඹ හිල්ටන් රෙසිඩන්ස් 9 වැනි වරටත් සංවිධානය කරනු ලබන ටෙනිස් තරගාවලිය මේ මස 17 සිට 25 දක්වා කොළඹ හිල්ටන් රෙසිඩන්ස් ක්‍රීඩා සංකීර්ණයේ දී පැවැත්වේ.වයස් කාණ්ඩ කිහිපයකින් හා විවෘත අංශයෙන් පැවැත්වෙන තරගාවලියේ අවුරුදු 10න් පහළ කාන්තා/ පිරිමි කේවල තරග, අවුරුදු 12න් පහළ කාන්තා/ පිරිමි කේවල තරග, අවුරුදු 14න් පහළ කාන්තා/ පිරිමි කේවල හා යුගල තරග, අවුරුදු 16න් පහළ කාන්තා/ පිරිමි කේවල තරග, විවෘත කාන්තා කේවල තරග හා විවෘත කේවල හා යුගල තරග වශයෙන් තරග 13ක් පැවැත්වීමට නියමිතය.තරගාවලිය සඳහා අයදුම්පත් භාරගන්නා අවසන් දිනය මේ මස 13 වැනිදා පස්වරු 3.00 න් අවසන් වන අතර තරගාවලිය සඳහා කුසපත් ඇදීම මේ මස 15 වැනිදා පස්වරු 6.00 ට සිදු කිරීමට නියමිතය.වයස් කාණ්ඩවලින් ජය ගන්නා දරු දැරියන්ට කුසලාන සමග සහතික පත් පිරිනැමෙන අතර විවෘත කාන්තා හා පිරිමි සූරතාවට රුපියල් 30000 ක් ද, අනු සූරතාවට රුපියල් 15000 ක් ද, පිරිමි යුගල සූරතාව සඳහා රුපියල් 50000 ක් ද, අනුසූරතාව සඳහා රුපියල් 25000 ක් ද පිරිනැමෙන බව සංවිධායක කමිටුව බලාපොරොත්තු වේ.තරගාවලිය පිළිබඳ මාධ්‍යය දැනුවත් කිරීමේ හමුවක් පසුගියදා කොළඹ හිල්ටන් රෙසිඩන්ස් හි පැවැති අතර එහිදී අදහස් දැක්වූ හිල්ටන් රෙසිඩන්ස් හි සාමාන්‍යාධිකාරී මහේෂ් ප්‍රනාන්දු මහතා ක්‍රීඩාවේ ප්‍රවර්ධනයට ලබා දෙන දායකත්වය පැසසුම් සහගත බවත්, මෙවැනි තරගාවලි පැවැත්වීමෙන් පුද්ගලයාගේ ශරීර සෞඛ්‍යය ඉහළ නැංවෙන බවත්, ක්‍රීඩාවට යොමු වීමෙන් පුද්ගලයා නිරෝගීමත් මිනිසකු බවට පත්වීම නිරායාසයෙන් ම සිදුවන බවත් ශරීර සෞඛ්‍යයට ක්‍රීඩාවෙන් ලැබෙන දායකත්වය මිල කළ නොහැකි බවත් දැන්වීය.තරගාවලිය සඳහා ලංකා බැංකුව, ශ්‍රී ලංකා සංචාරක මණ්ඩලය හා සියොල් ඉන්ටර්නැෂනල් පුද්ගලික සමාගම අනුග්‍රහය ලබා දේ.තරගාවලියට අදාළ සියලු විස්තර ඹඹඹ.බධභපදචථඥදබඵධටබඹචපඥ.ජධථ වෙබ් අඩවියට පිවිසීමෙන් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=f1109081</link>
    <topic>මේ ආණ්ඩුව දිනෙන් දිනජනතාවට ළංවෙනවා</topic>
    <author>සාකච්ඡා කළේ උදිත ගුණවර්ධන</author>
    <content>වර්තමාන දේශපාලන හා සමාජීය තත්ත්වය සෞඛ්‍ය ක්‍ෂේත්‍රය ආශ්‍රිතව ඇතිව ඇති අර්බුද හා ඒ සඳහා ලබාදෙන විසඳුම් ඇතුළු තවත් කාලීන කරුණු පිළිබඳව නියෝජ්‍ය ඇමැති ලලිත් දිසානායක මහතා සමග සිදු කළ සාකච්ඡාවකි මේ.* පළාත් පාලන මැතිවරණයේ තෙවන කොටස සඳහා නාම යෝජනා භාරදීමෙන් පසු එම මැතිවරණ සටනත් උණුසුම් වෙමින් තිබෙනවා. නාගරික ප්‍රදේශවල පවත්වන මේ මැතිවරණය විශේෂයෙන් යම් වාසියක් අත්කර ගත හැකි මැතිවරණයක් විදිහටයි දේශපාලන විචාරකයන් සඳහන් කරන්නේ. ආණ්ඩු පක්ෂය නියෝජනය කරන නියෝජ්‍ය ඇමැතිවරයෙක් විදිහට ඔබට මේ ගැන තිබෙන්නේ මොන විදිහේ අදහසක්ද ?මේ ගැන අලුත් අදහසක් කියන්න ඕනෑ නැහැ. නගරය ගම කියලා වෙනසක් නැහැ. අපට මෙවර පැවැත්වෙන මහ නගර සභා මැතිවරණයෙනුත් අති විශිෂ්ට ජයග්‍රහණයක් ලබන්න පුළුවන්. ඒ ගැන අපට සැකයක් නැහැ. මම ආණ්ඩු පක්ෂයේ නියෝජිතයකු විදියට අතිශයොක්තියෙන් කියන දෙයක් නොවෙයි. රට තොට ගැවසෙන ජනමතය දරන කෙනෙක් විදිහටයි මා කියන්නේ. අද දේශපාලනය පෙළගැසී ඇති විදිහට කොළඹ මහ නගර සභා බල ප්‍රදේශය ඇතුළු සියලු මහ නගර සභාවල බලය නිදහස් සන්ධානය ඉතාමත් පහසුවෙන් අත්පත් කර ගැනීමට පුළුවන්කම තිබෙනවා. මීට පෙර ගමේ බලය ඉතාමත් පහසුවෙන් සන්ධානය ලබා ගත්තේ එයට නොදෙවෙනි විදිහට නගරයත් ජය ගැනීමට පුළුවන්.කොළඹ නගරය අවුරුදු හැට හැත්තෑවක සිට එකම මට්ටමක රැඳී තිබුණා මිසක් ඉදිරියට ගමන් කිරීමක් තිබුණේ නැහැ. කොළඹ පමණක් නොවෙයි සෙසු නගරවල තත්ත්වය පවා එයට නොදෙවෙනි නැහැ. ඒ නිසා අද කොළඹ නගරය ඇතුළු නාගරික ප්‍රදේශවලට අවශ්‍ය වෙලා තිබෙන්නේ වර්තමානයට ගැලපෙන විදිහේ සංවර්ධනයක් වෙත එම ප්‍රදේශ යොමුකිරීමයි. ඒ ගැන විධිමත් වැඩපිළිවෙළක් තිබෙන්නේ ආණ්ඩුවට පමණයි. එයට අවශ්‍ය විධිමත් වැඩපිළිවෙළක් සහිත ප්‍රතිපත්ති ප්‍රකාශයක් ආණ්ඩු පක්ෂය විසින් දැනටමත් ඉදිරිපත් කර තිබෙනවා. එහි කොළඹ සංවර්ධනය කිරීම පිළිබඳව විධිමත් ලෙස කරුණු ඉදිරිපත් කර තිබෙනවා. එජාපය බලය ගැනීම පිළිබඳව ගිජු කම පමණක් සහිතව කටයුතු කළත් බලය ලබා ගැනීමෙන් පසු සිදු කරන වැඩපිළිවෙළක් ගැන සඳහන් කරන්නේ නැහැ. එවැනි ස්ථිර වැඩපිළිවෙළක් නැති බලය ගැනීම ගැන පමණක් සිහින දකින කණ්ඩායමක් ගැන ජනතාව විශ්වාස නොකරනවා මෙන්ම එම අවිශ්වාසය එජාපයේ නායකත්ව අර්බුදය නිසා දෙගුණ තෙගුණ වෙලා කීවොත් එහි වරදක් නැහැ.* ඔබ කියන්නේ ආණ්ඩුවට දේශපාලන වාසි සැලසෙන්නේ එජාපයේ අර්බුදය නිසා බවද ?ආණ්ඩුවට වාසි ලැබෙන්නේ එජාප අර්බුදය නිසා නොවෙයි. අප ගමට නගරයට විශාල සේවයක් ඉටු කිරීම නිසාත් ඉදිරියට ඉදිරියටත් රටත් ගමත් සංවර්ධනය සඳහා වැඩපිළිවෙළක් තිබෙනවා. මේ සෑම දෙයක්ම මුල්කර ගත් නිසා තමයි ජනතා ආකර්ෂණය එක්සත් ජනතා නිදහස් සන්ධානය වෙත යොමු ව තිබෙන්නේ.* රට අවුලක පෙරට එන්න යැයි ජවිපෙ ප්‍රකාශ කරනවා. ජවිපෙ පළ කරන මේ අවුල මොකක්ද ?රට ඇතුළෙ නම් ජවිපෙ කියන විදිහේ අර්බුදයක් අවුලක් නැහැ. අලුත් මාවතකට සංවර්ධන ඉලක්කය වෙත ඉතාමත් ශීඝ්‍රයෙන් ගමන් කරමින් තිබෙන්නේ. හැබැයි ජනතා විමුක්ති පෙරමුණ ඇතුළෙ නම් මහා අර්බුදයක් තිබෙනවා. පසුගිය ඡන්ද ප්‍රතිඵල බලද්දී එම අර්බුදයේ පරිමාණය තහවුරු කර ගන්න පුළුවන්.ජනතා විමුක්ති පෙරුමණේ අර්බුදය වසා ගැනීමට තමයි ඔවුන් රට අවුලක කියන සටන් පාඨය ඉදිරියට දමාගෙන ගමනක් යාමට උත්සාහ කරන්නේ. මෙතැන ඒ හැර වෙනත් දෙයක් මා දකින්නේ නැහැ.* බාල පෙට්‍රල්, බාල සිමෙන්ත් වැනි දේවල් ආනයනය කිරීම තුළ ආණ්ඩු්ව ජනතාව වෙත පිටුපා කටයුතු කරන බවට චෝදනා එල්ල වෙනවා. මේ ගැන ඔබේ ප්‍රතිචාරය මොන වගේද ?මෙවැනි දේ මගින් ජනතාව අපහසුතාවයට පත්ව ඇත්නම් ඒ ගැන කනගාටුවනවා. එහෙත් මේ චෝදනාව ආණ්ඩුව වෙතම තල්ලු කිරීමට උත්සාහ කරනවා නම් එහි සාධාරණ බවක් දක්නට නැහැ. බාල පෙට්රල් සිද්ධියේදී ආණ්ඩුව අපහසුතාවට පත්වූ අයට අවශ්‍ය වන්දි ප්‍රමාණයක් ගෙවීමට කටයුතු කර තිබෙනවා. ඒ වගේම මේ සිදුවීමට සම්බන්ධ අයට එරෙහිව පරීක්ෂණයක් ආරම්භ කර එහි වාර්තාව දැන් ආණ්ඩුව අතට පත්ව තිබෙනවා. මේ හැම දේකින්ම අප උත්සාහ කර ඇත්තේ වරදක් සිදුව ඇත්නම් එම වරදට සම්බන්ධ වූ අයට එරෙහිව විනය ක්‍රියාමර්ග ගැනීමට ආණ්ඩුව පසුබට වෙන්නේ නැහැ. වෙනත් විදිහකට කියනවා නම් අප දූෂිත පුද්ගලයකු සිටිනවා නම් ඔහුව ආරක්ෂා කර ගන්නේ නැහැ.* හදිසි නීතිය ඉවත් කිරීම පිළිබඳව විවිධ පාර්ශ්වයන්ගෙන් රජය ඇගැයීමට ලක්වුණා. එහෙත් අද වන විට හදිසිය ඉවත් කර තිබුණත් අලුත් නීති රීති ගෙන එමින් කටයුතු කරන බවට චෝදනාවක් එල්ල වෙනවා ?අපට මෙතැනදී බැලිය යුතු මූලික කරුණ වන්නේ රට ආරක්ෂා කළ යුත්තේ කොහොමද කියන එකයි. එහිදී රටට ජනතාවට අභියෝගයක් වන දෙයක් සිදුවෙනවා නම් එය නැවැත්වීමට ආණ්ඩුව විදිහට කටයුතු කළ යුතුයි. එහෙත් හදිසි නීතිය ඉවත් කිරීම යහපත් දෙයක් වගේම එය රටේ කීර්තිය වගේම ස්ථාවරය ලොවට පැහැදිලි කරන අවස්ථාවක් විදියට හඳුන්වන්න පුළුවන්.* විවිධ යකුන් භූතයන් මවා පාමින් සමාජය තුළ අස්ථාවරභාවයක් ඇති කිරීමට ඇතැමුන් උත්සාහ කරන බවට ආණ්ඩුව චෝදනා එල්ල කරනවා. මේ තත්ත්වය පිළිබඳව ඔබගේ විග්‍රහය කුමක්ද ?ප්‍රභාකරන් කියන ඊරියකාට බය නොවුණු මේ ආණ්ඩුව ග්‍රීස් යකාට බය වෙන්නේ නැහැ. සමාජය තුළ අද වන විට යම් ස්ථාවරත්වයක් සාමකාමී වාතාවරණයක් ඇතිවෙලා තිබෙන්නේ. ඒ සාමකාමී තත්ත්වය බිඳ දැමීම තමයි මෙම කටයුත්තේ මුලික අරමුණ වෙලා තිබෙන්නේ. නොමග ගිය සහ විවිධ මානසික රෝගයන්ගෙන් පෙළන පුද්ගලයන් කිහිප දෙනෙකුයි මේ දේවල් ආරම්භ කළේ. ඉන් පසුව තමයි මේ විදිහට සංවිධානාත්මකව කටයුතු කිරීම ආරම්භ වුණේ. මා සිතන විදිහට මෙතැන යම් කිසි දේශපාලන කුමන්ත්‍රණයක් තිබෙනවා. එහෙත් අපට මේ කුමන්ත්‍රණ පරාජය කිරීමේ ශක්තිය තිබෙනවා.* මේ වන විට රෝහල් පද්ධතිය තුළ දක්නට ඇති ප්‍රබලම අඩුපාඩුවක් බවට පත්ව ඇත්තේ පැමිණෙන රෝගින්ගේ වෛද්‍ය පරීක්ෂණ බාහිර ආයතන මගින් සිදු කිරීමට සිදුව තිබෙනවා. මෙවැනි තත්ත්වයක් ඇතිවීමට හේතු වුයේ රෝහල්වල අදාළ පහසුකම් රහිත වීමද ?රෝහල්වල අවශ්‍ය පහසුකම් තිබෙනවා. එවැනි තත්ත්වයක් තිබියදී පවා අනවශ්‍ය විදිහට රෝගීන් බාහිර ආයතනවලට යොමු කිරීම සුදුසු දෙයක් විදිහට සලකන්න බැහැ. මේ පිළිබඳව සෞඛ්‍ය ඇමැති මෛත්‍රීපාල සිරිසේන මහතාගේ අවධානය යොමුව තිබෙනවා. ඒ නිසා මේ විදියේ තත්ත්වයන් ඉදිරියේදී ඇතිවීම වැළැක්වීමට කටයුතු කරනවා.* පරීක්ෂණ පමණක් නොවෙයි රෝහල්වලින් නිර්දේශ කරනු ලබන බෙහෙත් වර්ග පවා බාහිර ෆාමසි වලින් ලබාගැනීමට සිදුව තිබෙනවා. මේ තත්ත්වය වැළැක්වීමට මොන විදිහටද ක්‍රියාත්මක වීමට පුළුවන්කම තිබෙන්නේ ?බෙහෙත් ඇනැවුම් කිරීම සිදු කරන්නේ අවුරුදු එකහමාරකට පෙර සිටයි. ඒ නිසා සමහර විට කල් යාමේදී බෙහෙත් වල සුළු හිඟයක් ඇතිවෙන්න පුළුවන්. ඒ නිසා හදිසි අවස්ථාවකදී මෙවැනි තත්ත්වයක් ඇතිවීමට ඉඩ තිබෙනවා. එහෙත් එය දිගු කාලීනව පවතින දෙයක් යැයි අප සිතන්නේ නැහැ. මෙවැනි ;ද්වල් තාවකාලිකව ඇති වෙන්න පුළුවන්.* ඔබ ගම පදනම් වූ දේශපාලනයක් කරන දේශපාලඥයකු විදිහට ග්‍රාමීය සංවර්ධනය සඳහා ආණ්ඩුව ගෙන යන වැඩපිළිවෙළ පිළිබඳව ඔබේ මතය මොන වගේද ?මේ ආණ්ඩුව තරම් ගමට ගමේ පුංචි මිනිහට අවශ්‍ය යටිතල පහසුකම් ලබාදුන්නේ නැහැ කිසිදු ආණ්ඩුවක්. ජනතාව මේ දේ හොඳින් තේරුම් අරගෙන තමයි අද සිටින්නේ. ඒ නිසා තමයි ජනතාව මහින්ද චින්තනය අත නොහැර ඉදිරියටම රැගෙන යාමට කටයුතු කර තිබෙන්නේ. සාමාන්‍යයෙන් කාලය ගත වෙද්දී ආණ්ඩුවක් ජනප්‍රියත්වයෙන් පහළට යනවා. ඒත් අද එහෙම නෙවෙයි මේ ආණ්ඩුව ජනතාවට සිදු කරන සේවය මත දිනෙන් දින ජනතාව වෙත ළං වෙමින් තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=f1109082</link>
    <topic>නවෝදයේ හිරු කිරණින් පිබිඳුණුගම්පහ</topic>
    <author/>
    <content>ගම්පහ උප දිසාපති කොට්ඨාසයට අයත් ගම්පහ මහ නගර සභා බල ප්‍රදේශය, අලුත්කුරු කෝරළයේ කොටසක් ද, සියනෑ කෝරළයේ කොටසක් ද සන්ධිවන ස්ථානයේ පිහිටා ඇත. වාණිජ නගරයක් ලෙස ඉතා සුළුවෙන් බිහිවී, සහශ්‍රකය වන විට කොළඹ අග නගරයට පමණක් දෙවැනි වන ලෙසට සංවර්ධනයෙන් ඉදිරියට පැමිණ තිබේ.ක්‍රිස්තු පූර්ව දෙවැනි ශත වර්ෂය තෙක් ගම්පහ නගරයේ ඓතිහාසික පුරා වෘත්තය දිව යයි, ඉහළගම, පහළගම, මැදගම, අලුත්ගම, පට්ටියගම යන ගම් පහ එකට එකතුවන කේන්ද්‍රස්ථානය යන අරුතින් මේ නගරය ‘ගම්පහ’ යනුවෙන් ජන ව්‍යවහාරයට පැමිණි බව පැරැණියෝ පවසති. මේ ජන වහර සනාථ කරමින්, ගම්පහ නගර සභා ලාංඡනයේ ද ශාඛා පහකින් යුත් වෘක්‍ෂයකින් ඒ බව සංකේතවත් කර තිබේ.ශ්‍රී ලංකාව සුදු අධිරාජ්‍යවාදීන්ගේ යටත් විජිතයක්ව පැවැති 1861 දී, කොළඹ සිට අඹේපුස්ස දක්වා දුම්රිය මාර්ගය ඉදිකිරීමේ දී ගම්පහ අවට ප්‍රදේශවාසීන් සඳහා දුම්රිය නැවතුමක් ඉදිකර තිබේ. එයට හෙනරත්ගොඩ යනුවෙන් නම්කර ඇත. ගම්පහට නුදුරු උඩුගම්පොල, පැරැණි රාජධානියකි.කැලණිතිස්ස රජුගේ බෑණා කෙනෙකු වන සකල කලා වල්ලභ කුමරා එහි මාලිගයක් තනා වාසය කළේය. එතුමාගේ සෙනෙවි කෙනෙක් මේ ප්‍රදේ්ශයේ වාසය කිරීම නිසා සෙනවියන් විසූ ගොඩ (ගම), ‘හෙනරත්ගොඩ’ යනුවෙන් ජන වහරට එක්වූ බව පැරැණි පුරා වෘත්තවල සඳහන් වෙයි. සීතාවක රාජධානි අවධියේ ගම්පහ නගරයට ආසන්නව පිහිටි ඔරුතොට දී සිංහල පෘතුගිසි යුද්ධයක් ඇතිවූ බව මහාචාර්ය ඒ. වී. සුරවීර මහතා සංස්කරණය කරණ ලද රාජාවලියේ 233 හා 234 පිටුවලද, ක්වෙරෝස් ගේ ලක් විජය හා ධර්මවිජය පොතේ ඪඪඪ වැනි ඛණ්ඩයේ 471 සහ 472 යන පිටුවල ද සඳහන් වේ. ඒ අනුව 19 වැනි සියවස වනවිට තරමක් ජනාවාස වී තිබූ මේ නගරය, දුම්රිය ස්ථානය ස්ථාපිත කිරීමෙන් පසු දුම්රියෙන් භාණ්ඩ ප්‍රවාහනය සඳහා අවට ප්‍රදේ්ශවලින් විශාල පිරිසක් නගරයට පැමිණ ඇත.දෙවැනි ලෝක මහා සංග්‍රාමය සමයේ දී ගම්පහ නගරයේ පදිංචි ජන සංඛ්‍යාව ඉතා අල්ප පිරිසක් විය. මේ පිරිස කෘෂිකර්මාන්තයට නැඹුරු වී සිටියහ. බුලත් වගාව ඔවුන් ගේ ප්‍රධාන ජීවනෝපාය මාර්ගය විය.දෙවැනි ලෝක සංග්‍රාම සමයේ දී කොළඹ නගරයට ද බෝම්බ ප්‍රහාර එල්ලවීම නිසා, එවකට කොළඹ පැවැති ප්‍රධාන පෙළේ පාසල් කිහිපයක්ම තාවකාලිකව ගම්පහ නගරය වෙත රැගෙන විත් ඇත. දරුවන්ගේ අධ්‍යාපන කටයුතු නිසා මාපියන් ද ගම්පහ නගරය සහ ඒ අවට පදිංචියට පැමිණ තිබේ.එකල ගම්පහ නගරයේ කුලී ගෙවල් ද, ඉඩම් ද උණු කැවුම් ලෙස අලෙවි වූ බව ප්‍රදේශවාසීහු පවසති. එහෙත් සංග්‍රාමය අවසන් වූවත් ජනතාව ගම්පහ නගරය හැරදා නොගිය බැවින්, එම අවධිය ගම්පහ නගරයේ ජනාකීර්ණ අවධියේ මූලාරම්භය විය.මේ තත්ත්වය යටතේ 1945 දක්වා ගම් සභාවක් මගින් ගම්පහ නගරය පාලනය විණි. බස්නාහිර පළාතේ ඒජන්තවරයකු වූ බ්‍රිතාන්‍ය ජාතික ජේ. පී. ප්‍රේෂර් මහතා 1920 දී පමණ පිළියෙළ කරණ ලද නගර සැලැසුමට අනුව, 1945 ජනවාරි 01 වැනි දින ගම්පහ, නගර සභාවක් බවට පත්කර ඇත. මේ නව නගර සභාවේ මහජන නියෝජිතයන් 07 දෙනෙක් ගම්පහ නගරය වෙනුවෙන් පෙනී සිටි බව පැවැසේ. එදා නගරයේ විශාලත්වය කිලෝ මීටර් 2.589 කි. ජනගහනය 16762 කි.මේ වනවිට ආරම්භයෙන් පුරා වසර 66 ක් ගෙවා ඇති ගම්පහ නගර සභාව, කාලානුරූපව වෙනස් වෙමින් ඉතා දිගු ගමනක් පැමිණීමේ දී, 2002 අප්‍රේල් 16 දින මහ නගර සභාවක් බවට පත්විය. එය සියනෑ කෝරළයේ අග නගරය සේ සැළකෙන ගම්පහ නගරයේ පාලන කේන්ද්‍රස්ථානය වී ඇත.එදා දෙවැනි ලෝක යුද සමයේ දී ගම්පහ නගරය ජනාකීර්ණ වීමට හේතු සාධකය වූ අධ්‍යාපන ක්‍ෂේත්‍රය මුල් කර ගනිමින්, ජනාකීර්ණ වීම ඇරැඹූ ගම්පහ නගරය, අද එම කරුණ අරභයා දිනකට පාසල් ළමයින් 20000 කට අධික සංඛ්‍යාවක් පැමිණෙති.සංකීර්ණ සමාජ රටාවක් තුළ දෝලනය වන ගම්පහ මහ නගර සභා බල ප්‍රදේ්ශය තුළ ස්ථිර හා විවිධ අවශ්‍යතා මත තාවකාලිකව පදිංචි වී සිටින විශාල ජන සංඛ්‍යාවක් ජීවත් වේ. මේ ප්‍රදේශයේ ප්‍රධාන රාජ්‍ය ආයතන සියල්ලටම සහ සම්බන්ධ රාජ්‍ය ආයතන බොහොමයක් ද ඒවායින් තම තමන්ගේ අවශ්‍යතා සපුරා ගැනීම සඳහා පිටතින් දෛනිකව පැමිණෙන දහස් සංඛ්‍යාත ජනතාවකට අවශ්‍ය වන ජලය, විදුලිය, අධ්‍යාපනය, සෞඛ්‍ය, ආරක්‍ෂාව, ගමන් පහසුකම්, ඇතුළු දහසකුත් එකක් වූ අවශ්‍යතා නො අඩුව පිරිමැසීමේ මහා භාරදූර කාර්ය සම්භාරය මහ නගර සභාව වෙත පැවරී ඇත.ගම්පහ නගරයේ උගතුන්, වියතුන්, බුද්ධිමතුන් සහ රාජ්‍ය සේවකයින් මෙන් ම, ව්‍යාපාරිකයන් ද, නව තාක්‍ෂණය සමඟ පොර බදමින් ඉදිරියට ඇදේ. මෙහි, නව ලෝකය සමඟ උරෙනුර ගැටීමට වෙර දරන බහුතර ජනතාවක් සිටී. මෙහි සිටින සියලු දෙනාගේ අවශ්‍යතා සැපැයීම ගම්පහ මහ නගර සභාවට අති දුෂ්කර කාර්යයකි.එහෙත් විවිධ බාධක මැද වුව ද, ඒ සියලු අවශ්‍යතා ඉටු කිරීමට හැකියාව ලැබී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>08</day>
    </date>
    <link>http://www.dinamina.lk/2011/09/08/_art.asp?fn=f1109083</link>
    <topic>ප්‍රදේශයේ උන්නතිය වෙනුවෙන් කැප වෙනවා</topic>
    <author>සටහන් සහ ඡායාරූප - නිට්ටඹුව සමූහ ජෙනට් ජයසිංහ</author>
    <content>*ඔබ දැනට දකුණු දිග ආසියාවේ සිටින ලාබාලම පුරපති හැටියට විරුදාවලී ලබනවා. වයස අවුරුදු විසිපහ තරම් ලාබාල වයසෙදි මෙවැනි වගකීම් සහිත තනතුරකට ඔබ පැමිණියේ කෙසේ ද?මගේ පියා ඒ. එම්. ඒ. සෝමසිරි සේනානායක මහතා 2004 පළාත් පාලන මහා මැතිවරණයෙදි එක්සත් ජාතික පක්ෂයෙන් තරග කරලා, ගම්පහ මහ නගර සභාවෙ නියෝජ්‍ය පුරපති හැටියට තේරුණා. ඒත් මගේ පියාට වැඩි කාලයක් එම තනතුර දරන්න ලැබුණෙ නැහැ. අපි කවුරුවත් බලාපොරොත්තු නොවූ අනපේක්ෂිත සිදුවීමකින් පියා හදිසියේ ම අපෙන් වියෝවුණා. ඒ වන විට මම පාසල් අධ්‍යාපනය නිමාකර තිබුණෙත් නැහැ. ඒත් ඊළඟ පළාත් පාලන මැතිවරණයේ දී පියාගෙ දේශපාලන හිතවතුන් සහ පාක්ෂිකයන් හැමෝම, තාත්තගෙ දේශපාලනය අඛණ්ඩව ඉදිරියට ගෙනයාම සඳහා 35 න් පහළ කණ්ඩායමට මට ඉදිරිපත් වෙන්න කිව්වා. මං ඉදිරිපත් වුණා. ඒ වගේ ම වැඩි මනාප සංඛ්‍යාවක් ලබාගෙන නියෝජ්‍ය පුරපති හැටියට තේරුණා. ඊට පස්සේ එවකට හිටපු නගරාධිපති අජිත් මාන්නප්පෙරුම මහතා බස්නාහිර පළාත් සභාවට තරග කිරීමට තනතුරෙන් ඉල්ලා අස්වුණාට පස්සෙ, මං නගරාධිපති හැටියට පත්වීම ලැබූවා.* ඒත් 2011 පළාත් පාලන මැතිවරණයේ දී ඔබ නාමයෝජනා දීලා තියෙන්නේ එක්සත් ජනතා නිදහස් සන්ධාන අපේක්ෂකයෙක් හැටියටයි. පිල් මාරු කිරීමට තීරණයක් ගත්තෙ ඇයි?මං පිල් මාරු කළේ නගරාධිපති තනතුර දරමින් සිටියදීමයි. ජනාධිපති මහින්ද රාජපක්ෂ මහතා, කවදාවත් පරදවන්න බැහැයි කියූ තිස් අවුරුද්දක් පැවැති ත්‍රස්තවාදී යුද්ධය නිමා කරලා, මවුබිම ඒකීය රටක් බවට පත් කළා. සම්පූර්ණයෙන් ම විනාශ වෙලා තිබුණ මේ රටේ ආර්ථිකය, සමාජීය, භෞතික සම්පත් ගොඩනගමින්, කඩිනම්, වේගවත් සංවර්ධනයක් සඳහා යාමට මුල පිරුවා. මං මගේ වයසත් සමඟ මගේ නගරයේ සිටින සම වයසේ සහෝදර සහෝදරියන් සහ අපට පසුව එන බාල පරපුර ගැන සිතුවා. නගරයේ ප්‍රධාන පුරවැසියා වශයෙන්, කවදාවත් නැගිටීමට උත්සාහ නොකරණ, ඉදිරි දැක්මක්, සැලැසුමක් නැති පක්ෂයක් නියෝජනය කරමින්, පුරපති තනතුරේ රැඳී සිටියොත්, මේ නගරයේ සිටින දහස් සංඛ්‍යාත ජනතාවට, පවතින රජයේ වේගවත් සංවර්ධනයේ ප්‍රතිලාභ සම්පූර්ණයෙන් ම ලැබීමට නොහැකි වෙනවා. ඒ වගේ ම නගරයේ ප්‍රධාන පළාත් පාලන ආයතනය එක දිසාවකටත්, රජය එක දිසාවකටත් ගමන් කරවීමට සළස්වන්නේ නැතිව දෙපාර්ශ්වයම එක්ව එක දිසාවකට ගියොත්, ගම්පහ නාගරික ජනතාවට සෑම අතින් ම දියුණු වූ නගරයක ජීවත් වීමේ අවස්ථාව උදාකර දීමට හැකි බව පෙනුණා. ඒ නිසා නිවැරැදි ගමන් ම¼ඟක යන පවතින රජය සම¼ඟ එක් වී, මගේ දේශපාලන ගමන ඉදිරියට ගෙන යාමට මා තීරණය කළා.* ඔබතුමා බලාපොරොත්තු වූ එම නව සංවර්ධනය, මේ වනවිට ගම්පහ නගරයට ලැබී තිබෙන්නෙ කුමන ආකාරයට ද?මං නගරාධිපති පදවියට පත්වන විට නගරයේ අඩුපාඩු රැසක් තිබුණා. ඊට පෙර වරින්වර, තැනින් තැන නව ව්‍යාපෘති ආරම්භ වී තිබුණත්, ඒවායින් බොහොමයක් වැඩ අවසන් වී තිබුණේ නැහැ. එනිසා බදු ගෙවමින් නගර සභා පාලනය යටතේ වඩාත් සුඛිත මුදිතව ජීවත්වීමට නාගරිකයන්ට නොහැකි වුණා.පසුව ආර්ථික සංවර්ධන අමාත්‍යංශය මගින් ආරම්භ කළ ‘සුන්දර ගම්පහ’ ව්‍යාපෘතිය ක්‍රියාත්මක වීමේ දී පළමුවෙන් ම රජයේ කාර්යාල සතුව තිබූ දහසකුත් එකක් අවශ්‍යතා පරිපූර්ණ කර, නවීකරණය කළා. ම¼ඟ නැගුම යටතේ නගරයේ සියලුම මංමාවත් පුළුල් කර, කොන්ක්‍රීට් කිරීමෙන් හෝ කාපට් කිරීමෙන් සංවර්ධනය කළා.නගර අලංකරන ව්‍යාපෘතිය යටතේ පරිසර අමාත්‍යංශයෙන් ලබාදුන් ප්‍රතිපාදන මුදල් රුපියල් ලක්ෂ හයහමාරක් යොදවා, ඓතිහාසික වටිනාකමකින් යුත් හෙනරත්ගොඩ දුම්රිය ස්ථානය සුරක්ෂිත කර, නවීකරණය කළා. දුම්රිය ස්ථානයේ නිලධාරීන්ට නිල නිවාස නොමැති වන නිසා, පැරැණි දුම්රිය නිල නිවාස කඩා ඉවත් කිරීමට නොහැකිව තිබුණා. ඒ අඩුව පිරිමැසීම සඳහා ප්‍රතිපාදන මුදල් රුපියල් කෝටි දොළහමාරක් යොදවා, නව නිල නිවාස හතරක් ඉදිකිරීමට කටයුතු යෙදුවා. දුම්රිය ස්ථානය ආරම්භ කළ කාලසීමාවේ දී ගම්පහ නගරයත් – මිනුවන්ගොඩ මහා මාර්ගයත් යා කරමින් තිබූ මගී පාලම කඩා ඉවත් කර, ප්‍රතිපාදන මුදල් රුපියල් කෝටි අටක් වැයකර, නව මගී පාලමක් ඉදිකරමින් පවතිනවා. එයට යාබදව ඇති ගම්පහ ප්‍රධාන බස් නැවතුමෙහි වැඩ අවසන්කර, මගීන් සඳහා පවරා දුන්නා.‘පිවිතුරු පුරවර’ වැඩසටහන යටතේ විධිමත් කසළ කළමනාකරණ ඒකකයක් පිහිටෙව්වා. ගම්පහ නගර සභා බල ප්‍රදේශය මගින් දිනකට ටොන් පහක කැළි කසළ එකතු වෙනවා. ඒවා විධිමත් ලෙස කළමනාකරණය කර, ඒවායින් බයෝ ගෑස් නිපදවා නාගරිකයන්ට ලබා දෙනවා.ආසියානු සංවර්ධන බැංකු ආධාර සහ සභා අරමුදල් රුපියල් 80,173 60/-ක් වැයකර, තැනූ සිවුමහල් පුස්තකාල ගොඩනැගිල්ල ජනතා අයිතියට පැවරුවා.තරුණ තරුණියන් විශාල සංඛ්‍යාවකට ස්වයං රැකියා ඇරැඹීම සඳහා ණය ආධාර හා උපකරණ ලබා දී තිබෙනවා. ඒ වගේ ම දිවි නැගුම ව්‍යාපෘතිය යටතේ තමාට අයිති කුඩා ඉඩමේ වුවද, පලදායි වගාවන් ඇරැඹීම සඳහා පැළ, පොහොර ආදිය ලබා දුන්නා.* පසුගිය පළාත් පාලන මැතිවරණයේ දී එජනිසය ඉදිරිපත් කළ නාමයෝජනා පත්‍රය දෝෂ සහගත වීම නිසා ප්‍රතික්ෂේප වුණා. එනිසා එදා ඔබතුමා පෙනී සිටි එජාපයට පහසු ජයක් ලැබුණා. මෙවර නගර සභාවේ බලය කුමන පක්ෂය සතුවෙයි කියා ඔබ අනුමාන කරනවාද?2011 පළාත් පාලන මැතිවරණයේ දී එජනිසය ගම්පහ මහ නගර සභාවෙ බලය නියත වශයෙන් ම ලබා ගන්නවා. අපේ පක්ෂයට අනිත් කිසිම පක්ෂයක් සම¼ඟ සටනක් නැහැ.එදා ගම්පහ නගරයේ තිබූ දුඞඛිත පෙනුමත්, අද නගරය හා ඒ අවට ප්‍රදේශවලට වැටී ඇති නවෝදයේ අරුණලුත් දකින ගම්පහ ජනතාව, කිසිදු පැකිලීමකින් තොරව, ගම්පහ – මහ නගර සභාවේ බලය එජනිස තරුණ අපේක්‍ෂකයන්ට ලබාදෙන වග, මට ඉරහඳ වගේ විශ්වාසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=n1109091</link>
    <topic>ළමා ආරක්‍ෂක අධිකාරියෙන් රජයට යෝජනා</topic>
    <author>බුද්ධිකා ඉඹුලාන හා චින්තා රණසිංහ</author>
    <content>ළමා අපයෝජන සම්බන්ධයෙන් අධිකරණය ඉදිරියේ වරදකරුවන් වන්නන්ට මරණීය දණ්ඩනය දක්වා උපරිම දඬුවම් ලැබෙන අන්දමින් නීති සකස් කරන්නැ’යි ජාතික ළමා ආරක්ෂක අධිකාරිය රජයට යෝජනා කරයි. බාල වයස්කාර දරුවන් අපයෝජනය කිරීම ඇප නොදිය හැකි වරදක් දක්වා නීති රීති සකස් කිරීමේ හා ළමා හිංසන හැකි පමණින් අවම කරවීමේ අරමුණින් මේ යෝජනාව ඉදිරිපත් කරන බව එම අධිකාරියේ සභාපති අනෝමා දිසානායක මහත්මිය ‘දිනමිණ’ ට පැවැසුවාය.“මහින්ද චින්තන” ප්‍රතිපත්ති ප්‍රකාශනයේ 22 වැනි පිටුවේ සඳහන් පරිදි ජාතික ළමා ආරක්ෂක අධිකාරිය ශක්තිමත් කිරීම හා බලගැන්වීමේ අරමුණින් නීති සකස් කිරීම සඳහා පත් කර ඇති විශේෂ කමිටුව හරහා ඉහත නීති සකස් කිරීමට කටයුතු කරන බව ද සභාපතිනිය කීවාය.ගතවූ වසර තුළ පමණක් එම අධිකාරියේ ළමා උපකාරක සේවාවේ “1929” දුරකථන අංකයට ළමා හිංසනයන්ට අදාළ පැමිණිලි 4000 කට අධික ප්‍රමාණයක් වාර්තා වී ඇති අතර අනාගත දරු පරපුර ආරක්ෂාකර ගැනීමට අධිකාරිය වෙත පැවරී ඇති වගකීම සාක්ෂාත් කිරීම වෙනුවෙන් මේ ක්‍රියාමාර්ගය ගන්නා බව දිසානායක මහත්මිය පැවැසුවාය. තිස් වසරක යුද්ධය හමුවේ දරුවන් සම්බන්ධයෙන් සොයා බැලීම සඳහා රජයට හැකියාවක් නොතිබූ බව ද, නිදහස් හා සාමකාමී වාතාවරණය හමුවේ දරුවන්ගේ ජීවිතාරක්ෂාව සම්බන්ධයෙන් අවශ්‍ය පියවර ගන්නා බව ද, සභාපතිනිය වැඩිදුරටත් ප්‍රකාශ කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=n1109092</link>
    <topic>සාමයේ හා සංවර්ධනයේ ජයග්‍රහණ රැගෙන ආ අයුරින් ක්‍රීඩාවෙන්ද ජය ගත යුතුයි</topic>
    <author>ජගත් ගුණවර්ධන හා හෝමාගම සංචාරක හෝමාගම සිට</author>
    <content>මවුබිමට සාමයේ, නිදහසේ හා සංවර්ධනයේ ජයග්‍රහණ රැගෙන ආ අයුරින්ම ක්‍රීඩාවෙනුත් ජයග්‍රහණ රැගෙන ආ යුතු බව ජනාධිපති මහින්ද රාජපක්ෂ මහතා පැවැසීය.ක්‍රීඩාවේ ජයග්‍රහණ වෙනුවෙන් සදාචාර විරෝධී ක්‍රියාවල නිරත නොවිය යුතු බව පෙන්වා දුන් ජනාධිපතිවරයා ආර්ථික හා වෙළෙඳ වාසි වෙනුවෙන් ක්‍රීඩාව පාවා නොදෙන ලෙසත් ඉල්ලීමක් කළේය.ජයග්‍රහණය වෙනුවෙන් දරුවන් වැරැදි මාර්ගයේ යවා ඒ දරුවන්ගේ ජවය මවුබිමට අහිමි නොකරන ලෙස සියලු පුහුණුකරුවන්ගෙන් ඉල්ලා සිටි ජනාධිපතිවරයා එසේ කිරීමෙන් අපහාසය වන්නේ දරුවාට පමණක් නොව මුළු මහත් රටටම බවත් පැවැසීය. ජනාධිපතිවරයා මේ අදහස් පළ කළේ තිස් හත් වන ජාතික මහා ක්‍රීඩා උළෙලේ සමාරම්භක අවස්ථාවට හෝමාගම, දියගම මහින්ද රාජපක්ෂ ජාත්‍යන්තර ක්‍රීඩාංගණයේදී ඊයේ (08) එක් වෙමිනි.ලෝකයේ දරුණුතම ත්‍රස්තවාදය පරාජය කර ජාතික නිදහස දිනා ගත් අප දැන් ලොව ශක්තිමත්ම රාජ්‍ය ගොඩනගමින් සිටින බව සිහිපත් කළ ජනාධිපතිවරයා ක්‍රීඩාවෙනුත් විශාල ජයග්‍රහණ ලැබිය හැකි පරිසරයක් ගොඩනැගීමත් අපගේ වගකීම බව පැවැසීය. නාමමාත්‍රිකව සිටින ක්‍රීඩා මවු සංගම් දිස්ත්‍රික් සංගම් සමග සමීපව කටයුතු කළ යුතු බවත් ඇල්මැරුණු ස්වභාවයෙන් සිටින සංගම් ඇල්මැරුණු ස්වභාවයෙන් ඉවත් විය යුතු බවත් පැවැසූ ජනාධිපතිවරයා ක්‍රීඩා සංගම්වලට තරුණ සහභාගීත්වය ලබා ගනිමින් දක්ෂ ක්‍රීඩකයන් සොයා ගමට යා යුතු බවත් කීවේය.බැහැයි කියා දෙයක් ලොව නොමැති බව අප ඔප්පු කර ඇතැයි කී ජනාධිපතිවරයා ක්‍රීඩාව තුළින් තමන් පමණක් නොව මුළු රට ජයග්‍රහණය කරවන්නට කැප වන්න යැයි ඉල්ලා සිටියේය.ක්‍රීඩා ඇමැති මහින්දානන්ද අලුත්ගමගේ මහතා ද අදහස් දැක්වීය. ඇමැති ගාමිණී ලොකුගේ මහතා ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=n1109093</link>
    <topic>මානව හිමිකම් සැසියේදී ශ්‍රී ලංකාවට චීනයේ සහාය</topic>
    <author>මහින්ද අලුත්ගෙදර</author>
    <content>ජගත් මානව හිමිකම් කවුන්සිලයේදී එල්ල වන ඕනෑම අභියෝගයකට ශ්‍රී ලංකාව වෙනුවෙන් පෙනී සිටීමට සූදානම් බව චීන රජය අවධාරණය කරයි.යුද අපරාධ හා මානව හිමිකම් සම්බන්ධයෙන් ශ්‍රී ලංකාවට එල්ල වන චෝදනා පරාජය කිරීම සඳහා ශ්‍රී ලංකාව චීනයේ සහාය අපේක්ෂා කරන බව චීන ව්‍යවස්ථාදායකයේ ප්‍රධාන නිලධාරියකු වන හූ බන්ගෝ මහතා ප්‍රකාශ කර ඇත.හෙතෙම මේ බව ප්‍රකාශ කර ඇත්තේ 15 වැනි චීන ජාත්‍යන්තර ආයෝජන හා වෙළෙඳ සමුළුවට සහභාගී වීම සඳහා චීනය බලා ගිය අගමැති දි.මු. ජයරත්න මහතා සමඟ පැවැති විශේෂ සාකච්ඡාවක දී ය.ශ්‍රී ලංකාවේ ස්වාධීනත්වය, භෞමික අඛණ්ඩතාව හා සංවර්ධනය වෙනුවෙන් ඉදිරියටත් චීනයේ සහයෝගය ලබා දෙන බව සඳහන් කර ඇති හූ බන්ගෝ මහතා සෑම ක්ෂේත්‍රයක් ම ආවරණය වන පරිදි රටවල් දෙක අතර සබඳතා වර්ධනය කර ගැනීමට අපේක්ෂා කරන බව ද ප්‍රකාශ කර ඇත.ත්‍රස්තවාදී ගැටුම්වලින් නිදහස් වූ ශ්‍රී ලංකාව කලාපයේ රටවල් අතර සංවර්ධනය අතින් ඉදිරියට පැමිණ තිබෙන බවත්, ශ්‍රී ලංකාවේ ආයෝජනය සඳහා තම රටේ ආයෝජකයන්ට ආරාධනා කරන බවත් හෙතෙම සඳහන් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=n1109094</link>
    <topic>මාලිගාවත්ත වකුගඩු රෝහලට අවශ්‍ය තරම් වෛද්‍යවරු නෑ</topic>
    <author>සන්ධ්‍යා කරුණාරත්න</author>
    <content>මාලිගාවත්ත ජාතික වකුගඩු රුධිර කාන්දුපෙරන හා බද්ධ කිරීමේ මධ්‍යස්ථානයේ සේවයට අවශ්‍ය වෛද්‍යවරු ඇතුළු කාර්ය මණ්ඩලය හිඟකම නිසා මධ්‍යස්ථානයෙන් ගත හැකි උපරිම ප්‍රයෝජනය ගත නොහැකි වී ඇති බව එහි ආරංචි මාර්ග පවසයි.මේ මධ්‍යස්ථානය ආරම්භ කර දැනට වසර එකහමාරක් පමණ ගත වුවත් මේ වන තෙක් නිර්වින්දන වෛද්‍යවරයෙක් ලැබී නැත.මේ මධ්‍යස්ථානයේ වකුගඩු බද්ධ කිරීම සඳහා ශල්‍යාගාර තුනක් ස්ථාපිත කර ඇතත් ඒවායෙන් සේවා ලබා ගතතනොහැකි තත්ත්වයක් මතුව තිබේ. කාර්ය මණ්ඩලය හිඟකම හා ශල්‍යාගාරවලට අවශ්‍ය වෛද්‍ය උපකරණ නොමැති වීම ඊට හේතුව වේ.මේ මධ්‍යස්ථානයේ සේවය සඳහා හෙදියන් 110ක් අවශ්‍ය වුවත් දැනට සේවයේ යෙදෙන්නේ හෙදියන් 22කි. රුධිර කාන්දු පෙරන යන්ත්‍ර දහයක් මධ්‍යස්ථානයේ පිහිටුවා තිබේ. අවශ්‍ය හෙද කාර්ය මණ්ඩලය මධ්‍යස්ථානයේ සේවයේ යෙදෙන්නේ නම් දිනකට හතර වතාවක් රුධිර කාන්දුපෙරන සිදු කළ හැකි බවත් එහෙත් දැනට රුධිර කාන්දුපෙරන සිදු කරන්නේ දෙවතාවක් බවත් ආරංචි මාර්ග සඳහන් කරයි. මසකට දහසක් රෝගීන්ගේ රුධිර කාන්දුපෙරන සිදු කළ හැකි වුවත් මසකට සිදු කරන්නේ රුධිර කාන්දුපෙරන පන්සියයක් පමණ ය. මෙසේ අඩු පහසුකම් හා අවම කාර්ය මණ්ඩලයක් යටතේ වුනත් මධ්‍යස්ථානයේ වැඩ කටයුතු හැකි පමණ සාර්ථකව සිදු කරන බව ද එම ආරංචි මාර්ග පවසයි. මේ මධ්‍යස්ථානයට අවශ්‍ය කාර්ය මණ්ඩලය ලබාදීමට සෞඛ්‍ය අමාත්‍යාංශයේ බලධාරීන් කටයුතු කරන්නේ නම් මේ මධ්‍යස්ථානයෙන් මීට වඩා ප්‍රයෝජනයක් ගත හැකි බවද එහි කාර්ය මණ්ඩලය පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=n1109095</link>
    <topic>අලි සංගණනය අවසන් මීළඟට සාමවිනිසුරුවන්</topic>
    <author/>
    <content>දිවයින පුරා විසිරී සිටින සාමවිනිසුරුවන් සංගණනයක් පවත්වා, සාමවිනිසුරු සේවය විධිමත් කිරීමට අධිකරණ හා නීති ප්‍රතිසංස්කරණ අමාත්‍යාංශය කටයුතු යොදා ඇත.1802 වර්ෂයේ, බ්‍රිතාන්‍ය යටත් විජිත ආණ්ඩුකාර සර් ෆෙඩ්රික් නෝර්ත් සමයේ සිට සාමවිනිසුරු පදවි පිරිනැමීම සිදුවුවද මෙතෙක් එම ධුරයේ සක්‍රීය සාමවිනිසුරුවන් පිළිබඳව විධිමත් සංගණනයක් සිදු කොට නොතිබූ අතර, අධිකරණ අමාත්‍යාංශ ලේකම්, ජනාධිපති නීතිඥ, සුහද ගම්ලත් මහතාගේ උපදෙස් පරිදි, වහාම සාමවිනිසුරු සංගණනයක් පැවැත්වීමට අමාත්‍යාංශය තීරණය කර තිබේ.අධිකරණ අමාත්‍යාංශයේ ජ්‍යෙෂ්ඨ සහකාර ලේකම්, කේ. ඩී. අරන්දර මහතාගේ අධීක්ෂණය යටතේ මෙය ක්‍රියාත්මක වනු ඇත. සාමවිනිසුරුවරුන්ගේ ගෞරවය, අයිතීන් ආරක්ෂා කිරීම හා ඔවුන්ගේ සේවය විධිමත් කිරීමේ අරමුණින් අතිගරු ජනාධිපති, මහින්ද රාජපක්ෂ මහතාගේ උපදෙස් මත, ක්‍රියාත්මක කිරීමට යෝජිත ජාතික සාමවිනිසුරු සම්මේලනයට සමගාමීව මෙම සංගණනය ක්‍රියාත්මක කොට තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=n1109096</link>
    <topic>ශිෂ්‍යත්ව ප්‍රශ්න පත්‍රය විභාගෙට කලින් ළමයින් අතේ</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු රක්‍ෂණ ශි‍්‍රයන්ත</author>
    <content>පසුගියදා පැවැත්වුණු 5 වසරේ ශිෂ්‍යත්ව විභාගය පැවැත්වීමට පෙර එම විභාගයට අදාළ ප්‍රශ්න සහ ඒවාට අදාළ පිළිතුරු එම විභාගයට පෙනී සිටි සිසු සිසුවියන් අතට පත්වී ඇති බවට චෝදනා කරන පුත්තලම ප්‍රදේශයේ මව්පියන් පිරිසක් මේ පිළිබඳව වහාම පරීක්‍ෂණයක් පවත්වන ලෙස විභාග කොමසාරිස්වරයාගෙන් ලිඛිත ඉල්ලීමක් කර ඇත.මේ විභාගයට අදාළ ප්‍රශ්න 22ක් පමණ පුත්තලම ආනන්ද ජාතික පාසලේ සිසු සිසුවියන් තිදෙනකු අතටත්, පුත්තලම ශාන්ත ඇන්ඩෘ මහා විද්‍යාලයේ සිසු සිසුවියන් 15 දෙනකු අතටත් විභාගයට කලින් ලබාදී ඇති බව ද මවුපියන් විභාග කොමසාරිස්වරයාට දන්වා ඇත. ප්‍රදේශයේ ජාතික පාසලක 5වැනි වසර පන්තියට උගන්වන, එමෙන්ම එම ශිෂ්‍යත්ව විභාගයට පෙනී සිටින සිසු සිසුවියන් වෙනුවෙන් පෞද්ගලික උපකාරක පන්ති පවත්වන ගුරු මහත්මියක් විසින් මේ ක්‍රියාව කර ඇති බවට ද මවුපියෝ චෝදනා කරති.මේ තත්ත්වය නිසා එම විභාගයට පෙනී සිටි සෙසු දූ දරුවන්ට බලවත් අසාධාරණයක් සිදුවෙන බැවින් මේ පිළිබඳව සොයාබලා සුදුසු කටයුතු කරන ලෙස ද එම මවුපියන් විභාග කොමසාරිස්වරයාට වැඩිදුරටත් දන්වා ඇත . මේ පිළිබඳ අප විභාග කොමසාරිස් අනුර එදිරිසිංහ මහතාගෙන් කළ විමසුමකදී ඒ මහතා පවසා සිටියේ තමන්ට මේ ගැන ලිඛිත පැමිණිල්ලක් ලැබී ඇති බවත් ඒ සම්බන්ධව විමර්ශනයක් ආරම්භ කරන බවත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=n1109097</link>
    <topic>ශ්‍රී ලංකාවේ ආර්ථිකය සතුටුදායකයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ සාර්ව ආර්ථික තත්ත්වය මෙන්ම සමස්ත මූල්‍ය ප්‍රතිපත්තිය ඉතාම සතුටුදායක මට්ටමක පවතින බව ජාත්‍යන්තර මූල්‍ය අරමුදල පෙන්වා දෙයි.2011 වසර සඳහා වූ රජයේ අයවැය හිඟය සඳහා වන ඉලක්කය ළඟාකර ගැනීමේ හැකියාව පෙන්නුම් කරන බවත් රාජ්‍ය මූල්‍ය ඒකාග්‍රතාව නැඹුරු කර ගත් මෑත කාලීන ප්‍රවණතා අඛණ්ඩව පවත්වාගෙන යාමට රජය කැප වී සිටින බවත්, ජාත්‍යන්තර මූල්‍ය අරමුදලේ ශ්‍රී ලංකා දූත කණ්ඩායමේ ප්‍රධානී ආචාර්ය බ්‍රයන් එයිට්කන් මහතා පවසයි. ඒ මහතා මේ බව සඳහන් කළේ ශ්‍රී ලංකා මහ බැංකු ශ්‍රවණාගාරයේදී පැවති මාධ්‍ය හමුවකට සහභාගි වෙමිනි. අන්තර්ජාතික මූල්‍ය අරමුදල මඟින් ශ්‍රී ලංකාවට ලබාදෙන අමෙරිකානු ඩොලර් බිලියන 2.5 ණය මුදලේ 7 වැනි වාරිකය ලබාදීම සම්බන්ධයෙන් සොයා බැලීමට පැමිණි එම නියෝජිත කණ්ඩායම මේ මාධ්‍ය හමුව මෙහෙයවූහ.පසුගිය අගෝස්තු මස 29 වැනිදා දිවයිනට පැමිණි ජාත්‍යන්තර මූල්‍ය අරමුදලේ නියෝජිත කණ්ඩායම ඉදිරි ණය වාරිකය ලබාදීම පිළිබඳව ශ්‍රී ලංකා මහ බැංකුවේ ජ්‍යෙෂ්ඨ නිලධාරීන් සහ මුදල් අමාත්‍යාංශයේ ඉහළ නිලධාරීන් සමඟ සාකච්ජා කර තිබේ. ශ්‍රී ලංකාවේ ආර්ථිකය ශීඝ්‍රයෙන් වර්ධනය වෙමින් තිබෙන බව පෙන්වා දුන් ආචාර්ය බ්‍රයන් එයිට්කන් මහතා, එය සියයට 7.5 ක මට්ටමක පවතින බවත් උද්ධමනය මධ්‍යස්ථ මට්ටමක පවතින බවත් අනාගත උද්ධමන පීඩනය වළක්වාලීම සඳහා ණය වර්ධන වේගය අඩු කිරීම අවශ්‍ය බවත් කීවේය.ජාත්‍යන්තර මූල්‍ය අරමුදලේ මේ දූත පිරිස වොෂිංටන් නුවර බලා පිටත්ව යාමට නියමිත අතර ඔවුන් විසින් ප්‍රතිපත්ති ක්‍රියාමාර්ග සහ ආර්ථික වර්ධනය පිළිබඳ තවදුරටත් විමර්ශනය කෙරේ. ඊට අමතරව වොෂිංටන් නුවර වාර්ෂික සමුළුවේදී මේ පිළිබඳව සාකච්ඡා කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=n1109098</link>
    <topic>මුන්නේශ්වරම් කෝවිලේ ගිනි පෑගූ දරුවෙක් පිළිස්සිලා</topic>
    <author>මුන්නේශ්වරම් සමූහ ඊ. සී. ප්‍රනාන්දු</author>
    <content>මුන්නේශ්වරම් ඊශ්වර කෝවිලේ ගිනි පෑගීමේ උළෙලේදී පිළිස්සුම් තුවාල ලැබූ සත් හැවිරිදි දරුවකු හලාවත දිස්ත්‍රික් රෝහලට පෙරේදා (07) ඇතුළත් කර තිබේ.මේ දරුවාගේ ඇදුමේ කකුල පැටලී ඇදවැටීමෙන් පිළිස්සීමට ලක්ව ඇත. ගිනි පෑගූ තවත් කුඩා දරුවන් කිහිප දෙනකු අනතුරට පත්වුවද අවට සිටි අය මැදිහත්වීමෙන් බේරාගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=n1109099</link>
    <topic>‘කාගීල්ස්’ බැංකුවට මහ බැංකුවේ අනුමැතිය</topic>
    <author>මහින්ද අලුත්ගෙදර</author>
    <content>කාගීල්ස් කෘෂිකර්ම හා වාණිජ බැංකුව“ (CACB) නමින් නව වාණිජ බැංකුවක් ආරම්භ කිරීම සඳහා ශ්‍රී ලංකා මහ බැංකුව අනුමැතිය ලබා දී තිබේ.ඊට අදාළ තාවකාලික බලපත්‍රය කාගීල්ස් සිලෝන් ලිමිටඩ් වෙත ලබා දී තිබෙන බව ශ්‍රී ලංකා මහ බැංකුව පවසයි.මාස 9 ක කාලයක් ඇතුළත එම බැංකුව පිහිටුවිය යුතු අතර ඒ වන විට වාණිජ බැංකුවකට අදාළ වන සියලුම කොන්දේසි සම්පූර්ණ කළයුතු බවද එම බැංකුව කියාසිටී. ඊට අමතරව එම කොන්දේසි සම්පූර්ණ කළ පසු ඒ පිළිබඳ සහතිකයක් මහ බැංකුව වෙත ඉදිරිපත් කිරීමෙන් පසු බලපත්‍රය නිකුත් කෙරේ.වාණිජ බැංකුවක් පිහිටුවීම සඳහා සාමාන්‍යයෙන් රුපියල් මිලියන 3000 ක (බිලියන 3) ප්‍රාග්ධනයක් අවශ්‍ය වන බවද ශ්‍රී ලංකා මහ බැංකුව පෙන්වා දෙයි. “කාගීල්ස් කෘෂිකර්ම හා වාණිජ බැංකුව“ ආරම්භ කිරීම සඳහා විදේශීය ආයෝජන සමාගම්වලින්ද ප්‍රාග්ධනය සපයා ගැනීමට එම සමාගම බලාපොරොත්තු වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=n11090910</link>
    <topic>ඉසෙඩ් ලකුණු දශමයෙන් වෛද්‍ය උපාධිය හැදෑරීමේ වරම් අහිමි වන සිසුන්ට සාධාරණයක් ඉටුකළ යුතුයි</topic>
    <author>සිතාරා සේනානි</author>
    <content>ඉසෙඩ් ලකුණු දශමයෙන් වෛද්‍ය උපාධිය හැදෑරීමේ වරම් අහිමි වන සිසුන්ට සාධාරණය ඉටු කිරීමට නම් දැනට පවතින වෛද්‍ය පීඨවල පහසුකම් වැඩිදියුණු කැර ඒවාට ඇතුළත් කැර ගන්නා ශිෂ්‍ය සංඛ්‍යාව වැඩි කළ යුතු බව වෛද්‍ය පීඨ ශිෂ්‍ය ක්‍රියාකාරී කමිටුව පවසයි.පෞද්ගලික වෛද්‍ය විද්‍යාල ඇරැඹීමෙන් මේ සිසුන්ට සාධාරණය ඉටු නොවන බවත්, එයින් ප්‍රයෝජන ගත හැක්කේ ඒ සඳහා රුපියල් ලක්ෂ හැත්තෑවක් පමණ වැය කළ හැකි අතලොස්සකට පමණක් බවත් එම සංගමයේ කැඳවුම්කරු නිලාන් ප්‍රනාන්දු පවසයි.වෛද්‍යවරයකු වීමට විශාල කැපවීමක් හා අධිෂ්ඨානයක් තිබිය යුතු බවත්, “එස්” සාමාර්ථ තුනක් ලබා ගත් සිසුවකුගෙන් කිසිසේත් එවැනි කැපවීමක් අපේක්ෂා කළ නොහැකි බවත් පෙරේදා (7) පැවැති මාධ්‍ය හමුවකදී හෙතෙම පැවැසීය.මාලඹේ පෞද්ගලික වෛද්‍ය විද්‍යාලය පිහිටුවීමට දක්වන හදිසිය රජරට විශ්ව විද්‍යාලයේ මහාචාර්ය ඒකකය පිහිටුවීමේදී නොදක්වන්නේ මන්දැයි වගකිවයුත්තන්ගෙන් විමසිය යුතු බවද හෙතෙම පැවැසීය.රජරට විශ්ව විද්‍යාලයේ මහාචාර්ය ඒකකය ඉදි කිරීම දැනට ආරම්භ කැර ඇතත් ලබන නොවැම්බර් වන විට එහි වැඩ අවසන් කිරීමට හැකි වෙතැයි අපේක්ෂා කළ නොහැකි බවද මේ නිසා අවසන් වසරේ සිසුන්ට මහපොළ ශිෂ්‍යාධාරයද නොලබා වැඩිපුර වසරක් සරසවියේ රැඳී සිටීමට සිදු වන බවද පැවැසීය.මෙරට පෞද්ගලික වෛද්‍ය විද්‍යාල පිහිටුවනවාට තම සංගමය සම්පූර්ණයෙන්ම විරුද්ධ බවද සඳහන් කෙළේය. විශ්ව විද්‍යාල හතක වෛද්‍ය පීඨ නියෝජනය කරමින් සිසු නියෝජිතයෝ මේ මාධ්‍ය හමුවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=n11090911</link>
    <topic>නොබැඳී ව්‍යාපාරය ප්‍රායෝගික වැදගත්කම ක්ෂේත්‍ර රැසක් ඔස්සේ විහිදී යනවා</topic>
    <author/>
    <content>නොබැඳී ව්‍යාපාරයේ ප්‍රායෝගික වැදගත්කම ක්ෂේත්‍ර රැසක් ඔස්සේ විහිදී යන බව විදේශ කටයුතු ඇමැති මහාචාර්ය ජී.එල්. පීරිස් මහතා පවසයි.පරමාදර්ශයන් හා ජාත්‍යන්තර සබඳතා කෙරෙහි අවධානය යොමු කරන විට එම ව්‍යාපාරය වර්තමානයටද අතිශය වැදත් බවද හෙතෙම පෙන්වා දෙයි.නොබැඳි ජාතීන්ගේ ව්‍යාපාරයේ 50 වැනි සංවත්සරය නිමිත්තෙන් බෙල්ග්‍රේඩ්හි පැවති විදේශ අමාත්‍යවරුන්ගේ සමුළුවට සහභාගිවීම සඳහා එහි ගිය විදේශ කටයුතු අමාත්‍ය මහාචාර්ය ජී.එල්. පීරිස් මහතා සර්බියානු ජනාධිපති බෝරිස් ටැඩික් මහතා විසින් පිළිගනු ලැබීය.මෙම සංචාරයේදී ශ්‍රී ලංකා විදේශ ඇමැතිවරයා විසින් සර්බියානු ජනාධිපතිවරයා මෙන්ම වෙන්වෙන්ව පැවති වෙනත් හමුවීම් දෙකකදී සර්බියානු විදේශ අමාත්‍ය වුක් ජෙරමික්, සහ සර්බියානු ආරක්ෂක ඇමැති ඩ්‍රැගන් සුතනොවැක් යන මහත්වරුන් හමුවී ශ්‍රී ලංකාවේ වත්මන් තත්ත්වය පිළිබඳව ඔවුන් දැනුවත් කරන ලදී.මෙම ඓතිහාසික සමුළුවට සහභාගීවීමට ලද අවස්ථාව ප්‍රයෝජනයට ගනිමින් අමාත්‍ය පීරිස් මහතා නොබැඳි ජාතීන්ගේ ව්‍යාපාරයට අයත් රටවල විදේශ අමාත්‍යවරුන් සමඟ ද්වීපාර්ශ්වික සාකච්ඡාවන් කීපයක් පැවැත්වූ අතර එම සාකච්ඡාවලදී පුනරුත්ථාපනය, ප්‍රතිසන්ධානය සහ මැතිවරණ ක්‍රියාවලිය යළි පනගැන්වීම යන ක්ෂේත්‍ර පිළිබඳව ශ්‍රී ලංකාවේ දැනට පවතින තත්ත්වය පිළිබඳව ඔවුන් හට කරුණු පැහැදිලි කරනු ලැබීය. රටවල් 25ක සාමාජිකත්වයෙන් ඇරඹි නොබැඳි ජාතීන්ගේ ව්‍යාපාරය, එක්සත් ජාතීන්ගේ මහා මණ්ඩලය නියෝජනය කරන සාමාජික රටවල් තුනෙන් දෙකකින් පමණ සමන්විත වන අතර ආසියාව, අප්‍රිකාව, ලතින් අමෙරිකාව සහ යුරෝපය පුරා පැතිරී ඇති සාමාජික රටවල් 120 කින් සමන්විත වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=n11090912</link>
    <topic>රජයේ විගණකාධිපති දෙපාර්තමේන්තුව මූල්‍ය හා පරිපාලන වශයෙන් ස්වාධීන නැහැ</topic>
    <author>අසේල කුරුළුවංශ</author>
    <content>රජයේ විගණකාධිපති දෙපාර්තමේන්තුව මූල්‍ය හා පරිපාලන වශයෙන් ස්වාධීන නොමැති බව රජයේ විගණකාධිපති එච්. ඒ. එස්. සමරවීර මහතා පවසයි.මහා භාණ්ඩාගාරයට යටත්ව ක්‍රියාත්මක වීම තුළින් මෙම තත්ත්වය උද්ගතව ඇතැයිද ඒ මහතා කීය.පාර්ලිමේන්තුවේ විශේෂ කමිටුවක් යටතට විගණකාධිපති දෙපාර්තමේන්තුව පත්කිරීම මගින් මෙම තත්ත්වය මගහැරිය හැකි බවත් ඒ සඳහා වන විගණන පනත කෙටුම්පත් කර වසර තුනක් ගතවී ඇති නමුත් තවමත් වගකිවයුතු අංශවල අවධානය ඊට යොමුවී නොමැති බවත් සමරවීර මහතා ප්‍රකාශ කළේය.මල්වතු, අස්ගිරි මහානායක ස්වාමින්ද්‍රයන් වහන්සේ දෙනම බැහැදැක ආශිර්වාද ලබා ගැනීම සඳහා ඊයේ (08 දා) මහනුවරට පැමිණි අවස්ථාවේ විගණකාධිපතිවරයා මේ බව පැවසීය.මෙවර අයවැයට පෙර රාජ්‍ය ආයතන 185ක් පිළිබඳ විශේෂ විගණන වාර්තාවක් පාර්ලිමේන්තුවට ඉදිරිපත් කරන බවද ඒ මහතා අවධාරණය කළේය.මෙහිදී අදහස් දැක්වූ අස්ගිරි පාර්ශවයේ මහනායක අතිපූජ්‍ය උඩුගම ශ්‍රී බුද්ධරක්ඛිත මහානාහිමියො විගණන නිලධාරීන් රාජ්‍ය ආයතනවල වංචා දූෂණ හෙළිකරන බැවින් තර්ජන වැඩි බවත් රාජකාරියට අවංකවී ජනතාව වෙනුවෙන් ක්‍රියාකළහොත් මහජන ප්‍රසාදය නිරතුරුව හිමිවන බවත් පැවසූහ.ඇතැම් රාජ්‍ය දෙපාර්තමේන්තුවල කිසියම් කාර්්‍යයක් සිදුකිරීමේදී 2/3ක් පමණම වංචාකාරයින්ගේ හා දූෂිතයින්ගේ සාක්කුවලට යන බවත් එවැනි පසුබිමක් තුළ රට දියුණු කිරීම සිහිනයක් පමණක් බවත් පැවසූ උන්වහන්සේ ඔවුන් රටට හෙළිකිරීම විගණන නිලධාරීන්ගේ වගකීම බවත් ප්‍රකාශ කළහ.පසුගිය කාලයේ මහත් ආන්දෝලනයට හේතුවූ වැට්බදු වංචාවේ ඇතැම් පුද්ගලයින්ට ඩුබායිහි 800ක පමණ කාමර තිබෙන බවට තොරතුරු ඇතැයි මෙහිදී විගණකාධිපතිවරයා කීවේය.රාජ්‍ය ආයතනවල වංචා, දූෂණ සිදුකරන්නන්ට එරෙහිව ඉදිරිපත්වන විගණන වාර්තාවන්වලින් පසු ඔවුනට දඬුවම් හිමිවන්නේ නම් වැරැදි අවම වනු ඇතැයි එහිදී මල්වතු පාර්ශවයේ මහනායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහනාහිමියෝ පැවසූහ.මෙම අවස්ථාවට සහකාර විගණකාධිපති කේ. එම්. කේ. කුලතුංග, මධ්‍යම පළාත් සහකාර විගණකාධිපති ඒ. යූ. දසනායක, විගණන අධිකාරී එච්. ඒ. ආනන්ද යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=n11090913</link>
    <topic>සමුපකාර මණ්ඩලයේ ලකී සිමෙන්ති ප්‍රමිතියෙන් ඉතා ඉහළයි</topic>
    <author>විජයානි එදිරිසිංහ සහ උපාලි කරුණාරත්න</author>
    <content>“ජාතික සමුපකාර මණ්ඩලය ලකී සමාගමෙන් ගෙන්වූ සිමෙන්ති ප්‍රමිතියෙන් ඉතා ඉහළයි. කිසිදු බියක් නොමැතිව ඒවා මිලදී ගන්නැයි” ශ්‍රී ලංකා ප්‍රමිති ආයතනය එම සිමෙන්ති වලට අදාළ සහතිකය නිකුත් කරමින් එසේ ප්‍රකාශ කළේය.එවැනි සහතිකයක් නිකුත් කරන ප්‍රමිති ආයතනය ලකී සමාගමේ ප්‍රමිතිය සම්බන්ධව ලබන 25 වැනිදා මහා මණ්ඩලය ඉදිරියේ සාකච්ඡා කරන බවද පැවසීය.ශ්‍රී ලංකා ප්‍රමිති ආයතනය ඊයේ (08) මාධ්‍ය සාකච්ඡාවක් පවත්වමින් මාධ්‍ය ඉදිරියේ ගෙන හැර පෑ මේ තොරතුරු මාධ්‍යවේදීන්ට මහත් ගැටලුවක් විය.ශ්‍රී ලංකා ප්‍රමිති ආයතනයේ සභාපති කාංචන රත්වත්තේ මහතාගේ ප්‍රධානත්වයෙන් එම මාධ්‍ය සාකච්ඡාව නාරාහේන්පිට ප්‍රමිති ආයතනයේදී පැවැත්විණි.ශ්‍රී ලංකා ප්‍රමිති ආයතනය ලකී සමාගමේ සිමෙන්ති ප්‍රමිතිය පිළිබඳව මහා මණ්ඩලය ඉදිරියේ සාකච්ඡා කිරීමට බලාපොරොත්තු වෙන්නේ එම සමාගමේ ප්‍රමිතිය සම්බන්ධව අවදානමක් තිබෙන නිසාද ? ඉදිරියේදී යළිත් එම සමාගමේ ප්‍රමිතිය තහනම් කිරීමට ඉඩ තිබේද ? යන ප්‍රශ්න මාධ්‍ය ඉදිරිපත් කළත් ඒ පිළිබඳ නිසි පිළිතුරක් ලබාදීමට ඔවුන් අසමත් වුහ.ලකී සමාගම ලෝකයේ හොඳම සිමෙන්ති නිෂ්පාදනය කරන සමාගම් දහයෙන් එකකි. රටවල් 23 කට ඔවුන් සිමෙන්ති අපනයනය කරයි.පසුගිය ජනවාරි මාසයේ සිට එම සිමෙන්ති සමාගමේ ප්‍රමිතිය සම්බන්ධව අස්ථාවර භාවයක් පැවති බව පවසයි.එවැනි අස්ථාවර භාවයක් පැවැති කාලය තුළ සිමෙන්ති ආනයන සමාගම් ගෙන්වූ සිමෙන්ති කොට්ට ලක්ෂ ගණනකට ප්‍රමිති සහතිකය නිකුත් කර තිබේ.ඔවුන් එම සමාගමේ ප්‍රමිති සහතිකය අවලංගු කර ඇත්තේ පසුගිය ජුලි 20 වැනිදාය. එම කාලය තුළ මෙරටට සිමෙන්ති ආනයනය කළ ජාතික සමුපකාර මණ්ඩලයේ සිමෙන්ති වලට ප්‍රමිතිය දීම තහනම් කර තිබුණි.එසේ තහනම් කරමින් ලකී සමාගමේ සිමෙන්ති ප්‍රමිතියෙන් ඉහළ බවට ජාත්‍යන්තර සහතිකයක් ගෙන එන ලෙස නියෝග කර තිබේ.ලකී සමාගම ජාත්‍යන්තර සහතිකයක් ඔස්සේ ඔවුන්ගේ සිමෙන්ති ප්‍රමිතියෙන් ඉහළ බව ඔප්පු කර තිබුණි.එම සහතිකය බලා මෙම සමාගමේ තහනම ඉවත් කළ බව ශ්‍රී ලංකා ප්‍රමිති ආයතනයේ සභාපතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=n11090915</link>
    <topic>හුංගම තරුණයකුගෙන් නව මාදිලියේ තණකොළ කපන යන්ත්‍රයක්</topic>
    <author>ලුණම සමූහ සනත් ගමගේ සහ හුංගම සමූහ විල්සන් ප්‍රනාන්දු</author>
    <content>පැයකට අක්කර භාගයක තණ කොළ කැපිය හැකි තණ කොළ කපන යන්ත්‍රයක් හුංගම පල්ලේගම අමිල සඳරුවන් තරුණයා නිපදවා තිබේ.අබලි ද්‍රව්‍ය හා වතුර මෝටරයක් යොදාගෙන ඔහුගේ නිර්මාණ ශක්තිය මතම රුපියල් 3000 ක් පමණ මුදලක් වැය කර මෙම යන්ත්‍රය නිපදවූ බව අමිල සඳරුවන් තරුණයා පවසයි.එරමිණියාය තරුණසේවා මධ්‍යස්ථානයේ යාන්ත්‍රික පාඨමාලාව හදාරන අමිල සඳරුවන් මෙවැනි නිර්මාණ ඉදිරියේදීද සිදුකිරීමට අපේක්ෂා කෙරේ.අත්ට්‍රැක්ටරයක් සේ ගෙන යා හැකි මෙම යන්ත්‍රය මත හිදගෙන හෝ පා ගමනින් ගොස් තණකොළ කැපීමට හැකියාවක් තිබේ.ක්‍රීඩා පිටියක තණකොළ කැපීම මෙන්ම හොඳින් වැඩුණු කැලයක ඇති තණකොල පවා කැපීමේ හැකියාවක් මෙම යන්ත්‍රයට තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=n11090916</link>
    <topic>දෘශ්‍යාබාධිතයන් පිළිබඳ පනත් පණ ගන්වන්නැයි ඉල්ලති</topic>
    <author>නුවන් කොඩිකාර</author>
    <content>සාමාන්‍ය ජනතාවට හිමි වරප්‍රසාද හා අයිතිවාසිකම් තමන්ට ද ලබා දෙන ලෙස ශ්‍රී ලංකා දෘශ්‍යාබාධිත ජනතා සම්මේලනය ඉල්ලා සිටී.තමන්ට අවශ්‍ය වන්නේ අනුකම්පාව නොව ශක්තිය හා සහයෝගය බව එම සම්මේලනයේ සභාපති ඇලෙක්ස් ජයවර්ධන මහතා පැවැසීය.රජයේ ප්‍රවෘත්ති දේපාර්තුමේන්තුවේ පසුගියදා (07) පැවැති ප්‍රවෘත්ති සාකච්ඡාවේදී සභාපතිවරයා එසේ ප්‍රකාශ කළේය.දෘශ්‍යාබාධිතයන් වෙනුවෙන් රජය යම් කාර්යය භාර්යක් ඉටුකරන බව පවසන ඒ මහතා, ඊට එහා ගිය පුළුල් අවධානයක් දෘශ්‍යාබාධිතයන් සඳහා යොමු කරන ලෙස ද කීවේය.රැකියා ලබා ගැනීමේදී, ගමන් බිමන් යෑමේදී, ජන්ද භාවිතයේදී, රැකියා උසස් වීම් හා අධ්‍යාපන කටයුතුවලදී දෘශ්‍යාබාධිතයන්ට ප්‍රශ්න රැසක් පවතින බවත්, ඒ පිළිබඳව සලකා බලා කඩිනමින් විසඳුම් ලබා දෙන ලෙසත් හෙතෙම සඳහන් කළේය.දෘශ්‍යාබාධිතයන් සඳහා වූ අණ පනත් රැසක් සම්මත වී තිබුණද, එය ක්‍රියාත්මක නොවීම කනගාටුදායක බව ද සභාපතිවරයා පැවැසීය.ශ්‍රී ලංකාව තුළ මේ වන විට දෘශ්‍යාබාධිතයන් 60000 ක් පමණ සිටින බවත්, ඔවුන්ද මෙරට සාමාන්‍ය වැසියන් යෙදී සිටින රාජකාරි සඳහා යොමු කර ගන්නා ලෙසත් ජයවර්ධන මහතා සඳහන් කළේය. මේ අවස්ථාවට එම සම්මේලනයේ ජ්‍යෙෂ්ඨ සභාපති ඩබ්ලිව්. එම්. ඩී. රත්නායක, භාණ්ඩාගාරික නිශාන්ත මෙන්ඩිස්, ශී‍්‍ර ලංකා මානව කොමිෂන් සභාවේ අධ්‍යක්ෂ සමන්ති ජයමාන්න මහත්ම මහත්මීන් ඇතුළු නිලධාරීන් රැසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=n11090917</link>
    <topic>ඇමැති ඩලස්ටයි ගජධීරටයි හිර බත් රස වැටිලා</topic>
    <author>අසේල කුරුළුවංශ හා නිහාල් ජයවර්ධන</author>
    <content>යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා බෝගම්බර බන්ධනාගාරයේ පසුගියදා නිරීක්ෂණ චාරිකාවේ යෙදුණු අවස්ථාවේ සිරකරුවන් සඳහා ලබාදෙන ආහාර වේල පිළිබඳ සොයා බැලීමටද අමතක නොකළේය.එම ආහාර වේල රස විඳීමෙන් පසු පාර්ලිමේන්තුවේත් මෙවැනි රස ආහාර වේලක් නැතැයි ඇමැතිවරයා පැවසීය.මටත් නවතින්න හිතෙන තරමට කෑම වේල රස යැයිද ඇමැතිවරයා කීය.මෙහිදී කතා කළ පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා නේවාසිකයින්ට බන්ධනාගාරයේ වහල මත නැග උපවාස කරන්නට ශක්තිය ලැබී ඇත්තේ මෙම ආහාර වේලේ රස වගේම ඉහළ පෝෂණයක් අඩංගු නිසා යැයි විහිලු කළේය.ආහාර වේලේ රස නිසා එළියට ගොස් ආපසු යළි එන්නට කටයුතු නොකරන ලෙස අසල සිටි රැදවියන්ට මෙහිදී ඇමති ඩලස් අලහප්පෙරුම කීවේ විහිලුවටය.බෝගම්බර බන්ධනාගාරයේ නේවාසිකයින් සඳහා දිනකට හාල් කිලෝග්‍රෑම් 870 ක බත් ඉදේ. දහවල් ආහාරයට මස් වර්ගයක් සමග එළවළුවක් හා මැල්ලුමක් අනිවාර්යයෙන්ම හිමිවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=r1109095</link>
    <topic>ශ්‍රී ලාංකික බැතිමතුන් 19ක් දඹදිවදී අතරමං කර මෙරටට පැන්න ගමන් සංවිධායක දැලේ</topic>
    <author>ලයනල් පී. පෙරේරා කැලණිය විශේෂ</author>
    <content>පුද්ගලයින් 19 දෙනකු දඹදිව වන්දනාවේ රැගෙන ගොස්, එහි අතරමංකර නැවත මෙරටට පැමිණ සැඟව සිටි සංචාරක ගමන් හා වÁදනා ගමන් සංවිධානය කරන ආයතනයක හිමිකරුවකු පසුගියදා කැලණිය පොලීසිය විසින් අත්අඩංගුවට ගෙන ඇත.හෝමාගම ප්‍රදේශයේ පුද්ගලයින් 13 දෙනකු හා කැලණිය ප්‍රදේශයේ 6 දෙනකු මෙසේ දඹදිව වÁදනාවේ රැගෙන ගිය මෙම පුද්ගලයා එක් අයකුගෙන් රුපියල් 50,000 ක මුදලක් අයකරගෙන ඇත.මේ පිළිබඳව වැඩිදුර තොරතුරු දැනගත් කැලණිය පොලීසිය දිප්පිටිගොඩ ප්‍රදේශයේ පිහිටා ඇති මෙම සංචාරක ආයතනය කීප විටක් වැටලුවද ඔහු අත්අඩංගුවට ගැනීමට නොහැකිවී ඇත.එහෙත් වරින්වර මොහු පිළිබඳව විමසිල්ලෙන් සිටි පොලීසිය වරක් ඔහුගේ නිවෙස වැටලු අවස්ථාවේ එහි සැඟව සිටියදී අත්අඩංගුවට ගෙන ඇත. නිවස වටලන අවස්ථාවේ මෙම පුද්ගලයාගේ බිරිය පවසා ඇත්තේ තම ස්වාමි පුරුෂයා නිවෙසේ නොමැති බවත්ය.එහෙත් මොහු අත් අඩංගුවට ගත් පොලීසිය අධිකරණය වෙත ඉදිරිපත් කිරීමෙන් පසුව රක්‍ෂිත බන්‍ධනාගාර ගත කළැයි කැලණිය පොලිස් ස්ථානාධිපති අජන්ත පුෂ්ප කුමාර මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=r1109096</link>
    <topic>විදෙස් රැකියාවකට ගිය බිරිය ගෙදර එන කොට සැමියා වෙනත් කතක් සමඟ විවාහ වෙලා</topic>
    <author>කොච්චිකඩේ විශේෂ – ඩී. මිහිදුකුල</author>
    <content>දහසකුත් එකක් බලාපොරොත්තු සිතේ තබාගෙන කටුනායක නිදහස් වෙළෙඳ කාලපයේ රැකියාවට ගිය ඇය යුගදිවියට පිවිසියේ එම ආයතනයේම සේවය කරන අයකු සමඟය.දෙදෙනාගේ පළමු හමුවීම ඉතාම සිත්ගන්නා සුළුය. පොඩි, පොඩි විහිළු තහලුවලින් පටන් ගත් ප්‍රේම ජවනිකා ආදරයේ උත්තරීතර අවස්ථාව වන විවාහය දක්වා ගමන් කළේ විවිධ බාධක මැදය.මෙම විවාහයේ නීත්‍යනුකූල කොටස සිදුකෙරුණේ 1984 – 04 – 10 දින මීගමුව විවාහ ලේකම් කාර්යාලයේදීය. වැඩිකාලයක් යාමට පෙර ඔවුන්ට දියණියන් දෙදෙනෙකු ලැබිණි. නිවසේ සතුට ප්‍රීතිය තබා ගැනීමට මව , පියා මෙන්ම දරු දෙදෙනාද එක්ව කටයුතු කළහ.ඔහු පවුලේ ආර්ථික දියුණුව සඳහා විදේශීය රැකියාවකට යාමට තීරණය කළේය. 1996 දී සෞදි අරාබියේ රැකියාවකට පිටත්ව ගිය ඔහු 2000 අගෝස්තු මස ලංකාව පැමිණ ඇත. පසුව නැවත විදේශ රැකියාවට ගොස් කෙටි කලකින් ලංකාවට පැමිණියේ අසනීප වීම නිසාය. අසනීපයෙන් පැමිණි ඔහු බිරිය හා දරුවන් සමඟ එක්ව විසීමට මෙවර එම නිවෙසට ගොස් නැත.ඇය විදේශ ගත වීමට තීරණය කර ඇත්තේ ඉන් අනතුරුවය.ඇය ලංකාවට පැමිණෙන විට තම පුරුෂයා වෙනත් කාන්තාවක් සමඟ ජීවත්වන බව ඇයට ආරංචි විය.1991 ජූලි මස 24 දින ඔහු නැවත විවාහයක් කරගෙන ඇති බවට තොරතුරු ලැබුණි.පළමු විවාහයේ කාන්තාව ජීවතුන් අතර සිටියදී නීතියෙන් වෙන් නොවී නැවත විවාහයක් කරගැනීම දඬුවම් ලැබිය යුතු වරදක් බැවින් ඇය තම පුරුෂයාට එරෙහිව මීගමුව පොලිස් කොට්ඨාසයේ විශේෂ විමර්ශන ඒකකයට පැමිණිල්ලක් ඉදිරිපත් කළාය.මීගමුව ප්‍රධාන මහේස්ත්‍රාත් ඒ.එම්.එන්.පී. අමරසිංහ මහතා පැමිණිල්ල විභාගයට ගත් අවස්ථාවේ සැකකරු වරද පිළිගත් බැවින් ලක්ෂ 2ක ශරීර ඇප මත ඔහු මුදා හැරීමට නියෝග කර තීන්දුව ලබා දීම 16 දිනට කල්තබන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=r1109097</link>
    <topic>ආගිරිස් ලොක්කාගේ ‘බළල්’පූජාව</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>තම නිවෙසේ ඇති දැඩි කරන බලු බළල් පරම්පරාවල පැටවුන් ගමේ පන්සලට හොරෙන්ම ගෙනත් දැමීම බොහෝ අයගේ සිරිතය.අපේ පන්සල්වල බොහෝවිට දක්නට ලැබෙන බලු පැටවුන්, බළල් පැටවුන් පන්සලේ හදන එවුන් නොව එසේ කවුරුන් හෝ කරදරෙන් ගැළවීමට ගෙනත් දැමූ සතුන්ය.ආගිරිස් ලොක්කාද තම බිරියගේ කීමට බළල් පැටවුන් හතර දෙනා පෝර බෑගයක දමාගෙන හිමිදිරි පාන්දරම පන්සල පැත්තට ආවේ කාටවත් නොපෙනෙන්නටය. අදහස වූයේ හිමින් සීරුවේ එම පැටවුන් පන්සල් වත්තට දැමීමයි.පන්සල් වැටේ කෙසෙල් පඳුර අස්සෙන් අඩ අඳුරේ එබිකම් කරන සෙවනැල්ලක් දුටු පන්සලේ ආවතේව කටයුතු කරන සීමොන් උපාසක තැනද සැඟවී බලා සිටියේ පැමිණියේ කවුද ? සිදුවන්නේ කුමක්ද? කියාය.බළල් මල්ලත් සමගින්ම ආගිරිස් ලොක්කාගේ බෙල්ලෙන්ම අල්ලා ගත් සීමොන් උපාසක තැන ඔහුව ගෙන ගියේ පන්සලේ ලොකු හාමුදුරුවන් ළඟටය.ඔහු මහා වීරකමක් කළාක් මෙන් නායක ස්වාමීන් වහන්සේට සිද්ධිය විස්තර කළේය.“අනේ මොනව කරන්නද උපාසක මහත්තයෝ, ආගිරිස් ලොකු උන්නැහේට ඉතිං වෙන සල්ලි භාගෙ තියෙන අයට වගේ අලි ඇත්තු පන්සලට පූජා කරන්න වත්කමක් නෑනේ. පුළුවන් දේනේ ඔය ගෙනාවේ. ඔන්න ඔහේ බළල් පැටවු ටික පන්සලට පූජා කරපුවාවේ” නායක හිමියෝ ඇඟට පතට නොදැනී පැවසූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=r1109098</link>
    <topic>බිරියගේ ගෝරනාඩුව ඇසී නිවෙසට ආ යාළුවා පැන දුවලා</topic>
    <author>ගම්පහ සංචාරක නිමල් ජයසිංහ</author>
    <content>සිරිපාල රජයේ සේවයෙන් විශ්‍රමලත් පුද්ගලයෙකි. ඔහු මාසික විශ්‍රාම වැටුප ගැනීමට තැපැල් කන්තෝරුවට ගියවිට ඔහු සමඟ එකට සේවය කළ පැරණි මිතුරකු හමුවී ඇත. අතීත තොරතුරු වත්මන් තොරතුරු කතාබහෙන් පසු සිරිපාල තම මිතුරාවූ සිරිසේනට දවල් කෑම සඳහා තම නිවෙසට ඇරියුම් කළේය.දෙදෙනාම රාජකාරි කළ සමයේදී ‘මධුවිත’ ට ලොල් වූ අය විය. තම මිතුරාගේ ඇරයුම පරිදි නරගයේ මත්පැන් අලෙවි සලෙන් සිරිසේන මත්පැන් බෝතලයක්ද මිලදී ගත්තේය. මත්පැන් අලෙවි සලෙන් දෙදෙනා ‘හීන් අඩියක්’ ද භුක්ති විඳ දෙදෙනාම ත්‍රිරෝද රථයකින් සිරිපාල ගේ නිවෙසට ළඟා විය.බිරිය කට සැර තැනැත්තියකි. සිරිපාල තම මිතුරාට ආලින්දයේ වාඩිවීමට පවසමින් කඩිනමින් ගෙතුළට දිව ගොස් හාමිනේ... අද මගේ හොඳම යාළුවෙකුත් ආවා. දවල්ට කෑම ටිකක් හනික පිළියෙල කරන්න. පොඩි කටගැස්මකුත් හදන්න. “හානේ මගෙ කට... තමුසෙ අද බීලා නේද? අරක්කු ගඳත් එනවා. කෝ බලන්න තමුසෙගෙ ඔය බේබදු යාලුවා. මම හොඳවයින් දෙකක් කතා කරන්න.”සිරිපාලට හීන්දාඩිය දැම්මේය. බිරියට පින් සෙන්ඩුවිය. අනේ හාමිනේ ඒ මනුෂ්‍යයා නරක මිනිහෙක් නොවේ මගේ හොඳම යාලුවෙක්. ඔහු බැගෑපත් විය. බිරිය ඉදිරියට යෑම වැළැක්වුණද ඔහු පසෙකට තල්ලුකර ආලින්දයට ගිය ඇයට මිත්‍රයා දක්නට නොවීය.මත්පැන් බෝතලය ද, බඩු මල්ලක්ද, තබා ඔහු පැන ගොසිනි. ගේ තුළ වූ ඝෝෂාවට ඔහු සවන් දී එතනින් මාරු වී ඇත. සිරිපාල පසුතැවිලි වූයේ තම මිත්‍රයා මේ ගැන කොයි ආකාරයට සිතාවි දැයි කියාය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=r1109091</link>
    <topic>පුත්තලමේ කන්දකුලිය තොටුපළ මහා වැලි පරයකින් වැහිලා</topic>
    <author>පුත්තලම සමූහ – ඩබ්ලිව්. සී. බී. ප්‍රනාන්දු</author>
    <content>වසර කීපයකට ඉහත රටෙන් බාගෙක, කාලක ජනතාවට වුවත් මාළු සැපයූ කන්දකුලිය ධීවර ගම්මානයේ ධීවර ජනතාවට, අද එදිනෙදා පරිභෝජනයට අවශ්‍ය මාළු ටිකවත් සපයාගැනීමට නොහැකි තත්ත්වයකට පත්ව සිටිති.තුන්දහස් පන්සියයකට අධික ජනගහනයක් වෙසෙන මෙම ධීවර ගම්මානයේ, ධීවර කර්මාන්තයෙන් ජීවත්වෙන ධීවර පවුල් සංඛ්‍යාව 700කට අධිකය.වසර කිහිපයකට ඉහත බහුදින ධීවර යාත්‍රා 500කට අධික සංඛ්‍යාවක් මෙම කන්දකුලිය වෙරළෙන් දිනපතා මුහුදට දියත් කෙරුණි. අද ඒ එකම බහුදින යාත්‍රාවක්වත් කන්දකුලියේ නැත. එමෙන්ම වසර කීපයකට ඉහත මෙම කන්දකුලිය වෙරළෙන් එදිනෙදා කුඩා බෝට්ටු 250ක් පමණ මසුන් ඇල්ලීමට මුහුදු ගිය නමුත් දැන් දිනකට කුඩා බෝට්ටු 20කට 25කට වැඩියෙන් මුහුදු යන්නේ නැත.එදා එසේ මුහුදු ගිය බහුදින ධීවර යාත්‍රා සහ කුඩා බෝට්ටුවලින් එදිනෙදා ගොඩට ගෙනෙන ලද මාළු ප්‍රමාණය අතිවිශාලය.එසේ ගෙනෙන ලද මාළුවලින් සෑහෙන ප්‍රමාණයක් කොළඹටත්, රටේ සෙසු ප්‍රදේශවලටත් ලොරිවලින් ගෙන ගියේය. අවට ගම්මානවල ස්වයං රැකියා වශයෙන් මාළු වෙළෙඳාම කරගෙන යන යතුරුපැදිකරුවන්ට සහ පාපැදිකරුවන්ට අවශ්‍ය මාළු ප්‍රමාණයන් සැපයීමද අඩුවක් නැතිව සිදු කෙරුණි.ඒ සියලු සැපැයීම්වලින් පසුවත් තවත් ඉතිරිවෙන මාළු සෑහෙන ප්‍රමාණයක් කරවල සඳහා වේලීමත්, ජාඩි දැමීමත් සිදු කෙරුණි. දැන් කරවල වේලීම බොහෝ සෙයින් අඩුවී ඇත. ජාඩි දැමීම නම් සිදු කෙරෙන්නේම නැත.එදිනෙදා මුහුදු යන කුඩා බෝට්ටු අතලොස්සෙන් ගෙනෙන මාළු ප්‍රමාණය බොහෝසෙයින් අඩුවීම නිසා මෙම ධීවර ගම්මානයෙන් කොළඹට හෝ වෙනත් ප්‍රදේශවලට මාළු යැවීම මේ අන්දමින් නතරවී ඇත.කන්දකුලිය ධීවර ගම්මානයේ ජනතාවට මුහුණපෑමට සිදුවී ඇති මෙම අවාසනාවන්ත තත්ත්වයට හේතුව කන්දකුලිය මෝයකට මීටර් 100ක පමණ ප්‍රමාණයක් මහා වැලිපරයකින් වැසීයාම මෙයට ප්‍රධානම හේතුව බවය.මේ පිළිබඳව විමසීමේදී කරුණු දැක්වූ කන්දකුලිය ශාන්ත පේදුරු ග්‍රාමීය ධීවර සංවිධානයේ අනුශාසක එම්. එස්. එම්. නශීර්දීන් මහතාමීට වසර කීපයකට ඉහත නම් රටෙන් කාලක, භාගෙක ජනතාවට වුවත් අඩුවක් නැතුව මාළු සපයපු කන්දකුලියේ ජනතාවට අවශ්‍ය මාළු ටිකවත් අද ලැබෙන්නේ නැහැ.ඒකට හේතුව ඔවුන්ට වැලිපරය නිසා මුහුදු ගොස් මාළු ටිකක් අල්ලාගෙන ආපසු වෙරළට එන්න තියන අපහසුතාවයි. බෝට්ටු 250ක් පමණ මේ ධීවර ගම්මානයේ තිබුණත් දිනකට බෝට්ටු 20කට 25කට වැඩියෙන් දැන් මුහුදු යන්නේ නැහැ.මෙම වැලිකන්ද ඉවත්කර දෙන ලෙස වගකිවයුතු අංශවලින් ඉල්ලා සිටීමේ ප්‍රතිඵලයක් වශයෙන් එක්වරක් බැකෝ යන්ත්‍රයක් යොදා වැලි පරය ඉවත්කර දුන්නා. ඒත් මාස කීපයක් යන්න කලින් තිබුණටත් වඩා විශාලෙට වැලි කන්ද ගොඩගැහිලා. එය ඉවත් කර දෙන ලෙස අදාළ බලධාරීන්ගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=r1109092</link>
    <topic>මනරම් ලී කැටයම් සහිත ඓතිහාසික පනාවිටිය අම්බලම</topic>
    <author>පඬුවස්නුවර මධ්‍යම සමූහ – යූ. ඒ. ප්‍රේමදාස වාරියපොළ මධ්‍යම සමුහ – නන්ද පතිරාජ</author>
    <content>ඉදිරි පරම්පරාවට ආරක්‍ෂා කර තැබිය යුතු ඓතිහාසික වශයෙන් ඉතාම වැදගත් පතනවිටිය අම්බලම අද අනාරක්‍ෂිතව ඇති බව පෙනේ.ඇතුළුවීම තිබෙන ගේට්ටුව දිරාපත් වී ඉවත් කර ඇත. මැද කණුවක් සිටුවා වාහන ඇතුළු වීම වළක්වා ඇත.මේ ස්ථානය පිරිසුදුව තබා ගැනීමට වෙහෙසෙන එච්. එම්. පුංචි සිඤ්ඤෝ මහතා (86 වියැති) මෙසේ කීය.දඹදෙණි රාජධානියේ දෙවැනි පරාක්‍රමබාහු රජතුමා රජකම් කරන සමයේ රට මැද කැරැල්ලක් ඇතිවුණා. එම කැරැල්ල මැඩපැවැත්වීම සඳහා බෝසත් විජයබා කුමරු සේනාවක් සමඟ පැමිණ කැරැල්ල මැඩ පවත්වා ආපසු යන ගමනේ දී සතුරු බළකායේ අයෙක් සැඟවී සිට නාග විෂ කැවූ ඊතලයකින් කුමරුට විදින ලදී. එහිදී සිහි මුර්ජා වී සිටි කුමරු සුව ලැබීය.ඉන්පසු එම ස්ථානය එදා රත්මල්වැටිය ලෙස හැඳින්වූ මේ ගම පණආවැටිය නමින් හැඳින්වීය. පණආවැටිය පසුව පනාවැටිය ලෙසට ප්‍රචලිත විය.මේ සිදුවීම නිසා රජතුමා මේ ප්‍රදේශයේ ගමන් කරන හැම විටම පනාවිටියට ඒමට අමතක කළේ නැත. එසේ රජතුමා පැමිණි විට දෝලාව තැබීමටත් රජතුමාට විවේක ගැනීමටත් තමයි මේ අම්බලම සාදා තිබෙන්නේ.මෙම අම්බලම ඉතා දුර්ලභ ගණයේ ලී කැටයම් සහිත ටැම්පිට නිර්මාණය කර ඇත. වහලය ඉතා විශේෂ ක්‍රමයකට මූට්ටු සවිකර ඇත. මුදුන් යටලීය කැටයම් සහිතව වර්ණ ගන්වා ඇත. ලී කණු ද කැටයම් සහිතව නිර්මාණය කර ඇත. මෙය ඉතා දුර්ලභ ගණයේ ඓතිහාසික අම්බලමක් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=r1109093</link>
    <topic>බවුසර් - ට්‍රැක්ටර් ටේලර් නිපදවන්න හපන් දංකොටුවේ තරුණයා</topic>
    <author>වෙන්නප්පුව විශේෂ - සුනිල් ප්‍රනාන්දුපුල්ලේ</author>
    <content>විදේශ රටවලින් ලැබුණු ඇරයුම් පසෙකලා විදේශකයිනට නොදෙවෙනි වනසේ බවුසර්, ට්‍රැක්ටර් ට්‍රේලර් හා වෙනත් දෑ අප රටතුළම නිෂ්පාදනය කරන තරුණයෙක් දංකොටුවෙන් අපට හමුවිය. මොහු මොරටුව විශ්වවිද්‍යාලයෙන් 2011 වසරේදී උපාධිය ලබාගත් ළාබාල තරුණයෙකි. ඔහු නමින් සුමුදු නිපුන ප්‍රනාÁදුපුල්ලේයි.නිපුන බාලවියේ සිටම යන්ත්‍රසුත්‍ර සමග කාලය ගත කළ අතර, ඔහුගේ පියා සතුව ඇති ඩෝසර් යන්ත්‍ර, බැකෝ, බවුසර්, ලොරි හා ට්‍රැක්ටර්වලට වී ඔහුගේ කාලයෙන් වැඩි කොටසක් ගත කළේය. කෙසේ වෙතත් මීගමුව මාරිස්ටේලා විදුහලෙන් මූලික අධ්‍යාපනය හදාරා ඇත.තම උසස් අධ්‍යාපන කටයුතු සඳහා මොරටුව විශ්වවිද්‍යාලයට ගොස් යාන්ත්‍රික හා කාර්මික ඉංජිනේරු ක්ෂේත්‍රය තෝරාගන්නට නිපුන උත්සුක වුවද ඔහුව තෝරාගැනුනේ “ භූවිද්‍යා හා පතල් කැනීම් “ කටයුතු පිළිබඳ අංශයටයි. තම පෞද්ගලික වියදමින් ජපානයට ගොස් මාස 3ක් තුළ තම දැනුම වැඩි දියුණු කරගත් නිපුන එතනින් ටෝකියෝ නගරයට ගොස් එහිවු වෙන්දේසියකින් වාහන කීපයක් මෙරටට ගෙන්වා එවායින් ද යමක් ඉගෙන ගත්තේය.මසකට ලක්‍ෂ 10ක වැටුපකට විදේශ රැකියාවකට යෑමට ඇරයුම් ලැබුණද ඒ සියල්ල ප්‍රතික්ෂේප කළේය.රටට දැයට යමක් කළ යුතු බව කියන නිපුන මේ වනවිට 5 දෙනකුට පමණ රැකියා පහසුකම් ලබාදී තිබේ. තමා වෙත ලැබෙන ඇනවුම්වලට සරිලන සේ නිෂ්පාදන කටයුතු කිරීමට තරම් සේවක පිරිසක් සොයා ගමට ගොස් සිය නිෂ්පාදන වැඩි කරගත හැකි යැයි නිපුණගේ අදහසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=r1109094</link>
    <topic>රත්තොට බඹරකිරිඇල්ලේ අසිරිය</topic>
    <author>මාතලේ සමුහ දයා අබේවීර</author>
    <content>මාතලේ රත්තොට හරහා වු ප්‍රධාන මාර්ගයේ ඇති බඹරකිරිඇල්ල සුන්දර දිය ඇල්ල පිහිටා ඇත.රත්තොට නගරයේ සිට කි. මී. 6 කට පමණ ඈතින් හොරගොල්ල, වෙලංගහවත්ත ගම්මානවලට යන අඩි පාරේ මීටර් 200ක් පමණ ගිය විට සුන්දර වූ බඹරකිරිඇල්ල දිය ඇල්ල හමුවේ.රත්තොට ජනතාවට පානීය ජල පහසුකම් සැපයෙන්නේත් පහළ ප්‍රදේශයේ ඇති කුඹුරු යාය කීපයකටම ජලය සපයන්නේත් මේ දිය ඇල්ලෙන් ගලා බසින ජල ධාරාවෙනි.මිනිස් ජීවිත ගණනාවක් මරු තුරුලට යැවූ මේ දිය ඇල්ල පසුගිය කාලයේ මිනිස් ජීවිත බිලි ගෙන ඇත.එහි කඩා වැටෙන දිය කඳ විශාල වලකට වැටෙන අතර කවාකාර වූ එම වලට වැටෙන දිය දහරාව රවුමක් කරකැවී පහළට ගලා බසී. එම වළේ දිය සෙවෙල බැඳී ලිස්සා යන ගතියක් ඇති නිසා එම ගල මත පා තබන කෙනකු වළ තුළට ඇදී යයි. දිය ඇල්ල බලන්නට එන අයට එහි සුන්දරත්වය දුටු විට වලට පැන නෑමට ආශාවක් ඇතිවීම පුදුමයක් නොවේ. ගමේ අයට එම ජලය පිරි වළ ගැන තේරුමක් තිබුණත් කිසිවක් නොදන්නා අයට වලෙන් ගොඩ ඒම ලෙහෙසි පහසු කාර්යක් නොවේ. ලිස්සා ගොස් වල තුලටම ඇදී යාම වළක්වා ගන්නට නොහැකි වේ.එක්තරා කාලයක රත්තොට ප්‍රාදේශීය සභාව මගින් එහි ඇති බියකරු බව දැක්වෙන දැන්වීම් පුවරුවක් සවිකොට තිබුණි. එහෙත් මෙය නැරැඹීමට එන පිරිස් එම දැන්වීම් පුවරුව කඩා බිඳ දමා විනාශ කර දමා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=s110909_1</link>
    <topic>ශ්‍රී ලංකා ක්‍රිකට් පිල දැඩි මානසික පසුබෑමක</topic>
    <author>ෆවුස් මොහොමඩ් පල්ලේකැලේ සිට...</author>
    <content>ඕස්ට්‍රේලියානු කණ්ඩායම සමඟ මේ දිනවල පැවැත්වෙන ක්‍රිකට් තරගාවලියේ දැඩි පසුබෑමකට ලක්වී සිටින ශ්‍රී ලංකා පිලේ ක්‍රීඩකයන් මානසික සංවර්ධනයකට යොමු කිරීම පිළිබඳව ඉදිරියේදී සළකා බැලීමට සිදු වී ඇතැයි ශ්‍රී ලංකා ක්‍රිකට් පිළේ නායක තිලකරත්න දිල්ෂාන් ඊයේ (8) පල්ලෙකැලේ ක්‍රීඩාංගණයේදී ප්‍රකාශ කළේය.ශ්‍රී ලංකාව හා ඕස්ට්‍රේලියාව අතර ඊයේ පල්ලෙකැලේ ක්‍රීඩාංගණයේදී ආරම්භ වූ දෙවැනි ටෙස්ට් තරගයේ පළමු දිනය නිමාවීමෙන් පසු පැවති මාධ්‍ය හමුවේදී ඔහු මේ බව සඳහන් කළේය.අපි කොතරම් සැළසුම් සහගතව පිටියට පැමිණියත් දැඩි කැපවීමෙන් යුතුව පුහුණුවීම්වල නිරත වුණත් තරඟයට අවතීර්ණ වීමේදී දැඩි මානසික පසුබෑමකට ලක් වෙනවා.මේ පිළිබඳව අපි කිහිප වතාවකදීම සාකච්ඡා කළා. මේ තත්ත්වය දිගටම පැවතුණොත් ඉදිරියේදී ක්‍රීඩකයන් මානසික සංවර්ධනය කරා යොමු කිරීමේ වැඩ පිළිවෙළක් ක්‍රියාත්මක කරන්න සිදුවේවි. හෙතෙම වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=s1109091</link>
    <topic>ශ්‍රී ලංකාව ලකුණු 174ට දැවී යයි</topic>
    <author>ෆවුස් මොහොමඩ් පල්ලෙකැලේ සිට</author>
    <content>පිතිකරුවන්ට යෝග්‍ය තණතීරුවක මනා සංයමයකින් යුතුව පන්දුවට පහරදීමේ ලීලාව ශ්‍රී ලංකාවට පෙන්නුම් කළ ඕස්ට්‍රේලියානු පිලේ පිතිකරුවන් ඊයේ (8) පල්ලේකැලේ ක්‍රීඩාංගණයේ ආරම්භ වූ ශ්‍රී ලංකා ඕස්ට්‍රේලියා දෙවැනි ටෙස්ට් තරගයේ පළමු දිනයේදී ආලෝකය මදවීමේ හේතුවෙන් තරගය නතර කරන විට කඩුලු කිසිවක් නොදැවී ලකුණු 60 ක් රැස් කිරීමට සමත් වුහ. ඒ ශ්‍රී ලංකාව පළමු ඉනිමේදී ලබා ගත් ලකුණු 174 ට පිළිතුරු වශයෙනි.තරගය නිමාවීමට ඕවර 6.2 ක් ඉතිරිව තිබියදී තරගය නතර කළ අතර ඒ වන විට ඕස්ට්‍රේලියාවේ ආරම්භක පිතිකරුවන් වන ශේන් වොට්සන් නොදැවී ලකුණු 36 ක් සහ පිල් හියුස් නොදැවී ලකුණු 23 ක් රැස් කරගෙන සිටියහ.ඊයේ තේ පානයෙන් පසුව සිය ටෙස්ට් දිවියේ සිවුවැනි අර්ධ ශතකය වාර්තා කිරීමට මැතිව්ස් සමත් විය. ඔහු දැවී ගියේ කඩුලු රකින බ්‍රැඩි හැඩින් අතට උඩ පන්දුවක් ලබාදීමෙන් ය. සැකයට තුඩු දුන් ඔහුගේ දැවී යාම තෙවැනි විනිසුරුට යොමු කිරීමෙන් පසුව දැවී ගිය බව තහවුරු විය. පන්දු 111 කට මුහුණ දුන් මැතිව්ස් හතරේ පහර 6 ක් සහ හයේ පහර 3 ක් සමග ලකුණු 58 ක් ලබා ගත්තේය.අනතුරුව චානක වෙලගෙදර ලකුණු 2 කට දවාලමින් ශ්‍රී ලංකා ඉනිම 174 කට සීමා කිරීමට ඕස්ට්‍රේලියානු පන්දු යවන්නෝ සමත් වූහ. රයන් හැරිස් කඩුලු 3 ක් දවාලූ අතර ට්‍රෙන්ට් කෝප්ලන්ඩ්, මිචෙල් ජොන්ස සහ නේදන් ලයන් අතර කඩුලු 2 බැගින් බෙදී ගියේය.තේ පානය සඳහා තරගය නතර කරනවිට ශ්‍රී ලංකාව කඩුලු 8 කට ලකුණු 150 ක් රැස් කරගෙන සිටියේය. ඒ වනවිට නොදැවී ක්‍රීඩා කරමින් සිටි මැතිව්ස් ලකුණු 43 ක් ලබා තිබූ අතර සුරංග ලක්මාල් ලකුණු ලබා සිටියේ නැත. ඊයේ දිවා ආහාරයෙන් පසුව සිය ලකුණු ලබා ගැනීම ඇරැඹූ මැතිව්ස්, සංගක්කාර සමඟ එක්ව 6 වැනි කඩුල්ලට ලකුණු 52 ක සම්බන්ධතාවයක් ගොඩ නැගුවේය. සංගක්කාරගේ දැවී යාමෙන් අනතුරුව සුරාජ් රන්දිව් සහ සීකුගේ ප්‍රසන්න ඉක්මනින් යළි ක්‍රීඩාගාරය වෙත හරවා යැවීමට ඔස්ට්‍රේලියානුවන් සමත්වූහ. ක්‍රීඩාවටම උචිත පැහැබර කාලගුණයකින් යුත් පල්ලේකැලේ ජාත්‍යන්තර ක්‍රීඩාංගණයේ දී ඊයේ උදෑසන කාසියේ වාසිය දිනු ශ්‍රී ලංකා නායක තිලකරත්න ඩිල්ෂාන් පළමුව පන්දුවට පහරදීමේ වාරය ශ්‍රී ලංකා පිලට අත්කර ගැනීමට තීරණය කළ ද පළමු ඕවර 6 ඇතුළත ශ්‍රී ලංකා පිලේ ආරම්භක පිතිකරුවෝ දෙදෙනාම යළි ක්‍රීඩාගාරය වෙත හරවා යැවීමට ඔස්ට්‍රේලියානු පිලේ පන්දු යවන්නෝ සමත්වූහ.ශ්‍රී ලංකා ඉනිමේ 3 වැනි ඕවරයේදී රයන් හැරිස්ගේ පන්දුවකට කඩුලු රකින බ්‍රැඩ් හැඩ්න් වෙත පහසු උඩ පන්දුවක් ලබාදීමෙන් තරංග පරණවිතාන ලකුණු නොලබා දැවී ගිය අතර 6 වැනි ඕවරයේදී ට්‍රෙන්ට් කෝප්ලන්ඩ් විසින් එවන ලද පන්දුවක් කෙලින්ම කඩුල්ලේ වැදී නායක තිලකරත්න ඩිල්ෂාන් ලකුණු 4 කට දැවී ගියේය.පළමු ටෙස්ට් තරගයේ දී ශතකයක් රැස් කළ මහේල ජයවර්ධන ද වේලාසනින් දැවී යාම ශ්‍රී ලංකා පිලට ඉමහත් පාඩුවක් විය. මයිකල් හසී විශිෂ්ට ගණයේ උඩපන්දුවක් රැක ගැනීමෙන් මහේල දැවී යනවිට රැස්කර තිබුණේ ලකුණු 4 ක් පමණි.ලකුණු 14 ට කඩුලු 3 ක්ම දැවී අසීරු තත්ත්වයකට ඇද වැටී සිටි ශ්‍රී ලංකා කණ්ඩායමට මද අස්වැසිල්ලක් ගෙනදෙමින් සිවුවැනි කඩුල්ලට කදිම සම්බන්ධතාවක් ගොඩනංවා ඉනිම ගොඩ නැගීමට කුමාර් සංගක්කාර සහ තිලාන් සමරවීර දැඩි උත්සාහයක නිරතවූහ.නමුත් තරගයේ 24 වැනි ඕවරයේදී තිලාන් සමරවීර දවාලීමට රයන් හැරිස් සමත්විය. කඩුලු රකින බ්‍රැඩ් හැඩින් අතට උඩපන්දුවක් ලබාදී සමරවීර ලකුණු 17 කට දැවී ගියේය. සංගක්කාර සහ සමරවීර අතර සිවුවැනි කඩුල්ල සඳහා ලකුණු 43 ක සම්බන්ධතාවයක් ගොඩ නැගිණි.සමරවීරගේ දැවීයාමෙන් අනතුරුව පිටියට පිවිසි ප්‍රසන්න ජයවර්ධන අනවශ්‍ය ලෙස වේගවත් පිතිහරඹයක නිරතවීමෙන් සිදුවූයේ දිවා ආහාරයට පෙර තවත් කඩුල්ලක් නිකරුනේ ඔස්ට්‍රේලියානුවන්ට පූජා කිරීම පමණි. ඔහු දැවී ගියේ ලියන්ගේ පන්දුවකට අපරික්ෂාකාරී ලෙස එල්ල කළ පහරින් ඉහළ නැගි පන්දුව රයන් හැරිස් විසින් පහසුවෙන් ඩැහැ ගනු ලැබීමෙනි. ප්‍රසන්න රැස්කළ ලකුණු 18 ට හයේ පහරක් සහ හතරේ පහර 2 ක් ඇතුළත් විය. ඔහු දැවී ගියේ දිවා ආහාරයට ඕවරයක් පමණක් ඉතිරිව තිබියදී ය. දිවා ආහාරය සඳහා තරගය නතර කරනවිට ශ්‍රී ලංකාව කඩුලු 5 කට ලකුණු 76 ක් රැස්කර තිබිණි. ඒ වනවිට කුමාර් සංගක්කාර නොදැවී ලකුණු 29 ක් රැස් කරගෙන සිටියේය.එක් අන්තයකින් කඩුලු බිඳ වැටෙද්දී අනෙක් අන්තයේ සිට සිය කඩුල්ල ආරක්ෂා කර ගනිමින් ප්‍රවේශම්කාරීව පිත්ත හැසිරවීමට සංගක්කාර වගබලා ගත්තේය. කෙසේ වූවත් ඔහු ලකුණු 27 ක් ලබා සිටියදී මිචෙල් ජොන්සන්ගේ පන්දුවකට දුන් උඩපන්දුව ස්ලිප් ක්‍රීඩක ශේන් වොට්සන් අතින් ගිලිහීී ගියේය. දෙවැනි ටෙස්ට් තරගය සඳහා නම් කළ දෙපිලෙහිම එක් වෙනස්කමක් බැගින් සිදුකොට තිබිණි. පළමු ටෙස්ට් තරගයේ දී විශිෂ්ට පන්දු යැවීමක නිරත වූ රංගන හේරත් පෙරේදා සවස්වරුවේ පුහුණුවීම්වල නිරතව සිටියදී ඔහුගේ අතක ඇඟිල්ලක් බිඳීයාමේ හේතුවෙන් අවාසනාවන්ත ලෙස කණ්ඩායමෙන් ඉවත්වීමට සිදුවිය. හේරත් වෙනුවට පා දඟ පන්දු යවන සීකුගේ ප්‍රසන්නට මේ තරගයේ දී ටෙස්ට් වරම් හිමිවීම විශේෂ සිදුවීමක් විය.ඔස්ට්‍රේලියාවේ අංක 3 පිතිකරු රිකී පොන්ටින්ගෙන් හිස්වු ස්ථානයට පළමු වරට 28 හැවිරිදි වමත් පිතිකරු ෂෝන් මාෂ් ආදේශ කර තිබිණි.ඒ අනුව මේ තරගය කණ්ඩායම් දෙකෙහිම නවක ක්‍රීඩකයන් දෙදෙනකුට ටෙස්ට් පිටියේ දොරටු විවර වූ තරගයක් විය. මේ තරගය සඳහා නම් කළ 13 දෙනෙකුගෙන් යුත් ශ්‍රී ලංකා කණ්ඩායමට ඇතුළත්ව සිටි දඟ පන්දු යවන ක්‍රීඩක අජන්ත මෙන්ඩිස්ට කණ්ඩායමේ ස්ථානයක් හිමිනොවීම අවාසනාවන්ත සිදුවීමකි. පළමු ටෙස්ට් තරගයේ දී හුදු පේ‍්‍රක්ෂකයකු බවට පත්ව සිටි මෙන්ඩිස්ට දෙවැනි ටෙස්ට් තරගයට ක්‍රීඩා කිරීමට අවස්ථාව උදාවනු ඇතැයි අනාවැකි පළවූවද අවසන් මොහොතේදී ඔහු පිටකොන්දේ ආබාදයකට ගොදුරුවීම විමතියට කරුණකි.රංගන හේරත් සහ අජන්ත මෙන්ඩිස් තුවාල ලබා සිටින බැවින් මේ තරගයට ක්‍රීඩා නොකරන බවට තේරීම් කමිටුව නිවේදනය කළේය.ශ්‍රී ලංකාව පළමු ඉනිම.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=s1109092</link>
    <topic>37 වැනි ජාතික මහා ක්‍රීඩා උළෙල</topic>
    <author>ජගත් ගුණවර්ධන හෝමාගම දියගම සිට</author>
    <content>37 වැනි ජාතික මහා ක්‍රීඩා උළෙලේ ඊයේ ආරම්භක දිනයේ නව තරග වාර්තා 2ක් බිහිවිණි.හෝමාගම දියගම මහින්ද රාජපක්ෂ ජාත්‍යන්තර ක්‍රීඩාංගණයේ දී මෙම නව තරග වාර්තා පිහිටුවනු ලැබුයේ බස්නාහිර පළාතේ එස්. මධුරංග හා දකුණු පළාතේ මංජුල කුමාර විජේසේකර ය.මධුරංග මීටර 73.47ක් දුර හෙල්ල වීසි කරමින් මීට පෙර 1999 වසරේ දී මධ්‍යම පළාතේ පී. කේ. අළුවිහාරේ මීටර් 68.89 ක දුරක් හෙල්ල වීසි කරමින් තබා තිබූ වාර්තාව බිඳ දැමීය.ශ්‍රී ලංකා උස පැනීමේ සූරයා වන දකුණු පළාතේ මංජුල කුමාර විජේසේකර මීටර් 2.20ක් වාර්තා කරමින් නව තරග වාර්තාවක් බිහි කිරීමට සමත් විය. පසුගිය වසරේ දී ඔහු විසින්ම මීටර් 2.18කින් තබා තිබූ වාර්තාව අභිබවා යමින් මෙම නව තරග වාර්තාව බිහි කරන ලදී.තරග ප්‍රතිඵල මෙසේය.මීටර 10,000 පිරිමි1. ඩී. එල්. සමරජීව (මධ්‍යම) 31.15.0යි, 2. කේ. ජී. ආර්. සමන් කුමාර (ඌව) 31.19.5යි, 3. පී. ජී. එස්. කුමාර (මධ්‍යම) 31.33.2 යි.මීටර් 5,000 කාන්තා1. ගයන්තිකා අබේරත්න (දකුණ) – 17.00.46, 2. එල්. ඒ. නිමාලි (දකුණ) – 17.17.60, 3. ඩී. ඒ. ඉනෝකා (මධ්‍යම) – 17.46.29තුන්පිම්ම - කාන්තා1. රුවිනි රූබසිංහ (දකුණ) – මීටර් 12.83, 2. එන්. සී. ඩී. පි‍්‍රයදර්ශනි (බස්නාහිර) – මීටර් 12.68, 3. එම්. බී. තිලකරත්න (වයඹ) – මීටර් 12.27හෙල්ල විසිකිරීම - පිරිමි1. එස්. මධුරංග (බස්නාහිර) – මීටර් 73.47 (නව තරග වාර්තාවකි), 2. ඩබ්ලිව්. එල්. දයාරත්න (වයඹ) – මීටර් 70.36, 3. ඩී. එස්. රණසිංහ (දකුණ) – මීටර් 67.43උස පැනීම - පිරිමි1. මංජුල කුමාර විජේසේකර (දකුණ) – මීටර් 2.20 (නව තරග වාර්තාවකි), 2. එම්. මිලාන් ධනුෂ්ක (බස්නාහිර) – මීටර් 2.10, 3. එස්. ඩී. පීරිස් (බස්නාහිර) – මීටර් 2.07කවපෙත්ත විසි කිරීම – කාන්තා1. එස්. කේ. විජේසේකර (උතුරු මැද) – මීටර් 43.19, 2. ජී. අනුෂා (උතුර) – මීටර් 40.69, 3. පී. ඒ. ගල්හේන (මධ්‍යම) – මීටර් 35.47..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=s1109093</link>
    <topic>ලෝක කුසලාන රගර් තරගාවලිය ඇරැඹේ</topic>
    <author/>
    <content>නවසීලන්ත හා ටොන්ගා කණ්ඩායම් අතර පැවැත්වෙන තරගයෙන් 2011 ලෝක කුසලාන රගර් තරගාවලිය අද ඇරැඹේ.අද සිට ඔක්තෝබර් 23 දක්වා නවසීලන්තයේදී මෙම තරගාවලිය පැවැත්වේ.රගයේ වැඩි වාසිය හිමිව තිබෙන්නේ නවසීලන්ත “ඕල් බ්ලැක්ස්” කණ්ඩායමට වුවද අද ආරම්භක තරගයේ වැඩි පීඩනයක් එල්ල වී ඇත්තේ ද එම කණ්ඩායමට බව ටොන්ගා පිල විශ්වාස කරයි. දෙවැනි පෙළ කණ්ඩායමක් ලෙසින් තමන්ට නැති වීමට දෙයක් නැතැයි ටොන්ගා නායක ෆිනවු මකා පවසයි.එහෙත්, ලෝක කුසලාන තරගාවලියන්හි වසර 24 කම අසාර්ථක වී ඇති, මෙම තරගාවලියේ ජනපි‍්‍රය කණ්ඩායම වන “ඕල් බ්ලැක්ස්” ට එරට ක්‍රීඩා ලෝලීන්ගේ ජයග්‍රාහී බලාපොරොත්තු දැඩි පීඩනයක් එල්ල කිරීමට සමත්ව තිබෙනනබව ටොන්ගා කණ්ඩායම පෙන්වා දෙයි.”ලෝක කුසලාන තරගාවලියේ කුමන ආකාරයකින් ක්‍රීඩා කරාවිද යන බලාපොරොත්තු රැසක් ඕල් බ්ලැක්ස් කණ්ඩායම කෙරෙහි තබා තියෙනවා. බොහෝ අය ඔවුන්ගේ ක්‍රීඩක තේරීම් හා එම ක්‍රීඩකයන් ක්‍රීඩා කරන ආකාරය දිහා බලාගෙන ඉන්නවා” ටොන්ගා තාක්ෂණික පුහුණුකරු ජෝන් මැකී කියයි.”ටොන්ගා පැත්තෙන් බලන විට, අපි අපට වුවමනා පරිදි ක්‍රීඩා කරනවා. අපි පුහුණු වූ හා සැලසුම් කළ පරිදි අපේ ක්‍රීඩාව ගෙනියනවා.””ඕල් බ්ලැක්ස්” කණ්ඩායමට එල්ල වී ඇති පීඩනය තම කණ්ඩායමට නැති බව මැකී පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=s1109094</link>
    <topic>කායවර්ධන සම්මේලන නිලවරණය 17දා</topic>
    <author>ජගත් ගුණවර්ධන</author>
    <content>නිලවරණයට ඉදිරිපත් වූ නාම යෝජනා සම්බන්ධයෙන් එල්ල වූ විරෝධතා හේතුවෙන් කල් දැමූ ශ්‍රී ලංකා කායවර්ධන සම්මේලනයේ 2011/12 නිලවරණය මේ මස 17 දා පැවැත්වේ. හිටපු සභාපතිවරයාට එරෙහිව හිටපු ලේකම්වරයා සහ හිටපු සභාපතිවරුන් විසින් ගොනු කරනු ලැබූ විරෝධතාව පිළිබඳ විධිමත් විනය පරීක්ෂණයක් පැවැත්වූ ක්‍රීඩා අමාත්‍යාංශය මේ චෝදනා සම්බන්ධයෙන් කපිල කුමාර මහතාට තවදුරටත් ක්‍රීඩා සංගම්වල තනතුරු දැරීමේදී සුපරීක්ෂාකාරීව හා අවධානයෙන් යුතුව කටයුතු කළ යුතු බව අවධාරණය කර තිබේ. ක්‍රීඩා අමාත්‍ය මහින්දානන්ද අළුත්ගමගේ මහතා ලිපියක් නිකුත් කරමින් හිටපු සභාපති කපිල කුමාර මහතා දැනුවත් කර ඇත.ඉදිරියේදී පැවැත්වෙන නිලවරණය පිළිබඳ මාධ්‍ය දැනුවත් කිරීමේ හමුවක් කැඳවූ හිටපු සභාපතිවරයා, කඳ මිස හිස නැති කායවර්ධන ප්‍රවීණයන් තමාට එල්ල කළ චෝදනා ඔවුන්ටම පාරාවලල්ලක් වී ඇති බව පැවසීය.ඉදිරි නිල වරණයේදී පාර්ලිමේන්තු මන්ත්‍රී ආර්.දුමින්ද සිල්වා, හිටපු සභාපති කපිල කුමාර, හිටපු භාණ්ඩාගාරික රනිල් පෙරේරා ඇතුළුව ටී.එන්.ෆරීඩ්, පි‍්‍රයන්ත ගජනායක විංග් කමාන්ඩර් සේදර ප්‍රනාන්දු පුල්ලේ, ටී.කේ.කේ .චතුරංග යන මහත්වරුන්ගෙන් සමන්විත කණ්ඩායමක් නිලවරණයට ඉදිරිපත් වන බව පැවැසීය.හිටපු ලේකම්වරයාට ජාතික සංගම් / සම්මේලනවල කිසිදු නිලයකට සම්බන්ධ වීමට හැකියාවක් නැති බව පැවසූ කපිල කුමාර මහතා 2013 ජුලි 13 වන තෙක් ක්‍රියාත්මක වන පරිදි වසර දෙකක තහනමක් හිටපු ලේකම්වරයාට ක්‍රීඩා අමාත්‍යාංශය විසින් පනවා ඇති බව පැවසීය.කෙසේ වෙතත් කායවර්ධන සම්මේලනයේ පසුගිය වසරේ ගිණුම් වාර්තා රජයේ විගණකාධිපති දෙපාර්තමේන්තුව විසින් අනුමත කර ඇති බවත් ප්‍රකාශ කළ කපිල කුමාර මහතා තමාට එල්ල කළ චෝදනාවලින් නිදහස් වීමට එයම සාක්ෂියක් බව පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=s1109095</link>
    <topic>යුද-නාවික අවසන් මහා තරගය අද ඇරැඹේ</topic>
    <author>ෆවුස් මොහොමඩ්</author>
    <content>යුද හමුදාව සහ නාවික හමුදාව තරග වදින අන්තර් සමාජ 23න් පහළ දෙවැනි කොටසේ අවසන් මහා තරගය අද (9) ආර්. ප්‍රේමදාස පිටියේදී ආරම්භ වේ.මේ තරගාවලිය සඳහා කණ්ඩායම් 23 ක් තරග වැදිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=f1109091</link>
    <topic>මානව හිමිකම් ගැන ටියුෂන් දෙන්න බටහිර රටවල් ඕනෑ නෑ</topic>
    <author/>
    <content>මා සිතන විදිහට මෙවර මැතිවරණයේදී සන්ධානයට අතිවිශිෂ්ට ජයග්‍රහණයක් ලබා ගැනීමට පුළුවන්. ඒ ගැන සැකයක් තබාගත යුතු නැහැ. බුද්ධිමත් ජනතාව දන්නවා ආණ්ඩු බලය, පළාත් සභා බලය නොමැති විපක්ෂයකට පළාත් පාලන ආයතනයක බලය ලබාදීමෙන් වැඩක් නැහැ කියලා. මොකද මහනගර සභාවක් වුණත් ප්‍රාදේශීය සභාවක් වුණත් ඔවුන්ගේ පළාතේ ආදායමෙන් පමණක් පවත්වාගෙන යන්න බැහැ. ඒ සඳහා අනිවාර්යෙන්ම මධ්‍යම රජයේ, පළාත් සභාවේ සහයෝගය ලබාගත යුතුයි.ගමේ ජනතාවට වඩා නගරයේ ජනතාව වෙනස් විදිහටයි තීරණ ගන්නේ. ඔවුන් මාධ්‍ය සමඟ ගනුදෙනු කරනවා, පුවත්පත් පරිශීලනය කරනවා. එවැනි පිරිසක් ඉතාමත් බුද්ධිමත් විදිහට තමයි හිතන්නේ. ඒ නිසා මෙවර පළාත් පාලන මැතිවරණයේ දී ජනතාව තීරණය කර තිබෙන්නේ ආණ්ඩු පක්ෂයට ඡන්දය ලබාදීමටයි.තිස් අවුරුද්දක් තුළ රටේ විශාල අර්බුදකාරී තත්ත්වයක් තිබුණේ. මහජනතාව මරණ බියෙන් ත්‍රස්තවාදයට මුළුගැන්විලා සිටියේ. එහෙත් අද වෙද්දී ඒ තත්ත්වය සම්පූර්ණයෙන්ම වෙනස් වෙලා. එදා බස් රථයක ගමන් කරද්දී අම්මයි තාත්තයි එකට ගියේ නැහැ. මොකද බස් රථයේ බෝම්බයක් පිපිරුණොත් අම්මයි තාත්තයි දෙන්නම මිය යන නිසා. ඒ මරණ බය කොළඹ පමණක් නෙවෙයි ඈත දුරබැහැර ගම් පළාත් දක්වා පැතිර ගොස් තිබුණා. ජනාධිපතිතුමාටත්, රණවිරුවන්ටත් පින් සිදුවන්න අද ඒ බිය නැහැ. ඒ නිසා අද හදිසි නීතිය රටට අවශ්‍ය නැහැ. මේ නිසා තමයි අද හදිසි නීතිය ඉවත්කර රට සාමාන්‍ය නීතිය යටතට පත්කර තිබෙන්නේ.ඒ වගේම අප මෙතැනදී සියල්ලම සැහැල්ලුවෙන් සැලකිය යුතු නැහැ. ඒ නිසා තමයි අප මහජනතාව ආරක්ෂා කිරීම පිළිබඳව අවධානය යොමුකර කටයුතු කර තිබෙන්නේ. ඒ හැර මෙතැන විපක්ෂය නඟන විදිහේ දෙයක් නැහැ. හදිසි නීතිය ඉවත් කිරීම ආණ්ඩුව ඉතාමත් සද්භාවයෙන් ගත් ප්‍රගතිශීලී තීන්දුවක් විදිහට සඳහන් කරන්න පුළුවන්.මිත්‍යා විශ්වාස, මිත්‍යා මත අප රට පුරා වේගයෙන් පැතිර යනවා. එය අප සමාජයේ ස්වභාවය. මුලින්ම රත්නපුරයේ තමයි මේ භීතිකාව ඇරැඹුණේ. එහිදී තහවුරු වුණා මෙය මිනිසුන් විසින් සිදුකළ දෙයක් මිස යකෙක්ගේ හෝ භූතයකුගේ දෙයක් නොවන බව. ත්‍රිකුණාමලය ඇතුළු නැඟෙනහිර මුස්ලිම් ප්‍රදේශවල තමයි මේ භීතිය වේගයෙන් පැතිර ගියේ. මුස්ලිම් ජනතාව එකට එක්ව සිටින, එකට ආගම අදහන සහජීවනය වැඩි පිරිසක්. මෙවැනි පිරිසක් අතර අදහසක් ප්‍රචලිත කිරීම පහසුයි. මේ තත්ත්වය තුළ මුස්ලිම් සමාජයට රිංගා ගත් අන්තවාදී කණ්ඩායම් තමයි ජනතාව බිය කිරීමේ හා සමාජය අවුල් කරන මෙවැනි දේවල් ප්‍රචලිත කිරීමට උත්සාහ කළේ. එහෙත් අද වනවිට මේ සියලු ප්‍රචාර පුහු තර්ක බවට පත්වෙලා තිබෙනවා.ඉරාකය, ලිබියාව, ඇෆ්ගනිස්ථානය වැනි රටවල බටහිර රටවල් මැදිහත්ව සිදුකළ මහා පරිමාණ යුද අපරාධ, මානව හිමිකම් කඩ කිරීම් දක්නට ඇතත් ඒ ගැන කිසිවෙකු අවධානය යොමු කරන්නේ නැහැ. අප වැනි පුංචි රටවලට තමයි දිගින් දිගටම පීඩනය එල්ල කරන්නේ, චෝදනා එල්ල කරන්නේ. එහෙත් සාධාරණය එය නොවෙයි.මේ අස්ථාන චෝදනාවලට පිළිතුරු ලබාදීමටත් ජාත්‍යන්තරයට ඇත්ත නැත්ත පහදා දීමටත් රජය මඟින් විශේෂ නියෝජිත පිරිසක් ජිනීවා නුවරට ගොස් තිබෙනවා. ඔවුන්ට සහ අපේ තානාපති සේවයට හැකියාව ලැබී තිබෙනවා, ජාත්‍යන්තරයට සත්‍ය තත්ත්වය පහදා දීමට හා ශ්‍රී ලංකාවේ ප්‍රතිරූපය ආරක්ෂා කිරීමට.අප රටට අලුතින් මානව අයිතීන් ගැන ප්‍රජාතන්ත්‍රවාදය ගැන ටියුෂන් දෙන්න බටහිර රටවල් අවශ්‍ය නැහැ. මෙරටට අවුරුදු හැත්තෑවකටත් අධික කාලයක සිට පූර්ණ ප්‍රජාතන්ත්‍රවාදය පිළිබඳව අත්දැකීම් තිබෙනවා. එවැනි රටකට ප්‍රජාතන්ත්‍රවාදය, මානව හිමිකම් පිළිබඳව අමුතුවෙන් ඉගැන්විය යුතු නැහැ.අප උත්සාහ කරන්නේ ධීවරයාත් පාරිභෝගිකයාත් යන දෙපාර්ශ්වයටම වාසි සැලසෙන විදිහේ වැඩපිළිවෙළකට යොමුවීමටයි. අප මේ අමාත්‍යාංශය භාර ගැනීමට පෙර තිබූ තත්ත්වයට වඩා යහපත් කර ගැනීමට හැකියාව ලැබී තිබෙනවා. එහි වාසිදායක ප්‍රතිඵල අද මේ දෙගොල්ලෝම හොඳින් භුක්ති විඳිනවා.මේ වෙළෙඳසල් ජාලයට රට දසතින් විශාල ප්‍රතිචාරයක් ලැබෙමින් තිබෙනවා වගේම මහජනතාවගෙන්ද තම තමන්ගේ ප්‍රදේශවල අලෙවි සල් පිහිටුවන ලෙස ඉල්ලීම් ලැබෙමින් තිබෙනවා. එම ඉල්ලීම් සලකා බලමින් අප අවශ්‍ය ස්ථානවලට අලෙවිසල් ලබා දෙනවා.අප හැම අවස්ථාවකදීම උත්සාහ කරන්නේ අලුත් මාලු වර්ග පාරිභෝගිකයාට ලබාදීමටයි. උදාහරණයක් විදිහට බස්නාහිර පළාතේ වෙළෙඳසලක් ගනිමු. මේ වෙළෙඳසලට ලැබෙන්නේ දෛනිකව අපගේ එකතු කිරීමේ මධ්‍යස්ථානවලට ලැබෙන මාලු වර්ගයි.සේරුවිල කියන්නේ ඓතිහාසිකව අතිශය වටිනාකමක් ඇති වෙහෙරක්. මේ පූජ්‍ය ස්ථානයේ තමයි බුදු හිමිවරු සිව් නමකගේ ධාතුන්වහන්සේලා තැන්පත් කර තිබෙන්නේ. එනිසා මෙම වෙහෙර විශාල වැදගත්කමක් ගන්නවා.සේරුවිල ආගමික උත්සවය හා පෙරහර පසුගිය තිස් අවුරුද්ද තුළ නිසි විදිහකට පවත්වා ගැනීමට නොහැකි වුණා. එහෙත් වර්තමානයේ රට තුළ ඇති සාමකාමී තත්ත්වය තුළ මෙම උත්සවය ඉතාමත් ඉහළින් සැමරීමට පුළුවන්කම ලැබී තිබෙනවා.එදා පෙරහරේ නැට්ටුවෙක් ගියත් යන්නේ බයෙන් ගැහි ගැහි. පෙට්ටියක් පාරේ අයිනේ තියෙනවා දැක්කත් පෙරහර දාලා දුවනවා. එදා තිබුණේ මෙවැනි බිහිසුණු වාතාවරණයක්.නැඟෙනහිර පළාත තුළ බෞද්ධ උරුමය ආරක්ෂා වුණේ සේරුවිල පුදබිම නිසයි. සේරුවිල හිමියන් දරුණු යුද තත්ත්වය තිබියදී පවා විහාරය අත්නොහැර සිය දායකයන් සමඟ ගම් ආරක්ෂා කළා. මේ හැම දෙයක් නිසාම සේරුවිල විහාරය සමස්ත රටටම වැදගත් වෙනවා. මේ උත්සවය හා පෙරහර සඳහා රජයේ අනුග්‍රහය හා දායකත්වය ලැබී තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=f1109092</link>
    <topic/>
    <author/>
    <content>කලාකරුවන් දේශපාලනය තෝරා ගැනීමේ ප්‍රවණතාවක් මෑතක සිට ඉස්මතු වෙමින් පවතී. බොහෝ සංවේදී කලාකරුවන් මෙවන් මගකට යොමුවීම රට තුළ පවත්නා යහපත් සමාජ වාතාවරණය පිළිබිඹු කරන්නට හොඳම සාධකයක් ලෙස සැලකිය හැකිය. මෙවර පළාත් පාලන මැතිවරණයේ කොළඹ දිස්ත්‍රික්කයෙන් එක්සත් ජනතා නිදහස් සන්ධානයෙන් තරඟ වදින මධුමාධව අරවින්ද පසුගියදා (07) මාලිගාවත්ත එච්. ආර්. ජෝතිපාල පිළිරුව සෝදා පිරිසිදු කර එයට මල් මාලා පළඳවා පුෂ්පෝපහාර පවත්වා සිය දේශපාලන ගමන ආරම්භ කළේය. මෙම සංවාදයට නිමිත්ත එයයි.දේශපාලනය පිළිබඳ පත පොත කියවන්නේ නැති වුණාම ඒ ගැන හැදෑරීම් නොකළම කලාකරුවන් පමණක් නොව දේශපාලකයන්ටත් ඔය හැඟීම් ඇති වෙනවා. විෂය ගැන නොදන්නාකම නිසා නමුත් එය හදාරන ඔවුන් ඇසුරු කරල පොත පත කියවලා ඒ ගැන අවබෝධයක් ඇති කෙනෙකුට එවැනි සෘණ ආකල්ප ඇති වෙන්නේ නැහැ. මම මුලින්ම දේශපාලනයට ඇතුළත් වුණේ 1998 වසරේ ත්‍රස්ත විරෝධී ජාතික ව්‍යාපාරයත් එක්ක එකතු වෙලා.එදා රට තුළ තිබුණෙ යුද වාතාවරණයක්. ඒ තුළ අපි හැමෝම එම මතයේ හිටියා. ඒ මතය තුළ ජාතික වශයෙන් පෙනී හිටියා. කොහොම හරි අපේ මතය රට තුළ ව්‍යාප්ත කළා. ත්‍රස්ත විරෝධී සටන ජය ගත්තා. නමුත් අද ත්‍රස්තවාදී සටනක් නැහැනෙ. අපි අද ඒ මතය වෙනුවෙන් සටන් කළ යුතු නැහැ. දැන් තියෙන්නේ සියලු ජාතීන් ආගම් අදහන අය එකතු වෙලා රටක් තුළ වෙසෙන ජාතියක් හැටියට අපි නැගී සිටින එකයි. නමුත් කොළඹ නගරයේ යළිත් තැන් තැන්වල ඔළුගෙඩි හෝදන පිරිස් එකතු වෙලා එවැනි සටනක් දියත් වෙන්න උත්සාහයක් හෝ ඉඟියක් දැනුනොත් නැවත අපි අපේ මතය වෙනුවෙන් නැගී සිටිනවා.මේ රටේ ඉන්න විශාලම මිතුරු පවුර හිමි කලාකරුවා මම කියලයි මම හිතන්නේ. මුලින්ම මට ආරාධනා ලැබුනේ ඔවුන්ගෙන්. ඒ තුළ සෑම සමාජ මට්ටමකම ඉන්න මිනිසුන් ඉන්නවා. ඒ තුළ උස් පහත් බේද නැහැ. ඒ හැම කෙනෙක්ම මට කතා කරන්නේ මධුවා කියලා. ඒ හැම මිතුරු ඇසුරකදීම අවසානය වුනේ දේශපාලනයට එනවද කියන එක.නාගරික ජන සමාජය ඇසුරු කළ මට ඔවුන්ගේ සිතුම් පැතුම් ගැන ගැඹුරු අවබෝධයක් තියෙනවා. නාගරික ජනසමාජය මට නුහුරු තැනක් නෙවෙයි. මාලිගාවත්ත මගේ ගම. අපිට ඇති දාට වැඩිය නැති දා වැඩියි. ඕනෑ තරම් ඒවට අතීත මතක තියෙනවා. මම නියෝජනය කරන්නේ ජාතික හෙළ උරුමය. මා සමඟ පාර්ලිමේන්තු මන්ත්‍රීවරු ඇමැතිවරු ඉන්නවා. මේ ඡන්ද සටනට ඉදිරිපත් වෙන්න ආපු අපේක්ෂකයෝ මා සමඟ ඉන්නවා. ඔවුන් ඇසුරේ සිටි විශාල පිරිසක් මා සමඟ සිටිනවා. ඔබ කියන අභියෝගය ජයගන්න හොඳම පසුබිමක් සමඟ හොඳම තැනින් මම මගේ දේශපාලන ගමන ආරම්භ කළේ.ඇත්තටම ආශිර්වාදයක්. මම ගීත ගායනා කළා. ඒවා ප්‍රචාරය කරගන්න දඟලපු කෙනෙක් නෙවේ. ගීත කන්දක් මට නැහැ. මම ආපු ගමනක් තියෙනවා. ඒ තුළ මධු මාධව කියන නම සලකුණු කරලා තියෙනවා. ඒ නමට යම් අගයක් දීලා තියෙනවා රටේ ජනතාව. මම එය රැකගෙන මේ දේශපාලන ගමන තුළ යා හැකි දුර යනවා. මධුමාධව කිසිම දේශපාලන පක්ෂයකට අයිති කෙනෙක් නොවේ. ඒ විදියට ගත්තම කලාකරුවකු වීම දේශපාලන ගමන යන්න මට ආශිර්වාදයක්.ත්‍රීවිල් රථයක් එළවන මිනිහගෙත් කලාවක් තියෙනවා. ඒ මම නියෝජනය කරන කලාව නෙවෙයි. ඇත්ත කියන්නම් ඒ වෙනුවෙන් මම පෙනී හිටින්නේ නැහැ කීවොත් එය නිවැරැදියි. බලන්න කොළඹ නගරයේ වෙසෙන තරුණයන්ගේ තාරුණ්‍යයේ පෞරුෂත්වය හීන වෙලා මේ වතු සංස්කෘතිය නිසා. මම ඉන්නේ කුරුඳුවත්තේ කියලා කියනවාට වැඩිය මම ඉන්නේ අහවල් වත්තේ කියලා කියන්න අකමැතියි තරුණයෝ. මේ සංස්කෘතිය බිඳින්න ඕනෑ. කොළඹ නගරය ශීඝ්‍රයෙන් සුන්දර නගරයක් වෙනවා. ඒක හැබෑව නමුත් එය නගරය ඇතුළට ගිහින් නැහැ.ඒක තමයි පෞරුෂත්වය. දහ වතාවක් බැන්නත් කමක් නැහැ. ඒක අපිට ඉවසන්න පුළුවන් වෙන්න ඕනෑ. එතකොට පීඩනයට පත්වෙච්ච තරුණයාගේ හිත සැහැල්ලු වෙනවා. මම ඊට පස්සෙ අහන්න පුළුවන් දැන් මොකක්ද මල්ලි ඔයාට තියෙන ප්‍රශ්නය කියලා. මගේ එක් බලාපොරොත්තුවක් තමයි පීඩාවට පත් මිනිසුන්ට තමන්ගේ පීඩනය පිටකරන්න පුළුවන් සුදුසු තැනක පහසුකම් ඇති වේදිකාවක් තනන එක. ඔවුන්ට පුළුවන් තම නිදහස් අදහස් පිටකරන්න.හරි දේට හරි කියන්නත් වැරදි දේට වැරදි කියන්නත් වැරැද්ද පෙන්වල දුන්නම ඒක අත් දෙක උස්සලා පිළිගන්නත් පුළුවන් හොඳ ශක්තිමත් නායකයෙක් කොළඹ නගරයට අවශ්‍යයයි. ඔහුට පක්ෂ පාට දේශපාලන බේදයක් නැහැ. අපට තියෙන්න ඕනෑ කඳවුරක්. එම කඳවුරට මම ආරාධනා කරනවා හැම තරුණ තරුණියකටම. එන්න මා එක්ක එකතු වන්න ඔබගේ හීන යම් තරමකින් හෝ හැබෑ කරගන්න. එයයි මගේ පරම අභිලාෂය. එහෙම නැතිව මම පීචං දේශපාලනය කරන්න නම් ආව කලාකරුවකු නෙවෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=f1109093</link>
    <topic>වැඩිහිටි නොවූ ස්වීට් ඒන්ජල්</topic>
    <author>මලින්ද ලක්මාල් ද සිල්වා</author>
    <content>“සුරඟනකට පෙම් බැඳි සමනලයෙක්” කිව් පමණින් අපට හැගෙනුයේ මායාව හා සැහැල්ලුවයි. සුරඟන වනාහි හුදු මායාවක්ම පමණි. සමනලයා යනු අහිංසක සිත සනහන දැකුම්කළු, වර්ණවත් ස්පර්ශ වූ සැනින් ජීවිතක්ෂයට පත්වන කෘමි සත්වයෙකි. එරංග සේනාරත්නගේ සිනමා ෆැන්ටසිය වූ ස්වීට් ඒන්ජල් හි තේමා පාඨය නම් කොට ඇත්තේ මා ඉහතින් සඳහන් කළ පරිදිය. ඇත්තෙන්ම එය චිත්‍රපටයට උචිත වූ තේමා පාඨයකි. ෆැන්ටසි යනු මනඞකල්පිත අරුම පුදුම යන්නයි. එරංග සේනාරත්න ෆැන්ටසි සිනමාව යනුවෙන් හුවා දක්වන්නේ මෙවන් අරුම පුදුම කතාවක් මේ පොළෝ තලය මත සිදුවිය නොහැකි යැයි ඔහු විශ්වාස කරන නිසාය.ඔහුගේ මෙම චිත්‍රපටය වානිජ සිනමාවේ පැවතිය හැකි සියලුම අංගෝපාංගවලින් සමන්විතය. මනහර දර්ශන තල. මනහර ගීතමය ජවනිකා හා මනහර සංගීතය මේ සඳහා උපරිමයෙන් දායක කරගෙන ඇත. උදයකාන්ත වර්ණසූරියගේ චැලෙන්ජර්ස් චිත්‍රපටය හා සසඳන කල එරංග සේනාරත්නගේ ස්වීට් ඒන්ජල් චිත්‍රපටය ඉදිරියෙන් සිටින බව මගේ මතයයි. කාන්තාවගේ ආදරණීය හැඟීම් පුරුෂාධිපත්‍යය හමුවේ වෙන්දේසි වීම චැලෙන්ජර්ස් මගින් පෙන්වන අතර කාන්තාව තම ස්වාධීනත්වය රැක ගනිමින් විශ්වාසයෙන් ආදරය පිරිපුන් හදවතින් විෂම වූ පුරුෂයන් හා ගැටී තම අභිමතාර්ථය මුදුන් පමුනුවා ගැනීම ස්වීට් ඒන්ජල් මගින් විදහා දක්වයි. මෙහි අවසානය පේ‍්‍රක්ෂකයා කිසිදු ආකරයකින් අපේක්ෂා නොකල ධනාත්මක චින්තනය පෙරදැරිව වූ නිමාවකි.සිනමා ශාලාව තුළට පැමිණි ප්‍රේක්ෂකයා බලාපොරොත්තු වන ආකාරයට ප්‍රතිවිරුද්ධව සිතෙන දේ ඒ මොහොතේම බිඳ වැටෙන මොහොතින් මොහොත වෙනස් වූ සිද්ධි සමූහයක් මේ තුළින් දිගහැරෙයි. නමුත් එය ප්‍රේක්ෂකයා කුල්මත් කිරීමට සමත් වෙයි. තිර කතා රචනයෙන් හා අධ්‍යක්ෂණයෙන් එරංග සේනාරත්න ඔහුගේ නිර්මාණ දක්ෂතාවය මැනවින් ඉටුකරයි.නමුත් ඔහුගෙන් ප්‍රේක්ෂකයාට බලවත් වරදක් සිදු වී ඇත. එය ඔහු හිතාමතා කළ දෙයක්ද එසේ නැතිනම් රැගුම් පාලක මණ්ඩලය විසින් ලබා දී ඇති උ සහතිකය. (අසීමිත මහජන ප්‍රදර්ශන සහතිකය) නිසා සිදුවූවක් දැයි නොදනිමි. මන්දයත් එරංග සේනාරත්න චිත්‍රපටය ප්‍රචාරණය සඳහා යොදා ගන්නේ පවුලේ සැමට එකට රසවිදිය හැකි චිත්‍රපටයක් බවයි.නමුත් මා චිත්‍රපට ශාලාවේ සිටියදී සමහර දර්ශන නිසා ළමුන් සමඟ පැමිණි දෙමාපියන් පත්වූ අසීරුතාවය නොකියාම බැරිය. හඳුන්වාදෙන ඉන්දීය නිලිය වූ දීපා චන්දිගේ අඩනිරුවත් උඩුකය පෙන්වන අවස්ථාවද ඇය හා සුරේෂ් ගමගේ රඟපාන නිදියහනේ දර්ශනයද පෙන්වද්දී දෙමාපියන් ළමුන්ගේ ඇස් වසනු මා දුටිමි.එසේම එදෙස නොබලා වෙනත් දෙයක් කෙරේ අවධානය යොමු කරවීමට බොරු කතා ගොතන බවද මට ඇසුනි. මෙයින් පෙනී යන්නේ පවුල් සංස්ථාවට මෙය උචිත නොවන බවයි. එසේ නම් අනිවාර්යයෙන්ම මෙය වැඩිහිටි ලේබලය සහිත චිත්‍රපටයක් වියයුතුව තිබුණි. එසේ නම් මෙවැනි අපහසුතාවයන්ට දෙමාපියන් පත් වීමට තිබූ අවස්ථාව මගහැරී යනු ඇත. මෙයට වගකිවයුත්තේ රැගුම් පාලක මණ්ඩලය දෝ කියා මට සිතේ.අධ්‍යක්ෂකවරයා තම චිත්‍රපටය කුමන ප්‍රේක්ෂකයින් අරමුණු කොටගෙන නිපදවූවා දැයි මා නොදනී. නමුත් අධ්‍යක්ෂකවරයාට වගේම ප්‍රසිද්ධ රැගුම් පාලක මණ්ඩලයටත් මේ චිත්‍රපටය වඩාත් සුදුසු වන්නේ කුමන ප්‍රේක්ෂක පරාසයක් තුළද යන්නට විචිකිච්ඡාවක් ඇති වී තිබූ බව පෙනේ. මේ නිසා අධ්‍යක්ෂකවරයා බලාපොරොත්තු වූ පරිදි මහජනයා අතරට ඔහුගේ ෆැන්ටසි සිනමාව ගියාදැයි මට කුතුහලයකි. මන්ද යත් පවුල් සංස්ථාව මෙය පිළිගනියිද ? එමෙන්ම වැඩිහිටි ලේබලයට ආවඩන ප්‍රේක්ෂකයින් මෙය ප්‍රතික්ෂේප කරයිද ? මෙය සිතා බැලිය යුතු වැදගත් කරුණකි.කාම රැල්ලේ වැඩිහිටි, චිත්‍රපට වලින් තම සිනමා අත්පොත තැබූ සිනමා නළු සුරේෂ් ගමගේට මෙය කදිම අභියෝගයකි. මා දුටු ඔහුගේ හොඳම රඟපෑම මෙය වන අතර එරංග සේනාරත්න සිනමාවට තවත් අළුත් ප්‍රේමවන්තයකු හඳුන්වා දෙයි. සුරේෂ් ගමගේ ඔහුගේ භූමිකාවට ඉතාම හොද සාධාරණයක් ඉෂ්ඨ කරයි. වර්තමානයේ සැබෑ යෞවනය, සුරේෂ් ගමගේ ගෙන් මනාව ඉස්මතු වෙයි. සීමිත චිත්‍රපට ප්‍රේමවන්තයින්ට අභියෝගය ක් ලෙස සුරේෂ් තම කාර්ය කරනුයේ තමාද ඔවුනොවුන් හා සම තත්ත්වයේ සලකා සිතීමට අපව පොළඹවමින්ය. එසේම ඔහුගේ ප්‍රථම චිත්‍රපට පසුබිම් ගායනයද විශිෂ්ටය රැ¼ගුම්මෙන්ද ගායන යෙන්ද ඉදිරි අනාගතයේදී මීටත් වඩා යමක් කලහැකි බව ඔබට පෙන්වා දිය හැකි නම් එරංග සේනාරත්නගේ අත්හදා බැලීම අති සාර්ථක වීම නොඅනුමානය.ශ්‍රී ලාංකේය සිනමාවට තවත් ඉන්දීය ආභාෂය ලත් නිලියක් පැමිණ සිටියි. දීපා චන්දි වූ ඇය ඉතා සුරූපි හා දක්ෂ ලෙස තම කාර්ය නිමකර ඇත. මංජරිගේ චරිතයට ඇයට හැකි උපරිමයෙන් සාධාරණය ඉටුකිරීමට ඇය පොහොසත්ය. රොනෙත් සමඟ පාසල් යන දර්ශනය හා නිවසේදී රොනෙත් සමග සෙල්ලමෙන් ගත කරන රූප රාමුද විවිධ ගීතමය ජවනිකාද ඊට නිදසුන්ය. ඈ කිසි පැකිලීමකින් තොරව ස්වකැමැත්තෙන්ම නිර්මාණ කාර්යයේ යෙදී සිටි බව පැහැදිලිව දැකගත හැකිය.එසේම සාලිය චරිතයට ජීවය දෙමින් චිත්‍රපටයේ නිෂ්පාදක වූ සුසාන් ටී. ප්‍රනාන්දුට වචනයක් නොකියාම බැරිය. සම්මුඛ සාකච්ඡාවක දී ඔහු කියා සිටියේ මෙම චිත්‍රපටය ඔහුගේ හත්වන චිත්‍රපට නිෂ්පාදනය බවත් පෙර නිපද වූ සියලුම චිත්‍රපට මූල්‍යමය වශයෙන් අසාර්ථක වූ බවත්ය. අත්තෙන්ම එය කනගාටුවට කරුණකි. ස්විට් ඒන්ජල් චිත්‍රපටය අති සාර්ථක වේවායි මම පතමි. ඒ ඔබ නිෂ්පාදකවරයකු වශයෙන් රැකුනොත් ඉදිරි සිනමා කර්මාන්තයටද සෙතක් වන බැවිනි. නිෂ්පාදකවරයකු වශයෙන් ඔබ නිෂ්පාදකවරයකු ලෙස බැබලෙනු විනා නළුවකු ලෙස බැබලීමට අපේක්ෂා නොකරන්නේ නම් ඔබට සාර්ථක නිෂ්පාදකවරයකු වීමට ඇති අවස්ථාව වැඩිය. සාලිය චරිතයට ඔබගේ රගපෑම හොඳය. නමුත් වෙනත් දක්ෂ නළුවකුගේ රඟපෑම ඔබ ලබාගත්තේ නම් හොදා.....ය.සුරයහන ගිනිගනී නම් වූ සමලිංගික චිත්‍රපටය අධ්‍යක්ෂණය කරමින් සිනමාවට පිවිසි එරංග සේනාරත්න ගිනිගත් මධුසමය හා රෝස පැටික්කි නම් වැඩිහිටි චිත්‍රපටද ඊට හාත්පසින් වෙනස් වූ ඉතාම සෞන්දර්යාත්මකව ‘සිනාසුනා ආදරෙන්’ නම් වූ මා ඔහුගේ අධ්‍යක්ෂනයන්ගෙන් කැමතිම චිත්‍රපටය නිපදවමින්ද ෆැන්ටසියක් වූ ස්වීට් ඒන්ජල් නිර්මාණය කරමින්ද ඔහුගේ නිර්මාණකාර්යයේ පුළුල් පරාසයන් අපට දැකගැනීමට සලසන ලදී. මම ඔබට අභියෝග කරමි. පුළුවන් නම් ළමා චිත්‍රපටයක් ද නිර්මාන ය කර පෙන්වන්න. ඇත්තෙන්ම එය අභියෝගයක් නොව යෝජනාවකි. ඔබ ගේ විවිධ වූ වැඩිහිටි රැඩිකල් චින්තනය පසෙක ලා ළමුන් උදෙසා හරවත් ළමා නිර්මානයක් කරනු දැකීමට කැමැත්තෙමි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>09</day>
    </date>
    <link>http://www.dinamina.lk/2011/09/09/_art.asp?fn=f1109094</link>
    <topic>ඔබ සූදානම්ද කොළොම්තොට නංවන්න අලුත් වැඩපිළිවෙළක්</topic>
    <author>ජයසිරි මුණසිංහ</author>
    <content>“කොළඹට කිරි – අපට කැකිරි” කියූ සටන් පාඨ, වැකි සඳහන් බැනර්, පෝස්ටර් අතැතිව උද්ඝෝෂණ, පිකටිං කළ කාලවකවානුවක් රටේ තිබිණි. එසේ මෙරට පළාත්බද සංවර්ධනයේ අඩු ලුහුඬුකම් හුවා දක්වමින් ජනතා මනසේ විරෝධාකල්ප ගොඩනැගුවෝ ඉන් බලාපොරොත්තු වූයේ කුමක්ද? ඔබ ම කල්පනා කර බැලිය යුතු වේ.වසර 1948 පෙබරවාරි මස 04 වැනිදා මෙරටට නිදහස ලැබූ දිනය නොඑසේ නම් “ජාතික නිදහස් දිනය” ලෙස සැමරීමට අපි පුරුදුව සිටිමු. එදා මෙදාතුර කාලසීමාවේ මෙරට පාලනය කළ ආණ්ඩු කේන්ද්‍රගතව සිටියේ කොළොම්තොට ප්‍රධාන බස්නාහිර පළාත ප්‍රමුඛව සංවර්ධනය කිරීම, දියුණු කිරීම තම කාර්යය යැයි සිතා ගෙනය.ඒ නිසාම ඔවුහු සම්පාදනය කළ සියලු සංවර්ධන සැලසුම්, ආයෝජන යෝජනාවලින් වැඩි බරක් කොළඹ දියුණුවට යොමු කැරිණි. කොළඹ රටේ ප්‍රධාන වාණිජ්‍ය දිස්ත්‍රික්කය රාජ්‍ය පාලනයේ කේන්ද්‍රස්ථානය හා යටිතල පහසුකම් ඉහළ භූමිය වීම නිසා එසේ එහි දියුණුවට වැඩි බරක් යෙදවීම නරක ම තත්ත්වයක් ද නොවේ. එනමුත්! ඒ හා සමාන හෝ මදක් අඩුවෙන් හෝ සැලකිල්ලක් රටේ සෙසු පළාත් සංවර්ධනය කිරීම උදෙසා යොමුනොකිරීම මුල කී සටන් පාඨ සමාජගතවීමට බලපෑවේය.මෙසේ කෙනෙකු සංවර්ධිත යැයි දියුණු යැයි ද්වේෂයෙන් කථා කරන කොළොම්තොට සත්‍ය ලෙස ම එසේ වී දැයි මැනවින් දන්නේ එහිම ජීවත්වෙන පිරිසය. ඒ පිළිබඳ කතිකා කිරීමට පෙර අපි කොළඹ පිහිටීම, ජනගහනය, ජන ඝනත්වය යනාදිය ගැන අවධානය යොමු කරමු.ලංකාවේ පළාත් නවයකි. මෙහි වර්ග ප්‍රමාණය වර්ග කිලෝමීටර 62705 කි.ලංකාවේ කුඩාම පළාත බස්නාහිර පළාත වේ. එය වර්ග කිලෝමීටර් 3593 කින් යුතු වන අතර වැඩිම ජන ඝනත්වයක් සහිත පළාත ද වේ. එහි ජනගහනය දළ වශයෙන් පනස්අට ලක්ෂ හැටපන් දහසක් වේ. (58,65000) ජන ඝනත්වය 1632 කි.දිස්ත්‍රික්ක පහකින් සමන්විත උතුරේත්, දිස්ත්‍රික්ක තුනකින් සමන්විත නැගෙනහිර, දකුණ හා මධ්‍යම පළාත්වලත්, දිස්ත්‍රික්ක දෙකකින් සමන්විත රජරට, වයඹ හා සබරගමුව පළාත්වලත් ජීවත්වෙනවාට වඩා වැඩි පිරිසක් බස්නාහිර පළාතේ කොළඹ දිස්ත්‍රික්කයේ පමණක් ජීවත්වීම විශේෂත්වයකි. ;මහි වර්ග ප්‍රමාණය වර්ග කිලෝමීටර් 673 කි. ඒ අනුව ඉතාම ඇහිරුණු, අධික තදබදයකින් යුතු ජනාකීර්ණ ස්වරූපයක් කොළඹ දිසාවට හිමිවී තිබේ.මේ නිසාම කොළඹ දිස්ත්‍රික්කයේ ජීවත්වෙන ජනතාව ප්‍රශ්න ගණනාවක හිමිකරුවෝ වී සිටිති. අනවසර ඉදිකිරීම්, පවිත්‍රතාවයන් පිළිබඳ ගැටලු, සනීපාරක්ෂක සේවාවල හිමිකම අඩුවීම, විරැකියාව, නිවාස අහිමිවීම මෙන්ම ආදායම් බෙදීයෑමේ විෂම චක්‍රයේත් එල්ල වන පීඩාවලටද ඔවුහු ලක්වී සිටිති.පළාත් පාලන ආයතන 13 කින් යුතු මෙහි ප්‍රාදේශීය ලේකම් කොට්ඨාස ගණනද 13 කි. ඡන්ද කොට්ඨාස 15 කි. ග්‍රාම නිලධාරී වසම් 557 කින් යුතු කොළඹ ගම් සංඛ්‍යාව 804 කි. මේවායේ ජීවත්වන ජනතාව සංවර්ධිත දිසාවක සිටින පිරිසකැයි කෙනෙකු තර්ක කරනුයේ රටේ අනිකුත් ප්‍රදේශවල ජනතාව භුක්ති විඳින පහසුකම්වලට වඩා හෝ ලබන අවස්ථාවන්ට වඩා වැඩි අවස්ථා ප්‍රමාණයක් හිමිවී ඇතැයි මතුපිටින් පෙනෙන තත්ත්වය මතය. එනමුත් කොළඹ ජීවත්වන පවුල් හයලක්ෂ දහසය දහස් අටසිය හැට එකකින් පවුල් 54387 ක් සමෘද්ධිලාභී පවුල්ය.මුලකී පැනයන් නිසා පීඩාවට පත්වී සිටින පවුල් ප්‍රමාණය අඩුකිරීම උදෙසා නිදහසින් පසු රට හමුවේ තැබූ වඩාත් ප්‍රායෝගික කාලෝචිත දැක්ම ඔබ අප අත් දුටුවේ වසර 2006 න් පසුවය. වසර 2005 නොවැම්බර් මස 17 වැනිදා පැවැති මෙරට පස්වැනි විධායක ජනාධිපතිවරයා තෝරාපත් කර ගන්නා මැතිවරණයට ඉදිරිපත් වූ එවකට අග්‍රාමාත්‍ය ධුරය දැරූ මහින්ද රාජපක්ෂ මහතා ඒ දැක්ම ප්‍රතිපත්ති මාලාව එළිදැක්කුවේය. එය ‘මහින්ද චින්තනය’ විය. එය දස අවුරුදු දැක්මකි. මේ ප්‍රතිපත්ති මාලාව නිමාවූ ජනාධිපතිවරණ සමයේ පංච කේන්ද්‍රිය ඉසව් ඔස්සේ අපේ රට ආසියාවේ ආශ්චර්ය බවට පත් කිරීම සඳහා වඩාත් පුළුල් කොට එළිදැක්වීය.ගුවන්සේවා, නාවික, වෙළෙඳ, දැනුම හා බලශක්ති යන පංච කේන්ද්‍රිය අංශ මුල් කොට ගත් දියුණු ගමනක් යෑමට මුල පුරා තිබෙන මේ මොහොතේ ඉන් ඩවාත්ම ප්‍රතිලාභ උරුම කර ගැනීමට හැකි දිස්ත්‍රික්ක අතරට කොළඹද නම් කළ හැකිය. ඒ මන්ද දැනටමත් මෙහි විසිරුණු යටිතල පහසුකම් ජාලයක් හා ඉහළ අධ්‍යාපනික සෞඛ්‍ය සුබ සාධන ක්‍රියාවලියක් ක්‍රියාත්මක වී තිබීමය.විධිමත් නොවූ සැලසුම් සහගත නොවූ එනමුත් ලොව නම් දැරූ කීර්තිධර කොළඹ දිස්ත්‍රික්කයේ නවෝදයකට කාලය එළැඹ තිබේ.තිස් වසරක් තිස්සේ පැවැති මහා විනාශකාරී යුද්ධය නිසා තරමක් ආපස්සට ගිය මෙරට සංවර්ධනය පිළිගත හැකි මට්ටමින් සුරැකී තිබියේ කොළඹ ප්‍රධාන කොටගත් ආර්ථික ක්‍රියාකාරකම් නිසාවෙනි. එයට කර්මාන්ත හා සේවා අංශවලින් ඉහළ දායකත්වයක් ලබා දුනි.මේ නිසාම කොළඹ කේන්ද්‍රගතව පවතින ජනතා ආකර්ෂණය ඉහළය. මේ ඉහළ ජනතා නැමියාව දිස්ත්‍රික්කයේ දියුණුවට යොදා ගත යුතුය. දිළිඳුකම, මත්කුඩු, මත්පැන්, දුම්වැටි හා වෙනත්සමාජ අශෝභන තත්ත්වයන් මැඩලීම යන කරුණු හරහා ලබන ජයග්‍රහණ තුළින් කොළඹ දිස්ත්‍රික්කයේ දියුණුව ජවසම්පන්න කිරීම කළ හැකිය. ඒ සඳහා වූ යහපත් ඇරඹුමක් මහින්ද චින්තනය හා එහි ඉදිරි දැක්මෙන් ගෙන තිබේ.ලබන මස 08 වැනිදා පැවැත්වෙන කොළඹ මහ නගර සභාවේ පුරපති ධුරයට එක්සත් ජනතා නිදහස් සන්ධානයෙන් තරග වදින මිලින්ද මොරගොඩ මහතාද කොළොම්තොට නංවන ‘මිලින්ද ප්‍රතිපත්ති’ එළිදැක්විය.පිරිසුදු කාර්යක්ෂම පරිපාලනයක්, තොරතුරු ලබා ගැනීමේ අයිතිය, ආගමික හා සංස්කෘතික විවිධත්වය සුරැකීම හා පෝෂණය, කොළඹ නගරය සැමට සුරක්ෂිත ස්ථානයක් බවට පත්කිරීම, කොළඹ නවීකරණය හා නගර අලංකරණය, වතු හා පැල්පත්වාසීන්ට වඩා හොඳ ජීවන තත්ත්වයක් ලබාදීම උදෙසා වූ තිරසාර ක්‍රියාවලියක් මීට අන්තර්ගතය.විශේෂයෙන්ම කොළඹ ජීවත්වන කාන්තාවන්ගේ ළමා ලපටින්ගේ හිමිකම්, උරුමයන් වඩාත් සුරක්ෂිත කොට සියලු පහසුකම් ඔවුන්ට ලබාදීම මෙහි ප්‍රමුඛතාව හිමි කර තිබෙන අංශයකි.ඔබ අප ප්‍රාර්ථනා කරන දියුණු අලංකාර කොලොම්තොටක් බිහි කර ගැනීමේ උදාර අවස්ථාව මෙවර උදාවී තිබේ. ඒ සඳහා කොලොම්තොට ඔබ සූදානම් බව පැහැදිලිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=n1109101</link>
    <topic>පැය 48 රඳවා ගැනීමේ නීතියසියලු පක්‍ෂවල එකඟත්වයෙන්</topic>
    <author>සිතාරා සේනානි සහ ධනුෂ්ක ගොඩකුඹුර,</author>
    <content>අපරාධ නඩු විධාන සංග්‍රහය ( විශේෂ විධි විධාන) පනතේ කළ යුතු වෙනස්කම් සියලු දේශපාලන පක්ෂවල පොදු එකඟතාව මත සිදු කිරීමට පෙරේදා (8) පැවැති පක්ෂ නායක රැස්වීමේදී එකඟ වූ බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පවසයි.හදිසි නීතිය ඉවත් කිරීමත් සමඟ සැකකරුවන් රඳවා තබා ගෙන ප්‍රශ්න කිරීමේදී යම් ක්‍රමවේදයක් තිබිය යුතු බවට විපක්‍ෂය මෙහිදී ප්‍රකාශ කළ බවත් නියෝජ්‍ය ඇමැතිවරයා සඳහන් කෙළේය.සැකකරුවකු පොලිස් අත්අඩංගුවේ තබා ගත හැකි කාලය පැය 24 දක්වා දීර්ඝ කිරීමේ නියෝගය ඇතුළත් අපරාධ නඩු විධාන සංග්‍රහය (විශේෂ විධිවිධාන) පනත යටතේ වන නියමය පෙරේදා (8) පාර්ලිමේන්තුවට ඉදිරිපත් කළ අවස්ථාවේ විපක්‍ෂයේ මන්ත්‍රීවරු ඊට විරෝධය පළ කිරීම නිසා විවාදය වෙනත් දිනෙක පැවැත්වීමට ආණ්ඩු පක්‍ෂය තීරණය කෙළේය. විවාදය වෙනත් දිනෙක පැවැත්වීමට අධිකරණ ඇමැතිවරයා කළ යෝජනාවට විපක්‍ෂ මන්ත්‍රීවරු එකඟත්වය පළ කළහ.හදිසි නීතිය ඉවත් කිරීමත් සමඟ සැකකරුවන් අත්අඩංගුවේ රඳවා තබා ගත හැකි කාල සීමාව පැය විසි හතර දක්වා අඩු වී තිබීම නිසා, ත්‍රස්තවාදී ක්‍රියාවන්හි නිරතවීම, ජනතාවගේ ජීවිත විනාශ කිරීම හා දේපළ විනාශ කිරීමේ චෝදනා යටතේ දැනට අත්අඩංගුවේ පසුවන සැකකරුවන්ගෙන් වැඩිදුර ප්‍රශ්න කර චෝදනා ගොනු කිරීමේදී ගැටලු පැනනැඟී තිබෙන බව ද ලක්ෂ්මන් යාපා අබේවර්ධන මහතා පැවැසීය.ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා මේ බව පැවැසුවේ ඇමැති මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ(9) පැවැති මාධ්‍ය හමුවේදී ය.ජනාධිපති මහින්ද රාජපක්ෂ මහතා දිගින් දිගටම හදිසි නීතිය යොදා ගනිමින් රට පාලනය කිරීමට අදහස් නොකරන බැවින් එම නීතිය ඉවත් කිරීමට කටයුතු කළ බව පැවැසූ ඒ මහතා, ඉන් පසු අනවශ්‍ය නීති පනවමින් රට පාලනය කිරිමට රජය අදහස් නොකරන බවද පැවැසීය.එසේ වුවද රටේ ආරක්ෂාව සම්බන්ධයෙන් රජයට වගකීමක් තිබෙන බවත්, එබැවින් බරපතළ චෝදනා යටතේ අත්අඩංගුවේ පසුවන පිරිසට එරෙහිව නඩු පැවැරීම සඳහා චෝදනා ගොනු කිරීම අවශ්‍යව ඇති බැවින් අපරාධ නඩු විධාන සංග්‍රහය යටතේ යම් යම් වෙනස්කම් සිදු කිරීමට අපේක්ෂා කරන බවත් සඳහන් කෙළේය.හදිසි නීතිය ඉවත් කිරීමෙන් පසු එතෙක් විවිධ චෝදනා යටතේ රඳවා ගෙන සිටි විශාල පිරිසක් බරපතළ වැරැදි සිදු කළද එම චෝදනා ඔප්පු කිරීමට නොහැකි වීම හේතුවෙන් නිදහස ලබන බවද නියෝජ්‍ය ඇමැතිවරයා අනාවරණය කෙළේය.අමෙරිකා එක්සත් ජනපදය 9/11 ප්‍රහාරයෙන් පසු තම රටේ ආරක්ෂාව සම්බන්ධයෙන් විවිධ අණපණත් සම්මත කිරීමටත්, ආණ්ඩු ක්‍රම ව්‍යවස්ථාවට පවා සංශෝධන ගෙන ඒමටත් ක්‍රියා කළ බව ද කී ඒ මහතා එම නීති අද දක්වා ක්‍රියාත්මක වන බවද පෙන්වා දුන්නේය. ඉන්දියාව ඇතුළු ලෝකයේ තවත් බොහෝ රටවල් තම රටවල ආරක්ෂාව සම්බන්ධයෙන් විවිධ පියවර අනුගමනය කරන බවද කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=n1109102</link>
    <topic>උතුරේ තත්ත්වය යහපත්</topic>
    <author>සුභාෂිනී සේනානායක</author>
    <content>උතුරු පළාතේ පැවැති නොසන්සුන්කාරී තත්ත්වය පහවී ඇතැයි උතුරු පළාතේ පැවැති තත්ත්වය සම්බන්ධව නිරීක්‍ෂණය සඳහා ගිය නියෝජිත කණ්ඩායම පවසයි. උතුරේ ප්‍රදේශ කීපයක රාත්‍රී කාලයේ නොසන්සුන්කාරී තත්ත්වයක් ඇතිවී ඇති බවට තහවුරුවූ බවත් ඒ සම්බන්ධව පාර්ශව කීපයක් අදහස් දැක්වූ බවද මහලේකම්වරයා ප්‍රකාශ කළේය.උතුරු පළාත් ආණ්ඩුකාරතුමාගේ ප්‍රධානත්වයෙන් ඉහළ මට්ටමේ නිලධාරීන් 15 දෙනෙකුගෙන් යුත් කමිටුවක් මෙම තත්ත්වය නිරීක්‍ෂණය සඳහා පත්කළ බවද හෙතෙම ප්‍රකාශ කළේය.ප්‍රාදේශීය ලේකම් කොට්ඨාස මෙන්ම ග්‍රාමසේවා කොට්ඨාස මට්ටමින් සිවිල් කමිටු ස්ථාපනය කිරීමටත් එම කමිටු රාත්‍රී කාලයේ පොලිසිය සමඟ ආරක්‍ෂක කටයුතු සඳහා යොමුවීමටත් තීරණය වී තිබේ.පොලිසියේ ඉල්ලීම පරිදි හමුදා සහාය යොදා ගැනීමට තීරණයවී ඇති අතර සිද්ධීන් පිළිබඳව දැනුම්දීමට පැය 24 පුරා දුරකථන ජාලයක් සම්බන්ධ කර තිබේ. මෙම වැඩපිළිවෙළට සමගාමීව ජනතාව දැනුවත් කිරීමේ වැඩසටහන් ආරම්භ කිරීමට ද තීරණය වී ඇතැයි ද පසුගිය කාලය පුරා සිවිල් සමාජ සහ ආරක්‍ෂක අංශ අතර පැවැති සම්බන්ධතාවය බිඳදැමීමට කඩාකප්පල්කාරීන් මෙම සිදුවීම් සිදුකර ඇතැයි අමාත්‍යවරයා ප්‍රකාශ කළේය.කටකතා පතුරන්නන්ට එරෙහි නීතිමය පියවර ගන්නා බව කී ඒ මහතා රජයට අවශ්‍ය වී ඇත්තේ ස්ථාපිත කළ සාමය අඛණ්ඩව පවත්වාගෙන යාම යැයි ද කීය. ජනාධිපති මහින්ද රාජපක්‍ෂ මහතාගේ උපදෙස් මත පසුගිය 06 වනදා එක්සත් ජනතා නිදහස් සන්ධානයේ මහලේකම් සුසිල් පේ‍්‍රමජයන්ත් මහතාගේ නායකත්වයෙන් යුතු කණ්ඩායමක් උතුරු ප්‍රදේශයේ සිද්ධීන් පිළිබඳ නිරීක්‍ෂණය සඳහා පිටත්ව ගියේය.මෙම නිරීක්‍ෂණය සඳහා යාපනය දිස්ත්‍රික් ලේකම්, අමාත්‍ය ඩග්ලස් දේවානන්ද, උතුරේ හමුදා ආඥාපති, උතුරු ප්‍රදේශ බාර නියෝජ්‍ය පොලිස්පති, රජයේ ජ්‍යෙෂ්ඨ නිලධාරින්, පූජක පක්‍ෂය, සිවිල් සංවිධාන හා ක්‍රියාකාරීන්, ප්‍රාදේශීය සභා නියෝජිතයින් 125 දෙනෙකුගෙන් යුත් කණ්ඩායමක් සහභාගි වී තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=n1109103</link>
    <topic>උ/නැඟෙනහිර සාමය සහතික කිරීමටදෙමළ පක්ෂ සහාය අවශ්‍යයි</topic>
    <author>ධනුෂ්ක ගොඩකුඹුර</author>
    <content>උතුරු නැගෙනහිර පළාත්වල සාමය සහතික කිරීම සඳහා ගත හැකි සෑම පියවරක්ම ගන්නා බවත් ඒ සඳහා දෙමළ ජාතික පක්ෂ නියෝජිතයින්ගේ ද උපරිම සහාය ලැබිය යුතු බවත් ජනාධිපති මහින්ද රාජපක්ෂ මහතා පැවසී ය.ජනාධිපතිවරයා මේ බව සඳහන් කළේ උතුරු හා නැගෙනහිර පළාත් නියෝජනය කරන දෙමළ ජාතික මන්ත්‍රීවරුන් පිරිසක් සමඟ අරලියගහ මන්දිරයේදී ඊයේ (09) පැවැති සාකච්ඡාවකදීය.උතුරු හා නැගෙනහිර පළාත්වල මෑතකදී ඇති වූවා යැයි පැවසෙන යම් යම් සිද්ධීන් විශේෂයෙන් ඊනියා ග්‍රීස් යකා වැනි තත්ත්වයන් පිළිබඳ මෙහිදී දීර්ඝ වශයෙන් සාකච්ඡා විය. සිද්ධීන් ඇති වූවා යැයි පැවසෙන ප්‍රදේශවල ජනතාවගේ ඇති බිය හා සැකය දුරු කිරීම සඳහා පොලීසිය සහ මහජන සංවිධාන අතර මනා සම්බන්ධයක් පවත්වා ගැනීමේ අවශ්‍යතාවය මෙහිදී අවධාරණය කෙරිණි.මේ පිළිබඳ කරුණු සොයා බැලීමට ස්ථාපිත කර ඇති කමිටුවලට සහභාගී වන ලෙස දෙමළ දේශපාලන පක්ෂ නියෝජිතයන්ගෙන් ඉල්ලීමක් කෙරිණි.මේ වන විට උතුරු පළාතේ තත්ත්වය කඩිනමින් යථා තත්ත්වයට පත්වෙමින් තිබෙන බව මන්ත්‍රීවරු මෙහිදී පෙන්වා දුන්හ.වසර 30ක ත්‍රස්තවාදීන්ගේ කුරිරු යුද්ධයෙන් වඩාත් පීඩාවට පත් වුයේ අහිංසක දෙමළ ජනතාව බව පෙන්වා දුන් ජනාධිපතිතුමා මේ අවස්ථාවේ කළ යුතු වන්නේ විනාශ වූ එම සංස්කෘතිකාංගයන් සහ සම්ප්‍රදායයන් නැවත නඟා සිටුවීම බවත්, ඒ සඳහා සැවොම එක්ව දෙමළ ජනතාවට සහාය ලබා දීම බවත් පැවැසීය.මෙම සාකච්ඡාව සඳහා දෙමළ ජාතික සන්ධානයේ පාර්ලිමේන්තු මන්තී‍්‍රවරුන් වන සුරේෂ් පේමචන්ද්‍ර, පී. සෙල්වරාජා, සුමන්දිරන්, ඊ. සරවනපවන් යන මහත්වරුන් ද දෙමළ එක්සත් විමුක්ති පෙරමුණේ නායක වී. ආනන්ද සංගරී, ප්ලොට් නායක ඩී. සිද්ධාර්තන්, ඇමැති බැසිල් රාජපක්ෂ, සහ ජනාධිපති ලේකම් ලලිත් වීරතුංග, පොලිස්පති එන්. කේ. ඉලංගකෝන් මහත්වරු ද එක් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=n110910_1</link>
    <topic>ගාලුමුවදොර යුද හමුදා ඉඩමේ කාමර 1000ක හෝටල් දෙකක්</topic>
    <author>දයා පෙරේරා, ස්වර්ණා විජේකෝන්, චමීර ඇල්ලදෙනිය</author>
    <content>ගාලුමුවදොර පිටිය ඉදිරිපිට යුද හමුදාවට අයත් ඉඩමේ කාමර පන්සියය බැගින් සමන්විත හෝටල් දෙකක් ඉදිකැරෙන බව ආර්ථික සංවර්ධන නියෝජ්‍ය ඇමැති ලක්‍ෂ්මන් යාපා අබේවර්ධන මහතා පාර්ලිමේන්තුවේදී ඊයේ (09) පැවසුවේය. ෂැන්ගී‍්‍ර-ලා හොටෙල් ලංකා පෞද්ගලික සමාගම කාමර පන්සියක් සහිත හෝටල් සංකීර්ණයක් ඉදිකරයි.එම හෝටල් සංකීර්ණය තරු හය පන්තියට අයත් යැයි ද නියෝජ්‍ය ඇමැතිවරයා කීවේය. කැටික්/ඒවික් ඉන්ටර් නැෂනල් හොටෙල් ලංකා ලිමිටඩ් සමාගම කාමර පන්සියයක් සහිත හෝටල් සංකීර්ණයක් ඉදිකරන බවත් එය තරු පහ පන්තියට අයත් වන බවත් නියෝජ්‍ය ඇමැතිවරයා කීය.ෂැන්ගී‍්‍ර-ලා හොටෙල් ලංකා පෞද්ගලික සමාගමට අක්කර දහයක් ලබාදී ඇති බවත් එහි රජයේ තක්සේරු වටිනාකම අමෙරිකානු ඩොලර් මිලියන 125ක් බවත් පැවසූ නියෝජ්‍ය ඇමැතිවරයා කැටික්/ඒවික් ඉන්ටර්නැෂනල් හොටෙල් ලංකා ලිමිටඩ් සමාගමට අක්කර 05 රූඩ් 03 පර්චස් 19ක් අනූනම අවුරුද්දකට බදු දීමටත් කටයුතු කරමින් සිටින බවත් එම ඉඩම් කොටසට රජයේ තක්සේරුව ලබාගැනීමට කටයුතු කරමින් සිටින බවත් සඳහන් කළේය.නියෝජ්‍ය ඇමැතිවරයා එසේ පැවැසුවේ කුරුණෑගල දිස්ත්‍රික් මන්ත්‍රී දයාසිරි ජයසේකර මහතා (එ. ජා. ප) වාචික පිළිතුරු අපේක්‍ෂාවෙන් අසාතිබූ ප්‍රශ්නයකට පිළිතුරු වශයෙනි.ෂැන්ගී‍්‍ර-ලා සමාගමට ඉඩම පවරාදීමත් කැටික්/ඒමික් සමාගමට ඉඩම බදුදීමටත් තීරණය කළේ මන්දැයි දයාසිරි ජයසේකර මන්ත්‍රීවරයා ඇසූ අතුරු ප්‍රශ්නයකට පිළිතුරු දුන් නියෝජ්‍ය ඇමැතිවරයා රජයකට එසේ ක්‍රමවේදය වෙනස් කළ හැකි බවක් විපක්‍ෂයට නිකරුණේ කරුණු ලබාදෙනවාට වඩා මහජනතාවට ඇහුම්කන් දෙන රජයක් වශයෙන් ආයෝජකයන්ට ඉඩම් ලබාදීමේ ක්‍රමය වෙනස් කළ බවත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=n1109104</link>
    <topic>රොබට් බ්ලේක් ශ්‍රී ලංකාවට</topic>
    <author>මහින්ද අලුත්ගෙදර</author>
    <content>තෙදින නිල සංචාරයක් සඳහා දකුණු හා මධ්‍යම ආසියානු කටයුතු බාර ඇමෙරිකානු සහකාර රාජ්‍ය ලේකම් රොබට් බ්ලේක් මහතා ලබන 12 දා ශ්‍රී ලංකාවට පැමිණීමට නියමිතය. පසුගිය මාසයේදී ඒ මහතා ශ්‍රී ලංකාවේ සංචාරය කිරීමට නියමිතව සිටියද නොවැළැක්විය හැකි හේතූන් මත එම සංචාරය කල් දැමීමට සිදුවූ බව ශ්‍රී ලංකාවේ ඇමෙරිකා එක්සත් ජනපද තානාපති කාර්යාලය පවසයි.ලබන 14 දා තෙක් මෙරට රැඳී සිටින ඇමෙරිකානු සහකාර රාජ්‍ය ලේකම්වරයා ශ්‍රී ලංකා රජයේ නියෝජිතයන්, සිවිල් සමාජ සාමාජිකයින්, සරසවි සිසුන් හා දේශපාලන නායකයන් හමුවී සාකච්ඡා කිරීමට බලාපොරොත්තු වන බවද එම තානාපති කාර්යාලය සඳහන් කරයි. ශ්‍රී ලංකා සංචාරයට සමඟාමීව රොබට් බ්ලේක් මහතා ඉන්දියාවේද සංචාරයක නිරත වන බවට ඇමෙරිකානු රාජ්‍ය දෙපාර්තමේන්තුව ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=n1109105</link>
    <topic>ජපානයේ ශ්‍රී ලංකා මහෝත්සවය අද</topic>
    <author/>
    <content>ජපානයේ දී 8 වන වරටත් පැවැත්වෙන ශ්‍රී ලංකා මහෝත්සවය අද (10 වනදා) ජපානයේ ශිබුයා නගරයේ යොයොගි උද්‍යානයේ දී ආරම්භ කෙරේ. වත්මන් විදේශ ලේකම් කරුණාරත්න අමුණුගම මහතා ජපානයේ ශ්‍රී ලංකා තානාපති ධුරය දරන සමයේ ආරම්භ කෙරුණු ශ්‍රී ලංකා මහෝත්සවය මේ වනවිට ජපානයේ වෙසෙන ශ්‍රී ලාංකිකයන්ගේ සහ ජපන් ජාතිකයන්ගේ අවධානය දිනාගත් වාර්ෂික උත්සවයක් බවට පත්ව තිබේ.ජපානයේ වත්මන් තානාපති වසන්ත කරන්නාගොඩ මහතාගේ මෙහෙයවීම යටතේ, ජපානයේ ශ්‍රී ලංකා තානාපති කාර්යාලය, ශ්‍රී ලංකා ව්‍යාපාරික සංසදය, ශ්‍රී ලංකා සංගමය ඇතුළු සංවිධාන ගණනාවකගේ සහය ඇතිව අද සහ හෙට පෙරවරු 10.00 සිට පස්වරු 7.00 දක්වා ශ්‍රී ලංකා මහෝත්සවය පැවැත්වනුයේ ශ්‍රී ලංකාව කෙරෙහි ජපන් සංචාරකයන් ආකර්ෂණය කර ගැනීමේ අරමුණ පෙරදැරිවය.මෙවර ශ්‍රී ලංකා මහෝත්සවයේ විශේෂත්වය වනුයේ එහි වැදගත් අවස්ථා සියල්ලම පාහේ අන්තර් ජාලය ඔස්සේ ලොව පුරා පේ‍්‍රක්ෂකයන්ට සජීවී ලෙස දැක බලා ගැනීමට අවකාශ සලසා තිබීමයි. ජපානයේ ජේ 9 රේඩියෝ ආයතනය මෙම සජීවි විකාශය විසුරුවා හරින අතර, අන්තර් ජාලය ඔස්සේ ජේ 9 රේඩියෝවේ වෙබ් පිටුවට පිවිසීමෙන් සජීවී දර්ශන දැක බලා ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=n11091012</link>
    <topic>ලක්ෂ්මන් යාපා වැඩබලන ජන මාධ්‍ය ඇමැති</topic>
    <author/>
    <content>ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා වැඩ බලන ජනමාධ්‍ය ඇමැතිවරයා ලෙස පත්කර තිබේ. ජනමාධ්‍ය ඇමැති කෙහෙලිය රඹුක්වැල්ල මහතා විදේශගතවීම නිසා පත්වීම කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=n11091013</link>
    <topic>බිත්තිය කඩා වැටී සය හැවිරිදි දැරිය මරුට</topic>
    <author>අසේල කුරුළුවංශ</author>
    <content>නෝර්වුඩ් පොලිස් වසමේ දික්ඔය වත්තේ ඉන්ඩස්ට්‍රින් කොටසේ නිවසක බිත්තියක් කඩා වැටීමෙන් සය හැවිරිදි ගැහැනු ළමයකු මියගොස් ඇත. පෙරේදා (09) පස්වරුවේ සිදුවූ මෙම අනතුරින් පසු දරුවා මහනුවර මහ රෝහලට ඇතුළත් කළ අවස්ථාවේ හදිසි ප්‍රතිකාර ඒකකයේදී මරණයට පත්ව තිබේ.මියගොස් ඇත්තේ එස්. දිලිනි (06) නැමැති දැරියකි. අදාළ නිවස පිහිටි ස්ථානය නාය යෑමේ අවදානමක් පවතින බැවින් ග්‍රාම නිලධාරී මහතා තාවකාලිකව නිවසින් ඔවුනට ඉවත්වන ලෙස දැනුම්දී තිබී ඇති බව නුවරඑළිය දිස්ත්‍රික් ලේකම් ඩී. පී. ජී. කුමාරසිරි මහතා කීය. නෝර්වුඩ් පොලිසිය අනතුර පිළිබඳ පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=n11091014</link>
    <topic>අග්‍රහාර රක්ෂණය ජීවිතාන්තය දක්වා</topic>
    <author>චින්තා රණසිංහ</author>
    <content>වයස හැට දක්වා ක්‍රියාත්මක වන අග්‍රහාර රක්ෂණය ජීවිතාන්තය දක්වා දීර්ඝ කිරීමට රජය විසින් පියවර ගෙන ඇත.ජාතික රක්ෂණ භාර අරමුදල, විශ්‍රාම වැටුප් දෙපාර්තමේන්තුව ඒකාබද්ධව මේ වැඩපිළිවෙළ ක්‍රියාත්මක කරන අතර විශ්‍රාම වැටුප් ලබන හා ඉදිරියේ දී විශ්‍රාම යන සියලුම නිලධාරීන් මෙම රක්ෂණ ක්‍රමයට අනිවාර්යයෙන් දායක විය යුතු වේ.මේ නව රක්ෂණ ක්‍රමය වෛද්‍ය හා අතුරු මරණ රක්ෂණය ක්‍රියාත්මක කෙරෙන බවත් විශ්‍රාමිකයා මිය ගිය පසු වැන්දඹු භාර්යාව / ස්වාමියාට මෙම රක්ෂණ ක්‍රමයට ඇතුළත් විය හැකි බවත් රක්ෂිතයා අවිවාහක නම් රක්ෂණ වන්දි මවුපියන්ට හිමි වන බවත් ජාතික රක්ෂණ භාර අරමුදලේ සභාපති සේනක අබේගුණසේකර මහතා පැවැසීය. එම අරමුදලේ ඊයේ (09) පැවැති මාධ්‍ය හමුවකදී ඒ මහතා මේ අදහස් පළ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=n11091015</link>
    <topic>මාළු බාන්න ගිය අඹු සැමි යුවළ දියේ ගිලී මිය යති</topic>
    <author>ඌව-වෙල්ලස්ස විශේෂ – ඩී. එස්. ගුණතිලක</author>
    <content>පානම කලපුවේ මාළු ඇල්ලීමට ගිය අඹු සැමි යුවළක් පෙරේදා (8) රාත්‍රී දියේ ගිලී මියගොස් ඇතැයි පොතුවිල් පොලිිසිය පවසයි. මෙසේ මියගොස් ඇත්තේ පානම පදිංචි අප්පුහාමි නිශාන්ත පේ‍්‍රමසිරි (35) සහ සුපේන්ද්‍රා රත්නායක (24) නැමැති එක්දරු අඹුසැමි යුවළකි.මෙම මරණ සම්බන්ධ හදිසි මරණ පරීක්ෂණය ඊයේ (9) පැවැත්වුණ අතර පොතුවිල් පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=n1109106</link>
    <topic>ජල මණ්ඩලයේ ඉංජිනේරුවෝ සංකේත වැඩ වර්ජනයක</topic>
    <author>අනූෂා ගුරුසිංහ</author>
    <content>ජාතික ජල සම්පාදන හා ජලාපවාහන මණ්ඩලයේ ඉංජිනේරු සංගමයේ සාමාජිකයන් ඊයේ (09) සිට සංකේත වැඩ වර්ජනයක් ආරම්භ කර තිබේ.ජල සම්පාදන මණ්ඩලයේ “ඉංජිනේරු සහකාරවරුන්ට” ලබාදීමට යන අවිධිමත් උසස්කිරීම් වහාම නවත්වන තෙක් මෙම වැඩවර්ජනය දිගටම පවත්වන බව ඊයේ කොළඹ දී පැවැත්වූ මාධ්‍ය හමුවේදී ඉංජිනේරු සංගමය දන්වා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=n1109107</link>
    <topic>ගම්බද පාලම් ඉදිකිරීමටබ්‍රිතාන්‍යයෙන් රු.කෝටි 616ක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ ග්‍රාමීය ප්‍රදේශයන්හි පාලම් 210ක් ඉදිකිරීම සඳහා අමෙරිකානු ඩොලර් මිලියන 56ක (රුපියල් මිලියන 6160) ආධාරයක් ලබාදීමට එක්සත් රාජධානිය එකඟත්වය පළ කර ඇත.උතුරු හා නැඟෙනහිර පළාත් ඇතුළුව ශ්‍රී ලංකාවේ සෑම ප්‍රදේශයක්ම ආවරණය වන පරිදි මේ පාලම් ඉදිකෙරෙන අතර ආර්ථික සංවර්ධන අමාත්‍යාංශය හා එක්සත් රාජධානියේ ක්ලිවුලන්ඩ් බ්‍රිජ් සමාගම අතර ඊට අදාළ ගිවිසුම සඳහා අස්සන් කිරීම පසුගියදා සිදු කෙරිණි.මේ සඳහා එක්සත් රාජධානියේ අපනයන ණය සහතික දෙපාර්තමේන්තුව සහයෝගය ලබා දීමට ඉදිරිපත්වී සිටින බව ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලය පවසයි.ග්‍රාමීය ප්‍රදේශයන්හි මාර්ග වැඩිදියුණු කිරීම, එම ප්‍රදේශයන්හි ජනතාව මූලික ආර්ථික සංවර්ධනය සමඟ සම්බන්ධ කිරීම හා ඒ මඟින් ග්‍රාමීය ජන ජීවිතය ඉහළ නැංවීම මේ මඟින් අපේක්ෂා කරන බවද එම මහ කොමසාරිස් කාර්යාලය සඳහන් කරයි. මෙම ව්‍යාපෘතිය ක්‍රියාත්මක කිරීම ආර්ථික සංවර්ධන අමාත්‍යාංශයේ අධීක්ෂණය මත ක්‍රියාවට නංවන අතර ප්‍රමුඛතාව ලබා දියයුතු අනුපිළිවෙල තෝරාගෙන එය ක්‍රියාවට නංවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=n1109108</link>
    <topic>ජාවාරම් මඬින්නට ඉන්දු - ශ්‍රී ලංකා විශේෂ ආරක්ෂක වැඩපිළිවෙළක්</topic>
    <author>භක්ති ධර්මප්‍රිය මෙන්ඩිස්</author>
    <content>ඉන්දු - ශ්‍රී ලංකා මුහුදු සීමාවේ සිදුකෙරෙන ජාවාරම් මැඬලීම සඳහා විශේෂ ආරක්ෂක වැඩපිළිවෙළක් ක්‍රියාත්මක කිරීමට දෙරටේ නාවික හමුදාව තීරණය කර තිබේ. ඉන්දියානු නාවික හමුදාවේ උසස් නිලධාරින් සහ ශ්‍රී ලංකා නාවික හමුදාවේ උසස් නිලධාරින් අතර ඉකුත් දින දෙක පුරා පැවති සාකච්ඡාවලින් පසුව දෙරටේ නාවික හමුදා නිලධාරින් මෙම තීරණයට එළැඹ තිබේ.ශ්‍රී ලංකා නාවික හමුදා මූලස්ථානයේ දී ඊයේ (09) සහ පෙරේදා (08) පැවැති මෙම සාකච්ඡා දෙරට අතර නාවික කටයුතුවලදී ඉතා වැදගත් වන බවත් දෙරට අතර සුහදත්වය වර්ධනය කෙරෙහි බලපාන බවත් නාවික හමුදා ප්‍රකාශක කමාන්ඩර් කෝසල වර්ණකුලසූරිය මහතා පැවැසීය. මත්ද්‍රව්‍ය ජාවාරම් මැඬලීම මෙන්ම තහනම් ක්‍රම භාවිතා කරමින් සිදුකරන මසුන් මැරීම කෙරෙහිද මෙහිදී අවධානය යොමු කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=n1109109</link>
    <topic>හඳපානේ කළු ඇඳ ගමන් කළචීවරධාරියෙක් අල්ලලා</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>ග්‍රීස් යකකු මෙන් කළු පාට කලිසමක් සහ කමිසයක් හැඳි වෙල්යායක හඳ එළියේ ගමන්ගත් චීවරධාරියකුව කමතක කොළ මඩිමින් සිටි තරුණයන් පිරිසක් විසින් අල්ලා පොළොන්නරුව පොලිසියට බාර දී ඇත.පොළොන්නරුව වැවේතැන්න ප්‍රදේශයේ විහාරස්ථානයක වෙසෙන මෙම චීවරධාරී පුද්ගලයා මෙදින මධ්‍යම රාත්‍රියේ කළු කලිසමක් හා කළු කමිසයක් හැඳ හිසට කළු තුවායක්ද පටලවාගෙන වෙල්යායක ගමන් කරද්දී බියට පත් තරුණයින් ඔහු ලුහුබැඳ අල්ලාගෙන තිබේ.තරුණයින් විසින් මොහු පරීක්ෂා කිරීමේදී කහ පාට චීවරය බෑගයක දමා තිබී හමුවී ඇති අතර, ඒ මොහොතේදී 119 අංකයට සිද්ධිය පැමිණිලි කර තිබේ. සුළු මොහොතින් එතැනට පොළොන්නරුව පොලිසියේ භට කණ්ඩායමක් පැමිණි අතර මෙම පුද්ගලයා පරීක්ෂා කිරීමේදී ගමේ පන්සලේ වෙසෙන අයෙක් බව හඳුනාගෙන ඇත.පාලිසිය විසින් අත්අඩංගුවට ගත් මෙම පුද්ගලයා පොලිස් ඇප මත මුදාහැර මේ වනවිට පොළොන්නරුව මහ රෝහලේ ප්‍රතිකාර ලබමින් සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=n11091010</link>
    <topic>ජාතික ළමා නාට්‍ය උළෙලඅද පටන් කොළඹ දී</topic>
    <author/>
    <content>ජාතික ළමා නාට්‍ය උළෙල – අද දින සිට 20 වන දින දක්වා දිනපතා සවස 5.00ට කොළඹ 07, ජෝන්ද සිල්වා සමරු රඟහලේ දී වේදිකා ගත වේ.මෙවර ප්‍රථමවරට ජාතික ළමා නාට්‍ය උළෙල සිංහල, දෙමළ හා ඉංගී‍්‍රසි භාෂා තුනෙන්ම පැවැත්වීම විශේෂත්වයක් වන අතර, භාෂා තුනෙන්ම සීමිත හා විවෘත අංශවලින් මෙවර ළමා නාට්‍ය 41 ක් වේදිකා ගත කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=n11091011</link>
    <topic>පහ ශිෂ්‍යත්ව ප්‍රශ්න පත්‍රය පිටවීමේචෝදනාව පෞද්ගලික කෝන්තරයක්</topic>
    <author>දයා පෙරේරා</author>
    <content>පහ ශ්‍රේණිය ශිෂ්‍යත්ව විභාගය පැවැත්වීමට පෙර එහි ප්‍රශ්න හා පිළිතුරු විභාගයට පෙනී සිටීමට නියමිත සිසුන් අතට පත්වූ බවට පුත්තලම ප්‍රදේශයේ මව්පියන් පිරිසක් විසින් කරන ලද පැමිණිල්ලේ පදනම කාලාන්තරයක් පුරා පැවැති පෞද්ගලික කෝන්තරයක් බව අනාවරණය වී ඇතැයි විභාග කොමසාරිස් ජනරාල් අනුර එදිරිසිංහ මහතා පැවසීය.ශිෂ්‍යත්ව විභාගය පැවැත්වීමෙන් දින දහයකට පසු පුත්තලම ප්‍රදේශයේ මාපියෝ නව දෙනකු අස්සන් කළ පැමිණිල්ල සම්බන්ධයෙන් මෙතෙක් කරන ලද පරීක්ෂණවලින් ඉහත තත්ත්වය හෙළිදරව් වී ඇතැයි විභාග කොමසාරිස් ජනරාල්වරයා කීය. සියලු පාර්ශව කැඳවා රජයත් විභාග දෙපාර්තමේන්තුවත් අපහසුවට පත් කිරීමට කටයුතු කිරීම ගැන පරීක්ෂණයක් පවත්වා තමාට වාර්තාවක් ලබා දෙන ලෙස පුත්තලම ජ්‍යෙෂ්ඨ පොලිස් අධිකාරීවරයාට ලිඛිත පැමිණිල්ලක් ඊයේ (09) ඉදිරිපත් කළේ යැයිද දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=n11091016</link>
    <topic>ආර්ථික වර්ධනයෙන් ශ්‍රී ලංකාව ඉහළට</topic>
    <author>ධනුෂ්ක ගොඩකුඹුර</author>
    <content>ලෝක ආර්ථික සංවර්ධන දර්ශකයේ නවතම ශ්‍රේණිගත කිරීම අනුව ශ්‍රී ලංකාව 52 වන ස්ථානය දක්වා උසස් කර තිබේ.මීට පෙර ශ්‍රී ලංකාව මේ දර්ශකයේ 62 වැනි ස්ථානය හිමි කර ගෙන සිටි බව ආර්ථික සංවර්ධන ඇමැති ලක්ෂ්මන් යාපා අබේවර්ධන මහතා පැවැසීය.ආයෝජනය සඳහා වන නිලධාරීවාදය පිළිබඳ දර්ශකයේ 113 වන තැන සිටි අප රට අලුත් වාර්තා අනුව 53 වන ස්ථානය හිමි කරගෙන තිබෙන බවත් ඇමැතිවරයා සඳහන් කළේය.ඇමැතිවරයා මේ අදහස් පළ කළේ ඇමැති මණ්ඩල තීරණ දැනුම් දීමේ මාධ්‍ය හමුවට රජයේ ප්‍රවෘත්ති දෙපාර්තමේන්තුවේදී ඊයේ (09) එක් වෙමිනි.අප රටේ ඒක පුද්ගල ආදායම 2015 වසර වන විට ඇමරිකානු ඩොලර් 4000 ක් කිරීම රජයේ ඉලක්කය වුවත් දැනට ඇති කෘෂිකාර්මික දියුණුවත් සමඟ ඊට පෙර එම ඉලක්කය පසු කරන්නට හැකි වෙතැයි විශේෂඥයන් අනාවැකි පළ කරන බවත් ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=n11091017</link>
    <topic>නැඟෙනහිර පෙර පාසල් පාලිකාවන්ට රු.3000 ක දීමනාවක්</topic>
    <author>ත්‍රිකුණාමලය විශේෂ – ඒ. ටී. එම්. ගුණානන්ද</author>
    <content>නැඟෙනහිර පළාතේ පෙර පාසල් පාලිකාවන් සඳහා රුපියල් 3000 ක දීමනාවක් ලබාදීමට පළාත් සභා අමාත්‍ය මණ්ඩලය අනුමැතිය දුන් බව පළාත් සභා අමාත්‍ය හා අමාත්‍ය මණ්ඩල මාධ්‍ය ප්‍රකාශක එම්. එස්. උදුමාලෙබ්බේ මහතා පැවැසීය.නැඟෙනහිර පළාතේ පෙර පාසල් තවදුරටත් අඛණ්ඩව පවත්වාගෙන යෑමට පාලිකාවන්ගේ සේවාවන් දිරිගැන්වීමක් වශයෙන් මෙම දීමනාව ලබාදීමට පියවරගෙන තිබේ.මේ අනුව නැඟෙනහිර පළාතේ පෙර පාසල් කාර්යාංශයේ ලියාපදිංචි පෙර පාසල් 930 ක පාලිකාවන් සඳහා මෙම දීමනාව ලබාදීමට මෙලෙස අමාත්‍ය මණ්ඩලයේ අනුමැතිය ලැබී ඇතැයි පළාත් සභා අමාත්‍යවරයා තවදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=n11091018</link>
    <topic>ස්වර්ණ පුස්තක සම්මානය ‘කවි කඳුර’ට</topic>
    <author>ඡායාරූපය – නිශ්ශංක විජේරත්න</author>
    <content>සිංහල නවකතා කලාවට පිදෙන ප්‍රකාශක උත්තමාචාරය “ස්වර්ණ පුස්තක සම්මාන උළෙල 2011” ඊයේ (09) කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ජනාධිපති ලේකම් ලලිත් වීරතුංග මහතාගේ ප්‍රධානත්වයෙන් පැවැති අවස්ථාවේදී ස්වර්ණ පුස්තක සම්මානය ලේඛිකා සුනේත්‍රා රාජකරුණානායකගේ “කවි කඳුර” නව කතාවට හිමිවිය.රාජකරුණානායක මහත්මියට හිමි එම සම්මානය සහ රුපියල් ලක්ෂ පහක ත්‍යාගය පාර්ලිමේන්තු මන්ත්‍රීනී මාලනී ෆොන්සේකා මහත්මිය අතින් ලබාගත් අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=r1109101</link>
    <topic>ශ්‍රී ලාංකික බැතිමතුන් 19ක් දඹදිවදී අතරමං කරමෙරටට පැන්න ගමන් සංවිධායක දැලේ</topic>
    <author>ලයනල් පී. පෙරේරා කැලණිය විශේෂ</author>
    <content>පුද්ගලයින් 19 දෙනකු දඹදිව වන්දනාවේ රැගෙන ගොස්, එහි අතරමංකර නැවත මෙරටට පැමිණ සැඟව සිටි සංචාරක ගමන් හා වන්දනා ගමන් සංවිධානය කරන ආයතනයක හිමිකරුවකු පසුගියදා කැලණිය පොලීසිය විසින් අත්අඩංගුවට ගෙන ඇත.හෝමාගම ප්‍රදේශයේ පුද්ගලයින් 13 දෙනකු හා කැලණිය ප්‍රදේශයේ 6 දෙනකු මෙසේ දඹදිව වන්දනාවේ රැගෙන ගිය මෙම පුද්ගලයා එක් අයකුගෙන් රුපියල් 50,000 ක මුදලක් අයකරගෙන ඇත.මේ පිළිබඳව වැඩිදුර තොරතුරු දැනගත් කැලණිය පොලීසිය දිප්පිටිගොඩ ප්‍රදේශයේ පිහිටා ඇති මෙම සංචාරක ආයතනය කීප විටක් වැටලුවද ඔහු අත්අඩංගුවට ගැනීමට නොහැකිවී ඇත.එහෙත් වරින්වර මොහු පිළිබඳව විමසිල්ලෙන් සිටි පොලීසිය වරක් ඔහුගේ නිවෙස වැටලු අවස්ථාවේ එහි සැඟව සිටියදී අත්අඩංගුවට ගෙන ඇත. නිවස වටලන අවස්ථාවේ මෙම පුද්ගලයාගේ බිරිය පවසා ඇත්තේ තම ස්වාමි පුරුෂයා නිවෙසේ නොමැති බවත්ය.එහෙත් මොහු අත් අඩංගුවට ගත් පොලීසිය අධිකරණය වෙත ඉදිරිපත් කිරීමෙන් පසුව රක්‍ෂිත බන්‍ධනාගාර ගත කළැයි කැලණිය පොලිස් ස්ථානාධිපති අජන්ත පුෂ්ප කුමාර මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=r1109102</link>
    <topic>විදෙස් රැකියාවකට ගිය බිරිය ගෙදර එන කොටසැමියා වෙනත් කතක් සමඟ විවාහ වෙලා</topic>
    <author>කොච්චිකඩේ විශේෂ – ඩී. මිහිදුකුල</author>
    <content>දහසකුත් එකක් බලාපොරොත්තු සිතේ තබාගෙන කටුනායක නිදහස් වෙළෙඳ කාලපයේ රැකියාවට ගිය ඇය යුගදිවියට පිවිසියේ එම ආයතනයේම සේවය කරන අයකු සමඟය.දෙදෙනාගේ පළමු හමුවීම ඉතාම සිත්ගන්නා සුළුය. පොඩි, පොඩි විහිළු තහලුවලින් පටන් ගත් ප්‍රේම ජවනිකා ආදරයේ උත්තරීතර අවස්ථාව වන විවාහය දක්වා ගමන් කළේ විවිධ බාධක මැදය.මෙම විවාහයේ නීත්‍යනුකූල කොටස සිදුකෙරුණේ 1984 – 04 – 10 දින මීගමුව විවාහ ලේකම් කාර්යාලයේදීය. වැඩිකාලයක් යාමට පෙර ඔවුන්ට දියණියන් දෙදෙනෙකු ලැබිණි.නිවසේ සතුට ප්‍රීතිය තබා ගැනීමට මව , පියා මෙන්ම දරු දෙදෙනාද එක්ව කටයුතු කළහ.ඔහු පවුලේ ආර්ථික දියුණුව සඳහා විදේශීය රැකියාවකට යාමට තීරණය කළේය. 1996 දී සෞදි අරාබියේ රැකියාවකට පිටත්ව ගිය ඔහු 2000 අගෝස්තු මස ලංකාව පැමිණ ඇත. පසුව නැවත විදේශ රැකියාවට ගොස් කෙටි කලකින් ලංකාවට පැමිණියේ අසනීප වීම නිසාය. අසනීපයෙන් පැමිණි ඔහු බිරිය හා දරුවන් සමඟ එක්ව විසීමට මෙවර එම නිවෙසට ගොස් නැත.ඇය විදේශ ගත වීමට තීරණය කර ඇත්තේ ඉන් අනතුරුවය.ඇය ලංකාවට පැමිණෙන විට තම පුරුෂයා වෙනත් කාන්තාවක් සමඟ ජීවත්වන බව ඇයට ආරංචි විය.1991 ජූලි මස 24 දින ඔහු නැවත විවාහයක් කරගෙන ඇති බවට තොරතුරු ලැබුණි. පළමු විවාහයේ කාන්තාව ජීවතුන් අතර සිටියදී නීතියෙන් වෙන් නොවී නැවත විවාහයක් කරගැනීම දඬුවම් ලැබිය යුතු වරදක් බැවින් ඇය තම පුරුෂයාට එරෙහිව මීගමුව පොලිස් කොට්ඨාසයේ විශේෂ විමර්ශන ඒකකයට පැමිණිල්ලක් ඉදිරිපත් කළාය.මීගමුව ප්‍රධාන මහේස්ත්‍රාත් ඒ.එම්.එන්.පී. අමරසිංහ මහතා පැමිණිල්ල විභාගයට ගත් අවස්ථාවේ සැකකරු වරද පිළිගත් බැවින් ලක්ෂ 2ක ශරීර ඇප මත ඔහු මුදා හැරීමට නියෝග කර තීන්දුව ලබා දීම 16 දිනට කල්තබන ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=r1109103</link>
    <topic>වංචනිකව විදුලිය ගත් 23ක් අත්අඩංගුවට</topic>
    <author>ඉංගිරිය මධ්‍යම සමූහ</author>
    <content>විදුලිබල මණ්ඩලයේ කොළඹ විශේෂ විමර්ශන ඒකකය මගින් ඉංගිරිය, පාණදුර, බණ්ඩාරගම, හොරණ, අඟුරුවාතොට පොලිස් බල ප්‍රදේශවල ඉකුත් ජූලි මාසයේ දී සිදුකරන ලද විශේෂ සෝදිසි මෙහෙයුම්වලදී වංචනික ලෙස විදුලිය පරිභෝජනයට ගැනීමේ චෝදනාව යටතේ පුද්ගලයන් 23 දෙනෙක් අත්අඩංගුවට ගැනීමට හැකිවී තිබේ.මෙම පුද්ගලයන් අධිකරණය හමුවට පමුණුවනු ලැබීමෙන් පසු, ඔවුන්ගෙන් රජයට රුපියල් 2,30,000.00 ක දඩ ආදායමක් ලැබී ඇති අතර ඊට අමතරව විදුලිබල මණ්ඩලයට සිදුවූ අලාභය වශයෙන් රුපියල් 18,13,386.36 ක මුදලක් ලංකා විදුලිබල මණ්ඩලයට ලබා ගැනීමට හැකිවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=r1109104</link>
    <topic>ඒකල පන්සල පාරේකාණුව අනතුරුදායකයි  </topic>
    <author>ජා - ඇළ මධ්‍යම :- ලෙස්ලි පෙරේරා</author>
    <content>ජා - ඇළ ඒකල පන්සල පාරේ පිහිටි තුංමං හන්දියේ ලැට්ලයින් ගොඩනැඟිල්ල ඉදිරිපිට පාර යටින් ගලා යන දුඟඳ හමන කාණුව පාර මැදින් අනතුරු දායක අන්දමට රේල් පීලි යොදා ආවරණ කොට දැනට වසර 3 ක් පමණ වෙතැයි ප්‍රදේශවාසීහු පවසති. ජා - ඇළ ප්‍රාදේශීය සභා බල ප්‍රදේශයට අයත් මෙම මරු කපොල්ල පාපැදි හා යතුරු පැදිකරුවන් කිහිප දෙනකුට බරපතළ තුවාල සිදු කර ඇති අතර මනුෂ්‍ය ජීවිතයකට මරු කැඳවීමට පෙර දැන්වත් බලධාරීන්’ගේ අවධානය යොමුකොට මේ මත ක්‍රොන්ක්‍රීට් ලෑල්ලක්වත් යොදා ආවරණය කර දෙන ලෙස ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=r1109105</link>
    <topic>මොරගොල්ල උඩමාකඩවර මාර්ගයේ කොන්ක්‍රීට් කර ඇත්තේ කොටසයි</topic>
    <author>මධ්‍යම පළාත් සංචාරක එල්.එස්. එගොඩවිට</author>
    <content>පවුල් 5000කට අධික පිරිසක් ජීවත්වන කෑගල්ල මහනුවර දිස්ත්‍රික් මායිමේ පිහිටි ඉපැරැණි මාර්ගයක් නිසි නඩත්තුවක් නොමැතිකමින් අවට පදිංචි පවුල් මහත් අපහසුතාවකට පත්වී සිටිති.කොළඹ – නුවර ප්‍රධාන මාර්ගයේ පහළ කඩුගන්නාව ගිරිදුර්ග මාර්ගය කඳුවැටියට හානි පැමිණෙන අවස්ථාවලදී උපයෝගී කරගන්නා ඓතිහාසික බලන යුදකොටුව අසළින් කඩුගන්නාව නගරයට පිවිසීමට හැකි මොරගොල්ල මහකන්ද උඩමාකඩවර මාර්ගය මෙසේ අබලන් තත්ත්වයට පත්ව තිබේ.මාවනැල්ල හා යටිනුවර මැතිවරණ කෝට්ඨාසවල මායිම් ගම්මාන ගණනාවකට යෑමට මේ මාර්ගය භාවිතා කරයි.මෙහි මාවනැල්ල කොටස සම්බන්ධ කෙරෙන කොටස සඳහා ද තැනින් තැන කොන්ක්‍රීට් යොදා මාර්ගය සකස් කිරීම සිදුව ඇත. 2009 වර්ෂයට රුපියල් ලක්ෂ 5ක් යොදා කොටසක් කොන්ක්‍රීට් කිරීමට සැලසුම් කර තිබුණත් එය ඉටුවී නොමැත.2010 වර්ෂයේදී රුපියල් ලක්ෂ 10 වියදමකින් කොන්ක්‍රීට් කිරීම සඳහා මුදල් ප්‍රතිපාදන වෙන්කර තිබුණත් කොන්ත්‍රාත් කරුවන් ඉදිරිපත්නොවීමෙන් අතර මග නැවතී ඇත.යටිනුවර කොට්ඨාසයෙන්ද 2009 වර්ෂයේ මෙම මාර්ගය සම්බන්ධ වන ස්ථානය සඳහා රුපියල් ලක්ෂ 10 ක වියදමකින් කොට්ඨාස දෙක සම්බන්ධ වන ස්ථානය කොන්ක්‍රීට් කර ඇත. එහෙත් මෙම මාර්ගය සම්පූර්ණයෙන් කොන්ක්‍රීට් කිරීම සඳහා නිසි වැඩපිළිවෙළක් මෙතෙක් ක්‍රියාත්මක වී නොමැති බවද ප්‍රදේශවාසීහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=r1109106</link>
    <topic>කොට්ටාවේ සුපිරි වෙළෙඳ සලකින් භාණ්ඩ සොරා ගැනීමට තැත් කළ කතුන් දෙදෙනෙක් දැලේ</topic>
    <author>මහරගම විශේෂ වේහැල්ලේ පියතිලක</author>
    <content>කොට්ටාව සුපිරි වෙළෙඳ සලකින් වංචාකාරි ලෙස භාණ්ඩ සායට යටින් අඳින ලද සාක්කු සහිත කලිසමක සඟවාගෙන යෑමට සැරසුණු මැදිවියේ කාන්තාවන් දෙදෙනෙක් වෙළෙඳ සලේ ආරක්ෂක අංශයේ නිලධාරීන් විසින් අල්ලන ලදුව සැකකාරියන් කොට්ටාව පොලිසියට භාර දී ඇත.සැකකාර කාන්තාවන් පවසා ඇති ආකාරයට, එක් අයෙක් පාණදුරේ පදිංචිකාරියක වන අතර අනෙක් සැකකාරිය කොළඹ මෝදර පදිංචිකාරියකි.දෙදෙනා අතම ජාතික හැඳුනුම්පත් තිබී නැත.මෙම සැකකාරියන් දෙදෙනා බොහෝ වේලා වෙලෙඳ සැලේ භාණ්ඩ තෝරමින් සිටි නිසා ආරක්ෂක නිලධාරීන් විමසිල්ලෙන් සිට සැකකාරියන් කොටුකර ගැනීමට හැකිවී ඇත. සැකකාරියන් තමන්ගේ යට කලිසම්වල කිරිපිටි, ළමා පුවර, ඕඩිකොලොං, සුවඳ සබන් ආදී භාණ්ඩ සඟවා ගනිමින් ටික වේලාවකට පසු මුදල් ගෙවීමේ කවුන්ටරයට පැමිණ ඇත්තේ කරපිංචි මිටි කිහිපයක් හා සබන් කෑලි කීපයක් රැගෙනය.මේ අවස්ථාවේ විමසිල්ලෙන් සිටි ආරක්ෂක නිලධාරියගේ ඉදිරිපත්වීම නිසා සැකකාරියන් සඟවාගෙන සිටි රු 4000 ක් පමණ වටිනා භාණ්ඩ අත්අඩංගුවට ගැනීමට හැකි වී තිබේ.මීට මාස කීපයකට පෙර මොරටුවේ සුපිරි වෙළෙඳසලකදී වංචාකාරී ලෙස භාණ්ඩ සඟවාගෙන යෑමට තැත්කළ කාන්තාවන් දෙදෙනෙක් නීතිය හමුවට පැමිණ වූ බවත් ඒ දෙදෙනාද මෙම සැකකාරියන්ට සමාන බව එක් ආරක්ෂක නිලධාරියෙක් පැවසීය. මේ දෙදෙනා අක්කා නගෝ දෙදෙනෙක් බව පරීක්ෂණවලදී එළිදරව් වී ඇත.මීට මසකට පෙර කාන්තාවන් දෙදෙනෙක් මහරගම සුපිරි වෙළෙඳ සලකින් විසිතුරු භාණ්ඩ රාශියක් සඟවාගෙන යෑමට සැරසුණු විට අත්අඩංගුවට ගෙන අධිකරණයට ඉදිරිපත් කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=s1109101</link>
    <topic>මාෂ් සහ හසී 148ක නොබිඳි සබඳතාවකඔස්ට්‍රේලියාව කඩුලු 3ට 264යි</topic>
    <author>ෆවුස් මොහොමඩ් පල්ලේකැලේ සිට</author>
    <content>සිය මංගල ටෙස්ට් තරගයේදීම ශාතකයක් රැස් කරමින් වාර්තා පොතට ඇතුළුවීමට ඕස්ට්‍රේලියාවේ ෂෝන් මාෂ්ට තිබූ සිහිනය ප්‍රමාද කරමින් ශ්‍රී ලංකාව සහ ඔස්ට්‍රේලියාව අතර පල්ලේකැලේ ජාත්‍යන්තර ක්‍රීඩාංගණයේ පැවැත්වෙන දෙවැනි ටෙස්ට් තරගයේ දෙවැනි දිනය වු ඊයේ (9) තේ පානයෙන් පැය භාගයකට පසුව ආලෝක තත්ත්වය මඳවීමේ හේතුවෙන් තරගය නතර කිරීමට සිදුවිය.වැහි මන්දාරම හේතුවෙන් පිටිය සම්පූර්ණයෙන්ම ආවරණය කෙරුණු අතර පස්වරු 4.29 ට දෙවැනි දිනයේ තරගය නිමාවට පත්කිරීමට තරග විනිසුරුවරුවෝ තීරණය කළහ.ඒ වනවිට කඩුලු 3 කට ලකුණු 264 ක් රැස්කරමින් ශ්‍රී ලංකාවේ පළමු ඉනිමට වඩා කඩුලු 7 ක් අතැතිව ලකුණු 90 ක් ඉදිරියෙන් සිටීමට ඔස්ටේ‍්‍රලියාව සමත්විය.සිය මංගල ටෙස්ට් තරගයේදීම ශතකයක් රැස්කිරීමේ සිහිනය දකිමින් සිටින ෂෝන් මාෂ් නොදැවී ලකුණු 87 ක් රැස්කර තිබූ අතර මයිකල් හසී නොදැවී ලකුණු 76 ක් ලබා සිටියේය.දෙදෙනා අතර සිවුවැනි කඩුල්ල සඳහා නොබිදුණු සම්බන්ධතාවය ලකුණු 148 ක් විය.තේ පානය සඳහා තරගය නතරකරනවිට ඔස්ට්‍රේලියාව කඩුලු 3කට ලකුණු 251ක් රැස් කරමින් ප්‍රබල තත්ත්වයක පසුවිය. දිවා ආහාරයේ සිට තේ පානය වනතුරු සිය කඩුලු ආරක්‍ෂා කරගත් හසී සහ මාෂ් සිවුවැනි කඩුල්ල සඳහා ලකුණු 135ක සම්බන්ධතාවයක් ගොඩනැගූහ. ඒවනවිට මාෂ් නොදැවී ලකුණු 83ක් ද, හසී නොදැවී ලකුණු 68ක් ද රැස් කර තිබිණි.මාෂ් - හසී සම්බන්ධතාවය තේ පානයට පෙර බිඳ දැමීමේ අරමුණින් ඩිල්ෂාන් සිය නිත්‍ය පන්දු යවන්නන්ට අමතරව කුමාර් සංගක්කාර සහ තිලාන් සමරවීර ද පන්දු යැවීම සඳහා යොදා ගත්තේය. ඔස්ට්‍රේලියානු ඉනිමේ 81 වැනි ඕවරයේදී ඩිල්ෂාන් දෙවැනි නව පන්දුව ලබා ගත්තේය.දිවා ආහාරයෙන් පසුව සිය මංගල ටෙස්ට් අර්ධ ශතකය රැස් කිරීමට ෂෝන් මාෂ් සමත්විය. ඔහුගේ අර්ධ ශතකයට පන්දු 133ක් වැය වූ අතර හතරේ පහර 7ක් ඇතුළත් විය.අනතුරුව තරගයේ 75 වැනි ඕවරය යැවූ සුරාජ් රන්දීව්ට හතරේ පහරක් එල්ලකරමින් මයිකල් හසී ද ඔහුගේ 26 වැනි ටෙස්ට් අර්ධ ශතකය රැස් කිරීමට සමත්විය. පන්දු 109කට මුහුණදුන් හසී හතරේ පහර 6ක් එල්ල කළේය.ඔස්ට්‍රේලියානු ඉනිමේ 17 වැනි ඕවරයේදී මාෂ් සහ හසී අතර සිවුවැනි කඩුල්ල සඳහා ලකුණු 100ක සම්බන්ධතාව ගොඩ නැගිණි. ඒ වනවිට ඔස්ට්‍රේලියාව කඩුලු 3කට ලකුණු 216ක් රැස් කොට තිබිණි.පෙරේදා තරගය නතර කරනවිට කඩුලු 10ම අතැතිව ලකුණු 60ක් රැස් කරගෙන සිටි ඕස්ට්‍රේලියාවේ පළමු ඉනිමට ඊයේ උදෑසන ලකුණක් එක්වීමටත් පෙර පළමු කඩුල්ල දවාලීමට සුරංග ලක්මාල් සමත්විය.ලක්මාල්ගේ පළමු ඕවරයේ දෙවැනි පන්දුව නිදැල්ලේ යාමට වොට්සන් උත්සාහ කළද එය වොට්සන්ගේ පිට ඉන්න ගලවා දැමුවේය. පන්දු 57කට මුහුණ දුන් වොට්සන් සිය ලකුණු 36ට හතරේ පහර 6ක් එක්කරගෙන තිබිණි. වොට්සන් හා හියුස්ගේ පළමු කඩුල්ලේ සම්බන්ධතාවය ලකුණු 60කට සීමා විය.අනතුරුව දැවීගියේ දිගු ඉනිමක් ක්‍රීඩා කිරීමේ අරමුණින් යුතුව ආරක්‍ෂාකාරීව පිත්ත හැසිරවූ පිලිප් හියුස්ය.ඔහු සුරාජ් රන්දීව්ගේ පන්දුවකට තරංග පරණවිතාන අතට උඩපන්දුවක් ලබාදී ලකුණු 36කට දැවී ගියේය. එම ඕවරයේදීම පන්දු 2කට පෙර ස්ලිප් හී පන්දු රැකීමේ නිරතව සිටි මහේල ජයවර්ධන වෙත හියුස් ලබාදුන් අසීරු උඩපන්දුව රැකගැනීමට ජයවර්ධනට නොහැකි විය.ඔස්ට්‍රේලියානු පිලේ මුලු ලකුණු සංඛ්‍යාව 116ක්ව තිබියදී ඕස්ට්‍රේලියානු නායක මයිකල් ක්ලාක් දවාලීමට චානක වෙලගෙදර සමත්විය. ලකුණු 13ක් ලබා සිටි ඕස්ට්‍රේලියානු නායකයා දැවී ගියේ දෙවැනි ස්ලිප් හි සිටි මහේල අතට උඩපන්දුවක් ලබාදීමෙන් ය.ක්ලාක්ගේ දැවීයාමත් සමඟ ක්‍රීඩාපිටියට ඇද වැටුණු මද වර්ෂාව හේතුවෙන් තරගය මිනිත්තු කිහිපයකට නතර කිරීමට සිදුවිය.දිවා ආහාරය වනවිට ඔස්ට්‍රේලියාව කඩුලු 3කට ලකුණු 133ක් රැස් කර තිබිණි. සිය මංගල ටෙස්ට් ඉනිම ක්‍රීඩා කරන ෂෝන් මාෂ් නොදැවී ලකුණු 26ක් ලබා සිටි අතර මයිකල් හසී ලකුණු 15ක් ලබා සිටියේය.පෙරදිනට සාපේක්‍ෂව ඊයේ උදෑසන ශ්‍රී ලංකා පිලේ පන්දු යැවීමත් පන්දු රැකීමත් තරමක් හොඳ තත්ත්වයක පැවතිණි. ටෙස්ට් සංචිතයට ඇතුළත්ව නොසිටි සචිත්‍ර සේනානායක පන්දු රැකීම සඳහා කැඳවා තිබීම කැපී පෙනෙන සිදුවීමක් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=s1109102</link>
    <topic>ලක්රාණි රිටි පැනීමේ ශ්‍රී ලංකා වාර්තාව සම කරයි</topic>
    <author>ජගත් ගුණවර්ධන හෝමාගම දියගම සිට</author>
    <content>හෝමාගම, දියගම මහින්ද රාජපක්‍ෂ ජාත්‍යන්තර ක්‍රීඩාංගණයේ පැවැත්වෙන 37 වැනි ජාතික මහා ක්‍රීඩා උළෙලේ ඊයේ දෙවැනි දිනයේදී බස්නාහිර පළාතේ කෞෂලා ලක්රාණි රිටි පැනීම කාන්තා ඉසව්වේ ශ්‍රී ලංකා වාර්තාව සම කලාය.මේ වසරේදීම මීටර් 3.20 කින් ලක්රාණි සමඟ නැඟෙනහිර පළාතේ ඒ. ඒ. කරුණාවංගිසි තබා තිබූ වාර්තාව සම කිරීම විශේෂත්වයකි.මෙවර තරගාවලියේ ශ්‍රී ලංකා වාර්තාවක් සම කිරීමට හෝ සමත්වූයේ කෞෂලා ලක්රාණි පමණි.මීට අමතරව ඊයේ නව තරග වාර්තා 2ක් ද බිහි වූ අතර මේ වාර්තා සියල්ලම කාන්තා ඉසව්වලින් සටහන් වීම විශේෂත්වයක් ගෙන දුන්නේය.හෙල්, විසිකිරීමේ කාන්තා තරගයේදී නව තරග වාර්තාවක් බිහිකිරීමට දකුණු පළාතේ නදීකා ලක්මාලි සමත්වූවාය. ශ්‍රී ලංකා වාර්තාවට හිමිකම් කියන නදීකා ලක්මාලි 2008 වසරේදී මීටර් 52.34කින් තබා තිබූ වාර්තාව මෙවර මීටර 57.11කින් අභිභවා ගියාය.මීටර් 400 කඩුලු මතින් දිවීමේ කාන්තා තරගයේදී සබරගමුව පළාතේ නයෝමිකා ගිම්හානි ජයතිලක විනාඩි 1:01.45 කින් නව තරගවාර්තාවක් බිහිකිරීමට සමත් වූවාය.2009 වසරේදී මධ්‍යම පළාතේ වී.ඒ.කුසුමාවතී විනාඩි 1:01.82 කින් තබා තිබූ වාර්තාව නයෝමිකා ගිම්හානි අළුත් කරනු ලැබුවාය.37 වැනි ජාතික මහා ක්‍රීඩා උළෙලේ සමාප්ති උළෙල අද පස්වරුවේ හෝමාගම දියගම මහින්ද රාජපක්ෂ ජාත්‍යන්තර ක්‍රීඩාංගණයේදී ක්‍රීඩා ඇමැති මහින්දානන්ද අළුත්ගමගේ හා පාර්ලිමේන්තු මන්ත්‍රී නාමල් රාජපක්ෂ යන මහත්වරුන්ගේ ප්‍රධානත්වයෙන් පැවැත්වේ.අද දින අවසන් තරග 15ක් පැවැත්වීමට නියමිත අතර දැනට පවත්වා ඇති තරග අතුරින් බස්නාහිර පළාත පෙරමුණේ පසුවේ. මධ්‍යම පළාත හා වයඹ පළාත පිළිවෙළින් දෙවැනි හා තෙවැනි ස්ථානයන්හි පසුවෙති.තරග ප්‍රතිඵලමීටර් 800 කාන්තා1. ඩී. ඒ. ශානිකා සමන්මලි (වයඹ) – 2:09.61 යි. 2. කේ. ඒ. සඳකාන්ති (දකුණ) – 2:10.19 යි. 3. එන්. ජී. රාජසේකර (බස්නාහිර) – 2:10:29 යි.මීටර් 800 පිරිමි1. ප්‍රභාත් කුමාර මෙන්ඩිස් (ඌව) – 1:51.38 යි. 2. ඒ. පී. අමරසිරි (මධ්‍යම) – 1::53:59 යි. 3. ඒ. එම්. එල්. සොයිසා (ඌව) – 1:53:69 යි.මීටර් 100 x 4 කාන්තා1. වයඹ – 46.65 යි. 2. බස්නාහිර – 47.43 යි. 3. දකුªණ – 48.13 යි.මීටර් 100 x 4 පිරිමි1. බස්නාහිර – 40.4 යි. 2. උතුරු මැද – 41.7 යි. 3. ඌව - 42.0 යි.දුර පැනීම පිරිමි1. ලක්‍ෂාන් කොස්වත්ත (බස්නාහිර) – මීටර 7.35 යි. 2. එන්. ජී.පී. බණ්ඩාර (උතුරුමැද) – මීටර 7.30 යි. 3. ඩී. සී. දිසානායක (වයඹ) – මීටර් 7.15 යි.හෙල්ල විසි කිරීම කාන්තා1. නදීකා ලක්මාලි (දකුණ) – මීටර් 57.11 යි. 2. එන්. ඩී. ලේකම් ගේ (සබරගමුව) – මීටර් 49.09 යි. 3. ඩී. එච්. මධුවන්ති (ඌව) – මීටර් 44.25 යි.යගුලිය විසි කිරීම කාන්තා1. එම්. එන්. ඩී. මුතුනායක (වයඹ) – මීටර් 14.10 යි. 2. ඩබ්ලිව්. ටී. කේ. ප්‍රනාන්දු (බස්නාහිර) – මීටර් 13.49 3. එස්. ආර්. වීරසේකර (උතුරු මැද) – මීටර් 12.49 යි.රිටි පැනීම පිරිමි1. කේ. කේ. බාලසුරිය (වයඹ) –මීටර් 4.50 යි. 2. කේ. ඒ. සී. සේනාරත්න (වයඹ) – මීටර් 4.50 යි. 3. එම්. අයි. සම්පත් (වයඹ) – මීටර් 4.30 යි. 4. ඩබ්ලිව්. ජී. එම්. කුමාර (උතුරු මැද) – 4.30 යි.මීටර 400 කඩුලු පැනීම කාන්තා1. නයෝමිකා ගිම්හානි ජයතිලක (සබරගමුව) වි. 1:01:45 යි. (නව තරග වාර්තාවකි) 2. වී. ඒ. කුසුමාවති (බස්නාහිර) වි. 1:01:50 යි. 3. එස්. යු. මධුෂානි (බස්නාහිර) වි. 1:03:72 යි.මීටර් 400 කඩුලු පැනීම පිරිමි1. එන්. ජේ. ගුණතිලක (සබරගමුව) තත්පර 52.11 යි 2. පී. වයි. අජිත් (වයඹ) තත්පර 52.27 යි. 3. එම්. එස්. පී. සිල්වා (බස්නාහිර) තත්පර 52.33 යි.මීටර් 200 කාන්තා1. චන්ද්‍රිකා සුභාෂිනි රස්නායක (වයඹ) තත්පර 24.19 යි. 2. එච්. පී. සුජානි බුද්ධිකා (දකුණ) තත්පර 25.12 යි 3. එච්. ඩී. එල්. ප්‍රනාන්දු (බස්නාහිර) තත්පර 25.67 යිමීටර් 200 පිරිමි1. ශෙහාන් අඹේපිටිය (බස්නාහිර) තත්පර 21.18 යි 2. එන්. එස්. ජයතිලක (ඌව) තත්පර 21.86 යි 3. ඩී. ඒ. එස්. පතිරණ (මධ්‍යම) තත්පර 21.97 යිකවපෙත්ත විසිකිරීම පිරිමි1. ටී. එෆ්. අලයිලීමා (බස්නාහිර) මීටර් 45.20 යි. 2. ඩබ්ලිව්. හරිජනන්ස් (බස්නාහිර) මීටර් 40.99 යි. 3. කේ. ඒ. කේ. හේමාල් (දකුණ) මීටර් 39.32 යි.රිටි පැනීම කාන්තා1. කෞෂලා ලක්රානි පෙරේරා (බස්නාහිර) මිටර් 3.20 යි. (ශ්‍රී ලංකා වාර්තාව සම කිරීමකි) 2. බී. ඒ. එස්. අයේෂා (ඌව) මීටර් 3.10 යි. 3. ඒ. ඒ. කරුණාවංගිසි (නැගෙහිර) මිටර් 3.00 යි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=s1109103</link>
    <topic>ගුවන්-මහනුවර අවසන් පූර්ව තරගය අද</topic>
    <author>ෆවුස් මොහොමඩ්</author>
    <content>වසර 100ක අභිමානවත් ඉතිහාසයකට හිමිකම් කියන මෙරට පැරැණිතම රගර් තරගාවලිය වන ක්ලිෆර්ඩ් කුසලාන පිළිමළුන් පිටුදැකීමේ රගර් සූරතාවලියේ ගුවන් හමුදාව සහ මහනුවර ක්‍රීඩා සමාජය තරග වදින අවසන් පූර්ව තරගය අද (10) මහනුවර බෝගම්බර පිටියේදී පැවැත්වේ.චෙව්රෝන් ලුබිරිකන්ට් සමාගමේ (කැල්ටෙක්ස්) අනුග්‍රහයෙන් ශ්‍රී ලංකා රගර් සංගමය සංවිධානය කරනු ලබන කැල්ටෙක්ස් ක්ලිෆර්ඩ් කුසලාන රගර් සූරතාවලියේ අර්ධ අවසන් පූර්ව වටයේදි ලකුණු 27-25 ක් ලෙස පසුගිය වසරේ අනුසූරයන් වූ ප්‍රබල සී. ආර්. පිල පරාජය කිරීමට ගුවන් හමුදාව සමත් වූ අතර ලකුණු 28-13 ක් ලෙස සී. එච්. පිල පරාජය කිරීමට මහනුවර ක්‍රීඩා සමාජය සමත් විය.2007 වසරේ සිට ක්ලිෆර්ඩ් කුසලානයට හිමිකම් කියන මහනුවර ක්‍රීඩා සමාජය මෙවර ද සූරතාව අත්කර ගැනීමේ අරමුණින් යුතුව තරගවදින අතර වසර 25කට පසුව ක්ලිෆර්ඩ් කුසලාන රගර් සූරතාවලියේ අවසන් පූර්ව වටයට පිවිස ගුවන් හමුදාව අවසන් මහා තරගයට සුදුසුකම් ලැබීමේ අරමුණින් අද තරගයේදී මහනුවර ක්‍රීඩා සමාජයට ප්‍රබල අභියෝගයක් එල්ල කරනු නිසැකය.නාවික හමුදා – හැවිලොක්ස් තරගය හෙටමේ අතර පසුගිය වසරේ ක්ලිෆර්ඩ් කුසලාන අනුසූරයන් වන නාවික හමුදාව සහ හැවිලොක්ස් පිල අතර පැවැත්වෙන දෙවැනි අවසන් පූර්ව තරගය හෙට (11) කොළඹ රාජකීය විදුහල් ක්‍රීඩා සංකීර්ණයේදී පැවැත්වේ.අර්ධ අවසන් පූර්ව වටයේදී පොලිසිය ලකුණු 15-12 ක් ලෙස පරාජය කිරීමට නාවික හමුදාව සමත්වූ අතර ලකුණු 24-6 ක් ලෙස යුද හමුදාව පරාජය කිරීමට හැවිලොක්ස් පිල සමත් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=s1109104</link>
    <topic>මහජන බැංකුවේ බස්නාහිර කලාපීය ක්‍රීඩා උළෙල අද</topic>
    <author/>
    <content>මහජන බැංකුවේ 50වන සංවත්සරය නිමිති කරගනිමින් දිවයින පුරා පිහිටි මහජන බැංකු ශාඛා ප්‍රාදේශීය කාර්යාල හා කලාප කාර්යාල ආවරණය වන පරිදි මහජන බැංකු ක්‍රීඩා සමාජය සංවිධානය කරනු ලබන ක්‍රීඩා තරගාවලියේ පස්වැන්න වන බස්නාහිර කලාපිය ක්‍රීඩා උළෙල අද(10)කොළඹ සී.සී.සී. ක්‍රීඩාංගණයේදී පැවැත්වේ.මේ ක්‍රීඩා උළෙල සඳහා මහජන බැංකුවේ බටහිර 1, බටහිර 11 කලාපයන්ට අයත් ගම්පහ, කොළඹ උතුර, කොළඹ දකුණ, කොළඹ පිටත හා කළුතර යන ප්‍රාදේශිකවල සහ ප්‍රධාන කාර්යාලය හා ආයතනික අංශයට අයත් සේවක මණ්ඩල සාමාජික සාමාජිකාවන් 3000ක් පමණ සහභාගීවීමට නියමිතය. මෙහිදි ක්‍රිකට්, වොලිබෝල්, පාපන්දු, නෙට්බෝල් ක්‍රීඩා ප්‍රධාන ඉසව් ලෙසත් ධාවන තරග අන්තර් ප්‍රාදේශික කඹ ඇදීමේ තරග සහ සහභාගී වන සෙසු අය සඳහා විනෝදාත්මක ක්‍රීඩා මෙන්ම කුඩා දරුවන් සඳහා විශේෂ ක්‍රීඩා ඉසව්ද පැවැත්වේ.මහජන බැංකුවේ සභාපති ඩබ්ලිව්. කරුණාජීව හා ප්‍රධාන විධායක නිලධාරි/ සාමාන්‍යාධිකාරි එන්.වසන්ත කුමාර යන මහත්වරුන්ගේ ප්‍රධානත්වයෙන් පැවැත්වෙන මේ ක්‍රීඩා උළෙලෙහි සමාරම්භක උත්සවය එදින පෙරවරු 8.00ට පැවැත්වෙන අතර ජය සංකේත හා සහතික පත් ප්‍රදානය එදින පස්වරුවේ පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=f1109101</link>
    <topic>කෑලි කැඩුණු එජාපයට පාක්ෂිකයොවත් ඡන්දෙ දෙන්නෑ</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන ප්‍රවණතා කෙබඳුද? ඉදිරි පළාත් පාලන මැතිවරණය ජයග්‍රහණය කරන්නේ කවුද? ආණ්ඩුව වෙත විපක්ෂය එල්ල කරන චෝදනාවල යථාර්ථය කුමක්ද? ආදී දේශපාලන හා කාලීන කරුණු පිළිබඳ, වරාය හා මහාමාර්ග නියෝජ්‍ය ඇමැති, රෝහිත අබේගුණවර්ධන මහතා සමඟ කළ සාකච්ඡාවකි මේ.* බාල පෙට්ට්‍රල්, සිමෙන්ති වැනි දේ ජනතාවට ලබාදෙමින්, ආණ්ඩුව බාල වැඩ කරන බවට ජවිපෙ චෝදනා කරනවා. ආණ්ඩුවේ නියෝජිතයකු විදිහට මේ පිළිබඳ ඔබේ අදහස පැහැදිලි කළොත්?බාල විදිහට දේශපාලනය කළේ, බාල වැඩ කරලා ආණ්ඩුව අමාරුවේ දැම්මේ කවුද කියලා මුළු රටම දන්නවා. මේ රටේ ඉන්නේ ඉතාමත් හොඳින් අතීතය දන්න ජනතාවක්. ඔවුන් මුලාකරන්න කිසිවෙකුට බැහැ. බාල වැඩ කරන බවට චෝදනා කරන අය, අඳ බාලයෝ විදිහට තමයි මෑත අතීතයේ පවා කටයුතු කළේ. එදා ජනතා විමුක්ති පෙරමුණ ප්‍රජාතන්ත්‍රවාදය විනාශ කළ හැටි, ප්‍රජාතන්ත්‍රවාදය විනාශ කරන්න සිදුකළ බාල වැඩ මුළු රටම දන්නවා.ඒ විදිහේ බාලයෝ පිරිසක් තමයි ආණ්ඩුවට බාල චෝදනා එල්ල කරන්නේ, ඒක ඇත්තටම දේශපාලන විගඩමක් හැර වෙන දෙයක් නොවෙයි.අද ජවිපෙට ඕනෑවෙලා තිබෙන්නේ කුමක් හෝ සටන් පාඨයක්, මාතෘකාවක් මතුකර, ඒ මත සතියක්, දෙකක්, මාසයක් යැපීම පමණයි. ඒත් පසුගිය ඡන්ද ප්‍රතිඵල එකිනෙක අරගෙන බැලුවහම, ඔවුන්ගේ බිඳ වැටීම, නැතිනම් පල්ලම් බැහීම මොනතරම් වෙනස් වෙලාද කියලා පැහැදිලියි.1994 දී එක් අසුනක් හම්බන්තොටින් ජයග්‍රහණය කරන ජවිපෙ, 2001 වනවිට ආසන 16 ක් තනි පක්ෂයක් විදිහට ජය ගන්නවා. ඔවුන් ශ්‍රීලනිපය සමඟ සන්ධානගතව 2004 දී ආසන 39 ක් ජයග්‍රහණය කරනවා. ඔවුන්ගේ එම නැඟීම 2010 මහ මැතිවරණයේදී හතර දක්වා පහළ යනවා. ඔවුන් මේ ප්‍රමාණය ලබා ගන්නේ සරත් ෆොන්සේකා මහතාට මුවා වෙමින් මිස තනිව තරග කර නොවෙයි. අද වනවිට ජවිපෙ ගමන් කරමින් ඉන්නේ ඔවුන්ගේ ස්වභාවික අවසානය කරා මිස, යළිත් හිස එසවිය හැකි විදිහකට නෙමෙයි.ආණ්ඩුවට බාල පෙට්ට්‍රල් චෝදනාව එල්ල කිරීම සාධාරණ නැහැ. මේ තත්ත්වය පිළිබඳ අධ්‍යයනය කළ ආණ්ඩුව, ඒ ගැන සොයා බැලීමට කමිටුවක් පත් කළා පමණක් නෙමෙයි, ඒ කමිටුවේ නිර්දේශය අනුව කටයුතු කිරීමටත් සුදානමින් ඉන්නේ. සිමෙන්ති ප්‍රශ්නයට මේ වෙද්දි විසැඳුම් ලැබී, ඒවාට අවශ්‍ය ප්‍රමිති සහතිකයද ලැබිලා ඉවරයි.* ජවිපෙ තවත් සටන් පාඨයක් බවට පත්ව ඇත්තේ “රට අවුලක පෙරට එන්න” යන්නයි. මේ සටන් පාඨය කෙතරම් දුරකට යථාර්ථයක් ද යන්න පැහැදිලි කළොත්?රට ඇතුළේ අවුලක් තියෙනවා යැයි මේ අය කියන තර්කය කෙතරම් දුරට සාධාරණද කියලා සලකා බැලිය යුතුයි. පක්ෂ – විපක්ෂ භේදයක් නැතිව, රට ගැන විවෘත මනසකින් යුතුව බලන පුද්ගලයකුට තේරෙනවා රට තුළ අවුලක් නැති බව. තිබුණ එකම අවුල තමයි ත්‍රස්තවාදී අවුල. මේ අවුල ජනාධිපතිතුමා ඉතාමත් විචක්ෂණ ලෙස නිමා කළා. අද අවුලක් නැහැ. හැබැයි රට අවුලක යැයි කියන අයටනම් අද අවුලක් තිබෙනවා. ඒ දේශපාලන අවුලක්. ඔවුන්ගේ දේශපාලන අනාගතය අහිමිවීමේ අවුලක්. ඒ නිසා ඔය සටන් පාඨය, ‘අපි අවුලක බේරගන්න’ කියලා වෙනස් වෙන්න ඕනෑ. ඒත් ජවිපෙ පත්ව ඇති අවුල ශක්‍ර දෙවියාටවත් විසඳන්න බැරි බවනම් සිකුරුයි.* විකල්ප ආණ්ඩුවක් බිහිකළ යුතු බවට ජවිපෙ ප්‍රධාන ලේකම්වරයා ප්‍රකාශ කරනවා. මේ විකල්ප ආණ්ඩුව කියන්නේ මොකක්ද?එයාලට ලබන මහ මැතිවරණයේදී විකල්ප ආණ්ඩුවක් නොවෙයි, විපක්ෂයටවත් තේරී පත්වීමට නොහැකි වාතාවරණයකුයි තිබෙන්නේ. 2010 මහ මැතිවරණයෙන් වැඩි කොටසක් එළියට විසිවුණා. ඊළඟ මහ මැතිවරණයේදී ඉතිරි පිරිසත් එළියට විසි වෙනවා සිකුරුයි.* පළාත් පාලන මැතිවරණයේ උණුසුම දැන් එන්න එන්නම වැඩිවෙලා, කරළියට පැමිණ තිබෙනවා. එජාපයට යම් වාසියක් අත්කර ගත හැකි නාගරික ප්‍රදේශවලදී, මහ නගර සභා, නගර සභා මැතිවරණයට ආණ්ඩුව මුහුණ දෙන්නේ කොහොමද?මා නම් එදා තිබූ උණුසුම මේ මැතිවරණවලදී දකින්නේ නැහැ. එදා කොළඹ ඡන්දය කීවාම කොළ පාටින් මුළු කොළඹම සැරසෙනවා. ඒත් අද එහෙම නෙමෙයි. අපට පෙනෙන්නේ කොළඹ ඇතුළු මුළු රටේම තනි අශ්වයකුගේ තරගයක් පමණයි.එජාපය අද හතරකට, පහකට කැඩුණු පක්ෂයක්. ඒ වගේ දේශපාලන පක්ෂයකට පාක්ෂිකයෙක්වත් ඡන්දය දෙන්නේ නැහැ. එජාපයට කොළඹටවත් ශක්තිමත් කණ්ඩායමක් ඉදිරිපත් කිරීමට ශක්තියක් නැහැ. ඇත්තෙන්ම කොළඹට තරග කරන්නෙත් දෙවැනි පෙළ කණ්ඩායමක්. කොළඹ එජාප පතාකයන්ව සිටි මිලින්ද, මහරුෆ්, අසාද්සාලි ඇතුළු ප්‍රබල කණ්ඩායමක් තමයි ආණ්ඩු පක්ෂය නියෝජනය කරන්නේ. කොළඹ තත්ත්වය එහෙමනම්, අනෙක් පළාත් ගැන අමුතුවෙන් කියන්න දෙයක් නැහැ. ලබන මැතිවරණයේ ප්‍රතිඵල එද්දී කොළඹ, මහනුවර ඇතුළු සියලු එජාප බලකොටු අපට ජයග්‍රහණය කරන්න පුළුවන්. එය අනිවාර්යයෙන් සිදුවන ස්ථිර දෙයක්.* ඒත් එජාප නායකතුමා කියන්නේ කොළඹ දී ඒ අයව වට්ටන්න සන්ධානයට හැකියාවක් නැති බවයි. ඒ ගැන ඔබේ අදහස මොකක්ද?මැද කොළඹ එජාප සංවිධායක මහරුෆ් මහතාට එපා වු එජාපය, පාක්ෂිකයන් පිළිගනීද කියන එක ප්‍රශ්නයක්. රනිල් වික්‍රමසිංහ මහත්මයා ඔය විදිහේ ලස්සන හීන දකිනවා. විහිළු කරනවා. ඒත් මොන විදිහට එතුමා සිහින දුටුවත්, විහිළු කළත්, මෙවර ඔවුන්ගේ අරමුණ ඉෂ්ට වෙන්නේ නැහැ ඒක ස්ථිරයි.අප බලය ඉල්ලන්නේ නිකං නෙමෙයි, වැඩක් කරන්නයි. අප අතේ තමයි මධ්‍යම රජය, පළාත් සභා තිබෙන්නේ. එහෙම තියෙද්දි ප්‍රදේශයට සේවයක් ඉෂ්ට කරන්න නම් ආණ්ඩු බලය උසුලන එක්සත් ජනතා නිදහස් සන්ධානයට බලය ලබාදිය යුතුයි.කොළඹ නගරය තුළ මෙතෙක් නිදහස් සන්ධානයට බලයක් සහිත නගර සභාවක් තිබුණේ නැහැ. ඒත් අපට කොළඹ නගරය තුළ විශාල වෙනසක් කරන්න පුළුවන් වුණා. ඒ වෙනස විධිමත් විදිහට සිදුකරන්න, කොළඹ මහ නගර සභාවේ බලය එක්සත් ජනතා නිදහස් සන්ධානයට ලබාදිය යුතුයි. මා විශ්වාස කරනවා කොළඹ ජනතාව ඒ දේශපාලන තීරණය මෙවර ගනීවි කියලා. දශක ගණනක සිට එජාපයට දිගටම බලය ලබා දීමෙන් සිදුවූ සෙතක් නොමැති බව ඔවුන් දන්නවා.* ආණ්ඩුවේ බලය ආරක්ෂා කර ගැනීමට විපක්ෂය භේද කරන බවට ආණ්ඩු පක්ෂයට ප්‍රබල චෝදනාවක් එල්ල වෙනවා. මේ චෝදනාව ඔබ පිළිගන්නවාද?අපට විපක්ෂය භේද කරන්න දෙයක් නැහැ. ඔවුන් විසින්ම ඔවුන්ගේ විනාශය සිදුකර ගන්නවා. අපට ඔවුන්ගේ බෙදීම්වලින් අයුතු වාසියක් ලබා ගැනීමට හෝ විශේෂ අරමුණක් ඉෂ්ට කර ගැනීමට අවශ්‍යතාවක් නැහැ. අපි නිතරම ජනතාව පිළිබඳ ඉතාමත් ඉහළින් විශ්වාස කරනවා. අප ඔවුන්ගේ ආශිර්වාදය සමඟ නිරන්තරයෙන්ම කටයුතු කරන පක්ෂයක් බව කිව යුතුයි.ඒ නිසා තමයි මැතිවරණයෙන් මැතිවරණයට අපේ ආණ්ඩුවේ ජනප්‍රියත්වය ඉහළට යන්නේ. සාමාන්‍යයෙන් සිදුවන ස්භාවික තත්ත්වය තමයි බලය ඇති ආණ්ඩුවේ ජන ප්‍රසාදය පහළ යාමත්, විපක්ෂයේ ජනප්‍රියත්වය ඉහළ යාමත් කියන කාරණය. ඒත් අද සිදුවන්නේ ඒ දේ නෙමෙයි. ඒකේ අනෙක් පැත්තයි.ජේ.ආර්. ජයවර්ධන මහතාගේ ආණ්ඩුව, බණ්ඩාරනායක මැතිනියගේ ආණ්ඩුව පවා බලයට පත්වුදා සිට ජනප්‍රියත්වයෙන් පහළට ගියා.ඒත් මහින්ද රාජපක්ෂ මහතාගේ ආණ්ඩුව බලයට පත්වු දාට වඩා ජනප්‍රිය තැනක අද පසු වෙනවා. අප වෙත පළව තිබෙන ජනතා ආශිර්වාදයේ ප්‍රමාණය මේ මගින් තවත් තහවුරු කර පෙන්වා දිය හැකියි.අප මේ ජනප්‍රියත්වය ඉදිරියටත් ආරක්ෂා කරගත යුතුයි. ඒ සඳහා දිගින් දිගටම ජනතාව මුල්කරගෙන, ඔවුන්ගේ යහපත, සුබසෙත සඳහා කටයුතු කළ යුතුයි. අපට ඒ කාර්ය ඉදිරියටත් ඒ විදිහටම සිදු කිරීමට පුළුවන්නම්, ජනතාව අප කෙරෙහි දක්වන ආදරය දිගින් දිගටම ආරක්ෂා කර ගන්න පුළුවන්.අද සමහර දේශපාලන විරුද්ධවාදීන්ට, එල්ල කරන්න තරම් සුදුසු, පදනමක් ඇති චෝදනා ඉතිරිවෙලා නැහැ. ඒ නිසා තමයි ආණ්ඩුව දූෂිතයි, අහවලා දූෂිතයි, හොරකම් කරනවා වගේ දේවල් පවසමින්, ඒවා රට තුළ ප්‍රචලිත කිරීමට උත්සාහ කරන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=f1109102</link>
    <topic>වී අලෙවියටහොඳ කලක්</topic>
    <author>දයානි මුණසිංහ ප්‍රවෘත්ති නිලධාරී රජයේ ප්‍රවෘත්ති දෙපාර්තමේන්තුව</author>
    <content>වෙළෙඳපොළේ වී සහ සහල් මිල ස්ථාවරව පවත්වා ගෙන යාමට යල කන්නයේ වී වගා කරන දිස්ත්‍රික්කවල අස්වැන්න මිලදී ගැනීම සඳහා රාජ්‍ය බැංකු හා ශ්‍රී ලංකා මහ බැංකුව හරහා රුපියල් බිලියන 5.5 ක ණය මුදලක් වෙන් කිරීමට රජය තීරණය කර ඇත.එක් එක් රාජ්‍ය බැංකුවට අදාළ ණය ලබා දීමේ සීමාව තුළ වී අලෙවි මණ්ඩලය සහ දිස්ත්‍රික් ලේකම්වරුන් වෙත වී මිලදී ගැනීම සඳහා අවශ්‍ය ප්‍රතිපාදන ලබා දෙනු ලැබේ.වී අලෙවි මණ්ඩලය විසින් යල කන්නයේ දී වී මෙට්‍රික් ටොන් 75,000 ක් මිලදී ගැනීමට අපේක්ෂා කරන අතර ඒ සඳහා රුපියල් මිලියන 2,175 ක මුදලක් වෙන් කර ඇත.වෙළෙඳපොළේ වරින් වර සහල් මිලේ සිදුවන උච්චාවචනයන් නිසා ජනතාව මුහුණ දෙන අපහසුතාවයෙන් මුදා ගැනීමේ අරමුණින් යල කන්නයේ වී අස්වැන්න මිලදී ගැනීම සඳහා වී අලෙවි මණ්ඩලයට මෙම මුදල ලබා දුණි.මේ වන විට ශ්‍රී ලංකාව වී නිෂ්පාදනය අතින් ස්වයංපෝෂිත වී ඇත. 2009 වසරේදී ශ්‍රී ලංකාවේ සමස්ත වී ප්‍රමාණය මෙට්‍රික් ටොන් 3, 652,000 ක් වූ අතර එය 7.4%ක අතිරික්ත වර්ධනයකි. 2010 වන විට මෙය 4,044,000 දක්වා 113.9%කින් ද මෙම වසරේදී මෙම ප්‍රමාණය 17% අතිරික්තයක් දක්වා වර්ධනය වී තිබේ.2006 වසරේ සිට අඛණ්ඩව ක්‍රියාත්මක කරන ලද පොහොර සහනාධාරය වී නිෂ්පාදනයේ මෙම වැඩි වීමට ප්‍රධාන හේතුවක් විය. මේ නිසා අද වන විට ගොවීන්ට පොහොර වෙනුවෙන් ගිය වියදම 90%කින් අඩු විය. වර්තමානයේ දී වී පොහොර සහනාධාරය අඛණ්ඩව ක්‍රියාත්මක වීම තුළ වී ගොවීන් සඳහා කිලෝ ග්‍රෑම් 50ක යූරියා, ටී.එස්.පී.හා එම්.ඕ.පී. පොහොර මිටියක් රුපියල් 350 මිලට ලබා දීම මෙම වියදම අඩු වීමට තිබූ ප්‍රධාන සාධකයකි. මෙහිදී අයදුම්පත් පිරවීමකින් හෝ නිර්දේශ හෝ අනුමැතිය ලබා ගැනීමකින් තොරව ගොවියාට පහසු පරිදි ඕනෑම බලයලත් නියෝජිතයකුගෙන් සහනාධාරයේ සඳහන් මිලට පොහොර ලබා ගැනීමට අවස්ථාව ලබා දීම ගොවියා දිරිමත් කිරීමකි.මේ සඳහා දිවයින පුරා ගොවිජන සේවා මධ්‍යස්ථාන 557ක් සහ බලයලත් අලෙවි නියෝජිතයින් 10,000කට ආසන්න ප්‍රමාණයක් ක්‍රියාත්මක වේ.එමෙන්ම කෘෂිකාර්මික සංවර්ධන වැඩසටහන් යටතට එකතු වූ පුරන් කුඹුරු අස්වැද්දීමේ සංකල්පය යටතේ වගා කරන ලද කුඹුරු ප්‍රමාණය වැඩි වීමේ ප්‍රතිඵලයක් ලෙස 2008 වසරේ පාරිභෝගික අවශ්‍යතාවයෙන් 80%ක් වූ වී නිෂ්පාදනය 2011 වසරේදී 117%දක්වා වර්ධනය විය.වී අලෙවි මණ්ඩලය සතුව දැනටමත් වී මෙට්‍රික් ටොන් 128.487 ක් පවතී. ඉදිරි මාස තුන තුළදී මේවා සහල් බවට පත් කර අලෙවි කිරීමෙන් වෙළෙඳපොලේ සහල් මිල ස්ථාවර මට්ටමක පවත්වා ගැනීමට වී අලෙවි මණ්ඩලය අපේක්ෂා කරයි.2011 යල කන්නයේ දී වෙළෙඳපොළේ සහල් මිල ස්ථාවර මට්ටමක පවත්වා ගැනීම සඳහා වී මිලදී ගැනීමේදී රජය ක්‍රමෝපායන් රාශියක් අනුගමනය කිරීමට බලාපොරොත්තු වේ. ඒ අනුව යල කන්නයේ අස්වනු නෙලන වී වගා කරන දිස්ත්‍රික්ක ලෙස සැලකෙන පොළොන්නරුව, මාතලේ, කුරුණෑගල, පුත්තලම, අම්පාර, මහනුවර, බදුල්ල, අනුරාධපුර, වව්නියාව, මන්නාරම, හම්බන්තොට, මොණරාගල, රත්නපුර, කිළිනොච්චිය, මුලතිව්, ත්‍රිකුණාමලය සහ මඩකලපුව යන දිස්ත්‍රික්කවල වගා කරනු ලබන වී,වී අලෙවි මණ්ඩලය විසින් මිලදී ගැනීමට අපේක්ෂිතය.මින් වැඩිම වී ප්‍රමාණය වන මෙට්‍රික් ටොන් 1,325 මොණරාගල දිස්ත්‍රික්කයෙන් මිලදී ගැනීමට අපේක්ෂිත අතර එහි මූල්‍යමය වටිනාකම රුපියල් 37,259,854.00 කි.දශක තුනක් තිස්සේ පැවැති යුද්ධය නිමාවීමත් සමඟ දිවයිනේ උතුරු හා නැඟෙනහිර ප්‍රදේශවල වී වගා කිරීමේ වර්ධනයක් දක්නට ලැබේ. ඒවා මිලදී ගැනීමට ද වී අලෙවි මණ්ඩලය අපේක්ෂා කරයි. ඒ අනුව නැඟෙනහිර කලාපයේ ත්‍රිකුණාමලය සහ මඩකලපුව යන දිස්ත්‍රික්කවලින් රුපියල් 2,244,200.00 ක වටිනාකමකින් යුත් වී මෙට්‍රික් ටොන් 78ක් මිලදී ගැනීමට අපේක්ෂිතය.සම්බා වී කිලෝව රුපියල් 30 සහ නාඩු වී කිලෝව රුපියල් 28 වශයෙන් වී වලට සහතික මිලක් නියම කොට ඇත.වී අලෙවි මණ්ඩලය දිසා ලේකම්වරුන් හරහා පාරිභෝගිකයාගෙන් සෘජුවම මෙම මිලට වී මිලදී ගත යුතුය.ඒ සඳහා අවශ්‍ය ප්‍රතිපාදන පහත පරිදිවේ.මේ අතර වී අලෙවි මණ්ඩලය සතු වී සහ සහල් තොග ත්‍රිවිධ හමුදාව, බන්ධනාගාර දෙපාර්තමේන්තුව, සමෘද්ධි ප්‍රතිලාභීන් සහ රෝහල්වලට ලබා දීමට නියමිතය. මෙම ආයතනවලට සහල් සැපයීමේදී විවෘත වෙළෙඳපොළේ සහල් කිලෝවක් සඳහා පවතින තොග මිල සැලකිල්ලට ගනිමින් සෘජුවම ආහාර කොමසාරිස්වරයා හරහා සහල් ලබාදීමේ වැඩපිළිවෙළක් ක්‍රියාත්මක යි.මේ වන විට යල කන්නයේ වී මිලදී ගැනීම වෙනුවෙන් ලංකා බැංකුව සහ මහජන බැංකුව විසින්ද රුපියල් මිලියන 265ක මුදලක් වෙන් කර තිබේ.මීට අමතරව දැනට වී අලෙවි මණ්ඩලය සතු වී සහ සහල් තොග අලෙවි කිරීමෙන් වී මිලදී ගැනීම සඳහා එම ආයතනය සතුව පවත්නා රුපියල් මිලියන 634 ක මුදල තවදුරටත් වර්ධනය කර ගැනීමටත්, දේශීය ගොවියාට අතදීමක් වශයෙන් සහල් ආනයනය සීමා කිරීම තුළින් දේශීය සහල් නිෂ්පාදනවලට වෙළෙඳපොළේ ඇති ඉල්ලුම වැඩි කිරීමටත් අපේක්ෂිතය.මෙසේ ගොවියා දිරිමත් කරන අතරතුර ඔවුන්ගේ නිෂ්පාදන අතරමැදියන් අතට පත් වීමට ඉඩ නොදී සෘජුවම වී අලෙවි මණ්ඩලය මඟින් මිලදී ගැනීමට බලාපොරොත්තු වේ. වෙළෙඳපොළේ සහල් හිඟයක් මවා පාමින් වරින්වර සහල් මිල වැඩි කිරීමෙන් පාරිභෝගිකයාට දුෂ්කරතා පැමිණීමේ ගැටළුවට විසඳුමක් ලබා දීමේ රජයේ අරමුණ යථාර්ථවත් කර ගැනීමට හැකි වීම ගොවියාට මෙන්ම පාරිභෝගිකයාට ද ඇති වූ මහත් වූ අස්වැසිල්ලකි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=f1109103</link>
    <topic>රේන්ද කලාවටසොඳුරු සිතැත්තිය</topic>
    <author>සටහන හා ඡායාරූප චිත්‍රාරත්න කළුආරච්චි හිදෝගම සමූහ</author>
    <content>ඉතා පෞරාණික මෙන්ම මහඟු අතීතයක් හිමි හෙළයන්ගේ ජීවනාලිය වූයේ කාන්තාවයි. නිවසක සිරිකත වූ ඇය මවක, බිරියක, යෙහෙළියක යන භූමිකා නිරූපණය කරයි. නිවස තුළ ඉතා කාර්යය බහුල වුවද ඇය තුළ ඇති ලාලිත්‍ය පැහැර නොයන්නා සේම සහජ නිර්මාණාත්මක හැකියාවන් කුඩා පැල්පතක් වුව කළ එළි කරන්නට සමත්විය.මෙරටට කාන්තාව ඈත අතීතයේ සිටම තම හස්ත කර්ම උපයුක්ත කොටගෙන නොයෙක් විසිතුරු දෑ නිර්මාණය කළාය. පසුකාලීනව ඒවායේ විසිතුරු භාවය හා පරපුරෙන් පරපුරට පැවත ඒම නිසා ඒවා කලාවන් බවට පත්විය. පන් කලාව, රෙන්ද කලාව හා පේෂ කර්මාන්ත යන ප්‍රධාන කලාවන් කිහිපයක් ඔසසේ එක් එක් ප්‍රදේශයන්හි හෙළ කත අතින් විසිතුරු නිර්මාණය බිහිව ඇත.ඒ අතරින් පලස්, පැදුරු, වියන් ආදිය පන් හා තල් කොළ ආශ්‍රයෙන් ද අත්පිස්නා, මේස්, බුමුතුරුණ ආදිය රේන්ද කලාවෙන්ද ඇඳ ඇතිරිලි, පුටු කොට්ට ආදිය විවිධ මෝස්තර නංවමින් අපූර්වත්වයෙන් යුතුව තම නිවස අලංකරණය සඳහා යොදාගනී.මෙම කලාවන් අතරින් වර්තමානයේ ශ්‍රී ලාංකිකයන් අතරින් වියැකෙමින් යන සුන්දර අපූරු කලාවක් ලෙස “රේන්ද කලාව” හැඳින්විය හැකි ය. අතීතයේ පහතරට ප්‍රදේශයේ ඉතා උසස් අන්දමින් ප්‍රචලිතව පැවති මේ තුළින් ලක් කාන්තාව තම ඇඟිලි තුඩු එහාමෙහා හසුරුවමින් ඇසට පෙනෙන නොපෙනෙන තරම් වූ සියුම් මෝස්තරයක් නූලේ හා ඇඟිලිවල හාස්කමින් මතුකර දැක්වීමට සමත්වූවාය.මෙතරම් සියුම් අලංකාර කලාවක් වන රේන්ද කලාව අද වනවිට අප අතරින් වියැකී යමින් තිබුණද තවත් එම කලාවේ පරතෙරට ගිය මෙන්ම එය නඟා සිටුවීමට වෙර දරන තම දෑතෙන් එළි දකින මෙම අලංකාර මෝස්තර නිර්මාණයෙන් අසීමිත තෘප්තියක් ලබන හෙළ කතුන් සිංහලෙයේ තවමත් ඇත. එවන් කතක් රජරට පුරයෙන් අපට මුණගැසුණි.අනුරාධපුර සාලියපුර ප්‍රදේශයේ පදිංචි එස්.එම්.ඩී. දයා විජේගුණරත්න මහත්මියයි. ඇය ගැන ඇසූ පිරූ දේ සියැසින් දැක බලා ගැනීමේ ආසාවෙන් පහුගිය දවසක අප ඇයගේ දස්කම් සොයා ඇයගේ නිවහනට පිය නැගුවෙමු. ඇය විසූ නිවසට ප්‍රදේශවාසීන් හඳුන්වනුයේ කළුතර ගෙදර නමින්ය. එපමණින්ම අපට රේන්ද කලාවේ සුලමුල හමුවිය. අවුරුදු 70 පමණ වූ ඕ අපට ආදරයෙන් අපව පිළිගනු ලැබූයේ සිනාමුසු මුහුණෙනි.නිවසට ගොඩ වූ පමණින්ම අපට ඇයගේ සැටින් නූලෙන් හැඩ වැඩ වූ නිර්මාණයන් දෑස පුරා දැකගත හැකි විය. ඉතා පිළිවෙළට පැවති නිවස තුළ පියකරු මෝස්තර මවමින් නිර්මාණය කර තිබූ පුටු කවර හා කුෂන් කවර තුළින් ඇය සතු මනා නිර්මාණාත්මක හැකියාව විද්‍යමාන විය. මෙම නිර්මාණ තුළින් එම නිවසට අපූර්වත්වයක් මෙන්ම පෞඩ බවත් කියා පෑහ. හෙළ කලා මහිමය මෙලෙස විදහා පෑමට සමත් ඇය සමඟ මෙයට යොමු වූ අයුරු පිළිබඳ කෙටි පිළිසඳරක යෙදීමට අපට හැකිවිණි.විජේගුණවර්ධන මහත්මිය තම කුඩා සන්ධියේ දී සිටම තමන් රේන්ද ගෙතීම ආරම්භ කළ බව පවසන්නේ නිහතමානී ආඩම්බරකමකිනි.ඇයගේ මවගේ මඟ පෙන්වීම යටතේ නොයෙක් මෝස්තර හා හැඩයන් ඉස්මතු කිරීමට හැකි වූ බවත් එවක් පටන් තමන්ට ලද කෙටි විවේකය තුළ රේන්ද කලාවේ නිරත වෙමින් මහත් ආස්වාදයක් ලැබුව ඇය පවසයි.ඇය අ.පො.ස. (සා.පෙළ) සමත්වීමත් සමග පරිපාලන අංශයේ ලිපිකාරිණියක් ලෙස පත්වීමත් ලබා රජරටට පැමිණියාය. මෙලෙස තම ජීවිත කතාව කියන අතර ඇය නිතරම පැවසුයේ තමන් අධ්‍යාපන කටයුතු කරන අතරම විනෝදාංශයක් ලෙස රේන්ද කලාවට ද ඉඩ හසර සාදාගත් බවයි. එමෙන්ම ඇය මෙම නිර්මාණයන්ට දක්වා ඇත්තේ මහඟු පරිශ්‍රමයකි. එක් රේන්ද මලක් නිම කිරීමට පැය එකහමාරක් පමණ කාලයක් ගතවන බව පැවසූ ඇය එවන් රේන්ද මල් සියයක් පමණ යොදා ගනිමින් නිර්මාණකර ඇත.ඇය පාසල් දිවියේ ඇරඹි මෙම ගෙතුම් කලාව දිගින් දිගටම පත්වාගෙන ගොස් තිබුණි. ඇයට තම කලාව ප්‍රයෝජනයට ගත හැකි වූ අවදියක් ද සිහි කරනුයේ මහත් සතුටෙනි. තම පියා වතු ආශ්‍රිත රැකියාවක නිරත බැවින් තමන්ටද වතුකරයේ ජීවත්වීමට අවස්ථාවක් ලැබූ බවත් ඒ සමයේදී තම රේන්ද කලාව වතුකරයේ ජනයා අතර ප්‍රචලිත වීම නිසා ව්‍යාපාරයක් දක්වා එය දියුණුකර ගැනීමට හැකියාව තිබූ බවත් පැවසුවාය. එමෙන්ම ඇයට එයින් විශාල ආදායමක් ලබා ගැනීමට හැකිවුණි. තමා ලැබූ ලාභයටත් වඩා ලාභයක් ලෙස ඇය සලකනුයේ ද්‍රවිඩ ජනයා සමඟ ඇගලුම්කම් පෑමට ලැබූ අවස්ථාව හා තම දක්ෂතාවයන් සමාජ ගත කිරීමට හැකි වූ නිසාය. එමෙන්ම මෙම හස්ත කර්මාන්ත කලාවෙන් සාමූහිකත්වය ගොඩනඟා ගැනීමට ද අපට මඟ පාදයි.රේන්ද කලාවෙන් නොනැවැතුණු ඇය පන්, තල් කොළ ආදියෙන් රජරට ප්‍රදේශයේ ප්‍රචලිත කලාවන් ද හදාරා එයට නව මුහුණුවරක් දෙමින් විවිධ මෝස්තර නිර්මාණකරණයේ යෙදීමට තම විවේක කාලය යොදාගත්තාය. මෙලෙස විවිධ කළා නිර්මාණ ඇය වර්ෂ 1983 සිට මේ දක්වා කර්මාන්ත හා කුඩා ව්‍යාපාර සංවර්ධන අමාත්‍යාංශය මගින් වාර්ෂිකව පවත්වන සෑම ප්‍රදර්ශනයකටම තම නිර්මාණයක් ඉදිරිපත් කිරීමට අවස්ථාව ලැබුවා සේම ඉන් බොහෝ අවස්ථාවලදී ජයග්‍රහණය ලබා ගැනීමට ද හැකියාව ලැබිණි. ඒ අතර රේන්දවලින් ජාතික කොඩිය ගෙතීම මෙන් බිහි වූ විසිතුරු නිර්මාණය සඳහා ඇයට මුදල් ත්‍යාගයක් හිමිවුණි.තවද ඇය කළ ගවුම් කොලරයක නිර්මාණය සඳහා 2010 වර්ෂයේ උතුරු මැද පළාතේ ප්‍රථම ස්ථානයත් මුළු දිවයිනේම තෙවන ස්ථානයත් හිමිවුණි.මේ අයුරින් නූලෙන් හා ගෙතුම් කටුවෙන් විශිෂ්ට නිර්මාණ කළ ඇය තම දක්ෂතාවයන් මිලින යාමට නොදී අනාගත පරපුරට දායාද කිරීම උදෙසා මේ වන විට තරුණියන් කිහිපදෙනෙකුට කියා දෙන්නීය. රේන්ද කලාව වැනි විශිෂ්ට කලාවක් ඉදිරියට ගෙන යාම ඇයගේ එකම අභිප්‍රායයි.විශේෂ ස්තුතියවිලච්චිය – මන්නාරම් හන්දියේ ඉරේෂා දිල්හානි මෙනෙවියට..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=f1109104</link>
    <topic>රිදුණු සිත් සුවපත් කරනසාමයේ ගීතය</topic>
    <author>සටහන ධනුෂ්ක ගොඩකුඹුර සහ මහින්ද අලුත්ගෙදර</author>
    <content>ජනාධිපති ආගමික කටයුතු අංශය හා ජාතික හා ආගමික සමඟිය සඳහා වන ළමා පදනම සර්වාගමික පූජ්‍ය පක්ෂය සමඟ එක්ව සංවිධානය කරන සාමයේ ගීතය ප්‍රසංගය ජනාධිපති ආර්යා ශිරන්ති රාජපක්‍ෂ මහත්මියගේ ප්‍රධානත්වයෙන් අද (10) කොළඹ දී පැවැත්වේ. ජනාධිපති මහින්ද රාජපක්‍ෂ මහතාගේ ක්‍රිස්තියානි ආගමික කටයුතු සම්බන්ධීකාරක සරත් හෙට්ටිආරච්චි පියතුමා සමඟ මේ පිළිබඳ කළ සාකච්ඡාවකින් මේ ලිපිය සැකසිණි.ශ්‍රී ලාංකිකයන් තරම් සාමයේ අගය දන්නා තවත් ජාතියක් ලොව නැත. දශක තුනක් තිස්සේ රුදුරු ත්‍රස්තවාදයෙන් බැට කන අතරේ අපි සාමය ඉල්ලා හඬා වැටුණෙමු. අපගේ ඥාති හිතමිත්‍රාදීන් ත්‍රස්ත බෝම්බවලට හසුව ජීවිතය හැර යද්දී අපි සාම සිහින දුටුවෙමු. යුද ගිනි නිවී සාමයේ අරුණළු උදාවන තෙක් ඇඟිලි ගැන්නෙමු.දෙකෝටියක් වූ ඒ මහා ජනකායකගේ සාම සිහිනය සැබෑ වෙන්නට ගත්තේ වර්ෂ 2005 න් පසුවය. ජනාධිපති මහින්ද රාජපක්ෂ මහතා බලයට පත් වීමෙන් පසු ත්‍රස්තවාදය පියවරෙන් පියවර පරාජය කරමින් විරෝදාර රණවිරුවන් ඉදිරියට යනු දුටු ජනතාව අත්පොලසන් දුන්නේ සාමයේ උදාව කල් තියාම දැනුණු නිසාය.දශක තුනක යුද්ධය වසර තුනකින් නිම කෙරුණේ ත්‍රස්තවාදය යුද්ධයෙන් පරාජය කරනු නොහැකි බවට පාරම් බෑ ඊනියා සාමවාදීන් නිහඬ කරවමිනි. යුද්ධය දැන් නිමය. යුද්ධයෙන් විනාශ වුණු ප්‍රදේශ දැන් වහ වහා සංවර්ධනය කෙරේ. පාසල්, රෝහල්, පුස්තකාල, මාර්ග, වාරිමාර්ග, නිවාස ඇතුළු සියලු දේ යළි ගොඩනැංවේ.මේ අතර අප සතු තවත් කාර්යයභාරයක් තිබේ. ජනාධිපතිතුමන්ගේම වචනවලින් කිවහොත් ඒ රිදුණු සිත් සුවපත් කිරීමේ කාර්යයි. ත්‍රස්තවාදීන් බිඳ දැමූ උතුර දකුණ යා කරන පාලම ගොඩනැගීමේ කටයුත්තයි. ත්‍රස්තවාදය පරාජය කිරීමට වඩා මේ කටයුත්ත බැරෑරුම්ය. නමුත් කළ යුතුමය. ඒ නැවැතත් ත්‍රස්තවාදය හිස ඔසවනු වැළක්වීමටය.මෙහිදී ආගමික නායකයන්ට පැවැරෙන වගකීම සුළුපටු නොවේ. ජනාධිපති මහින්ද රාජපක්ෂ මහතාගේ ආගමික කටයුතු සම්බන්ධ සම්බන්ධීකරණ නිලධාරියකු ලෙස කටයුතු කරන සරත් හෙට්ටිආරච්චි පියතුමා සාමයේ ගීතය වැඩසටහනත් සමඟින් අතගසා තිබෙන්නේ එවන් බාරදූර කටයුත්තකටය.ත්‍රස්තවාදයෙන් රිදුණු ළමා සිත් සුවපත් කිරීමේ අරමුණ ඇතිව ඇරැඹුණු සාමයේ ගීතය මෙවර පැවැත්වෙන්නේ හය වැනි වතාවටය. සාමයේ ගීතය ඇරැඹුණේ ත්‍රස්තවාදයෙන් මෙරට පීඩා විඳිමින් සිටි සමයේදීමය.“සාමයේ ගීතය සංස්කෘතිකමය වැඩසටහනක්. උතුරෙත් දකුණෙත් දරු දැරියන් එකතු කර ගෙන මේ වැඩසටහන ආරම්භ කළේ යුද්ධය පැවැති කාලයේමයි. සිංහල, දෙමළ හා මුස්ලිම් ළමයින් එකම වේදිකාවක් මත ගී කියන, නටන මේ වැඩසටහන තුළින් අපි බලාපොරොත්තු වෙන්නේ ඒ ඒ ජාතීන් අතර අවබෝධය ඇති කර ගැනීමයි” සරත් හෙට්ටිආරච්චි පියතුමා පැවැසීය.“ත්‍රස්තවාදයෙන් සිදු වූ දුක් පීඩා අපි දැක්කා. මගේ බාල සොයුරිය මිය ගියේ දෙහිවල බෝම්බයෙන්. යුද්ධය අවසන් කියලා හැම දේම සම්පූර්ණ නැහැ. යුද්ධය ඉවර වුණා කියලා සිංහල, දෙමළ, මුස්ලිම් සිත් සම්පූර්ණයෙන් සුවපත් වෙලා නැහැ. ඒ වෙනුවෙන් කටයුතු කිරීමයි අප සැමගේ වගකීම. විශේෂයෙන් ආගමික අංශ නායකයන් මේ වගකීම තේරුම් ගත යුතුයි” සරත් හෙට්ටිආරච්චි පියතුමා කීවේය.වවුනියාව, යාපනය වැනි උතුරුකරේ ප්‍රදේශවල මෙන්ම බණ්ඩාරවෙල ආදී දකුණේ ප්‍රදේශවලත් සාමයේ ගීතය මේ වන විට පවත්වා ඇත. කොළඹදී සාමයේ ගීතය පැවැත්වෙන්නේ මේ ප්‍රථම වතාවටය. සාමයේ ගීතය පවත්වන විට ලැබූ අත්දැකීම් බොහෝ තිබේ.“අපි වවුනියාවේ වැඩසටහන පැවැත්වූවේ යුද්ධය පවතින කාලයේමයි. ඒ වන විට වවුනියාවේ තාණ්ඩ්කුලම්වලින් එහාට තිබුණේ එල්. ටී. ටී. ඊ පාලනය. ඒ ප්‍රදේශවල ළමයින් මේ උත්සවයට සහාභාගී කරවීම එල්. ටී. ටී. ඊය ප්‍රතික්ෂේප කළා. අපේ ස්වාමීන් වහන්සේලා බොහෝ බැගෑපත් වෙලා තමයි අන්තිමට අවසර ලබා ගත්තේ” හෙට්ටිආරච්චි පියතුමා පැවැසීය.වවුනියාවේ ලද අත්දැකීම යුද්ධයෙන් පසුව යාපනයේ සාමයේ ගීතය ගයන්නට සවිමත් අඩිතාලමක් විය. බණ්ඩාරවෙල ප්‍රදේශයේ පැවැති සාමයේ ගීතය කාටත් රසවත් මතකයකි.“මේ ප්‍රසංගයට සහභාගී වන පිරිසෙන් සියයට 70 ක්ම ළමයින්. මෙවර ප්‍රසංගයට වන්නි මානුෂීය මෙහෙයුමේ අවසන් සටන් පැවැති මල්ලාවී, කිලිනොච්චි ආදී ප්‍රදේශවලින් දෙමළ ළමයිනුත් දකුණේ අනෙකුත් ප්‍රදේශවලින් සිංහල හා මුස්ලිම් ළමයිනුත් සහාභාගී වීමට නියමිතයි.මේ දෙමළ ළමයින්ගෙන් සමහරු ජීවිත කාලයටම කොළඹ ඇවිත් නැහැ” ඒ සරත් හෙට්ටිආරච්චි පියතුමාගේ අදහස්ය.ප්‍රසංගයට මෙවර සංගීතය සපයන්නේ ළමා විය නිමා කරමින් තරුණ වියට එළඹෙමින් සිටින සංගීත කණ්ඩායමකි. විශේෂත්වය වන්නේ මෙය ඔවුන්ගේ ප්‍රථම වේදිකා සන්දර්ශනය වීමයි. සම්ප්‍රදායික නිර්මාණ මෙන්ම සම්ප්‍රදාය ගරු කරමින් සැකැසුණු නව නිර්මාණද මේ ප්‍රසංගයේ අඩංගුය. වසර අටේ සිට ඉහළ වයස් කාණ්ඩවල දරුවෝ මීට එක් වෙති. සෙමෙන් මනස වර්ධනය වන දරු දැරියන්ගේ අංගද මීට ඇතුළත්ය.“කලාව කියන්නේ ජාතී බේද, ආගම් බේද, කුල බේද නොසලකන විශ්ව භාෂාවක්. එල්. ටී. ටී. ඊය එදා සංගීතය යොදා ගෙන මිනිසුන්ට විෂ පෙවුවා. අපි අද සංගීතය යොදා ගෙනම ඒ විෂ නසනවා”“අපි මීට පෙර මේ ප්‍රසංගය පැවැත්වූවේ විශාල ක්‍රීඩාංගණවලයි. නමුත් අපි මෙවර සාමයේ ගීතය පවත්වන්නේ ශාලාවක් තුළ. මේ ශාලාවට එන්නෙත් විශේෂිත පිරිසක්. ඔවුන් තමයි බෞද්ධ, ක්‍රිස්තියානි, හින්දු, ඉස්ලාම් පූජකයන්. ඒ වගේම දේශපාලනඥයන්. මේ සම්පත්දායකයන් ප්‍රසංගයෙන් පසුව ඒ අරමුණු දීර්ඝකාලීනව පවත්වාගෙන යාමට පෙළඹෙයි කියා විශ්වාස කරනවා”“අද රටේ විශාල සංවර්ධනයක් සිදු වන බව පැහැදිලිව පෙනෙන්නට තිබෙනවා. මේ ආර්ථික සංවර්ධනයට සමගාමීව මේ සමාජය ආධ්‍යාත්මික අතින් දියුණු විය යුතුයි. ඒ වෙනුවෙන් ආගමික නායකයන් වශයෙන් අපිට වගකීමක් තිබෙනවා.ආගමික නායකයන් පන්සලට පල්ලියට වෙලා ඉන්න සම්ප්‍රදායෙන් මිදිලා” හෙට්ටිආරච්චි පියතුමා පෙන්වා දුන්නේය.“මම හැම පූජකයෙක්ගෙන්ම ඉල්ලා සිටිනවා අපේ යුතුකම් ඉටු කරමු. දෙවියන් වහන්සේ අපගෙන් බලාපොරොත්තු වෙන්නේ ඒකයි. උතුරත් දකුණත් අතර ඇති පාලම සවිමත් කරන්නට පුළුවන් ආගමික නායකයන්ටයි”උතුරෙත් දකුණෙත් බිදුණු සිත් යළිත් හදන්නට දරන මේ වෑයම අපි අගය කරන්නෙමු. එක් වැඩසටහනකින් මේ සියල්ල කළ නොහැකි බව සැබෑවය. නමුත් මේ ආරම්භය මෙවැනි සියක් දහසක් වැඩසටහන්වලට මඟ පෙන්වනු ඇති බව අපගේ විශ්වාසයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>10</day>
    </date>
    <link>http://www.dinamina.lk/2011/09/10/_art.asp?fn=f1109105</link>
    <topic>නොමග ගිය ඔවුනටසමාජයෙන් වටිනාකමක්</topic>
    <author>සකස් කළේ බුද්ධිකා ඉඹුලාන</author>
    <content>ජාතික සිරකරු දිනය මෙම 12දා ට යෙදී තිබේ. ඒ නිමිත්තෙන් වන රාජ්‍ය උත්සවය මාතර - සනත් ජයසූරිය ක්‍රීඩාංගණයේදී ජනාධිපති මහින්ද රාජපක්‍ෂ මහතාගේ ප්‍රධානත්වයෙන් පැවැත්වෙයි. මෙම ලිපිය ඒ නිමිත්තෙනි.සිරකරුවෝද මනුෂ්‍යයෝය තේමාව පෙරදැරි කරගත් බන්ධනාගාර දෙපාර්තමේන්තුව සිරකරුවන්ගේ සුබසාධනය වෙනුවෙන් සිදුකරන සංවර්ධන හා සුබසාධන කටයුතු රැසකි.ජාතික සිරකරු දිනය ද එවන් සද්කාර්යයක් ලෙස අර්ථ දැක්විය හැකි අතර මේ දිනයේදී සිරකරුවන්ට සමාජයෙන් යම් වටිනාකමක් හිමිකර දීමට කටයුතු සැලසුම් කිරීමද අගය කළ යුත්තකි.සමාජයේ ඇති විවිධ අඩුපාඩුකම් නිසා යම් පුද්ගලයකු බන්ධනාගාර ගතවීමට මාර්ග විවෘත වෙයි. ආදායම් බෙදීමේ විෂමතාවයේ සිටම සමාජය පුරා ඇති විවිධ විෂමතාවයන්ට පුද්ගලයින්ට සිරගෙවල්වල දොරටු විවර කරන්නේය.අධ්‍යාපනය ඇතුළු මූලික පහසුකම් අහිමිවීම සමාජ මෙන්ම දේශපාලන ඇතුළු ක්‍ෂේත්‍ර රැසකදී විවිධ විෂමතාවයනට ලක්වන පුද්ගලයන් එයින් අත්වන අනිටු ප්‍රතිඵල මත බන්ධනාගාරයේ කුටියකට වී කල්ගෙවයි. මේ චක්‍රයෙන් මිදීමට එය බිඳගෙන යාමට නොහැකිව එය තුළ සිරවන මිනිසුන්ට අන්තිම වශයෙන් උරුම වන්නේ සිපිරිගෙයයි.එසේ දඟගෙට නියම වන මිනිසුන්ගේ පවුලේ සමාජිකයාට අත්වන්නේ සිරදඬුවමකටත් වඩා දඬුවමකි. හිරකාරයාගේ – දරුවන්, බිරිය – අම්මා, ආදී වශයෙන් නාමිකව එම පවුල්වල අය හඳුන්වා ඔවුන් දෙස සාපරාධී කෝණයකින් සමාජය බැලීමට පටන් ගැනීමත් සමඟම රැඳවියකුගේ පවුලේ සාමාජිකයන්ගේ අධ්‍යාපනය කඩාකප්පල් වන්නේ නිරායාසයෙනි.ඔවුන්ගේ ඉදිරි අනාගත අපේක්‍ෂාවන් සමාජය තුළ අළු දූවිලි වී යන්නේය. එම පවුලේ අයත් මෙම විෂම චක්‍රයේ සැරිසරන්නට පටන් ගත්තේය.වැරැදිකරුවකු ලෙස දඬුවම් නියමවී සිපිරිගෙය වෙත එන පුද්ගලයා කිසිදු වැදගම්මක් නැති පුද්ගලයකු ලෙස ඉවත නොදමන බන්ධනාගාර දෙපාර්තමේන්තුව ඔවුන් පුනරුත්ථාපනය, සුමගට යොමු කිරීම මෙන්ම ඔවුන්ගේ පවුල්වල අවශ්‍යතා සොයා බැලීමද සිදු කරන්නේය. ඔවුන්ද සමාජයේ අවධානය යොමු විය යුතු බව එමගින් තහවුරු කර සිරකරු දිනය තුළින් එය වඩාත් අර්ථවත් කරන්නේය.වසර 2000දී ආචාර්ය ආනන්ද ග්‍රේරෝ මහතා (සිරකරු සුබසාධක සංගමයේ සභාපති වූ) ආරම්භ කළ සිරකරු දිනය – අද වැඩසටහන් රැසකින් සමන්විත වී වත්මන් සභාපති හිටපු පාර්ලිමේන්තු මහ ලේකම් සෑම් විජේසිංහ මහතාගේ සහභාගිත්වයෙන් යුතුව දිගු ගමනකට මුලපුරා ඇත්තේය.කාලයක් මුළුල්ලේ සමාජයේ වූ පිරිහීම පුද්ගලයන් බන්ධනාගාරගතවීමට හේතුවක් වන අතර අද වන විට මත්කුඩු, පාතාලවල කල්ලි ජාවාරම්, අපරාධ රැල්ල, කාම අපරාධ සැලකිය යුතු මට්ටමට හිස ඔසවා ඇත්තේය. මේවායේ අනිසි ප්‍රතිඵල කොතෙක් රැඳවියන්ගේ පවුල්වලට බලපා ඇතිදැයි විමසීමක් කළ යුතුවෙයි. යළි යළිත් එකම වරද තුළින් පුද්ගලයකු බන්ධනාගාර ගතවීම වැලැක්වීම බන්ධනාගාර දෙපාර්තමේන්තුවේ වගකීමය. එවන් දේ නැවත ඇති නොවීමට, පුනරුත්ථාපනය කරන සිරකරුවකු හොඳින් එම කාර්යයට මෙහෙයවා යහපත් පුද්ගලයකු ලෙස සමාජයට එක් කිරීම බන්ධනාගාර නිලධාරීන්ගේ වගකීමකි. සමාජයට එසේ ‘හොඳ’ පුද්ගලයකු ලෙස එක්වීමට නම් බන්ධනාගාරයේ ‘හොඳ සිරකරුවකු’ ලෙස යහපත් කල්ක්‍රියාවෙන් කටයුතු කළ යුතුවෙයි.ජාතික වැදගත්කමකින් යුතු සිරකරු දිනය මෙම හේතු සිරකරුවන් රටට හඳුන්වා දීමට කදිම වේදිකාවක් වන්නේය.සිරකරුවෙකු නිදහස ලබා සමාජගත වූ විට ඔහු දෙස වපර ඇසින් බැලීම නොකළ යුත්තකි. ඔහු හොඳ මනුෂ්‍යයකු ලෙස පිළිගැනීමත්, සමාජයෙන් ඔහු/ඇය කොන් නොකිරීමත් සමාජයේ වගකීමකි. මේ පණිවිඩය සමාජයට ලබාදීමට පුනරුත්ථාපන හා බන්ධනාගාර ප්‍රතිසංස්කරණ අමාත්‍යංශය සිරකරු දිනය උපයෝගි කර ගන්නේය.ඇමැති චන්ද්‍රසිරි ගජදීර මහතාගේ මඟ පෙන්වීම යටතේ පැවැත්වෙන මෙවර සිරකරු දිනයට උතුරු - නැඟෙනහිර ඇතුළු සියලුම බන්ධනාගාර නියෝජනය කරමින් සිරකරුවන් 1000ක් පමණ සහභාගි වෙයි.මාතර සනත් ජයසූරිය ක්‍රීඩාංගණයේදී ජනාධිපති මහින්ද රාජපක්‍ෂ මහතාගේ ප්‍රධානත්වයෙන් පැවැත්වෙන සිරකරු දින උත්සවයට සමගාමීව සිරකරුවන්ගේ දක්ෂතා නිර්මාණ රැගත් ප්‍රදර්ශනයක්ද ජනාධිපතිතුමන් විවෘත කිරීමට නියමිතය.සමාජයට යම් සංස්කෘතිමය, කලාත්මක නිර්මාණ දායාද කිරීමේ හැකියාව තමන් සතුවන බව රැඳවියන් මෙමගින් සමාජයට දන්වා සිටියි.හොඳම සිරකරුවා මෙන්ම, හොඳම බන්ධනාගාරය සහ හොඳම බන්ධනාගාර නිලධාරියා තේරීමද සිරකරු දින වැඩසටහන් අතර වෙයි. හොඳම සිරකරුවාට විදේශ සංචාරයක් ලබාදීමටද පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතා යෝජනා කර ඇති අතර ප්‍රථමවරට එම වරප්‍රසාදය මෙම වසරේදී රැඳවියනට හිමිවනු ඇත.සිරකරු දිනය, දින සටහන් අතරට එක්වන තවත් දිනයක් නොව අර්ථවත් දෙයක් සමාජයට දායාද කරන දිනයක් වන්නට පුනරුත්ථාපන හා බන්ධනාගාර ප්‍රතිසංස්කරණ අමාත්‍යංශය පියවර ගෙන ඇති අතර මේ තුළින් සිරකරුවෙකු යහපත් මනුෂ්‍යයකු කර සමාජයට වැඩදායි පුද්ගලයකු කිරීමට මං පැදීමද සිදුකරයි.පුනරුත්ථාපන හා බන්ධනාගාර ප්‍රතිසංස්කරණ අමාත්‍යංශ ලේකම් ඒ. දිසානායක මහතා සමඟ සාකච්ඡාවකිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n110912_1</link>
    <topic>අසත්‍ය ප්‍රචාරවලට නොරැවටෙන ලෙස ජනපති ඉල්ලයි</topic>
    <author>ධනුෂ්ක ගොඩකුඹුර</author>
    <content>කොළඹ නගරයේ ජනතාව උපන් ගම් බිම්වලින් කිසි දිනෙක ඉවත් නොකරන බව ජනාධිපති මහින්ද රාජපක්ෂ මහතා අවධාරණය කෙළේය.තමාට අවශ්‍ය කොළඹ ජනතාවට තට්ටු නිවාස සාදා ඔවුන්ගේ ජීවන තත්ත්වය උසස් කරන්නට බව පැවැසූ ජනාධිපතිවරයා විපක්ෂයේ අසත්‍ය ප්‍රචාරවලට නොරැවටෙන ලෙස ජනතාවගෙන් ඉල්ලා සිටියේය.කොළඹ නගරයේ ජනතාව ඉවත් කරන්නට යන බව කියමින් එක්සත් ජාතික පක්ෂය නොයෙක් ප්‍රචාර ගෙන ගියත් ජනතාව දෙවරක් රවටන්නට ඔවුන්ට නොහැකි බවත්, විනයක්, සමඟියක් නැති පක්ෂයක් බවට එජාපය පත්ව ඇත්තේ ජනතාව රවටන්නට යාම නිසා බවත් ජනාධිපතිවරයා පැවැසීය.කැසිනෝවලට කොළඹ මහ නගර සභාව උගස් කරන අපේක්ෂකයන් එක්සත් ජනතා නිදහස් සන්ධාන කණ්ඩායමේ නොමැති බවත් කොළඹ නගරයේ ඇහැට පෙනෙන තැන් මෙන්ම මිනිසුන්ගේ ජීවිතද ලස්සන කිරීම සිය අරමුණ බවත් පැවැසීය.කොළඹ නගරයේ ජනතාව වෙනුවෙන් තට්ටු නිවාස ඉදිකිරීමට සැලසුම් මේ වන විටත් සකසා ඇති බව පැවැසූ ජනාධිපතිවරයා එම සැලසුම් ජනතාවට ඉදිරිපත් කොට අනුමැතිය ගන්නා ලෙස තමා උපදෙස් දී තිබෙන බවත් ප්‍රකාශ කෙළේය.ජනාධිපති මහින්ද රාජපක්ෂ මහතා මේ අදහස් පළ කෙළේ කොළඹ මහ නගර සභාවේ එක්සත් ජනතා නිදහස් සන්ධාන අපේක්ෂකයන් හා ක්‍රියාකාරීන්ගේ හමුවකට අරලියගහ මන්දිරයේදී පෙරේදා (10) එක්වෙමිණි.මැතිවරණ ළං වන විට නොයෙකුත් කතා මැවීම සාමාන්‍ය දෙයක් බව පැවැසූ ජනාධිපතිවරයා ගී‍්‍රස් යකාත් එවැනි කතාවක් බවත් පුදුමයට කරුණ වන්නේ ගී‍්‍රස් යකා දිළිඳු ගම්මානවලට පමණක් යාම බවත් පැවැසීය. ජාති ආගම් බේදයක් නොමැතිව සියලුදෙනාටම කොළඹ නගරය හිමි බව පැවැසූ ජනාධිපතිවරයා බුලත් කොළය කෙරෙහි විශ්වාසය තබා කොළඹ මහ නගර සභාවේ ජයග්‍රහණයට කැප වන ලෙස ඉල්ලා සිටියේය.නියෝජ්‍ය ඇමැතිවරුන් වන ලක්ෂ්මන් යාපා අබේවර්ධන, ෆයිසර් මුස්තාෆා, කොළඹ පුරපති අපේක්ෂක මිලින්ද මොරගොඩ යන මහත්වරුද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n110912_2</link>
    <topic>සධාතුක කරඬුව වැඩම කිරීමට ඉන්දියාවෙන් දළ ඇතුන්</topic>
    <author>අසේල කුරුළුවංශ සහ තිලක් පුෂ්පකුමාර</author>
    <content>මහනුවර ඇසළ පෙරහරේ සධාතුක කරඬුව වැඩම කරවීම සඳහා පරිණත දළ ඇතුන් කිහිප දෙනකු මෙරටට ලබාදීමට ඉන්දීය රජය එකඟතාව පළ කර තිබේ.ජනපති මහින්ද රාජපක්‍ෂ මහතා ඉන්දීය රජයෙන් කළ ඉල්ලීමකට අනුව මෙම දළ ඇතුන් ලබාදීමට ඉන්දීය රජයේ අවධානය යොමුවූ බව ශ්‍රී ලංකාවේ ඉන්දියානු මහ කොමසාරිස් අශෝක් කේ. කාන්ත් මහතා පැවැසීය.අශෝක් කේ. කාන්ත් මහතා මේ සම්බන්ධව පසුගියදා (29) මල්වතු අස්ගිරි මහ නායක ස්වාමින්ද්‍රයන් වහන්සේ දෙනම දැනුවත් කරනු ලැබීය. මේ සම්බන්ධව තමන් විශේෂ අවධානය යොමු කර අදාළ සම්බන්ධීකරණ කටයුතු සිදුකරන බව මෙහිදී මහ කොමසාරිස්වරයා මහ නාහිමිවරු හමුවේ ප්‍රකාශ කෙළේය.ශ්‍රී දළදා මාලිගාවේ පෙරහරේ සධාතුක කරඬුව වැඩම කරවීමට අද ඉතිරිව සිටින්නේ පරිණත දළ ඇතුන් තිදෙනකු බැවින් දළ ඇතුන් වැඩිපුර සංඛ්‍යාවක් ලබාදීම කෙරෙහි අවධානය යොමු කරන ලෙස මෙහිදී අස්ගිරි මහ නාහිමියෝ අශෝක් කේ. කාන්ත් මහතාගෙන් ඉල්ලීමක් කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n110912_3</link>
    <topic>ජගත් මානව හිමිකම් සැසිවාරයට මුහුණ දීමට ශ්‍රී ලංකාව සූදානම්</topic>
    <author>ජයසිරි මුණසිංහ සහ මහින්ද අලුත්ගෙදර</author>
    <content>දෙමළ ඩයස්පෝරාව ඉදිරිපත් කරන බොරු වාර්තාවට එරෙහිව ජගත් මානව හිමිකම් සැසියේදී අද (12) කරුණු දැක්වීමට ශ්‍රී ලංකා රජයේ නියෝජිත පිරිස ඉතා ඕනෑකමින් සූදානම් වී සිටිති.ස්විට්සර්ලන්තයේ ජිනීවා නුවර පිහිටි එක්සත් ජාතීන්ගේ මූලස්ථානයේදී අද මේ සැසිය ආරම්භ වන අතර, බොරු වාර්තාවට නිසි පිළිතුරු දීමට තමන් සූදානම් බව රජයේ නියෝජිත පිරිස ප්‍රකාශ කරති.ශ්‍රී ලංකාවට අතිශය වැදගත් වන මේ සැසිවාරයේදී මානව හිමිකම් පිළිබඳව රජය අනුගමනය කරන ලද විනිවිදභාවය හා පැහැදිලි ක්‍රියාමාර්ග සම්බන්ධයෙන් විශේෂ ප්‍රකාශයක් කිරීමට ද නියමිත ය. ඊට අමතරව ශ්‍රී ලංකාවේ වත්මන් සංවර්ධන ක්‍රියාදාමය, පුනරුත්ථාපන ක්‍රියාවලිය, නැවත පදිංචි කිරීමේ කටයුතු, ප්‍රතිසංධානය, මානව හිමිකම් සුරැකීමට ගෙන ඇති පියවර හා බ්‍රිතාන්‍ය චැනල් 4 ව්‍යාජ වීඩියෝ පටය සම්බන්ධයෙන් මෙහිදී මානව හිමිකම් කවුන්සලය දැනුවත් කිරීමට ද ශ්‍රී ලංකා නියෝජිත කණ්ඩායම බලාපොරොත්තු වෙයි.වැවිලි කර්මාන්ත ඇමැති මහින්ද සමරසිංහ මහතාගේ නායකත්වයෙන් යුතු ශ්‍රී ලංකා කණ්ඩායම පසුගිය 08 දා දිවයිනෙන් පිටත්ව ගිය අතර වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා, පරිසර ඇමැති අනුර ප්‍රියදර්ශන යාපා, පාර්ලිමේන්තු මන්ත්‍රී සජින් වාස් ද ගුණවර්ධන හා හිටපු නීතිපති මොහාන් පීරිස් මහත්වරු ඊට අයත් වෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n110912_4</link>
    <topic>දෙමළ ඩයස්පෝරාවේ වාර්තාවට එරෙහි දැවැන්ත උද්ඝෝෂණයක් ජිනීවා නුවරදී</topic>
    <author>ජයසිරි මුණසිංහ සහ මහින්ද අලුත් ගෙදර</author>
    <content>දෙමළ ඩයස්පෝරාවේ වාර්තාවට එරෙහිව ශ්‍රී ලංකාවට හිතවත් යුරෝපයේ වෙසෙන දෑහිතකාමීහු හෙට (13) උදේ 10.00 ට ජිනීවා නුවර එක්සත් ජාතීන්ගේ මූලස්ථානය ඉදිරිපිට දී දැවැන්ත උද්ඝෝෂණයක් පවත්වති.ප්‍රංශය, නෝර්වේ, ඉතාලිය, ජර්මනිය, නෙදර්ලන්තය ඇතුළු යුරෝපා රටවල වෙසෙන ශ්‍රී ලාංකිකයෝ කිසිදු ජාති, ආගම්බේදයකින් තොරව මේ උද්ඝෝෂණයට සහභාගි වනු ඇත. මේ සඳහා තුන් දහසකට අධික පිරිසක් සහභාගි වනු ඇතැයි සංවිධායකයෝ ප්‍රකාශ කරති.ජගත් මානව හිමිකම් සැසියේදී ශ්‍රී ලංකාවට සහාය පළ කරන රටවල නායකයන්ට හා එම රටවල ජනතාවට ස්තුතිය පුද කිරීමට ද තමන් සූදානම් යැයි සංවිධායක මණ්ඩලය වැඩිදුරටත් කියා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n1109121</link>
    <topic>වී මෝල් හිමියෝ වගකීම පැහැර හරිති</topic>
    <author>ගාමිණි ඔබේසේකර - පොළොන්නරුව විශේෂ</author>
    <content>සහල් බවට පත් කොට ආපසු භාරදීමේ ගිවිසුම මත වී අලෙවි මණ්ඩලය වී මෝල් හිමියන්ට ලබාදුන් රුපියල් විසි එක් කෝටියක් වටිනා වී මෙට්‍රික් ටොන් හත් දහසක් තවමත් වී අලෙවි මණ්ඩලයට භාර දී නැති බව අනාවරණය වේ.සම්බා සහ නාඩු වර්ගයේ වී මෙට්‍රික් ටොන් 7000ක් වී මෝල් හිමියන්ට භාර දී මාස 8 ක් ගත් වී ඇතත් එම වී සහල් කොට වී අලෙවි මණ්ඩලයට භාර නොදීමෙන් මහා පරිමාණයේ මුල්‍ය වංචාවක් සිදුකර ඇති බවට වාර්තා වේ.කුරුණෑගල, පොළොන්නරුව, අනුරාධපුරය, අම්පාර සහ ගම්පහ වී මෝල් හිමියන් පිරිසකට ඇපකර මත මේ වී තොග නිකුත් කර තිබේ. වී අලෙවි මණ්ඩලය සහ වී මෝල් හිමියන් අතර ඇතිකර ගත් ගිවිසුම අනුව හාල් තොග වී අලෙවි මණ්ඩලයට භාර දී නැති බව අනාවරණය වේ.වී අලෙවි මණ්ඩලයෙන් වී ලබා ගත් ඇතැම් මෝල් හිමියන් ව්‍යාජ තොරතුරු ඉදිරිපත් කොට වී ලබාගෙන ඇත.එවැනි මෝල් හිමියන් පිළිබඳ කිසිදු තොරතුරක් ලබා ගැනීමට වී අලෙවි මණ්ඩලය අපොහොසත් වී ඇත.ඇතැම් සහල් මෝල් හිමියන් මේ වී තොගවලින් සහල් ප්‍රමාණයක් ආහාර දෙපාර්තමේන්තුවේ ගබඩාවලට භාර දී ඇති නමුත් ඒවා මනුෂ්‍ය ආහාරයට සුදුසු තත්ත්වයේ නොමැති බැව් වාර්තාවේ. මෙම වී තොග මිළදී ගෙන ඇත්තේ රාජ්‍ය බැංකුවලින් ණය මුදල් ලබා ගැනීමෙන් වන හෙයින් සහල් මෝල් හිමියන් ට භාර දී ඇති වී තොග සහල් නොකිරීම නිසා බැංකුවට ණය ගෙවීමේ ප්‍රශ්න මේ වන විට උද්ගත වී තිබේ.තත්ත්වය මෙසේ තිබිය දී දැනට ගබඩාවල තැන්පත්කොට ඇති වී තොග ඇපකර නොමැතිව සහල් මෝල් හිමියන්ට ලබාදීමට වී අලෙවි මණ්ඩලය කටයුතු කරමින් සිටින බැව් දැනගන්නට ඇත.වී අලෙවි මණ්ඩලය සතු රුපියල් කෝටි ගණනක් වටිනාකමින් යුත් වී තොග මේ අන්දමට සහල් මෝල් හිමියන්ට ණය පදනම යටතේ නිකුත්කොට මාස ගණනාවක් ගත වන්නට ඉඩ හැර මේ පිළිබඳව කිසිදු විමර්ශනයක් සිදුකර නොමැති බව වී අලෙවි මණ්ඩලයේ අභ්‍යන්තර ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n1109122</link>
    <topic>ජනපති මහින්ද තිස්සමහාරාමයේ සිල් සුවඳ විඳ ගනී</topic>
    <author>හම්බන්තොට දිස්ත්‍රික් සමූහ පී. ඩබ්ලිව්. කොඩිතුවක්කු</author>
    <content>ජනාධිපති මහින්ද රාජපක්ෂ මහතා තිස්සමහාරාම රජමහා විහාරස්ථානයේ දී ඊයේ (11) ආගමික කටයුතුවලට එක් වුණේ ය.විහාරස්ථානයට පැමිණි ජනාධිපතිවරයා විහාරාධිපති හම්බන්තොට දිසාවේ ප්‍රධාන සංඝ නායක ආචාර්ය දේවාලේගම ධම්මසේන නාහිමියන් බැහැ දැක ආශීර්වාද ලබා ගත්තේ ය.නාහිමියන් සමඟ සුහද පිළිසඳරක යෙදුණු ජනාධිපතිවරයා විහාරයේ සංවර්ධන කටයුතු සොයා බැලුවේ ය. විහාරස්ථානයේ චෛත්‍ය රාජයාණන් වහන්සේ වැඳ පුදා ගත් ජනාධිපතිවරයා, දහම් පාසල් දරුවන්ට දහම් පොත් පරිත්‍යාග කිරීමට ද එක් විය.ජනාධිපති මහින්ද රාජපක්‍ෂ මහතා කිරි වෙහෙර සහ කතරගම දේවාලයේ ආගමික කටයුතුවල පෙරේදා (10) නිරත විය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n1109123</link>
    <topic>සරසවි සේවකයෝ අද ලෙඩ වෙති</topic>
    <author>සමන්මලී පි‍්‍රයශාන්ති සහ මහනුවර දකුණ විශේෂ</author>
    <content>විශ්වවිද්‍යාලවල සියලුම කාර්ය මණ්ඩල සඳහා වැටුප් වැඩි කිරීම, වැටුප් විෂමතා ඉවත් කිරීම, සියයට පනහේ දීමනාව ලබා ගැනීම හා විශ්වවිද්‍යාල පද්ධතිය තුළ පුද්ගලීකරණය වහා නතර කිරීම යන ඉල්ලීම් මුල්කර ගනිමින් අන්තර් විශ්වවිද්‍යාල වෘත්තීය සමිති මහා සම්මේලනය අද (12) අසනීප නිවාඩු දැමීමට තීරණය කර තිබේ.පසුගිය 06 දා දියත් කළ වෘත්තීය සමිති ක්‍රියාමාර්ගවලට සමගාමීව මේ තීරණය ගෙන තිබේ.විශ්වවිද්‍යාල විධායක නිලධාරීන් සමඟින් සියලුම සේවකයන් මේ වෘත්තීය ක්‍රියා මාර්ගයට එක්වන අතර මේ සම්බන්ධ දැනුවත් කිරීමේ රැස්වීමක් පසුගිය 9 දා ඒ ඒ විශ්වවිද්‍යාල වෘත්තීය සමිති බල මණ්ඩල මගින් පවත්වා ඇත.වසර ගණනාවක සිටම තම ඉල්ලීම්වලට බලධාරීන් කිසිදු ප්‍රතිචාරයක් දක්වා නැතැයි ද මේ සම්බන්ධයෙන් සාකච්ඡා ගණනාවක්ම කළ මුත් එයින් කිසිදු සහන වැඩපිළිවෙළකට අවතීර්ණ වූයේ නැතැයි ද ඉල්ලීම්වලට සාධාරණ ප්‍රතිචාරයක් ලැබෙන තෙක් සම්මේලනයේ තීරණයන්ට අනුව වෘත්තීය ක්‍රියා මාර්ග ගැනීමට සිදුවන බව ද සම්මේලනයේ සභාපති ආර්. ඇම්. චන්ද්‍රපාල මහතා සඳහන් කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n1109124</link>
    <topic>මිතුරා මියගියත් ණය මුදල මතකයි</topic>
    <author>දේවහූව සමූහ – ඇම්. ඩී. මහින්ද</author>
    <content>මිතුරා මිය යාමට මත්තෙන් ලබාගත් රුපියල් ලක්ෂ හතරක මුදලක් මිතුරා මියගිය පසු ඔහුගේ බිරියට හා මවට ලබාදුන් අවංක වෙළෙන්දකුගේ සද් ක්‍රියාවක් පසුගිය සිකුරාදා (9) සවස ගලේවෙල නගරයේ දී දැකගත හැකිවිය.ගලේවෙල නගරයේ වෙළෙඳාම් කටයුතුවල නියුතු ඒ. ජී. නිමල් කරුණාදාස (එන්. ආර්. රාජා) මහතා සියඹලාවල පදිංචි ඒ. ජී. ධර්මසේන (කලු මල්ලී) මහතාගෙන් රුපියල් ලක්ෂ හතරක මුදලක් ලබාගත්තේ දින කීපයකට ඉහතදීය.මේ ගනුදෙනුව ගැන දැන සිටියේ ඔවුන් දෙදෙනා පමණි. ගනුදෙනුව සිදුවී දින තුනකට පසු හදිසි ආබාධයකින් ධර්මසේන මියගියේය.මියගිය හිතවතාගේ හත් දවසේ දානයෙන් පසු එම නිවසට ගිය නිමල් කරුණාදාස තමා මියගිය ධර්මසේනගෙන් රුපියල් ලක්ෂ හතරක් ලබාගත් බවත් ඉදිරි දිනෙක එම මුදල ආපසු ලබාදීමට සූදානම් බවත් දැන්වීය. මේ පුවත ඇසීමෙන් මියගිය ධර්මසේනගේ බිරිය ඒ. ජී. සුවිනීතා හේරත් (40) හා මව ඒ. ජී. රම්මැණිකා (74) දෙදෙනාත් පවුලේ උදවියත් මවිතයට පත්වූහ.නිමල් කරුණාදාස මහතාගේ සද්ක්‍රියාව පිළිබඳ ගලේවෙල නාගරික වෙළෙඳ සංගමයේ සභාපති ඒ. ජී. එස්. සනත් බණ්ඩාර මහතාට ද සැලවිය.මේ අගනා ක්‍රියාව සමාජයට පෙන්නුම් කර අගැයීමට ලක්කිරීමට ඒ මහතා කටයුතු සූදානම් කරන ලදී.ලක්සිරි ලංකා හෝටලයේ දී පැවැති වෙළෙඳ සංගමයේ විශේෂ සභා වාරයක දී මුදල මියගිය අයගේ බිරියටත්, මවටත් ලබාදෙන ලදී. මියගිය ධර්මසේන මහතාගේ බිරියත්, මවත් මුදල් ලබාගත් අවස්ථාව සැබැවින්ම හැඟුම්බර මොහොතක් විය.මේ අගනා ක්‍රියාව පිළිබඳව මා නිමල් කරුණාදාස මහතාගෙන් විමසීමි. “අපි මිනිස්සු ඉපදෙනවා, මැරෙනවා. ජීවත් වනතුරු හොඳින් හිටියොත් ඇති. කොච්චර සල්ලි තිබුණත් මැරෙනවිට අරගෙන යන්නේ නැහැ. මේ ලක්ෂ හතර මම ඉල්ලගත්ත වගේ ආපසු දීමත් මගේ යුතුකමක්. මම ඒ යුතුකම ඉටුකළායි පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n1109125</link>
    <topic>‘මාස් කන්නයේ වී වගාවට ප්‍රමාණවත් ජලය තිබෙනවා’</topic>
    <author>ලුණම සමූහ - සනත් ගමගේ</author>
    <content>ඉදිරි මාස් කන්නය සඳහා වී වගා කිරීමට ප්‍රමාණවත් තරම් ජලය ජලාශ සතුව තිබෙන බව වාරිමාර්ග අධ්‍යක්‍ෂ ජෙනරාල් ආචාර්ය ජී. ජී. ඒ. ගොඩලියද්ද මහතා පවසයි.ඒ මහතා මේ බව සඳහන් කළේ සති අන්ත පුවත්පතක සඳහන් ප්‍රවෘත්තියක් සම්බන්ධව මාධ්‍ය වෙත අදහස් ප්‍රකාශ කරමිනි.මෙහිදී වැඩිදුරටත් අදහස් දැක්වූ අධ්‍යක්‍ෂ ජෙනරාල්වරයා මෙසේ ද කීය.අගෝස්තු මාසයේ පෑවිල්ල මේ රටේ සෑම වසරකම පවතින තත්ත්වයක්. දැනට අප සතු ජලාශවල ජලය අක්කර අඩි මිලියනයක් තියෙනවා. එය සමස්ත ධාරිතාවයෙන් සියයට තිස් හතක් පමණ වෙනවා. මේ ජලය වාරිමාර්ග දෙපාර්තමේන්තුව සතුව ඇති අක්කර හත් ලක්‍ෂයක් වගා කිරීමට ප්‍රමාණවත්. මාස් මෝසමේ වැසි ලැබෙනවා. එම නිසා යල කන්නයටත් මේ ජලය ප්‍රමාණවත් වෙනවා. එම නිසා කිසිදු ආකාරයකින් ගොවීන් බිය විය යුතු නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n1109126</link>
    <topic>සිරකරු දිනය අදයි</topic>
    <author>බුද්ධිකා ඉඹුලාන</author>
    <content>ජාතික සිරකරු දිනය අදට (12) යෙදී ඇත.මේ නිමිත්තෙන් පැවැත්වෙන රාජ්‍ය උත්සවය ජනාධිපති මහින්ද රාජපක්ෂ මහතාගේ ප්‍රධානත්වයෙන් මාතර සනත් ජයසූරිය ක්‍රීඩාංගණයේ දී පැවැත්වේ. මේ උත්සවයට අමතරව සිරකරුවන්ගේ නිර්මාණ කුසලතා රැගත් ප්‍රදර්ශනයක් ද එම ක්‍රීඩාංගණයේ දී ජනපතිවරයාගේ අතින් විවෘත කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n1109127</link>
    <topic>මුන්නේශ්වරමේ බිලිපූජා තහනම් කිරීමේ නියෝගය ප්‍රතික්‍ෂේප කෙරේ</topic>
    <author>මුන්නේශ්වරම සමූහ - ඊ.සී.ප්‍රනාන්දු</author>
    <content>මුන්නේශ්වරම ශ්‍රී භද්‍රකාලි අම්මන් කෝවිලෙහි සත්ත්ව බිලි පූජා පැවැත්වීම තහනම් කරන ලෙසට අතුරු තහනම් නියෝගයක් නිකුත් කරන ලෙසට ඉදිරිපත් කර තිබූ ඉල්ලීම (8 දා) සවස ප්‍රතික්ෂේප කළ හලාවත දිසා විනිසුරු හා මහේස්ත්‍රාත් ජගත් ඒ කහඳගමගේ මහතා මේ පිළිබඳව වැඩිදුර පරීක්ෂණය ඔක්තෝම්බර් 17 වන දිනට කල් දමන ලදී.එදින සියලු පාර්ශවකරුවන්ට අධිකරණය හමුවේ පෙනී සිටින ලෙසට නියෝග කළේ ය.ලලනි සේරසිංහ පෙරේරා - සත්ත්ව සුබසාධන භාරයේ සභාපති අයිරාංගනී ද සිල්වා - ශ්‍රී ලංකා සත්ත්ව ආරක්ෂණ සංවිධානයේ උප සභාපති ලොරේන් බිබිලේ එම සංවිධානයේ ලේකම් ගාමිණී රත්නායක යන අය මෙහි පැමිණිළිකරුවෝ වෙති. එම කෝවිලේ කාලි මුත්තු ශිව පාක්‍යසුන්දරම් - එම්.කනගරත්නම් - මහේන්ද්‍ර සාමි - සිව සුන්දරම්, බාල සුන්දරම් , කුලන්දවෙයි සිව කුමරන් හා සත්ගාරම් උදය කුමාර් හයදෙනා වගඋත්තරකරුවන් ලෙස නම් කර තිබුණි.දෙවියන් පිනවීමේ මුවාවෙන් මේ වගඋත්තරකරුවන් වාර්ෂිකව සත්ත්ව හිංසන වැළැක්වීමේ ආඥා පනතේ වගන්තිවලට පටහැනිව අමානුෂිකව එළුවන්, කුකුළන් ඝාතනය කිරීම නතර කර දෙන ලෙස මේ පෙත්සම මඟින් ඉල්ලා තිබුණි. නීතිඥ නිහාල් පී.සුමනධීර - නීතිඥ මාධව විජය ශ්‍රී වර්ධන මහත්වරුන්ගේ උපදෙස් මත නීතිඥ රනිල් සමරසූරිය මහතා පෙත්සම්කාරිය වෙනුවෙන් කරුණු දැක්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n1109128</link>
    <topic>අනුරපුර-මිහින්තලේ සති අන්තයේ දුම්රියක්</topic>
    <author/>
    <content>අනුරාධපුර හා මිහින්තලේ අතර සති අන්ත දුම්රිය සේවය ඊයේ (11)) පෙරවරුවේ ආරම්භ කෙරුණි.ප්‍රවාහන ඇමැති කුමාර වෙල්ගම මහතාගේ ප්‍රධානත්වයෙන් ආරම්භ වූ මෙම දුම්රිය සේවය දැයට කිරුළ වැඩසටහනට සමගාමීව ක්‍රියාත්මක කෙරුණි.ඊයේ (11) සිට සෑම සති අන්ත දිනකම පෙරවරු 10.30ට අනුරාධපුර ප්‍රධාන දුම්රිය ස්ථානයෙන් ගමන් ආරම්භ කෙරෙන දුම්රිය යළි පස්වරු 3.30ට මිහින්තලේ සිට අනුරාධපුර බලා පිටත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n1109129</link>
    <topic>ජාතික ළමා නාට්‍ය උලෙළේ දී</topic>
    <author>ජීවනී පතිරණ</author>
    <content>සංස්කෘතික හා කලා කටයුතු අමාත්‍යාංශයේ මෙහෙයවීමෙන් සංස්කෘතික කටයුතු දෙපාර්තමේන්තුව හා ශ්‍රී ලංකා කලා මණ්ඩලයේ ජාතික නාට්‍ය අනු මණ්ඩලය එක්ව සංවිධානය කරන ජාතික ළමා නාට්‍ය උළෙලේ අද (12) දිනයේ වේදිකා ගත වන නාට්‍ය මෙසේයි.හොරණ විද්‍යාරත්න විද්‍යා පීඨයේ “චූටි බබා ලොකු ළමයෙක්”, කළුතර බෝඹුවල ධර්මාශෝක මහා විද්‍යාලයේ “මාෂා ඇන්ඩ් ද බෙයා”, එස්. දයාලන් ගේ “එල්ෆි”, පී. පී. මහානාමගේ “ෆොගී ප්‍රිසිපයිස්”..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n11091210</link>
    <topic>නාරාහේන්පිට පිළිකා මධ්‍යස්ථානයේ දී මුඛ පිළිකා පරීක්ෂණ සිදුකරනවා</topic>
    <author>සුභාෂිනි සේනානායක සහ රක්ෂණ ශි‍්‍රයන්ත</author>
    <content>ලෝක මුඛ සෞඛ්‍ය දිනය අදට (12) යෙදී තිබේ. මෙවර ලෝක මුඛ සෞඛ්‍ය දිනයේ තේමාව වන්නේ “යහ පුරුදු අරඹමු - මුවකමල සුරකිමු” යන්නයි.මෙම දිනය සම්බන්ධයෙන් දීප ව්‍යාප්තව මුඛ සෞඛ්‍ය වැඩසටහන් ක්‍රියාත්මක කරමින් ජනතාවට මුඛ සෞඛ්‍ය පිළිබඳව අවබෝධයක් ලබා දීමට පියවර ගන්නා ලෙස සෞඛ්‍ය අමාත්‍ය මෛත්‍රීපාල සිරිසේන මහතා විසින් මුඛ සෞඛ්‍ය අංශයේ නියෝජ්‍ය අධ්‍යක්ෂ ජනරාල් වෛද්‍ය ජයසුන්දර බණ්ඩාර මහතාට උපදෙස් දී තිබේ.ඉදිරි මාස දෙකක කාල සීමාව තුළ ජාතික, පළාත්, දිස්ත්‍රික්ක හා ප්‍රාදේශීය හා ප්‍රජා මට්ටමින් වැඩසටහන් රැසක් ක්‍රියාත්මක කිරීමට සෞඛ්‍ය අමාත්‍යාංශය විසින් පියවර ගෙන ඇත.නාරාහේන්පිට පිහිටි පිළිකා මධ්‍යස්ථානයේ ඉදිරි මාස දෙක තුළ ගැබ්ගෙල හා පියයුරු පිළිකා පරීක්ෂණ වලට අමතරව මුඛ පිළිකා පරීක්ෂණ සිදු කිරීමට ද අවශ්‍ය කටයුතු යොදා ඇත.මුඛ පිළිකාවලට හේතුවන ප්‍රබලම කාරණය වන්නේ බාබුල්, බීඩා වැනි ආනයනික බුලත්විට වර්ග සැපීමට බොහෝ දෙනෙක් ඇබ්බැහි වීමයි. පාසල් දරුවන් විශාල පිරිසක් මෙම තත්වයට ඇබ්බැහි වී සිටින අතර එමනිසා මුඛයේ ශ්ලේස්මල පටලය ඝන වීම නිසා SUB MUCUS FIBROSIS පිළිකා වලට ගොදුරු වීමට තිබෙන අවදානම ඉහළ ගොස් තිබේ.මුඛ සෞඛ්‍යයට අදාලව දන්ත රෝග වලට අමතරව එල්ල වී තිබෙන බරපතලම තත්වය වන්නේ මුඛ පිළිකායි. දුම්බීම පාලනය සඳහා පියවර ගැනීම තුළින් සාර්ථකත්වයක් ලබා ඇතත් දුම්බීමට ඇබ්බැහි වූ බොහෝ දෙනෙක් බුලත්විට කෑමට ඇබ්බැහි වී තිබේ.ලෝක මුඛ සෞඛ්‍ය දිනයේ දී විධිමත් පරිදි මුඛ සෞඛ්‍යාරක්ෂණය උදෙසා සෑම දෙනාගේම සහය ලැබිය යුතුයැයි සෞඛ්‍ය ඇමැති මෛත්‍රීපාල සිරිසේන මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n11091211</link>
    <topic>ඇතැම් මාධ්‍ය හා අන්තවාදී පිරිස් ශ්‍රී ලංකාව පිළිබඳ සැමවිටම පසුගාමී පුවත් අපේක්ෂා කරනවා</topic>
    <author>මහින්ද අලුත්ගෙදර</author>
    <content>ශ්‍රී ලංකාව කෙරෙහි අමෙරිකානු රජයේ ප්‍රතිපත්තිය සහ යුද්ධය නිමාවීවෙන් පසු මෙරට ඇති වී තිබෙන පරිවර්තනය පිළිබඳ අමෙරිකා එක්සත් ජනපදයේ ශ්‍රී ලංකා තානාපති ජාලිය වික්‍රමසූරිය මහතා එරට කොංග්‍රස් මණ්ඩලයේ ප්‍රධාන පෙළේ සාමාජිකයන් වෙත කරුණු දක්වා තිබේ.අමෙරිකානු කොංග්‍රස් මණ්ඩලයේ ප්‍රධාන පෙළේ සාමාජිකයන් සහ එක්සත් ජනපදයේ ශ්‍රී ලංකා තානාපති ජාලිය වික්‍රමසූරිය මහතා අතර පැවැති විශේෂ සාකච්ඡාවකදී ඒ මහතා මේ බව සඳහන් කළ බව වොෂින්ටන් නුවර පිහිටි ශ්‍රී ලංකා තානාපති කාර්යාලය පවසයි.ශ්‍රී ලංකාව පිළිබඳ සැබෑ සහ නිවැරදි තත්ත්වය පිළිබඳ කොංග්‍රස් නියෝජිතයන් දැනුවත් කිරීම තම අරමුණ වූ බවද ශ්‍රී ලංකා තානාපති ජාලිය වික්‍රමසූරිය මහතා පවසා ඇත.එමෙන්ම අමෙරිකාව විසින් සෙසු පාර්ශවයන් වෙත ශ්‍රී ලංකාව පිළිබඳ නිවැරදි කරුණු ඉදිරිපත් කිරීමක් එමඟින් බලාපොරොත්තු වන බවත් එය මාධ්‍ය මගින් ඉදිරිපත් කරන කරුණු පමණක් නොවිය යුතු බවත් ජාලිය වික්‍රමසූරිය මහතා අවධාරණය කර තිබේ.ඇතැම් මාධ්‍ය සහ අන්තවාදී පිරිස් ශ්‍රී ලංකාව පිළිබඳ සුබවාදී පුවත් නුරුස්සන අතර සැමවිටම පසුගාමී පුවත් අපේක්ෂා කරන බව පෙන්වා දී තිබෙන ඒ මහතා එසේ නොමැති නම් එවැනි කතා නිර්මාණය කරන බවද අමෙරිකානු කොංග්‍රස් නියෝජිතයන් වෙත පෙන්වා දී තිබේ.උතුර සහ නැගෙනහිර ප්‍රදේශවල බිම්බෝම්බ ඉවත් කිරීම සහ නැවත පදිංචි කිරීමේ කටයුතු අඛණ්ඩව සිදුකෙරෙන බවත් එම ප්‍රදේශවල ජීවනෝපාය සහ ආර්ථිකය යළිපණ ගැන්වීමට රජය කටයුතු කරමින් සිටින බවත් තානාපතිවරයා පැවසූ බව අමෙරිකා එක්සත් ජනපදයේ ශ්‍රී ලංකා තානාපති කාර්යාලය කියයි.මේ අතර ඒ මහතා පෙන්වා දී තිබෙන්නේ ශ්‍රී ලංකාවේ සංචාරය කරමින් සැබෑ තත්ත්වය දැකබලා ගන්නා ලෙස අමෙරිකානු කොංග්‍රස් නියෝජිතයන්ට ආරාධනා කළ බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n11091212</link>
    <topic>දරුවන්ගේ උපරිම යහපත නිර්මාණය වන්නේ ළමා විය මවුපියන් ඇසුරේ ගතවීමෙන්</topic>
    <author>බුද්ධිකා ඉඹුලාන, චින්තා රණසිංහ</author>
    <content>පවුලේ ආරක්ෂාව පවුල තුළින්ම තහවුරු කිරීම සඳහා උතුරේ පවුල් 235ක් තුළ විශේෂ වැඩසටහනක් ජාතික ළමා ආරක්ෂක අධිකාරිය විසින් ආරම්භ කර තිබේ.දරුවන්ගේ උපරිම යහපත නිර්මාණය වන්නේ ළමා විය මවුපිය ඇසුරේ ගතවීම වන අතර දරුවන් හදා වඩා ගැනීම සඳහා පවුල් බල ගැන්වීමේ හෙවත් කැපකරු මාපිය රැකවරණ ක්‍රමය (Foster Parents care system) මෙරට ඇති විය යුතු බවට අධිකාරිය අපේක්ෂා කරන බව එම අධිකාරියේ සභාපතිනි අනෝමා දිසානායක මහත්මිය “දිනමිණ” ට පැවැසුවාය.ඉහත ක්‍රමය ලංකාවේ ස්ථාපිත විය යුතු බවත් එතෙක් දරුවන් ළමා නිවාස ගතවීම සම්පූර්ණයෙන්ම පාලනය කිරීම ජාතික ළමා ආරක්ෂක අධිකාරියේ අරමුණ වන්නේ යැයිද ඇය ප්‍රකාශ කළාය.මෙරට ළමා නිවාස වසා දමන බවට තමා පැවසූ බවට විදේශ මාධ්‍යයක පළ වූ වාර්තාව සභාපතිවරිය දැඩි ලෙස ප්‍රතික්ෂේප කළාය. එවැනි ප්‍රකාශයක වගකීමක් තමා භාර නොගන්නා බවත් ඒ සම්බන්ධයෙන් එම විදේශ මාධ්‍ය වෙත දැනුම් දුන් බවත් ඇය ප්‍රකාශ කළාය.මේ වන විට ලංකාවේ ළමා නිවාසගත වී ඇති 20,000ක් පමණ වන මවුපියන් ඇති හා නැති දරුවන් සම්බන්ධයෙන් සුදුසුම පියවර අධිකාරිය විසින් ගන්නා බවත් විදේශ මාධ්‍ය ගෙන යන අසත්‍ය ප්‍රචාරවලට නොරැවටෙන ලෙසත් සභාපතිනිය අවධාරණය කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n11091213</link>
    <topic>ශ්‍රී ලංකාවට තිරසාර සාමය උදාවීමෙන් අනතුරුව දළ දේශීය නිෂ්පාදිතය සියයට අටකින් වර්ධනය වෙලා</topic>
    <author/>
    <content>දකුණු ආසියානු කලාපයේ ත්‍රස්තවාදය අන්තවාදය සහ බෙදුම්වාදය පිටුදැකිය යුතු බව ජාත්‍යන්තර මුල්‍ය සහයෝගිත්ව පිළිබඳ ජ්‍යෙෂ්ඨ ඇමැති සරත් අමුණුගම මහතා අවධාරණය කරයි.අති බිහිසුණු සහ කුරිරු ත්‍රස්තවාදයකට දසක තුනක පමණ කාලයක් තුළ ශ්‍රී ලංකාව මුහුණ දුන් බවත්, ජනාධිපති මහින්ද රාජපක්ෂ මහතාගේ පාලනය යටතේ 2009 මැයි මාසයේ දී ත්‍රස්තවාදය මුලිනුපුටා දැමූ බවත් ඔහු තවදුරටත් ප්‍රකාශ කර ඇත.නව දිල්ලියේ පැවැත්වෙන දකුණු ආසියානු සංසදයේ ප්‍රථම රැස්වීම අමතමින්, ඇමැති අමුණුගම මහතා මේ බව පැවසීය. “25 වසරක සාක් සංවිධානය – ජයග්‍රහණ සහ අභියෝග“ මෙවර සමුළුවේ තේමාවයි.සාක් සංවිධානයේ සාමාජික රටවල අමාත්‍යවරුන්ගේ මෙම විශේෂ රැස්වීම පැවැත්වෙන්නේ ඉන්දීය ක්‍රමසම්පාදන කොමිසමේ නියෝජ්‍ය සභාපති ආචාර්ය මොන්ටෙක් සිං අබුවාලියා ගේ ප්‍රධානත්වයෙනි.මෙම සමුළුවේ මූලික අරමුණ වූයේ දකුණු ආසියානු ආර්ථික හවුලක් කරා යන ගමනේදී දකුණු ආසියානු රටවල ආර්ථික සහයෝගිතාව වර්ධනය කර ගැනීමයි. කලාපය තුළ ආර්ථික වර්ධනයක් සහ ඒකාග්‍රතාවක් ගොඩනඟා ගත හැක්කේ කලාපීය ස්ථාවරතාව ඇතිකර ගැනීම තුළින් පමණක් බව අමුණුගම ඇමැතිවරයා මෙහිදී අවධාරණය කර සිටියේ ය.ශ්‍රී ලංකාවේ තිරසාර සාමය උදාවීමෙන් අනතුරුව, දළ දේ්ශීය නිෂ්පාදිතය 8% ක වර්ධනයක් අත්පත් කරගෙන ඇති බවත්, විශේෂයෙන් ම සංචාරක ව්‍යාපාරය ඇතුලු වානිජ කටයුතුවල විශාල ප්‍රගතියක් දක්නට ඇති බවත් ඔහු පෙන්වා දී තිබේ. ඉතාම වැදගත් නාවුක ගමන් මාර්ගයක් ආසන්නයේ හම්බන්තොට වරාය ඉදිකිරීමට ගත් පියවර ඇමතිවරයා මෙහිදී හුවා දක්වා තිබේ.ඔහු ඉන්දියාවට සම්ප්‍රාප්ත වීමට පෙර, ශ්‍රී ලංකා රජය නැගෙනහිර පළාතේ සාම්පූර් හි බලාගාරයක් ඉදිකිරීමේ ව්‍යාපෘතියකට ඉන්දීය රජය සමඟ ගිවිසුමකට ඇතුළත් වූ බවද ඇමතිවරයා මේ අවස්ථාවේ දී සිහිපත් කර ඇත.දකුණු ආසියා කලාපයේ සබඳතා තහවුරු කර ගැනීමේදී බලශක්තිය, රැකියා ජනනය, දුගී දුප්පත්කම තුරන් කිරීම, අන්තර් කලාපීය වෙළඳාම, ආයෝජනය සහ මිනිසුන් අතර සබඳතා තහවුරු කර ගැනීම කෙරේ විශේෂ අවධානය යොමුවිය යුතු බවට අමුණුගම ඇමතිතුමා අදහස් පළ කළේය.අමුණුගම ඇමතිතුමාගේ ප්‍රධානත්වයෙන් යුත් ශ්‍රී ලංකා නියෝජිත පිරිසට ඉන්දීය බාහිර කටයුතු අමාත්‍ය එස්. එම්. ක්‍රිෂ්ණා මහතා විසින් භෝජන සංග්‍රහයක් පවත්වන ලදී. මෙම තුන් දින සමුළුව අතරවාරයේ දී අමුණුගම ඇමතිතුමා සාක් රටවල මෙන්ම ඉන්දීය අමාත්‍යවරුන් කිහිප දෙනෙක් ද හමුවීමට නියමිතය.මෙම සමුළුවේ දී සම්මත කරගත් ප්‍රධාන යෝජනා 2011 නොවැම්බර් 10 – 12 දක්වා මාලදිවයිනේ මාලේ නගරයේ දී පැවැත්වීමට නියමිත 17 වැනි සාක් සමුළුවට ඉදිරිපත් කිරීමට නියමිත ය.සාක් සංවිධානයේ හිටපු මහ ලේකම් නිහාල් රොඩ්‍රිගෝ සහ ප්‍රතිපත්ති අධ්‍යයන ආයතනයේ විධායක අධ්‍යක්ෂ සමන් කැලේගම මහත්වරු ද සමුළුව ඇමතූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n11091215</link>
    <topic>නාවික පුහුණුවෙන් ලැබූ දැනුම ඔවුන්ට යුද ජයග්‍රහණයේදී මනා පිටිවහලක් වුණා</topic>
    <author>ත්‍රිකුණාමලය සමූහ ඒ. ටී. එන්. ගුණානන්දනුවන් කොඩිකාර ත්‍රිකුණාමලයේ සිට</author>
    <content>නාවික සෙබළා පුහුණුවෙන් ලබා ගත් දැනුම, කුසලතාව හා විනය යුද්ධයේ ජයග්‍රහණයට මනා පිටිවහලක් වූ බව අගමැති දි. මු. ජයරත්න මහතා පැවැසීය.එම හැකියාව හා දැනුම රටේ සංවර්ධනයට යොදවන්නැයි හෙතෙම නාවික හමුදාවෙන් ඉල්ලා සිටියේය.ත්‍රිකුණාමලය නාවික හා සාගරික විද්‍යා පීඨයේ පුහුණුව ලැබූ ශිෂ්‍ය භට නිලධාරීන් 67 දෙනෙකු අධිකාරියට පත්කිරීම හා විසිර යාමේ උත්සවයට පෙරේදා (10) එක්වෙමින් අගමැතිවරයා එසේ ප්‍රකාශ කළේය.මවුබිම බේරාගැනීමට සිය දරුවන්, ස්වාමිපුරුෂයන් හා සහෝදරයන් පූජා කළ මව්පියන්ට, බිරින්දෑවරුන්ට, සහෝදර සහෝදරියන්ට ගෞරවනීය ස්තුතිය පුදකර සිටින බව ද අගමැතිවරයා සඳහන් කළේය.මෙරටට බාහිරින් පැමිණි බලවේග පරාජය කළ රට ආරක්‍ෂා කර ගැනීමට නාවික හමුදාව සෑම විටම ක්‍රියා කළ බවත්, එය සතුරාගේ පරාජයට හේතු වූ බවත් අගමැතිවරයා ප්‍රකාශ කළේය.හයිටි රාජ්‍යයට ගිය අපේ සෙබළුන් විනයවත් හා අභිමානවත් ලෙස රාජකාරිය කරන බව පැවසූ ඒ මහතා, එය ශ්‍රී ලංකාවට මහත් අභිමානයක් බව ද පැවසීය.නාවික හමුදාව ක්‍රියාශීලීව හා විනයවත් ලෙස රටේ සංවර්ධනය සඳහා යොමු කිරීමට නාවික හමුදාපතිවරයා ගන්නා උත්සාහයට ජනපති ඇතුළු රජයේත්, සමස්ත රටේත් ප්‍රණාමය පුද කර සිටින බවත් හෙතෙම සඳහන් කළේය.මෙරට නාවික හමුදාව ලෝකයේ සිටින අග්‍රගණ්‍ය නාවික හමුදාවක් ලෙස කීර්තියක් ලබා ඇතැයි ද අගමැතිවරයා කීවේය.මෙම අවස්ථාවට නාවික හමුදාපති වයිස් අද්මිරාල් සෝමතිලක දිසානායක, නාවික හා සාගරික විද්‍යා පීඨයේ ආඥාපති කොමදෝරු ඩී. සී. ගුණවර්ධන මහත්වරුන් ඇතුළු ජ්‍යෙෂ්ඨ නිලධාරීහු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n11091216</link>
    <topic>තමා නොව තමා දැරූ තනතුර බැබළවීමට සැමවිටම ක්‍රියා කළා</topic>
    <author/>
    <content>තමා නොව තමා දැරූ තනතුර සෑම විටම බැබළවීමට කටයුතු කළ හිටපු පොලිස්පති සහ හිටපු ආරක්ෂක ලේකම් සිරිල් හේරත් මහතා ගේ අභාවය රටට ඉමහත් පාඩුවක් බව ජනාධිපති මහින්ද රාජපක්ෂ මහතා පවසයි.ජනාධිපතිවරයා මෙසේ ප්‍රකාශ කළේ සිරිල් හේරත් මහතාගේ අභාවය නිමිත්තෙන් ශෝක පණිවිඩයක් නිකුත් කරමිනි. එම පණිවිඩයේ වැඩිදුරටත් මෙසේ ද දැක්වේ.හිටපු පොලිස්පති හා හිටපු ආරක්‍ෂක ලේකම්වරයෙකු වූ සිරිල් හේරත් මහතාගේ අභාවය සම්බන්ධයෙන් ශෝකයට පත්වන ඒ මහතාගේ දයාබර බිරිය රාණි හේරත් මහත්මිය ඇතුළු පවුලේ සියලු දෙනා වෙත මාගේ සංවේගය පළ කරමි.ආධුනික සහකාර පොලිස් අධිකාරිවරයෙකු ලෙස පොලිස් දෙපාර්තමේන්තුවට ඇතුළත් වූ හේරත් මහතා රටේ සිවිල් පරිපාලනය ක්‍රමවත් ලෙසත් අභිමානවත් ලෙසත් ක්‍රියාත්මක කිරීමට මහත් වෙහෙසක් දරූ බව අපි දනිමු. පොලිස් අධිකාරි, නියෝජ්‍ය පොලිස්පති හා පොලිස්පති දක්වා එම ක්‍ෂේත්‍රයේ නිලතල හෙබවූ හේරත් මහතා තනතුරුවල ගෞරවය හා වගකීම රැදෙන සේ කටයුතු කළේය. තමා නොව තමා දැරූ තනතුරු බබළවාලීමට ඒ මහතා කටයුතු කර තිබීම ඉතාමත් ආදර්ශමත් ය.සිය සහෝදර නිලධාරීන්ගේ මෙන්ම උසස් නිලධාරීන්ගේ ද ආදරය ගෞරවය දිනාගත් හේරත් මහතා පොලිස් දෙපාර්තමේන්තුවේ යහපත් නිලධාරියෙකු ද විය. වසර තිහක් තිස්සේ රට ගිලගෙන තිබූ කුරිරු ත්‍රස්තවාදය මර්දනය කිරීමටත් අප රටේ ස්වාධීනත්වයත් භෞමික අඛණ්ඩතාවත් උදෙසා සුවිශාල වැඩ කොටසක් ඉටු කරමින් ජාතික බුද්ධි ඒකකයට ලබා දුන් සක්‍රිය දායකත්වය ද මේ ශෝකජනක අවස්ථාවේ සිහිපත් කරන්නේ ඉතා කෘතවේදීව ය.යුද බියෙන් ජනතාව මුදාගෙන ත්‍රස්තවාදයෙන් නිදහස් කරගත් මවුබිම දැවැන්ත සංවර්ධනයක් කරා යන මේ අවස්ථාවේ සිරිල් හේරත් මහතා වැනි දක්‍ෂයන්ගේ අභාවය සමාජයට මහත් පාඩුවක් ලෙස මම දකිමි. සිය උතුම් මෙහෙය අනාගත පරපුරට භාරකර අපෙන් සමුගත් සිරිල් හේරත් මහතාට නිවන් සුව අත්වේවා!.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n11091217</link>
    <topic>කරෙයිනගර් නාවික හමුදා කඳවුරට පවරා ගත් ඉඩම්වලට වන්දි පිරිනැමේ</topic>
    <author>මහින්ද අලුත්ගෙදර</author>
    <content>ශ්‍රී ලංකා නාවික හමුදාවේ කරෙයිනගර් කඳවුරට පුළුල් කිරීමේදී රජයට පවරාගත් ඉඩම් සඳහා වන්දි මුදල් ප්‍රදානය කිරීමට රජය පියවර ගෙන ඇත.ඉඩම් අක්කර 78 ක් මෙහිදී රජය වෙත පවරාගෙන ඇති අතර වන්දිලාභීන් 56 දෙනෙකු සඳහා රුපියල් ලක්ෂ 573 ක මුදලක් වන්දි වශයෙන් පිරිනැමීම ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතාගේ ප්‍රධානත්වයෙන් පසුගියදා සිදු කෙරිණි.මෙම වන්දි මුදල් සඳහා පොළියක් ද ගණනය කර ඇති අතර ඉඩම් පවරා ගැනීම ගැසට් කළ දිනයේ සිට වන්දි ගෙවීම අනුමත කළ දිනය දක්වා එම පොළිය ගණනය කර ඇත. ඊට අමතරව වර්තමාන තක්සේරුව පදනම් කරගෙන වන්දි මුදල තක්සේරු කර ඇත. ඉඩම් හා ඉඩම් සංවර්ධන ඇමති ජනක බණ්ඩාර තෙන්නකෝන් මහතා - ත්‍රස්තවාදීන් උතුරේ වෙනම නිජබිමක් ඉල්ලා සිටි අවස්ථාවේදී ත්‍රස්තවාදය පරාජය කිරීමට යාපනයේ දමිළ ජනතාව තම පාරම්පරික ඉඩම් රජයට ලබාදීම රට වෙනුවෙන් කළ පරිත්‍යාගයක් බව කීය.මේ අතර උතුරේ ඉඩම් වෙනත් අයට විකුණන බවට ඇතැමුන් නොයෙක් ප්‍රචාරයන් ගෙන යන බව කී ඒ මහතා, රජය කිසි විටෙකත් එවැන්නක් සිදු නොකරන බව සඳහන් කළේය. ජනතාවගේ ඉඩම් නිකරුණේ රජයට පවරා නොගත් බව පෙන්වා දුන් ඉඩම් හා ඉඩම් සංවර්ධන ඇමැතිවරයා යුද ගැටුම් පැවති අවදියේදී එම ඉඩම්වලට වන්දි ලබාදීම අපහසු කටයුත්තක් වූ බව ද සිහිපත් කළේය.වසර 25 ක කාලයක් එම ඉඩම් හිමියන්ට තම ඉඩම් වෙනුවෙන් සාධාරණයක් ඉටු නොවූ නිසා ඔවුන් තුළ ඇති වී තිබෙන අප්‍රසාද සිතුවිල්ල තවදුරටත් ඇතිවීමට ඉඩ නොදෙන බවත්, ජනාධිපති මහින්ද රාජපක්ෂ මහතාගේ උපදෙස් පරිදි එම ඉඩම් සඳහා සාධාරණ වන්දි මුදලක් ලබාදීමට පියවර ගෙන තිබෙන බවත් කී ජනක බණ්ඩාර තෙන්නකෝන් මහතා දමිළ ජනතාවගේ ගැටලු විසඳීමට රජය සැබෑ ලෙසම කැප වී සිටින බව ද කීවේය.ඉඩම් හා ඉඩම් සංවර්ධන නියෝජ්‍ය ඇමැති සිරිපාල ගම්ලත් හා එම අමාත්‍යාංශයේ ලේකම් ටී. අශෝක පීරිස් මහත්වරු ඇතුළු පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n11091218</link>
    <topic>මවුබිමේ ජාතික සමගියට සියලු දෙනා සහාය වෙන්න</topic>
    <author>මහින්ද අලුත්ගෙදර</author>
    <content>තම මවුබිමේ ජාතික සමගිය ඇති කිරීම සඳහා එකාවන්ව සහාය දෙන්නැයි අමෙරිකා එක්සත් ජනපදයේ ශ්‍රී ලංකා තානාපති ජාලිය වික්‍රමසූරිය මහතා එරට වෙසෙන ශ්‍රී ලාංකිකයින්ගෙන් ඉල්ලීමක් කර ඇත.දශක තුනකට ආසන්න කාලයක් පැවති ත්‍රස්තවාදය නිමාවට පත් කරමින් එල්.ටී.ටී.ඊ ත්‍රස්තවාදීන් පරාජය කළ ශ්‍රී ලංකා රජය පළාත් පාලන මැතිවරණ පැවැත්වීම, ත්‍රස්ත සාමාජිකයන් පුනරුත්ථාපනය කිරීම, නැවත පදිංචි කිරීම හා ප්‍රතිසංධාන කටයුතු අඛණ්ඩව ක්‍රියාත්මක කිරීම ආදිය කරගෙන යන බවද සඳහන් කර තිබේ.ඇමරිකාවට පත්ව සිටින නව ශ්‍රී ලංකා කොන්සල් ජනරාල් වෛද්‍ය හෙක්ටර් වීරසිංහ මහතා පිළිගැනීම වෙනුවෙන් ලොස් ඇන්ජලීස්හි පිහිටි ශ්‍රී ලංකා කොන්සල් ජනරාල් කාර්යාලයේ පැවති හමුවකදී ඒ මහතා මේ බව පවසා ඇතැයි විදේශ කටයුතු අමාත්‍යාංශය පවසයි. නිදහස් ශ්‍රී ලංකාව සංවර්ධනය කරා ගමන් කරන මොහොතක අසත්‍ය කරුණු පදනම් කර ගනිමින් විවිධ චෝදනා එල්ල කිරීමට ඇතැමුන් ක්‍රියා කරන බව පෙන්වා දී තිබෙන අමෙරිකා එක්සත් ජනපදයේ ශ්‍රී ලංකා තානාපතිවරයා එවැනි බාධකද ජයගෙන ඉදිරියට ගමන් කිරීමට සිදුව තිබෙන බවද ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n11091219</link>
    <topic>ත්‍රස්තවාදීන් ජාත්‍යන්තර ප්‍රජාව හමුවේ රඟන බොරුවට “ගාමනී” හොඳ පිළිතුරක්</topic>
    <author>සුභාෂිණි සේනානායක</author>
    <content>එල්. ටී. ටී. ඊ. ත්‍රස්තවාදීන් ජාත්‍යන්තර හමුවේ ශ්‍රී ලංකාවේ පැවති යුද්ධය සාධාරණීයකරණය කිරීමට තැත් කළද අති බිහිසුණු ම්ලේච්ඡ ඝාතන ඔවුන් සිදු කළ බවට “ගාමනී” චිත්‍රපටයෙන් තමා පෙන්වීමට උත්සාහ කළේ යැයි පාර්ලිමේන්තු මන්ත්‍රී රියර් අද්මිරාල් සරත් වීරසේකර මහතා පවසයි.ශ්‍රී ලංකාවේ භික්ෂුව තුළ ශීලාචාරකමක් නැති බවත්, සිංහල සොල්දාදුවන් තරුණියන් කෙළෙසූ බවටත්, ප්‍රකාශ කරමින් වෙනම රාජ්‍යයක් ලබාගන්නට ඔවුන් උත්සාහ කරමින් යුද පෙරමුණේ සිටි බව තමා හොඳින් දන්නා බව ද හෙතෙම කීය.ගෝනගල ප්‍රදේශයේ 1999 වසරේදී ම්ලේච්ඡ ලෙස කුඩා දරුවන් ඇතුළු 57 දෙනෙකු ඝාතනය කළ සිද්ධිය පදනම් කරගෙන එදා සොල්දාදුවකු ලෙස තමා දුටු දේ මෙම චිත්‍රපටය සඳහා පාදක වූ බව ද ඒ මහතා කීය.එදාත් ග්‍රාමාරක්‍ෂක භටයන් යුද පෙරමුණේ සිටි බව කී ඒ මහතා, වසර 35 කින් අවසන් කළ නොහැකි වූ යුද්ධය වසර තුනහමාරෙන් අවසන් කළේ නිවැරදි ලෙස යුද්ධයට මුහුණ දුන් නිසා යැයි ද ප්‍රකාශ කළේය.ඒ මහතා මෙම අදහස් පළකළේ “ගාමනී” චිත්‍රපටය සම්බන්ධව රජයේ ප්‍රවෘත්ති දෙපාර්තමේන්තුවේ පැවති මාධ්‍ය හමුවකට එක්වෙමිනි.බස්නාහිර පළාත් ඇමැති උදය ගම්මන්පිල මහතා - ගාමනී චිත්‍රපටය නැරඹීමෙන් පසුව දෙනෙතට කඳුළු පිරුණේ ගෝනගල ප්‍රහාරයේ පැවති ම්ලේච්ඡත්වය නිසයි.මවගේ දෙතනේ කිරි බිව් කුඩා දරුවා පොල් ගසක ගසා මරා දැමීමට තරම් එල්. ටී. ටී. ඊ. ත්‍රස්තවාදීන් ම්ලේච්ඡ වුණා. එම සිද්ධිය ඇසූ මම මගේ වෘත්තීය ජීවිතයෙන් ඈත් වී රට වෙනුවෙන් කළ යුතු දේ කිරීමට එක් වුණා.සමහර විචාරකයන් මිනී මරන දර්ශන මෙහි වැඩි බව පැවසුවත් යුද්ධය මෙම චිත්‍රපටයට වඩා කුරිරු වූ බව කිව යුතුයි.කොළඹ සිට යුද්ධය දැකිය නොහැකියි. එය දැකිය හැක්කේ යුද බිමේ සිටි රණවිරුවකුට පමණයි. ඒ දේ හොඳින් සරත් වීරසේකර මහතා සිදුකර තිබෙනවා.පාර්ලිමේන්තු මන්ත්‍රී ජේ. ආර්. පී. සූරියප්පෙරුම මහතා - යුද්ධයකදී හමුදාව සහ සිවිල් සමාජය හොඳීන් පුහුණු කළ යුතුයි. මෙය හොඳින් තේරුම් ගත් නිසා යුදමය ජයග්‍රහණයක් අප රටට ලබාගත හැකි වුණා.යුද්ධයකින් පසු එය පසුබිම් කරගෙන චිත්‍රපට නිෂ්පාදනය වෙනවා. එය සෑම රටකම සිදුවුණා. ගාමනී චිත්‍රපටය නිපදවිය යුතු වන්නේ මෙයට පෙරයි. යුද්ධය පැවති සමයෙහි මා කොතෙකුත් අධ්‍යක්‍ෂකවරුන්ගෙන් චිත්‍රපටයක් නිර්මාණය කරන ලෙස ඉල්ලීම් කළා. අද එය යථාර්ථයක් වෙලා.පුවත්පතක කතුවරයකු විශ්වවිද්‍යාලයක මහාචාර්යවරයකුට වඩා උසස් යැයි කිව හැකියි. හේතුව මාධ්‍ය තමයි මෙහි සැබෑ තත්ත්වය රටට, ජනතාවට ලබා දෙන්නේ.චිත්‍රපට අධ්‍යක්‍ෂ සෝමරත්න බාලසූරිය මහතා - “මෙම චිත්‍රපටය මුහුරත් උළෙල දා මා යම් චකිතයකින් චිත්‍රපටය නැරඹුවේ. එහෙත් මෙය අධ්‍යක්‍ෂකවරයා ලබා ගත් අභියෝගයට හොඳින් මුහුණ දී තිබෙනවා. ඔහු හොඳ කවියෙක්. හොඳ නිර්මාණයක් බිහිවීමට කලාව සමඟ බද්ධ විය යුතුයි. රණවිරුවෙක් වූ ඔහු මෙම අභියෝගය ජය ගත්තේ ඒ නිසයි.ජාත්‍යන්තරය හමුවේ එල්. ටී. ටී. ඊ. ය චිත්‍රපට තුළින් අපට අපකීර්තියක් ලබා දීමට තැත් කළා. අපි එයට මුහුණ දුන් ආකාරය හරි නැහැ. ඒ සඳහා ගාමනී චිත්‍රපටය හොඳ පිළිතුරක් ලබා දී තිබෙනවා.අග්නිදිග විශ්වවිද්‍යාලයේ ජ්‍යෙෂ්ඨ කථිකාචාර්ය අමරසිරි වික්‍රමරත්න මහතා - ගෝනගල ප්‍රදේශයේ වූ මෙම සිදුවීම දෙනෙතින් දුටු අයෙක් මම. යුද්ධය පැවති වකවානුවේ එම ප්‍රදේශයේ සිටි අයකු ලෙස මා දකින්නේ යුද්ධයේ පැවති ම්ලේච්ඡත්වය මෙම චිත්‍රපටයට වඩා වැඩි බවයි.මෙහිදී අදහස් දැක්වූ ගාමනී චිත්‍රපටයේ නිෂ්පාදක උපාලි රාජපක්‍ෂ මහතා පැවසුවේ තමන් මේ චිත්‍රපටය සම්බන්ධයෙන් සතුටට පත්වන බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n11091220</link>
    <topic>ශ්‍රී ලංකාවේ කිරි නිපැයුම නැංවීමට විශේෂ වැඩසටහනක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ කිරි නිෂ්පාදනය ඉහළ නැංවීම සඳහා විශේෂ වැඩ සටහනක් ක්‍රියාත්මක කිරීමට රජය පියවර ගෙන ඇත.මේ යටතේ ඕස්ට්‍රේලියාවෙන් කිරි එළදෙනුන් 4500 ක් ආනයනය කිරීම, පශු සම්පත් මණ්ඩලයට අයත් බෝපත්තලාව, නිකවැරටිය හා සිරිනාගපාත සත්ත්ව ගොවිපොළ වැඩිදියුණු කිරීම සිදු කෙරෙන බව මුදල් හා ක්‍රම සම්පාදන අමාත්‍යාංශය පවසයි.අදියර දෙකකින් ක්‍රියාත්මක වන මෙම ව්‍යාපෘතියේ පළමුවැන්න ක්‍රියාත්මක කිරීම සඳහා අමෙරිකානු ඩොලර් මිලියන 10.5 ක් (රුපියල් මිලියන 1155) ණය මුදලක් ලබාදීමට නෙදර්ලන්තයේ රේබෝ බැංකුව හා ඕස්ට්‍රේලියාවේ අපනයන මූල්‍ය රක්ෂණ සංස්ථාව එකඟතාව පළ කර ඇති බවත් ඊට අදාළ ගිවිසුමට අත්සන් කළ බවත් එම අමාත්‍යාංශය සඳහන් කරයි.ශ්‍රී ලංකා රජය නියෝජනය කරමින් මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී.බී.ජයසුන්දර, ඕස්ට්‍රේලියාවේ අපනයන මූල්‍ය රක්ෂණ සංස්ථාවේ ප්‍රධාන ණය නිලධාරී ජෝන් විලියම් පැසෙයි හා නෙදර්ලන්තයේ රේබෝ බැංකුවේ ව්‍යුහගත වෙළෙඳ හා අපනයන මූල්‍ය උප සභාපති හෑන් බාර්ට්ල්ඩ්ස් මහත්වරු ඒ සඳහා අත්සන් කෙරිණි.මෙහි පළමු අදියර යටතේ ඕස්ට්‍රේලියාවෙන් කිරි එළදෙනුන් 2000 ක් ආනයනය කිරීම හා බෝපත්තලාව සත්ත්ව ගොවිපොළ සංවර්ධනය කිරීම සිදු කෙරෙන අතර නිකවැරටිය හා සිරිනාගපොත සත්ත්ව ගොවිපොළ සංවර්ධනය කිරීමත් කිරි එළදෙනුන් 2500 ක් ඕස්ට්‍රේලියාවෙන් ආනයනය කිරීමත් දෙවැනි අදියර යටතේ සිදු කෙරේ.ශ්‍රී ලංකාවේ ඕස්ට්‍රේලියානු මහ කොමසාරිස් කැතී ක්ලුග්මන් මහත්මියද මේ අවස්ථාවට එක්වූවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=n11091221</link>
    <topic>දුටුගැමුණු රජතුමා පිළිබඳ කළු චිත්‍රයක් මැවීමට ඇතැම් පිරිස් තැත් කරනවා</topic>
    <author>චන්දිමා එදිරිමාන්න</author>
    <content>රටට එරෙහි බලවේගවල වැඩිම ප්‍රහාරයට ලක්වූ අතීත වීරයා දුටුගැමුණු රජතුමා බව, ඉදිකිරීම් ඉංජිනේරුසේවා නිවාස හා පොදු පහසුකම් ඇමැති විමල් වීරවංශ මහතා පැවසීය.අප රටේ මෑත කාලින දේශපාලන ඉතිහාසය දෙස බලන විට එසේ ප්‍රහාරයට ලක් වූ ප්‍රබලතම දේශපාලන චරිතය ද දුටු ගැමුණු චරිතය බව ඇමැතිවරයා කීය.අපගේ ජන විඥාණය තුළ සිටින අසහාය වීරයා දුටු ගැමුණු රජතුමා පිළිබඳව කළුචිත්‍රයක් නිර්මාණය කිරීමට ඇතැම් පිරිස් කටයුතු කර ඇතැයිද හෙතෙම පැවසීය.සමාජ විද්‍යාඥයන්ගේ සංගමය හා රාජ්‍ය නොවන සංවිධානයක් මඟින් පිහිටුවාගත් සංගමක් විසින් විදේශීය මුදල් විශාල වශයෙන් ඒ සඳහා පොම්ප කරමින් ශ්‍රාස්ත්‍රීය පර්යේෂණ යයි කියමින් පර්යේෂණ වර්ගයක් මෑත කාලයේ දී ශ්‍රී ලංකාවේ ක්‍රියාත්මක කරමින් දුටුගැමුණු රජතුමා පිළිබඳව කළු චිත්‍රයක් මැවීමට උත්සාහ දරන බවද පැවසීය.ඇමැතිවරයා මෙසේ පැවසුවේ ප්‍රවීණ සිනමාකරු ජයන්ත චන්ද්‍රසිිරි මහතා විසින් රචිත “මහරජ ගැමුණු” කෘතියේ තුන්වන මුද්‍රණය එළිදැක්වීම වෙනුවෙන් කෞතුකාගාර ශ්‍රවණාගාරයේදී පැවැති විද්වත් කතිකාවට එක්වෙමිනි.එහිදී තවදුරටත් අදහස් දක්වමින් ඇමැතිවරයා මෙසේද කීය. ශ්‍රී ලංකාවේ ජාතික ප්‍රශ්නය පිළිබඳව කතිකාව ප්‍රබල වශයෙන් කරළියට ආ විට ඒ පිළිබඳව මහාචාර්ය නලින්ද සිල්වා, ආචාර්ය ගුණදාස අමරසේකර වැනි විද්වතුන් මත පල කළා. එවිට ඔවුන්ගේ තර්කවලට ප්‍රති උත්තර දෙන්න ආපු පිරිස් මුලින්ම කළේ ගැමුණු රජතුමාට පහර දීපු එක. ගැමුණු රජතුමාට පහර දෙන්නේ නැතුව ඔවුන්ට මේ විද්වතුන්ගේ තර්කවලට පහර දෙන්න බැරිවුණා.රාජ්‍ය නොවන සංවිධාන ජාලයක් එකතුවෙලා මේ ළඟදී මහනුවර විශේෂ තරුණ සමුළුවක් පැවැත්වූවා. එහි හොඳම තරුණයා වශයෙන් ජයග්‍රහණය හිමිකර ගත් තරුණයාගේ කතාවේදී ඔහු කීවේ අපට උගන්වලා තියෙන්නේ වැරැදි ඉතිහාසයක්. ඒ වැරැදි ඉතිහාසය තුළ දුටුගැමුණු වගේ රජවරු අපිට වීරයෝ වශයෙන් පෙන්වා දී තිබෙනවා. අපි ඒ තත්ත්වයෙන් ගැලවිලා අළුත් ඉතිහාසයක් ගොඩනඟා ගත යුතුයි. බැලූ බැල්මට ඒ තරුණයාගේ අදහස් කෙනෙකුට ඉතා රැඩිකල් අදහස් ලෙස පෙනෙන්නට පුළුවන්. ඒත්, ඇත්ත තත්ත්වය නම් දුටුගැමුණු කියන්නේ වර්තමානයේ පවා රාජ්‍ය නොවන සංවිධානවල ගැත්තන්ගෙන් බැටකන චරිතයක් වීමයි.ඒ කෙසේ වෙතත් යුද්ධයෙන් පසු සංවර්ධනයේ නව මංපෙත් සොයාගෙන යන රටට මේ අපේ අතීත වීරයන් පිළිබඳව නිවැරැදි කතිකාවක් අවශ්‍ය යි. ඒ නිසා අපි ඉතිහාසය අලුතින් කියවීම ආරම්භ කිරීම අවශ්‍යයි.ගැමුණු චරිතය තුළ විවිධ පරස්පරතා විෂමතා තියෙන්න පුළුවන්. ඒ පරස්පර තුළම තමයි අපට වීරයන් නිර්මාණය වන්නේ. මෙහිදී සාහිත්‍යශූරී ගුණදාස අමරසේකර මහතා ද අදහස් දක්වමින් කියා සිටියේ මහරජ ගැමුණු කෘතිය තුළින් අතීතයෙන් උකහාගත් දැනුමෙන් වර්තමානයේ රට ගෙන යාමට සුදුසු නායකත්වය පිළිබඳව හොඳ චිත්‍රයක් ඉදිරිපත් කර ඇති බවයි.මේ අවස්ථාවට විද්වතුන් හා ප්‍රවීණ කලාකරුවෝ විශාල පිරිසක් ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=r1109121</link>
    <topic>ඇහැලියගොඩ කාණුවල කැළි කසළ ගොඩගැහිලා</topic>
    <author>ඇහැලියගොඩ විශේෂ නිමල් විජයතුංග</author>
    <content>එන්න එන්නම ජනාකීර්ණ වෙන තදබද වන ඇහැලියගොඩ නගරය ‘ලස්සන පියකරු නගරයක්’ බවට පත් කිරීම සඳහා ඇහැලියගොඩ ප්‍රාදේශීය සභාව සහ සෞඛ්‍ය වෛද්‍ය නිලධාරී කාර්යාලය ඒකාබද්ධව නගරයේ පවිත්‍රතාව රැක ගැනීම පිණිස යම් යම් ක්‍රියාමාර්ග ගනෙ ඇතත් නගරවාසීන්ගේ සහ මහජනතාවගේ සහයෝගය ඒ සඳහා ඇවැසි පමණට නොලැබෙන්නේ යැයි සෞඛ්‍ය බලධාරීහු පවසති.නගරයේ දෛනික අපද්‍රව්‍ය බැහැර කිරීම සඳහා දිනකට දෙවරක් කැළි කසළ ඉවත් කිරීමට විධි විධාන යොදා ඇතත් කුණු දැමීමට භාජන, කසළ ගෙවල් තනා ඇතත් නගරයේ කාණුවල පියන්පත් නොමැති ස්ථානවලට කසළ දැමීම තවම සිදු වෙයි. කසළ ගෙවල් තුලට නොව ඒවා අවට කසළ විසුරුවා දමා තිබෙනුද දක්නට ලැබේ.මීට ඉහතදී ද පුවත්පත් මගින් පෙන්වාදී ඇතත් ඇතැම් උදවිය ඉවක් බවක් නොමැතිව නගරය අවට ඇළ දොළවල් වලටද කසළ දැමීම බලවත් පාරිසරික ගැටලුවකට තුඩුදී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=r1109122</link>
    <topic>ගතට සුව දෙන මදුනාගල උණුදිය ළිං</topic>
    <author>සූරියවැව සමූහ පී. එස්. ගුණසේකර</author>
    <content>ස්වභාවික සම්පත් වලින් පිරුණු විසිතුරු පරිසරයක පිහිටි ‘මදුනාගල උණුදිය උල්පත්’ පාරිසරික සංස්කෘතික සංචාරක ගම්මානය දේශීය හා විදේශීය සංචාරකයින්ගේ නෙත්සිත් දිනාගත් පියකරු ස්ථානයක් බවට පත්ව තිබේ.හම්බන්තොට දිස්ත්‍රික්කයේ සුරියවැව නගරයට නුදුරින් පිහිටි මදුනාගල උණුදිය උල්පත් පාරිසරික සංස්කෘතික සංචාරක ගම්මානය රුහුණු සංචාරක කාර්යාංශය මගින් පවත්වාගෙන යයි. සුරියවැව නගරයේ සිට එම ස්ථානයට දුර කිලෝමීටර් හතකි (කි. මී. 7)උණුදිය උල්පත්, කුරුළු උයන, මින් මැදුර, කෘෂි උද්‍යානය, සංස්කෘතික ගම්මානය සහ කඩමන්ඩියකින් සමන්විත ගැමි පරිසරයකි. එක් පසෙකින් පිහිටි මදුනාගල වනාන්තරය සහ ආරණ්‍ය සේනාසනය, සංචාරකයන්ගේ සිත් බැඳගත් ප්‍රදේශයකි. දේශීය හා විදේශීය සංචාරකයන් බොහෝ දෙනෙක් උණුදිය ළිං වලින් ස්නානය කරති. එය ඖෂධීය ගුණ සහිත බව පැවසේ. සංචාරක බංගලාවක්ද මෙහි ඉදි කර තිබේ. එහි නතරවී සොබාසිරි නැරඹීමට සංචාරකයන්ට අවස්ථාව සැලසී ඇත. සංචාරක බංගලාව වෙන් කර ගැනීම සඳහා දුරකථන අංක 091 2004072 න් විමසා පහසුකම් සලසාගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=r1109123</link>
    <topic>ගමට විදුලිය ගමෙන්ම දෙන ලේනදොර බලාගාරය</topic>
    <author>නාඋල විශේෂ : එච්. ඇම්. අයි. අබේරත්න</author>
    <content>ශ්‍රී ලංකා මහවැලි අධිකාරිය කෙන්ට් හයිඩ්‍රෝ සමාගම හා එක්ව කුඩා විදුලි බලාගාර මගින් විදුලිය නිපදවා ජාතික විදුලි පද්ධතියට එක් කිරීමේ වැඩසටහනක් දැන් ක්‍රියාත්මක වේ. ලේනදොර උමං පිටවුම අසල ඉදිකෙරෙන මෙම විදුලිබලාගාරයෙන් මෙගාවොට් 1.4 ක විදුලි බලයක් නිෂ්පාදනය කරයි.බෝවතැන්න සිට ලේනදොර උමං පිටවුමෙන් ගලාඑන ජලයෙන් දඹුලුඔය, ඇතුළු මහවැලි එච් කලාපයට ගලායන ජලයෙන් මේ විදුලිය නිෂ්පාදනය කෙරේ. තත්පරයට ඝන අඩි 4 – 21 පරාසයට ලැබෙන ජලය භාවිත කර විදුලිය නිපද වේ.මේ පිළිබඳව අදහස් දක්වන මේ ව්‍යාපෘතිය භාර ඉංජිනේරු හා ව්‍යාපෘති කළමනාකරු, ආනන්ද ජයසිංහ මහතා පවසන්නේ දශක 4 ක කාලයක් මේ පිළිබඳ අවධානය යොමුනොවීම බලවත් පාඩුවක් බවයි.කෙසේ හෝ ජනාධිපති මහින්ද රාජපක්ෂ මහතාගේ මග පෙන්වීම මත මෙවැනි ගලායන ජලයෙන් කුඩා විදුලිබලාගාර ඉදිකිරීම මගින් විශාල විදුලි බල ධාරිතාවක් ජාතික විදුලි පද්ධතියට එක් කළ හැකි වෙයි.ලේනදොර මෙම ව්‍යාපෘතියෙන් මෙගාවොට් 1.4 ක විදුලියක් නිෂ්පාදනය කෙරෙන අතර අතුරු ඇළමාර්ගයන් කපා දැන් වැඩ ආරම්භ කර තිබේ. රජරට ප්‍රදේශයට වැසි ලැබෙන කාලයේ මෙම ඇළ මාර්ගයේ ජලය ගලායාම නවත්වන අතර මාස 07 ක කාලයක් අවම වශයෙන් විදුලිය නිපදවයි. කිසිදු පරිසර හානියක් සිදුනොවේ. දැනටමත් අවට භූමි අලංකරණය සිදු කර ඇත. ගම්මාන සංවර්ධනය වීම මගින් රැකියා අවස්ථාද හිමිවේ. මෙම ව්‍යාපෘතියට දසලක්ෂ 250 ක මුදලක් ආයෝජනය කෙරේ. ස්ථාන 4 ක මෙවැනි ව්‍යාපෘති මධ්‍යම පළාතේ ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=r1109124</link>
    <topic>ගම්පහ නගරයට පැමිණි ළාබාල තරුණියක් රවටා ත්‍රිරෝද රියකින් ගෙන ගොස් අතවර කරලා</topic>
    <author>ගම්පහ සංචාරක – නිමල් ජයසිංහ</author>
    <content>ගම්පහ නගරයට පැමිණි වයස අවුරුදු 19 ක තරුණියක් රවටා ත්‍රිරෝද රථයකින් කැඳවාගෙන ගොස් දූෂණය කිරීමේ චෝදනාව මත පුද්ගලයකු ගම්පහ අධිකරණයට ඉදිරිපත් කොට තිබුණි.පැමිණිල්ල ඉදිරිපත් කරමින් කරුණු දැක්වූ ගම්පහ පොලිස් අධිකාරි ලෙස්ලි එදිරිසූරිය මහතා, සිද්ධියට මුහුණදුන් තැනැත්තියගේ අධිකරණ වෛද්‍ය වාර්තාව අධිකරණ වෛද්‍ය එස්. සුබ්‍රමනියම් මහතාට ඉදිරිපත් කර ඇති බව පැවැසීය.නඩුවේ කටයුතු අවසන් බැවින් පැමිණිල්ලේ සාක්ෂි සහ වෛද්‍ය සාක්ෂිද ඉදිරිපත් කර අවසන් කරන බව මහේස්ත්‍රාත්වරයාට දැන්වීය.චෝදනාව සම්බන්ධයෙන් සැකකරුට යමක් කියන්න තිබේදැයි මහේස්ත්‍රාත්වරයා විමසූ විට සැකකරු පැවසුවේ සෑමදෙයක්ම සිදුවුණේ කැමැත්තෙන් බවය. මේ අවස්ථාවේදී සැකකරු ඇමතූ මහේස්ත්‍රාත්වරයා අද දින තමා වෙනුවෙන් නීතිඥ මහතෙකු පෙනී සිටිනවා දැයි විමසීය. එසේ නීතිඥයෙකු පෙනී නොසිටින වග දැන්වීය. සැකකරුට මෙම අධිකරණයේදී හෝ මහාධිකරණයේදී තමා වෙනුවෙන් සාක්ෂි කැඳවීමට හැකි බවත්, ගම්පහ අතිරේක මහේස්ත්‍රාත් ඉන්දික අත්තනායක මහතා සැකකරුට දැන්වීය.මෙම අධිකරණයේ සාක්ෂි කැඳවීමට හා නීතිඥ සහයක් ලබා ගැනීමට කැමැති බව සැකකරු පැවැසීය.ඒ අනුව ඊට සූදානම්ව සැප්තැම්බර් 26 දින අධිකරණයේ පෙනී සිටීමට නියෝග කළේය. සැකකරු ඇප මත මුදාහැරින. චෝදනා ලැබුවේ ඒ ප්‍රියන්ත නැමැත්තෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=r1109125</link>
    <topic>මගේ චූටි දුව හැම මොහොතෙම අම්මා කෝ අසමින් හඬනවා</topic>
    <author>කඩුගන්නාව සමූහ</author>
    <content>මම පොළට ගිහින් බඩු අරන් එන්නම්. ඔයා පොඩි දුව බලාගෙන ඉන්න. සැමියාට පැවසූ සඳමාලි ඥාති සහෝදරියක් සහ වැඩිමල් දියණිය ද කැටුව කඩුගන්නාව පොළට ගියේය. ඇගේ වැඩිමල් දියණිය නිසංසලා මධුවන්ති 5 හැවිරිදි දැරියකි. දියණියගේ උපන්දිනය යෙදී තිබෙන්නේ 13 දාය.උපන්දින සාදය සමරන්නට දියණියට ලස්සන ගවුමක් අරන්දීමටද ඇගේ අරමුණ විය. මේ අතර ඇගේ සැමියා වූ ඩබ්. කේ. නිහාල් නෙල්සන් (29) ද යතුරුපැදියකින් කඩුගන්නාවට පැමිණ ලොකු දුවට ගවුමක් අරන් දී ඇය සමඟ ආපසු කඩුගන්නාවෙ මුදලිවත්ත තම නිවසට ආවේය.ඔයගොල්ලො යන්න. අපි බස් එකේ එන්නම්. ඒ සඳමාලිගේ අන්තිම වචන කිහිපයයි.ගතවූයේ නිමේෂයකි. නිහාල්ගේ ජංගම දුරකථනයට ඇමතුමක් ලැබිණ. සඳමාලි වාහන අනතුරක, වහා එන්න. ඔහුට මේ අදහාගත නොහැකි වචනයකි.කඩුගන්නාව රෝහල වෙත ගිය ඔහුට දැනගන්න ලැබුණේ සිය ආදර බිරිය අසාධ්‍ය තත්ත්වයෙන් පේරාදෙණිය රෝහලට රැගෙන ගිය බවයි. සියල්ල සිදුවී හමාරය. තම දරුවාගේ උපන්දිනය සමරන්න ලකලැහැස්ති වූ ඔවුන්ගේ සිහින ලෝකය බොඳවී ගොසිනි. මාරයා එයට ඉඩ දුන්නේ නැත.පොළට ගොස් එළවළු මල්ලකුත් රැගෙන පාර දිගේ පැමිණි සඳමාලි ජයසිංහ සහ ඇගේ ඥාති සොයුරිය දෙසට බවුසරයක් පැමිණියේය. නුවර දෙසින් කොළඹ දෙසට ධාවනය වූ කිරි බවුසරයට යටවූ සඳමාලි සිහිසුන් විය. සඳමාලි උපත ලැබුවේ පදවි ශ්‍රී පුරදීය. කඩුගන්නාව මුදලිවත්ත පදිංචි ඩබ්. කේ. නිහාල් නෙල්සන් (29) සමඟ ආදර සම්බන්ධතාවකින් පසු ඔව්හු යුග දිවියට පිවිසුණහ.නිසංසලා මධුවන්ති (05) සහ නදිනී මධුවන්ති (02) ඔවුන්ගේ කැදැල්ලට එකතු වූ සාමාජිකාවෝ දෙදෙනා වූහ.සඳමාලිගේ සැමියා වූ නිහාල් කාර්මිකයෙකි. ඔහු මෙසේ පැවසීය.අපි විවාහ වී වසර 6ක් පමණ වෙනවා. අප අතර කිසිදු ආරවුලක් තිබුණෙ නෑ. ඇය හොඳ බිරියක්. ඇය මේ ගමේ කෙනෙක් නූනත් මට වඩා ගමේ අය සමග සමීප ඇයයි. ගමේ කටයුතුවලදී ඇය පුරෝගාමී මෙහෙවරක් ඉටුකළා.පුංචි දියණිය අම්මා කෝ කියල අහනවා. දරුවන් දෙන්නට මා අම්මා කෙනෙක් කොහෙන් දෙන්නද?.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=r1109126</link>
    <topic>බිරියට සැමියත් ඕනෑ: නඩත්තුත් ඕනෑ</topic>
    <author>පාණදුර සමූහ කපිල සෝමරත්න</author>
    <content>පාණදුර මහේස්ත්‍රාත් අධිකරණය හමුවේ නඩත්තු නඩුවක් කැඳවීය.වගඋත්තරකරු සහ ඉල්ලුම්කාරිය අධිකරණය හමුවේ පෙනී සිටියහ. ඔවුන් වෙනුවෙන් නීතිඥවරු අධිකරණය දැනුවත් කළහ.මහේස්ත්‍රාත් නඩත්තු මුදල වශයෙන් ඉල්ලන මුදල අද වගඋත්තරකරු ඉල්ලුම්කාරියට ලබා දෙනවාද ?වගඋත්තරකරුගේ නීතිඥස්වාමීනි ! ඇය නඩත්තු ඉල්ලා සැමියාට විරුද්ධව අධිකරණය හමුවේ නඩුවක් පැවරුවාට දෙන්නා යළිත් සෙට් වෙලා (අධිකරණයේ සිනා)මහේස්ත්‍රාත් : ඉල්ලුම්කාරිය මොකද කියන්නේ ? ඉල්ලුම්කාරිය (සිනාසෙයි) ලජ්ජාවෙන් මිරිකෙයි.ඇගේ නීතිඥවරිය : ස්වාමීනි ඇයට මුදලුත් ඕනි. සැමියත් ඕනි. දෙන්නා සමථයකට කැමති බවයි හැඟෙන්නේ.වගඋත්තරකරුගේ නීතිඥ : ස්වාමිනි දෙන්නා සමාදාන වෙන්න කැමතියි. (උසාවියේ සිනා)මහේස්ත්‍රාත් : දෙන්නා මොකද කියන්නේ ?ඉල්ලුම්කාරිය : මා නඩුව ඉල්ලා අස්කර ගන්න කැමතියි.මහේස්ත්‍රාත් : එහෙනම් වගඋත්තරකරු නිදහස් කරනවා. යන්න පුළුවන් (උසාවියේ සිනා).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=r1109127</link>
    <topic>සිසුවියකට අතවර කරන්න හැදූ 50 හැවිරිදි පුද්ගලයා අත්අඩංගුවට</topic>
    <author>ඉංගිරිය මධ්‍යම සමූහ – ප්‍රියදර්ශනී කහවල</author>
    <content>පෞද්ගලික උපකාරක පන්තියකට සහභාගි වීම සඳහා යමින් සිටි වයස අවුරුදු 17 ක පාසල් සිසුවියකට ලිංගික අතවර කිරීමේ අදහසින් ඇගේ හිරි ඔප් බිඳීමට උත්සාහ කිරීමේ චෝදනාව පිට වයස අවුරුදු 50 ක පමණ පුද්ගලයකු ඉංගිරිය පොලිසිය මගින් අත්අඩංගුවට ගන්නා ලදී.මේ සිසුවිය උපකාරක පන්තියක් සඳහා සහභාගි වීමට යමින් සිටියදී මේ පුද්ගලයා ඇගේ හිරි ඔතප් බිඳීමට උත්සාහ කර තිබේ. පසු දිනද මේ සිසුවිය ඉංගිරිය නගරයට පැමිණීමේදී ඉහත කී පුද්ගලයා එදත් එහි සිටිනු දැක ඒ බව තම නිවෙසට දන්වා ඇත. වහා ක්‍රියාත්මක වූ ඇයගේ වැඩිහිටියන් ඉංගිරිය නගරයට පැමිණ ඔහු අල්ලා පොලිසියට භාර දී තිබේ.ඉංගිරිය පොලිස් ස්ථානාධිපති පොලිස් පරීක්ෂක උදය කුමාර මහතාගේ උපදෙස් මත ළමා හා කාන්තා කාර්යාංශයේ ස්ථානාධිපති පොලිස් පරීක්ෂිකා ශිරානි දමයන්ති මහත්මිය සිද්ධිය සම්බන්ධයෙන් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=r1109128</link>
    <topic>‘මාමා’කෙනෙක් එක්ක අම්මා චිත්‍රපටි බලන්න යනවා</topic>
    <author>බෙලිඅත්ත විශේෂ සිරිසේන හේවාගම</author>
    <content>තමාට “අම්මාය” නොකියා “අක්කා” ය කියන ලෙස තම දරුවන්ගෙන් ඉල්ලා සිටි අම්මා කෙනෙකුගේ පවුල් ජීවිතය මාසයක් ඇතුළත අවසාන වූ පුවතක් බෙලිඅත්ත නගරයට නුදුරු ගම්මානයකින් වාර්තාවෙයි.විවාහයෙන් පසු බිරියගේ නිවසට පදිංචියට ආවේ ඇය එම පවුලේ බාලම දියණිය වී නිවසට හිමිකම් කී බැවිනි.පළමු දරුවා ලැබීමෙන් පසු බිරිය සේවයට යාම නවතා දැමූ අතර, සැමියා අගනුවරම සේවය කරන අතර නිවසට එන්නේ සති දෙකකට තුනකට වරකි. මවුපියන්ගේත් තම දරුවාගේත් සියලුම කටයුතු මේ “අම්මා” අතින් සිදු වූ අතර තම එකම දරුවා ළදරු පාසලට බාරදුන් පසු දවසේ වැඩි වේලාවක්ම නගරයේම ගත කිරීමට සිදුවී ඇත.එක් සති අන්තයක ගෙදර ආ “සැමියා” තම දරුවා සමග නගරයට යන අතර නගරයේ සිනමා ශාලාවක් අසලදී කියූ කතාවකින්, යන ගමනද මොහොතකට නවතා දැමීමට සිදුවිය.“ඔව් තාත්තෙ අම්මා මට එහෙම කියන්නෙ අර “හෝල්එකට” යන ගමන් “පුතේ මට ‘අම්මා’ය නොකියා “අක්කාය” කියන්නෙයි කියනවා. හැමදාම වගේ තව “මාමා”කෙනෙක් එක්ක චිත්‍රපටි බලන්න යනවා. පොළ දවසට තමයි යන්නෙ ඒ මාම හරි හොඳයි. මට ලොකු චොකලට් ගොඩක් දෙනවා. ඒ මාමාට ‘ත්‍රීවීල්’එකකුත් තියෙනවා. ඒක නිල්පාට එකක්. “බස් එක එනකං” අපි ‘වීල් එකේ’ නැගල ඉන්නවා. අදත් ඉන්නවද දන්නෙ නෑ”.තම දරුවා සමඟ ආපසු එන අතර මග තම තාත්තාගේ වෙනස දරුවාටත් තේරුම් ගිය තරම්ය. ගෙදර ආ ගමන්ම හත් අට පලකට දුරකතන පණිවුඩ දෙනු හැමදෙනාටම පෙනින.හවස 4 පමණ වනවිට බිරියගේ වැඩිමහල් සොයුරන් දෙදෙනෙක් ද සැමියාගේ ‘අක්කා’ කෙනෙක්ද නිවසට පැමිණි විට මොකක් හෝ අමුත්තක් තිබෙන බව සියලු දෙනාටම පැහැදිලි විය.රාත්‍රී ආහාරයෙන් පසු, “සැමියා” දරුවා කියූ කතාව දෙපසේම නෑයින්ට කියන විට කලබලයට පත්වූයේ “බිරියත්” ඇයගේ නෑයිනුත් පමණකි.ඇයගේ වැඩි මහල් සහෝදරයා ඇයට පහර දෙන්නට “පනින විට” එය නැවතූ “සැමියා”මෙය එවැනි “දඬුවමකින්” කෙලවර කළ නොහැකි එක් නොවන බව කීවේ කෑගසමිනි.මේ තත්ත්වය නවතා දැමිය හැකි එකක් වන බවක් තමාට නොපෙනෙන බවත්, තම දරුවා බාරගෙන විවාහය නවතා දමන්නට තමා කැමති බවත්, එය තවත් සති දෙක - තුනක් ඇතුළත සිදුවිය යුතු බවත් “සැමියා” කියන විට “බිරිය” කීවේ වරද තමා බාරගන්නා බවත්, දරුවා තමා වෙතම තබාගෙන කිසිම ‘දීමනාවක්’ නැතිව පොලිසියට ගොස් ‘කසාදය’අවසාන කොට අනෙකුත් කටයුතු කරගැනීමට කැමති බවත් කිසිම කලබලයක් නැතිවය.සිදුවීමට, මාසයකට පමණ පසු, ඉහත කී “බිරිය” තම සිත්ගත් “ත්‍රීවිල්” හිමිකරුවා සමග වාසයට ගිය බව නගරයේම කතා බහට ලක්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=s1109121</link>
    <topic>ශ්‍රී ලංකා පිතිකරුවෝ දෙවැනි ඉනිමේදී හිස ඔසවති</topic>
    <author/>
    <content>පළමු ඉනිමේදී සිදුවූ දුර්වලතා මග හරවාගත් ශ්‍රී ලංකා පිතිකරුවන් දෙවැනි ඉනිමේදී වඩාත් සංයමයකින් යුතුව පන්දුවට පහරදෙමින් ශ්‍රී ලංකාව සහ ඔස්ටේ‍්‍රලියාව අතර පල්ලේකැලේ ජාත්‍යන්තර ක්‍රීඩාංගණයේ පැවැත්වෙන දෙවැනි ටෙස්ට් තරගයේ සිවුවැනි දිනය වූ ඊයේ (11) පස්වරු 4.14ට අයහපත් කාලගුණය හේතුවෙන් තරග නිමාකරන විට කඩුලු 2කට ලකුණු 223ක් ලබා ගැනීමට සමත්වූහ. ඒ අනුව ඉනිමක පරාජයෙන් බේරිම සඳහා ශ්‍රී ලංකාවට රැස් කරගත යුතුව ඇත්තේ තවත් ලකුණු 14ක් පමණි.ඊයේ දිනය නිමාවන විට නොදැවී පන්දුවට පහරදෙමින් සිටි කුමාර් සංගක්කාර ලකුණු 69ක් ද මහේල ජයවර්ධන ලකුණු 38ක් ද ලබා සිටියහ. දෙදෙනා අතර තුන්වැනි කඩුල්ල සඳහා ගොඩනැගුණු නොබිඳුනු සම්බන්ධතාව ලකුණු 95ක් විය.පන්දු යවන්නන් 7 දෙනෙකු උපයෝගී කරගනු ලැබූවද ඊයේ දිනයේ ශ්‍රී ලංකා පිලේ කඩුලු 2කට වඩා දවාලීමට ඔස්ට්‍රේලියානු පන්දුයවන්නන් අසමත් වූහ.තේ පානයෙන් පසුව කුමාර් සංගක්කාර සිය ටෙස්ට් දිවියේ 35 වැනි අර්ධ ශතකය වාර්තා කිරීමට සමත්විය. ඔහුගේ අර්ධ ශතකයට දර්ශනීය හතරේ පහර 6ක් ඇතුළත් විය.තේ පානය වන විට ශ්‍රී ලංකාව කඩුලු 2ක් දැවී ලකුණු 164ක් රැස් කරගෙන සිටියේය. කුමාර් සංගක්කාර ලකුණු 35ක් ද මහේල ජයවර්ධන ලකුණු 13 ක් ද ලබා සිටියහ.ඊයේ දිවා ආහාරයෙන් පසුව තේ පානය දක්වා ශ්‍රී ලංකා පිලේ බිඳවැටුණේ තරංග පරණවිතානගේ කඩුල්ල පමණි. මුලු ලකුණු සංඛ්‍යාව 128 ක් ව තිබියදී පරණවිතාන මයිකල් හසීගේ පන්දුවකට කඩුලු රකින බ්‍රැඩ් හැඩ්න්ට උඩ පන්දුවක් ලබා දී දැවී යන විට ලකුණු 55 ක් රැස් කරගෙන සිටියේය. එය පරණවිතානගේ 8 වැනි ටෙස්ට් අර්ධ ශතකය විය.තරගයේ තුන්වැනි දිනය වූ පෙරේදා (10) අයහපත් කාලගුණය හේතුවෙන් තරගය නතර කරන විට පළමු ඉනිම සඳහා කඩුලු 7කට ලකුණු 411ක් රැස් කරමින් ශ්‍රී ලංකාවේ පළමු ඉනිමට වඩා ලකුණු 237ක් ඉදිරියෙන් සිටි ඔස්ට්‍රේලියාව ඉනිම අත් හිටුවා ඊයේ සිවුවැනි දිනය ආරම්භ කරමින් පන්දුවට පහර දීමට ශ්‍රී ලංකාවට ඇරයුම් කළේය.ඒ අනුව සිය දෙවැනි ඉනිම සඳහා පිටියට පිවිසි ශ්‍රී ලංකා පිලේ ආරම්භක පිතිකරුවන් වූ නායක තිලකරත්න ඩිල්ෂාන් සහ තරංග පරණවිතාන මේ ටෙස්ට් තරගාවලියේ ශ්‍රී ලංකා පිල පළමු කඩුල්ලට වාර්තා කළ හොඳම සම්බන්ධතාව ගොඩ නැගීමට සමත්වූහ.දෙදෙනා අතර පළමු කඩුල්ලට ගොඩනැගුණු ලකුණු 81ක සම්බන්ධතාව බිඳ වැටුණේ තිලකරත්න ඩිල්ෂාන්ගේ දැවී යාමෙන්ය. ඔහු දැවී ගියේ රයන් හැරිස් විසින් එවන ලද පන්දුවකට අපරික්ෂාකාරී ලෙස පිත්ත දමා පළමු ස්ලිප් හි සිටි ශේන් වොට්සන් අතට උඩ පන්දුවක් ලබා දෙමිනි. ඒ වනවිට දිවා ආහාර විවේකය සඳහා ඉතිරිව තිබුණේ එක් ඕවරයක් පමණි. ඩිල්ෂාන් රැස්කළ ලකුණු 36ට හතරේ පහර 4ක් ඇතුළත් විය. දිවා ආහාරය වන විට ශ්‍රී ලංකාව එක් කඩුල්ලක් දැවී ලකුණු 83ක් රැස් කරගෙන සිටියේය.තුන්වැනි දිනයේ දිවා ආහාරයෙන් පසු මිනිත්තු 40 කට පසුව ආලෝක තත්ත්වය මඳ වීමේ හේතුවෙන් තරගය නතර කළ අතර ඒ සමගම ඇඳ හැලුණු වර්ෂාව සවස් වරුව පුරාවටම පැවැතිණි. ඒ අනුව පස්වරු 3.30ට තරගයේ තුන්වැනි දිනය නිමා කිරීමට විනිසුරුවන්ට සිදුවිය.තුන්වැනි දිනයේ කැපී පෙනුණු සිදුවීම වූයේ පෙර දිනයේ නොදැවී සිටි පිතිකරුවන් දෙපළ වූ ෂෝන් මාෂ් සහ මයිකල් හසී ශතක වාර්තා ඛ්ලමය. සිය මංගල ටෙස්ට් ඉනිම ක්‍රීඩා කළ මාෂ් ලකුණු 141ක් ලබා ගැනීමට සමත් විය. ඒ අනුව මංගල ටෙස්ට් ඉනිමේදීම ශතකයක් රැස් කළ ලොව 93 වැනි පිතිකරු ලෙසත්, එම දස්කම පෑ 19 වැනි ඔස්ට්‍රේලියානුවා ලෙසත් මාෂ් වාර්තා පොතට එක්විය. මාෂ්ගේ ඉනිමට හතරේ පහර 18ක් ඇතුළත් විය. හසී රැස්කරනු ලැබුවේ ඔහුගේ ටෙස්ට් දිවියේ 14 වැනි ශතකයයි. ඔහුගේ ශතකයට හතරේ පහර 16ක් ඇතුළත් වී තිබිණි. මාෂ් සහ හසී අතර සිවුවැනි කඩුල්ල සඳහා ලකුණු 258ක වාර්තාගත සම්බන්ධතාවක් ගොඩ නැගිණි. එය ශ්‍රී ලංකාවට එරෙහිව ඕනෑම කණ්ඩායමකින් සිව්වැනි කඩුල්ල සඳහා වාර්තා වූ හොඳම සම්බන්ධතාව විය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=s1109122</link>
    <topic>සමස්ත සූරතාව මෙවරත් බස්නාහිරට</topic>
    <author>ජගත් ගුණවර්ධන</author>
    <content>තිස්හත්වැනි ජාතික මහා ක්‍රීඩා උළෙලේ ජනාධිපති කුසලානය මෙවරත් බස්නාහිර පළාත දිනා ගනු ලැබීය. සමස්ත තරගාවලියේ ලකුණු 252 ක් ලබා ගත් බස්නාහිර පළාත රන් පදක්කම් 81ක් රිදී පදක්කම් 53 ක් හා ලෝකඩ පදක්කම් 45ක් දිනා පෙරමුණට පැමිණි අතර දෙවන ස්ථානය ලකුණු 151 ක් ලැබූ වයඹ පළාතට හිමිවූයේ රන් පදක්කම් 27ක් රිදි පදක්කම් 31ක් හා ලෝකඩ පදක්කම් 34ක් සමගිනි.රන් පදක්කම් 39ක් රිදී පදක්කම් 38ක් හා ලෝකඩ පදක්කම් 46ක් ලබාගත් මධ්‍යම පළාත ලකුණු 147ක් ලබා ගනිමින් තෙවන ස්ථානයට පත්විය.මෙවර තරගාවලියේ දී මලල ක්‍රීඩා තරගවලින් නව තරග වාර්තා 9ක් බිහි වූ අතර එක් ශ්‍රී ලංකා වාර්තාවක් සම විය. පිහිනුම් තරගාවලියේදී නව තරග වාර්තා 6 ක් බිහිවූ අතර බර ඉසිලීමේ නව තරග වාර්තා 8ක් ද නව ශ්‍රී ලංකා වාර්තා 3 ක් ද බිහි විය.මලල ක්‍රීඩා තරගවලදී මීටර් 1500 පිරිමි තරගයෙන් ඌව පළාතේ චමින්ද විජේකෝන් විනාඩි 3:44.16 කින් ද, උස පැනීමේ පිරිමි තරගයේදී දකුණු පළාතේ මංජුල කුමාර මීටර් 2.20 කින් ද, හෙල්ල විසි කිරීමේ පිරිමි තරගයේදී බස්නාහිර පළාතේ එස්. මධුරංග මීටර් 73.47 කින් ද, මීටර් 100 ය 4 සහාය දිවීමේ පිරිමි තරගයේදී බස්නාහිර කණ්ඩායම තත්පර 40.4 කින්ද, මීටර් 1500 කාන්තා තරගයේදී වයඹ පළාතේ ශානිකා සමන්මලී විනාඩි 4:25.06 කින්ද, මීටර් 400 කඩුලු කාන්තා තරගයේදී සබරගමුව පළාතේ නයෝමිකා ගිම්හානි විනාඩි 1:01.45 කින් ද, හෙල්ල විසි කිරීමේ කාන්තා තරගයේදී දකුණු පළාතේ නදීකා ලක්මාලි මීටර් 57.11 කින් ද, මීටර් 400 ය 4 සහාය දිවීමේ තරගයේදී වයඹ පළාත් කණ්ඩායම විනාඩි 3:45.21 කින් ද, නව තරග වාර්තා බිහි කළ අතර කාන්තා රිටි පැනීමේ තරගයේදී බස්නාහිර පළාතේ කෞෂලි ලක්රාණි පෙරේරා මීටර් 3.20 ක් වාර්තා කරමින් ශ්‍රී ලංකා වාර්තාව සම කිරීමට සමත් වූවාය.මෙවර තරගාවලියේ දක්ෂතම මලල ක්‍රීඩකයා ලෙස දකුණු පළාතේ මංජුල කුමාර හා දක්ෂතම මලල ක්‍රීඩිකාව ලෙස වයඹ පළාතේ චන්ද්‍රිකා සුභාෂිණි රස්නායක ද සම්මාන දිනා ගත්හ.තරගාවලියේ සමාප්ති උළෙල ක්‍රීඩා ඇමැති මහින්දානන්ද අළුත්ගමගේ මහතාගේ ප්‍රධානත්වයෙන් දියගම මහින්ද රාජපක්ෂ ජාත්‍යන්තර ක්‍රීඩාගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=s1109123</link>
    <topic>පාසල් වියේදීම දක්වන ක්‍රීඩා හැකියාවන් ජගත් තලයට ගෙන යන විශේෂ වැඩපිළිවෙළක්</topic>
    <author/>
    <content>පාසල් අවදියේ සිටම ක්‍රීඩක ක්‍රීඩිකාවන්ගේ දක්ෂතා හදුනාගෙන ඔවුන් ජාත්‍යන්තර තලය දක්වා රැගෙන ඒමට රජය විශේෂ වැඩ පිළිවෙළක් ක්‍රියාත්මක කර ඇතැයි හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා පැවැසීය.ඒ මහතා එසේ කීවේ කොටිකාවත්ත මුල්ලේරියාව ප්‍රාදේශීය සභාවට එක්සත් ජනතා නිදහස් සන්ධානයෙන් තරග වදින මන්ත්‍රීධුර අපේක්ෂකයින්ට සහයෝගය දැක්වීම සඳහා ගොතටුව මහ විදුහල් ක්‍රීඩාංගණයේ පැවැති ජනරැලියකට සහභාගි වෙමින් කරන ලද කතාවේදීය.හිටපු ප්‍රාදේශීය සභා මන්ත්‍රීවරයෙකු හා මෙවර එම ප්‍රාදේශීය සභාවට තරග වදින අපේක්ෂකයෙකු වන ප්‍රින්ස් ගුණසේකර මහතාගේ ඉල්ලීම පරිදි පවත්වන ලද එම ජනරැලිය කොළඹ දිස්ත්‍රික් පාර්ලිමේන්තු මන්ත්‍රී හා කොළොන්නාව ශ්‍රී ලංකා නිදහස් පක්ෂ ප්‍රධාන සංවිධායක ආර්. දුමින්ද සිල්වා මහතාගේ ප්‍රධානත්වයෙන් සිදු කෙරිණි.වසර 2018 දී ශ්‍රීී ලංකාවේ පැවැත්වීමට නියමිත පොදු රාජ්‍ය මණ්ඩලයීය ක්‍රීඩා උළෙල සම්බන්ධව ද අදහස් පළකළ ඒ මහතා එය මේ රටේ ආර්ථික සංවර්ධනයට මෙන්ම ක්‍රීඩා කේෂ්ත්‍රයේ විප්ලවීය පරිවර්තනයක් ඇති කිරීමට හේතුවන බව ද කීය.මහින්ද චින්තන ඉදිරි දැක්ම මත මේ වන විටත් මෙරට ක්‍රීඩක ක්‍රීඩිකාවන්ට ලබා දිය හැකි උපරිම සහයෝගය රජය මගින් ලබා දී තිබෙන බව ද කී ඒ මහතා, පාසල් මට්ටමින් ක්‍රියාත්මක කිරීමට යන නව වැඩසටහන පොදු රාජ්‍ය මණ්ඩල ක්‍රීඩා උළෙට සඳහා ග්‍රාමීය හා නාගරික මට්ටමින් දක්ෂ ක්‍රීඩක ක්‍රීඩිකාවන් තෝරා ගැනීමට හොඳ තෝතැන්නක් වන බවද කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=s1109124</link>
    <topic>මහනුවර ක්‍රීඩා සමාජය-නාවික හමුදාව අවසාන තරගයට</topic>
    <author/>
    <content>ක්ලිෆර්ඩ් කුසලාන පිළිමළුන් පිටුදැකීමේ අවසන් පූර්ව රගර් තරගයෙන් මහනුවර ක්‍රීඩා සමාජය විසින් ශ්‍රී ලංකා ගුවන් හමුදාව කණ්ඩායම පරදවා ලකුණු 15 (උත්සාහක දිනුම් 3) - 7 (ගෝල් 1) ක තියුණු ජයක් වාර්තා කරන ලදී. තරගය පසුගියදා බෝගම්බර පිටියේදී පැවැත්විණි.තරගයේ පළමු භාගය අවසානයේ ගුවන් හමුදා පිල ලකුණු 7 - 5 ක් වශයෙන් ඉදිරියෙන් සිටියේය.මේ තරගයේ පළමු භාගයේ ශ්‍රී ලංකා ගුවන් හමුදා පිල විශේෂ දක්ෂතා දැක්වූව ද දෙවැනි භාගයේ තරගයේ සියලු ගෞරව මහනුවර පිළ ලබා ගත්තේය.තරගයේ මුල් භාගයේ රොෂාන් වීරරත්න දඬුවම් පහරකින් ලකුණු ලබා ගැනීමට ගත් උත්සාහය අසාර්ථක විය. එහෙත් ස්ටෑන්ඩ් ඕෆ් වශයෙන් ක්‍රීඩා කරන ෆාසිල් මර්ජා මගින් ලබා ගත් පන්දුව ප්‍රදීප් ලියනගේ මගින් උත්සාහක දිනුමක් වශයෙන් පරිවර්තනය කළේය. (5 – 0)එය ගෝල් බවට පත්කිරීමට පා ප්‍රහාරක ජොෂාන් වීරරත්න අසමත් විය. පළමු භාගය අවසන්වීමට නිමේෂයක් තිබියදී මහනුවර ක්‍රීඩක දිනේෂ් කුමාර් විසින් වැරදීමකින් පන්දුව ගුවන් හමුදා පිලට ලබා දීම අනුව ගුවන් පිලේ “සෙන්ටර්” ක්‍රීඩක මිතුන් හපුගොඩ මගින් උත්සාහක දිනුම ලබා ගත්තේය. එය ගෝල් බවට පත්කිරීමට රසික හෙට්ටිආරච්චි සමත් විය. (7 – 5)දෙවැනි භාගයේ විනාඩි 10 ක් පමණ ගිය පසු ගෝල් බවට පත්වුණු උත්සාහක දිනුමක් වින්ගර් ක්‍රීඩක එම්. ජබාර් විසින් ලබා ගන්නා ලදී. ඒ අනුව මහනුවර පිල ලකුණු 10 – 7 ක් වශයෙන් ඉදිරියට ගියේය. තරගය අවසානවීමට ආසන්නව තිබියදී මහනුවර පිලේ සංජීව ජයසිංහ මීටර් 35 ක දුර උත්සාහක දිනුමක් ලබා ගත්තේය. මෙම ජය අනුව මහනුවර පිල ක්ලිෆර්ඩ් කුසලාන අවසාන තරගයට සුදුසුකම් ලැබීය. ඩිල්රෝයි ප්‍රනාන්දු මහතා තරගය විනිශ්චය කළේය.නාවික හමුදාව සහ හැවිලොක්ස් පිල අතර කොළඹ රාජකීය විදුහල් ක්‍රීඩා සංකීර්ණයේදී පැවැති ක්ලිෆර්ඩ් කුසලාන අවසන් පූර්ව තරගයේදී ලකුණු 23- 12 ක් ලෙස ජය අත්කර ගත් නාවික හමුදා පිල පිට පිට දෙවැනි වරටත් අවසන් මහා තරගය සඳහා සුදුසුකම් ලබා ගැනීමට සමත් විය.තරගයේ පළමු භාගය නිමාවන විට ලකුණු 10-0ක් ලෙස පෙරමුණේ සිටි පසුගිය වසරේ ක්ලිෆර්ඩ් කුසලාන අනුසූරයන් වන නාවික හමුදා කණ්ඩායම ලබාගත් ලකුණු 23ට ගෝල් 2ක් දඬුවම් පහරක් සහ ඩ්‍රොප් ගෝල 2ක් ඇතුළත් විය.හැව්ලොක්ස් පිල ගෝලයක් සහ උත්සාහක දිනුමකින් සිය ලකුණු රැස්කර ගනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=s1109126</link>
    <topic>ජෝන් ටාබට් සමස්ත ලංකා කණිෂ්ඨ මලල ක්‍රීඩා තරගාවලිය අද මහනුවරදී</topic>
    <author>ජගත් ගුණවර්ධන</author>
    <content>අධ්‍යාපන අමාත්‍යාංශයේ මෙහෙයවීමෙන් ශ්‍රී ලංකා පාසල් මලල ක්‍රීඩා සංගමය 42 වැනි වරටත් සංවිධානය කරනු ලබන ශ්‍රීමත් ජෝන් ටාබට් සමස්ත ලංකා කණිෂ්ඨ මලල ක්‍රීඩා තරගාවලිය මේ මස 12 සිට 15 දින දක්වා මහනුවර බෝගම්බර ක්‍රීඩාංගණයේදී පැවැත්වේ.උතුරු නැගෙනහිර දෙපළාතේ පාසල් 26 ක් ඇතුළුව ජාත්‍යන්තර පාසල්ද සමගින් පාසල් 330 කින් බාලක ක්‍රීඩකයන් 2450 ක් හා බාලිකාවන් 1960 ක් සහභාගි වන මේ තරගාවලියේදී අවුරුදු 12 න් පහළ, 13 න් පහළ, 14න් පහළ හා 15 න් පහළ තරග පැවැත්වේ.තරගාවලිය සඳහා සහභාගිවන ක්‍රීඩකයන් වෙනුවෙන් මහනුවර ශ්‍රී සුමංගල විද්‍යාලයේ හා සිල්වෙස්ටර් විද්‍යාලයේ නවාතැන් පහසුකම් සලසන අතර ක්‍රීඩිකාවන් සඳහා මහනුවර උසස් බාලිකා හා ස්වර්ණමාලි බාලිකා විද්‍යාලයන්හිදී නවාතැන් ගත හැකිය.තරගාවලියේ සමාරම්භක උළෙල 12 දා චාම් මෙන්ම අලංකාර ලෙස අධ්‍යාපන අමාත්‍යාංශයේ ක්‍රීඩා හා ශාරීරික අධ්‍යාපන අධ්‍යක්ෂ රෝහණ කරුණාරත්න මහතාගේ ප්‍රධානත්වයෙන් පැවැත්වෙන අතර සමාප්ති උළෙල 15 දින පස්වරු 3.00 ට මධ්‍යම පළාත් මහ ඇමැති සරත් ඒකනායක මහතාගේ ප්‍රධානත්වයෙන් පැවැත්වේ.සමාප්ති උළෙලේදී පාසල් සිසු සිසුවියන් සහභාගි වන අලංකාර සරඹ සංදර්ශනයක් හා තූර්ය වාදන සංදර්ශනයක් පැවැත්වීමට කටයුතු යොදා තිබෙන බව තරගාවලිය පිළිබඳ මාධ්‍ය දැනුවත් කිරීමේ හමුවකදී ශ්‍රී ලංකා පාසල් මලල ක්‍රීඩා සංගමයේ ලේකම් අනිල් වීරසිංහ මහතා පැවැසීය. මේ මාධ්‍ය හමුව කොළඹ සී.ආර්. ඇන්ඩ් එෆ්.සී. ශ්‍රවණාගාරයේදී පැවැත්විණි. එහිදී වැඩිදුරටත් අදහස් දැක්වූ ලේකම්වරයා කනිෂ්ඨ තරගාවලිය කොළඹින් බැහැරව ගමට ගෙන යාමෙන් ගම්බද ක්‍රීඩක ක්‍රීඩිකාවනටද තම දක්ෂතා ප්‍රකට කිරීමේ අවස්ථාව උදාවන බව පැවසීය.ක්‍රීඩාව ගමට ගෙන යාමේ වැඩපිළිවෙළ යටතේ මේ ක්‍රීඩා උළෙල මීට පෙර මාතලේ ඇඹිලිපිටිය, අනුරාධපුරය ආදී කොළඹින් බැහැර ප්‍රදේශවල පැවැත්වූ බවත් මෙවර මහනුවර පැවැත්වීමට තීරණය කිරීම කනිෂ්ඨ තරගාවලිය රටපුරා ව්‍යාප්ත කිරීමේ සාර්ථක පියවරක් බවත් පැවසීය.ශ්‍රී ලංකා පාසල් මලල ක්‍රීඩා සංගමයේ සභාපති ඩී.ඩී. කීර්ති ද අල්විස් මහතා අදහස් දක්වමින්, ශ්‍රී ලංකාවේ අස්සක් මුල්ලක් නෑර සිටින මලල ක්‍රීඩාවට දක්ෂතා ඇති ළමයින් දේශීය තරගවලට ඉදිරිපත් කර ජාත්‍යන්තර තලයට ගෙනයාමේ බලාපොරොත්තු ඉටු කර ගැනීමේ අවස්ථාවක් මේ තරගාවලියෙන් උදාවන බව පැවසීය.මීට පෙර තරගාවලියට වඩා ක්‍රීඩක ක්‍රීඩිකාවන් මෙවර ඉදිරිපත් වීම කැපී පෙනෙන කරුණක් බව පැවැසූ ඒ මහතා කනිෂ්ට ක්‍රීඩක ක්‍රීඩිකාවන් ඉදිරියේදීත් ක්‍රීඩාවේ නියැලෙනවා නම් ඔවුන් පරිසාදන මට්ටම අභිභවා යන්නේ නම් කුසලතා සහතික පිරිනැමීම මගින් ඔවුනගේ උද්යෝගය වැඩිවන බව පැවසීය.තරගාවලිය සඳහා පූර්ණ මුල්‍යමය දායකත්වය නෙස්ලේ ලංකා සමාගම (මයිලෝ) විසින් ලබා දෙනු ලැබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=s1109127</link>
    <topic>පන්නිපිටිය ධර්මපාල විදුහලට කඩුලු 4ක ජයක්</topic>
    <author/>
    <content>ශ්‍රී ලංකා පාසල් ක්‍රිකට් සංගමය වාර්ෂිකව පවත්වන අවුරුදු 15න් පහළ ක්‍රිකට් තරගාවලියේ අර්ධ අවසන් තරගයේදී පානදුර ශ්‍රී සුමංගල විද්‍යාලය පරදා කඩුලු හතරක ජයක් ලබාගැනීමට පන්නිපිටිය ධර්මපාල විද්‍යාලය සමත් විය.ධර්මපාල විද්‍යාල ක්‍රීඩාංගණයේදී පසුගියදා පැවැති එම තරගයේදී ශ්‍රී සුමංගල විද්‍යාලයේ සියලුම පිතිකරුවන් දැවී ලබාගත හැකි වූයේ ලකුණු 80කි.වී. යසස් ලකුණු 20ක්ද කේ. නවෝද්‍ය 11ක්ද ලබාගත් අතර දිලාන් පෙරේරා ලකුණු 22කට කඩුලු 5ක්ද, පසිඳු කේෂාන් ලකුණු 18කට කඩුලු 2ක් ද අශේන් කවිඳු ලකුණු 15කට කඩුලු 2 ක් ද ලබාගත්හ.පන්නිපිටිය ධර්මපාල විද්‍යාලය ඕවර් 35 කදී කඩුලු 6 කට ලකුණු 83 ක් ලබාගත්තේය.බිමන්ත ලක්ප්‍රිය ලකුණු 33ක් හා හර්ෂ රන්දික ලකුණු 30ක් ලබාගත් අතර මෙහිදී වී. යසස් ලකුණු 21කට කඩුලු 3ක් දවාගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=s110912210</link>
    <topic>37 ජාතික මහා ක්‍රීඩා උලෙළින්...</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=f1109121</link>
    <topic> </topic>
    <author/>
    <content>උදාවී ඇත්තේ සාහිත්‍ය මාසයයි. මේ මාසයේ පොත්පත් පිළිබඳ උනන්දුව වැඩිවෙන අතර, විශේෂයෙන් වර්තමානයේ බෞද්ධ පොතපත කියවීමට ද පාඨක උනන්දුව ඉහළ ගොස් ඇත. මේ අතර නැදිමාල බෞද්ධ සංස්කෘතික මධ්‍යස්ථානයේ අධ්‍යක්‍ෂ කිරම විමලජෝති නාහිමියන් 2600 ශ්‍රී සම්බුද්ධත්ව ජයන්තිය වෙනුවෙන් මේ සාහිත්‍ය මාසය බෞද්ධ සාහිත්‍ය මාසයක් ලෙස ප්‍රකාශයට පත්කිරීමට ඉල්ලීමක් ද කර ඇත. අපි මේ යෝජනාව ගැන විමලජෝති නාහිමියන්ගෙන් විමසුවෙමු.බුදුරජාණන් වහන්සේ ගේ පරිනිර්වාණයෙන් තුන් මසකට පසු අජාසත් රජු ගේ අනුග්‍රහයෙන් රජගහ නුවර දී පළමු ධර්ම සංගායනාව පැවැත් වුණා. දෙවන සහ තුන් වැනි ධර්ම සංගායනාවල දී ත්‍රිපිටක ධර්මය තවදුරටත් තහවුරු කෙරුණා.අනතුරුව අරිට්ඨ මහ රහතන් වහන්සේ ගේ මූලිකත්වයෙන් දෙවන පෑතිස් රජතුමා ගේ අනුග්‍රහය ඇතිව මිහිඳු හිමියන් ඉදිරියේ හතර වන ධර්ම සංගායනාව පැවැත් වුණා.පස්වන ධර්ම සංගායනාව මාතලේ අළුවිහාරයේ දී පැවැත් වුවා. එහි දී මුල් සංගායනා හතර තුළ දක්නට නැති සුවිශේෂී දෙයක් සිදු වුණා. එනම් මෙතෙක් මුඛ පරම්පරාගත ව ආ ධර්මය ත්‍රිපිටකය ලෙසින් ලේඛන සාහිත්‍යයට එක් වුණා.පසුකාලීනව ත්‍රිපිටකයේ සඳහන් කරුණු තවදුරටත් විස්තර කරමින් අටුවා ලියැවුණා. විවිධ යුගවල රජකම් කළ රජවරුන්ට අටුවාව අවබෝධ කර ගැනීම අපහසු වූ නිසා එය තවත් විස්තර කරමින් ටීකා ලියැවුණා. මේ පොත් අනුසාරයෙන් පසුකාලීනව විශාල බෞද්ධ සාහිත්‍යයක් ගොඩ නැගුණා.පූජාවලිය, සද්ධර්ම රත්නාවලිය, කව් සිළුමිණ, මහාවංශය, ථූපවංශය දඹදෙණි කුරුණෑගල යුගවල දී ලියැවුණු පොත් අතර ප්‍රධාන තැනක් ගන්නවා.තිසර සංදේශය, මයුර සංදේශය සද්ධර්මාලංකාරය, සූවිසි විවරණය, ගම්පොළ යුගයේ දී ලියැ වුණා.ඊට පසුව බිහි වූ කෝට්ටේ යුගයේ දී සාහිත්‍ය ක්ෂේත්‍රයේ නව පිබිදීමක් ඇති වුණා. බුදු සිරිත ඇසුරින් කෘති ලියැවුණා. පද්‍ය ග්‍රන්ථ පිළිබඳ වැඩි අවධානයක් යොමු වුණා. මෙතෙක් පැවතියේ ගී පද විරිත් ක්‍රමයයි. කෝට්ටේ යුගයේ දී සිව්පද රචනා කිරීමට පෙළැඹුනා.තොටගමුවේ රාහුල හිමියන් ගේ පරෙවි සංදේශය, සැලලිහිණි සංදේශය මේ යුගයේ විශිෂ්ට කෘති ලෙස සැලකෙනවා. ඊට අමතරව වීදාගම මෛත්‍රිය හිමියන්ගේ “ලෝවැඩ සඟරාව“ උපදේශ සාහිත්‍යයට එක් වූ ප්‍රථම සිංහල කාව්‍ය ග්‍රන්ථයයි. ඊට අමතරව උන්වහන්සේ අතින් ලියැවුණු බුදුගුණ අලංකාරය පද්‍ය 560 කින් සමන්විත යි. කෝට්ටේ යුගයේ දී රචිත වෑත්තෑවේ හිමියන් ගේ “ගුත්තිල කාව්‍ය” උසස් ම පද්‍ය ග්‍රන්ථයක්. ජාතක පොතේ එන ගුත්තිල ජාතකය ඇසුරිනුයි මෙය ලියැවුණේ.එදා අපේ මුතුන්මිත්තෝ මේ අගනා බෞද්ධ සාහිත්‍ය පාදක කරගනිමින් නාට්‍ය රඟ දැක්වුවා. ජන ගී, ජන කවි නිර්මාණය කළා. මේ හැම දෙයකම හොඳ අර්ථ රසයක්, ගෘංගාර රසයක්, ශබ්ද රසයක් තිබුණා. අද වගේ කකුල් දෙකට කියන සිංදු එදා ලියැවුණේ නැහැ.කෝට්ටේ යුගයේ ගම්පොළ යුගයේ වැඩසිටි හාමුදුරුවරුන්ට ආචාර්ය, මහාචාර්ය උපාධි තිබුණේ නැහැ. නමුත් ත්‍රිපිටකය, අටුවා ඉගෙනගත් අපේ හාමුදුරුවරු තමයි ලෝ වැඩ සඟරාව, කව් සිළුමිණ වගේ පොත් ලිව්වේ. දැන් තියෙන උපාධිවලින් එවැනි බහුශ්‍රැතයන් බිහි වෙන්නේ නැහැ. යමක් හිතල නිර්මාණය කිරීමේ හැකියාව ඔවුන්ට නැහැ. මේවා තමයි අපට වැරැදුණු තැන්. මේ වැරැදි නිවැරැදිකර ගන්න නම් අපේ දරුවන්ට බෞද්ධ සාහිත්‍යය පිළිබඳ හසල දැනුම ලබා දිය යුතුයි.අප මේ සමරන්නේ 2600 සම්බුද්ධත්ව ජයන්තිය යි. මේ මාසය සාහිත්‍ය මාසයයි. ඒ නිසා අපේ තරුණ ළමයින් ගෙන් මා ඉල්ලා සිටින්නේ “බෞද්ධ සාහිත්‍ය පොත පත පිළිබඳ මීට වඩා අවධානය යොමු කරන්න. ඒ වටිනා පොත් පත් කියවන්න’ ඒවා අපේ ජීවිතයට සම්බන්ධ කරගන්න” කියලයි. ඒ නිසයි මේ සාහිත්‍ය මාසය බෞද්ධ සාහිත්‍ය මාසයක් ලෙස නම් කරන ලෙස ඉල්ලා සිටියේ.ලංකාවේ පොත් ප්‍රදර්ශනය මුලින්ම ආරම්භ කළේ අපියි. ඒ 1983 නැදිමාල බෞද්ධ සංස්කෘතික මධ්‍යස්ථානය ආරම්භ කරපු කාලයේ දී. ඒ වෙනකොට බෞද්ධ පොත් පත් බෞද්ධයන් ගෙනුත් ඈත්වෙමිනු යි තිබුණේ.කොළඹ නගරයේ අවුරුද්දකට දෙවතාවක් අපි බෞද්ධ පොත් ප්‍රදර්ශනය කරලා නැවත වරක් බෞද්ධ පොත් ජනතාව අතරට ගෙන ගියා. දුර්ලභ පැරැණි බෞද්ධ පොත් නැවත මුද්‍රණය කළා. අපේ ආයතනය මගින් ත්‍රිපිටකය, අටුවා, ටීකා සහ ළමා පොත්, පරිවර්තන පොත් 1000 ට වඩා මුද්‍රණය කරල තියෙනවා.අප පටන් ගත් පොත් ප්‍රදර්ශනය අද වෙන කොට ගොඩාක් සාර්ථක වෙලා තියෙනවා. ඒකෙ ප්‍රතිඵලයක් තමයි බණ්ඩාරනායක සම්මන්ත්‍රණ ශාලාවේ පවත්වන මහා පොත් ප්‍රදර්ශනය. එහිදී විශාල පිරිසක් පොත් මිලදී ගන්නට පුරුදු වී සිටිනවා.ඇත්තෙන්ම ඔව්. පොලොන්නරු යුගයෙන් පස්සෙ ටීකා 10 ක වැඩ දැනට අවසන් කරල මුද්‍රණය කරල තියෙනවා. ඊට අමතරව සප්ත විශුද්ධි නිර්දේශය, බෞද්ධ දර්ශනය යහ චරණය, බෞද්ධ මානව හිතවාදය, මජ්ඣිම නිකාය, සූත්‍ර දහය, සිංහල රචනය හා සාහිත්‍ය රසාස්වාදය ඇතුළු සිංහල කෘති රාශියක් මුද්‍රණය කර තිබෙනවා. ඊඩඥ තඪටඥ ධට බඩඥ ඹ්ධපඤ ඕභඤඤඩච, ච්ඪඵඪඵඪධද ඉචබඩඪනචබබචදච, ඇතුළු ඉංගී‍්‍රසි පොත්රාශියක් ද සාහිත්‍ය මාසය වෙනුවෙන් සූදානම් කර තිබෙනවා.1900 වෙන කොට ජාතක පොතවත් බෞද්ධයන් ළඟ තිබුණේ නැහැ. මුද්‍රණය කරල නැති නිසා නොවෙයි; මිනිස්සු කියවන්න ගන්නේ නැහැ. ඒ වෙනකොට අපි පුදුම විදිහට බටහිරකරණයට ගැති වෙලා තිබුණේ. හැමෝම මුදල් උපයන තරගයක නිරත වෙලා සිටියේ. පසුකාලීනව රේඩියෝ, ටී. වී. ආවා. මිනිස්සු පොත පතින් ඈත් වුණා. රූපවාහිනිය නරඹන්න පටන් ගත්තා.ඒත් මේ රූපවාහිනී, ගුවන් විදුලි වැඩසටහන් හදල තියෙන්නේ සුළු රසයක් ආශ්වාදයක් ලබා දීල කිහිප දෙනෙකුට මුදල් හම්බකර ගන්න කියල මිනිසුන් දැන් තේරුම් අරගෙන තියෙන්නේ.මීට වඩා ගැඹුරු දෙයක් බුදුදහම තුළින් පෝෂණය වුණු අපේ සාහිත්‍යයේ තියෙනවා. එදා ජාතක පොත ආශ්‍රය කරගෙන නාට්‍යක් රඟ දක්වල, ජන ගීයක් ගායනා කරල පුදුමාකාර විදිහේ වින්දනයක් ලැබුවා. බොහොම සරලව සමගිව මිනිස්සු එකතු වුණා. ඒත් අද හැමෝම තනිවෙලා. දියුණු වෙන රටකට මේ තනිවීම කොහෙත්ම සුදුසු නැහැ. මේ බව තේරුම් අරගෙන දැන් අපේ බෞද්ධයන් බෞද්ධ සාහිත්‍ය පොත් කියවීමට වැඩි උනන්දුවක් දක්වනවා. අපේ දරුවන්ට ඒ ප්‍රෞඩ ඉතිහාසය පිළිබඳව දැනුම වර්ධනය කර ගැනීම සඳහා බෞද්ධ පොත පත කියවන්න කියලා මේ සාහිත්‍ය මාසයේ දී මා දරුවන් ගෙන් ඉල්ලා සිටිනවා.මෙවර සම්බුද්ධත්ව ජයන්තිය වෙනුවෙන් බුද්්ධ ශාසන අමාත්‍යාංශය අපේ හාමුදුරුවරු එකතු වෙලා විවිධ වැඩසටහන් ක්‍රියාත්මක කළා.අපට මතකයි 1956දී පැවැත්වුණු 2500 බුද්ධ ජයන්තිය නිමිත්තෙන් අගනා ශාසනික සේවාවන් රැසක් සිදු කළා. පාලි ත්‍රිපිටකය සිංහලට පරිවර්තනය කිරීම, බෞද්ධ විශ්ව කෝෂය සම්පාදනය කිරීම ඒ අතරින් ප්‍රධාන තැනක් ගන්නවා.ඊළඟට එළැඹෙන 2700 බුද්්ධ ජයන්තියේ දී අද ඉන්න කවුරුවත් ජීවතුන් අතර නැහැ. ඒ නිසා පවතින යමක් කළ යුතු යැයි මා කල්පනා කළා. මේ පිළිබඳව ජනාධිපතිතුමා ඇතුළු රජය දැනුවත් කරල කොළඹ නගරයේ තුම්මුල්ල අසල තිබුණු මේ ඉඩම අවුරුදු 30 ට බද්දට ගත්තා. හොඳ සැලැස්මකට අනුව වසරක් වැනි කෙටි කාලයක් තුළ දී මේ මන්දිරය ගොඩ නැගුවා. එක පැත්තක තට්ටු 8 ක්ද අනිත් පැත්තේ තට්ටු 16 ක් ද තියෙනවා. මෙය සිව්වනක් පිරිසට යි.මෙහි පහත මාලය සහ පළමු මහල බෞද්ධ පොත් සහ තොරතුරු මධ්‍යස්ථානය සඳහා වෙන්කර තිබෙනවා. සිංහල, ඉංගී‍්‍රසි, දෙමළ, ප්‍රංශ, ජර්මන් වැනි භාෂා වලින් ලියැවුණු බෞද්ධ පොත් මෙහි දී ලබාගත හැකියි.මේ ධර්ම මන්දිරය ඉදිකිරීම සඳහා රුපියල් 40 කෝටියක් වියදම් වුණා. රට පුරා පාසල් දරුවෝ “කොඩි සතියක්” පවත්වලා රුපියල් තුන් කෝටි විසිපන් ලක්ෂයක් විතර ලබා දුන්නා. රාජ්‍ය පරිපාලන අමාත්‍යාංශය හරහා ආධාර එකතු කරලා ලක්ෂ 80 ක විතර මුදලක් ලැබුණා. ලක්ෂ 50 ක පමණ විවිධ ආධාර වශයෙන් ලැබුණා. මා සතුව තිබූ සියලු දේවල් විකුණා කෝටි 8 ක විතර මුදලක් උපයා ගත්තා. ලංකා බැංකුවෙන් දස කෝටියක් ණයට ගත්තා. තවත් කෝටි 8 ක් මගේ විදේශීය යාළුවන්ගෙන් ණයට ගත්තා.වැඩ නිමවූ පසුව කෝටි හයකට ආසන්න ණයක් ගොඩනැගිල්ල ඉදිකළ සමාගමට ගෙවන්න තියෙනවා. මේ විදියට 24 කෝටියක විතර ණයක් තව ගෙවීමට තිබෙනවා.මේ මන්දිරයේ බෞද්ධ පොත්වලට අමතරව උපදේශන සේවයක් දැනටමත් ආරම්භ කරල තිබෙනවා. විවිධ වයස් මට්ටම්වල අයට පෞද්ගලිකව උපදෙස් ලබා දෙනවා. ඊට අමතරව පාලි, සංස්කෘත, සිංහල, චීන, ජපන්, හින්දි භාෂාවන් ඉගෙනීමට පංති මේ ස්ථානයේ ආරම්භ කරනවා. ආයුර්වේදය ඉංගී‍්‍රසි මාධ්‍යයෙන් උගන්වන පාඨමාලා ආරම්භ කරල තියෙනවා. ත්‍රිපිටක ධර්මය ඉගෙන ගැනීමට භාවනා වැඩසටහන් පැවැත්වීම, විදේශිකයන් සඳහා ධර්මාචාර්ය උපාධි ලබාදීමේ වැඩසටහන් ද ක්‍රියාත්මක කිරීමට බලාපොරොත්තු වෙනවා.මේ වැඩකටයුතුවලට අමතරව සම්බුද්ධත්ව ජයන්තිය වෙනුවෙන් කොළඹ නගරයේ ප්‍රධාන මාර්ගයක් වූ හැව්ලොක් ටවුන් මාර්ගය ජනාධිපතිතුමාගේ ද අනුදැනුම ඇතිව සම්බුද්ධත්ව ජයන්ති මාවත ලෙස නම් කිරීමට කටයුතු කළා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=f1109122</link>
    <topic>හදිසි නීතියක් අත්‍යවශ්‍ය නෑ</topic>
    <author/>
    <content>උතුරේ කඩිනම් සංවර්ධනය ඡන්ද ගුණ්ඩුවක් ද? උතුරට නිර්දේශ කරන දේශපාලන විසැඳුම කුමක්ද? හස්ත කර්මාන්තකරුවන් දිරිගැන්වීම උදෙසා සිදුකෙරෙන කාර්යභාරය යනාදිය සම්බන්ධයෙන්, සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍ය, ඊ. පී. ඩී. පී. නායක, ඩග්ලස් දේවානන්දා සමඟ කළ සාකච්ඡාවකි මේ.මැතිවරණයේදී රජය පරාජය වූ බවට මා සිතන්නේ නැහැ. මෙවර ප්‍රතිඵල අනුව ඉකුත් මැතිවරණවලට වඩා වැඩි ඡන්ද ප්‍රමාණයක් අප ලැබුවා. රජය ගෙන ගිය සංවර්ධන වැඩකටයුතු එයට එක් හේතුවක්. සංවර්ධනය, රැකියා, අධ්‍යාපනය, ජීවනෝපායන්, ස්වයං රැකියා අංශය අතින් උතුර දියුණු වී ඇති බව නොරහසක්. උතුරු පළාතේ ජීවත්වන ජනතාව සමඟ එකට හිඳිමින් තමයි රජය මේ කටයුතු ක්‍රියාත්මක කළේ. එවැනි චෝදනාවක් නැඟුවා නම් ඊට හේතු වන්නට ඇත්තේ රජය ලද ජයග්‍රහණයයි.දෙමළ ජාතික සන්ධානය මැතිවරණය සමයේ පමණයි දෙමළ ජනතාව සමඟ සිටියේ. මැතිවරණයක් පැමිණි විගසම ඔවුන් ජනතාව තුළ ජාතිවාදී හැඟීම් අවුස්සා, ඡන්ද ලබාගැනීමේ ව්‍යාපාරයක් ගෙන යනවා. ජනතාව නොමඟ යවා මැතිවරණ සමයේ පමණක් පෙනී සිටීම ඔවුන්ගේ උපක්‍රමයක්. එය හුදු ඡන්ද ව්‍යාපාරයක් පමණයි.උදාහරණයක් ලෙස, යාපනය නගරයේ “සංගිලිසන්” නමැති පිළිමය යුද සමයේ විනාශයට පත්ව තිබීම නිසා, එය ප්‍රතිසංස්කරණය කිරීමට අප මැදිහත් වූ මොහොතේ, එහි බුදු පිළිමයක් ඉදිකිරීමට යන බවට ඇතැමුන් අසත්‍ය ප්‍රචාර ගෙන ගියා. එය ජාතිවාදය ඇතිකිරීමේ වෑයමක්. අවසානයේ සත්‍ය හෙළි වුණා. එවැනි කටකතාවලට ජනතාව හැමදාම රැවටෙන්නේ නැහැ. වත්මන් රජය දෙමළ ජනතාව රැකගන්නා බව පැහැදිලිව පෙනෙන්නට තිබෙනවා. ජනතාවත් එය දන්නවා.මැතිවරණයක් ආසන්නයේදී ජනතා නියෝජිතයන් පෙරටත් වඩා යුහුසුලුව රටේ දියුණුව වෙනුවෙන් යම් යම් ක්‍රියාමාර්ග ගන්නවා. ව්‍යාපෘති ආරම්භ කරනවා. මෙය දේශපාලනයේ ස්වභාවයයි. දකුණේ සිංහල ඇමැතිවරු, මන්ත්‍රීවරු උතුරට වැඩ කළා. මුළු රටේම සංවර්ධනය රැඳී තිබෙන්නේ රජය අතේ. ජනතා නියෝජිතයන්ගේ වගකීම වන්නේ එය ඉටු කිරීමයි. දෙමළ ජාතික සන්ධානය එය තමන්ගේ වාසියට හරවා ගන්නා අතරේ, අපට පමණක් ඇඟිල්ල දිගු කරනවා. මෙය ජනතාව තේරුම් ගත යුතුයි.උතුරේ පැවතියේ ගැටලු දෙකයි. එකක් ත්‍රස්තවාදය අවසන් කිරීම. අනෙක දෙමළ ජන අයිතීන් ලබා දීම. මේ ගැටලු ආරම්භයේ සිට එක් එක් ආණ්ඩුවල නායකයින් සාකච්ඡා කළා. පිළිතුරු සෙව්වා. ජාත්‍යන්තරය සමඟ සාකච්ඡා කළා. අවසානයේ වත්මන් ජනාධිපති මහින්ද රාජපක්‍ෂ මහතා ප්‍රමුඛ වත්මන් රජය ත්‍රස්තවාදය අවසන් කළා. දැන් තිබෙන්නේ දේශපාලන විසැඳුමක් ලබා දීමයි.අපි මුල සිටම කීවේ කටුවක් ඇනුණාම එය ඉවත් කළ යුත්තේ ද කටුවකින් බවයි. කිව අයුරින්ම එය සිදුවුණා. දේශපාලන අයිතීන් පිළිබඳ ගැටලුවට පාර්ලිමේන්තු තේරීම් කාරක සභාව හරහා අපට විසැඳුමක් ලැබෙනු ඇති. සියලු පාර්ශ්වයන්ට ගැළපෙන විසඳුමක් ලබා දිය යුතුයි කියා තේරීම් කාරක සභාව පිළිගෙන තිබෙනවා.ජනාධිපතිතුමා පිළිගන්නා පරිදි 13 වැනි සංශෝධනයට එහා ගිය සංශෝධනයක් අප අපේක්‍ෂා කරනවා.නැවත පදිංචි කිරීම් කටයුතු ජනතාවගේ මූලික අවශ්‍යතා සපුරාලීමේ අදහසින් ක්‍රියාත්මක කෙරෙනවා. උතුරේ සෑම ජනපදයකටම අයත් නිවාසවලට ලැබිය යුතු පහසුකම් කෙරෙහි රජයේ දැඩි අවධානය යොමු වූණා.මෙහිදී මූලික වශයෙන් ඉඩම් හඳුනා ගැනීමේ කටයුතු නිරවුල්ව කළ යුතුයි. ඒ සඳහා ප්‍රාදේශීය හා දිස්ත්‍රික් ලේකම් කාර්යාල හරහා උතුරේ ඉඩම් හඳුනාගැනීමේ කටයුතු ක්‍රියාත්මක කරනවා. ඉඩම් කච්චේරි පවත්වමින් ජනතාවට අපහසුතාවයකින් තොරව සිය ඉඩම් හිමිකම් ලබා දීමට කටයුතු කරනවා.රජයේ අරමුණ වන්නේ හැකි පමණින් මුල් පදිංචිකරුවන් සොයා, ඔවුන්ට නිසි වාසස්ථාන සපයා දී සුබසාධන කටයුතු කඩිනම් කිරීමයි.ඇත්තෙන්ම ඉන්දීය ධීවරයින්ගේ ගැටලුව ඉමහත් ගැටලුවක් ලෙසයි මා දකින්නේ. ශ්‍රී ලංකාවේ නාවික හමුදාව මෑතකදී ගත් යම් යම් ක්‍රියාමාර්ග හේතුවෙන් ගැටලුකාරී තත්ත්වය මදක් අඩු වී තිබෙනවා.ත්‍රස්තවාදී ප්‍රශ්නය අවසන් වීමෙන් අනතුරුව ශ්‍රී ලංකාවේ ධීවරයින් වැඩි වශයෙන් ධීවර කටයුතුවල යෙදෙන බව පෙනෙන්නට තිබුණා. ඒ සමඟම මේ ප්‍රශ්නය උග්‍ර අතට පත් වුණා. ඉන්දීය රජය සමඟ අපි වැඩි වශයෙන් සාකච්ඡා පැවැත්වූවා. මේ දෙස මානුෂිකව බැලිය යුතුයි. කෙසේ වෙතත් කිසිඳු නීතියක් උල්ලංඝනය කිරීමට දෙරටේ කිසිදු ධීවරයෙකුට අවස්ථාවක් නැහැ. මේ පිළිබඳ රජය දැඩි අවධානයකින් සිටින්නේ. ඉන්දීය රජය සමඟ ඉදිරියටත් මේ සාකච්ඡා ගෙන යාමට කටයුතු කරනවා.රටකට හදිසි නීතියක් අත්‍යවශ්‍ය නැහැ. “හදිසි නීතිය” කියන්නේ ජනතා නිදහසට බාධා පමුණුවන දෙයක් යැයි විපක්‍ෂය හඬ නැඟුවා. යූ. එන්. පී. ය පාලන බලයේ සිටින විටත් එය ක්‍රියාත්මක වුණා. ඒත් අද පවතින තත්ත්වය ඊට වඩා හාත්පසින්ම වෙනස්. යුද්ධය අවසන් වීමෙන් නිදහස භුක්ති විඳින තත්ත්වයක් අද තිබෙන්නේ. ඒ අනුව හදිසි නීතියක් අත්‍යවශ්‍ය නැති බව රජය විශ්වාස කළා වගේම එය ඉවත් කළා. එය මා පිළිගන්නවා.සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යංශය සෑම අවස්ථාවකම දේශීය කර්මාන්ත රැකගැනීම සඳහා ක්‍රියාත්මක වෙනවා. ලංකා කාර්මික සංවර්ධන මණ්ඩලය, ජාතික ශිල්ප සභාව, ජාතික මෝස්තර මධ්‍යස්ථානය හා තල් සංවර්ධන මණ්ඩලය යන ආයතන හරහා ප්‍රධාන වශයෙන් හස්ත කර්මාන්තකරුවන්ට පුහුණු පාඨමාලා හා වැඩමුළු පවත්වමින් නව දැනුම හා රැකියා පුහුණුව ලබා දෙනවා.2011 හස්ත කර්මාන්ත ප්‍රදර්ශනය ද ඉදිරියේදී පැවැත්වීමට සියලු කටයුතු සූදානම් කර තිබෙනවා. යුද්ධය හේතුවෙන් වසා දමා තිබූ අලිමංකඩ ලුනු සමාගම නැවත ආරම්භ කිරීම සඳහා කටයුතු කරමින් සිටිනවා. එය ආරම්භ කිරීමත් සමඟ විශාල රැකියා ප්‍රමාණයක් උත්පාදනය වේවි.හස්ත කර්මාන්තය ආශි‍්‍රත නිෂ්පාදන දේශීය මෙන්ම විදේශීය වෙළෙඳ පොළට ද සරිලන අන්දමින් සකස් කරවීමත්, ඒ මගින් පාරම්පරික උරුමයන් ආරක්‍ෂා කිරීමටත් රජය බලාපොරොත්තු වෙනවා.නැවතත් ත්‍රස්තවාදය හිස එසවීමේ කිසිම මාර්ගයක් දැනට නැහැ. එතරම් නිදහස් හා සාමකාමී වාතාවරණයක් අපේ රටේ තිබෙනවා. ඒ පිළිබඳ අනිසි බියක් ඇතිකර ගත යුතු නැහැ. ජාතිවාදය පතුරුවා නැවතත් රට දෙකඩ කරවීමේ කුමන්ත්‍රණ නැතිව නොවෙයි.රට අස්ථාවර කිරීම සඳහා විවිධ කුමන්ත්‍රණ මෙහෙයවන බව පෙනෙනවා. යාපනය ප්‍රදේශයේ පවා මේ වන විට පැතිර යන ගී‍්‍රස් යකා භීතියත් ඉන් කොටසක්. එම ගැටලුව ජනාධිපතිතුමන්ට මා යොමු කළා. එතුමාගේ උපදෙස් මත යාපනයේ උසස් රාජ්‍ය නිලධාරීන් හා ආරක්‍ෂක නිලධාරීන් සමඟ විශේෂ සාකච්ඡාවක් පැවැත්වූවා.ඒ සම්බන්ධයෙන් සොයා බැලීම සඳහා ඉහළ පෙළේ කමිටුවක් පත් කිරීමට තීරණය වී තිබෙනවා. ඒත් ජනතාවගේ මූලික ගැටලු සඳහා විසැඳුම් ලබා දිය යුතුයි. රටේ සාමය හා ප්‍රජාතන්ත්‍රවාදය අර්ථවත් වන්නේ එවිටයි.කෙසේ වුවත් ත්‍රස්තවාදීන් සිටින්නට පුළුවන්. තව ටික කාලෙකින් සදහටම ඉවත් වෙයි. උදා වූ සාමය ආරක්‍ෂා කිරීම සඳහා රජයට මෙන්ම ජනතාවටත් විශාල වගකීමක් පැවරී තිබෙනවා. එය ඉටුකරන ලෙස මා ජාති භේදයෙන් තොරව ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>12</day>
    </date>
    <link>http://www.dinamina.lk/2011/09/12/_art.asp?fn=f1109123</link>
    <topic>කන්නදෙණියේ මහින්ද මහ නා හිමියෝ</topic>
    <author/>
    <content>කෑගල්ල දිසාවේ ගලිගමුව ප්‍රාදේශීය ලේකම් කොට්ඨාසයේ අරන්දර ශ්‍රී බෝධිරාජාරාමය හා මල්වාන ශ්‍රී ශාක්‍ය සිංහාරාමය යන විහාරස්ථානයන්හි අධිපතිව සිටි අමරපුර චූලගණ්ඨි මහා නිකායේ මහෝපාධ්‍ය තුන් කෝරළ මහ දිසාවේ ප්‍රධාන සංඝනායක කන්නදෙණියේ මහින්ද නාහිමියෝ කලක් රෝගාතුරව සිට පසුගිය 8 දා අපවත් වූහ. පුරා වසර අසූහයක් ලක්වැසි ජනතාවගේ හිත සුව පිණිස වැඩ විසූ උන්වහන්සේ පැවිදි දිවියට හැත්තෑ දෙවසරක් සපුරා තිබුණි.අනුන්ගෙ අල්ප ගුණයන්ද මහත් වූ මනුෂ්‍ය අගයන් සේ සළකමින් සතුටු වූ උන්වහන්සේ කෑගල්ල දිසාවේ බාල, තරුණ, මහලු සැමගේ සිත් දිනාගත් ගෞරව බහුමානයට පාත්‍ර වූ බුද්ධ පුත්‍රයාණන් වහන්සේ නමකි. මහනුවර දිස්ත්‍රික්කයේ තුම්පනේ පළාතේ කන්නදෙණිය ග්‍රාමයේ උපත ලද උන්වහන්සේ අපවත් වී වදාළ වැලිතර ඤාණතිලක මහා නාහිමියන් ඇතුළු තවත් හිමිවරුන් කීප නමකගෙ නීකරු ශිෂ්‍යයෙකුව මාතර ශ්‍රී සුදර්ශී, ගම්පහ බැන්ඩියමුල්ල විද්‍යාශේඛර යන මහ පිරිවෙන්හි අධ්‍යාපනය ලබා සිංහල පාලි හා සංස්කෘත යන භාෂා පිළිබඳ ප්‍රවීණත්වයක් ලබා තිබුණි.අධ්‍යාපනය නිමවා අලපලාවල ශ්‍රී ඥාණතිලක පිරිවෙන ආරම්භ කිරීමේ පුරෝගාමීයෙකු වීමෙන්ද, එහි ආචාර්ය හා පරිවෙනාධිපති ධුරය උසුලමින්ද විශාල පැවිදි ශිෂ්‍ය පිරිසක් ශාසනයට දායාද කරමින් බුද්ධ ශාසනයට සිදුකළ මෙහෙය අපරිමිතය. උන්වහන්සේගේ ශාසනික සේවාව අගය කළ සමස්ත ලංකා අමරපුර චූලගණ්ඨි නිකායේ පාලක සංඝ සභාව ජනවර වංසාලංකාර ප්‍රවචන කීර්ති ශ්‍රී යන ගෞරව නාමයද සහිතව තුන් කෝරළයේ ප්‍රධාන සංඝනායක ධුරය උන්වහන්සේට පිරිනමා තිබුණි.අසරණයින්ට නිරන්තරවම සරණක් වූ මෙම පැවිදි උතුමන් බෞද්ධ ජනතාව අතර පමණක් නොව ප්‍රදේශයේ හින්දු, මුස්ලිම්, කතෝලික, ක්‍රිස්තියානි ආගමික බැතිමතුන් අතර ද අරන්දර නායක හාමුදුරුවෝ යන බැතිබර නාමයෙන් හඳුන්වනු ලැබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n1109131</link>
    <topic>ත්‍රස්තවාදය මර්දනය කළ අප වේගයෙන් ඉදිරියට ආවා</topic>
    <author/>
    <content>මේ ජගත් සංවිධාන මානව හිමිකම් කවුන්සලයේ 18 වැනි සැසිවාරයට සහභාගි වූ වැවිලි කර්මාන්ත ඇමැති මහින්ද සමරසිංහ මහතා ඉහත කරුණු අනාවරණය කළේය.ජිනීවා නුවරදී ඊයේ (12) ආරම්භ වූ මේ සමුළුවේ ප්‍රථම දිනයේදීම සමුළුව අමතා විශේෂ දේශනයක් කළ ඇමැති මහින්ද සමරසිංහ මහතා, ශ්‍රී ලංකාව තුළ ප්‍රජාතන්ත්‍රවාදය ස්ථාපිත කිරීමට ජනාධිපති මහින්ද රාජපක්‍ෂ මහතා නැඟෙනහිරත්, උතුරෙත් මැතිවරණ පැවැත්වූ ආකාරය විස්තර කළේය. සමරසිංහ මහතා පැවැත්වූ දේශනයේ වැදගත් කරුණු කිහිපයක් මෙසේය. පසුගිය වසර කීපය තිස්සේම අප නිරන්තරව යෙදී සිටියේ පදනම් විරහිත හා හානිදායී ප්‍රචාරයන් වළකාලීමේ අරමුණ සපුරා ගැන්මටයි.අවාසනාවන්ත ලෙස මේවා ගෝලීය සිද්ධි අතර නිත්‍ය ආකර්ෂණයක් ඇතිකරන ඒවා විය. මානව හිමිකම් පිළිබඳ සාකච්ඡාවලදී ඒවා ශ්‍රී ලංකාවට අදාළ වූ තන්හි සත්‍ය සුරැකීම සඳහා අපි ක්‍රියාත්මක වුනෙමු. ඵලදායී ආකාරයෙන් ඉදිරිපත් කෙරුණු යුක්ති සහගත විවේචනයන් සේම අදහස් පිළිගැනීමට අපි කැමැත්තෙන් සිටියෙමු.කෙසේ වෙතත් අප නිර්මාණය කිරීමට ප්‍රයත්න දරමින් සිටින අලුත් ශ්‍රී ලංකාවට එරෙහි න්‍යාය පත්‍රයක් අනුගමනය කරන පුද්ගලයන් හෝ කණ්ඩායම් විසින් අනුදත් අප්‍රසන්න ප්‍රචාරයන් අසාධාරණ ලෙස වරින්වර මතුකරන විට ඒවා බැහැර කිරීමට අපේ මුළු ශක්තිය යොදා අපි නැඟී සිටිමු.පසුගිය කාලයේදී මෙරට ඇතිවූ වැඩිදියුණු වීම් අප වාර්තා කළ බවත්, අපේ මිත්‍රශීලීන් සමඟ විවෘතව හා අන්‍යෝන්‍ය ගරුත්වයෙන් යුතුව කටයුතු කිරීමට අප තුළ ඇති කැමැත්ත පිළිබිඹු කළ බවත්, ඕනෑම යුක්ති ගරුක මනසක් ඇති පුද්ගලයකු පිළිගනු ඇත. ඒ වෙනුවෙන් අප ඉල්ලා සිටි එකම දෙය එක හා සමාන අගැයුමක නිරත වීමත්, අපේ සද්භාවයන් තහවුරු කිරීමට අවස්ථාවක් ලබාගැනීමත්ය.2009 මැයි මස සන්නද්ධ ගැටුමේ නිමාවට කලින්ම, එල්. ටී. ටී. ඊ. ජාත්‍යන්තර ජාලයේ ශේෂගත කොටස් හා වෙනත් කණ්ඩායම් ශ්‍රී ලංකාව දැඩි බලපෑමට යටත් කිරීමට දැඩි වෙහෙසක් ගනිමින් සිටින බවට අපි අපේ අන්තර්ජාතික මිතුරන්ට හා සහකරුවන්ට අනතුරු අඟවා සිටියෙමු.මනාව සංවිධානය වූ ඊනියා ශ්‍රී ලංකා විරෝධි ඩයස්පෝරාව මේ බලපෑම වැඩි කරමින් හා දිගින් දිගටම පවත්වාගෙන යාමට ඔවුන්ට ඇති හැම ක්‍රමෝපායක්ම යොදමින් සිටී.මෙය සකල ජනතාවටම හිමිවන යහපත් අනාගතයක් සුරක්‍ෂිත කෙරෙන හා ජයග්‍රාහී සාමයක් උදාකළ ශ්‍රී ලංකාවට එල්ල වී ඇති නිත්‍ය තර්ජනයකි. ශ්‍රී ලංකාව ඉලක්ක කරගත් විවිධ කණ්ඩායම්වල ප්‍රහාරයන් පසුපස බොහෝ පොළඹවන සාධකයන් පවතී. මේ නිසා රජයක් ලෙස අප අපේ මිතුරන්ට මේ සම්බන්ධයෙන් අනතුරු අඟවමින් මේවා පිළිබඳව අරපරිස්සමින් හා විෂයානුබද්ධව සලකන ලෙස ඉල්ලා ඇත්තෙමු. ඒ අනුව ශ්‍රී ලංකාවේ තත්ත්වය සමස්තයක් ලෙස ගෙන අවධානය යොමු කරන ලෙස ද අපි ඉල්ලා ඇත්තෙමු.ශ්‍රී ලංකාව දැන් ප්‍රතිසංධාන හා ප්‍රතිසංස්කරණ ක්‍රියාවලියකට එළඹ සිටී. භීෂණයෙන් පෙළුණු පසුගිය කාලය අතීතයට මුසුකිරීමට අපි හැම උත්සාහයක්ම දරමු. අතීතයේ පාඩම් මතින් උගෙනිමින් පොරොන්දු වූ අනාගත සාර්ථකත්වය කරා අපි පිය නඟමු. ත්‍රස්තවාදය පරාජය කළ හැකි බව අප දැනටමත් ලොවටම පෙන්වා දී ඇත. අපේ කලාපයට අයත් සංස්කෘතීන් හා උරුමයන්ගේ අංශයක් වන මානුෂිකවාදී සම්ප්‍රදායන් කෙරෙහි කැපවීමෙන් එය සිදුකළ හැකිය.මානව හිමිකම් කෙරෙහි ඇති අපේ කැපවීම වෙනත් කිසිවකට දෙවනි නොවන්නේය. එම කැපවීම මගින් අපේ සමාජය, සාමයික බහුත්වවාදී හා සමානත්වයෙන් හෙබි සමාජයක් බවට පෙරළීමට අපි කටයුතු කරමු.මෙහිදී අපේ පශ්චාත් යුද කාලීන වැඩසටහන් හා අත්දැකීම් සමහරක් පිළිබඳව කෙටියෙන් කරුණු දක්වමි. පහසුව තකා මේ කෙටි විමසුම අන්තර් සම්බන්ධයක් හා අන්තර් බැඳීමක් ඇති ව්‍යුහයන් 4 ක් ලෙස දක්වමි.පළමුවැන්න, ප්‍රතිසංස්කරණ වැඩපිළිවෙළ සම්බන්ධවයි. සන්නද්ධ ගැටුම අවසන් වීමෙන් වසර දෙකක් හා තුන් මසක් ගතව තිබියදී ප්‍රතිසංස්කරණ ප්‍රයත්නය සම්බන්ධයෙන් අපි විශාල සාර්ථකත්වයක් ලබා ඇත්තෙමු. සුබසාධන කඳවුරුවල සිටින අභ්‍යන්තර අවතැන් වූවන්ගේ රැකවරණය සඳහා පමණක් රජයට අමෙරිකානු ඩොලර් මිලියන 31 ක් වැය කිරීමට සිදුව ඇත. තවත් ඩොලර් බිලියන 2.1 ක් වෙන්ව ඇත්තේ රජය, එ. ජා. සංවිධාන පද්ධතිය හා සිවිල් සමාජය යන තෛ‍්‍රපාර්ශ්වීය ගිවිසුමක් මත පදනම් උතුරු පළාත් සංවර්ධනයට සහාය වීමේ ඒකාබද්ධ සැලසුම සඳහාය.මෙයින් විශාල කොටසක් රජය ණයක් ලෙස යොදා ඇත. රට පුරාම ආර්ථික සංවර්ධනය සහතික කෙරෙන අතර, ගැටුමෙන් විපතට පත් ප්‍රදේශයන් යළි ගොඩනැඟීම සඳහා ප්‍රමාණවත් සම්පත් ඇති බවට රජය වගකීම දරන බවද මෙහිදී කිව යුතුය. යටිතල ව්‍යුහ යළි ගොඩනැගීම සඳහා කෙරෙන විශාල ආයෝජනයන් ලෝකයේම පිළිගැනීමට ලක්ව ඇත. මේ විය පැහැදම් හා ක්‍රියාකාරීත්වය දිගටම පවත්වා ගැනීමට හැකිවන ප්‍රමුඛ කරුණු සුරක්‍ෂිතතාව සහ නීතිය හා සාමය සහතික කිරීමයි.දෙවැන්න, යළි පදිංචි කිරීම්ය. එය බොහෝදුරට ලොව කිසිම තැනක සිදු නොවන වේගයකින් සිදු කෙරී ඇත. 2009 මැයි මස වන විට 290,000 ක්ව පැවති අභ්‍යන්තර අවතැන් වූවන්ගේ ප්‍රමාණය හුදු 7000 ක තරම් ප්‍රමාණයට අඩු කිරීමට හැකිවීමම සෙසු රටවලට හා ගැටුම් කලාපයන්ට පරමාදර්ශයක් වන්නේය.යළි පදිංචි කිරීමේ වැඩ සටහනට රජය ඩොලර් මිලියන 360 ක් වැයකොට ඇත. ඒ සමඟම ඔවුන්ගේ ජීවන තත්ත්වය නඟාලීමටද ප්‍රමුඛතාව දී තිබේ.සභාපතිනියනි, අප ප්‍රතිසංධානය ලෙස සලකන්නේ ප්‍රජාවන් අතර විශ්වාසය හා මිත්‍රත්වය ගොඩනඟන අතර ප්‍රචණ්ඩත්වයට යොමු නොවී ප්‍රජාතන්ත්‍රවාදී ක්‍රමවේදයන් අනුව පවත්නා ප්‍රශ්න හා අර්බුදවලට විසඳුම් ලබාදිය හැකි බව තහවුරු කිරීමයි. මේ දැනුවත්කම ජනතාව අතරම ඇතිවිය යුත්තකි. රජයට කළ හැක්කේ මේ පරිවර්තනය සඳහා අවශ්‍ය වන නිවැරදි තත්ත්වයන් පවත්නා බව සහතික කිරීම පමණි. බිම් මට්ටමේ හා ප්‍රජා මට්ටමේ ප්‍රයත්නයන් වෙනුවට ඉහළින් විසඳුම් ලබාදීමට යාමෙන් සාමය ගොඩනැඟීම ඵලදායී නොවන්නේය. අපේ සංස්කෘතියෙන්ම උරුම වූ විශාල ශක්තියක් අප සතුව ඇත. සාමය හා සහජීවනය පිළිබඳ අඩංගු ලෝකයේ ශ්‍රේෂ්ඨ ආගම් 4 ක සම්ප්‍රදායන්ගෙන් අපි පෝෂණය ලබා ඇත්තෙමු.උතුරු හා නැඟෙනහිර ප්‍රදේශ පුරා ප්‍රජාතන්ත්‍රීය මැතිවරණ පැවැත්වීමේ ක්‍රියාවලිය අපේ ජනාධිපතිතුමා විසින් අරඹා තිබේ. ඒ අනුව විවිධ මට්ටම්වලදී ඔවුන් නියෝජනය කළ යුත්තේ කවුරුන්ද යන්න ජනතාවටම තීරණය කළ හැකිය. මෙහිදී එම ක්‍රියාවලිය කෙරෙහි ඇතිවන විශ්වාසය හා සත්‍ය ප්‍රතිඵල මගින් කාලයාගේ ඇවෑමෙන් ශ්‍රී ලංකාව පහළ සිට ඉහළට ගොඩනැඟීම සඳහා එකට එක්ව කටයුතු කිරීමේ විශ්වාසය ඔවුන් තුළ ඇතිවනු ඇත. මේ අනුව එල්. ටී. ටී. ඊ. යේ බලපෑමකින් තොරව නැඟෙනහිර ප්‍රදේශයේත් මෑතකදී උතුරේත් මැතිවරණ පවත්වන ලදී. ඒ සමඟම ව්‍යවස්ථා සංශෝධනය පිළිබඳ ජාතික මට්ටමේ අවධානය දැන් යොමුව තිබේ. අතිවිශාල බහුතරයකට (සමස්තයම එකඟ නොවේ නම්) පිළිගත හැකි පියවර සැකසීම සඳහා පාර්ලිමේන්තු තේරීම් කාරක සභාවකට බලය පැවරෙන්නේය.මෙය මූලික වශයෙන් වැදගත් වන්නකි. පසුගිය 50 – 60 වසර තිස්සේ මේ සම්බන්ධයෙන් ගනු ලැබුණු පියවර හා ප්‍රයත්නයන් සියල්ල ද්විපාර්ශ්වීය එකඟතාවන් ඇති නොවීම හා නොපිළිගැනීම් නිසා අසාර්ථක විය. මෙහිදී මූලික විය යුත්තේ යෝජිත යෝජනා සම්බන්ධයෙන් ජාතික ඒකමතිකත්වයක් හා සහයෝගය ඇතිවීමයි. දේශපාලන කණ්ඩායම් දෙකක් හෝ තුනක් අනුමාන වශයෙන් ඇතිකරගන්නා විසඳුම්වලට ප්‍රමාණවත් බහුතරයක් විරුද්ධ වන්නේ නම් අවසානයේ එය සාර්ථක නොවන්නේය. අපේ අතීතයෙන් අපට මේ පාඩම උගන්වා ඇත. මේ නිසා හැමදෙනාම පටු ආත්මාර්ථකාමී අපේක්‍ෂාවන්වලට ඉහළින් නැඟී සිට සාමය ජයග්‍රහණය කිරීමේ දැක්ම අඩංගු සැබෑ ජාතික එකමුතුවක් වෙනුවෙන් කැපවීම අවශ්‍ය වන්නේය.හදිසි තත්ත්වය ඉවත් කිරීමට ඉඩ සැලසෙන පරිදි දැන් රටේ තත්ත්වය දියුණු වී ඇත. මෙය රික්තයක් තුළ සිදුකළ දෙයක් නොව රටේ අවශ්‍යතා ප්‍රවේශමෙන් සලකා බැලීමෙන් පසු සිදුකළ දෙයකි. එහෙත් හදිසි අවශ්‍යතාවයකදී ඊට අනුගතව කටයුතු කිරීම සඳහා සමහර නීතිමය හා නියාමන සැලසුම් තිබිය යුතු අතර ත්‍රස්තවාදය වැළැක්වීමේ පනත යටතේ ඊට අවශ්‍ය යාන්ත්‍රණය පවත්නේය. ඒ අනුව එල්. ටී. ටී. ඊ. ය හා ටී. ආර්. ඕ. ව තහනම් කිරීම, රැඳවුම්කරුවන් හා රක්ෂිත බන්ධනාගාර ගතවූවන් දිගටම ග්‍රහණයේ තබාගැන්ම හා යටත්වූවන් පුනරුත්ථාපනය කිරීම ඒ යටතේ සිදුකළ හැකිය. මෙහිදී වඩාත්ම අවධාරණය කළ යුත්තේ ප්‍රජාතන්ත්‍රවාදීව තේරුණු ජනාධිපතිවරයකු හා රජයක් පවතින ස්වාධීන රාජ්‍යයක් වශයෙන් අප තීරණ ගන්නේත් ක්‍රියාත්මක වන්නේත් පවත්නා යථා තත්ත්වයන් මත මිස වෙනත් ඒජන්සියක හෝ බලයක මැදිහත් වීම අනුව නොවන බවය.දරුස්මාන් වාර්තාව සම්බන්ධයෙන් මේ ගරු සභාවේ සිටින අප හැමදෙනාම සිත තබාගත යුත්තේ එය කිසිසේත්ම අන්තර් – රාජ්‍ය ආයතනයක සම්බන්ධයක් ඇතිව සකස් වූවක් නොව සාමාජික රටක් සම්බන්ධයෙන් උපදෙස් පතා මහලේකම්වරයාගේ වරප්‍රසාද යටතේ ඔහුගේ අවශ්‍යතාවය අනුව පැහැදිලිවම සිදුවූවක් යන්නය. එසේ නම් මෙවන් සම්ප්‍රදායික නොවන හා අනිසි ආකාරයෙන් එම වාර්තාව මෙම සභාවේ අවධානයට ගෙන එන්නේ කෙසේද?සභාපතිනියනි, මා මතුකරන්නේ මූලධර්ම මත පදනම් සරල ප්‍රශ්නයක් පමණි. මෙවන් උපායාත්මක ක්‍රියා පටිපාටියකට ඉඩ ලබා දෙන්නේ නම් එය අවසානයේදී මේ ගරු සභාව විහිළුවක් බවට පත් කරන්නක් වන්නේය. අප දැඩි සේ ඉල්ලා සිටින්නේ එවන් ක්‍රියාවලියක් ප්‍රතික්‍ෂේප කළ යුතු බවයි.අවසාන වශයෙන් මා පවසන්නේ ශ්‍රී ලංකාව වෙනත් පශ්චාත් ගැටුම්කාරී සමාජයන් මෙන් අලුත් වීමේ හා ප්‍රතිගොඩනැගීම් ක්‍රියාවලියක නිරතව සිටින බවයි. අපේ අරමුණ වන්නේ දැවැන්ත සංවර්ධන වැඩසටහන්වලින් ආර්ථික බලය තහවුරු වුණු ජනතාවක් බිහිකිරීමය. ඒ සමඟම ප්‍රජාතන්ත්‍රීය ක්‍රියාවලියට නැඹුරුව තමන්ගේ දුක්ගැනවිලි අපේක්‍ෂාවන් හා සිහින, ගැටුම් හා අරගලවලින් තොරව විසඳා ගත හැකි ජනතාවක් බිහිකිරීමය. ත්‍රස්තවාදය පරාජය කොට ප්‍රජාතන්ත්‍රවාදය, සාමය හා සමෘද්ධිය සඳහා ක්‍රමික පදනම යෙදීමෙන් රජය ඒ සඳහා මඟපාදා ඇත. අවසන් ප්‍රතිඵලය හෝ යෝජනාවන්ගේ අන්තර්ගතය පිළිබඳ කල් ඇතුවම අනුමානයන් ඉදිරිපත් කිරීම සුදුසු නොවන අතර ඉන් ප්‍රයෝජනයක් ද නොවන්නේය. ප්‍රජාතන්ත්‍රීය ඉඩකඩ හා සමඟිය යළි තහවුරු කරගැන්මේ සැබෑ අපේක්‍ෂාවක් පවතින්නේය. මෙය අපේ ශ්‍රේෂ්ඨතම ජයග්‍රහණය වනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n1109134</link>
    <topic>පළමු නීතිපතිනියශාන්ති ඊවා වැඩ බාර ගනී</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවේ ප්‍රථම නීතිපතිනිය ලෙස පත් කෙරුණු ශාන්ති ඊවා වනසුන්දර මහත්මිය ජනාධිපති මහින්ද රාජපක්ෂ මහතා අතින් අරලියගහ මන්දිරයේ දී ඊයේ (12) සිය පත්වීම් ලිපිය ලබා ගත්තා ය.හිටපු නීතිපති මොහාන් පීරිස් මහතා විශ්‍රාම යාමෙන් පසු නීතිපති ධුරයේ වැඩ බලන ලද්දේ සොලිසිටර් ජනරාල් ඊවා වනසුන්දර මහත්මිය විසිනි. න්නිපිටිය ධර්මපාල විද්‍යාලයෙන් සිය පාසල් අධ්‍යාපනය ලැබූ ඊවා වනසුන්දර මහත්මිය 1977 වසරේ දී නීතීඥ වෘත්තියට පිවිස 1979 දී රජයේ අධිනීතිඥවරියක ලෙස පත් වූවා ය.අනතුරුව වනසුන්දර මහත්මිය රජයේ ජ්‍යෙෂ්ඨ අධිනීතිඥවරියක ලෙසත් පත්වීම් ලැබුවා ය. සොලිසිටර් ජනරාල් තනතුරට කාන්තා නියෝජනයක් එක් කරමින් ඊවා වනසුන්දර මහත්මිය නියෝජ්‍ය සොලිසිටර් ජනරාල්, අතිරේක සොලිසිටර් ජනරාල් තනතුරු ද හෙබ වූවා ය.ශ්‍රී ලංකාවේ නීතිපති ධුරයට කාන්තාවක් පත් වූ ප්‍රථම අවස්ථාව මෙය වන අතර, නව නීතිපතිනී ඊවා වනසුන්දර මහත්මිය මීට ඉහත දෙවතාවක් නීතිපති ධුරයේ වැඩ බලා තිබේ. මේ අවස්ථාවට ජනාධිපති ලේකම් ලලිත් වීරතුංග මහතා ද, ඊවා වනසුන්දර මහත්මියගේ පවුලේ සාමාජිකයෝ ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n11091312</link>
    <topic>සමුළුව අමතන්න පළමු දිනයේදීම ශ්‍රී ලංකාවට අවස්ථාව</topic>
    <author>මහින්ද අලුත්ගෙදර</author>
    <content>ස්විස්ටර්ලන්තයේ ජිනීවා නුවරදී ඊයේ (12) ආරම්භ වූ ජගත් මානව හිමිකම් කවුන්සලයේ 18 වැනි සැසිවාරය අතිශය සාර්ථකව පැවැති බව ශ්‍රී ලංකා රජය අවධාරණය කරයි.සමුළුවේ ආරම්භක දිනයේම එය ඇමතීමට ශ්‍රී ලංකාවට අවස්ථාව ලැබී තිබෙන අතර ශ්‍රී ලංකාව නියෝජනය කරමින් වැවිලි කර්මාන්ත ඇමැති මහින්ද සමරසිංහ මහතා විශේෂ ප්‍රකාශයක් කළ බව පරිසර ඇමැති අනුර පි‍්‍රයදර්ශන යාපා මහතා ජිනීවා නුවර සිට “දිනමිණ” ට පැවැසීය.ශ්‍රී ලංකාවට අතිශය වැදගත්වන මේ සැසිවාරයේ දී මානව හිමිකම් පිළිබඳව රජය අනුගමනය කරන ලද විනිවිදභාවය හා පැහැදිලි ක්‍රියාමාර්ග සම්බන්ධයෙන් මෙන්ම ශ්‍රී ලංකාවේ වත්මන් සංවර්ධන ක්‍රියාදාමය, පුනරුත්ථාපන ක්‍රියාවලිය, නැවත පදිංචි කිරීමේ කටයුතු, ප්‍රතිසංධානය, බ්‍රිතාන්‍ය චැනල් 4 ව්‍යාජ වීඩියෝ පටය සම්බන්ධයෙන් ද මෙහිදී මානව හිමිකම් කවුන්සලය වෙත කරුණු ඉදිරිපත් කළ බව ද ඇමැතිවරයා සඳහන් කළේය.මේ අතර අනුර පි‍්‍රයදර්ශන යාපා මහතා සඳහන් කළේ පාකිස්ථානය, චීනය ඇතුළු රටවල් රැසක් ශ්‍රී ලංකාවට සහයෝගය ලබා දුන් බවත්, මාලදිවයින් ජනාධිපති මොහොමඩ් නෂීඩ් මහතා ද ශ්‍රී ලංකාවට සහාය දීම සඳහා ඉදිරිපත් වී සිටින බවත් ය. බ්‍රිතාන්‍ය චැනල් 4 නාලිකාව මඟින් විකාශය කරන ලද අසත්‍ය වීඩියෝ පටයට පිළිතුරු සපයන ශ්‍රී ලංකා රජය නිර්මාණය කළ වාර්තා වැඩසටහන ජගත් මානව හිමිකම් කවුන්සලයට ඊයේ (12) භාර දුන් බව ද ඇමැතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n11091313</link>
    <topic>දේශද්‍රෝහී දෙදෙනෙක්ජිනීවා සමුළුවට රිංගලා</topic>
    <author/>
    <content>දැන් ජිනීවා නුවර පැවැත්වෙන ජගත් සංවිධානයේ මානව හිමිකම් කවුන්සලයේ 18 වැනි සැසිවාරයේ දී ශ්‍රී ලංකාවට එරෙහිව කොටි හිතවාදී පිරිස් පෙළගැස්වීමේ අරමුණින් ක්‍රියාකරන දෙදෙනකු පිළිබඳ තොරතුරු අනාවරණය වෙයි.මේ දෙදෙනාම ශ්‍රී ලාංකිකයන් වන අතර, එක් තැනැත්තෙක් මේ රටේ නිදහස් මාධ්‍ය ව්‍යාපාරයේ පතාක යෝධයකුව සිට රටින් පැනගත් අයෙකි.අනෙක් තැනැත්තා කොටින් වෙනුවෙන් කඩේ ගිය එක්සත් ජාතික පක්ෂයේ දොස්තර මන්ත්‍රීවරයෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n11091314</link>
    <topic>ශ්‍රී ලංකාවේ වත්මන් ස්ථාවරය ගැනමාලදිවයින් ජනපතිත්කරුණු පැහැදිලි කරයි</topic>
    <author>ඡායාරූපය:- සුදත් සිල්වා</author>
    <content>චැනල් 4 හා දරුස්මාන් වාර්තාව හරහා ශ්‍රී ලංකාව ජාත්‍යන්තරය ඉදිරියේ අපකීර්තියට පත්කිරීමේ අරමුණෙන් ඇතැම් අන්තවාදීන් විසින් දියත් කරනු ලැබූ අසත්‍ය චෝදනාවන්ට නිවැරැදි කරුණු කාරණා පැහැදිලි කිරීමේ සාකච්ඡාවක් ඊයේ (12) ජිනීවාහි පිහිටි එක්සත් ජාතීන්ගේ මූලස්ථානයේ දී පැවැත්විණි.එල්.ටී.ටී.ඊ. හිතවාදී ජාත්‍යන්තර පිරිස් හා විදෙස් නියෝජිතයන් හමුවේ පැවැති මේ කරුණු පැහැදිලි කිරීමේ අවස්ථාවට පැමිණි මාලදිවයින් ජනාධිපති, මොහොමඩ් නෂීඩ් මහතා ශ්‍රී ලංකාවේ වත්මන් ස්ථාවරත්වය හා ජාතීන් අතර පවතින එකමුතුභාවය මනාව පැහැදිලි කළේය.ැනල් 4 මුසාවේ ඇතුළත් ව්‍යාජ තොරතුරුවලට එරෙහි ව ආරක්ෂක අමාත්‍යාංශය විසින් සකස් කරන ලද සත්‍ය හා විනිවිදභාවයෙන් යුත් කරුණු කාරණා සහ දර්ශන අඩංගු වීඩියෝ පටයක් ද මෙහිදී රැස්ව සිටි පිරිස් වෙත නැරැඹීම සඳහා ප්‍රදර්ශනය කරන ලදී.නිමල් සිරිපාල ද සිල්වා, අනුර පි‍්‍රයදර්ශන යාපා අමාත්‍යවරුන් සමඟින් පාර්ලිමේන්තු මන්ත්‍රී සජින් වාස් ගුණවර්ධන මහතා සහ ජිනීවාහී එක්සත් ජාතීන්ගේ ශ්‍රී ලංකා තානාපතිනී, තමාරා කුලනායගම් මහත්මිය ද මේ කරුණු පැහැදිලි කිරීම සඳහා එක්ව සිටියාය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n1109132</link>
    <topic>විදුලි බලාගාර ආශ්‍රිතප්‍රදේශවලට වැසි</topic>
    <author>අසේල කුරුළුවංශ</author>
    <content>මධ්‍යම කඳුකරයේ විදුලි බලාගාර ආශ්‍රිත ප්‍රදේශවලට පෙරේදා (11) සිට වැසි ඇදහැලෙන්නට පටන්ගෙන තිබේ.මෙම වර්ෂාව අඛණ්ඩව නොපැවතුනහොත් ඉදිරියේදී ජල විදුලිය නිපදවීමේ බරපතළ ගැටලුවක් පැනනඟින බව විදුලි බලාගාර ප්‍රධානීහු පවසති.වර්ෂා තත්ත්වයත් සමඟ වලපනේ හා හඟුරන්කෙත ප්‍රදේශවල නාය යෑමේ අවදානමක් ඇතිවිය හැකි බැවින් ප්‍රාදේශීය ලේකම්වරු හා ග්‍රාම නිලධාරීන් මගින් ප්‍රදේශවාසීන් දැනුවත් කිරීමට පියවර ගත් බව නුවරඑළිය දිස්ත්‍රික් ලේකම් ඩී.ජී.ජී. කුමාරසිරි මහතා කීය.නාය යෑමේ අවදානමක් සහිත ස්ථාන බහුල දිස්ත්‍රික්ක 10 අතරින් එකක් ලෙස නුවරඑළිය දිස්ත්‍රික්කය නම් කර ඇති බවද ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n1109133</link>
    <topic>වර්ෂා මධ්‍යයේ ගඟේ පෙරහරඋත්කර්ෂවත් ලෙස පැවැත්වෙයි</topic>
    <author>රත්නපුර දිසා විශේෂ නිරෝෂන පෙරේරා</author>
    <content>ලංකාවේ දිගම ගඟේ පෙරහර වර්ෂාව මධ්‍යයේ ඊයේ (12) කළු ගඟේදී පැවැත්විණි.මහ වැසි පැවැතුණද කළු ගඟේ ජල මට්ටම ඉහළ ගොස් තිබුණද බැතිමත්හු සිය දහස් ගණනින් මේ අසිරිමත් පෙරහරට පූජෝපහාර දැක්වීමට කළු ගඟ දෙපසට එක් වී සිටියහ.සබරගමුව මහා සමන් දේවාලයේ ඇසළ පෙරහර නිමාවට පත් කරමින් දිය කැපීමේ චාරිත්‍රය ඉටු කිරීමට ගමන් කරන පෙරහර ගඟේ පෙරහර ලෙස රත්නපුර ජනතාව හඳුන්වති. කළු ගඟේ කිලෝමීටර් හතරක් ඉස්මත්තටත් යළිත් පහළටත් පැවැත්වෙන මෙම පෙරහර ලංකාවේ ගංගාවක සිදු කෙරෙන දිගම පෙරහරයි.චාරිත්‍රානුකූලව දිය කැපීමට යන පෙරහර දේව අඟුල ඇතුළු ඔරු අගුල් සමඟින් ඊයේ අලුයම හයට සමන් දේවාලයට නුදුරු කොටාඹේ තොටුපළින් ගමන් ඇරඹීය.මහා වැසි සමඟ කළු ගඟේ සැඩ පාර පෙරහරට බාධාවක් නොවුනි. කළු ගඟේ ඉස්මත්තට ගිය පෙරහර රතඹල ඇල්ල අසලින් නතර විය. එහිදී දිය කැපීමේ චාරිත්‍රය දේව අඟුල තුලදී රහසිගතව සිදු කෙරුණි.බස්නායක නිලමේ සුනිල් ශාන්ත වීරසේකර මහතා දිය කැපීමෙන් පසු දේව අගුලට පූජෝපහාර දැක්වීය.දේවාභරණ තැන්පත් කර තිබූ අඟුලට බැතිමතුන් සිය දහස් ගණනින් පූජා වට්ටි තබමින් පූජෝපහාරය දැක්වූහ.රතඹල ඇල්ලේ සිට කළු ගඟේ පහළට ගමන් කරන දේව අඟුලට පූජෝපහාර දැක්වීමට ගඟ දෙපස බැතිමතුන් සිය දහස් ගණනිින් රැඳී සිටියහ. දිය කපන පෙරහරට පූජෝපහාර දැක්වීමට ලැබීම විශේෂ අවස්ථාවක් ලෙස රත්නපුර ජනතාව විශ්වාස කරති.දිය කපාගෙන එන පෙරහර කොටාඹ තොටුපළින් ගොඩට බසින අතර එතැන් සිට වීදි දිගේ පෙරහර ගමන් කිරීම සිදු කෙරේ. ඊයේ පස්වරු 2 පමණ වන විටත් ගඟේ පෙරහර පැවැත්වෙමින් තිබිණි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n1109137</link>
    <topic>ශිෂ්‍යත්ව ප්‍රතිඵලමේ සතියේ</topic>
    <author>දයා පෙරේරා</author>
    <content>පහ ශ්‍රේණිය ශිෂ්‍යත්ව විභාගයේ ප්‍රතිඵල මේ සතියේ නිකුත් කරන බව අධ්‍යාපන ඇමැති බන්දුල ගුණවර්ධන මහතා පවසයි.මෙවර ශිෂ්‍යත්ව විභාගයට අගෝස්තු 21 වැනිදා පෙනී සිටි සිසුන් 321401 දෙනකුගේ උත්තරපත්‍ර 642802ක් ඉතා ඉක්මනින් ඇගයීම් කොට දින විස්සක පමණ කාලයක් තුළ ප්‍රතිඵල නිකුත් කැරෙන බවත් ඇමැතිවරයා කීවේය.ශිෂ්‍යත්ව විභාගයේදී එක් විෂයකට ලකුණු 35 බැගින් විෂයය දෙකට ලකුණු 70 ක් ලබා ගත් සියලුම සිසුන්ට ඔවුන් විභාගය සමත් බවට සහතිකයක් ද මෙවර ප්‍රතිඵල සමග ලබා දෙන බවත් 2010 හා 2011 යන දෙවසරේම ප්‍රතිඵල සහතික නිකුත් කරන බවත් ඇමැතිවරයා වැඩිදුරටත් කීය.පහ ශ්‍රේණිය ශිෂ්‍යත්ව විභාගය ලබන වසරේ සිට ප්‍රාථමික පන්තිවලට පොදු ප්‍රවීණතා විභාගයක් ලෙස දිගටම පැවැත්වෙන බවත් ඇමැතිවරයා කීවේය.ඇමැතිවරයා එසේ පැවැසුවේ අධ්‍යාපන අමාත්‍යාංශයේදී ඊයේ (12) සවස පැවැති මාධ්‍ය හමුවකදීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n11091315</link>
    <topic>පෙළපොත් බෙදාහැරීමබ්‍රහස්පතින්දා සිට</topic>
    <author>දයා පෙරේරා</author>
    <content>රුපියල් මිලියන 630 ක් වැය කරමින් 2012 වර්ෂය සදහා පාසල් සිසු සිසුවියන් සඳහා මුද්‍රණය කළ පෙළපොත් මිලියන 6.5 ක් රට පුරා බෙදාහැරීමේ කටයුතු බ්‍රහස්පතින්දා (15) ඇරැඹෙයි. පොත් වර්ග 437කින් සමන්විත මේ පොත් තොගය බ්‍රහස්පතින්දා සිට ලබන දෙසැම්බර් 6 වැනිදා අඟහරුවාදා දක්වා බෙදා දෙන බව අධ්‍යාපන ඇමැති බන්දුල ගුණවර්ධන මහතා කීය. මේ පෙළපොත් සමග පළමුවැනි ශ්‍රේණියේ සිට දහතුන්වැනි ශ්‍රේණිය දක්වා ගුරු මාර්ගෝපදේශ සංග්‍රහ වර්ග 514 ක්ද බෙදා හැරේ. පෙළපොත් බෙදාදීමේ ජාතික උළෙල මහනුවරදී දෙසැම්බර් 6 වැනිදා පැවැත්වේ.පෙළපොත් බෙදාහැරීමේදී ජාතික පාසල් 339ට සහ සිසුන් 2000 ට වැඩි පාසල් 297ට ද දෙපාර්තමේන්තුව ඍජුවම පොත් බෙදාහරින බව අධ්‍යාපන ප්‍රකාශන කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා කීවේය. පෙළපොත් බෙදාහැරීම දෙසැම්බර් 6 වැනිදාට පෙර අවසන් කිරීමට බලාපොරොත්තු වන බැවින් එදිනට පෙර අඩුපාඩු තිබේ නම් දන්වන්නැයි ද පොත් බාරගැනීමට කටයුතු යොදන්නැයි ද කොමසාරිස් ජනරාල්වරයා විදුහල්පතිවරුන්ට පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n11091318</link>
    <topic>කොළොම්පුරේ පොලිස් ඇත්තන්ටදෙමළ ඉගෙන ගන්න වරමක්</topic>
    <author>ජයසිරි මුණසිංහ</author>
    <content>කොළඹ බස් රියැදුරන්ට සහ කොන්දොස්තරවරුන්ට දෙමළ භාෂාව හදාරන්නට අවශ්‍ය කටයුතු කරන්නැයි ඉදිරිපත් වූ යෝජනාව ඉතාම වැදගත් අදහසක් ලෙස පිළිගන්නා බව කොළඹ පුරපති අපේක්‍ෂක මිලින්ද මොරගොඩ මහතා ප්‍රකාශ කළේය.වැල්ලවත්ත, මානික්ක විනයාගර් හින්දු කෝවිලේ පැවැති විශේෂ ආගමික වතාවත්වලින් අනතුරුව මොරගොඩ මහතා එසේ කීය. කොළඹ ජීවත්වන දෙමළ හා හින්දු ආගමිකයන්ට බලපාන කරුණු පිළිබඳ විශේෂ අවධානයක් යොමු කොට ඇතැයි ද මොරගොඩ මහතා මෙහිදී ප්‍රකාශ කෙළේය.දවස් සියයක් ඇතුළත ක්‍රියාත්මක කරන වැඩසටහන යටතේ රජය සමඟ සාකච්ඡා කොට කොළඹ ජනතා ගැටලු රැසකට විසඳුම් ලබා දීමට කටයුතු කරන බවද පුරපති අපේක්‍ෂකයා සඳහන් කෙළේය.කොළඹ පොලිස් ස්ථානවල සේවය කරන නිලධාරීන්ට දෙමළ භාෂාව හැදෑරීමට විශේෂ පුහුණු පාඨමාලාවක් හඳුන්වා දුන් අතර ඊට මිලින්ද මොරගොඩ ආයතනයත්, ඉන්දීය මහ කොමසාරිස් කාර්යාලයත් සහාය ලබා දුන් බව ද ඔහු කීය. මේ අවස්ථාවට ෂිවසාරී මානික්කුරල් පූජකතුමා, හිටපු නගරාධිපතිවරයකු වූ කේ. ගනේෂලිංගම් මහතාගේ බිරිය, මෙවර තරග වදින අපේක්‍ෂිකා යමුනා ගනේෂලින්ගම්, කේ. බාලසුන්දරම් මහත්ම මහත්මීහු ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n11091319</link>
    <topic>සිර ගෙදරශබ්ද කෝෂයෙන් ඉවතට</topic>
    <author/>
    <content>මායිම් ගම්මාන, දුෂ්කර ගම්මාන මෙන්ම සිර ගෙවල් යන වචනයත් අපගේ ශබ්ද කෝෂයෙන් ඉවත් කළ යුතු බව ජනාධිපති මහින්ද රාජපක්ෂ මහතා පැවැසීය. මේ සිර ගෙවල් පුනරුත්ථාපන කඳවුරු, මධ්‍යස්ථාන බවට පත් කොට රැඳවියන් වැඩදායී පුරවැසියන් ලෙස සමාජයට එක් කළ යුතු බවත් ජනාධිපතිවරයා සඳහන් කළේය.සුළු වැරැදිවලට දඬුවම් විඳින සිරකරුවන් 800කට ජාතික සිරකරු දිනය වෙනුවෙන් නිදහස ලබා දීමට තමා නිර්දේශ කළ බව ජනාධිපතිවරයා මෙහිදී හෙළි කළේය.ජනාධිපතිවරයා මේ අදහස් පළ කළේ 11 වැනි ජාතික සිරකරු දිනය සැමරීමේ උළෙලට මාතර, සනත් ජයසූරිය ක්‍රීඩාංගණයේදී ඊයේ (12) එක් වෙමිනි.ශ්‍රී ලංකාවේ බන්ධනාගාර අතරින් හොඳම බන්ධනාගාරය ලෙස මොනරාගල බන්ධනාගාරයත් හොඳම වැඩ කඳවුර ලෙස තල්දෙන වැඩ කඳවුරත් මෙහිදී ජනාධිපතිවරයා අතින් සම්මාන ලැබීය.ිර ගෙදරත් සිටින්නේ මනුෂ්‍යයන් බව තමන් හොඳින් දන්නේ යැයි කී ජනාධිපතිවරයා රටේ හිටපු ඇතැම් නායකයන්ට වඩා සිරකරුවන් ළඟ මනුෂ්‍යත්වය ඇතැයි කීවේය.අද රට ලබමින් තිබෙන දියුණුවත් සමඟ සලකන විට මේ සිර ගෙවල් සමාජයෙන් ඉවත් විය යුතු යැයි යන්න තමන්ගේ විශ්වාසය බවත් ජනාධිපතිවරයා වැඩිදුරටත් පැවැසීය. පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, කෘෂිකර්ම ඇමැති මහින්ද යාපා අබේවර්ධන, පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශ ලේකම් ඒ. දිසානායක බන්ධනාගාර කොමසාරිස් ජනරාල් පී. ඩබ්ලිව්. කොඩිප්පිලි මහත්වරු ඇතුළු පිරිසක් ද මේ අවස්ථාවට එක් වූහ.ධනුෂ්ක ගොඩකුඹුර සහ ජස්ටින් කොඩිකාර මාතර දිසා විශේෂ, ඒ. ඩබ්ලිව්. ගුණවර්ධන මාතර මධ්‍යම, ඩබ්ලිව්. පී. ධර්මසේන මාතර සමූහ මාතර සිට.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n11091320</link>
    <topic>මාළු කටුව උගුරේ සිරවීසිවු හැවිරිදි දැරිය මිය යයි</topic>
    <author>ඉන්දික පොල්කොටුව</author>
    <content>වැව් මාළු කටුවක් උගුරේ සිරවීමෙන් හිගුරක්ගොඩ ප්‍රදේශයේ අවුරුදු හතර හමාරක් වයසැති දැරියක පේරාදෙණිය සිරිමාවෝ බණ්ඩාරනායක ළමා රෝහලේදී මිය ගොස් ඇත.හිගුරක්ගොඩ කවුඩුල්ල ප්‍රදේශයේ අමාෂා සංදීපනී වික්‍රමාරච්චි නැමති දැරිය මෙලෙස මියගොස් තිබේ.ලේ වමනය හා උණ රෝගී තත්ත්වය හේතුවෙන් හිගුරක්ගොඩ රෝහලට ඇතුළත් කෙරුණු දැරිය ඉන් අනතුරුව පොළොන්නරුව මහ රෝහලටත් පසුව පේරාදෙණිය ළමා රෝහලටත් ඇතුළු කෙරුණු අතර එහි වාට්ටු අංක දෙකෙහි ප්‍රතිකාර ලබමින් සිටියදී දැරිය මියගියාය.ඉකුත් 30දා රෝගී තත්ත්වයට පත්වූ දැරිය දින දහයක පමණ කාලයක් රෝගී තත්ත්වයෙන් පසුවී ඇති අතර පසුව මියගොස් තිබේ.දැරියගේ මරණය පිළිබඳ පශ්චාත් මරණ පරීක්‍ෂණය මහනුවර ප්‍රධාන අධිකරණ වෛද්‍ය නිලධාරී ඒ. බී. සෙනවිරත්න මහතා විසින් පැවැත්වූ අතර හදිසි මරණ පරීක්‍ෂණය පැවැත්වූ හදිසි මරණ පරීක්‍ෂක පී. බී. උඩංගමුව මහතා මෙය “මාළු කටුවක් උගුරේ සිරවීමෙන් සිදුවූ මරණයක්” බවට තීරණය කළේය.පේරාදෙණිය ශික්ෂණ රෝහල් පොලිසියේ උප පොලිස් පරීක්‍ෂක ජේ. එම්. ජයවර්ධන මහතා මෙහි පොලිස් පරීක්‍ෂණ පැවැත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n1109135</link>
    <topic>හඟුරන්කෙත ජන සෙවණ විරු ගම්මානයේ ඉදිකිරීම් අද</topic>
    <author>චන්දිමා එදිරිමාන්න</author>
    <content>තවත් “ජන සෙවණ විරු ගම්මානයක” ඉදිකිරීම් කටයුතු අද (13) ආරම්භ කෙරේ.අද පෙ. ව. 10.00 ට නුවරඑළිය දිස්ත්‍රික්කයේ හඟුරන්කෙත බස්ටියාවත්ත ගම්මානයේ දී ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා ගේ ප්‍රධානත්වයෙන් ආරම්භ වේ.මෙහි ඉදිකෙරෙන නිවාස සංඛ්‍යාව 100 කි. ප්‍රදේශයේ ස්ථිර නිවාස නොමැති පවුල් සියයක් වෙනුවෙන් මෙම නිවාස ඉදිකෙරෙන අතර ඒ සඳහා ජාතික නිවාස සංවර්ධන අධිකාරිය රුපියල් මිලියන 20 ක මුදලක් වැය කරනු ලබයි. දෙසැම්බර් මාසයේ දී නව නිවාස ගම්මානයේ ඉදිකිරීම් මුළුමනින් ම අවසන් කිරීමට බලාපොරොත්තු වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n1109136</link>
    <topic>‘දැයට කිරුළ’ ශීඝ්‍රගාමී දුම්රියෙන්පැය තුනෙන් අනුරාධපුරයට</topic>
    <author>අනුරාධපුර විශේෂ සරත් මනුල වික්‍රම</author>
    <content>පෙරේදා (11) සවස ආරම්භ කළ “දැයට කිරුළ” ශීඝ්‍රගාමී දුම්රිය පැය 3 යි විනාඩි 15 කින් අනුරාධපුර සිට කොළඹ දක්වා ගමන් ගන්නා බව දුම්රිය පාලක මැදිරිය සඳහන් කරයි.එම නගරාන්තර දුම්රිය ගමන් ආරම්භ කරන්නේ වව්නියාවෙන් පස්වරු 3.10 ට ය. පස්වරු 3.31 ට මැදවච්චියෙන් පිටත් වන එය 3.55 ට අනුරාධපුරයට ළඟාවී අනුරාධපුරින් 4.00 ට පිටත් වේ.එය කොළඹ කොටුවට ළඟා වන්නේ සවස 7.15 ට ය.දුම්රිය කොළඹින් පිටත් වන්නේ පෙරවරු 6.50 ට ය. අනුරාධපුරය ප්‍රධාන දුම්රිය ස්ථානයේ පමණක් පෙරවරු 10.02 ට නතර කරන එය වව්නියාවට ළගා වන්නේ 10.50 ට ය. අතර මග නතර කරන්නේ මැදවච්චියේ පමණි.දැයට කිරුළ වෙනුවෙන් අනුරාධපුර හා මිහින්තලේ අතර ද විශේෂ දුම්රිය සේවාවක් සති අන්තයේ ක්‍රියාත්මක වේ. එය ද පෙරේදා ආරම්භ විය. අනුරාධපුරින් සෙනසුරාදා හා ඉරිදා පෙරවරු 10 ට පිටත් වන දුම්රිය 10.36 ට අනුරාධපුර යාපනය හන්දියේ නතර කරනු ලබන අතර 11.5 ට මිහින්තලේ වෙත ළඟා වෙයි.නැවත මිහින්තලෙන් පස්වරු 3.00 ට ගමන් අරඹන දුම්රිය 3.55 ට අනුරාධපුර ප්‍රධාන දුම්රිය ස්ථානයට පැමිණේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n1109138</link>
    <topic>මහනුවර ලේඩි බ්ලේක් බුද්ධ ප්‍රතිමාවේ රන් ඌර්ණ රෝම ධාතුව සොරාගෙන</topic>
    <author>ඉන්දික පොල්කොටුව</author>
    <content>මහනුවර මුල්ගම්පළ පිහිටි ලේඩි බ්ලේක් ආරාමයේ තැන්පත් කැර ඇති බුද්ධ ප්‍රතිමා වහන්සේගේ රනින් නිමවා ඇති ඌර්ණ රෝම ධාතුව පෙරේදා (11) පොහෝදින සොරාගෙන ගොස් ඇත.භික්ෂුණීන් වහන්සේලා වැඩ සිටින මෙම ආරාමයේ පෙරේදා (11) පොහෝ දින ආගමික වැඩසටහන් පවත්වා ඇති අතර උදෑසන එම වැඩසටහන් සඳහා බුද්ධ මන්දිරය වෙත භික්ෂුණීන් වහන්සේලා වැඩම කළ අවස්ථාවේ එහි බුද්ධ ප්‍රතිමා වහන්සේගේ ඌර්ණ රෝම ධාතුව සොරාගෙන ගොස් ඇති බැව් දැක තිබේ.සිද්ධිය සම්බන්ධයෙන් අංශ කිහිපයකින් පරීක්ෂණ පැවැත්වෙන අතර මෙම පිළිමයේ ඌර්ණ රෝම ධාතුව ලක්ෂ ගණනක වටිනාකමින් යුක්ත බැව් පොලිසියට තොරතුරු ලැබී ඇත.සිද්ධිය සම්බන්ධයෙන් මහනුවර මූලස්ථාන පොලිසිය වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n1109139</link>
    <topic>අතුරුදන් පිළිමය ගැනරස පරීක්‍ෂණයක් තවමත් නෑ</topic>
    <author>ගාල්ල දිසා සමූහ නන්දසිරි වැලිගමගේ</author>
    <content>ලෝක බෞද්ධයිනට අයත් අති දුර්ලභ පිළිම වහන්සේ නමක් වූ තිස්සමහාරාමයේ යඨාල කෞතුකාගාරයේ තිබී පසුගිය සිකුරාදා (9) මධ්‍යම රාත්‍රියේ පැහැරගෙන ගිය බෞද්ධ පිළිම හිස පිළිබඳ රස පරීක්‍ෂණයන් ඊයේ (12) දහවල් වන විටත් සිදු නොකිරීම සම්බන්ධව ප්‍රදේශවාසීන් හා පුරාවිද්‍යා ක්‍ෂේත්‍රය තුළ දැඩි නොසන්සුන් තාවක් හටගෙන ඇත.පසුගිය සිකුරාදා රාත්‍රි අවිගත් හත්දෙනකු පමණ පැමිණ මුරකරුට පහර දී බැඳ දමා මෙම පිළිමය රැගෙන ගොස් ඇත්තේ කෞතුකාගාරයේ බීරළු බිඳ එයට ඇතුළු වෙමිනි.මේ සම්බන්ධයෙන් තිස්සමහාරාම පොලිසියට හා කොළඹ පුරාවිද්‍යා පොලිස් ඒකකයට දන්වා තිබුණ ද ඊයේ දහවල් වනවිටත් ඇඟිලි සලකුණු නිලධාරීන් පැමිණ නොසිටි බව පුරාවිද්‍යා අංශයන් දිනමිණ ට පැවැසීය.මෙම පිළිම හිස පැහැර ගැනීම පිළිබඳ ඉරිදා දිනයෙහි රේගු අධ්‍යක්‍ෂවරියට දැනුම් දී එය විදේශ ගත කිරීමක් සිදු වන්නේ නම් නතර කිරීම සඳහා පියවර ගන්නැයි තමන් දන්වා යැවූ බව දකුණු පළාත් පුරාවිද්‍යා අධ්‍යක්‍ෂිකා වසන්ති අලහකෝන් මහත්මිය පැවැසුවා ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n11091310</link>
    <topic>දීඝවාපී මහා සෑයේ සංරක්ෂණ කටයුතු ඇරැඹේ</topic>
    <author>අම්පාර දිසා විශේෂ එල්. දෙහිගොල්ල දිගාමඩුල්ල සමූහ චන්දන ලියනආරච්චි</author>
    <content>බුදුරජාණන් වහන්සේ වැඩිය සොළොස්මස්ථාන අතරින් එකක් වූ දීඝවාපී මහාසෑයේ සංරක්ෂණ කටයුතු ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතාගේ ප්‍රධානත්වයෙන් ඊයේ (12) සුබ මොහොතින් ආරම්භ කෙරිණි.දිගාමඩුල්ල පාර්ලිමේන්තු මන්ත්‍රී හා දීඝවාපි සංරක්ෂණ ව්‍යාපෘති භාර මන්ත්‍රී සරත් වීරසේකර මහතාගේ අධීක්ෂණයෙන් මෙම ප්‍රතිසංරක්ෂණ කටයුතු සිදු කෙරේ.මෙම සුභ මොහොතට පෝෂණ ඇමැති පී. දයාරත්න මහතා, පාර්ලිමේන්තු මන්ත්‍රී පුරාවිද්‍යා චක්‍රවර්ති එල්ලාවල මේධානන්ද හිමිපාණෝ, පුරාවිද්‍යා ජනරාල් ආචාර්ය සෙනරත් දිසානායක මහතා, සිවිල් ආරක්ෂක දෙපාර්තමේන්තුවේ අධ්‍යක්ෂ ජනරාල් ආනන්ද පීරිස් මහතා, ලංකා බැංකු සභාපති ගාමිණී වික්‍රමසිංහ මහතා, ජාතික උරුමයන් පිළිබඳ ඇමැති ලේකම් කාන්ති විජේතුංග මැතිනිය ඇතුළු ආරාධිතයෝ රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n11091311</link>
    <topic>යුද සමයේ වාසස්ථානවලින් බැහැර වූවන්</topic>
    <author>දයා පෙරේරා</author>
    <content>පසුගිය යුද සමයේ වාසස්ථානවලින් බැහැරවීමට සිදුවූ තැනැත්තන් ගේ නම් 2011 ඡන්ද හිමි නාමලේ්ඛනයට ඇතුළත් වී නැත්නම් එවැනි පුද්ගලයන් ඡන්ද හිමියන් ලෙස ගණන් ගැනීම සඳහා මැතිවරණ දෙපාර්තමේන්තුව විශේෂ වැඩ පිළිවෙළක් අරඹයි. එවැනි තැනැත්තන්ට 2011 ඡන්ද හිමි නාම ලේඛනයට නම ඇතුළත් කිරීම සඳහා වන විශේෂ වැඩ පිළිවෙළ නොවැම්බර් 30 වැනිදා දක්වා ක්‍රියාත්මක කැරෙන බව මැතිවරණ කොමසාරිස් මහින්ද දේශපි‍්‍රය මහතා පවසයි.මම පුද්ගලයන්ට දැනට පදිංචි වසමේ ග්‍රාම නිලධාරින්ගෙන් ද ඕනෑම දිස්ත්‍රික් මැතිවරණ කාර්යාලයකින් ද විමසීමෙන් විශේෂ ආකෘති පත්‍ර ලබාගත හැකි යැයි ද හෙතෙම කියයි. මෙම වැඩ පිළිවෙළ නොවැම්බර් 30 වැනිදා දක්වා ක්‍රියාත්මක වන බැවින් සම්පූර්ණ කරන ලද ආකෘති පත්‍ර තමන් ලියාපදිංචි වීමට අපේක්‍ෂා කරන දිස්ත්‍රික්කයේ මැතිවරණ කාර්යාලයට එවිය යුතුª බව ද කොමසාරිස්වරයා සඳහන් කරයි.අවතැන් කඳවුරුවල පදිංචිව සිටි තැනැත්තන් අතරින් ඡන්ද හිමියන් ලෙස ලියාපදිංචි වීමට සුදුසුකම් ලැබූවන් ගණන් ගැනීම සඳහා විශේෂ වැඩ පිළිවෙළක් ඔක්තෝබර් 01 වැනිදා සිට 15 වැනිදා දක්වා ක්‍රියාත්මක කිරීමට අපේක්‍ෂිත බව ද කොමසාරිස්වරයා පවස යි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n11091316</link>
    <topic>පකිස්තානයේ ඩෙංගු මර්දනයටඅපේ වෛද්‍යවරු පිටත්ව යති</topic>
    <author>සිතාරා සේනානි</author>
    <content>පාකිස්තානයේ ලාහෝර් හා පන්ජාබ් ප්‍රදේශවල දැනට පැතිර යමින් පවතින ඩෙංගු වසංගතය මර්දනය කිරීම සඳහා මෙරට විශේෂඥ වෛද්‍ය කණ්ඩායමක් අද දින (13) පාකිස්තානය බලා පිටත්ව යයි.එකොළොස් දෙනකුගෙන් සමන්විත මේ කණ්ඩායමට ළමා රෝග හා කායික රෝග විශේෂඥ වෛද්‍යවරුන්, කීට විද්‍යා සමීක්ෂණ හා වාහක මර්දන නිලධාරීන් ඇතුළත් ය.ශ්‍රී ලංකාව ඩෙංගු රෝග මර්දනය සම්බන්ධයෙන් ලබා ඇති අත්දැකීම් සැලකිල්ලට ගනිමින් පාකිස්තාන රජය ශ්‍රී ලංකා රජයෙන් කළ ඉල්ලීමකට අනුව මේ වෛද්‍ය කණ්ඩායම පිටත් කැර යැවීමට සෞඛ්‍ය අමාත්‍යංශය තීරණය කැර ඇත.ශ්‍රී ලංකාවේ පාකිස්තාන මහකොමසාරිස් සීමා ඉල්හාහි බැලොක් මහත්මිය සෞඛ්‍ය ඇමැති මෛත්‍රීපාල සිරිසේන මහතා එම අමාත්‍යාංශයේදී ඊයේ (12) මුණගැසී මේ වෛද්‍ය කණ්ඩායම යැවීම සම්බන්ධයෙන් වැඩිදුරටත් කරුණු සාකච්ඡා කළාය.අවශ්‍ය වුවහොත් තවත් වෛද්‍ය කණ්ඩායමක් යැවීමට පියවර ගන්නා බව සෞඛ්‍ය ඇමැතිවරයා මේ හමුවේදී මහ කොමසාරිස්වරියට පවසා තිබේ.පාකිස්තානය බලා පිටත්ව යන වෛද්‍ය කණ්ඩායම දින දහයක් එරට රැඳී සිටීමට නියමිත ය.මේ වෛද්‍යවරුන් පිරිස ඩෙංගු රෝගීන්ට ප්‍රතිකාර ලබා දීම කෙරෙහි මෙන්ම වාහක මර්දනය සම්බන්ධයෙන් ද ප්‍රමුඛත්වය ලබා දීමට නියමිත ය. මීට අමතරව ඩෙංගු රෝගීන්ට ප්‍රතිකාර ලබා දීම සම්බන්ධයෙන් පාකිස්තානු වෛද්‍යවරුන් කණ්ඩායමකට පුහුණව ලබා දීමට ද මේ පිරිස පියවර ගනු ඇත.අවශ්‍ය ඖෂධ හා උපකරණ ද මේ සමඟ යැවීමට සෞඛ්‍ය අමාත්‍යාංශය පියවර ගෙන තිබේ.කැප්ෂන් පාකිස්තානයේ ලාහෝර් හා පන්ජාබ් ප්‍රදේශවල ඩෙංගු වසංගතය මර්දනය කිරීම සඳහා ශ්‍රී ලංකාවෙන් විශේෂඥ වෛද්‍යවරුන් කණ්ඩායමක් යැවීම සම්බන්ධයෙන් පාකිස්තාන මහකොමසාරිස් සීමා ඉල්හාහි බැලොක් මහත්මිය සෞඛ්‍ය ඇමැති මෛත්‍රීපාල සිරිසේන මහතා හමුවී සාකච්ඡා කළ අවස්ථාව..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=n11091317</link>
    <topic>ජපන් කතකට අතවර කළඅයකුට අත්හිටවූ සිරදඬුවමක්</topic>
    <author>සිරන්ජනි කුමාරි</author>
    <content>බස් රථයේ ගමන් ගත් ජපන් කාන්තාවකට ලිංගික අතවර කිරීමේ චෝදනාවට අධිකරණය හමුවේ වරද පිළිගත් පුද්ගලයකුට අවුරුදු හතකට අත්හිටවූ මාස අටක බරපතළ වැඩ සහිත සිරදඬුවමක් කොටුව මහේස්ත්‍රාත් ලංකා ජයරත්න මෙනවිය නියම කළාය.ඊට අමතරව සැකකරුට රුපියල් 1500ක දඩයක් නියම කළ මහෙස්ත්‍රාත්වරිය නැවත මෙවැනි වරදවල් නොකරන ලෙසට තරයේ අවවාද කළාය.වරද සිදු කරන අවස්ථාවේදී සැකකරු අධික ලෙස බීමත්ව සිටි බවට පොලිසිය අධිකරණයට දැන්වීය.ජපානයේ පදිංචි වයිකෝ ටොමිනියා නමැති තරුණිය කෙටි නිවාඩුවක් සඳහා ලංකාවට පැමිණ තිබේ.ඔඩෙල් ආයතනයට යෑම සඳහා බස් රථයට ගොඩවූ අවස්ථාවේදී සැකකරු මෙලෙස අතවර කර තිබේ.මෙහිදී සැකකරු පැවසුවේ තමාගේ අත ඇගේ උරහිසට වැදුණු අතර එහිදී ඇය තමාට පහර දුන් බවත්, එම පහර ඉවසා ගත නොහැකි වූ තමා ඇයට වැරෙන් පහරක් කම්මුල ප්‍රදේශයට එල්ල කළ බවය.දණ්ඩ නීති සංග්‍රහයේ 345 වගන්තිය යටතේ පොලිසිය සැකකරුට විරුද්ධව චෝදනා ගොනු කර තිබිණි.අබිදුල්ලා මෙහොමඩ් රහතුල්ලා නමැති සැකකරුට මෙලෙස දඬුවම් නියම විණ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=r1109131</link>
    <topic>උසාවි නියෝගමායිම් නොකර දැදුරු ඔයේවැලි ගොඩදැමීම ජයටම  </topic>
    <author>සටහන හා ඡායාරූප මුන්නේශ්වරම සමූහ ඊ. සී. ප්‍රනාන්දු</author>
    <content>මහත්වූ පරිසර විනාශයක් ඇති කරවමින් මේ දිනවල යළිත් වරක් හලාවත දැදුරු ඔයේ නීති විරෝධීව වැලි ගොඩ දැමීම සාර්ථකව සිදුවන බව පරිසර හිතකාමීහු පෙන්වා දෙති.මෙම නීති විරෝධී වැලි ගොඩ දැමීම නිසා දැදුරු ඔය සුරැකීමේ අදිටනින් පරිසර සංවිධානයක් එම වැලි ජාවාරම් නතර කරදෙන ලෙසට ඉල්ලා ශ්‍රේෂ්ඨාධිකරණය හමුවට පෙත්සමක් ඉදිරිපත් කරන ලද අතර, ඒ අනුව එම පෙත්සමේ විභාග කිරීම් නිම කෙරෙන තෙක් පුත්තලම දිස්ත්‍රික්කය හරහා ගලා යන දැදුරු ඔයෙන් වැලි ගොඩ දැමීම, ප්‍රවාහනය කිරීම හා ළඟ තබා ගැනීම තහනම් කරමින් ශ්‍රේෂ්ඨාධිකරණය මෙයට වසර පහකට කලින් නියෝගයක් නිකුත් කරන ලද අතර එම නියෝගය ඒ ආකාරයෙන්ම ක්‍රියාත්මක කිරීමේ වගකීම පොලිසිය වෙත පවරා දෙනු ලැබූ බව කියති.ඒ අනුව එවකට පොලිස්පතිවරයා ද එම නියෝගය ඒ ආකාරයෙන්ම ක්‍රියාත්මක කරන ලෙසට ප්‍රදේශයේ සියලුම පොලිස් ස්ථානාධිපතිවරුන්ට නියෝග කර තිබුණි.එවැනි කුමන නියෝගයක් පනවනු ලැබුවද දැදුරු ඔයේ නීති විරෝධීව සිදු කෙරෙන වැලි ජාවාරම් මේ වන විටත් ඒ ආකාරයෙන්ම සිදු කෙරෙන බව පරිසරවේදීහු පෙන්වා දෙති. සිප්පිකලාන - රඹේපිටිය - ආරියගම - මානුවන්ගම, ජයබිම යන ප්‍රදේශවල මෙම වැලි ජාවාරම් කෙරෙන බවත් කියති.මේ ජාවාරම දෙතුන් දෙනෙකු සිදුකරන අතර ඊට සමහර පොලිස් නිලධාරීන් පවා සහය දෙනු ලබන බවත් කියති. විශේෂයෙන්ම හලාවත - පුත්තලම මාර්ගයේ දැදුරු ඔය පාලමේ සිට මෝය දෙසට මෙම ජාවාරම කරන අය ගොඩගනු ලබන වැලි පිටත ප්‍රදේශවලට ප්‍රවාහනය කිරීමට ලොරි ගෙන යාමට තම පෞද්ගලික වියදමින් බොරළු දමා හොඳ මාර්ගයක් සකස් කර ඇති බවත් දැකගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=r1109132</link>
    <topic>වල්අලකොළදෙණිය සංගිලි පාලමේ ගමන අවදානම්</topic>
    <author>සටහන හා ඡායාරූපය ගිනිගත්හේන විශේෂ ජී. ඒ. ගුණසේන</author>
    <content>අඹගමුව ප්‍රාදේශීය සභා බල ප්‍රදේශයට අයත් මහදෙණිය - හොරකඩ මාර්ගයේ වල්අලකොළදෙණිය කඳුර හරහා තනා තිබෙන සංගිලි පාලම ඉතාම අබලන් තත්ත්වයක පවතී. දශක ගණනාවකට පමණ ඉහතදී එවකට පැවති අඹගමුව උතුර ගම්සභාව මගින් ඉදිකරන ලද එම පාලමේ සවිකර තිබූ ලෑලි සියල්ලම දිරාපත්ව කැඩී යාම නිසා අද එහි ඉතිරිව ඇත්තේ කම්බි පමණි.මේ නිසා දිනපතා මහදෙණිය - හොරකඩ මාර්ගයේ ගමන් ගන්නා එම ගම්වාසීන් හට පාලම යට කදුරට බැස එයින් එගොඩ මෙගොඩ වීමට සිදු වී ඇත. නමුත් වැසි දිනවල එසේ කිරීම අපහසු මෙන්ම අනතුරුදායක ය. එබැවින් මහදෙණිය - හොරකඩ මාර්ගයේ වල්අලකොළදෙණිය කඳුර හරහා ඇති එම අබලන් පාලම ප්‍රතිසංස්කරණය කර දෙන මෙන් එම ගම්වාසීහු අඹගමුව ප්‍රාදේශීය සභාවෙන් ඉල්ලීමක් කරති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=r1109133</link>
    <topic>එංගලන්ත වැවිලිකරුවකුගේ සිහින මන්දිරය තුම්මෝදර ගල් බංගලාව</topic>
    <author>සටහන හා ඡායාරූප අවිස්සාවේල්ල විශේෂ එස්. පද්මපෙරුම</author>
    <content>එංගලන්තයේ සිට පැමිණි සුදු වැවිලි කරුවෙකු විසින් තුම්මෝදර අයර්වත්තේ, කළුගලින් ඉදිකර ඇති ඓතිහාසික “ගල් බංගලාව“ මේ වනවිට සියවස සම්පූර්ණ කරමින් සිටියි.මීට වසර සියයකට පමණ පෙර (1911 - 12) මෙම වතු සමූහය පාලනය කිරීමට පැමිණි ජේ. පර්ලි එල්පර්ට් මහතා තම රාජකාරිය කරන අතර තුර වත්තේ සේවයකළ සේවකයින් සහ වත්තේම තිබූ කළුගල් ඇතුළු අමුද්‍රව්‍ය උපයෝගී කරගනිමින් මේ විශ්මිත නිර්මාණය සිදුකර ඇත.කොළඹ සිට කි. මීටර් 35 ක් පමණ දුරින් අවිස්සාවේල්ල මැතිවරණ කොට්ඨාසයේ තුම්මෝදර ප්‍රදේශයේ රමණීය කඳු මුදුනක මේ දකුම්කළු ගොඩනැගිල්ල පිහිටා ඇත. ගොඩනැගිල්ලේ සිට අවට බැලීමේදී බස්නාහිරින් කොළඹ ප්‍රදේශයද, නැඟෙනහිරින් ශ්‍රීපාද කන්ද ඇතුළු සප්ත කන්‍යා කඳුවැටිද මීදුම නොමැති අවස්ථාවන්හිදී මනාව දැක ගත හැකිය. එවකට වතුපාලකයින්ගේ නිල නිවස ලෙස ප්‍රයෝජනයට ගත් මෙය වර්තමානයේ මහජනතාව සඳහාද විවෘතව ඇත.මේ විශ්මිත නිර්මාණය පිළිබඳව ගවේශණය කිරීමේදී ටජ්මහල් මන්දිරයට මෙන් ප්‍රේම පුරාවෘත්තයක් මෙයට ද මුල්වී ඇති බව දැන ගැනීමට ලැබිණ.මෙහි නිර්මාණකරු වූ එල්පර්ට් මහතා රාජකාරිය සඳහා එංගලන්තයේ සිට ලංකාවට ඒමට සූදානම්වන අවස්ථාවේ, තම පෙම්වතියට ද ඔහු සමඟ පැමිණෙන ලෙසට ඇරයුම් කර ඇත. එවිට ඇය එංගලන්තයේ තිබූ ගොඩනැගිල්ලක් පෙන්වා, එවැන්නක් ලංකාවේද ඉඳිකළහොත් තමා පැමිණෙන බව ප්‍රකාශකර ඇත. පසුව තනිවම ලංකාවට පැමිණි එල්පර්ට් මහතා , රාජකාරිය කරන අතරතුර තම පෙම්වතියගේ ඉල්ලීම පරිදි මෙම ගොඩනැගිල්ලද ඉදිකර තිබේ. නමුත් ඔහුගේ මෙම ක්‍රියාව දැනගත් සමාගම, මුදල් නිකරුණේ වියදම් කරන චෝදනාව මත ඔහු ආපසු එංගලන්තයට කැඳවා ඇත.කෙසේ නමුත් ඔහුගේ ඒ දැකුම්කළු නිර්මාණය මේවනවිට සියවසක් පසුකරමින් ප්‍රදේශයට මහත් ආඩම්බරයක් ගෙන දෙමින් නිසොල්මන්ව සිටින බව ප්‍රකාශ කළ යුතුව ඇත.සාමාන්‍ය ශීත දේශගුණයක් පවතින මෙහි, අලංකාරය වැඩි කිරීම සඳහා නාන තටාකයක් සහ මලින් පිරුණු ගෙවත්තක් ඉදිකර තිබෙන අයුරු දැක ගත හැකිය. දැනට අධ්‍යාපන සම්මන්ත්‍රණ, වැඩමුළු, ප්‍රියසම්භාෂණ සඳහා මෙම ස්ථානය වෙන්කර ගත හැකි වුවත්, මෙය තානායමක් හෝ සංචාරක හෝටලයක් නොවන බවද සඳහන් කළ යුතුය. වර්තමානයේ පුස්සැල්ලා වැවිලි සමාගම විසින් පාලනය කරනු ලබන මෙම වතුයායේ වර්තමාන වතුඅධිකාරි වරයා ලෙස ක්‍රිෂාන් හෙට්ටිආරච්චි මහතා කටයුතු කරයි. චිත්‍රපට, ටෙලි නාට්‍ය රැසකට දායකත්වය සපයා ඇති මෙම ඓතිහාසික ගොඩනැගිල්ල ආරක්ෂා කරමින් පාලන කටයුතු සිදුකරන නන්දසිරි මහතා, සියවස් සැමරුමත්, නිර්මාතෘ එල්පර්ට් මහතා ඇතුළු සැමට පිංඅනුමෝදන් කිරීම සඳහාත් සර්ව රාත්‍රික පිරිත් දෙසුමක් සහ මහා සංඝයාවහන්සේ උදෙසා සාංඝික දානයක් පිරිනමනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=r1109134</link>
    <topic>දිය පිපාසයෙන් පීඩිත වල් අලි ගම් වදිති</topic>
    <author>සටහන හා ඡායාරූපය එප්පාවල සමූහ</author>
    <content>තලාවට නුදුරුව ඇති තිරප්පනේ ප්‍රදේශය කැලෑබද ගම්මානයකි. ගම්මානයේ තැනින් තැන එළි පෙහෙළි කරගෙන ගෙවල් දොරවල් හදාගෙන පාරම්පරික මේ වනගත පරිසරයේ පවුල් පනහක් හැටක් කල දවස ගෙවති. ඔවුන් ගේ දිවි පෙවෙත ගෙවෙන්නේ ගමේ වැව වූ තිරප්පනේ වැව හරහා ය. තිරප්පනේ ගම පෙරදා සිට පැවත එන වැව් ගම්මානයකි. මේ වැව් ගම්මානයට යාබද කැලෑ කුට්ටිවල වල්අලි රංචු පිටින් වෙසෙති. ඔව්හු කැලෑවේද, ගම්මු ගෙවල්වල ද ජීවත් වූහ. ගම්මුද අලි ඇතුන්ද ගමේ වැවෙන් ප්‍රයෝජන ගත්හ.හැමදාමත් ගොම්මන් වෙලාවට අලිමංතලා දිගේ එළිබහින අලි රංචු වැවට බැස පිපාසය සංසිඳුවා ගෙන පැය දෙකතුනේ දිය කෙළියේ රැඳී සිට නැවත වැවෙන් ගොඩවී අලි බඩවල් පුරවා ගන්නට කැලේට වදිති. මේ අලින් ගේ යාමය නිසා මේ වෙලාවට කිසිවෙකු වැවට එන්නේ නැත.මේ දිනවල රජරටට පවත්නා දැඩි නියගය නිසා බොහෝ ඇල - දොළ - වැව් – අමුණු සිඳී ගොස් ඇත. තරප්පනේ වැවද පතුලටම සිඳී ගොස් තිබේ.ගහ කොළ වේලීම නිසා අලි ඇතුන්ට කෑම හිඟ විය.වැව් අමුණු වේලීයාම නිසා බීමද හිඟ විය. දැන් අලි ඇත්තු වියරු වී සිටිති.පසුගියදා පුරුදු පරිදි අලි රංචුව ගොම්මං වෙලාවට අලි මං තලාවලින් එළියට බැස තිරප්පනේ වැවට පාත් වූයේ පිපාසය සංසිඳුවා ගන්නට ය. ඒත් වැවේ දිය පොදක්වත් නැත. එයින් වියරු වැටුණ අලි රංචුව වැව පාමුල පිහිටි පියසේන ගේ පීදෙන වයසේ තිබූ අක්කරයක් තරම්වූ කෙසෙල් කොටුවට කඩා වැදුණි. පිපාසයෙන් පීඩිතව සිටි අලි රංචුව කෙසෙල් පඳුරුවලට හොඬවැල් තියා ගත්හ. එකිනෙක ගස් උදුරා හක්කට ගෙන උරාබී හපකර දමා පිපාසය සංසිඳවා ගෙන හිමිදිරි පාන්දර ආපසු හැරුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=r1109135</link>
    <topic>පාසල් යන මුවාවෙන් වීඩියෝ  ක්‍රීඩා කළසිසුන් දෙදෙනෙක් පොලිසියේ භාරයට</topic>
    <author>මාවනැල්ල සමූහ පී. සෙනෙවිරත්න</author>
    <content>“අනේ සර්, අපේ පුතාලා උදේ පාසල් ගියා තවම ගෙදර ආවේ නැහැ. සමහර දිනවල මෙහෙම වෙනවා. අපට මේ ගැන හරිම සැකයකුත් බියකුත් ඇතිවෙනවා. අද නම් මේ ගැන සොයා බලන්නම ඕනෑ ඒ නිසයි අපි පොලිසියට ආවේ...” කියා පසුගියදා මාවනැල්ල පොලිසිය වෙත පැමිණි මවුපියන් පිරිසක් පොලිස් ස්ථානාධිපති අතුල අමරසිංහ මහතා වෙත පැමිණිලි කරමින් කියා සිටියහ. වහාම එම පැමිණිල්ල සටහන් කර ගන්නට පැමිණිලි අංශයට ස්ථානාධිපතිවරයා නියෝග කළේය.මාවනැල්ල අධ්‍යාන කලාපයේ ප්‍රධාන පෙළේ විදුහලක අධ්‍යාපනය ලබන්නට උදෑසන නිවෙසින් ගිය දරුවන් ආපසු නිවෙසට නොපැමිණි බව කියවෙන එම පැමිණිල්ල පිළිබඳව සොයා බලන්නට නිලධාරීන් පිරිසක් නික්ම ගියහ. නගරයේ ත්‍රිරෝද රථ රියදුරන් හා සෙසු පිරිස් වෙතද ගිය පොලිස් නිලධාරීන් පිරස් මෙම පාසල් සිසුන් දෙදෙනා අතුරුදන් පුවත කියා සොයා ගන්නට තොරතුරු රැස් කරමින් සිටියහ.පොලිසියේ දුරකථනය ඔස්සේ ස්ථානාධිපතිවරයාට ආරංචියක් ලැබුණි. වහාම ඊට විශේෂ අවධානය යොමුකළ ස්ථානාධිපතිවරයා නිලධාරීන් කිහිප දෙනෙකුට ඒ ආරංචිය ඔස්සේද යන ලෙසට දන්වා පිටත් කැර හැරියහ.ටික වේලාවක් පැය දෙක තුනක් ගතවූ කල නිධාරීහු තරුණ පාසල් සිසුන් දෙදෙනෙක් පොලිසිය වෙත රැගෙන ආහ. ඉන් ඉක්බිතිව ඔවුන් වෙතින් ප්‍රශ්න කිරීම ස්ථානාධිපති ප්‍රමුඛ නිලධාරීන් පිරිසක් විසින් සිදු කරන ලදී.ඔවුන් උදේ පාසලට ගොස් පසුව පාසලින් පිටවී ගොස් එක් තැනක ‘වීඩියෝ ක්‍රීඩා’ කරන්නට ගොස් ඇත. සියලු තොරතුරු පොලිස් ස්ථානාධිපති විමසා දැනගත් අතර මවුපිය පිරිස්ද ඒ මත දැනුවත් කරනු ලැබූහ.මෙවැනි ක්‍රියාවල නොයෙදෙන ලෙසට තදින් අවවාද කර මවුපියන් වෙත දරුවන් බාර දෙනු ලැබූහ.ඉන් ඉක්බිතිව මෙම තරුණයින් වීඩියෝ ක්‍රීඩාවල යෙදුණු නිවෙස ද පොලිසිය විසින් පරීක්ෂාවට ලක් කර අදාළ ස්ථානය බාරව සිටින අයද ගෙන්වා වැඩිදුරටත් පරීක්ෂණයක් සිදු කරන ලෙසට පොලිස් විමර්ශන ඒකකයට උපදෙස් පොලිස් ස්ථානාධිපතිවරයා විසින් දෙනු ලැබීය. ඒ අනුව එම පරීක්ෂණයන් සිදු වෙමින් පවතී. මාවනැල්ල අධිකරණය වෙත එයින් පසු අපරාධ නීතිය මගින් නීතිමය පියවර වාර්තා ඉදිරිපත් කරනු ඇත පියවර ගනුලබන වගද පැවසූහ.මෙම ආරංචිය ලද පසුව කෑගල්ල ජ්‍යෙෂ්ඨ පොලිස් අධිකාරී ප්‍රියලාල් දසනායක මහතාද මාවනැල්ල පොලිස් ස්ථානාධිපති අතුල අමරසිංහ මහතා සමග දුරකථන සාකච්ඡාවක් පවත්වා සියලු තොරතුරු ලබා ගෙන ඇත.ඒ මත දැනට මාවනැල්ල පොලිසිය විසින් මාවනැල්ල නගරයේ හා අවට කුඩා නගර ගම්මානයන්හි පවත්වා ගෙන යනුලබන වීසීඩී හා වෙනත් වෙළෙඳ උපාංගයන් මගින් වෙළඳාම් සිදු කරනු ලබන මහා පරිමාණ හා කුඩා පරිමාණ වෙළෙඳ සල් වහා සොදිසියකට ලක් කර අසැබි දසුන් හා වීඩියෝ ක්‍රීඩා දසුන් හා වීඩියෝ ක්‍රීඩා දසුන් ඇති සියලු උපකරණ තැටි ආදිය අත්අඩංගුවට ගන්නටත් ඒවා තුළින් ඉහත අපරාධ කාමුක අපරාධ හා විවිධ සුදු ක්‍රීඩා සිදු කරන්නට උපයෝගී කර ගන්නා තැටි ලග තබාගන්නා අයට සහ විකුණනු ලබන සැම දෙනාටද විරුද්ධව ගත හැකි උපරිම නීතිමය පියවර ගන්නටද මාවනැල්ල පොලිස් ස්ථානාධිපති අතුල අමරසිංහ මහතා ක්‍රියා මාර්ගයන් ගන්නා බව ද සඳහන් කර සිටියේය.මාවනැල්ල කලාප අධ්‍යාපන අධ්‍යක්ෂ පූජ්‍ය දේ. අමෝමදස්සි හිමියෝද අධ්‍යාපන කාර්යාලයේ සෙසු නියෝජ්‍ය අධ්‍යක්ෂ වරුන්ද දැනුවත් කර කලාපයේ සියලු විදුහල්වල විදුහල්පතිවරුද දෙමව්පියවරුද දැනුවත් කර මෙම විවිධ සංගීත උපාංගයන් යොදා ගෙන සිදු කරන ක්‍රියා තුළින් පාසල් දරුවන්ට අහිතකර උපාංගයන් නැරඹීමට පාසල් දරුවන්ට තහනම් කිරීමක් සිදු කරන්න දෙමව්පිය සහායද ලබා ගෙන පුළුල් වැඩසටහනක් දියත් කරන්නටද පියවර ගන්නා වගද හෙතෙම සඳහන් කර සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=r1109136</link>
    <topic>මංගල උත්සවය දින මනාලිය වෙනත් තරුණයකු සමඟ පැන ගිහින්</topic>
    <author>අසේල කුරුළුවංශ</author>
    <content>විවාහ මංගල උත්සවය ජයට ගැනීම සඳහා මහනුවර ප්‍රධාන හෝටලයක් වෙන් කර දෙපාර්ශවයේ ඥාතීන්ටද ඇරයුම් පත් බෙදා තිබියදී මනාලිය මංගල උත්සවය දින අලුයම වෙනත් අයකු හා පැන යෑමේ පුවතක් කටුගස්තොට ප්‍රදේශයෙන් වාර්තා වෙයි.දෙවැනි ගමන යනදා මනාලියට ඇඳීමට රුපියල් 18000 ක් වැය කර මනාලයා මිලදී ගත් සාරියද මනාලියගේ මුද්ද හා මාලයද මනාලයාගේ මුද්දද මෙම තරුණිය රැගෙන ගොස් තිබේ.සිද්ධියෙන් මංගල උත්සවය දින බලවත් අසීරුතාවට පත්වූ මනාලයා තම හිතවතුන් පිරිසක් මංගල උත්සවය පැවැත්වීමට සූදානම් කර තිබූ හෝටලයට යවා නොවැළැක්විය හැකි හේතුවක් නිසා අද දින මංගල උත්සවය නොපැවැත්වෙන බව දැක්වෙන දැන්වීමක් එහි ඇලවීමටද පියවර ගෙන ඇත.බැංකු නිලධාරියකු වන මනාලයා යෝජනාවක් අනුව මෙම මංගල්‍යයට එකඟවී පිළිමතලාවේ පිහිටි ඇගේ නිවෙසට මාසයක පමණ කාලයක් තිස්සේ ගොස් ඇත. වෙනත්තරුණයකු හා තමන් පෙමින් බැඳී සිටින බව මව්පියන්ට මෙන්ම තම අත ගැනීමට සිටි තරුණයාට වසන්කර ඇය මංගල දිනයදා අලුයම රන් ආභරණද රැගෙන නිවෙසින් පිටව ගොස් ඇත්තේ මනාලියක ලෙස හැඩවීම සඳහා රූපලාවන්‍යාගාරයට යන බව මවුපියන්ට පවසමිනි.මංගල උත්සවය සඳහා වෙන්කර ගත් හෝටලයට ලබාදුන් අත්තිකාරම් මුදල පසුව ලබා ගැනීම සඳහා තරුණයා ගොස් ඇතත් රුපියල් 150000 /- ක් වූ එම මුදල යළි ලබාදීම ඔවුන් ප්‍රතික්ෂේප කිරීමෙන් පසු ඔහු මෙච්චර දේවල් නැතිවූ තමන්ට මේ මුදල නොලැබීම ප්‍රශ්නයක් නැතැයි පවසා පිටව ගොස් තිබේ.මංගල උත්සවයේ ඡායාරූප ලබාගැනීම සඳහාද ඔහු ඡායාරූප ශිල්පියකුට රුපියල් 25000 /- ලබාදී තිබිණි. ඔහුගෙන් එම මුදල යළි නොඉල්ලා තමන් මතු දිනෙක විවාහවන අවස්ථාවේ එහි ඡායාරූප ඇල්බමය සකස් කර දෙන මෙන් ඡායාරූප ශිල්පියාගෙන් ඉල්ලීීමක් කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=r1109137</link>
    <topic>හොරණ වවුලගල කන්ද ජනපද වැසියන්ට මාර්ගජලය-විදුලිය නෑ</topic>
    <author>හල්තොට සමූහ විනීතා මානෙල් ගමගේ</author>
    <content>හොරණ - වවුලගල කන්ද ජනපදයේ පදිංචිකරුවන් දිවි ගෙවන්නේ අපහසුකම් රාශියක් මැද බව ඔවුහු පවසති. ජල - විදුලිය, මාර්ග මෙන්ම ඉඩම් සදහා ඔප්පු පවා නැත.ඉඩම් කට්ටි 625ක් පමණ වෙන්කර ඇති වවුලගල කන්ද ජනපදයේ දැනට පවුල් 250ත් 300ත් අතර පිරිසක් වසර 7ක පමණ කාලයක සිට පදිංචිව සිටිති. ඔවුන්ට මෙම ඉඩම් ලබා දි ඇත්තේ හොරණ ප්‍රාදේශීය ලේකම් කාර්යාලය මගිනි. ආබාධිත, රණවිරු හා සුනාමි පවුල් සදහා මෙම ඉඩම් කට්ටි ලබා දී ඇත.මේ ගැන අදහස් දැක්වූ ජයන්ත ලියනගේ මහතා අපට මේ ඉඩම් ලැබිල අවුරුදු 7ක් විතර වෙනවා. හරියට පාරක් තොටක් ඇත්තෙ නෑ. මේ කන්දෙ පොඩි ළමයි 700ක් විතර ඉන්නව. රෑකට ලෙඩක් දුකක් හැදිල ඉස්පිරිතාලෙකට අරන් යන්න විදියක් ඇත්තෙ නෑ.මධූෂා නදිෂානි සිසුවිය – මම හොරණ මේධංකර මහා විද්‍යාලයේ 8 වසරේ ඉගෙන ගන්නේ. අපේ ගෙදරට ලයිට් ඇත්තෙ නෑ. කුප්පි ලාම්පුව පත්තු කර ගෙනයි අපි පාඩම් කරන්නේ.සමන් ප්‍රියන්ත මහතා - මේ කන්දට වතුර ඇත්තෙ නෑ. අපි එකතු වෙලා බොහොම අමාරුවෙන් හාරල කන්ද පහළින් ළිඳක් හදාගත්ත. මුළු ගමම වතුර ගන්නව. ඒකෙන්. සේරටම ගන්න ඒකෙ වතුර නෑ. මං ට්‍රැක්ටරෙන් හැතැක්ම 2, 3ක් මූණගම දිහාට ගිහිල්ල පායන කාලෙට වතුර අරන් එනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=r1109138</link>
    <topic>වාද්දූව බලපත් රහිතව පවත්වාගෙන යනතැබෑරුම් - අවන්හල් පරීක්ෂාවට</topic>
    <author>පාණදුර සමූහ</author>
    <content>වාද්දූව නගරයේ සහ තදාසන්න පෙදෙස්වල බලපත්‍ර රහිතව පවත්වාගෙන යන මත්පැන් තැබෑරුම් තුනක් සහ අවන්හල් 14 ක් කොළඹ සූරාබදු කොමසාරිස් ජනරාල් කාර්යාලයේ විශේෂ ඒකකයේ නිලධාරින් විසින් වටලා පරීක්ෂාවට ලක් කළහ. ඒවායින් හතරක් සුරාබදු බලපත්‍රයේ සඳහන් කරුණු උල්ලංඝනය කරමින් පවත්වාගෙන යන බවට චෝදනා සනාථ විය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=r1109139</link>
    <topic>අනුකම්පාව මුදල් කරන යාචකයෝ</topic>
    <author>කටුගස්තොට සමූහ ගාමිණී චන්ද්‍රසේන</author>
    <content>සෑම දිනකම උදෑසන පහට පමණ ව්‍යායාම පිණිස කටුගස්තොට නගරයට යන මා දුටු දුක්බර දසුනකි මේ. එනම් දෙපයින් ඇවිදගත නොහැකිව පස්ස පැත්තෙන් රූට රූටා යන යාචකයෙකි.මේ දසුන දකින මට දිනක් මේ යාචකයා සමග කථා කිරීමට සිතක් පහළ විය. ඒ අනුව මම ඔහු ඇමතුයෙමි.මොකක්ද නම?සිරිපාල සර්ඇයි මෙහෙම වුණේ?සර් මම ගොඩනැඟිලිවල තීන්ත ගාන රස්සාව කළේ . බැඳල දරුවො දෙන්නෙක් ඉන්නවා.දවසක් පලංචියක් කඩාගෙන බිම ඇද වැටිල කකුල කැඩුණා. ඒක සනීප වුණේ නැහැ. මට රස්සාව කරන්න බැරි වුණාම පවුලයි දරුවොයි මාව අතහැරල ගියා. පස්සෙ මාව පාරට වැටුණා. ඔහුගේ මේ කථාව ඇසූ මා බලවත් සිත් තැවුලට පත්වූයෙමි. දින කීපයක් යම් කිසි මුදලක් මම ඔහුට දුන්නෙමි.දිනක් ඇඳුමක් අරන් දෙන්නදැ යි ඔහුගෙන් ඇසීමි.අනේ සර් ලොකු පිනක්. නැති බැරිකම හින්දයි මේ වැරහැලි අදින්නේ.පසුදා උදේ යනවිට මම ඔහුට අත්කොට කමීසයක් හා සරමක් ගෙනගොස් දුනිමි. මා දුන් ඒ ඇඳුම් පාර්සලය ඔහු ඒ අසලම තිබෙන හෝටලයේ සේවකයකුට දුන්නේය.“ඔය අපිරිසිදු ඇඳුම ගලවල හෙට අලුත් ඇඳුම ඇඳගන්න” මම කීමි.පසුදා මා යාචකයා දුටුවේ නැත. යළි මා ඔහු දුටුවේ දින කීපයකට පසුවය. මා දුටු විට අර යාචකයා මට හරියට මුහුණ දුන්නේ නැත. මා ද ඔහු ගණනකට නොගෙන මගේ ගමන ගියත් මගේ හිතේ යම් කුකුසක් විය.සතියකට පමණ පසු අර යාචකයාට මා දුන් කමීසය හා සරම අර මා මුලින් කී හෝටලයේ සේවකයෙක් ඇඳ සිටිනු මා දුටිමි. සමහර විට මා දුන් ඇදුම් කට්ටලය මේ යාචකයා අර හෝටලයේ සේවකයාට දී කිසියම් මුදලක් ගන්නට ඇත. එසේ නැත්නම් අඩු තරමින් හෝටලයේ සේවකයා රසවත් කෑමක් හෝ මේ යාචකයාට දෙන්නට ඇත. යාචකයා තවම අඳින්නේ සුපුරුදු වැරහැලිම ය.අද හිඟමන රැකියාවකි. ව්‍යාපාරයකි. අප වැනි මිනිසුන්ගේ අනුකම්පාව යාචකයාට ආදායමකි. සමහර විට අර යාචකයාට පාදයේ ආබාධයක් නැතුව ඇති. රාත්‍රි කාලයේදී හොඳ කලිසම් සූට් එකක් ඇඳ මොහු සිනමා පටයක් නැරඹීමට ගියොත් එය ද පුදුමයකට කාරණයක් නොවේ.ටික කලකට පෙර මධ්‍යම පළාත් සමාජ සේවා අධ්‍යක්ෂ විමල් රත්නායක මහතා සාකච්ඡාවක දි හෙළි කළේ අද යාචකයකුගේ දෛනික ආදායම රු. 5000ක් පමණ වන බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=s1109131</link>
    <topic>වර්ෂාව හරස් වෙමින් දෙවැනි ටෙස්ට් තරගයජය පැරදුමින් තොරව නිමා වෙයි</topic>
    <author>ෆවුස් මොහොමඩ් පල්ලෙකැලේ සිට</author>
    <content>ශ්‍රී ලංකාව සහ ඔස්ට්‍රේලියාව අතර පල්ලෙකැලේ ජාත්‍යන්තර ක්‍රීඩාංගණයේ පැවැති දෙවැනි ටෙස්ට් තරගයේ අවසාන දිනය වූ ඊයේ (12) දිවා ආහාරයෙන් පසුව නොනවත්වා ඇද හැලුණු වර්ෂාව, ඒ වනවිට කඩුලු 4ක් පමණක් අතැතිව ඔස්ට්‍රේලියානු පළමු ඉනිමට වඩා ලකුණු 80ක් ඉදිරියෙන් සිටි ශ්‍රී ලංකාව පරාජයෙන් බේරා ගත්තේය.දිවා ආහාරයෙන් පැයකට පසුව වර්ෂාව පතිත වූ අතර පස්වරු 3.40 ට තරගය ජය පරාජයෙන් තොරව නිමාවට පත් කිරීමට තරග විනිසුරුවන්ට සිදු විය.ඒ වන විට ශ්‍රී ලංකාව කඩුලු 5කට ලකුණු 317ක් රැස් කර තිබුණේය.ඇන්ජලෝ මැතිව්ස් නොදැවී ලකුණු 11ක් ද, සුරාජ් රන්දිව් නොදැවී ලකුණු 4ක්ද ලබා සිටියහ.ඊයේ දිවා ආහාරයෙන් පසුව ශ්‍රී ලංකාව මේ තරගාවලියේ පළමු වතාවට ලකුණු 300 සීමාව පසුකිරීමට සමත් විය. ඒ වන විට කඩුලු 4 ක් බිඳ වැටී තිබුණි. එහෙත් ඉන් අනතුරුව ලකුණු 7 ක් ඇතුළත ශ්‍රී ලංකා පිලේ තවත් කඩුලු 2 ක් දවාලීමට ඕස්ට්‍රේලියානු පන්දු යවන්නන් සමත් වූහ.ප්‍රසන්න ජයවර්ධන ලකුණු 21 කට දවාලීමට රයන් හැරිස් සමත් වූ අතර ලකුණු 43 ක් ලබා සිටි තිලාන් සමරවීරගේ කඩුල්ල ලබා ගැනීමට ශේන් වොට්සන් සමත් විය.ඉනිමක පරාජයෙන් බේරීමට ලකුණු 14 ක් ඉතිරිව තිබියදී ඊයේ උදෑසන කඩුලු 8 ක් අතැතිව පිටියට පිවිසි ශ්‍රී ලංකා පිලේ කුමාර් සංගක්කාර සහ මහේල ජයවර්ධන දිවා ආහාරයට පෙර දවා ගැනීමට ඔස්ට්‍රේලියාව සමත් විය.තීරණාත්මක දෙවැනි නව පන්දුව ලබාගැනීමෙන් පසුව යවන ලද තුන්වැනි ඕවරයේ පළමු පන්දුවෙන් සංගක්කාර දවාලීමට හැරිස් සමත් විය. පෙර දින තරගය නතර කරන විට නොදැවී ලකුණු 69 ක් ලබා සිටි සංගක්කාරට ඊයේ එක් ලකුණක් හෝ රැස්කිරීමට නොහැකි විය.ශ්‍රී ලංකා පිලේ ලකුණු සංඛ්‍යාව 229 ක්ව තිබියදී ඔහු දැවී ගියේ “ස්ලිප්” හි පන්දු රැකීමේ නිරතව සිටි ඔස්ට්‍රේලියානු නායක මයිකල් ක්ලාක් අතට උඩ පන්දුවක් ලබා දීමෙන්ය. සංගක්කාරගේ ඉනිමට හතරේ පහර 8 ක් ඇතුළත් විය. තුන්වැනි කඩුල්ල සඳහා සංගක්කාර සහ මහේල අතර ලකුණු 101 ක අනගි සම්බන්ධතාවයක් ගොඩනැඟිණි.අනතුරුව තිලාන් සමරවීර හා එක්වූ මහේල ශ්‍රී ලංකාවේ ලකුණු සංඛ්‍යාව 270 දක්වා ඉහළ දැමීමට සමත් විය. මහේල දැවී ගියේ දෙවැනි “ස්ලිප්” හි සිටි මයිකල් ක්ලාක් විශිෂ්ට උඩ පන්දුවක් රැකගැනීමේ හේතුවෙනි. පන්දු 133 කට මුහුණ දී ලකුණු 51 ක් රැස්කළ මහේල හතරේ පහර 5 ක් එල්ල කළේය. ඔහු ඊයේ වාර්තා කරනු ලැබුවේ ඔහුගේ ටෙස්ට් දිවියේ 39 වැනි අර්ධ ශතකයයි.ශ්‍රී ලංකා ඉනිමේ මුළු ලකුණු සංඛ්‍යාව කඩුලු 4 කට 288 ක්ව තිබියදී වර්ෂාව ඇදහැලීමේ හේතුවෙන් පස්වරු 11.00 ට තරගය නතර කෙරිණි. මිනිත්තු 5 කට පසු යළි තරගය ආරම්භ කළද යැවීමට හැකිවූයේ එක් පන්දුවක් පමණි. යළිත් වර්ෂාව පතිත වීමේ හේතුවෙන් තරගය නතර කිරීමට සිදුවිය. ඒ අතරම දිවා ආහාර විවේකය ද ලබා ගැනිණි. ඒ වන විට ශ්‍රී ලංකාව ඔස්ට්‍රේලියාවට වඩා ලකුණු 51 ක් ඉදිරියෙන් සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=s1109132</link>
    <topic>තුන්වැනි ටෙස්ට් තරගය ජය ගැනීම අපේ අරමුණයි</topic>
    <author/>
    <content>පළමු ටෙස්ට් තරගයේ දී මෙන්ම, දෙවැනි ටෙස්ට් තරගයේ දීත් පළමු ඉනිමේ සිදුවූ පිති හරඹ දුර්වලතා මග හරවා එස්. එස්. සී. පිටියේ පැවැත්වෙන තුන්වැනි ටෙස්ට් තරගයේ පළමු ඉනිමේ දී ලකුණු 350 ට වැඩි ප්‍රමාණයක් ලබාගෙන තරගය ජය ගනිමින් ටෙස්ට් තරගාවලිය සමව නිමාවට පත්කර ගැනීම තම අරමුණ බැව් ශ්‍රී ලංකා පිලේ නායක තිලකරත්න ඩිල්ෂාන් ප්‍රකාශ කළේය.පල්ලෙකැලේ ක්‍රීඩාංගණයේ දී ඊයේ ජය පරාජයෙන් තොරව නිමාවූ දෙවැනි ටෙස්ට් තරගයෙන් පසුව පැවැති මාධ්‍ය හමුවේ දී ඩිල්ෂාන් මේ බව සඳහන් කළේය.“පිතිකරුවන් 7 දෙනකු හා පන්දු යවන්නන් 4 දෙනකු සමඟ ඊළඟ තරගයට මුහුණදීමට අපි බලාපොරොත්තු වෙනවා. තුන්වැනි ටෙස්ට් තරගය ජය ගැනීමට හැකිවුවහොත් තරගාවලිය ජය පරාජයෙන් තොරව නිමා කර ගනිමින් 2013 ලෝක ටෙස්ට් සූරතාවලියට සුදුසුකම් ලබා ගැනීමේ අවස්ථාව අපිට තවම තිබෙනවා” ඩිල්ෂාන් වැඩිදුරටත් පැවැසීය.“දෙවැනි ටෙස්ට් තරගයේ දෙවැනි ඉනිමේ දී විශාල ලකුණු සංඛ්‍යාවකට යාමට අපිට පුලුවන් වීම ගැන සතුටට පත්වෙනවා” ඔහු පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=s1109133</link>
    <topic>වර්ෂාව හේතුවෙන් තරගයේ ජය මග හැරුණා</topic>
    <author/>
    <content>දෙවැනි ටෙස්ට් තරගයෙන් ජය ගනිමින් ටෙස්ට් තරගාවලිය 2 – 0 ක් ලෙස ජය ගැනීමට තිබූ අවස්ථාව වර්ෂාව හේතුවෙන් මග හැරුණු බවත් එස්. එස්. සී. පිටියේ පැවැත්වෙන තුන්වැනි ටෙස්ට් තරගයේ ජය අත්කර ගැනීමට තම කණ්ඩායමට හැකිවනු ඇතැයි විශ්වාස කරන බවත් ඕස්ට්‍රේලියානු නායක මයිකල් ක්ලාක් ප්‍රකාශ කළේය.“අපේ පන්දු යවන්නන් වගේම පිතිකරුවනුත් සාර්ථකව දස්කම් දක්වනවා. විශේෂයෙන් ෂෝන් මාෂ් සහ මයිකල් හසී ලකුණු අතර සිටිනවා. ඊළඟ ටෙස්ට් තරගයට රිකී පොන්ටින් ක්‍රීඩා කරනවා. ඒ අනුව තුන්වැනි ටෙස්ට් තරගයේ ජය අත්කර ගැනීමට හැකිවෙතැයි අපිට ලොකු විශ්වාසයක් තිබෙනවා” ක්ලාක් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=s1109134</link>
    <topic>යොවුන් පොදුරාජ්‍ය මණ්ඩලීය ක්‍රීඩා උළෙලේරගර් සෙවන්ස් ‘බෝල්’ සූරතාව ශ්‍රී ලංකාවට</topic>
    <author/>
    <content>’අයිල් ඔෆ් මෑන්’ හි පැවැත්වෙන 4 වැනි යොවුන් පොදු රාජ්‍ය මණ්ඩලීය ක්‍රීඩා උළෙලේ රගර් සෙවන්ස් ‘බෝල්’ සූරතාව දිනා ගැනීමට ශ්‍රී ලංකාව සමත් විය.ශ්‍රී ලංකාව ‘බෝල්’ සූරතා අවසාන තරගයේදී ලකුණු 24 – 12කින් ට්‍රිනිඩෑඩ් හා ටොබැගෝ පිල පරදවමින් මේ සූරතාව හිමිකර ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=s1109135</link>
    <topic>එක්දින තරගමාලාව එංගලන්තය ජය ගනී</topic>
    <author/>
    <content>සංචාරක ඉන්දියා ක්‍රිකට් පිල හා එංගලන්තය අතර ලන්ඩනයේ පැවැති සිවුවැනි එක් දින තරගය සමව අවසන් වීමත් සමග දෙපිල අතර තරග 5කින් සමන්විත ජාත්‍යන්තර එක් දින තරගමාලාවේ ජය එංගලන්තයට හිමි විය.රවි බොපාරා ලකුණු 96ක් ලබා ගනිද්දී එංගලන්ත පිල ඉන්දියාවේ කඩුලු 5 ට ලකුණු 280 හඹා ගියද එංගලන්තය ලකුණු 270ක් රැස්කර ගෙන සිටියදී 8 වැනි කඩුල්ල ලෙසින් බොපාරා දැවී යාම හා ඒ සමගම වැසි පතිත වීමේදී ඩක්වර්ත් / ලුවිස් න්‍යායට අනුව කණ්ඩායම් දෙකම සම තත්ත්වයේ පසුවූහ.මේ අනුව මෙම තරග මාලාවේ තවත් එක් තරගයක් පමණක් ඉතිරිව තිබියදී එංගලන්තය තරග 2 – 0 කින් ඉදිරියෙන් සිටී.බොපාරා දැවැන්ත පහරක් මගින් ඔහුගේ ප්‍රථම ජාත්‍යන්තර එක් දින ශතකය ලබා ගැනීමට උත්සාහ කරද්දී ‘ඩීප් මිඩ් විකට්’ හතරේ සීමාවේදී ඔහු එල්ල කළ උඩ පන්දුව රැක ගැනිණි.ඔහු එක් ලකුණක් පමණක් ලබා ගත්තා නම් ඩක්වර්ත් / ලුවිස් න්‍යායට අනුව එංගලන්තය එක් ලකුණකින් තරගය ජය ගනු ඇත.එංගලන්තය වෙනුවෙන් ඉයන් බෙල් ලකුණු 54ක් ද, රවි බොපාරා ලකුණු 96 ක්ද වාර්තා කළහ. ඉන්දියා පිලේ දඟ පන්දු යවන සිං ලකුණු 59කට කඩුලු 3ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=s1109136</link>
    <topic>27 වැනි ජාතික මහා ඔරු පැදීමේ තරගාවලිය15 සිට 17 දක්වා බොල්ගොඩ වැවේදී</topic>
    <author/>
    <content>ශ්‍රී ලංකාව තුළ ජාතික මට්ටමින් පවත්වනු ලබන එකම ඔරු පැදීමේ වාර්ෂික තරගාවලිය වන ජාතික මහා ඔරු පැදීමේ තරගාවලිය 27 වැනි වරටත් මෙම 15 සිට 17 දක්වා බොල්ගොඩ වැවේ දී උත්සවාකාරයෙන් පැවැත්වේ.මෙම ඔරු පැදීමේ තරගාවලිය සංවිධානය කරනු ලබන්නේ ශ්‍රී ලංකා ආධුනික ඔරු පැදීමේ සංගමය මගිනි. දින තුනක් පුරා පැවැත්වෙන මෙම තරගාවලිය ශ්‍රී ලංකා යුද හමුදාව, ශ්‍රී ලංකා නාවික හමුදාව, ශ්‍රී ලංකා ගුවන් හමුදාව, විශ්වවිද්‍යාලීය කණ්ඩායම්, ජාතික පාසල් හා ජාත්‍යන්තර පාසල් සහ ඔරුපැදීමේ ක්‍රීඩා සමාජ රැසක් නියෝජනය කරනු ලබයි.විවිධ වයස් කාණ්ඩයන් යටතේ තරග පැවැත්වෙයි.ජයග්‍රහණය සඳහා මීටර් 2000ක් සම්පූර්ණ කළ යුතු වන අතර, එක් වටයක දී ඔරු හතරක් පමණක් ගමන් කළ යුතු වේ. මෙහි සියලු තරගකරුවන් ඔරු පැදීමේ ජාත්‍යන්තර තරග නීතිරීතිවලට අදාළව තරග කළයුතු වෙයි. මෙහි සූරතාව හිමි වන්නේ විවෘත වයස් කාණ්ඩයන් යටතේ තරග වදින තරගකරුවන් සඳහා පමණි.මෙරට ඔරු පැදීමේ ක්‍රීඩාව සඳරා දිගුකලක් පුරා සහාය දක්වමින් සිටින ශ්‍රී ලංකා ටෙලිකොම් මොබිටෙල් මෙම වසරේදීත් ජාතික ඔරු පැදීමේ උත්සවයේ ප්‍රධාන අනුග්‍රාහකයා ලෙස අත්වැල් බැඳගෙන සිටී.ආධුනික ඔරු පැදීමේ සංගමය විසින් මෙම තරගාවලිය පැවැත්වීමේ අරමුණ වනුයේ 2012 ඔලිම්පික් තරගාවලියේ ඔරු පැදීමේ තරගාවලිය නියෝජනය කිරීම සඳහා ශ්‍රී ලංකා කණ්ඩායමක් සැකසීමයි. මෙම තරගාවලිය තුළින් දක්ෂතා ඇති තරගකරුවන් රැසක් තෝරා ගැනීමට හැකි වෙතැයි ඔවුන් අපේක්ෂා කෙරේ.මීට වසර 100කට පමණ පෙර ශ්‍රී ලංකාවේදී ආරම්භ කළ ඔරු පැදීමේ ක්‍රීඩාව, ශ්‍රී ලංකාව තුළ ව්‍යාප්ත කිරීමට ශ්‍රී ලංකා නයිතික ඔරු පැදීමේ සංගමය විශාල පරිශ්‍රමයක් දරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=s1109137</link>
    <topic>උතුරේ පුනරුත්ථාපන තරුණ පිලටජයසූරියගේ කණ්ඩායම පරදී</topic>
    <author>මාතර ක්‍රීඩා - පි‍්‍රයාන් ද සිල්වා, මාතර දිසා විශේෂ - ජස්ටින් කොඩිකාර,මාතර සමූහඩබ්ලිව්. පී. ධර්මසේන</author>
    <content>සනත් ජයසූරියගේ නායකත්වයෙන්, ඇමති ඩලස් අලහප්පෙරුම , චන්ද්‍රසිරි ගජධීර, පලාත් සභා මන්ත්‍රී කාන්චන විජේසේකර සහ වීරසුමන වීරසිංහ යන දේශපාලඥයන් ඇතුලත් ප්‍රබල කණ්ඩායමක් කඩුළු නවයකින් පරාජයට පත් කිරීමට උතුරේ පුනරුත්ථාපන තරුණ කණ්ඩායමකට පසුගිය සෙනසුරාදා මාතර උයන්වත්ත පිටියේදී හැකි විය.මෙය සිදුවූයේ බන්ධනාගාර ප්‍රතිසංස්කරණ හා පුනරුත්ථාපන අමාත්‍යංශයත්, යෞවන කටයුතු සහ නිපුණතා සංවර්ධන අමාත්‍යාංශයත් ඒකාබද්ධව ‘තල් රුප්පාවෙන් පොල් රුප්පාවට’ මැයෙන් උතුරේ පුනරුත්ථාපනය වූ තරුණ තරුණියන් පන්සිය දෙනෙකු දකුණේ සංචාරයක රැගෙන ආ අවස්ථාවේ පැවැත් වූ පන්දු වාර දහයේ ක්‍රිකට් තරඟාවලියකදී යය.ලෝක පූජිත පිතිකරුවකු වූ සනත් ජයසූරියගේ කඩුල්ල දවා ගැනීම නවරත්නම් නවදීපන් නොදුටු සිහිනයක් සැබෑ වීමකි. එපමණක් නොව චන්ද්‍රසිරි ගජධීර ඇමැතිතුමාද ලකුණු නොලබාම පිටියෙන් යැවීමට ඔහු සමත් විය. තරඟය අවසානයේදී සනත් ඔහුට පැවසුවේ “මාව දවාගත් ඔබ ඉතාමත් දක්ෂ පන්දු යවන්නෙක්” යනුවෙනි.අමාත්‍යවරුන්ගේ XI - 63/6 (ඕවර 10)සනත් ජයසූරිය 15, වීරසුමන වීරසිංහ 11, මංජුල 10, (නවරත්නම් නවදීපන් 21/2)පුනරුත්ථාපන තරුණයින්- 64/1 (ඕවර 7 )අන්තෝනි එඩ්වඩ් අලාවින් නොදැවී 34, සෙල්වනාදන් අයින්කරන් නොදැවී 15, විමලනාදන් විනෝද 10 (වීරසුමන වීරසිංහ 15/1).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=s1109138</link>
    <topic>ශ්‍රී ලංකා කාන්තා වොලිබෝල් පිලඅද චීන තායිපේ යයි</topic>
    <author/>
    <content>චීන තායිපේ හි මෙම 15 සිට 23 දක්වා පැවැත්වෙන 16 වැනි ආසියානු ජ්‍යෙෂ්ඨ කාන්තා වොලිබෝල් සූරතාවලියට සහභාගි වීම පිණිස ශ්‍රී ලංකා කාන්තා වොලිබෝල් කණ්ඩායම අද දිවයිනෙන් පිටත්ව යයි.ක්‍රීඩිකාවන් 12 දෙනෙකු හා නිලධාරීන් 6 දෙනෙකු මේ සංචාරයට එක්වෙති.මෙවර තරගාවලිය සඳහා රටවල් 14ක් සහභාගි වෙති. චීන තායිපේ, ඉරානය හා ඉන්දුනීසියාව තරගාවලියේ ‘ඒ’ කොටසත්, තායිලන්තය, වියට්නාමය හා ඔස්ට්‍රේලියාව ‘බී’ කොටසටත්, චීනය, කසකස්තානය, උතුරු කොරියාව හා ඉන්දියාව ‘සී’ කොටසටත් ඇතුළත්ව සිටිති.ශ්‍රී ලංකාව ‘ඩී’ කොටසේ තරග වදින අතර ජපානය, දකුණු කොරියාව හා ටජිකිස්තානය එම කොටසට අයත් සෙසු කණ්ඩායම් වෙති.ශ්‍රී ලංකා පිලේ පළමු තරගය අනිද්දා (15) දකුණු කොරියාව සමඟ පැවැත්වෙන අතර දෙවැනි තරගය පසු දිනයේ (16) ජපානය සමඟත් පැවැත්වේ. පළමු වටයේ ශ්‍රී ලංකාවේ අවසන් තරගය 17 වැනිදා ටජිකිස්තානය සමඟ පැවැත්වීමට නියමිතය.තරගාවලියේ අවසන් පූර්ව හා අවසාන තරග සැප්තැම්බර් 23 වැනි දින පැවැත්වෙනු ඇත. ආසියානු වොලිබෝල් තරග විනිසුරු පි‍්‍රයන්ත සෙනවිරත්න මේ තරගාවලියේ තරග විනිසුරුවකු ලෙස කටයුතු කිරීමට නියමිතව ඇත.ශ්‍රී ලංකා කණ්ඩායමදිස්නා ප්‍රසාදිනි – නායිකා (ගුවන් හමුදාව), විරාජි චාමරිකා - උප නායිකා (පොලිසිය), කාංචනා විජේකෝන් (ශ්‍රී ලංකා විදේශ රැකියා කාර්යාංශය), ලීනා සඳමාලි (විදේශ රැකියා කාර්යාංශය), තිලිනි මධුෂිකා රත්නසිරි (විදේශ රැකියා කාර්යාංශය), වාසනා සඳමාලි (ශ්‍රී ලංකා වරාය අධිකාරිය), ජේ. ඩබ්ලිව්. පී. තුෂාරි (ගුවන් හමුදාව), ඉරේෂා පෙරේරා (නාවික හමුදාව), ප්‍රදීපිකා සජීවනී (විදේශ රැකියා කාර්යාංශය), හෂිනි ලක්ෂිකා (යුද හමුදාව), නිමාශා නිලක්ෂා (විදේශ රැකියා කාර්යාංශය), චතුරිකා රණසිංහ (විදේශ රැකියා කාර්යාංශය)නිලධාරීන්චාල්ස් තිලකරත්න (ප්‍රධාන පුහුණුකරු), අජන්ත දහනායක (සහාය පුහුණුකරු), එල්. සී. ඒකනායක (ශාරීරික අභ්‍යාස පුහුණුකරු), ප්‍රසන්න කළුතරගේ (කණ්ඩායම් ප්‍රධානී), නලින් ගම්ලත්) (කළමනාකරු), ස්වර්ණලතා මල්කාන්ති (ක්‍රීඩිකාවන් බාර).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=s1109139</link>
    <topic>බස්නාහිර පළාත් 18න් පහළ රගර්අවසන් පූර්ව තරග අද</topic>
    <author/>
    <content>බස්නාහිර පළාත් රගර් සංගය මෙහෙයවන වයස අවුරුදු 18 න් පහළ පාසල් ලීග් රගර් තරගාවලියේ අවසන් පූර්ව තරග අද(13) කොළඹ හැව්ලොක් පිටියේදී පැවැත්වේ.‘කප්’ අංශයේ මෙම අවසන් පූර්ව වටයේදී විද්‍යා විදුහල් පිල තර්ස්ටන් විදුහල් පිල සමගත්, ආනන්ද විදුහල් කණ්ඩායම ලලිත් ඇතුලත්මුදලි විදුහල් කණ්ඩායම සමගත් තරග වදිනු ඇත.‘කප්’ අංශයේ අර්ධ අවසන් පූර්ව වටයේදී විද්‍යා විදුහල ලකුණු 57- 0 කින් ධර්මපාල විදුහල පරාජය කළ අතර තර්ස්ටන් හා ඩී.එස්.සේනානායක විදුහල් අතර පැවැත්වීමට නියමිතව තිබූ තරගයේදී ක්‍රීඩකයන් ප්‍රමාණවත් ව නොසිටීම මත ඩී.එස්.සේනානායක විදුහල් පිල තර්ස්ටන් පිලට නිතරඟ ජයක් ලබා දුන්නේ ය.අනෙක් අර්ධ අවසන් පූර්ව තරගවලදී ලලිත් ඇතුලත්මුදලි විදුහල් පිල ලකුණු 7 - 5 කින් සී.ඩබ්ලිව්.ඩබ්ලිව් කන්නන්ගර විදුහල පරාජය කළ අතර ආනන්ද විදුහල ලකුණු 32 - 0 කින් ලුම්බිණි විදුහල පරාජය කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=f1109131</link>
    <topic>කුළල් කා ගන්න පක්‍ෂයකට ගහන කතිරයෙන් තමන්ට වැඩකුත් නෑ කොළඹට වැඩකුත් නෑ</topic>
    <author>සංවාද සටහන ධම්මික සෙනෙවිරත්න</author>
    <content>කොළඹ නගරයේ පැල්පත්වාසී ජනයා ඉවත් කිරීමට යන බවට විපක්‍ෂය ගෙන යන ප්‍රචාරය ගැන හා රජයේ නිවාස වැඩපිළිවෙළ ගැනත්, ඉදිරි පළාත් පාලන මැතිවරණය පිළිබඳවත්, ත්‍රස්තවාදය වැළැක්වීමේ පනත ඉවත් කළ යුතු ද යන්න ගැනත්,ඉදිකිරීම්, ඉංජිනේරු සේවා සහ නිවාස හා පොදු පහසුකම් අමාත්‍ය ජාතික නිදහස් පෙරමුණේ නායක විමල් වීරවංශ මහතා සමඟ කළ සංවාදයකි.* රජය හදිසි නීතිය ඉවත් කළත් එය ප්‍රමාණවත් නොවන බව කියමින් ත්‍රස්තවාදය වැළැක්වීමේ පනත ද අහෝසි කළ යුතු බවට විපක්‍ෂය දෙසින් හඬක් නැඟෙනවා. ත්‍රස්තවාදය වැළැක්වීමේ පනත අදාළ වන්නේ ත්‍රස්තවාදී ක්‍රියාකාරකම් සම්බන්ධයෙන්. විපක්‍ෂය මතු කරන පරිදි එය වහා ඉවත් කළ යුතු ද?තවමත් අපේ රට ත්‍රස්තවාදයෙන් නිදහස් වෙලා අවුරුදු දෙකයි. කලින් ලබපු අත්දැකීම් අපට අමතක කරන්න බෑ. අපි ඉතිහාසයක් ඇති රටක්. ඒ නිසා ඔය කියන ඊනියා ප්‍රජාතන්ත්‍රවාදයක් ගැන කතා කරන්න බෑ. අපි යථාර්ථයට මුහුණ දිය යුතුයි. අමෙරිකාව 9/11 ප්‍රහාරයට මුහුණදීලා අවුරුදු 10 යි. සෝදිසි කිරීම් පරීක්‍ෂා අඩුවෙලා තියෙනව ද? දේශප්‍රේමී පනත ඉවත් කළා ද? එදා ජනාධිපතිතුමා ඉතාමත් නිවැරදිව සිවිල් ජනයාට අගතියක් නොවන පරිදි හදිසි නීතිය ඉවත් කළා. ත්‍රස්තවාදය වැළැක්වීමේ පනතෙන් සිවිල් ජනයාට අගතියක් නෑ. එය තවම තියෙනවා. මවා ගත්ත ලෝකයක ඉඳන් මර්ධන අණ පනත් එපා! කිව්වට අපි සිතන්න ඕන යථාර්ථවාදී ව.අනෙක තමයි ඔය ඉල්ලීම් කරන්නෙ කවු ද? ටී.එන්.ඒ එකයි ජවිපෙ යි. ටී.එන්.ඒ එක හැමදාම කළේ ඕක නිසා ඒ ගැන පුදුම වෙන්න දෙයක් නෑ. හැබැයි ජවිපෙ? ත්‍රස්තවාදය පරාජය කළ යුතුයි කිව්වා, යුද්ධයට යා යුතුයි කිව්වා. දැන් කියන්නෙ වෙනත් දෙයක්. ඒකෙන් ඔවුන් බලාපොරොත්තු වෙන්නේ රට අරාජික හා අස්ථාවර කිරීම යි.රටේ සාමාන්‍ය ජනයා හෝ ප්‍රජාතන්ත්‍රවාදය මර්දනය කරන්න මේ අණ පනත් යොදා ගැනීමක් සිදුවන්නේ නෑ. නමුත්, යුරෝපයේ සිට තවමත් බෙදුම්වාදීන් ක්‍රියාත්මක යි. දකුණු ඉන්දියාවේ ඇති වී ඇති ප්‍රවණතාව අප තේරුම් ගත යුතුයි. ඒ නිසා මවාගත් ලෝකයක සිට අපට තීන්දු තීරණ ගන්න බෑ.* ජීනිවා නුවර දී මානව හිමිකම් කවුන්සිලයේ සැසිවාරය පැවැත්වෙමින් තිබෙනවා. ශ්‍රී ලංකා නියෝජිත පිරිසක් ද මේ වනවිට එහි ගොස් සිටිනවා. අපේ රටට එරෙහි යම් ක්‍රියාමාර්ගයක් සඳහා එහි දී උත්සාහයක් ඇතිවේ යැයි සිතිය හැකි ද?මෙවර අපට එරෙහි යෝජනාවක් ඉදිරිපත් වෙන එකක් නෑ. එවැනි යෝජනාවක් ආවොත් එය මාර්තු සැසියෙදි එන්න ඉඩ තියෙනවා. බහුතර රටවල් සංඛ්‍යාවක් අපිත් එක්ක ඉන්න බව පෙණුනොත් එවැන්නක් සිදු වෙන එකකුත් නෑ. කොහොම වුණත් මේ රටේ බලය තීරණය කරන්නෙ ඔය මානව හිමිකම් කවුන්සිලය නෙවෙයි. ඒක තීරණය කරන්නෙ මේ රටේ ජනතාව. ජනතාව රජයත් සමඟ නම් ඉන්නෙ ප්‍රශ්නයක් ඇතිවෙන්න විදිහක් නෑ.මානව හිමිකම් කවුන්සිලයෙ දී අපට සහාය ලබා ගැනීම ගැන වගේම චැනල් - 4 බොරුවට එරෙහිවත් ලෝකයට ඇත්ත කියන රාජ්‍ය තාන්ත්‍රික මෙහෙයුමක් දැන් දියත් කර තිබෙනවා. ආරක්‍ෂක ලේකම් තුමා ඉදිරිපත්කළ වාර්තාව වගේම, වීඩියෝ පටය මඟිනුත් ඇත්ත තත්ත්වය පැහැදිලි කරමින් තියෙන්නෙ. මේ අභියෝගයටත් මුහුණ දී ජයගත හැකියි කියන විශ්වාසය අප තුළ තිබෙනවා.* පසුගිය දිනවල, “රට අවුලක පෙරට එන්න” යනුවෙන් ජවිපෙ ජනතාව දැනුම්වත් කරන වැඩ පිළිවෙළක් දියත් කළා. ඇත්තටම රට තියෙන්නෙ අවුලක ද?රට නෙවෙයි, ජවිපෙ නම් අවුලක. “ජවිපෙ අවුලක පෙරට එන්න” කියලයි ජවිපෙ කියන්න තිබුණෙ. ජවිපෙ අද හිරවෙලා ඉන්නෙ, ඔවුන් අපිව එළවන්න මතවාදයක් හැදුවා. ඒ මතවාදය අතුළෙම ඒ අය අද හිරවෙලා. සන්ධානගතව දේශපාලනය කිරීමට එදා විරුද්ධ වුණු අය පාරිශුද්ධ විප්ලවීය මාවතේ ජවිපෙ ගෙනයා යුතු බව කිව්වා, හැබැයි එහෙම කිය කියා සරත් ෆොන්සේකා එක්ක සන්ධානගත වුණා. ෆොන්සේකා කර තියා ගත්ත අය ඒක කරන කොට හරි, එදා වැදැරැියි, මොකක්ද මේ ප්‍රතිවිරෝධය. විමල් එළවන්න ඕන වුණාම ඒක වැරැදියි. තමන් ඒක කරන කොට ඒක හරි. මේ වැරැද්ද අපිම තියාගෙන මීට වඩා හොඳට කරන්න තිබුණනෙ. දැන් මොකද වෙලා තියෙන්නෙ? දේ්ශපාලන මණ්ඩලයේ 4 දෙනෙක් එළියට දාලා. තව මාස 1 1/2 ක් විතර යනකොට ජවිපෙ තියුණු බෙදීමක් ඇති වෙයි. ඒක හරියට ප්‍රබල භූමිකම්පාවකට පසු ඇතිවන පසු කම්පන වගේ. ජවිපෙ විනාශ කරන්නෙ පක්‍ෂය තුළ සිටින එක්කෙනෙක් - දෙන්නෙක් වගේ සිමිත කණ්ඩායමක්. ඒ අය තමයි ජවිපෙට ගහන්නෙ.* මැදපෙරදිග කලාපයේ, ලිබියාවේ ක්‍රියාත්මක වෙමින් ඇති අධිරාජ්‍යවාදී වැඩපිළිවෙළ මඟින් තමන්ට අවනත නොවන පාලනයක් වෙනස් කිරීමේ වුවමනාව පැහැදිළි යි. විපක්‍ෂ බලවේග එම වුවමනාවන්ට අනුව වෙහෙස වෙමින් තිබෙනවා. ශ්‍රී ලංකාවට විකල්ප ආණ්ඩුවක් අවශ්‍ය බවට ජවිපෙ ප්‍රධාන ලේකම් ටිල්වින් සිල්වා මහතා කර තිබූ ප්‍රකාශය ගැන ඔබේ අදහස කුමක් ද?ඔය ප්‍රකාශවල ගැඹුරක් නෑ. හැබැයි, බටහිර අධිරාජ්‍යවාදීන් ට අවශ්‍ය වෙලා තියෙන්නෙ මොකක් ද කියන එක පැහැදිළි යි. අමෙරිකානු සහකාර රාජ්‍ය ලේකම් රොබට් ඕ බ්ලේක් මහත්තයා ගේ ශ්‍රී ලංකා සංචාරයේ දී ජනාධිපතිතුමා, පක්‍ෂ නායකයන්, සිවිල් සමාජ නියෝජිතයන් ආදීන් හමුවීමට අමතරව මෙවර විශ්වවිද්‍යාල ශිෂ්‍යයන් ද හමු වෙනවා. අමෙරිකාව මොකට ද විශ්වවිද්‍යාල ශිෂ්‍යයන් හමුවෙන්නෙ? ලිබියානු පන්නයේ මෙහෙයුමක් දියත් කිරීමට අවශ්‍ය පසුබිම නිර්මාණය කිරීමේ කොන්ත්‍රාත්තුව ඉටුකරන්න සමහරුන්ට අවශ්‍ය වෙලා තියෙනවා. බටහිර රටවල වුවමනාව අනුව, මේ වගේ මෙහෙයුම් ඉදිරියේ දී අපේක්‍ෂා කරන්න පුළුවන්. අප එය හරියාකාර තේරුම් ගත යුතුයි.* කොළඹ මහ නගර සභාවත් ඇතුළුව ඉතිරි පළාත් පාලන ආයතන 23 ක ඡන්දය පැවැත්වීමට ආසන්න යි. මේ බහුතරයක් ආයතන නාගරික පසුබිමක් සහිත ඒවා. මේ මැතිවරණය ජයග්‍රහණය කිරීම ගැන එක්සත් ජනතා නිදහස් සන්ධානයට ඇති විශ්වාසය කෙබඳු ද?පසුගිය ඒවා වගේම තමයි මේ මැතිවරණයෙනුත් සන්ධානය විශිෂ්ට ජයක් ලබනවා. මතයක් තිබුණා, නාගරික ප්‍රදේශවල සහයෝගය තියෙන්නේ එජාපය ට කියලා. හැබැයි, පසුගිය මැතිවරණ ප්‍රතිඵල අනුව ඒ මතයත් ප්‍රතික්ෂේප වෙලයි තියෙන්නෙ. වෙනදා වගේ කොළඹ නගර සභාවේ බලය වුණත් එජාපය ට දීමට කොළඹ ජනතාවට හේතුවක් ඇතැයි මා සිතන්නේ නෑ. කුළල් කා ගන්න පක්‍ෂයකට ඡන්දය දීමෙන් තමන්ටවත් කොළඹටවත් වැඩක් නැති බව එජාප පාක්‍ෂිකයන් දන්නවා. කොළඹට එජනිස ප්‍රබල ලැයිස්තුවක් ඉදිරිපත් කර තියෙනවා. මේ ලැයිස්තුවේ එජාපයේ සිටි ප්‍රබලයනුත් ඉන්නවා. දැන් කොළඹ නගරය වෙනස් වෙමින් තියෙන්නෙ. මේ මැතිවරණයේ දී කොළඹ නාගරික ජනතාව කොළඹ නගර සභා පාලනයේ වෙනසක් සිදු කරයි කියල මට විශ්වාසයි.* කොළඹ වතු ආශි‍්‍රතව ජීවත් වන ජනතාව කොළඹින් ඉවත් කිරීමට යන බවට විපක්‍ෂය ප්‍රචාරයක් ගෙන යනවා. එජාප නගරාධිපති අපේක්‍ෂකයා කියා තිබුණා, ඔහුගේ මළකඳ උඩින් තමයි, මේ ජනයා ඉවත් කරන්න වෙන්නෙ කියලා...?පැල්පත් වල ජීවත්වන ජනතාව ඒ විදිහට ඉවත් කරන්න කිසිම සැළැස්මක් නෑ. මේ ජනතාවගේ ජීවිත වඩා උසස් මට්ටමකට ගෙන එමින් ඔවුන්ට මහල් නිවාස වල නිවාස ලබා දීමේ වැඩපිළිවෙළක් නම් රජයට තියෙනවා. එයට විරුද්ධ වෙන්නෙ කවු ද? ඊට විරුද්ධ වෙන්නෙ මත්කුඩු, ගණිකා ව්‍යාපාර, පාතාලය ආදී විවිධ සමාජ විරෝධී ක්‍රියාකාරකම් වල යෙදෙන හා ඒවාට අනුබල දෙන අය. එජාප නගරාධිපති අපේක්‍ෂකයා නියෝජනය කරන්නෙත් එවැනි අය. ඒක තමයි ඔහු එවැනි කතාවක් කියල තියෙන්නෙ. මේ ජනතාවගේ ජීවිත උසස් මට්මකට ගැනීම සඳහා හැමදාම කොළඹ බලයේ සිටි මේ උන්නැහැලා මොනව ද කළේ?* “ජන සෙවණ” වැඩසටහනත් ඇතුළුව නිවාස නැති ජනයාගේ නිවාස සිහිනය සැබෑ කිරීමේ රජයේ වැඩපිළිවෙළේ ප්‍රගතිය කෙබඳු ද?අපි මේ වගකීම් භාර ගන්නා විට ජාතික නිවාස සංවර්ධන අධිකාරිය වසරකට නිවාස ණය දුන්නේ 2000 කට පමණ. දැන්; අපි වසරකට 13,000 කට වැඩි පිරිසකට නිවාස අවශ්‍යතාව සම්පූර්ණ කළා. ඒ කියන්නේ වර්ධනය සියයට 600 ක් විතර. ඉදිරි අය වැයෙන් මේ කටයුතු තවත් ශක්තිමත් හා වේගවත් කිරීම සඳහා ගරු ජනාධිපතිතුමා සැලකිය යුතු මුදලක් අපට ලබා දෙනවා. එම මුදල් සහ විකල්ප ප්‍රවාහයන්ද සමඟ දැනට පවතින සංඛ්‍යාව දෙගුණයකින් පමණ වර්ධනය කිරීමට හැකිවේ යැයි අපි විශ්වාස කරනවා.දැන් ජාතික නිවාස සංවර්ධන අධිකාරියට වැඩ වැඩියි. එය කඩිසර කර තියෙනවා. ඉදිරියේ දී කාර්ය මණ්ඩලයත් තවත් වැඩිකරන්න සූදානම්. ඉදිකිරීම් සංවර්ධන පනත තවත් වැඩිදියුණු කරමින් I C T A D ආයතනය ඉදිරියේ දී අධිකාරියක් බවට පත් කරනවා. ඉදිකිරීම් ක්‍ෂෙත්‍රයේ ගුණාත්මක භාවය වර්ධනය කිරීමට හා එම කාර්යයන් නියාමනය කිරීමට ඊට හැකිවීමත් සිදුවෙනවා.දේශීය කර්මාන්ත කරුවන් රැක ගැනීමේ වැඩපිළිවෙළකුත් තියෙනවා. සහාධිපත්‍ය කළමණාකරණ අධිකාරියේ කාර්යයක් ද පුළුල් කර තිබෙනවා. සර්පන්ටයින් මහල් නිවාස හා තවත් නිවාස සංකීර්ණ කිහිපයක පොදු පහසුකම් නැංවීම, අලුත්වැඩියා ආදියත් සිදුවෙනවා. නිවාස අධිකාරිය මඟින් ඔප්පු ලබාදීමේ වැඩපිළිවෙළ යටතේ ගිය වසරේ 3000 කට ඔප්පු ලබා දුන්නා. මේ වසරේ එය 4000 ඉක්මවන බව දැනටමත් පෙනෙනවා. වෙනත් ආයතන මඟින් ඔප්පු ලබාදෙන ක්‍රියාවලියක් මේ ආයතනය හරහා සිදු කිරීම අපේ අපේක්‍ෂාවයි. එමඟින් ප්‍රශ්න බොහොමයක් විසදාගන්න පුලුවන්. ජනතාවටත් විශාල පහසුවක්. රාජ්‍ය අංශය පමණක් නෙවෙයි මේ නිවාස වැඩපිළිවෙළට පෞද්ගලික අංශයත් රුපියල් බිලියන 5 ක් පමණ යොදවනවා. රාජ්‍ය බැංකු මඟින් නිවාස ණය ලබාගැනීමේ දී ජනතාවට තවත් එය පහසු කරමින් නිවාස අධිකාරිය හරහා අප එම ණය ලබා දෙනවා. මේවායේ ප්‍රතිඵල ඉදිරි වර්ෂයේ දී මීටත් වඩා දකින්න ලැබෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=f1109132</link>
    <topic>දැන් රියදුරු බලපත්‍රයක් ගන්නරස්තියාදු වෙන්න ඕන නෑ</topic>
    <author>සාකච්ඡා කළේ විජයානි එදිරිසිංහ ඡායාරූපය - නිශ්ශංක විජේරත්න</author>
    <content>* ඔබ මෝටර් රථ කොමසාරිස් ධුරයේ වැඩ බාරගන්නා විට තිබූ තත්ත්වය සහ අද තත්ත්වය කොහොමද?මේ දෙපාර්තමේන්තුවේ කොමසාරිස් ධුරය බාරගන්නා විට දෙපාර්තමේන්තුව හොඳ තත්ත්වයක තිබූ බව මට කියන්න පුළුවන්. බොහෝ රාජකාරි කටයුතු යහපත් ආකාරයෙන් සිදු වූවා. යම් යම් අංශවල පමණක් දුර්වලකම් තිබුණා. ඒ අංශවලත් එම දුර්වලතා මඟහැර කඩිනම් සේවාවක් සැපයීමට සුදුසු පියවර ගෙන තිබෙනවා. විශේෂයෙන්ම වේරහැර රියදුරු බලපත් නිකුත් කිරීමේ අංශය ගැන කියන්න ඕනා. කලින් එහි උදේ පාන්දර සිට පෝලිම් හැදී තිබුණා. දැන් එම තත්ත්වය නැතිකර දමා මහජනතාව රස්තියාදු නොවී රියදුරු බලපත් ලබා ගත හැකි ක්‍රමයක් සකස් කර තිබෙනවා.* මෝටර් රථ සඳහා පනවා තිබූ තීරු බදු ඉවත් කිරීමත් සමඟ ඉල්ලුමේ වැඩිවීමක් ඇති වුණාද?ඇත්ත වශයෙන් ම 2010 මෝටර් රථ සඳහා වූ තීරු බදු අඩු කිරීමත් සමඟ ඒ සඳහා වූ ඉල්ලුම ඊට පෙර පැවැති වර්ෂවලට වඩා අති විශාල ප්‍රමාණයකින් ඉහළ ගියා. ඉල්ලුම වැඩි වුවත් ඒ වාහන මිල දී ගෙන ලියාපදිංචිය සඳහා එන පුද්ගලයන් ගේ කටයුතු සිදු කර දීමට සිටි කාර්යය මණ්ඩලවල වෙනසක් සිදු වූයේ නැහැ. සීමිත කාර්ය මණ්ඩලයක් අති විශාල වැඩ කොටසක් කර ප්‍රමාදයකින් ගොඩගැසීමකින් තොරව ලියාපදිංචි කිරීමේ කටයුතු කඩනමින් කර දීමට අවශ්‍ය කටයුතු මා යෙදවූවා.* දැනට ලියාපදිංචියේ අඩුවක් වී තිබෙනවාද?නැහැ. මේ රටේ ත්‍රස්තවාදය අවසන් වී රට විශාල සංවර්ධනයක් කරා ඇදී යමින් පවතිද්දී ජනතාව ගේ ඒක පුද්ගල ආදායමත් වැඩි වී මෝටර් රථ සඳහා වූ ඉල්ලුමේ වර්ධනයක් ද තිබෙනවා. ඒ නිසා මෝටර් රථ සඳහා සැළකිය යුතු ප්‍රමාණයක ඉල්ලුමක් තිබෙනවා. ඉන් රටට විශාල ආදායමක් ලැබෙනවා.* නව රියදුරු බලපත්‍රය නිකුත් කිරීම ප්‍රාදේශීය මට්ටමින් සිදුකිරීම තවමත් වෙන්නේ නැහැ නේද?මේ වන විට කුරුණෑගල, ගම්පහ, හම්බන්තොට ප්‍රදේශවල බලපත්‍ර නිකුත් කිරීම ආරම්භ කර තිබෙනවා. එය සිදුවෙන්නේ Online ක්‍රමයටයි. තවත් ප්‍රදේශ ගණනාවක ම ඉදිරියේ දී මේ කටයුත්ත ආරම්භ කෙරෙනවා. දැනට ආරම්භ කර ඇති ප්‍රදේශවල ජනතාව වේරහැරට පැමිණීම අවශ්‍ය වෙන්නේ නැහැ.* නව රියැදුරු බලපත්‍රය අයැදුම් කිරීමේ දී නිකුත් කෙරෙන එල් බෝඩ් එක කිසිදු වැඩකට නැති දෙයක් බව අයදුම්කරුවන් ප්‍රකාශ කරනවා?එල් බෝඩ් එක නිකුත් කිරීම දැන් සිදුවන්නේ නෑ. මුල දී එය ලබා දුන්නා. පසුව එය ඉවත් කිරීමට කටයුතු කෙරෙමින් පවතිනවා. එහෙත් රියදුරු පුහුණුව සිදුවන මාස තුනක කාලය තුළ පුහුණුකරු ගෙන යන වාහනයේ අනිවාර්යයෙන් ම එල් බෝඩ් එක තිබිය යුතුයි.* රියදුරු බලපත් අයදුම්කරුට ලිඛිත පරීක්‍ෂණයෙන් පසු ප්‍රායෝගික පරීක්‍ෂණයට මාස තුනක් ගතවීම අනිවාර්යය ද?අනිවාර්යයයි. කිසි ම හේතුවක් මත නව රියදුරු බලපත්‍රය ලිඛිත පරීක්‍ෂණයෙන් පසු මාස තුනක් ප්‍රායෝගික පුහුණුව නොයෙදී ලබාගත නොහැකියි. විවිධ පුද්ගලයන් විදේශ ගතවීම හෝ වෙනත් හේතු මත මාස තුනට පෙර ඉල්ලා සිටියත් කෙසේවත් ඊට පෙර ලබා දෙන්නේ නැහැ.* නව රියදුරු බලපත්‍රයක් එක් දින සේවාවෙන් ලබා ගත හැකි ද?අලුතෙන් ම රියදුරු බලපත්‍රය අයදුම් කරන පුද්ගලයකුට එක් දින සේවාව හරහා රියදුරු බලපත්‍රයක් ලබාගත නොහැකියි. නමුත් පවතින රියදුරු බලපත්‍රයක් විවිධ හේතු මත නැවත ඉල්ලා සිටීමේ දී එක්දින සේවාවක් මගින් ලබා ගත හැකියි. දැනට වේරහැර කාර්යාලයේ එක්දින සේවා පහසුකම් වැඩි කර තිබෙනවා. අයදුම් කරන ඕනෑම ප්‍රමාණයක් ඒ ඔස්සේ එම දිනය තුළ ලබා දීමට පියවර ගෙන තිබෙනවා.* නව රියදුරු බලපත්‍රය ව්‍යාජ ලෙස මුද්‍රණය කරනවා යැයි ඔබට තොරතුරු ලැබී තිබෙනවා ද?ඇතැම් ජාවාරම්කරුවන් පැරැණි රියදුරු බලපත්‍රයට සමාන ව්‍යාජ ඒවා මුද්‍රණය වූ අවස්ථා පිළිබඳ තොරතුරු ලැබී තිබෙනවා. එහෙත් නව රියදුරු බලපත්‍රය ව්‍යාජ ලෙස මුද්‍රණය කර ඇති බවට කිසි ම තොරතුරක් ලැබී නැහැ.* එක්දින සේවා සඳහා අයදුම්කරුගේ පැමිණීම අනිවාර්යයද?ඔව්. රියදුරු බලපත්‍ර සඳහාත්, වාහන පැවරීම් කටයුතුවලදීත් එහි අයිතිකරුගේ පැමිණීම අනිවාර්යයෙන්ම සිදුවිය යුතුයි. කිසි ම හේතුවක් මත අයිතිකරු නොපැමිණ එක්දින සේවාව ලබාගත නොහැකියි.* මේ දෙපාර්තමේන්තුව තුළ අක්‍රමිකතා, දූෂණ, වංචා සිදුවෙන බවට ෂශාල ප්‍රචාරයක් තිබෙනවා. ඒ පිළිබඳ ඔබේ අදහස?ඔය කතාව අද ඊයේ කියවෙන දෙයක් නොවෙයි. බොහෝ කාලයක සිට ම මේ දෙපාර්තමේන්තුව තුළ අක්‍රමිකතා තිබෙන බව කියනවා. එවැනි පුද්ගලයන් ඇති. නමුත් එම අක්‍රමිකතා සිදු කරන්නේ තවත් කාටවත් දැනෙන්න නොවෙයි. යම් කෙනෙක් යම් පුද්ගලයකුට මේ දෙපාර්තමේන්තුවේ නිලධාරියකුගෙන් යම් අක්‍රමිකතාවක්, දූෂණයක් වෙලා තිබෙනවා කියලා මට පැමිණිල්ලක් කළොත් මම ඒ පිළිබඳ සොයා බලා වැරැද්දක් සිදුකර තිබෙනවා නම් ඒ පිළිබඳ නීතිය තදින් ම ක්‍රියාත්මක කරනවා. එහෙත් හරි හැටි තොරතුරක්, පැමිණිල්ලක් නොමැතිව සැකය මත පමණක් මට සේවකයන්ට විරුද්ධව කටයුතු කරන්න බෑ.මට ස්ථිරව ම ඔප්පු කිරීමට තරම් තොරතුරු ඇති පුද්ගලයන් පිළිබඳ ඒ ආකාරයෙන් ක්‍රියා කර තිබෙනවා. මම මෙහි දී කියන්නේ කරුණාකරලා යමෙකුට මේ දෙපාර්තමේන්තුවේ කෙනෙකුගෙන් අසාධාරණයක් වුණා නම් අල්ලසක් ගත්තා නම් ඒ පිළිබඳ මට පැමිණිලි කරන්න කියලයි.* රට පුරා වාහන බඩ් කිරීමේ ව්‍යාපාරය හොර රහසේ සිදුවෙනවා. ඒවා මෙම දෙපාර්තමේන්තුවෙන් ලියාපදිංචි කරන බව කියනවා.මම දැනුවත්ව එවැනි දේවල් සිදුවෙන්න ඉඩක් තියා නැහැ. බොහෝ විට ආරක්‍ෂක අංශ මගින් අනාවරණය කර ගත් ඇතැම් සිද්ධීන් සම්බන්ධව මගෙන් විමසීමක් කළොත් මම ඊට අදාළ පරීක්‍ෂණවලට අවශ්‍ය විස්තර ලබා දෙනවා.මේ දෙපාර්තමේන්තුවෙන් අවස්ථා ගණනාවක දී ම එවැනි තොරතුරු ඉල්ලා ලබා දී තිබෙනවා. කෙසේ වෙතත් එම සිදුවීම් වෙලා තියෙන්නේ මා මෙහි සේවයට පැමිණීමට පෙරයි. රටේ ඇතැම් ජාවාරම්කරුවන් කරන දේවල් නවත්වන්න මට බැහැ. නමුත් දෙපාර්තමේන්තුවේ අයට මම උපදෙස් දී තිබෙනවා එවැනි අක්‍රමිකතාවල යෙදෙන්න එපා කියලා. යමෙක් එවැනි දේවල් කර තිබුණොත් දඬුවම් දෙන්න මම ප්‍රමාද වෙන්නෙත් නැහැ.* මේ බඩ් වාහන ක්‍රමය හරහා සිදුවන වංචාව නැතිකර දැමීමට ක්‍රමයක් නැද්ද?දශක කීපයක් තිස්සේ මේ ජාවාරම සිදු වී තිබෙනවා. මෙම වංචා නැති කර දැමීමට විවිධ යෝජනා පැමිණ තිබෙනවා. දැනට ඊට යෙදිය හැකි එකම ක්‍රමය E-MOTORING ක්‍රමයයි. මෙම ක්‍රමය හරහා යම් වාහනයකට අදාළ ලියකියවිලි කිසිවක් තවත් වාහනයකට යෙදවීමට හැකියාව නැහැ. එම ක්‍රමය තාක්ෂණයෙන් ඉහළම ක්‍රමයක්. වාහනයකට අදාළ සිලු දේ පරිගණකගත කෙරෙනවා මෙන් ම කිසිදු පාර්ශවයකට ඒවා වෙනස් කිරීමට ද නොහැකියි.* මේ ක්‍රමය ළඟදී ම ගෙන ඒමට සූදානම් ද?මෙය යෝජනාවක් වශයෙන් තිබෙනවා. ඒ වගේ ම එය ක්‍රියාත්මක කිරීමට විශාල වියදමක් දැරීමට සිදු වෙනවා. කෙසේ වෙතත් එම ක්‍රමය ඉදිරියේ දී දෙපාර්තමේන්තුව තුළ ස්ථාපිත වූ පසු වාහන ජාවාරම් කරුවන්ට මේ දෙපාර්තමේන්තුවෙන් හොර රහසේ කිසිවක් කරගැනීමට ඇති ඉඩකඩ ඇහිරෙනවා. ඒ වගේ ම මේ ජාවාරමේ සෙසු කාර්යයන් සිදුවෙන අංශවලටත් එවැනි ම පිළියමක් යෙදීමෙන් එම ජාවාරම සම්පූර්ණයෙන් වසා දැමිය හැකි වේවි.* මෝටර් රථ ප්‍රවාහන දෙපාර්තමේන්තුවේ ඇතැම් සේවකයන් ඔවුන්ට අසාධාරණයක් වී ඇතැයි පවසනවා?යම් සේවකයකුට ගැටලුවක් තිබෙනවා නම් ඒ පිළිබඳ මට දැනුම් දී ඒ ගැන කතා කළ හැකියි. ගැටලු ඉදිරිපත් කළ බොහෝ දෙනකුට මම ඔවුන්ගේ ඒ ප්‍රශ්න ගැන බලා විසඳුම් ලබා දී තිබෙනවා. තිබෙන ප්‍රශ්නයක් ඉදිරිපත් කිරීම ඔවුන් සතු අයිතියක්.* දෙපාර්තමේන්තුවේ ප්‍රතිලාභ ලැබෙන අංශවල සේවය කිරීමට සෑම කෙනෙකුට ම අවස්ථාව නොලැබෙන්නේ ඇයි?මං මෙම දෙපාර්තමේන්තුවේ වැඩ බාරගැනීමටත් පෙර සිට සේවය කළ අය සිටිනවා. අභ්‍යන්තර මාරුවීම්වල දී ඒ අය ඉවත් කර වෙනත් අයට අවස්ථාව සැළසෙනවා.* නව ලියාපදිංචි කිරීමේ අංශවල අවස්ථා ගණනාවක් සේවය කළ අය සිටිනවා. එක් වරක්වත් සේවය නොකළ අය සිටිනවා. මේ සඳහා යෙදීමේ ක්‍රමවේදයක් නැතිද?මම මුලින් කීවා වගේ මා මෙහි පැමිණීමටත් පෙර සිට එහි සේවය කළ අය සිටිනවා. එය ක්‍රමවේදයක් හෝ සැළසුමක් මත සිදුවෙන දෙයක් නොවේ. මම මගේ යැයි කිසිම හිතවත් කෙනෙක් ඔය අංශවලට යොදාගෙන නැහැ. හිටපු කොමසාරිස්වරු ඔවුන් ගේ හිතවත් පුද්ගලයන් එම අංශවලට යොදා ගන්න ඇති. නමුත් මා එවැනි දෙයක් සිදු කර නැහැ.* දැනට මාර්ගවල සිදුවන වාහන අනතුරු ප්‍රමාණය අධිකයි. ඔබ මීට හේතු වශයෙන් දකින්නේ කුමක්ද?දැනට මාර්ග පද්ධතිය දියුණු වෙලා තිබෙනවා. ඒ වගේ ම රියදුරන් වේගයෙන් වාහන පදවනවා. මා ඒ සඳහා යෝජනා කරන්නේ මාර්ගවල මන්තීරු කීපයකින් සමන්විත විය යුතුයි. රියදුරන් මාර්ග නීති රීති අනුගමන නොකිරීම, බීමත්ව රිය පැදවීම ඇතුළු බොහෝ කරුණු රිය අනතුරු වැඩිවීමට හේතු වී තිබෙනවා.* රියදුරු බලපත්‍රයක සත්‍ය අසත්‍ය බව පොලිසියට ක්ෂණිකව දැනගත හැකි ක්‍රමයක් තිබේද?දුරකථන ඇමතුමක් වැනි ක්‍රමයකින් දැනගත හැකියි. නැතුව පොලිසිය හා ආයතන අතර වෙනත් සම්බන්ධතාවයක් ගොඩ නගා නැහැ.* දෙපාර්තමේන්තුවට තැරැව් කරුවන් ඇතුළුවීම තවමත් සිදුවෙනවා?කාර්යාලීය නිලධාරීන් කවුද කියා හඳුනාගැනීමට ඔවුන්ට නිල ජැකට්ටුවක් ලබා දී තිබෙනවා. එවැනි හඳුන්වාදීමක් කර තිබිය දී මහජනතාවට පිටස්තර පුද්ගලයන් පසු පස යා යුතු නැහැ. දෙපාර්තමේන්තුව තුළට ඇතුළු වන පුද්ගලයන් වෙන වෙන ම වෙන් කළ නො හැකියි. එම නිසා මහජනතාවට දෙපාර්තමේන්තු නිලධාරීන් හඳුනාගෙන ඔවුන්ගෙන් පමණක් සේවය ලබාගන්නවා නම් ගැටලු ඇති වෙන්නේ හෝ තැරැව්කරුවන්ට හසුවෙන්නේ නැහැ.* රජයේ විගණන අංශය දෙපාර්තමේන්තුවේ බොහෝ තොරතුරු සොයනවා. ඒ පිළිබඳ ඔබේ අදහස.රජයේ ආයතනයක් දෙපාර්තමේන්තුවේ කටයුතු පිළිබඳ සොයා බැලීම කෙරෙහි අපේ විරුද්ධත්වයක් නැහැ. ඔවුන් ඒ රාජකාරිය ඉටු කරනවා. ඒ සඳහා සහයෝගයක් ඉල්ලා සිටියහොත් ලබාදෙනවා. ඒ වගේ ම ඔවුන් ඉදිරිපත් කරන වාර්තා කෙරෙහිත් විශේෂ අවධානයක් යොමු කරනවා. ඔවුන් පෙන්වා දෙන යම් වැරැද්දක් තිබේ නම් ඒ පිළිබඳ සත්‍ය සොයා බලා පිළියම් යොදා ඇති අවස්ථා ඔප්පු කර පෙන්විය හැකියි. ඒ වගේ ම එවැනි කරුණක් සම්බන්ධව රහස් පොලිසියටත් වාර්තාවක් යවා තිබෙනවා.* මෝටර් රථ ප්‍රවාහන දෙපාර්තමේන්තුව පසුගිය වසර තුළ රජයට වාර්තාගත ආදායමක් ලබා දී තිබෙනවා. ඒ ගැන ඔබේ අදහස,ඔව්, වාහන ලියාපදිංචිය සියයට එකසිය විසිහතරකින් වැඩි වී තිබෙනවා. ඒ සමග ම රජයට ලැබෙන ආදායමත් කෝටි ගණනකින් වැඩි වී තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=f1109133</link>
    <topic>මඟ මරුවාගෙන් පරෙස්සම් වන්න</topic>
    <author>නදීෂානී පි‍්‍රයංගිකා</author>
    <content>මීට වසර කිහිපයකට පෙරාතුව අනතුරු ගැන අපට අසන්නට ලැබුණේ කලාතුරකිනි. එනමුත්, අද වනවිට අනතුරු ද සාමාන්‍යකරණය වී ඇත. යමක් සාමාන්‍යකරණය වන්නට නම්, එය කාලයක් තිස්සේ පුරුද්දක් ලෙසින් සමාජය තුළ තිබිය යුතුය. අද වන විට එක් තත්පරයක් තුළ ලොව කොතැනක හෝ තැනක රිය අනතුරකි. වසරකට සාමාන්‍යයෙන් රිය අනතුරු මගින් වටිනා ජීවිත 2500 ක් පමණ රටට අහිමිවේ. ඒ අතර තුවාල ලබන සංඛ්‍යාව සිය දහස් ගණනක් ය. ඒ නිසාවෙන් අද වන විට ගමනක් යන්නට මහ මඟට ආ යුත්තේ, බලාපොරොත්තු පිළිබඳ සුළු ප්‍රශ්නාර්ථයක් හෝ තබා ගෙනය.ඒ තත්ත්වය එතරම්ම දරුණු වන හෙයිනි. සාමාන්‍යයෙන් මාර්ග නීති රීති කඩ කරන රියදුරෝ, පැය දෙකකට තුනකට, 200 ක 300 ක් ප්‍රමාණයක් පොලිස් පොතේ සිය නම සඳහන් කර ගනිති.  එහෙත් කළ වරදක් යළි නොකළ යුතු බව සැබෑ වුවද, රියදුරෝ එසේ නො කරති. එකම වරද කීප වරක් හෝ කරන්නේ මඩිය තර කර ගන්නට මොනර කොළ ඕනෑ තරම් සොයා ගතහැකි බැවිනි. අප දන්නා ආකාරයට රියදුරෙක් වන්නට නම්, රියදුරු විභාගය සමත් විය යුතුම ය. එහෙත් සැහැල්ලු වාහනවලට ගත් බලපත්‍ර ඇත්තෙකුට බර වාහන පදවන්නට නොහැකි ය. අනෙක යමක් ඉගෙන ගන්නේ එය ක්‍රියාත්මක කරන්නට ය. එනිසාවෙන්, උගත් මාර්ග නීති රීති පොතට සීමා නොකොට, ඒවා මනසේ ද තැන්පත් කර ගත යුතුම ය. අද සිදු නොවන්නේ ද එයයි. මෝටර් සයිකලය යනු තාරුණ්‍යයේ ජනපි‍්‍රයම ප්‍රවාහන මාධ්‍යය යි. බොහෝ තරුණයෝ සිතන්නේ මෝටර් සයිකලයට නැඟුණ කළ මහ පාර ඔවුනගේ කියා ය.ඒ වගේම පාරේ කිසිදු වාහනයක් තිබෙනවා දැයි ඔවුනට පෙනෙන්නේද නැත. අද වනවිට දක්නට ලැබෙන්නේ සාමාන්‍ය ගමනක් නොව, ඔවුනගේ බයිසිකල් ‘රේස්’ එකකි. ඒ අතරේ දී තවත් සිදු නොවිය යුත්තක් ඔවුන් අතින් සිදුවේ. මෝටර් සයිකලයක යද්දී ආරක්‍ෂාවට හිසේ පළදින්නට හෙල්මටයක් දෙන්නේ දුර දිග සිතාගෙන ය. එහෙත්, බොහෝ අය පුරුදු වී ඇත්තේ විලාසිතාවකට මෙන් එය අතට ගෙන හිස නිරාවරණය කර ගමනේ යන්නට ය. අනෙක, දුරකථනයක් කනේ ගසාගෙන, එක් අතකින් බයිසිකලය පැදවීම ඔවුන් දකින්නේ වීරකමක් ලෙසය.  ජනාකීර්ණ බොහෝ ප්‍රදේශයන් හි දී රථ වාහන තදබදයක් ඇතිවීම සාමාන්‍ය දෙයකි.කවරෙකු හෝ වාහනයක නැගී ගමනක් යන්නේ කිසියම් වූ අරමුණක් ඉක්මනින් ඉටුකර ගන්නට ය. එහෙත්, මෝටර් සයිකල් පදවන තරුණයාට අන් අයට කලින් තම වාහනය සංඥා පුවරු අසලින් ගෙන යන්නට සිතා හෝ වාහන අතරින් පතර තම වාහනය දමයි. ඒ අනාරක්‍ෂිතවය, අනවබෝධයෙනි. එනමුත්, එතැන දී සිදුවන ප්‍රතිඵලය ද අමිහිරි ය. එදාට සාපේක්‍ෂව වර්තමානය වන විට ජනගහනය වර්ධනය වී තිබේ. ඒ අතර ඔවු නොවුන්ගේ අවශ්‍යතා ද පෙර මෙන් නොව සංකීර්ණ ය. ඒ සංකීර්ණ අවශ්‍යතා ඉටුකරගන්නට ප්‍රවාහනයේ විවිධ ස්වරූප ඔවුහු තනිව හෝ සාමූහිකව අත්විඳිති. එබැවින් මාර්ග පද්ධතියට අලුතින් එක්වන රථ ප්‍රමාණය දිනෙන් දින වර්ධනය වී තිබේ. ඊට සාපේක්‍ෂව අපේ මාර්ග පද්ධතිය නිසි පරිදි දියුණු වෙමින් පවතියි. කාලය සහ අවකාශය අතර සමතුලිතයක්නම් තවමත් සිදු වී නොමැත. බස් රථවල කලකදී අපට හමුවූ කොන්දොස්තරවරු, තවත් නොබෝ කලකින් අප දකින්නේ රියදුරු අසුනේ දී ය. ඔවුන් එතැනට ආවේ කොන්දොස්තර රස්සාවෙන් ලත් අත්දැකීම් මත මිස, නිසි ආකාර ප්‍රායෝගික පුහුණුවක් මත නොවිය හැකි ය. අනෙක් අතට රියැදුරෝ සුක්කානම කරකවන්නේ බස් රථයේ මහ සද්දෙන් දමා ඇති රේඩියෝවේ හෝ තැටියේ හඬට අනුගත වෙමිනි. ඒ හැරෙන්නට පාරේ යන මගීන් ගැන වගේ වඟක් හෝ ඔවුනට නැත.  එසේත් නැත්නම් ඔවුනගේ ගමනේ බොහෝ තැන්වල දී ඇසෙන්නේ කාට හෝ කතාකරන හඬ ය.නැතහොත් දුරකථනයකට පිළිතුරු දෙන ආකාරය ය. බොහෝ විට වර්තමානයේ වාර්තා වන රිය අනතුරුවල හේතුව පරීක්‍ෂා කිරීමේදී පෙනී යන තවත් ප්‍රබල කාරණාවක් වන්නේ බීමත් ව හෝ නිදිමතින් රිය පැදවීම යි.  මෙය මෙසේ නොවන්නට නම් මාර්ග නීති තව දුරටත් ප්‍රබල විය යුතුය. අනෙක, මාර්ග නීති පිළිපදින්නට රියැදුරන් ද වග බලා ගත යුතුම ය. මාර්ගයක දී සිදුවන හදිසි අනතුරු අතර වැඩි ප්‍රමුඛතාවක් හිමිවන්නේ මෝටර් සයිකල් ආශි‍්‍රතව සිදුවන අනතුරු පිළිබඳ වන බැවින්, එය අවම කර ගන්නට කටයුතු සම්පාදනය විය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=f1109134</link>
    <topic>ලෝකයට ම නොමිලේ පොත් දුන් හාට්</topic>
    <author>අමිලානි</author>
    <content>ඉලෙක්ට්‍රොනික පොත් වර්තමානය වන විට අතිශය සුලභ වූ කියැවීමක් බවට පරිවර්තනය වී ඇත. අන්තර්ජාලය පහසුවෙන් බෝවීමත්, තාක්‍ෂණ ඥානය පුළුල් වීමත් සමඟ ම කඩදාසියෙන් කියවූ මිනිසා ම ඉලෙක්ට්‍රොනික මාදිලියෙන් කියැවීමට මාරු වී ඇත. අධික මිලට විකිණෙන බොහෝ පොත පත ටොරන්ට් මාදිලියෙන් හෝ ප්‍රකට විද්‍යුත් බාගත කිරීමේ මාදිලියෙන් ලබා ගැනීමට හැකිවීමත් සමඟ කියැවීම නොමිලේ ලබාගත හැකි සේවාවක් තෙක් සරලවී තිබේ.වර්තමාන ඉලෙක්ට්‍රොනික ගනුදෙනු මත පදනම් වූ සමාජයේ විද්‍යුත් කියැවීම් සොයන පරපුරේ අතීත කතාව අමතක කර දැමිය නොහැකිය.එයිනුත් විද්‍යුත් පොත් හි නිර්මාතෘ අමතක කර දැමිය නොහැකිය. පසුගියදා මෙලොවින් සමුගත් ඔහු මයිකල් එස්. හාට්ය. 1971 තරම් ඈත කාලයක දී විද්‍යුත් පොත් සංකල්පය ලොවට හදුන්වා දුන් හාට් එය නම් කළේ ගූටන්බර්ග් ව්‍යාපෘතිය නමිනි. ඉලොනොයිස් සරසවියේ සිසුවකුව සිටින කාලයේ දී සොයාගත් ගූටන්බර්ග් ව්‍යාපෘතියට මුල් කාලීනව හාට් විසින් ම විවිධාකාර පොත් යතුරු ලියනය කර ඇත. කෙටි කලෙකින් ස්වේච්ඡා යතුරු ලියන්නන් කිහිප දෙනකු ද ඔහුට එකතු විය.මේ ගණන වසරින් වසර ඉහළ ගියේ මුද්‍රිත පොත් පුස්තකාලයේ පොත් ගණනත් සමඟ ය. හාට් ඇතුළු පිරිස පළමුව තම විද්‍යුත් පොත් එකතුවට බයිබලය, ශේක්ස්පියර් නාට්‍ය, හෝමර්, මාර්ක් ට්වේන් ආදී සාහිත්‍යමය පොත පත එකතු කරන ලද්දේ වඩා බරසාර යමකින් එය පටන් ගත යුතු යැයි සිතුණු බැවින් විය හැකි ය. ඉතාමත් කෙටි කාලයකින් හාට් ඇතුළු ස්වේච්ඡා සේවකයන් විසින් පොත් 313ක් යතුරු ලියනය කර විද්‍යුත් පොත් ලෙස සකසා තිබුණි. ලොව ඕනෑම තැනක වෙසෙන අයකුට මේ පොත් නොමිලේ බාගත කර ගැනීමට ද ඔවුන් අවස්ථාව සලසා දී තිබුණි. 2011 වන විට ගූටන්බර්ග් ව්‍යාපෘතිය සතුව විද්‍යුත් පොත් ප්‍රමාණය 36,000ක් වීම හාට් ගේ සංතෝෂය වැඩි කරවන්නක් විය යුතු ය.පොත් බාගත කර ගැනීමේ දී මාදිලි කිහිපයක් ඔස්සේ ඉඩ ලබා දී තිබීම වඩාත් සහනශීලීය. HTML, PDF, EPUB, MOBI, PLUCKER සහ TEXT යනුවෙන් තමන් කැමති මාදිලියකින් මේ පොත් බාගත කළ හැකි ය. මෙයින් වඩාත් ජනපි‍්‍රය මාදිලිය PDF ය. පහසුවෙන් කියැවීමට හැකිවීමත් මුද්‍රණය කර ගැනීමට අවශ්‍ය වුවහොත් වඩාත් පැහැදිලි මුද්‍රණයක් ලබාදීමත් ඊට හේතුවත් ය. එමෙන් ම ශ්‍රවණය කිරීමට පමණක් රිසි පුද්ගලයන්ට ශ්‍රවණ මාදිලියෙන්ද මේ කෘතීන් බාගත කරගත හැකිය. ගූටන්බර්ග් ව්‍යාපෘතිය සී. ඩී සහ ඩී. වී. ඩී මාදිලියෙන් තම සේවා සැපයීමට පටන්ගැනීමත් සමඟ ම පාඨක උනන්දුව තව තවත් වැඩි විය. සී. ඩී. මාදිලියෙන් යම්කිසි කෘතියක් බාගත කර ගැනීමටත් යම් හේතුවක් නිසා එම බාගත කර ගැනීම අසාර්ථක වුවහොත් එම සී. ඩී. නොමිලේ තැපැල් මඟින් ලබා ගැනීමටත් පාඨකයාට හැකිය.2003 දෙසැම්බරයේදී ඩී. වී. ඩී මාදිලියෙන් විද්‍යුත් පොත් 10,000ක් ගූටන්බර්ග් ව්‍යාපෘතිය සකසා තිබුණි. 2004 වන විට තැපැල් මඟින් ඩී. වී. ඩී. මාදිලියේ විද්‍යුත් පොත් ලබා ලබාගැනීමට හැකියාව ලබා දී තිබුණි. 2010 වසර අග භාගය වන විට ව්‍යාපෘතිය තැපැල් මඟින් පාඨකයන්ට යොමු කළ ඩී. වී. ඩී පොත් සංඛ්‍යාව 40,000 ඉක්මවා ගොස් තිබුණි.1999 දිනෙක මයිකල් හාට් චිකාගෝ ට්‍රිබියුන් පුවත්පතට ලබාදුන් සම්මුඛ සාකච්ඡාවකදී අපූරු යමක් කියා ඇත.“මේ ලෝකෙ ඇත්තටම නොමිලේ ලබා දෙන ජාති දෙකයි දැනට තියෙන්නේ. එකක් අපිට හුස්ම ගන්න ලැබෙන වාතය. අනිත් එක ගූටන්බර්ග් ව්‍යාපෘතියෙ විද්‍යුත් පොත්...”.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>13</day>
    </date>
    <link>http://www.dinamina.lk/2011/09/13/_art.asp?fn=f1109135</link>
    <topic>සිංහල නවකතාවට දෙවියන්ගේ පිහිටයි !</topic>
    <author>රන්ජන් අමරරත්න</author>
    <content>‘ලෝකය ම පණ අදිනවා! එය වෙනස් විය යුතු ය. එය වෙනස් කළ යුතු ය.’ - ඉයුජින් පෙඩ්රික් බර්ටෝල්ට් බ්‍රෙෂ්ට්.වර්ණ, වචන, ස්වර, රූප යනාදියට මිනිසුන් මුළා කළ හැකි ය. ඒවායෙහි සම්භෝගයෙන් උපත ලබන සැණකෙළි, උත්සව, සම්භාෂණ, සාද ආදියට යථාර්ථය වසන් කළ හැකි ය. සත්‍යය විකෘති කළ හැකි ය. ඇත්ත – නැත්ත කළ හැකි ය. යථා ස්වාභාවය සුන්දර මිථ්‍යාවක් බවට පරිවර්තනය කළ හැකි ය. ඒ සියල්ල සාහිත්‍ය - කලා ක්ෂේත්‍රවල දැන් ජීවමාන ලෙස සිදු වේ. මේ නිසා ම සම්මාන උත්සව, සැණකෙළි, දොරට වැඩමවීම් කෙරෙහි විශ්වාසයක් අප ළඟ නැත. එලෙස ම ඒවායෙහි දී ගනු ලබන තීන්දු තීරණ හා විනිශ්චයන් පිළිබඳ අබමල් රේණුවක එකඟත්වයක් ද අප ළඟ නැත.සම්මාන උත්සව, සැණකෙළි ගැන කතිකාවට එතෙකින් තිත තබමු. සමහර අයට විචාරය අල්ලන්නේ නැත. එය ඉවසන්නේ ද නැත. අපේ පොත් විවේචනය කරන්නට තමුසේ පොත් කීයක් ලියා තිබේදැ’යි සමහරු ප්‍රශ්න කරති. විචාරය යනු ශාස්ත්‍රයක් බවත්; සුවිශේෂී කලාවක් හා නිර්මාණයක් බවත්; එය හැදෑරිය යුතු විෂයයක් බවත් නවකතා නො ලියා සිටීම නවකතා විචාරයට හොඳ ම ආචාර ධර්මය බවත් මේ අය නො දනිති. කෙසේ වුව ශරීරා’රක්ෂාව පතා විචාරයෙන් ඈත් වී සිටීම යෙහෙකැ’යි වරෙක අපට සිතේ. එහෙත් මේ රටේ ස්වතන්ත්‍ර නවකතාව ගැනත්; එහි ම අඳුරු - අභාග්‍යසම්පන්න අනාගතය ගැනත් වචනයක් කීමට අපේ හිත් නළියයි.මෙතරම් පොත් පළ කරන යුගයක් මීට පෙර පැවැතියේ නැත. බොහෝ දෙනා හිටු කියා නවකතා ලියති. ප්‍රකාශකයෝ ඉවක් – බවක් නැති ව දිගට – හරහට ඒවා පළ කරති. ප්‍රමිතියක් නැත. සංස්කරණයක් නැත. උපදේශනයක් නැත. සමීක්ෂණයක් නැත. මේ එකඳු පොතකින්වත් සමාජයට වැඩක් නැත. විවිධ බහුභූතවලින් සමන්විත එම පොත් ගෙඩි කියවා කසළ ගොඩට වීසි කළ යුතු ය. නැතහොත් රටකජුකාරයාට විකිණිය යුතු ය. ඒ හැරෙන්නට කළ හැකි දෙයක් නැත. ඒවා අනාගත පාඨකයන් විසින් පරිශීලනය කරනු නො ලැබේ.බුද්ධිමත් පාඨකයා අද යොමුවන්නේ පරිවර්තන වෙත ය. ඉන්දියානු, ලතින් අමෙරිකානු, අප්‍රිකානු පරිවර්තන කෘති දෙසට පාඨකයා නැඹුරුවීමේ නව ප්‍රවණතාවක් පවතී. එය නරක නැත. එම ප්‍රබන්ධවලින් පාඨකයාගේ දැනුම දියුණු වේ. ඔවුන්ගේ රසඥතාව හා ජීවිතාවබෝධය පුළුල් වේ. ස්වතන්ත්‍ර ප්‍රබන්ධවලින් මේ කිසිවක් සිදුවන්නේ නැත. ඒවා ඉතා නීරස පල්හෑලි වේ.දැනට වසර කිහිපයක සිට විවිධ උත්සවවල දී සම්මාන ලබන පොත් ද, ඒ සඳහා නිර්දේශ වන පොත් ද ඉහත කී ගණයට ම වැටේ. ඒවා නවකතා නො වේ. ඒ ඒ විනිශ්ච මණ්ඩල පොත් තේරීම සඳහා කෙබඳු මිනුම් දඬු භාවිත කළේ දැ’යි අප දන්නේ නැත.එම මිනුම් දඬු ලෝක ප්‍රබන්ධ සාහිත්‍යයෙහි කවර ශිල්පීය අංශ ස්පර්ශ කළේ දැ’යි දැනගන්නට ක්‍රමයක් නැත. ඇතැම් විට එය විනිසුරුවන්ගේ ගුරු - මුෂ්ටිය විය හැකි ය. සමහර තැනෙක තනි පුද්ගලයකුගේ පොත් තෝරා සම්මාන දෙන ක්‍රමයක් ද තිබේ. ඒවා ලෝක විහිළු බව කියන්නට කෙනකු නැත. මේ සැණකෙළි -උත්සව - සම්මාන නිසා නරක ආදර්ශයක් ඉතිරි වේ. ආධුනික රචකයන් ඒ ඔස්සේ ගමන් කොට මං මුළාවනු ඇත. බුද්ධිමත් පාඨකයා සිංහල ස්වතන්ත්‍ර නවකතාවෙන් තවදුරටත් වියෝ වනු ඇත.සිංහල කෙටිකතාව මෙන් ම සිංහල නවකතාව ද නිය ම පීල්ලට ගන්නේ මාර්ටින් වික්‍රමසිංහ මහතා ය. 1924 ‘ගැහැනියක්’ කෙටි කතා සංග්‍රහය හා 1944 ‘ගම්පෙරළිය’ නව කතාව ඊට සාක්ෂ්‍ය ලෙස ඉතිරි ව පවතී. සිංහල නවකතාව පෝෂණය ලැබූ මහා මාවත් දෙකක් තිබේ.පළමුවැන්න බටහිර නවකතාවේ ආකෘතිය යි. දෙවැන්න දේශීය ගද්‍ය සම්ප්‍රදායේ භාෂා රටාවයි. මේ මාවත් දෙක ම අතිශය වැදගත් ය. එහි ඒකමිතිය නිසා සිංහල නවකතාව ඉතා ශිඝ්‍රයෙන් තමාට ආවේණික වූ සාඩම්බර ප්‍රබන්ධ කථා සම්ප්‍රදායක් බිහි කළේ ය. එහි ප්‍රතිඵලය වූයේ ගුණදාස අමරසේකර, කේ. ජයතිලක, සයිමන් නවගත්තේගම, මහාචාර්ය සරච්චන්ද්‍ර වැනි ස්වාධීන මඟක් ගත් සුවිශේෂී නවකතාකරුවන් බිහිවීම ය. 1980 ගණන්වලින් පසු සිංහල නවකතාව ඉතා වේගයෙන් ඇද වැටෙන්නට පටන් ගත්තේ ය. ඊට හේතු දෙකක් බලපෑවේ ය.I නව ප්‍රබන්ධ පිළිබඳ සංවාදයක් නො වීම හා විචාර කලාව දියුණු නො වීම. II සම්ප්‍රදාය හා ශිල්ප ධර්ම නො දත් ග්‍රන්ථකාරයන් නවකතා රචනයට ප්‍රවේශ වීම, සම්මානවලින් ඔවුනට උඩගෙඩි දීම.මාර්ටින් වික්‍රමසිංහ මහතාගෙන් පසු සිංහල නවකතාවේ ස්වාධීන ලකුණ තැබූ ප්‍රධාන රචකයෝ දෙදෙනෙක් සිටිති. පළමුවැන්නා ගුණදාස අමරසේකර මහතා ය. දෙවැන්නා සයිමන් නවගත්තේගම මහතා ය. අමරසේකර මහතා දැන් සිටිනුයේ වෙනත් ව්‍යාපෘතියකට බර දීගෙන ය. එතුමා දැන් නවකතාව ද ඉහත කී ව්‍යාපෘතියේ කොටසක් කරගැනීමට මාන බලයි. ඔහු මේ දිනවල සාහිත්‍යය ගැන කරන ඇතැම් විවේචන ඒ හැටි ගණන් ගත යුතු නැත. ඔහුගේ වෑයම නවකතා කලාව පෝෂණය කිරීම නො ව තම ව්‍යාපෘතිය සාර්ථක කර ගැනීම සඳහා උපාය මාර්ග සෙවීම ය. ඔහු අතට හසුවන සියල්ල ඒ සඳහා යොදාගනී. අවාසනාවකට මෙන් සයිමන් නවගත්තේගම මහතා ජීවතුන් අතර නැත.ඔබ ප්‍රබන්ධ කථා කරනුයේ කුමක් අරභයා දැ’යි විමැසූ කල සයිමන් නවගත්තේගම මහතා කියා සිටියේ තමන්ගේ ආත්මතෘප්තිය සඳහා එහි නියැළෙන බව ය. ඔහු අත්දැකීම් සොයා ඉබාගාතේ ඇවිද ගියේ ය. ඒවා නිරූපණය කිරිම සඳහා පුරාණ සාහිත්‍යයට ද, නූතන සාහිත්‍යයට ද එබී බැලුවේ ය. ඇතැම් විට රාත්‍රිය පුරාවට ම ඔහු ලියා තිබුණේ වාක්‍ය දෙකක් පමණි. එහෙත් එය හරියට ම හරි ය. සිද්ධි සංඝටනාව පිළිබඳ මනා පරිචයක් ද, භාෂා භාවිතය කෙරෙහි අපූරු කෞශල්‍යයක් ද නවගත්තේගම මහතාට තිබිණි. වර්තමාන සම්මානනීය ලේඛක - ලේඛිකාවන්ගේ භාෂා භාවිතය දකින විට බඩ දඟලන්නට පටන් ගනී.ඉන්දියාවේ නිර්මාණාත්මක ලිඛිත ඉංග්‍රිසිය සැකසෙන්නේ එහි ප්‍රධාන ධාරා දෙකක් ඔස්සේ යැයි විචාරකයෝ පෙන්වා දෙති. පළමුවැන්න එරට ඉංග්‍රීසි ප්‍රබන්ධ කථාවයි. දෙවැන්න ඉන්දියාවේ පුවත්පත් - සඟරා භාෂාවයි. මීට දසක දෙකකට පමණ පෙර ශ්‍රී ලංකාවේ සිංහලයට ද එවැනි බලපෑමක් තිබිණි. අද නම්; එය සිඳී – බිඳී විසිරී ගොසිනි. අද අපේ පුවත්පත් බස දුර්වලය. නවකතාවෙහි බස ඊටත් වඩා දුර්වල ය.නවකතාවට අවශ්‍ය නිර්මාණාත්මක සිංහලයක් සොයන කෙනකුට අපගේ පුරාතන ගද්‍ය සම්ප්‍රදායෙන් බොහෝ ප්‍රයෝජන උකහා ගත හැකි ය. සරල නිදසුනක් කිවහොත් දඹදෙණි යුගයෙහි (ක්‍රි.ව. 1220 – 1275) සද්ධර්මරත්නාවලිය හා පූජාවලිය හැදෑරීම වුව ඒ සඳහා ප්‍රමාණවත් ය.ගද්‍යයේ පරිණතභාවය නො විමසා නව ප්‍රබන්ධයකට අවශ්‍ය නිර්මාණාත්මක සිංහලය ගොඩනැඟිය හැක්කේ කෙසේ ද? මහාචාර්ය සරච්චන්ද්‍ර සේ ම සයිමන් නවගත්තේගම ද පුරාතන ගද්‍ය භාෂාවෙන් හොඳ හැටි ප්‍රයෝජන ගත්හ. එබඳු පර්යේෂණයකට නො යන නූතන කතාකාරයෝ කෑලි හැලෙන භාෂාවකින් ලියා එය සාධාරණීකරණයට ද ඉදිරිපත් වෙති. නූතන කතාකාරයන්ගේ නො දැනීමත්; ලැජ්ජා නැතිකමත් එයින් මොනවට පැහැදිලි වේ.අරුන්දතී රෝයිට බුකර් සම්මානය ලැබීමත් සමඟ ඇගේ ශෛලිය අනුකරණය කරන්නට ශ්‍රීී ලංකාවේ බොහෝ දෙනෙක් පෙළඹුණහ. අදත් එය මෝස්තරයක් සේ පවතී. මෙය එක්තරා විකාරයෙකි.නවකතාවක අනෙකුත් ශිල්පධර්ම කතා වස්තුව අනුව පිහිටනු ලැබේ. නිමවාගත් ආකෘතියකට කතා - වස්තුව ගිල්වීම අපේ කතාකාරයන් විසින් කරනු ලැබේ. කොහොමටත් අනුකාරකවාදයෙන් අපේ කතා කලාවට පෝෂණයක් ලැබෙන්නේ නැත. මාර්ටින් වික්‍රමසිංහ මහතා එක් වරක් මෝපසාංගේ මාලය හොරකම් කළ ද ඉන් පසු කිසිවක් ම හොරකම් කළේ නැත.අද නවකතා ලියන බොහෝ දෙනකුට සාහිත්‍යයේ සමාජ වගකීම පමණක් නො ව එම කලාවේ ශිල්පධර්ම ද අමතක ය. ඔවුන් බොහෝ විට කරනුයේ පල්හෑලි නවකතා ලෙස පළකිරීමය. ඒවාට සම්මාන ද ලැබෙන බැවින් ක්‍රියාවලිය දිගට ම පවතිනු ඇත. මේ සියල්ලට අනුව පෙනීයන්නේ ශ්‍රී ලංකාවේ ස්වතන්ත්‍ර නවකතාව ඉතා අභාග්‍යසම්පන්න යුගයක් කරා සේන්දු වන බව ය.මට ආරච්චි වලව්වේ සංවාදයක් ඇසේඋක්කුවා:- අපේ රාලහාමි, මේ පාර සාහිත්‍ය උත්සවේටත් පොත් ගන්ට කොළඹ යනවද?රාලහාමි :- නෑ... බං... හිතක් නෑ!උක්කුවා :- මයෙ අපුච්චේ! ඒ මොකෑ රාලහාමි!?රාලහාමි :- සමහර පොත් කඩලකාරයන්ටත් එපාලු බං!ඉතින් සිංහල නවකතාවට දෙවියන්ගේ පිහිට ඇර වෙන කුමක් ද?.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=n1109141</link>
    <topic>වැලිකඩ හිරගෙදරමහා පරිමාණකප්පම් ජාවාරමක්</topic>
    <author>විජයානි එදිරිසිංහ</author>
    <content>ආදායම් බදු නිලධාරියකු ලෙස පෙනී සිටිමින් වැලිකඩ සිරගෙදර සිට මහා පරිමාණ කප්පම්ජාවාරමක් මෙහෙයවූ හිරකාර සක්විත්තකු පිළිබඳ තොතරතුරු, හෙළිකරගත් කොළඹ අපරාධ කොට්ඨාශය ඔහුගේ බිරිය සහ ඥාතියකුද අත්අඩංගුවට ගෙන තිබේ.සැකකරු එම ජාවාරම මෙහෙයවීමට වැලිකඩ සිරගෙදර සිට දුරකතන විසිපහක් සහ සිම් කාඩ් විසිපහක් යොදාගෙන ඇති බවද පරික්‍ෂණවලින් අනාවරණය වී ඇත.මොහුකෝටි ගණනක මුල්‍ය වංචා සම්බන්‍ධව වසර පහක සිර දඬුවම් විඳින අයෙකි. ඔහුට ඒ හා සම්බන්‍ධව නඩු 40ක් පමණ තිබී ඇත.සිරගත වූ පසුද මොහු මෙම ජාවාරම කරගෙන ගොස් තිබේ. ඒ සඳහා ඔහුට සහාය වී තිබෙන්නේ බිරිය සහ ඥාති සොහොයුරකුය. කප්පම්වලින් ලබා ගන්නා මුදල් තැන්පත් කර ඇත්තේ ඔවුන්ගේ බැංකු ගිණුම්වලය.විශේෂයෙන් කොළඹ හා ඒ අවට ව්‍යාපාරිකයන්ට දේශිය ආදායම් බදු නිලධාරියකු ලෙස කතා කරන මෙම සිරකරු ඔවුන්ට විවිධාකාරයේ ආදායම් බදු ගැටලු ඇති බව පවසා ඊට එරෙහිව නීති මගින් කටයුතු නොකර සිටීමට කප්පම් ඉල්ලා තිබේ.එසේ කප්පම් ලබාදී ප්‍රශ්නයෙන් ගැලවීමට අදහස් කරන ව්‍යාපාරිකයන් විශාල පිරිසක් මොහුට කප්පම් ලබා දී ඇත.හැව්ලොක් ටවුන්හි එක්තරා ෆාමසි හිමිකරුවකුගෙන්ද මොහු අවස්ථා ගණනාවකදීම මෙසේ කප්පම් ලබාගෙන තිබුණි. ඒ සෑම අවස්ථාවකම සැකකරුගේ බිරිඳගේ ගිණුමේ ලක්‍ෂ හතරකට ආසන්න මුදලක් තැන්පත් කර ඇත. ඊට අමතරව කප්පම් වශයෙන් එම ව්‍යාපාරිකයාගෙන් ලක්‍ෂ ගණනාවක විදුලි ගෘහ උපකරණද ලබාගෙන තිබේ.අවසානයේ මෙම ව්‍යාපාරිකයා කප්පම් සිරකරු පිළිබඳව කොළඹ නියෝජ්‍ය පොලිස්පති අනුර සේනානායක මහතාට කළ පැමිණිල්ලක් මත පරික්‍ෂණ ආරම්භ කෙරුණි.එහිදී සැකකරු සිරගත වී සිට ව්‍යාජ ආදායම් බදු නිලධාරියකු ලෙස පෙනී සිටිමින් මෙම ජාවාරම කරගෙන ගොස් ඇති බව හෙළි වී තිබේ.අධිකරණයේ අවසරය මත සැකකරුගෙන් කටඋත්තර ලබා ගැනීමට පොලීසිය කටයුතු යොදා ඇත. අත්අඩංගුවට ගත් සෙසු සැකකරුවන් ඊයේ අධිකරණයට ඉදිරිපත් කිරීමට පියවර ගෙන තිබුණි.මාසයකට ආසන්න කාලයක් කොළඹ අපරාධ කොට්ඨාශ නිලධාරීන් කැපවී සිදුකළ මෙහෙයුම්වල ප්‍රතිඵල වශයෙන් මෙම කප්පම් සිරකරු සක්විත්තා පිළිබඳ තොරතුරු අනාවරණය කර ගැනීමට හැකිවිය.නියෝජ්‍ය පොලිස්පති අනුර, සේනානායක කොළඹ අපරාධ කොට්ඨාශයේ අධ්‍යක්‍ෂ ජ්‍යෙෂ්ඨ පොලිස් අධිකාරි සී. ආර්. එල්. රණවීර මහත්වරුන්ගේ උපදෙස් මත ස්ථානාධිපති ප්‍රධාන පොලිස් පරීක්‍ෂක හේමන්ත දික්ඕවිට, පොලිස් පරීක්‍ෂක සුමුදු විජේසිංහ උපපොලිස් පරීක්‍ෂක අබේනායක පොලිස් කොස්තාපල්වරුන් වන ගාමිනී, දයාවංශ, ධර්මතිලක සහ සිසිර යන මහත්වරු වැටලීමට සහාය වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=n1109142</link>
    <topic>දරුස්මාන් වාර්තාවසාකච්ඡාවට ගන්නට බැහැ</topic>
    <author>භක්ති ධර්මපි‍්‍රය මෙන්ඩිස්</author>
    <content>ශ්‍රී ලංකාව පිළිබඳ දරුස්මාන් වාර්තාව එක්සත් ජාතීන්ගේ මානව හිමිකම් කවුන්සිලයේදී සාකච්ඡාවට ගත නොහැකි බවත් එය නිල වාර්තාවක් නොවන බවත් විදේශ කටයුතු පිලිබඳ ඇමැති ජී. එල්. පීරිස් මහතා දිනමිණට ඊයේ (13) පැවසීය.එක්සත් ජාතීන්ගේ නීතිරීතිවලට අනුකූල නොවන බැවින් මෙය තවදුරටත් තහවුරු කළ හැකි බවද ඇමතිවරයා සඳහන් කරයි. එහි එක්සත් ජාතීන්ගේ මහ ලේකම්වරයාට උපදෙස් දීම සඳහා පමණක් පත් කළ මණ්ඩලයකින් නිකුත් කළ හුදු වාර්තාවක් පමණක් බවත් පීරිස් මහතා අවධාරණය කළේය.මෙවැනි නිල නොවන වාර්තාවක් මානව හිමිකම් කවුන්සිලයේ සාකච්ඡාවට ගැනීමෙන් එය අනාගතයේදී වෙනත් රටවලටද බලපාන අන්දමේ ක්‍රියාදාමයක් වනු ඇතැයිද හෙතෙම පැවසීය.ඒ සමගම මෙම වාර්තාව සම්බන්ධව නවතම වර්ධනයන් විස්තර කරමින් තමාත් මහින්ද සමරසිංහ ඇමතිවරයාත් ඉකුත් සිකුරාදා (09) එක්සත් ජාතීන්ගේ මානවහිමිකම් කවුන්සිලයේ සභාපති උරුගුවේ ජාතික ලෝරා ලාස්සරේ සමග දීර්ඝ සහ පලදායි සාකච්ඡාවක නිරත වූ බවද පීරිස් මහතා පැවසීය.මීට අමතරව එම දිනයේම ඇමැතිවරුන් දෙදෙනා එක්සත් ජාතීන්ගේ මානව හිමිකම් කවුන්සිලයට සහභාගි වන නියෝජිතයන් විසි නමදෙනා දිවා භෝජනයේදී හමු වූ බවත් එහිදී ශ්‍රී ලංකාව පිළිබඳව ඔවුන් හමුවේ කරුණු දැක් වූ බවත් අවධාරණය කළේය.ඉන් පසු පැවති ප්‍රශ්න උත්තර සැසියේදී යුරෝපා සංගමයේ නියෝජිතයා කියා සිටියේ මානවහිමිකම් පිළිබඳ මහකොමසාරිස්වරිය වන නව නිදම්පිල්ලේ විසින් ශ්‍රී ලංකාව සම්බන්ධ වාර්තාවේ පිටපත් මානව හිමිකම් කවුන්සලයේ සභාපති සහ එහි කොමසාරිස්වරයා වෙත යැවීම සම්බන්ධයෙන් එක්සත් ජාතීන්ගේ මහ ලේකම් කාර්යාලයේදී සාකච්ඡාවක් පැවැත් වූ බවය.එම අවස්ථාවේදී මානව හිමිකම් කවුන්සිලයේ සභාපතිවරිය ඒ සම්බන්ධයෙන් කිසිවක් නොදන්නා බව කීවාය.එහිදී තමන් සහ මහින්ද සමරසිංහ ඇමතිවරයා කියා සිටියේ එය පිළිගත නොහැකි බවයි.ශ්‍රී ලංකාව සහ මානවහිමිකම් කවුන්සිලයේ සභාපතිවරයාට මේ සියල්ල දැනගැනීමට හැකි වී තිබෙන්නේ ඒ සම්බන්ධයෙන් පූර්ණ දැනුමක් ඇති තුන්වන පාර්ශවයක් වන යුරෝපා සංගමය හරහා වීම ගැන විරෝධය පළ කළ බවද ජී. එල්. පීරිස් මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=n1109143</link>
    <topic>රටවල් රැසක සහාය ශ්‍රී ලංකාවට</topic>
    <author>මහින්ද අලුත්ගෙදර</author>
    <content>ස්විස්ටර්ලන්තයේ ජිනීවා නුවරදී පෙරේදා (12) ආරම්භ වූ ජගත් මානව හිමිකම් කවුන්සලයේ 18 වැනි සැසිවාරයේ දී ශ්‍රී ලංකාවට සහාය දීම සඳහා රුසියාව, චීනය, පාකිස්තානය හා මාලදිවයින ඇතුළු ලෝකයේ රටවල් රැසක සහාය හිමිව තිබේ.ශ්‍රී ලංකාවේ සැබෑ වැඩපිළිවෙළ අගය කරමින් ලෝකයේ රටවල් රැසක් ශ්‍රී ලංකාවට සහාය දීම සඳහා ඉදිරිපත් වී සිටින බව විදේශ කටයුතු අමාත්‍යාංශය සඳහන් කරයි.චැනල් 4 චිත්‍රපටියට පිළිතුරු වශයෙන් සකස් කළ චිත්‍රපටිය ද මෙම රටවල්වල නියෝජිතයන් නැරැඹූහ.මානව හිමිකම් පිළිබඳව ශ්‍රී ලංකා රජය අනුගමනය කරන ලද විනිවිදභාවය හා පැහැදිලි ක්‍රියාමාර්ග සම්බන්ධයෙන් විශේෂ ප්‍රකාශයක් කරමින් වැවිලි කර්මාන්ත ඇමැති මහින්ද සමරසිංහ මහතා සමුළුව ඇමැතූ අතර ඊට අමතරව මෙරට වත්මන් තත්ත්වය පැහැදිලි කරමින් මාලදිවයින ජනාධිපති මොහොමඩ් නෂීඩ් මහතා මානව හිමිකම් කවුන්සලය හමුවේ අදහස් පළ කළ බවද එම අමාත්‍යාංශය කියයි.මේ අතර මතභේදාත්මක දරුස්මාන් වාර්තාව ජගත් සංවිධාන මානව හිමිකම් සමුළුවේ දී සාකච්ඡාවට ගැනීම වළක්වාලීම සඳහා ද එම රටවල් සහාය පළ කළ බව ඊට සහභාගී වන ශ්‍රී ලංකා නියෝජිත කණ්ඩායමේ ප්‍රධානී ඇමැති මහින්ද සමරසිංහ මහතා පවසා ඇත.ශ්‍රී ලංකාවේ වත්මන් සංවර්ධන ක්‍රියාදාමය, පුනරුත්ථාපන ක්‍රියාවලිය, නැවත පදිංචි කිරීමේ කටයුතු, ප්‍රතිසංධානය, බ්‍රිතාන්‍ය චනල් 4 ව්‍යාජ වීඩියෝ පටය සම්බන්ධයෙන් ද මෙහිදී ශ්‍රී ලංකා නියෝජිත කණ්ඩායම මානව හිමිකම් කවුන්සලය හමුවේ කරුණු ඉදිරිපත් කර තිබේ.මේ අතර බ්‍රිතාන්‍ය චනල් 4 නාලිකාව මඟින් විකාශය කරන ලද අසත්‍ය වීඩියෝ පටයට පිළිතුරු සපයන ශ්‍රී ලංකා රජය නිර්මාණය කළ වාර්තා වැඩසටහන ද ජගත් මානව හිමිකම් කවුන්සලයේ දී ප්‍රදර්ශනය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=n1109144</link>
    <topic>සැලකිය යුතු මට්ටමේප්‍රචණ්ඩ ක්‍රියා නෑ</topic>
    <author>භක්ති ධර්මප්‍රිය මෙන්ඩිස්</author>
    <content>පළාත් පාලන මැතිවරණය සම්බන්ධයෙන් සැලකිය යුතු මට්ටමේ ප්‍රචණ්ඩකාරී ක්‍රියාවන් වාර්තා වී නොමැති බවත් මෙය හොඳ ප්‍රවණතාවක් බවත් මැතිවරණ කටයුතු භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා දිනමිණට ඊයේ (13)පැවැසීය.මීට පෙර තිබූ පළාත් පාලන මැතිවරණවලට සාපේක්ෂව මැතිවරණ ප්‍රචණ්ඩ ක්‍රියා ඉතාමත්ම අඩුවෙන් මෙම මැතිවරණ කාලය තුළ සිදු වී ඇති බවත් නවරත්න මහතා පෙන්වා දෙයි.මැතිවරණය සම්බන්ධයෙන් මෙතෙක් පැමිණිලි 33 පමණක් ලැබී ඇති අතර ඉන් 25ක්ම මැතිවරණ නීති උල්ලංඝනය කිරීම් බවත් රථවාහන 05ක් සහ පුද්ගලයින් 48 දෙනකු මේ වන විටට අත්අඩංගුවට ගෙන ඇති බවත් ගාමිණී නවරත්න මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=n1109145</link>
    <topic>ගින්නකින් දරුවකු මිය ගියළමා නිවාසයට මුද්‍රා තබයි</topic>
    <author>පණ්ඩුක සමරසේකර</author>
    <content>හදිසි ගින්නකින් දරුවකු මියගිය නිට්ටඹුවේ ළමා නිවාසයට මුද්‍රා තබා ඇතැයි ජාතික ළමාරක්ෂණ අධිකාරියේ සභාපති නීතිඥ අනෝමා දිසානායක මහත්මිය පවසන්නීය.හදිසි ගින්නකින් සිදුවූ එම මරණය සම්බන්ධයෙන් ඊයේ (13) පරීක්ෂණ පැවැත්වූ ජාතික ළමා ආරක්ෂණ අධිකාරිය එම පරීක්ෂණ වාර්තාව අධිකරණයට ඉදිරිපත් කිරීමෙන් අනතුරුව අධිකරණ නියෝගයක් මත මෙම පියවර ගත් බව නීතිඥ අනෝමා දිසානායක මහත්මිය පැවසුවාය.මෙම ළමා නිවාසයේ රැකවරණය ලබන දරුවන් 14 දෙනෙකු ළඟම ඇති වෙනත් ළමා නිවාසයකට මාරුකර යැවීමට පියවර ගත් බවත් හෙට දිනයේ එම දරුවන් පරිවාස භාරයට පත්කිරීමට පියවර ගන්නා බවත් අනෝමා දිසානායක මහත්මිය වැඩිදුරටත් පැවසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=n1109146</link>
    <topic>කිඹුලෙක් හතර ශ්‍රේණියටඇතුළු වෙයි</topic>
    <author>අමිල ප්‍රභාත් වනසිංහ</author>
    <content>ගල්නෑව පොලිස් වසමේ සත්සරගම විදුහලේ හතර වැනි ශ්‍රේණියේ පන්ති කාමරයට ඊයේ (13) උදෑසන හදිසියේම “කිඹුලකු පැමිණීමෙන්” එම විදුහලේ ළමයින් දැඩි නොසන්සුන්කාරී තත්ත්වයට පත්ව ඇතැයි වාර්තාවේ.අඩි හතක් (7) පමණ දිගැති මේ විශාල කිඹුලා නිසා එහි ඉගෙනුම ලැබූ ළමයින් 30 ක් පමණ දැඩි භීතියට හා කලබලයට පත්ව ඇත.පසුව මේ පිළිබඳ ගල්නෑව පොලිසියට දැනුම් දීමෙන් පසු එම පොලිසියේ වැඩබලන පොලිස් ස්ථානාධිපති පොලිස් පරීක්‍ෂක එස්. බී. ගන්දරවත්ත මහතා ඇතුළු නිලධාරීන් සහ ප්‍රදේශවාසීන් එක්ව කිඹුලා අල්ලා පන්තිකාමරයෙන් පිටතට ගැනීමට සමත් ව තිබේ.සත්සර ගම විදුහල අසල පිහිටා ඇති වැවෙහි ජලය අඩු වී ඇති හෙයින් එහි සිට මේ කිඹුලා පැමිණෙන්නට ඇතැයි ද පොලිසිය සැකකරයි.අල්ලාගනු ලැබූ මෙම කිඹුලා වනජීවි නිලධාරින්ට බාර දීමට කටයුතු කරනු ලැබූ බවද පොලිසිය කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=n1109147</link>
    <topic>පාසල් දරුවන්ටරිය නියාමක පුහුණුව</topic>
    <author>චන්ද්‍රිකා පෙරේරා</author>
    <content>දිනෙන් දින වැඩිවන රිය අනතුරු අවමකර ගැනීමට පිළියමක් ලෙස පාසල් ළමයින් රිය නියාමකයන් ලෙස පුහුණු කිරීමේ විශේෂ වැඩසටහනක් පොලිස් දෙපාර්තමේන්තුව මඟින් අද (14) සිට ක්‍රියාත්මක කරයි.මේ අනුව කොළඹ ප්‍රදේශයේ දැනට තෝරාගෙන ඇති පාසල් 34ක සිසුන් 750ක් කොළඹ රාජකීය විද්‍යාලයේ දී අද (14) රිය නියාමකයින් ලෙස පුහුණු කිරීමට නියමිතය.පුහුණු වැඩමුළුවක් ලෙස මේ කටයුත්ත ක්‍රියාත්මක කරන බව පොලිස් මාධ්‍ය ප්‍රකාශක පොලිස් අධිකාරි ප්‍රිශාන්ත ජයකොඩි මහතා පැවැසීය. රථවාහන පිළිබඳ ජ්‍යෙෂ්ඨ නියෝජ්‍ය පොලිස්පති අශෝක විජේතිලක, කොළඹ නියෝජ්‍ය පොලිස්පති අනුර සේනානායක මහත්වරුන්ගේ ප්‍රධානත්වයෙන් පැවැත්වෙන මෙම පුහුණු වැඩමුළුව පොලිස් පුහුණු කටයුතු අධ්‍යක්ෂ රථවාහන පාලන හා මාර්ග ආරක්ෂාව පිළිබඳ ජ්‍යෙෂ්ඨ පොලිස් අධිකාරි කේ. අර්සරත්නම් මහතා විසින් මෙහෙයවනු ලබයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=n1109148</link>
    <topic>වී මිලට ගන්නට භාණ්ඩාගාරයෙන්රුපියල් කෝටි 50ක්</topic>
    <author>විජයානි එදිරිසිංහ සහ රක්ෂණ ශි‍්‍රයන්ත</author>
    <content>මෙවර යල කන්නයේ වී මිලදී ගැනීම් සඳහා ඊයේ (13) මහා භාණ්ඩාගාරය විසින් රුපියල් කෝටි පනහක මුදලක් නිදහස් කර ඇතැයි සමුපකාර හා අභ්‍යන්තර වෙළඳ අමාත්‍ය ජොන්ස්ටන් ප්‍රනාන්දු මහතා ප්‍රකාශ කළේය.අඛණ්ඩව වී මිලදී ගැනීම සඳහා අවශ්‍ය පියවර තමා ගෙන ඇති බවත්, රජයේ වී මිලදී ගැනීමේ වැඩපිළිවෙළෙහි කිසිදු අඩාලවීමක් නොමැති බවත්, අමාත්‍යවරයා අවධාරණය කරයි.අතරමැදි ව්‍යාපාරිකයන්ගෙන් ගොවියා රැකගැනීම අත්‍යවශ්‍ය හෙයින් මේ පිළිබඳ වඩාත් සැලකිලිමත් වී ගොවීන්ගෙන් සෘජුවම වී මිලදී ගන්නා ලෙස අමාත්‍යවරයා වී අලෙවි මණ්ඩලයේ සභාපතිවරයාට නියෝග කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=n1109149</link>
    <topic>හනිකට වතුපිටි සුද්ද කරන්න</topic>
    <author/>
    <content>ඩෙංගු මදුරු ප්‍රදේශ පරීක්‍ෂා කිරීමට පරීක්‍ෂණ කණ්ඩායම් ළඟදීම පැමිණෙන බව රාජ්‍ය ආරක්‍ෂක අමාත්‍යාංශය කියයි.එම පරීක්‍ෂණ කණ්ඩායම්වලට පූර්ණ සහයෝගය ලබා දෙන ලෙස අමාත්‍යාංශය ජනතාවගෙන් ඉල්ලා සිටී.මෙම පරීක්‍ෂාවේදී කිසියම් කෙනකුගේ නිවස හා නිවෙස් පරිශ්‍රය ඩෙංගු මදුරුවන් බෝවීමට හිතකර ස්ථානයක් නම් දණ්ඩ නීති සංග්‍රහයේ 262 වගන්තිය යටතේ අත්අඩංගුවට ගැනීමට හා අධිකරණයේ නඩු පැවරීමට සිදුවන බව ද රාජ්‍යාරක්ෂක අමාත්‍යාංශය කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=n11091413</link>
    <topic>එක ශ්‍රේණියට එක  අයැදුම්පතක්වත් නෑ</topic>
    <author>දයා පෙරේරා</author>
    <content>ලබන වසරේ පළමුවැනි ශ්‍රේණියට ඇතුළත්වීම සඳහා එකම ළමයකුගෙන් හෝ ඉල්ලුම්පත් නොලැබූ පාසල් ගණන 124ක් බව ඇමැති බන්දුල ගුණවර්ධන මහතා අනාවරණය කරයි.ඉල්ලුම්පත් දහයට අඩුවෙන් ලැබුණ පාසල් 1522 තිබෙන බවත්, එය සමස්ත පාසල් සංඛ්‍යාවෙන් සියයට 25 බවත් ඇමැතිවරයා කීවේය.ජනපි‍්‍රය යැයි සම්මතයක් ගොඩනඟාගෙන තිබෙන පාසල් 53ක් සඳහා දැඩි ඉල්ලුමක් තිබෙන බවත්, මෙය මවුපියන් විසින් ගොඩනගන්නා ලද කෘත්‍රීම ක්‍රමයක් බවත් ඇමැතිවරයා පවසයි. සුපිරි පාසල් දහසත්, ඒ වටා ගොඩනඟන ළමා මිතුරු පාසල් හයදහසත් ක්‍රියාත්මක වන විට මේ කෘතිම ඉල්ලුම අවසන් වන බව ඇමැතිවරයා පෙන්වා දෙයි. .</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=n11091414</link>
    <topic>මුන්නේශ්වරම් බිලි පූජාවඋසාවි නියමයෙන් නවතී</topic>
    <author>මුන්නේශ්වරම සමූහ හා පුත්තලම සමූහ</author>
    <content>හලාවත දිසා අධිකරණය ලබා දුන් තහනම් නියෝගයක් මත මුන්නේශ්වරම භද්‍රකාලි අම්මන් කෝවිලේ සත්ත්ව බිලි පූජා ඊයේ(13) නොපැවැත්විණි.බිලි පූජාවක් සඳහා තහඩු මඩුවක් ද සකස් කර තිබූ අතර බැතිමතුන් පෙරවරුවේ පටන් එළුවන් හා කුකුළන් පූජා කිරීමට කාළි අම්මන් දේවාල භූමියට රැගෙන විත් තිබුණි. මහජන සම්බන්ධතා ඇමැති ආචාර්ය මර්වින් සිල්වා මහතා ඊයේ දහවල් එම දේවාල භූමියට පැමිණ දෙවියන්ට බිලි පූජා සඳහා රැගෙන විත් තිබූ සතුන් පොලිසිය කරා යැවීය.මෙහිදී අදහස් දැක්වූ ඇමැතිවරයා නීති විරෝධී මේ සත්ත්ව බිලි පූජාවත් ජාවාරම්කරුවන්ගේ ව්‍යාපාරයක් වන අතර එය නතර කරන්නන්ට කාළි අම්මන්ගේ ආශීර්වාදය ලැබෙන බවත් කීය.කාළි අම්මන් කෝවිලට කිලෝ මීටර් 2ක් පමණ දුරින් පිහිටි සොහොන් කාළි දේවාලයට ඊයේ (13දා) අලුයම ගොස් එළුවන් බිලි දුන් බව බැතිමතුන් රැසක්ම කී අතර එම සතුන් සුද්ධ පවිත්‍ර කර මහා දානයක් පිසින අයුරුත් දැක ගත හැකි විය. එම ස්ථානයට පිවිසීමට මාධ්‍යවේදීනට ඉඩ දී නොතිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=n11091415</link>
    <topic>ගුවන් තොටුපොළ සේප්පුවේ තිබූරන් අභරණ තොගයක් අතුරුදන්</topic>
    <author>කුමාරසිරි ප්‍රසාද්-ගුවන් තොටුපළ</author>
    <content>ගුවන් තොටුපළ කළමනාකරු යටතේ රාජකාරී කළමනාකරුවන් භාරයේ පැවැති ගුවන් මගීන්ට අයත් ස්වර්ණාභරණ ඇතුළු වටිනා භාණ්ඩ තොගයක් අතුරුදන්වීමේ පුවතක් ගුවන් තොටුපළින් වාර්තා වේ.ගුවන් තොටුපළ තුළදී අස්ථානගත වන මගීන්ගේ වටිනා භාණ්ඩ ගුවන් තොටුපළ ආරක්‍ෂක අංශයට හමු වූ විට ඒවා ලේඛනගත කර ආරක්‍ෂාව සඳහා පරිපාලන නිලධාරීන්ට බාර දෙන බව ආරක්‍ෂක නිලධාරියෙක් “දිනමිණ” ට පැවැසීය. මෙලෙස හමුවන ගමන් මලුවල ඇති ස්වර්ණාභරණ, මුතු, මැණික්, විදේශීය මුදල් වැනි වටිනා දේ රාජකාරී කළමනාකරුවන් භාරයේ ඇති ආරක්‍ෂිත සේප්පුවක තැන්පත් කෙරේ.මේ ආරක්‍ෂිත සේප්පුවේ යතුරු ගුවන් තොටුපළ රාජකාරි කළමනාකරුවන් භාරයේ පවතින බව පැවැසේ. මෙවැනි අධි ආරක්‍ෂිත ක්‍රමවේදයක් අනුගමනය කරද්දීත් වටිනා භාණ්ඩ තොගයක් අතුරුදන් වී ඇති බව ගුවන් තොටුපළ ආරංචි මාර්ගවලින් වාර්තා වෙයි.මේ අතුරුදන් වීම පිළිබඳ “දිනමිණ” කළ විමසීමක දී තමන්ට ඒ පිළිබඳ කිසිවක් වාර්තා වී නැති බව ඒ අවස්ථාවේදී රාජකාරි කළ කළමනාකරුවකු පැවසීය.ගුවන් තොටුපළ ආරක්‍ෂක අංශය මගින් මේ පිළිබඳ විශේෂ පරීක්‍ෂණයක් ආරම්භ කර ඇති බව උසස් ආරක්‍ෂක නිලධාරියකු පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=n11091416</link>
    <topic>මගේ යාළුවාඔයාලාවත් දැක්කාද?</topic>
    <author>පොළොන්නරුව විශේෂ ගාමිණී ඔබේසේකර</author>
    <content>මහියංගණය ප්‍රදේශයේ දී අතුරුදන් වූ සිය රියදුරු මිතුරා සොයා නගර ගණනාවක සැරිසරින වඳුරා ඊයේ (13) පෞද්ගලික බස් රථයක නැගී පොළොන්නරුව නගරයට පැමිණියේය.කදුරුවෙළ බස් නැවතුම්පළේදී හතමුණ හරහා හිඟුරක්ගොඩ බස් රියට ගොඩවැදී රියදුරු අසුන පරීක්ෂා කළ වඳුරා බැදිවැව ප්‍රදේශයේදී බස් රියෙන් බැස ගල් විහාරය දෙසට ගමන් කොට ඇත.පැය ගණනාවක් එහි ගත කළ වඳුරා එදින සවස 4 ට පමණ පොළ හන්දියේදී ලංගම බස් රථයකට ගොඩ වී යළිත් කදුරුවෙල බස් නැවතුම්පළට පැමිණ ඇත.එහිදී සුංගාවිල සිට මඩකළපුව දක්වා ධාවනය වූ බස් රථයට ගොඩවී රියදුරු සමග විනාඩි පහක් පමණ සතුටු සාමීචියේ යෙදී නැවතත් සුංගාවිල දක්වා ධාවනය වූ වෙනත් බස් රථයකට ගොඩ වී ගමන් කර තිබේ.මෙදින සවස 6 ට පමණ පොළොන්නරුව සිට කුරුණෑගල දක්වා ධාවනය වූ බස් රියේ වඳුරා ගමන් කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=n11091410</link>
    <topic>හෙරොයින් සැකකරුවෙක් පොලිස් බාරයේ සිටියදී එල්ලී මැරෙන්න හදලා</topic>
    <author>පානදුර සමූහ වාර්තාකරු</author>
    <content>පානදුර පින්වත්ත පොලිස් මුරපොළේ සිරමැදිරියේ රඳවා සිටි හෙරොයින් සැකකරුවකු සිරමැදිරියේ එල්ලී දිවි නසාගැනීමට ගත් උත්සාහයක් පොලිස් නිලධාරීන් විසින් ව්‍යාර්ථ කර ඔහුගේ ජීවිතය බේරාගෙන ඇත.වසන්ත කුමාර නැමැති සැකකරු පොලිස් මුරපොළේ සිරමැදිරියේ රඳවා තිබුණේ පානදුර මහේස්ත්‍රාත් අධිකරණය නිකුත් කළ රැඳවුම් නියෝගයක් මතය. මෙම සිද්ධිය වූයේ ඉකුත් බ්‍රහස්පතින්දාය. ඔහු ඇඳ සිටි සරම ගලවා සිරමැදිරියේ වහලට දමා ගෙල හිරකර ගෙන සිටිනවා දුටු පොලිස් නිලධාරීන් සරමේ ගැටය කපා දැමූහ. සිහිය මුර්ජා වී සිටි සැකකරුට ප්‍රථමාධාර ලබා දුන් පොලිස් නිලධාරීහු ඔහුගේ ජීවිතය බේරා ගත්හ. සිද්ධිය පානදුර මහේස්ත්‍රාත් අධිකරණයට වාර්තා කෙරුණි.පානදුර වැඩබලන මහේස්ත්‍රාත් ජයන්ති පීරිස් මහත්මිය පින්වත්ත පොලිස් මුරපොළට පැමිණ සිරමැදිරිය නිරීක්‍ෂණය කර පරීක්‍ෂණයක් පැවැත්වීය. අධිකරණ නියෝගයක් මත සැකකරු කළුතර බන්ධනාගාරය වෙත පොලිසිය භාර දුන්නේය.සැකකරුට එරෙහිව නඩු කිහිපයක් පානදුර මහේස්ත්‍රාත් අධිකරණයේ විභාග වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=n11091411</link>
    <topic>රට යවන බව පවසා ත්‍රි’මලේ දැරියක්කොළඹට ගෙනත් අතවර කරලා</topic>
    <author>කුමුදු හෙට්ටිආරච්චි</author>
    <content>ත්‍රිකුණාමළයේ කින්නියා ප්‍රදේශයේ පදිංචි බාල වයස්කාර දැරියක් විදේශ ගත කරන බවට රවටා කොළඹට රැගෙන විත් දූෂ්‍ය කැර ඇතැයි පවසන සිද්ධියක් සම්බන්ධයෙන් අධිකරණයට ඉදිරිපත් කළ සැකකරුවෙකු ලබන 23 වැනිදා තෙක් රක්ෂිත බන්ධනාගාරගත කිරීමට කොළඹ ප්‍රධාන මහේස්ත්‍රාත් රශ්මි සිංගප්පුලි මහතා පසුගියදා (12) නියෝග කෙළේය.දෙහිවල කවුඩානේ පදිංචි මොහොමඩ් හුසේන් සූහූර් නමැති මේ සැකකරු රහස් පොලිසිය විසින් සැකපිට අත්අඩංගුවට ගෙන අධිකරණයට ඉදිරිපත් කැර තිබුණි.සැකකරු ළඟ තිබී හමුවූ විදේශ ගමන් බලපත්‍ර කිහිපයක් සම්බන්ධව පරීක්ෂණ සිදුකළ බවත් එම ගමන් බලපත්‍ර සියල්ලම වැඩි වයස් සඳහන් කරමින් ඉදිරිපත් කළ ලේඛන අනුව සැකසූ විදේශ ගමන් බලපත්‍ර බවට අනාවරණය වූ බවත් සැකකරු අධිකරණයට ඉදිරිපත් කරමින් රහස් පොලිසිය පැවසීය. සැකකරු බාල වයස්කාරියන් කොළඹට රැගෙන විත් වැඩි වයස් යොදා විදේශ ගමන් බලපත්‍ර සකස් කැර සෞදි රටට යැවීමට ලේඛන සකසා ඇතැයිද රහස් පොලිසිය පවසයි.විදේශගත කරවීම සඳහා කොළඹට රැගෙන ආ මේ තරුණිය සැකකරු අතින් දූෂණයට ලක්වීමෙන් පසු සැකකරුගේ නිවසේ මෙහෙකාරියක ලෙසට සේවයේ යොදවා ඇතැයිද පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=n11091412</link>
    <topic>ගංජා ප්‍රවාහනය කරද්දී හසුවූ හම්බන්තොට සුරාබදු ස්ථානාධිපතිගේ සේවය අත්හිටුවයි</topic>
    <author>නිමල් රාජපක්ෂ</author>
    <content>නීති විරෝධී ලෙස කංසා ප්‍රවාහනය කළ හම්බන්තොට සුරාබදු ස්ථානාධිපති රසල් මොහොමඩ් මහතාගේ සේවය වහාම ක්‍රියාත්මක වන පරිදි ඊයේ (13) සිට අත්හිටුවා ඇත.දාළ නිලධාරියා තම සුරාබදු බල ප්‍රදේශයෙන් පිටත වාහනය රැගෙන යාම, කංසා ප්‍රවාහනය කිරීම, අදාළ බලධාරීන් දැනුම්වත් නොකිරීම ඇතුළු කරුණු රැසක් පිළිබඳව මූලික පරීක්ෂයක් ආරම්භ කොට ඇතැයි සුරාබදු කොමසාරිස් ජෙනරාල් වසන්ත හපුආරච්චි මහතා පවසයි. වැටලීමක් සඳහා බල ප්‍රදේශයේ පිටත යාමේදීද සුරාබදු දෙපාර්තමේන්තුවේ නිලධාරීන් දැනුම්වත් කොට තිබිය යුතු වෙයි.එවැනි කටයුත්තක් සඳහා යාමේදී සුරාබදු නිලධාරීන් සිටිය යුතු වෙයි. තම සුරාබදු ස්ථානයේ රාජකාරී කටයුතු සඳහා යාමේදී අදාළ කරුණු ලොක් පොත් පත් වල සටහන් කළ යුතු වෙයි. රාජකාරී පැහැර හරිමින් තම හිතුමතේට තණමල්විලට දෙපාර්තමේන්තු වාහනයක් රැගෙන ගොස් කංසා ප්‍රවාහනය කිරීම පිළිබඳ පරීක්ෂණ පවත්වන බවද හපුආරච්චි මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=r1109141</link>
    <topic>නව නිර්මාණවලින් ජයග්‍රහණ රැසක් හිමි කරගත්ඉසුරිකා</topic>
    <author>කඩුවෙල සමූහ සමන්ති මිරියගල්ල</author>
    <content>විවිධ නව නිමැවුම් අත්හදා බලමින් තාක්ෂණික ලොව ජය ගන්නට කැපවීමෙන් උත්සාහ දරන පුංචි හපනියක පසුගියදා මුනගැසිණි.ඇය කඩුවෙල ඉහළ බෝම්රියේ පදිංචි එම්. ඒ. ඉසුරිකා සම්මානි පෙරේරාය. බෝම්රිය ජාතික පාසලේ නව නිපැයුම් ඒකකය තුළින් විවිධ වූ දක්ෂතා පෙන්වන්නට සමත්කම් දැක්වූ සම්මානි 2010 වසරේ ‘කඩුවෙල විශිෂ්ටයා’ සම්මානයෙන්ද පිදුම් ලැබුවාය.පාසල් ජීවිතයේ උපරිම හැකියාවන් පෙන්වා අනාගතයේ දක්ෂ නව නිපැයුම්කාරියක වීම ඇගේ අපේක්ෂාව වෙයි. ඒ පිළිබඳව ඇය තම අදහස් පළ කළේ මෙසේයි.මම බෝම්රිය ජාතික පාසලේ 10 ශ්‍රේණියේ ඉගෙනුම ලබන්නෙ. නව නිපැයුම් ඒකකයට බැඳුණේ 2007 වසරේදීයි. මුලින්ම නිෂ්පාදනය කළේ පොහොර යොදන යන්ත්‍රයක්.ඉන් පසුව කුඩා වතුර පෙරණයක්, වැඩි දියුණු කළ පෑනක්, රැඳවුම් කටු ගලවනයක් නිර්මාණය කළා. 2008 වසරේදී පාසල් ඇගැයුම් සම්මානය ලැබුවා. කඩුවෙල විශිෂ්ටයාට හිමි සම්මානය ලැබුණේ 2010 වසරේදීයි. 2008 වසරේදී බස්නාහිර පළාත් ජයග්‍රහණය හිමි වුණා.මා නිපදවූ රැඳවුම් කටු රඳවනය සඳහා 2008 වසරේදී මොරටුව විශ්වවිද්‍යාලය වසරක ශිෂ්‍යත්වයක් ලබා දුන්නා. උවමනා අවස්ථාවන්හි එම උපකරණය වැඩි දියුණු කර ගැනීමට 2009 වසරේදී එම ශිෂ්‍යත්වයම කුඩා වතුර පෙරනයටත් ලැබුණා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=r1109142</link>
    <topic>ගම්පහ වොලිබෝල් ක්‍රීඩාවට බලධාරීන්ගේ අවධානය මදි</topic>
    <author>හෙනරත්ගොඩ සමූහ අජිත් පී. මදුරප්පෙරුම</author>
    <content>අපේ රටේ ජාතික ක්‍රීඩාවද වන වොලිබෝල් ක්‍රීඩාවේ තිඹිරිගෙය ලෙස සැලකෙන ගම්පහ නගරයෙන් එම ක්‍රීඩාව දිනෙන් දින ගිලිහීයමින් තිබේ.වොලිබෝල් ක්‍රීඩාවට ලැබෙන අනුග්‍රහය හා උනන්දව අඩුවී යාම මෙයට හේතුව බව ගම්පහ වොලිබෝල් ක්‍රීඩකයෝ පවසති.බ්‍රසීලයේ පාපන්දු ක්‍රීඩක පේලේ වෙනුවෙන් එරට ඉදිවූ ප්‍රතිමාව හැරුණු විට ජීවතුන් අතර සිටින ක්‍රීඩකයින් වෙනුවෙන් පිළිරුවක් හැදුනෙත් එවකට ගම්පහ සෙන්ට්‍රල් පිලේ නායකත්වය දැරූ ටී. ඩී. එල්. චාල්ස් ඇතුළු ක්‍රීඩකයන් හය දෙනා වෙනුවෙනි. ඒ ගම්පහ නගරයේය.වසර ගණනක් තිස්සේ මාර්ග ත්‍රිත්වයකට මැදිව වටරවුමක පිහිටි එම පිළිරුව එතැනින් වෙනත් තැනකට මාරුකර ඇතත් එය පිළිබඳව සොයා බැලීමක් කරන්නේ කපුටන් හා පෝස්ටර් ගසන්නන් පමණි.කපුටන් පිළිරුව උඩට නැග පහරනු ලබන අතර පෝස්ටර් ගසන්නන් පිළිරුවේ පහළ කොටසේ පෝස්ටර් නාවා ඇත.මෙම පිළිරුවේ සිටින චාල්ස් ඇතුªළු ක්‍රීඩකයින් කිහිප දෙනෙකුත් පිළිරුව නිර්මාණය කරන්නට මුල්වූ ගම්පහ ව්‍යාපාරිකයකු වූ ජේ. ජී. ජිනදාස මහතාත් මිය ගොස් ඇති මුත් පිළිරුවේ සිටින ජේ. පී. සුරියප්පෙරුම ඇතුළු ක්‍රීඩකයින් කිහිප දෙනෙකු තවමත් ජීවතුන් අතර සිටින බව අප මතක තබා ගත යුතුය.සෙන්ට්‍රල් පිලෙන් පසුව ගම්පහ වොලිබෝලය ඉහළටම ඔසවා තැබුවේ ‘සියනෑතරු’ පිලයි. සෙන්ට්‍රල් පිටිය මෙන්ම සියනෑතරු පිටියද අද ඔවුන්ට අහිමිවී තිබේ.එහෙත් ජනාධිපති මහින්ද රාජපක්ෂ මහතාගේ උපදෙස් මත බස්නාහිර පළාත් ප්‍රධාන ඇමැති ප්‍රසන්න රණතුංග මහතා විසින් සියනෑ තරු පිටිය නැවත එම ක්‍රීඩා සමාජයට ලබාදී ඇති අතර දැනට රුපියල් ලක්ෂ 5ක මුදලක්ද වෙන්කොට ක්‍රීඩාපිටිය සැකසෙමින් තිබේ. ඉතිරි වැඩ කටයුතු සඳහා මුදල් අවශ්‍ය බව එම ක්‍රීඩා සමාජයේ පුහුණුකරු විජේදාස සමරවීර මහතා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=r1109143</link>
    <topic>බුලත් විටට ගිජු ලොකු උන්නැහේදුම්රිය ප්‍රවේශ පත්‍රයත් කටේ දාගෙන</topic>
    <author>රඹුක්කන උතුර සමූහවිපුල් එස්.කුමාරතුංග</author>
    <content>මහනුවර සිට කොළඹ කොටුව බලා ධාවනය වූ දුම්රියක් රඹුක්කන දුම්රිය ස්ථානයට ළඟා වුණේ පෙරවරු හයයි විස්සට පමණ ය.රඹුක්කන දුම්රිය ස්ථානයෙන් මැදිවියේ අයකු දුම්රියට ගොඩවිය. බුලත් විටක රස බලමින් ගොඩ වූ මෙම පුද්ගලයාහට පොල්ගහවෙල දුම්රිය ස්ථානය ආසන්න වෙත්ම ආසනයක් හමුවිය. එහි වාඩිවී නැවතත් බුලත් විටක් කෑමට සූදානම්ව තම මල්ලෙහි තිබූ විට පාර්සලය අතට ගෙන ආඩම්බරයෙන් දිග හැර පුවත් කෑල්ලක් ප්‍රථමයෙන්ද අනතුරුව බුලත් කොළයක් අතට ගෙන දෙපැත්තෙහි කොටස් ඉවත් කර එයද කටට දමා ඇඟිල්ලේ දවටාගත් හුණු ටිකද කටට දමා ඇඟිල්ලෙහි ඉතිරි වූ හුණු ස්වල්පය අසල දුම්රිය අසුනේ තැවැරුවේය.මෙලෙස ගම්පහ දුම්රිය ස්ථානය වෙත යනතෙක්. තමන් නිවෙසින් රැගෙන ආ බුලත් විට පාර්සලය හිස් කිරීමට ඔහු සමත් විය. පුරුද්දට මෙන් නැවතත් සිය මල්ලට අත දමා බුලත්විට සෙව්වද හමුවූයේ නැත.මල්ල අවුස්සන අතරතුර ඔහුට තම දුම්රිය ප්‍රවේශපත්‍රය අසුවිය. එය අතට ගෙන ටික දුරක් යනවිට ඉබේටම මෙන් ප්‍රවේශපත්‍රය කටට යොමු විය.මේ සිද්ධීන් දෙස නෙත් යොමා බලා සිටි තරුණයකු මද සිනාවක් පෑවේ බලා සිටිනවා හැර කරන්නට, කියන්නට දෙයක් නොමැති නිසා ය.ටිකට් පරීක්ෂක මහත්වරුන් සිය රාජකාරියට එක්ව සිටිහ. මගීන් සියල්ලම පාහේ තම සාක්කුවල මුදල් පසුම්බිවල තිබූ ප්‍රවේශපත්‍ර අතට ගෙන පරීක්ෂකවරුන් එනතෙක් බලා සිටිහ.බුලත්විට කමින් දුම්රියේ පැමිණි පුද්ගලයාද අනෙක් අය මෙන් ප්‍රවේශපත්‍රය සෙව්වද හමුවුණේ නැත.මෙම සියල්ල දෙස බලා සිටි යාබද අසුනේ සිටි තරුණයා ඇයි මහත්තයෝ ඔයා ටිකට් එක කටේදාගෙන විට කනවා වාගේ කනවා මම දැක්කා යැයි පැවසීය. එවිට තමන්ට සිදුවූ දේ වැටහුණි. ටිකට් පරීක්ෂක මහත්වරුන් තිදෙනෙක් මැදිරියට පැමිණීමත් සමග පිටවූයේ මෙවන් වදනකි.“ වටිත් කෑවා. ටිකට් එකත් කෑවා. දඩයකුත් කන්න තියෙනවා”.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=r1109144</link>
    <topic>පෙම්වතියට දොස් කී පියාටපුතා පොරොවකින් කොටලා</topic>
    <author>පාණදුර සමූහ කපිල සෝමරත්න</author>
    <content>ඔය ගෑණිව ගෙදරට ගේන්න එපා. එයාගේ කැරැට්ටුව මුළු ගමම දන්නවා යැයි පියා පුතාට පැවැසුවේය. තරුණ ළඳක් සමඟ ගෙදර පැමිණි පුතා කෝපයට පත්විය. ඔහු තාත්තාට බනින්නට පටන් ගත්තේය. අම්මාද මැදිහත් විය. ගෙදර සිටි සියල්ලෝම රණ්ඩු වූහ.මේ තරුණ ළඳ මැදිහත් වී තරුණයාගේ අත අල්ලා ගෙන යං අනේ අපි වෙන ගෙදරකට යන්න යැයි පැවසුවාය. ගෙයි මුල්ලක තිබුණ අත්පොරව ගත් තරුණ පුතා පියාට පොරවෙන් පහර දුන්නේය. ගෙදර උදවිය තුවාලකරු රැගෙන පාණදුර රෝහලට ගියහ.තරුණයා තරුණ ළඳව රැගෙන ගොස් දවස් හතක් තබා ගෙන සිට ඇයව ගෙනවිත් ඇගේ අම්මාට බාර දී යන්නට ගියේය.මේ බව වාද්දුව පොලිසියේ සැරයන් සුගත් ප්‍රනාන්දු, පාණදුර අතිරේක දිසා විනිසුරු සහ මහේස්ත්‍රාත් ආර්. එස්. ඒ. දිසානායක මහතා හමුවේ අනාවරණය කළේය.එවිට විත්ති කූඩුව මත සිටියේ වාද්දුවේ වෙරගම පදිංචි මල්ලව විතානගේ සමන්ත නැමැති තරුණයෙකි. ඔහු යුද හමුදා සේවයෙන් පලා ආ අයෙකි. ඔහුට ඇප නියම කිරීමට ඇපකරුවකු වශයෙන් ඉදිරිපත් වන්නේ කව්දැයි මහේස්ත්‍රාත් වරයා විමසීය. එවිට බෑග් එකක් අතේ රඳවාගෙන කොට ගවුමක් සහ බ්ලවුස් එකක් ඇදගෙන ළඳක් අධිකරණය හමුවට පැමිණියා ය.සැරයන් සුගත් ප්‍රනාන්දු, ස්වාමිනි ඔයා නිසා තමයි විත්තිකරු ඔහුගේ තාත්තාට පොරවෙන් පහර දුන්නේ.රුපියල් ලක්ෂ පහක ඇප විත්තිකරුට නියම කර මහේස්ත්‍රාත්වරයා නඩුව කල් තබද්දී සැරයන් වරයා මෙසේ පැවසීය.මිනී මැරීමට තැත්කිරීම ගැන විත්තිකරුට නඩු පැවරීමට පොලිසිය අදහස් කරනවා. වෛද්‍ය වාර්තාව ලැබුණේ නැතැයි සැරයන්වරයා තවදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=r1109145</link>
    <topic> “කළු අප්පු මාමේ ඔන්න අදත් බඩ යනවා”</topic>
    <author>බදුරලිය සමූහ – රත්නසිරි ගමඇතිගේ</author>
    <content>වඩු බාස් කෙනකු ලෙස රැකියාව කරන කළු අප්පු උපයන මුදලම වාගේ වැය කරනුයේ මත්පැන් සඳහා ය. කොතරම් මත්පැන් බිව්ව ද කිසිවකුට වචනයකින් හෝ කරදරයක් කළු අප්පු ගෙන් සිදු නොවේ. ඔහුගේ බිරිය විමලාවතී ය.තම සැමියා ගේ බේබදුකම නතර කිරීමට ඇය කොතෙක් උත්සාහ ගත්ත ද ඒ සියල්ල අසාර්ථක වූ කල ඔහුට ඕනා දෙයක් කර ගැනීමට ඉඩ දී ඕ නිහඬ වූවා ය.ගමේ ගොඩේ කවුරුත් තමන්ට අවශ්‍ය කරන බඩු මිලදී ගැනීමට ගොඩවන්නේ සිරිසේන මුදලාලිගේ කඩේට ය. ඔහුට ඉදිරියට නෙරා ආ ලොකු බඩක් ඇති නිසා ගමේ කවුරුත් කීවේ බඩ මුදලාලි කියා ය. බඩ මුදලාලි කළු අප්පු ගේ බිරිය වන විමලාවතී සමඟ අනියම් සම්බන්ධතාවයක් පවත්වා ගෙන යන බව ගමේ කවුරුත් දැන සිටියහ. කළු අප්පුට වඩා අවුරුදු දහයකින් පමණ බාල විමලාවතී හැඩකාරියකි. බඩ මුදලාලි හා ඇය අතර ඇති සම්බන්ධතාවය ගැන ගමම දැන සිටියත් නිතරම බීමතින් සිටින කළු අප්පු ඒ කිසිවක් විශ්වාස නොකළේ ය. ඔහු කීවේ තම බිරියගේ හැඩකාර කමට ඊර්ෂ්‍යා කරන කීප දෙනකු ගොතන ලද කතා තමන් විශ්වාස නොකරන බවයි.ඒ කළු අප්පු ගේ නිවෙසට ආසන්න නිවෙසක අවමංගල්‍ය උත්සවයක් පැවති දිනයකි. කළු අප්පු ද එහි රැෙඳමින් කාලය ගත කළේ ය. බඩ මුදලාලි මේ අතර හිමින් සීරුවේ කළුඅප්පු ගේ නිවෙසට යන අයුරු වීරසිංහ දුටුවේ ය. ඔහු මේ බව මළ ගෙදර උන් අන් අයට ද පෙන්නුවේ ය. කළු අප්පුට පුටුවේම නින්ද ගොස් තිබුණි. කළු අප්පු ගේ පිටට තට්ටුවක් දැමූ වීරසිංහ,කළු අප්පු මාමේ ඔන්න අදත් බඩ යනවා කියමින් නිවෙස දෙසට යන බඩ මුදලාලිව පෙන්නුවේ ය. නින්දෙන් අවධි වූ කළුඅප්පු,ඈ, වීරේ මොකක්ද කීවේ යැයි ඇසීය.“මේකයි මම කිව්වේ කළු අප්පු මාමේ ඔන්න අදත් ගේ පැත්තට බඩ යනවා.”වීරසිංහ කළු අප්පුගේ ගේ දෙසට අත දිගු කරමින් බඩ මුදලාලිව පෙන්නුවේ ය.නින්දෙන් අවදිව උන් කළු අප්පුට වීරසිංහ කිව්වේ කුමක් දැයි තේරුම් ගත නොහැකි විය.බඩ යනව නම් පිටිපස්ස හෝදගෙන කෝපි කෝප්පයක් බීපං. මට කියන්නේ මොන හත්තිලව්වකට ද?තමන් රැඳී සිටින්නේ මළ ගෙදරක බව අමතක වී ගිය ලෙසින් කළු අප්පු ගේ කතාවට කවුරුත් මහ හඬින් සිනාසෙන්නට වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=s1109141</link>
    <topic>කුමාර් සංගක්කාරට වසරේ එක්දින ක්‍රිකට් ක්‍රීඩකයා සම්මානය</topic>
    <author/>
    <content>ශ්‍රී ලංකා හිටපු ක්‍රිකට් නායක කුමාර් සංගක්කාර 2011 වසරේ ජාත්‍යන්තර එක්දින ක්‍රිකට් ක්‍රීඩකයා ලෙස නම් කොට තිබේ.ජගත් ක්‍රිකට් කවුන්සලය විසින් ලන්ඩනයේදී පවත්වන ලද වාර්ෂික උත්සවයේදී ප්‍රකාශයට පත් කරන ලද සම්මානලාභීන් අතර සංගක්කාර වසරේ එක්දින ක්‍රිකට් ක්‍රීඩකයා ලෙස තේරී සිටී.මෙහිදී, සම්මාන දෙකක් දිනා ගත් එක ම ක්‍රීඩකයා බවට පත්වෙමින් සංගක්කාර ‘ජනතා කැමැත්ත’ සම්මානයද දිනා ගත්තේය. ‘සංගා’ ජාත්‍යන්තර එක්දින තරග 25කදී 55.21ක සාමාන්‍යයකින් යුතුව ලකුණු 1049ක් රැස්කර ගෙන තිබේ. මීට අමතරව කඩුලු රකින්නා ලෙස ක්‍රීඩා කරමින් සංගක්කාර උඩ පන්දු 26ක් රැක ගෙන තිබේ. පිතිකරුවන් 10 දෙනෙකු ‘ස්ටම්ප්’ කර තිබේ. 2011 ලෝක කුසලාන අවසාන තරගය දක්වා ශ්‍රී ලංකාව මෙහෙයවීමටද ඔහු සමත් විය.ජගත් ක්‍රිකට් කවුන්සලයේ වසරේ ජාත්‍යන්තර එක්දින කණ්ඩායම ට ද කුමාර් සංගක්කාර ඇතුළත්ව සිටී. ආරම්භක පිතිකරු තිලකරත්න ඩිල්ෂාන් හා වේග පන්දු යවන ලසිත් මාලිංග මේ කණ්ඩායමට නම් කොට ඇති අනෙකුත් ශ්‍රී ලංකා ක්‍රීඩකයෝ වෙති.වසරේ ටෙස්ට් ක්‍රීඩකයා හා වසරේ ක්‍රිකට් ක්‍රීඩකයා ලෙස පිළිවෙළින් ඇලස්ටෙයාර් කුක් හා ජොනතන් ට්‍රොට් යන එංගලන්ත පිතිකරුවන් නම් කොට තිබේ.සැලකිල්ලට බඳුන් වූ කාල වකවානුවේ ටෙස්ට් තරග 12කදී, ට්‍රොට් 65.12ක සාමාන්‍යයකින් යුතුව ලකුණු 1042ක් වාර්තා කර ඇති අතර ශතක 4ක් හා අර්ධ ශතක 3ක් ඊට ඇතුළත්ව තිබේ. මේ වකවානුව තුළ ජාත්‍යන්තර එක්දින තරග 24කටද ක්‍රීඩා කළ ට්‍රොට් එහිදී ශතක 2ක් හා අර්ධ ශතක 9ක්ද සමගින් 48.36ක සාමාන්‍යයකින් යුතුව ලකුණු 1064ක් රැස්කර ගෙන තිබේ.කුක්, ටෙස්ට් තරග 12කට ක්‍රීඩා කළ අතර ඉනිම 18කදී 51.74ක සාමාන්‍යයකින් යුතුව ලකුණු 1302ක් ලබා ගෙන තිබේ. ශතක 6ක් හා අර්ධ ශතක 4 ඊට ඇතුළත්ය. පකිස්තානයට එරෙහිව ලකුණු 18කට කඩුලු 5ක් ලබා ගත් නවසිලන්තයේ ටිම් සවුතී විස්සයි20 තරග බිමේ හොඳම දස්කම් දැක්වූ ක්‍රීඩකයා ලෙස නම් කර තිබේ.‘ක්‍රිකට් ක්‍රීඩාවේ ජීවය’ සම්මානය ඉන්දියා නායක මහේන්ද්‍ර සිං දෝනි ට හිමිව තිබේ. දෝනි ට මේ සම්මානය හිමිව ඇත්තේ එංගලන්තයට එරෙහිව ට්‍රෙන්ට් බ්‍රිජ් හි පැවැති දෙවැනි ටෙස්ට් තරගයේදී එංගලන්ත පිතිකරු ඉයන් බෙල් මතභේදාත්මක අයුරින් දුවද්දී දැවී ගිය අවස්ථාවේදී ඔහුට දිගට ම පන්දුවට පහර දීමට අවසර ලබා දීම හේතුවෙනි.නැගී එන ක්‍රීඩක සම්මානය බටහිර ඉන්දීය කොදෙව් පිලේ දෙවෙන්ද්‍ර බිෂූ ට හිමිව තිබේ. වසරේ තරග විනිසුරු ලෙස නම් කර ඇත්තේ පාකිස්තානයේ අලීම් ඩාර් ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=s1109142</link>
    <topic>ශ්‍රී ලංකාවටත් ඔස්ට්‍රේලියාවටත් ක්‍රීඩක ආබාධ ප්‍රශ්න</topic>
    <author/>
    <content>ලබන සිකුරාදා කොළඹදී ඇරැඹෙන ශ්‍රී ලංකා - ඔස්ට්‍රේලියා තෙවැනි හා අවසාන ටෙස්ට් තරගයට පෙර දෙපිලම ඔවුන්ගේ ප්‍රධාන ක්‍රීඩකයන් තුවාල ලබා සිටීමේ ප්‍රශ්නවලට මුහුණ දී සිටිති.කොන්දේ ආබාධයක් හේතුවෙන් අජන්ත මෙන්ඩිස් මේ තරගයට සහභාගී නොවේ. ඔස්ට්‍රේලියාවේ වේග පන්දු යවන රයන් හැරිස් කලවේ නහරයක ආබාධයකින් පෙලෙන අතර ඔහු ඊයේ ‘ස්කෑන්’ පරීක්ෂණයකට මුහුණ දීමට නියමිතව තිබිණි.මෙන්ඩිස්ට සති දෙකක නිවාඩුවක් අවශ්‍යව ඇතැයි ශ්‍රී ලංකා නායක තිලකරත්න ඩිල්ෂාන් පැවැසීය.ඇඟිල්ලේ ආබාධයකට ලක්වීම හේතුවෙන් දෙවැනි ටෙස්ට් තරගයට සහභාගී නොවූ රංගන හේරත් තෙවැනි තරගය එළැඹෙන විට හොඳ ශරීර සුවයෙන් සිටිනු ඇතැයි ඩිල්ෂාන් විශ්වාස කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=s1109143</link>
    <topic>ලෝක කුසලාන රගර් ලෝලීන් දෙදෙනෙක්වැරදි රටක හෝටලයක් ‘බුක්’ කරලා</topic>
    <author/>
    <content>නවසිලන්තයේ වෙලිංටන් අගනගරය අවට පිහිටි ඊස්ට්බෝන් ප්‍රදේශය වටේම තමන්ගේ හෝටලය සොයමින් ගිය දකුණු අප්‍රිකානු රගර් ක්‍රීඩා ලෝලීන් දෙදෙනෙකුට අවසානයේ දැන ගැනීමට ලැබුණේ එය ඇත්තේ ලෝකයෙන් බාගයකට එහා පැත්තේ එම නමින් ම තිබෙන බ්‍රිතාන්‍යයේ වෙරළබඩ ටවුමක බවය.මයිකල් හා සුනෙට් ඇඩන්ඩෝෆ් නවසිලන්ත අගනුවරට පැමිණියේ දකුණු අප්‍රිකානු ‘ස්ප්‍රින්ග්බොක්ස්’ කණ්ඩායම හා වේල්සය අතර පැවැත්වෙන ලෝක කුසලාන රගර් තරගය නැරඹීම පිණිසය. මැජස්ටික් හෝටලයේ ඔවුන්ගේ නවාතැන් ස්ථිර වී ඇති බව මේ දෙදෙනාගේ විශ්වාසය වී තිබිණි.එනමුදු, මැජස්ටික් හෝටල වෙබ් අඩවියේ ප්‍රචාරය කෙරුණු “අලංකාර” වෙරළ දර්ශනවල විනෝද වනවා වෙනුවට මේ දෙදෙනා ට සිදුවූයේ ඔවුන් කළින් වෙන් කරවා ගත් කාමර තිබෙන හෝටලය සොයා ගත නොහැකිව වෙලිංටන්හි වීදි දිගේ මංමුළාව ඇවිදීම ට ය.සිදුවී ඇත්තේ කුමක්දැයි ඔවුනට තේරුණේ අවට තිබූ සාප්පුවකට ගොස් පාර අසා ගන්නට උත්සාහ කරද්දීය. හෝටලය ඇත්ත වශයෙන් ම තිබෙන්නේ එතැන සිට කිලෝමීටර 19,000ක් (සැතපුම් 11,800ක්) ඈතින් බ්‍රිතාන්‍ය දකුණු වෙරලේ බව ඔවුනට එහිදී දැනගන්නට ලැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=s1109144</link>
    <topic>සඳුන් වීරක්කොඩිගෙන්ලකුණු 151 ක අගනා ඉනිමක්</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>පසුගිය සෙනසුරාදා ලේක්විව් හිදී අවසන් වූ මහනුවර ධර්මරාජ මාතලේ සාන්ත තෝමස් විදුහල අතර ක්‍රිකට් තරගයේදී ධර්මරාජ පිලේ නායක සඳුන් වීරක්කොඩි අනගි ලකුණු 151 ක් ලබා ගත්තේය.වර්ෂාව නිසා ධර්මරාජ පිලට ලබා ගත හැකි අනගි ජය අපතේ ගියේය. ධර්මරාජ පිල පළමු ඉනිමේදී කඩුලු 8 කට ලකුණු 271 ක් ලබා සාන්ත තෝමස් පිල ලකුණු 69 කට පළමු ඉනිමේදී දවා ගත්තේය. දෙවන ඉනිමේදී කඩුලු 3 ට ලකුණු 184 ක් ලබා සිටි සාන්ත තෝමස් පිලට ඉනිමක පරාජයෙන් වැලකීමට තවත් ලකුණු 18 ක් තිබියදී වර්ෂාව සහ අයහපත් කාලගුණය නිසා තරගය අතරමැද දී නවතා දැමිණි.ධර්මරාජ විදුහල පළමු ඉනිම - ඕවර් 38 කදී කඩුලු 8 කට ලකුණු 271 යි. - සඳුන් වීරක්කොඩි 151, නුවන් කරුණාරත්න 60. (අමෝජිත් විජේවංස 62 ට 4)සාන්ත තෝමස් විදුහල පළමු ඉනිම ඕවර් 26.3 කදී සියල්ලන්ම දැවී 69 යි. - (නුවන් කරුණාරත්න 12 ට 3, අරවින්ද විතානාරච්චි 15 ට 4 යි, දෙනෙත් ලංකා 4 ට 2)සාන්ත තෝමස් පිල - දෙවැනි ඉනිම - කඩුලු 9 කට ලකුණු 184 යි. - එස්. තිලකසිරි 95, එස්. මදුසංඛ 31. (ලක්ෂාන් සිල්වා 52 ට 4, දෙනෙත් ලංකා 52 ට 2).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=s1109145</link>
    <topic>චැම්පියන්ස් ලීග් තරගාවලියටරුහුණ කණ්ඩායම ඉන්දියාවට යයි</topic>
    <author/>
    <content>ඉන්දියාවේ පැවැත්වෙන චැම්පියන්ස් ලීග් ක්‍රිකට් තරගාවලිය සඳහා ශ්‍රී ලංකාව නියෝජනය කරන රුහුණ කණ්ඩායම මේ මස 16දා දිවයිනෙන් පිටත්ව යයි. මහේල උඩවත්තගේ නායකත්වයෙන් යුත් මේ කණ්ඩායමට හිටපු ශ්‍රී ලංකා සුපිරි පිතිකරු සනත් ජයසූරියද ඇතුළත් වේ. දිනේෂ් චන්දිමාල් කණ්ඩායමේ උප නායකත්වය දරයි.රුහුණු කණ්ඩායම මෙසේය – මහේල උඩවත්ත (නායක), දිනේෂ් චන්දිමාල් (උපනායක) සනත් ජයසූරිය, ජානක ගුණරත්න, මිලින්ද සිරිවර්ධන, ටී.එම්. සම්පත්, යශෝධ ලංකා, චින්තක පෙරේරා, ඔමේෂ් විජේසිරිවර්ධන, එම්.එස්. කමිලීන්, අරෝශ් ජනෝද, ශාලික කරුණානායක, අසංක අලංකාර සිල්වා, අමල් ඇතුලත්මුදලි, භානුක රාජපක්ෂ.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=s1109146</link>
    <topic>මහනුවර පිලේ හිටපු ක්‍රිකට් නායකඅනුර ඒකනායක අභාවප්‍රාප්ත වෙයි</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර ක්‍රිකට් පිලේ හිටපු නායකයකු වන අනුර ඒකනායක පසුගිය ඉරිදා (11 වනදා) අභාවප්‍රාප්ත විය.මහනුවර ධර්මරාජ පිලේ මුල් පෙළේ පිතිකරුවෙකු සහ කඩුලු රකින්නා වශයෙන් 1978 සිට 1980 දක්වා ක්‍රීඩා කළ ඔහු ජනක මෙන්ඩිස් ගේ නායකත්වයෙන් 1980 මහා ක්‍රිකට් (කිංස්වුඩ් සමග) තරගයෙන් ජයගත් ධර්මරාජ පිලේ සාමාජිකයෙකුද විය.1980 පටන් 1938 දක්වා මහනුවර පිල නියෝජනය කළ ඔහු එම පිලේ නායකත්වයට පත්වූයේ 1984 දීය.අවසන් කටයුතු මහනුවර මහයියාව සුසාන භූමියේදී අද (14) පස්වරු 4ට සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=s1109147</link>
    <topic>‘රඹුක්කන විෂන්’ සය සාමාජික ක්‍රිකට් 24-25</topic>
    <author/>
    <content>රඹුක්කන විෂන් ක්‍රීඩා සමාජය ශ්‍රී ලංකා ටෙලිකොම් සමාගමේ පූර්ණ අනුග්‍රහය ඇතිව සංවිධානය කරනු ලබන විදුලි සංදේශ හා තොරතුරු තාක්ෂණ අමාත්‍ය රංජිත් සියඹලාපිටිය අභියෝගතා කුසලාන සය සාමාජික සැහැල්ලු පන්දු ක්‍රිකට් තරගාවලිය මේ මස 24 හා 25 යන දෙදින තුළ රඹුක්කන අශෝක කරුණාරත්න ක්‍රීඩාංගණයේදී (දුම්රිය පොළ අසල) පැවැත්වේ.සූරතාව සඳහා මුදල් රුපියල් 60000ක් ද අනුසූරතාව සඳහා රුපියල් 30000ක් ද පිරිනැමෙන අතර දක්ෂතම පිතිකරු, දක්ෂතම පන්දු යවන්නා හා පන්දු රකින්නා හා තරගාවලියේ වීරයාට ද මුදලින් ත්‍යාග පිරිනැමේ.මේ සඳහා දිවයිනේ ඕනෑම ක්‍රීඩා සමාජයකට, රාජ්‍ය හා පෞද්ගලික අංශයේ ක්‍රීඩා සමාජවලට සහභාගීවිය හැකි බව සංවිධායක මණ්ඩලය දන්වා සිටී. පළමු කණ්ඩායම් 32 පමණක් ඇතුළත් කර ගැනීමට නියමිත බැවින් ඒ සඳහා සහභාගීත්වය මේ මස 20 දිනට පෙර දන්වන ලෙසටත් වැඩි විස්තර 0711108010 / 0719552145 / 0714406904 මගින් ලබා ගත හැකි බවත් නිවේදනය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=s1109148</link>
    <topic>කරාතේ දෝ තරගාවලිය 17 දා</topic>
    <author>මහරගම විශේෂ වේහැල්ලේ පියතිලක</author>
    <content>යුරෝපා ශ්‍රී ලංකා කරාතේ දෝ සංවිධානයට සිව් වසරක් පිරීම නිමිත්තෙන් සමස්ත ලංකා කරාතේ තරගාවලියක් මේ මස 17 වන දින දවස පුරා බත්තරමුල්ල පැලවත්ත ජනකලා කේන්ද්‍රයේදී පැවැත්වේ. මෙම තරගාවලිය නිමිත්තෙන් ශ්‍රී ලංකාවට පැමිණ සිටින ලෝක කරාතේ ශූරයෙක් වන ඉතාලි ජාතික සෙස්සේ දන් ලු රෝ සෝ නමැත්තා ද මේ අවස්ථාවට සහභාගි වීම විශේෂයි.තරගාවලිය විනිශ්චය කිරීමට විදෙස් විනිසුරුවන් කිහිප දෙනෙක් මේ දිනවල ශ්‍රී ලංකාවට පැමිණ සිටිති.කරාතේ සංදර්ශනය හා තරගාවලිය ජනතාවට විවෘතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=s1109149</link>
    <topic>ශ්‍රී ලංකා 18 න් පහළ කාන්තා හොකී පිලතායිලන්ත සංචාරයක</topic>
    <author>අසෝක හිඳගොඩ මාතලේ දිසා විශේෂ</author>
    <content>3 වැනි ආසියානු කුසලාන වයස අවුරුදු 18 න් පහළ කාන්තා ජාත්‍යන්තර හොකී තරගාවලිය සඳහා සහභාගි වන ශ්‍රී ලංකා කණ්ඩායම මෙම 15 වැනි දින තායිලන්තය බලා පිටත්ව යාමට නියමිතය. මෙම තරගාවලිය සැප්තැම්බර් මස 16 සිට 25 දක්වා බැංකොක් නුවර දී පැවැත්වේ.ශ්‍රී ලංකා හොකී සම්මේලනය මගින් මෙම සංචාරයට සහභාගි වෙන ශ්‍රී ලංකා කාන්තා හොකී පිලට ක්‍රීඩිකාවන් 21 දෙනෙකු තෝරාගෙන තිබේ. පාසල් ක්‍රීඩිකාවන්ගෙන් සමන්විත මෙම කණ්ඩායමට ක්‍රීඩිකාවන් තිදෙනා බැගින් මාතලේ ශ්‍රී සංඝමිත්තා බාලිකා ජාතික පාසලෙන් සහ මහනුවර සීතාදේවි බාලිකා විදුහලින් තේරී සිටීම විශේෂත්වයකි.මෙවර වයස අවුරුදු 18 න් පහළ ශ්‍රී ලංකා කාන්තා හොකී කණ්ඩායමේ නායිකාව කොළඹ විශාඛා බාලිකා විදුහලේ මනීෂා වේලාරත්නයි. කණ්ඩායමේ දක්‍ෂ මැදපෙළ ක්‍රීඩිකාවක් වන ඇය 2009 වයස අවුරුදු 18 න් පහළ ශ්‍රී ලංකා කාන්තා හොකී පිල සහ 2011 වයස අවුරුදු 21 න් පහළ ශ්‍රී ලංකා කාන්තා හොකී පිල නියෝජනය කරමින් චීනයේ සහ තායිලන්ත සංචාරයන්ට එක්වූ ජාත්‍යන්තර තරග පිළිබඳව අත්දැකීම් සහිත ක්‍රීඩිකාවකි. කණ්ඩායමේ උප නායිකාව ලෙස කටයුතු කරන දිල්හානි කරුණානායක මාතලේ ක්‍රිස්තුදේව ජාතික පාසලේ ශිෂ්‍යාවකි. කණ්ඩායමේ දක්‍ෂ පසුපෙළ ආරක්‍ෂක ක්‍රීඩිකාවක් වන ඇය ද, 2009 වසරේ 18 න් පහළ සහ 2011 වසරේ 21 න් පහළ ශ්‍රී ලංකා කාන්තා හොකී කණ්ඩායම් නියෝජනය කළ පළපුරුදු ක්‍රීඩිකාවකි. කණ්ඩායමේ පුහුණුකරු ප්‍රවීණ හොකී පුහුණුකරුවෙකු වන එම්. ඒ. එම්. අෂ්රෆ් මහතායි.වයස අවුරුදු 18 න් පහළ ශ්‍රී ලංකා කාන්තා හොකී කණ්ඩායම නියෝජනය කරන ක්‍රීඩිකාවන් මෙසේයි.මනීසා වේලාරත්න (නායිකාව - විශාඛා බා. වි. - කොළඹ), දිල්හානි කරුණානායක (උප නායිකාව - ක්‍රිස්තුදේව ජාතික පාසල – මාතලේ), ලුෂාණි මහානාම, නවංජනා ඒකනායක, රිස්මා ඒකනායක (ශ්‍රී සංඝමිත්තා බා. වි. – මාතලේ), නිලූෂා වීරසිංහ, සකුන්තලා ඉලේපෙරුම, සමදරා චන්ද්‍රිකා (සීතාදේවි බා. වි. – මහනුවර), සුචිතා විතාන (විශාඛා බා. වි. - කොළඹ), ශෂණිකා බණ්ඩාර, ජීවන්ති ජයරත්න (ශ්‍රී පුෂ්පදාන බා. වි. – මහනුවර), අනාකා බෝරාම්, සඳුනි උමේෂා (ජනාධිපති බා. වි. – නාවල), රන්දිමා හේවගේ, ගයාත්‍රී මායාදුන්නේ (මියුසියස් බා. වි. - කොළඹ), නදීෂා දිල්රුක්ෂි, කේෂාණි හේරත් (ශාන්ත අන්තෝනි බා. වි. – කටුගස්තොට), සරනි තිලකරත්න (කාන්තා වි. - කොළඹ), ලක්‍ෂිකා කොඩිතුවක්කු, සුවීනි වීරසිංහ (සිරිමාවෝ බණ්ඩාරනායක බා. වි. - කොළඹ), ලක්මිණි බණ්ඩාර (ක්‍රිස්තුදේව ජා. පා. – මාතලේ),නිලධාරීන් – පී. විශ්වනාදන් මහතා (කණ්ඩායම් ප්‍රධානි), බී. ජී. ආර්. ප්‍රනාන්දු මහතා (කළමනාකරු), ශිරෝමන්ත විජේසිංහ මහතා (උප කළමනාකරු), එම්. ඒ. එම්. අෂ්රෆ් මහතා (පුහුණුකරු), සුමිත් දිසානායක මහතා (සහාය පුහුණුකරු), ටී. ඒ. ඩී. ගමගේ මහතා, සුදර්මා හේරත් මිය (නිලධාරී) දිනේෂා පෙරේරා මෙනවිය (විනිසුරු).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=s11091410</link>
    <topic>කොළඹ බ්‍රිතාන්‍ය ජාත්‍යන්තර පාසලේ නව ක්‍රිකට් පැති දෙකක්</topic>
    <author>ඡායාරූපය :- නිශ්ශංක විජේරත්න</author>
    <content>ශ්‍රී ලංකා ක්‍රිකට් කණ්ඩායමේ මහේල ජයවර්ධන හා සුරාජ් රන්දීව් කොළඹ බ්‍රිතාන්‍ය ජාත්‍යන්තර පාසලේ නව ක්‍රිකට් පැති (Cricket nets) පුහුණුකිරීම් අංගන දෙක ඊයේ විවෘත කළ අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=s11091411</link>
    <topic>ගම්පහ සහාය දිවීමේ සැණකෙළිය මෙවරත්</topic>
    <author/>
    <content>ගම්පහ දිස්ත්‍රික් මලල ක්‍රීඩා සංගමය දසවැනි වරටත් සංවිධානය කරන ගම්පහ දිස්ත්‍රික් සහාය දිවීමේ සැණකෙළිය සඳහා මේ දිනවල අයදුම් පත් කැඳවයි. තරගාවලිය ලබන ඔක්තෝබර් 7 සහ 8 දිනවල දී, කඳාන ද මැසිනද් ක්‍රීඩා පිටියේදී පැවැත්වේ.අවුරුදු 12න් පහළ, 14න් පහළ, 16න් පහළ, 18න් පහළ, 20න් පහළ බාලක බාලිකා සහ විවෘත පිරිමි සහ කාන්තා වශයෙන් තරග ඉසව් පැවැත්වීමට නියමිතය.මේ සහාය දිවීමේ සැණකෙළියට ගම්පහ දිස්ත්‍රික්කය තුළ පිහිටි ක්‍රීඩා සමාජ සහ පාසල්වලට සහභාගි විය හැකි අතර, කණ්ඩායම් දෙකක් බැගින් ඉදිරිපත් කිරීමේ අවස්ථාවට මෙවර ඔවුනට හිමිවී තිබේ.දුරකතන අංක 071 – 2207353, 077 – 3679932, 071 – 2986844 ඇමතීමෙන් වැඩි විස්තර ලබා ගත හැකි අතර සම්පූර්ණ කළ අයදුම්පත් ඔක්තෝම්බර් මස 1 වැනි දිනට පෙර “අයි. ඩී. ප්‍රේමසිරි, ලේකම්, ගම්පහ දිස්ත්‍රික් මලල ක්‍රීඩා සංගමය, 293 ඒ, නයිවල පාර උඩුගම්පොල පාර, උඩුගම්පොල” යන ලිපිනයට යොමු කළ යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=f1109141</link>
    <topic>සටන් පාඨවලින් කොළඹ හදන්න බැහැ</topic>
    <author>සාකච්ඡා කෙළේ පණ්ඩුක සමරසේකර ඡායාරූප සමන් ශ්‍රී වෙදගේ</author>
    <content>* පළාත් පාලන මැතිවරණයකදී මුළු රටේම අවධානය කොළඹ පුරපති අපේක්ෂකයා වෙත යොමුවන පසුබිමක සංධාන අපේක්ෂකයා ලෙස ඔබව තෝරා ගන්නට හේතුව ලෙස සලකන්නේ මොකක්ද ?මෙම අපේක්ෂකත්වය සඳහා මට ආරාධනා කළේ ජනාධිපතිතුමායි. එතුමා දේශපාලන ක්ෂේත්‍රය තුළ දීර්ඝ කාලීනව ලද අත්දැකීම් තුළින් ලද පන්නරය අද ජාතියට මහත් සෙතක් සලසන්නට සමත් වෙලා තියෙනවා. ඔහුගේ දක්ෂතාවය පරිනත බව තුළින් ජයග්‍රහණ බොහොමයක් අත්කර ගත්තා. දේශපාලන අතින් ස්ථාවර රජයක් බිහිකළා. යුද ජයග්‍රහණ ලැබුවා. ආර්ථික වශයෙන් විශාල දියුණුවක් ලබනවා. රාජ්‍ය තාන්ත්‍රික සබඳතා පුළුල් කරගන්නා අතර විදේශ බලවේගවලට නියමාකාරයෙන් මුහුණ දෙනවා. එවැනි නායකයෙකු අපේක්ෂකත්වය භාර දෙන්නෙත් රාජ්‍ය පාලනය පිළිබඳ ලද අවබෝධය තුළින් නිසා මම මේ අපේක්ෂකත්වය භාර ගත්තා.* කොළඹ නගරය විවිධ ජාතීන් වෙසෙන විවිධ ආගම්, පක්ෂ වලට අයත් පිරිස් මෙන්ම පැල්පත් මෙන්ම මහා මන්දිර වලින් යුතු නගරයක්. මේ සංකීර්ණ වෙනස්කම් යුතු නගරය දියුණු කිරීම අභියෝගයක් නොවේද ?ජනාධිපතිතුමත් ඔය කතාවම කීවා. විවිධ ජාතීන් ආගම්වල, පක්ෂවල සියල්ලන්ගේම නගරාධිපති හැටියට සුදුස්සෙක් ලෙසයි එතුමා මට මේ ආරාධනය කළේ. ඉතින් මම මේ අභියෝගය බාරගත්තා.* වසර 30ක යුද්ධයෙන් හෙම්බත් වුණ රටක අග නගරය අන්ධකාරයේ කියන කතාව අරුමයක් නොවේ. මේ තත්ත්වය නැති කිරීමට මොකක්ද ඔබ තුළ ඇති වැඩපිළිවෙළ ?කොළඹ නගරය යම් මට්ටමක අන්ධකාරයේ තිබුණ බව පිළිගන්න වෙනවා. එයට බලපෑවෙ වසර 30ක් රට වෙලාගෙන හිටි යුද්ධය. ආරක්ෂක ලේකම් තුමාගේ විශාල වැඩපිළිවෙළක් තියෙනවා නගරය තුළ යටිතල පහසුකම් නංවන්නත් නගරය අලංකාර කරන්නත්. එයට නගර සභාවෙන් විශාල දායකත්වයක් ලබා දිය යුතුයි.* කොළඹ නගරය අලංකරණය සහ පැල්පත් නිවාස ඉවත් කිරීම, මේ දෙකම සිද්ධ වෙන්න ඕනෑ. හැබැයි මිනිස්සු මහ පාරට වැටෙන්නත් බැහැ. කොහොමද මේ දේ කරන්නෙ.මේවා අද කරන සටන් පාඨ සටන් පාඨ කිය කියා ඉඳලා වැඩක් නැහැ. ක්‍රියාත්මක වැඩපිළිවෙළටයි යා යුත්තේ. කොළඹ නගරය කේන්ද්‍රකරගත් ජනතාව ඉන් පිට කිරීමත් අනාථ භාවයට පත්කිරීමත් කොහෙත්ම සිදුවෙන්නෙ නැහැ. පැල්පත් නිවාස ඇති තැනම තට්ටු නිවාස ව්‍යාපෘතියක් ඇති කිරීමටයි සැලසුම. නගරය කියන්නෙ ගම්මාන රාශියක එකතුවක්. ඔවුන් පරම්පරා ගණාවක සිට එහි පදිංචි කරුවෝ. ඔවුන් සිටින තැනම ජීවන තත්ත්වය උසස් කිරීමයි වැඩපිළිවෙළ. මේ සදහා වසර 3කින් නිවාස 35000 ක් ඉදිකිරීමේ සැලැස්මක් තියෙනවා.* මේ සැලසුම් ක්‍රියාත්මක කිරීමට ඔබට ජනතාව බලය පවරන්න ඕනෑ. මැතිවරණයන් ජයග්‍රහණය කිරීමේ ජනප්‍රිය ක්‍රමවේදයන් ඔබ තුළ නැහැ. කොහොමද දිනන්නේ.?මගේ දේශපාලන ඉතිහාසයේ වෙනත් ක්‍රමවේදයන් මැතිවරණවලදී අනුගමනය කළේ නැහැ. ජනතාව බුද්ධිමත් කියන ස්ථාවරයේ මම ඉන්නවා. මගේ ප්‍රතිපත්ති මාලාව ඔවුන්ට ඉදිරිපත් කරනවා. එය ක්‍රියාත්මක කරයි කියන විශ්වාසයෙන් ඉන්න අය මට ඡන්දය දෙනවා. එවැනි මැතිවරණ ව්‍යාපාරවලින් මම ජයග්‍රහණ ලබා තිබෙනවා. තවත් එවැනි ජයග්‍රහණයන් ලබපු අයත් ඉන්නවා.මගේ දේශපාලන ගමන තුළ කිසිවිටක ජනතාව පාලනය කරන්න කොටුකර තබන්න සූදානමක් නැහැ. ජනතාව බුද්ධිමත්. ඔවුන් අපටත් වැඩිය ඉදිරිය ගැන හිතන්න ගන්නවා. තමාට වැඩිය හොඳ හෙටක් තම දරුවට. ඊටත් එහා ගියාම දරුවන්ගෙ දරුවන්ට. අපි ඔවුන්ගේ ඒ සිහින ඵල දරන්නයි සැලසුම් හදන්නෙ. එය දර්ශනයක් හැටියටයි දකින්න ඕනෑ.* ඔබ අගනගරයේ පුරපති අපේක්ෂකයා හැටියටයි මෙම සැලසුම් ඉදිරිපත් කරන්නෙ. කොළඹ නගර සභාවට තනිව මේ දේවල් කරන්න පුළුවන්ද?කොහෙත්ම බැහැ. මහා ආණ්ඩුවේ සහායත් ලබාගෙනයි කොළඹ නගරය දියුණු කෙරෙන්නෙ. මම සාමාන්‍යයෙන් පොරොන්දු දෙන දේශපාලනඥයෙක් නෙවෙයි. රජය ගැන විශාල විශ්වාසයෙන් තමයි මෙම සැලසුම් ඉදිරිපත් කරල තියෙන්නෙ. අවශ්‍ය වුවහොත් ජාත්‍යන්තර සහයත් ලබා ගැනීමේ හැකියාව තියෙනවා. ඒ නිසා මගේ ප්‍රතිපත්ති ප්‍රකාශනයේ අඩංගු කරුණු වෙනුවෙන් මම පෙනී හිටිනවා.* විශේෂයෙන්ම කොළඹ නගරයේ වතු සංස්කෘතිය තුළ සිදුකරන නීති විරෝධි කල්ලි, මත්ද්‍රව්‍ය මූලික කරගත් සමාජ පසුබිමක් නිර්මාණය වෙනවා. පුරවැසි ආරක්ෂාවට මෙය තර්ජනයක් නොවේද ?ආරක්ෂක අමාත්‍යාංශය හා පොලීසිය ඒකාබද්ධව කොළඹ නගර සභාව මගින් විශේෂ ආරක්ෂක වැඩපිළිවෙළක් ක්‍රියාවට නැංවෙනවා. පුරවැසි අයිතීන් තහවුරු කෙරෙන කලාපයක් සහ පුරවැසියන්ට අපක්ෂපාතීව සාධාරණය ඉටු කිරීමේ වැඩ පිළිවෙළක් සකස් කර තියෙනවා. ඒ නිසා ආරක්ෂාව සම්බන්ධයෙන් කළ යුතු සියල්ලක් ම සැලසුම් කර තිබෙනවා. ඒ හැම දේටම වඩා වතු හා පැල්පත් වාසීන්ගේ ජීවන තත්ත්වය උසස් කිරීම මේ හැමදේටම ප්‍රායෝගික විසදුම හැටියටයි ජනතාව හිතන්නෙ. ඒ බව මම දන්නවා.* මහත් සද්භාවයෙන් ඔබ කොළඹ නගරයේ පුරපති හැටියට ඉදිරිවැඩපිළිවෙළ සැලසුම් කළත් ජයග්‍රහණය සඳහා ඔබ කොහොමද මැතිවරණය ප්‍රචාර කටයුතු දියත් කරන්නෙ.?මගේ දේශපාලන ගමනේ හැමදාම අනුගමනය කළ ක්‍රම වේදයන් තමයි අනුගමනය කරන්නෙ. ජනප්‍රිය මැතිවරණ ව්‍යාපාරය මම කරන්නෙ නැහැ. කොළඹ නගරය පෝස්ටර් වලින් තොර දේශපාලනයක් කරන්න බැහැ කියලත් මතයක් තියෙනවා.නමුත් මම අන් අයට කියන්නෙ නැහැ එසේ කරන්න එපා කියලා. මම ආදර්ශයක් වෙලා ඉන්නවා ඒ අයට. ගෙයින් ගෙට ගිහින් තනි තනිව ජනතාව දැනුවත් කිරීමත් ජනතාවගේ විශ්වාසය දිනාගත් පූජ්‍ය පක්ෂය මගින් සහාය ලබාගෙන මැතිවරණ ව්‍යාපාරය දියත් කිරීමේ වැඩපිළිවෙළක් මට තියෙන්නෙ. නීති විරෝධී මැතිවරණ සටනක් මම කරන්නේම නැහැ.* ඒ කියන්නේ කොළඹ නගරයේ ඔබගේ ඡන්ද පදනම ගැන ලොකු විශ්වාසයක් තියෙනවා.ඡන්දයක් කියන්නෙ එක් පුද්ගලයෙක්නෙ. අපි හිතන්නෙ සම්පූර්ණයෙන්ම කොළඹ නගරයේ නගරවැසියන් ගැන. ඒකෙදි ඡන්ද පදනම වැදගත් නැහැ. ජනතාවට පහසුකම් සැලසීමනෙ අපේ ඒකායන අරමුණ. ඡන්ද පදනමක් තිබීම කියන්නෙ අද කාලෙට වලංගු තර්කයක් නෙවේ. ජනතාවගේ විශ්වාසය දිනාගැනීමයි අපේ ඉලක්කය. එයයි මැතිවරණයකින් ජයග්‍රහණය ලබනවා කියන්නේ. ඒ සඳහා වැඩ කරලම පෙන්වන්න ඕනෑ.* ඔබට අවසාන වශයෙන් පැවසීමට ඇත්තේ මොනවාද ?කවදාවත් ඡන්ද දායකයින් දේශපාලන ඉත්තන් හැටියට මම සලකන්නෙ නැහැ. සියලුම දෙනා නගරවැසියො. ඔවුන්ටයි සේවය කරන්නේ. නිදහසින් පසු අපට තීරණාත්මක මොහොතක් ඇවිල්ලා තියෙනවා. දැන් අපට පුළුවන් නිදහස් රටක අපේ අනාගතතය වෙනුවෙන් නිශ්චිත වැඩපිළිවෙළකට යන්න. නගරයක් සංවර්ධනය කරනවා කියන්නේ අපට පෙනෙන භෞතික දියුණුව විතරක් නොවේ.ඒ තුළ වෙසෙන මිනුසුන්ගෙ ආකල්ප සිතුම් පැතුම් චර්යාවන් පවා දියුණු වෙන්න ඕනෑ. ඉතින් එය ඉටු කළ හැකි නායකයෙක් පක්ෂයක් තොරාගන්න එක ජනතාවට භාරයි. ඒ නිසා හැම දෙනාම කරන කියන දේ ගැන අවධියෙන් ඉඳල ජනතාව ඒ බුද්ධිමත් තීරණය ගනීවි තම ඉදිරි අනාගතය වෙනුවෙන්..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=f1109142</link>
    <topic>හිරෝෂිමාවේගිනි ගත් ප්‍රේමය</topic>
    <author/>
    <content>‘තව පොඩ්ඩෙන් ඔබේ සපත්තුවටතණකොළ පෙත්තා පෑගෙනවා මහත්තයා...’පරමාණු බෝම්බයකට හසු ව ස්වකීය ජීවිතය කුඩු පට්ටම් වූ විටෙක තණකොළ පෙත්තකු සපත්තුවකට පෑගී මිය යාම සැලකිය හැක්කක් ද? හිරෝෂිමා හෝටලයේ තම ඇඳුම් බෑගය දමා ආ විදේශික තරුණයා ආදරයේ මාලිමාව විසින් යුකා සාන් වෙත යොමු කිරීමත් එතරම්ම නොසලකා හැරිය යුතු අහම්බයක් ද? වර්ෂ 1945 අගෝස්තු මාසයේ දිනෙක හිරෝෂිමාවට පරමාණු බෝම්බ හෙළණු ලැබීමෙන් එක් මොහොතකින් සුන්දර හිරෝෂිමාව ජීවී අළු ගොඩක් බවට පත් විය. ගිනි ගත් හිස් සමඟ ඔගාත්සුගේ මව ඇතුළු පිරිස දිව ගියේ දැල් වූ පන්දම් දහසක් දිව යන්නාක් මෙනි. කුඩා ඔහාත්සු තම පිටේ එල්ලාගත් ඇගේ මව තෙහැවිරිදි දැරිය ගං ඉවුර මත අතහැර හුදෙකලා මරණයක් ප්‍රාර්ථනා කිරීමට ඇගේ හදවත කෙතරම් සුවිශාල විය යුතු ද?මේ ඔබ අමතක කර දැමූ ඒ අනුවේදනීය කතාවයි. පරමාණු බෝම්බයේ කුරිරු ප්‍රතිඵල වෙතින් උපන් ජපන් ගැහැනුන් හා මිනිසුන්ගේ විකෘතිය අමතක කර දැමූ හාත්පස ලෝකයේ කතාවයි.එඩිතා මොරිස් නම් ස්වීඩන් ජාතික ලේඛිකාවගේ The Flowers of Hiroshima, The seeds of Hiroshima යන කෘති ද්විත්වය සිංහලට නඟා ඇත්තේ ප්‍රකට පරිවර්තිකාවක වන සුමිත්‍රා රාහුබද්ධයන් විසිනි. භාෂා 39 කට පරිවර්තනය වී ඇති The Flowers of Hiroshima, කෘතිය ස්වකීය පුත්‍රයා වූ අයිවන් මොරිස් ගේ අත්දැකීම් අංශුමාත්‍රයක් ඇසුරින් ලියැවුණකි.හිරෝෂිමාවේ මල් යනු අනුවේදනීය කතාවක මුල් කොටසකි. යුකා සාන් සහ බහාත්සු දෙසොහොයුරියන් ගේ ජීවිතයට අමෙරිකානුවකු වූ සෑම් එබී බැලීමෙන් පසු සියල්ල වෙනස් වේ. යුකා සාන් ගේ ස්වාමි පුරුෂයා රෝගී වීමත්, සුරූපී බහාත්සු චිත්‍ර ශිල්පියකු සමඟ විවාහ වීමත් සමඟ සියලු කරදර ඇරඹේ.‘යුකා සාන් ඔයා හරිම ලස්සනයි’මේ සෑම් ගේ අප්‍රකාශිත ප්‍රේමයේ සියුම් ඉඟිය. විවාහක ජපන් කාන්තාවක මෙන් රැඩිකල් ප්‍රේමයක් කෙලෙසක අනුමත කරම්ද? ඕ රත්පැහැ ගත් මුහුණින් තම හිසේ ගසා ගත් කොණ්ඩා කටුවට හිස මත කැමති ආකාරයකට ඉන්න ඉඩ හරියි. ඈ දැන් අමෙරිකානු සිනමාපටයක රඟන්නාක් මෙනි.මම කිසිවක් නොසිතමින් ඔවුන් පසුපස ලුහුබඳින්නට සිතා පොතට පැන්නෙමි. යුකා සාන් ගේ ස්වාමියා ෆුමියෝ රෝහල් ඇදක් මත ය. පරමාණු බෝම්බයේ විකිරණවලින් ඉදිමී ගිය සිරුරින් යුක්තව අප්‍රමාණ වේදනාවෙන් ගිලන් ඇදක් මතය. අනෙක් ඇද මත විසිවරක් ශල්‍යකර්ම කළ රෝගියෙකි. ඔහුගේ සිරුර මුළුමනින් ම විකිරණ කැළැල්වලින් වැසී ගොසිනි. අනෙක් රෝගියා කුඩා දරුවෙකි. කටහඬ අවදි කළේ රාහුබද්ධයෝ ය.“...හිරෝෂිමාවේ මල් කියන්නෙ දුකෙහි චිත්‍රයක්. මේ කතාව ඇතුළෙ ඇත්තට ම තියෙන්නෙ ප්‍රේමය නෙවෙයි, දුක. විනාශ වෙච්ච ජීවිත ඇතුළෙ ප්‍රේමයකට නැඟී සිටින්න පුළුවන් ද කියලයි අහන්නේ....’මා නොදැන ම කණාමැදිරි සාදය පටන් ගෙනය. යුකා සාන් මඟ බලා සිටින්නේ පළමු තාරකාව පායන තෙක් ය. මෙයිදා සාන් ගේ ශිෂ්‍යයන් සාදයට උචිත කිමෝනාවලින් සැරසී එනු ඇත. මෙයිදා සාන් ගේ බිරිය මොළයේ ක්‍රියාකාරීත්වය අහිමිව බෝනික්කකුට කිමෝනාවක් ඇන්දුවාක් මෙන් පුටුවක වාඩිගෙන හිස් බැල්මෙන් බලා හිඳියි. කළු පැහැති පරමාණු වර්ෂාවකින් සඳහට ම කතා බහ නිහඬ කළ ඇගේ ජීවිතය වෙලාව නතර වූ ඔරලෝසුවක් මෙනි.මට යළිත් ඉක්මනින් හුස්ම ගැනීමට උවමනා විය. මේ කම්පන පහසුවෙන් දරා ගැනීමට හදිසියේ ම පොතක් ඇතුළට පැන ගිය අයකුට හැකි වනු ඇත් ද?‘... ඔන්න කණාමැදිරි වෙලාව. එන්න ඔයගොල්ලන්ගෙ කූඩු ගන්න...’මා සතුව කණාමැදිරි කූඩුවක් නැතියෙන් දුක් වීමට කාලයක් ඉතිරිව නැත. මට ඔවුන් වෙනුවෙන් ඉවසීමට සිදුව ඇත. කූඩුවල උණ පතුරු දොරවල් විවර කරන විට ම ස්වකීය එළි නිවාගන්නා දඟකාර කණාමැදිරියෝ අප්‍රමාණ ශෝකයක් උහුලන මිනිසුන්ගේ ජීවිතවලට අංශුමාත්‍රික සතුටු සිනාව කැන්දයි.එක් පොතකින් බැස තවත් පොතක් තුළට රිංගීම එතරම් පහසු නොවන්නේ පළමු පොතේ අවසාන පිටුවට හිර වී යම් විටෙක ඔබට මිය යාමට සිදු වන බැවිනි. මිය ගියේ මා නොවේ. යුකා සාන්ගේ පෙම්බර ස්වාමි පුරුෂයා ය. ඒ ඉඩ ප්‍රස්ථාවෙන් මා හිරෝෂිමාවේ කදුළු තුළට රිංගීමි.හිරූ, යුකා සාන් සමඟ මෝටර් බයිසිකලයේ නැඟී යන ගමන වෙහෙසකරය. හිරෝෂිමා ඛේදවාචකයත් සමඟ දරු උපතකට මුහුණ දීම අතිශය අවදානම් බව දැන දැනත් මවක වන්නට යන ඔහාත්සු බැලීමට යුකා යන්නේ නො ඉවසිල්ලෙනි.“... මගේ මස්සිනා ගේ නූතන චිත්‍ර සාමාන්‍යයෙන් හොඳය. එහෙත් ඔහාත්සු ගේ දරුවා සිය දෝතින් ගෙන සිටින. ඔහු විසින් ම අඳින ලද මේ චිත්‍රය! එය කැන්වසය මත ජීවමානව සිටියි...’රාහුබද්ධයෝ සෙමින් කටහඬ අවදි කළාය. ‘... ඔහාත්සු විවාහ වුණාට දරුවෙක් හදන්න හිතන් හිටියෙ නෑ. නමුත් අවසානයේ ඇය ගැබ්බර වෙනවා. ඒත් හිරෝෂිමා ඛේදවාචකයට අහුවුණ කෙනෙක් ට දරුවෙක් හදන්න බෑ. ලැබෙන සියලුම ළමයි විකෘති වෙච්ච අය. අදටත් හිරෝෂිමා නාගසාකි නගර දෙක අවට මෙවැනි විකෘති සහ ආබාධිත දරුවන් ජීවත් වෙනවා. මේක තමයි ඛේදවාචකය....’‘... යුකා යමක් සිද්ධ වෙලා තියෙනවා. උදේ ම ගුවන් යානයට නැගලා එන්න. ගුවන් යානය, ඇහුණා නේද? දුම්රියට නෙවෙයි. ඔබට මාව ඇහෙනවද?’‘... නංගී සනීපෙන් ඉන්නවද?’සෑම් හමුවීමට තෝකකියෝවට ගිය යුකා නැවත ගුවන් යානයට නැග්ගේ බර හදවතක් උසුලාගෙනය.‘යුකා ඔහාත්සුගේ දරුවගේ හිස බිත්තරයක් වගෙයි. ඒ මුහුණෙ ඇස් නැහැ. ඒක හුස්ම ගන්නෙ සිදුරකින්. නිකට ළඟ තියෙන සිදුරකින්. අනේ අසරණයට මොළයක් තිබුණ ද කියන එක දොස්තර දෙමොතොට කියන්න පුළුවන් කමක් නැහැ...’යළිත් අර පපුව රිදුම් ගන්නා ගතිය වැඩි වැඩියෙන් දැනුණොත් මම ඉක්මනින්, ඉක්මනින් හුස්ම ගන්නට වීමි. පොතක් තුළට රිංගීම මෙතරම් පීඩාකාරී බව නොදැන සිටියෙමි. හිරෝෂිමාවට වට පරමාණු බෝම්බයේ කම්පනය මට එවේලේ දැනුණි. කන් බිහිරි කරවාගෙන නැඟුණු ඒ හඬ පරදමින් හාත්පස බුර බුරා නැගුණු ගිනි දැල් මතින් දිව යා යුතුය.මට ගින්දර රශ්මියෙන් පීඩා විඳිය නොහැකි ය. පොතේ අවසාන පිටුවට ළඟා විය නොහැකි තරම් ගින්දර මා දවයි. 89 වැනි පිටුවෙන් මා බිමට පැනීමි. ලියා තබන්නට තවත් දෙබසක් හොඳින් මතකයට නඟා ගතිමි.“... අක්කා, මම යමක් තීරණය කරලා තියෙනවා. ඔසීමා කන්ද - හෙට හවස ඉර බැහැගෙන යන වෙලාවට මං කන්දෙන් බිමට පනිනවා...හිරෝෂිමාවට අලුත් ඉරක් පායන්න තවත් කාලයක් ඉතිරිව ඇත. ඔසීමා කඳු මුදුනින් බිමට පතිත වුණ සුරූපි ඔහාත්සු හිරෝෂිමා ඛේදවාචකයේ මරණීය සහතිකයයි.89 වැනි පිටුවෙන් බිමට පැන්න මගේ වමත තද ගින්දරකට හසු වී ඇත්තාක් වැනිය. හිස මත අළු ස්වල්පයකි. දකුණතේ මිට මොළවාගත් යමකි. ඒ කොළ පැහැති ජීවි තණකොළ පෙත්තෙකි.කාංචනා අමිලානි.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>14</day>
    </date>
    <link>http://www.dinamina.lk/2011/09/14/_art.asp?fn=f1109143</link>
    <topic>කවි කඳුර ලිව්වේ කිසිඳු රාමුවකටකොටුවෙලා නෙමෙයි</topic>
    <author>තිරංජනී සුනේත්‍රා රාජකරුණානායක</author>
    <content>* ඈ දිගු කලක් විද්‍යුත් හා මුද්‍රිත මාධ්‍යයේ සිංහල හා ඉංගී‍්‍රසි බසින් මාධ්‍යවේදිනියක ලෙස කටයුතු කළාය. දැන් ඈ වෘත්තීය ලේඛිකාවකි. නමින් තිරංජනී සුනේත්‍රා රාජකරුණානායකයි. මෙවර ස්වර්ණ පුස්තකයට හිමි ස්වර්ණ සම්මානය හිමි වූයේ ඈ ලියූ “කවි කඳුර” නවකතාවටයි. එපමණක් නොව ගොඩගේ ජාතික සාහිත්‍ය සම්මාන කමිටුවේ අවසන් වටය සඳහා ද එය නිර්දේශ විය. ලේඛිකා තිරංජනී සුනේත්‍රා රාජකරුණානායක සමඟ කළ කතාබහයි මේ.* ඔබ ලේඛන කලාවට ආ ගමන ගැන කතා කළොත්?මම ඉතා කුඩාම කාලයේ ඉඳන්ම කියවීමට පුරුදු වුණා. කුඩා කඩදාසියේ පටන් ලොකු අයගේ පොත් පවා කියෙව්වා. මට මතකයි තුනේ පංතියේ ඉන්නකොටයි ඩබ්. ඒ. සිල්වා, පියදාස සිරිසේන වැනි අයගේ පොත් කියෙව්වේ. බයිබලය කියෙව්වා. ජාතක කතා පොත කියෙව්වා. 4, 5 පංතිවල දී සිංදු ලිව්වා. 6 පංතියේදී නාට්‍යයක් ලියලා රඟ දැක්වූවා. ඒ වගේම මවගෙන් සහ ගමේ වැඩිහිටි අයගෙන් ගැමි ජනතාවගේ අද්දැකීම් සම්බන්ධ කතා ඇහුවා. පස්සේ මම කතන්දර හදලා පංතියේදී කිව්වා. මට මතකයි “56 හදිසි අවස්ථාව“ කියන පොත මම කියෙව්වේ කම්කරුවෙකුගෙන් ඉල්ලලා. වයස 13 දී පමණ මම කෙටි නාට්‍ය, කෙටි කතා වගේම “අපි භාවනා කරමු” කියන පොතත් ලිව්වා. අවුරුදු 16 දී පරමාදර්ශී චරිතයක් වටා ගෙතුණු නවකතාවක් ලිව්වා.මගේ විවාහයෙන් පස්සේ පොත පත කියවීමේ අවස්ථා තවත් පුළුල් වුණා. බ්‍රිතාන්‍ය කෞන්සිලයේ සහ කොළඹ මහජන පුස්තකාලයේ තිබූ ගණිත/ ඉංජිනේරු/ රසායනික යනාදී විෂයන් හැර අන් සියලුම පොත් මම කියෙව්වා.1972 වර්ෂයේදී “ඥානාර්ථ ප්‍රදීපයට” කෙටි කතාවක් ලිව්වා. මීට පෙර විවිධ ඉල්ලීම්වලට අනුව කෙටි කතා, කවි වැනි නිර්මාණ කළා. ඒ වගේම ගුවන් විදුලි නාට්‍යයන් ලියන්න පටන් ගත්තා.ඉන් පසුව මම ලෝක සාහිත්‍ය නිර්මාණ කියවන්න පටන් ගත්තා. බ්‍රිතාන්‍ය ලේඛිකා ජිලී කූපර්, චීන ලේඛිකා හන්ස් සුයින්, මොනිකා ඩෙකන්ස් ප්‍රංශ ලේඛිකා හෙන්රි රොබට් යන අයගේ පොත් කියෙව්වා. ගී ද මෝපසාංගේ කෙටි කතා පරිවර්තනය කළා. “ශ්‍රී සඟරාවේ මගේ කෙටි කතා නිර්මාණ පළ වෙලා තිබුණා. ඉන් පසුව “ශ්‍රී” සහ Weekend වලට ලිව්වා. එතැනින් මම පුවත්පත් කලාවට ප්‍රවිශ්ට වෙනවා.මම ගුරු වෘත්තියේ නියැලෙන ගමන් ‘රසාංජලී’ ට ලිව්වා. රාවයට ලිව්වා. මේ ආකාරයට මම ලිවීම් ජීවිතයක් කොට ගත්තා. ලිවීමෙන් මම මහත් තෘප්තියක් ලැබුවා.* ඔබේ වෙනත් සාහිත්‍ය නිර්මාණ මොනවාද?මෝපසාන් කෙටිකතා, හොරා සහ බල්ලෝ, සකායි පරිවර්තන ලෙසින් ද අදිසි පවුර නාට්‍යය ද සඳුන්ගිර ගිනි ගනියි වෙනුවෙන් ඩී. ආර්. විජේවර්ධන ඇගයීමට නිර්දේශය ද පැජරොයියා, ටිං කිරි පැටියා, බෝනික්කෝ ගෙදර, ප්‍රේම පුරාණය, දිරි බිඳීම ද Attaining Age සඳහා රාජ්‍ය සාහිත්‍ය සම්මානය ද රිදී තිරංගනාව - රාජ්‍ය සාහිත්‍ය සම්මානද, The Golden Bridge , සද්ගුණාකාරය , පියනි මණ්ඩපය, සර්ව කාලත්‍ර ප්‍රේමය, නන්දිතය (ප්‍රශස්ත නවකතා 2004) බත් තරංග, Sambol ග්‍රේෂන් සම්මාන සහතිකය, The Chameleon , කෙටි පණිවිඩය සහ දිග කතා ගොඩගේ නිර්දේශිත, මතක පොත 1, House of Pirith මතක පොත 2, සුබෝධාලංකාරය, (ස්වර්ණ පුස්තක නිර්දේශ) විචිත්‍ර වීර්ය, පොදු පුරුෂයා (ගොඩගේ, විදුදය නිර්දේශිත, රාවය සම්මාන, ස්වර්ණ පුස්තක සංවිධානය) සුචිත්‍ර චාරිකා පූර්ව ජන්ම අපූර්වය, බුද්ධදාසි (ස්වර්ණ පුස්තක නිර්දේශ , විදුදය නිර්දේශ, බෞද්ධ සාහිත්‍ය සම්මානය) කර්ම අත්පොත යනාදියයි.* මෙවර ඇගයීම් කිහිපයකට පාත්‍ර වූ “කවිකඳුර’ ගැන කතා කරමු.කතාවක් ඇතුළේ කතාවක් තමයි මෙහි තියෙන්නේ. මහනුවර රාජධානි සමයෙහි පටන් විසි වන සියවස දක්වා සමාජ - දේශපාලන පසුබිම තේමා කොට ගත් මානව සම්බන්ධතා පිළිබඳ විවරණයක යෙදන කෘතියක්. ඒ චරිතවලට ගැලපෙන පරිද්දෙන් කථන බස වගේම ලිඛිත බසත් යෙදෙනවා. සාම්ප්‍රදායික හා සරල ඒක රේඛීය ආකෘතියක පොතක් නෙවෙයි මේ. ඒ වගේම නුවර යුගයේ වගේම වර්තමානයේත් සංකීර්ණ දේශපාලන විත‍්‍රය කවි කඳුරේ කතා කෙරෙනවා.* ඔබේ “කවි කඳුර” හරහා සමාජයට කිසියම් දැක්මක් හෝ පණිවිඩයක් ලබා දෙන්න උත්සාහ කරනවාද?කිසියම් රාමුවකට කොටු වෙලා ලියූ දෙයක් නෙවෙයි, කවි කඳුර. ඒ වගේම කිසියම් පණිවිඩයක් දෙන්න බලාපොරොත්තුවකුත් මගේ නැහැ. ඒත්, ඉතිහාසයේ අපට වැරදුණේ යහපත්ව වැඩ නොකළ නිසයි කියන එක මෙහි පෙන්වා දෙනවා. ඒ වගේම අපට වැරදුණේ නුවර යුගයේ තිබූ දේශපාලන වැරදි තීන්දු තීරණ නිසා බවත් මෙහි පෙන්වා දෙනවා. ඒ වගේම විශාල කරදරයකට පත් වුණාමයි බොහෝ දෙනා ජීවිතය ගැන විවිධ පැතිකඩවලින් හිතන්නේ. දුක් වෙන්නේ. එවැනි දර්ශනයක් මෙහි ඇතුළත්.* රටක සාහිත්‍ය ස්වයංපෝෂණයෙහිලා සාහිත්‍ය විචාරය ද මුල් තැනක් ගන්නවා. ඒ පිළිබඳ ඔබේ අදහස කුමක්ද?විචාරයන් කළ යුතුයි. එහෙත් ඒවා අශ්ලීල චරිත ඝාතනයන් විය යුතු නෑ. එවැනි දෙයින් ගම්‍ය වෙන්නේ ඔවුන්ගේ අභ්‍යන්තරයේ ඇති ද්වේෂය හා අසන්තෘප්තියයි. එවැනි දේකින් අවමානයට පත් වන්නේ ලියන අය විනා ලේඛක ලේඛිකාවන් නොවෙයි.* මෙවර ස්වර්ණ පුස්තකය ලෙස ඔබේ ‘කවි කඳුර’ ඇගයීමට පාත්‍ර වුණා. ඒ පිළිබඳ ඔබේ අදහස කුමක්ද?මම හිතුවේ නැහැ ඒක මට ලැබෙයි කියලා. ඒත් ලැබුණා. ඒ ගැන සතුටුයි. ස්වර්ණ පුස්තකය ලෙස මට දෙවන වතාවටයි ඇගයීම ලැබුණේ. මම වෘත්තීය ලේඛිකාවක්. පොදු පුරුෂයාත් මෙලෙස ඇගයීමට ලක් වුණා. පේරාදෙණිය විශ්වවිද්‍යාලයේ ඉංගී‍්‍රසි අධ්‍යයන අංශයේ මහාචාර්ය කාමන් වික්‍රම ගමගේ විසින් එය ‘මෙත්තා’ නමින් ඉංගී‍්‍රසි බසට පරිවර්තනය කරලා තියෙනවා.* පොත පත ඇසුරේ සිටින පාඨකයන්ට ලේඛිකාවක් ලෙසින් ඔබ දෙන පණිවිඩය කුමක් ද?ලියන අය ශාස්ත්‍රීය කියවීමක සිට ලියන්න ඕනෑ. නවකතාව පමණක් නොව ගැඹුරු කතා ඇතුළු විවිධ විෂයයන් පිළිබඳ ගැඹුරු කියවීමකට යා යුතුයි. ඉස්සර අපේ වැඩිහිටියෝ කියන්නේ අපට කතුවැකි කියවන්න කියලා. අපි චිත්‍ර කතා, ඩීමන් ආනන්දගේ පොත් ඇතුළු සියල්ල කියෙව්වා. කියවිමෙන් ගොඩනැගෙන පරිචය තුළයි කෙනෙකුගේ නිර්මාණ ලෝකය ගොඩ නැඟීමට අඩිතාලම සැකසෙන්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=n1109151</link>
    <topic>ඕස්ට්‍රේලියාවට පනින්න ගිය36 දෙනෙක් රිමාන්ඩ්</topic>
    <author>කුමුදු හෙට්ටිආරච්චි</author>
    <content>නීති විරෝධී ආකාරයට බහු දින ධීවර යාත්‍රාවකින් ඕස්ෙට්‍රිලියාවට රැගෙන යමින් සිටියදී නාවික හමුදා අත්අඩංගුවට පත් සංක්‍රමණිකයින් 44 දෙනාගෙන් ඊයේ (14) සවස අධිකරණයට ඉදිරිපත් කෙරුණු 36 දෙනකු ලබන 28 වැනිදා තෙක් රක්‍ෂිත බන්ධනාගාර ගතකිරීමට කොළඹ ප්‍රධාන මහේස්ත්‍රාත් රශ්මි සිංගප්පුලි මහතා නියෝග කෙළේය.අත්අඩංගුවට පත් සංක්‍රමණිකයන් අතරින් ත්‍රස්තවාදී ක්‍රියාවන්ට සම්බන්ධ වූවන් බවට කරුණු අනාවරණය වූ 06 දෙනකු ත්‍රස්තවාදය වැළැක්වීමේ පනත යටතේ බූස්ස රැඳවුම් කඳවුරේ රඳවා තබා වැඩිදුරටත් විමර්ශන සිදුකරන බව සැකකරුවන් අධිකරණය වෙත ඉදිරිපත් කරමින් ත්‍රස්තවාදී විමර්ශන කොට්ඨාසයේ පොලිස් පරීක්‍ෂක රූකාන්ත මහතා මහේස්ත්‍රාත්වරයාට දැන්වීය. ඊයේ (14) මහේස්ත්‍රාත්වරයා වෙත ඉදිරිපත් කෙරුණු සංක්‍රමණිකයින් 36 දෙනා අතර සිටි කාන්තාවකගේ වයස අවුරුදු 07 ක් හා 04 වන පිරිමි ළමයි දෙදෙනා රුපියල් ලක්‍ෂයක බැඳුම්කරයක් මත එම දරුවන්ගේ ආච්චි හා සීයා වෙත මුදා හැරීමට ද මහේස්ත්‍රාත්වරයා නියෝග කෙළේය.අත්අඩංගුවට ගැනීමට සොයන මේ සිද්ධියේ ප්‍රධාන සැකකරුට රටින් පිටවීමට ඊයේ (14) තහනම් කළ ප්‍රධාන මහේස්ත්‍රාත්වරයා එම නියෝගය ආගමන හා විගමන පාලකවරයා වෙත ද දැනුම් දුන්නේය.ත්‍රස්තවාදී විමර්ශන කොට්ඨාසය අධිකරණයෙන් කළ ඉල්ලීමක් සලකා බැලීමෙන් අනතුරුව මහේස්ත්‍රාත්වරයා විසින් ඉහත නියෝගය නිකුත් කරන ලදී.අධිකරණයට ඉදිරිපත් කැර සිටි සැකකරුවන් අතුරින් පළමු සැකකරුවන් තිදෙනා මේ පිරිස නීති විරෝධී අයුරින් විදේශගත කැරවීම සංවිධානය කැර ඇතැයි ත්‍රස්තවාදී විමර්ශන කොට්ඨාසය ප්‍රධාන මහේස්ත්‍රාත්වරයාට දැන්වීය.සංක්‍රමණිකයින් රැගෙන ගමන් ගත් “නේත්‍රා දුව“ බහු දින ධීවර යාත්‍රාව නඩු භාණ්ඩයක් ලෙසට අත්අඩංගුවට ගෙන ත්‍රිකුණාමලේ නාවික හමුදා කඳවුරේ ඬලධාරීන් බාරේ රඳවා ඇතැයි ද ත්‍රස්තවාදී විමර්ශන කොට්ඨාසය අධිකරණයට පැවැසීය.මේ සැකකරුවන් 36 දෙනා ආගමන හා විගමන පනත යටතේ ඊයේ (14) අධිකරණයට ඉදිරිපත් කැර තිබුණි.මේ බහු දින ධීවර යාත්‍රාව මීගමුව ධීවර වරායෙන් පිටත් වී විදේශගත කිරීමට සැලසුම් කළ සංක්‍රමණිකයින් පිරිස කල්මුණේ මුහුදු තීරයේදී බහු දින යාත්‍රාවට ගොඩකැරගෙන ඇති බව ත්‍රස්තවාදී විමර්ශන කොට්ඨාසය පවසයි.එල් ටී. ටී. ඊ. සංවිධානයට සම්බන්ධ වූවන් නීති විරෝධී ලෙස ඕස්ට්‍රේලියාවට යැවීමට සැලසුම් කැර ඇති බවට ත්‍රස්තවාදී විමර්ශන කොට්ඨාසයට ලද තොරතුරක් මත පරීක්ෂණ සිදුකැර ඒ සම්බන්ධව නාවික හමුදා මූලස්ථානයට දැනුම් දී ඇති බව කියයි.පසුගිය 11 වැනිදා කල්මුණේ මුහුදු තීරයේ සිට සැතපුම් කිහිපයක් දුරින් ශ්‍රී ලංකා මුහුදු තීරයේ දී මේ සංක්‍රමණිකයින් 44 දෙනා සමඟ බහුදින යාත්‍රාවද නාවික හමුදාව අත්අඩංගුවට ගෙන තිබුණි.සිද්ධිය සම්බන්ධව වැඩිදුරටත් විමර්ශන කටයුතු සිදුකරන බව ත්‍රස්තවාදී කොට්ඨාසය අධිකරණයට දැන්වීය.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=n1109152</link>
    <topic>අපටත් සම තැන දෙන්න</topic>
    <author>මහින්ද අලුත්ගෙදර</author>
    <content>කුඩම්මාගේ සැලකිලි නොදක්වා එක්සත් ජාතීන්ගේ මානව හිමිකම් කවුන්සිලයේ සෙසු සාමාජික රටවලට මෙන් තමන්ට ද සමතැන ලබාදෙන ලෙස ශ්‍රී ලංකාව ජගත් මානව හිමිකම් කොමසාරිස්වරියගෙන් ඉල්ලීමක් කර ඇත.එක්සත් ජාතීන්ගේ මානව හිමිකම් කවුන්සිලයේ 18 වන සැසිවාරයට සහභාගී වීම සඳහා ජිනීවා නුවරට ගොස් සිටින ශ්‍රී ලංකා දූත පිරිසේ නායක වැවිලි කර්මාන්ත ඇමති මහින්ද සමරසිංහ මහතා එක්සත් ජාතීන්ගේ මානව හිමිකම් කොමසාරිස් නවනීදන් පිල්ලේ හමුවූ අවස්ථාවේදී මේ බව සඳහන් කර ඇත.සාමාජික රටක් ලෙස ශ්‍රී ලංකාවට හිමිවිය යුතු ස්ථානය ලබාදෙන ලෙස ඇයගෙන් ඉල්ලීමක් කළ ශ්‍රී ලංකා නියෝජිත කණ්ඩායම දැනට ජගත් සංවිධාන මානව හිමිකම් පිළිබඳ මහ කොමසාරිස්වරිය වෙත ඉදිරිපත් කර ඇති මතභේදාත්මක දරුස්මාන් වාර්තාව එම කවුන්සිලය වෙත ඉදිරිපත් කිරීම වැළැක්වීමට ක්‍රියා කරන බවද අවධාරණය කර තිබේ.මේ අතර දරුස්මාන් වාර්තාව මානව හිමිකම් සමුළුවට ඉදිරිපත් කිරීම එහි ප්‍රඥප්තිය උල්ලංඝනය කිරීමක් බව විදේශ කටයුතු අමාත්‍ය මහාචාර්ය ජී.එල්. පීරිස් මහතා මානව හිමිකම් කවුන්සලයේ සාමාජික රටවලට ප්‍රකාශ කර තිබේ.ඇමතිවරයා එහිදී සාමාජික රටවල නියෝජිතයන්ට කරුණු ඉදිරිපත් කරමින් සඳහන් කර ඇත්තේ දරුස්මාන් වාර්තාව පිළිගත් සම්ප්‍රදායට අනුකූල නොවන අන්දමින් ඉදිරිපත් කර ඇති බවයි. ශ්‍රී ලංකාවේ හෝ ජගත් සංවිධානයේ සාමාජික රටවල හෝ අනුමැතියකින් තොරව සැකසූ මෙම වාර්තාවේ කිසිම නෛතික පසුබිමක් ද නොමැති බව ඇමතිවරයා ප්‍රකාශ කර තිබේ.මානව හිමිකම් කවුන්සිලයේ සැසිවාරයට එක්ව සිටින රටවල නියෝජිතයන් පිරිසක් හමුවෙමින් ඇමතිවරයා මේ කරුණු අනාවරණය කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=n1109153</link>
    <topic>දේශීය ඩීසල් ලීටරයක් රු.60ට ලංගමයට</topic>
    <author>නිමල් රාජපක්ෂ</author>
    <content>දේශීයව නිෂ්පාදිත ‘මිරකල්’ නමැති නව ඩීසල් වර්ගයක් නිපදවා ලීටරයක් රුපියල් 60 ක් වැනි අඩු මුදලකට ශ්‍රී ලංගම බස් රථ ධාවනය සඳහා ලබාදීමට ඊයේ (14) ගිවිසුමකට එළඹිණි.මේ සඳහා වූ ගිවිසුමට අස්සන් කිරීම මිරකල් ලංකා පුද්ගලික සමාගම හා ප්‍රවාහන නියෝජ්‍ය ඇමැති රෝහන කුමාර දිසානායක මහතා අතර ප්‍රවෘත්ති දෙපාර්තමේන්තුවේදී සිදුකෙරිණි. මෙහිදී අදහස් දැක්වු නියෝජ්‍ය ඇමැති රෝහන කුමාර දිසානායක මහතා ඩීසල් සඳහා ලංකා ගමනා ගමන මණ්ඩලයට රුපියල් ලක්ෂ දෙසිය දහයක මුදලක් දිනකට වැය වෙනවා.ශ්‍රී ලාංකීය සමාගමක් මිරකල් නමින් දේශීය ඩීසල් වර්ගයක් නිෂ්පාදනය කොට සියයට විස්සක් අඩුවෙන් ලබාදීමට සමත්වී තිබෙනවා. ජලය, ඩීසල් සහ වෙනත් රසායන ද්‍රව්‍ය එකතුකොට නිෂ්පාදිත මිරකල් ඩීසල් ලංගමට හා දුම්රිය ධාවනය සඳහා ලබාදීමට කැමැත්ත පළකොට තිබෙනවා. එවැනි ආයතනයක් අඩු මිලට ඉන්ධන ලබාදීමට ඉදිරිපත් වීම අප අගය කළ යුතුයි.මිරකල් ලංකා පුද්ගලික සමාගම ලබාදෙන ඉන්ධන ලංගම ඩිපෝ කිහිපයක තිබෙන බස් රථ සඳහා යොදාගෙන නියමු ව්‍යාපෘතියක් ලෙස භාවිතා කරනවා. එසේ බස් ධාවනය කිරීමේදී බස් රථවල එංජින්වලට කිසිදු හානියක් නොවන බව අදාළ සමාගම වසර ගණනාවක් කළ පරීක්ෂණවලින් හෙළිවී ඇතැයිද පවසනවා.ලංගම ඉංජිනේරුවන්ගේ පරීක්ෂාවට ලක්කොට එංජින්වලට හානියක් නොවන්නේ නම් එම සමාගම සතු ඉන්ධන භාවිතයට එක්කරනු ඇතැයි පැවැසීය.මිරකල් ලංකා පුද්ගලික සමාගමේ සභාපති ආචාර්ය නාලක ගජදීර මහතා අදහස් දක්වමින්,මිරකල් විකල්ප ඩීසල් වසර ගණනාවක් පරීක්ෂණය කොට ජාත්‍යන්තර වෙළෙඳපොළට හඳුන්වා දී තිබෙනවා.මාලදිවයින, වියට්නාමය, රුමේනියාව, කුවේට් වැනි රටවලින් ඇණවුම් ලැබී තිබෙන යුගයක රජයේ පොදු ප්‍රවාහන සේවය සඳහා සියයට විස්සක් අඩු මිලට ලබාදීමට තීරණය කොට තිබෙනවා. ජලය හා ඉන්ධන මිශ්‍රකර නිපදවන මිරකල් ඩීසල් භාවිතයෙන් පරිසරයට කිසිදු හානියක් නොවන බවද පැවසීය.දිනකට මිරකල් ටොන් හයදාහක් කඩුවෙල නිෂ්පාදනාගාරයේ නිපදවන අතර ඉන්ධන භාවිතයෙන් වායුගෝලයට කිසිදු හානියක් සිදුනොවන බවද හේ පැවැසීය.රාජ්‍ය සම්පත් හා ව්‍යවසාය සංවර්ධන ඇමැති දයාසිරි තිසේරා මහතා ඇතුළු නිලධාරින් රැසක් මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=n1109154</link>
    <topic>වී ගන්න දිනකට රු. කෝටි 10ක්</topic>
    <author>විජයානි එදිරිසිංහ</author>
    <content>මෙවර වී අස්වැන්න බලාපොරොත්තු වූවාටත් වඩා වැඩිවීම නිසා වී අලෙවි මණ්ඩලය දිනකට රුපියල් කෝටි 10ක වී මිලදී ගනී.මෙසේ මිලදී ගන්නා වී තොග සඳහා ඒ අවස්ථාවේම ගෙවීම් කරන ලෙසට සමුපකාර හා අභ්‍යන්තර වෙළඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පවසයි.වී අලෙවි මණ්ඩලයේ යම් ප්‍රාදේශීය නිලධාරියකු ගොවීන්ට වී වලට මුදල් ගෙවීම ප්‍රමාද කළහොත් ඊට එරෙහිව තදින්ම ක්‍රියා කරන බවද අමාත්‍යවරයා පවසයි.වී අලෙවි මණ්ඩලය මේ වන විට සම්බා කිලෝවක් රුපියල් තිහටත් නාඩු කිලෝවක් රුපියල් විසි අටටත් මිලදී ගනියි.පෞද්ගලික අංශය වී කිලෝවක් සඳහා ගෙවනු ලබන්නේ රුපියල් 18 - 20 අතර ප්‍රමාණයකි.වී අස්වැන්න වැඩිවීමත් සමග පෞද්ගලික වෙළෙඳුන් අඩුමිලට වී මිලදී ගනිමින් වී අලෙවි මණ්ඩලය මුදල් නොගෙවන බවට බොරු ප්‍රචාර කරගෙන යන බවට තොරතුරු ලැබී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=n1109155</link>
    <topic>පෙළ පොත් බෙදාදීම අද හෝමාගම දී</topic>
    <author>දයා පෙරේරා</author>
    <content>ලබන වසරට නොමිලේ ලබාදෙන පාසල් පෙළ පොත් රට පුරා බෙදා හැරීම අද (15) දින ඇරැඹේ.රුපියල් මිලියන 3350 ක වියදමෙන් පෙළ පොත් පිටපත් මිලියන 34 ක් පාසල් දරු දැරියන් මිලියන 4.1 ක් අතර බෙදාදීම අධ්‍යාපන ඇමැති බන්දුල ගුණවර්ධන මහතා විසින් පිටිපන හෝමාගම අධ්‍යාපන ප්‍රකාශන දෙපාර්තමේන්තුවේ පෙළපොත් ගබඩා සංකීර්ණයේදී සුබ නැකතින් ආරම්භ කරයි.මේ උත්සවයට සමගාමීව පෙළපොත් ගබඩා සංකීර්ණයේ III අදියර සඳහා අධ්‍යාපන ඇමැතිවරයා අතින් මුල් ගල් තැබීමද සිදුකෙරෙන බව අධ්‍යාපන ප්‍රකාශන කොමසාරිස් ජනරාල් ඩබ්ලිව්. එම්. එන්. ජේ. පුෂ්පකුමාර මහතා දිනමිණට පැවසී ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=n1109156</link>
    <topic>රොබට් ඕ බ්ලේක් ශ්‍රී ලංකාවට ලකුණු දෙයි</topic>
    <author>මහින්ද අලුත්ගෙදර</author>
    <content>දසක තුනක කාලයක් පැවති යුද ගැටුම් සාර්ථක ලෙස නිමාවට පත්කළ ශ්‍රී ලංකාව සෑම අංශයකින්ම ලබා ඇති ප්‍රගතිය සම්බන්ධයෙන් අමෙරිකාව අතිශය සතුටට පත්වන බව රොබට් ඕ බ්ලේක් මහතා කියයි.ඒ මහතා දකුණු හා මධ්‍යම ආසියානු කටයුතු භාර අමරිකානු සහකාර රාජ්‍ය ලේකම් වන අතර කෙටි කාලයක දී ශ්‍රී ලංකාව ලබා ඇති ආර්ථික සංවර්ධනය, නැවත පදිංචි කිරීම, පුනරුත්ථාපනය, ප්‍රතිසංධානය ආදී ක්ෂේත්‍රයන්ගේ කැපී පෙනෙන වර්ධනයක් ළඟා කර ගැනීම අගය කරන බව ද පෙන්වා දෙයි.ඒ මහතා මේ බව සඳහන් කළේ කොළඹ පිහිටි ඇමරිකානු මධ්‍යස්ථානයේ දී ඊයේ (14) පැවති මාධ්‍ය හමුවකට සහභාගි වෙමිනි.පසුගිය 2009 දී තමා පැමිණි අවස්ථාවට වඩා අද වන විට ශ්‍රී ලංකාව බෝහෝ වෙනස්කම්වලට ලක්ව තිබෙන බව පැවසූ රොබට් බ්ලේක් මහතා අවතැන්වූවන්ගෙන් වැඩි පිරිසක් මැණික්ෆාම් කඳවුරෙන් නික්ම ගොස් තිබෙන බවත් බිම් බෝම්බ සම්පූර්ණයෙන්ම ඉවත් කළ පසු සෙසු සුළු පිරිස ද නැවත පදිංචි කරනු ඇති බවට විශ්වාස කරන බවත් සඳහන් කළේය.ප්‍රජාතන්ත්‍රවාදය තහවුරු කරමින් උතුරු පළාතේ මැතිවරණයක් පවත්වා තිබෙන බව කී ඒ මහතා, එල්.ටී.ටී.ඊ සටන්කාමීන් 8000ක් පමණ පුනරුත්ථාපනය කර තිබෙන බවත් උතුරේ පාසල් යළි විවෘත කිරීම, යටිතල පහසුකම් දියුණු කිරීම හා බිම් බෝම්බ ඉවත් කිරීම සාර්ථක වී තිබෙන බව ද කීවේය.මේ අතර ඒ මහතා පෙන්වා දුන්නේ උතුරේ ජන ජීවිත යථා තත්ත්වයට පත්කිරීම සඳහා ඇමරිකාවේ පූර්ණ සහාය දෙන බවත් කෘෂිකර්මය, කිරි නිෂ්පාදනය, ඇඟලුම්, මත්ස්‍ය වගාව හා ඉදිකිරීම් අංශවල රැකියා අවස්ථා 20000ක් ඇති කිරීම සඳහා පෞද්ගලික අංශය සමඟ ඇමරිකානු ඩොලර් 20000ක් ආයෝජනය කර තිබෙන බවත් ය.උතුරේ අතරමැදි නිවාස ඉදි කිරීම සඳහා පසුගිය වසරේ දී ඇමරිකානු ඩොලර් මිලියන 1.4ක සහයෝගය ලබා දී තිබෙන බව පෙන්වාදුන් සහකාර රාජ්‍ය ලේකම්වරයා ඊට අමතරව පසුගිය වසරේ දී ලෝක ආහාර වැඩසටහන වෙනුවෙන් ඇමරිකානු ඩොලර් මිලියන 5ක දායකත්වයක් ලබා දී ඇතැයි ද සඳහන් කළේය.කෙසේවුවද සෞභාග්‍යමත් ශ්‍රී ලංකාවක් නිර්මාණය කිරීම සඳහා තවත් බොහෝ දේ කළ යුතුව ඇතැයි පෙන්වා දුන් රොබට් බ්ලේක් මහතා බලය බෙදාහැරීම හා අනෙක් කරුණු සම්බන්ධයෙන් සාකච්ඡා කිරීම සඳහා ශ්‍රී ලංකා රජය හා ද්‍රවිඩ ජාතික සංධානය කැමැත්ත පළ කර තිබීම ගැන සතුටු වන බව ද ප්‍රකාශ කළේය.මේ අතර එක්සත් ජාතීන්ගේ සරණාගතයන් පිළිබඳ මහ කොමසාරිස් කාර්යාලය සමඟ සහයෝගයෙන් කටයුතු කිරීමේ අවශ්‍යතාව පෙන්වා දුන් රොබට් බ්ලේක් මහතා ශ්‍රී ලංකාව ලබා තිබෙන ප්‍රගතිය සම්බන්ධයෙන් ලෝකයේ සෙසු රටවල් දැනුවත් කිරීම සඳහා ජගත් මානව හිමිකම් කවුන්සල සැසිවාරය හොඳ අවස්ථාවක් බව ද කීය.මේ අතර මාධ්‍යවේදියකු නැඟූ පැනයට පිළිතුරු දුන් ඒ මහතා ශ්‍රී ලංකාවේ උගත් පාඩම් හා ප්‍රතිසංධාන කොමිසම් වාර්තාව නිකුත් වීමට ප්‍රථම ඒ සම්බන්ධයෙන් ප්‍රකාශ කිරීමට සූදානම් නැති බවත් එය නිකුත් කළ පසුව ස්ථිරසාර විසඳුමක් හා වැරදි කළ පුද්ගලයන්ට දඬුවම් දීම සිදුවනු ඇති බවත් පැවසීය. හදිසි නීතිය ඉවත් කිරීම ගැන සතුටු වන බවත් හෙතෙම සඳහන් කළේය.ශ්‍රී ලංකාවේ තෙදින නිල සංචාරයක නිරත වූ දකුණු හා මධ්‍යම ආසියානු කටයුතු භාර ඇමරිකානු සහකාර රාජ්‍ය ලේකම්වරයා ජනාධිපති මහින්ද රාජපක්ෂ, විදේශ කටයුතු ඇමති මහාචාර්ය ජී.එල්. පීරිස් මහත්වරුන් සමඟ සාකච්ඡා කළ අතර ද්‍රවිඩ ජාතික සංධානය හා සිවිල් සංවිධාන නියෝජිතයන් සමඟ ද සාකච්ඡා කළේය. ඊට අමතරව යාපනයේ සංචාරයක නිරතවූ රොබට් බ්ලේක් මහතා යාපනය විශ්වවිද්‍යාල සිසුන් හමුවීමට ද ගියේය. ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=n1109157</link>
    <topic>දරුවන් පැහැර ගත් පියාශරීර ඇපමත මුදා හරී</topic>
    <author>චන්ද්‍රිකා පෙරේරා</author>
    <content>මවගේ භාරයේ සිටියදී ඉකුත් 05 දින දරු දෙදෙනකු පැහැරගෙන යාමේ සිද්ධියේ සැකකාර පියා නුගේගොඩ මහේස්ත්‍රාත් අධිකරණය වෙත ඊයේ (14) ඉදිරිපත් කිරීමෙන් පසු රුපියල් ලක්ෂ පහක ශරීර ඇපයක් මත මුදාහරින ලෙස අධිකරණය මගින් නියෝග කර ඇත.එහිදී මහේස්ත්‍රාත්වරයා සැකකරුට විවෘත අධිකරණයේදී තරයේ අවවාද කරමින් සැම සති දෙකකට වරක් ඉරිදා දින මිරිහාන ළමා හා කාන්තා කාර්යාංශයේ පෙනී සිටීමට නියෝග කළ බව මිරිහාන පොලිසිය පැවැසීය.පැමිණිලි පාර්ශ්වයට කිසි සේත්ම බලපෑම් නොකරන ලෙසට සැකකරුට තරයේ අවවාද කෙරුණ අතර, නඩු තීන්දුව ලබා දෙන තුරු දරු දෙදෙනා මවගේ භාරයට අධිකරණය මගින් පවරනු ලැබීය. දරුවන් පියාට අවශ්‍ය නම් නීත්‍යනුකූලව ක්‍රියා කරන ලෙස ද විවෘත අධිකරණයේදී මහේස්ත්‍රාත්වරයා විසින් සැකකරුට අවවාද කර ඇත. ලබන විසිවෙනිදා නඩුව නැවත කැඳවීමට එහිදී නියෝග කළ බව පොලිසිය සඳහන් කෙළේය. මේ අතර මව බාරයේ සිටි දරු දෙදෙනා පැහැරගෙන ගොස් දින නවයක් සඟවා ගෙන සිටි පියකු දරුවන් ද රැගෙන පැමිණ ඊයේ (14) පෙරවරුවේ නුගේගොඩ පොලිස් අධිකාරී දේශබන්ධු තෙන්නකෝන් මහතා වෙත බාර විය.ඉකුත් 05 වැනිදා නාඳුනන තිදෙනෙක් දරුවන් පැහැර ගත් බවට මිරිහාන පොලිසියට දරුවන් ගේ මව පැමිණිලි කර තිබිණි.පැහැර ගැනීමට ලක්වූ තෙහැවිරිදි හා වසරක් වයසැති පිරිමි දරුවන් දෙදෙනා ගේ මවුපියන් දික්කසාදවීම සඳහා අධිකරණය හමුවේ නඩු පවරා තිබේ. මේ අනුව තාවකාලිකව දරුවන් මව බාරයේ තැබීමට අධිකරණය නියෝග කර තිබිණි. නුගේගොඩ මිරිහාන පාරේ නිවසක මව හා මෙහෙකාරිය සමඟ සිටි දරුවන් දෙදෙනා පැහැර ගැනීමෙන් පසු අත්අඩංගුවට පත් දරුවන්ගේ බාප්පා (පියාගේ මල්ලී) දරුවන් පියා බාරයේ සිටින බවට හෙළිකර තිබේ.දරුවන් පැහැර ගත් පියා අත්අඩංගුවට ගැනීම සඳහා පොලිසිය විශේෂ කණ්ඩායම් දෙකක් යොදවන ලදී.දරුවන් සඟවා ගෙන සිටි පියා ඊයේ ඔහුගේ මව හා ඥාතීන් සමඟ පැමිණ පොලිසියට බාරවීමෙන් පසු පැහැර ගැනීම සිදු කළ බව කියන නාඳුනන තිදෙනා අත්අඩංගුවට ගැනීමට පොලිසිය පරීක්‍ෂණ අරඹා තිබේ.ඊයේ (14) උදේ දරුවන් දෑතින් ගෙන පොලිසිය වෙත පැමිණි පියා මව වෙත දරුවන් ලබාදීමෙන් පසු, දරුවන් මවගේ අතටත්, පියාගේ තුරුලටත් ළංවෙමින් සුරතල් වන අයුරු එහි ගිය මාධ්‍යවේදීන්ට දැක ගැනීමට හැකි විය.දරුවන් මනා ශරීර සෞඛ්‍ය තත්ත්වයෙන් සිටින බවට පෙනී ගිය ද වෛද්‍ය පරීක්ෂණයකට ලක්කර වාර්තාවක් ලබා ගැනීමට පියවර ගන්නා බව පොලිසිය පැවසී ය.දරුවන් රැගෙන පැමිණි කුමුදුල් ද සිල්වා නමැති සැකකාර පියා බාරවීමෙන් පසු වැඩිදුර පරීක්‍ෂණ සඳහා නුගේගොඩ ළමා හා කාන්තා කාර්යාංශයේ ස්ථානාධිපතිනි කාන්තා පොලිස් පරීක්‍ෂක කුසුම් පුංචිහේවා මහත්මිය වෙත බාර දුන් බව දේශබන්ධු තෙන්නකෝන් මහතා පැවසීය.මේ අනුව දරුවන් අධිකරණ වෛද්‍ය නිලධාරියා වෙත ඉදිරිපත් කිරීමට නියමිත අතර සැකකාර පියා නුගේගොඩ මහේස්ත්‍රාත් අධිකරණය හමුවට ඉදිරිපත් කරයි.දරුවන් පැහැර ගැනීම සම්බන්ධයෙන් ඉකුත් 06 දා අධිකරණය හමුවට ඉදිරිපත් කළ සැකකරු (දරුවන්ගේ බාප්පා) මේ මස 20 දක්වා රක්ෂිත බන්ධනාගාර ගතකර ඇත. දරුවන් පැහැර ගැනීමට පැමිණි බව කියන තවත් පුද්ගලයන් තිදෙනෙක් අත්අඩංගුවට ගැනීම සඳහා පරීක්‍ෂණ අරඹා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=n1109158</link>
    <topic>ගාලු මුවදොර පාලනයයළි වරායට</topic>
    <author>විජයානි එදිරිසිංහ</author>
    <content>ගාලු මුවදොර පිටියේ පාලනය බාරගෙන කටයුතු කළ නිදහස් සේවක වරාය (පෞද්ගලික) සමාගම එම පාලන කටයුතු ආපසු වරාය අධිකාරිය වෙත බාර දී තිබේ.දින 14ක් ඇතුළත ගාලු මුවදොර පිටියේ පාලන කටයුතුවලින් ඉවත්වන ලෙසට වරාය සභාපතිවරයා වූ ආචාර්ය ප්‍රියත් බන්දු වික්‍රමසිංහ මහතා එම සමාගමට කළ දැන්වීම මත මෙසේ ඉවත්වී ඇත. පසුගියදා (31) සිට එම සමාගම පාලන කටයුතුවලින් ඉවත්වූ බව එම සමාගම පවසයි.ගාලු මුවදොර පිටියේ පාලන කටයුතු හරියාකාරව සිදු නොවන බවට රජයේ විගණකාධිපති දෙපාර්තමේන්තුව සිදු කළ සමීක්ෂණ වාර්තාව පසුගිය අගෝස්තු 23 වැනිදා වරාය සභාපතිවරයා වෙත ඉදිරිපත් කර තිබිණි.ගාලු මුවදොර පිටිය පසුගිය 2010 පෙබරවාරි 23 වැනිදා වරාය සභාපතිවරයා විසින් එම සමාගමට එහි නඩත්තු කටයුතු පැවැරූ බව එම සමාගමේ සභාපතිවරයා ලෙස කටයුතු කරන ප්‍රසන්න කලුතරගේ මහතා සහ අධ්‍යක්ෂ සුසන්ත විජේතුංග මහත්වරු පවසති. ගාලු මුවදොර පිටියේ ආදායමින් ශ්‍රී ලංකා වරාය අධිකාරියේ ක්‍රීඩා සමාජයේ අත්‍යවශ්‍ය පුරප්පාඩු පවතින ක්‍රීඩා සඳහා රැකියා විරහිත ජාතික කණ්ඩායම නියෝජනය කරනු ලබන ක්‍රීඩක ක්‍රීඩිකාවන් පස් දෙනකු සඳහා දීමනා ගෙවනු ලබන බවද ඔවුහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=n1109159</link>
    <topic>ජගත් ඩයස් යළි කැඳවා නෑ</topic>
    <author>මහින්ද අලුත්ගෙදර</author>
    <content>ජර්මනියේ ශ්‍රී ලංකා නියෝජ්‍ය තානාපතිවරයා වශයෙන් කටයුතු කළ මේජර් ජනරාල් ජගත් ඩයස් මහතා යළි කැඳවා ඇති බවට ගෙන යන ප්‍රචාර සම්පූර්ණයෙන් ම අසත්‍ය බව විදේශ කටයුතු අමාත්‍යාංශය අවධාරණය කරයි.ඒ මහතා ඉදිරි සතියේදී ශ්‍රී ලංකාවට පැමිණීමට නියමිත නමුත් එසේ පැමිණෙන්නේ වසර දෙකක නිල කාලය අවසන් කිරීමෙන් පසුව බව විදේශ කටයුතු අමාත්‍යාංශයේ සන්නිවේදන අංශයේ අධ්‍යක්ෂ ජනරාල් සරත් දිසානායක මහතා “දිනමිණ”ට පැවසීය.එල්.ටී.ටී.ඊ.යට එරෙහිව පැවති මානූෂීය මෙහෙයුම් සමයේදී ශ්‍රී ලංකා යුද හමුදාව නියෝජනය කරමින් 57 වැනි සේනාංකය මෙහෙයවූ ජගත් ඩයස් මහතාව ජර්මනියේ නියෝජ්‍ය තානාපතිවරයා වශයෙන් පත් කරනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=n11091515</link>
    <topic>අට කෝටියක රට සල්ලිරට ගෙනයන්න හැදූ මගියාගුවන්තොටේදී කොටු වෙයි</topic>
    <author>සුභාෂිනි සේනානකායක</author>
    <content>ශ්‍රී ලංකා රේගුවට නොදන්වා රුපියල් අට කෝටි දහහත් ලක්‍ෂ හැට අට දහසක විදේශ මුදල් සිංගප්පූරුවට රැගෙන යාමට තැත් කළ පුද්ගලයකු ශ්‍රී ලංකා රේගුව මගින් ඊයේ (14) අත්අඩංගුවට ගැනිණි.ගුවන්තොටුපළ රේගු ඉතිහාසයේ අත්අඩංගුවට ගත් විශාලම මුදල මෙය බව ශ්‍රී ලංකා රේගුව කියයි.ඊයේ (14) අලුයම 1.10 ට එස්. කිව්. 460 සිංගප්පූරු එයාර්වේස් ගුවන් යානයෙන් සිංගප්පූරුව බලා ගමන් කිරීමට පැමිණි මඟියකු ළඟ තිබී මේ මුදල සොයාගෙන තිබේ. මේ මගියා පිළිබඳ සැක සිතී පරීක්‍ෂා කිරීමේදී විදේශ මුදල් තොගය හමුවූ බව ඔහු අත්අඩංගුවට ගත් නියෝජ්‍ය රේගු අධ්‍යක්‍ෂ මාලි පියසේන මහතා දිනමිණ ට පැවැසීය.සැකකරු හම්බන්තොට ප්‍රදේශයේ පදිංචිකරුවෙකි. ඔහු ළඟ තිබී ස්ටර්ලින් පවුම්, අමෙරිකානු ඩොලර්, යූරෝ, සිංගප්පූරු ඩොලර්, කුවේට් ඩිනාර්, කැනේඩියානු ඩොලර්, ජපන් යෙන්, බහරේන් ඩිනාර් ඇතුළු විදේශ රටවල මුදල් ශ්‍රී ලංකා රේගුව අත්අඩංගුවට ගෙන තිබේ. මේ පිළිබඳ වැඩිදුර පරීක්‍ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=n11091516</link>
    <topic>තට්ටු දෙකක් පොළව යට සුපිරි නිවෙසක සැඟව සිටි පාතාල ප්‍රබලයා අත්අඩංගුවට</topic>
    <author>විජයානි එදිරිසිංහ</author>
    <content>මුල්‍ය වංචා සහ තවත් අපරාධ රැසක් සම්බන්‍ධයෙන් පොලීසිය සොයමින් සිටි ප්‍රසිද්ධ අපරාධකරුවෙක් මහනුවර අස්ගිරිය ප්‍රදේශයේ පොළවයට තට්ටු නිවසක සැඟවි සිටියදී කොළඹ අපරාධ කොට්ඨාසය මගින් ඊයේ (14) අත්අඩංගුවට ගෙන තිබේ.පුද්ගලයන් විදේශ රටවලට යවන බව පවසා ලක්‍ෂ ගණනින් මුදල් වංචා කිරීම ඇතුළු අපරාධ සිදුවීම් තිහකට වැඩි ප්‍රමාණයකට මොහු මිරිහාන විශේෂ විමර්ශන ඒකකයට අවශ්‍යව සිටි පුද්ගලයෙකි.කොළඹ අපරාධ කොට්ඨාසයේ නිලධාරීන් ඔවුන්ට අවශ්‍ය වෙනත් අපරාධකරුවකු සෙවීමට පරික්‍ෂණ වැටලීම් සිදු කරමින් තිබියදී ලැබුණ ඔත්තුවක් මත මොහු අත්අඩංගුවට ගෙන ඇත.මොහු වසර ගණනාවක් තිස්සේ ඔහුගේ සොහොයුරා සහ තවත් පිරිසක් සමඟ එක්ව එම අපරාධවල යෙදී ඇත.එහෙත් මොහු පොලිසියෙන් බේරී පළාගොස් තිබිණි. අස්ගිරිය ප්‍රදේශයේ තට්ටු තුනක නිවසක ඉන් තට්ටුදෙකක් පොළව යටට තනා එහි සැඟවී රහසිගත සුපිරි ජීවිතයක් ගතකර තිබේ.අසල්වාසීන්ගෙන් පවා වසන්වී ඔහු එම රහසිගත සුපිරි ජීවිතය ගතකර ඇත්තේ වංචා කර ලබා ගත් ලක්‍ෂ සිය ගණනක මුදල්වලින්ය.මොහුගේ සොහොයුරා පිළිබඳ මෙතෙක් තොරතුරක් නොමැත.සැකකරු ඊයේ (14) මිරිහාන විශේෂ විමර්ශන අංශයට බාර දීමට කටයුතු කළ බව කොළඹ අපරාධ කොට්ඨාසය කියයි.බස්නාහිර දිසාව බාර නියෝජ්‍ය පොලිස්පති අනුර සේනානායක, කොළඹ අපරාධ කොට්ඨාසයේ අධ්‍යක්‍ෂ ජ්‍යෙෂ්ඨ පොලිස් අධිකාරි සී. ආර්. එල්. රණවීර, ස්ථානාධිපති ප්‍රධාන පොලිස් පරීක්‍ෂක හේමන්ත දික්ඕවිට මහත්වරුන්ගෙ උපදෙස් මත පොලිස් පරීක්‍ෂක පි‍්‍රයංකර උපපොලිස් පරීක්‍ෂකවරුන් වන බංඩාර , පුෂ්පකුමාර, සැරයන් රාජපක්ෂ, පොලිස් කොස්තාපල් රූපසිංහ යන මහත්වරු වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=n11091517</link>
    <topic>ස්වීඩන් නව තානාපති ඕෂධී අලහප්පෙරුම</topic>
    <author/>
    <content>ස්වීඩනයේ නව ශ්‍රී ලංකා තානාපතිවරයා වශයෙන් පත් කළ ඕෂධී අලහප්පෙරුම මහතා එම තනතුරේ වැඩ බාර ගෙන ඇත.ඒ අනුව නව තානාපතිවරයා ස්වීඩනයට අමතරව තවත් රටවල් කිහිපයක් සඳහා ශ්‍රී ලංකාව වෙනුවෙන් පෙනී සිටින බව විදේශ කටයුතු අමාත්‍යාංශය පවසයි.වෘත්තියෙන් ඉංජිනේරුවකු වන අලහප්පෙරුම මහතා මොබිටෙල් සමාගමේ සාමාන්‍යාධිකාරීවරයකු වශයෙන් කටයුතු කර තිබේ.තිස් අට හැවිරිදි ඒ මහතා මේ දක්වා ශ්‍රී ලංකාව නියෝජනය කරමින් විදෙස් රටකට පත්වූ ලාබාලතම තානාපතිවරයාද වන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=n11091518</link>
    <topic>බිත්තර රොටියේ වීදුරු කටු</topic>
    <author>සමන්ති වීරසේකර</author>
    <content>මහනුවර නගරයේදී කාන්තාවක බිත්තර රොටියක් මිලදී ගෙන ආහාරයට ගැනීමෙන් පසුව එහි තිබූ වීදුරු කටුවක් උගුරේ ඇනීමෙන් එම කාන්තාව හදිසි ශල්‍යකර්මයකට භාජනය කිරීමට සිදුවී ඇත.මහනුවර පොලිසිය අසළ ප්‍රධාන පෙළේ බේකරි නිෂ්පාදන අලෙවි කරන අලෙවිසලකින් මේ බිත්තර රොටිය මිලදී ගෙන ඇති බව පොලිස් පරීක්ෂණවලදී අනාවරණය වී තිබේ.උගුරේ වීදුරු කටුව ඇනීමත් සමඟ එම කාන්තාව දැඩි අපහසුතාවෙන් පසුවී ඇත. කටින් ලේ ගැලීමක්ද සිදුව ඇත.ඇය මහනුවර ශික්ෂණ රෝහලේ හතරවල වාට්ටුවට ඇතුළුකොට ඇති අතර, ශල්‍යකර්මයකට භාජනය කිරීමට නියමිතව ඇති බව රෝහල් ආරංචිමාර්ග පවසයි.මහනුවර පොලිසියේ විවිධ පැමිණිලි අංශයේ ස්ථානාධිපති පොලිස් පරීක්ෂක උචින්දසිරි මහතාගේ මෙහෙයවීමෙන් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=n11091510</link>
    <topic>මවු උණුසුම අහිමිව පැල්පතක දිවි ගෙවූ දරුවන් තිදෙනකුට මනුස්සකමේ දෑත් දිගුවෙයි</topic>
    <author>ගාල්ල දිසා සමූහ - නන්දසිරි වැලිගමගේ</author>
    <content>මවකගේ උණුසුමත්, රැකවරණයත් , හිසට හරියට සෙවණත් නැති පූර්ණ ආබාධිත දරුවකු ඇතුළු දරු තිදෙනකුගේ කඳුළු පිසදැමූ සංවේදී මිනිසුන් පිරිසකගේ මනුස්සකම පිළිබඳ අපූරු සන්සිද්ධියකි මේ.අහංගම මීගහගොඩ දොළගාව වත්තෙහි පුංචි අතු පැළක් විය. වටේට කාඩ්බෝඩ් ඇල්ලූ වහලෙන් වැහිබිදු බේරෙන ගොම මැටි නොගෑ ඒ බිමෙහි අක්කල දෙදෙනකු හා නංගි කෙනකුගේ සුරතලය ලද රුමේස් පස් වසරක් වයසැති පූර්ණ ආබාධිත දරුවෙකි.මේ අවිහිංසකයන්ගේ පවුලට බරපතළම හෙණය වැදුණේ මෙයට දෙවසරකට පෙර ඔවුන්ගේ මව මොළයේ ආබාධයකින් මිය යාමයි.එතැන් සිට ඔවුහු වැටුණේ කබලෙන් ළිපටය. ඒ පියා ගෙදරට කොටුවීම නිසා ය.හිස ඔසවා ගැනීමට පවා බැරි පස් වසර ද ඉක්ම වූ සිය ආබාධිත පුතා බලා ගැනීම ඔහුගේ ප්‍රධාන කාර්යය විය. වැඩිමහල් දරු දෙදෙනා පාසල් යැවූ අතර පළමු දියණියගේ තත්ත්වය අනාරක්ෂිත වීම නිසා ඇය ඥාති ගෙදරක නතර කළ ඔහු අනෙක් දරු දෙදෙනා පාසල් ගොස් පැමිණි විට මල්ලී ඔවුනට බාරකොට වරුවකට කුලීවැඩට යාම ඔහුගේ දින චර්යාව විය.දුගී බවේ අන්ත අසරණ භාවයට පත් මොවුනට පළමුව පිහිටට ආවේ හබරාදූව එල්.සී.ආබාධිත මධ්‍යස්ථානයයි.පූර්ණ ආබාධිත දරුවාට යම් ප්‍රතිකර්ම කරණ අතරතුර ලෑලි කාඩ්බෝඩ් මඩුව වෙනුවට පුංචි නිවසක පහසුකම් ලබාදීමට ඔවුහු තීරණය කළහ.හබරාදූව ප්‍රාදේශීය ලේකම් තරංගා වික්‍රමරත්න(දැනට විදේශීය සේවාව) මහත්මියගේ කරුණා බර ගුණය ඒ සඳහා මහත් අස්වැසිල්ලක් වූවාය.දෙපිරිසක් එකට එකතුවී මේ සත්කාර්යය ඇරැඹිණි.ඇයගේ හා ආබාධිත මධ්‍යස්ථානයේ මැදිහත්වීම මත අමෙරිකාවේ දැනට සිටින නන්ද රණසිංහ මහතා ලොකු බර පැන දැරීය.ප්‍රදේශයේ තවත් සංවිධාන එකට එක්විය. මීගහගොඩ කනිෂ්ඨ පාසලේ දරු දැරියෝ සිය ශ්‍රම දායකත්වය නොඅඩුව ලබා දුන්හ.ගමේ යහපත් මිනිසුන්ගේ මනුස්සකම් ලියලා නැගිණි.ඔවුහු සියල්ලෝම සිය ශ්‍රම දායකත්වය හා දිය හැකි මුදල් ලබා දුන්හ. අවසානයේ පුංචි ලෑලි මඩුව වෙනුවට ලස්සන ගෙයක් නිර්මාණය විය. සියලු දෙනාටම ඇතිවූයේ පුදුම මානසික සතුටකි.ඒ කැදැල්ලට එක්වූ සහෘද පිරිස පිරිත් කියා කිරිබත් උයා තෑගි බෝග සහිතව අසරණ පවුල ඔවුහු නව නිවසෙහි පදිංචි කරවූහ.හබරාදූව සමාජ සේවා නිලධාරී බන්දුල අබේවික්‍රමගේ කැපවීම අගය කළේ ය. හිටපු ප්‍රාදේශීය ලේකම්වරියගේ සේවාව ජනතා හදවත් තුළ තවන් වී ඇති බව මනාසේ හෙළිවිය. නව ප්‍රාදේශීය ලේකම් අයේෂා කාරියවසම් මහත්මිය ආබාධිත මධ්‍යස්ථානයේ සියලු පිරිස එක්ව මේ මානුෂික මෙහෙවරේ ජයග්‍රාහි දිනය උත්කර්ෂවත් අන්දමින් පැවැත්වූහ.මනුස්සකම් දිය වී ඇති සමාජයේ මනුස්සකම් රැඳී ඇති මිනිසුන්ද සිටන බව ලොවට කියා පෑ මේ පුංචි ආදර්ශය ඉහමොල ඇති ඇස් කන් ඇති ලොකු පුංචි හැමටම පූර්වාදර්ශයක් වේවායි පතමු..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=n11091511</link>
    <topic>‘උඩරට මැණිකේ’මරදානේ දී පීලි පනී</topic>
    <author>නිමල් රාජපක්‍ෂ</author>
    <content>කොළඹ කොටුව දුම්රිය ස්ථානයෙන් පෙරවරු 9.30 ට බදුල්ල බලා ධාවනය වූ උඩරට මැණිකේ ශීඝ්‍රගාමී දුම්රිය මරදාන දුම්රිය ස්ථානය අසල දී පෙරේදා (13) පෙරවරු 9.40ට පමණ පීලි පැන ඇත.මේ හේතුව නිසා මරදාන කොටුව දුම්රිය ස්ථාන අතර දුම්රිය ධාවනයේදී ප්‍රමාදතාවයක් සිදු විය. දුම්රිය මැදිරි දෙකක් පීලි පැන ඇති අතර දුම්රය මාර්ග දෙකක් අවහිර වී ඇතැයි දුම්රිය ගමනාගමන අධිකාරි එල්. ඒ. ආර්. රත්නායක මහතා පවසයි. දුම්රිය මැදිරි මාර්ග දෙකක ගමන් කොට පීලි පැනීමෙන් පසු උඩරට මැණිකේ දුම්රියේ ගමන් ගත් මගීන්ගේ ගමනාගමන පහසුව සඳහා පෙරේදා පෙරවරු 10.45 පමණ වෙනත් දුම්රියක් බදුල්ල බලා මරදාන දුම්රිය ස්ථානයෙන් ධාවනයේ යෙදවීමට දුම්රිය සාමාන්‍යාධිකාරී ඩී. ඒ. පී. ආරියරත්න මහතා පියවර ගෙන ඇත. දුම්රිය පීලිගත කිරීමේ කටයුතු පීලි පැන සුළු මොහොතකදී දුම්රිය දෙපාර්තමේන්තුව මගින් ආරම්භ කොට ඇත. පීලිපැනීමේ සිද්ධිය පිළිබඳ පරීක්ෂණයක් පවත්වන බවද රත්නායක මහතා දිනමිණ ට පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=n11091512</link>
    <topic>හොර මිනිස් ජාවාරමේ යෙදුනැයි ශ්‍රී ලාංකිකයකුටඕස්ටේ‍්‍රලියාවේ අධිකරණයකින් සිර දඬුවම්</topic>
    <author>මහින්ද අලුත්ගෙදර</author>
    <content>නීති විරෝධී ලෙස මිනිස් ජාවාරමේ නිරත වූ ශ්‍රී ලාංකිකයකුට ඕස්ට්‍රේලියානු අධිකරණයක් මඟින් මාස හය හමාරක සිර දඬුවම් නියම කර ඇත.37 හැවිරිදි මේ ශ්‍රී ලාංකිකයා ඕස්ට්‍රේලියානු සංක්‍රමණ පනත යටතේ වරදකරු කර තිබෙන අතර එම පුද්ගලයා පසුගිය 2009 වසරේ සැප්තැම්බර් මාසයේදී ඕස්ට්‍රේලියානු මුහුදු සීමාවේදී අත්අඩංගුවට ගන්නා ලද යාත්‍රාවක කපිතාන්වරයා බව ශ්‍රී ලංකාවේ ඕස්ට්‍රේලියානු මහ කොමසාරිස් කාර්යාලය පවසයි.කලාපයේ සෙසු රටවල් සමඟ එක්ව ඕස්ට්‍රේලියානු රජය අපරාධකරුවන්ගේ ජාලය මැඬලීම සඳහා කටයුතු කරමින් සිටින අතර එම වැඩපිළිවෙළ සාර්ථක ප්‍රගතියක් අත්කරගෙන තිබෙන බවද එම මහ කොමසාරිස් කාර්යාලය සඳහන් කරයි.මේ අතර ශ්‍රී ලංකාවේ ඕස්ට්‍රේලියානු මහ කොමසාරිස් කාර්යාලය පෙන්වා දෙන්නේ පසුගිය 2009 වසරේ සිට මේ දක්වා ශ්‍රී ලංකාවේ සිට කිසිදු නීති විරෝධී යාත්‍රාවක් ඕස්ට්‍රේලියාවට පැමිණ නැති බවයි.පසුගිය 2009 අප්‍රේල් මාසයේ සිට මේ දක්වා කාලය තුළ නීති විරෝධී මිනිස් ජාවාරම් චෝදනාව මත පුද්ගලයින් 85 දෙනෙකු අත්අඩංගුවට ගැනීමට ශ්‍රී ලංකා රජය පියවර ගෙන තිබෙන බවද ශ්‍රී ලංකාවේ ඕස්ට්‍රේලියානු මහ කොමසාරිස් කාර්යාලය පෙන්වා දෙයි.ඊට අමතරව මිනිස් ජාවාරම් සඳහා වගකිවයුතු පුද්ගලයන් නීතිය හමුවට ගෙන ඒමට ශ්‍රී ලංකා රජය හා ඕස්ට්‍රේලියානු රජය ඉදිරියටත් කටයුතු කරන බවද එම කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=n11091513</link>
    <topic>නාඋල අධ්‍යාපන කාර්යාලයට එල්ලවූඅසූචි ප්‍රහාරය ගැන පරික්ෂණ</topic>
    <author>ඉන්දික පොල්කොටුව</author>
    <content>නාඋල අධ්‍යාපන කාර්යාලයට එම කාර්යාලයේම එක්තරා අධ්‍යක්ෂවරයකු ඇතුළු කණ්ඩායමක් අසූචි ප්‍රහාරයක් එල්ල කෙළේ යැයි කියන සිද්ධියක් සම්බන්ධයෙන් විධිමත් පරීක්ෂණයක් පවත්වන ලෙස මාතලේ දිස්ත්‍රික් පාර්ලිමේන්තු මන්ත්‍රී නීතිඥ වසන්ත ලක්ෂ්මන් පෙරේරා මහතා නාඋල පොලිස් ස්ථානය වෙත දැනුම් දී තිබේ.නාඋල ප්‍රාදේශීය සම්බන්ධීකරණ කමිටු රැස්වීමේදී නාඋල ප්‍රාදේශීය සභා සභාපති තිලක් බණ්ඩාර මහතා මේ සම්බන්ධයෙන් ප්‍රාදේශීය සම්බන්ධිකරණ කමිටුවට කරුණු ඉදිරිපත් කිරීමෙන් පසු පාර්ලිමේන්තු මන්ත්‍රී ලක්ෂ්මන් පෙරේරා මහතා මෙම පියවර ගනු ලැබ ඇත.මෙරට ඉතා දුෂ්කර අධ්‍යාපන කලාපයක් වන නාඋල අධ්‍යාපන කලාපය තුළ මෙවැනි අශෝභන සිදුවීමෙන් අටදහසක් පමණ වන කලාපයේ පාසල්හි සිසු දරු දැරියන් දැඩි අසීරුතාවට පත්වන බවද පාර්ලිමේන්තු මන්ත්‍රීවරයා පවසයි.මේ අතර මෙම සිද්ධිය ඇතුළු කරුණු කිහිපයක් හේතුවෙන් නාඋල අධ්‍යාපන කාර්යාලය තුළ මේ වනවිට පවතින අර්බුදකාරී තත්ත්වය හේතුවෙන් එහි නිලධාරින් පිරිසක් මේ වනවිට ස්ථාන මාරුවීම් ලබා ගැනීමටත් පියවරගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=n11091514</link>
    <topic> ‘සදාසරණ’ ළමා නිවාසයේදැරියන් 4ක් අපයෝජනයට ලක්වෙලා</topic>
    <author>බුද්ධිකා ඉඹුලාන, චින්තා රණසිංහ</author>
    <content>හදිසියේ හටගත් ගින්නක් හේතුවෙන් දරුවකු පිළිස්සී මියගිය නිට්ටඹුව, තිහාරිය ප්‍රදේශයේ ‘සදාසරණ’ ළමා නිවාසයේ සිටි දැරියන් සිව්දෙනෙකු අපයෝජනයට පත්වී ඇති බවටද තොරතුරු හෙළි වී තිබේ.ළමා නිවාසයේ ප්‍රධාන පාලිකාවකගේ පුත්‍රයකුගේ අතින් මාස හතරකට පමණ පෙර මෙම දැරියන් අපයෝජනය වී ඇති බවට කරුණු අනාවරණය වෙමින් පවතින බව ජාතික ළමා ආරක්ෂක අධිකාරියේ විශේෂ පොලිස් විමර්ශන ඒකකය පවසයි.අධිකරණ හෝ පරිවාස නියෝගයකින් තොරව පවත්වාගෙන ගිය මේ ළමා නිවාසය පවත්වාගෙන ගිය පාලකයන් තිදෙනෙක් මේ වනවිට අත්අඩංගුවට ගෙන ඇති අතර ඔවුන් අද (15) අධිකරණයට ඉදිරිපත් කිරීමට නියමිතව ඇත.දරුවෙක් පිළිස්සී මියයාම පිළිබඳ පරීක්ෂණ ආරම්භ කිරීමත් සමඟ මෙම කරුණු අනාවරණය වී ඇත. ළමා නිවාසය පවත්වාගෙන ගොස් ඇත්තේ හිමිනමක් විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=r1109151</link>
    <topic>මන්ත්‍ර ගුරුකම් කරන මුවාවෙන්කතුන් නිරුවත් කර වීඩියෝ කරලා</topic>
    <author>කටුකුරුන්ද සමූහ කපිල කුලසිංහ</author>
    <content>යන්ත්‍ර මන්ත්‍ර ගුරුකම් කරන මුවාවෙන් කාන්තාවන් නිරුවත් කර ඡායාරූප හා වීඩියෝ ගත කොට අලෙවි කළ බව කියන පුද්ගලයකු පයාගල පොලීසිය මගින් අත්අඩංගුවට ගෙන තිබේ.බේරුවල ප්‍රදේශයේ විහාරස්ථානයක කුටියක් සාදා එහි සිට අංජනම් බලන මුවාවෙන් කාන්තාවන් රැවටීමට උත්සාහ ගත් අවස්ථාවේදී මේ පුද්ගලයා අත් අඩංගුවට ගත් බව ද පොලිසිය පවසයි.වාර්තාවන අන්දමට සිදුවීම මෙසේය.කලක් සංචාරක හෝටලයක කළමනාකාරවරයකු ලෙස සේවය කළ පුද්ගලයකු එහි සිදුවූ නීතිවිරෝධී කටයුතු පොලිස් ඇසට හසු වීම නිසා ඉන් පැන ගොස් ශාස්ත්‍ර කීමට පටන් ගෙන තිබේ.ඒ අනුව තෝරාගන්නා කුඩා විහාරස්ථානයකට ගොස් එහි සිට අංජනම් බැලීම ඇතුළු ගුරුකම් කිරීමට ඔහු කටයුතු කළේය. අංජනම් බැලීම සඳහා පැමිණෙන කාන්තාවන්ට සිය ශරීරයේ “කිලි” ඇති බව පවසන මොහු එය ඉවත් කිරීම අවශ්‍ය බව පවසයි.මසේ පැමිණෙන කාන්තාවන්ගෙන් සිය අවශ්‍යතාව ඉටු කර ගැනීමට සරිලන පරිදි උපක්‍රමශීලීව කටයුතු කරන මොහු වෙනත් දිනයකදී එම කාන්තාවන් වෙන් වෙන් වශයෙන් ගෙන්වා ගනී.මෙසේ නැවත පැමිණෙන කාන්තාවට වෙනත් රෙද්දක් අන්දවා භ්‍රමණය වන උපකරණයක් මත හිඳවා කරකවනු ලබයි. ඉන් මත් වී වික්ෂිප්ත බවට පත් වන කාන්තාව නිරුවත් කොට සිය පහත් අවශ්‍යතා ඉටු කර ඡායාරූප හා වීඩියෝ ගත කර ඇත.මෙලෙස ප්‍රදේශ කිහිපයක රැඳී සිටිමින් මේ පුද්ගලයා මෙම ජාවාරම කරගෙන ගොස් ඇති බවද පොලිසිය ප්‍රකාශ කරයි. මොහු විසින් ගන්නා ලද ඡායාරූප හා වීඩියෝ කිහිපයක් ද පොලිසය සොයා ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=r1109152</link>
    <topic>බිරිය යැයි සිතා බීමතින් බැල්ලියක සිපගෙන</topic>
    <author>අතුරුගිරිය විශේෂවික්‍රම සමරසිංහ</author>
    <content>ඇතැම් අය කා බී පදමට වඩා වෙරිවෙති. එවැනි බීමත් අයකු (මොරගහහේන ප්‍රදේශයේ) මහමග කාණුවක වැතිරී වමනය පෙරාගෙන අත් පා විහිදුවමින් නිදහසේ සැප නින්දක ය. මස් මාංශ අනුභව කර සිටි ඔහුගේ වමනයේ දුගඳට අමුත්තෙක් වහා ලංවිය. බැල්ලියක් වූ අමුත්තාට එය රසවත් අහරකි. බැල්ලිය එය ගිල දැමීය. බීමත් මිනිසාගේ මුව අවට ඉඳුල් සහ සෙම කොටස් තවත් තැවරී තිබුණි. සුනඛ දිවෙන් එයද ලෙව කෑවේ කූන් කූන් කෙඳිරියකින්ද යුතුවය.වෙරිමතින් සිටි මිනිසාට මෙය සුවයකි. ඔහු සිතුවේ තමා ඉන්නේ ගෙදර නිදි යහනේය, සිය බිරිය ආදර බස් දොඩවමින් තම මුහුණ සිප ගන්නවා කියාය.“මගේ රන් කඳ මං ඔයාට ගොඩාක් ආදරෙයි කියමින් ඔහු තම මුව ලෙව කෑ බැල්ලිය අත පත ගා බදා ගන්නට විය. බියට පත්වූ බැල්ලිය ඉන් පලා යන්නට දැඟලුවද නො හැකි විය. ඔහු බැල්ලියට තව තවත් ආදර බස් දොඩවමින් තදින් අල්ලා ලන්කර ගත්තේ ය. කලබල වූ බැල්ලිය ඔහුව පහුරු ගා ඉන් පලා ගියේය. වාසනාවකට මෙන් සපා කෑවේ නැත. බැල්ලියගේ නියපොතු නිසා ඔහුගේ මුහුණේ සහ අත්පා වල ඇතිවූ සීරීම් වලින් රුධිරය වහනය විය. ඉන් වේදනාවට පත්වූ ඔහු අවදිව වටපිට බැලීය. බැල්ලිය පලා ගොස් ය. සිදුවූ දෙය ඔහු නොදනී. තමා ඉන්නේ නිවෙසේ නොවන බව වැටහුණි. මේ දෙස බලා සිටි පිරිසකි. ඔවුන්ට දුක සිතුණි. ඒ අය මොහුව සෝදා ප්‍රතිකාර කර විස්තර අසා ගම්බිම් කරා රැගෙන ගියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=r1109153</link>
    <topic>අහිංසකයන්ගේ ආරාමය රැකබලා ගන්න කවුරුත්</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>වර්ෂ 1988 – 91 අතර කාලයේ දී ඇඹිලිපිටිය ඇතුළු රටපුරා ඇති වූ භීෂණ තරුණ මරණ වෙනුවෙන්, පාර්ලිමේන්තු වට රවුම ඉදිරිපිට ඉදිකළ ‘අහිංසකයන්ගේ ආරාමය’ පිළිබඳව කිසිවකු සොයා බලන බවක් පෙනෙන්නට නැත.විශේෂයෙන් මීට සති දෙක තුනකට කලින් මේ ස්ථානය අසල වූ බිම් ප්‍රදේශය පෞද්ගලික මල්පැළ අලෙවිකරුවන්ගේ වෙළෙඳපොළකට පවරාදී තිබීම නිසා මෙතෙක් නිරුපද්‍රිතව තිබූ මෙම ස්ථානය මල් අලෙවිකරුවන්ගේ කුණුරොඩු දමන ස්ථානයක් බවට පත්ව ඇති ආකාරය පසුගිය සතියේ දී දැනගන්නට හැකිවිය.දහස් සංඛ්‍යාත මවු පියවරුන්ගේ දෑතින් මිරිකුන මැටි පිඩවල් තවමත් නිරුපද්‍රිතව ඇතැත්, තැඹිලි කෝම්බ හා වෙනත් අපද්‍රව්‍ය එම ස්ථානය පුරා තැනින් තැන දමා තිබුණි. මෙම ස්ථානය විවෘත වූ දිනයේත්, ඉන් පසුව වසරක් පාසා මෙම ස්ථානයට පැමිණි මවුපියන් මෙන් ම කලාකරුවෝ ද මිය ගිය දරුවන් සිහිපත් කළහ. අහිංසකයන්ගේ ආරාමය මල් වෙළෙදුන්ගේ කැසිකිළියක් බවට ද පත්ව ඇති බැවින්, නොපමාව මෙම ස්ථානය පිරිසිදුකර ආරක්ෂක වැටක් හෝ ඉදිකළ යුතුව ඇත. එදා මෙන් අදත් ආරාමය ඇතුළත බිත්තිවල සවිකර ඇති සටහන් පුවරු නිරුපද්‍රිතව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=r1109154</link>
    <topic>ජාතික ගීයට ගරු කරන හැටිපුතා මවට උගන්වලා</topic>
    <author>පොල්ගහවෙල සමූහ එල්. පී. තිලකරත්න</author>
    <content>තම මවට අපූර්ව පාඩමක් ඉගැන්වූ කුඩා දරුවකු පිළිබඳව පුවතක් පසුගියදා කුරුණෑගල දිස්ත්‍රික් ලේකම් කාර්යාල පරිශ්‍රයේදී අසන්නට ලැබිණි. වාර්තාවන අන්දමට සිද්ධිය මෙසේය.එය බදාදා දිනයකි. කාර්යාලය ද කාර්ය බහුල දිනයකි. තමන්ගේ රාජකාරි කටයුත්තක් සඳහා තම හත් හැවිරිදි දරුවා ද රැගෙන උදෑසනම කච්චේරියට පැමිණියේ ඉක්මනින් රාජකාරිය කරගෙන ආපසු යෑමටය.උදෑසන 8.30 ට කාර්යාලයේ ශබ්ද වාහිනි යන්ත්‍රය මගින් ජාතික ගීය වාදනය වීම නිතිපතාම සිදුවේ. පුතා සමග කාර්යාල භූමියට ඇතුළුවන විටද ජාතික ගීය වාදනය ආරම්භ විය. දරුවා එයට අවනත වෙමින් ඉතාමත් සීරුවෙන් සිටගෙන ඉන්නට විය. නමුත් මව වට පිට බලමින්,‘ළමයෝ... ඉක්මන් කරන්න... යං... යං...” යැයි ළමයා ඇදගෙන යෑමට උත්සාහ දැරීය. එවිටම දරුවා,අම්මේ ජාතික ගීය වාදනය වන විට ගමන් කරන්න හොඳ නැහැ. ඒක අගෞරවයක්. අම්මා ට එය පාසලින් කියා දී නැතිද?” යැයි දරුවා තරමක් උස් හඬින් ඇසීය.අසල සිටි අයට ද මෙය ඇසෙන්නට විය. මව ද ජාතික ගීයට අවනත වෙමින් සිටියා. දරුවා ගේ ක්‍රියා කලාපය ගැන බොහෝ දෙනා ප්‍රශංසාත්මකව කතා කරන්නට විය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=r1109155</link>
    <topic>සිරිසේන මහත්තයාට අන්තිමේදී සභාපති පුටුවත් නෑ-ගෙදර පුටුවත් නෑ</topic>
    <author>පොල්ගහවෙල සමූහතිලකරත්න ලියනපටබැඳි</author>
    <content>ප්‍රාදේශීය සභාවක මුල් පුටුව ලබාගැනීමේ අරමුණින් ඡන්දයට ඉදිරිපත්ව ඉන් පරාජය වීම හේතුවෙන් අපේක්ෂකයකුට ගෙදර තිබූ පුටුව ද අහිමි වීමේ පුවතක් පසුගියදා වාර්තා විය.සිරිසේන මහතා ප්‍රධාන දේශපාලන පක්ෂයකින් මැතිවරණයට ඉදිරිපත් නොවූවද,, ප්‍රදේශයේ ඉතා ජනප්‍රිය චරිතයකි. මෙම ජනප්‍රියත්වයත් සමඟ ම බොහෝ දෙනෙකු ගේ ඉල්ලීම පිට කුඩා පක්ෂයක කණ්ඩායම් නායකයෙකු ලෙස පළාත් පාලන මැතිවරණයට ඉදිරිපත් වූයේ බලාපොරොත්තු රැසක් සමගිනි.සිරිසේන මහතාට බොහෝ දෙනෙකුගේ සහායද ලැබිණ. එහෙත් ගෙදරින් ඔහුට ලැබුණේ යහපත් ප්‍රතිචාරයක් නොවේ.මේ මහත්තයා.. ඔය ඡන්ද කෙරුවාවෙන් අතේ තියෙන සල්ලි ටිකත් ඉවර වෙනවා. ඕක ගැන ටිකක් හිතලා බලන්න යැ’යි ඔහුගේ බිරිය නිතර ඔහුට කීවාය.බයවෙන්න එපා නෝනේ මම නවතින්නේ සභාපති පුටුවේ. පක්ෂය පොඩි වුණාට මිනිස්සු අපට කැමැතියි’ යන්න සිරිසේන මහතාගේ පිළිතුරු විය.මැතිවරණය දින සවස සිරිසේන මහතා පිරිස ද සමඟ ඡන්දය ගණන් කිරීමේ මධ්‍යස්ථානයට ගියේය.මැදියම් රැය පසුවී අලුයම් කාලය වන විට ප්‍රතිඵල පිළිබඳව හොඳ අවබෝධයක් ලැබූ සිරිසේන මහතා ඇතුළු කණ්ඩායම ඉක්මනින් ගෙවල්වලට පැමිණියහ.වැඩක් නැහැ. අපි පරාදයි... නෝනේ” යැයි බිරියට පැවැසීය.“ආ.. ඒක අපි රූපවාහිනියේ දැක්කා...” යැයි බිරිය කීවාය.මාස ගණනක මහන්සිය වතුරේ යෑමත්, පරාජය වීමත් හේතුවෙන් දැඩි වෙහෙසට පත්ව සිටි සිරිසේන මහතාට පැය 10 – 12 ක් එක දිගටම නින්ද ගියේය.නින්දෙන් අවදිව ස්නානය කර ආහාර ගෙන සාලයට පැමිණියේ තමන්ගේ සුපුරුදු හාන්සි පුටුවට වී ටිකක් ඇලවීමටය.“නෝ... නේ කෝ මගේ හාන්සි පුටුව?”“මහත්තයාට සභාවේ මුල් පුටුව ලැබෙන බව කියපු නිසා ඊයේ සවස ගෙදර තිබූ මහත්තයාගේ හාන්සි පුටුව මගේ අයියාට දුන්නා යැයි” බිරිය කීවාය.“මේක යකාගේ වැඩක් නේ. සභාවේ පුටු නැති වුණු මට ගෙදර පුටුවත් නැති වුණා යැයි” සිරිසේන මහතා තමාට පවසා ගනිමින් නැවතත් නිවෙස ඇතුළට ගොස් නින්දට වැටිණ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=s1109151</link>
    <topic>හම්බන්තොට ඉදිවෙන වෙරළ ක්‍රීඩාංගණ බලන්නදකුණු ආසියානු නියෝජිතයෝ 22 වැනිදා එති</topic>
    <author>ජගත් ගුණවර්ධන</author>
    <content>පළමු දකුණු ආසියානු වෙරළ ක්‍රීඩා උළෙල සඳහා හම්බන්තොට අලුතින්ම ඉදිවන වෙරළ ක්‍රීඩාංගණ හා එම පහසුකම් පිළිබඳ සොයා බැලීම පිණිස දකුණු ආසියානු කලාපීය නියෝජිතයන් මේ මස 22 වනදා දිවයිනට පැමිණෙනු ඇත.ක්‍රීඩා අමාත්‍යාංශය හා ශ්‍රී ලංකා ඔලිම්පික් කමිටුවේ සංවිධානත්වයෙන් ලබන ඔක්තෝබර් මස 8 සිට 14 දක්වා හම්බන්තොට වෙරළ පරිශ්‍රයේදී පැවැත්වෙන මේ ක්‍රීඩා උළෙලේදී සමාරම්භක උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වෙන අතර සමාප්ති උළෙල කථානායක චමල් රාජපක්ෂ මහතාගේ ප්‍රධානත්වයෙන් පැවැත්වේ.නාගරික සංවර්ධන අධිකාරිය, රාජ්‍ය ආරක්ෂක අමාත්‍යාංශය, ක්‍රීඩා අමාත්‍යාංශය හා බන්ධනාගාර දෙපාර්තමේන්තුවේ සහයෝගයෙන් වෙරළ ක්‍රීඩාංගණ ඉදි වේ.දකුණු ආසියානු කලාපීය රටවල් 8ම සහභාගි වන මේ තරගාවලියේදි තරග ඉසව් 12ක් සඳහා ක්‍රීඩක ක්‍රීඩිකාවන් 400ක් පමණ සහභාගී වීමට නියමිතය. වෙරළ ක්‍රීඩා උළලේදී බාස්කට්බෝල්, නෙට්බෝල්, කායවර්ධන, පාපන්දු, හෑන්ඩ්බෝල්, කබඩි, පිහිනුම්, වොලිබෝල්, ජීවිතාරක්ෂක ක්‍රීඩා, රළ ක්‍රීඩා, තුන්ප්‍රයාම හා තුරඟ තරග පැවැත්වීමට නියමිතය.මේ තරගාවලිය පිළිබඳ මාධ්‍ය දැනුවත් කිරීමේ හමුවක් ජනමාධ්‍ය අමාත්‍යාංශ ශ්‍රවණාගාරයේදී ජනමාධ්‍ය අමාත්‍යාංශ ලේකම් ඩබ්ලිව්.බී. ගනේගල හා ක්‍රීඩා අමාත්‍යාංශයේ ලේකම් උදය සෙනෙවිරත්න මහත්වරුන්ගේ ප්‍රධානත්වයෙන් පැවැත්විණි.එහිදි අදහස් දැක්වූ ජනමාධ්‍ය අමාත්‍යාංශයේ ලේකම් ඩබ්ලිව්.බී. ගනේගල මහතා වෙරළ බඩ ක්‍රීඩා අපේ රටට අළුත්ම සංකල්පයක් බවත් එය අපේ කලාපීය රටවලද හොඳින් ව්‍යාප්ත කළ යුතු අංගයක් බවත් කියා සිටියේය. මේ වන විට රටතුළත් රටින් බැහැරවත් අපේ රටට එල්ලවන බලපෑම්වලට හොඳින් පිළිතුරු දීමේ අවස්ථාවක් මේ වෙරළ ක්‍රීඩා උළෙල තුළින් හිමිවෙන බවත් මේ ක්‍රීඩා උළෙල හරහා ජාත්‍යන්තර වශයෙන් අවධානය දිනාගැනීමේ අවස්ථාවක් ද අපට උදාවන බැවින් සාර්ථක තරගාවලියක් නිම කරගැනීමේ බලාපොරොත්තුව ඇතිව කටයුතු කළ යුතු බවත් ඒ මහතා පැවැසීය.2018 වසරේ දී පැවැත්වීමට නියමිත පොදුරාජ්‍ය මණ්ඩලීය ක්‍රීඩා උළෙලේ සත්කාරකත්වය හිමිකරගැනීමේ උත්සාහකය යෙදී සිටින අපට මේ ක්‍රීඩා උළෙල හොඳ අවස්ථාවක් බවත් එය සාර්ථක කර ගැනීම ඉදිරි කටයුතු සාර්ථක කරගැනීමට මහත් පිටිවහලක් වන බවත් ගනේගල මහතා පැවැසීය.ක්‍රීඩා අමාත්‍යාංශයේ ලේකම් උදය සෙනෙවිරත්න මහතා අදහස් දක්වමින්, 2004 වසරේ සුනාමියෙන් විනාශ වූ ප්‍රදේශයක් සංවර්ධනය කරමින් මේ වෙරළ ක්‍රීඩා උළෙල පැවැත්වීමට කටයුතු යොදන බවත් එම ප්‍රදේශය තරගාවලියෙන් පසුව මිනිසුන් ට විනෝදාස්වාදය ලබා ගත හැකි කලාපයක් බවට පත්කිරීමේ බලාපොරොත්තු ඇතිව කටයුතු කරන බවත් ප්‍රකාශ කළේය.මේ අවස්ථාවට ප්‍රවෘත්ති අධ්‍යක්ෂ වසන්ත පී. රාමනායක, දකුණු ආසියානු වෙරළ ක්‍රීඩා කමිටු අධ්‍යක්ෂක එල්මෝ පෙරේරා, ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් හා සාමාන්‍යාධිකාරි අභය අමරදාස මහත්වරු ඇතුළු රාජ්‍ය හා පෞද්ගලික මාධ්‍ය ආයතන ප්‍රධානීන් රැසක් එක්වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=s1109152</link>
    <topic>චමින්ද විජේකෝන් අද ගුවනින් ඔබ හමුවට</topic>
    <author/>
    <content>ශ්‍රී ලංකා ගුවන් විදුලි සංස්ථාවේ වෙළඳ සේවය ඔස්සේ විකාශය වන බ්‍රහස්පතින්දා ක්‍රීඩා සංග්‍රහය වැඩ සටහනේදී අද (15) ශ්‍රී ලංකා මැදි දුර ධාවක චමින්ද විජේකෝන් ඔබ හමුවට පැමිණේ.පස්වරු 5.00 සිට 6.00 දක්වා ගුවන් කාලයේදි ඔබ හමුවන චමින්ද විජේකෝන් මීටර් 1500 ශ්‍රී ලංකා වාර්තාවටද හිමිකම් කියයි. ඔහු විනාඩි 3යි තත්පර 39.61කින් එම වාර්තාව පිහිටුවා ඇති අතර පසුගියදා කොරියාවේ ඩේගු නුවරදී නිමාවට පත්වූ 13වැනි ලෝක සූරතා මලල ක්‍රීඩා තරගාවලියේදී මීටර් 1500 තරගයේදී මේ වාර්තාව පිහිටවීය.මේ තරගාවලියේදී මීටර් 1500 අවසන් පූර්ව වටයට පිවිසි චමින්ද විජේකෝන්, සුපිරි මලල ක්‍රීඩිකා සුසන්තිකා ජයසිංහගෙන් පසු මේ දස්කම කළ එකම ශ්‍රී ලාංකිකයාද වේ.වැඩිදුර පුහුණුව සඳහා කෙන්යාව බලා පිටත් වීමට බලාපොරොත්තුවන චමින්ද විජේකෝන්ගේ ක්‍රීඩා දිවියට ‘දිනමිණ’ සුබ පැතුම් එක්කරයි.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=s1109153</link>
    <topic>පාසල් තුන්කොන් ක්‍රිකට් තරගාවලියක් අද-හෙට</topic>
    <author/>
    <content>කොළඹ සී.ඩබ්ලිව්.ඩබ්ලිව්. කන්නන්ගර, වෙස්ලි හා අසෝක විදුහල් අතර තුන්කොන් ක්‍රිකට් තරගාවලියක් අද (15) සහ හෙට (16) වෙස්ලි විදුහල් පිටියේදී පැවැත්වේ. සී.ඩබ්ලිව්.ඩබ්ලිව්. කන්නන්ගර විද්‍යාලය සංවිධානය කරන මේ තරගාවලියේ අද සමාරම්භය බස්නාහිර පළාතේ අධ්‍යාපන නියෝජ්‍ය අධ්‍යක්ෂ (ක්‍රීඩා) උපාලි අමරතුංග මහතාගේ ප්‍රධානත්වයෙන් පැවැත්වෙන අතර හෙට ත්‍යාග ප්‍රදානෝත්සවය ශ්‍රී ලංකා පාසල් ක්‍රිකට් සංගමයේ සභාපති හා නාලන්දා විද්‍යාලයේ විදුහල්පති රන්ජිත් ජයසුන්දර මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=s1109154</link>
    <topic>ටෙස්ට් ලකුණු දස දහසක්: ශතක තිහක් මගේ ඉලක්කයයි</topic>
    <author>ෆවුස් මොහොමඩ්</author>
    <content>එස්.එස්.සී. පිටියේදී හෙට (16) ඇරඹෙන ශ්‍රී ලංකා ඕස්ට්‍රේලියා තීරණාත්මක අවසන් ටෙස්ට් තරගය ජය ගනිමින් තම 100 වැනි ටෙස්ට් තරග සහභාගිත්වය අභිමානවත් ලෙස සැමරීමට ශ්‍රී ලංකා පිළට හැකිවනු ඇතැයි හිටපු නායක කුමාර් සංගක්කාර බලාපොරොත්තු වෙයි.දීර්ඝ කාලයක් තිස්සේ මාතෘභූමිය නියෝජනය කරමින් ටෙස්ට් තරග 100කට ක්‍රීඩා කිරීමට අවස්ථාව උදාවීම විශාල ගෞරවයක් බව ඔහු ප්‍රකාශ කළේය.“ක්‍රීඩකයකුට මෙවැනි අවස්ථාවක් ලැබෙන්නේ කලාතුරකින්. වැදගත්ම දේ කණ්ඩායම් ජයග්‍රහණවලදී දායකත්වය සැපයීමට ලැබීමයි. කණ්ඩායමේ සෙසු සාමාජිකයන්ටත්, අනිකුත් අයටත් කිය හැකි නම් අපි තමයි ජයග්‍රාහකයෝ කියලා එය තමා නියම සතුට. මේ මොහොතේදී අපි උත්සාහ කරමින් සිටින්නේ තරගය දිනාගෙන හොඳම කණ්ඩායම බවට පත්වීමටයි” සංගක්කාර පැවැසීය.මේ අනුව ශ්‍රී ලංකාව වෙනුවෙන් ටෙස්ට් තරග 100කට සහභාගී වන 5වැනි ක්‍රීඩකයා ලෙස සංගක්කාර වාර්තා පොතට එක්වනු ඇත. මීට පෙර මුත්තයියා මුරලිදරන් (තරග 133) මහේල ජයවර්ධන (තරග 121) චමින්ද වාස් (තරග 111) සහ සනත් ජයසූරිය (තරග 110) මේ වාර්තාවට හිමිකම් කීමට සමත් වූහ.එමෙන්ම ටෙස්ට් තරග 100කට සහභාගි වන ලෝකයේ 51වැනි ක්‍රීඩකයා ලෙසද සංගක්කාර වාර්තා පොතට එක්වෙයි.වමතින් පිත්ත හසුරුවන සංගක්කාර මේ වනවිට ටෙස්ට් තරග 99කට සහභාගී වෙමින් ලකුණු 8572ක් රැස් කිරීමට සමත්ව සිටියි. එහි සාමාන්‍ය ගණන 55.66ක් වේ.ශතක 25ක් සහ අර්ධ ශතක 35ක් ද ඔහුගේ ටෙස්ට් දිවියට ඇතුළත්ය. ශ්‍රී ලංකාව වෙනුවෙන් වැඩිම ටෙස්ට් ලකුණු සංඛ්‍යාවක් රැස් කළ දෙවැනි පිතිකරු වන්නේද සංගක්කාරය. (මහේල ජයවර්ධන ටෙස්ට් තරග 121කදි ලකුණු 9801ක් රැස් කරමින් පෙරමුණේ පසුවෙයි.)පිතිකරුවෙකු ලෙස පමණක් නොව කඩුලු රකින්නකු ලෙසද සංගක්කාර විශිෂ්ට දායකත්වයක් සැපයීය.ඔහු ශ්‍රී ලංකාව වෙනුවෙන් ටෙස්ට් පිටියේ වැඩිම දවාලීම් සංඛ්‍යාවකට හිමිකම් කියන කඩුලු රකින්නා ද වේ. කඩුල්ල පිටුපස සිට උඩ පන්දු 131ක් සහ ස්ටම්ප් කිරීම් 26කට දායක වූ සංගක්කාරගේ සම්පූර්ණ දවාලීම් සංඛ්‍යාව 151කි. ඒ අනුව ඔහු ශ්‍රී ලංකාව වෙනුවෙන් ටෙස්ට් තරගාවලදි වැඩිම උඩ පන්දු සංඛ්‍යාවක් ලබා ගත් කඩුලු රකින්නාද වේ.දෙවැනි ස්ථානයේ පසුවන හිටපු කඩුලු රකින්නකු වූ රොමේෂ් කළුවිතාරණ ටෙස්ට් තරග 49කදි දවාලිම් 119කට දායක වී තිබේ. ඊට උඩපන්දු 93ක් සහ ස්ටම්ප් කිරීම් 26ක් ඇතුළත්ය.ලබන මාසයේ සිය 34 වැනි උපන් දිනය සමරන සංගක්කාර ප්‍රථම වරට ශී‍්‍ර ලංකාව නියෝජනය කරමින් ටෙස්ට් තරගයකට සහභාගී වූයේ 2000 වසරේදීය.ඒ වසරේ ජූලි මාසයේ ගාල්ල ජාත්‍යන්තර ක්‍රීඩාංගණයේදි දකුණු අප්‍රිකාව සමග පැවැති ටෙස්ට් තරගයේදී ටෙස්ට් වරම් ලැබූ සංගක්කාර පළමු ඉනිමේදි ලකුණු 23ක් රැස් කළ අතර එහිදී දකුණු අප්‍රිකාවට එරෙහිව ඉනිමකින් සහ ලකුණු 15කින් ජය අත් කරගැනීමට ශ්‍රී ලංකාව සමත් විය.ටෙස්ට් පිටියෙන් සමුගැනීමට පෙර ලකුණු 10000 සීමාව පසු කිරීමත් ශතක 30ක් සම්පූර්ණ කිරීමත් තම අපේක්ෂාව බව සංගක්කාර පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=s1109155</link>
    <topic>පොදු රාජ්‍ය මණ්ඩලීය යොවුන් ක්‍රීඩා උලෙළේ පදක්කම් ලැබූ කුමාරි  උපුලි, හා අචිනි</topic>
    <author>කුමාරසිරි ප්‍රසාද් – ගුවන් තොටුපොළ</author>
    <content>එංගලන්තයේ පැවැති පොදු රාජ්‍ය මණ්ඩලීය යොවුන් ක්‍රීඩා උලෙළේ දී මීටර් 400 තරගයෙන් රිදී පදක්කම ලැබූ කුමාරි රත්නායක (මැද) බැඩ්මින්ටන් යුගල ලෝකඩ පදක්කම ලැබූ උපුලි සමන්තිකා හා අචිනි රත්නසිරි ගුවන් තොටුපොළේ දී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=s1109156</link>
    <topic>බස්නාහිර පළාත් 18න් පහළ රගර්</topic>
    <author/>
    <content>බස්නාහිර පළාත් රගර් සංගමය මෙහෙයවනු ලබන අන්තර් පාසල් 18න් පහළ රගර් ලීග් තරගාවලියේ කුසලානය සඳහා වන අවසන් මහා තරගය ආනන්ද විදුහල සහ විද්‍යා විදුහල අතර මේ මස 18දා සී.ආර්. ඇන්ඩ් එෆ්.සී. පිටියේදී පැවැත්වේ.පසුගියදා හැව්ලොක්ස් පිටියේ පැවැති අවසන් පූර්ව වටයේදි ලලිත් ඇතුලත්මුදලි විදුහල ලකුණු 27-5ක් ලෙස පරාජය කිරීමට ආනන්ද විදුහල සමත් වූ අතර තර්ස්ටන් විදුහලට එරෙහිව ලකුණු 24-0ක් ක ජයක් විද්‍යා විදුහලට හිමිවිය.අවසන් පූර්ව වටයේදී පරාජිත තර්ස්ටන් විදුහල හා ලලිත් ඇතුලත්මුදලි විදුහල අතර පැවැත්වෙන ප්ලේට් සූරතා අවසන් මහා තරගයත් 18 දිනම සී.ආර්. ඇන්ඩ් එෆ්.සී. පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=s1109157</link>
    <topic>බෝල්ට්ගෙන් වාර්තාවක්</topic>
    <author/>
    <content>ක්‍රොඒෂියාවේ සැග්රිබ් මලල ක්‍රීඩා සූරතාවලියේ මීටර් 100 ඉසව්ව තත්පර 9.85 කින් නිමා කරමින් මෙවර තරගවාරයේ හොඳම කාලය වාර්තා කිරීමට සුපිරි කෙටි දුර ධාවන සූර උසේන් බෝල්ට් සමත් විය.මීට පෙර මෙවර තරග වාරයේ හොඳම කාලය වාර්තා කොට තිබුණේ අමෙරිකානු ධාවන සූර ටයිසන් ගේ විසිනි. ඔහු මීටර් 100 ඉසව්ව තත්පර 9.92 කින් නිමා කිරීමට සමත් විය.25 හැවිරිදි බෝල්ට් පසුගියදා නිමාවට පත් වූ ලෝක මලල ක්‍රීඩා සූරතාවලියේ දී මීටර් 100 ධාවන ඉසව්වේ අවසන් තරගයේදී නීති විරෝධී ආරම්භයක් ලබා ගැනීමේ හේතුවෙන් තරගයෙන් ඉවත් කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=s1109158</link>
    <topic>සය සාමාජික සැහැල්ලු පන්දු ක්‍රිකට් 17දා</topic>
    <author/>
    <content>බස්නාහිර පළාත් ප්‍රවාහන, ක්‍රීඩා හා තරුණ කටයුතු අමාත්‍ය උපාලි කොඩිකාර මහතා සහ මහරගම නිදහස් පක්ෂ සංවිධායිකා සහ මහරගම නගරාධිපතිනි කාන්ති කොඩිකාර මහත්මියගේ සංකල්පයකට අනුව ටීම් කොඩිකාර සංවිධානය පවත්වන විවෘත සය සාමාජික සැහැල්ලු පන්දු කි‍්‍රකට් තරගාවලිය මේ මස 17 දා මහරගම නාවින්න ක්‍රීඩාංගණයේදි පැවැත්වේ.සූරතාව දිනා ගන්නා කණ්ඩායමට ‘කොඩිකාර අභියෝග කුසලානය’ සමග මුදලින් රුපියල් 15000ක් ද අනුසූරතාව දිනා ගන්නා කණ්ඩායමට අනුසූරතා කුසලානය සමගින් රුපියල් 10000ක් ද තරගාවලියේ වීරයා සඳහා රුපියල් 2000 ක් හා අවසන් තරගයේ වීරයා සඳහා රුපියල් 1500ක් ද පිරිනැමේ.තරගාවලිය පිළිබඳ වැඩි විස්තර 0779395892 / 0712410002 දුරකතන අංකවලින් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=s1109159</link>
    <topic>ස්ටබ්ස් පලිහ පාසල් බොක්සිංසමස්ත සූරතාව විද්‍යාර්ථ විදුහලට</topic>
    <author>ෆවුස් මොහොමඩ්</author>
    <content>94 වැනි ස්ටබ්ස් පලිහ පාසල් බොක්සිං තරගාවලියේ සමස්ත සූරතාව අත්කර ගැනීමට මහනුවර විද්‍යාර්ථ විදුහල සමත්විය. අනුසූරතාව හොරණ විද්‍යාරත්න විද්‍යාපීඨයට හිමිවිය. මහනුවර සිල්වෙස්තර විදුහල තුන්වැනි ස්ථානය දිනා ගත්තේය. පාසල් 44කින් ක්‍රීඩකයන් 145 දෙනකු තරගවැදුණු මේ සූරතාවලියේ කනිෂ්ඨ අංශයේ හොඳම ක්‍රීඩකයා ලෙස කඩුගන්නාව මැදි විදුහලේ ඩී. එම්. ටී. යූ. බණ්ඩාර සම්මාන දිනූ අතර ජ්‍යෙෂ්ඨ අංශයේ හොඳම ක්‍රීඩකයා ලෙස ත්‍රිත්ව විදුහලේ පී. ලුෂාන්ත් සම්මාන හිමිකර ගත්තේය.පන්නල ජාතික පාසලේ ඩබ්. කේ. එස්. විතාන කනිෂ්ඨ අංශයේ හොඳම පරාජිතයා ලෙසත්, විද්‍යාර්ථ විදුහලේ බී. ඩී. එම්. සත්‍යජිත් ජ්‍යෙෂ්ඨ අංශයේ හොඳම පරාජිතයා ලෙසත් සම්මාන දිනා ගත්හ.සුගතදාස ගෘහස්ත ක්‍රීඩාංගණයේ දී පසුගියදා පැවැති ස්ටබ්ස් පලිහ සූරතාවලිය ශ්‍රී ලංකා පාසල් බොක්සිං සංගමය විසින් සංවිධානය කරනු ලැබීය.ජයග්‍රාහී ක්‍රීඩකයෝ මෙසේය.(අවුරුදු 13 – 14) කි. ග්‍රෑ. 33 – 35 – ඩී. එම්. ටී. යූ. බණ්ඩාර (කඩුගන්නාව ජාතික පාසල)කි. ග්‍රෑ. 35 – 37 – එල්. ඒ. අයි. පෙරේරා (ඇලහැර ම. වි)කි. ග්‍රෑ. 37 – 39 – ඒ. කේ. මධුරංග (විද්‍යාරත්න විද්‍යාපීඨය)කි. ග්‍රෑ. 39 – 41 – එම්. සී. එල්. ජේ. සිල්වා (විද්‍යාරත්න විද්‍යාපීඨය)කි. ග්‍රෑ. 41 – 43 – එම්. පී. එම්. හඳවල (විද්‍යාරත්න විද්‍යාපීඨය)කි. ග්‍රෑ. 43 – 45 – පී. ඩබ්. බී. මනරම් (කල්යාන ප්‍රදීප විද්‍යාපීඨය)(අවුරුදු 15 – 16) කි. ග්‍රෑ 44 – 46 - කේ. බී. එන්. ජේ. පෙරේරා (සිල්වෙස්තර විදුහල)කි. ග්‍රෑ. 46 – 48 – වයි. එම්. ඩී. තිලකරත්න (විද්‍යාර්ථ විදුහල)කි. ග්‍රෑ. 48 – 50 – යූ. ජී. එන්. කේ. අමරවංශ (පේරාදෙණිය මැදි විදුහල)කි. ග්‍රෑ. 50 – 52 - කේ. ඒ. එස්. භානුක (විද්‍යාරත්න විද්‍යාපීඨය)කි. ග්‍රෑ. 52 – 54 – ඊ. එම්. එස්. එම්. – බණ්ඩාර (පේරාදෙණිය මැදි විදුහල)(අවුරුදු 17 – 18) කි. ග්‍රෑ. 46 – 49 – බී. පී. ආර්. අයි. වර්ණසූරිය (විද්‍යාර්ථ විදුහල)කි. ග්‍රෑ. 49 – 52 – බී. ඩී. පී. කුමාර (සිල්වෙස්තර විදුහල)කි. ග්‍රෑ. 52 – 56 – ටී. ඩී. රණසිංහ (ධර්මරාජ විදුහල)කි. ග්‍රෑ. 56 – 60 – ඕ. වී. කේ. ටී. විජේසිරි (සීවලී මැදි විදුහල)කි.ග්‍රෑ. 60 – 64 – පී. ලුෂාන්ත් (ත්‍රිත්ව විදුහල).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=f1109151</link>
    <topic>කොළඹට වෙනසක්</topic>
    <author>රාමන්</author>
    <content>මේ අතර රජය කොළඹ වාණිජ නගරයක් සේ දියුණු කිරීමට ප්‍රතිපත්තිමය තීරණයක් ගත්තා. එතැන් සිට කොළඹ වෙනස් වීමට පටන් ගත්තා. අලංකාර දර්ශනීය නගරයක් වීමට පටන් ගත්තා. පවතින සාමකාමී නිදහස් වාතාවරණය ඊට හේතුවක් වුණා. ආරක්ෂක ලේකම් ගෝඨාභය රාජපක්ෂ මහතාගේ මැදිහත්වීම හා සෘජු නායකත්වය මේ වෙනසට එක් හේතුවක්. මේ බව පක්ෂ විපක්ෂ භේදයකින් තොරව කවුරුත් පිළිගන්නවා. කොළඹ නගර සභා පාලනයක් අවශ්‍ය නෑ. ගෝඨාභය හිටියාම ඇති කියන තැනට ද සමහර නාගරික වැසියන් පැමිණිලා. ඒ තරමට මේ වෙනස ජන ජීවිතයට දැනෙන්න පටන් ගෙන.පාරක තොටක පදික වේදිකාවට කෙනෙකුට නිදහසේ යාමට නොහැකි වූ කොළඹ අද ආඩම්බරයක්; අපේ අගනුවර කියා එහා මෙහා යා හැකි තැනට පත් වෙලා. උදාහරණයක් ලෙස ශාන්ත ජෝන් මාළු වෙළෙඳ පොළ පැවැති ප්‍රදේශය මිහි පිට අපායක්. මාළු මිලට ගැනීම කෙසේ වෙතත් ඒ ප්‍රදේශයෙන් ගමන් කිරීම පවා අමිහිරි අත්දැකීමක් වී තිබුණා. අද එහි දක්නට ලැබෙන්නේ හිතා ගැනීමටත් බැරි වෙනසක්. එසේ ම පදික වේදිකාවේ අවිධිමත් වෙළෙඳාමට අත තැබීමට කිසිවෙකුට හැකියාවක් තිබුණේ නැහැ. එය කිසිදු ජගතෙකුට කළ නොහැකි වූ කාර්යයක්. ඒ තරමටම අවිධිමත් හා අසංවිධානාත්මක පදික වේදිකා වෙළෙඳ ප්‍රජාව ප්‍රබල වී සිටියා. අද එහි දක්නට ලැබෙන්නේ නිදහස් වේදිකාවක්. මේ නිසා පදික වේදිකාවේ සිය කටයුතු ගෙන යෑමට වෙළෙන්දන්ට ඉඩ නොදී මහ මග ගමන් කළ ජනතාවට පදික වේදිකාවේ ඉඩ ලැබී තිබෙනවා.මහමග ගමන් ගත් ජනයා පදිකවේදිකාවේ ගමන් කිරීම කොළඹ රථවාහන තදබදය අඩුවීමට ද හේතුවක් වෙලා. මේ වෙනස කෙටි කලක් තුළ කොළඹ සිදු වූයේ ජනතා ඡන්දයෙන් පත් වූ මහජන නියෝජිතයන්ගේ පාලනයකින් තොරව. කොළඹ කොමසාරිස්වරයෙකුගේ පාලනය යටතේ. එහෙත් කොළඹ වෙනසේ නියමුවා වූයේ ආරක්ෂක ලේකම්වරයායි. කොමසාරිස් පාලනයක් දක්නට ලැබෙන වෙනත් තැන්වලට වඩා කොළඹ පාලනය වෙනස් වුයේ ආරක්ෂක ලේකම්වරයාගේ සෘජු සොයා බැලීම හා අධීක්ෂණය නිසායි. එසේ ම නාගරික සංවර්ධන අධිකාරියේ සංවර්ධන ව්‍යාපෘති ක්‍රියාවට නැංවීම් නිසායි.එසේ ම නාගරික ජනයා අවිධිමත් පැල්පත් නිවාසවල වැඩි වශයෙන් ම ස්ථානගත වී සිටින්නේ කොළඹයි. පවුල් වශයෙන් එම සංඛ්‍යාව 66000 ක් පමණ වෙනවා. එම පැල්පත් ඒකරාශී වී තිබෙන්නේ වතු වශයෙන්. වතු පැල්පත් සංස්කෘතියේ කොළඹට ආවේණික වූ සුවිශේෂී ලක්ෂණ දක්නට ලැබෙනවා. මෙම පැල්පත්වල ගොනු වී සිටින්නේ අඩුපාඩුකම්ලාභී හා අඩු පහසුකම්ලාභීන්. එහෙත් ඔවුන් සතු ඡන්ද පදනම අතිශයින්ම වැදගත්. කොළඹ පාලනය තීරණය වන්නේ මෙම පැල්පත් වාසීන්ගේ ඡන්දයෙන්. කොළඹ එක්සත් ජාතික පක්ෂයේ අපරාජිත ඡන්ද බල ප්‍රදේශයක් වීමටත් පැල්පත් ඡන්දය හේතු වී තිබෙනවා.පසුගිය සමයේ කොළඹ නගරය පාලනය කළ පිරිස් කල්පනා කළේ පැල්පත් ජනයා ඔවුන්ගේ වාසභූමි තුළම රඳවා ගනිමින් ඔවුන්ට අවශ්‍ය මුලික පහසුකම් දියුණු කිරීමට එසේ ම පැල්පතින් ඔවුන් මුදවාගෙන ඊට වඩා දියුණු වාසස්ථාන කරා මේ පිරිස ඔසවා තැබීමේ කල්පනාවක් දේශපාලන වශයෙන් දක්නට ලැබුණේ නැහැ. මේ සඳහා තමන් ජීවත් වන පරිසරය වෙනස් කර ගැනීමට පැල්පත්වාසීන් වැඩි කැමැත්තක් දැක්වූයේ නැහැ. ඔවුන්ට අවශ්‍ය වුයේ පැල්පත් ආශ්‍රිතවම ජීවත්වීමට. එහෙත් තර්කානුකූලව ගත් කළ මේ සියලු තැනම රජය අයත් අනවසර ඉදිකිරීම් ලෙසයි සැලකෙන්නේ. නාගරික ජනාවාස කරණයේදී දුප්පත් ජනයා අනවසරයෙන් වුව ද රජයේ ඉඩම්වල තාවකාලික නිවසක් අටවා ගැනීම පාලනය කළ නොහැකියි. කලක් ඇවෑමෙන් එම ප්‍රදේශ ඔවුන්ගේ වාසභූමි බවට පත් වෙනවා.සමහර පැල්පත් ප්‍රදේශ ඒ ආකාරයෙන් ම පැවතීම කොළඹ නගරයේ අලංකාරයට සනීපාරක්ෂාවට පමණක් නොව ආරක්ෂාවටත් තර්ජනයක්. එසේ ම එම ප්‍රදේශවලින් ඉවත් වීමට ද ජනයා කැමැත්තක් දක්වන්නේ නැහැ. මෙම ගැටලුවට විසඳුම් සෙවීමේ දී පසුගිය සමයේ සමහර තැනක ප්‍රශ්න ඇති වූ බව සත්‍යයක්. දැනට හෙළිදරව් වන කරුණු වලට අනුව සමහර නිලධාරීන් මහජන මතය ගණන් නොගෙන හා එය නිසි පරිදි බලධාරීන්ට වාර්තා කිරීමෙන් තොරව කටයුතු කර තිබෙනවා. මේ නිසා වෙනස් වන කොළඹ තුළ තම වාසභූමි අහිමිවේ ය යන බියක් කොළඹ දුගී දුප්පත් ජන සමාජය තුළ ඇති වෙලා.මෙය වැරදි මතයක් වටා අධිකාරීවාදී මනසකින් යුතුව ක්‍රියාත්මක කිරීමට යෑමෙන් ඇතිවූ අනියත බියක්. ඊට ප්‍රධානම හේතුව කොළඹ ජනතාවගේ ඡන්දයෙන් පත් වූ නගරාධිපතිවරයෙක් නැත්නම් භාරකාරයෙක් නොමැති වීම. පසුගිය සමයේ දක්නට ලැබුණේ එම අඩුවමයි.මේ අඩුව පිරවීමට නාගරික මැතිවරණ ක්‍රියාවලිය උපයෝගී කර ගත හැකියි. මෙම මැතිවරණයෙන් පසු කොළඹ මහජන ඡන්දයෙන් නගරාධිපති වරයෙක් හා නාගරික මන්ත්‍රීවරුන් පත් වීමට නියමිතයි. නව නගරාධිපතිවරයාගේ හා නාගරික මන්ත්‍රීවරුන්ගේ පත්වීම තීන්දු කරනු ලබන්නේ නගරවාසීන්ගේ ඡන්දයයි. මෙවර වුවද නගරාධිපතිවරයා හා නාගරික මන්ත්‍රීවරුන් පත්වීමේ දී පැල්පත් වාසීන්ගේ ඡන්දය තීරණාත්මකයි. මේ නිසා පැල්පත්වාසීන් වෙනත් තැන්වල ස්ථානගත වීමක් පිළිබඳ නිලධාරී වාදී සිහිනයට ඉඩක් ලැබෙන්නේ නැහැ.මේ අතර ජනාධිපති මහින්ද රාජපක්ෂ මහතා මේ වන විටත් කොළඹ පැල්පත් වාසීන්ගේ නිවාස ප්‍රශ්නය සම්බන්ධයෙන් රජයේ පිළිවෙත ප්‍රකාශයට පත් කර තිබෙනවා. ජනාධිපතිවරයා සඳහන් කරන්නේ ඔවුන් කිසිසේත්ම අදාළ ස්ථානවලින් ඉවත් නොකරන බවයි. එසේ ම පැල්පත් වල ජීවත්වන ඊළඟ පරම්පරාවටම පැල්පත් ජීවිතය උරුම කර දීමට ද රජය සූදානම් නැහැ. ඒ වෙනුවට අදාළ ස්ථානවලම සුදුසු වාසස්ථානවලට ඔවුන් ස්ථානගත කිරීමටයි රජය බලාපොරොත්තු වෙන්නේ. ඒවා තට්ටු නිවාස විය හැකියි.ජනාධිපතිවරයාගේ සෘජු ප්‍රකාශයත් සමගම පැල්පත්වාසීන් ඉවත් කිරීමේ භීතිකාව මත ඔවුන්ගේ ඡන්දය ඩැහැ ගැනීමේ උපක්‍රමය අසාර්ථක වෙනවා. රජයේ අපේක්ෂාව අදාළ ස්ථානවලම මහල් නිවාස සාදා ඔවුන්ට පහසුකම් සහිත නිවාස ලබාදීමට. එය අධීක්ෂණය කිරීම නව නගරාධිපතිවරයාට හා නාගරික මන්ත්‍රීවරුන්ට පැවරෙනවා.මේ නිසා එම සංස්කෘතියෙන් හා පරිසරයෙන් ඉවත් නොකර ජීවන තත්ත්වය උසස් කිරීමේ වැඩසටහනක් ආණ්ඩුව යෝජනා කරමින් සිටිනවා. ඊට අදාළ සැලසුම් නාගරික ජනතාවගේ අනුමැතියෙන් ක්‍රියාත්මක කිරීමටයි රජය බලාපොරොත්තු වෙන්නේ. මේ සඳහා මහජන නියෝජිතයන් අවශ්‍යයි. එසේ ම ආණ්ඩුවේ සැලසුම් සමග නම්‍යශීලී වන නගර සභාවක් අවශ්‍යයි.නැත්නම් යා දෙක නොරත රත විය හැකියි. මේ බව මෙවර මැතිවරණයේදී කොළඹ නගර වාසීන් දැඩි ලෙසම සැලකීමට ගැනීමට ඉඩ තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=f1109152</link>
    <topic/>
    <author>සටහන සකුන්තලා ජයසිංහ චිත්‍රාරත්න කළුආරච්චි ඡායාරූප -හිදෝගම සමූහ</author>
    <content>වීර්යවන්ත මිනිසුන්ගේ දෑතේ සවිය මුළු මහත් රටක ජාතික අපේක්ෂා මුදුන් පමුණුවාලන කේන්ද්‍රිය බලයයි. තම කායික, මානසික ශ්‍රම ශක්තිය ප්‍රාග්ධනයක් කර ගනිමින්, නව නිෂ්පාදන හා නිර්මාණ බිහි කරමින්, රටේ අවශ්‍යතා සපුරාලන මේ දිරිය මිනිසුන් නමැති ගාමක බලවේගයට ශක්තිමත් කැමැත්තක් උදෙසා සද්භාවයෙන් ඉටු කරන දිරි දීමක් ඇවැසිමය. මේ හේතු පාඨය මුඛ්‍ය පරමාර්ථය කරගෙන “රජරට විස්කම් සමඟ අනුරපුර උදානය 2011” මෙවරත් සාඩම්බර මුහුණුවරකින් දිග හැරේ.ත්‍රස්ත වියරුව නිමාවී, සාමයේත් නිදහසේත් සුවඳ වාතලයට මුසු වෙද්දී , ඒ නෑඹුල් සුවඳ ප්‍රථම වතාවට ආඝ්‍රහණය කළේ අනුරාධපුර, පොලොන්නරුව ප්‍රදේශවල යුද බියෙන් ඇළලී දිවි ගෙවූ ජනතාවයි. අද අලුත් බලාපොරොත්තු පොදි බැඳගෙන රටත් සමඟ හෙටක් දකින්නට ඔවුහුද අප්‍රතිහත ධෛර්යයෙන් සැදී පැහැදීි සිටිති.ලොව මවිත කළ විස්කම් මැවූ ප්‍රෞඪ ජාතියකගේ වර්තමානිකයන් ලෙස මේ දිරිය මිනිසුන් පිළිබඳ හැඳින්විය හැකිය. ඔවුන් නොසිඳී නොබිඳී අවිච්ඡින්නව රැගෙන ආ හැකියා, දක්ෂතා හා දෘඪ ශක්තිය මගින් කළ නව නිපැයුම්වලට අගය කිරීමත් , වටිනාකමත් ලබා දෙනු වස් “රජරට විස්කම් සමඟ අනුරපුර උදානය” දැවැන්ත කර්මාන්ත ප්‍රදර්ශනය මෙවරත් අභිමානවත් අයුරින් අද (15) හෙට (16) සහ අනිද්දා (17) යන තෙදින තුළ පෙ. ව. 10.00 සිට මධ්‍යම රාත්‍රි 12 දක්වා අනුරාධපුර ස්වර්ණපාලි බාලිකා විද්‍යාලීය ක්‍රීඩාංගණයේදී පැවැත්වේ.රටේ ආර්ථිකය ඔසොවා තැබීමට සක්‍රිය දායකත්වයක් ලබාදෙන සුළු හා මධ්‍ය පරිමාණ කර්මාන්තකරුවන්, ස්වයං රැකියාලාභීන්, ජාතික විනිමය උත්පාදනය කරමින් බිහි කරන නව නිෂ්පාදනවලට රුපියල් ශතවලින් වටිනාකමක් නියම කිරීම උගහට කරුණකි. දේශීය වෙළෙඳ පොළ සවිබල ගැන්වීමටත් සංචාරක කර්මාන්තය ඔස්සේ ලැබෙන ඉල්ලුමට ප්‍රතිචාර දැක්වීමටත් කුඩා හා මධ්‍ය පරිමාණ කර්මාන්ත ක්‍ෂේත්‍රය ලබා දුන් දායකත්වය අප්‍රමාණය.නිර්මාණ කුසලතාමේ ධනාත්මක ප්‍රවේශය අවස්ථානෝචිතව ග්‍රහණය කරගත් ජනාධිපති මහින්ද රාජපක්ෂ මහතාගේ මහින්ද චින්තන ප්‍රතිපත්තිමය වැඩපිළිවෙළ ඊට ශක්තිමත් අත්වැලක් සපයමින් සිටී.ජාතික වගකීම මෙසේ ඉටු වෙද්දී උතුරුමැද පළාත් සභාවේ සමුපකාර, වෙළෙඳ හා ආහාර, පේෂකර්මාන්ත, ග්‍රාම සංවර්ධන අමාත්‍යංශය, පළාතේ නව නිෂ්පාදන හා නිර්මාණ බිහි කරන දිරිය මිනිසුන්ට වේදිකාවක් තනා දීමට ඉදිරිපත් වී සිටී. ඒ අනුව කුඩා කර්මාන්ත, සමුපකාර, පේෂ කර්මාන්ත, ග්‍රාම සංවර්ධන, වෙළෙඳ හා ආහාර යනාදි විවිධ අංශවලින් බිහි වී සිටින ප්‍රවීණ හා නවක ව්‍යවසායකයන්ගේ නිර්මාණ හා නිෂ්පාදන ඇතුළත් මේ වෙළෙඳ ප්‍රදර්ශනය සද්භාවයෙන් පවත්වනු ලබයි.උතුරුමැද පළාත් සභා බල ප්‍රදේශවල ප්‍රාදේශීය ලේකම් කොට්ඨාස හා ග්‍රාම නිලධාරී තුලාන් මුල් කරගෙන, උතුරුමැද පළාත් කර්මාන්තකරුවන්ගේ නිර්මාණ කුසලතා ලොවට විදහාපාන මේ වෙළෙඳ ප්‍රදර්ශනය හා වෙළෙඳ පොළට ඒකාබද්ධව පවත්වන “අනුරපුර උදානය” පළාත් අමාත්‍ය එච්. බී. සේමසිංහ මහතාගේ සංකල්පයකි.ඉකුත් සමයේ අන්තර්ජාතික වෙළෙඳ පොළ ක්‍රමවේද තුළ ඇති වූ ආර්ථික අවපාතය හමුවේ, ජාතික ආර්ථිකය තම පණනළ රැක ගත්තේ කුඩා කර්මාන්ත ක්‍ෂේත්‍රය නිසාය. රාජ්‍ය හා පෞද්ගලික ව්‍යවසාය ද්විත්වයම හරි හරියට නිෂ්පාදන ක්‍ෂේත්‍රය ඉහළ නැංවීම හේතුවෙන්ම අපි අපේ ස්වයං ආර්ථික හැකියාව ලොවට පෙන්වූවෙමු.අදටත් පෞද්ගලික අංශය ඇති කර තිබෙන තරගකාරී වෙළෙඳ සංස්කෘතිය ධනාත්මක ප්‍රවේශයකි. මේ තත්ත්වය ප්‍රඥාගෝචරව ග්‍රහණය කර ගත් රාජ්‍ය යාන්ත්‍රණයේ කදිම පැතිකඩක් මේ වෙළෙඳ ප්‍රදර්ශනය ස්ඵූට කරවයි. එනම් මේ සඳහා වූ වාණිජ මණ්ඩලයේ සක්‍රීය මැදිහත්වීමයි.රජය හා පෞද්ගලික අංශයේ එකමුතුව මගින් දිස්ත්‍රික්කයේ සුළු හා මධ්‍ය පරිමාණ ව්‍යවසායක ශක්තිමත් කිරීමෙන් ප්‍රාදේශීය ආර්ථික සංවර්ධනය වේගවත් කළ හැකියි. ව්‍යාපාර සඳහා අවශ්‍ය අමුද්‍රව්‍ය ලබා ගැනීමට උදවු කිරීම, නිමි ඇඳුම් වෙළෙඳ පොළට ඉදිරිපත් කිරීම, ව්‍යවසායකයන් සඳහා අපනයන වෙළෙඳ පොළ විවර කිරීම, සාම්ප්‍රදායික කෘෂිකර්මාන්තය ව්‍යාපාරික වෙළෙඳ පොළ හා බද්ධ කිරීම, සහ මේ සියලු අභිමතාර්ථ සඳහා තාක්ෂණික ක්‍රමවිධි භාවිතය ව්‍යසායකයන්ට සමීප කරවීමට පෞද්ගලික අංශයේ දායකත්වය අනිවාර්ය සාධකයකි.උක්ත කරුණ “රජරට විස්කම් සමග අනුරපුර උදානයට” සමගාමීව සඵල කර ගැනීම සඳහා උතුරුමැද පළාත් සමුපකාර, වෙළෙඳ හා ආහාර , පේෂකර්මාන්ත ග්‍රාම සංවර්ධන කර්මාන්ත හා නිවාස අමාත්‍යංශය අනුරාධපුර දිස්ත්‍රික් වාණිජ කර්මාන්ත හා කෘෂිකර්ම මණ්ඩලය ජාතික ව්‍යවසාය සංවර්ධන අධිකාරිය සුළු හා මධ්‍ය පරිමාණ කර්මාන්තකරුවන්ගේ සංසදය මේ ප්‍රදර්ශනය සඳහා දායකත්වය ලබා දෙයි.අනුරපුර උදානය වෙළෙඳ ප්‍රදර්ශනයේ නියමුවන් ලෙස කටයුතු කරන්නේ උතුරු මැද පළාත් කර්මාන්ත සංවර්ධන දෙපාර්තමේන්තුව , ග්‍රාම සංවර්ධන දෙපාර්තමේන්තුව හා වාණිජ මණ්ඩලයයි. මේ ත්‍රිත්වය ආවරණය වන පරිදි දේශීය සම්පත් යොදා ගෙන නිමවන ලද විසිතුරු භාණ්ඩ, දැවමය භාණ්ඩ, සළු පිළි, මෝස්තර විලාසිතා, දේශීය ආහාර වර්ග පාරම්පරික කර්මාන්ත යටතේ කළ නව නිපැයුම්, අත්කම් නිෂ්පාදන ආදි සෑම ක්‍ෂේත්‍රයක්ම ආවරණය වන පරිදි වෙළෙඳ හා ප්‍රදර්ශන කුටි 120 ක් මීට ඇතුළත් කෙරේ.රජරට විස්කම් සමඟ අනුරපුර උදානය කර්මාන්ත හා වෙළෙඳ ප්‍රදර්ශනයේ මුඛ්‍ය පරමාර්ථ වන්නේ නිෂ්පාදකයන්ට අවශ්‍ය වෙළෙඳ පොළ සැපැයීම, ශිල්පීන් දිරි ගැන්වීම හා ශිල්පීන් ජාතික තලයට ඔසොවා තැබීමයි. මේ අරමුණු සාක්ෂාත් කරගනු වස් ජාතික ශිල්ප සභාව, මධ්‍යම රජයේ පේෂ කර්මාන්ත දෙපාර්තමේන්තුව, ජාතික හස්ත කර්මාන්ත මණ්ඩලය සම්පත් දායකයන් ලෙස සහාය ලබා දෙයි.විවිධ වූ නිෂ්පාදන සිදු කරමින්, උතුරු මැද පළාත පුරා විසිරී සිටින පේෂ කර්මාන්ත, හස්ත කර්මාන්ත, වඩු ශිල්පය, අත්කම් ආදි ක්‍ෂේත්‍රවල නියැලෙමින්, වෘත්තීය පුහුණු මධ්‍යස්ථාන, කාන්තා අභිවෘද්ධි මධ්‍යස්ථාන, සමුපකාර සමිති වටා රොද බැඳ සිටින කර්මාන්තකරුවන්ට සේම, පෞද්ගලික අංශය සබැඳි ව්‍යවායකයන්ට එකම භූමියක් තුළදී තම නිෂ්පාදන කරළියට ගෙන ඒමට ලැබෙන මේ මහඟු අවස්ථාව මිනිසුන්ට ලබාදෙන දිරිදීමකි.“රජරට විස්කම් සමඟ අනුරපුර උදානය” හුදු වෙළෙඳ ප්‍රදර්ශනයක් පමණක්ම නොවේ’ එය අලුත් ලෝකය සමඟ පිය මනින හැමටම නවමු අත්දැකීමකි. නිෂ්පාදන ක්‍ෂේත්‍රයේ නියැලෙන්නන්ට, පාරිභෝගික ජනතාවට, පළාතේ දරු දැරියන්ට යන සියලු පාර්ශ්වයන්ට අත්දැකීම් සම්භාරයක් අත්විඳිය හැකි දැනුම් පාරාදීසයකි.ජාතික තලයේ පෙළහර පෑ ප්‍රවීණ හා දක්ෂ නිපැයුම්කරුවන්ගේ ද සහභාගීත්වය සිදුවන හෙයින් පළාතේ නවක හා ක්‍ෂේත්‍රයේ නියුතු කර්මාන්තකරුවන්ට දැනුම හා අත්දැකීම් හුවමාරු කර ගැනීමට අවස්ථාව උදාවෙයි. එමෙන්ම වෙළෙඳ පොළ සමග ගනුදෙනු කරන පාරිභෝගිකයන්ට නිෂ්පාදන මිලදී ගැනීමට අවකාස සැලසෙයි.කර්මාන්ත ප්‍රදර්ශනය පැවැත්වෙන 15, 16 සහ 17 තෙදින තුළ ප්‍රදේශයේ ව්‍යවසායකයන් හා තරගකාරී වෙළෙඳ පොළ රටාව අධ්‍යයනය කරන පාසල් දරුවන්ට දැනුම අවබෝධය ලබාදෙන සම්මන්ත්‍රණ පැවැත්වීමට සංවිධානය කර තිබේ.ඒ අනුව ප්‍රදේශයේ ව්‍යවසායකයන්ට වැදගත්වන අණපනත්, නීති රීති, බදු ගෙවීම් ආදිය පිළිබඳ දැනුම්වත් කැරෙන සම්මන්ත්‍රණ තුනක්, තෙදින පුරා පැවැත්වෙයි. එමෙන්ම නව කර්මාන්ත හා බැඳුණු තාක්ෂණික කරුණු පිළිබඳ දැනුම්වත් කැරෙන පාසල් හා විවෘත සම්මන්ත්‍රණ දෙකක්, පාසල් දරුවන් සඳහා වෙන්වූ මාධ්‍යකරණය සම්බන්ධ සම්මන්ත්‍රණ දෙකක්ද මීට ඇතුළත් වෙයි. සම්මන්ත්‍රණ වැඩමුළු සඳහා පාරිභෝගික අධිකාරිය, සමාගම් මැදුර, ව්‍යාපාර හා සමුපකාර සේවක ආයතනය, පරිසර අධිකාරිය, මහඉලුප්පල්ලම කෘෂි බෝග පර්යේෂණ සංවර්ධන ආයතනය යනාදි ආයතන මගින් තම සම්පත් දායකත්වය ලබාදෙයි.“රජරට විස්කම් සමග අනුරපුර උදානය 2010” ඉකුත් වසරේ පැවැති කර්මාන්ත ප්‍රදර්ශනයට සාපේක්ෂව මෙවර අසිරිමත් ආකර්ෂණීය වෙළෙඳ ප්‍රදර්ශනයක සිරි විසිතුරු දැකබලා ගැනීමට අවස්ථාව උදාවනු ඇත. ඒ සඳහා කර්මාන්ත හා වෙළෙඳ ප්‍රදර්ශනය වඩාත් විචිත්‍රවත් කරනු වස්, ලොකු කුඩා කාටත් විනෝද විය හැකි සැණකෙළියක්ද පැවැත්වෙයි. පුංචි දරුවන්ට විමෝදය සතුට ගෙන දෙන කතුරු ඔංචිල්ලා මෙරිගෝ රවුන්ඩ් ආදි විනෝදාත්මක අංග රැසක්ද ඊට ඇතුළත් වෙයි.නිෂ්පාදන ඇගැයීම“රජරට විස්කම් සමඟ අනුරපුර උදානය 2011” දැවැන්ත කර්මාන්ත හා වෙළෙඳ ප්‍රදර්ශනයේ මුඛ්‍ය අභිමතාර්ථය සාධනය කර ගැනීමේ කූට ප්‍රාප්තිය, නිෂ්පාදන ඇගැයීම සඳහා පවත්වන විවෘත තරග හා කුසලතා ඇගැයීමේ කාර්යයයි. ඒ අනුව හස්ත කර්මාන්ත, පේෂ කර්මාන්ත හා කුඩා කර්මාන්ත ක්‍ෂේත්‍ර ත්‍රිත්වය යටතේ තරග ඉසව් 49 ක් පැවැත්වේ. එහිදී ප්‍රථම දෙවැනි සහ තෙවැනි ස්ථානත් කුසලතා සඳහාත් වටිනා සහතිකපත් හා මුදල් ත්‍යාග පිරිනැමේ. මීට සමගාමීව පාසල් සමුපකාර සමිති සාමාජිකයන් අතර දැනුම මිනුම තරගාවලියක්ද පැවැත්වෙයි.පාරිභෝගික ජනතාවට නොමිලේ ප්‍රදර්ශනය නරඹා නිෂ්පාදන මිලදී ගැනීමටත්, විනෝද වීමටත් ඉඩ හසර ලැබෙන අතරතුර නිෂ්පාදකයන්ට තම ආර්ථික ඉලක්ක සපුරා ගැනීමට අවකාශ සැලසෙයි. දිරිය මිනිසුන්ට අතහිත දෙන ජාතික මෙහෙවරේ තවත් භාරදුර කාර්යයකට උරදෙන මේ ප්‍රදර්ශනය සඳහා ශ්‍රී ලංකාවේ සීමාසහිත එක්සත් ප්‍රවෘත්ති පත්‍ර සමාගම සමඟ සිරස මාධ්‍ය ජාලය මාධ්‍ය අනුග්‍රහය ලබා දෙයි.දියුණු තාක්ෂණයේ මහිමයෙන් නානාප්‍රකාර නිෂ්පාදන වත්මන් වෙළෙඳ පොළ සංස්කෘතිය තුළ තරගකාරී හරඹයක නියැළෙමින් සිටී. එනමුත් සූර වීර මිනිසුන්ගේ දෑතින් නිමවන දේශීය නිපැයුම් තවමත් අනභිභවනීයමය. දේශීයත්වය සුරකිමින්, ජාතික ආර්ථික දේහය හසුරුවන්නට දහදිය කඳුළු හෙළන මෙවන් දිරිය ඇත්තන්ට රජරට විස්කම් හා අනුරපුර උදානය ලොවට කියන්නට ආසිරි ලැබේවායි සුබ පතමු..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>15</day>
    </date>
    <link>http://www.dinamina.lk/2011/09/15/_art.asp?fn=f1109153</link>
    <topic>1952 සැප්තැම්බර් මස ශ්‍රී ලංකා නිදහස් පක්‍ෂය ආරම්භ කිරීම පිටුපස සිටි තරුණයකුගේ මතක සටහන්</topic>
    <author>එම්. එම්. පී. සේනාරත්න ‘සේනානි’ පුබුදු පෙදෙස, වලව්වත්ත, පානදුර</author>
    <content>හතළිස් දශකයේ රාජ්‍ය බලය ලබාගත් එක්සත් ජාතික පක්‍ෂය කෙරෙහි තැබූ විශ්වාසය තරුණයන් තුළින් ක්‍රමක් ක්‍රමයෙන් හීන වීම ආරම්භ වී ඊට වෙනත් විකල්පයක් සොයා යෑමේ යෙදී සිටි තරුණ පිරිස ලංකා සමසමාජ පක්‍ෂය සහ කොමියුනිස්ට් පක්‍ෂ කෙරෙහි නැඹූරුවක් ඇතිවීම එදා නොවැලැක්විය හැකි සිදුවීමක් ලෙසයි මා දකින්නේ.එදා තරුණ රාජ්‍ය සේවකයෙකු ලෙස අපට අත්විඳින්නට සිදුවූ තාඩන පීඩන නිසා සිංහල කම, බෞද්ධ කම රැකගැනීමේ මහත් බලාපොරොත්තුවෙන් ඊට නායකත්වය දිය හැකි සංවිධානයක් සොයමින් සිටි යුගයක, 1947 පාර්ලිමේන්තු මැතිවරණයේදි ආසන 10ක් ජයග්‍රහණය කළ ලංකා සම සමාජ පක්ෂය සහ ආසන 03ක් දිනාගත් කොමියුනිස්ට් පක්ෂ කෙරෙහි නැඹූරුවීමක් ඇතිවිය. නමුත් රාජ්‍ය සේවයේ සිංහල බෞද්ධයන්ට හිමිව තිබූ අවිනිශ්චිත තත්ත්වය නිසා එම තත්ත්වය නැති කිරීමට සමත් නායකත්වයක් සොයමින් සිටි අවධියක පූජ්‍ය බද්දේගම විමලවංශ නාහිමිගේ උපදේශකත්වයෙන් කෝඩෙ පන්සල නමින් එදා මරදානේ ප්‍රකටව පැවති පන්සලේ සිංහල ජාතික සංවිධානය පිහිටුුවනලදී.එම සංවිධානයට සහයෝගය දැක්වූ ගරු හේන්පිට ගෙදර ඤානසිංහ නාහිමි ප්‍රමුඛ සුප්‍රකට භික්ෂූන් වහන්සේලාගේ ඇසුර ලැබීමට තරුණ අපට අවස්ථාව සැලසින. ඔවුන් අතර අදටත් මතකයේ රැඳී තිබෙන නම් කීපයක් සඳහන් කරමි. බඹරැන්දේ සිරි සීවලී, තල්පාවිල සීලවංශ, මිරිස්සේ චන්දජෝති, පරවාහැර වජිරඤාන, දැවමෝට්ටාවේ අමරවංශ, වලපල රාහුල සහ කොටගම වාචිස්සර යන යතිවරයන් වහන්සේලාය. ඒ කාලයේ රාජ්‍ය සේවකයන්ට දේශපාලන අයිතීන් නොතිබුණු නිසා සෘජුවම පක්ෂ දේශපාලනය කිරීම තහනම් විය.එම නිසා අප කළේ රාජ්‍ය දෙපාර්තමේන්තු තුළ බෞද්ධ සංගම් පිහිටුවා ජාතික ආගමික ප්‍රබෝධයක් ඇතිකිරීමය.මේ නිසා රාජ්‍ය සේවකයින් එක්සත් ජාතික පක්ෂ ඒකාධිකාරිය බිඳ දැමීමේ අඩිතාලම දැමීමට උනන්දු විය.මේ පසුබිම මත 1951 සැප්තැම්බර් මස 2 දින එවකට යූ. එන්. පී. රජයේ ප්‍රබල ඇමතිවරයකුව සිටි ගරු ඇස්. ඩබ්ලිව්. බණ්ඩාරනායක මහතා ඉන් කැඩී ශ්‍රී ලංකා නිදහස් පක්‍ෂය පිහිටුවීමට මුල පිරීය. එතුමා බද්දේගම විමලවංශ නාහිමි ප්‍රමුඛ ඉහත සඳහන් කළ භික්ෂූන් වහන්සේලා සමඟ හමුවීම සිදුවුනේ ඉන් අනතුරුවය. ඒ වන විට සිංහල ජාතික සංගමයේ ආරම්භක සාමාජිකයෙකු ලෙස කටයුතු කළ මට ද ඒ තුළින් බණ්ඩාරනායක මහතාගේ අරමුණ සාක්ෂාත් කරගැනීමට උරදීමට අවස්ථාව සැළසින. මෙසේ ආරම්භ කළ ශ්‍රී ලංකා නිදහස් පක්‍ෂය කෙමෙන් මෝරන්නට පටන්ගෙන එහි පළමු සාංවත්සරය 1952 සැප්තැම්බර් මස 2 දින කොළඹ නගර ශාලාවේදී විශාල ජන ගංගාවකගේ සහභාගිත්වයෙන් පැවැත්වීම සිදුවිය. එම රැස්වීමට ගරු සිරිමාවෝ බණ්ඩාරනායක මැතිනියද සහභාගි විය.මටද ඊට සහභාගිවීමට අස්ථාව ලැබුණු අතර එදා නිකුත් කළ පළමු සංවත්සර කලාපයද මා සතු වටිනා මතක සටහනකි. මෙම නව පක්ෂය පළමුවරට මැතිවරණයකට මුහු දුන්නේ 1952 මැයි මාසයේදීය.එම මැතිවරණයට ශ්‍රී. ල. නි. පක්ෂයෙන් මන්ත්‍රීධූරාපේක්ෂකයෝ 48 දෙනකු ඉදිරිපත් වුනත් ජයගැනීමට හැකිවූයේ ඉන් 09 දෙනකුට පමණි. 1947 මන්ත්‍රී ධූර 28ක් හිමිකරගත් ලංකා සම සමාජ පක්ෂය ලබාගත්තේ මන්ත්‍රී ධුර 9ක් පමණි.පංච මහා බලවේගය තුළින් 1956 මැතිවරණයට ඉදිරිපත්වූ අප නායකයානෝ තරග කළ ආසන 60න් 51ක් ම ජය ගැනීමට සමත්විය. ලංකා සම සමාජ පක්ෂය ද තම ආසන ගණන පෙරට වඩා වර්ධනය කර ගනිමින් නවය 14 දක්වා වර්ධනය කර ගත්හ. සන්ධාන ගතවීම ප්‍රථමවරට හඳුනා දුන් බණ්ඩාරනායක මහතා ප්‍රගතිශීලි පක්ෂවල සහයෝගයෙන් රජයක් පිහිටවූයේ යූ. එන්. පිය තරග කළ ආසන 76 08ට බස්සවමිණි.මෙවර 60 වන සංවත්සරය සමරණ ශ්‍රී ලංකා නිදහස් පක්ෂයේ උත්සවයට සහභාගිවීමට ලැබීමත් මගේ ජීවිතයේ භාග්‍යයක් ලෙස සළකමි. මහින්ද රාජපක්‍ෂ ජනාධිපතිතුමාට අපේ ආයුෂත් සමඟ මෙරට සෞභාග්‍ය කරා ගෙන යෑමට ජාතියේ නාමයෙන් වාසනාව ලැබේවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=n1109161</link>
    <topic>දරුස්මාන් නිර්දේශ යළි සලකා බැලීමට විශේෂඥයෙක්</topic>
    <author>මහින්ද අලුත්ගෙදර</author>
    <content>දරුස්මාන් වාර්තාවේ නිර්දේශ යළි සලකා බැලීම සඳහා විශේෂඥයකු පත් කිරීමට එක්සත් ජාතීන්ගේ මහ ලේකම්වරයා තීරණය කර ඇත.ඒ අනුව එම වාර්තාවේ නිර්දේශ එක්සත් ජාතීන්ගේ සංවිධානයේ ප්‍රතිපත්ති රාමුව තුළ සලකා බැලෙන අතර මේ සඳහා එම සංවිධානයේ ජනගහන අරමුදලේ හිටපු විධායක අධ්‍යක්ෂ කොරායා ඔබයිඩ් පත් කර ඇතැයි වාර්තා වෙයි.මෙහිදී ශ්‍රී ලංකාවේ පැවැති මානුෂීය මෙහෙයුම් සමයේදී හා ඉන් පසුව කාලයේදී එක්සත් ජාතීන්ගේ නිලධාරීන් ක්‍රියා කළ ආකාරය පිළිබඳ සලකා බැලෙන බවද එක්සත් ජාතීන්ගේ මහ ලේකම් බෑන් කී මූන් ප්‍රකාශ කර ඇත. ශ්‍රීී ලංකාවේ පැවැති යුද ගැටුම් සමයේදී සිදුවූ බව පවසන ක්‍රියාවන් සම්බන්ධයෙන් උපදෙස් ලබා ගැනීම සඳහා පත් කළ කමිටුව නිකුත් කළ දරුස්මාන් වාර්තාව පසුගිය අප්‍රේල් මාසයේදී එළිදැක්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=n110916_1</link>
    <topic>ලෝකයේම ගුවන් යානාවල නැවතුම්පොළ කටුනායක කරමු</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාව ආසියාවේ ගුවන් කේන්ද්‍රස්ථානයක් කරා ප්‍රවර්ධනය කරන විට කටුනායක බණ්ඩාරනායක ජාත්‍යන්තර ගුවන්තොටුපළ අප රටට ඉහළින් බොහෝ ගමනාන්ත කරා පියාසර කරන ගුවන් යානාවලට නැවතුම්පොළක් කළ යුතු බව ජනාධිපති මහින්ද රාජපක්ෂ මහතා පැවැසීය.ජනාධිපතිවරයා මේ අදහස් පළ කළේ 2012 අයවැය සකස් කිරීමේ දී ශ්‍රී ලංකාවේ ප්‍රවාහනයේ තත්ත්වය ඉහළ දැමීම සඳහා අදහස් හා යෝජනා විමසා බැලීමේ සාකච්ඡාවකට අරලියගහ මන්දිරයේ දී ඊයේ (15) එක්වෙමිනි.ප්‍රවාහන, පෞද්ගලික ප්‍රවාහන හා සිවිල් ගුවන් සේවා ක්ෂේත්‍රයන් තුළ මෙතෙක් ලබා ඇති ප්‍රගතියත්, එම ක්ෂේත්‍ර තවදුරටත් සංවර්ධනය කිරීමේ අදහස් හා යෝජනා පිළිබඳවත් මෙහිදී අවධානය යොමු කෙරිණි. සිවිල් ගුවන් සේවා සංවර්ධනය කිරීම තුළ ලංකාවෙන් වෙනත් රටවලට කෙරෙන ගුවන් ගමන් වාර වැඩි කිරීම, මගීන් වැඩිකර ගැනීම, අභ්‍යන්තර ගුවන්තොටුපළවල් වැඩිකිරීම හා අභ්‍යන්තර ගුවන් ගමන් ඇරඹීමේ ඉදිරි පියවරයන් පිළිබඳව ද සාකච්ඡා කෙරිණ.රට තුළ ප්‍රවාහන පහසුකම් වැඩිදියුණු කිරීම පිළිබඳව කෙරුණු සාකච්ඡාවේ දී දුම්රිය සේවාව, ශ්‍රී ලංකා ගමනා ගමන මණ්ඩලයේ බස් සේවාව මෙන්ම පෞද්ගලික බස් සේවාව ද තවදුරටත් වැඩි දියුණු කිරීම පිළිබඳව අවධානය යොමුවිය.උතුරු දුම්රිය මාර්ග අලුතින් ඉදිකිරීම හා ප්‍රතිසංස්කරණය, දකුණු දුම්රිය මාර්ග ප්‍රතිසංස්කරණය මෙන්ම දුම්රිය ගමන් වාර හා දුම්රිය සේවා වැඩි කිරීම සඳහා ගනිමින් තිබෙන පියවර පිළිබඳව ද මෙහිදී සාකච්ඡා කෙරුණි.පාසල් සිසුන්ට, කාන්තාවන්ට, ග්‍රාමීය ප්‍රදේශවල ජනතාවට බස් සේවා සැපයීම තවත් පුළුල් කරමින් තිබීම ගැන ද මෙහිදී අවධානය යොමු කෙරිණි.මෙම අවස්ථාවට අමාත්‍යවරුන් වන බැසිල් රාජපක්ෂ, කුමාර වෙල්ගම, සී. බී. රත්නායක, ප්‍රවාහන නියෝජ්‍ය අමාත්‍ය රෝහණ දිසානායක, සිවිල් ගුවන් සේවා අධිකාරියේ සභාපති එයාර් චීෆ් මාර්ෂල් රොෂාන් ගුණතිලක, ශ්‍රී ලන්කන් එයාර් ලයින්ස් හා මිහින් ලංකා පුද්ගලික සමාගමේ සභාපති නිශාන්ත වික්‍රමසිංහ යන මහත්වරු ද ජනාධිපති ලේකම් ලලිත් වීරතුංග, මුදල් හා ක්‍රමසම්පාදන, ආර්ථික සංවර්ධන අමාත්‍යාංශ ලේකම් ආචාර්ය පී. බී. ජයසුන්දර යන මහත්වරු ද අමාත්‍යාංශ ලේකම්වරු හා ප්‍රධානීහු ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=n1109162</link>
    <topic>කේ. ජයතිලක අවමඟුල 18දා කන්නිමහරදී</topic>
    <author>රක්ෂණ ශ්‍රියන්ත සහ පණ්ඩුක සමරසේකර</author>
    <content>මහා ගත්කතුවර අභාවප්‍රාප්ත කේ. ජයතිලක සූරීන්ගේ අවසන් කටයුතු මේ ඉරිදා (18) පස්වරුවේ ඒ මහතාගේ උපන් ගම වූ ගම්පහ කන්නිමහරදී සිදු කෙරේ.ජයතිලක සූරීන්ගේ දේහය මේ වන විට ගම්පහ කන්නිමහර ඒ මහතා උපන් නිවෙසේ තැන්පත් කර ඇත. ඉරිදා දහවල් 2.00 දක්වා මහජන ගෞරවය පිණිස දේහය විවෘතව තැබෙන අතර ආදාහන කටයුතු කන්නිමහර නිවාස පරිශ්‍රයේදීම සිදු කිරීමට නියමිතය.ප්‍රවීණ ගුවන්විදුලි ශිල්පිනී සුමනා ජයතිලක මහත්මියගේ ආදරණීය සැමියා වූ ජයතිලක මහතා දරු දෙදෙනකුගේ පියෙකි. 85 වැනි වියේ පසු වූ ඒ මහතා පසුගිය 14 දා කොළඹ පෞද්ගලික රෝහලකදී අභාවප්‍රාප්ත විය. 1926 ජුනි මස 27 වැනිදා ගම්පහ දිස්ත්‍රික්කයේ කන්නිමහර දී උපත ලැබූ ඔහු මූලික අධ්‍යාපනය ලබා ඇත්තේ රදාවාන පිරිමි පාඨශාලාවෙනි. (දැන් මහගමසේකර මහ විද්‍යාලය) ලන්ඩන් විශ්වවිද්‍යාලයෙන් ශාස්ත්‍රවේදී උපාධිය ලබා ඇති ඒ මහතා ‘වියෝ දසුන’ නම් කාව්‍ය ග්‍රන්ථය රචනා කරමින් ග්‍රන්ථකරණයට පිවිසියේ ය.ඔහු නවකතා දහසයක් ද කෙටි කතා සංග්‍රහයන් අටක් ද, විචාර ග්‍රන්ථ නවයක් ද සිංහල සාහිත්‍යයට දායාද කළේ ය. පැරැණි ග්‍රන්ථ කිහිපයක් සංස්කරණය කිරීමත් ළමා පොත් කිහිපයක් රචනා කිරීමත් ඔහු අතින් සිදු විය. කේ. ජයතිලකයන්ට රාජ්‍ය සාහිත්‍ය සම්මාන හතක් හිමිව ඇත. භාෂා සාහිත්‍ය සේවය අගය කරමින් ශ්‍රී ජයවර්ධනපුර සරසවියෙන් සාහිත්‍ය සූරී සම්මාන උපාධිය පිරිනැමිණි. මෙයට අමතරව සාහිත්‍ය රත්න රාජ්‍ය සම්මානය ද ඔහුට හිමිවිය.පාඨක විචාරක දැඩි අවධානයට යොමු වූ ‘චරිත තුනක්’ නවකතාවට දොන් පේද්‍රික් ත්‍යාගය ද හිමිව ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=n1109163</link>
    <topic>ශිෂ්‍යත්ව හපනාට ජනපතිගෙන් සුබ පැතුම්</topic>
    <author>ජීවනී පතිරණ සහ හිදෝගම සමූහ</author>
    <content>පහ ශ්‍රේණියේ ශිෂ්‍යත්ව විභාගයෙන් දෙමළ භාෂාවෙන් වැඩිම ලකුණු ලබාගත් කැකිරාව මුස්ලිම් මහා විද්‍යාලයේ එම්. තලීම් සකී අහමඩ් සිසුවාට ජනාධිපති මහින්ද රාජපක්‍ෂ මහතා ඊයේ සුබපැතුම් පිරිනැමීය.ශිෂ්‍යත්ව විභාගයේ ප්‍රතිඵල නිකුත්වීමත් සමඟ ඊයේ (15) එම පාසලට දුරකතනයෙන් කතා කළ ජනාධිපතිවරයා පන්ති භාර ගුරුතුමිය හා විදුහල්පතිවරයා සමඟ අරලියගහ මන්දිරයට පැමිණෙන ලෙස ද ඔහුට ආරාධනා කර තිබේ.සකී ලබාගත් ලකුණු 195 මුස්ලිම් පාසලක සිසුවෙක් ශිෂ්‍යත්ව විභාගයෙන් ලබාගත් ඉහළම ලකුණු සංඛ්‍යාව ලෙස ද ඉතිහාස ගත වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=n1109164</link>
    <topic>කළුතර ඕෂධී - දොඩන්ගොඩ විහඟි ශිෂ්‍යත්ව විභාගයෙන් මුල් තැන දිනති</topic>
    <author>දයා පෙරේරා</author>
    <content>ලකුණු 195 බැගින් ලබා ගත් සිසුවියන් දෙදෙනකු මෙවර පහ ශ්‍රේණිය ශිෂ්‍යත්ව විභාගයේ සිංහල මාධ්‍ය පළමු ස්ථාන දෙක හිමිකර ගත් අතර දෙමළ මාධ්‍ය පළමු ස්ථානය ලකුණු 195 ක් ලබාගත් සිසුවකුට හිමි වී තිබේ.ඒ අනුව කළුතර බාලිකා මහා විද්‍යාලයයේ එම්. ඕෂධී රශිප්‍රභා ෆොන්සේකා හා කළුතර දොඩන්ගොඩ මිරිස්වත්ත මහා විද්‍යාලයයේ කේ. කේ. ඩී. විහඟි නෙත්මි රණවීර යන සිසුවියෝ ලකුණු 195 බැගින් සිංහල මාධ්‍යයෙන් මුල්තැන හිමිකර ගත්හ.කැකිරාව මුස්ලිම් මහා විද්‍යාලයයේ එම්. නලීම් සාකි අහමඩ් ලකුණු 195ක් ලබා දෙමළ මාධ්‍යය මුල් තැන ගත් සිසුවාය.හෝමාගම පිටිපන පිහිටි අධ්‍යාපන ප්‍රකාශන දෙපාර්තමේන්තු ගබඩා සංකීර්ණයේදී 2012 වසරට පෙළ පොත් බෙදාහැරීමේ උත්සවයේදී අධ්‍යාපන ඇමැති බන්දුල ගුණවර්ධන මහතා ශිෂ්‍යත්ව විභාගයේ පළමු ස්ථානය හිමිකර ගත් සිසුන් තිදෙනා කවුදැයි ඊයේ (15) පෙරවරුවේ ප්‍රකාශ කෙළේය.විභාග දෙපාර්තමේන්තුව නිකුත් කළ ප්‍රතිඵල අනුව ලකුණු 194 බැගින් ලබාගත් සිසුන් දෙදෙනකුද ලකුණු 193 බැගින් ලැබූ සිසුන් හතර දෙනකු ද ලකුණු 192 ලබා ගත් සිසුන් දහදෙනකුද සිටිති.අනුව පහ ශ්‍රේණිය ශිෂ්‍යත්ව විභාගයෙන් වැඩිම ලකුණු ලබා පළමුවැනි ස්ථාන හිමිකර ගත් සිසුන් මෙසේය.ඕෂධී රෂිප්‍රභා ෆොන්සේකා (සිංහල) – කළුතර බාලිකා විද්‍යාලය 195කේ. කේ. ඩී. විහඟි නෙත්මි රණවීර (සිංහල) – කළුතර, දොඩන්ගොඩ මිරිස්වත්ත මහා විද්‍යාලය 195එම්. නලීම් සාකි අහමඩ් (දෙමළ) – කැකිරාව මුස්ලිම් මහා විද්‍යාලය - 195ඩී. එම්. ඉෂාන් ලක්ෂිත සත්තර සුමනපාල (සිංහල) – බිබිලේ මැදගම මහා විද්‍යාලයය - 194පරමේස්වරන් (දෙමළ) සේතුරාගමන් - නෙතාලියාරු දෙමළ විද්‍යාලය බටහිර විසුවමඩු - 194ආර්. ඒ. දිනිති නිබන්දි (සිංහල) – හකුරුවෙල උඩපොල මහා විද්‍යාලය – 193එම්. එම්. එස්. එස්. සුල්තානා (දෙමළ) – ඔරුලියද්ද අල් - අක්සා මුස්ලිම් විද්‍යාලය 193ඩබ්ලිව්. ඩී. කවින්ද්‍යා කිත්මිණි බිහාරි වීරසිංහ – (සිංහල)මහියංගනය - දෙහිගොල්ල විද්‍යාලය 193සර්වානන්දන් ෂර්මිකා (දෙමළ) වවුනියා රඹතිකුලම බාලිකා මහා විද්‍යාලය – 193මෝක්ෂනා බුවනජී අලහකෝන් (සිංහල) නුගේගොඩ සාන්ත ජෝෂප් බාලිකා මහා විද්‍යාලය – 192එස්. ඒ. ඩී. නවෝද දුල්ෂාන් පෙරේරා (සිංහල) මීගමුව හරිස්චන්ද්‍ර මහා විද්‍යාලය – 192එම්. ඒ. ඉෂානි හේමචන්ද්‍ර – (සිංහල) රත්නපුර ධර්මපාල මහා විද්‍යාලය - 192එන්. එම්. විහාරා සඳමිනි ජයවික්‍රම (සිංහල) බලංගොඩ සාන්ත ඇග්නස් බාලිකා මහා විද්‍යාලය – 192ඩබ්ලිව්. රුචිර ප්‍රමෝද් – (සිංහල) නිකවැරටිය ගුණපාල මලලසේකර ආදර්ශ විද්‍යාලය - 192එච්. එම්. එච්. ගයාන් කෞෂල්‍ය කුමාරසේකර (සිංහල) අනුරාධපුර 3 පියවර ඩී. එස්. සේනානායක විද්‍යාලය - 192එම්. ජී. ජයනි රුවන්තිකා බණ්ඩාර – (සිංහල)මාතලේ නුගගොල්ල මහා විද්‍යාලය – 192ආර්. එම්. ඉසුරි ලක්ෂිකා (සිංහල) තනමල්විල කිතුල්කොටේ මහා විද්‍යාලය 192ඒ. ආර්. එම්. එම්. ආතිෆ් (දෙමළ) නින්දමුර් අල් අෂ්රක් මහා විද්‍යාලය – 192ආර්. නිතූෂිකා (දෙමළ) යාපනය ශාන්ත ජෝන් බොක්සෝ විද්‍යාලය – 192.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=n1109165</link>
    <topic>විදුලි හොරුන් වැටලීමෙන් මණ්ඩලයට දස ලක්ෂ 23ක්</topic>
    <author>ස්වර්ණා විජේකෝන් සහ චමීර ඇල්ලදෙණිය</author>
    <content>ලංකා විදුලිබල මණ්ඩලය විසින් සිදු කරන ලද විශේෂ වැටලීම් මගින් පසුගිය මාසයේදී (අගෝස්තු) රුපියල් දස ලක්ෂ විසිතුනක ආදායමක් උපයා ඇත.විදුලි මීටර් වෙනස් කිරීම, කොකු භාවිත කර විදුලිය ලබාගැනීම ආදී සිදුවීම් දෙසිය අටක් අගෝස්තු මාසයේදී වාර්තා වී ඇති අතර මෙවැනි වැටලීම් වලින් මණ්ඩලය ඉහත ආදායම උපයා ඇත. අගෝස්තු මාසයේදී වාර්තා වී ඇති සිදුවීම්වලින් 189 ක් වංචා සහගත ලෙස මීටර් සකස් කොට විදුලිය ලබා ගැනීමේ සිදුවීම් වේ. දහනවයක් කොකු යොදා ගනිමින් අයථා ලෙස විදුලිය ලබා ගැනීමේ සිදුවීම් බව ලංකා විදුලිබල මණ්ඩලය පවසයි. වංචනික ලෙස විදුලිය ලබා ගැනීම් හේතුවෙන් විදුලි බල මණ්ඩලයට වාර්ෂිකව විශාල මුදලක් අහිමි වන අතර මෙවැනි පුද්ගලයන් නීතියේ රැහැනට හසුකර ගැනීම සඳහා දායක වන ලෙසද විදුලිබල හා බලශක්ති අමාත්‍යාංශය පවසයි.වංචනික ලෙස විදුලිය ලබාගන්නන් පිළිබඳ යම් තොරතුරක් වේ නම් 011 2422259 දුරකථන අංකයට දැනුම් දෙන ලෙසද අමාත්‍යාංශය පවසයි.ලංකා විදුලි බල මණ්ඩලයේ විශේෂ විමර්ශන ඒකකය සිදු කරන ලද වැටලීම් වලින් පසුගිය ජුලි මාසයේදීත් මෙවැනිම ආදායමක් උපයා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=n1109166</link>
    <topic>ලේක් හවුස් ප්‍රාදේශීය මාධ්‍යවේදීන්ට ICTA පුහුණුව හෙට සිට</topic>
    <author/>
    <content>ශ්‍රී ලංකාව පුරා විසිරී සිටින ලේක්හවුස් ප්‍රාදේශීය මාධ්‍යවේදීන් සඳහා පැවැත්වෙන තොරතුරු තාක්ෂණ පුහුණු වැඩමුළුව දිස්ත්‍රික්ක 18ක දී හෙට(17) ආරම්භ කෙරේ. ශ්‍රී ලංකා තොරතුරු තාක්ෂණ සන්නිවේදන නියෝජිතායතනය (ICTA) මෙම වැඩමුළුව මෙහෙයවයි.මෙහි මුල් අදියර යටතේ ප්‍රාදේශීය මාධ්‍යවේදීන් 300ක් පුහුණු කෙරේ. පාඨමාලා කාලය මාස 2කි.හෙට සිට සෑම සෙනසුරාදා දිනයකම දිනකට පැය 6 බැගින් සෙනසුරාදා දින 8ක් පුහුණුව පැවැත්වේ.පුහුණුව සාර්ථකව නිමකරන මාධ්‍යවේදීන් සඳහා තොරතුරු තාක්ෂණ සන්නිවේදන නියෝජිතායතනය (ICTA) වටිනා සහතිකයක් හා ත්‍යාගයක් පිරිනමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=n1109167</link>
    <topic>ලේක්හවුස් - මැලිබන් එක් වී මිහින්තලය පොහොය ගෙය සංරක්‍ෂණ කටයුතු අරඹයි</topic>
    <author>පණ්ඩුක සමරසේකර</author>
    <content>මිහින්තලය පුද බිමේ ඇති ඓතිහාසික පොහොය ගෙය සංරක්ෂණ කටයුතු සඳහා සීමාසහිත එක්සත් ප්‍රවෘත්ති පත්‍ර සමාගම සහ මැලිබන් සමාගම ඒකාබද්ධව අනුග්‍රාහක දායකත්වය ලබා දීමට තීරණය කර ඇත.පසුගියදා අනුරාධපුරයට ගිය ජනාධිපති මහින්ද රාජපක්ෂ මහතා එහිදී මිහින්තලා පුද බිමට ගොස් මේ ඓතිහාසික පොහොය ගෙයි සංරක්ෂණ කටයුතු ඇරඹීමට උපදෙස් ලබා දුනි. ඒ අනුව පුරා විද්‍යා දෙපාර්තමේන්තුව මෙහි සංරක්ෂණ කටයුතු සිදු කරයි. මෙම සැප්තැම්බර් 18 වනදා පෙරවරු 9.00ට ජාතික උරුමයන් පිළිබඳ අමාත්‍ය ජගත් බාලසූරිය මහතා අතින් එහි මුල් ගල තැබීමට නියමිතය. ඒ සඳහා සීමාසහිත එක්සත් ප්‍රවෘත්ති පත්‍ර සමාගම වෙනුවෙන් එහි කර්තෘ මණ්ඩල අධ්‍යක්‍ෂ සීලරත්න සෙනරත් මහතාද මැලිබන් සමාගමේ උසස් නිලධාරීහුද සහභාගී වෙති.ලබන පෙබරවාරි 4 දින අනුරාධපුරයේ දී පැවැත්වීමට නියමිත 64 වැනි නිදහස් උත්සවයට සමගාමීව දැයට කිරුළ ප්‍රදර්ශනය සහ සැණකෙළිය පැවැත්වෙන අතර ඒ වෙනුවෙන් අනුරාධපුරයේ යෝධ සංවර්ධන ව්‍යාපෘතියක් මේ දිනවල ක්‍රියාත්මක වේ. එහි තවත් අංගයක් ලෙස මේ මිහින්තලේ ඓතිහාසික පොහොය ගෙයි ප්‍රතිසංස්කරණ කටයුතු ද සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=n1109168</link>
    <topic>කෘෂි සහකාර නිලධාරී සංගමය වෘත්තීය ක්‍රියා මාර්ග අතහරී</topic>
    <author>නුවන් කොඩිකාර</author>
    <content>අමතර රාජකාරිවලින් බැහැර වීම ඇතුළුව තමන් නිරතව සිටි දැඩි වෘත්තීය ක්‍රියාමාර්ග සියල්ලම අත්හැරිමට ශ්‍රී ලංකා කෘෂිකර්ම පර්යේෂණ හා නිෂ්පාදන සහකාර නිලධාරින්ගේ සංගමය තීරණය කර තිබේ.තම සංගමයේ ඉල්ලීම් 07 ලබා දීමට විෂය භාර ඇමැති එස්.එම් චන්ද්‍රසේන මහතා එකඟ වීමත් සමඟ වෘත්තිය ක්‍රියාමාර්ග අතහැරීමට තීරණය කළ බව කෘෂිකර්ම පර්යේෂණ හා නිෂ්පාදන සහකාර සංගමයේ සභාපති එච්. එම් නවරත්න හේරත් මහතා පැවැසීය.මේ මස 29 වැනිදාට සංවිධානය කර තිබු උද්ඝෝෂණයත්, දෙපාර්තුමේන්තුව හරහා තොරතුරු ලබා දීමට ගත් තීරණත් මේ සමඟම අත්හල බව හෙතෙම කීවේය.කොළඔ ගොවිජන සේවා මන්දිරයේ ඊයේ (15) පැවැති මාධ්‍ය හමුවේදී සභාපතිවරයා එසේ සඳහන් කළේය.මේ ඉල්ලීම් දිනාගැනීමට තම නිලධාරීන් වසර 12ක සිට සටන් කළ බව පවසන ඒ මහතා එය ඉටුකර දීම පිළිබදව රජයටත්, විෂය භාර ඇමැතිවරයාටත් ගෞරවණීය ස්තුතිය පිරිනමන බව හේරත් මහතා ප්‍රකාශ කළේය.වසම නිර්ණය කිරිම, සේවා ව්‍යවස්ථාව ක්‍රියාත්මක කිරිම, හිඟ වැටුප් වර්ධක ලබා දීම, කාර්යාල උපකරණ ලබා ගැනීම, ගමන් වියදම්,කාර්යාල දිමනා ඔවුන්ගේ ඉල්ලීම් වු අතර, ඒ සියල්ල ක්‍රමානුකූලව ඉටු කිරිමට පියවර ගන්නා බව ගොවිජන සේවා හා වනජීවි ඇමැති එස්. එම් චන්ද්‍රසේන මහතා මෙහිදී පැවැසීය.වැටුප් වර්ධක සහිතව රුපියල් 14715ක වැටුප් තලයේ පිහිටුවීම මේ මස 30 වැනිදාට ප්‍රථම සිදුකරන ලෙස තමන් ඊට අදාළ නිලධාරින්ට නියෝග කරන බවත්, එය ඉටු නොකළහොත් එහි වගකීම නිලධාරින් බාරගත යුතු බවත් චන්ද්‍රසේන මහතා සඳහන් කළේය.රජය සිය ඉල්ලීම් ඉටු කරා සේම කෘෂිකර්ම පර්යේෂණ හා නිෂ්පාදන සහකාර නිලධාරින් ඔවුන්ගේ වගකීම නිසි ලෙස ඉටු කරන ලෙස ඇමැතිවරයා ඉල්ලා සිටියේය.මේ අවස්ථාවට අමාත්‍යාංශ ලේකම් උදේනි වික්‍රමසිංහ මහතා ඇතුළු කෘෂිකර්ම පර්යේෂණ හා නිෂ්පාදන සහකාර සංගමයේ නිලධාරින් රැසක් සහභාගී ස සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=n1109169</link>
    <topic>ශිෂ්‍යත්වයේ ප්‍රතිඵල ගන්න අවම ලකුණු මෙන්න</topic>
    <author/>
    <content>පහ ශ්‍රේණිය ශිෂ්‍යත්ව විභාගයෙන් ජනප්‍රිය පාසල්වලට සිසුන් තෝරා ගැනීමට හා ශිෂ්‍යාධාර පිරිනැමීමට එක් එක් දිස්ත්‍රික්ක වල අවම ලකුණු සීමා විභාග දෙපාර්තමේන්තුව ඊයේ (15) නිකුත් කළේය.එම අවම ලකුණු මෙසේය.අවම ලකුණු සීමාදිස්ත්‍රික්කය සිංහල මාධ්‍යය දෙමළ මාධ්‍යය.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=n11091615</link>
    <topic>සැමියා බිරියට පහර දෙද්දී අල්ලපු ගෙදර කළුවා උරණ වෙලා</topic>
    <author>තෙන්නකෝන් කුලසේකර</author>
    <content>සැමියා තම විවාහක බිරියට පහරක් ගැසුවේ යැයි උරණ වූ අල්ලපු ගෙදර “කළුවා” සැමියාට දරුණු ප්‍රහාරයක් එල්ල කිරීමේ පුවතක් වාර්තාවේ.සිද්ධිය මෙසේය.අනුරාධපුර සාලියපුර යුදහමුදා කඳවුරු ප්‍රදේශයේ නිවසකි. සැමියා තිස් හැවිරිදි හැඩි දැඩි කාල වර්ණ අයෙකි.බිරිය විසි තුන් හැවිරිදි සුකුමාල රූප සුන්දරියකි. මේ දෙදෙනාට දරු සුරතල් විදීමේ වාසනාවක් තවම උදාවී නැත. උදේ තම කුඹුරට යන සැමියා හේනටත් ගොස් ආපසු නිවසට එන්නේ දිවා ආහාරය බලාගෙන දහවල් දෙකට පමණය. මේ ඔහුගේ දින චර්යාවයි.එදා නිවසින් පිට වූ ඔහු දහවල් 10.00ට පමණ නිවසට පැමිණියේය. ගෙදර දොරවල් වසා ඇත. බිරිය අඩ නිරුවතින් ඇදේ පෙරළෙමින් ජංගම දුරකථනයේ එල්ලී සුරංගනා ලෝකයකය. ඇගේ ආදර වදන් ප්‍රේම පරාදීසයක කතා ඔහුට ඇසුණේය.ඇය තම පෙම්වතා සමග සිහින ලෝකයක පාවෙමින් ඇඳේ වැතිර සිටියාය. ජනේලයකින් සියල්ල දැක සියල්ල අසා සිටි සැමියාට යක්ෂයා ආරූඪ විය.දොර පළුව දෙබෑ වෙන්නට පා පහරක් ගැසූ ඔහු කාමරයට පැන ඇගේ දුරකථනය පොළොවේ ගසා කුඩු පට්ටම් කැර ඇගේ කෙස් වැටියෙන් ඇද ගෙන මිදුලට පැන්නේය. සිදු වූයේ කුමක්දැයි අදහා ගත නොහැකි වූ බිරිය මර හඬ තැලීය.ගත වූයේ නිමේෂයකි අල්ලපු ගෙදර කළුවාට ද යක්ෂයා ආරූඪ විය. මොහොතකින් එහි කඩා වැදුණ කළුවා බිරියට පහර දෙන සැමියා වෙත කඩා පැන්නේය. තමා ආදරය කරන රූමතියට තවත් පහරක් ගැසීමට ඉඩ නොතැබූ කළුවා සැමියා බිම පෙරලා ගත්තේය. විනාඩි දෙක තුනක් දෙදෙනා පොර බැදුවේය. සැමියා නැඟූ මර ලතෝනියත් සමඟ අඩනිරුවතින් සිටි බිරිය ගෙට පැන දොර වසා ගත්තාය. ලේ තැවරුණ කළුවා ද තම නිවසට ගියේය.කළුවාගේ දරුණු සපා කෑමට ලක් වූ සැමියා පාරේ යමින් සිටි පුද්ගලයකුගේ අත් උදව්වෙන් නැඟී සිටින විට දෑතේ දෙපයේ මුහුණේ හා පපු පෙදෙසේ තුවාල වලින් ලේ ගලමින් තිබිණි.මිතුරෝ දැන් ඔහු බැලීමට පැමිණෙති. “බලාගෙන ඉන්න එපා බෙහෙත් විද ගන්න” යැයි ඔවුහු ඔහුට කියති. කළුවාට පිස්සු නෑ. මුරුංගා කොළයි හුණුයි අඹරලා ගෑවා දැන් තුවාල වේලීගෙන එනවා යැයි බිරිය පවසයි.අල්ලපු නිවසේ දොරකඩ නිදාගෙන සිටින කළුවා දෙස සැමියා බලන්නේ තෝ මරනවා යන හැඟීමෙනි. එහෙත් බිරිය කළුවා දෙස බලා සිතන්නේ උඹ මා බේරා ගත් දෙවියා උඹට කරදර කරන්න මම ඉඩ තියන්නේ නෑ කියාය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=r1109161</link>
    <topic>පාණදුර ද්විත්ව මිනිස් ඝාතනයේ සැකකරුවන්ට හය වසරකට පසු පැවැරූ නඩුව විභාගයට</topic>
    <author>පානදුර සමූහකපිල සෝමරත්න</author>
    <content>පානදුරදී ද්විත්ව මිනිස් ඝාතනයක් සිදුකළේ යැයි පාණදුර පොලිසිය තරුණයන් 17 දෙනකුට එරෙහිව අවුරුදු හයකට පසුව පැවරූ නඩුවක විභාගය පානදුර මහේස්ත්‍රාත් ආර්. එස්. ඒ. දිසානායක මහතා විසින් ඔක්තෝබර් මස 31 වැනිදාට කල්දමන ලදී.එදිනට මෙම නඩුවේ විභාගය ආරම්භ කරන බව මහේස්ත්‍රාත්වරයා විත්තිකරුවන්ට දැන්වීය. පැමිණිල්ලේ සාක්කිකරුවන්ද සාක්කිදීම සඳහා එදිනට කැඳවමින් සිතාසි නිකුත් කළේය.මහේස්ත්‍රාත්වරයා විසින් මෙම නඩුවේ පෙර ඇප මත විත්තිකරුවන් 15 දෙනෙකු හැර දෙදෙනකු රක්ෂිත බන්ධනාගාරගත කළේය. අයුතු කල්ලියක සාමාජිකයින් වී පොදු අරමුණක් ඉටුකර ගැනීම සඳහා පාණදුරේ ෆොන්සේකා පාරේ නිවෙසක පදිංචි වී සිටි හැන්නාදිගේ කරුණාවතී ප්‍රනාන්දු සහ මද්දුමාගේ ක්‍රිෂාන්ති වත්සලා ප්‍රනාන්දු දෙදෙනාට අත්බෝම්බ ප්‍රහාරයක් එල්ල කර ඝාතනය කර තවත් තිදෙනෙකුට බරපතළ තුවාල වර්ෂ 2005.09.05 දින පාණදුරේදී සිදුකරන ලදැයි අධිකරණය හමුවේ චෝදනා ලබා ඇත්තේ පානදුරේ පදිංචි තරුණ පිරිසකි. ලංකා දණ්ඩ නීති සංග්‍රහයේ අංක 32 සමඟ කියවෙන 296 සහ 315 යන ඡේදයන් යටතේ මෙම නඩුව පවරා ඇත.පාණදුරේ ගල්ගොඩ සුනාමි කඳවුරේ කිහිපදෙනෙකු අතර සිදුවූ බහින්බස් වීමක් දිග් ගැසීම නිසා මෙම බෝම්බ ප්‍රහාරය පාණදුර ෆොන්සේකා පාරේ නිවෙසකට එල්ල කර 2005.09.05 දින කාන්තාවක් සහ දැරියක්ද, මරා දැමූ අතර එම නිවෙසේ සිටි තිදෙනෙකුටද බරපතළ තුවාල සිදුවී ඇතැයි පැමිණිල්ලෙන් කියවිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=r1109162</link>
    <topic>හතර පෝයට සිල් ගන්න උපාසක රාළගේ අනියම් සම්බන්ධය අතටම අහුවෙලා</topic>
    <author>කෑගල්ල සමූහ – පී. එම්. පී. පොල්වත්ත</author>
    <content>කාලයක් තිස්සේ විවාහක කාන්තාවක් සමඟ පෙම් රැගුම් පෑ උපාසක අනංගයා බිරියගේ අතටම අසුවී කෙස් වැටි පටලවා ගෙන ගුටි බැට හුවමාරු කර ගැනීමේ සිද්ධියක් කෑගල්ල නගරයට නුදුරු ගමකින් වාර්තා වෙයි.සිද්ධිය මෙසේය.ගමේ පැවැත්වෙන ඕනෑම පින්කමකට කැපීපෙනෙමින් මුල්තැන ගෙන කටයුතු කරන මෙම උපාසක රාළ හතර පෝයටම සිල් සමාදන් වීම පුරුද්දක් වශයෙන් කර ගෙන ගොස් ඇත.මෙම උපාසක රාළ දරුවන් කිහිපදෙනෙකුගේ පියෙකි. ගොවිතැන් කටයුතු කිරීමේ යෙදී සිටි මොහු අසල්වැසි ගමේ තවත් ගොවිතැන් කරන අයෙක් සමඟ කුලුපග වී එකමුතු වී කාලයක් තිස්සේ කටයුතු කරගෙන ගොස් ඇත.මේ අතරතුර ඔවුන්ගේ බිරියන් දෙදෙනාද ඉතාමත්ම හිතවත් වී නිතර නිතර ගෙවල් දෙකටම යෑමට ඒමට පටන්ගෙන ඇත.මෙම උපාසක රාළ සමඟ හිතවත්ව සිටි අනෙක් පුද්ගලයා පදමට සප්පායම් වන අයෙකි. මේ අතර මෙම උපාසකරාළ තම හිතවතාගේ බිරිය සමඟ අනියම් සම්බන්ධයක් කාටත් හොරා පවත්වාගෙන යෑමට පටන්ගෙන ඇත.නමුත් මෙය වසන් කර ගැනීමට හැකිවුණේ ටික කාලයකි. උපාසක රාළගේ මෙම සම්බන්ධය ටිකින් ටික අසල් වැසියන්ට රහසක් නොවීය. අසල් වැසියන් විසින් මෙම සම්බන්ධය පිළිබඳ උපාසක රාළගේ බිරියට දැනුම් දී ඇත. මෙම සිද්ධිය සැලවූ වහාම උපාසකරාළගේ බිරිය අනියම් බිරියගේ ගෙදරටම ගොස් මෙය නවතා දමන ලෙසට අවවාද කර ඇත. නැවත තම සැමියා මෙම නිවෙසට පැමිණියහොත් දුරකථනයෙන් ඇය වෙතට දන්වන ලෙසට අසල් වැසියෙකුට දන්වා ඇත.දින කීපයක් ගතවු පසු අසල්වැසියකුගෙන් උපාසක රාළගේ බිරියට දුරකථන පණිවිඩයක් ලැබුණි. වහාම ඇය ක්‍රියාත්මක වී යතුරුපැදියකින් අනියම් බිරියගේ නිවෙසට ගොස් බලන විට දෙදෙනා නිවස ඇතුළේ පෙම් රැඟුම් රඟනා බව දැක ගැනීමට හැකිවිය.එවිට කාන්තාවන් දෙදෙනා කෙස් වැටි පටලවා ගෙන ගුටි බැට හුවමාරු කරගෙන ඇති අතර පසුව කෑගල්ල පොලිසියට පැමිණිලි කර ඇත.පසුව උපාසක රාළට පොලිසියේදී තදින් අවවාද කර ඇත. මෙම සිද්ධියෙන් පසු මෙම පුද්ගලයා “වල් උපාසක” යන නාමය ගම්වැසියන් විසින් පටබැඳී ඇති අතර එම නම කියනවිට මොහුට තදින් කේන්ති යන බවත් ගම්වැසියෝ පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=r1109163</link>
    <topic>හැත්තෑ හැවිරිදි පෙම්වතා මහමඟ දී රැවැටූ පෙම්වතිය ඔහුගේ රුපියල් එක්ලක්ෂ හැත්තෑ දහසකට විදලා</topic>
    <author/>
    <content>පුවත්පතක ජංගම දුරකථන අංකය සමඟ මංගල යෝජනාවක් පල කළ මහනුවර ගම්පොළ ප්‍රදේශයේ 70 හැවිරිදි පුද්ගලයකුට හමුවූ හතලිස් පස් හැවිරිදි පෙම්වතිය ඔහුගෙන් රුපියල් එක්ලක්ෂ හැත්තෑ දහසක මුදලක් ලබාගෙන අතුරුදහන් වීමේ පුවතක් ගම්පහ මූලස්ථාන පොලිසියේ දී අසන්නට ලැබුණි.වසර 38ක් ලංගම රියදුරකු වශයෙන් සේවය කළ මෙම පුද්ගලයාට විශ්‍රාම යාමේදී ලැබුණු මුදල් බැංකුවේ තැන්පත් කර ලැබෙන පොලියෙන් ජීවත්විය.නමුත් හිතවත් කිසිවකු නොමැතිව ගෙවන ජීවිතය ගැන සිතද්දී ඔහුට බියක් ඇතිවිය.අතපය වාරු නැතිදාට තමා බලා ගැනීමට බිරියක් ගෙට ගෙනඒමට සිතා ඔහු පුවත්පතේ මෙම මංගල යෝජනාව පළකර තිබේ. එය පුවත්පතේ පළවී දින දෙකකට පසුව ඔහුගේ ජංගම දුරකථනයට ගම්පහ ප්‍රදේශයේ කාන්තාවකගෙන් ආදරණීය ඇමතුමක් ලැබුණි. නිතර කතාබස් කර අදහස් හුවමාරු කර ගත් දෙදෙනා හමුවූහ.ප්‍රථම හමුවීමේදීම මනාලයා ගැන පැහැදුණු මනාලිය පත්තරේ දැන්වීමට වෙනත් අය කතා කළාට ඔයා කතා කරන්න යන්න එපා. මම ඔයාව ඉදිරි ජීවිත කාලෙදී හොඳට බලා ගන්නව යැයි පොරොන්දු වූවාය.දෙදෙනා නිතර නිතර හමුවූ අතර ඔහු ඇය සොයා නුවර සිට ගම්පහට ඒම පුරුද්දක් කරගෙන තිබුණි.නුවර සිට ගම්පහ ඒමට වියදම් අධික හෙයින්ද කාලය විශාල ලෙස වැයවෙන හෙයින්ද ඉතා ඉක්මණින් විවාහය ලියාපදිංචි කර එක වහලක් යට පදිංචියට යාමට සූදානම් වන ලෙස ඔහු ඇයට පැවසීය.“අනේ කොහොමද මම ඉක්මණින් එහෙම කරන්නෙ. මට දෙමාපියන්ගෙන් අයිතිවුණු අක්කර කාලක ඉඩම නැන්දාට උගස් කරලා රුපියල් එක්ලක්ෂ පනස්දාහක් ගත්තා. නැන්දා සල්ලි ආපසු ඉල්ලලා පොලිසියටත් පැමිණිලි කරලා. මම ඉඩම ගන්න කීවා. නැන්දාට ඉඩම එපාලු සල්ලිම ඕනෑ කියනවා. නැතිනම් නඩු දානවලු. ඒ නිසා මම පොලිසියෙදී පොරොන්දු වුණා සල්ලි සතියක් ඇතුළත ගෙවන බවට. හෙට අන්තිම දවස. සල්ලි ගෙවුවෙ නැතිනම් නඩුදමයි. සමහරවිට හිරෙත් යන්න වෙයි.” ඇය දුක්මුසු හඬින් පැවසුවාය.මේ විස්තරය ඇසූ මනාලයාට ඇය ගැන අනුකම්පාව ඇතිවිය. “ඔයා දුක් වෙන්න එපා මම පොලිසියට බඳින්න සල්ලි දෙන්නම්. ඔයා ඉඩම නිදහස් කර ගන්න. ඊට පස්සෙ අපි කසාද බැඳලා අපේ ගෙදර පදිංචියට යමු.පසුදින මනාලයා මුදල් ගෙනැවිත් තිබුණි. දෙදෙනා හමුව ආපන ශාලාවකින් දිවා ආහාරය ගැනීමෙන් පසු පස්වරු 02ට පමණ පොරොන්දු මුදල පෙම්වතියට දෙන අතර තවත් රුපියල් 1000ක් කෑම බිල ගෙවීමට ලබා දී ඇත.මුදල් අතට ගත් පෙම්වතිය මම මුදල් ටික බැඳලා එනකම් ඔයා ඔහොමම වාඩිවෙලා ඉන්න. මම ආපසු ආවම කෑම බිල ගෙවලා ඉතුරු හරිය ඔයාට දෙන්නම් කියා බිල ගෙවීමට දුන් රුපියල් දාහේ නෝට්ටුවත් පසුම්බියට දමා ගෙන ඇත.සවස හය වෙනතුරුත් හැත්තෑ හැවිරිදි පුද්ගලයා ඇය ආපසු පැමිණෙනතෙක් ආපන ශාලාවේම වාඩිවී සිටි නමුත් ඇය නොපැමිණියාය. ඔහු ආපන ශාලා හිමියාට කරුණු පැහැදිලි කර දී ඇය පොලිසියේ දී වෙනත් ගැටලුවකට මුහුණපා ඇතැයි සිතා පොලිසිය වෙත පැමිණ කාන්තාවක් මුදල් ගෙවීම සඳහා පැමිණියේදැයි සොයා බැලූ නමුත් එවැනි සිද්ධියක් සිදුවී නොමැති බව දැනගත් ඔහුට දෙලොව රත්විය.ඇගේ චාටු බසට රැවටුණ මෙම වයෝවෘද්ධ පුද්ගලයා තමා අත තිබූ සියලු මුදල් ඇයට ලබාදී ආපසු ගමට යාමටවත්, ආපන ශාලාවේ බිල ගෙවීමටවත් මුදල් නොමැතිව, තවමත් ඔහු සොයා ඇය පැමිණෙනතෙක් දුම්රිය ස්ථානය අසල සිටිනු දැකිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=r1109164</link>
    <topic>එකම පවුලේ සහෝදර සහෝදරියෝ ගස්ලබු ගෙඩියට නඩු මඟට</topic>
    <author>පාණදුර සමූහ කපිල සෝමරත්න</author>
    <content>ස්වාමිනි, මෙම ගැටුමට මුල්වුනේ ගෙවත්තේ ගස්ලබු ගෙඩියක්. ගමේ පන්සලේ දානයට ගෙනියන්න ඉදුණු ගස්ලබු ගෙඩිය නංගී කඩාගත්තා. අක්කලා ඇවිත් නංගිට ගහලා දබරය ඇතිවුණා.ගස්ලබු ගෙඩිය දැන් රුපියල් විසිදාහක් පමණ වටිනවා. නඩුව අවසන් වනවිට රුපියල් පනස් දහසක් පමණ වටීවි යැයි විත්තිකාරියන් වෙනුවෙන් අධිකරණයට කරුණු දැක්වූ නීතිඥ ඇම්. ඩී. විජේපාල මහතා පැවසීය.මෙම නඩුවේ විත්තිකාරියෝ සහ පැමිණිලිකාරිය ද සහෝදර සහෝදරියෝ වූහ. ඔව්හු වාද්දූවේ පදිංචිකරුවෝය.මේ ගස්ලබු ගෙඩිය නංගී කැඩුවයි කියලා ගෙවල් දෙකේ පදිංචි අක්කලා නංගිලා අම්මා සහ අයියලා ගහගත්තා. කොන්ඩවලු අල්ලාගෙනයි අක්කලා නංගිලා ගහගත්තේ. තුවාල සිදුවෙච්චි අය පාණදුර රෝහලට ගෙනගියා යයි නඩුවේ විත්තිකාර පක්ෂය වෙනුවෙන් අධිකරණයට තවදුරටත් කරුණු දැක්වූ නීතිඥ විජේපාල මහතා පැවසීය.නඩු කියන්න රුපියල් 20000ක් පමණ වැයවෙලා. ඒකයි මම කීවේ ගස්ලබු ගෙඩිය රුපියල් 20000ක් වටිනවා කියලා ඔහු වැඩිදුරටත් පැවසීය.මහේස්ත්‍රාත්වරයා:- එකම පවුලේ සහෝදර සහෝදරියන් නිසා නඩුව සමථයකට පත්කළ හැකියි.වාද්දූව පොලිසියේ සැරයන් සුගත් ප්‍රනාන්දු:- පහරදීම නිසා දෙන්නකුට තුවාල සිදුවී රෝහල්ගත වී සිටියා. වෛද්‍ය වාර්තාව ලැබුණේ නැහැ.නීතිඥ විජේපාල මහතා:- සාමදාන වෙන්න බැහැයි කියනවා.නඩු විභාගය කල් දමනවා යැයි මහේස්ත්‍රාත්වරයා පැවසීය.නඩුව අවසන් වනවිට ගස්ලබු ගෙඩිය රුපියල් පනස්දාහක් පමණ වටිවී යැයි නීතිඥ විජේපාල මහතා පැවසුවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=r1109165</link>
    <topic>ව්‍යාජ ගමන් බලපතක් පෙන්වා ප්‍රංශයට පනින්න හැදූ සැකකරුට එරෙහිව රහස් පොලිසිය නඩු පවරයි</topic>
    <author>කොච්චිකඩේ විශේෂ ඩී. මිහිඳුකුල</author>
    <content>ව්‍යාජ ලේඛන ඉදිරිපත් කර සකස් කර ගන්නා ලද ව්‍යාජ ගමන් බලපත්‍රයක් උපයෝගී කරගෙන නයිරෝබි හරහා ප්‍රංශයට විදේශ ගතවීමට තැත්කර රක්ෂිත බන්ධනාගාරගතව සිටි තැනැත්තකු මීගමුව ප්‍රධාන මහේස්ත්‍රාත් ඒ. පී. එන්. පී. අමරසිංහ මහතා රු: 15000ක මුදල් ඇප හා ලක්ෂ දෙකක ශරීර ඇප මත මුදාහැරීමට නියෝග කළේය.මුදාහැරීමට නියෝග ලැබුණේ ඩුප්පාර උඩුමලේ චුන්නාගම් පදිංචි සුබ්‍රමනියම් අරුණනන් නමැති අයෙකි.දුරකථනයෙන් හඳුනාගත් පුද්ගලයකුට ලක්ෂ 3 ක් පළමුව දී මෙම ලේඛන සකස් කරගත් බවත් පසුව ප්‍රංශයට ගිය පසු ලක්ෂ 18ක් දීමට පොරොන්දු වී ඇති බවත් සැකකරු පොලිසියට ප්‍රකාශ කර ඇත.අපරාධ පරීක්ෂණ දෙපාර්තමේන්තුවේ නිලධාරීහු පැමිණිල්ල අධිකරණයට ඉදිරිපත් කර තිබූ අතර විත්තිය වෙනුවෙන් නීතිඥ ශ්‍රීලාල් ප්‍රනාන්දු මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=s1109161</link>
    <topic>ශ්‍රී ලංකා-ඔස්ට්‍රේලියා තීරණාත්මක අවසන් ටෙස්ට් තරගය අද</topic>
    <author>ෆවුස් මොහොමඩ්</author>
    <content>ශ්‍රී ලංකාව සහ ඔස්ට්‍රේලියාව අතර තීරණාත්මක තුන්වැනි හා අවසන් ටෙස්ට් තරගය අද(16) එස්. එස්. සී. පිටියේදී ආරම්භ වේ. ගාල්ලේ පැවැති පළමු ටෙස්ට් තරගය ලකුණු 125 කින් ජය ගැනීමට ඔස්ට්‍රේලියාව සමත්වූ අතර පල්ලෙකැලේ පැවති දෙවැනි ටෙස්ට් තරගය වර්ෂාව හේතුවෙන් ජය පරාජයෙන් තොරව නිමාවට පත්විය. මේ අනුව තරග 3කින් සමන්විත ටෙස්ට් තරගමාලාවේ පෙරමුණ ගැනීමට ඔස්ට්‍රේලියාව සමත්ව සිිටියි. එබැවින් අද තරගයේ දී වැඩි පීඩනයක් එල්ලවනු ඇත්තේ ශ්‍රී ලංකා කණ්ඩායමටය.පසුගිය තරග 2හිදීම පළමු ඉනිමේදී ශ්‍රී ලංකා පිලේ දුර්වල පිතිහරඹය පසුබෑමට තීරණාත්මක සාධකයක් වූ බැවින් අද තරගයෙන් ඒ අඩුපාඩුව මගහරවා ගනිමින් සිය පළමු ඉනිමට විශාල ලකුණු ප්‍රමාණයක් රැස් කර ගැනීම ශ්‍රී ලංකා කණ්ඩායමේ අරමුණ වී ඇත.කෙසේවෙතත් පිතිකරුවන්ට උචිත එස්. එස්. සී. තණතීරුවේ ටෙස්ට් ක්‍රිකට් ඉතිහාසය හාරා ඇවිස්සීමේදී මේ දක්වා වැඩි වාසි ඇත්තේ ශ්‍රී ලංකාවට බව පෙනී යයි.මීට පෙර එස්. එස්. සී. පිටියේ ටෙස්ට් තරග 34ක් පවත්වා ඇති අතර ඉන් තරග 17ක්ම ජය ගැනීමට ශ්‍රී ලංකාව සමත්වී ඇත. තරග 6ක් පරාජය වී තිබෙන අතර තවත් තරග 11ක් ජය පරාජයෙන් තොරව නිමාවට පත්වී තිබේ.එය එක් පැත්තකින් ශ්‍රී ලංකා පිලට ධනාත්මකව තරගයට අවතීර්ණය වීමට කදිම සාධකයක් ද වනු ඇත.එය එසේ වුවද ඔස්ට්‍රේලියානු පිල පරාජය කරමින් ටෙස්ට් තරගමාලාව ජය පරාජයෙන් තොරව නිමා කර ගැනීම ලෙහෙසි පහසු කටයුත්තක් නොවන බව තිලකරත්න ඩිල්ෂාන් ඇතුලු ශ්‍රී ලංකා පිලේ ක්‍රීඩකයන් හොඳින්ම දනිති.පළමු ටෙස්ට් තරගය ජයගෙන ඉදිරියෙන් සිටියද අද තරගයේ ජයග්‍රහණය ද අත්කර ගැනීම මයිකල් ක්ලාක් ඇතුලු ඔස්ට්‍රේලියානු කණ්ඩායමේ එකම අරමුණ වී තිබේ.දෙවැනි ටෙස්ට් තරගයට සහභාගි නොවී පෞද්ගලික හේතුමත පෙරළා ඔස්ට්‍රේලියාව බලා ගිය ඔස්ට්‍රේලියානු පිලේ අංක 3 පිතිකරු රිකී පොන්ටින්ද යළි කණ්ඩායමට එක්වී සිටියි. දෙවැනි ටෙස්ට් තරගයේදී පොන්ටින් වෙනුවට ක්‍රීඩා කළ ෂෝන් මාෂ් සිය මංගල ටෙස්ට් ඉනිමේදීම ශතකයක් ලබා ගැනීමට සමත්විය. ඒ හේතුවෙන් අද තරගයට පොන්ටින් එක්කර ගැනීම සඳහා උස්මාන් කවජා කණ්ඩායමෙන් ඉවත් කර ඇත. මයිකල් හසී මුලු තරගාවලිය පුරාම ලකුණු අතරේ සිටි අතර දෙවැනි ටෙස්ට් තරගයේදී විශිෂ්ට ශතකයක් ද රැස් කළේය. ශ්‍රී ලංකා පිලේ පන්දු යවන්නන්ට සාපේක්‍ෂව ඔස්ට්‍රේලියානු පන්දු යවන්නන් ප්‍රබල තත්ත්වයක පසුවෙති. එබැවින් අද තරගය ශ්‍රී ලංකා කණ්ඩායමට අතිශය තීරණාත්මක තරගයක් වනු ඇත.අද තරගයේ ජයග්‍රහණය අත්කර ගැනීමෙන් තරගාවලිය සම කර ගැනීමට මෙන්ම 2013 ලෝක ටෙස්ට් සූරතාවලියට සුදුසුකම් ලබා ගැනීමට තවදුරටත් තරග කිරීමේ අවස්ථාවක් ද ශ්‍රී ලංකාවට හිමි වෙයි. එමෙන්ම ශ්‍රී ලංකා පිලේ විශිෂ්ට පිතිකරු කුමාර් සංගක්කාරගේ 100 වැනි ටෙස්ට් තරගය ද මෙය වන බැවින් තරගයේ ජය සෑම ආකාරයකින්ම විශේෂිත එකක් වනු නොඅනුමානය.එස්. එස්. සී. පිටියේදී ශ්‍රී ලංකාව අවසන් වරට ටෙස්ට් තරගයකින් පරාජය වූයේද ඔස්ට්‍රේලියාවටමය. ඒ 2004 වසරේ මාර්තු මාසයේදීය. ඒ ටෙස්ට් තරගයෙන් ඔස්ට්‍රේලියාවට ලකුණු 121ක ජයක් අත්විය.ඉන් අනතුරුව එස්. එස්. සී. පිටියේ ටෙස්ට් තරග 10ක් පවත්වා ඇති අතර ඉන් තරග 6ක් ජය ගැනීමට ශ්‍රී ලංකාව සමත්විය. ඉතිරි තරග හතරම ජය පරාජයෙන් තොරව නිමාවට පත්විය. ඒ අනුව එස්. එස්. සී. පිටියේ වසර 7ක අපරාජිතභාවය රැක ගැනීමට අද තරගයෙන් ජය ගතහොත් ශ්‍රී ලංකාවට හැකිවනු ඇත.ආබාධයකට ලක්වීමේ හේතුවෙන් දෙවැනි ටෙස්ට් තරගයට සහභාගි නොවූ රංගන හේරත් අද තරගයට සහභාගි වීමට බොහෝදුරට ඉඩ ඇති අතර, ඔහු වෙනුවට දෙවැනි ටෙස්ට් තරගයට කැඳවූ සීකුගේ ප්‍රසන්නට අද තරගය අහිමි වනු ඇත.පළමු ටෙස්ට් තරග 2හිදී කඩුලු 11ක් දවාලීමට සමත් වූ ඔස්ට්‍රේලියාවේ වේග පන්දු යවන ක්‍රීඩක රයන් හැරිස් ආබාධයකට ලක්වී සිටීමේ හේතුවෙන් අද තරගයට සහභාගි වන්නේ නැත. ඔහු වෙනුවට 26 හැවිරිදි දකුණත් වේගපන්දු යවන ක්‍රීඩක පීටර් සිඩ්ල් කණ්ඩායමට ඇතුළත්ව සිටියි.තිලකරත්න ඩිල්ෂාන් (නායක), තරංග පරණවිතාන, කුමාර් සංගක්කාර, මහේල ජයවර්ධන, තිලාන් සමරවීර, ප්‍රසන්න ජයවර්ධන, ඇන්ජලෝ මැතිව්ස්, සුරාජ් රන්දීව්, සුරංග ලක්මාල්, චානක වෙලගෙදර, ළහිරු තිරිමාන්න, රංගන හේරත්, ෂාමින්ද එරංග, ධම්මික ප්‍රසාද්, සීකුගේ ප්‍රසන්නමයිකල් ක්ලාක් (නායක) ශේන් වොට්සන්, පිලිප් හියුස්, රිකී පොන්ටින්, මයිකල් හසී, ෂෝන් මාෂ්, බ්‍රැඩ් හැඩින්, මිචෙල් ජොන්සන්, පීටර් සිඩ්ල්, ට්‍රෙන්ට් කෝප්ලන්ඩ්, නේදන් ලයන්.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=s1109162</link>
    <topic>පෞද්ගලික වාර්තා ගැන සිතිය යුත්තේ කණ්ඩායමේ අවශ්‍යතා ඉටු කිරීමෙන් පසුවයි</topic>
    <author>ෆවුස් මොහොමඩ්</author>
    <content>ඕනෑම ක්‍රීඩකයෙකුට පෞද්ගලික වාර්තා අතිශය වැදගත් වුවත් තම ඉලක්කය ඉටු කරගත යුත්තේ කණ්ඩායමට අවශ්‍ය දායකත්වය සපුරාලීමෙන් බවත් එසේ නොමැතිවුවහොත් ඒ සතුට සම්පූර්ණ නොවන බවත් ශ්‍රී ලංකා ක්‍රිකට් පිලේ හිටපු නායක කුමාර් සංගක්කාර ප්‍රකාශ කළේය.අද එස්.එස්.සී පිටියේදී ඇරැඹෙන ශ්‍රී ලංකා - ඕස්ට්‍රේලියා අවසන් ටෙස්ට් තරගයේදී සිය ටෙස්ට් දිවියේ 100 වැනි ටෙස්ට් තරගය සම්පූර්ණ කිරීමත්, පසුගියදා ජාත්‍යන්තර ක්‍රිකට් කවුන්සිලයේ වාර්ෂික සම්මාන උළෙලේදී ජනප්‍රියම ක්‍රීඩකයා සහ හොඳම එක්දින ක්‍රීඩකයාට හිමි සම්මාන දිනා ගැනීමත් නිමිත්තෙන් ඊයේ (15) ශ්‍රී ලංකා කි‍්‍රකට් ආයතනයේ පැවැති මාධ්‍ය හමුවේදී සංගක්කාර මේ බව සඳහන් කළේය.“හැමෝම ආසයි ක්‍රීඩාවෙන් නික්ම යද්දි තමන් වාර්තා පොත්වල කොතනද ඉන්නේ කියලා දැනගන්න. රටට, තම කණ්ඩායමට තමන්ගේ දායකත්වය කොහොමද කියලා මැන බලන්න පුලුවන් එක විදිහක් තමයි ඒක” ඔහු පැවැසීය.ටෙස්ට් ක්‍රිකට් පිටියේ වේගවත්ම ලකුණු 8000 සම්පූර්ණ කිරීමේ භාග්‍ය උදාකරගත් සංගක්කාර මේ වනවිට ටෙස්ට් ලකුණු 8572කට හිමිකම් කියයි. ඔහුගේ අරමුණ වී ඇත්තේ ටෙස්ට් පිටියෙන් සමුගැනීමට පෙර ටෙස්ට් ලකුණු 10000 සම්පූර්ණ කිරීමය.“අපි සැලසුම් කළාට නිතරම ඒක ඒ විදිහට සිදුවන්නේ නෑ. අපි ක්‍රීඩා කරන විලාශය අනුව තමයි ඒක වෙන්නේ. මගේ අතේ හයිය, මගේ හැකියාවයි අනුව තමයි මගේ අනාගත ඉලක්කය තීරණය වන්නේ”කුඩා වියේ සිටම ශ්‍රීමත් විවියන් රිචඩ්ස්ට ප්‍රිය කළ සංගක්කාරගේ ලෝකයේ ක්‍රිකට් වීරයින් වීමට පසුකාලීනව බ්‍රයන් ලාරා, අරවින්ද ද සිල්වා, අර්ජුන රණතුංග සහ මහේල ජයවර්ධන සමත්වූහ.“අපිට හොඳ ක්‍රිකට් ඉතිහාසයක් තියෙනවා. මේ රටේ ක්‍රිකට් උන්නතිය ක්‍රමයෙන් ගොඩ නැගී ආපු දෙයක්. එද මෙදා තුර ජාතික තලයට පැමිණි සෑම ක්‍රීඩකයෙකුම මේ සඳහා දායකත්වය සපයා තිබෙනවා” ඔහු සඳහන් කළේය.ඕනෑම ක්‍රීඩකයෙකු පීඩනය හමුවේ තරග කිරීමට සූදානම් විය යුතු බව ඔහුගේ අදහසය.ඕනෑම ක්‍රීඩකයෙකුට පීඩනය දරා ගන්න පුළුවන් වෙන්න ඕන. එතකොට තමයි එයාලා මනස හැඩගස්වා ගන්න පෙළඹෙන්නේ.ඒ වගේම ටෙස්ට් ක්‍රීඩාවේදී නිත්‍ය පිතිකරු ලැයිස්තුවක් තිබිය යුතුයි.තමන් මෙන්න මේ ස්ථානයෙන් පන්දුවට පහර දෙන බවට නිරන්තරයෙන්ම විශ්වාසයක් ක්‍රීඩකයන්ට තිබිය යුතුයි. ක්‍රීඩකයකුගේ හොඳ මානසික තත්ත්වයක් ගොඩ නැගෙන්න ඒකත් ලොකු හේතුවක්” ඔහු පැවැසීය.පසුගියදා ලන්ඩනයේ පැවැති ජාත්‍යන්තර ක්‍රිකට් කවුන්සිල සම්මාන උළෙලේදී ජනප්‍රියම ක්‍රීඩකයා සම්මාන දිනා ගැනීම, ක්‍රීඩාවේදීත් ඉන් පිටතදීත් නිවැරදිව කටයුතු කිරීමේ ප්‍රතිඵලයක් දැයි මාධ්‍යවේදියෙකු නැගූ ප්‍රශ්නයකට පිළිතුරු දුන් සංගක්කාර කියා සිටියේ තමා එසේ සිතන්නට කැමැති බවය.“හරි දේ කරන්න කරන්න තමයි කණ්ඩායමේත් ක්‍රීඩා ලෝලීන් අතරත් විශ්වාසය ගොඩ නැගෙන්නේ” සංගක්කාර පැවැසීය. ඔස්ට්‍රේලියාව සමග අද ඇරැඹෙන ටෙස්ට් තරගයේදී ශ්‍රී ලංකා පිලේ ආරම්භක පිතිකරුවන්ට අතිශය වැදගත් කාර්ය භාරයක් පැවැරී ඇති බවද ඔහු සඳහන් කළේය.“ආරම්භක පිතිකරුවන්ට දිගු වේලාවක් පිටියේ රැඳී සිටිමින් පන්දුව පරණ කර දීමට හැකිනම් එය සෙසු පිතිකරුවන්ට පහසුවේවි. එවිට පළමු ඉනිමේදීි විශාල ලකුණු සංඛ්‍යාවක් රැස් කර ඔස්ට්‍රේලියානුවන්ට හොඳ පීඩනයක් ලබා දිය හැකියි.“මම හොඳ තණතීරු කියවන්නෙක් නොවේ. නමුත් එස්.එස්.සී. පිටියේ පළමු තරගයේ මුල් භාගයේදී වේගපන්දු යවන්නන්ට හොඳ වේවි කියලා හිතනවා.3වැනි 4වැනි දවස් පිතිකරුවන්ටත් අවසන් දවසේ තරමක දඟ කැවීමකුත් තියේවි”.“කරට කර ක්‍රීඩා කිරීමේ මානසිකත්වයක් අපිට තියෙන්න ඕන. නිදහසට කරුණු අවශ්‍ය නැහැ. අමාරු වෙන්න පුළුවන්. ලෙහෙසි වෙන්න පුළුවන්. අභියෝග ජය ගෙන තරගය අවසානයේ සතුටු වෙන්න පුළුවන් නම් ඒක තමා නියම ජයග්‍රහණය”.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=s1109163</link>
    <topic>ශ්‍රී ලංකා අවුරුදු 19න් පහළ ක්‍රිකට් පිල සිවුකොන් තරගාවලියකට ඉන්දියාවට</topic>
    <author/>
    <content>ශ්‍රී ලංකා වයස අවුරුදු 19න් පහළ ක්‍රිකට් කණ්ඩායම සැප්තැම්බර් 27 සිට ඔක්තෝබර් 7 දක්වා ඉන්දියාවේ විසාඛාපට්නම් හි දී සිවුකොන් තරගාවලියකට සහභාගි වනු ඇත. ඔස්ට්‍රේලියාව, ඉන්දියාව හා බටහිර ඉන්දීය කොදෙව් මේ තරගාවලියට සහභාගි වන සෙසු කණ්ඩායම් වෙති.තරගාවලිය සඳහා නම් කොට ඇති සංචිතය මෙසේය.ඇන්ජලෝ ජයසිංහ, සමිත ද මෙල්, ෂෙහාන් ප්‍රනාන්දු, නිරෝෂන් දික්වැල්ල, දුලීක තිස්ස කුට්ටිගේ, සඳුන් වීරක්කොඩි, ලසිත් අබේරත්න, ඩිල්ෂාන් ධනුෂ්ක, ගෞරව දේව, පුලින තරංග, සාරංග රාජගුරු, පී.එච්.ටී.කෞශල්, අමිල අපොන්සෝ, ලහිරු මදුශංක, හෂාන් වන්නියාරච්චි. (අතිරේක ක්‍රීඩකයෝ): ගෙෂාන් විමලධර්ම, ඉෂාන් රන්ගම, රුක්ෂාන් ද සිල්වා, සුපුන් මදුෂංක, උමේෂ් මයුර කාන්ත.තරග සටහනසැප්තැම්බර් 27 – ශ්‍රී ලංකාව හා බටහිර ඉන්දීය කොදෙව් අතර. සැප්තැම්බර් 29 – ශ්‍රී ලංකාව හා ඉන්දියාව අතර ඔක්තෝබර් 1 – ශ්‍රී ලංකාව හා ඔස්ට්‍රේලියාව අතර. ඔක්තෝබර් 3 – ශ්‍රී ලංකාව හා බටහිර ඉන්දීය කොදෙව් අතර. ඔක්තෝබර් 5 – ශ්‍රී ලංකාව හා ඉන්දියාව අතර. ඔක්තෝබර් 7 – ශ්‍රී ලංකාව හා ඔස්ට්‍රේලියාව අතර..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=s1109164</link>
    <topic>පාකිස්තානයට එක්දින තරගාවලියේ ජය</topic>
    <author>හරාරේ (ඒ.එෆ්.පී)</author>
    <content>සංචාරක පාකිස්තාන කණ්ඩායම සහ සිම්බාබ්වෙ පිල අතර පැවැති 3වැනි සහ අවසන් එක්දින තරගයෙන් ලකුණු 28ක ජයක් ලබා ගත් පාකිස්තානය තරග 3කින් සමන්විත එක්දින තරගාවලිය 3-0ක් ලෙස ජය ගැනීමට සමත්විය.පළමුව පන්දුවට පහරදුන් පාකිස්තානය කඩුලු 5කට ලකුණු 270ක් රැස් කළ අතර සිම්බාබ්වේ පිලට ලබාගත හැකිවූයේ කඩුලු 9කට ලකුණු 242ක් පමණි.පාකිස්තානය වෙනුවෙන් දක්ෂ පිතිහරඹයක නිරත වූ අසාඩ් ෂෆීක් සහ යුනූස් ඛාන් පිළිවෙළින් ලකුණු 51ක් සහ ලකුණු 81ක් රැස් කරමින් 3වැනි කඩුල්ල සඳහා ලකුණු 97ක සම්බන්ධතාවක් ගොඩ නැගීමට සමත් වූහ.ලකුණු 271ක ඉලක්කයක් හඹා යාමට පිටියට පිවිසි සිම්බාබ්වේ පිලේ ආරම්භක පිතිකරුවන් වන ජස්ටිස් චිබාබා සහ වුසී සිබන්දා පළමු කඩුල්ල සඳහා ලකුණු 110ක සම්බන්ධතාවක් ගොඩ නැගීමට සමත්වූවද සෙසු පිතිකරුවන්ට ලකුණු අතරට පැමිණිමට නොහැකිවිය. චිබාබා ලකුණු 62ක් ද, සිබන්දා ලකුණු 59ක් ද රැස් කළහ. පන්දු යැවීමේදි ආසිස් චීමා ලකුණු 43කට කඩුලු 4ක් දවාලමින් තරගයේ වීරයා සම්මානය ද දිනාගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=s1109165</link>
    <topic>ජනාධිපති කුසලාන පාසල් රගර් තරගාවලිය 18දා ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් රගර් සංගමය විසින් සංවිධානය කරනු ලබන අන්තර් පාසල් ජනාධිපති කුසලාන පිළිමළුන් පිටුදැකීමේ (knock out) රගර් තරගාවලිය මේ මස 18වැනිදා ඇරැඹේ.පසුගියදා නිමාවට පත්වූ පාසල් රගර් ලීග් තරගාවලියේ විශිෂ්ට දස්කම් දැක්වූ පාසල් ජනාධිපති කුසලාන පිළිමළුන් පිටු දැකීමේ තරගාවලියට සහභාගී වෙති.මේ තරගාවලිය ‘ඒ’ කාණ්ඩයේ කණ්ඩායම් සහ ‘බී’ කාණ්ඩයේ ඉදිරියෙන් සිටින කණ්ඩායම්වලට පමණක් සීමාවු බැවින් 2007 වසරේ සිට සෙසු කණ්ඩායම්වලට ද තරගවැදීමේ අවස්ථාව ලබා දෙමින් අගමැති කුසලාන තරගාවලියද 2008 වසරේ සිට සහාපති කුසලාන තරගාවලියට ආරම්භ කෙරිණි.ඒ අනුව ජනාධිපති කුසලාන තරගාවලියට සමගාමීව 19 වැනිදා සභාපති කුසලාන තරගාවලියත්, 20 වැනිදා අගමැති කුසලාන තරගාවලියත් ආරම්භ වේ. නෙස්ලේ ලංකා සමාගමේ පූර්ණ අනුග්‍රහයෙන් පැවැත්වෙන මේ තරගමාලාවේ ප්‍රධානම තරගාවලිය වන ජනාධිපති කුසලාන තරගාවලිය මෙවර පැවැත්වෙන්නේ වසර 2කට පසුවය. 2009 සහ 2010 වසරවලදී තරගාවලිය මයිලෝ කුසලාන තරගාවලිය ලෙස පැවැත්විණි.1995 වසරේ ඇරැඹි ජනාධිපති කුසලාන තරගාවලිය වැඩිම වාර ගණනක් ජය ගැනීමට බම්බලපිටිය සාන්ත පීතර, ඉසිපතන සහ කිංග්ස්වුඩ් විදුහල් සමත්වූහ. වසර 4 බැගින් ඔවුන් ජනාධිපති කුසලානය අත් කර ගත්හ.මෙවර තරගාවලියේ අවසන් මහා තරගය 30 වැනිදා රාජකීය ක්‍රීඩා සංකීර්ණයේදි පාර්ලිමේන්තු මන්ත්‍රී නාමල් රාජපක්ෂ මහතාගේ ප්‍රධානත්වයෙන් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=f1109161</link>
    <topic>ජිනීවා සමුළුවේදී රටේ අභිමානය කාටත් පෙනෙයි</topic>
    <author/>
    <content>ජගත් මානව හිමිකම් කවුන්සිලය මේ මස 19 දා ජිනීවාහිදී ආරම්භ වේ. ශ්‍රී ලංකාව එම සමුළුවට මුහුණ දෙන ආකාරය සහ රටේ වර්තමාන දේශපාලන හා සමාජ තත්ත්වයන් පිළිබඳ කැබිනට් ප්‍රකාශක ජනමාධ්‍ය හා ප්‍රවෘත්ති අමාත්‍ය කෙහෙලිය රඹුක්වැල්ල මහතා සමඟ ශ්‍රී ලංකා ගුවන් විදුලි සංස්ථාවේ සුභාරති සංවාදය වෙනුවෙන් ප්‍රවෘත්ති හා කාලීන වැඩසටහන් අධ්‍යක්‍ෂ ඉන්දික ජයරත්න මහතා සිදුකළ සංවාදයක් ඇසුරින් මෙය සකස් කෙරිණි.මේ අද්භූත පුද්ගලයන්ගේ කතාව අපට නුපුරුදු දෙයක් නෙවෙයි. කාලෙන් කාලෙට ගම්වල වැලි විසිකරනවා. කෑම පිඟාන අරගෙන යනවා. වැනි කතා මතුවෙනවා. රත්නපුර කහවත්ත ප්‍රදේශයෙන් මතු වූ මෙම සිද්ධිය රට පුරා ව්‍යාප්ත වුණා. ඉස්සර කාලේ අපි අහපු භූත කථා සහ හොර කල්ලි පසුබිම් වූ දෙයක් ලෙසයි මේ ගැන මගේ විශ්වාසය.අපිට අමතක වෙලා තියෙනවා 78, 89 සිද්ධීන්. ඔය කාලයේදී ත් දොරවල්වලට තට්ටු කරලා හැදුණුම්පත අරගෙන බෙලි කපපු යුගයක් තිබුණා. මේවාට පළපුරුද්දක් තියෙන අය තාමත් හන්දිගානේ රැඳී සිටිනවා.මේ පසුබිම සමඟයි මේ අත්භූත පුද්ගලයන් පිළිබඳ කතාව මතුවුණේ. නොසිතූ නොවූ විරූ මහා ප්‍රචාරක වැඩසටහනකුත් මේ සමඟ ක්‍රියාත්මක වුණා. මම කිව්වා වගේ පිදුරු ගහේ එල්ලෙන දේශපාලන සමාජ වටපිටාවකයි මේවා සිදුවුණේ.පසුගිය මැතිවරණය එද්දී මෙයට වඩා කරුණු ගණනාවක් තිබුණා. කටුනායක සිද්ධිය. විශ්‍රාම වැටුප් සිද්ධිය, පෞද්ගලික විශ්‍රාම වැටුප් සිද්ධිය,මේ සියල්ල සමඟ හම්බන්තොට වරායේ ගල, ගෑස් මිල පිළිබඳව වැනි ප්‍රශ්න මතුවෙද්දී පළාත් පාලන මැතිවරණයට අවතීර්ණ වුණා. මෙහිදී ගමේ 82% 83% ග්‍රාමීය ජනතාවගේ ප්‍රශ්න වෙනස් බව වැටහුණා. දිවිනැඟුම ප්‍රශ්නයි ඔවුන්ට තිබෙන්නේ. පොහොර ටික ගන්න විදිය. මිරිස් පැළ ටිකක් වවන හැටි මේවාට වතුර ගන්න විදිය වැනි ප්‍රශ්නයි ඔවුන්ට තිබුණේ. දේශපාලන වශයෙන් ගහනා තුරුම්පු කියා සිතාගන්නා දේ මේ රටේ ජනතාව ප්‍රතික්ෂේප කරනවා. දැන් ඉරිතලපු ජලාශ පවා පෙන්වනවා. වසර ගණනාවක් යනකොට ඔවුන්ට තවත් සටන් පාඨ මතුවෙනවා.මේ රටේ ත්‍රස්තවාදය වසර 30 ක් තිබුණා. එය දින 10,000ක් වැනි මේ කාලය තුළ කුඩා ළමයින් ආගමික නායිකයන්, ළමා සොල්දාදුවන්, සිද්ධස්ථාන විනාශ වුණා. අන්තිම සති දෙක එනම් දින 14 තුළ දින 10000ක සිදුවූ සියල්ල පසෙකින් තියා රටේ මිලියන 20 ක ජනතාව වෙනුවෙන් ගත් තීන්දු තීරණ පසෙක තබා අසාධාරණ ලෙස මේ තීන්දු ගෙන තිබෙනවා.යම් යම් රටවල සිදුවෙන සිදුවීම් දෙස බලද්දී අපත් එක රැහැනකට කොටු වෙනවා. අද ඉරාකය කියන රට නැහැ. ඒක තමයි ඒ අයට අවශ්‍ය වෙලා තිබුණේ . බෙංගාල බොක්කේ යම් දෙයක් වුණාම අප රටේත් පොඩි පොඩි කැළඹිලි වෙනවානේ. අපි මේ ප්‍රශ්නය සරලව අරගෙන නැහැ. ජනතාව වීදි බැස්සේ මේ රටේ මූලික අයිතිය වෙනුවෙන්. රටේ සංවර්ධන ඉදිරි වැඩපිළිවෙළට රටේ බහුතරයක් සහාය දෙන අතර සුළුතරයක් මේවා අඩාල කිරීමට උත්සාහ කරනවා. හැබැයි ඒ සුළුතරයක් කියලා අපි සුළුවෙන් තකන්නේ නැහැ. ජනාධිපතිතුමා සෑම ප්‍රශ්නයකටම වෙන වෙනම විසඳුම් සොයන අතර සමස්තයක් ලෙස එය එකට ගලපාගෙන මුහුණ දෙනවා.ආචාර්ය පාලිත කොහොන, ශවේන්ද්‍ර සිල්වා විශ්ලේෂණාත්මකව මෙහිදී පිළිතුරු ලබා දෙනවා. චැනල් 4 කුලියට මිනී මරණ සමාගමක් හා සමාන සමාන්තර බවක් මම දකිනවා. පැකිලීමකින් තොරවයි මම කියන්නෙ. අනන්තවත් පාරට බැහැල බෝඩ් එල්ලගෙන නයාගේ නැට්ටේ එල්ලෙනවා වගේ නෙමෙයි. බොහොම වැදගත් ලෙස කරුණු කාරණා සමඟ විද්‍යාත්මක විශ්ලේෂණයක් සමඟ අපි පිළිතුරු දෙන්න සූදානම් වෙලා සිටිනවා.චැනල් 4 කියන්නේ මුලින් කිව්වා වගේ ප්‍රාථමික නාලිකාවක්. එයට පිළිතුරු දීමට රජයක් ලෙස එතැනට යා යුතු නැහැ. වසර දෙකකට පෙර මමම එයට පිළිතුරු දුන්නා. ජනාධිපතිතුමා එක්සත් ජාතීන්ගේ සංවිධානය අමතනකොට ඒ පිටුපස යම් යම් සිදුවීම් සිදුවෙනවා. ඒ ප්‍රාථමිකත්වයට තවත් පුංචි හයියක් දීම අපේ අදහස නෙමෙයි. අපි ඊට ඔබ්බට ගිහින් තියෙනවා. ඒ කාලපරිච්ඡේදය තුළ රජයක් ලෙස අපි ගන්නා වූ තීන්දු තීරණ සම්බන්ධව ජනතා හිතවාදී සමාජයක් ගොඩනැගීමක් සිදුකරන ලද කාර්යභාරය පිළිබඳ කතා කිරීමට බලාපොරොත්තු වෙනවා.මනුෂ්‍යත්වයට ආදරය කරමින් කටයුතු කළ නායකයෙක් සිටින රජයක් හැටියට අපි ගන්න ප්‍රධාන තීරණය තමයි එක එක සරල නාලිකාවන්ට ප්‍රාථමික ආකාරයෙන් පිළිතුරු නොදී රටක් ලෙස මහා ගාම්භීර ජාතියක් ලෙස ත්‍රස්තවාදය අවසන් කළ ආකාරය, උතුරේ ජනතාව වෙනුවෙන් කරන සංවර්ධන වැඩපිළිබඳ අභිමානයෙන් පිළිතුරු දීම.එක් ත්‍රස්තවාදියෙක් අපේ හමුදාවේ සීයකට සමානයි කියා එදා කතාවට කිව්වා. එදා මාවිල්ආරු සොරොව්ව සමඟ තීන්දුවක් ගන්නකොට බොහෝ අය කිව්වේ කලු ගලේ ඔලුව ගහගන්න යනවා කියලායි. දෙන මලදානයක් දීලා අයින් වෙන්න කියලා එදා ප්‍රකාශ කළෙත් දින 14 පිළිබඳ අද කතා කරන අයමයි.තමන්ගේ දුවගේ උපන්දිනයට මුතු ඇටයක් බැඳපු ප්‍රභාකරන් ඒ වයසෙම දරුවන්ගේ බෙල්ලට සයනයිඩ් කරල බැන්දා. බිල් ක්ලින්ටන් මහතාගේ සංවිධානයක් තිබුණා ත්‍රස්තවාදයට විරුද්ධව. ලෝකෙම මේ ගැන දන්නවා. ඒත් කථා කරන්න භයයි. ආරක්ෂක දැලක් යොදා ගෙන රට බෙදා දෙනවා කිව්වා. මොකක්ද මේ දැල අපට දැලක් දාන්නයි ගියේ. එයට විරුද්ධව තමයි මහින්ද රාජපක්‍ෂ කියන මේ සරල දේශපාලනඥයා රටම පෙළගැස්සුවේ.මේ රට ජාත්‍යන්තරයේ අතකොළුවක් කරන්න ඉඩ තිබ්බේ නැහැ. අපිට පැහැදිලිවම ප්‍රශ්න දෙකක් තියෙනවා. එකක් තමයි ජාත්‍යන්තරයට මුහුණ දෙන ආකාරය. අනෙක තමයි රට තුළ සිදුකළ යුතු කාර්යභාරය පිළිබඳ ප්‍රශ්නය.වසර 30 ක් හෙට දවසක් නැතිව ජීවත් වූ රටක් ලෙස කියමින් රටේ ප්‍රශ්න මඟහරින්න අපි උත්සාහ කරන්නේ නැහැ. 40000වැඩි ප්‍රමාණයකට අපි රැකියා ලබා දීලා තියෙනවා. අපි රජය ලබාගන්නකොට රාජ්‍ය සේවයේ ලක්‍ෂ 7 හිටියේ. මේ වෙනකොට ලක්‍ෂ 11 ක් ඉන්නවා රටේ ආදායමෙන් 50% විශ්‍රාමික හා රාජ්‍ය සේවා වැටුප් වලට යනවානම් එතන ප්‍රශ්නයක්. රටේ නිෂ්පාදනය ඵලදායිතාව වැඩිකරගන්න අපට පසුගිය කාලයේ හැකි වුණේ නැහැ.ඊළඟ වසර දෙක තුළ අපි ආදායම් උපයා ගැනීමේ උපායමාර්ගවලට ළංවෙනවා. ඒ සියලු ප්‍රශ්නවලට අපි පිළිතුරු සොයනවා.නගර සභාවේ ප්‍රාදේශීය සභාවේ ඉන්න ජනතාව අතර පොඩි වෙනසක් තිබෙනවා. නාගරික ජනගනය 20% අඩුයි. මහනුවර නගර සභාව නිදහසින් පසු සන්ධානයට හෝ වෙනත් ශ්‍රී. ල. නි. ප. සන්ධානයට බලය හිමි වී නැහැ. 1948 සිට 1970 දක්වා බොහොම සුළු ගණන්වලින් අපි පරාජය වී තිබෙනවා.මහනුවර විධිමත් වැඩපිිළිවෙළකට නගර සැලැස්මක් තුළින් සංවර්ධනය කිරීම සිදුකරනවා. මේවා දේශපාලන වශයෙන් සමහරුන්ට අවාසියි. ඒවාට විකල්ප තිබිය යුතුයි. ඒවගේම නගරයක තිබෙන තත්ත්වය වෙනස්වෙනවානම් ජනතාවම එය තේරුම් ගනීවි. එයට කැමැති වේවි.පසුගිය වසර 4, 5 කාලය තුළ මහනුවර නගරාධිපතිවරු 4ක් 5 ක් මාරු වුණා. ජනාධිපතිවරයා මහනුවර නිතර සංචාරය කරන අයෙක්. ජනාධිපතිතුමා කාමරවල සිට තීන්දු ගන්නවා හරිම අඩුයි. අපි කැමැති වුණත් නැතත් 2017 වෙනකම් ජනාධිපතිතුමා මේ රටේ ජනාධිපති. පාර්ලිමේන්තුවත් 2016 වෙනකම් තිබෙනවා. මේ වගේ තත්ත්වයකදී නගර සභා පරාජය කරන්න ජනතාව තීන්දු කරන එකක් නැහැ.කොළඹ නගර සභාව අගනගරයක් ලෙස සකස් විය යුත්තේ කොයි ආකාරයෙන්ද කියා ජනාධිපතිතුමාට චින්තනයක් තියෙනවා. මහ ජාතිකයා සුළු ජාතිකයා කියා දෙයක් කොළඹ හෝ මහනුවර ජනතාවට නැහැ. ජීවත් වීමට සුදුසු නගරයක් බවට පත් කළ හැක්කේ කාටද කියන දේ පමණයි කොළඹ ජනතාවට තියෙන්නේ.කොළඹ නගර වැසියන් අද අසීමිත නිදහසක් ලබනවා. දරුවා පාසලට ඇරලා ඔලුව බරින් හිටපු අය 2009 යුද්ධයෙන් පසු ඒ බර බිමින් තියලා තිබෙනවා. කොළඹ ජනතාව ප්‍රාර්ථනා කරන්නේ ඒ සාමකාමි වටපිටාව තුළ සිට නගරයේ දියුණුව විධිමත් වැඩපිළිවෙළක් තුළින් දියුණු කරවීමයි.අපේ ටෙලිනාට්‍යවලින් සමාජගත වන දේවල භාෂාව මීට වඩා විනය ගරුකව සහ අපේ පසුබිමට ගැළපෙන ලෙස තිබිය යුතුයි.ඒ සඳහා ගතයුතු ක්‍රියාමාර්ග ගණනාවක් අපි ගේනවා. ජනාධිපතිතුමාට, රණවිරුවන්ට ශක්තියක් ලබා දුන්නේ ජනමාධ්‍යයයි. ඒ වගේම යම් යම් සිද්ධින්වලට බලපෑම් කරන මාධ්‍යයන්ට එරෙහිව අප ඉදිරියේදී කටයුතු කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=f1109162</link>
    <topic>නැඟෙනහිර නවෝදයෙන් ත්‍රි’මලේ නගරය පිබිදෙයි</topic>
    <author/>
    <content>රටේ කුමන ඉසව්වක සිට හෝ ශිව දෙවියන් වැඳ පුදා ගන්නට තිරුකෝනේෂ්වරම් කෝවිලට එන්නට දැන් කිසිදු බාධාවක් නැත. සුන්දර නිලාවේලි මුහුදු තීරයේ නිදහසේ සැරිසරන්න ද කිසිඳු අවහිරයක් නැත. එපමණක් ද නොවේ; ශරීර සුවතාව පතා කින්නියා උණු වතුර ළිංවලින් ස්නානය කරන්නට ද කිසිඳු අවහිරයක් නැත. දශක තුනක යුද්ධයේ නිමාවත් සමඟ දස දහස් ගණනක ජනතාවක් ත්‍රිකුණාමල නගරයට ඇදී එති. ගමන පහසුය. මන්ද මං මාවත් කඩිනමින් පිළිසකර වී ඇත. දෙස් විදෙස් සංචාරකයන්ට නවාතැන් ගන්නට නවාතැන්පළවල් ඉදිවී ඇත. ප්‍රදේ්ශයට ආවේනික කෑම – බීම, විසිතුරු භාණ්ඩ සංචාරකයන්ට අලෙවි කිරීමට වෙළෙඳ ප්‍රජාව යුහුසුළු වී සිටිති.ත්‍රිකුණාමල නගරයේ මේ පිබිදීම සමඟ අත්වැල් බැඳගෙන සිටින්නේ නැඟෙනහිර නවෝදය වැඩ සටහනයි. ප්‍රදේශයේ යටිතල පහසුකම් වැඩි දියුණු කිරීම, නව කර්මාන්ත ශාලා ඉදිවීම ආදී නොයෙකුත් සංවර්ධන කටයුතු නැඟෙනහිර නවෝදය යටතේ සිදු වෙමින් තිබේ. නව කර්මාන්ත සඳහා ආයෝජන කිරීමට ආයෝජකයෝ දිරිමත් වී සිටිති. ත්‍රිකුණාමලය සිට කි. මී. 30 ක් දුරින් පිහිටි කුච්චවේලි ප්‍රදේ්ශයේ ඉදිවන ‘රයිගම් ඊස්ටර්න් සෝල්ට්’ ලුණු ලේවාය එවැනි සංවර්ධන ව්‍යාපෘතියකි. අක්කර 1805 ක භූමි ප්‍රදේ්ශයක මේ ලුණු ලේවාය ඉදිවේ. මේ සඳහා රුපියල් මිලියන 600 ක මුදලක් ආයෝජනය කර ඇත. මේ ලේවායේ අපේක්‍ෂිත නිෂ්පාදිතය ලුණු මෙට්‍රික් ටොන් 50,000 කි.රයිගම් සමූහ ව්‍යාපාරය යටතේ ක්‍රියාත්මක වන තුන්වන ලුණු ලේවාය ලෙස ත්‍රිකුණාමල කුච්චවේලි ලුණු ලේවාය ඉදිවෙමින් තිබේ. හම්බන්තොට හා පුත්තලම අනෙක් ලුණු ලේවායන් දෙක පිහිටා තිබේ. දැනට කුච්චවේලි ලුණු ලේවායේ මූලික ඉදිකිරීම් සිදු වෙමින් තිබෙන අතර 2012 වසර අවසන් වන විට ඉදිකිරීම් නිම කිරීමට අපේක්‍ෂිත ය.‘රයිගම් ඊස්ටර්න් සෝල්ට්’ ව්‍යාපෘතිය මූලික ක්‍ෂේත්‍ර තුනක් යටතේ ක්‍රියාත්මක වේ. එනම් ලුණු ලේවාය, පිරිපහදුව හා සංචාරක ව්‍යාපාරය යි. ලුණු ලේවාය සමඟ අත්වැල් ව්‍යාපෘතියක් ලෙස සංචාරක ව්‍යාපාරය වැඩි දියුණු කිරීම මේ යටතේ හඳුන්වා දී ඇති නව සංකල්පයකි. ලුණු නිෂ්පාදනය කරන ආකාරය සියැසින් දැක බලා ගැනීමට මෙමඟින් සංචාරකයන්ට සැලසේ. ලුණු නිෂ්පාදනය කරන බොහෝ රටවල් ලුණු ලේවායවල ක්‍රියාකාරිත්වය නැරඹීමට සංචාරකයන්ට අවස්ථාව ලබා දී නැත. එහෙත් තායිලන්තය වැනි රටවල් ලුණු ලේවායන් සංචාරකයන්ට විවෘත කිරීම මගින් සංචාරකයින් ගේ ආකර්ෂණය දිනාගෙන ඇත. මෙසේ රයිගම් ලුණු ලේවාය සංචාරකයනට නැරඹීමට අවස්්ථාව ලබා දීම මගින් සංචාරක ව්‍යාපාරය ප්‍රවර්ධනය කිරීමට සැලසුම් කර ඇත.එහි දී සංචාරකයන්ට කුරුල්ලන් නැරඹීමේ පහසුකම් ද මේ ලුණු ලේවාය ආශි‍්‍රතව සැපයීමට සැලසුම් කර ඇත. සංචාරක කුරුල්ලන්ගේ ජනපි‍්‍රය ආහාරයක් වන ‘ආටිමියා’ සත්ත්ව විශේෂය සඳහා ලුණු ලේවාය ආශි‍්‍රත ප්‍රදේශය වඩාත් සුදුසු ප්‍රදේ්ශයකි. එනිසා සංචාරක කුරුල්ලන් ආකර්ෂණය කර ගැනීමට හැකි වේ. එමෙන් මේ ප්‍රදේ්ශය ආශි‍්‍රතව අලින්ට නිදහසේ සැරි සැරීමට අවස්ථාව සැලසෙන බැවින් සංචාරකයන්ට අලි නැරඹීමට අවස්ථාව ද උදා වනු ඇත.කඩොලාන වගා කිරීමේ ව්‍යාපෘතිය ද ‘රයිගම් ඊස්ටර්න් සෝල්ට්’ ව්‍යාපෘතියේ එක් අංගයකි. එමගින් සංචාරක කුරුල්ලන්ට වාසස්්ථාන සැපයීමට හැකි වනු ඇත. එමෙන් ම මත්ස්‍යයන්, ඉස්සන් ආදී සතුන්ගේ බෝවීමට එය ඉවහල් වනු ඇත.මෙසේ සංචාරක ව්‍යාපාරය ප්‍රවර්ධනයට මෙන්ම ධීවර ප්‍රජාවගේ යහපත සඳහා ද මේ ව්‍යාපෘතිය මගින් සිදුවන දායකත්වය අතිමහත් ය. වසරේ මාස අටක පමණ කාලයක් වියළි කාලගුණය පවතින නිසා කලපු ජල මට්ටම අඩු වේ. ඒ කාල වකවානුව තුළ ධීවර කටයුතු ක්‍රමානුකූලව පවත්වාගෙන යා නොහැකි වේ. නමුත් ලුණු ලේවාය ආශි‍්‍රතව වසර පුරාම ජල මට්ටම ක්‍රමවත්ව පවත්වාගෙන යාමට සැලුසුම් කර තිබේ. ඒ නිසා ධීවරයන්ට බාධාවකින් තොරව තම ධීවර කටයුතු පවත්වාගෙන යාමට හැකි වේ.මෙම ව්‍යාපෘතිය යටතේ 900 කට ආසන්න රැකියා අවස්ථා ප්‍රමාණයක් උදාවීම නිසා ප්‍රදේශයේ ජනතාවගේ ජීවන මට්ටම ඉහළ යාමද සිදු වනු ඇත. තවද මේ ව්‍යාපෘතිය ආශි‍්‍රතව ප්‍රජා සංවර්ධන වැඩ සටහන් රැසක් ම ක්‍රියාත්මක වේ. කුච්චවේලි ප්‍රදේ්ශයේ ළදරු පාසල් දෙකක් දැනටමත් ආරම්භ කර ඇත. සලපආරු ප්‍රදේශය සඳහා කෝවිලක් ඉදිවෙමින් තිබේ. තවද ප්‍රදේ්ශයේ පාසල්වල ක්‍රීඩා කටයුතු සඳහා අනුග්‍රහ සැපයීමට ද මේ ව්‍යාපෘතිය යටතේ කටයුතු යොදා තිබේ. මෙසේ කුච්චවේලි ඉදිවන රයිගම් ලුණු ලේවාය ත්‍රිකුණාමල ප්‍රදේ්ශයේ සංවර්ධනයට අංශ රැසක දායකත්වය සපයයි. එමෙන් ම එය රටේ ලුණු අවශ්‍යතාවය පිරිමසා ලීමට ද විශාල දායකත්වයක් සපයනු ඇත. රට වටා මුහුදක් තිබෙන හොඳින් හිරු එළිය පතිත වන රටක් වුවද ශ්‍රී ලංකාව තවමත් ලුණු ආනයනය කරයි. එවන් තත්ත්වයක් තුළ දේශීයව ලුණු නිපදවීමේ කර්මාන්ත ඇරඹීම රටේ සංවර්ධනය පිළිබඳ සුබදායක ලකුණකි. මෙසේ රයිගම් ඊස්ටර්න් සෝල්ට් ව්‍යාපෘතිය ත්‍රිකුණාමල ප්‍රදේ්ශයේ සංවර්ධනයටත් සංචාරක ව්‍යාපාරයේ ප්‍රවර්ධනයටත් සමස්ත රටේ සංවර්ධනයටත් මහඟු දායකත්වයක් සපයනු ඇත.ත්‍රිකුණාමලය කුච්චවේලි ලුණු ලේවාය අපේ තුන්වැනි ලුණු ලේවාය ලෙස හඳුන්වන්න පුළුවන්. හම්බන්තොට හා පුත්තලම අපේ අනෙක් ලුණු ලේවායන් දෙක පිහිටලා තිබෙනවා. ‘රයිගම් ඊස්ටර්න් සෝල්ට්’ ව්‍යාපෘතිය ආරම්භ වෙන්නේ ප්‍රධාන අංශ තුනක් යටතේ. ලුණු ලේවාය ඉන් එක් අංශයක්. ඒ වගේ ම ලුණු පිරිපහදුවක් සිදු කෙරෙනවා.මීට අමතරව අපි මේ ආශි‍්‍රතව සංචාරක ව්‍යාපාරය ප්‍රවර්ධනය කිරීමට කටයුතු කරනවා.කුච්චවේලි ලුණු ලේවායේ ලුණු නිෂ්පාදනය කෙරෙන ආකාරය නැරඹීමට අපි සංචාරකයන්ට අවස්්ථාව සලසා දෙනවා. ඒ වගේ ම මේ ප්‍රදේශය ආශි‍්‍රතව කුරුල්ලන් නැරඹීමට, අලි නැරඹීමට ආදියට පහසුකම් සලසනවා. ඒ වගේ ම කඩොලාන වගා කිරීමේ ව්‍යාපෘතියක් ද අපි ආරම්භ කරලා තිබෙනවා.මීට අමතරව මේ ව්‍යාපෘතිය යටතේ විවිධ ප්‍රජා සංවර්ධන කටයුතු රැසක් අපි සැලසුම් කර තිබෙනවා. පෙර පාසල් දෙකක් දැනටමත් ඉදිකර තිබෙනවා. සලපආරු කෝවිලේ ඉදිකිරීම් කටයුතු මේ දිනවල සිදු වෙනවා. රයිගම් ඊස්ටර්න් සෝල්ට් ව්‍යාපෘතිය මගින් වසරකට ලුණු මෙට්‍රික් ටොන් 50,000 ක් නිෂ්පාදනය කිරීම අපේ බලාපොරොත්තුව. ව්‍යාපෘතිය සඳහා රුපියල් මිලියන 600 ක මුදලක් ආයෝජන කරලා තිබෙනවා. 2012 වසර අවසානය වන විට ලුණු ලේවායේ ඉදිකිරීම් කටයුතු නිම කිරීමට අපි බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=f1109163</link>
    <topic/>
    <author>චතුරිකා ගමගේ</author>
    <content>දකුණු ඉන්දීය සිනමාවේ ප්‍රමුඛ නිළියක් වූ පූජා උමාශංකර් ඉන්දීය චිත්‍රපට 50කට ආසන්න සංඛ්‍යාවකට රංගනයෙන් දායක ව ඇත. ඇය සිංහල සිනමාවට සම්බන්ධ වන්නේ චන්න පෙරේරාගේ “අංජලිකා” චිත්‍රපටයත් සමඟය. එහි සාර්ථකත්වයත් සමඟ ඇය ඉන් පසු ආසයි මං පියාඹන්න, යහළුවෝ හා සුවඳ දැනුනා ජීවිතේ යන චිත්‍රපටවලටද සම්බන්ධ විය. ඉන් පසු ඇය රංගනයෙන් ඉවත් වන බවට ප්‍රකාශ කර සිටියත් බොහෝ දෙනෙක් විමතියට පත් කරමින් මහාචාර්ය සුනිල් ආරියරත්නගේ “කුස පබා” චිත්‍රපටයට රංගනයෙන් සම්මාදන් වූවාය. මේ එම චිත්‍රපටය ගැන හා ඇගේ රංගන ජීවිතය ගැන ඇය හා කළ සංවාදයකි.මම සිනමාවෙන් ඉවත් වෙන්න ගත්ත තීරණයේ වෙනසක් නැහැ. මගේ අන්තිම චිත්‍රපටය ‘සුවඳ දැනුණා ජීවිතේ’ ඒක කරලා ඉවරයි. නමුත් මම ‘කුස පබා’ චිත්‍රපටයට සම්බන්ධ වුණේ ශ්‍රී ලාංකීය සිනමාවට ගරු කිරීමක් හැටියටයි.මේ චිත්‍රපටයට සම්බන්ධ වෙන්න කියලා මහාචාර්ය සුනිල් ආරියරත්න, ආචාර්ය සෝමරත්න දිසානායක, රේණුකා බාලසූරිය, උදයකාන්ත වර්ණසූරිය, ධම්මික සිරිවර්ධන, රවීන්ද්‍ර ගුරුගේ වගේ ලංකාවේ සිනමාවේ දැවැන්තයන් කිහිපදෙනෙක්ම ඉල්ලා සිටියා. ඔවුන්ගේ ඉල්ලීමට කන් නොදුන්නා නම් මම ගරු නොකරන්නේ ඔවුන්ට පමණක් නොවෙයි.මම අවුරුදු අටක් සිනමාවෙ රැඳී සිටියා. දැන් මට අලුත් ජීවිතයක් පටන් ගන්න කාලය ඇවිල්ලා. නියමිත කාලයේ දී ඒ දේවල් කළ යුතුයි. උදෑසන ආහාරය දහවලේ දී ගැනීම තේරුමක් නැහැ. එහෙම කළොත් සියල්ලම අවුල් වේවි. ප්‍රීතිදායක අවසානයකට යන්න පුළුවන්වීම ගැන මම සතුටු වෙනවා. මේක දුර්ලභ අවස්ථාවක් ශ්‍රී ලංකාවෙත් ඉන්දියාවෙත් කවුරුත් දන්න කතාවක රඟපාන්න ලැබුණ එක මගේ පිනක්.එහෙම නැහැ. ප්‍රේක්ෂකයන්ගේ ප්‍රතිචාරය තීරණය වන්නේ චරිතය අනුවයි. රංගන ශිල්පීන්සේ පෙනී සිටීමෙන් පමණක් ඔවුන් සෑහීමකට පත් වෙනව කියලා කියන්න බැහැ. හොඳ චරිතයක් සාර්ථකව කළොත් සාර්ථක ප්‍රතිචාරයක් ලැබෙයි. ඒ චරිතයම නරකට කළොත් මිනිස්සු අපිට හොඳට ප්‍රතිචාර දක්වන එකක් නැහැ. මේ චිත්‍රපටය ලබන අවුරුද්දේ මැද රටවල් දෙකේ ම පෙන්වාවි. ඔවුන් මගේ රඟපෑම ගැන කියන්නේ මොකක් ද කියලා එතකොට මට විවේකීව ගෙදර ඉඳන් දැකගන්න පුළුවන්.අවාසනාවට වගේ විශේෂ අවස්ථාවල දී හැරෙන්න මම රඟපාපු චිත්‍රපට ඉන්දියාවේ ප්‍රදර්ශනය කර නැහැ. ප්‍රවීණ චිත්‍රපට අධ්‍යක්ෂිකා සුමිත්‍රා පිරීස්ගේ ‘යහළුවෝ’ චිත්‍රපටය ඉන්දියාවේ ප්‍රදර්ශනය කළ අවස්ථාවට මමත් සහභාගි වුණා. එයට හොඳ ප්‍රතිචාරයක් ලැබුණා.ඊට අමතරව මා රඟපෑ සිංහල චිත්‍රපට වරින්වර බටහිර රටවල පෙන්වූවා. ඒ අවස්ථාවලට මම සහභාගි නොවුණත් ඒ රටවල රසිකයන් මගේ පැමිණීම අපේක්ෂා කරන බවට මට තොරතුරු ලැබුණා. ඒ ගැන මම සතුටුයි.නැහැ මට එහෙම කිසිම බලපෑමක් ආවෙ නැහැ. අඩුම ගණනේ නිර්නාමික දුරකථන ඇමතුමක්වත් ආවේ නැහැ.ඕනෑම රටක සිනමා කර්මාන්තය ගොඩනැගෙන්න නම් චිත්‍රපට තැනෙන්න ඕන. ඒ වගේ ම ප්‍රේක්ෂකයන් ඒවා වැලඳ ගන්න ඕන. විදේශ රටක ශිල්පීන් යොදා ගත් පමණින් චිත්‍රපට සාර්ථක වෙන්නේ නැහැ. හැම දෙයකම දෙපැත්තක් තිබෙනවා. ප්‍රේක්ෂකයන් චිත්‍රපටය පිළිගත්තොත් ආදායම් අතින් සාර්ථක වේවි. එවිට තව තවත් චිත්‍රපට නිර්මාණය වේවි.මම සිනමාවට සම්බන්ධ වුණේ අහඹු සිදුවීමක් නිසා. මම විද්‍යාලයේ අවසාන විභාගය (MBA) කරන කාලේ අධ්‍යාපන නිවාඩුවක් ආවා. මම ඒ අවස්ථාව ප්‍රයෝජනයට අරන් ඇඳුම් ගන්න ගියා. ඒ තැනදි දකුණු ඉන්දීය චිත්‍රපට අධ්‍යක්ෂක ජීවා මහතා මාව දැකලා ඔහුගේ අලුත් චිත්‍රපටයට ආරාධනා කළා.මම ඉගෙන ගන්න තියෙනවයි කියලා බැහැයි කිව්වා. නමුත් ඔහු කිව්වා දින 15 යි රූගත කිරීම් තියෙන්නේ ඉගෙනීමට බාධාවක් නැහැ එන්න කියලා. ඔය විදිහටයි මම “උල්හම් කේතුගම්” චිත්‍රපටය සම්බන්ධ වුණේ. නොහිතපු විදිහට චිත්‍රපටය ජනප්‍රිය වුණා. ඒ නිසා දිගටම රඟපාන්න ආරාධනා ලැබුණා.ලොකේ කොහේ මට රසිකයින් සිටියත් තාත්තා මම නිළියක් වුණ එක ගැන අසතුටෙන් හිටියේ. ඔහු මට නිතරම කිව්වෙ ඔයා ඉගෙන ගන්න කෙනෙක් ඒ පැත්තෙන් ඉදිරියට යන්න කියලයි.මට ලොකු වුවමනාවක් තිබුණා ඓතිහාසික චිත්‍රපටයකට සම්බන්ධ වෙන්න. මට ඉන්දියාවේදී රඟපාන්න ලැබුණේ ගැමි චරිත හා නවීන තරුණියන්ගේ චරිත. ඒ වගේම ළමයින් සමඟ කරන චිත්‍රපටයකටත් සම්බන්ධ වෙන්න වුවමනාවක් තිබුණා. ඒ නිසා මම නිළියක් හැටියට බලාපොරොත්තු ගොඩක් ඉටු කර ගත්තේ සිංහල සිනමාවෙන්.අනිත් අතට පොඩි කාලේදීම අම්මා අපිට මේ කතාව කියලා දීලා තිබුණා. ජාතක කතා අතර තිබුණ වෙනස්ම විදිහෙ කතාවක් නිසා මම ඒ කතාවට හුඟක් කැමතියි. මේ කතාව කියන කොට ඊට පෙර ඇය කියා දුන් ‘Beauty and the Beast’ සුරංගනා කතාව අතර සමාන කමක් දැනුණා. ඒ දෙකේම තියෙන්නේ අවලස්සන කුමාරයෙක් ගැනයි. නමුත් ඒ ලස්සන කුමාරි වෙන්න මට පුළුවන් කියලා මම කවදාවත් හිතුවෙ නැහැ.මම ලංකාවෙ කරපු හැම චිත්‍රපටයක් ගැනම සෑහීමකට පත් වෙනවා. ඒ ගත කරපු කාලය හරිම සුන්දරයි. හැම දෙනාම මට උදව් කළා. එහෙම නොකළ නම් මට වෙනත් බසකින් කරන චිත්‍රපටයක් සාර්ථකව කරන්න ලැබෙන්නේ නැහැ.මේක මම අවස්ථාවක් කර ගන්නවා ලංකාවේ සිනමා කර්මාන්තයේ නියැලී සිටින ලොකු කුඩා සැමට ස්තූති කරන්න. ලංකාවේ මේ කර්මාන්තයේ නියැලිලා ඉන්න ශිල්පීන් හරියට පවුලක සාමාජිකයෝ වගේ. කලබලයක් නැහැ. ඒ නිසා ආතතියක් නැහැ. ඉන්දියාවෙ තත්ත්වය ඒ වගේ නෙවෙයි. දැන් මේ චිත්‍රපටයම බලන්න, එය නිෂ්පාදනය කරන්න කී දෙනෙක් උදව් කරනවාද. එය හොඳ දෙයක්.ඒ වගේම ලංකාව සුන්දර රටක්. ඉන්දියාවේ මිථ්‍ය කතාව කියනවා කේරලය සුරලොවේ කොටසක් කියලා. මම නම් හිතන්නේ ඒක ගැලපෙන්නේ ලංකාවටයි. මේ රටේ සුන්දර ස්ථාන සොයන්න ඇවිදින්න වුවමනා නැහැ. අපේ රටේ සිනමාකරුවෙක්ට කිවුවා ඔබ ලංකාවේ ඕනෑම තැනක කැමරාව තියන්න. එතැන ඔබට සුන්දර දර්ශන හමුවේවි කියලා. ඔහු කිවුවා “පූජා ඔයා පිස්සුද” කියලා නමුත් ඔහු ලංකාවට ආවයින් පස්සේ මගේ කතාව පිළිගත්තා.මම සිනමාවෙන් ඈත් වුණත් ලංකාව සමග තිබෙන සම්බන්ධය නවතින්නේ නැහැ. ඒ නිසා මම ලංකාවට Good bye කියන්න කැමති නැහැ. ටෙලි නාට්‍යය නිළියක් වේදිකා නාට්‍යය ශිල්පිනියක් සහ මෝස්තර නිරූපිකාවක් ලෙස කලා ක්‍ෂේත්‍රයේ දිගු ගමනක් පැමිණි ඇය 1997 ශ්‍රී ලංකා රූ රැජින ලෙස කිරුළ පැළඳියාය. පසුව ලෝක රූ රැජින තරගයටද ඉදිරිපත් විය. අනතුරුව ඇය කලා ක්‍ෂේත්‍රයෙන් මදක් ඈත්ව සිටියාය. නැවත ඇය දිගු කලට පසු රංගනයෙන් ක්‍ෂේත්‍රයට එක්වීමට පෙරුම් පුරා සිටියි. ඇය නමින් සමුද්‍රා හික්කඩුව ලියනගේ නම් වෙයි.ඇත්තටම වේදිකාව මගේ රංගන ජීවිතයේ නිම් වළලු පුළුල් කළා. වේදිකාව කියන්නේ සජීවී මාධ්‍යයක්නේ. අපේ රඟපෑමට ඒ මොහොතේම ප්‍රේක්ෂකයා ප්‍රතිචාර දක්වනවා. ඒක අපිට ලොකු හයියක් වගේම වාසියක්. ඒ අවස්ථාව තුළ අපි විඳින සතුට කොයිතරම්ද කියල වචනයෙන් විස්තර කරන්න බෑ. පසුකාලීනව මගේ ටෙලිනාට්‍යය හා සිනමා රංගනයට අවතීර්ණ වීමේදී මෙම අත්දැකීම් විශාල පිටුවහලක් වුනා.ජයන්ත චන්ද්‍රසිරිගේ මෝරා තුලින් මම වේදිකාවේ කොයි විදියට හැසිරිය යුතුද කියන මූලික කාරණා ඉගෙන ගත්තා. ඒ වගේම ප්‍රේම තටාකය, නිෂ්පාදක ගාමිණි සිල්වා මට මේ ක්‍ෂේත්‍රයේ ගුරුවරුන් වුනා. සාජන්ට් නල්ලතම්බි නාට්‍යයේ ජුලිගේ චරිතය තුළින් ලංකාවේ ප්‍රේක්ෂකයා මාව ආදරයෙන් වැළඳගත්තා. ඒක මට හුඟක් ප්‍රතිචාර ලැබුණු අවස්ථාවක්.මට නිලියක් හැටියට ගොඩ නැගෙනව වගේම කාන්තාවක් හැටියට යහපත් පවුල් ජීවිතයක් ගොඩනගා ගැනීම තවත් සිහිනයක් වුණා. මගේ විවාහයෙන් පසුව පවුල් ජීවිතය වෙනුවෙන් කැපවීමක් කරන්න ඕනනේ. ඒක මම ඉතාම කැමැත්තෙන් කරා. දැන් මට ප්‍රවීණා අංජලී නමින් අවුරුදු 8 ක දුවක් ඉන්නවා. ඇය ලයිසියම් ජාත්‍යන්තර පාසලේ ඉගෙනුම ලබනවා. දැන් ඇයට ඇගේ කටයුතු හොඳින් කරගෙන යන්න පුළුවන් නිසා මට විවේකයක් තියෙනවා. ඒ නිසා මම නැවත සුපුරුදු රංගනයට අවතීර්ණ වුණා. මගේ දියණියත් මගේ රඟපෑමට හරි කැමතියි. ඇය මගේ එදා ටෙලි නාට්‍යය වීඩියෝ පටි මගින් නරඹනවා. ඒවා දැකලා එයාට හරි සතුටුයි. මගේ සැමියා ශ්‍රීනාත් ව්‍යාපාරිකයෙක් වුණාට හොඳ කලාකාමියෙක්. ඔහු මගේ කලා හැකියාවන් හොඳින් අවබෝධ කරගත් අයෙක්. තවමත් මගතොට ලැබෙන ප්‍රතිචාර දකින ඔහු නැවත මගේ රංගන දිවියේ දෙවෙනි ගමන අරඹන්න අනුබලය හා ශක්තිය ලබා දුන්නා.දැන් මට දියණිය හා සැමියාගෙන් ලැබෙන සහාය සමඟ ක්‍ෂේත්‍රයේ දිගු ගමනක් යන්න ලොකු ශක්තියක් තියෙනවා. ඒ වගේම මගේ හැකියාවනුත් එළිදැක්විය හැකි ටෙලි නාට්‍යයක් නිෂ්පාදනය කිරීමටත් ඔහු බලාපොරොත්තු වෙනවා.ඇත්තටම කැමරාවක් ඉදිරිපිට කිසිදාක රංගනයක් නොකළ මට ‘රේල් පීලි’ ටෙලි නාට්‍යයේ ලැබුණු කුඩා චරිතය වුණත් තිමති වීරරත්න වැනි ප්‍රවීණයකුගේ ගුරුහරුකම යටතේ කරන්න ලැබීම තුළින් මට ලොකු ගමනක් එන්න පිටුවහලක් වුනා.මුලින්ම රඟපෑම ගැන ලොකු ආශාවක් ඇති වුණේ ඉන් පසුවයි. ඒ වගේම වසන්ත ඔබේසේකරගේ ‘තිමිර පව්ව‘ මගේ රංගන ජීවිතයේ ලොකු කඩඉමක් වුනා. එතුමාගෙන් ලබා ගත්ත ඉගෙන ගන්න තියෙන දේ බොහෝමයි. ඔහු උපක්‍රමශීලීව මගේ රංගනයේ උපරිමය ලබා ගත්තා. ඒ ලද අත්දැකීම් පසුකාලීනව මගේ රංගනය සඳහා උදව් වුනා. චන්දරරත්න මාපිටිගමගේ ‘මුදවාපු කිරිල්ලී’ ටෙලි නාට්‍යයේ නිරෝෂාගේ චරිතය තවත් මට ප්‍රතිචාර ලබා දුන්න චරිතයක්. බර්මින් ලයිලි ප්‍රනාන්දුගේ සංසාර මන්දිරය රංගන ප්‍රේමරත්නගේ රුවට රුව චන්දරරත්න මාපිටිගමගේ කීටයා කළුදිය පොකුණ වැනි ටෙලි නාට්‍ය චරිත මාව ප්‍රේක්ෂකයන් අතරට ගෙන යන්න ඉවහල් වුනා.දයානන්ද ජයවර්ධනගේ ‘පෙම් රජ දහන’ මගේ ප්‍රථම සිනමා රංගනය ඇතුළත් වුණා. ඉන් පසුව සුගත් සමරකෝන්ගේ ‘වියරු මිනිසා’ ගාමිණි ෆොන්සේකාගේ ‘අන්තිම රැය’ උදය කාන්ත වර්ණසූරියගේ ‘බහුභූතයෝ’ චිත්‍රපටයේ මෝහිනීගේ චරිතය තුළින් කුඩා ළමුන් අතර හුඟක් ජනප්‍රිය වුණා.සිනමා සක්විති ගාමිණි ෆොන්සේකා වැනි ප්‍රවීනයකුගේ චිත්‍රපටයක ඔහු සමග කරන ලද කුඩා රංගනය මට ලොකු අත්දැකීමක් ඔහුගෙන් ලද ගුරු හරුකම් වචනයෙන් විස්තර කරන්න බෑ.රම්සි රහමන් සමග සන්සිල්ක් කොණ්ඩා මොස්තර නිරූපිකාවක් හැටියට රට පුරා සංදර්ශනවලට සහභාගි වුණා. ජැනට් බාලසුරිය සමග දේශීය වශයෙන් වගේම ජාත්‍යන්තර සංදර්ශන සඳහාත් සහභාගි වුණා. ගාමිණි පණ්ඩිතරත්න සමගත් මං වැඩ කළා. නයනා කරුණාරත්න මෙවැනි ප්‍රවීණයන් සමගයි මම එදා නිරූපණ ක්‍ෂේත්‍රය තුළ කටයුතු කළේ. ඒ අවස්ථා මම අදත් ඉතා ආදරයෙන් සිහිපත් කරනවා.මුලින්ම මම සම්බන්ධ වුණේ සන්සිල්ක් වෙළෙඳ දැන්වීමට. ඊට පසුව ඩී. බී. නිහාල්සිංහ මහතාගේ ආරාධනාවක් පරිදි එලිෆන්ට් හවුස් අයිස් ක්‍රීම් දැන්වීම කළා. සෙවන ලොතරැයිය ඊඩඥ ජ්ඪදචදජඥ එඩ්නා චොකලට් වැනි දැන්වීම් රාශියක පෙනී සිටියා.ඔව් මම මොරටුව සිංහ කාන්තා සමාජයේ සාමාජිකාවක්. මේ තුළින් අපිට විශාල සමාජ මෙහෙවරක් කරන්න පුළුවන්කම ලැබුණා. ඊට අමතරව මගේ පෞද්ගලික වියදමින් අසරණ දරුවන් දෙදෙනෙකු සඳහා ඔවුන්ගේ අධ්‍යාපන කටයුතු වෙනුවෙන් සම්පූර්ණ වියදම් දරනවා. ඒ වගේම නුගාශ්‍රම පන්සලේ දායක සභාවේ ප්‍රධාන දායිකාවක් වශයෙන් කටයුතු කරන අතර ශ්‍රී සොරත දහම් පාසලේ ප්‍රධාන දායිකාවක් වශයෙන් කටයුතු කරනවා. මම බෞද්ධ කාන්තාවක් වුණත් ආගම් භේදයෙන් තොරව සමාජ සේවිකාවක් හැටියට මගේ වගකීම හා යුතුකම ඉටු කර තිබෙනවා. ඒ අනුව සොයිසාපුර ශාන්ත අන්තෝනි දෙව් මැදුරටත් මගේ දායකත්ව පිරිනමනවා. ඉන් මා ලබන තෘප්තිය වචනයෙන් කියා නිම කරන්න බැහැ.මම මෑතකදී රංගනයෙන් දායක වූ චන්දරරත්න මාපිටිගමගේ ‘සසල විලා’ ටෙලි නාට්‍යයේ මුදිතා නම් වූ චරිතය රඟපානවා. ඉදිරියට එරංග සේනාරත්නගේ ‘සිහින සිත්තරාවි’ ටෙලි වෘත්තාන්තයේ චරිතයකටත් ආරාධනා ලැබී තිබෙනවා. මගේ බලාපොරොත්තුව ලැබු අත්දැකීම් සමග හොඳ නිර්මාණ සඳහා මගේ රංගන හැකියාවෙන් ප්‍රයෝජන ගන්න. මේ සඳහා ඉදිරියේදී හොඳ අවස්ථාවක් ලැබේවි යැයි සිතනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=f1109164</link>
    <topic>දෙවන වික්‍රමසිංහත් සාහිත්‍යයට නැති වුණා !</topic>
    <author>- රන්ජන් අමරරත්න</author>
    <content>මාර්ටින් වික්‍රමසිංහයනගෙන් පසු සිංහල සාහිත්‍යයට මහා මෙහෙවරක් කළ තවත් එක් ප්‍රාඥයෙක් අප හැර ගියේ ය. යළි නො එන්නට ම ගියේ ය. අවසන් මොහොතේ රෝගාතුරව සයනයක් මත වැතිර සිටි ජයතිලකයන්ගේ හැඟීම් අප දන්නේ නැත. ඔහුට සාත්තු - සප්පායමක් කිරීමට කවුරුන් ඔහු ළඟ වැටී සිටියේ දැ’යි අප හරියට ම දන්නේ නැත. එහෙත් ජයතිලක මහතාට ගෞරව දක්වනු වස් කැත්ලීන් ජයවර්ධන මහත්මිය සර්ව සම්පූර්ණ ග්‍රන්ථයක් රචනා කර ඇති බව පමණක් අප මතකයට නැඟේ.කේ. ජයතිලක මහතා මූලික වශයෙන් නවකතාකාරයෙකි. දෙවනුව කෙටි කතාකාරයෙකි. තෙවනුව කවියෙකි. සිව්වනුව චින්තකයෙකි. මෙහි යම් අපිළිවෙළක් ඇතත්; කාරණාව සත්‍යයෙකි. මාර්ටින් වික්‍රමසිංහ මහතාගෙන් පසු සිංහල සාහිත්‍යය හෙබවූ ප්‍රධාන නවකතාකරුවෝ හතර දෙනෙක් සිටිති.ගුණදාස අමරසේකර, කේ. ජයතිලක, මහාචාර්ය සරච්චන්ද්‍ර, සයිමන් නවගත්තේගම ඒ හතර දෙනා ය. මෙයිනුදු කේ. ජයතිලක අන් අයට වඩා වික්‍රමසිංහ මහතාට සමීප වෙයි. මේ නිසා ම ඔහු කන්නිමහර මහා ප්‍රාඥායා ලෙසින් හඳුන්වයි. මාර්ටින් වික්‍රමසිංහ මහතා කොග්ගල මහා ප්‍රාඥයා ය. කේ. ජයතිලක කන්නිමහර මහා ප්‍රාඥයා ය.සියනෑ කෝරලයේ ගම්පහ දිස්ත්‍රක්කයට අයත් කන්නිමහර නම් ගම් තුළානෙහි ගොවි පවුලක ඔහු උපත ලැබී ය. රදාවාන මූලික පාසලෙන් ඉගෙනුම ලැබ ජ්‍යෙෂ්ඨය සමත් ව ලිපිකරුවකු ලෙස සේවය කළ ජයතිලක මහතාගේ එවක මාසික වැටුප රුපියල් පහළොවක් බව සඳහන් වේ. එහෙත් ඔහු ජීවිතයට මුහුණ දුන්නේ ය. කරදර – කම්කටොලු මැද පොත් ප්‍රකාශන ව්‍යාපෘතියක් ආරම්භ කළේ ය. එය දිනෙන් දින සාර්ථක වූ අතර ජයතිලක මහතා ද කෙමෙන් පොත් ලිවීමට බර විය.ඔහු මුල සිට ම ඉතා මහන්සියෙන් කියවන්නෙකි. ග්‍රාමීය අත්දැකීම් එක් පාර්ශ්වයකින් ද, පොතපත නිරන්තර පරිශීලනයෙන් ලබාගත් දැනුම තව පාර්ශ්වයකින් ද ජයතිලක මහතා පෝෂණය කළේ ය. ඔහුගේ සාර්ථක ප්‍රබන්ධවල ඇති රහස එය වේ. ජයතිලක මහතාගේ මුල් ම රචනය “පුනරුත්පත්තිය” නම් කෙටිකතා සංග්‍රහය යි. එම පොත දුටු මහාචාර්ය සරච්චන්ද්‍ර මහතා ජපානයේ සිට සුබ පැතුමක් එවූ බව සඳහන් ය.නවකතා සම්බන්ධයෙන් සම්මාන ලබන බොහෝ දෙනකුට කේ. ජයතිලක මහතාගෙන් බොහෝ දේ උගත හැකි ය. ඔහු සම්මාන ගැන ඒ හැටි තැකීමක් කළේ නැත. සම්මානවලට වඩා ප්‍රබන්ධ කථාවෙන් සිදුවන සමාජ මෙහෙවර ගැන ජයතිලක මහතා කල්පනා කළේ ය. ඔහු චරිත නිරූපණයෙහිලා දක්වන කෞශල්‍යය පුදුමාකාර ය.“පුංචිරාළගේ මරණය” හා ”පුංචිරාළ” යන කතා දෙක වුව ඊට කදිම නිදසුන් ය. චරිතයක අභ්‍යන්තරයට පිවිස මනුෂ්‍යත්වයේ ගැඹුර නිරීක්ෂණය කරන්නට ජයතිලක මහතා සමත් විය. අද නවකතාවල දක්නට ලැබෙන බොල් හා ලේබල් චරිත දෙස බලන විට එය මනාව පැහැදිලි වේ.“නූතන නවකතාකරුවා යම් – යම් සමාජයීය අවස්ථාවන් සීමා කර ගෙන ඒවා විග්‍රහ හා විවරණය කිරීමට උත්සාහ දරන්නෙකි. එහෙත් ඔහුට ඒ සඳහා අවශ්‍ය විවේකය, තැන්පත්කම, ඉවසීම යන මේවා නැත.”(කේ. ජයතිලක - සිංහල කතා කලාවේ විකාසනය පිටුව 87)නූතන සිංහල ප්‍රබන්ධ කථාවෙහි සිදුවන විකාරය ජයතිලක මහතා මීට වසර ගණනාවකට පෙර ඉතා හොඳින් හඳුනා ගත්තේ ය. ජයතිලක මහතා විසින් රචිත සිංහල කතා කලාවේ විකාසනය නම් ග්‍රන්ථය නව ප්‍රබන්ධ වෙත යොමු වන ඕනෑ ම කෙනකුට සාර්ථක අත්වැලක් වනු ඇත. නව ප්‍රබන්ධ සාර්ථක කරගැනීම සඳහා ක්‍රමවේද හතරක් භාවිත කළයුතු යැයි ජයතිලක මහතා කියයි.(ධ්) ස්වදේශීය පුරාතන සාහිත්‍යය හැදෑරීම,(ධ්ධ්) ස්වදේශීය නූතන සාහිත්‍යය අවබෝධ කරගැනීම,(ධ්ධ්ධ්) විශ්ව සාහිත්‍යයෙහි වැදගත් කෘති හැදෑරීම (නිද: රුසියානු, ප්‍රංශ, ඉංගී‍්‍රසි, ගී‍්‍රක්, ඉන්දීය)(ධ්ඍ) ඒ – ඒ රටවල නූතන සාහිත්‍යයේ නූතන ප්‍රවණතා අවබෝධ කරගැනීම.රුසියන්, ග්‍රීක, ජපන්, ඉංග්‍රීසි යන ප්‍රබන්ධ කථා විෂයයෙහි ප්‍රාමාණික විද්වතකු වූ කේ.ජයතිලක මහතා පසු කාලයේ දී නිහඬ ව චින්තකයකු ලෙස කල් ගත කළේ ය. ඔහු ලේඛකයකුගේ හොඳ ම අවදිය ලෙස සැලකුවේ අවු. 30 – 65 කාලය යි. එම කාලයෙන් පසු අත්දැකීම් සිඳී යන බවද ජවය ගිලිහී යන බව ද ඔහු විශ්වාස කළේ ය.පසු කාලයේ දී ජයතිලක සූරීන් අතින් කිසිදු ප්‍රබන්ධයක් රචනා වූයේ නැත. ඉන්දියාවේ කුෂ්වන්ත් සිං වැනි ලේඛකයකු සමඟ සසඳන විට ජයතිලක මහතාගේ මතය සාවද්‍ය යැයි සිතෙන’ මුත් සම්මුතියක් ලෙස ගත්කළ ජයතිලක මහතා නිවැරැදි ය.සිංහල ප්‍රබන්ධ කථාවේ අති – දක්ෂ චරිත නිරූපණ සහිත ලේඛකයන් කිහිප දෙනා අතර ජයතිලක මහතා සිටියේ ය. “චරිත තුනක්” නවකතාව ඊට ඇති හොද ම නිදසුන යැයි සදහන් කළ හැකි ය. නූතන සම්මානනීය නවකතාකරුවනට හා නවකතාකාරියනට බැරි ම දෙය ද එය ම ය. ඔහු මේ සම්බන්ධයෙන් අපූරු සටහනක් තබා ඇත.“නූතන සමාජ නවකතා ලියන ලේඛකයා බොහෝ විට ඊට වස්තු කර ගන්නේ ස්වකීය පෞරුෂ්‍යය යි. මේ බොහෝ නවකතාවල එන ප්‍රධාන චරිත පාවෙන චරිත යැයි කිව හැකි ය.”(පිටුව - 282 සිංහල කතා කලාවේ විකාසනය)අද සම්මාන ලබන බොහෝ නවකතාවල ඇත්තේ බොල් චරිත ය. එම බොල් චරිත ලවා කර්තෘගේ අදහස් වැමෑරීම සිදු වේ. කේ.ජයතිලක වැනි සැබෑ රචකයන් කිසි දිනෙක එවැන්නක් කළේ නැත. චරිත නිරූපණය සඳහාත්; නවකතා රචනය සඳහාත් ඉවසීම හා ප්‍රගුණ කිරීම අවශ්‍ය බව ඔහු කියා සිටියේ ය.කේ.ජයතිලක මහතාගේ සිංහල කතා කලාවේ විකාසනය නම් ග්‍රන්ථය නූතන නවකතාකරුවනට අත් පොතක් බඳු ය. එහෙත් එතුමාගේ උපදේශනය නූතන කතාකරුවන් තඹ දොයිතුවකට සලකන බවක් පෙනෙන්නට නැත.ජයතිලක මහතාගේ භූමිකාවේ ඉතා වැදගත් පරාසයක් පොත් ප්‍රකාශකයාට ලැබේ. ඔහු පොත් ප්‍රකාශකයකු ලෙස බුද්ධිමත් ක්‍රියා පටිපාටියක් අනුගමනය කළේ ය. හරයක් නැති පොත් ගෙඩි මුද්‍රණයෙන් එළියට එන්නට පටන් ගත්තේ ජයතිලක මහතා වැනි ප්‍රකාශකයන් නො වූ නිසා ය.ඔහු පොතක් මුද්‍රණය කළේ වරක් - දෙවරක් නොව කිහිපවරක් නිරීක්ෂණය කිරීමෙන් පසු ය. ජයතිලක මහතා හැමවිට ම හොඳ ම පොත තෝරා ගත්තේ ය. දුර්වල පොත් බැහැර කළේ ය. මේ නිසා ම ව්‍යාජ ලේඛකයෝ ඔහු සමඟ උරණ වූහ. තැන – තැන ආඩාපාලි කීහ.සිංහල සාහිත්‍යයෙහි විවිධ ඉසවු නියෝජනය කරමින් ඊට මනා පෝෂණයක් ලබා දුන් ජයතිලක මහතා රික්තයක් තබා අප හැර ගියේ යම් බලකිරීමක් ද සිතට බර කරගෙන ය. ඔහු නූතන සිංහල ප්‍රබන්ධ කථාව ගැන කලකිරීමට පත්ව සිටියේ ය. අපගේ ප්‍රබන්ධ කථාකරුවන් එය වටහාගන්නේ නම් එය සිංහල සාහිත්‍යයට කරන මහ¼ගු සේවාවක් වන්නේ ය.  ශ්‍රී ලංකාවේ අවසන් මහා ගත්කරුවා කේ. ජයතිලකයන්ය. ඔහු විශිෂ්ටතම නව කතාකරුවෙක්, කෙටි කතාකරුවෙක් හා විචාරකයෙක් විය. ඔහුගෙන් නවකතා කලාවට, කෙටිකතා කලාවට හා විචාර කලාවට වූ අනූපම සේවය කුමන කෝණයකින් විමසා බැලුවද විශිෂ්ටය. ඒ නිසා මෙම සුවිශේෂී කලාකරුවාගෙන් සාහිත්‍ය ක්‍ෂේත්‍රයට වූ සේවය සියලු උගතුන්ගේ බුද්ධිමතුන්ගේ පැසසුමට ලක්වී ඇත. ඔහුගේ අභාවය සමස්ත ලංකාවටම වෙසෙසින් මුළු සාහිත්‍ය ක්‍ෂේත්‍රයටම කිසිසේත්ම පිරිමැසිය හැක්කක් නොවේ.කේ. ජයතිලකයන් හැමවිටම ඍජුව අදහස් පළ කළ ඍජු ගතිගුණ තිබූ එඩිතර, බුද්ධිමත් ප්‍රගතිශීලී මානව හිතවාදියෙකි. ඔහුගේ අදහස් රටට හිතකර විය. කිසිම අවස්ථාවක පදවි තානාන්තර පසුපස හඹා ගියේ නැත. තමා පිහිටා සිටි ප්‍රතිපත්තියේ අවසන් හුස්ම පොද හෙලනතුරුම ඔහු සිටියේ ය. තම ලේඛණ හැකියාව කිසිවකුගේ අතකොලුවක් වන්නට නොදී ස්වාධීනව එය මෙහෙයවා රටටත් සමස්ත සාහිත්‍ය ලෝකයටත් ආලෝකයක් වන්නට කේ. ජයතිලකයන්ට හැකි විය.රටේ පොදු ප්‍රශ්න වලදී එතුමා තම අදහස් උසස් මතයක පිහිටා පළ කළ අතර ඒවා කවුරුවත් සතුටු කරන්නට, පිනවන්නට පළ කළ ඒවා නොවීය. මේ නිසා මෙතුමා වර්තමාන සාහිත්‍ය ලෝකයේ නිරත වන බොහෝ ආධුනිකයන්ට මෙන්ම ප්‍රවීණයන්ටද මහඟු ආදර්ශයකි.ජයතිලකයෝ 1926 ජුනි මස 27 දින ඉපිද ගම්පහ රදාවාන පිරිමි විදුහලෙන් අධ්‍යාපනය හදාරා ලන්ඩන් විශ්ව විද්‍යාලයෙන් කලා උපාධිය හැදෑරූහ. එතුමා මුල්වරට සාහිත්‍ය ලෝකයට අඩිය තැබුවේ “වියෝ දසුන” නම් කාව්‍ය ග්‍රන්ථය රචනා කරමින් බව මා ජයවර්ධනපුර සරසවියේ 1985 වසරේ පළමු වසර සිසුවෙකු ලෙස ඉගෙනුම ලබද්දී මහාචාර්ය සුනිල් ආරියරත්නයන්ගේ සිංහල සාහිත්‍ය දේ්ශන වලදී දැනගත් අයුරු මට මතකය. එම දේශන වලට මා සමග සහභාගි වූ රත්නසිරි අරංගල, කේ. ජයතිලකයන්ගේ සමීපතමයෝ හා ගෝලයෝ විය. අද ඔහු ජපුර සරසවියේ සිංහල අංශයේ මහාචාර්යවරයාය. මා මුල්වරට 1985 දී කේ. ජයතිලකයන්ට හඳුන්වා දුන්නේ රත්නසිරි අරංගල මගේ මිතුරාය. එදින මා ජයතිලකයන්ට ගමෙන් ගෙනා මා විසින්ම කුරක්කන් ගලෙන් අඹරන ලද කුරක්කන් පිටි ටිකක් ගෙන ගොස් දුන් අයුරු අද වාගේ මතකය.ඒ දැක එතුමා ඉහළ චිත්තපී‍්‍රතියට පත් වූ බවද මෙහිලා සටහන් කරමි. එතුමා මට “චරිත තුනක්” නව කතාව ඇතුළු නවකතා කිහිපයක් එදින සිය අත්සන යොදා සමරු තිළිණ ලෙස දුන්නේය. එතුමාණන්ගේ සරලකම, චාම්කම, නිහතමානීකම අදටත් මගේ සිතේ ගැඹුරින් සටහන් වී ඇත. මම 1985 දී ශාන්ත සෙබස්තියමේ එතුමාගේ පොත් සාප්පුවේ දී රත්නසිරි අරංගල සමඟ හමු වූ එම අමරණීය මතකය කිසි දිනෙකත් අපේ සිතින් ඈත් නොවේ. අප කුඩා කාලයේ කේ. ජයතිලකයන්ගේ පොත පත කියවා ඔහු මහා පුරුෂයෙකු ලෙස අපේ මනසේ තැන්පත් වී තිබුණි. කේ. ජයතිලකයන් වැනි දක්ෂ නිර්මාණශීලී කලාකරුවකු බිහි වන්නේ කලාතුරකිනි. එතුමා ජීවත්ව සිටියදී එතුමාගෙන් සාහිත්‍ය ලෝකයට වූ සේවාව පිළිබඳව නිසි ඇගයීමකට ලක්වුණාද යන්න එතුමාගේ පාඨකයන් වශයෙන් අපට කිසිසේත්ම සෑහීමකට පත්විය නොහැකිය.මෙබ්දු විරල ගණයේ දක්ෂතා තිබෙන මහා ගත්කතුවරයකු අපේ රටේ මෑත භාගයේ ජීවත්ව සිටීම භාග්‍යයක් විය. එතුමා පිළිබඳව නිසි ඇගයීමකට, නිසි ගෞරවයකට ඉදිරි ගුණානුස්මරණ වලදී ලක් කිරීම රටේ වගකිවයුත්තන්ගේ යුතුකමකි. වගකීමකි. මෙම වියතාණන්ගෙන් ඇතිවන පාඩුව තව බොහෝ කාලයක් යනතුරු අපේ රටට, අපේ කලා ලෝකයට, සාහිත්‍යයේ නිරත වන සියල්ලන්ටම තදින්ම දැනෙනු නියතය. වසර 85 ක් වැනි දිගු කලක් ජීවත්වී එම මුළු කාලයම අපතේ නොහැර තමා ජනිත කළ මවුබිමට සාහිත්‍ය ලෝකයෙන් කළ අමිල මෙහෙවර අනුස්මරණීය වන්නේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=f1109165</link>
    <topic>දැන ගනින් යකෝ මේකෙ ඉන්න වධකයා මමයි</topic>
    <author/>
    <content>හබරගමු රාළලාගේ දිනුක නිමේෂ් පීරිස් කියන්නේ අවුරුදු 18ක තරුණයෙක්. කළුතර ටැන්ජරින් හෝටලයේ නිවාස පාලන අංශයේ තමයි දිනුක රස්සාව කළේ. මේ තරුණයා පදිංචිවෙලා ඉන්නේ නොම්මර 22, නිග්‍රෝධාරාම පාර, කළුතර උතුර ලිපිනයේ යි.මේ හැමදෙයක්ම පටන් ගත්තේ 2010 පෙබරවාරි 03වැනිදා. එතකම් දිනුකගේ ජීවිතය ගලාගෙන ගියේ අනෙක් තරුණයන්ගේ ජීවිත වගේමයි. විවාහක දිනුක පොලිස් නිල ඇඳුමේ බල මහිමය කොතෙක් දැයි හරියටම වටහා ගත්තේ මෙන්න මේ කියන දවසේයි. ශ්‍රී ලංකාවේ ශීලාචාර පොලිස් ලොක්කන්ගේ සිල්වත්කම ප්‍රදර්ශනය කළ තවත් කතාවක් තමයි මේ.දිනුකගේ ඥාතියකු වන පර්ලි අයිරාංගනී හා ඇගේ ස්වාමිපුරුෂයා වන ලින්ටන් සමඟ මේ කියන දවසේ උදේ 6.30ට විතර ආරවුලක් ඇති වී තිබුණා. සිද්ධිය දුර ගිය නිසාම ඒ ගැන පොලිසියට පැමිණිලි කරන්න දිනුකත් ඔහුගේ බිරියත් පොලිසියට ගියේ 8.00ට විතර. ඒ යන කොට දිනුක දැක්කා පර්ලි අයිරාංගනී හා ඇගේ සැමියා පොලිසියට ගොස් ඔහුට විරුද්ධව පැමිණිලි කරමින් සිටින ආකාරය.කළුතර උතුර පොලිසියේ සී අයි බී 1 18703 අංකය යටතේ දිනුකට පහරදීමේ සිද්ධිය ගැන ඔහු කළුතර පොලිසියට පැමිණිල්ලක් දැම්මා.කෙසේ වෙතත් එදින හවස 5.00ට කළුතර උතුර පොලිසියේ සුළු පැමිණිලි අංශයේ ස්ථානාධිපති ආරිය නමැති නිලධාරියා දෙපාර්ශවයම පොලිසියට ගෙන්නුවේ මේ ගැන විභාග කරන්නයි. දිනුක පොලිසියට යන විට ඒ උත්තමයා ‘ ආ උඹ ආවද? උඹ ද අලුත් චණ්ඩියා’ පවසමින් ඉතා අසභ්‍ය වචනයෙන් බැණ වදිමින් රිසව් එකේ නිලධාරියකුට දිනුක කූඩුවට දමන ලෙස නියෝග කර තිබෙනවා. ඒ නියමය අනුව දිනුක කූඩුවට ගාල් කෙරුණා.ඉන්පසුව අපරාධ අංශයේ ස්ථානාධිපති උප පොලිස් පරීක්ෂක වීරිසිරි නමැති අය දිනුක අපරාධ අංශයට අරගෙන යනවා. එතැන් සිට සිදුවූ පොලිස් උතුමන්ගේ මේ කාලකණ්ණි තිරිසන් ජවනිකාව දිනුක අපට එකින් එක දිගහැරියේ මේ අයුරින්.මහත්තයෝ එයා මාව අරගෙන ගිහින් මගෙන් ඇහුවා සති තුනකට විතර කලින් උඹලගේ ගෙවල් අහල පහළ කළ හොරකමක් ගැන උඹට මතකද? කියලා. මම ඒ මහත්තයට කිව්වා දන්නේ නෑ කියලා. නැත්තේ මොකද උඹ තමයි ඒක කරලා තියෙන්නේ කියලා ඒ මහත්තයා මට කියද්දී මම නිවැරැදි බව එතුමාට කිව්වත් ඔහු ඒක තඹ සතයකට ගණන් ගත්තේ නෑ.එතැන හිටපු දසනායක නමැති පොලිස් නිලධාරියාට අපරාධ අංශයේ ස්ථානාධිපති කිව්වා ‘මූ අරන් ගිහින් කූඩුවට දාන්න කියලා’. මම කූඩුවේ ඉන්න කොට දසනායක සැරින් සැරේ කූඩුව ළගට ඇවිත් මට තර්ජනය කරමින් කිව්වා ‘උඹ කල්පනා කරලා කියපන් නැත්නම් අද රෑට උඹව මරනවා’ කියලා. ටික වේලාවකට පස්සේ ස්ථානාධිපති ඇවිත් මට කිව්වා උඹ වහල පිටිපස්සෙන් ගෙට ඇතුළු වෙනවා ගෑණියෙක් දැකලා තියෙනවා කියලා. තව විනාඩි 10කින් උඹ බඩු දීපු කඩේ මුදලාලි එනවා දැන්ම වරද පිළිගනින් කියලා. මම නොකළ වරදක් පිළිගන්න සූදානම් වූණේ නෑ. ‘ආ එහෙමද? අපි රෑට උඹට පිළිගන්නවන්නම්’ කියලා ඒ මහත්තයා ගියා.හවස 5.15ට විතර මගේ අම්මත් නෝනත් පොලිසියට ආවා. මාව කූඩුවෙන් අරන් සුළුපැමිණිලි අංශයේ ස්ථානාධිපති ආරියරත්න මහත්තයා මගේ නමත් ලිපිනයත් අහල මොනවද පොතක ලියා ගත්තා. ඒකට අස්සනුත් ගත්තා. ඒත් ඒ කිසිම දෙයක් මට කියවලා තේරුම් කරලා දුන්නේ නම් නෑ මහත්තයෝ. රිසව් එකේ හිටපු රොෂාන් කියන නිලධාරියා ද පොතක මොන මොනවාදෝ ලියලා අම්මගෙනුයි මගෙනුයි අස්සන් ගත්තා. ඊට පස්සේ එයා කිව්වා මෙයාට යන්න දෙන්න විදිහක් නෑ. අපරාධ අංශයේ ස්ථානාධිපති කිව්වා මෙයාව තියා ගන්න කියලා.පස්සේ ආයෙමත් මාව කූඩුවට අරගෙන ගිහින් දැම්මා. කූඩුව අතුලේ තවත් කිහිප දෙනෙක්ම හිටියා. රෑ 12.30ට විතර පිරිවෙන් හන්දියේ ළමයකුත් කූඩුවට ගෙනත් දැම්මා. මේ අතරේ දසනායක කියන නිලධාරියා ඇවිත් කුණුහරුපෙන් මට බැණලා එළියට වරෙන් කිව්වා. එයා මාව අරගෙන ගියේ අපරාධ අංශයට. එතන ඒ අංශයේ ස්ථානාධිපති වීරසිරි මහත්තයයි සරත් හා ජයන්ත කියන සාජන්ලා දෙන්නයි හිටියා මහත්තයෝ. වීරසිරි කියන කෙනා මගෙන් ඇහුවා උඹ ගංජා ගහනවා නේද? මම දැකලා තියනවා උඹ ගංජා ගහනවා කියලා. මං නොකළ වරදක් පිළිගන්න සූදානම් වුණේ නෑ මහත්තයෝ.ඊට පස්සේ එයා මට කිව්වා උඹ හොරකම් කළ බඩු අහුවෙලා තියෙන්නේ. සාක්කි කාරයොත් ඉන්නවා කියලා. සාක්කි තියනව නම් ඒවා ඉදිරිපත් කරන්න කියලා මම කියද්දී ඒ මහත්තයා මගේ කම්මුල දෙපැත්තට ගහගෙන ගහගෙන ගියා මහත්තයෝ. එතන හිටිය නිලධාරීන් හිටියේ අරක්කු බීලයි. දෙයියන්පල්ලා ඒ ගඳ මට හොඳටම දැනුණා මහත්තයෝ. මම කියන්නේ බොරුවක් නෙමෙයි.ඊට පස්සේ වීරසිරි කියන නිලධාරියා මට කිව්වා ඇඳුම් ගලවපන් කියලා. දෙතුන් පාරක්ම මට තර්ජනය කරද්දී මම බයටම අඳුම් ටික ගැලෙව්වා මහත්තයෝ. ඒ වෙලාවේ දසනායක කියන සාජන් මහත්තයා හොකී පිත්තක් අරගෙන එතනට ආවා.ඉන්පසු මේ උතුම් නිලධාරීන් කර තිබෙන්නේ අපරාධ අංශයේ කාමරයකට දිනුක රැගෙන යාමයි. ‘උඹ දන්නවාද මේකේ ඉන්න වධකයා මමයි. උඹලා වගේ නොකියන එවුන්ව මම ඕන තරම් මට්ටු කරලා තියනවා. මම කියන විදිහට උඹ නොකිව්වොත් පැනලා යන්න හැදුවා කියලා මරලා දානවා’ යැයි තර්ජනය කරන්නේ එතන හිටපු දසනායක නමැති පොලිස් මහතායි. මෙසේ කියූ දසනායක දිනුකගේ දණ හිසට හොකී පිත්තෙන් තට්ටුවක් දැමීමටද අමතක කරන්නේ නෑ.‘මම අල්ලපු ගෙදර වහල පිටුපස්සෙන් පැන්නා කියලා කියපන් . ඒ ගෙදර ඉස්සරහා කාමරයට මුලින්ම ගියා කියපන්. කාමර ඔක්කොම අවුස්සලා බැලුවා කියපන්. අන්තිමට කුස්සියට ඇවිත් කුස්සියේ පැන්ට්‍රි කබඩ් එක යට තිබුණු බෙලෙක් ටින් එකේ දාලා තිබුණු වළලු හතරකුයි, මාල තුනකුයි, මුදු දෙකකුයි ගත්තා කියපන්. මේ විදිහට තමාට රිසි ආකාරයට බොරු කටඋත්තර දෙන ලෙස අහිංසක මිනිසුන් බියවද්දා තමාගේ විකෘති මානසිකත්වය එළිපිට ප්‍රදර්ශනය කළේ ද ඉහත කී දසනායකමයි.මේ අසරණයා නොකළ වැරැද්දක් පිළිගන්න බැරි බව ඔහුට පවසා සිටියා. මෙය අසා සිටි වීරසිරි කියන්නේ ‘දසනායක මාව ඔතන්ට ගෙන්න ගන්න එපා කියලයි’. ‘නෑ සර් මූ පිළිගන්නෙම නෑ’. වීරසිරිට දසනායකගෙන් ලැබුණු පිළිතුරයි ඒ. මාරවෙස් ගත් වීරසිරි එතන්ට එන්නේ වැදූ මවට අමුතිත්ත කුණුහරුපයෙන් බැණ, කම්මුලට පහර පිට පහර ගසමින්. ඊට පස්සේ මේ තිරිසන් නාටකයේ කාලකණ්ණි මතකයන් දිනුක සිහියට නඟා ගත්තේ මේ අයුරින්.දසනායක මහත්තයා මට බිම දිගාවෙයං කියලා කිව්වා. මම උඩබෙලි අතට දිගා වුණා. ඊට පස්සේ දසනායකයි සරතුයි කියන දෙන්නා මගේ අත්දෙක රෙදි පටියකින් ගැට ගැහුවා. ‘උඹ මරලා දාන්න කලින් පිළිගනින්. එතකොට ගුටි කන්න වෙන්නේ නෑ. ඕක ඉවරයි.’ කියලා එයාලා මට කිව්වා.මම නොකළ වරදක් පිළිගන්න බෑ කියලා මම ඒ වෙලාවෙදිත් එයාලට කිව්වා. ඊට පස්සෙ සරත් මාව අල්ලගෙන ඉදිද්දී දසනායක අර හොකී පිත්තෙන් විනාඩි 15ක් තිස්සේ මගේ යටිපතුල් වලට ගැහුවා මහත්තයෝ. වේදනාව දරා ගන්න බැරි තැන මම කකුල ඇඳලා ගනිද්දී මගේ දණි හිසටත් ගැහුවා. මට ගහන්න එපා කියලා මම බෙරිහන් දුන්නා. එතකොට කට වහගනින් කියලා වීරසිරි මහත්තයා මගේ කම්මුලට ගැහුවා. ඊට පස්සෙ මාව නැගිට්ටවලා මගේ පිටිපස්සටත් ගහන්න ගත්තා. ඒ විතරක් නෙවෙයි මහත්තයෝ මගේ අත්වලටයි උරහිසටයි එයාලා හොඳටම ගැහුවා. මට හිතුනේ අඟුලානේ සිද්ධියේ වගේ මේ අයත් මාව මරලාදායි කියලා. Qබුදු සර් මට ගහන්න එපා. මාව මරන්න එපා. මම ගත්තේ නැතුව කොහොමද පිළිගන්නෙ’ කියලා මං එයාලගෙන් ඇහුවා.පස්සේ එයාල කළේ නයිලෝන් ලණුවකින් මගේ අත් දෙක ගැට ගහලා මාව උළුවස්සේ එල්ලන එකයි. මම හිතුවේ මගේ අත් දෙක ගැලවිලා යයි කියලා. ඒ වේදනාව මම කොහොම දරා ගත්තද කියලා මට තවමත් හිතා ගන්න බෑ මහත්තයෝ.මේ විදිහට මාව එල්ලලා මට හොඳටම ගැහුවා. මගේ අත්වලින් ලේ එනකම්ම ගැහුවා. මං එයාලට කෑගහලා කිව්වා මාව ලිහන්න කියලා. ‘උඹ පිළිගනින් එතකොට උඹව ලිහන්නම් කියලා එයාලා මට කිව්වා. උඹ පිළිගත්තෙ නැත්නම් උඹ මරලා දානවා කියලා වීරසිර මට කිව්වා.තවත් නිලධාරියෙක් මගේ කකුල් දෙක සරමකින් ගැට ගහලා මගේ කකුල් දෙක උස්සගෙන පද්ද පද්ද වද දෙන්න ගත්තා. මේ වගේ හොඳටම මට ගහලා ඊට පස්සේ මාව ලිහලා පොලිසියේ පිටුපස මිදුලට අරගෙන ආවා.මිදුලේ වාඩි කරලා මගේ කකුල සරමෙන් බැඳලා ඉවරවෙලා ඒ අය මූට වතුර කෝස් එක දෙමු කියලා කිව්වා. ඊට පස්සේ ජයන්ත සාජන් මගේ මුහුණ ටී ෂර්ට් එකකින් වහලා බාල්දියකින් මගේ මුහුණට වතුර වක්කරන්න ගත්තා.‘අපි දැන් උඹට වෙඩි තියලා මරලා දානවා’ ඒ වෙලාවේදී තවත් නිලධාරියෙක් මට කිව්වා. මට හුස්ම ගන්න බැරිව මැරෙන්න වගේ ගියා මේ වතුර කොස් එක කරද්දි. මේ වගේ වේදනාවක් නම් තිරිසනකුටවත් වෙන්න එපා කියලයි මට ඒ වෙලාවෙදී හිතුණේ.මාව මැරෙන්න වගේ යද්දි වීරසිරි කියන නිලධාරියා කිව්වා ‘දසනායක නවත්තපං නවත්තපං මූ මැරෙන්න යනවා කියලා’. ඊට පස්සෙ වීරසිරි මගෙන් ඇහුවා ‘උඹ දැන්වත් වරද පිළිගන්නවද’ කියලා. සර්ලා කියන ඕනෑදෙයක් මම කරන්නම් කියලා ඒ වෙලාවෙදි කිව්වේ ඇත්තටම මාව මරලාදාන බවට මට හොඳටම විශ්වාසය තිබුණු නිසයි මහත්තයෝ.මීට පසු මේ උතුම් වූ නිලධාරීන් කරන්නේ උන් උන්ට ඕනෑ විදිහට මේ අසරණයා ඉත්තෙක් කර ගැනීමයි. ‘වහලෙන් බැහැලා ටින් එකක තියන රන් බඩු ගත්තා කියලා කියපන්. ඒවා රීෂාඩ් කඩයට දීලා ලක්ෂයක් ගත්තා කියපන්. අපි හෙට උදේට උඹ ඒ කඩේට එක්කගෙන යනවා. ‘මේ සිල්වත් උපාසක මහත්තුරුන්ගේ උපදෙස වූයේ එයයි. මෙය දිනුක ප්‍රතික්ෂේප කරද්දී’ තොට එහෙම කියන්න බැරි නම් මැරෙන්න තමයි වෙන්නේ’ කියලා තර්ජනය ද කරනවා. පසුව දිනුක පොලිසිය ඇතුළට යන පඩිපෙළ ළඟට රැගෙන ගොස් උඩ පැනපන් කියා නැවතත් මේ නිලධාරීන් අළුගෝසුවන්ගේ රාජකාරිය අරඹා තිබෙනවා. ඉන්පසු කූඩුවට ගෙනත් දැමූ දිනුකට හිරු මුදුන්වන තුරුම නින්ද නොයන්නේ ඔහුට දුන් වේදනාවේ බල මහිමයට පින් සිද්ධ වෙන්නයි.ඉන් නොනවතින මේ උත්තම පුරුෂයන් නැවත අපරාධ අංශයට රැගෙන යන දිනුක එහි තිබූ බයිසිකලයකට අල්ලා මාංචු දමනවා. එහිදී නැවතත් ඔහුට තර්ජනය කරන්නේ ‘වරද පිළිගත්තේ නැතිනම් උඹට තවත් ගුටි කන්නයි වෙන්නේ’ කියලයි. ‘උඹට එක එක සැරේට එක එක ඒවා කියන්න බැහැ. අපි කියන විදිහට කියපන්’. කියලා වීරසිරි මේ අසරණයාගේ ඇඟට නැවතත් ගොඩවෙන්නේ හිත්පිත් නැති තිරිසනකු විදිහටයි.‘අනේ සර් මම කොහෙමද පිළිගන්නේ නොකළ වරදක්. සර්ලා ගහනවට බයේ තමයි සර්ලා කියන ඕන දෙයක් කරවා කියලා කිව්වේ’. තමාගේ අසරණ බව එලෙස මේ දිනුක පවසද්දී වීරසිර කියන්නේ උඹව දැන් අර රන් ආභරන වෙළඳසලකට රැගෙන යන බවයි. ‘දෙසැම්බර් 28 වැනිදා හැන්දෑවේ තමයි බඩු දීලා සල්ලි ගත්තේ කියලා කියපන්. එතකොට උඹව ගෙදර යවනවා’. මේ විදිහට උපදෙස් දෙන මේ අපූරු පොලිස් ලොක්කන් තුන් රෝද රියකින් රිෂාඩ් ගේ රන් කඩයට දිනුක රැගෙන යනවා.එහිදී වීරසිරි නමැති නිලධාරියා මුදලාලිට කියන්නේ රුපියල් ලක්ෂයක් දීලා මුගෙන් බඩු අරගෙන තියනවා අපිට ඒ බඩු ටික ඕනෑ කියලයි.‘අපි එහෙම හොර බඩු ගන්නේ නෑ. අපි ගන්න හැම බඩුවකටම ලියකියවිලි දීලා අස්සන් අරගෙනයි දෙන්නේ. අපි එහෙම ගත්තේ නෑ’ කියලා වෙළෙඳ හිමියා පවසද්දී , ‘දෙසැම්බර් 28වැනිදා තමයි බඩු අරගෙන තියෙන්නේ කියලා වීරසිරි වෙළෙඳ හිමියාට පවසනවා.මේ ගැන තවදුරටත් දිනුක අප හා කිව්වේ මෙන්න මෙහෙමයි. ‘වීරසිරි ඒ වෙලාවේදී මට කිව්වා පෙන්නපන් උඹෙන් බඩු ගත්ත කෙනා කියලා. මම මීට ඉස්සෙල්ලා මේ කඩෙන් චේන් එකක් ගත්තා. ඒක දුන්න අයියා එතනට එද්දී වීරසිරි අතින් අනලා ඒ අයියා පෙන්නලා කියපන් කියපන් කියලා කිව්වා. මහත්තයෝ මට කරන්න වෙන දෙයක් තිබුණේ නෑ. මම ඒ අහිංසක අයියා පෙන්නලා කිව්වා එයා තමයි කියලා. පොලිස් නිලධාරීන් ඒ අයියවත් අත්අඩංගුවට ගත්තා. ආයිත් මාව පොලිසියට එන ගමන් ජයන්ත සාජන් කිව්වා ‘ඕ. අයි. සී. මහත්තයාගේ කාමරයේදී දැන් උඹ ගිහින් කියන්න ඕන රත්තරන් බඩු දීලා ලක්ෂයක් ගත්ත කියලා. උඹ හරියට කිව්වොත් අපි ගෙදර යවන්නම් කියලාත් කිව්වා. රන් බඩු කඩේ අයිතිකාර මහත්තයා ඕ. අයි. සී. මහත්තයාගේ කාමරේ වාඩි වෙලා ඉන්නවා මම දැක්කෙ මම පොලිසියට ගියහමයි. අත්අඩංගුවට ගත් අර අයියත් එතන හිටියා.ඒ අය ඔක්කොම ඉස්සරහා ඕ. අයි. සි. මහත්තයා ‘කියපන් කියපන් මූට දුන්නද කියලා. නැත්නම් උඹව මරනවා කිව්වා’. තිබුණු බයටම මහත්තයෝ මම ඔව් කියලා කිව්වා. මට වෙන කරන්න දෙයක් තිබුණේ නෑ. ඊට පස්සේ මාව අපරාධ අංශයේ කාමරයකට ගෙනිහින් බයිසිකලයට තියලා මාංචු දැම්මා.ටික වෙලාවකට පස්සේ අර කඩේ අයිතිකාර මහත්තයා මං හිටපු තැනට ඇවිල්ලා මගෙන් ඇහැව්වා පොලිසිය ගහනවට බයේ නේද එහෙම කිව්වේ කියලා. මම ඔව් කිව්වා මහත්තයෝ. ඊට පස්සේ එයා මගේ ජංගම දුරකථන අංකයයි, ගෙදර දුරකථන අංකයයි ඉල්ලගෙන ගියා.එදා හවස 5.30ට විතර කාමරයට ආපු ගෑණු කෙනෙක් මගෙන් ඇහුවා පොලිසිය ගැහුවද කියලා. මම ඔව් කිව්වම වීරසිරි එතනට ඇවිත් කිව්වා ‘ගැහුවේ නෑ ගැහුවේ නෑ’ කියලා. එතකොට ඒ ගෑණු කෙනා වීරසිරි එළියට යවලා ඇත්තටම ඔයා හොරකම් කළා ද කියලා මගෙන් ඇහුවම මම එයාට මගේ නිර්දෝෂිකම කිව්වා. ඒ ගෑණු කෙනා එළියට ගිහින් මාව කූඩුවට දාන්න කියලා වීරසිරිට කියනවාත් මට ඇහුණා මහත්තයෝ.එයා නීතීඥවරියක් කියලා පස්සේ මම දැන ගත්තේ ගෙදර අයගෙන්. එයා පොලිස් ස්ථානාධිපති අජිත් පිටිගලත් එක්කත් කතා කරනවා මම දැක්කා. ඊට පස්සේ එයා මගේ ළඟට ඇවිත් කිව්වා මම අනිද්දට ඔයා එළියට ගන්නම්. මට හෙට ගාල්ලේ නඩුවක් තියනවා ඒකට යන්න ඕනි කියලා. මම එතකොට මහත්තයෝ ඒ නෝනට කිව්වා මට ගහපු කතාන්දරේ. අතපය දික්කර කර කතා කරන්න එපා. අනික ගැහුවා ගැහුවා කියලා කෑ ගහන්නත් එපා. ඒක හරිනෑනේ’ එයා මගේ කතාවට දීපු උත්තරේ ඒකයි.අපේ අම්මලට එළියට වෙලා ඉන්න කියලා අනිද්දට මාව නිදහස් කර ගන්නම් කියලා එයා ගියා. 5වැනිදා උදේ මාව ස්ථානාධිපතිගේ කාමරයට අරන් ගිහිල්ලා ඕ අයි සී මහත්තයා මට තිත්ත කුණුහරුපෙන් බනින ගමන් අයිමත් බිම පෙරළගෙන ගහන්න ගත්තා. පයින් මාව පාගගෙන ඉදිද්දී මම කෑ ගැහුවා මට ගහන්න එපා මහත්තයෝ කියලා. මේ වෙලාවේ එතන හිටියා සුමතිපාලයි එයාගේ මල්ලීයි අර රන්කඩේ අයිතිකාර මහත්තයයි. ඒ ඔක්කොම ඉස්සරහ තමයි මට ගැහුවේ මහත්තයෝ. මම සුමතිපාලට කිව්වා මම ඔයාලගේ බඩු ගත්තේ නෑ මාව බේරගන්න කියලා. එතකොට එයා මට හිනාවුණා.රත්තරන් බඩු කඩේ මුදලාලී එළියට යවලා ඕ අයි සී මහත්තා මට කිව්වා ‘උඹ මම කියන විදිහට කියපන් නැත්තම් උඹ මරනවා’ කියලා. ‘උඹ කියපන් රත්තරන් බඩු කඩේ මිනිහා ඒගොල්ලන් ගැන කිව්වොත් මරනවා කියලා උඹට තර්ජනය කළා කියලා. ඒකට බයේ තමයි ගත්තේ නෑ, වික්කේත් නෑ කියලා කිව්වේ කියලාත් කියපන්. ස්ථානාධිපතිතුමා ඒ විදිහටයි මට තර්ජනය කළේ. මම බයටම හා කිව්වා.මහත්තයෝ ඊට පස්සේ ඕ අයි සී මහත්තයා මට කිව්වා උඹ ඒ විදිහට කිව්වොත් මම උඹ ගෙදර යවනවා. ‘මම මේක රත්තරන් බඩුකාරයා පිටින් යවන්නම්’ උන් තම්බි උන්ට ඕන එකක් උනාවේ. රත්තරන් බඩුකාරයා පවුම් පහක් දෙන්නම් කියනවා. උඹ මට පවුම් හතක් දීපන් එතකොට මම මේක සමථ කරන්නම්. නැත්නම් උඹ උන්ට විකුණුවා කියලා උන් ඉස්සරහා කියපන්. එතකොට මම උන්ගෙන් ඉතුරු පවුම් හතත් ගන්නම් කියලා.ස්ථානාධිපති උගන්වපු විදිහට මම කියද්දී අර මුදලාලි කිව්වා ලක්ෂ 20ක් ගියත් කමක් නෑ මම නඩු කියනවා කියලා. මේක පොලිසිය අසරණයකුට උගන්වලා කරන වැඩක්. මෙහෙමද තමුසෙලා අපරාධ හොයන්නේ කියලා එයා ස්ථානාධිපතිට බැන්නා. එතකොට ස්ථානාධිපති එයාට කිව්වා පුළුවන් දෙයක් කරනවා. අපිට ඕන විදිහට තමයි අපි කරන්නේ කියලා. මේ වෙලාවේදී මහත්තයෝ ඕ අයි සී මහත්තයාට කෝල් එකක් ආවා. එයා ඒකට කතා කළේ අපි දෙන්නම එළියට යවලයි.ඊට පස්සේ මාව ගෙන්නලා ‘උඹ අද රෑට මම තියන්නේ නෑ උඹව මරලා කැලිඩෝ එකෙන් මුහුදට දානවා මාතරින් මිනිය මතුවෙන්න. මානව හිමිකම් එකෙන් අර හිමිකම් එකෙන් මේ හිමිකම් එකෙන් හැම ලබ්බෙන්ම කතා කරනවා. ඒ වේ...ගේ පුතාලා දන්නේ නෑ මේවයි වැඩ කෙරෙන හැටි. උන් කවුද? උන්ට ඕන ඕන විදිහට වැඩ කරන්නේ නෑ මම. මට ඕන විදිහට මම වැඩ කරන්නේ. උන්ට පුළුවන්ද මට උගන්වන්න කියලා’ එයා හොඳටම බැන්නා.මේ විදිහට බෙරිහන් දෙමින් ස්ථානාධිපතිවරයා තිරිසන් වෙස් ගෙන මේ අසරණයාගේ ඇඟට ගොඩවී නැවත නැවතත් අතේ පයේ හිරි ඇර ගන්න හදන්නේ කරේ දමා සිටින උතුරු සළුව ගලවා පැත්තක තබන ගමන්. නිතර දෙවේලේ බෝ මළුවෙන් එන සිල් සුවඳත් බුද්ධ ප්‍රථිමාවෙන් කියවෙන බුදු ගුණත් මේ සිල්වත් නිලධාරියාට අමතක වන්නේ දිනුකගේ තියන පණ්ඩිතකම නිසා වන්නට ඇත.කෙසේවෙතත් මේ ජවනිකාව අවසන් වන්නේ දසනායක පැමිණ මේ අසරණයාගේ කරට අතක් දමා ගනිමින්. ‘අපි වැරැදීමකින් උඹට ගහලා තියෙන්නේ උඹත් එක්ක තියෙන වෛරයකින් නෙවෙයි. පොදු අරමුණකින් ගැහුවේ. අපිට සමාවෙන්න මල්ලියා කියා ද ඒ උත්තමයා පවසන්නටද අමතක කරන්නේ නෑ. එපමණක් නොව ‘උඹ කාල ද කොල්ලෝ ඉන්නේ කෑම එකක් ගෙනත් දෙන්නද?. මූ හොඳ කොල්ලෙක් මුගේ පිස්සු වැඩ නිසානේ අපිට වැදුණේ කියා මේ නිලධාරීන් පවසන්නේ වැඩේ වරදින බව ඉවෙන් මෙන් දැනුණ නිසා වන්නට පුලුවන්. එසේත් නැත්නම් මානව හිමිකම් කොමිසන් සභාවෙන් කළ විමසීම නිසා වන්නට ද පුලුවන්. හේතුව නම් අප දන්නේ නැත.මේ අතර දසනායක ඇවිත් දිනුකට පවසන්නේ උඹ හොඳ කොල්ලෙක් බවයි. තැන තැන ගිහින් මේ ගැන කියවන්න ඕනේ නෑ. අපි ගැහුවේ පොදු අරමුණකින්. 54000ක් ඉන්න ප්‍රදේශයක අපි කොහොමද හරියට හොරු හොයන්නේ. මේ අපූරු කාකි මහත්තයා දිනුකට වැඩිදුරටත් එලෙස පවසනවා.මේ සුද්දවන්තයන්ගේ අපූරු පොදු අරමුණ නිසා අසරණයෙක් නිකරුණේ ගුටි කන්න ඕනෑ දැයි අප ඔය ලොක්කන්ගෙන් ඇසීමට කැමැත්තෙමු. ඔහුට වුණ අසාධාරණය ගැන කිසිවෙක් කතා කරන්නේ නැත. පොලිසියේ සුදු හුණු ගාන ලොක්කන් මේ අසරණයාට වුණ ඇබැද්දිය ගැන ඇසක්වත් ඇරනොබලන බව නම් අපි හොඳාකාරවම දනිමු. කළුතර උතුර පොලිසියේ ලොක්කනි, සොක්කනි, පොඩි පොඩ්ඩනි නුඹලා මේ තලා පෙළන්නේ හිත්පිත් නැති වානේ දඬුවලින් නිම වුණු රොබෝටික්කන් නොවන බව මතක තබා ගත යුතුය. දැන්වත් මේ අහිංසකයන් නොමරා මරන නුඹලාගේ අමන පොදු අරමුණද වහා නවතා දැමිය යුතුය. ජනතාව නැඟී සිටින දිනය වැඩි ඈතක නොවේ . අපිට දියහැකි එකම රතු එළිය එයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>16</day>
    </date>
    <link>http://www.dinamina.lk/2011/09/16/_art.asp?fn=f1109166</link>
    <topic>පාසලේ වැඩ කටයුතු නොපිරිහෙළා ඉටු කළා</topic>
    <author>අමිල ප්‍රභාත් වනසිංහ සහ එස්. එම්. සියාම්, හිදෝගම සමූහ</author>
    <content>මා පාසලේ කටයුතු නොපිරිහෙළා කළා. මා හැමවිටම මුල් තැන දුන්නේ අධ්‍යාපනයටයි. මගේ අනාගත බලාපොරොත්තුව වෛද්‍යවරියකවීමට යැයි මෙවර 5 වසර ශිෂ්‍යත්ව විභාගයෙන් දිවයිනේ පළමුවැනියා වීමේ භාග්‍යය හිමි කරගත් කළුතර බාලිකා ජාතික පාසලේ ඕෂධී රශිප්‍රභා ෆොන්සේකා සිසුවිය ඊයේ (15) දිනමිණට ප්‍රකාශ කළාය.කළුතර බාලිකා ජාතික පාසලේ නව වසර සඳහා ශිෂ්‍ය නායිකාවන්ට නිල පදක්කම් පැළැඳවීමේ උත්සවය ඊයේ (15) කළුතර බාලිකා ජාතික පාසලේ පැවැත්වුණු අතර එහිදී ඕෂධී රෂිප්‍රභාද ප්‍රාථමික අංශයේ ශිෂ්‍ය නායිකාවක ලෙස දිවුරුම් දුන්නාය.මෙහිදී සභාවේ ඔල්වරසන් හඬ මධ්‍යයේ විදුහල්පතිනි ජී. කේ. ගුණරත්න මහත්මිය විසින් ඇයව අගය කරමින් මල් කළඹක් පිළිගන්වන ලදී.මෙහිදී තවදුරටත් අදහස් දැක්වූ ඕෂධී රශිප්‍රභා සිසුවිය මෙසේ ද කීවාය.මම මේ ජයග්‍රහණය ලබා ගැනීමේදී පළමු වසරේ සිටම මට ඉගැන්වූ ගුරු මහත්මීන්ගේ උදව් ලැබුණා. පන්තියේ ළමුන් 46 ක් හිටියත් මිස් කාටවත් වෙනසක් නොපෙන්වා කටයුතු කළා.මගේ පියා ආබාධිත හමුදා සෙබළෙක්. පියාගේ එක කකුලක් නැහැ. මට පියාටත් මවටත් විදුහල්පතිතුමිය ඇතුළු ගුරු මහත්මීන්ට මෙන්ම පාසලටත් ගෞරවයක් ලබාදීමට හැකි වුණා. ඒ ගැන මා සතුටු වෙනවා.මා කලාප අත්අකුරු තරගවලින් පළමු ස්ථානය හිමි කර ගත්තා. එමෙන්ම රචනා තරග ආදියෙන් ජයග්‍රහණ රැසක් ලබාගෙන තිබෙනවා. විවිධ උත්සවවලදී කතා පවත්වලා තිබෙනවා. මේ ජයග්‍රහණයට ඒ සියලු දේ දායක වුණා.තමන්ගේ පාසල් කටයුතු නිසියාකාරව ඉටු කර උනන්දුවෙන් පාඩම් කළහොත් තමාටත් තම මාපියන්ටත් පාසලටත් ගෞරවයක් ලබාදිය හැකි බව මා 2012 වසරේ ශිෂ්‍යත්ව විභාගයට පෙනී සිටින නංගිලා මල්ලිලාට කියන්න කැමතියි.කළුතර බාලිකා ජාතික පාසලේ විදුහල්පතිනි ජී. කේ. ගුණරත්න මිය - මෙය කළුතර බාලිකා ජාතික පාසලට සුවිශේෂී අවස්ථාවක්. මෙම දැරිය අද අපේ පාසලට විශාල කීර්තියක් අත් කරදී තිබෙනවා. ඇයට අප පාසලේ සුභාශිංෂණය පිරිනමනවා.පන්ති භාර ගුරුතුමිය වන කල්‍යාණි ප්‍රනාන්දු මිය - මෙම සිසුවිය මගේ පන්තියේ ඉතා හොඳින් අධ්‍යාපන කටයුතු කළ ශිෂ්‍යාවක්. ඇය හැම වාර පරීක්ෂණයකදීම පන්තියේ පළමුවෙනියා වුණා. මෙවර වාර පරීක්ෂණයෙන්ද ඇයට ගණිතය, සිංහල, පරිසරය හා බුද්ධාගම යන විෂයන් සඳහා ලකුණු 100 බැගින් තිබෙනවා.ඇය හැමවිටම උපේක්ෂා සහගතව කටයුතු කළ ශිෂ්‍යාවක්. මේ ජයග්‍රහණය ගැන මා සතුටු වෙනවා.අප පාසලේ වේලාවෙන් පසුවත් නිවාඩු දිනවලත් නොමිලේ අමතර පන්ති විදුහලේම පැවැත්වූවා. ඒ කටයුතුවල ප්‍රතිඵල අපට තිබෙනවා.මව වන පයාගල ඈතගම සුමනාරාම පාරේ 220 ඒ දරන ස්ථානයේ පදිංචි ප්‍රියංකා කුමුදුනි පෙරේරා මිය - අපට දරුවන් තිදෙනෙකු සිටිනවා. ඕෂධී දුව දෙවැන්නායි. දුව කුඩා කළ සිටම අපි කාගෙවත් බලපෑමකින් තොරව ඇගේම උනන්දුවෙන් අධ්‍යාපන කටයුතු කළා. මගේ සැමියා ආබාධිත හමුදා සෙබළෙක්. ඒ නිසා ඔහු විශ්‍රාමිකව සිටිනවා. අපි දරුවන්ගේ අධ්‍යාපනය වෙනුවෙන් ඔවුන් උනන්දු කළා. මගේ දියණිය ශිෂ්‍යත්වයෙන් ප්‍රථම ස්ථානය දිනා ඇති බව මා දැනගත්තෙ විදුහලේ ගුරුවරියකගෙන්.මගේ ලොකු පුතා අශේන් ශානක ෆොන්සේකා කළුතර විද්‍යාලයේ ඉගෙනුම ලබනවා. ඔහු අවුරුදු 13 න් පහළ ක්‍රිකට් කණ්ඩායමේ නායකයා ලෙස කටයුතු කරනවා. බාල දියණිය පුංචියි. ඇයද කළුතර බාලිකාවේ ඉගෙනුම ලබනවා.පියා වන සරත් ෆොන්සේකා මහතා - මම යුධ හමුදාවේ සේවය කරමින් සිටියදී 1989 සැප්තැම්බර් 09 වන දින පරන්තන්වලදී කොටින්ගේ පුද්ගල නාශක බෝම්බයකට ගොදුරු වුණා. ඉන් මගේ දකුණු කකුල අහිමි වුණා.මා ඉන්පසු රැකියාවකට ගියේ නැහැ. දරුවන්ගේ අධ්‍යාපන කටයුතු ගැන උනන්දුවෙන් කටයුතු කළා.ඕෂධී රශිප්‍රභා ෆොන්සේකා දියණියට අපේ සුභපැතුම්.ශ්‍රී ලංකාවේ දුෂ්කර ප්‍රදේශ කී සැණින් හැඟෙන්නේ අනුරාධපුර වැනි දිස්ත්‍රික්කයන්ය. එවැනි වූ ප්‍රදේශවල ජීවත්වන ජනයා කෘෂිකර්මාන්තය සරිකරගනිමින් සිය ආර්ථිකය ශක්තිමත් කර ගැනීමට කර්කෂ පොළොව සමඟ දරන්නේ මහත් වූ වෙහෙසකි.ඒ ඔවුන්ගේ අනාගත සුබසිද්ධිය සඳහාය.එවන්වූ අනුරාධපුර වැනි ප්‍රදේශවල ජීවත්වන මවුපියන් තම දූදරුවන්ට හොඳ අධ්‍යාපනයක් ලබාදෙමින් සමාජයේ යහපත් පුරවැසියකු කිරීමට දුෂ්කර ප්‍රදේශවල ජීවත්වන ඔවුන්ගේ සිත්වලට දැනෙන අන් සැනසීමක් නොමැති තරම්ය.එවැනි පසුබිමක දරුවෙකුට ශිෂ්‍යත්ව විභාගයෙන් ලංකාවේ පළමු වැනි ස්ථානය ලබාගත් තිදෙනා අතරට පැමිණීමට සහ අනුරාධපුර දිස්ත්‍රික්කයේ වැඩිම ලකුණු ලබාගත් ශිෂ්‍යයකු ලෙස ලකුණු 195ක් ලබාගැනීමට අනුරාධපුර කැකිරාව මුස්ලිම් මහා විද්‍යාලයේ පහ ශ්‍රේණියේ ඉගෙනුම ලබන එම්. එන්. ෂකී අහමඩ් සිසුවා සමත් විය.එම සමත්කම් දැක්වූ අහමඩ් සිසුවා සිය ජයග්‍රහණය පිළිබඳ කියාපෑවේ මේ අයුරිනි.මම කිසිදු පෞද්ගලික පන්තිවලට සහභාගි වූයේ නැහැ. පාසලින් සහ ගෙදරින් ලැබූ අධ්‍යාපනය තමා මගේ ජයග්‍රහණයට හේතු වූයේ.මම පාසලේ උගන්වන දේ හොඳින් අහගෙන සිටියා. ඒවා පාඩම් කළා. මවුපියන් සහ ගුරුවරුන්ට මම ගොඩක් ස්තුතිවන්ත වෙනවා. ඒවගේම මල්ලීගෙන් සහ අක්කාගෙන් ද මගේ අධ්‍යාපන කටයුතුවලට සහාය ලැබුණා.ක්‍රිකට් ක්‍රීඩාවට මෙන්ම ගණිතය විෂයට මම ගොඩක් ආසයි. මගේ එකම අරමුණ තවදුරටත් හොඳින් අධ්‍යාපනය හදාරා සමාජයේ හොඳ පුරවැසියෙක් වීමටයි.5 ශ්‍රේණියේ පන්තිභාර ගුරුතුමිය වන එස්. එල්. එම්. නිසායා මහත්මිය.මේ ළමයා පන්තියේ ඉතා දක්ෂයි. ලැබූ ජයග්‍රහණය අපේ පාසලට ලොකු ගෞරවයක්. ඒ ගැන හරිම සතුටුයි. මේ ළමයාගේ විශේෂත්වය තමයි එදිනෙදා දෙන වැඩ එදිනෙදා කිරීම. අධ්‍යාපනය ලබන ඕනෑම ළමයකුට හොඳ ආදර්ශයක්. ළමයි පනස් දෙනෙකු මෙවර ශිෂ්‍යත්ව විභාගයට පෙනී සිටියා. එයින් මේ සිසුවා ලකුණු 195ක් ලබා ගත්තා. ලකුණු 150කට වැඩිය ලබාගත්ත ළමයි පස් දෙනෙක් ඉන්නවා.ඒ වගේම ලකුණු 130ක් ලබාගත් ළමයින් දහසය දෙනෙක් මෙවර සිටිනවා.පසුගිය වසරේ ශිෂ්‍යත්ව විභාගයෙන් අනුරාධපුර දිස්ත්‍රික්කයේ පළමු වැනි ස්ථානය ලබාගැනීමට අපේ පාසලේ ළමයෙක්. ඒක අපිට ලොකු ආඩම්බරයක්.දරුවා ගේ පියා වන එම්. එස්. එම් නලීම් මහතා.මගේ ළමයා සෑම දිනම මං පාසලට එවන්නේ ගුරුවරුන් කියනදේ හොඳින් අහගන්න කියලයි. අධ්‍යාපනයට මගේ දරුවා ගොඩක් උනන්දුයි.දරුවා වෙනත් කිසිදු බාහිර පන්තියකට යොමු කළේ නෑ.මම සහ මගේ බිරිය දෙදෙනාම ගුරුවරු. බිරිය එම්. එස්. ජෙස්මින් කාමිලා. අපි දෙන්න එයාට හොඳින් ඉගැන්වූවා. මවුපියන් විදිහට එය අපට ලොකු සතුටක්.කැකිරාව මුස්ලිම් මහ විදුහලේ විදුහල්පති එස්. එම්. එස්. ආබ්දීන් මහතා. අපේ ඉස්කොලෙට ගොඩක් අඩු පාඩු තිබෙනවා. එවැනි අඩුපාඩු මැද මෙවැනි ළමයින් බිහිකිරීමට හැකිවීම ගැන අපට ගොඩක් සතුටුයි.මම මේ ළමයා ශිෂ්‍යත්ව විභාගයෙන් ඉහළ ප්‍රතිඵල ගනීවි කියා සිතුවා. ඒ එම ළමයාගේ අධ්‍යාපන කටයුතු අධ්‍යයනය කිරීමෙන්.මේ වගේ දක්ෂ ළමයින් සියගණනක් පාසලේ සිටිනවා. විදුහල්පති ලෙස මමත් අපේ ගුරුවරුත් උත්සාහ කරන්නේ අපේ රටට හොඳ ගතිගුණවලින් යුතු ළමයින් පිරිසක් දායාද කිරීමටයි.පාසලේ කටයුතු සඳහා ආදි ශිෂ්‍යන්ගේ සහය නො අඩුව ලැබීම ද අපිට ශක්තියක් වන බවද හෙතෙම වැඩිදුරටත් පැවසීය.පංතියේ හොඳීන් ඉගනීමේ කටයුතු කළ නිසා විභාගයට නොබියව මුහුණදීමේ හැකියාව මට තිබුණා. මම දිනපතා පාසල් යනවා. ගුරුතුමිය පවරන සියලු වැඩ නොපිරිහෙලා කරනවා. පළමු වසරේ සිට පහ වසර දක්වා මා අධ්‍යාපන කටයුතු හොඳින් කළා. අධ්‍යාපන කටයුතුවලට මුල්තැන දුන් මා නිතර අනෙකුත් බාහිර ක්‍රියාකාරකම්වලට ද කාලය යොමු කළා. මම හිත ධෛර්යමත් කරගෙන පිළිතුරු ලිව්වා. ලංකාවේ ප්‍රථම ස්ථානය හිමිවීම මා ලැබූ විශාල ජයග්‍රහණයක්.ලකුණු 195ක් ලබා ගනිමින් දිවයිනේ ප්‍රථම ස්ථානය හිමිකර ගත් කළුතර අධ්‍යාපන කලාපයේ දොඩන්ගොඩ මිරිස්වත්ත ජාතික පාසලට මහත් අභිමානයක් මෙන්ම ගෞරවයක් ලබාදීමට සමත් වූ දොඩන්ගොඩ දෙවටගහවත්ත පදිංචි විහන්ගි නෙත්මි රණවීර සිසුවිය සතුටු සිනහවකින් මුව සරසාගෙන දිනමිණට පැවසුවාය.ශිෂ්‍යත්ව ප්‍රතිඵල නිකුත් වී පැය විසිහතරක් ගතවීමට මත්තෙන් ලංකාවෙන්ම ප්‍රථම ස්ථානය හිමි කරගත් සිසුවියගේ නිවස සොයා අප යන විටත් ප්‍රදේශයේ පාසල් ගණනාවක ගුරුභවතුන් ඥාති හිතවතුන් මෙන්ම යහළු යෙහෙළියන් පිරී පැවතුණි.මුළු රටෙන්ම ප්‍රථම ස්ථානය හිමිකර ගත් විහන්ගි තම ජයග්‍රහණය පිළිබඳ මෙසේ පැවසුවාය.මගේ මේ ජයග්‍රහණය මා හට “අ – ආ” පටන් එක වසර සිට හතර වසර දක්වා අකුරු කර මට අධ්‍යාපන ඥානය ලබා දුන් මෙන්ම පහ වසර පංතිය බාර නාලනී ගුරු මෑණියන් මෙන්ම මට සෙවනැල්ලක් මෙන්ම ඉන්න මගේ අම්මටයි තාත්තටයි, විදුහල්පතිතුමිය ඇතුළු ගුරු මණ්ඩලයට ඒ වගේම මම අධ්‍යාපනය ලබපු එකම උපකාරක පංතියේ ගුරු මහත්මියටත් මාගේ පාද නමස්කාර ගෞරවණීය ප්‍රණාමය පුද කිරීමට මා දිනමිණ පත්‍රය ද අවස්ථාවක් කර ගන්නවා.මට මගේ අම්මයි තාත්තයි ශිෂ්‍යත්ව විභාගය කියල අමතර බරක් හිතට දුන්නේ නැහැ. මට විභාගයට අවශ්‍ය පොත් පත් ගෙනත් දුන්නා. ඒවා මම ගෙදර දී හොඳින් පාඩම් කළා. ඒ වගේම නාලනී මිස් කියල දෙන හැම දෙයක්ම පිළිබඳ හොඳින් සිතට ගත්තා. සැබෑම ගුරුමවක් ලෙස එතුමිය අපේ පංතියේ ජයග්‍රහණයන්වලට ගොඩක් හේතුවුණා.මම ඉංගී‍්‍රසි නාට්‍යයක ප්‍රධාන චරිතය වන මවගේ චරිතය රඟපෑවා. එහි ප්‍රථම ස්ථානය ද අපිට හිමිවුණා. දැනුම මිණුම තරග සඳහා ඉදිරිපත් වී ජයග්‍රහණ ලබා තිබෙනවා. ඒ වගේම ක්‍රීඩාවලට ඉදිරිපත් වී දක්ෂතා දක්වා තිබෙනවා.විහන්ගිගේ මව වන ටී. ශි‍්‍රයානි මල්කාන්ති මහත්මිය මෙසේ පැවසුවාය.:- අපිට දරුවෝ දෙන්නයි. මේ ලොකු දුව චූටි කාලයේ ඉඳන්ම සෑම දෙයකටම එකසේ දක්ෂයි.ශිෂ්‍යත්ව විභාගය කියල එයාට අපි මානසික පීඩනයක් දුන්නේ නැහැ. රූපවාහිනිය බැලුවා. ක්‍රීඩා කළා. බාහිර ක්‍රියාකාරකම් වලටත් කාලය වෙන්කර ගත්තා. මව්පියෝ විදිහට අපි දෙදෙනාම කොයිම අවස්ථාවකදීවත් බාධා කළේ නැහැ. අපිට ඉන්නේ දරුවෝ දෙන්නයි. දුව හරි නිවිච්ච ගතියක් තියෙනවා. වැඩි දඟකාර නෑ. මොන දේ කළත් පාසල් වැඩ දුව අතපහු කළේ නැහැ. දුව විභාගය පාස් වෙන බව අපේ සිතෙහි මහත් බලාපොරොත්තුවක් තිබුණා. අද ඒ බලාපොරොත්තුව මල්ඵල දැරුවා. මට හරිම සන්තෝසයි. ලොකු සතුටක් දැනෙනවා.විහන්ගිගේ පියා කේ. කේ. ඩී. සමන් ෂූධීර කුමාර රණවීර මහතා:-අපිට දරුවෝ දෙන්නයි. ලොකු දුව විහන්ගි හා පොඩි පුතා දනිඳු. මමත් බිරිඳත් දුව ගැන ලොකු බලාපොරොත්තුවක් තිබුණා. දුවගේ දක්ෂතා අපිට පෙනුනා. අපි කළේ එයාට උදව් කරපු එක විතරයි. අපි එයාට වැඩි බර දැම්මේ නැහැ. මම හිතා හිටියා ලංකාවේ ඉහළ ලකුණු අතරට එයි කියල. හැබැයි ලංකාවේ ප්‍රථම ස්ථානයට එයි කියල කීයටවත් හිතුවේ නෑ. ශිෂ්‍යත්වයට ගියේ එක පංතියකටයි. එයාගේ දක්ෂතා උපයෝගී කරගෙන විභාගයට නොබියව මුහුණ දීපු නිසා ලංකාවේ ප්‍රථම ස්ථානයට සමත් වී තිබෙනවා. මෙය අපිට ලොකු සතුටක්. පියෙක් හැටියට මට ගොඩක් සතුටුයි. මිරිස්වත්ත ජාතික පාසලේ විදුහල්පතිතුමියට දුව ඉගෙනුම ලබන පංතියේ ගුරුතුමියට සියලු ගුරු මණ්ඩලයට උපකාරක පංතියේ ගුරුතුමියට දරුවාගේ ජයග්‍රහණය වෙනුවෙන් සිය ස්තුතිය හා ප්‍රණාමය ප්‍රකාශ කරනවා.දොඩන්ගොඩ මිරිස්වත්ත ජාතික පාසලේ විදුහල්පති ඇස්. එම්. චන්ද්‍රිකා සිල්වා මහත්මිය:- ජීවිත කාලයේ ලබන්න පුලුවන් ලොකුම සතුට අද ලබනවා. විදුහලේ 1 වසරේ සිට 5 වසර දක්වා එකම ගුරුවරයෙකුට පංතිය භාර දුන්නා. එහි ප්‍රතිඵලයක් තමයි අද බුක්ති විඳින්නේ.දොඩන්ගොඩ මිරිස්වත්ත ජාතික පාසලේ නම ලක් දෙරණේ කතා බවට ලක්වීම මෙන්ම ශිෂ්‍යත්ව වංශ කතාවේ පිටුවක සටහන් කරවීමට උනන්දුවෙන් කැපවීමෙන් මෙන්ම අධිෂ්ඨානශීලීව දස්කම් දැක්වූ විහන්ගි සිසු දියණියට වගේම ඇයගේ ජයග්‍රහණයට දිරි දුන් නාලනී ගුරු මාතාවට මිරිස්වත්ත ජාතික පාසලේ සමස්ත ගුරු මණ්ඩලයේ ගෞරවය හා ප්‍රණාමය හිමිවෙනවා.විහන්ගිට පහ ශිෂ්‍යත්ව විභාගයේ කඩඉම ජයග්‍රහණයකින් භුක්ති විඳීමට අධ්‍යාපනය ඥානය ලබාදුන් පංතිභාර ගුරුතුමිය වන කේ. ඒ. ඩී. නාලනී චන්ද්‍රලතා මහත්මිය:-විහන්ගිට ඕනෑම දෙයක් එකවරක් කියූ පමණින් හොඳින් අවබෝධ කර ගැනීමට මනා දස්කමක් තිබුණා. ඇය පංතියේ පංති නායිකාව ලෙස කටයුතු කරනවා. ඒ සියලු දේවල් ඒකරාශීව ලැබූ ජයග්‍රහණයට ඇයට මගෙත් සුබ පැතුම් පතනවා.“විහන්ගි” ගේ වෛද්‍යවරියක් වීමේ අනාගත ප්‍රාර්ථනාවට” දිනමිණ සුබ ප්‍රාර්ථනා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=n1109171</link>
    <topic>පරිසර අමාත්‍යාංශයේ වාහනත්දුම් පරීක්ෂණයෙන් අසමත්</topic>
    <author>දිස්නා මුදියන්සේ</author>
    <content>පරිසර අමාත්‍යාංශයට අයත් රථවාහනවලින් දුම් (වායු විමෝචන) පරීක්ෂණය සමත් වී ඇත්තේ 30%ක් බව පරිසර අමාත්‍යාංශයේ වායු සම්පත් කළමනාකරණ අංශයේ අධ්‍යක්ෂ අනුර ජයතිලක මහතා පැවැසීය.රාජ්‍ය ආයතනවල වාහන පරීක්ෂා කිරීමේ මූලික පියවරක් වශයෙන් පරිසර අමාත්‍යාංශයේ හා ඊට අනුබද්ධ ආයතනවල වාහන පසුගිය බදාදා හා බ්‍රහස්පතින්දා පරීක්ෂාවට ලක් කැරිණි.මේ වැඩපිළිවෙළ ක්‍රියාත්මක කරන ලද්දේ වායු විමෝචන පරීක්ෂණවලින් බහුතරයක් රාජ්‍ය අංශයට අයත් වාහන බව සංඛ්‍යාලේඛන මගින් අනාවරණය වීම නිසාය. අධ්‍යක්ෂවරයා පවසන පරිදි පරීක්ෂණයට ලක්කරන ලද වාහන 50කින් සමත්ව ඇත්තේ 30%ක් පමණි.පරීක්ෂණයට ලක්කළ පෙට්‍රල් වාහන 10න් 3 ක් අසමත් වූ අතර ඩීසල් වාහන වලින් 23ක් සමත්විය.තවත් ඩීසල් වාහන 3ක් පරීක්ෂණයට ලක්කළ නොහැකි වූයේ ඒවායේ සයිලන්සර් වලින් කාන්දුවීම් ඇතිවූ නිසාය.මේ වාහන තුන හා අනිකුත් අසමත් වාහන අලුත්වැඩියා කිරීමට නියෝග කළ බව අධ්‍යක්ෂවරයා කීය.මෙම විමෝචන පරීක්ෂණ වලින් අසමත් වීමට මූලික හේතුව වාහන නිසි පරිදි නඩත්තු නොකිරීමයි. මෙම පරීක්ෂණ පිළිබඳ පූර්ණ වාර්තාවක් ළඟදීම අමාත්‍යාංශයට ඉදිරිපත් කරන බව අධ්‍යක්ෂකවරයා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=n1109172</link>
    <topic>ශ්‍රී ලංකාවට එරෙහි යෝජනා ගෙන ඒමේ සියලු ඉඩ ඇහුරුවා</topic>
    <author/>
    <content>ජගත් මානව හිමිකම් කවුන්සලය වෙත ශ්‍රී ලංකාවට එරෙහි යෝජනා ගෙනඒමේ සියලු ඉඩකඩ ඇහිරීමට ශ්‍රී ලංකා දූත කණ්ඩායමට හැකිවූ බව වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා අවධාරණය කරයි.මානව හිමිකම් කවුන්සලයේ 18 වැනි සැසිවාරය සඳහා සහභාගි වන සාමාජිකයන් 46 දෙනාගේ සහාය තම රට වෙත ලබාගැනීමටත් ශ්‍රී ලංකා දූත පිරිසට හැකිවූ බවද ඒ මහතා ප්‍රකාශ කරයි.දරුස්මාන් වාර්තාව මානව හිමිකම් කමිටුවට ගෙනඒම වැළැක්වීම සඳහා අවශ්‍ය නීතිමය, පරිපාලනමය මෙන්ම අනෙකුත් කරුණු ද ඉදිරිපත් කරමින් එම වාර්තාව හුදෙක්ම එක්සත් ජාතීන්ගේ මහ ලේකම්වරයාට උපදෙස් ලබාදීම සඳහා සැකසූ වාර්තාවක් බවද මෙහිදී පෙන්වා දී ඇත. එක්සත් ජාතීන්ගේ අනුමැතියකින් තොරව මානව හිමිකම් කමිටුව වෙත ඉදිරිපත් කිරීමට නීතිමය වශයෙන් නොහැකි බවද තර්කානුකූලව මෙහිදී ඉදිරිපත් කළ බවද ඇමැතිවරයා සඳහන් කරයි.කොටි ත්‍රස්තවාදය ශ්‍රී ලංකාවෙන් තුරන් කිරීමෙන් පසුව ගෙන යන සංවර්ධන වැඩපිළිවෙළ හා ජාතික සමඟිය උදෙසා රජය ආරම්භ කළ වැඩපිළිවෙළ පිළිබඳව ද ජගත් මානව හිමිකම් කොමසාරිස් නවනීදන් පිල්ලේ සහ ජිනීවා සාකච්ඡා සඳහා සහභාගි වූ තානාපතිවරුන් දැනුවත් කිරීමට පියවර ගත් බවද නිමල් සිරිපාල ද සිල්වා මහතා කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=n11091710</link>
    <topic>අරලියගහ මැදුරේ දන්සැල් නෑ</topic>
    <author>දයා පෙරේරා, භක්ති ධර්මප්‍රිය මෙන්ඩිස් සහ රක්ෂණ ශ්‍රියන්ත</author>
    <content>අරලියගහ මන්දිරයේදී මේ දිනවල සිදුකරන්නේ ජනාධිපතිවරයා කලින් යොදාගත් පරිදි ජනතා හමුවීම් මිස දන්සැල් පැවැත්වීමක් නොවන බව ඊයේ (16) මැතිවරණ කොමසාරිස් කාර්යාලයේ පැවති පක්ෂ ලේකම්වරුන්ගේ හමුවේදී එක්සත් ජනතා නිදහස් සන්ධානයේ මහ ලේකම් ඇමැති සුසිල් ප්‍රේමජයන්ත මහතා ප්‍රකාශ කළේය.ජනාධිපතිතුමා ජනතාව හමුවීම නිරතුරුවම සිදුවන කාර්යක් මිස පළාත් පාලන මැතිවරණය ඉලක්ක කරගෙන සිදු නොවන්නක් බවත් එම වැඩසටහන් ඡන්දයට පෙර සූදානම් කර තිබූ ඒවා බවත් සුසිල් ප්‍රේමජයන්ත මහතා එහිදී පැවැසීය.ජනාධිපතිතුමාට ඕනෑම අවස්ථාවක ජනතාවගේ ප්‍රශ්න විසඳීම සඳහා ඔවුන් කැඳවා සාකච්ඡා කළ හැකි බව සඳහන් කළ ඇමැතිවරයා එය මැතිවරණයට සම්බන්ධ කිරීම අසාධාරණ බවද කීවේය. මේ පළාත් පාලන ආයතන විසිතුනේ ඡන්දයේදී එක් පක්ෂයක අපේක්ෂකයෙක් වෙනත් පක්ෂයකට සහයෝගය පළකිරීමට සම්බන්ධකර ගැනීමේ ජාවාරම වැළැක්වීමට පියවර ගන්නා බව මැතිවරණ කොමසාරිස් මහින්ද දේශප්‍රිය මහතා පක්ෂ ලේකම් වරුන්ට මෙහිදී ප්‍රකාශ කෙළේය.ලබන පස්වෙනිදා ඡන්ද ප්‍රචාරක කටයුතු නැවැත්වීමෙන් පසු කිසිම අපේක්ෂකයෙකුට කවර ආකාරයක හෝ ප්‍රචාරක වැඩවල නොයෙදෙන ලෙසද කොමසාරිස්වරයා ලේකම්වරුන්ට දැනුම් දුන්නේය.පළාත් පාලන ආයතන විසිතුනේම ප්‍රචණ්ඩ ක්‍රියා විසිතුනක් පමණක් තමා වෙත වාර්තා වී ඇති බව පැවසූ කොමසාරිස්වරයා ප්‍රචණ්ඩ ක්‍රියා වැලැක්වීමට අවශ්‍ය පියවර ගන්නා ලෙස පොලිසියට නියෝග කළේය.මේ සාකච්ඡාව සඳහා එක්සත් ජනතා නිදහස් සන්ධානයේ මහ ලේකම් ඇමැති සුසිල් ප්‍රේමජයන්ත, එක්සත් ජාතික පක්ෂයේ මහ ලේකම් තිස්ස අත්තනායක, ජනතා විමුක්ති පෙරමුණේ කොළඹ දිස්ත්‍රික් කණ්ඩායම් නායක සුනිල් වටගල යන මහත්වරු ඇතුළු දේශපාලන පක්ෂ ඬ;යීජිතයන් මෙන්ම නියෝජ්‍ය පොලිස්පති ගාමිණී නවරත්න මහතා ඇතුළු උසස් නිලධාරීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=n11091711</link>
    <topic>දිනමිණ ශිෂ්‍යත්ව පාඩමමගේ ජයග්‍රහණයට ලොකු අත්වැලක් වුණා</topic>
    <author>දයා පෙරේරා</author>
    <content>“මතුගම පැවැති ‘දිනමිණ’ ශිෂ්‍යත්ව සම්මන්ත්‍රණයේදී ඉගෙන ගත් දේ මෙන්ම දිනමිණ ශිෂ්‍යත්ව පාඩමත් මගේ ජයග්‍රහණයට ලොකු උදව්වක් වුණා” යැයි පහ ශ්‍රේණිය ශිෂ්‍යත්ව විභාගයේදී ලකුණු 195ක් ලබාගනිමින් පළමු ස්ථානය හිමිකරගත් දොඩන්ගොඩ මිරිස්වත්ත මහා විද්‍යාලයේ කේ. කේ. ඩී. විහඟි නෙත්මි රණවීර සිසුවිය පැවැසුවාය. අපේ පොඩි සීයාගේ ගෙදරට දිනපතාම “දිනමිණ” ගන්නවා. ශිෂ්‍යත්ව පාඩම තිබෙනදාට මා සීයාගේ ගෙදරින් පත්තරේ අරන් ඇවිත් ගෙදරදී එවලේම උත්තර ලියනවා. ඒ පාඩම්වල තිබුණු විදියේ හුඟක් ප්‍රශ්න විභාගෙට ඇවිත් තිබුණා. මා එවැනි ප්‍රශ්නවලට උත්තර ලියා පුරුදුවී සිටි නිසා මට පහසුවුණා” යැයි ද ඇය පැවසුවාය.එම ශිෂ්‍යාවත් ඇගේ මවුපියන් සහ පංතිය භාර ගුරුතුමියත් මිරිස්වත්ත මහා විද්‍යාලයේ විදුහල්පතිනියත් විභාග කොමසාරිස් ජනරාල් අනුර එදිරිසිංහ මහතාගේ ඇරියුමෙන් ඊයේ (16) විභාග දෙපාර්තමේන්තුවට පැමිණ සිටියාය.එම අවස්ථාවේදී දිනමිණ සමඟ කතාබහ කළ විහන්ගි නෙත්මි රණවීර සිසුවිය මෙසේද කීවාය.“පාසලේ ජිම්නාස්ටික් කණ්ඩායමෙත් ක්‍රීඩා කළා. හවසට ගෙදරදි ටී. වී. බැලුවා, හැබැයි ශිෂ්‍යත්ව පාඩම තිබුණ වැඩ සටහන් තමයි බැලුවේ. අතිරේක පන්තියකටත් ගියා. පළමුවැනියා වෙන්න මගේ හිතේ තිබුණා. ඒ අධිෂ්ඨානයෙන් වැඩ කළා. මා සමඟ අනිත් පළමුවැනියා වූ ඕෂධී මගේ යාළුවෙක්. ඇයත් මාත් අතිරේක පංතියක ඉගෙන ගත්තා” යැයි ද ඕ පැවසුවාය.“සමහර දවස්වලට දුව ප්‍රශ්න පත්‍ර හයක් හතක් තනිවම ගෙදරදි කරනවා. එතරම් ලොකු ගණනක් කරන්න කියා අපි කියන්නෙ නැහැ. ඒත් එයා කැමැත්තෙන්ම වැඩ ටික කළා. හැමදාම අපේ බාප්පාගෙ ගෙදර ‘දිනමිණ’ ගන්නවා. ශිෂ්‍යත්ව අතිරේකය තියෙනදාට දුව ඒ පත්තරේ ගෙනත් උත්තර ලියලා ඛ්ුරුවෙනවා.මතුගම තිබුණ දිනමිණ සම්මන්ත්‍රණයටත් පාසලෙන්ම සහභාගිවුණා” යැයි විහන්ගි ගේ පියා කේ. කේ. ඩී. සමන් සුධීර කුමාර රණවීර මහතා කීවේය.දොඩන්ගොඩ මිරිස්වත්ත ජාතික පාසලේ විදුහල්පතිනි ඇස්. එම්. චන්ද්‍රිකා සිල්වා මහත්මිය මේ දරුවා දක්‍ෂ බව ඇගේ ගුරුතුමිය ශි‍්‍රයානි මල්කාන්ති මහත්මියගෙන් මා අසා තිබුණා. ශිෂ්‍යත්වයට පෙනී සිටි අපේ පාසලේ දරුවොත් මේ වන විට විසිපහක් පමන සමත්වී සිටින බව අන්තර්ජාලයෙන් දැන ගත්තා.තවම විභාග දෙපාර්තමේන්තුවෙන් ප්‍රතිඵල ලේඛන අපට ලැබුණෙ නැහැ. දිනමිණ ශිෂ්‍යත්ව සම්මන්ත්‍රණයට අපේ දරුවෝ ගියා. මේ දරුවත් ගියා. ඒ ජාතික අධ්‍යාපන ආයතනයේ කුලරත්න මහතා ඇතුලු විද්වතුන්ගේ දේශන බොහොම ප්‍රයෝජනවත් වුණා. ඉදිරියේදීත් මෙවැනි සම්මන්ත්‍රණ වැදගත් වෙනවා යැයි සඳහන් කළාය.පහ ශ්‍රේණිය ශිෂ්‍යත්ව විභාගයේ පළමු ස්ථානය හිමිකරගත් ඕෂධී රශිප්‍රභා ෆොන්සේකා, විහන්ගි නෙත්මි රණවීර, සිසුවියන් හා එම්. එන්. ෂකී අහමඩ් සිසුවා ඔවුන්ගේ දෙමාපියෝ, ගුරුවරියන් හා විදුහල්පතින් ද සමඟ විභාග දෙපාර්තමේන්තුවට ඊයේ සවස පැමිණියහ. ඔවුන් පැමිණියේ විභාග කොමසාරිස් ජනරාල්ගේ ඇරියුමෙනි.අනතුරුව ඔවුන් සියලු දෙනාට ජනාධිපති මහින්ද රාජපක්‍ෂ මහතා කර ඇති ආරාධනයක් අනුව විභාග කොමසාරිස් ජනරාල්වරයා ද සමඟ අරලියගහ මන්දිරයට ගියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=n11091712</link>
    <topic>ජිනීවා ආ කොටි ප්‍රධානීකියුබාහරන්ට නවාතැන්දේශප්‍රියගෙන්</topic>
    <author>විජයානි එදිරිසිංහ</author>
    <content>ජිනීවා පැවැති මානව හිමිකම් සමුළුවට පැමිණි කොටි ජාත්‍යන්තර ජාලයේ ප්‍රධානියා වූ වී කියුබාහරන්ට නැවතීමේ පහසුකම් සලසා දී තිබෙන්නේ නිදහස් මාධ්‍ය ව්‍යාපාරයේ හිටපු ප්‍රධානියකු වූ සුනන්ද දේශප්‍රිය විසින් බව හෙළි වී තිබේ. ස්විස් ආණ්ඩුව මගින් දේශපාලන රැකවරණ හරහා සුනන්ද දේශප්‍රියට ලබාදී ඇති කාමරයේ වී කියුබාහරන් ද නැවතී ඇත.එපමණක් නොව සුනන්ද ජිනීවා සමුළුවට පැමිණ අසුන් ගෙන සිටියේද මේ කියුබාහරන් සමඟය. සමුළුවෙන් පසුවද සුනන්ද දේශප්‍රිය වී කියුබාහරන් තවත් කොටි නායකයන් කීපදෙනෙකු සහ කොටි පරාජිතයන් සමඟ මෙරටින් පලා ගිය මාධ්‍යවේදීන් කිහිපදෙනෙකු අතර සාකච්ඡාවක්ද පවත්වා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=n1109173</link>
    <topic>කොළඹ-මොස්කව් සතියට ගුවන් වාර 2ක්</topic>
    <author/>
    <content>කොළඹ සිට මොස්කව් දක්වා සතියකට ගුවන්වාර දෙක බැගින් ක්‍රියාත්මක කිරීමට ශ්‍රී ලංකන් ගුවන් සමාගම කටයුතු කරයි.මෙහි මංගල ගමන් වාරය අඅද (17) ආරම්භ කරන අතර ආගමික වාරිත්‍රානූකූල උත්සවයෙන් පසු පෙරවරු 7.20ට පළමු ප්‍රවාහන කාර්යය සිදු කෙරේ.ශ්‍රී ලංකාවේ ප්‍රභූ නියෝජිත පිරිසක් සහ ශ්‍රී ලංකාවේ රුසියානු තානාපති වැලැඩ්මීර් පී. මිකයිලෝෆ් මහතා සහ එම මහ්තමිය ද මේ මංගල ගමන් වාරයට එක් වෙති. මේ යානය පැය 16.40ට මොස්කව් ගුවන් තොටුපළට ළඟා වීමට නියමිත ය.මොස්කව් හී ඩොමෝඩිඩෝවෝ ගුවන් තොටුපළ හරහා මගීන් විශාල පිරිසක් සංක්‍රමණය වන අතර ලෝකයේ තාක්ෂණයෙන් දියුණුම ගුවන් තොටුපළ ද මෙය වේ.ශ්‍රී ලංකන් හී මේ නව සේවාව බදාදා හා සෙනසුරාදා දිනවල ක්‍රියාත්මක වන අතර නවීන අංගෝපාංගවලින් යුතු යානයන් මගී ප්‍රවාහනය සඳහා භාවිතා කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=n1109174</link>
    <topic>දළ දේශීය නිෂ්පාදනයසියයට 8.2කින් ඉහළට</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ දළ දේශීය නිෂ්පාදිතය සියයට 8.2 කින් වර්ධනය වී ඇතැයි ජන ලේඛන හා සංඛ්‍යා ලේඛන දෙපාර්තමේන්තුව පවසයි.පසුගිය 2010 වසරේ දෙවන කාර්තුවට සාපේක්ෂව මේ වසරේ දෙවන කාර්තුවේදී එම අගය වාර්තා වී තිබෙන බවද එම දෙපාර්තමේන්තු සංඛ්‍යා ලේඛන පෙන්වා දෙයි.එම වසරේදී ශ්‍රී ලංකාවේ ආර්ථික වර්ධන වේගය සියයට 7.9 ක අගයක් ගන්නා ලද අතර මේ වන විට එය සියයට 9.0 ට ආසන්න අගයක් ගෙන ඇත.මෙරට සේවා අංශයේ සියයට 8.8 ක වර්ධනය හා කර්මාන්ත අංශයේ සියයට 9.4 ක වර්ධනය මෙහිදී කැපී පෙනෙන බවද ජන හා සංඛ්‍යා ලේඛන දෙපාර්තමේන්තුව පෙන්වා දෙයි. කෙසේ වුවද ශ්‍රී ලංකාවේ කෘෂි කාර්මික ක්ෂේත්‍රයේ වර්ධනය පෙන්නුම් කර ඇත්තේ සියයට 1.9 කින් බවද එම දෙපාර්තමේන්තුව කියයි. මෙහිදී ශ්‍රී ලංකාවේ ආර්ථික වර්ධනය, පොලී අනුපාත හා උද්ධමනය පහළ මට්ටමක පවත්වාගෙන යාමට ශ්‍රී ලංකා මහ බැංකුව අනුගමනය කරන ප්‍රතිපත්ති දායක වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=n1109175</link>
    <topic>කේ. ජයතිලක අවමඟුලජීවත්ව සිටියදී කළ ඉල්ලීම පරිදි</topic>
    <author>පණ්ඩුක සමරසේකර</author>
    <content>මහා ගත්කරු කේ. ජයතිලක සූරීන්ගේ අවසන් කටයුතු එතුමා ජීවත්ව සිටියදී කළ ඉල්ලීමට අනුව සිදු කරන බව ජයතිලක මහතාගේ බිරිය ජ්‍යෙෂ්ඨ ගුවන් විදුලි නිවේදිකා සුමනා ජයතිලක මහත්මිය පවසයි.ජනපති මහින්ද රාජපක්ෂ මහතාගේ උපදෙස් පරිදි අවමඟුල් උත්සවය පූර්ණ රාජ්‍ය අනුග්‍රහය යටතේ සිදු කිරීමට නියමිතය.ජයතිලක මහතා සභාපතිත්වය දැරූ ශ්‍රී ලංකා ජාතික ග්‍රන්ථ ප්‍රකාශකයින්ගේ සංගමය සහ කේ. ජයතිලක පදනමේ සියලු සාමාජික සාමාජිකාවන් ගේ පූර්ණ දායකත්වයෙන් අවසන් කටයුතු ජයතිලක මහතා උපන් සාන්තිමහල් නිවාස පරිශ්‍රයේදී සිදු කිරීමට නියමිත අතර 18 වැනි ඉරු දින පස්වරු 1.00 ට ආගමික වතාවත් වලින් අනතුරුව අවසන් කටයුතු සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=n1109176</link>
    <topic>සූර්යන් දෙදෙනකු වටා යනඅලුත් ග්‍රහලොවක්</topic>
    <author/>
    <content>සූර්යයන් දෙදෙනෙකු වටා ගමන්ගන්නා ග්‍රහලෝකයක් එක්සත් ජනපද තාරකා විද්‍යාඥයින් විසින් සොයා ගෙන තිබේ.එක්සත් ජනපද අභ්‍යවකාශ ඒජන්සියට අයත් කෙප්ලර් අභ්‍යවකාශ දුරේක්ෂය මගින් වෙනත් තාරකා 155000 ක දීප්තිමත් බව නිරීක්ෂණය කිරීමේදී සොයාගෙන ඇති මේ ද්විත්ව සූර්ය ග්‍රහලෝකය “කෙප්ලර් – 16 බී” ලෙස හඳුන්වා ඇත.පෘථිවියෙන් ආලෝක වර්ෂ 200 ක් ඔබ්බේ පිහිටි මේ ග්‍රහලෝකය සීත ග්‍රහයකු ලෙස සැලකෙන අතර එය ප්‍රමාණයෙන් සෙනසුරු ග්‍රහයා සදිසි බව කියැවී තිබේ.මීට කලින් අභ්‍යවකාශගාමීන් විසින් ද්විත්ව සූර්යන් සහිත යැයි සැලකෙන ග්‍රහයන් ඡායාමාත්‍ර වශයෙන් දැක ඇතත් එය නිශ්චිතවම තහවුරුවූ අවස්ථාව මෙයයි.මේ කෙප්ලර් 16 බී ග්‍රහයා මතුපිට උෂ්ණත්වය සෙල්සියස් -73 හා -101 අතර පවත්නා බැවින් ජීවීන් සිටිය නොහැකි බව අනුමාන කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=n1109177</link>
    <topic>පේරාදෙණි මල්වත්තේටිකට් අලෙවියෙන්කෝටි 18ක ආදායමක්</topic>
    <author>සමන්ති වීරසේකර</author>
    <content>මේ වසරේ මුල් මාස හයේදී පේරාදෙණිය රාජකීය උද්භිද උද්‍යානය රුපියල් කෝටි 18 ක ආදායමක් උපයා ගනී. උයන නැරඹීමට පැමිණි දෙස් විදෙස් සංචාරකයන්ට ප්‍රවේශ පත්‍ර අලෙවි කිරීමෙන් මේ ආදායම ලබාගෙන තිබේ. මෙය පසුගිය වසරට සාපේක්ෂව සියයට 105.3 ක වර්ධනයක් බව උද්භිද උද්‍යාන දෙපාර්තමේන්තුවේ අධ්‍යක්ෂ ජෙනරාල් ආචාර්ය සිරිල් විජේසුන්දර මහතා පැවැසීය.ඉකුත් 2010 වසරේ සමස්ත ආදායම රුපියල් කෝටි 8 ක් බවත්, ඔහු කීය. මෙම වසරේ ජූලි 31 වැනි දින වනවිට විදෙස් සංචාරකයන් 134498 ක්ද දේශීය සංචාරකයන් 1009425 ක්ද උද්භිත උද්‍යානය නැරඹීමට පැමිණ ඇති බවද මෙය ඉකුත් වසරට වඩා ප්‍රතිශතයක් වශයෙන් සියයට 19 ක වැඩිවීමක් බවද අධ්‍යක්ෂ ජනරාල්වරයා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=n1109178</link>
    <topic>කෝවිල් බිමෙන් ඇල්ලූ අලුත් ජෝඩුව ළඟදාහේ හොර නෝට්ටු</topic>
    <author>කන්තලේ සමූහ – ත්‍රිකුණාමල විශේෂ</author>
    <content>අලුත විවාහ වූ ජෝඩුවක් දාහේ හොර නෝට්ටු 7 ක් සමඟ පෙරේදා (15) රාත්‍රී වෙරුගල් කෝවිල් භූමියේදී අත්අඩංගුවට ගෙන තිබේ.සැකකාර යුවළ මඩකළපුව ප්‍රදේශයේ පදිංචි මාණික්රොසා හරිප්‍රසාන් හා හරිප්‍රසාන් ඉලප්ප්‍රියායි.සේරුනුවර ප්‍රාදේශීය ලේකම් කොට්ඨාසයේ පිහිටි සුප්‍රසිද්ධ වෙරුගල් කෝවිලේ වාර්ෂික දේවමංගල්‍යය මේ දිනවල අතිඋත්කර්ෂවත් අන්දමින් පැවැත්වෙන අතර දිවයිනේ නන් දෙසින් ද්‍රවිඩ ජනතාව දහස් ගණනින් මේ උත්සවයට පැමිණෙති.සතියක් පුරා උත්සවය පැවැත්වෙන අතර කෝවිල භූමියේ පුරා බඩු බාහිරාදිය පුරවන ලද වෙළෙඳ සැල්ද තාවකාලිකව ඉදිවේ. මෙම උත්සවය අස්සේ එම වෙළෙඳසැල්වල තදබදයක් පවතින හෙයින් මෙම හොර නෝට්ටු කිසිදු ප්‍රශ්නයකින් තොරව එහිදී මාරුකර ගැනීම මේ ජෝඩුවගේ අරමුණ වන්නට ඇතැයි පොලිසිය කියයි.වෙළෙඳසැල් 5 කින් බඩු ගෙන දාහේ නෝට්ටු 5 ක් ලබා දී ඇති අතර එක් වෙළෙඳසැලක හිමිකරුවකු නෝට්ටුව ගැන සැක සිතී සේරුනුවර පොලිසියට දැනුම්දීමෙන් පසුව පොලිසිය පැමිණ මෙම දෙදෙනා අත්අඩංගුවට ගෙන ඇත. මොවුන් අත්අඩංගුවට ගෙන පරීක්ෂා කිරීමේදී ඔවුන් ළඟ තිබී තවත් දාහේ හොර නෝට්ටු 2 ක්ද සොයා ගැනීමට හැකිවී ඇත. සේරුනුවර පොලිස් ස්ථානාධිපති පොලිස් පරීක්ෂක ඉන්දික මහතාගේ උපදෙස් මත පොලිස් පරීක්ෂක පුන්‍යසිරි මහතා ඇතුළු නිලධාරින් කණ්ඩායමක් මේ වැටලීම සිදුකළහ.සැකකරුවන් ඊයේ (16) මුන්තූර් මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=n1109179</link>
    <topic>ඕනෑම අභියෝගයකට මුහුණ දෙන්න අපි ශක්තිමත්</topic>
    <author>නිමල් රාජපක්ෂ සහ රක්ෂණ ශ්‍රියන්ත</author>
    <content>ඉදිරියේදී එන ඕනෑම අභියෝගයකට මුහුණදීමට රටක් හැටියට අප ශක්තිමත් වී ඇතැයි වැවිලි කර්මාන්ත හා මානව හිමිකම් ඇමැති මහින්ද සමරසිංහ මහතා පැවැසීය. දරුස්මාන් කමිටු වාර්තාව පස්ස දොරෙන් මානව හිමිකම් කවුන්සලයට ඉදිරිපත් කරන්න කිසිසේත් ඉඩ දෙන්නේ නැහැ.එම කමිටු වාර්තාව බොහොම ඒකපාර්ශිකව හදපු වාර්තාවක්.මෙම කරුණු ඔප්පු කරන්න බැහැ. පරීක්‍ෂණයක් පවත්වන්නේ නැතිව හදලා තිබෙන නිසා එය වැරැදි පූර්වාදර්ශයක් ක්‍රියාත්මක කරන්න එපා කියන පණිවිඩය අප මානව හිමිකම් කවුන්සලයට ඉදිරිපත් කොට තිබෙනවා. බහුතරයක් අප සමග ඉන්නා බැවින් ඉදිරියේදී එන ඕනෑම අභියෝගයකට මුහුණ දෙන්න අපට ශක්තියක් ලබාගෙන ඇතැයි ද සමරසිංහ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=r1109171</link>
    <topic>ගෙවල් බිඳුම් 27කට සම්බන්ධ සැකකරුවකුවරෙන්තු පිට සිටියදී පොලිස් අත්අඩංගුවට</topic>
    <author>අත්තනගල්ල විශේෂ ජයවීර සුගතපාල</author>
    <content>වේයන්ගොඩ නිට්ටඹුව ගම්පහ සහ පූගොඩ පොලිස් බල ප්‍රදේශවල ගෙවල් බිඳුම් 27ක් සිදු කොට රු. ලක්ෂ 15කට වැඩි දේපළ සොරා ගැනීම් ඇතුළු තවත් අපරාධ ගණනාවක් සම්බන්ධව වරෙන්තු පිට සිටි සැකකරුවකු වේයන්ගොඩ පොලිසිය විසින් අත්අඩංගුවට ගෙන අධිකරණයට ඉදිරිපත් කරන ලදුව මෙම මස 21 දා දක්වා රිමාන්ඩ් භාරයට පත් කරන ලෙස අත්තනගල්ල අතිරේක දිසා විනිසුරු ඩී. ඒ. රුවන් පතිරණ මහතා නියෝග කළේය.මෙසේ රිමාන්ඩ් භාරයට පත් කෙරුණේ හමුදාවෙන් පැනවිත් සිටි බව කියන අයෙකි.සැකකරු විසින් වේයන්ගොඩ පොලිස් වසමේ ගෙවල් බිඳුම් පහළොවක් නිට්ටඹුව පොලිස් වසමේ අටක් සහ පූගොඩ දෙකක් සහ ගම්පහ දෙකක් වශයෙන් ගෙවල් බිඳුම් පමණක් විසි හතක් සිදු කර ඇති බව පොලිස් පරීක්ෂණ වලදී අනාවරණය වූ බව පැමිණිල්ල මෙහෙය වූ වේයන්ගොඩ පොලිසියේ අපරාධ අංශයේ සැරයන් කුමාරසිරි මහතා අධිකරණයට දැන්වීය.මෙම ගෙවල් බිඳුම් කර ඇත්තේ දිවා කාලයේ බවත් වේයන්ගොඩ ප්‍රදේශයේ එක් ගෙයක් බිඳීමට වහලය මත නැග සිටියදී නිවැසියන් පැමිණෙනු දැක වහලයෙන් පැන පලා ගිය බවට පැමිණිලි ලැබුණු බවත් සැරයන්වරයා පැවසීය.සැකකරු දුටුවහොත් හඳුනාගත හැකි බව පැමිණිලිකරුවන් පවසන බවද සැරයන් කුමරසිරි මහතා කීය.ඒ අනුව 21 දා හඳුනාගැනීමේ පෙරෙට්ටුවක් සඳහා සැකකරු ඉදිරිපත් කරන ලෙසදට දිසා විනිසුරුවරයා නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=r1109172</link>
    <topic>අඩු ආදයම්ලාභී දරුවන්ටළමා අධ්‍යාපන පදනමින් ශිෂ්‍යත්ව</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>යුද්ධයෙන් බැට කෑ පළාත්වල හා අනෙකුත් ගම්බද පළාත්වල ආර්ථික දුෂ්කරතාවලින් යුත් ළමයින්ගේ අධ්‍යාපන කටයුතු සඳහා නොමිලේ ඉඳුම් හිටුම් ආහාර සහිතව ශිෂ්‍යත්ව පිරිනැමීමට ජාතික ළමා අධ්‍යාපන පදනම ඉදිරිපත් වෙයි.එම පදනමේ එන්සෙෆ් බෞද්ධ විද්‍යාලයේ 2012 වසර සඳහා 7,8,9 සහ 10 ශ්‍රේණිවල ශිෂ්‍යත්වයන් යටතේ ඉගෙනුම ලැබීම සඳහා දැන් ඉල්ලුම් කළ හැකි බව ජාතික ළමා අධ්‍යාපන පදනමේ අධ්‍යක්ෂ ජනාධිපති උපදේශක ආචාර්ය බඳගිරියේ සෝමවංශ හිමියෝ පවසති.ඉගෙනීමට දක්ෂ බවත්, ආර්ථික දුෂ්කරතා එයට හරස් වී ඇති බවත් සනාථ කළ හැකි නම් නවාතැන්, කෑම බීම සහ අධ්‍යාපන අවශ්‍යතා සපුරාලිය හැකි බව උන්වහන්සේ සඳහන් කරති. එම ශිෂ්‍යත්ව ලැබීමට කැමති අය මුල්ලේරියාව නව නගරයේ ජාතික ළමා අධ්‍යාපන පදනමේ ළමා තොරතුරු මධ්‍යස්ථානය වෙත ඉල්ලුම්පත් යොමු කළ යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=r1109173</link>
    <topic>ගම්පහ මුදුන්ගොඩප්‍රජා ශාලා ගොඩනැඟිල්ලඅතහැරලා</topic>
    <author>යක්කල විශේෂ රුවන් සමන්ත</author>
    <content>ගම්පහ, මුදුන්ගොඩ, මහජන ක්‍රීඩා පිටියට යාබදව පිහිටි ප්‍රජාශාලා ගොඩනැඟිල්ල, කිසිදු කාර්යයකට යොදා නොගැනීම නිසා මේ වන විට ගරාවැටෙමින් පවතී.ගම්පහ ප්‍රාදේශීය සභා බලප්‍රදේශයට අයත් මෙම ගොඩනැඟිල්ලේ උළු, ජනෙල්, දොරවල් පවා මේ වන විට අතුරුදන් වෙමින් පවතින බව ප්‍රදේශවාසීහු පවසති.මැතිවරණ කාලයේදී, දේශපාලකයින්ගේ ඡන්ද නාමපුවරු හා පෞද්ගලික උපකාරක පන්ති ගුරුවරුන්ගේ දැන්වීම් ඇලවීම සඳහි පමණක් පාවිච්චි කරන මෙම ගොඩනැඟිල්ල අලුත්වැඩියා කර මහජන සේවය සලසන කාර්යයක් සඳහා යොදාගන්නා ලෙස ප්‍රදේශවාසීහු බලධාරීන්ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=r1109174</link>
    <topic>නේවි අසංක මිය යන්නට පෙර කළ අපරාධ ගැන සොයන්න පොලිස් පරීක්ෂණ දිගටම ක්‍රියාත්මකයි</topic>
    <author>මංජුල හිරිපිටිය හෝමාගම සංචාරක</author>
    <content>කඩුවෙල හංවැල්ල අතුරුගිරිය හා ඒ අවට ප්‍රදේශ රැසක සිදුව ඇති අපරාධ රැසකට සම්බන්ධ වෙලාතන්ත්‍රිගේ හසංක බොතේජු (31) නොහොත් ‘නේවි අසංක’ පොලිස් අත්අඩංගුවෙන් මිදී යෑමට කැලණි ගඟට පැන පිහිනීමට ගිය අවස්ථාවේ දී දියේ ගිලීමත් සමග තවත් ප්‍රබල පාතාල කල්ලි සාමාජිකයෙකු ජීවිතයෙන් සමු ගත් බව අතුරුගිරිය පොලිසිය පවසයි.හෝමාගම පනාගොඩ ප්‍රදේශයේ පදිංචිව සිටි ‘නේවි අසංක’ පවුලට සිටි එකම පිරිමි ළමයා වු අතර (අපොස) සාපෙළ විභාගයෙන් පසු 1998 වසරේදී ශ්‍රීීලංකා නාවික හමුදාවට බැඳී තිබේ.නාවික හමුදාවේ දැක්වූ දක්ෂතා හේතුවෙන් කැලෑ සටන් ක්‍රම, නවීන අවි ආයුධ පුහුණු වීම් ඇතුළු විශේෂ පුහුණු රැසක් කර ඇති මොහුට මෙරට හමුදාවල පවතින ඕනෑම ගිනි අවියක් පරිහරණය කිරීමට මනා දක්ෂතාවක් තිබී ඇත.මෙසේ සිටියදී 2001 වසරේදී උතුරු ප්‍රදේශයේ නාවික හමුදා කඳවුරකට ත්‍රස්තවාදීන් ප්‍රහාරයක් එල්ල කර තිබේ. එහිදී ‘නේවි අසංක’ දින විසි අටක් ඝන කැලෑවකට වී සැඟව ඉඳ පණ බේරා ගෙන නැවත කඳවුරට පැමිණ සේවය කරමින් සිටියදී නාවික හමුදාවේම සිටි ඥාතියකු ත්‍රස්ත ප්‍රහාරයකට ලක්වී මිය ගොස් තිබේ.සිය ඥාතියාගේ අවමඟුලට පැමිණි ‘නේවි අසංක’ නැවත සේවයට යෑමට මොහුගේ පවුලේ අය හරස් වු නිසා නිවෙසට වී සිටියදී වරක් අතුරුගිරිය පොලිසියේ නිලධාරීන් පැමිණ අසංකව රැගෙන ගොස් නාවික හමුදාවට බාරදී ඇත.අනතුරුව නාවික හමුදාවෙන් ඉවත්වී ටික කාලයක් ගත වීමත් සමග අසංක ක්‍රමයෙන් පාතාලයේ සාමාජිකයින්ගේ ඇසුරට වැටී ඇත. මේ සමග රට පුරා හඳුනාගත් පාතාලයන්ට අසංක විසින් ගිනි අවි ක්‍රියා කරවන අන්දම පුහුණු කර අවි අලෙවි කිරීමටත් මිනී මැරුම් ඇතුළු අපරාධ රැසක් ඉතාමත් රහසිගත සිදු කර විශාල මුදලක් සොයා ගන්නා පුද්ගලයකු බවට ඒ වන විටත් පොලිසිය අනාවරණ කර ගෙන තිබුණි. මෙවැනි අපරාධ රැසක් නිසා පොලිසි රැසකට අවශ්‍ය ප්‍රධාන පුද්ගලයකු බවට ‘නේවි අසංක’ පත් විය.මෙසේ සිටියදී පසුගිය දිනක අතුරුගිරිය පොලිසියට ‘අසංක’ පිළිබඳව වැදගත් තොරතුරක් ලැබුණි. ඒ අසංක තවත් කීප දෙනකු සමග මෝටර් රථයකින් සෙල්ලකතරගම සිට පනාගොඩ පිහිටි සිය නිවෙසට එන බවටය. මේ සමග වහා ක්‍රියාත්මක වූ අතුරුගිරිය පොලිස් ස්ථානාධිපති පෙලිස් පරීක්ෂක කපිල සේනානායක අපරාධ අංශයේ ස්ථානාධිපති පොලිස් පරීක්ෂක ආර්. කේ. පුෂ්පකුමාර, ෙඋ. පො. ප ප්‍රේමලාල්, පො. සැ. 56750 පියල්, පො. කො. 40793 තෙන්නකෝන්, පො. කො. 40947 ගමගේ. පො. කො. 40955 රංගන, පො. කො. 40607 චතුරංග, පො. කො. 40964 පුංචිහේවා නිලධාරීන් පනාගොඩට ගොස් නිවෙස අසලට වී පැය අටක් පමණ රැක ගෙන සිටියදී තවත් තොරතුරක් දැනගන්නට ලැබිණි.ඒ අසංක ඇතුළු පිරිස පනාගොඩට නොපැමිණ කොස්වත්ත ප්‍රදේශයට යන බවයි. මේ සමග සියලු දෙනා කොස්වත්ත ප්‍රදේශයට ගමන් කරමින් සිටියදී පොලිස් ස්ථානාධිපති පොලිස් පරීක්ෂක කපිල සේනානායක පොලිස් පරීක්ෂක පුෂ්පකුමාර යන නිලධාරීන් දෙදෙනා නිල ඇඳුමෙන් සැරසී පොලිස් ජීප් රථයේ ගමන් කරමින් සිටියදී කොස්වත්ත හන්දියට ළඟාවන විටම නිල් පැහැති මරුටි වර්ගයේ මෝටර් රථයක් ඉදිරියට පැමිණ එකවරම හරවාගෙන යෑමට තැත් කරද්දී පෙර සිටම මනා ලෙස හඳුනාගත් ‘නේවි අසංක’ පැමිණි මෝටර් රථය ඉදිරිපිට පොලිස් ජීප් රථය නතර කරනවාත් සමග සෙසු නිලධාරීන්ගේ සහායෙන් ‘නේවි අසංක’ ඇතුළු තිදෙනකු ගිනි අවි රැසක් සමග අත්අඩංගුවට ගැනීමට පොලිසියට හැකිවී තිබේ.අනතුරුව අසංකගෙන් ප්‍රශ්න කිරීමේදී සිදු කළ අපරාධ රැසක් පොලිසියට අනාවරණ කිරීමෙන් පසු සඟවා ඇති අවි ආයුධ පිළිබඳව දන්වා ඇත.ඒ අනුව නවගමුව ප්‍රදේශයේ කැලණි ගඟ ඉවුරේ උණ පඳුරක් අසල වලලා තිබූ අවි ආයුධ සොයා ගැනීමට එක් ස්ථානයක් හෑරීම සිදු කළත් එහි කිසිවක් නොතිබූ නිසා ඒ අසලින් තවත් ස්ථානයක් හෑරීමට පටන් ගත් අවස්ථාවේදී එහි පොහොර උරයක දමා තිබූ ආයුධ කීපයක් මතු වන්නට විය. ඒ සමග ආයුධ කෙරෙහි අවදානය පොලිස් නිලධාරීන්ගේ යොමු වෙද්දී අවස්ථාවෙන් ප්‍රයෝජනයට ගැනීමට උත්සාහ දැරූ ‘නේවි අසංක’ ක්‍ෂණිකව නිලධාරීන්ගෙන් මිදී කැලණි ගඟට පැන තිබේ.ඒ සමග ක්‍රියාත්මක වූ පො. කො. තෙන්නකෝන් අසංකව අල්ලා ගැනීමට ගඟට පැන තිබේ.මද වේලාවකින් පොලිස් නිලධාරීයාව සහ නේවි අසංක ගොඩගත් පොලිස් නිලධාරීන් දෙදෙනාම ප්‍රථමයෙන් නවගමුව රෝහලට ගෙන ගොස් ඇත. ඒ වන විටදී නෙවි අසංක මිය ගොස් ඇති අතර අසාධ්‍ය තත්ත්වයේ පසුවූ පො. කො. තෙන්නකෝන් මහතා කොළඹ ජාතික රෝහලට යැවීමට පියවර ගෙන තිබේ.මිය යන විට නේවි අසංක එක්දරු පියකු වේ. මොහු සමග අත්අඩංගුවට ගත් සෙසු අය කඩුවෙල මහේස්ත්‍රාත් අධිකරණයට ඉදිරිපත් කිරීමෙන් අනතුරුව රක්ෂිත බන්ධනාගාර ගත කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=r1109175</link>
    <topic>දියණියගේ උත්සවයට තෑගි ලෙස ලැබුණු මුදල් සංගීත කණ්ඩායමේ අයෙක් සොරාගෙන</topic>
    <author>කොච්චිකඩේ විශේෂ ඩී. මිහිඳුකුල</author>
    <content>මීරිගම මහහුණුපිටියේ පිහිටි සිවුමහල් සිවෙසක පසුගිය දා රාත්‍රී පවුල් 120ක සහභාගිත්වයෙන් උත්සවයක් පැවැත්වුණි.නිවෙස හා ගෙවත්ත පුරා දමා තිබූ කුඩා විදුලි පහන් වලින් දෙන ආලෝකය නිසා උත්සවය වර්ණවත් විය. තැනින් තැන ලෙලදෙන කොඩිද අතරින් පතර ඇති සැරසිලි ද නිසා උත්සවයේ ගාම්භීරත්වය වඩාත් කැපී පෙනුණි.ස්වාමිපුරුෂයා විදේශ රටක රැකියාවක නියුතු නිසා උත්සවය ඔහුගේ බිරිය විසින් සංවිධානය කර තිබුණි.මෙම උත්සවය ඇය සූදානම් කර තිබුණේ තම දෙවැනි දුවගේ වැඩිවියට පත්වීම සැමරීමටය. මේ සඳහා ස්වාමිපුරුෂයාගේ ආශිර්වාදය නොඅඩුව ලැබී තිබුණි.රාත්‍රී 10.00 පමණ පටන්ගත් උත්සවයට සංගීතය සපයනු ලැබුවේ සුප්‍රසිද්ධ ඩී. ජේ. සංගීත කණ්ඩායමකි. ගැයෙන ගීත වැයෙන ගී නඳ සමඟ මුසුවීම නිසා මුළු උත්සව භූමියම සැණකෙළියක් බවට පත් විය. මීගමුව පොලිසියට ලැබී තිබුණ පැමිණිල්ලේ මෙසේ සඳහන් විය.තම දියණියගේ උත්සවයට තෑගි ලෙස ලැබුණු මුදල් හා වවුචර් අඩංගු ලියුම් කවර ඒවා දමා තිබූ බෑග් එකෙන් එළියට ගෙන එහි පැමිණි සංගීත කණ්ඩායමේ අයකු ඉනේ ගසාගෙන බෑග් එක තුන්වැනි මහලේ සිට වීසිකොට පිටව ගොස් ඇති බව පැමිණිලිකාරිය කියා ඇත.  පොලිසිය කළ විමර්ශනවලදී පැමිණිලිකාරිය තවදුරටත් පවසා ඇත්තේ උත්සවය සඳහා පැමිණි අමුත්තන් දැරියට තෑගි ලෙස දුන් කවරවල අඩංගු මුදල් බෑග් එකක දමා නිවෙසේ තුන්වැනි තට්ටුවේ පුටුවක් උඩ තබා තිබියදී මෙම සොරකම කර ඇති බවය. පොලිසිය සැකකරු අත්අඩංගුවට ගෙන ප්‍රශ්න කිරීමේදී කුණුගොඩක් තුළ සඟවා තිබූ මුදල් හා වවුචර් අඩංගු ලියුම් කවර සොයා ගනු ලැබීය.සැකකරු සොරකම් කළ බව පිළිගත් අතර එහි රු: 16500 ක මුදල් තිබී ඇත.වරද පිළිගත් සැකකරුව රු: 5000ක මුදල් හා ලක්ෂයක ශරීර ඇප මත මුදා හැරීමට මීගමුව ප්‍රධාන මහේස්ත්‍රාත් ඒ. පී. එන්. පී. අමරසිංහ මහතා නියෝග කළේය. මීගමුව පොලිසියේ සැරයන් 7770 ජයරත්න සිල්වා මහතා සැකකරු අධිකරණයට ඉදිරිපත් කර පැමිණිල්ල මෙහෙය වීය. නැවත විභාගය දෙසැම්බර් 12ට කල් තැබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=r1109176</link>
    <topic>පානදුර ගණිකා නිවෙසක් වටලාකාන්තාවෝ දෙදෙනෙක් අත්අඩංගුවට</topic>
    <author>පාණදුර සමූහ – කපිල සෝමරත්න</author>
    <content>පාණදුරේ ගණිකා වෘත්තියෙහි යෙදී සිටි කාන්තාවන් දෙදෙනකු පාණදුර මහේස්ත්‍රාත් ආර්. එස්. ඒ. දිසානායක මහතා විසින් රක්‍ෂිත බන්ධනාගාර ගත කිරීමට නියෝග කරන ලදී. පාණදුර වලානේ හෝටලයක් වැටලීමේදී පාණදුර පොලිසිය විසින් ඔවුන්ව අත්අඩංගුවට ගෙන ඇත. මෙම කාන්තාවන් සමාජ රෝග වෛද්‍යවරයා වෙත ඉදිරිපත්කර වෛද්‍ය වාර්තාවක් අධිකරණයට ඉදිරිපත් කරන ලෙසද මහේස්ත්‍රාත්වරයා බන්ධනාගාර නිලධාරීන්ට උපදෙස් දුන්නේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=r1109177</link>
    <topic>පේරාදෙණිය මහජන සෞඛ්‍ය පරීක්‍ෂකගේරාජකාරියට බාධා කළදෙදෙනකුට දඩ</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>මහජන සෞඛ්‍ය පරීක්‍ෂකවරයකුට වත්තක පරිසරය පරීක්‍ෂා කිරීමට අවසර නොදුන් වතු හිමියාගේ බිරියට හා සේවිකාවට රුපියල් 2000ක දඩයක් ගෙවීමට මහනුවර අතිරේක මහේස්ත්‍රාත් රවින්ද්‍ර පේ‍්‍රමරත්න මහතා විසින් නියෝග කර තිබේ.පේරාදෙණිය මුරතලාව ගුරුගම වත්ත පරීක්‍ෂා කිරීමට යාමේදී එහි සිටි වතු හිමියාගේ බිරිය මොහොමඩ් මර්ජුන් යස්මින් හා ඇගේ සේවිකාව සාරදාදේවි යන දෙදෙනා එයට ඉඩ නොදීම නිසා එක් අයකුට රු. 1000 බැගින් දෙදෙනාට මේ දඩ මුදල ගෙවීමට නියෝග කර ඇත. කඩුගන්නාව ප්‍රාදේශීය සෞඛ්‍ය සේවා අධ්‍යක්‍ෂ නිමල් ජයවර්ධන මහතාගේ උපදෙස් මත අදාළ සෞඛ්‍ය පරීක්‍ෂකවරයා වූ පේරාදෙණිය ඊරියගම විමල් පත්මකුමාර මහතා විසින් මේ පිළිබඳව නඩුව පැවරීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=r1109178</link>
    <topic>කඩවත ඔට්ටුවට කුකුළන් කෙටවූ දෙදෙනකුට 500ක් දඩ</topic>
    <author>ගම්පහ සංචාරක – නිමල් ජයසිංහ</author>
    <content>කඩවත දළුපිටිය ප්‍රදේශයේ පුද්ගලයන් දෙදෙනකු මුදල් ඔට්ටුවට කුකුළන් කෙටවීමේ චෝදනාව මත ගම්පහ අධිකරණයට ඉදිරිපත් කර තිබුණි. චෝදනාවට වරද පිළිගත් දෙදෙනාට එක් අයකුට රුපියල් 250 බැගින් දෙදෙනාටම රුපියල් 500 දඩ නියම කළ ගම්පහ අතිරේක මහේස්ත්‍රාත් ඉන්දික අත්තනායක මහතා එක් එක් පුද්ගලයාට තෙමස බැගින් ලිහිල් වැඩ සහිත සිර දඬුවමක්ද නියම කර එය වසර 05කට අත්හිටුවීමට ද නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=r1109179</link>
    <topic>අංගොඩ ගෙනියන්න සූදානම් වෙද්දීකාන්තාවගේ පිස්සුව සනීපවෙලා</topic>
    <author>වාද්දුව සමූහ එස්. ආර්. පියදාස</author>
    <content>සීට්ටු එකතු කරන කාන්තාවක් නියමිත දින සීට්ටු බේරීමට මගහැරීමට ව්‍යාජ පිස්සුවක් මවාගෙන සීට්ටු මුදල් ගෙවීම පැහැර හැරීමට තැත්කළ අවස්ථාවේ පොලිසිය මැදිහත් වී එම කාන්තාව පිස්සන් කොටුවට ගෙනයාමට තැත්කිරීම නිසා පිස්සුව සනීපවී සීට්ටු මුදල් ගෙවූ සිද්ධියක් වැළිපැන්න පොලිසියෙන් වාර්තාවේ.සීට්ටු මුදල් නොගෙවා සිටිමින් ව්‍යාජ පිස්සුවක් මවාගෙන කෑගසමින් දඟලන්නට වූ ඇය පිළිබඳව සීට්ටු දැමූ අය මේ සිද්ධිය පොලිසියට වාර්තා කළෝය.පොලිසිය ඇයව වෛද්‍යවරයෙකුට යොමුකර වාර්තාව අධිකරණයට ඉදිරිපත්කර ඇයව අංගොඩ මානසික රෝහලට යොමු කිරීමට සූදානම් විය. පොලිසියේ වැඩ පිළිවෙළ පිස්සුවක් මවාගෙන සිටි සීට්ටුකාරියටද දැනගන්නට ලැබීම නිසා ඇගේ පිස්සුව සුව වී සීට්ටු මුදල් හා අහල පහළ අයගෙන් ලබාගෙන තිබූ රන්භාණ්ඩ ද කඩිනමින් ලබාදිය හැකි බව ඇය කියා සිටියාය.පසුව පොලිසිය මඟින් ඇයව මතුගම මහේස්ත්‍රාත් අධිකරණය වෙත  ඉදිරිපත් කරන ලදුව ඇපමත මුදාහැරීමට කටයුතු යෙදුනි.වැලිපැන්න පොලිස් ස්ථානාධිපති පො.ප. කපිල අධිකාරී මහතාගේ උපදෙස් පරිදි එම පොලිසියේ උ.පො.ප. අනිල් විතාන, පො.සැ. නිලන්ත සහ පො.සැ. දසනායක යන මහත්වරු සමග කාන්තා පො.කො. ඉනෝකා පොලිස් නිලධාරීහු මේ සිද්ධිය පිළිබඳව පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=r11091710</link>
    <topic>දොඩන්ගොඩ නෑබඩ පොල් වගාවටහඳුනා නොගත් රෝගයකින් හානි</topic>
    <author>දොඩන්ගොඩ විශේෂ දයා විජේරත්න</author>
    <content>දොඩන්ගොඩ ප්‍රාදේශීය ලේකම් කොට්ඨාසයට අයත් නෑබඩ ප්‍රදේශයේ පොල් වගාවට හඳුනාගත නොහැකි රෝගයක් පැතිර යාමත් සමගම පොල් වගාව විනාශ වීමට ඉඩ ඇතැයි එම ප්‍රදේශවාසීහු පවසති.මෙම රෝගය ප්‍රදේශය පුරා පැතිර යාමට පටන් ගෙන ඇති අතර රෝගය වැළැදීමෙන් පසුව පොල් ගසෙහි කොළ මැලවීමට ලක්වී ඵලදාවද අඩු වී ශාකයේ ස්වභාවය සම්පූර්ණයෙන් ම වෙනස් වන බවත් මේ සම්බන්ධයෙන් තමන් කළුතර පොල් වගා කිරීමේ මණ්ඩලයේ ප්‍රධාන කාර්යාලයට ද දැනුම් දී ඇති බවත් ප්‍රදේශවාසීහු පවසති.රෝගය ව්‍යාප්ත වීම පාලනය කිරීම සඳහා මේ වන විට ගෙන ඇති ක්‍රියාමාර්ග පිළිබඳ අදහස් දැක්වීය.කළුතර පොල් වගා කිරීමේ මණ්ඩලයේ ප්‍රාදේශීය කළමනාකරු ආර්. ජයසිංහ මහතා - නෑබඩ ප්‍රදේශයේ ජනතාව රෝගය පිළිබඳ දැනුවත් කිරීමත් සමඟම කඩිනමින් එම ප්‍රදේශයේ පුරා ඇවිද රෝගය පරීක්ෂාවට ලක් කළා.රෝග ලක්ෂණ අනුව අපට දැන ගන්නට ලැබුණේ පොල්ගස්වලට වැළැදී ඇති මේ රෝගය මින් පෙර වාර්තා වී නැති බවයි.මෙම රෝගය වැළඳුණු පොල්ගස්වල අතු කෙටිවීම අතුවල පත්‍රිකා පළල්වීම හා දැඩි ලෙස ගස් මැලවී යාම වැනි ප්‍රධාන ලක්ෂණ පෙන්නුම් කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=s1109171</link>
    <topic>ඔස්ට්‍රේලියාව කඩුලු 5කට ලකුණු 235යි</topic>
    <author>ෆවුස් මොහොමඩ්</author>
    <content>ශ්‍රී ලංකාව සහ ඔස්ට්‍රේලියාව අතර ඊයේ (16) එස්. එස්. සී. පිටියේදී ආරම්භ වූ තුන්වැනි හා අවසන් ටෙස්ට් තරගයේ පළමු දිනය නිමාවන විට සිය පළමු ඉනිම ක්‍රීඩා කරන ඔස්ට්‍රේලියාව කඩුලු 5ක් දැවී ලකුණු 235ක් රැස්කිරීමට සමත්වූහ. ආලෝක තත්ත්වය මඳවීම හේතුවෙන් තරගය පස්වරු 5.45 ට නැවැත්වූ අතර නියමිත ඕවර සංඛ්‍යාවෙන් ඕවර 8.4ක් ද ඉතිරිව තිබිණි.තරගාවලිය පුරාම ලකුණු අතරේ සිටි මයිකල් හසී හතරේ පහර 6ක් සහ හයේ පහරක් සමඟ නොදැවී ලකුණු 63ක් රැස් කළ අතර බ්‍රැඩ් හැඩ්න් නොදැවී ලකුණු 21ක් ලබා සිටියේය.පන්දු යැවීමේදී ෂාමින්ද එරංග සහ සුරංග ලක්මාල් කඩුලු 2 බැගින් දවාගත්හ.තේ පානයෙන් පසු ශ්‍රී ලංකා පන්දු යවන්නන්ට දවාගත හැකි වූයේ ෂෝන් මාෂ්ගේ කඩුල්ල පමණි. විශිෂ්ට පිතිහරඹයක නිරතවූ ෂෝන් මාෂ් ලකුණු 81ක් ලබා සිටියදී රංගන හේරත්ගේ පන්දුවකට දැවී ගියේය. මාෂ් සහ හසී අතර 5 වැනි කඩුල්ල සඳහා ලකුණු 70ක සම්බන්ධතාවයක් ගොඩ නැගිණි.තේ පානය වනවිට ඔස්ට්‍රේලියාව කඩුලු 4කට ලකුණු 154ක් රැස් කරගෙන සිටියේය.ඔස්ට්‍රේලියානු පිතිකරුවන්ට ප්‍රබල අභියෝගයක් එල්ල කළ ශ්‍රී ලංකා පිලේ පන්දු යවන්නන් දිවා ආහාරයෙන් පසුව කඩුලු 2ක් දවාලීමට සමත්වූහ.මුලින්ම දැවී ගියේ රිකී පොන්ටින් ය. ලක්මාල්ගේ පන්දුවකට ප්‍රසන්න ජයවර්ධන අතට උඩපන්දුවක් දී පොන්ටින් දැවී ගියේ ලකුණු 48කටය. ඒ වනවිට ඔස්ට්‍රේලියානු ඉනිමේ ලකුණු තත්ත්වය 101ක් විය. පොන්ටින් සහ මාෂ් අතර තුන්වැනි කඩුල්ල සඳහා ලකුණු 79ක සම්බන්ධතාවක් ගොඩ නැගිණි. පන්දු 91කට මුහුණ දුන් පොන්ටින් හතරේ පහර 6ක් ද එල්ල කළේය.ඔස්ට්‍රේලියානු ඉනිමේ මුලු ලකුණු සංඛ්‍යාව 120ක් ව තිබියදී නායක මයිකල් ක්ලාක් දවාලීමට ෂාමින්ද එරංග සමත් විය. ඔහු දැවී ගියේ ප්‍රසන්න ජයවර්ධන අතට උඩපන්දුවක් ලබා දී ලකුණු 6කටය. ඒ වනවිට ෂෝන් මාෂ් සිය අර්ධ ශතකය සම්පූර්ණ කරගෙන සිටියේය. ඊයේ දිවා ආහාර විවේකය අතරතුරදී ඇද හැලුණු වර්ෂාව හේතුවෙන් යළි තරගය ආරම්භ වූයේ දිවා ආහාරයෙන් පැය භාගයකට පසුවය.ඊයේ පෙරවරුවේ කාසියේ වාසිය දිනූ ශ්‍රී ලංකා නායක තිලකරත්න ඩිල්ෂාන්, පෙරේදා රාත්‍රියේ සහ ඊයේ උදෑසන ඇද හැලුණු වර්ෂාව හේතුවෙන් වේගපන්දු යවන්නන්ට උචිත පසුබිමක් ගොඩනැගී තිබූ එස්.එස්.සී. තණතීරුවේ පළමුව පන්දු යැවීම තෝරා ගත්තේය. එහි සාර්ථක ප්‍රතිඵල අත් කර දෙමින් ඔස්ටේ‍්‍රලියානු ඉනිමේ දෙවැනි ඕවරයේදීම එනම් සුරංග ලක්මාල් විසින් යවන ලද පළමු ඕවරයේ දෙවැනි පන්දුවෙන් පිලිප් හියුස් ලකුණු නොලබා දැවී ගියේය.අනතුරුව ඔස්ට්‍රේලියානු ඉනිමේ ලකුණු සංඛ්‍යාව 22ක් ව තිබියදී සිය මංගල ටෙස්ට් පන්දු ඕවරයේ පළමු පන්දුවෙන්ම ශේන් වොට්සන් දවාලමින් වාර්තා පොතට එක්වීමට ෂාමින්ද එරංග සමත්විය.ලකුණු 8ක් ලබා සිටි වොට්සන්, ඩිල්ෂාන් අතට උඩපන්දුවක් ලබා දී දැවී ගියේ මංගල ටෙස්ට් තරගයේ පළමු පන්දුවෙන්ම කඩුල්ලක් දවාගත් දෙවැනි ශ්‍රී ලාංකික පන්දු යවන්නා බවට එරංග වාර්තා පොතට එක්කරමිනි. හලාවත සාන්ත මරියා විදුහලෙන් ක්‍රිකට් පිටියට පිවිසි 25 හැවිරිදි එරංග සිය මංගල එක්දින තරයේදී දෙවැනි පන්දුවෙන් කඩුල්ලක් දවාලීමට සමත් වී තිබිණි. මංගල ටෙස්ට් පන්දුවෙන්ම කඩුල්ලක් දවාගත් පළමු ශ්‍රී ලාංකික පන්දු යවන්නා වන්නේ චමිල ගමගේය. ඔහු 2002 වසරේ ජූලි මාසයේ එස්.එස්.සී. පිටියේදීම මේ හපන්කම කළේය. ඒ බංග්ලාදේශයේ මොහොමඩ් අශ්රාෆුල්ගේ කඩුල්ල දවා ගනිමිනි. මංගල ටෙස්ට් පන්දුවෙන් කඩුල්ලක් දවාලූ ලොව 15වැනි පන්දු යවන්නා ලෙසද එරංග වාර්තාපොතට එක්විය. මේ වාර්තාවේ 14වැනියා වූයේ ගාල්ලේ පැවැති ශ්‍රී ලංකා ඔස්ට්‍රේලියා පළමු ටෙස්ට් තරගයේදි මංගල ටෙස්ට් කඩුල්ල දවාගත් ඔස්ට්‍රේලියාවේ නේදන් ලයන්ය.දිවා ආහාරය සඳහා තරගය නතර කරනවිට සිය පළමු ඉනිම ක්‍රීඩා කරන ඔස්ට්‍රේලියාව ඕවර 27ක් අවසානයේ කඩුලු 2ක් දැවී ලකුණු 63ක් රැස් කරගෙන සිටියේය. ෂෝන් මාෂ් නොදැවී ලකුණු 26ක් ද රිකි පොන්ටින් නොදැවී ලකුණු 25ක් ද ලබා සිටියහ.අද තරගයේදී ශ්‍රී ලංකා කණ්ඩායමේ වෙනස්කම් 3ක් සිදු කොට තිබුණි. දෙවැනි ටෙස්ට් තරගයට ක්‍රීඩා කළ තිලාන් සමරවීර, සුරාජ් රන්දීව් සහ සීකුගේ ප්‍රසන්න වෙනුවට ළහිරු තිරිමාන්න රංගන හේරත් සහ ෂාමින්ද එරංග කණ්ඩායමට කැඳවා තිබිණි. එරංගගේ මංගල ටෙස්ට් තරගය මෙය විය.ඔස්ට්‍රේලියානු කණ්ඩායමේ වෙනස්කම් 2ක් සිදුවි තිබිණි. දෙවැනි ටෙස්ට් තරගයට ක්‍රීඩා කළ උස්මාන් කවාජා සහ රයන් හැරිස් වෙනුවට රිකී පොන්ටින් සහ පීටර් සීඩ්ල් කණ්ඩායමට ඇතුළත් වුහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=s1109172</link>
    <topic>දිවා/රාත්‍රී ටෙස්ට් ක්‍රිකට් ක්‍රීඩාවවැඩි ඈතක නොවේ</topic>
    <author>වර්නන් ගුණසේකර</author>
    <content>විදුලි ආලෝක මධ්‍යයේ දිවා රාත්‍රියේ ටෙස්ට් ක්‍රිකට් ක්‍රීඩා කිරීම ජගත් ක්‍රිකට් කෙළිබිමට ළඟදීම එක්වන අළුත්ම අංගය බවට පත්වීමට බොහෝ දුරට ඉඩ තිබේ.පස්දින ටෙස්ට් තරග, ජාත්‍යන්තර එක්දින තරග (ඕවර 50 බැගින්) හා ලෝක කුසලාන තරගාවලිය, විස්සයි20 තරග හා විස්සයි20 ලෝක කුසලාන තරගාවලිය ඔස්සේ දීර්ඝ ගමනක් ආ ජාත්‍යන්තර ක්‍රිකට් ක්‍රීඩාව දැන් 2013 වසරේ ප්‍රථම වතාවට ලෝක කුසලාන ටෙස්ට් තරගාවලියක්ද පැවැත්වීමට යයි. එයිනුත් ඔබ්බට යාමක් ලෙසින් දිවා/රාත්‍රී ටෙස්ට් තරග සැලකිය හැක.නවසිලන්ත ක්‍රිකට් බලධාරීන් සමග මෙරලිබෝන් ක්‍රිකට් සමාජය (එම්.සී.සී.) පවත්වන සාකච්ඡා සාර්ථක වුවහොත් ප්‍රථම දිවා/රාත්‍රී ටෙස්ට් තරගය ලබන ජනවාරිය තරම් නුදුරු අනාගතයේදී පැවැත්වෙනු ඇත.සිම්බාබ්වේ කණ්ඩායම නවසිලන්තයේ තරග සංචාරයක නියැලීමට නියමිතව තිබේ. දෙපිල අතර නේපියර් හි පැවැත්වීමට නියමිත ටෙස්ට් තරගය විදුලි ආලෝක මධ්‍යයේ මඳක් රතු වූ වර්ණයෙන් යුත් පන්දුවක් යොදා ගනිමින් ක්‍රීඩා කිරීමේ හැකියාව තිබේ. ඒ, ලබන ඔක්තෝබරයේ පැවැත්වීමට නියමිත අත්හදා බැලීම සාර්ථක වුවහොත් පමණි.කෙන්ට් හා ග්ලැමර්ගන් අතර ලබන සතියේ පැවැත්වෙන ප්‍රාන්ත සූරතා තරගය දිවා/රාත්‍රී එකක් වනු ඇති බව එංගලන්ත ක්‍රිකට් මණ්ඩලය නිවේදනය කර තිබේ.එම්.සී.සී. හා නවසිලන්ත උතුරු දිස්ත්‍රික් කණ්ඩායම අතර පළමු පෙල ක්‍රිකට් තරගයක් මඳක් රතු වූ වර්ණයෙන් යුත් පන්දුවකින්, විදුලි ආලෝක මධ්‍යයේ හැමිල්ටන් හි දී ලබන ඔක්තෝබර් මස අග පැවැත්වීමේ කටයුතු සංවිධානය කිරීමේ අරමුණින් එම්.සී.සී. ක්‍රිකට් අධ්‍යක්ෂ ජෝන් ස්ටීවන්සන් මේ දිනවල නවසිලන්ත ක්‍රිකට් බලධාරීන් සමග සාකච්ඡා කරමින් සිටී.“එය හොඳින් සිදුවුනොත්, නවසිලන්ත ක්‍රිකට් ආයතනය හා ජගත් ක්‍රිකට් කවුන්සලය හා සියළු දෙනා සතුටු වුනොත් එය, ජනවාරි මස අගදී නවසිලන්තය හා සිම්බාබ්වේ විදුලි ආලෝක මධ්‍යයේ ටෙස්ට් තරගයක් ක්‍රීඩා කිරීමට ප්‍රාරම්භයක් වනු ඇතැයි අපි බලාපොරොත්තු වෙනවා” ස්ටීවන්සන් කියයි.දිවා/රාත්‍රී පළමු පෙල ක්‍රිකට් තරග ඉදිරියට ගෙන ඒම පිණිස මෙරලිබෝන් ක්‍රිකට් සමාජය දැඩි උත්සාහයක නිරත වෙමින් සිටී. ලොව බොහෝ තැන්වල ටෙස්ට් ක්‍රිකට් නරඹන්නන් අඩු වෙමින් තිබෙද්දී, ජනතාව පිටියට ඇද ගැනීම සඳහා නව ක්‍රම සොයා ගැනීම අත්‍යාවශ්‍ය වී තිබේ.විදුලි ආලෝක මධ්‍යයේ තරග පැවැත්වීමෙන් ජනතාවට කාර්යාල වැඩ අවසන් වීමෙන් පසුව පිටියට පැමිණ දින බාගයක තරගයක් නැරඹීමේ අවස්ථාව උදාවන අතර එය, තරග නරඹන්නන්ගේ සංඛ්‍යාව වැඩි කර ගැනීමට උපකාරී වනු ඇතැයි අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=s1109173</link>
    <topic>නවසිලන්තය ලකුණු 83-7කින්ජපානය පරදවයි</topic>
    <author/>
    <content>ලෝක කුසලාන රගර් තරග අතීතයේ අත්විඳින්නට වූ තැතිගැන්ම ආසියාවේ ඉහළම රගර් කණ්ඩායම වන ජපානයට යළි ඇති කරවමින් නවසිලන්තය ඊයේ පැවැති 2011 ලෝක කුසලාන රගර් තරගයේදී අවාසනාවන්ත ජපාන පිල ලකුණු 83 – 7කින් පරාජය කළේය.මේ තරගයේදී සෑම මිනිත්තු 6කට එක් ට්‍රයි දිනුමක් බැගින් වන පරිද්දෙන් නවසිලන්තය ට්‍රයි 13ක් වාර්තා කළේ 1995 තරගාවලියේ නවසිලන්තය වෙතින් ලත් ලකුණු 145 – 17ක දැවැන්ත පරාජයේ බියකරු අත්දැකීම් යළි ජපානයට සිහිගන්වමිණි. එය ලෝක කුසලාන රගර් තරගයක මෙතෙක් වාර්තා වී ඇති වඩාත්ම දරුණු පරාජය වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=s1109174</link>
    <topic>මාරිස්ටෙලා-සාන්ත ජෝසප් බාලක-බාලිකා සූරතා දිනති</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>මහනුවර බෝගම්බර පිටියේදී දින 4ක් පුරා පැවැති ශ්‍රීමත් ජෝන් ටාබට් කනිෂ්ඨ මලල ක්‍රීඩා තරගාවලියේ බාලිකා සමස්ත සූරතාව ලකුණු 71ක් හිමිකරගත් කෑගල්ල සාන්ත ජෝසප් බාලිකා විදුහලද සමස්ත බාලක සූරතාව ලකුණු 92ක් හිමිකරගත් මීගමුව මාරිස්ටෙලා විදුහලද දිනාගත්හ.බාලිකා අනුසූරතාව ලකුණු 58ක් ලබා ගත් මීගමුව ආවේමරියා කන්‍යාරාමය ද බාලක අනුසූරතාව ලකුණු 71ක් ලබා ගත් වත්තල ලයිසියම් ජාත්‍යන්තර පාසලද දිනාගත්හ.සහාය දිවීමේ බාලිකා සූරතාව මහනුවර මහාමායා බාලිකාවට හිමිවූ අතර බාලක සූරතාව මීගමුව මාරිස්ටෙලා විදුහල විසින් දිනාගත්තේය.මෙවර තරගාවලියේදී නව තරග වාර්තා 3ක් බිහි වූ අතර 15න් පහළ මීටර් 400 බාලක තරගෙය්දී තත්පර 54.2කින් තරගය නිමකරමින් කුලියාපිටිය මැදි විදුහලේ ඩබ්ලිව්.බී.එම්.අයි. මිහිරංග 1989 වසරේදී මහනුවර සාන්ත අන්තෝනි විදුහලේ එල්.ඩී.පී. දෙළුම්ගහවත්ත තත්පර 56.6කින් තබා තිබූ වාර්තාව බිඳ දැමීය.15න් පහළ උස පැනීමේ බාලක තරගයේදී රාජගිරිය ගේට්වේ ජාත්‍යන්තර පාසලේ පී. උදාන්ත බන්ඩාර මීටර් 1.82ක් වාර්තා කරමින් නව තරග වාර්තාවක් බිහි කළේය. 1995 වසරේදී මීගමුව මාරිස්ටෙලා විදුහලේ එම්. පියුමාල් ඩයස් මීටර් 1.81කින් තබා තිබූ වාර්තාව උදාන්ත අභිභවා ගියේය.අවුරුදු 13න් පහළ බාලිකා මීටර් 200 තරගයේ මූලික වටයකදී කුරුණෑගල සර් ජෝන් කොතලාවල විද්‍යාලයේ බී.එල්.බී. ලියනගේ තත්පර 28.6ක් සටහන් කරමින් 2008 වසරේදී මාතලේ සංඝමිත්තා බාලිකා විද්‍යාලයේ මල්කා වික්‍රමනායක විසින් තත්පර 28.8කින් තබා තිබූ වාර්තාව අභිභවා ගියාය.උතුරු නැෙඟනහිර දෙපළාතේ පාසල් 26ක් ඇතුළුව ජාත්‍යන්තර පාසල්ද සමගින් පාසල් 330කින් බාලක ක්‍රීඩකයන් 2450 ක් හා බාලිකාවන් 1960 ක් සහභාගි වූ මේ තරගාවලිය අවුරුදු 12 න් පහළ, 13 න් පහළ, 14න් පහළ හා 15 න් පහළ වයස් කාණ්ඩයන්ගෙන් පැවැත්විණි. තරගාවලිය සඳහා පූර්ණ මුල්‍යමය දායකත්වය නෙස්ලේ ලංකා සමාගම (මයිලෝ) විසින් දරනු ලැබීය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=s1109175</link>
    <topic>ක්ලිෆර්ඩ් කුසලාන අවසන් තරගය අද</topic>
    <author>ෆවුස් මොහොමඩ්</author>
    <content>ක්ලිෆර්ඩ් කුසලාන පිළිමළුන් පිටුදැකීමේ රගර් තරගාවලියේ අවසන් මහා තරගය අද (17) පස්වරුවේ මහනුවර ක්‍රීඩා සමාජය හා නාවික හමුදාව අතර රාජකීය විද්‍යාලයීය පිටියේදී පැවැත්වේ.17 වතාවකදී ක්ලිෆර්ඩ් කුසලානයට හිමිකම් කීමට මහනුවර පිල පසුගිය සිවු වසර තුළ නොකඩවා ක්ලිෆර්ඩ් කුසලානය අත් කරගත් අතර මෙතෙක් කුසලානය දිනා නොමැති නාවික හමුදාව සූරතාවලියේ අවසන් මහා තරගයට සුදුසුකම් ලැබුවේ පිට පිට දෙවැනි වතාවටය.පසුගිය වසරේ දෙපිල අතර පැවැති අවසන් තරගයෙන් ලකුණු 26-11ක ජයක් මහනුවර පිලට අත්වූ අතර වසර 21කට පසුව ක්ලිෆර්ඩ් කුසලාන අවසන් තරගයට සුදුසුකම් ලැබූ නාවික හමුදාව අනුසූරයන් බවට පත්විය.අනුව මෙවර තරග වදිනුයේ පසුගිය වසරේ සූරයන් සහ අනුසූරයන්ය.ශ්‍රී ලංකා රගර් සංගමය විසින් සංවිධානය කරනු ලැබූ ක්ලිෆර්ඩ් කුසලාන රගර් තරගාවලිය චෙවිරොන් ලුබ්රිකන්ට්ස් ලංකා සමාගමේ (කැල්ටෙක්ස්) අනුග්‍රහයෙන් පවත්වනු ලබන්නකි.මෙවර තරගාවලියේ අවසන් පූර්ව තරග වටයේදි ලකුණු 15-7ක් ලෙස ගුවන් හමුදාව පරාජය කිරීමට මහනුවර පිල සමත්වූ අතර ලකුණු 23-12ක් ලෙස හැව්ලොක්ස් පිල පරාජය කිරීමට නාවික හමුදාව සමත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=s1109176</link>
    <topic>සාන්ත අන්තෝනි පාපන්දු සැණකෙළිය අද</topic>
    <author/>
    <content>වත්තල සාන්ත අන්තෝනි මැදි මහා විදුහලේ පාපන්දු ක්‍රීඩාව නගා සිටුවීමේ අරමුණින් විද්‍යාලයීය ’90 කණ්ඩායම සංවිධානය කරන පාපන්දු සැණකෙළිය අද පස්වරු 1.30ට සාන්ත අන්තෝනි විදුහල් ක්‍රීඩා පිටියේදී පැවැත්වේ.වත්තල සාන්ත අන්තෝනි විදුහලෙන් බිහිවී ජාතික පාපන්දු කණ්ඩායමට ක්‍රීඩා කර ඇති ක්‍රීඩකයන් සහ වර්තමාන පාපන්දු කේෂ්ත්‍රයේ සිටින ජාතික ක්‍රීඩකයන්ගෙන් සැදුම්ලත් කණ්ඩායම් 7ක් සහභාගි කරවා ගනිමින් මේ පාපන්දු සැණකෙළිය පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=s1109177</link>
    <topic>කායවර්ධන සම්මේලනයේ නිලවරණයඅද පැවැත්වීමට උසාවියේ අවසරය</topic>
    <author>ශිරෝමි අබයසිංහ</author>
    <content>ශ්‍රී ලංකා කායවර්ධන සහ ශාරිරික යෝග්‍යතා සම්මේලනයේ අද (17) පැවැත්වීමට නියමිත නිලවරණය අත් හිටුවන තහනම් නියෝගයක් පැනවීම අභියාචනාධිකරණය ඊයේ (16) ප්‍රතික්ෂේප කළේය.නිලවරණය පැවැත්වීමේදී යම් අක්‍රමිකතා සිදු වුවහොත් ඒ පිළිබඳව සොයා බැලීමට සහ වැරදීමකින් ඡන්ද 4ක් හිමිවූ ක්‍රීඩා සමාජයට හිමි වන ඡන්ද ප්‍රමාණය නියමිත සංඛ්‍යාව දක්වා අඩු කිරීමට ක්‍රීඩා අමාත්‍යවරයා, ක්‍රීඩා අධ්‍යක්ෂ ජනරාල්වරිය සහ ක්‍රීඩා අමාත්‍යාංශයේ ලේකම්වරයා වෙනුවෙන් පෙනී සිටි රජයේ ජ්‍යෙෂ්ඨ අධිනීතීඥ ඩී. විග්නේශ්වරන් මහතා අධිකරණයේදී එකඟවීම මත නිලවරණය නියමිත පරිදි පැවැත්වීමට අධිකරණය නියම කළේය.අභියාචනාධිකරණ විනිසුරුවරුන් වන ඩබ්ලිව්. ඒ. රංජිත් සිල්වා සහ නලීන් පෙරේරා මහත්වරු මෙම නියෝගය පැනවූහ.ශ්‍රී ලංකා කායවර්ධන සහ ශාරිරික යෝග්‍යතා සම්මේලනයේ 2011 / 2012 වසර සඳහා නිලධාරි මණ්ඩලය තෝරා ගැනීම සඳහා මෙම 17දා පැවැත්වීමට නියමිත නිලවරණය අත් හිටුවන්නැයි ආරියදාස ගුණසේකර මහතා ඉදිරිපත් කර තිබූ පෙත්සමක් සළකා බැලීමෙන් පසු මෙම නියෝගය පැනවූහ.නිලවරණයේදී ඡන්දය භාවිත කළ හැකි නියෝජිතයන්ගේ ලේඛනයේ සඳහන් ක්‍රීඩා සමාජ තුනක නම් එම ලැයිස්තුවට ඇතුළත් කිරීම සහ නාමයෝජනා භාර දී ඇති සිව් දෙනෙකුගේ නාම යෝජනා භාර ගැනීම ශ්‍රී ලංකා කායවර්ධන සහ ශාරීරික යෝග්‍යතා සම්මේලනයේ ව්‍යවස්ථාවට පටහැනි යැයි සඳහන් කරමින් පෙත්සම ඉදිරිපත් කෙරිණි.පෙත්සම්කරුට අවශ්‍ය වුවහොත් යළි ඉල්ලීම් ඉදිරිපත් කිරීමේ අයිතිය තබමින් මෙම නියෝගය සිදු කරන බව විනිශ්චය මණ්ඩලය සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=s1109178</link>
    <topic>සය සාමාජික ක්‍රිකට් අද</topic>
    <author/>
    <content>මිරිස්වත්ත “සොලිඩ්” ක්‍රීඩා සමාජය මෙහෙයවන දීප ව්‍යාප්ත සය සාමාජික සැහැල්ලු පන්දු ක්‍රිකට් තරගාවලිය අද (17) නිවුන්ගම සමගි ක්‍රීඩාංගණයේදී පැවැත්වේ.තරගාවලිය පිළිබඳ විස්තර 077545087 දුරකතන අංකයෙන් විමසිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=s1109179</link>
    <topic>ආසියානු වොලිබෝල් තරගාවලියටශ්‍රී ලංකා පිල ඉරානයට</topic>
    <author/>
    <content>16 වැනි ආසියානු ජ්‍යෙෂ්ඨ පිරිමි වොලිබෝල් තරගාවලිය මේ මස 21 සිට 29 දක්වා ඉරානයේ ටෙහෙරාන් නුවරදී පැවැත්වේ. මේ තරගාවලිය සඳහා සහභාගී වන ශ්‍රී ලංකා කණ්ඩායම මේ මස 19වැනිදා දිවයිනෙන් පිටත්ව යාමට නියමිතය.තරගාවලිය සඳහා කණ්ඩායම් 16ක් සහභාගී වන අතර කාණ්ඩ 4ක් යටතේ එම රටවල් තරග වදිනු ඇත. ‘ඒ’ කාණ්ඩය යටතේ ඉන්දියාව, ඇෆ්ගනිස්තානය, ඉරානය හා චීන තායිපේද, ‘බී’ කාණ්ඩය යටතේ ඉන්දුනීසියාව, චිනය, උස්බෙකිස්තානය සහ ශ්‍රී ලංකාවද තරගවදිනු ඇත.‘සී’ කාණ්ඩයේදී ජපානය, පාකිස්තානය, තායිලන්තය හා සකසකස්තානය තරග වදිති. ඔස්ට්‍රේලියාව, කටාර්, කොරියාව සහ ටජිකිස්තානය ‘ඩී’ කාණ්ඩය යටතේ තරගවැදීමට නියමිතය.ශ්‍රී ලංකාව සහභාගී වන ප්‍රථම තරගය මේ මස 21 වැනි දින චීනය සමග පැවැත්වෙන අතර දෙවැනි තරගය 22 වැනි දින උස්බෙකිස්තානය සමග පැවැත්වේ.මේ මස 23වන දින ඔවුන් තම කාණ්ඩයේ අවසන් මූලික තරගය සඳහා ඉන්දුනීසියාව සමඟ තරග වදිනු ඇත.2009 වසරේ පිලිපීනයේ පැවැති 15 වැනි ආසියාතික සූරතාවේ ජයග්‍රාහකයන් වූයේ ජපානයයි. ඉරානය එහි අනුසූරයන් විය.තරගාවලියට සහභාගී වන ශ්‍රී ලංකා කණ්ඩායම මෙසේය.සමීර දිසානායක - නායක (වරාය අධිකාරිය), ෂමිල් මලින්ද – උප නායක (දුම්රිය දෙපාර්තමේන්තුව), තාරක අබේකෝන් (ගුවන් හමුදාව), ජනිත් සුරත්, චමින්ද පුෂ්පකුමාර, නිලංග සංජය, ඒ.ඩබ්ලිව්. ලක්ෂාන් (වරාය අධිකාරිය), ගයාන් මධුසංඛ, දීප්ති රොමේෂ්, මොරිස් චාමින්ද (නාවික හමුදාව) දිනු ද සිල්වාකළමනාකරු - ලලිත් පියුම් පෙරේරා, ප්‍රධාන පුහුණුකරු - කුමාර වෙන්ඩකෝන්, සහාය පුහණුකරු - එස්.එල්.ඒ. සුමිත්, ශාරීරික අභ්‍යාසක – කාලික වසන්තප්‍රිය, ජාත්‍යන්තර විනිසුරු - ටී.සී. හේවා.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=f1109171</link>
    <topic>කොළඹ මහ නගර සභාවඑජාපයේ බූදලයක් නෙමෙයි</topic>
    <author>සාකච්ඡා කෙළේ උදිත ගුණවර්ධන</author>
    <content>වර්තමාන දේශපාලන වාතාවරණය, කොළඹ ඇතුළු පළාත් පාලන ආයතන කිහිපයක් සඳහා පවත්වන මැතිවරණය, ඒ සඳහා ආණ්ඩුවේ සූදානම කෙබඳුද? සංචාරක ක්‍ෂේත්‍රයේ වර්ධනය සඳහා අමාත්‍යංශ මට්ටමින් ගෙන ඇති ක්‍රියාමාර්ග මොනවාද? ආදී කරුණු රැසක් පිළිබඳව, ආර්ථික සංවර්ධන නියෝජ්‍ය ඇමැති ලක්‍ෂ්මන් යාපා අබේවර්ධන මහතා සමඟ කළ සාකච්ඡාවකි මේ.* කොළඹ නගරය දිගින්දිගටම බහුතර ඡන්ද ප්‍රමාණයකින් එජාපය ජයග්‍රහණය කළා. මෙවන් තත්ත්වය තුළ, මෙවර නාගරික මැතිවරණයේදී ආණ්ඩු පක්‍ෂයට සිතන තරම් පහසුවෙන් ජය ගැනීමට පුළුවන්කම ලැබෙයිද?කොළඹ මහනගර සභාව 1865 දී පිහිටුවනු ලැබුවා. මේ ආයතනය අවුරුදු ගණනාවක් තුළ විවිධ පුරපතිවරු යටතේ පාලනය වුණා. ඇන්. ඇම්. පෙරේරා මහතා වැනි අයත් වාමාංශිකයන් විදිහට බලයට පත්වුණා. ඒ නිසා කොළඹ එජාපයට පමණක් භුක්තිය සවි වූ ප්‍රදේශයක් විදිහට හඳුන්වන්න පුළුවන් කමක් නැහැ. වරින්වර එජාපයෙන් පිට පක්‍ෂ කණ්ඩායම් කොළඹ ජයග්‍රහණය කළ අවස්ථා තිබෙනවා.1994 ජනාධිපතිවරණයේදී මැදකොළඹ ඇතුළු කොළඹ නාගරික ආසන පහම ජයග්‍රහණය කළේ ශ්‍රීලනිප අපේක්‍ෂිකාව විසිනුයි. එහිදී මැද කොළඹ ජයග්‍රහණය කළේ වැඩි ඡන්ද විසි දෙදහසකටත් අධික ප්‍රමාණයකිනුයි. ඒ නිසා මෙවරත් අපට එවැනි ප්‍රතිඵලයක් ලබාගැනීමට නොහැකි වේයැයි සිතන්න බැහැ.මීට පෙර මැතිවරණවලදී එජාපයට ප්‍රබල බලකොටු විදිහට තිබූ පෑලියගොඩ, වත්තල, මාබෝල, අකුරණ වැනි පළාත් පාලන ආයතන පරාජය වුණා.මේ සියල්ල සලකා බලද්දී, එජාපයට කොළඹ මහනගර සභාවේ බලය රැක ගැනීම කිසිසේත්ම කළ නොහැකි දෙයක් බව ස්ථිරයි.එදා කීවා ත්‍රස්තවාදය යුදමය විදිහට පරාජය කරන්න බැහැ කියලා. එහෙත් ඒ අභියෝගය ජය ගැනීමට ජනාධිපතිතුමාට හැකි වුණා. ඊට පස්සේ 2/3 ලබාගැනීම කිසි දිනෙක වෙනස් කරන්න බැහැ කියලා මතයක් ඇතිව තිබුණා. ඒත් එම මතයත් අද වන විට බිඳවැටී අවසන්. මේ නිසා කොළඹදී එජාපය පරාජය කළ නොහැකිය කියන අදහසත් ළඟදීම බිඳවැටෙනවා.* කොළඹ නගරය තුළ ඇති පැල්පත් සහ වතු නිවාස ඉවත් කිරීමට ආණ්ඩුව කටයුතු කරන බවට එජාපය නඟන චෝදනාවලට පදනමක් තිබෙනවාද?මෙය සම්පූර්ණ බොරුවක්. ආණ්ඩුවට කොළඹ ප්‍රදේශයේ පදිංචි වී සිටින ජනතාව එළවාදමන්න කිසිසේත්ම අවශ්‍යතාවක් නැහැ. කොළඹ තාවකාලික නිවාසවල දුක්ගැහැට විඳිමින්, අවම පහසුකම් යටතේ ජීවත්වන ජනතාවට යහපත් අනාගතයක් නිර්මාණය කර ගැනීම තමයි රජයේ සැලැසුම් සකස් කර තිබෙන්නේ. කොළඹ මතුපිටින් පෙනෙන දිව්‍ය ලෝකය නොවෙයි එහි අභ්‍යන්තර ප්‍රදේශවල තිබෙන්නේ. මතුපිට දිව්‍ය ලෝකය වුණාට අභ්‍යන්තරයේ තිබෙන්නේ අපායක්. සමහරු නොදන්නවා වුණාට කොළඹ සමහරු නිදාගන්නේ ෂිෆ්ට් ක්‍රමයට. අපට ඕනෑවෙලා තිබෙන්නේ මුළු කොළඹම සියලු පහසුකම්වලින් යුතු නගරයක් බවට පත් කිරීමයි.එහෙත් එජාපයට අවශ්‍ය වෙලා තිබෙන්නේ කොළඹ නගරය තුළ අඩු පහසුකම් සහිත ජනතාව එම තත්ත්වයේම සිරකර, තමන්ගේ දේශපාලන ඉලක්ක ජය ගැනීම පමණයි.කොළඹ තාවකාලික නිවාස ඉවත් කිරීමක් කරනවානම්, එය කරන්නේ එහි නිවැසියන්ට අවශ්‍ය පහසුකම් සහිත නිවාස ලබා දීමෙන් අනතුරුවයි. මේ යහපත් කාර්ය භාරය වැඩි ශක්තියක් ඇතිව ඉෂ්ට කිරීම සඳහා, ජනතාවගෙන් අප කොළඹ මහ නගර සභාවේ බලය ඉල්ලා සිටිනවා.* කොළඹ පමණක් නොවෙයි, දෙහිවල – ගල්කිස්ස, මහනුවර, ගාල්ල, නුවරඑළිය වැනි එජාපයට වාසිදායක ප්‍රදේශවලත් මැතිවරණය පැවැත්වෙනවා. මෙවැනි ස්ථානවල ආණ්ඩු පක්‍ෂයේ මැතිවරණ ව්‍යාපාරය සකස්වෙලා තිබෙන්නේ කොයි විදිහටද?අතන මෙතන කියා වෙනසක් නැහැ. සෑම තැනකදීම අපට පහසු ජයග්‍රහණයක් ලබාගන්න පුළුවන්. මුළු රටේම රැල්ල එක දිහාවකට හමා යද්දී, මේ ස්ථානවල පමණක් වෙනස්වීමට අවස්ථාවක් නැහැ. මගේ දේශපාලන ගණන් බැලීම් නිවැරැදිනම්, ඉතිරි නගර සභා, මහ නගර සභා, ප්‍රාදේශීය සභා විසිතුනම ජයග්‍රහණය කිරීමට හැකියාව තිබෙනවා.* ආණ්ඩුව මැතිවරණ නීති උල්ලංඝණය කරමින් කටයුතු කරන බව එජාපය ප්‍රසිද්ධියේ චෝදනා එල්ල කරනවා?එජාපය මේ විදිහට චෝදනා කරන්නේ කුමන පදනමකින්ද කියලා සැකසහිතයි. අප කොළඹ නගරය තුළ ඉතාමත් ඉහළින් මැතිවරණ නීති ආරක්‍ෂා කරනවා. කොළඹින් පිට ස්ථානවල තමයි පෝස්ටර් ප්‍රදර්ශනය ආදිය සිදු කරන්නේ. එජාපයත් මේ දේවල්ම තමයි සිදු කරන්නේ. ඔවුනුත් මැතිවරණ නීති උල්ලංඝනය කරනවා. ඒ නිසා ආණ්ඩු පක්‍ෂයට පමණක් ඇඟිල්ල දිගු කිරීම කෙතරම් දුරට සාධාරණද යන්න සලකා බැලිය යුතුයි. පෝස්ටර් ඇලවීම මඟින් ආණ්ඩුව මැතිවරණ නීති උල්ලංඝනය කරනවා නම්, එජාපයත් මැතිවරණයට පෝස්ටර් ඇලවීම මැතිවරණ නීති උල්ලංඝනය කිරීමක්.* ජනපති මැදුරේදී ආහාරපාන සංග්‍රහ ආදිය ලබාදෙමින් මැතිවරණ නීති උල්ලංඝනය කිරීමේ තවත් අදියරක් ක්‍රියාත්මකව ඇතැයි එජාපය තවත් චෝදනාවක් එල්ල කරනවා. ?මේ චෝදනාව සම්පූර්ණයෙන්ම අසත්‍යයක් වගේම, ජනතාව මුලාවට පත් කිරීම සඳහා ගත් උත්සාහයක් විදිහට හඳුන්වා දෙන්න පුළුවන්. ජනාධිපතිතුමා මෙරට රාජ්‍ය නායකයා විදිහට ඔහුට ඕනෑම වෘත්තිකයකු මුණගැසීමට වගේම සාකච්ඡා කිරීමටත් අයිතියක් හා වගකීමක් තිබෙනවා. අනෙක ජනාධිපතිතුමා ඡන්ද අපේක්‍ෂකයෙක් නොවෙයි, ඒ නිසා ඔහුට තමන්ගේ ජනතාව හමුවීමට ඇති අයිතිය සැවොම පිළිගත යුතුයි. මෙය මැතිවරණ නීති උල්ලංඝනය කිරීමක් හෝ අල්ලස් ලබාදීමක් විදිහට අර්ථ ගැන්වීම වැරැදි දෙයක් විදිහටයි මා සලකන්නේ.මේ පිළිබඳව ඇත්ත තත්ත්වය විපක්‍ෂයට වුණත් තේරෙනවා. එහෙත් ඔවුන් මේ ඇත්ත තත්ත්වය පහදා නොදී, ජනතාව මුලා කිරීමට උත්සාහ කරනවා. ඒත් ඔවුන්ට ජනතාව මුලා කිරීමට හැකියාවක් ලැබෙන්නේ නැති බව නම් සහතිකයි.* එක්සත් ජාතික පක්‍ෂය තුළ උද්ගතවී ඇති අර්බුදකාරී තත්ත්වය පිළිබඳව කලක් එම පක්‍ෂය තුළ ක්‍රියාකාරී වූ නායකයකු ලෙස ඔබගේ අදහස මොන වගේද?අවුරුදු හැටපහක් පැරැණි එජාපය, මේ වෙද්දී හත්අට පොළකට කැඩිලා. එදා එජාපය තනි පක්‍ෂයක් විදිහට අති ප්‍රබල ස්ථාවරයක් ඇතිව කටයුතු කළා. ඒ වගේම එහි සිටියේ අති දැවැන්ත ප්‍රතිරූප සහිත නායකයෝ. එහෙත් අද වනවිට එහි තිබූ දැවැන්තකම වගේම, ප්‍රබල නායකත්ව ප්‍රතිරූපත් විනාශයට පත්ව අවසානයි.රනිල් වික්‍රමසිංහ මහතාගේ දුර්වල නායකත්වය තමයි මේ හැම දේටම මුල් වුණේ. ඒ නිසා අද එජාපය මුහුණදී ඇති අවාසනාවන්ත තත්ත්වයට හේතුව, රනිල් වික්‍රමසිංහ මහතා වුණත්, වෙනත් කෙනෙකු මේ පක්‍ෂයේ නායකත්වයට පත්වුණත්, යළිත් එජාපය ගොඩනැගීමට බැහැ.මේ විදිහේ ප්‍රබල දේශපාලන පක්‍ෂයක්, මෙතරම් පහළ අඩියකට වැටීම ගැන අපට කනගාටුයි. ඒත් එය මේ තත්ත්වයට පත් වුණේ එජාපයේ වැරැදි ප්‍රතිපත්ති නිසා බව පැහැදිලියි.* මෙරට සංචාරක ක්‍ෂේත්‍රයේ ප්‍රවර්ධනය සඳහා සංස්කෘතික හා සාමාජීය මූලධර්ම උල්ලංඝනය වන විදිහේ පිළිවෙතක් අනුගමනය කරන බවට මාධ්‍ය මඟින් තොරතුරු හෙළිදරව් වී තිබෙනවා. මේ හෙළිදරව් කිරීම්වල ඇත්ත නැත්ත කුමක්ද?සංචාරක ක්‍ෂේත්‍රයේ ප්‍රවර්ධනය සඳහා අප විශේෂ වැඩපිළිවෙළක් ඇති කර තිබෙනවා. අපට ඕනෑකම තිබෙන්නේ සංචාරක ක්‍ෂේත්‍රය දියුණු කර මින්, මෙරටට අලුත් ආදායම් මාර්ග, ඉහළ ආර්ථික ඉලක්ක වෙත ළඟා වීමටයි. සංචාරක ක්‍ෂේත්‍රය කියන්නේ මෙරටට විදේශ විනිමය ගන්න පුළුවන් හොඳම මාර්ගයක්. සංචාරක ක්‍ෂේත්‍රය දියුණු කර, ඒ ආකාරයට ආදායම් ලබාගැනීම අපේ ඉලක්කයයි.ආර්ථික සංවර්ධන අමාත්‍යංශය ඒ සඳහා සැලැසුම්සහගත ගමනකට යොමුවෙලා සිටින්නේ.එහෙත් අප කිසිදු අවස්ථාවක මෙරට සාරධර්ම, සංස්කෘතිය හෝ ආගමික උරුමයන් උල්ලංඝනය වන විදිහට කටයුතු කරන්නේ නැහැ. අපත්, ජනාධිපතිතුමාත් මූලික කොට සලකන්නේ සංස්කෘතිය, ආගමිකත්වය, සාරධර්ම වැනි කරුණුයි. ඒවා මේ රජයේ මූලික ප්‍රතිපත්තියක් විදිහටත් ආරක්‍ෂා කර ගනිමිනුයි තිබෙන්නේ. එවැනි රජයක් සංචාරක ක්‍ෂේත්‍රයෙන් ලැබෙන රුපියල් ශතවලට ගිජුවී, එම උරුමයන් පාවාදීමට කටයුතු කරන්නේ නැහැ.ඒත් ඇතැම් මාධ්‍යයන්, දේශපාලන පක්‍ෂ, ජනතාව මුලා කිරීමට මෙවැනි අසත්‍ය ප්‍රචාර ගෙන යනවා. ඒත් මේ කිසිවක පදනමක් හෝ සත්‍යයක් නැහැ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=f1109172</link>
    <topic>කළුඅච්චිගමගේ ජයතිලක සාහිත්‍ය ලොවේ ප්‍රදීපස්ථම්භය</topic>
    <author>නදීෂාණි ප්‍රියංගිකා</author>
    <content>“කේ” යන්න, “ත” යන්න, “ල” යන්න, “ය” යන්න “කේතලය” යැයි ලණු ඇඳේ සිට තාත්තා ඔහුට අකුරු කරවූයේය. කේතලය කෝ, යැයි කියමින් කුඩා දරුවා අඬන්නට විය. එහෙත් මේ කුඩා දරුවා කෙදිනක හෝ ලෝ පතල අයෙකු වේ යැයි ලණු ඇදේ සිටි පියා කිසිදා නොසිතුවේය.ලෝක සාහිත්‍ය වංශය පෝෂණය කළවුන් රැසකි. ලොවට හිටියේ එකම එක දොස්තොවුස්කි කෙනෙකි, එක තෝල්ස්තෝයි කෙනෙකි. එකම එක තාගෝර් කෙනෙකි ඔවුහු මහා පෙරළියක් සිදු කළහ. පෙරදිග හා අපරදිග සාහිත්‍යයෙන් පෝෂණය ලැබ වැඩී වර්ධනය වූ සිංහල සාහිත්‍ය වංශ කතාන්දරයේ අපට හමුවේ එකම එක කේ. ජයතිලකයන් කෙනෙකු පමණකි. එහෙත් අද ඔහුගේ පන්හිඳ නිහඬය.කේ. ජයතිලකයන්ගේ පුංචිරාළ කෘතියේ ඉංග්‍රීසි පරිවර්තනයට ප්‍රස්ථාවනාව සපයමින් මහාචාර්ය සරච්චන්ද්‍ර ශූරීන් දැක්වූයේ පහත අදහසයි.“කළු අච්චිගමගේ ජයතිලක, ඔහුගේ පාඨකයන් වඩාත් හොඳින් දන්නා පරිදි කේ. ජයතිලක අද ඉහළ තලයෙහි සිටින නිර්මාණ ලේඛකයන් හා බුද්ධිමතුන් අතර ලා ගිණිය හැකි වේ. ප්‍රමුඛත්වය අතින් ඔහු දෙවැනි වෙතොත් වන්නේ මාර්ටින් වික්‍රමසිංහයන්ට පමණකි”.සියනෑ කෝරළයේ ගම්පහ දිස්ත්‍රික්කයේ ගඟබඩ පත්තුවේ රදවාන පෝරුවට අයත් කන්නිමහර ගමේ 1926 ජුනි 27 වන දින මෙලොව එළිය දුටු කළු අච්චිගමගේ ජයතිලක සොයුර සොයුරියන් හත් දෙනෙකුගේ සොයුරු පෙම වින්දේය.කළු අච්චි ගමගේ අරනෝලිස් අප්පුහාමිත්, මද්දුමාගේ පොඩි නෝනාත් ඔහුට දුන්නේ සැබෑ පිය සෙනෙහසකි, මව් සෙනෙහසකි, වසර අසූපහකට පෙර ශ්‍රී ලාංකේය සමාජය බ්‍රිතාන්‍ය කිරීටයට යටත් වූ යුගයක් විය. ඒ කාලවකවානුව තුළ දේශානුරාගී පිරිස් එක්සිත්ව අරගල කළහ. කුඩා කළ සිට ඔහු අත් දුටු දේශීයත්වය වන්නේ එවන් පසුබිමක් තුළය.එනමුත් නිකලැල් ගැමි ජීවිතය, සරල බව හා බැඳුණු ගැමි ජීවිතය ඔහුට පෙනුණේ අතිශය සුන්දර වූවක් ලෙසිනි. පසුකලක චරිත තුනක් හි ‘ඉසා’ චරිතයට එයද පදනම් විය.කේ. ජයතිලකයන්ගේ දැනුම් පෝෂකාගාරය ට පදනම වූයේ ඔහුම දක්වන ආකාරයට ඔහුගේ මවයි. රාත්‍රියේ බත් එක ඉදෙන තුරු ඇය තම දරුවන් ළං කර ගනිමින් රස කතන්දර කියුවාය. එක් දිනක් කියූ කතාන්දරයක් යළි කීවේ නම් නැත. එතරම්ම ඈ ජන සාහිත්‍ය මනාව දැන සිටියාය.රදාවාන පිරිමි පාසලේදී ඔහුගේ ජීවිතය නව මගකට ගෙන ගියේ අකුරු කියා දෙන්නට එහි පැමිණි විල්බට් ජයසේකර නම් ගුරුතුමා මඟිනි. ඔහු හෙළ හවුලේ සාමාජිකයෙකි. ඔහුගේ ඇරයුමෙන් 1939 වසරේ එක් දිනක “බස රස කරන හැටි” මැයෙන් දේශනයක් සඳහා කුමාරතුංග මුණිදාස පඬිවරයා පාසල් වේදිකාවට ගොඩ වුවේය.හරබර වදන් අසා සිටි කේ. ජයතිලකයන් ගේ සිත් තුළට ලේඛකයෙකු වීමේ අදිටන මතුවන්නේ එතැනිනි.කේ. ජයතිලකයන් කෘති මඟින් ඔහුම පවසන පරිදි ඔහු සිංහල සාහිත්‍යයට ප්‍රවේශ වීම ගෝර්කිගේ සාහිත්‍යයට ආගමනය හා සමානය. මැක්සිම් ගෝර්කි සාහිත්‍යයට ප්‍රවේශ වන්නේ සමාජයේ පහළම තැන සිටය. ඔහු අත්දැකීම් ලබාගත් පහළ සමාජය ඔහු සඳහන් කරන්නේ විශ්වවිද්‍යාලය ලෙසිනි. මේ පසුබිම අනුව ජයතිලකයන් ශ්‍රී ලාංකේය සමාජයට සාපේක්ෂව පහළ සමාජයේ පහළ නොවුණත් ඔහුගේ ලේඛන ආගමනය ගෝර්කිට සමාන වේ.පාසල් අධ්‍යාපනයෙන් ඉක්බිති කේ. ජයතිලකයන් ගෙන්ගම් පොළවට පා තැබුවේ වයස අවුරුදු 22 දීය. ඒ වෘත්තියක් සොයාගෙනය. එහෙත් ඒ වන විටත් ඔහු විචාරකයෙකි. 1946 වසරේදී කාන්තා නාමයකින් පෙනී සිට දිනමිණ පුවත්පතට ආරිය සිංහල ඇඳුමෙන් (ඔසරියේ) කොට ගවුමේත් වෙනස ගැන කිව්වේ ඔහුය. පාසල් ඇදුරිදුගේ මග යමින් හෙළ හවුල් සම්ප්‍රදාය අගය කළද කලක් ඇවෑමෙන් ඔහු ඉන් ඉවත් විය. 1953 වසරේදී දෛවයෝග විචාරය තුළින් සාහිත්‍ය ලෝකයට ප්‍රවේශ වූ ඔහුගේ ඒ ගමන්මගද පුදුමාකාර වුවකි.‘දෛවයෝග විචාරය’ කෘතියේ පිටපත් 1500 ක් මුද්‍රණය කළමුත් 100 ක් 200 ක් තරම්වත් අලෙවි කරගන්නට ඔහුට නොහැකි විය. ඒ නිසාවෙන් පේමන්ට් එකේ සත ගාණට ඒ කෘති අලෙවි කළ ඔහු ඉන් පසු බැස්සේ නැත. නොපසුබස්නා වීර්යයේ හිඳ ඔහු කළ පුනරුත්පත්තිය කෘතිය නොසිතු ලෙස ජනප්‍රිය විය. පිටපත් උණු කැවුම් මෙන් විකිනුණි. අනතුරු නාට්‍ය කලාව වෙනුවෙන් නිර්මාණයක් කරන්නට ඔහුට අවැසි විය. ‘නගරාධිපති’ කෘතිය බිහි වූයේ එතැනිනි. එහෙත් ආර්ථික තත්ත්වය ඍණාත්මක කරන්නට මිස ධනාත්මක කරන්නට එයට නොහැකි විය. ඉතිරි වූයේ බිඳුණු පරාජිත මානසිකත්වයක් පමණකි. ඒ නිසාවෙන් ඊළඟට ඔහුගේ සිතුවිලි දාමයෙන් ගිලිහෙන්නේ ‘පරාජිතයෝ’ නවකතාවය.“පිටතින් ශක්තිමත් සේ පෙනෙන බොහෝ දේ ඇතුළින් පුපුරා යයි විනාශ වෙයි පේරාදෙණි ගුරුකුලය සෝවියට් දේශය ඊළඟට ඇමරිකා එක්සත් ජනපදය” (“අත්පසුරු” – 60 පිටුව)ඔහු පේරාදෙණි ගුරු කුලය අගය කළේ මාර්ටින් වික්‍රමසිංහයන් ඔහුගේ දර්ශකයාණෝ වන හෙයිනි. යථාර්ථවාදී ශෛලිය ලෝකයේ ප්‍රබලත්වයට පත්ව තිබූ එකල පේරාදෙණි ගුරුකුලයද ප්‍රබල විය. එහෙත් ඔහුගේ උපාධිය ලන්ඩන් විශ්වවිද්‍යාලයකින් ලබා ගත් උපාධියක් මිස පේරාදෙණි සරසවියෙන් ලත් එකක් නම් නොවේ.කේ. ජයතිලකයන් නවකතාව, හා සමාජය, සමාජ ප්‍රගතිය හා සාහිත්‍යය, සිංහල නවකතාවට සංස්කෘතික පසුබිම යනාදි වශයෙන් සාහිත්‍ය කලාව ගැන විචාර මාර්ගයේ ගිය අයෙකි. ඔහු ලේඛකයෙකු ලෙස පරිපාකයට පත් වෙමින් සමාජය හා සාහිත්‍ය විෂයෙහි පවතින අදහස්ද ස්වකීය චින්තාවන්ද කුළු ගැන්වීමට අනන්‍ය වු ශෛලියක්ද උපයෝගි කර ගත්තෙකි.සර් ආතර් කොනල් ඩොයිල්, සම්සෙට් මෝම් ආදීන්ගේ කෘතින් පරිහරණ තුළින් පළමු භාගය තුළ ස්වකීය පරිකල්පන හැකියා වර්ධනය කරගත් ඔහු ඉන් ඉක්බිති එය අතහැර ප්‍රංශ හා රුසියන් සාහිත්‍යයට නැඹුරු විය. මෙයට මාර්ගෝපදේශ සැපයුවේ අන් කවරෙකු හෝ නොව මහැඳුරු සරච්චන්ද්‍රයන්ය. සරච්චන්ද්‍රයන්ගේ පරිවර්තන ප්‍රංශ හා රුසියන් කෙටි කතාවලට නෑකම් කියූ නිසාදෝ ඔහුගේ බසද ඒ හා බැඳුණි.සමාජයේ බොහෝ දෑ ඔහු විනිවිද දුටුවේය. ඒවා පන්හිඳ තුළින් පාඨකයාට සමිප කරවීය. සිය ජීවන ගමන්මගේ අසූ පස් වන වියද ළඟා විණි. තරමක් දුරකට පෙනීමේ ජර්වලකමක් තිබූ නමුදු ශාස්ත්‍රීය පරිකල්පන ශක්තිය ගිලිහී ගියේ නම් නැත. එහෙත් ආ සියල්ලෝම යා යුතුය.ආපසු පැමිණිය යුතුය. ජීවිතය අනිත්‍යය. ඔහු සැඳෑ සමයේ බෞද්ධ පොත පත රචනා කළේ ද ඒ බැව් පසක් කර ගනිමිනි.කෙසේ වුවද මේ සොඳුරු යාති‍්‍රකයාණෝ අද නිහඬය. එහෙත් සිංහල සාහිත්‍ය වංශ කතාවේ නිලඹරට පෑයූ තවත් එක් සොඳුරු තම තරුව ඔහුමය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=f1109173</link>
    <topic>නිහඬ විප්ලවවාදියා හෙක්ටර් කොබ්බෑකඩුව</topic>
    <author>නීතිඥ ලලිත් කාන්ත ජයසේකර අධ්‍යක්ෂ හෙක්ටර් කොබ්බෑකඩුව ගොවි කටයුතු පර්යේෂණ හාපුහුණු කිරීමේ ආයතනය</author>
    <content>2011 සැප්තැම්බර් මස 18 වැනි දිනට යෙදෙන දිවංගත කෘෂිකර්ම ඇමැති හෙක්ටර් කොබ්බෑකඩුව මහතාගේ 28 වෙනි ගුණ සමරුව නිමිත්තෙනි1916අගෝස්තු මස 29 වෙනි දින යටිනුවර දෙල්දෙණියේදී මෙලොව එළිය දුටු හෙතෙම හෙක්ටර් කොබ්බෑකඩුව නම් විය. මහනුවර ත්‍රිත්ව විද්‍යාලයෙන් සිය මූලික අධ්‍යාපනය ලබා එවකට යුනිවර්සිටි කොලීජිි නමින් හැඳින්වූ කොළඹ විශ්වවිද්‍යාලයට ඇතුළත් වූ ඔහු අනතුරුව නීති විද්‍යාලයට පිවිස තම ගම් පළාත වූ මහනුවරින් නීතිඥයකු ලෙස වෘත්තීය ජීවිතයට පිවිසියේය.වැඩි කලක් නොගොස් නීතිඥ හෙක්ටර් කොබ්බෑකඩුව තමා යායුතු මඟට පිවිසියේ 1952 දී මහනුවර නගර සභිකයෙකු වශයෙන් දේශපාලනයට අත්පොත් තබමිනි.1954 දී ශ්‍රී ලංකා නිදහස් පක්ෂයට එක්ව 1960 වර්ෂයේදී යටිනුවර ආසනයට තරග කළ ඔහු 1970 දී එම ආසනය ජයගෙන ශ්‍රී ලංකා නිදහස් පක්ෂය මුල් වී බිහි වූ “ සමඟි පෙරමුණ “ ආණ්ඩුවේ කෘෂිකර්ම හා ඉඩම් අමාත්‍ය ධූරයට පත්විය. 1977 මහ මැතිවරණයේදී පරාජය භාරගත් එතුමා 1982 දී ජනාධිපතිවරණ අපේක්ෂකයෙකු ලෙස තරග කළේය.ඉඩම් පනත් බොහෝ රටවල ක්‍රියාත්මක නොවූවද ඉන්දියාව, පිලිපීනය, බ්‍රසීලය වැනි රටවල පැවති ඉඩම් ජනතාව සතු කිරීමට හැකි විය. එහෙත් ඒවා සිදුවූයේ ලේ වැගිරීම් තුළිනි. එහෙත් අප රටේ ලේ බිඳකුදු නොසොල්වා ඉඩම් ජනසතු කරන ලදී. 1972 ඉඩම් අක්කර ලක්ෂ 6 ක් ද 1975 වතු අක්කර ලක්ෂ 9 ක් ද ජනතාව වෙත පවරනු ලැබීය.මෙවැනි නිහඩ ආර්ථික විප්ලවයක් කිරීමට හැකිවූයේ කොබ්බෑකඩුව මහතාගේ කැපවීම හේතුවෙනි. කෘෂිකර්ම අමාත්‍යවරයෙකු වශයෙන් කොබ්බෑකඩුව මහතා ගොවිතැන් දියුණු කිරීම සඳහා යටිතල පහසුකම් ගොඩනැගුවේය. තවද මෙරට දුප්පත්කමින් පීඩිත ගොවි ජනතාවගේ අභිවෘද්ධිය සඳහා රජයේ සහ කැබිනට් අනුමැතිය යටතේ පහත සඳහන් පාර්ලිමේන්තු පනත් සහ නීති කෙටුම්පත් හඳුන්වාදීමට අවුරුදු 06ක් තරම් වූ කෙටි කාලයක දී කොබ්බෑකඩුව මහතා සමත් විය.1. 1972 අංක 01 දරන ඉඩම් ප්‍රතිසංස්කරණ පනත2. 1972 අංක 02 දරන කෘෂිකර්ම ඵලදාවර්ධන පනත3. 1972 අංක 05 දරන ගොවිකටයුතු පර්යේෂණ හා පුහුණු කිරීමේ පනත4. 1972 අංක 11 දරන රාජ්‍ය කෘෂිකාර්මික පනත සංස්ථාපිත කිරීමේ පනත5. 1972 අංක 14 දරන වී අලෙවි මණ්ඩල පනත6. 1972 අංක 09 දරන වී නිෂ්පාදිතයන්ගේ ඉතිරි කිරීමේ නීතිය7. 1973 අංක 15 දරන ජාතික සාගිනි නිවීමේ මණ්ඩල පනත8. 1973 අංක 30 දරන ලංකා පලතුරු මණ්ඩල පනත9. 1973 අංක 42 දරන කෘෂිකාර්මික ඉඩම් නීතිය10. 1976 අංක 25 දරන ජනාවාස නීතිය.ගොවිකටයුතු හා සම්බන්ධව රට තුළ පැවති අඩු අවධානය පිළිබඳ අවබෝධ කරගත් එතුමා කෘෂිකාර්මික සංවර්ධනය සඳහා වූ දැක්ම වූයේ දුප්පත්කම තුරන් කරමින් සහ අතිරේක බෝග වගාවේ ඵලදායිතාවය වැඩි කරමින් සමස්ත කෘෂිකාර්මික අංශයේ සහ ගොවිජනතාවගේ සංවර්ධනයයි. අනාගතයේදී ඉඩම් සම්බන්ධ ගැටලු ඇතිවීම වැළැක්වීම සඳහා ඉඩම් ප්‍රතිසංස්කරණ වැඩසටහන ආරම්භ කිරීමට එලෙස තීරණය කළද 1971 අරගලයේදී මේ හේතුවෙන් ඔහුට විවිධ දුෂ්කරතාවලට මුහුණ දීමට සිදුවිය. 1972 ඉඩම් ප්‍රතිසංස්කරනය නීතිය විප්ලවීය වෙනසක් ඇති කරන ලදී.එහිදී අක්කර 50 ට වැඩි වූ ගොඩ ඉඩම් අක්කර 25 ට වැඩි වූ මඩ ඉඩම් ද ඉඩම් ප්‍රතිසංස්කරණ නීතිය යටතේ රජයට පවරා ගන්නා ලදී . ඉඩම් ප්‍රතිසංස්කරණ කොමිසන් සභාව ස්ථාපිත කීරීමෙන් පසුව උපරිමයට වඩා වැඩි ඉඩම් ඉඩම් අහිමි ගොවිජනතාව අතර බෙදාදීමේදී එතුමාගේ මැදිහත්වීම බොහෝ ඵලදායක විය.කෘෂි තාක්ෂණික පර්යේෂණ, කෘෂිකර්මය තුළ තාක්ෂණය භාවිතය, කෘෂිකාර්මික අධ්‍යාපනය සහ සේවයට පුහුණුව, කෘෂිකර්මය පිළිබඳ සමාජ ආර්ථික පර්යේෂණ, කෘෂිකාර්මික යෙදවුම් සැපයීම් ක්‍රම, ග්‍රාමීය බැංකු සහ කෘෂිකාර්මික ණය, කෘෂිකාර්මික වෙළෙඳ ද්‍රව්‍ය සම්බන්ධ කරගනිමින් 1972 අංක 5 දරන ගොවි කටයුතු පර්යේෂණ හා පුහුණු කිරීමේ ආයතනය ස්ථාපිත කිරීමට දිවංගත හෙක්ටර් කොබ්බෑකඩුව මහතා කටයුතු කළේය.1995 වර්ෂයේ දී මෙම ආයතනය මෙතුමාට උපහාරයක් වශයෙන් හෙක්ටර් කොබ්බෑකඩුව ගොවිකටයුතු පර්යේෂණ හා පුහුණු කිරීමේ ආයතනය ලෙසින් නැවත නම් කරන ලද්දේ කෘෂිකාර්මික සංවර්ධනය විෂයෙහි ලා මෙතුමා විදහාලූ උතුම් කාර්ය සිහිකිරීමට කෘතගුණ දැක්වීමක් වශයෙනි.මහින්ද රාජපක්ෂ ජනාධිපතිතුමාගේ නායකත්වය යටතේ අවුරුදු තිහක් පුරා පැවැති යුද්ධය නිමාවත් සමඟ මුළු දිවයිනම එක්සේසත් විය. කෘෂිකර්මයේ යළි පිබිදීමක් ඇති විය. යුද්ධය ජය ගත්තාක් මෙන් ආර්ථික යුද්ධයද ජයගත යුතුව ඇත. දිවංගත හෙක්ටර් කොබ්බෑකඩුව මහතා විසින් ආරම්භ කරන ලද ඉහත ආයතනයන්හි දායකත්වය ජනාධිපතිතුමාගේ නායකත්වය යටතේ මෙම කර්තවයයන් සඳහා අනගිභවනීය පිටිවහලක් වී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=f1109174</link>
    <topic>සශි‍්‍රක නගර සභාවක් බවට පත් කරනවා</topic>
    <author>සංවාද සටහන තක්ෂිලා ජයසේකර ඡායාරූපය නිරෝෂ් පි‍්‍රයංක බටේපොළ</author>
    <content>කඩුවෙල ප්‍රතාපවත් ප්‍රවේශය ඔහුය. ප්‍රාදේශීය සභාවක්ව තිබී කඩුවෙල කොට්ඨාසය එක්වරම මහ නගර සභාවක් ලෙස උසස් තත්ත්වයකට පත්කරවා ගැනීමට නොමද උත්සහයක යෙදී සාර්ථක ප්‍රතිඵල නෙලාගත් ධෛර්යය වන්තයා ඔහුය. කඩුවෙල මහ නගර සභාවේ ප්‍රථම නගරාධිපති ලෙස කිරුළ දරන ඔහු ජී. එච්. බුද්ධදාස මහතායි.* කඩුවෙල මහ නගර සභාවේ ප්‍රථම නගරාධිපති ධුරය හිමිවීම පිළිබඳ ඔබට සිතෙන්නේ කුමක්ද?මේ නගරාධිපති ධුරය මල් වට්ටියක තියලා දීපු එකක් නෙවෙයි. මගේ උත්සාහයේ සහ කැපවීමේ ප්‍රතිඵලයක්. කඩුවෙල ප්‍රාදේශීය සභාව පිහිටුවද්දී උප සභාපති වුණේ මමයි. අවසන් වශයෙන් ප්‍රාදේශීය සභාවේ සභාපතිවරයා ලෙස සිටි කාලයේ මට පුළුවන් වුණා ශ්‍රී ලංකා ඉතිහාසයේ ප්‍රථම වතාවට ප්‍රාදේශීය සභාවක් මහ නගර සභාවක් බවට පත්කර ගන්න.ප්‍රාදේශීය සභාවක් මහ නගර සභාවක් බවට පත්වෙද්දී විශාල කාර්යයභාරයක් කරන්න තියෙනවා. ඒ කාර්යයභාරය නිසි අයුරින් කළ නිසා තමයි මේ තත්ත්වයට එන්න පුළුවන් වුණේ.පසුගිය අවුරුදු 5ක කාලයේ දී රුපියල් ලක්ෂ දහනවදාහක් වියදම් කරලා කඩුවෙල ආසනය සංවර්ධනය කළා.* ඔබේ සමාජසේවා කටයුතු ක්‍රියාත්මක වූ ආකාරය පැහැදිළි කළොත්?‘සසුනට අරුණ’ වැඩසටහන යටතේ මම මගේ ආසනයේ තිබෙන විහාරස්ථාන වලට පරිගණක ලබාදුන්නා.මම ප්‍රාදේශීය සභාවෙන් නවත්වපු තැන ඉඳලා ඉදිරියට ගෙනියනවා. මහ නගර සභාවක් වුණාට මෙය මහ නගර සභාවක් බවට පත්කරන්න සෑහෙන වැඩකොටසක් කිරීමට සිදුවෙනවා. සීල් එකේ පටන්, ලෙටර්හෙඩ් එකේ පටන් සියල්ලම අලුතින් සාදන්න වෙනවා. මේ සේරම කරලා වැඩ පටන්ගන්න තව මාස 3ක් විතර යාවි. ඒත්... අත්‍යවශ්‍ය දේවල් මෙන්ම කළ හැකි දේවල් දිගටම කරගෙන යනවා.* ඔබේ ඉදිරි සැලසුම් මොනවාද?මෙම බලප්‍රදේශයේ ජීවත්වන ජනතාව වෙනුවෙන් බොහෝ වැඩකටයුතු කිරීමට අපි සැලසුම් කර තිබෙනවා. ඒ අනුව ඉදිරියේ දී එක ග්‍රාමසේවා වසමකට වසරකට නිවාස තුන ගානේ ඉදිකරලා නැති බැරි දුප්පත් පවුල්වලට හිසට සෙවණක් ලබාදෙනවා. මෙම මහ නගර සභා බලප්‍රදේශයේ ග්‍රාම සේවා වසම් 57ක් තියෙනවා. පසුගිය සමයේත් එක් ග්‍රාමසේවා වසමකට එක නිවස බැගින් සාදා දුන්නා.ජ්‍යෙෂ්ඨ පුරවැසි සමිති 57ක් මේ ප්‍රදේශයේ පිහිටුවා තිබෙනවා. මේ එක සමිතියකට වසරකට රුපියල් හතලිස් දහස බැගින් මීට පෙර ලබාදුන්නා. ඉදිරියේ දී එය රුපියල් අසූදහස දක්වා වැඩිකරන්න බලාපොරොත්තුයි. පෙර පාසල් සංවර්ධනය යටතේ පෙර පාසලකට රුපියල් විසිදහස බැගින් බෙදා දුන්නා.* කුණු කසළ ප්‍රශ්නයට ලබා දිය හැකි විසඳුම් මොනවාද?අපේ රටේ දැවෙන ප්‍රශ්නයක් තමයි කුණු ප්‍රශ්නය. නමුත් කඩුවෙල මේ තත්ත්වය අපි පාලනය කළා. නැති කළා.අපි මේ කසල එකතු කරලා දිරන කසලවලින් කොම්පෝස්ට් පොහොර හදනවා. ප්ලාස්ටික්, ඉටිබෑග් ආදියත් සුද්ධ පවිත්‍ර කරලා ප්‍රතිචක්‍රීයකරණය සඳහා එම මධ්‍යස්ථාන වෙත යවනවා. වීදුරු, ලෝහ, ඇලුමීනියම් ආදියත් ප්‍රතිචක්‍රීයකරණ මධ්‍යස්ථාන වලින් පැමිණ අපෙන් මිලදී ගන්නවා. කොම්පෝස්ට් විකුණනවා. නමුත් නිෂ්පාදනයට වඩා ලොකු ඉල්ලුමක් තිබෙනවා.එය සපුරාලිය නොහැකි තරම්. ලැබෙන ආදායම සේවක සුබසාධනය හා නගර සභා ආදායමට එකතු කරනවා.පොළවල් වලින් එකතු කරන මස්, මාළු, එළවළු, පලතුරු, යොදා ජීවවායු නිපදවනවා. කොම්පෝස්ට් සංගමයේ සේවකයන් සියලු ඉවුම් පිහුම් කටයුතු කරන්නේ මේ ජීව වායුවෙන්. ඊට අමතරව විදුලි ලාම්පු පත්තු කිරීමටත් ඔවුන් ජීව වායුව යොදා ගන්නවා.* කඩුවෙල සංවර්ධනයේ සුවිශේෂී සංධිස්ථාන කවරේද?කඩුවෙල බස් නැවතුම්පොළ අපට අයිති නැති වුණත් එය පවරාගෙන සංවර්ධනය කිරීමට බලාපොරොත්තු වෙනවා. ඒ සමඟම කඩුවෙල හන්දියේ සතිපොළත් සංවර්ධනය කිරීමට බලාපොරොත්තු වෙනවා.මහලු මවුපියවරුන්ට නොසලකා හරින දූ දරුවන් අද එමටයි. මෙසේ තනිවූ ජ්‍යෙෂ්ඨ පුරවැසියන් වෙනුවෙන් සෞඛ්‍ය මධ්‍යස්ථානයක් සමඟ නිවාඩු නිකේතනයක් සෑදීමට බලාපොරොත්තු වෙනවා. කාමර 15කින් යුක්ත මෙහි එක් ජ්‍යෙෂ්ඨ පුරවැසි කණ්ඩායමකට වසරකට වරක් සති දෙකක් සියලු පහසුකම් යටතේ නැවතී සිටීමට අපි ඉඩ සලස්වල දෙනවා. එසේම බත්තරමුල්ල ප්‍රදේශයේ නවීන අංගෝපාංග වලින් සමන්විත තරුණ මධ්‍යස්ථානයක් ඉදිකිරීමටත් නියමිතයි.ඉදිරියේ දී ඉතාම සශ්‍රීක මහ නගර සභාවක් ලෙස කඩුවෙල මහ නගර සභා බලප්‍රදේශය පත්කිරීමට බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=f1109175</link>
    <topic>රටම පිනවූ රජරට සේවයඅලුත් පෙනුමකින්</topic>
    <author>සටහන චූල බණ්ඩාර කුලසේකර ඡායාරූප කිත්සිරි වනසිංහ</author>
    <content>ස්වර්ණ ශ්‍රී බණ්ඩාර කී පමණින් පිලේ පැදුර හා අත්තප්පා සිහියට නැගෙයි. පිලේ පැදුර කී පමණින් සිහියට නැඟෙන්නේ රජරට සේවයයි. රජරට සේවය එසේත් නැතිනම් ශ්‍රී ලංකා ගුවන් විදුලි සංස්ථාවේ රජරට සේවය හඳුන්වා දීමට අටුවාටීකා ඇවැසි නොවේ. එතරම්ම රජරැටියා මෙන්ම රටවැසි සියලු ශ්‍රාවකයින් සිත් බැඳගත් ගුවන් විදුලි සේවය වූයේ රජරට සේවයයි.වසර 1979 වූ අපේ‍්‍රල් මස 12 දා ආරම්භ වූ රජරට සේවය ශ්‍රී ලංකාවේ ප්‍රථම ප්‍රාදේශීය ගුවන් විදුලි සේවය ලෙසට ගුවන් විදුලි ඉතිහාසයට එක් වී ඇත. දෙවන ප්‍රාදේශීය ගුවන් විදුලි සේවාව ලෙස 1980 පෙබරවාරි 3 දා ආරම්භ කළ රුහුණු සේවයත් 1983 අප්‍රේල් 13 දා ආරම්භ කළ මහනුවර සේවයත් අභිභවා රජරට සේවය තම මවු ගුවන් විදුලි සේවාව තරම්ම ජනතාව අතර ජනපි‍්‍රය වූ ගුවන් විදුලිය බව සඳහන් කිරීම අතිශයෝක්තියක් නොවන බවට සියල්ලෝ පිළිගනිති.එසේ තිබූ රජරට සේවය මේ දශකයේ මුල් භාගය තුළ ශ්‍රාවකයින්ගෙන් දුරස් වූ බවක් පෙනෙන්නට තිබිණ. එයට මූලික හේතු වූයේ රජරට සේවා ශ්‍රවණ මට්ටමේ තිබූ අඩු බවේ තාක්ෂණික දුර්වලතාව වේ. එමෙන්ම බිහි වූ නව පෞද්ගලික එෆ්.එම්. ගුවන් විදුලි සමඟ තරග කිරීම සඳහා උපයෝගී කරගත් ක්‍රමවේදයන්ය.මේ සියල්ල සලකා ශ්‍රී ලංකා ගුවන් විදුලි සංස්ථාවේ වත්මන් සභාපති හඩ්සන් සමරසිංහ මහතා නව මුහුණුවරකින් රජරට සේවය නැවත ශ්‍රාවකයන් අතර ප්‍රචලිත කිරීමට කටයුතු සම්පාදනය කර හමාරය. හඩ්සන් සමරසිංහ මහතා මේ පිළිබඳ අදහස් දැක්වූයේ මෙසේ ය. “රජරට සේවය නව මුහුණුවරකින් වැඩ අරඹා තිබෙනවා. නව මුහුණුවරක් කියන්නේ හරසුන් දේ නෙවෙයි. ජන විඥානය අවධි කරන ශ්‍රාවක රසාස්වාදය උසස් මට්ටමකට ගෙන ඒමයි මේ තුළින් සිදුවන්නේ. කෙටියෙන් කියනවානම් රජරට සේවය නැවත පැරැණි රජරට සේවය කරා රැගෙන යාමයි මගේ අරමුණ. රජරට සේවය ස්වර්ණ ශ්‍රී බණ්ඩාර, ගුණදාස කපුගේ යුගයට රැගෙන යාමයි මගේ අරමුණ”.ජනමාධ්‍යයක් ක්‍රියාත්මක කරද්දී මූලික සන්නිවේදන අරමුණු හතරක් ක්‍රියාත්මක කළ යුතු වන්නේය. එනම් තොරතුරු සම්පාදනය (Information)  අධ්‍යාපනය ලබාදීම (Education) විනෝදාස්වාදය (Entertainment) සහ යම් යම් කරුණු සඳහා පොළඹවාලීම (Persuation) යන අරමුණ ය. අද වනවිට පෞද්ගලික එෆ්.එම්. ගුවන් විදුලි නාලිකා මේ පිළිබඳ අවබෝධයක් නොමැති ආකාරයකින් කටයුතු කරණු ලබයි. හඩ්සන් සමරසිංහ මහතා දරන ප්‍රයත්නය හරහා රජරට සේවයෙන් මේ අරමුණු කරා ළඟා විය හැකිය.ශ්‍රී ලංකා ගුවන් විදුලියට විශේෂිත තැනක් හිමිව ඇත්තේ බීබීසි යට තරම්ම ඉතිහාසයක් ඇති බැවිනි. විදුලි සංදේශ ඉංජිනේරු තනතුර බාර ගැනීමට 1921 ජුලි 21 දා ශ්‍රී ලංකාවට පැමිණි එඩ්වර්ඩ් හාපර් මහතා මෙරට ගුවන් විදුලියේ නිර්මාතෘවරයා වශයෙන් ඉතිහාසගත වී ඇත. ඔහුගේ සහයෙන් 1922 ජුනි මාසයේ පිහිට වූ “ලංකා වයර්ලස් සමාජයත්” 1922 නොවැම්බර් මාසයේ 24 දා පිහිට වූ ‘ලංකා ආධුනික ගුවන් විදුලි සංගමයත් 1923 ජූලි මාසයේ පිහිට වූ ලංකා ආධුනික ගුවන් විදුලි සමාජයත් මෙරට ගුවන් විදුලි සේවාව ආරම්භ කිරීමට පුරෝගාමී මෙහෙයක් ඉටු කරනු ලැබීය. 1922 නොවැම්බර් 24 දාත් 1924 මැයි 24 දාත් පත් කළ විශේෂ කමිටු දෙක මගින් මෙරට ගුවන් විදුලි ප්‍රචාර කටයුතු හඳුන්වා දීමට හා ඇරැඹීමට අවශ්‍ය මූලික කටයුතු පෙන්වා දෙන ලදී. ඒ අනුව 1924 ජූනි 24 දා ගුවන් විදුලි උපදේශක මණ්ඩලයක් පත් කිරීම සහ මෙරට ගුවන් විදුලිය නිල වශයෙන් ආරම්භ කෙරිණ.1924 දී ආරම්භ වූ ශ්‍රී ලංකා ගුවන් විදුලිය යටත් විජිතයක ආරම්භ වූ ප්‍රථම ගුවන් විදුලිය වූ අතර බ්‍රිතාන්‍ය අධිරාජ්‍යයේ යටත් විජිත ස්වරූපය 1972 මැයි 22 දින දක්වා පැවතිණ. ඉන් අනතුරුව ආරම්භ වූ රජරට සේවය අපේම අනන්‍යතාවක් සහතිකකොට ගනිමින් ආරම්භ වීමද විශේෂත්වයකි. එදා නෑසූ කෙනෙක් නොමැති රජරට සේවය පසු කලෙක ඇසූ කෙනෙක් නැති තරම් වූයේ එහි ගුණාත්මක බවේ ප්‍රබල අඩුවක් නිසා නොව තාක්ෂණික අඩුපාඩු නිසා බව පැහැදිලිය. මේ වසරේ ඇද හැලුණු මහා වර්ෂාවෙන් වසර පනහකට පමණ පසු අනුරාධපුරයට මහා ගංවතුරක් ඇතිවිනි. ඒ අවස්ථාවේ බොරු කටකතාවලින් අසරණ ජනතාව බේරා ගත්තේ රජරට සේවයයි. සමස්ත අනුරාධපුර ජනතාවම රජරට සේවය ග්‍රහණය කරගත්තේ ඉතා අපහසුවෙනි. ඒ අපහසුව අද වනවිට අවසන් කර තිබේ. නව තාක්ෂණය සමඟ රජරට සේවය පැරැණි ආකාරයෙන් නව මුහුණුවරකින් ඔබ අතරට එයි.මේ පිළිබඳ හඬ අවධි කළ වත්මන් රජරට සේවා ප්‍රධාන පාලක දයානන්ද ලියනගම මහතා -අපේ සභාපතිතුමා හොඳ රසිකයෙක්. එතුමා ඒ තැන ඉඳගෙන මෙහි අඩුපාඩු සම්පූර්ණ කරන්න පියවර ගත්තා. අද වනවිට රජරට සේවය ස්ටීරියෝ තාක්ෂණය ඔස්සේ විකාශය කරනවා. ශ්‍රවණ ධාරිතාව දෙගුණයකින් වැඩිකරලා තියෙනවා. එය කිලෝහොට් දෙකේ සිට හතර (2 - 4) දක්වා වැඩි කිරීමට ලැබීම ශ්‍රාවකයාට විශාල ජයග්‍රහණයක්. එපමණක් නෙවෙයි මෙතෙක් වැඩ කළේ 79 වසරේ ලබා දුන් උපකරණ උපයෝගී කරගෙනයි. නමුත් දැන් නව උපකරණ ලැබී තිබෙනවා.මේ වනවිට ඩී.ජේ.සිස්ටම් (ක්‍රමවේදය) යටතේ එක මැදිරියක් සකස් කර තිබෙනවා. ඒ කියන්නේ තනි පුද්ගලයකුට සම්පූර්ණ මැදිරිය හැසිරවිය හැකියි. නිවේදනය මෙන්ම අදාළ තාක්ෂණය ද තමා විසින්ම සිදු කර ගන්නවා. එමෙන්ම මූලික තැනක් සංගීත අංශයට ලැබෙනවා. හොඳ ගීතවලට, නවකයන්ගේ සිට ප්‍රවීණයන්ගේ ගීතවලට අවස්ථාව සැලසෙනවා. පිලේ පැදුරට සමාන වැඩසටහන් නැවත ආරම්භ කරනවා. එය කොළඹ ප්‍රධාන ගුවන් විදුලියේද ප්‍රචාරය කරනවා. සරල ගීත මගින් නවක ගායිකාවන් තෝරා ගැනීමක් නැවත සිදුකර දිවුල්ගනේ වැනි අපේම ගායක පරපුරක් නැවත ඇති කිරීමට මූලික කටයුතු සලසා තිබෙනවා. මම ඉල්ලා සිටින්නේ නැවත රජරට සේවය ශ්‍රවණය කරන්න වෙනස වටහා ගෙන ඔබේ අවස්ථාව නැවත ඔබ ලබා ගන්න.රජරට සේවා පාලකවරිය වන ශි‍්‍රයානි සමරනායක මහත්මියද මෙහිදී අදහස් ඉදිරිපත් කළා ය.1979 අපේ‍්‍රල් 12 ආරම්භ කළ රජරට සේවය ප්‍රථම ප්‍රාදේශීය අධ්‍යක්ෂවරයා වූයේ සිරිල් රාජපක්ෂ මහතායි. ස්ථීර නිවේදකවරු එක්කෙනයි හිටියේ. ඔහු විජයානන්ද ජයවීර යි. නිව්ටන් ගුණසේකර සහ කුලසේන ෆොන්සේකා යන දෙදෙනා ප්‍රථම ප්‍රවෘත්ති සංස්කාරකවරු දෙදෙනායි. කුමුදු සෙනෙවිරත්න, සිරිපාල රදම්පල, හරිශ්චන්ද්‍ර පෙරේරා කොන්ත්‍රාත් පදනම මත නිවේදන කටයුතු කළා. සංගීත අධ්‍යක්ෂවරයා වූයේ සේන ගුණසේකරයි. රජරට කැකුළු වැඩසටහනේ පුරෝගාමියා ඔහුයි.ප්‍රේමකීර්ති අල්විස් නිෂ්පාදකවරයා වශයෙන් ද සෝමසිරි චන්ද්‍රසේන සංස්කාරක හා සම්බන්ධීකරණ නිලධාරි වශයෙන්ද ආරම්භයේ දී එක් වූවා.ඉන් අනතුරුව ප්‍රාදේශීය අධ්‍යක්ෂවරු වශයෙන් ශ්‍රීපාලි වයමන් , හිල්ටන් පෙරේරා, ජී.ටී.වික්‍රමසිංහ, තිලක සුදර්මන් ද සිල්වා, ඩී.එස්.දයාරත්න යන අය කටයුතු කළා. රජරට සේවයේ ස්වර්ණමය යුගය ලෙසට සැලකෙන 1986 වසරේ ප්‍රාදේශීය අධ්‍යක්ෂවරයා වූයේ ස්වර්ණ ශ්‍රී බණ්ඩාරයි. ඔහු යටතේ ශ්‍රාවක සිත් දිනාගත් වැඩසටහන් රැසක් ක්‍රියාත්මක වූවා. එදා ජනපි‍්‍රය වැඩසටහන් රැසක් තිබුණා. ඒවා නැවත සිහිගන්වමින් නව ආරකින් නව වැඩසටහන් රැසක් ආරම්භ කිරීමට මේ වනවිට පියවර ගෙන තියෙනවා.රජරට සේවය ජනතාව අතරට රැගෙන යාම සඳහා සභාපතිතුමා කටයුතු කර තිබෙනවා. ඇය එසේ සඳහන් කළා ය.එදා වැපුරූ බිජුවල ඵල අද ලැබී ඇත. ගායකයන් අතුරින් කරුණාරත්න දිවුල්ගනේ ගායනා ලොවේ හිනි පෙත්තේ පසුවෙයි. මහින්ද දිසානායක, මහින්ද චන්ද්‍රසේකර පල්ලේගම හේමරතනහිමි අද ජාතික තලයේ ගීත රචකයෝය. නාලක අංජන කුමාර සංගීත ලොවේ ජය මාවතේ ගමන් කරයි. මහින්ද පතිරගේ, ගුණදාස මදුරසිංහ රජරට සේවා විකට වැඩසටහන හරහා සිනමාව දක්වාම ගමන් කර සිටිති. නවතාවකින් ඇරැඹෙන රජරට සේවය සංඛ්‍යාත මුර්ජනය (FM 90.6 ) හරහා විකාශය කරමින් නැවත බිජු වැපිරීමට සූදානම් වේ. එය ජාතික තලයෙන් ඔබ්බට ලොව ජය ගැනීම සඳහාම කරනා ආයෝජනයක් විය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>17</day>
    </date>
    <link>http://www.dinamina.lk/2011/09/17/_art.asp?fn=f1109176</link>
    <topic>ලෙඩ ගොඩක් මවන ඕසෝන් සිදුර</topic>
    <author>ශීලා උඩුවර</author>
    <content>පෘථිවියේ ජීවින්ගේ ආරක්ෂාවට ඕසෝන් වායුවෙන් සැදුණු ආරක්ෂක කලාපයක් පවතී. ඕසෝන් වියන නමින් හඳුන්වන්නේ එයයි. සමස්ත වායු ගෝලයේ පරිමාවෙන් සියයට 0.000007 ක් මේ ඕසෝන් නියෝජනය කරයි. ඕසෝන් අනුවක් ඔක්සිජන් පරමාණු 3 කින් සෑදී ඇත.ඕසෝන් ස්ථරය පිහිටා ඇත්තේ මුහුදු මට්ටමේ සිට කිලෝ මීටර් 10 ත් 50ත් අතර වූ ස්ථිර ගෝලයේ ප්‍රදේශයකය.එය පෘතුවිය මත ජීවයේ පවත්වා ගෙන යාම සඳහා විශාල මෙහෙයක් ඉටුකරයි. සූර්යයාගෙන් පොළොවට පතිත වන පාරජම්බුල කිරණවලින් අපව ආරක්ෂා කරන ආරක්ෂක පටලයක් ලෙසද එය ක්‍රියා කරයි.පාරජම්බුල කිරණ පොළොවට පතිත වීම මෙම ඕසෝන් ස්ථරය නිසා වැළකේ. පාරජම්බුල කිරණවලට වැඩිපුර නිරාවරණය වීමෙන් පාරිසරික හා සෞඛ්‍යමය ගැටලු රාශියකට මුහුණ දීමට සිදුවේ. එපමණක් නොව ශාක හා සත්ත්ව සම්පත්වලටද ජලජ සම්පත්වලටද කෘෂිකාර්මික කටයුතුවලටද විශාල හානි සිදු වේ.1972 න් පසු වායුගෝලයේ ඕසෝන් ප්‍රමාණය ක්‍රමයෙන් අඩුවන බව සොයා ගැනීමට විද්‍යාඥයෝ සමත් වූහ. 1972 ට පෙර තිබූ ඕසෝන් ප්‍රමාණය 1985 වන විට සැලකිය යුතු ප්‍රමාණයකින් අඩුවී තිබිනි.නවීන තාක්ෂණ ක්‍රියාකාරකම්වල ප්‍රතිඵලයක් ලෙස හා මිනිසාගේ දියුණුවත් සමඟ භාවිතා කරන රසායනික ද්‍රව්‍යවලින් ඕසෝන් වියනට හානි සිදුවන බව සොයා ගන්නා විට නාභියේ උච්චතම අවස්ථාව උදාවී තිබිණි.එහි ප්‍රතිඵලයක් ලෙස දක්ෂිණ ධ්‍රැවයේ ඇන්ටාක්ටිකාවට ඉහළින් ඕසෝන් ස්ථරයේ විශාල සිදුරක් ඇති බව සොයා ගැනිණි. මෙම සිදුරේ විශාලත්වය ක්‍රමයෙන් වැඩි ව අතර විශාලම සිදුර වාර්තා වූයේ 2000 වසරේ සැප්තැම්බර් මාසයේය. එය වර්ග කිලෝමීටර් මිලියන 28.3 ක්. (වර්ග සැතපුම් මිලියන 11කි) ඕසෝන් වියනේ සිදුර පිළිබඳ මුලින්ම ලොවට කරුණු හෙළිකළ විද්‍යාඥයන් වන්නේ ආචාර්ය මරියෝ මොලිනා, ආචාර්ය ෂර්වුඩ් ;රීලන්ඩ් හා ආචාර්ය පෝල් කර්මිෂන් යන මහත්වරුන් තිදෙනාය.ක්ලෝරෝ ෆ්ලොරෝ කාබන් (cfc) ක්ලෝරින් හා බ්‍රෝමීන් අඩංගු සංයෝග පෝලෝන් කාබන් ටෙට්‍රා ක්ලෝරයිඩ්, මෙතිල් ක්ලෝරපෝම්, මෙතිල් බ්‍රෝමයිඩ්, නයිට්‍රජන්, අඩංගු පොහොර වර්ග ගල් අඟුරු ඛනිජ තෙල් ආදිය දහනය වීම නිසා අතිවන නයිට්‍රජන් ඔක්සයිඩ් වායුව ඕසෝන් වියනට මරු කැඳවන වායුව ලෙස සොයාගෙන තිබේ.ශීතකරණ, වාහන හා ගෘහස්ත වායු සමීකරන, රිජිෆෝම්, සුවඳ විලවුන් කෘමිනාශක, තීන්තවර්ග, පවිත්‍රකාරක, ආදිය සඳහා හානිදායක වායුව යොදාගැනේ. ඕසෝන් සාන්ද්‍රනය සියයට 10 ක් අඩුවන විට පොළොවට පතිතවන පාරජම්බුල කිරණ ප්‍රමාණය සියයට 20 ක් පමණ වැඩිවන බව සොයාගෙන තිබේ.පාරජම්බුල කිරණ වැඩි වශයෙන් පොළොවට පතිත වීම නිසා සිදුවන ගැටලු විවිධාකාරය. පාරජම්බුල කිරණ සම මත පතිත වූවිට ජීවින්ගේ තැනුම් ඒකකය වන ඩී. එන්. ඒ. අනුවල ප්‍රෝටීන් කොටසට තදබල හානි සිදුවන අතර ජීවි ශෛල මරණයට පත්වේ. එහි අවසානය චර්ම පිළිකාවකි. සම පිළිස්සීමද මේ නිසා සිදුවෙයි. පිළිකාවලට වැඩිපුර ගොදුරු වන්නේ සුදු හම ඇති අයයි. කළු හම ඇති අයට සමේ පිළිකා ඇතිවීමේ ඉඩකඩ අඩුය. ශරීරය ආවරණය නොවූ කොටස්වල මාරාන්තික පිළිකා ඇතිවීමේ හැකියාව වැඩියි.පාරජම්බුල කිරණවලට ඇස නිරාවරණය වීම නිසා ඇස් පෙනීමේ දුර්වලතා ඇසේ සුද, ඇස් අන්ධවීම සිදුවේ. ඕසෝන් ස්ථරය සාන්ද්‍රනය සියයට 1 ක් හා දෘෂ්ටි මාව සියයට 2 ක වර්ධනයක් ඇතිබව සොයාගෙන තිබේ. මීට අමතරව ඇස් විකෘති වීමද සිදුකෙරේ.සිරුරේ රෝග වැළඳීමට සටන් වදින ප්‍රතිශක්තිකරන ක්‍රියාවලියට මේ නිසා සිදුවන හානිය අපමණය. මේ නිසා බෝවෙන රෝග වැළඳීමේ හැකියාව වැඩිවීම හා අනිකුත් වෛරස් ආසාධන රෝගද දිලීර රෝග ද මේ නිසා බහුලව වැළඳිය හැක. ශ්වසන රෝග සෑදීමද මේ නිසා බහුලව සිදුවේ.පෘතුවියේ උෂ්ණත්වය ඉහළයාම කෙරෙහිද මේ තත්ත්වය බලපායි. ඉහළ වායු ගෝලයේ දී ඕසෝන් මිතුරකු ලෙස ක්‍රියා කරන නමුත් පහළ වායුගෝලයේද සතුරකු ලෙස ක්‍රියාකරයි. පහළ වායු ගෝලයේ ඕසෝන් තිබීම නිසා ලොව උණුසුම් වන ධ්‍රැවාසන්න අයිස් දියවීමෙන් මුහුදු මට්ටම ඉහළ යාම, වාෂ්පීකරණ වේගය වැඩිවීම නිසා පස වියලීම, කාන්තාරකරණයට ළඟාවීම සිදුවේ.ධ්‍රැවාසන්න ප්‍රදේශවල හිම තට්ටු දියවීම නිසා සාගර ජලය එක්වීමෙන් සාගර ජල මට්ටම ඉහළ යාමෙන් මාලදිවයින වැනි දූපත් රාශියක් ඉදිරියේදී ලෝක සිතියමෙන් මැකී යනු ඇත.වගාවල අස්වැන්න අඩුවීම ඵලදාව කුඩාවීම රනිල වර්ගයේ භෝග වර්ධනය අඩාල වීම සෝයා බෝංචි නිෂ්පාදනය අඩුවීම, වනාන්තර වර්ධනය අඩුවීම, සත්ව හා ජලවාංග විනාශවීම මත්ස්‍යයන් ඉස්සන් කකුළුවන්, බෝවීම අඩුවීම ජලජ පරිසර පද්ධති විනාශවීම සිදුවන අතර මෙහි අවසන් ප්‍රතිඵල ය වන්නේ මන්දපෝෂණය ඇතිවීම හා ප්‍රෝටීන් ඌනතාවය වැඩිවීමය. මෙහි විනාශකාරී බව අවබෝධ කරගත් ගෝලිය ප්‍රජාව 1985 වසරේ සිට ඕසෝන් වියන ආරක්ෂා කිරීමට එක්වූහ.වියනා සම්මුතිය, මොන්ට්‍රියල් සන්ධානය මේ සඳහා බිහිවූ සම්මුතින්ය.ඕසෝන් වියනට හානිකරන ද්‍රව්‍ය භාවිතය නිෂ්පාදනය සඳහා මෙම සම්මුති මගින් වැට බැඳිණි. ශ්‍රී ලංකාව මොන්ට්‍රියල් සන්ධානයට අස්සන් කර මෙම 17 වැනිදිනට වසර 22 ක් සපිරෙයි.මේ සඳහා ලෝකයේ රටවල් 196 ක් එක්ව සිටිති.ශ්‍රී ලංකාව මොන්ට්‍රියල් සන්ධාන ගිවිසුම අනුව කටයුතු කරීමේදී අනිකුත් රටවලට ද ඉදිරියෙන් සිටී.මොන්ට්‍රියල් සන්ධානයට බැඳුණු රටවල් අනුව ඕසෝන් ක්ෂයකාරක ද්‍රව්‍ය භාවිතයෙන් ඉවත්වීම නිසා ඕසෝන් සිදුර විශාල වීමේ වේගය අඩුවී ඇති අතර අඛණ්ඩවම ඕසෝන් ක්ෂයකාරක ද්‍රව්‍ය භාවිතය ඉවත් කළහොත් තව වසර 50 ක් ගතවන විට ඕසෝන් වියන යථා තත්ත්වයට පත්වන බව විද්‍යාඥයෝ පවසති.විශේෂ ස්තූතිය පරිසර අමාත්‍යංශයේජාතික ඕසෝන් ඒකකයට.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=n1109191</link>
    <topic>දුම්රියේ ගමන් ගත් මගීහු කියති</topic>
    <author>ශීලා උඩුවර, නිමල් රාජපක්ෂ, චන්ද්‍රිකා පෙරේරා, නාරම්මල සමූහ දඹදෙණිය විශේෂ හා අලව්ව විශේෂ, ගලිගමුව සමූහ</author>
    <content>මං කොළඹ සිට නුවර යන්න නගරාන්තර ශීඝ්‍රගාමී දුම්රියට ගොඩ වුණා. එය අලව්ව දක්වා හොඳින් ධාවනය වුණා. අලව්වේ දී මඳකට නැවතුණා. ඊට හේතුව මා දන්නේ නෑ. වැඩි වේලාවක් යන්නට පෙර අප ගේ මාර්ගයේ ම විදුලි වේගයෙන් පැමිණි දුම්රියක් නගරාන්තර ශීඝ්‍රගාමී දුම්රියේ නැරඹුම් මැදිරියත් කඩාගෙන ඉදිරියට ඇදුණා. නැරඹුම් මැදිරියේ හුඟ දෙනකු ඉස්සරහ මැදිරිවලට දිව්වා. තවත් අය හිර වුණා. බෝම්බයක් පුපුරනවා වගේ විශාල ශබ්දයක් ඇසුණා. මං කෝච්චිය ඇතුළෙ වැටුණා.පෙරේදා පස්වරුවේ අලව්වේ සිදු වූ දුම්රිය අනතුරට මුහුණ දුන් මහනුවර එම්. දුෂ්‍යන්ති මහත්මිය සිය සජීවී අත්දැකීම් එසේ දිනමිණට ප්‍රකාශ කළා ය.තිදෙනෙකුට මරු කැඳවා තවත් මගීන් තිහකට පමණ තුවාල සිදුකරමින් අලව්ව දුම්රිය ස්ථානයේ දී පෙරේදා (17) සවස වූ අනතුරට හේතුව පාලක මැදිරිය හා සංඥා පද්ධතියේ දුර්වලතාවයක් ද යන්න සොයා බැලීම සඳහා විශේෂ පරීක්‍ෂණයක් අරඹා තිබේ.කොළඹ සිට පොල්ගහවෙල දක්වා වේගයෙන් ගමන් කරමින් තිබූ දුම්රියක් මහනුවර බලා ධාවනය වූ නගරාන්තර දුම්රියේ පිටුපස නැරඹුම් මැදිරියේ ගැටී මේ අනතුර සිදුව ඇත. පොල්ගහවෙල දක්වා ගමන් ගත් බලවේග කට්ටල දුම්රියේ රියදුරු හා සහායක ද සිද්ධිය වූ ස්ථානයේ දීම මිය ගොස් ඇති බව පොලිසිය පවසයි. නැරඹුම් මැදිරියේ සිටි ප්‍රංශ ජාතිකයෙක් ද මිය ගොස් ඇත. තුවාල ලැබූ මියන්මාර ජාතික භික්ෂූන් වහන්සේ දෙනමක් ඇතුළු දුම්රිය මගීන් 17 ක් මේ වන විට රෝහල් ගතකර ඇති බව පොලිසිය සඳහන් කරයි. අනතුරෙන් මිය ගොස් ඇත්තේ සංචාරකයකු වූ ප්‍රංස ජාතික රෙමි ක්ලවුඩ් (51) හා පොල්ගහවෙල බලා ධාවනය වී නැරඹුම් මැදිරියේ ගැටුණු ජම්රියේ රියදුරු වේයන්ගොඩ එෆ්. ඒ. කලුආරච්චි (52) හා එහි සහායක පයාගල යූ. ඒ. ඩී. නිහාල් (49) යන අය වෙති.එදින සවස 5.05 ට පමණ අනතුර සිදුව තිබේ. ගාල්ල සිට රඹුක්කන බලා ධාවනය වූ 152 ඇන්ජිම සහිත දුම්රිය අලව්ව දුම්රිය ස්ථානය අසල දී අක්‍රීය වීම නිසා එහි දුම්රිය මැදිරි මහනුවර බලා ධාවනය වූ 29 එන්ජිම සහිත නගරාන්තර දුම්රියට යාකර තිබේ. එසේ අලව්ව දුම්රිය ස්ථානයේ දී යා කළ මැදිරි රැගත් දුම්රිය මහනුවර බලා පිටත්ව යාමට සූදානම් වනවාත් සමඟ කොළඹ සිට පොල්ගහවෙල දක්වා ධාවනය කෙරුණු 162 බලවේග කට්ටලය මහනුවර දුම්රියේ පිටුපස නැරඹුම් මැදිරියේ හැපී තිබෙන බව පොලිසිය පවසයි. එකිනෙක බද්ධ වූ නැරඹුම් මැදිරිය හා දුම්රිය එන්ජිම ඉවත් කර ගැනීමට පොලිසිය හා රැස්ව සිටි පිරිසට පැයකට අධික කාලයක් ගත කිරීමට සිදු විය. දුම්රිය දෙක වෙන් කළ විට ඒ තුළ මිය ගොස් සිටි දුම්රිය රියදුරු හා සහායකයාගේ මෘත ශරීර සොයා ගත හැකි විය. සිද්ධිය සැළවීමෙන් පසු එම ස්ථානයට පැමිණි අති විශාල ජනකාය එම ස්ථානයෙන් ඉවත් කර ගැනීම සදහා යුද හමුදාවේ ද සහාය ලබා ගැනීමට සිදු විය.සිද්ධියට හේතුව මෙතෙක් අනාවරණය වී නැත. නගරාන්තර දුම්රියේ නැරඹුම් මැදිරියේ ගමන් ගත් මහනුවර පදිංචි එම්. දුෂ්‍යන්ති මහත්මිය මෙසේ පැවසුවා ය.මම කොළඹ සිට නුවර යන්න ආවේ. අලව්වේ දී දුම්රිය නවතුනා. පිටු පසින් පැමිණි දුම්රිය වේගයෙන් නැරඹුම් මැදිරිය වෙත එනවා දුටුවා. පිරිස කෑගහගෙන දිව්වා. බෝම්බයක් ගැහුවා වගේ ඇහුනා. මාව බිම වැටුණා. ශ්‍යාමලී පි‍්‍රයංගිකා - කිරිවානාපොළ - “මම අග්බෝවෙන් නැගල අලව්වට ආවේ බලවේග කට්ටලයේ’ හැප්පුන ගමන් අප සියලු දෙනා විසි වී වැටුණා.රියදුරන්ගේ අතපසුවීමක් සිදුවී ද යන්නත් දුම්රිය ස්ථානාධිපතිවරයා ගේ ක්‍රියාදාමය පිළිබඳත් සොයා බලන බව දුම්රිය දෙපාර්තමේන්තුව සඳහන් කරයි. පිටුපසින් පැමිණ හැපුණු දුම්රියේ තිරිග අක්‍රීය වීමක් සිදු වූයේ ද යන්න පිළිබඳ ද මෙහිදී සොයා බලයි.සිද්ධිය වූ ස්ථානයට එදින සවස ප්‍රවාහන ඇමැති කුමාර වෙල්ගම හා නියෝජ්‍ය ඇමැති රෝහණ දිසානායක මහත්වරු ගොස් නිරීක්‍ෂණයේ යෙදුණහ.දුම්රිය දෙපාර්තමේන්තුව සිද්ධිය පිළිබඳ පරීක්‍ෂණ පැවැත්වීම සඳහා කමිටුවක් පත්කර තිබේ. අලව්ව පොලිසිය ද සිද්ධිය පිළිබඳ පරීක්‍ෂණ පවත්වයි.අනතුර සිදුවූ ආකාරය හා ඊට හේතුව මෙතෙක් හෙළිවී නැත. අනතුරට වැරදි පාර්ශවය බවට පෙනී යන නොනවත්වා ධාවනය වූ දුම්රියේ රියදුරු හා සහායක මියගොස් ඇති බැවින් අනතුර ඇති වීමට හේතුව පැහැදිලිව හඳුනා ගැනීමට මෙතෙක් නොහැකි වී ඇති බව දුම්රිය දෙපාර්තමේන්තුව පෙන්වා දෙයි. පත්කළ කමිටුව කරන ඉදිරි පරීක්‍ෂණවලින් පසු අනතුරට හේතුව හෙළිකර ගැනීමට හැකි වෙතැයි ඔව්හු පෙන්වා දෙති.මිය ගිය විදෙස් ජාතිකයාගේ හා දුම්රිය රියදුරු සහ සහායකගේ සිරුරු කුරුණෑගල රෝහලේ මෘත ශරීරාගාරයේ තබා ඇත. එහිදී පශ්චාත් මරණ පරීක්‍ෂණ සිදුකිරීමෙන් පසු සිරුරු ඥාතීන් වෙත බාරදීමට පියවර ගන්නා බව අලව්ව පොලිසිය සඳහන් කළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=n1109192</link>
    <topic>පාඩුව මිලියන 750යි</topic>
    <author>ශීලා උඩුවර</author>
    <content>අලව්ව දුම්රිය ස්ථානයේදී පෙරේදා (17) සිදුවූ දුම්රිය අනතුරෙන් වූ පාඩුව දළ වශයෙන් රුපියල් මිලියන 750 ක් බව ප්‍රවාහන ඇමැති කුමාර වෙල්ගම මහතා පවසයි.අනතුරට හේතුව නිශ්චිතවම මෙතෙක් හෙළි වී නැති අතර සිද්ධිය පිළිබඳ කරුණු සොයා බැලීමට විශේෂ කමිටුවක් පත්කර පරීක්‍ෂණ අරඹා ඇති බව ප්‍රවාහන ඇමැතිවරයා සඳහන් කෙළේය.පරීක්‍ෂණයේදී දුම්රිය පාලක මැදිරිය ක්‍රියා කළ ආකාරයත්, සංඥා පද්ධතිය ක්‍රියාත්මක වූ ආකාරය පිළිබඳත් විශේෂ අවධානය යොමුකරන බව ද රියදුරන්ගේ අතපසුවීම් හා දුම්රිය ස්ථානාධිපතිවරයාගේ ක්‍රියාදාමය ද සොයා බලන බව හෙතෙම අවධාරණය කළේය.ඇමැති වෙල්ගම මහතා ඊයේ (17) රාත්‍රි දුම්රිය අනතුර සිදුවූ ස්ථානයට ගොස් කරුණු සොයා බැලීමෙන් පසු රෝගීන් ඇතුළු කර ඇති අලව්ව හා කුරුණෑගල රෝහල් වෙත ගොස් තුවාල වූවන් පිළිබඳ සොයා බැලීය.රෝහල් දෙකේ රෝගීන්ගෙන් රෝගී තත්ත්වය පිළිබඳ කරුණු විමසූ අමාත්‍යවරයා, රෝගීන්ට අවශ්‍ය කඩිනම් ප්‍රතිකාර ලබා දෙන ලෙසත්, රෝගීන් සම්බන්ධයෙන් විශේෂ යමක් කළ යුතු වේ නම් ඒ සම්බන්ධයෙන් තමාට දැනුම් දෙන ලෙස අමාත්‍යවරයා රෝහල් බලධාරීන්ගෙන් ඉල්ලා සිටියේය.මෙම අනතුර සම්බන්ධයෙන් සිදුකරනු ලබන පරීක්‍ෂණ වාර්තා හා කිසියම් පුද්ගලයෙකුගේ වරදකින් මෙය සිදුවූයේ නම් ඒ සම්බන්ධයෙන් දැඩි විනයානුකූල පියවරක් ගන්නා බව ප්‍රකාශ කළ අමාත්‍යවරයා, මියගිය අයගේ පවුල්වල ඥාතීන්ට දැඩි ශෝකය ප්‍රකාශ කරමින් රෝගීන්ට ඉක්මන් සුවය ලැබේවායි ද ප්‍රාර්ථනා කළේය.දුම්රිය සාමාන්‍යාධිකාරී බී. ඒ. පී. ආරියරත්න, දුම්රිය නි.සාමාන්‍යාධිකාරී (මෙහෙයුම්) නාලක , ගමනාගමන අධිකාරී රත්නායක මහත්වරු ඇතුළු පිරිසක් ද අමාත්‍යවරයා සමඟ මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=n1109193</link>
    <topic>කේ. ජයතිලක සූරීන් සුවිශේෂී ගත්කරුවෙක්</topic>
    <author/>
    <content>රාජ්‍ය සාහිත්‍ය සම්මානලාභී මහා ගත් කතුවරයෙකු වූ කේ. ජයතිලක සූරීන්ගේ අභාවයෙන් සංවේගයට පත් සුවහසක් සාහිත්‍යකාමීන් සමඟ මා එක්වන්නේ ඒ මහතාගෙන් මේ රටේ සාහිත්‍යයට සිදු වු අපරිමිත මෙහෙවර ගෞරව පූර්වකව සිහිපත් කරමින් බව ජනාධිපති මහින්ද රාජපක්‍ෂ මහතා ශෝක පණිවුඩයක් නිකුත් කරමින් කියා සිටියි.එහි මෙසේද සඳහන් වේ.කේ. ජයතිලක සූරීන් අප රටේ සාහිත්‍ය කලා ක්‍ෂේත්‍රයේ අභිවෘද්ධිය වෙනුවෙන් ඉටුකළ මෙහෙවර අඩසිය වසකට වඩා වැඩි ය. කාව්‍යයෙන්, කෙටි කතාවෙන්, නව කථාවෙන් හා විචාරයෙන් ඔහු මේ රටේ සාහිත්‍ය පෝෂණය කළේ ය.එසේම ඒ මහතා දේශීය චින්තකයන් අතර වැදගත් තැනක් හෙබ වූ බව ප්‍රකාශ කළ යුතු ය. ජයතිලක මහතා අපේ රටේ බිහි වූ සුවිශේෂී ගත්කරුවකු වන්නේ මේ සියලු අංගයන්ට අලුත් මාවත් විවර කිරීමට දැක් වූ අපූර්ව ප්‍රතිභාව නිසා ය.කේ. ජයතිලකයන් විශ්වාස කළේ ලේඛකයා කවර අංශයකින් හෝ සෙසු ජනතාවට වඩා ප්‍රබල දෘෂ්ඨියක්, ප්‍රබල ඉලක්කයක් ඇති පුද්ගලයෙකු විය යුතු බව ය.ඔහුගේ ඒ දැක්ම ඔහු කළ සෑම නිර්මාණයක් තුළින්ම පාඨක අවධානයට ලක් විය. කේ. ජයතිලකයන් කෘතහස්ත ලේඛකයෙකු ලෙස සමාජයේ මහත් වූ සම්භාවනාවට පාත්‍ර වන්නේ ඒ නිසා ය. ඔහුගේ මේ කෘතහස්ත බවට රාජ්‍ය සාහිත්‍ය සම්මාන හතක් හිමි විය.කේ. ජයතිලකයන් සාහිත්‍යකරණයේ යෙදෙමින් ඒ නිර්මාණ රස විඳි ලේඛකයෙකි. එය ඔහුගේ ප්‍රතිභාවයට මෙන්ම අපේ රටේ සාහිත්‍ය රසඥතාවයේ වර්ධනයට ඉවහල් වූ බව මම විශ්වාස කරමි. කේ. ජයතිලකයන් සාහිත්‍යකරණයට පිවිසුණේ “වියෝ දසුන” කාව්‍ය ග්‍රන්ථය පාඨකයා අත තබමිනි.අද මේ අපූර්ව සාහිත්‍යධරයාගේ වියෝ දසුන ජාතියටම මහත් සංවේගයක් ඇති කර තිබේ.සැබවින්ම ඔහුගේ අභාවය අපගේ සාහිත්‍ය ක්‍ෂේත්‍රයට පිරිමැසිය නොහැකි පාඩුවකි.ජයතිලක මහතාගේ වියෝවෙන් ශෝකයට පත්ව සිටින දයාබර බිරිය සුමනා ජයතිලක මහත්මිය ඇතුළු දූ දරුවන්ටත් සියලු නෑ හිතමිත්‍රාදීන්ටත් මාගේ ශෝකය මෙසේ ප්‍රකාශ කරමි.අභාවප්‍රාප්ත කේ. ජයතිලක මහතාට නිවන් සුව අත්වේවා!.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=n1109194</link>
    <topic>ශ්‍රී ලංකාවේ පොදු රාජ්‍ය මණ්ඩලීය සමුළුවට විරුද්ධ වෙන්න එපා</topic>
    <author>මහින්ද අලුත්ගෙදර</author>
    <content>එළඹෙන 2013 වසරේදී පොදුරාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේදී පැවැත්වීම සම්බන්ධයෙන් ප්‍රශ්න කිරීම අසාධාරණ බව කැනඩාවේ ශ්‍රී ලංකා මහ කොමසාරිස් චිත්‍රාංගනී වාගීස්වර මහත්මිය කැනේඩියානු රජයට දැනුම් දී තිබේ.එරට නව විදේශ ඇමති ජෝන් බෙයාර්ඞ් සමඟ පසුගියදා පැවති විශේෂ හමුවකදී මහ කොමසාරිස්වරිය මේ බව ප්‍රකාශ කර ඇතැයි කැනඩාවේ ශ්‍රී ලංකා මහ කොමසාරිස් කාර්යාලය පවසයි.එම සමුළුව ලංකාවේ පැවැත්වීමට එරෙහිව කැනේඩියානු අගමැති ස්ටීවන් හාපර් විසින් සිදුකළ ප්‍රකාශයකට ප්‍රතිචාර වශයෙන් ඇය මේ අදහස් පළ කළ බව ද එම කාර්යාලය කියයි.වසර 2009 දී පොදුරාජ්‍ය මණ්ඩලීය සාමාජික රටවල් එළැඹි තීරණයකට අනුව මේ වන විට 2013 වසරේදී පැවැත්වීමට නියමිත සමුළුව ශ්‍රී ලංකාවේ පැවැත්වීමට කටයුතු යොදාගෙන යන බව ද ඒ මහත්මිය පෙන්වා දී තිබේ.දෙරට අතර පවතින දීර්ඝ කාලීන මිතුදම අගය කරමින් අදහස් දැක්වූ වාගීස්වර මහත්මිය ත්‍රස්තවාදය පරාජය කිරීමෙන් පසුව ශ්‍රී ලංකාවේ සාමය, සමාදානය හා සංවර්ධනය වෙනුවෙන් ගෙන ඇති පියවර පිළිබඳද වැඩි අවධානයක් යොමු කර ඇත.මේ අතර කැනඩා පාර්ලිමේන්තු කණ්ඩායමක් මෙරටට ගෙන්වා ගැනීම සම්බන්ධයෙන් ද දෙපාර්ශ්වය සාකච්ඡා කොට තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=n1109195</link>
    <topic>ප්‍රවීණ වාද්‍ය ශිල්පී විජේරත්න රණතුංග අභාවප්‍රාප්ත වෙයි</topic>
    <author>පණ්ඩුක සමරසේකර</author>
    <content>කොළඹ සෞන්දර්ය විශ්වවිද්‍යාලයේ ජ්‍යෙෂ්ඨ කථිකාචාර්ය ප්‍රවීණ වාද්‍ය ශිල්පී දර්ශනපති විජේරත්න රණතුංග මහතා පෙරේදා (17) අභාවප්‍රාප්ත විය.සංගීත ක්ෂේත්‍රයට ඉමහත් සේවාවක් කළ ඒ මහතා, පණ්ඩිත් අමරදේවයන්ගේ “ශ්‍රවණ රමනී”, මහාචාර්ය සංගීත් නිපුන් සනත් නන්දසිරි ගේ “ස්වර්ණ කුණ්ඩල”, ආචාර්ය වික්ටර් රත්නායකගේ “ස”, විශාරද නන්දා මාලිනිගේ ශ්‍රවණාරාධනා, විශාරද එඩ්වඩ් ජයකොඩි ගේ මාරම්බරී, සුනිල් එදිරිසිංහගේ “සඳකඩ පහන” වැනි සංගීත ප්‍රසංගයන් හි ප්‍රධාන තාල වාද්‍ය ශිල්පියා ලෙස වැඩිම වාර ගණනක් විදේශ සංචාරයන්හි නිරත විය.ශ්‍රී ලංකාවේ සංගීත ක්ෂේත්‍රයට ඉමහත් සේවාවක් කළ විජේරත්න රණතුංග මහතා එවැනිම වූ දක්‍ෂතා ඇති සිසු පිරිසක් ද මෙරටට දායාද කළේය.විශ්වවිද්‍යාල ජ්‍යෙෂ්ඨ කථිකාචාර්යවරයකු ලෙස බොහෝ කාලයක් සේවය කළ දර්ශනපති විජේරත්න රණතුංග මහතා විශ්වවිද්‍යාල සිසුන් අතර ද කීර්තිමත් ඇදුරෙකු විය.ප්‍රවීණ ගායන ශිල්පිනී නිර්මලා රණතුංග ඒ මහතාගේ බිරිය වන අතර සෙව්වන්දි සහ නුවන් ඒ මහතාගේ දරු දෙදෙනාය. ප්‍රකට ගුවන් විදුලි නිවේදක නිහාල් වික්‍රම එදිරිසූරිය රණතුංග මහතාගේ බෑණනුවන්ය. කෙටි කලක් රෝගාතුරව හුන් රණතුංග මහතා මිය යන විට 67 වන වියේ පසුවිය.ආදාහන කටයුතු ඊයේ (18) පස්වරුවේ කලා ශිල්පීන් සහ දෙනෝ දහසක් ගිහි පැවිදි ජනතාවගේ සෝ සුසුම් මැද නුගේගොඩ උඩහමුල්ල පොදු සුසාන භූමියේදී සිදුකෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=n11091910</link>
    <topic>දුම්රිය ගේට්ටුවෙන් රිංගූ ලොරිය ‘රජරට රැජිනේ’ ගැටී රියදුරු මරුට</topic>
    <author>අනුරාධපුර මධ්‍යම විශේෂ</author>
    <content>වව්නියාව සිට අලුත්ගම දක්වා ධාවනය වූ රජරට රැජින සීග්‍රගාමී දුම්රියේ බඩු පටවාගෙන මැදවච්චිය දෙසට ධාවනය වූ ලොරි රථයක් හැපීමෙන් එම රථයේ රියදුරා ජීවිතක්ෂයට පත්වී තවත් අයෙකු තුවාල ලැබූ අතර ලොරි රථයට බරපතළ හැනි සිදුව ඇත.ඊයේ (18) අලුයම 4.18 ට පමණ අනුරාධපුර යාපනය හන්දියට නුදුරින් බණ්ඩාර පුලියන්කුලම, හතරැස්වෙල ආරක්ෂිත දුම්රිය ගේට්ටුව අසලදී මෙම අනතුර සිදුවී ඇත. ලොරි රථය බඩු පටවා ගෙන මැදවච්චිය දෙසට ගමන් කර ඇති අතර වසා තිබූ දුම්රිය ගේට්ටුවේ හිඩස් තිබූ ස්ථානයකින් රිංගා ගොස් අනුරාධපුර ප්‍රධාන දුම්රිය ස්ථානය දෙසට ගමන් කරමින් තිබූ දුම්රියේ හැපී ඇති අතර ලොරි රථයේ මුහුණත කොටස සම්පූර්ණයෙන්ම විනාශයට පත්වී තිබුණි.රථයේ කොටස් දුම්රිය මාර්ගයේ තැන තැන විසිරි තිබුණි. දුම්රියේ හැපී ලොරියේ සුන්බුන් වලට යටවී සිටි රියදුරා ප්‍රතිකාර සඳහා රැගෙන ගොස් ඇතත් ඔහු ජීවිතක්ෂයට පත්වී ඇත. ලොරියේ සහයකයා අනතුර සිදුවීමට පෙර රථයෙන් ඉවතට පැන දිවි ගලවා ගෙන ඇත. ඔහු ප්‍රතිකාර සඳහා අනුරාධපුර ශික්ෂණ රෝහලට ඇතුළත් කර ඇත.සිද්ධිය සියැසින් දුටු දුම්රිය දෙපාර්තමේන්තුවේ සේවය කරන සී. එම්. අබේසිංහ (ගේට්ටු මුරකරු) මහතා - දුම්රිය පැමිණෙන්න පෙර මා ගේට්ටුව වසා දැමුවා. ගේට්ටුව වසා දැමුවොත් විතරයි දුම්රියට ගමන් කිරීමට සංඥා ලැබෙන්නේ. ලොරි රථය සෙමින් ආවේ. මම හිතුවා ලොරිය නවත්ත ගනියි කියලා. නමුත් ගේට්ටුව අසලින් තිබූ හිඩැසෙන් රිංගා දුම්රියේ හැපුණා. රථයේ සහයකයා ලොරි රථයෙන් පැන ඉලුක්ගාලක වැටී ඉන්නවත් දැක්කා.ලොරි රථයේ රියදුරාට නින්ද යාම නිසා හෝ දුම්රිය මාර්ගය හරි හැටි නොපෙනීම නිසා අනතුර සිදුවන්නට ඇති බවට පරීක්ෂණ සිදුකරන රථවාහන පොලිසිය පවසයි.අනතුර හේතුවෙන් අලුත්ගම දක්වා ධාවනය වූ දුම්රිය පැයක පමණ කාලයක් ප්‍රමාද වූ අතර වව්නියාව සිට කොළඹ කොටුව දක්වා ධාවනය වූ නගරාන්තර ශීඝ්‍රගාමී දුම්රිය ද පැය එකහමාරක් පමණ ප්‍රමාද විය. අනතුරෙන් ජම්රියේ එන්ජිමට ද හානි සිදුව තිබුණි.අනතුරෙන් දිවි ගලවාගෙන තුවාල ලබා ඇත්තේ යාපනය පදිංචි එස්. ආර්. රාජ්කුමාර් යන අයයි. සිද්ධිය සම්බන්ධයෙන් අනුරාධපුර මූලස්ථාන පොලිසියේ රථවාහන අංශය වැඩිදුර පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=n11091911</link>
    <topic>මිහින්තලා පුද බිමේ පොහොය ගෙය කටයුතු දැයට කිරුළ උළෙලට පෙර අවසන් කරනවා</topic>
    <author>චූල බණ්ඩාර කුලසේකර, අමිල ප්‍රභාත් වනසිංහසහ තෙන්නකෝන් කුලසේකර මිහින්තලේ සිට...</author>
    <content>සංරක්‍ෂණය කිරීම සඳහා මුල්ගල් තැබෙන ඓතිහාසික මිහින්තලා පුදබිමේ පොහොය ගෙය වැඩකටයුතු 2012 දැයට කිරුළ ප්‍රදර්ශනය ආරම්භ කෙරෙන අවස්ථාව වන විට අවසන් කිරීමට බලාපොරොත්තු වන්නේ යැයි ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතා පැවැසීය.ඇමැතිවරයා මේ බව සඳහන් කළේ ඊයේ (18) ලේක්හවුස් ආයතනය සහ මැලිබන් ආයතනය ඒකාබද්ධව අනුග්‍රාහක දායකත්වය ලබා දෙමින් මිහින්තලා පුදබිමේ පිහිටා ඇති පොහොය ගෙය සංරක්‍ෂණය කිරීම සඳහා මුල්ගල් තැබීමේ අවස්ථාවට එක් වෙමිනි. ජනාධිපති මහින්ද රාජපක්‍ෂ මහතාගේ මිහින්තලේ කළ සංචාරයෙන් පසු ලැබුණු උපදෙස් මත මෙය කඩිනම් විය.මෙහිදී තවදුරටත් අදහස් දැක්වූ ආචාර්ය ජගත් බාලසූරිය මහතා, 2600 සම්බුද්ධත්ව ජයන්තිය අවසන් වන්නේ ලබන වෙසක් පොහොය සමගිනුයි. බුදු දහම ලංකාවට රැගෙන ආ අනුරාධපුරය දැයට කිරුළ සඳහා තෝරා ගැනීමට ජනාධිපතිතුමා තීරණය කළේ ඒ නිසයි.උරුමය ගැන කථා කරනවා නම් අපේ උරුමය පැරණි ඉතිහාසයයි. උරුමය නැති පිරිස් සිටිනවා නම් ඒ අය නග්නව ජීවත්වන පිරිසක් විය යුතුයි. දරණියල මහතා සඳහන් කරන ආකාරයට වසර තුන්දහසක (3000) ආරම්භයක් අපට තිබෙනවා.මිහිදු මහ රහතන් වහන්සේ ලංකාවට මිහින්තලයට වැඩම නොකළා නම් අද ලංකා ශිෂ්ඨාචාරයක් බිහි වන්නේ නෑ. එබැවින් ඓතිහාසික වශයෙන් මේ ස්ථානය සංවර්ධනය කිරීම රජයේ වගකීමක්.දැයට කිරුළට සමගාමීව අනුරාධපුර දිසාවේ පුරාවිද්‍යාවේ වැඩකටයුතු සඳහා පමණක් රුපියල් මිලියන තුන්සියයක් (300) ලබාදීලා තිබෙනවා. එය ආගමික සංවර්ධනයට අමතරව පුරාවිද්‍යාවට පමණක් ලබා දීම පිළිබඳ අප සතුටුවනවා.තොරතුරු තාක්‍ෂණ සහ විදුලි සංදේශ ඇමැති රංජිත් සියඹලාපිටිය මහතා - අද මේ වැඩසටහන දැයට කිරුළ ව්‍යාපෘතියේ අරමුණු පැහැදිලි කරන්න හොඳ කැඩපතක්. දැයට කිරුළ ප්‍රදර්ශනය නිර්මාණය කළේ අපේ අතීතය වර්තමානය සහ අනාගත ඉලක්ක පැහැදිලි කිරීමේ අරමුණින්. ජනාධිපතිතුමාගේ සංකල්පයකට අනුව බිහි වූ දැයට කිරුළ ගමට ඇවිත් තිබෙනවා. එය ප්‍රදර්ශනයක් පමණක් නොව දැවැන්ත සංවර්ධන වැඩසටහනක් බවට පත්වී තිබීම සතුටට කරුණක්.බිලියන 20ක්දැයට කිරුළ වැඩසටහන හරහා අනුරාධපුර සංවර්ධනයට බිලියන විස්සක් රැගෙන එනවා. ඒ අනුව මේ ප්‍රදේශයේ දැවැන්ත සංවර්ධන ව්‍යාපෘති හරහා වසර ගණනාවක සංවර්ධනය ජනතාවට ලැබෙනවා.මේ මිහින්තලා පුදබිමේ තත්ත්වය ජනාධිපතිතුමාට එස්. එම්. චන්ද්‍රසේන අමාත්‍යතුමා දැනුවත් කිරීමෙන් පසු එතුමාගේ අවධානය යොමු කළා. එතුමා මේ ස්ථානයට පැමිණ මේ අඩුපාඩු වහාම සම්පූර්ණ කරන ලෙසට අපට ඉතාම ආදරණීය දයාබර නියෝගයක් දුන්නා. ඒ අනුව අපි අඩුපාඩු හඳුනා ගත් තැන්වලට පිළිතුර සොයාගෙන යනවා.අඩුපාඩු රැසක්ගොවිජන සේවා හා වනජීවි ඇමැති එස්. එම්. චන්ද්‍රසේන මහතා - මෙවර ලේක්හවුස් ආයතනය මගින් 49 වන වරටත් පවත්වනු ලැබූ මිහින්තලා ආලෝක පූජාව සඳහා මා සහභාගි වුණා. එවිට මට හැඟුනා මිහින්තලා පුද බිමේ අඩුපාඩු රැසක් පවතින බව. එදින මා පැමිණ සිටි මහ සංඝරත්නය හා බෞද්ධ සැදැහැවතුන් ඉදිරියේ මේ පුද බිමේ සිට පොරොන්දු වුණා පුද බිමේ අඩු පාඩු සපුරා ලීමට හැකි ඉක්මනින් කටයුතු කරනවා කියා.එවගේම ජනාධිපති මහින්ද රාජපක්‍ෂ මහතාගේ අවධානය මේ පුද බිම කෙරේ යොමු කරමින් මීළඟ වසරේ ලේක්හවුස් ආලෝක පූජාවේ ප්‍රධානෝත්සවයට එතුමන් සහභාගි කර ගන්නවා කියා. ඉන්පසු මේ පුද බිම පිළිබඳ මම ජනාධිපතිතුමන් දැනුවත් කළා. පසුව ජනාධිපතිතුමන් මෙම මිහින්තලා පුද බිමට පැමිණ මෙහි සියලු අඩු පාඩු සපරමින් දැයට කිරුළ වැඩසටහනට සමගාමීව හැකි ඉක්මනින් සංවර්ධනය කිරීමට පියවර ගත්තා. ඒ පිළිබඳ රාජ්‍ය නායකයකු හෝ සිද්ධස්ථානවලට ඇලුම් කරන නායකයකු වන මහින්ද රාජපක්‍ෂ මහතාට ස්තුතිය පුද කරන බවත් හෙතම කියා සිටියේ ය.ලේක්හවුස් ආයතනයේ කර්තෘ මණ්ඩල අධ්‍යක්‍ෂ ප්‍රවීණ මාධ්‍යවේදී සීලරත්න සෙනරත් මහතා - මිහින්තලාව නැතිනම් බුදුදහමත් නෑ. සිංහල සංස්කෘතියත් නෑ. බෞද්ධ උරුමයත් නෑ. පසුගිය අපේ ආලෝක පූජාවේ දී චන්ද්‍රසේන ඇමැතිතුමා පොරොන්දු වුනා ඊළඟ ලේක්හවුස් ආලෝක පූජාව විවෘත කරන්නේ ජනාධිපති අතින් කියලා. ඒක තමයි විය යුත්තේ. ඊට පෙරාතුව ජනාධිපතිතුමා මේ ස්ථානයට සපැමිණ අඩු පාඩු සොයා බැලුවා. එතුමා ඉන්ද්‍රඛීලයක් සේ නොසැලෙන නායකයෙක්. ඒ නිසයි එතුමා මේ වාගේ අමරණීය ස්ථාන රැක ගන්න කටයුතු කරන්නේ.මේ කටයුත්ත සිදු කිරීම සඳහා අප හා එක්ව දායකත්වය ලබාදෙන මැලිබන් ආයතනයට අපි ස්තුතිය පුද කරනවා. ලංකාවේ පමණක් නොව ලෝකයේම ජනපි‍්‍රය මැලිබන් ආයතනයේ අපේ හින්නි අප්පුහාමි මහතාගේ සිටම මේ රටේ පුණ්‍ය කටයුතු සඳහා දායක වුවා.මෙහි පිළිගැනීමේ කථාව අනුරාධපුර මහ දිසාපති මහින්ද සෙනෙවිරත්න මහතා විසින් සිදුකළ අතර ස්තුති කථාව පුරාවිද්‍යා අධ්‍යක්‍ෂ ජනරාල් ආචාර්ය සෙනරත් දිසානායක මහතා විසින් සිදුකරනු ලැබීය. මේ අවස්ථාවට වාරිමාර්ග ජල කළමනාකරණ නියෝජ්‍ය අමාත්‍ය ඩබ්ලිව්. බී. ඒකනායක, පාර්ලිමේන්තු මන්ත්‍රී ශෙහාන් සේමසිංහ, වයඹ පළාත් සෞඛ්‍ය අමාත්‍ය අශෝක වඩිගමංගාව, මිහින්තලා ප්‍රාදේශීය සභා සභාපති යූ. බී. සිරිසේන, භෞතික සැලසුම් අතිරේක අධ්‍යක්‍ෂ ජනරාල් තිලකරත්න, මිහින්තලා ප්‍රාදේශීය ලේකම් මංජුලා මඩගපොල, මැලිබන් ආයතනයේ වෙළෙඳ හා අලෙවි විධායක රාජා අබේනායක, ලේක්හවුස් ආයතනයේ සාමාන්‍යාධිකාරී අභය අමරදාස යන මහත්ම මහත්මීහු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=n11091912</link>
    <topic>මේ පින්බිම සංරක්‍ෂණය කිරීම අප සියලු දෙනා ලැබූ භාග්‍යයක්</topic>
    <author>චූල බණ්ඩාර කුලසේකර</author>
    <content>මිහින්තලාව පිළිබඳ වැරදි අර්ථකථන ලබා දී තිබුණා. ජනාධිපතිතුමා පැමිණියායින් පසු ඒ තිබූ සියලු වස් දොස් නිවාරණය වී මේ පින්බිම සංරක්‍ෂණය කිරීමට ලැබීම අප කාගේත් භාග්‍යයක් බව මිහින්තලා රජමහා විහාරාධිකාරි වලවාහැංගුණවැවේ ධම්මරතන හිමියෝ සඳහන් කළහ.මිහින්තලා පොහොය ගෙය සංරක්‍ෂණය කිරීමේ අවස්ථාවට අනුශාසනාවක් කරමින් උන්වහන්සේ මේ අදහස් පළකළහ. පැමිණ සිටි පිරිස පංචශීලයෙහි පිහිටුවීම තන්තිරිමලය රජමහා විහාරාධිපති තන්තිරිමලය චන්දරතන නාහිමියෝ සිදුකළහ. මුල්ගල තැබීම මහා සංඝරත්නයේ පිරිත් සජ්ක්‍ධායනා මධ්‍යයේ ආරාධිත අමුත්තන් විසින් සිදුකරනු ලැබීය.මෙහිදී තවදුරටත් අනුශාසනාවක් සිදුකළ ධම්මරතන හිමියෝ, ඉන්දියාව හැරෙන්නට අග්නිදිග ආසියාවට බුදු දහම ලබා දුන් ස්ථානය මේ මිහින්තලා පුදබිම බව පුරාවිද්‍යා අධ්‍යක්‍ෂ ජනරාල් සෙනරත් දිසානායක මහතා සඳහන් කළා. ඒ බිමට ගෞරවයක් අද ලැබුණා කියලා මම විශ්වාස කරනවා. ජනාධිපති මහින්ද රාජපක්‍ෂ මැතිතුමා පැමිණීමත් සමඟ මේ පුදබිම කරා විශේෂ අවධානය යොමු වී තිබෙනවා.මේ රටේම වැරදි අර්ථකථන තිබුණා මිහින්තලයට සලකන්නේ නෑ කියලා. නමුත් ජනාධිපතිතුමාගේ මැදිහත්වීමෙන් එය වෙනස් වූවා. ජනාධිපතිතුමා මිහින්තලයට පැමිණෙන විට මම සිටියේ නෑ. එතුමා සුදුසු වෙලාවට ආවා. ඉදිරියේදී එතුමා මුණගැසීමට බලාපොරොත්තු වෙනවා. අද මිහින්තලේ පාරවල් ඇතුළු අවශ්‍ය පහසුකම් සකස් වෙමින් තිබෙනවා. අවසාන වශයෙන් මම ඉල්ලීමක් කරනවා. මේ පොහොය ගෙය සඳහා සාමාන්‍ය උළු වෙනුවට කාලයක් පැවතීම සඳහා තඹ උළු සෙවිලි කිරීමට අවශ්‍ය කටයුතු සකස් කරන්න කියා. එයත් ඵලදරයි කියා මම විශ්වාස කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=n11091913</link>
    <topic>මුඛ පිළිකාවලින් දිනකට තිදෙනෙකු මිය යනවා</topic>
    <author>සන්ධ්‍යා කරුණාරත්න</author>
    <content>දිනකදී මෙරට පුද්ගලයන් දෙදෙනකු හෝ තිදෙනකු මුඛ පිළිකා නිසා මරණයට පත්වන බව සමීක්ෂණයකින් වාර්තා වේ.ඒ අනුව වාර්ෂිකව පුද්ගලයන් 786 දෙනකු පමණ මුඛ පිළිකා හේතුවෙන් මිය යන බවත් මුඛ පිළිකාවකට ගොදුරු වී අවුරුදු පහක් පමණ ගත වූ පසුව බොහෝ පුද්ගලයන් මරණයට පත් වන බවත් ජාතික පිළිකා මර්දන ව්‍යාපාරයේ ප්‍රජා දන්ත විශේෂඥ වෛද්‍ය හේමන්ත අමරසිංහ මහතා පවසයි.සෞඛ්‍ය අධ්‍යාපන කාර්යාංශයේ පැවැති මුඛ සෞඛ්‍ය පිළිබඳ මාධ්‍ය සම්මන්ත්‍රණය අමතමින් ඔහු මේ බව ඊයේ (14) ප්‍රකාශ කළේය.පිළිකා රෝගවලට ගොදුරු වන බොහෝ පිරිමින් මරණයට පත්වීමේ ප්‍රධාන හේතුව මුඛ පිළිකා බවත් අයහපත් චර්යා රටා නිසා මුඛ පිළිකාවලට පුද්ගලයන් ගොදුරු වී ඇති බවත් ඒ මහතා පැවැසුවේය. බුලත් විට කෑම, දුම්පානය, මත්පැන් භාවිතය, මුඛයේ අපිරිසුදු බව යනාදි කාරණා නිසා පුද්ගලයන් මුඛ පිළිකාවලට ගොදුරු වන්නේ යැයි ද හෙතෙම කීය. බුලත් විටෙහි අඩංගු පුවක්, දුම්කොළ, හුණු යනාදියෙහි පිළිකා කාරක අඩංගු බවත් බුලත් කෑමෙන් සම්පූර්ණයෙන් වැළකී සිටීමෙන් මුඛ පිළිකා වළකා ගත හැකි බවත් ඒ මහතා පැවැසීය.එළවළු, පලතුරු වැඩි වශයෙන් ආහාරයට ගැනීමෙන් හා තේ (Green Tea / Black Tea) පානය කිරීමෙන් මුඛ පිළිකා වළක්වා ගත හැකි යැයි ද ඔහු කීය.වතු කම්කරුවන්, බස් රියැදුරන්, ත්‍රිවිල් රියැදුරන්, කම්කරුවන් මුඛ පිළිකාවලට ගොදුරු වීමේ වැඩි අවදානම් කණ්ඩායම් බවට වාර්තා වේ.ගැබිනි කාන්තාවන්ගේ මුඛ සෞඛ්‍ය කුසෙහි සිටින දරුවාට බලපාන බවත් ගැබිනි කාන්තාවගේ මුඛ සෞඛ්‍ය ප්‍රවර්ධනය පිළිබඳ දැනුවත් කිරීමේ විශේෂ වැඩසටහන් සෞඛ්‍ය අමාත්‍යාංශය මඟින් ආරම්භ කර ඇති බවත් සෞඛ්‍ය අමාත්‍යාංශයේ නියෝජ්‍ය අධ්‍යක්ෂ ජනරාල් ( දන්ත සේවා ) වෛද්‍ය ජයසුන්දර බණ්ඩාර මහතා ප්‍රකාශ කළේය.වැඩබලන සෞඛ්‍ය ඇමැති අධිනීතිඥ ලලිත් දිසානායක, සෞඛ්‍ය අතිරේක ලේකම් වෛද්‍ය පාලිත මහීපාල, සෞඛ්‍ය අධ්‍යාපන කාර්යාංශයේ අධ්‍යක්ෂ වෛද්‍ය සරත් අමුණුගම, නියෝජ්‍ය අධ්‍යක්ෂිකා ප්‍රජා දන්ත විශේෂඥ වෛද්‍ය සී. කාන්ති, ප්‍රජා දන්ත විශේෂඥ වෛද්‍ය ඩිලුම් පෙරේරා යන මහත්ම මහත්මීහු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=n11091914</link>
    <topic>කරඳන සිරි සමන්පුර විදුහලෙන් පුංචි හපන්නු දෙදෙනෙක්</topic>
    <author>ඇහැලියගොඩ සමූහනැදුරන එච්. ඇම්. කිත්සිරි රූපසිරි</author>
    <content>වසර 42 ක් වැනි දීර්ඝ ඉතිහාසයකට පසු මෙවර 2011 වසරේ පහ වසර ශිෂ්‍යත්ව විභාගයෙන් ඉහළ ලකුණු ලබා ගනිමින් සිසුන් දෙදෙනකු සමත්වූ පුංචි පාසලක් පිළිබඳ ඇහැලියගොඩ ප්‍රදේශයෙන් ‘දිනමිණ’ ට වාර්තාවේ. මෙය වැසීයාමටද ඉඩ ඇති පාසලක් වීම ද සුවිශේෂයි.ඇහැලියගොඩ අධ්‍යාපන කොට්ඨාසයට අයත් කරඳන ර/ සිරිසමන්පුර විදුහල මේ අපූරු පුංචි පාසලයි. ඇහැලියගොඩ නගරයේ සිට කි. මී. 12 ක් පමණ පසුකර දම්මුල්ල මාර්ගයේ ගොස් කරඳන - සිරිසමන්පුර ගම්මානය මැදින් ගලා බසින කිරිවන්දන ඔය හරහා එගොඩ වී මීටර් 800 ක් පමණ ගිය තැන අති දුෂ්කර වූ උස් මුදුනක මෙම විදුහල පිහිටා ඇත.මෙම විදුහලේ පහ වසර ශිෂ්‍යත්ව විභාගයට ඉදිරිපත් වූ සිසුන් 10 දෙනාගෙන් දෙදෙනෙකු පිළිවෙළින් ලකුණු 171 ක් හා 153 ක් ලබාගනිමින් ශිෂ්‍යයකු හා ශිෂ්‍යාවක් සමත් වී ඇත්තේ වසර 42 කට පසු මෙහි සුවිශේෂය. හංසන සඳශාන් ඒකනායක සහ තීක්ෂණි දේවින්දි කොඩිතුවක්කු යන සිසුන් දෙදෙනාගේ මෙම ජයග්‍රහණය හේතුවෙන් සිරිසමන්පුර ගම්මානයම දැඩි ලෙස සතුටට පත්ව ඇත. එහි ගිය අපට දක්නට ලැබුණේ කැවුම් කිරිබත් කා සතුට භුක්ති විදගත් ගම්වැසියන්ය.මේ සම්බන්ධව “දිණමිණ”ට අදහස් දැක්වූ ලකුණු 171ක් ලබාගත් හංසන සඳශාන් සිසුවා ‘මට මෙම ජයග්‍රහණය ලබන්නට මට ඉගැන්වූ ලසන්ගිකා විජේකෝන් යසලාලනි දිනරත්න (පන්ති භාර ගුරුතුමිය) විදුහල්පති තුමා වගේම මගේ දෙමාපියන් මට උදව් කළා. මම ගෙදරදිත් වැඩි කාලයක් අධ්‍යාපන කටයුතු සඳහා අවධානය යොමු කළා. අපේ පාසල හරිම දුප්පත් කිසිම පහසුකමක් නැහැ. මම හැමවිටම උත්සාහයෙන් වැඩ කරපු නිසා මේ තත්ත්වයට එන්න හැකියාව තිබුණා. මගේ ලොකු විශ්වාසයක් තිබුණා මට විභාගයෙන් සමත් වෙන්න පුළුවන් කියලා. ඒ බලාපරොතුව ඉටු වුණා. මගේ අනාගත අපේක්‍ෂාව වෛද්‍යවරයෙකු වී රටට දැයට මෙහෙයක් කරන්නයි.ලකුණු 153 ක් ලබා ගනිමින් දෙව තැන සිටි තීක්ෂන දේවින්දි ශිෂ්‍යාව මෙසේ කීය. මගේ ජයග්‍රහණය සඳහා ක්‍රියාකළ පෙර කී ගුරුභවතුනට හා මගේ දෙමාපියන්ට මගේ ගෞරවය පුද කරනවා. මම ගොඩක් උවමනාවෙන් පාඩම් වැඩ කළා. ගෙදරදීත් වැඩි කාලයක් යෙදවුයේ ඉගෙනීම් වැඩවලටයි. මම අනාගතයේ වෛද්‍යවරියක් වෙලා රටට සේවයක් කරන්න බලාපොරොත්තු වෙනවා. හංසන සදශාන් සිසුවාගේ මව වන කේ. කේ. චම්පා පි‍්‍රයදර්ශනී මහත්මිය මෙසේ කීය.පුතා කුඩා කාලයේ ඉදලම ඉගෙනීමට ආශාව තිබෙනවා. ගණිතයට ගොඩක් කැමැතියි . එයා විභාගයේදී සියයට සීයම ගන්නවා. පුතාගේ ජයග්‍රහණයට ගොඩක් සතුටු වෙනවා විදුහල්පතිතුමා ලසන්තිකා විජේකෝන්, යසලාලනී දිනරත්න යන ගුරු මහත්මීන්ට ගොඩක් ස්තුති පුද කරන්න ඕනෑ. 2006 වසරේ පුතාව පාසලට බාර ගන්න විට ළමයි හිටියේ හතර දෙනයි. අවුරුදු 42 කට පසු මෙම විභාගයෙන් දෙන්නෙක් සමත්වීම සුවිශේෂීයි.විදුහල්පති සෙනරත් ධර්මසේන මහතාමේ පාසලේ 01 වසරේ සිට 05 වසර දක්වා පංති පැවැත්වෙනවා. මුළු සිසුන් සංඛ්‍යාව 53 යි. ගුරුවරුන් 06 දෙනයි. අපේ පාසල ඇහැලියගොඩ කොට්ඨාසයේ තිබෙන පාසල් අතරින් ඉතාම දුෂ්කර අඩු පාඩු රැසකින් සමන්විත පාසලකි. විදුලිය නැහැ. ජලය නැහැ. ක්‍රීඩා පිටියක් නැහැ. ගොඩනැඟිලි පහසුකම් නැහැ. පාසලට එන ගමන් මාර්ගය දුෂ්කරයි. ඇළවල් වලින් ගංවතුර ගැලූ දාට එන්න බැහැ. එවන් දුෂ්කරතා මැද අවුරුදු 42 කට පසුව සිසුන් දෙදෙනකු සමත්වීම පාසලටත් ප්‍රදේශයටත් විශාල ගෞරවයක් හැටිය සළකනවා. මේ පාසල 2005 වසරේ වැසෙන තත්ත්වයට පත්වෙලා තිබුණේ.දැනට තිබෙන්නේ 70 ය 2 ප්‍රමාණයේ එක් ගොඩනැඟිල්ලක් පමණයි. මෙවන් තත්ත්වයක් තිබියදී දරුවන්ගේ දෙමාපියන් පුදුම කැපවීමක් පාසලට දක්වනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=r1109191</link>
    <topic>සිල්වඩේල් රබර් කම්හල වසර 12ක් වහලා</topic>
    <author>දයා විජේරත්න - දොඩන්ගොඩ විශේෂ</author>
    <content>කළුතර දිස්ත්‍රික්කයේ කුඩා රබර් වතු හිමියන්ගේ රබර් සඳහා හොඳ මිලක් ලබා ගැනීමේ අරමුණින් දොඩන්ගොඩ සිල්වඩේල් කර්මාන්ත ශාලාවේ ආරම්භ කළ ක්‍රේප් රබර් හා රබර් නිමි භාණ්ඩ කර්මාන්ත ශාලාව වසර 12ට වැඩි කාලයක සිට වසා දමා ඇති හෙයින් වටිනා ගොඩනැඟිලි රැසක් වල්බිහිවෙමින් පවතී.ඉංගි‍්‍රසි පාලන යුගයේ ෂීට් රබර් නිෂ්පාදනය වූ මේ කර්මාන්ත ශාලාව හැත්තෑව දශකයේ ක්‍රේප් රබර් නිෂ්පාදනය සඳහා හොඳ නමක් දිනා සිටි කර්මාන්ත ශාලාවකි.රබර් මිල අඩුවීමත් සමඟම වසර කීපයක් තිස්සේ මෙසේ වසා දමා තිබූ කර්මාන්ත ශාලාව රුපියල් ලක්ෂ හතලිස් පහක පමණ මුදල් ප්‍රතිපාදන වැයකොට නැවත 1999 – ජුනි මස 26 වැනි දින එවකට හිටපු රාජ්‍ය පරිපාලන, ස්වදේශ කටයුතු වැවිලි කර්මාන්ත ඇමැති හා පාර්ලිමේන්තුවේ සභානායක රත්නසිරි වික්‍රමනායක මහතාගේ සුරතින් රබර් නිමි භාණ්ඩ නිෂ්පාදනය කිරීමේ කර්මාන්ත ශාලාවක් ලෙස විවෘත විය.නිමි රබර් භාණ්ඩ නිෂ්පාදනය කොට වෙළෙඳ පොළට එම භාණ්ඩ අපනයනය කිරීම මෙහි අරමුණ විය. එහෙත් අවාසනාවකට එය ඒ අයුරින් පවත්වාගෙන යෑමට හැකියාව ලැබී ඇත්තේ මාස හතරක් වැනි කෙටි කාලයක් පමණි.විශාල ධනස්කන්දයක් වැය කොට රජය විසින් ‘තුරු සවිය’ ව්‍යාපෘතිය ආරම්භ කළත් ඒ දැවන්ත ව්‍යාපෘතිය අද විනාශ මුඛයට පත්වී අවසානය. දක්ෂිණ ලංකා අධිවේගී මාර්ගයේ දොඩන්ගොඩ දික්හේන පිවිසුම් මාර්ගයේ සිට කිලෝමීටර් 5ක පමණ දුරකින් අක්කර 5ක භූමිභාගයක් තුළ මේ කර්මාන්ත ශාලා පරිශ්‍රය පිහිටා ඇත. මේ පිළිබඳ කළුතර දිස්ත්‍රික්කය නියෝජනය කරන වැවිලි කර්මාන්ත ඇමැතිවරයාගේ විශේෂ අවධානයට යොමු වේවායි පවසන ප්‍රදේශවාසීන් ඉතා ඉක්මනින් මොනයම් කටයුත්තකට හෝ මෙම කර්මාන්ත ශාලාව යොදා ගන්නැයි ඉල්ලති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=r1109192</link>
    <topic>ගලින් ගලට පැනගිය අපට දැන් හොඳ පාරක් ලැබිලා</topic>
    <author>මඩුල්ල සමූහ – චන්දන අත්තනායක</author>
    <content>දෙවියන් පිළිබඳව විශ්වාස කරන බොහෝ පිරිසක් දෙවියන්ට බාර – හාර වන්නේ දෙවියන් යදින්නේ කරදරයක් අතුරු අන්තරාවක්, දුකක් සිදු වූ අවස්ථාවකදීය.එහෙත් මොනරාගල මඩුල්ල කොට්ඨාසයේ උයනබැද්ද, මීයාගල ජනතාව දෙවියන්ට බාර හාර වූයේ, කන්නලව් කළේ ගමට යන එන පාර හදා දෙන්න කියාය. දැන් පාර හදා අවසන්ය. දැන් ඔවුහු දෙවියන්ට දානය පූජා කොට ජනාධිපතිතුමා ඇතුළු රජයටත්, දෙවියන්ටත් පිං දෙති.ඉහාව, ගංගොඩගම, හරහා උයනබැද්ද, මීයාගල මාර්ගය අතිදුෂ්කර මාර්ගයකි. මීයාගල ගම්මානය දක්වා කිලෝමීටර් 14ක දුර ප්‍රමාණයක් තිබෙන අතර, පාපැදියක්, යතුරු පැදියක්, ට්‍රැක්ටර් රථයක් හැරෙන්නට වෙනත් කිසිදු වාහනයකට මේ මාර්ගයේ ගමන් කළ නොහැකිය. උයනබැද්ද මීයාගල ගම්මාන දෙකේ ජනතාව කිලෝ මීටරයක් දුර ඇති මීයාගල කන්ද තරණය කළ යුතුය. වැසි කාලයට මේ කන්දේ පයින් හැර යතුරු පැදියක් හෝ ට්‍රැක්ටර් රථයක් හෝ වුවද ධාවනය කිරීම අනතුරුදායකය. එසේ දුක් විඳි ජනතාවට අද යම් තරමින් අස්වැසිල්ලක් ලැබී තිබේ.ඩී. එම්. සුදු බණ්ඩා මහතා උයනබැද්ද ග්‍රාම සංවර්ධන සමිතියේ සභාපතිවරයාය. ඔහු කියා සිටියේ අපි එදා ගමට ආපු සෑම දේශපාලඥයෙකුගෙන්ම, සංවිධානයකින්ම ඉල්ලා සිටියේ විශේෂයෙන් මේ කන්ද හදා දෙන්න කියා. වර්තමාන ආණ්ඩුවෙන් ඒ ඉල්ලීම ඉටු කළා. මඩුල්ල ප්‍රාදේශීය සභාවේ වර්තමාන සභාපතිතුමා වගේම හිටපු සභාපති සමන් වික්‍රමආරච්චි මහතාත් සිහිපත් කරන්න ඕනෑ. ඒ වගේම ප්ලෑන් ආයතනය, උදව් උපකාර කළ සියලු දෙනාටම පිං දෙනවා. මේ මාර්ගයේ ඉතාමත් අපහසු ස්ථානය තමයි මීයාගල කන්ද කොටස. ට්‍රැක්ටර් කිහිප අවස්ථාවකම පෙරළිලා තිබෙනවා. වැසි කාලයට ගලින් ගලට පැනගෙන යන්න ඕනෑ. අද අපට සතුටුවෙන්න පුළුවන්. මේ ගම්මාන දෙකේ කවුරුහරි අසනීප වුණාම අපි කද ගහගෙන අරගෙන ගියේ. රජය කළ මේ උපකාරය නිසා දැන් ත්‍රිරෝද රථයකට වුණත් ගමට යන්න හැකියාව තිබෙනවා.කේ. එම්. හීංබණ්ඩා මහතා:- මේ ගම්මාන දෙකේ රජයේ සේවකයෝ කවුරුවත් නැහැ. සියලු දෙනාම ගොවියෝ. අපි බොහෝම අමාරුවෙන් තමයි අපේ ගොවි නිෂ්පාදන වෙළෙඳ පොළට රැගෙන ගියේ. දැන් එහෙම ප්‍රශ්නයක් නැහැ.ප්ලෑන් ජාත්‍යන්තර ආයතනයේ ක්ෂේත්‍ර නිලධාරි (මඩුල්ල/සියඹලාණ්ඩුව) ගුණපාල වීරසිංහ මහතා:- වසර 12ක් අප ආයතනය මේ ප්‍රදේශයේ කටයුතු කළා. මේ ගම්මානවල ඉතා අසරණ පිරිසක් ජීවත් වුණා. වගේම කාගේවත් අවධානයක් යොමුවෙලා තිබුණේ නැහැ. රාජ්‍ය නිලධාරීන් හැටියට ග්‍රාම නිලධාරි මහතා හැරෙන්න වෙනත් අය ආවේ ගියේ නැහැ. පාසලට ගුරුවරු ආවේ නැහැ. යන්න එන්න පහසුකම් නොමැති නිසා ආපු කෙනත් ටික දවසකින් මාරුවීම් හදාගෙන යනවා.ඒක නිසා මේවා කොන්කර තිබුණ ගම්මාන. මේ නිසා ප්ලෑන් ආයතනය කල්පනා කළා මාර්ගය හැදුවොත් මේ දුෂ්කරතාවලින් ජනතාව ටිකක් හරි මුදා ගන්නට හැකියි කියා. ඒ අනුව අපි ප්‍රතිපාදන ලබා දුන්නා.මඩුල්ල ප්‍රාදේශීය සභා සභාපති චමින්ද පුෂ්පකුමාර මහතා:- මඩුල්ල ප්‍රාදේශීය සභාව මෙතෙක් අතගැසූ දැවැන්තම සංවර්ධන වැඩසටහනයි. ප්‍රදේශයේ වෙනත් කිසිදු මාර්ගයක් මෙතරම් දුරකට කොන්ක්‍රීට් කළේ නැහැ.මේ සඳහා ලක්ෂ 51ක් පමණ වියදම් වුණා. තිස්අට ලක්ෂයක් ප්ලෑන් ආයතනයෙන් දැරුවා. ඉතිරිය ඌව පළාත් සභාවෙන් ලබා දුන්නා..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=r1109193</link>
    <topic>දරුවා වඩාගෙන මහරෑ වෙදගෙදර යන බිරියට මෝහිනී යැයි බියවූ සැමියා හති දාගෙන දුවලා</topic>
    <author>අලව්ව විශේෂ ඒ.කීර්තිසිංහ</author>
    <content>මේ ප්‍රදේශයේ එක්තරා සොහොන් පිටියක් අසළ හොල්මන් තිබෙන බවට රාවයක් ගම පුරා පවතී. ගම්වාසීන් තම අවශ්‍යතාවන් සදහා එහා මෙහා යනුයේ මෙම සොහොන් පිටිය අසළ මාර්ගයේය.ඇදිරිය වැටුනාට පසු මේ සොහොන් පිටිය අසළින් තනියම යන අය ඉදිරියට දරුවකු වඩාගත් කාන්තාවක් එන බව ගම්වැසියෝ කියති. මේ අවතාරය දුටු කිහිප දෙනෙක්ම බියවී ගමේ කපු මහතාළඟට ගොස් නූල් යන්තර බැඳගත් අවස්ථාද නැත්තේ නොවේ.දිනක් ගම්වැසියකු රාත්‍රී හතට පමණ මේ සොහොන් පිටිය අසළින් ගමන් කරමින් සිටියේය. මේ ස්ථානය ගැන පවතින කට කතාද ඔහුගේ සිතෙහි රජකරන්නට විය. එහෙත් හිත දිරිමත් කරගත් ඔහුට යන්නට ලැබුනේ ටික දුරක් පමණි. දුර එන දරුවකු වඩාගත් කාන්තාවකගේ ඡායාවක් ඔහුට දිස්විය. ඔහුට හීන් දාඩිය දැම්මේය. වහා ආපසු හැරී වෙනත් විකල්ප මාර්ගයකින් තම නිවෙස කරා දිව්වේ හති දමමිනි. ඔහු ගෙට ගොඩවෙනවාත් සමගම ගෙයි දොර අසළ සිටි ඔහුගේ මව “මොකද පුතේ දරුවාට අමාරුදැයි” ඇසුවාය.මේ ප්‍රශ්නයෙන් තවත් බියට පත් ඔහු මොන දරුවාටදැයි” ඇසීය. “ඇයි ළමයට හොදටම උණ. කෙල්ල ළමයව අරන් වෙදගෙදර ගියායැයි” කීය.ඔහුට කාරණය වැටහිණ. හොල්මනයැයි සිතා තමා බියවී ඇත්තේ තමාගේම බිරියට සහ දරුවාට බව වටහා ගත් ඔහු නැවතත් ආපසු හැරී වෛද ගෙදර වෙත දිව ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=r1109194</link>
    <topic>කළුගඟේ අනවසරයෙන් මැණික් ගැරූ පස් දෙනෙක් ඉංගිරිය පොලිසියට කොටු</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>කළු ගඟේ අනවසරයෙන් මැණික් ගැරීමේ යෙදී සිටි පුද්ගලයන් පස් දෙනෙක් මැණික් ගැරීමට යොදා ගන්නා උපකරණ විශාල තොගයක්ද සමගින් ඉංගිරිය පොලිසිය මගින් අධිකරණය හමුවට පමුණුවනු ලැබීමෙන් අනතුරුව එක් අයකුට රුපියල් 20000.00 බැගින් දඩ මුදලක් ගෙවන ලෙසට හොරණ මහේස්ත්‍රාත් මහින්ද රණසිංහ මහතා නියම කරන ලදී.අත්අඩංගුවට ගන්නා ලද බඩු තොගයෙන් කොටසක් රාජ සන්තක කිරීමටද ඉතිරි උපකරණවලට අදාළ හිමිකම් සම්බන්ධ ලියකියවිලි ඉදිරිපත් කරන ලෙසටද මහේස්ත්‍රාත්වරයා විසින් විත්තිකරුවන්ට නියම කරන ලදී.ලබන නොවැම්බර් මස 30 වැනි දින මේ නඩුව නැවත විභාගයට ගැනීමටද නියමිතය.හොරණ විශේෂ කාර්ය බළකායට අයත් නිලධාරීහු පිරිසක් ඉංගිරිය පොලිසිය සමග සිදු කළ ඒකාබද්ධ මෙහෙයුමක ප්‍රතිඵලයක් වශයෙන් ඉංගිරිය පොලිස් බල ප්‍රදේශය කෙළවර කළු ගං සීමාවේදී මේ පුද්ගලයන් අත්අඩංගුවට ගැනීමට හැකිවී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=r1109195</link>
    <topic>මොරවක කෝටිපති ව්‍යාපාරිකයා ඝාතනයේ ප්‍රධාන සැකකරු වැල්ලවායේ ලොතරැයිපත් විකුණද්දී පොලිසියට කොටුවෙයි</topic>
    <author>අකුරැස්ස මධ්‍යම විශේෂ විජිත සල්ගාදුමාතර දිසා විශේෂ ජස්ටින් කොඩිකාර</author>
    <content>මිල්ලව කොක්හේන වත්තේ හිමිකරුව සිටි වික්ටර් වික්‍රමරත්න කෝටිපති ව්‍යාපාරිකයා අභිරස් ලෙස ඝාතනය වූයේ මෙයට වසර එකහමාරකට පමණ පෙර 2010 වසරේ මාර්තු මස 07 වැනි දින සිය ඉඩමේ නිවෙස තුළය. ඝාතකයන් කට්ටි පනිමින් සිටියදී මොරවක පොලිස් ස්ථානාධිපති ප්‍රභාත් දේශබන්දු මහතා වෙත ලැබුණු රහසිගත තොරතුරක්මත සැකකරුවන් දෙදෙනකු අත්අඩංගුවට ගැනීමට හැකි විය.ඉන් අනතුරුව ඔවුන් දෙදෙනාගෙන් තවත් ප්‍රශ්න කිරීම් හමුවේ ඝාතනයේ ප්‍රධාන සැකකරු වන සුජිත් වසන්ත, වැල්ලවාය ප්‍රදේශයේ ලොතරැයි පත් අලෙවි කරමින් සිටියදී උපක්‍රමශීලීව ගෙන්වාගෙන අත්අඩංගුවට ගැනීමට සමත් විය.අකුරැස්ස අස්මගොඩ ප්‍රදේශයේදී ජන්මලාභය ලැබු වික්ටර් වික්‍රමරත්න මහතා කොළඹ මහරගම පදිංචියට ගොස් ව්‍යාපාරික කටයුතුවලට අත ගසා ටික කලක් ගතවූ විට සාර්ථක ව්‍යාපාරිකයකු ලෙස ප්‍රදේශයේ ප්‍රචලිත වන්නට විය.නාගරික පරිසරයට වඩා තමාට හුරු පුරුදු ගැමි පරිසරයට මහත් සේ ආදරය කළ හෙතෙම තම මිතුරකු මගින් 1982 වසරේදී පමණ මිල්ලව ප්‍රදේශයේ කොක්හේන වත්ත නැමති නිවෙසක්ද සහිත අක්කර 22කින් සමන්විත වූ ඉඩම මිලයට ගනු ලැබුවේ තමාටද එහි නැවතී සිට නිස්කලංකව සිටීමේ අරමුණද පෙරදැරි කරගෙනය.සංගීත ලෝලියෙකු වූ ඔහු ප්‍රදේශයේ අවට තරුණ පිරිස් සමග කුළුපගවී ඔවුන් ලවා ඩොල්කි ගසමින් රාත්‍රි කාලයේදී තම නිවෙසේ ආලින්දයේ දී ගීත ගායනා කරවමින් සතුටු වන්නට වූයේ තමන් සතු මුදල්ද යහමින් වියදම් කරමිනි. ඉඩම අවට වෙසෙන අසල්වාසීන්ටද නිතරම උදව් උපකාර කිරීම ඔහුගේ සිරිතක් වී තිබුණි. තම ඉඩම හරහා වැටී තිබූ පාරක් සඳහාද ඔහු විසින් ඉඩමෙන් අක්කර 3ක පමණ ප්‍රමාණයක් නොමිලේ ලබාදී තිබු බව පැවසේ.ඝාතනය වූ දින දිවා කාලයේදී ඔහු තම වත්තේ සේවකයන් කැඳවා කියා තිබුණේ තවත් දින 05 කින් තමාගේ 60 වැනි ජන්ම දිනය උදාවන බවත් එදින සේවකයන් සියලුම දෙනා නුවර විනෝද චාරිකාවක් සඳහා කැටුව යන බැවින් ඇඳුම් පැළඳුම් සූදානම් කරගන්නා ලෙසයි.ව්‍යාපාරිකයාගේ ඉඩමේ සේවය කරමින් සිටි එක්දරු පියකු වු සුජිත් වසන්ත ව්‍යාපාරිකයාගේ සේවකයකු මෙන්ම සමීපතම හිතවතකුද විය. ඔහුට ව්‍යාපාරිකයා විසින් තමාගේ ඉඩමේ කෙළවරකින් අක්කර භාගයක ප්‍රමාණයක් ලබාදී තිබුණේ නිවෙසක් ඉදිකර ගැනීම සඳහාය. සුජිත් විසින් රුපියල් පනස් දහසක මුදලක් ද ව්‍යාපාරිකයා වෙත ලබාදී මෙම ඉඩම් කොටසේ නිවෙසක්ද ඉදි කර ගෙන එහි පදිංචිවූයේ ගෘහ මූලික ලැයිස්තුවක්ද ලබාගනිමිනි. දින මාස ගණන් ගතවූ කළ සුජිත් තම හාම්පුතාගෙන් ඉල්ලා සිටියේ ඉඩමේ අයිතිය තහවුරු කර නීත්‍යානුකූල ලෙස ඔප්පුවකින් ඉඩම් කොටස ලබාදෙන ලෙසයි. එනමුත් තමන් වෙත ඉඩම නොපැවරුණු බැවින් ව්‍යාපාරිකයා පිළිබඳව ඔහුගේ සිතෙහි ඇතිවූ ක්‍රෝධය ක්‍රම ක්‍රමයෙන් වැඩි වන්නට විය. කාලය ගෙවී යද්දී තම සිතෙහි පැසවමින් තිබුණු කෲරතර අදහසක් මුදුන්පත් කර ගැනීමට මාන බලමින් සිටි සුජිත් එක් දිනක රාත්‍රි කාලයේදී තම මිතුරන්වූ රුවන්සිරි හා පසන් ද එකතු කරගත්තේ පසන්ගෙන් ණයට ලබාගත් රුපියල් දස දහස මහත්තයාට කියල ඉල්ලා දීමට තමන් සමග වත්තට යෑමට එන ලෙස පවසමිනි.රුවන්සිරි විසින් මිලට ලබාගත් මත්පැන් බෝතල් භාගය තිදෙනා පානය කළ පසු සුජිත්ගේ ත්‍රිරෝද රථයෙන් වත්ත බලා ඉගිලෙන්නට විය. රාත්‍රියේ බංගලාවේ සුපුරුදු සංගීත සාජ්ජය පැවැත්වෙද්දී වත්තේ කාණු දිගේ ඇදුණු තිදෙනා නිවෙසට උඩින් කන්දේ තිබූ කැකිල්ල ගාලේ සැඟවී සිිටින්නට වග බලා ගන්නට විය. ගීත ගායනා අවසන්වී රාත්‍රි ආහාරයද ගත් පිරිස විසිර ගිය පසු ව්‍යාපාරිකයාද ඉදිරිපස දොර වසා දමා තම කාමරයේ නින්දට වැටුණි. නිවෙසේ සිටි සේවකයාද වෙනත් කාමරයක නින්දට ගොස් තිබුණි. නිවෙසේ පිටත තිබූ විදුලි පෙට්ටියෙන් විදුලිය විසන්ධි කළ සුජිත් තම ජංගම දුරකථනයේ විදුලි පන්දමේ එළියෙන්, ඉදිරිපස දොර ඇර නිවෙසට ඇතුළු වන්නට විය.රුවන්සිරි, කාමරයක නිදා සිටි සේවකයාව ඇඳ ඇතිරිල්ලෙන් ඔතා ගෙන තදින් අල්ලා ගෙන සිටිද්දී සුජිත් හා පසන් ව්‍යාපාරිකයාගේ ඇඳ වෙත ළංවෙමින් උඹට මාව හඳුනන්න පුළුවන්ද? සුජිත් ව්‍යාපාරිකයාගෙන් විමසුවේය. වාලම්පුරි, ගජමුතු, සල්ලි, රත්තරන් මාල ඕන දෙයක් අරගන්න. මට කරදරයක් කරන්න එපා. ඒ ව්‍යාපාරිකයාගෙන් පිටවූ අවසන් වදන් පෙළයි. ක්‍ෂණයකින් බෝතලයක් අතට ගත් සුජිත් ව්‍යාපාරිකයාගේ හිසට පහරක් එල්ල කරන්නට විය. පසුව ඇඳෙහි තිබූ කොට්ටයක්ගෙන ව්‍යාපාරිකයාගේ අතට දී මුහුණ වසා ගන්නා ලෙස කියමින් මෙතෙක් ඉනේ සඟවා ගෙන තිබූ තේ පිහියෙන් වැරෙන් පහරක් බෙල්ල පෙදෙසට එල්ල කළ අතර ඔහු ගෙල පළඳා තිබූ සුදු යකඩ මාලය සී සී කඩ විසිරී ගියේය.අනපේක්ෂිත සිදුවීමෙන් තැති ගත් පසන් සිද්ධිය දුටු තමන් වෙතද ඊළඟ ප්‍රහාරය එල්ල වෙතැයි බියෙන් අසල තිබූ පැණි බෝතලයක් අතට ගත්තේ එවන් ප්‍රහාරයක් තමන් වෙත එල්ල වුවහොත් ඊට ප්‍රති ප්‍රහාර දීමේ අරමුණිනි. මොහොතක් ව්‍යාපාරිකයා දෙස නෙත් යොමා සිටි මෘග ඝාතකයා විදුලි වේගයෙන් පැන දුවන්නට වූයේ මිතුරන්ද අමතක කරමිනි. නැවතත් ඔහුට ඔවුන් මතක් වූයෙන් නිවෙස වෙත යළි පැමිණ මිතුරන්ට කීවේ මෙය කිසිවකුට හෝ නොකියන ලෙසත් එසේ කිවහොත් පවුල්වල සියලු දෙනා මරා දමන බවට තර්ජනයක්ද කරමිනි.නැවත ත්‍රිරෝද රථයේ නැගගත් තිදෙනා යළි ගමන් ඇරඹූ අතර මග තිබු කුඩා පාලමක් අසලට ගිය ඝාතකයා තමා අත තිබූ පිහිය ඇළට විසි කර දමා උඩ හොරගල රක්ෂිතය දෙසට ගමන් කරන්නට විය. තමන් හැඳ තිබූ කමිස වල ලේ පැල්ලම් දුටු සුජිත් හා පසන් වහා කමිස ගලවා, ගෙනියන ද සෙල්ලම් පිස්තෝලයද සමග ගිනි බත් කරවමින් තිදෙනා විසිර යන්නට වුයේ දානපතියෙක් හා කෝටිපතියෙකු වු වික්ටර් වික්‍රමරත්න මහතා දැයට අහිමි කරමිනි. මුළු මිල්ලව ප්‍රදේශයම කම්පාවට පත් කරවමිනි.මෙම අභිරහස් ඝාතනය වසර එකහමාරක්ම යටපත්වී තිබු නමුත් පොලිසිය නම් පසුබට වූයේ නැත. ගෙවුණු මුළු කාලය තුළම ඝාතනයේ සුල මුල සොයමින් පොලිසිය නොගත් උත්සාහයක් නැත. සැකකරුවන් තිදෙනාම අත්අඩංගුවට පත්වීමෙන් අනතුරුව ප්‍රශ්න කිරීම් හමුවේ සියලු තොරතුරු එකින් එක අනාවරණය වන්නට විය. පසුගිය 10 වැනි දින සැකකරුවන් අධිකරණය වෙත ඉදිරිපත් කළ අතර තිදෙනාම රක්ෂිත බන්ධනාගාරගත කිරීමට නියෝග කෙරිණි.මාතර ජ්‍යෙෂ්ඨ පොලිස් අධිකාරී සුමිත් එදිරිසිංහ මහතාගේ උපදෙස් හා මග පෙන්වීමෙන් අකුරැස්ස සහකාර පොලිස් අධිකාරී ඩී. එම්. ජේ. බී. දසනායක මහතාගේ අධීක්ෂණයෙන් මොරවක පොලිස් ස්ථානාධිපති ප්‍රභාත් දේශබන්දු මහතාගේ නායකත්වයෙන් පො. ප. අලවත්ත, උ. පො. ප. බටගොඩ, 54330 පො. සැ. කරුණාරත්න 15279 පො. කො. සුමතිපාල 85074 පො. කො. රත්නායක සමග 2931 පො. සැ. රි. සේනානායක යන පොලිස් නිලධාරීන් පරීක්ෂණ කටයුතු වලට සහභාගිව තිබුණි. පොලිස් පරීක්ෂණ ඇසුරින් මෙම ලිපිය සැකසුන අතර නම් ගම් මනංකල්පිතයි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=r1109196</link>
    <topic>මවගේ අනියම් සැමියා බීමත්ව ඇවිත් දියණිය කාමරයෙන් එළියට දමා දොර වහලා</topic>
    <author>අකුරැස්ස මධ්‍යම විශේෂ විජිත සල්ගාදු</author>
    <content>හම්බන්තොට ප්‍රදේශයේ ගම්මානයක යුවලක් තම එකම දියණිය සමග කල් ගෙවූහ. ඔවුන්ට නිවසට මේසන් බාස් කෙනකු ගෙන්වා ගැනීමට සිදුවූයේ සිය නිවෙසේ අලුත්වැඩියා කටයුතු සඳහාය.මේසන් බාස් නිතර නිවසට පැමිණෙමින් වැඩ කටයුතු කරන අතර තුර අවුරුදු 51 ක් වයසැති නිවැසි කාන්තාව සමග ඇයි හොඳයිකමක් පවත්වා ගැනීමටද සමත් විය. එය ප්‍රේම සම්බන්ධයක් බවට වර්ධනය වන්නට වැඩි කලක් ගතවුයේ නැත. කාන්තාවගේ සැමියා බාස් ගැන සැකයක් ඇති කරගත්තේ නැත. දියණියට නම් මෙම සම්බන්ධය රහසක් නොවුණි. සය මසක් පමණ දෙදෙනා ප්‍රේමයෙන් වෙළි සිටි අතර හදිසියේම කාන්තාවට පිළිකා රෝග ලක්ෂණ මතු විය.වෙද හෙදකම් කළද ගුණයක් නොවූ නිසා කාන්තාවගේ අනියම් සැමියා අපුරු යෝජනාවක් ගෙනාවේය. තමන් හොඳින් දන්නා හඳුනන කපු මහතකු ලවා දේව කන්නලව්වක් කරවාගෙන පිළිකාව නිට්ඨාවට සුවකර ගත හැකි බවත් පැවසීය. ඒ සඳහා කතරගම යාමට දිනයක්ද නියමකර ගත්තේය. සැකයක් ඇතිකර නොගත් කාන්තාවගේ සැමියා බාස් සමග බිරිය සහ දියණියද කතරගම යාමට අවසර දුන්නේ බිරියගේ රෝගය සුවකර ගැනීමේ පවිත්‍ර චේතනාවෙනි.තිදෙනා කතරගම ගිමන් හලක කාමරයක් වෙන්කරවා ගෙන නවාතැන් ගත්හ. අදුර ගලා ගෙන එද්දී කාමරයෙන් එළියට පැමිණි බාස් නොහොත් කාන්තාවගේ අනියම් සැමියා මත්පැනින් සප්පායම් වී බඹර මතින් කාමරයට පැමිණ යක්ෂාවේෂ වූයේ තම අනියම් බිරිය සහ දියණිය එකම ඇඳක නිදා සිටි බැවිනි.දියණියට බැන වැදුණු ඔහු තර්ජනාත්මක ස්වරයෙන් කියා සිටියේ වහාම කාමරයෙන් පිටවී යන ලෙසයි. කාන්තාවට නිසොල්මන්ව සිටින්නට සිදුවූයේ අනියම් සැමියාගේ බහට අවනත නොවී බැරි බැවිනි. දියණියත් බාස්උන්නැහේත් බැණ ගැනීම් ගාල ගෝට්ටියක් බවට පත්වූයෙන් ගිමන් හලේ පාලකවරයා සහ තවත් පිරිසක් පැමිණ සමථයකට පත් කරන්නට උත්සාහ ගත්තද අසාර්ථක වූ තැන ඔවුනට සිදුවූයේ පොලිසියේ පිහිට පැතීමටයි.බීමතින් සිටි බාස් අත්අඩංගුවට ගෙන පොලිසිය වෙත කැඳවා ගෙන ගියේය. කාන්තාව සහ දියණිය පසුදා පහන්වන තුරු කාමරයේ රැඳී සිට හිමිදිරි පාන්දරින්ම කාන්තාව දියණියද කැටුව පොලිසියට පියමැන්නේය.තම අනියම් සැමියා පොලිස් අත්අඩංගුවෙන් මුදාගෙන එන්නටය. ඇයට වැඩි දුරක් පයින් ගමන් කරන්නට සිදුවූයේ නැත. කාන්තාව පාරේ ඇද වැටී මියැදුණාය..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=s1109191</link>
    <topic>ශ්‍රී ලංකා පිතිකරුවෝ අණසක පතුරුවති</topic>
    <author>ෆවුස් මොහොමඩ්</author>
    <content>ශ්‍රී ලංකාව සහ ඔස්ට්‍රේලියාව අතර එස්.එස්.සී. පිටියේ පැවැත්වෙන තුන්වැනි හා අවසන් ටෙස්ට් තරගයේ තුන්වැනි දිනය වූ ඊයේ (18) තරගය නරත කරන විට සිය පළමු ඉනිම ක්‍රීඩා කරන ශ්‍රී ලංකා පිල කඩුලු 6ක් දැවී ලකුණු 428ක් ලබා සිටියේය. මේ අනුව ශ්‍රී ලංකාව කඩුලු 4ක් අතැතිව ඔස්ට්‍රේලියාව පළමු ඉනිමට රැස්කළ ලකුණු 316ට වඩා ලකුණු 112ක් ඉදිරියෙන් සිටියි.දිනය නිමාවන විට ඇන්ජලෝ මැතිව්ස් නොදැවී ලකුණු 85ක් ද ෂාමින්ද එරංග නොදැවී ලකුණු 5ක් ද ලබා සිටියහ.දිනයේ අවසන් කඩුල්ල ලෙස ප්‍රසන්න ජයවර්ධන දැවී ගියේ දිනය නිමාවීමට ඕවර 9.5ක් ඉතිරිව තිබියදීය. කෝප්ලන්ඩ්ගේ පන්දුවකට මයිකල් ක්ලාක් අතට උඩපන්දුවක් ලබා දී ඔහු දැවී ගියේ ලකුණු 47කටය. ඊට හයේ පහරක් සහ හතරේ පහර 3ක් ඇතුළත් විය. තේ පානයෙන් පසුව මනරම් පිතිහරඹයක යෙදෙමින් එස්.එස්.සී. පිටය වර්ණවත් කළ මැතිව්ස් සහ ප්‍රසන්න අතර 6 වැනි කඩුල්ල සඳහා ලකුණු 81ක සම්බන්ධතාවක් ගොඩ නැගිණි. නේදන ලයන් යැවූ ශ්‍රී ලංකා ඉනිමේ 141වැනි ඕවරයේදී පිට පිට හයේ පහර 2ක් එල්ල කිරීමට ද ප්‍රසන්න සමත්විය.පීටර් සිඩ්ල්ගේ පන්දුවකට හතරේ පහරක් එල්ල කරමින් ඊයේ සිය 5වැනි අර්ධ ශතකය වාර්තා කිරීමට මැතිව්ස් සමත් විය. ඔහුගේ අර්ධ ශතකයට දර්ශනීය හතරේ පහර 7ක් ඇතුළත් විය.තේ පානය සඳහා තරගය නතර කරන විට ශ්‍රී ලංකාව කඩුලු 5 කට ලකුණු 337 ක් රැස් කරමින් ඔස්ට්‍රේලියාවේ පළමු ඉනිමට වඩා ලකුණු 21 ක් ඉදිරියෙන් සිටියේය. නොදැවී කඩුල්ලේ රැඳී සිටි ඇන්ජලෝ මැතිව්ස් ලකුණු 42 ක් ද, ප්‍රසන්න ජයවර්ධන ලකුණු 5 ක් ද, ලබා සිටියහ. දිවා ආහාරයෙන් පසුව ඔස්ට්‍රේලියානු පන්දු යවන්නන්ට දවාගත හැකි වූයේ නායක ඩිල්ෂාන්ගේ කඩුල්ල පමණි. වේගවත් පිතිහරඹයක නිරතවූ ඩිල්ෂාන් ලකුණු 83 ක් ලබා සිටියදී ට්‍රෙන්ට් කෝප්ලන්ඩ්ගේ පන්දුවකට හැඩින් අතට උඩ පන්දුවක් ලබා දී දැවී ගියේ තේ පානයට ඕවර කීපයක් පමණක් ඉතිරිව තිබියදීය.ඩිල්ෂාන් සහ මැතිව්ස් අතර පස්වැනි කඩුල්ල සඳහා වාර්තාගත ලකුණු 121 ක සම්බන්ධතාවක් ගොඩ නැගිණි. එය ඔස්ට්‍රේලියානුවන්ට එරෙහිව ශ්‍රී ලංකාවෙන් පස්වැනි කඩුල්ලට වාර්තා වූ හොඳම සම්බන්ධතාවය විය. ඊට පෙර 1992 වසරේදී අර්ජුන රණතුංග සහ හෂාන් තිලකරත්න ඔස්ට්‍රේලියාවට එරෙහිව පස්වැනි කඩුල්ල සඳහා ලකුණු 116 ක සම්බන්ධතාවක් ගොඩනඟා තිබිණි.ඩිල්ෂාන් සහ මැතිව්ස් අතර ගොඩනැ¼ගුණු සම්බන්ධතාව බිඳ දැමීමට පන්දු යවන්නන් 7 දෙනෙකු භාවිතා කිරීමට ඔස්ට්‍රේලියානු නායකයාට සිදුවිය. මේ පිතිකරුවන් දෙදෙනාගේ එකිනෙකාට නොදෙවෙනි පිතිහරඹය ඊයේ එස්. එස්. සී. පිටියට රැස්ව සිටි ක්‍රීඩාලෝලීහු අමන්දානන්දයට පත්කළ එකක් විය.ඊයේ උදෑසන පිටියට පිවිසි පෙර දිනයේ නොදැවී සිටි පිතිකරුවන් වූ කුමාර් සංගක්කාර සහ මහේල ජයවර්ධන ඔවුන්ගේ ටෙස්ට් දිවියේ දෙදෙනා අතර 11 වැනි ශතක සම්බන්ධතාව ගොඩ නගමින් ශ්‍රී ලංකා පිලේ ලකුණු සංඛ්‍යාව 198 දක්වා ඉහළ දැමීමට සමත්වූහ.දෙදෙනා අතර තුන්වැනි කඩුල්ල සඳහා ලකුණු 101 ක් ගොඩනැගී තිබූ මොහොතේ මහේල ජයවර්ධන, ශේන් වොට්සන්ගේ පන්දුවකට කඩුලු රකින ක්‍රීඩක බ්‍රැඩ් හැඩ්න් අතර උඩ පන්දුවක් දී ලකුණු 51 කට දැවී ගියේය. සිය ටෙස්ට් දිවියේ 40 වැනි අර්ධ ශතකය ඊයේ වාර්තා කළ මහේල දැවී යන විට පන්දු 120 කට මුහුණ දී හතරේ පහර 9ක් එල්ල කර තිබිණි.නායකත්වයට පත්වීමෙන් පසු ප්‍රථම වතාවට මැද පෙළ පිතිකරුවෙකු ලෙස පිටියට පිවිසි තිලකරත්න ඩිල්ෂාන් මුහුණ දුන් පළමු පන්දුවෙන් පිට ඉන්න බේරාගත්තේ අනූනවයෙනි. ශේන් වොට්සන් විසින් යවනු ලැබූ පන්දුව ඩිල්ෂාන් නිදැල්ලේ යාමට හැරියද එය ඔහුගේ පිට ඉන්නට සෙන්ටිමීටරයක් පමණ ඈතින් ඇදී ගියේ ඔස්ට්‍රේලියානු ක්‍රීඩකයන් විමතියට පත්කරමින්ය.තම 100 වැනි ටෙස්ට් තරගයට ක්‍රීඩා කරන කුමාර් සංගක්කාරට 100 වැනි ටෙස්ට් තරගයේදී ශතකයක් රැස් කිරීමේ විරල අවස්ථාව ඊයේ අහිමිවූයේ අවාසනාවන්ත අයුරිනි. ඔහු ලකුණු 79 ක් ලබා සිටියදී පීටර් සීඩ්ල් එවූ පන්දුවකට හැඩින් අතට උඩපන්දුවක් ලබා දී දැවී ගියේය. ඒ වන විට ශ්‍රී ලංකාව ඔස්ට්‍රේලියානු පළමු ඉනිමට වඩා ලකුණු 106 ක් පසුපසින් සිටියේය.අනතුරුව ඩිල්ෂාන් සහ ඇන්ජලෝ මැතිව්ස් එක්ව දිවා ආහාරය වන විට ශ්‍රී ලංකා පළමු ඉනිමේ ලකුණු සංඛ්‍යාව 250 දක්වා ඉහළ දැමීමට සමත් වූහ. ඒ වන විට ඩිල්ෂාන් නොදැවී ලකුණු 29 ක් ද, මැතිව්ස් නොදැවී ලකුණු 15 ක් ද, ලබා සිටි අතර ඔස්ටේ‍්‍රලියාව පළමු ඉනිමට ලැබූ ලකුණු සංඛ්‍යාව පසුකිරීමට ලකුණු 66 ක් ඉතිරිව තිබිණි.තරගයේ දෙවැනි දිනය වූ පෙරේදා (17) සියලු ගෞරව අත්කර ගැනීමට ශ්‍රී ලංකා ක්‍රීඩකයෝ සමත් වූහ. කඩුලු 5 ක් අතැතිව ලකුණු 235 ක් ලබා සිටි ඔස්ට්‍රේලියානු පළමු ඉනිමට තවත් ලකුණු 81 ක් එක්වන විට ඉතිරි කඩුලු 5 ද, දවාලමින් දිවා ආහාරයට පෙර ඔස්ට්‍රේලියානු පළමු ඉනිම නිමාකිරීමට ශ්‍රී ලංකා පන්දු යවන්නෝ සමත් වූහ. බිඳ වැටුණු අවසන් කඩුලු 5 න් කඩුලු 3 ක්ම චානක වෙලගෙදරට හිමිවූ අතර සිය මංගල ටෙස්ට් තරගයට ක්‍රීඩා කරන ෂාමින්ද එරංග ඉතිරි කඩුලු දෙක බිඳ දමමින් ඔස්ට්‍රේලියානු ඉනිමේ කඩුලු 4 කට හිමිකම් කීමට සමත් විය.තරගාවලිය පුරා ලකුණු අතර සිටි මයිකල් හසී පෙරේදා සිය 15 වැනි ටෙස්ට් ශතකය රැස්කිරීමට සමත් විය. හසීගේ ශතකය මේ තරගාවලියේ ඔහු පිට පිට ලැබූ දෙවැනි ශතකය ද විය. ශ්‍රී ලංකා කණ්ඩායමේ දඟ පන්දු යැවීමේ පුහුණුකරු පියල් විජේතුංගගේ මවගේ අභාවයට ශෝකය පළකිරීම සඳහා ශ්‍රී ලංකා ක්‍රීඩකයන් පෙරේදා කළුපටි පැළඳ ක්‍රීඩා කළහ. අද තරගයේ සිවුවැනි දිනයයි.ඔස්ට්‍රේලියාව පළමු සියළු දෙනා දැවී 316 (ඕවර 104.3)ශ්‍රී ලංකාව පළමු ඉනිම.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=s1109192</link>
    <topic>අවසන් තරගයත් සමග තරගාවලියේම ජය එංගලන්තයට</topic>
    <author/>
    <content>සංචාරක ඉන්දීය ක්‍රිකට් කණ්ඩායම සමග එංගලන්ත ක්‍රිකට් කණ්ඩායම අතර පැවැති තරග 5 කින් සමන්විත වූ එක්දින තරගාවලියේ අවසන් එක්දින තරගයේදී ඩක්වර්ත් ලුවිස් ක්‍රමයට කඩුලු 6ක ජයක් ලබා ගැනීමට එංගලන්ත කණ්ඩායම සමත්විය.තරග 5 කින් සමන්විත වූ තරගාවලිය 3-0 ක් ලෙස ජය ගැනීමට එංගලන්ත කණ්ඩායම සමත්වූ අතර අවසන් තරගයේදී පළමුව පන්දුවට පහර දුන් ඉන්දීය කණ්ඩායම ඕවර 50 තුළදී කඩුලු 6 කට ලකුණු 304 ක් රැස් කළේය.ඉන්දීය ඉනිමේදී විරාත් කෝලි දක්ෂ පිතිහරඹයක නියැළෙමින් අගනා ලකුණු 107 ක් රැස් කළේය. ඔහුගේ ඉනිමට එක් හයේ පහරක් සමග හතරේ පහර 9 ක් එක්වී තිබිණි. රාහුල් ඩ්‍රාවිඩ් ලකුණු 69 ක් ද, නායක මහේන්ද්‍ර සිං දෝනි නොදැවී ලකුණු 50 ක් ද, රැස්කළහ.පන්දු යැවීමේදී ග්‍රැම් ස්වාන් ලකුණු 34 කට කඩුලු 3 ක් ද, ඩැරන් බෙච් ලකුණු 73 කට කඩුලු 2 ක් ද, දවාගත්හ.පිළිතුරු ඉනිම ක්‍රීඩා කළ එංගලන්ත කණ්ඩායමට වර්ෂාව හේතුවෙන් ඕවර 34 කදී ලකුණු 241ක ඉලක්කයක් ලැබුණු අතර ඔවුන් ඕවර 32.2 කදී කඩුලු 4 ක් දැවී ඉලක්කය සපුරා ගනු ලැබීය.එංගලන්තය වෙනුවෙන් ජොනතන් ට්‍රොට් ලකුණු 63 ක් ද, ඇලේස්ටෙයාර් කුක් ලකුණු 50 ක් ද, ජෝන් බ්‍රිස්ටෝ නොදැවී ලකුණු 41 ක් ද, රවි බොපාරා නොදැනී ලකුණු 37 ක් ද, රැස් කළේය.පන්දු යැවීමේදී විනේ කුමාර, රුද්‍රා ප්‍රතාප් සිං, රවීන්ද්‍ර ජඩේජා හා විරාත් කෝලි කඩුල්ල බැගින් දවා ගත්හ. තරගයේ වීරයා සම්මානය ජොනි බ්‍රිස්ටෝ ට ද, තරගාවලියේ වීරයා සම්මානය මහේන්ද්‍ර සිං දෝනි ට ද හිමිවිය.ඉන්දියාව කඩුලු 6 ක් දැවී (ඕවර 50) 304 - විරාත් කෝලි 107, රාහුල් ඩ්‍රාවිඩ් 69, මහේන්ද්‍ර සිං දෝනි (නොදැවී) 50 (ග්‍රැම් ස්වාන් 34/3, ඩැරන් බෙච් 73/2)එංගලන්තය කඩුලු 4ක් දැවී (ඕවර 32.2) 241 - ජොනතන් ට්‍රොට් 63, ඇලේස්ටෙයාර් කුක් 50, ජෝන් බ්‍රිස්ටෝ (නොදැවි) 41, රවි බොපාරා (නොදැවී) 37.</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=s1109193</link>
    <topic>ක්ලිෆර්ඩ් කුසලානය මහනුවර පිල රැගෙන යයි</topic>
    <author>ෆවුස් මොහොමඩ්</author>
    <content>මනා සංයමයකින් හා සැළසුම් සහගතව තරගයට අවතීර්ණ වූ මහනුවර ක්‍රීඩා සමාජය ආවේගශීලී ක්‍රීඩා රටාවක නිරත වූ නාවික හමුදාවට එරෙහිව ලකුණු 17 – 16 ක් ලෙස එක් ලකුණක තියුණු ජයක් අත්කර ගනිමින් පිට පිට පස්වැනි වරටත් ක්ලිෆර්ඩ් කුසලානය රැකගැනීමට සමත් විය.රාජකීය විදුහල් ක්‍රීඩා පිටියේ පැවැති අවසන් මහා තරගයේ පළමු භාගයේ සම්පූර්ණ ගෞරවය සියතට ගත් මහනුවර පිලේ ක්‍රීඩකයෝ පළමු භාගය නිමාවන විට ලකුණු 17 – 3 ක් ලෙස පෙරමුණ ගත්තේය. රොෂාන් වීරරත්නගේ දඬුවම් පහරකින් ලකුණු ලබාගැනීම ඇරැඹූ මහනුවර පිලට අබ්දුල් ජෙබ්බාර් සහ ෆසිල් මිරිජා උත්සාහක දිනුම් 2 ක් ලබා දුන් අතර එම උත්සාහක දිනුම් 2 ම ගෝල් බවට පරිවර්තනය කිරීමට රොෂාන් වීරරත්න සමත් විය.පළමු භාගයේ නාවික හමුදාව වාර්තා කළ එකම දඬුවම් පහර ප්‍රබල ක්‍රීඩක දේව් ආනන්ද විසින් එල්ල කරනු ලැබීය.නමුත් දෙවැනි භාගයේදී අභියෝගාත්මක ක්‍රීඩා රටාවක නිරතවූ නාවික හමුදාව, මහනුවර පිලට ලකුණු රැස්කිරීමට කිසිදු අවස්ථාවක් ලබා නොදෙමින් ජයග්‍රහණය කරා ක්‍රමයෙන් ළඟාවීමට පටන් ගත්තේය.දෙවැනි භාගයේදී දේව් ආනන්ද තවත් දඬුවම් පහර 2 ක් එල්ල කළ අතර තරගයේ තීරණාත්මක මොහොතකදී ශක්ති රණතුංග උත්සාහ දිනුමක් වාර්තා කිරීමට සමත් විය. දේව් ආනන්ද විසින් එය ගෝලයක් බවට පරිවර්තනය කරනු ලැබීමෙන් තරගයේ අවසන් මොහොත වන විට ලකුණු ප්‍රමාණය 16 ක් දක්වා ඉහළ දැමීමට නාවික හමුදාව සමත් විය. කෙසේ වෙතත් අවසන් මිනිත්තු කීපයේදී ආරක්‍ෂාකාරී ක්‍රීඩා විලාශයක් පෙන්නුම් කොට නාවික හමුදාව මෙල්ල කර ගනිමින් කැල්ටෙක්ස් ක්ලිෆර්ඩ් කුසලානය රැකගැනීමට මහනුවර පිල සමත් විය.දෙවැනි භාගයේ සම්පූර්ණ ගෞරව දිනාගත් නාවික හමුදාවට අවසානයේ එක් ලකුණක තියුණු පරාජයක් අත්විඳිමින් අනුසූරතාවයෙන් සෑහීමකට පත්වීමට සිදුවිය.මහනුවර පිලේ සංජීව ජයසිංහ සහභාගි වූ අවසන් තරගය මෙය වූ අතර සිය අවසන් රගර් තරගය අභිමානවත් ජයග්‍රහණයකින් සැමරීමට ලැබීම සතුටට කරුණක් බව ඔහු පැවසුවේය.ජනාධිපති මහින්ද රාජපක්‍ෂ මහතාගේ ප්‍රධානත්වයෙන් පැවැති ත්‍යාග ප්‍රදානෝත්සවයට මෙව්රොන් ලුබ්රිකන්ට් ලංකා සමාගමේ කළමනාකාර අධ්‍යක්‍ෂ සහ ප්‍රධාන විධායක නිලධාරි කිෂූ ගෝමස්, ශ්‍රී ලංකා රගර් සංගමයේ සභාපති එයාර් චීෆ් මාෂල් රොෂාන් ගුණතිලක, සංගමයේ ලේකම් ලසිත ගුණරත්න මහත්වරුන් ඇතුළු පිරිසක් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=s1109194</link>
    <topic>සමස්ත ලංකා පාසල් කරාතේ තරගාවලියේදී කොලොන්නාව බාලිකාවට වැඩි ගෞරව</topic>
    <author/>
    <content>ගෙතටුව 306 සී සිංහ සමාජය සංවිධානය කළ “සමස්ත ලංකා පාසල් කරාතේ තරගාවලිය” පසුගියදා කොළඹ ඉසිපතන විද්‍යාලයේදීී පැවැති අවස්ථාවේදී සියලුම ඉසව්වලින් වැඩිම පදක්කම් ප්‍රමාණයක් සහ සමස්ත කාන්තා සුරතාවය කොලොන්නාව බාලිකා විද්‍යාලය දිනාගන්නා ලදී.රටපුරා පාසල් 32ක් මෙම කරාතේ තරගාවලියට සහභාගි වූ අතර මෙහිදී පිරිමි සූරතාවය කොළඹ ඉසිපතන විද්‍යාලයට හිමි විය.තරගාවලියේදී පිරිමි දෙවන ස්ථානය කඩවත විද්‍යාලෝක විද්‍යාලයටත් තුන්වන ස්ථානය දෙමටගොඩ විපුලානන්ද විද්‍යාලයටත් හිමි විය.කාන්තා දෙවන ස්ථානය කෝට්ටේ ආනන්ද බාලිකා විද්‍යාලයට හිමි වූ අතර තුන්වන ස්ථානය කොටිකාවත්ත රාජසිංහ මධ්‍ය මහා විද්‍යාලයට හිමි විය. කාන්තා සූරතාවය සහ වැඩිම පදක්කම් ප්‍රමාණයක් හිමිකර ගත් කොලොන්නාව බාලිකා විද්‍යාලයේ කරාතේ කණ්ඩායම ප්‍රවීණ කරාතේ උපදේශකයකු වන සෙන්සේ නිමල් කළුපහන මහතාගේ අධීක්‍ෂණයෙන් පුහුණුව ලබති..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=s1109195</link>
    <topic>රතු කුරුස ක්‍රීඩා සූරතාව මාතර දිස්ත්‍රික්කයට</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>ශ්‍රී ලංකා රතු කුරුස සංගමය 7වන වතාවට මෙහෙයවූ දීප ව්‍යාප්ත ජවන හා පිටිය තරගයේ කණ්ඩායම් සූරතාව ලකුණු 662ක් ලබා මාතර දිස්ත්‍රික්ක පිල දිනා ගත් අතර අනුසූරතාව ලකුණු 285ක් ලබා මහනුවර දිස්ත්‍රික්ක පිල දිනාගත්තේය. තුන්වන ස්ථානය ලකුණු 181ක් ලැබූ නුවරඑළිය දිස්ත්‍රික්කයට හිමි විය. තරගාවලිය ඊයේ බෝගම්බර පිටියේදී නිමාවට පත්විය.තරගාවලියේදී නව තරග වාර්තා 14ක් බිහි විය.23න් පහළ බාලක කවපෙත්ත විසිකිරීම - දමිත් ජයසිංහ - මීටර් 37.77 (ගාල්ල)18න් පහළ බාලක මීටර් 110 කඩුලු – එස්.වී. රන්දෙනිය - තත්පර 14.3 (මහනුවර)20න් පහළ බාලක මීටර් 110 කඩුලු - කේ.පී. හසිත් නිර්මාල් - තත්පර 14.9 (මාතර) වාර්තාව සම කිරීමකි.16න් පහළ බාලික මීටර් 800 – එස්.එස්.කේ. සත්‍යශීලන් - විනාඩි 2.27 (මාතර)23න් පහළ බාලිකා මීටර් 400 කඩුලු – ඩබ්ලිව්. කේ.එච්. නිමාලි - විනාඩි 1.05.0 (මාතර)23න් පහළ බාලිකා මීටර් 800 – ඩබ්ලිව්. කේ.එච්. නිමාලි - විනාඩි 2.19.9 (මාතර)20න් පහළ බාලිකා දුරපැනීම එම්. ධනුෂි දිල්රුක්ෂි - මීටර් 5.74 (මාතර)23න් පහළ බාලිකා උසපැනීම – එස්.එම්. සූරියගම්පොළ - මීටර් 1.63 (මහනුවර)23 පහළ බාලිකා මීටර් 1500 – ඩබ්ලිව්.පී.ඊ. රසිලා දුලක්ෂි - විනාඩි 4.50.6 (මාතර)23 පහළ බාලිකා මීටර් 5000 – ඩබ්ලිව්.පී.ඊ. රසිලා දුලක්ෂි - විනාඩි 18.08.1 (මාතර)20න් පහළ බාලිකා මීටර් 1500 - එම්.කේ. සෙනෙවිරත්න - විනාඩි 4.51.6 (මහනුවර)16න් පහළ බාලිකා උස පැනීම – ක්‍රීතිහා රත්නේෂ්වරන් - මීටර් 1.66 (මාතලේ)18න් පහළ බාලිකා තුන්පිම්ම - කේ.ඩි. හේරත් - මීටර් 11.27 (අනුරාධපුර)20න් පහළ බාලක තුන්පිම්ම – එස්.ටී. සෙනෙවිරත්න - මීටර් 14.69 (මාතලේ).</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=f1109191</link>
    <topic>විපක්ෂයට අභියෝගාත්මක මැතිවරණයක්</topic>
    <author/>
    <content>ඉතිරි වූ පළාත් පාලන ආයතන වෙනුවෙන් පැවැත්වෙන මැතිවරණ කටයුතු සඳහා සබරගමු පළාත සූදානම්වන්නේ කෙසේ ද? මැතිවරණ ජය ලැබෙන්නේ කාට ද? ප්‍රදේශයේ සංවර්ධන කටයුතු සහ නාගරික ජනතාව වෙනුවෙන් කර ඇති සේවාව කෙබඳු ද? ආදී කරුණු පිළිබඳ සබරගමු පළාත් මහ ඇමැති මහීපාල හේරත් මහතා සමඟ කළ කතාබහකි මේ.ඉතිරි පළාත් පාලන ආයතන සඳහා මැතිවරණය ලබන 08 වැනි දින පැවැත්වෙනවා. අප සමඟ සිටින සහෝදර පක්ෂ නියෝජිතයන් ද ඇතුළුව හොඳ කණ්ඩායම් තෝරලා, මේ සඳහා ඉදිරිපත් කර තිබෙනවා.ඉකුත් මැතිවරණ අවස්ථා දෙකේ දී වගේම මෙවරත් එජනිසය පුංචි මැතිවරණයෙන් වාර්තාගත ජයග්‍රහණයක් ලබනවා. ඒ ගැන සැකයක් නැහැ.පරාජිත මානසිකත්වයෙන් තරග වදින විපක්ෂයට නම් මේ මැතිවරණය විශාල අභියෝගයක් වී තිබෙනවා.පළාත් පාලන ආයතන පාලනය වන්නේ පළාත් සභාවේ, පළාත් පාලන ඇමැතිවරයා යටතේයි. ඒ අනුව පළාත් සභාවේ පාලන බලය හිමි පක්ෂයට පළාත් පාලන ආයතනවල බලය ලබා දීමට මේ රටේ ජනතාව මැළිවන්නේ නැහැ. පළාත් පාලන ආයතන විපක්ෂයට හිමිකර දීමෙන්, තම අවශ්‍යතා ඉටුකර ගන්න බෑ කියලා ඔවුන් දන්නවා.එමෙන්ම, මේ රටේ සිටි රාජ්‍ය නායකයන් අතුරින් පළාත් පාලන නියෝජිතයන්ට, තම ඡන්ද දායකයන්ට වැඩ කිරීම සඳහා අති විශාල වශයෙන් ප්‍රතිපාදන ලබාදුන්නේ අපේ ජනාධිපතිතුමා බව රටේ ජනතාව දන්නවා.පසුගිය කාලයේ ප්‍රාදේශීය සභා මන්ත්‍රීවරයෙකුට රුපියල් මිලියනයේ සිට මිලියන 10 දක්වා ජනාධිපතිතුමා මුදල් ලබාදුන්නා. මේ බව ජනතාව දන්නවා. විපක්ෂය ජනතාව මෝඩයාට අන්දන්න හැදුවත්, සෑම තැනකදීම, බහුතරය නිවැරැදි වැඩපිළිවෙළ සමඟ ඉන්නවා.පළාත් සභාවේ සහාය ලබාගත හැකි කණ්ඩායමට තම පළාත් පාලන ආයතනයේ බලය ලබාදිය යුතු බවට රටේ බහුතරය පිළිගෙන තිබෙනවා.අපේ පළාතේ පළාත් පාලන ආයතන 29 න්, දැනටමත් අප 28 ක් දිනාගෙන ඉවරයි. ඉතිරිව තිබෙන රත්නපුර මහ නගර සභාව සඳහා මැතිවරණ කටයුතු ඉදිරියේ දී පැවැත්වෙනවා. ඒකත්, අනෙක් ඒවා වගේ අප ස්ථිර වශයෙන්ම දිනනවා.පළාතේ පළාත් පාලන ඇමැතිවරයා හැටියට, රත්නපුර මහ නගර සභා බල ප්‍රදේශයේ ජනතාව සඳහා නාගරික පහසුකම් වැඩිදියුණු කිරීමට අප මැදිහත්වුණා. ඒ වෙනුවෙන් මුදල් ප්‍රතිපාදන ලබා දුන්නා. හොඳ පාලනයක් සඳහා මාර්ගෝපදේශකත්වය සැලසුවා. ඒ නිසා, මේ මැතිවරණ ජය වෙනුවෙන්, ජනතාව යුතුකම් ඉටු කරන බව ස්ථිරවම කිව හැකියි.රත්නපුර නගරය අත්‍යාලංකාර, ආදර්ශවත් නගරයක් බවට පත් කිරීමට ජනාධිපතිතුමාගේ විශේෂ අවධානය යොමුවී තිබෙනවා.අඩපණ වී තිබූ නව නගරයේ වැඩ කටයුතු, ජනාධිපතිතුමාගේ විශේෂ මැදිහත්වීමෙන් දැන් ක්‍රියාත්මක වෙනවා.නව නගරය තුළ නිවාස 1000ක, නව නිවාස ව්‍යාපෘතියක් ඉදිරියේ දී ආරම්භ කිරීමට නියමිතයි. තරු පංතියේ හෝටලයක් ඉදි කිරීමටත් මේ වනවිට ආයෝජකයකු ඉදිරිපත් වී සිටිනවා. එය ළඟදීම ආරම්භ කිරීමට නියමිතයි.රුපියල් ලක්ෂ 1000 ක් වැයකර, අංගසම්පූර්ණ, අතිවිශාල, නවීන පහසුකම්වලින් සමන්විත පුස්තකාලයක් මේ ප්‍රදේශයේ ඉදි කෙරෙනවා. ඒ වගේම මෙහි බස් නැවතුම්පළ අප සකස් කළා.මොරගහයට හංදිය, පුලිඟුපිටිය හංදිය, රෝහල් හංදිය, පොලිසිය ඉදිරිපිට මාර්ගය ඇතුළු ප්‍රධාන මාර්ග පුළුල් කළා. මේ මගින් ජනතාවට වාහන තදබදයකින් තොරව, නගරයේ වැඩකටයුතු කරගෙන යෑමට හැකිවෙලා.කැළි කසළ ඉතා හොඳින් කළමනාකරණය කිරීමට අප පියවර ගත්තා. ඒ වගේම, දින පොළ සඳහා බහුමහල් ගොඩනැඟිලි සංකීර්ණයක් ඉදිකෙරෙනවා.අපේ පළාත් පාලන ආයතන ශක්තිමත් කිරීමට පළාත් සභාවක් හැටියට නිරන්තරයෙන්ම, වගකීමෙන් යුතුව අප ක්‍රියා කර තිබෙනවා.අඩු ආදායම් සහිත ආයතනවලට වැඩි වශයෙන් ප්‍රතිපාදන හා ආධාර උපකාර ලබාදී, එම ආයතන ශක්තිමත් කළා.කාර්යාලයක්වත් පවත්වාගෙන යෑමට නොහැකිව සිටි ඇතැම් ආයතනවලට, ඔවුන්ගේ කාර්යාලය, කාර්යාල සංකීර්ණයක් බවට පත්කිරීමට පියවර ගත්තා.බලංගොඩ, බුලත්කොහුපිටිය, ඉඹුල්පේ ප්‍රාදේශීය සභා මේ ආකාරයට වැඩිදියුණු කළා. වැලිගෙපොල, වරකාපොල, ගොඩකවෙල වැනි ප්‍රදේශවල දැනට වැඩ කටයුතු ආරම්භ කර තිබෙනවා.ප්‍රාදේශීය සභා කාර්යාලය, බැංකු, පොදු පහසුකම් ගොඩනැඟිලි, සම්මන්ත්‍රණ ශාලා, වැනි යටිතල පහසුකම් වැඩිදියුණු කිරීමට, ආසියානු සංවර්ධන බැංකුවේ සහ දේශීය ණය අරමුදලේ සහාය ඇතිව රුපියල් ලක්ෂ 1000කට වඩා වියදම් කර තිබෙනවා.අපේ පළාතේ නගර සභා 3ක් සහ මහ නගර සභාවක් තිබෙනවා. මේ නගර සභා ප්‍රධානීන් ඇතුළු පළාත් පාලන ආයතන ප්‍රධානීන් සහ නියෝජිතයන්, ආරක්ෂක ලේකම් ගෝඨාභය රාජපක්ෂ මහතා සමඟ මෑතක දී සාකච්ඡාවක් පැවැත්වූවා.එහිදී හොඳ කළමනාකරණයක් මගින්, අඩු වියදමකින් වැඩි සේවාවක් ජනතාවට ලබාදීමේ වැඩපිළිවෙළ ආරක්ෂක ලේකම්තුමා අපට පැහැදිලි කළා.රජයේ ප්‍රතිපාදන අවම ලෙස භාවිත කරමින්, කොළඹ නගරය අත්‍යලංකාර හා ක්‍රමවත් කළ ආකාරය එතුමා අපට එහිදී පෙන්වා දුන්නා.කොළඹ නගරයේ කැළි කසල ටිකවත් එකතු කර ගැනීමට බැරි නගරාධිපතිවරයෙකු තමයි පත්වෙලා සිටියේ. නාගරික සංවර්ධන අධිකාරියේ මෙහෙයැවීම යටතේ කොළඹ නගරය අද වනවිට විදේශිකයන්ගේ පවා සිත් ගත් තැනක් බවට පත් කිරීමට ආරක්ෂක ලේකම්තුමාට හැකිව තිබෙනවා.රජයේ මුදල් සතයක්වත් වියදම් නොකර, කොළඹ නගරය අලංකාර නගරයක් කළා වගේ, අපේ පළාතේ සියලුම නගර සභා සහ ප්‍රාදේශීය සභා සඳහා, දිගුකාලීන සංවර්ධන සැලසුම්, සකස් කර තිබෙනවා. ඒ මගින් හොඳ සේවාවක් පළාතේ ජනතාවට ලබාදීමට අප පියවර ගන්නවා.කොළඹ නගර සභා මැතිවරණයට ඉදිරිපත් වී සිටින එක්සත් ජාතික පක්ෂය අද වනවිට දහසකුත් එකක් පොරොන්දු ලබා දෙමින්, මෙය ජනමත විචාරණයක් බවට පත්කරමින් සිටිනවා. ඔවුන් නොයෙකුත් අසත්‍ය ප්‍රකාශ මගින් ජනතාව ගොනාට ඇන්දවීමට උත්සාහ කරන බව පේනවා. කොළඹ නගරයේ ඇතිකරලා තිබෙන වෙනස, අද වනවිට ඕනෑම කෙනෙකුට තේරෙනවා. අපේ රටේ අගනුවර කියා අද ඕනෑම කෙනෙකුට කොළඹ ගැන ආඩම්බරයෙන් කතා කරන්ට පුළුවන් තත්ත්වය රජය ඇති කරලා තිබෙනවා.පදික වෙළඳාම ක්‍රමවත් ලෙස පවත්වාගෙන යෑමට පියවර ගෙන තිබෙන බව කවුරුත් දන්නවා. කානු පද්ධතිය මැනවින් ශුද්ධ පවිත්‍ර කරලා, වතුර හොඳින් බැස යෑමට සකස් කර තිබෙනවා.අඩු ආදායම්ලාභී පැල්පත්වාසීන්ට අද වනවිට මහල් නිවාස ඉදිවෙනවා. මේ යන වැඩපිළිවෙළ වඩාත් වේගවත් කිරීමට, කොළඹ නගරයේ පාලනය එජනිසයට ලබාදීමට, කොළඹ නගරයේ ජනතාව බුද්ධිමත් තීන්දුවක් ගන්නවා ඇතැයි, අප විශ්වාස කරනවා.විපක්ෂයේ ප්‍රධාන පක්ෂය වන එක්සත් ජාතික පක්ෂය, අද අභ්‍යන්තර ගැටලු රාශියකට මුහුණදීලයි ඉන්නේ. ඔවුන්ට මේ නිසා ශක්තිමත් මැතිවරණ ව්‍යාපාරයක නිරතවීමට නොහැකි තත්ත්වයක් උදාවෙලා.ආණ්ඩුවේ දැවැන්ත සංවර්ධන වැඩපිළිවෙළ සහ සහන ලබාදීමේ ක්‍රියාවලිය, මේ රටේ බහුතර ජනතාව දිගින් දිගටම අනුමත කරමින් සිටිනවා.අපේ නායකයාට මේ රටේ ජනතාව දක්වන ආදරය හා ගෞරවය, ඉකුත් මැතිවරණවල දී රටේ බහුතරය පෙන්වා දී තිබෙනවා.මේ මැතිවරණයේදීත් නියත වශයෙන්ම විපක්ෂයට අත්වෙන අන්ත පරාජය වළක්වා ගැනීමට ඔවුන් අසත්‍ය ප්‍රචාර යවමින්, ජනතාව මුලා කිරීමේ අසාර්ථක උත්සාහයක යෙදෙමින් සිටිනවා. ඒ කිසිවකින් ආණ්ඩුවේ ඉදිරි ගමන වැළැක්විය නොහැකි බව මා ඔවුන්ට කියා සිටිනවා.පළාතේ ප්‍රධාන ඇමැතිවරයා සහ පළාත් පාලන ඇමැතිවරයා වශයෙන් මෙයට පෙර අවස්ථාවල දී, රත්නපුර නගර සභාව එජනිසයට ජයග්‍රහණය කර දුන් ජනතාවට මාගේ සහෝදරාත්මක ආචාරය පුද කර සිටිනවා. එසේම ගම හදා රට හදන නායකයකු යටතේ, ශ්‍රී ලංකාව ආසියාවේ ආශ්චර්ය බවට පත්කිරීමට අප සැම එක්ව යන ගමනේ දී, රත්නපුර ජනතාවට ද මෙයට පෙර අප සමඟ එක්ව සිටියාක් මෙන්, මේ මැතිවරණයේ දීත් අප සමඟ එක්වන ලෙස ගෞරවයෙන් ආරාධනා කරනවා.අනාගතයේ දී ශ්‍රී ලංකාවේ හොඳම සහ අත්‍යලංකාර නගරය බවට රත්නපුරය පත්කරන බවට පොරොන්දු වෙනවා.මෙයට පෙර පැවැති පළාත් පාලන ආයතන මැතිවරණවල දී, අපට අති විශාල සභික සංඛ්‍යාවක් රටේ ජනතාව පත්කර එවා තිබෙන ආකාරයටම, වැඩි සභික සංඛ්‍යාවක් පත්කර එවන මෙන් සැමගෙන් ඉල්ලා සිටිනවා. ප්‍රධාන ඇමැතිවරයා සහ පළාත් පාලන ඇමැතිවරයා වශයෙන් ඔබගේ නගරය අංගසම්පූර්ණ නගරයක් බවට පත්කිරීමේ වගකීම, නිසි පරිදි ඉටුකරන බවද වගකීමෙන් යුතුව ප්‍රකාශ කරන්න කැමැතියි..</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>19</day>
    </date>
    <link>http://www.dinamina.lk/2011/09/19/_art.asp?fn=f1109192</link>
    <topic>සමාජ ගැටලුවලට හොඳම විසැඳුම් බෞද්ධ සාහිත්‍යයේ තියෙනවා</topic>
    <author/>
    <content>මේ එළැඹ ඇත්තේ සාහිත්‍ය මාසයයි. සමාජය තුළ යහ ගුණධර්ම වර්ධනය කරගන්නට සාහිත්‍ය තුළින් ලැබෙන්නේ මහගු පිටුබලයකි. එහෙත් වාණිජකරණයත් සමඟ පුද්ගලයා සාහිත්‍යයෙන් ඈත්වෙමින් පවතින බවට චෝදනාවක්ද එල්ල වී තිබේ. ඒ නිසාවෙන් සමාජය හැඩගස්වා ගන්නට සාහිත්‍යයේ දායකත්වය පිළිබඳ මේ සංවාදය අලවල ශ්‍රී බෝධිරුක්ඛාරාම විහාරාධිපති නාපේ ශ්‍රී සීලානන්ද පිරිවෙනේ නියෝජ්‍ය පරිවේණාධිපති පල්ලේගම සෝමරතන හිමියන් සමගිනි.ඕනෑම රටක, කිසියම් කාලපරාසයක් තුළ, සාහිත්‍යය ගොඩනැංවිලා තියෙන්නේ සමාජය කියන සන්දර්භය තුළයි. සමාජය සංකීර්ණ වූවක්, ඒ තුළ විවිධ පුද්ගල හැසිරීම් රටා, ආකල්ප, ධර්මතා, ප්‍රතිමාන අන්තර්ගත වෙනවා. පුද්ගලයෙකුගේ සිතුම් පැතුම් එකිනෙකාගෙන් එකිනෙකාට වෙනස්. ඒ නිසා සමාජය තුළ දක්නට ලැබෙන්නේ විවිධාකාර සිතිවිලිවල එකතුවක්. සමාජයක සමාජයීය ගුණය තුළ සිතුම් පැතුම් වගේම රුචි අරුචිකම් ද ගැබ්වෙලා තියෙනවා ඒ තුළ තමයි සමාජය සියලු ගතිකයන් රඳා පවතින්නේ.යම් දෙයක් නිර්මාණය වෙන්න අවට පරිසරයෙන් ලැබෙන බාහිර බලපෑමත්, අභ්‍යන්තර සාධකයන්හි බලපෑමත් ඉතා වැදගත්. ඒ අනුව යම් යම් බලපෑම්, වෙනස්කම් වලට ලක්වෙමින් “සාහිත්‍යය” කලින් කල විවිධතා සමඟ පරිණාමනය වෙනවා. සමාජයේ රුචි අරුචිකම් මධ්‍යයේ බිහිවන සාහිත්‍යය සමාජයේ ඕනෑ එපාකම්වලට අනුගත වෙමින් එහි දියුණුවත්, පරිහානියත් එතුළින්ම ළඟාකර ගන්නවා.එදා සමාජයේ දක්නට ලැබුණේ බුදු දහමින් පෝෂණය වූ සාහිත්‍යයක්. උදාහරණයක් විදිහට එදා ලියවුණු බුත්සරණ, අමාවතුර ආදී ග්‍රන්ථ තුළින් හෙළිවෙන්නේ එදා ජීවත් වූ මිනිසුන්ගේ සිතුම් පැතුම්, සමාජය තුළ යහපත් මිනිසෙකු ලෙස ජීවත්වීමට අවශ්‍ය පසුබිම සහ කළයුතු නොකළ යුතු දේ පිළිබඳවයි.මේ දේ කළොත් ලැබෙන්නේ මේ ප්‍රතිඵල කියන ධර්මය ඒ තුළ ඉගැන්වුණා. පිං - පව්, කුසල් - අකුසල් පිළිබඳව දීර්ඝ වශයෙන් සාකච්ඡා වුණා. එදා ජීවත්වුණු මිනිසුන් දැහැමියි, සංවේදියි, පව් කරන්න බයයි. බෞද්ධ බලපෑමක් එක්ක බිහි වී, පෝෂණය වූ සාහිත්‍ය තුළින්, පොදු ජනතාවගේ සිත් තුළ දයාව ,කරුණාව, අනුන්ගේ දුක තේරුම් ගැනීමට පුළුවන් වුණා.ඒ වගේම පිං - පව් සංකල්පය නිසා අකුසලට ඇති බය නිසාත්, ඔවුන් සත්‍යවාදී වුණා. ස්වභාව ධර්මයට නිරතුරු ගරු කළ ඔවුහු පරිසරයට ආදරය කළා. සමාජය තුළ මුල්බැසගත් සිරිත් විරිත් වලට ගරු කළා. බෞද්ධ සාහිත්‍ය තුළින් එදා සමාජයේ සාමාජිකයින් පුරුදු වුණේ හොඳ ගුණධර්ම පුරුදු පුහුණු වන්නටත්, ඒ ගුණධර්ම ක්‍රියාවට නැංවීමත් ඉටුකරන්නටයි.පැරණි සමාජයේ ජීවත් වූ මිනිසුන් සාහිත්‍යකාමීන් ලෙසයි හැඳින්විය හැක්කේ. එදා ඔවුන් තමන්ගේ ගෙදර දොර වැඩකටයුතු අවසන් කරලා, බොහෝ දෙනා විහාරස්ථානයට හෝ වෙනත් පොදු ස්ථානයකට ගිහින් භික්ෂු නමක් හෝ දැන උගත් වැඩිහිටියකුගේ මාර්ගයෙන් සාහිත්‍ය කරුණු ඉගෙන ගත්තා. අකුරු ශාස්ත්‍රය හරි හැටි දැන හෝ නොදැන වුණත් පොත් පත්වල අඩංගු කරුණු පිළිබඳව ඔවුන්ගෙන් අසා දැනගත්තා. එතුළින් සාහිත්‍ය රසය ඔවුන් මනාව වින්දා.අද සමාජයේ එහෙම රසවිඳීමක් නැහැ. පන්සලක පෝය දවසකට බණ අහන්න යන්නේ කීයෙන් කී දෙනාද ? අපේ කට්ටිය පුරුදු වෙලා තියෙන්නේ සිනමා ශාලාවක හෝ ටෙලිනාට්‍යයක් රසවිඳින්න විතරයි. එතනදී බිහිවෙලා තියෙන්නේ දැක්මෙන් ඒවා සමාජයේ රුචිඅරුචිකම් වලට ගැලපෙන පරිදි ගොඩනගාගත් සාහිත්‍යයක්. ඒ තුළ තියෙන්නේ අර්ථ රසයට වඩා ශබ්ද රසය විතරයි.අද ඉන්නේ ශබ්ද රසය අගය කරන පිරිසක් උදාහරණයක් විදිහට ධර්මදේශනාවක් සහ සංගීත සංදර්ශනයක් ගත්තොත්, සංගීත සංදර්ශනයකට එක්වන පිරිස වැඩියි. ඒ පිරිස පෝය දවසකට පංසලේදී වත් සොයා ගන්න බැහැ.සමාජයට යහපතක් වන දේ කරන එක අමාරුයි. ඒත් සමාජයට අයහපතක් වන දේ කරන්න හරි ලේසියි. ඒ වුණාට එතනින් ලැබෙන ප්‍රතිඵලවල අයහපත් බව විඳින්න වෙන්නේ මුළු සමාජයටමයි. හොඳ විචාරයක් කරන්න නම් මනා බුද්ධියක් තියෙන්න ඕනේ. ජනමාධ්‍යයක් තුළින් හොඳ සාහිත්‍ය රසයක් විඳිනවා නම්, විචාරවත් බුද්ධියකට මනස වෙහෙසවා ගතහැකියි. ඒත් එහෙම නොවෙනවා නම් ඇතිවන ප්‍රතිඵලය හිතාගන්න අමාරුයි.පහත් රුචිකත්වයකට හුරුවුණු පිරිසකගෙන් සමාජයටවත්, රටටවත් පලක් නැහැ.සාහිත්‍ය කියන සංකල්පය සමාජයට ප්‍රයෝජනවත් රසවින්දනය, භාවිතය හා විනෝදාත්මක අංශ කුඩා කල සිටම මනුෂ්‍යයෙකුට අවශ්‍යයි. මොළයේ සෛල වර්ග අතරින් සෞන්දර්යාත්මක අංශය කෙරේ යොමුවුණු සෛලත් පවතිනවා.සාහිත්‍ය කියන්නේ විඳීමේ මාර්ගයක්. ඒ තුළින් මානසික සමබරතාවය ඇතිවෙනවා. අධ්‍යාත්මික කුසලතා වර්ධනය කරගත හැකියි. නමුත්, එහෙම කිසිදු ගුණවගාවක් නැති මිනිසා කවදාවත් සංවේදී අයෙක් නොවේ. ඒ හින්දා මිනිසුන් වරදට පෙළඹෙන අවකාශය වැඩියි. ඒ හින්දා විඳීමක් නිවැරැදිව විඳින්න පුළුවන්. දෙයක් මනාව දකින්න පුළුවන් කෙනෙක් කවදාවත් වැරැදි කරන්නේ නැහැ. හැම හොඳ මනුස්සයෙක් තුළම හොඳ සාහිත්‍ය මනසක් තියෙනවා.සමාජයේ පැවැත්ම තීරණය වෙන්නේ ගුණධර්ම ප්‍රතිමාන, ඇගැයුම් තුළින්. යමක් හොඳීන් තේරුම් ගන්න නම්, හොඳ බුද්ධියක් තියෙන්න ඕනේ. හොඳ බුද්ධියක් ඇතිවෙන්න නම් හොඳ සාහිත්‍ය විඳීමක්, රසවින්දනයක් ඔහු තුළ තිබිය යුතුයි. අපිට යමක් තේරුම් අරගෙන, ක්‍රියාත්මක කිරීමට තරම් ගුණාංග දියුණුවෙලා තියෙන්න ඕනේ. ගුණධර්ම කියන දේවල් අපි ඉගෙන ගන්නේ එක්කෝ පොත්පත් තුළින් එහෙමත් නැත්නම් අවට පරිසරයෙන්.අපි යම් දෙයක් අවට පරිසරයෙන් ඉගෙන ගන්නවානම් ඒ සඳහාත් බුද්ධියක් තියෙන්න ඕනේ. එතනදීත් පුමුඛ වෙන්නේ බුද්ධිය සහ තර්කය වඩවන සාහිත්‍යමයි. පුද්ගලයෙකුට හොඳ මාර්ගයේ ගමන් කරන්න අවශ්‍ය ප්‍රවේශය ලැබෙන්නේ සාහිත්‍යයක් තුළින්.එදා සමාජයේ තිබුණු ප්‍රශ්න අද වගේ සංකීර්ණ නැහැ. ඔවුන්ගේ ජීවිත සරලයි. සියල්ල අනිත්‍යයයි කියලා ඔවුන් දැනන් හිටියා. අනික, කිසිම ප්‍රශ්නයක් දුර දිග ගෙනිච්චේ නැහැ. එදිනෙදාම විසඳා ගත්තා. එතනදී ඔවුනට පිහිට වුණේ ධර්මය, තමන්ට මොනයම් හෝ ගැටලුවක් වුණාම ඔවුන් දුවගෙන ගියේ පංසලට පංසලේ ස්වාමීන් වහන්සේ ඔවුනට ධර්මයෙන් අනුශාසනා කළා. ඒ ධර්ම කොටස් තුළ අන්තර්ගත වුණේ බෞද්ධ සාහිත්‍යයයි.පුද්ගලයෙකුගේ ජීවිතයේ හැම ප්‍රශ්නයකටම උත්තර බුදු දහම තුළ තියෙනවා. මෙය මෙසේ වන්නේ මේ හේතු නිසාවෙන් බව ධර්ම කොටස් තුළ අන්තර්ගත වෙලා තියෙනවා. එවන් මොහොතක දී ලබාදිය යුතු සැබෑම විසඳුම ගැනත්, එහි හිතකර හෝ අහිතකර පාර්ශ්වන් පිළිබඳවත් සාකච්ඡා වී තිබෙනවා.අපට ධර්ම සාහිත්‍යයෙන් තොරව සමාජ ගැටලු විසඳාගැනීම් ගැන කතා කරන්න බැහැ. ඒ තරමටම සාහිත්‍ය සහ ජීවිතය එකට බැඳී තිබුණා. ඒත්, ඒ තත්වය අද දුරස් වෙලා.මම දකින විදිහට මිනිසුන් ආශාවන් පසුපස හඹාගෙන යනවා. වාණිජ කරණයත් එක්ක හැමදෙයක්ම මුදල මත පදනම් වෙලා. රසවින්දනය කියන උසස් ගුණය කෙමෙන් කෙමෙන් පුද්ගලයෙකුගෙන් ඈත් වෙන්න පටන් අරගෙන. විඳීමේ සීමාවන් පටු රාමුවක හිරවෙලා. අද කෙනෙක් දන්නේ, රූපයක් කියවීමක් හෝ ශබ්දයක් විඳීමක් විතරයි. එතනදී සාහිත්‍යයේ පුළුල් සීමා ඔවුන් දකින්නේ නැහැ.සාහිත්‍ය කියන්නේ පුද්ගල ජීවිතය හා බද්ධ වූවක්. සාහිත්‍යයෙන් තොර මිනිසෙකුට හෝ විඳීමකින් තොර අයෙකුටත් සමාජය තුළ ඉඩක් නැහැ. එහෙම කෙනෙක් ඉන්නවා නම් එක්කෝ ඔහු මානසික ආබාධ කරුවෙක්, නැත්නම් ප්‍රතිසංස්කෘතියක වෙසෙන්නෙක්.අපි හැම වෙලාවකම භාෂාව තුළ ඉගෙන ගන්නේ රසවින්දනයක් කරන්න මාර්ගයක්, එකිනෙකාට අදහස් හුවමාරුකර ගන්නේ සාහිත්‍යමය භාවිතයන් ඇසුරින්, ඒ නිසා සාහිත්‍ය කියන දේ සමාජයෙන් වෙන් කළ නොහැකි තරමට ම එක් වූ දෙයක්.ශ්‍රී ලංකාව තියන්නේ බෞද්ධාගමිකයන් වැඩි වශයෙන් වෙසෙන රටක්.ඒ වගේම නිතර බණ අහන, නිතර බණ කියන පිරිසක් ජීවත්වන රටක්. ඒ නිසා සමාජය තුළ බෞද්ධාගමික පදනමක් නිර්මාණය වෙලා තියෙනවා. හොඳ හෝ නරක, කළයුතු හෝ නොකළයුතු දේ කියන සියල්ල ඒ තුළ අන්තර්ගත වෙනවා.ඒ සියල්ලෙහි එක් කොණක හෝ “සාහිත්‍ය” යන්න ගැබ්වෙලා තියෙනවා.සමාජයක් යහමගට ගෙන යන්න සාහිත්‍ය පදනම් වනවා යැයි කිව හැක්කේ ඒ නිසයි..</content>
  </post></root>