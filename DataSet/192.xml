<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=av10041116</link>
    <topic>පමණට වැඩිය වතුර බිව්වොත් මුත්‍රාශයේ ගල්</topic>
    <author>ගාමිණි සුසන්ත</author>
    <content>තරහා වෙන්න අපි යාළුවෙලා හිටිය ද?කරන්න පුළුවන් චරිත තෝරාගෙන රඟපානවාපිස්සු හැදෙන සඳතාත්තාගේ ජීවිතය රැකදෙන්නකලාවට පිදුණු උතුම්ම දායාදය රන්මිහි තැන්නපික්චර් පිස්සාඅපේකම රැකගෙන දිනෙන් දින අලුත්වන ‘සත්’ FMකොහොමද ගෙන්දගම් පොළොවේ මල් පිපුණේපරම්පරා හතරක් එක්වී අවුරුදු හවුලේ සමරන අහුබුදු පවුලේ වගතුගමේ අවුරුදු කාලේ - හිනා වෙයන් රාලේඉන්ටර්නෙට් ජෝක්ස්අවුරුද්දේ මංගල ගී සද්දේපෝල් කොක්ස් ගේ අලුත්ම චිත්‍රපටයේ මම රඟපානවාදෑතට මාංචු දමා දෙපයින් රිය පදවා බුද්ධිකගෙන් ලෝක වාර්තාවක්ඕලු ඇල්ලේ පෙණ පිඬු අතර...පමණට වැඩිය වතුර බිව්වොත් මුත්‍රාශයේ ගල්නැවත සුනාමි අවදානමක් තිබෙනවාඅවුරුදු කෑම මේසය රස ගන්වන්නට බිබික්කම්සන්ජේගේ සහාය "මුම්බායි ඉන්ඩියන්ස්" පිලටඅද අප ‘සුවමඟ’ විශේෂාංගයෙන් තොරතුරු විමසා බලන්නේ මෞත්‍ර ලිංගික පද්ධතිය ආශි‍්‍රතව ඇතිවන රෝගාබාධ පිළිබඳවයි. මෞත්‍ර ලිංගික පද්ධතියට වකුගඩු, මුත්‍රාශය, මුත්‍ර මාර්ගය වැනි කොටස් ගණනාවක්ම අයත් වෙනවා. මේ පිළිබඳව තොරතුරු විමසා බැලීමට අප හමු වුණේ, කොළඹ ජාතික රෝහලේ මෞත්‍ර ලිංගික රෝගාබාධ පිළිබඳ විශේෂඥ වෛද්‍ය මහාචාර්ය නෙවිල් ඩී. පෙරේරා මහතායි.වෛද්‍යතුමනි මෞත්‍ර ලිංගික පද්ධතිය ආශි‍්‍රතව බහුලව ඇතිවන රෝගාබාධ මොනවා ද?හඳුනා ගැනීමේ පහසුවට මෙම රෝගාබාධ ප්‍රධාන කොටස් දෙකකට බෙදා දක්වන්න පුළුවනි. එකක් වෛද්‍යමය රෝග අනෙක ශල්‍යමය රෝග. වෛද්‍යමය රෝග ලෙස හැඳින්වෙන්නේ ඖෂධ භාවිතයෙන් සුවකළ හැකි රෝග. ශල්‍යමය රෝග සුව කිරීමට ශල්‍යකර්ම අවශ්‍ය වෙනවා. වෛද්‍යමය රෝග අතරට වකුගඩු අකර්මණ්‍ය වීම (ක්‍රියා විරහිත වීම,) අයත් වෙනවා.මෙයත් හදිසියේ ඇතිවන වකුගඩු අකර්මණ්‍යතාව සහ දීර්ඝකාලීනව සිදුවන වකුගඩු අකර්මණ්‍යතාව ලෙස කොටස් දෙකයි. දීර්ඝකාලීනව සිදුවන වකුගඩු අකර්මණ්‍යතාවයට හේතු වන්නේ දියවැඩියාව සහ අධි රුධිර පීඩනය යන රෝගාබාධ නිවැරැදි ලෙස පාලනය නොකිරීමයි. ඊට අමතරව මුත්‍රාශය ආශි‍්‍රතව ඇතිවන ආසාදන නොසලකා හැරීම ද හේතුවක්.හදිසි වකුගඩු අකර්මණ්‍යතාවයට බොහෝවිට හේතු වන්නේ යම් යම් ඖෂධ විෂ වීම, විෂ ශරීරගත වීම, නයි විෂ පොලොන් විෂ ආදිය ශරීර ගත වීම ආහාර විෂ වීම වැනි කරුණුයි.අනුරාධපුරය ආශි‍්‍රත ප්‍රදේශයේ පැතිර යන වකුගඩු අකර්මණ්‍යතාවයට හේතු තවමත් නිවැරැදි ලෙස හඳුනාගෙන නැහැ. මෙවැනි හදිසි වකුගඩු අකර්මණ්‍යතාවයන් එකක්වත් ශල්‍යකර්ම මඟින් සුවකළ නොහැකියි. එහිදී කළ යුත්තේ ඖෂධීය ප්‍රතිකාර කිරීමයි. එසේ සුව නොවුවහොත් කළ යුත්තේ රුධිරය පිරිසිදු කරන යන්ත්‍රයක් මඟින් රුධිරය පිරිසිදු කිරීමයි.වකුගඩු ආශි‍්‍රතව සිදු කෙරෙන ශල්‍යකර්ම වලින් බහුලවම කෙරෙන්නේ වකුගඩුවේ ඇතිවන ගල් ඉවත් කිරීමයි. මුත්‍රාශයේ හෝ වකුගඩුවල ඇතිවන ගල් නිර්මාණය වන්නේ එම ඉන්ද්‍රියන් තුළමයි. එම ගල් නිර්මාණය වීමට බෙහෙවින් හේතු වන්නේ කැල්සියම් ඔක්සලේට් නම් රසායනික ද්‍රව්‍යයයි. ඊට අමතරව කැල්සියම් කාබනේට්, යුරික් ඇසිඩ් ආදිය නිසා ද වකුගඩු මුත්‍රාශය ආශි‍්‍රතව ගල් නිර්මාණය වෙනවා.කැල්සියම් ඔක්සලේට් වලින් ගල් නිර්මාණය වීමට හේතු කීපයක්ම බලපාන බව පෙනී යනවා. ප්‍රධාන හේතුව ශරීරයේ ඇතිවන විජලනයයි. සාමාන්‍යයෙන් කැල්සියම් ඔක්සලේට් ස්ථටික මුත්‍රාවල තිබෙනවා. ශරීරයට ලැබෙන ජලය ප්‍රමාණය අඩු වුවහොත් ශරීරය වියළි මෙම ස්ථටික වකුගඩුවල තැන්පත් වෙනවා. ශරීරයෙන් හොඳින් මුත්‍රා පිට නොවීමට, මුත්‍රාශයේ සහ වකුගඩුවල ගල් නිර්මාණය වීම ප්‍රධාන හේතුවක්. මෙම ගල් නිර්මාණය වන්නේ කුඩා ස්ථටිකයකින්.මෙම ස්ථටික මුත්‍රා සමඟ පිට වූවොත් ගල් නිර්මාණය වන්නේ නෑ. යම් හේතුවකින් (වකුගඩු තුළ නාල අවහිර වීමක් වැනි) මෙම ස්ථටිකය වකුගඩුව ඇතුළේ තැන්පත් වුවහොත් එය වර්ධනය වීමට පටන් ගන්නවා. ඊට අමතරව කැල්සියම් ස්ථටික නිර්මාණය කරන රෝගයක් ඇතැමුන් තුළ තිබෙනවා. මෙය ඉතා කලාතුරකින් දක්නට ලැබෙන රෝගයක්.ඇතැමුන්ගේ ශරීරයේ කැල්සියම් ඔක්සලේට් ප්‍රමාණය වැඩිවන අවස්ථාත් තිබෙනවා. ඒවා සාමාන්‍ය තත්ත්වයන් නොවේ. මෙම සිදුවීම්වලට ශරීරය තුළ සිදුවන යම් යම් ක්‍රියාකාරකම් හේතු වෙනවා. ඇතැමුන් අතර මතයක් පවතිනවා ඉහත රෝගවලට ප්‍රතිකාර කරන අතරතුර කිරි, හාල්මැස්සන් වැනි කැල්සියම් අඩංගු ආහාර නොගත යුතු බව මෙය වැරැදි මතයක්.කොළඹ ජාතික රෝහලේ මෞත්‍ර ලිංගික රෝගාබාධ පිළිබඳ විශේෂඥ ශල්‍යවෛද්‍ය මහාචාර්ය නෙවිල් ඩී. පෙරේරාමෞත්‍ර ලිංගික පද්ධතිය ආශි‍්‍රතව ඇතිවන ගල් පිළිබඳව සැලකිලිමත් විය යුත්තේ ඇයි?ප්‍රධාන වශයෙන්ම මෙහිදී ඇතිවන වේදනාව නිසා. එය දැඩි වේදනාවක්. වකුගඩුවල නිර්මාණය වූ ගල වකුගඩුවේ සිට මුත්‍රාවාහිනී ඔස්සේ එළියට පැමිණෙන විට ඇතිවන්නේ විශාල වේදනාවක්. ඇතැමුන්ගේ මතය වන්නේ එම වේදනාව දෙවැනි වන්නේ කාන්තාවකට දරු ප්‍රසූතයේදී ඇතිවන වේදනාවට පමණක් බවයි. එම වේදනාව ඉඟටිය ප්‍රදේශයෙන් ඇරැඹී ගල ගමන් කිරීමත් සමඟම මුත්‍රාශය දෙසට ගමන් කරනවා.ගල පහළට ඒමේදී මුත්‍ර මාර්ගයේ සිරීමක් සිදු විය හැකියි. එවිට මුත්‍රා සමග රුධිරය ගමන් කිරීමට ඉඩ තිබෙනවා. දෙපස ඇති වකුගඩු දෙකෙහිම ගල් තිබේ නම්, වකුගඩු නාල දෙකම සිරවී හදිසි වකුගඩු අකර්මණ්‍යතාවයක් ඇතිවීමටත් හැකියාව තිබෙනවා. වකුගඩුවෙත් මුත්‍රාශයට එන නාලවල දීර්ඝ කාලයක් ගල් කැබැල්ලක් සිරවී තිබීම වකුගඩු අකර්මන්‍ය වීමට ප්‍රධාන හේතුවක්. ඒ නිසයි, අපි වකුගඩුවල සහ මුත්‍රාශයේ ගල් පිළිබඳව සැලකිලිමත් විය යුත්තේ.මෙම ගල් ඉවත් කිරීමට ඇති ප්‍රතිකාර මොනවා ද?මුත්‍රාශයේ ගල් දියකර හැරීමට බටහිර වෛද්‍යවිද්‍යාවේ මෙතෙක් ඖෂධයක් සොයා ගෙන නෑ. එසේ වුවත් ගල් මුත්‍රාශයෙන් ඉවත් කිරීමේ හැකියාව තිබෙනවා. එහිදී දෙනු ලබන ඖෂධ මගින් කෙරෙන්නේ මුත්‍රා නාල විශාල කොට ගල පිටතට යාමට සැලැස්වීමයි. එසේ වුවත් වකුගඩු වල ඇති ගලක් ඉවත් කිරීමට ඖෂධ නෑ. එහෙත් විශාල කැපුමක් නොකොට මුත්‍රා මාර්ගය දිගේ නවීන උපකරණ වකුගඩුව වෙතට යවා වකුගඩුවේ ඇති කුඩා ගල් කැබලි කර ශරීරයෙන් ඉවත් කිරීමේ හැකියාව තිබෙනවා.මෙම නවීන ශල්‍යකර්ම ක්‍රමවලදී ශරීරයේ කැපීමක් සිදු කළ යුතු වන්නේ නෑ. එසේ ඉවතට ගත නොහැකි තරමක් විශාල ගල් ඉවත් කිරීමට ඉඟටිය ප්‍රදේශයේ කුඩා සිදුරක් ඇති කොට එම සිඳුරෙන් නවීන ශල්‍ය උපකරණ යවා ගල ඉවත් කළ හැකියි. ඒ නිසා මෙම ශල්‍යකර්ම වලට අද බිය විය යුතු නෑ.මුත්‍රා දැවිල්ල ඇතිවන්නේ ඇයි?මුත්‍රා දැවිල්ල ඇතිවීමට හේතු කීපයක්ම තිබෙනවා. ප්‍රධානම හේතුව වන්නේ මුත්‍රා මාර්ගයේ ඇතිවන ආසාදන තත්ත්වයයි. මුත්‍රා මාර්ගයේ ආසාදනයක් ඇතිවූ විට එහි මුත්‍රා ගෑවෙන ගෑවෙන වාරයක් පාසා තුවාලයක් පෑරෙන්නාක් මෙන් එම ආසාදන තත්ත්වය උත්සන්න වෙනවා. ඊට අමතරව වැඩිහිටි පුද්ගලයින්ගේ සහ කාන්තාවන්ගේ මුත්‍රා දැවිල්ල ඇතිවීමට බලපාන තවත් කරුණක් තිබෙනවා.ඒ මුත්‍රාවල ඇසිඩ් ප්‍රමාණය අධික වීමයි. එවිට මුත්‍රා මාර්ගයේ කිසිඳු ආබාධයක් නැති වුවත් අධික දැවිල්ලක් ඇතිවීමට පටන් ගන්නවා. නිතර නිතර සහ දීර්ඝ කාලයක් මුත්‍රා දැවිල්ල තිබීම පරීක්ෂා කළ යුතුයි. එහිදී මුත්‍රා මාර්ගයේ කිසියම් අවහිරතාවයක් ඇතිදැයි සොයා බැලිය යුතුයි. අවහිරතාවයක් නොමැති නම් මුත්‍රාවල ඇසිඩ් ප්‍රමාණය අඩු කිරීමට ඖෂධ ලබාදිය යුතුයි. පිරිමින්ට වඩා කාන්තාවන් මුත්‍රා ආසාදනවලට ලක්වෙනවා වැඩියි.එයට හේතුව වන්නේ කාන්තාවන්ගේ මුත්‍රා මාර්ගය කෙටි නිසා පහසුවෙන් විෂබීජ මුත්‍රා මාර්ගය තුළට ගමන් කළ හැකි වීමයි. එසේම විවාහ වූ අලුත කාන්තාවන්ගේ මුත්‍රා ආසාදන ඇතිවීමේ හැකියාවක් තිබෙනවා. එය සාමාන්‍ය තත්ත්වයක්.මුත්‍රා කිරීමේදී රුධිරය පිටවීමක් සිදු වූවොත්?ශරීරයේ ඕනෑම සිදුරකින් රුධිරය පිටවීමක් සිදුවුවහොත් ඒ පිළිබඳව සැලකිලිමත් විය යුතුයි. මුත්‍රා මාර්ගයත් එසේමයි. විශේෂයෙන්ම වයස අවුරුදු 45 ට වැඩි පුද්ගලයින්ගේ මුත්‍රා සමඟ රුධිරය පිටවීමක් සිදු වුවහොත්, මෞත්‍ර ලිංගික පද්ධතිය ආශි‍්‍රතව පිළිකාවක් නැතැයි කියා තහවුරු කරගන්නා තෙක් සැලකිල්ලෙන් ඒ පිළිබඳව පරීක්ෂණ සිදුකළ යුතුයි.වේදනාවක් ඇතිව හෝ නැතිව මුත්‍රා ඉතා තද පැහැයෙන් පිටවීම වෛද්‍යවරයකු හමුවීමට හේතුවක්. පිළිකා ඇතිවන්නේ බොහෝ කලාතුරකින්. එහෙත් මුත්‍රා සමඟ රුධිරය පිටවීම ඉතා සැලකිලිමත් විය යුතු තත්ත්වයක්.පුරුෂයින්ගේ පුරස්ථ ග්‍රන්ථිය ආශි‍්‍රතව ඇතිවන ආබාධ මොනවා ද?පුරස්ථ ග්‍රන්ථිය ලෙස හැඳින්වෙන්නේ පුරුෂයින්ගේ මෞත්‍ර ලිංගික පද්ධතියට අයත්, ශුක්‍රානු නිපදවන ග්‍රන්ථියයි. මෙම ග්‍රන්ථිය පිහිටා තිබෙන්නේ මුත්‍රාශයට පහළින්. මුත්‍රා ගමන් කරන මුත්‍ර නාලය ගමන් කරන්නේ මෙම ග්‍රන්ථිය මැද්දෙන්. කිසිඳු හේතුවක් නොමැතිව වයස අවුරුදු 45, 50 ඉක්මවූ පුරුෂයින්ගේ පුරස්ථ ග්‍රන්ථියේ පටක වැඩී ඉදිමීමට පටන් ගන්නවා. මෙම ග්‍රන්ථිය මැදින් මුත්‍රා මාර්ගය ගමන් කරන නිසා පුරස්ථ ග්‍රන්ථිය ඉදිමී පටක ඉදිමීමේ හේතුවෙන් මුත්‍රා නාලයේ සිරවීමක් ඇති වෙනවා.එහි ප්‍රතිඵලය වන්නේ මුත්‍රා කිරීමට අපහසු වීමයි. මුත්‍රා සෙමෙන් යාම, කඩින්කඩ යාම, බිංදු ලෙස යාම දිනකට දහදොළොස් පාරකට වඩා මුත්‍රා පිට කිරීමට සිදුවීම, මුත්‍රා පහර ඉදිරියට විදීමේ අපහසුව වැනි රෝග ලක්ෂණ මෙහිදී මතු වෙනවා. වයසත් සමඟ ඇතිවන මෙම රෝගයට අමතරව ඉතාම සුළු පිරිසකට පුරස්ථ ග්‍රන්ථියේ පිළිකාවන් නිසා ද ඉහත රෝග ලක්ෂණ මතුවීමේ හැකියාව තිබෙනවා. රුධිර පරීක්ෂාවකින් සහ වෙනත් පරීක්ෂණ කීපයකින් මෙම තත්ත්වය ඉතා පහසුවෙන් හඳුනාගත හැකියි.රාත්‍රීයේදී කීප වරක් මුත්‍රා කිරීමට අවශ්‍ය වීම රෝග ලක්ෂණයක් ද?පුරස්ථ ග්‍රන්ථියේ ආබාධ වැනි රෝගාබාධ ඇතිවිට මුත්‍රාශය හිස් කිරීමේ හැකියාව දුර්වල වෙනවා. යම් කිසිවෙක් රාත්‍රී නින්දට පෙර මුත්‍රාශය සම්පූර්ණයෙන්ම හිස් කොට නින්දට යන්නේ නම් රාත්‍රීයේ අවදි වී මුත්‍රා පිට කිරීමක් අවශ්‍ය වන්නේ නෑ. එහෙත් එක් වරක් පමණ අවදි වී මුත්‍රා පිට කිරීමට සිදුවීම රෝගයක් ලෙස සැලකිය නොහැකියි. එසේ නොමැතිව රාත්‍රීයේදී කීප වරක් මුත්‍රා පිට කිරීමට සිදුවීම රෝග ලක්ෂණයක්.නිරෝගී පුද්ගලයකුගේ ශරීරයේ රාත්‍රීයේදී මුත්‍රා නිපදවෙන්නේ අඩුවෙන්. එහෙත් දියවැඩියාව, හෘද රෝග වැනි ආබාධයන්ගෙන් පෙළෙන්නන්ගේ ශරීරය තුළ රාත්‍රීයේදී අධික ලෙස මුත්‍රා නිපදවෙනවා. එයත් එක් හේතුවක්. එසේම හෘද රෝග වැනි ආබාධ වලට ගනු ලබන ඖෂධ මුත්‍රා නිපදවීම වැඩි කරන නිසා ද රාත්‍රීයේදී වැඩි වාර ගණනක් මුත්‍රා කිරීමට සිදු වෙනවා.මුත්‍රා ආසාදනවලින් තොර ජීවිතයක් ගත කිරීමට නම් අප කුමක් කළ යුතු ද?අවශ්‍ය පමණට ජලය පානය කිරීම ඉතාම වැදගත්. සාමාන්‍යයෙන් වැඩිහිටියකු දිනකට ලීටර් 2 ත් 2 1/2 ත් අතර ජලය පානය කළ යුතුයි. ඇතැමුන් දිනකට ලීටර් 4 ක් 5 ක් පමණ පානය කිරීමට පුරුදු වී සිටිනවා. එය සුදුසු ක්‍රියාවක් නොවේ.මෑතදී කරන ලද පර්යේෂණවලදී ඉතා වැදගත් කරුණක් තහවුරු වී තිබෙනවා. ඒ; දිනකට ජලය ලීටර් 3 කට වැඩියෙන් පානය කිරීම වකුගඩු, මුත්‍රාශය ආශි‍්‍රතව ගල් නිර්මාණය වීමට හේතුවන බවයි. මුත්‍රාවල තිබෙනවා ගල් සෑදීම වළක්වන රසායනිකයක්. අවශ්‍ය පමණට වැඩියෙන් ජලය පානය කිරීමෙන් මෙම රසායනිකය තනුක වී ගල් නිපදවීමේ ප්‍රවණතාව වැඩි වෙනවා. ඒ නිසා වැඩිහිටියකු දිනකට ලීටර් 3 කට වැඩියෙන් ජලය පානය සුදුසු නෑ. ළමයකු ලීටර් 1 ක් 1 1/2 ක් අතර ප්‍රමාණයක් පානය කිරීම ප්‍රමාණවත්.මෙහිදී සඳහන් කළ යුතු තවත් වැදගත් කරුණක් තිබෙනවා. ඒ; ඕනෑම අයකු තමන්ට මුත්‍රා කිරීමේ අවශ්‍යතාව ඇතිවූ විට මුත්‍රා පහකළ යුතුමයි. එසේ නොමැතිව මුත්‍රාශයේ මුත්‍රා තද කරගෙන සිටීම ඉතා අනුවන ක්‍රියාවක්.බොහෝ වේලාවක් මුත්‍රාශය පිරී තිබීමෙන් මුත්‍රා බොක්කේ බිත්තිවල ඇදීමක් සිදු වෙනවා. පේෂි දුර්වල වෙනවා. එවිට පසුකාලීනව මුත්‍රා පහ කිරීමේ අපහසුතාව ඇති වෙනවා. මෙම තත්ත්වය කාන්තාවන් අතර ඉතා බහුලයි. අඩු තරමින් පැය 4 කට හෝ 5 කට වරක් මුත්‍රා පිට කිරීම වැදගත්. විශේෂයෙන්ම නිතර මුත්‍රා ආසාදනවලට මුහුණ දෙන කාන්තාවන් මෙය සිහි තබා ගැනීම වැදගත්.ගාමිණි සුසන්තඡායාරූපය - ගීත් ද මෙල්</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=av10041117</link>
    <topic>නැවත සුනාමි අවදානමක් තිබෙනවා</topic>
    <author>ටානියා මෝසස්</author>
    <content>තරහා වෙන්න අපි යාළුවෙලා හිටිය ද?කරන්න පුළුවන් චරිත තෝරාගෙන රඟපානවාපිස්සු හැදෙන සඳතාත්තාගේ ජීවිතය රැකදෙන්නකලාවට පිදුණු උතුම්ම දායාදය රන්මිහි තැන්නපික්චර් පිස්සාඅපේකම රැකගෙන දිනෙන් දින අලුත්වන ‘සත්’ FMකොහොමද ගෙන්දගම් පොළොවේ මල් පිපුණේපරම්පරා හතරක් එක්වී අවුරුදු හවුලේ සමරන අහුබුදු පවුලේ වගතුගමේ අවුරුදු කාලේ - හිනා වෙයන් රාලේඉන්ටර්නෙට් ජෝක්ස්අවුරුද්දේ මංගල ගී සද්දේපෝල් කොක්ස් ගේ අලුත්ම චිත්‍රපටයේ මම රඟපානවාදෑතට මාංචු දමා දෙපයින් රිය පදවා බුද්ධිකගෙන් ලෝක වාර්තාවක්ඕලු ඇල්ලේ පෙණ පිඬු අතර...පමණට වැඩිය වතුර බිව්වොත් මුත්‍රාශයේ ගල්නැවත සුනාමි අවදානමක් තිබෙනවාඅවුරුදු කෑම මේසය රස ගන්වන්නට බිබික්කම්සන්ජේගේ සහාය "මුම්බායි ඉන්ඩියන්ස්" පිලටහෙට දවස ගැන අනාවැකි කියන ප්‍රවීණ ජ්‍යෝතිෂවේදීමංජුල පීරිස්ඔබ හඳහන් විශ්වාස කරනවානම් මංජුල පීරිස් යන නාමය ඔබට ඉතා හුරුපුරුදු එකක් විය යුතුය. දේශපාලකයන්, කලාකරුවන් පමණක් නොව නොයෙක් ක්ෂේත්‍රවල විවිධ තරාතිරම්වල සිටින අය පවා අද ඔහු සොයා එති. මේ නිසාම මංජුල පීරිස් නම් ජ්‍යෝතිර්වේදියා නමින් අද වන විට කා අතරත් ප්‍රකට වී හමාරය. ඉතින් ඔහුගේ වතගොත දැන ගැනීමට ඔබ කවුරුත් කැමැති ඇතැයි සිතමු.මංජුල සිය පවුලේ අය සමගජ්‍යෝතිෂ ශාස්ත්‍රයට ඔබ යොමු වීමේ පසුබිම කුමක් ද?ජ්‍යෝතිෂය පිළිබඳ ආභාසය ලැබුවේ මාගේ නිවෙසින්මයි. මාගේ දෙමාපියන් ජ්‍යෝතිෂය තදින් විශ්වාස කළ දෙදෙනෙක්. මේ නිසා අපේ නිවහන නිතරම ජ්‍යෝතීර්වේදින් ගැවැසුණු ස්ථානයක් වුණා.ඔවුන් පැවැසු අනාවැකි බොහොමයක් සඵල වූ නිසා මේ විෂයය පිළිබඳ හැදෑරීමට මා තුළ ඇති වුණේ නොසිඳෙන ආශාවක්. එවිට මගේ වයස අවුරුදු 15 පමණ ඇති. එතැන් සිට මා ජ්‍යෝතීර් විද්‍යාවට අදාළ පොත පත කියවා මට අවශ්‍ය කරුණු සොයා ගත්තා.මා සොයා ගත් ඒ කරුණුවල සත්‍යතාව තහවුරු කරගැනීම සඳහා මගේ මවුපියන්ගේ නැදෑ හිතවතුන්ගේ කේන්දර පරීක්ෂා කිරීමට පෙළඹුණා. ඔවුන්ට පුංචි පුංචි අනාවැකි පැවසීමටත් උත්සුක වුණා.වාසනාවට මා පැවැසූ අනාවැකි සඵල වුණා. පොත පතට පමණක් සීමා නොවී මේ පිළිබඳ මා ගැඹුරින් හදාරන්නටත් මා සොයා ගත් කරුණු පරීක්ෂා කොට බැලීමටත් නිතරම මා උත්සුක වුණා. එයින් බොහෝ දෙනකුගේ ජීවිත ආලෝකවත් කිරීමට හැකි බව මට වැටහුණා.ජ්‍යෝතිෂය හදාරන කාලයේදී එම විෂයය පිළිබඳ ඔබට ගැටලු මතු වුණේ නැද්ද?මතු වූ වේලාවල් නොතිබුණා නොවෙයි. ජ්‍යෝතිෂයට අදාළ පොත් පත් කියැවීමේදී ග්‍රහ ඵල සම්බන්ධයෙන් පොත් කිහිපයක විවිධ අදහස් සඳහන් වූ අවස්ථා තිබුණා.මේ නිසා මා පොතට සීමා නොවී හඳහන් පරීක්ෂා කිරීමෙන් එම ගැටලු නිරාකරණය කර ගැනීමටත් මගේ හඳහන ජ්‍යෝතීර්වේදීන් කිහිප දෙනෙක් ලවා පරීක්ෂා කර ඔවුන්ගේ අදහස් මගේ කරුණු සමඟ සසඳා බලා ඔවුන්ටත් නොදැනුවත්වම අවශ්‍ය කරුණු සොයා ගත්තා. ඉන් පසු තමයි මේ ශාස්ත්‍රයේ රසමුසු තැන් හෙළිපෙහෙළි කර ගැනීමට මං පෑදුණේ.මා මේ ක්ෂේත්‍රයට දක්වපු ඇල්ම නිසා එය මගේ පියාට කරදරයක් බවට පත්වූ අවස්ථා ද තිබුණා. ඒ මම ඔහුගේ අතීතය, රැකියාව, උසස්වීම් හා විවාහය පිළිබඳ හාරඅවුස්සන පෙලැඹුණ නිසා ඒ වන විටත් මා පියාට හා ඥාතින්ට පවසා තිබු අනාවැකි සඵල වී තිබු නිසා විශාල ගැටලුවක් මතු වූයේ නැහැ. ඉතාමත් කෙටි කාලයකදී මා ප්‍රාදේශීය මට්ටමෙන් හෝ ප්‍රචලිත පුද්ගලයකු වීමට තරම් වාසනාව ලැබුණා.ප්‍රාදේශීය මට්ටමෙන් ප්‍රචලිත වූ ඔබ අද මුළු රටම හඳුනනවා.මේ ආ ගමන් මඟ පිළිබඳ දැන ගැනීමටත් කැමැතියි.ප්‍රවීණ දේශපාලනඥයකු වන සරත් කෝන්ගහගේ මහතා දිනක් මා හමුවීමට පැමිණ ඔහුගේ කේන්දරය පරීක්ෂා කර දෙන මෙන් මගෙන් ඉල්ලීමක් කළ නිසා ඔහුගේ ඉල්ලීම මා ඉටු කර දුන්නා. මා ඔහුට පැවැසු අනාවැකි සඵල වුණා යැයි මා සිතනවා. පසුව ඔහු සේවය කළ රූපවාහිනි නාලිකාවෙහි විකාශය වූ ජ්‍යෝතිෂය හා සම්බන්ධ වැඩසටහනකට සහභාගි වන ලෙස මට ආරාධනා කළා. ආධුනිකයකු වූ මම ඒ අවස්ථාව පිළිගත්තේ ඉතාමත් සතුටින්.මමත් සමඟ එදින වැඩසටහනට සහභාගි වී සිටියේ ප්‍රවීණ ජ්‍යෝතීර්වේදි පියසේන රතුවිතාන මහතා. ඔවුන්ගෙන් එදා මා ලබා ගත් දැනුම මගේ ඉදිරි ගමනට විශාල ශක්තියක් සහ පන්නරයක් වුණා යැයි කිව යුතුයි.ඔබ පැවැසු ජනපි‍්‍රය අනාවැකි මොනවා ද?කැලුම් පාලිත මහීරත්න අධ්‍යක්ෂණය කළ ‘නිලම්බරේ’ චිත්‍රපටය අසාර්ථක වන බවට මම අනාවැකියක් පළ කළා. ඒ අවස්ථාවේදී ඔවුන් එය පිළිගැනීමට මැළි වුණත් චිත්‍රපටය තිරගත වූ පසුව මා පැවසු අනාවැකිය සත්‍යය බව පිළිගත්තා.ඒ නිසාදෝ කැලුම් පාලිත මහීරත්න ‘ස්වර්ණවාහිනියේ’ විකාශය වූ ජ්‍යෝතිෂය වැඩසටහනට සම්බන්ධ වන ලෙස මට ආරාධනා කළා. 2006.10.12 දින ‘සිළුමිණ’ පුවත්පතෙහි “කොටි සුනුවිසුනු වී යුද්ධය ජයග්‍රහණය කරනවා” යන ශීර්ෂ පාඨයෙන් යුතුව යුද්ධය ජයග්‍රහණය කරන බවට මා අනාවැකියක් පළ කළා. පුවත්පතට එවැනි අනාවැකියක් පැවැසු එකම ජ්‍යෝතීර්වේදියා වුණේ මමයි.2007 ක්‍රිකට් ලෝක කුසලානය දිනා ගන්නේ කහ පැහැති වර්ණය (ඔස්ට්‍රේලියාව) බවත් ශ්‍රී ලංකාව අනුශූරයන් වනු ඇති බවත් මාස ගණනකට පෙර මම පැවසුවා. එය නිවැරැදියි. එය මා සජීවීව පැවැසු අනාවැකියක්.පසුගිය කාලයේදී කෆිර් යානයක් මීගමුව කළපුවට කඩා වැටුණු බව ඔබට මතක ඇති. එසේ සිදුවන බව මා සඳහන් කළා. මා එසේ සඳහන් කළේ ඒ වකවානුවේදී ලංකාවට අයත් කුම්භ ලග්නය පිහිටා තිබු ග්‍රහ තත්ත්වය සලකා බැලිමෙන් අනතුරුවයි.වර්තමාන පොලිස්පති මහින්ද බාලසූරිය මහතා පොලිස්පති වන බවට ඔහුගේ බිරියට වසර 2 කට පෙර මා පැවසුවා. මා පැවසු අනාවැකි සියල්ලක්ම සත්‍ය බවට සාක්ෂි මා සතුව තිබෙනවා.ඔබ ජ්‍යෝතිෂය නමැති විෂයය දකින්නේ කොහොම ද?ජ්‍යෝතිෂය යනු ගණිත ශාස්ත්‍රය මත පදනම් වූ විද්‍යාවක්. එය කිසිම ආගමකට හෝ ජාතියකට අයිති වෙන්නේ නැහැ. මුළු ලෝකයටම යහපතක් උදා කර දිය හැකි මහ අනර්ඝ වස්තුවක් ලෙසයි මා එය දකින්නේ. මා ලවා කේන්දර පරීක්ෂා කර ගැනීමට පැමිණෙන අය අතර සිංහල, දෙමළ, බර්ගර්, ක්‍රිස්තියානි, හින්දු, මුස්ලිම් යන මේ ජාති ආගම්වලට අයත් බොහෝ පිරිසක් පැමිණෙනවා.ඔබ පවසා ඇති සෑම අනාවැකියක්ම නිවැරැදි යැයි ඔබ සිතනවා ද?ඔව්. මා එසේ සිතනවා. මා ළඟට සිය දෙනෙක් පැමිණියහොත් ඒ සිය දෙනාගේ අනුදෙනකුටම පැවැසු අනාවැකි සාර්ථක වී තිබෙනවා. එහෙත් ඉතිරි දස දෙනාට එසේ නොවන්න පුළුවනි. එය මගේ වරදක්ම නොවෙයි. එය එසේ සිදුවන්නේ ඔවුන්ගේ පෙර භවයේදී ඇති වූ සිද්ධී සමූහයක් නිසා විය හැකියි. ඕනෑම ක්ෂේත්‍රයක වැරැදි සිදු වන්නට පුළුවන්.මෙතෙක් ආ මඟ දෙස යළිත් හැරී බලද්දී, ඔබ ඒ පිළිබඳ තෘප්තිමත් ද?ගෙවුණු වසර 7 තුළදී මගේ ජීවිතයේ විශාල පිබිදීමක් ඇති වුණා.මා පැවැසූ අනාවැකි බොහොමයක්ම සඵල වීම ඊට ප්‍රධාන හේතුවයි. ඒ නිසාම මේ කාලය තුළ පුවත් පත් සහ විද්‍යුත් මාධ්‍යවලින් මා සොයා ඒමට පටන් ගත්තා. විවිධ ක්ෂේත්‍රවල ප්‍රසිද්ධ, උසස් පුද්ගලයන් ඔවුන්ගේ හඳහන් පරීක්ෂා කර ගැනීමට මා වෙත ඇදී එන්නට පටන් ගත්තා. ඒ නිසා විවිධ ක්ෂේත්‍රවලට අයත් පුද්ගලයන් අතරේ මම ප්‍රසිද්ධ වෙන්න පටන් ගත්තා.පොදුවේ ගත් විට ඔබේ අනාගත අනාවැකි මොනවා ද?ඉදිරියේදී අපේ රටේ ජනතාව චර්ම රෝග වලට මුහුණ දීමේ අවදානමක් තිබෙනවා. මේ නිසා රූපලාවණ්‍ය ශිල්පීන්ට නම් වාසි දායක කාලයක් එළැඹේවි. මා මෙසේ පවසන්නේ ලංකා කේන්ද්‍රයත්, යුරේනස්, නෙප්චුන් යන ග්‍රහයන් ගෝචර කර ගනිමින් ඉදිරියේදී වීමට නියමිත ග්‍රහ මාරුවත් සමඟයි.2012 - 2013 අතර ඇමරිකාවේ නිව්යෝර්ක් අග නගරය ජලයෙන් යටවන අවදානමක් පවතිනවා. එමෙන්ම ලංකාවේ බස්නාහිර පළාත්වලට සුනාමියක් වැනි දැවැන්ත ස්වාභාවික විපතක් සිදුවීමට නියමිතයි. එහෙත් මේ සෑම දෙයක්ම මනුෂ්‍යයන්ට වළක්වා ගැනීමට පුළුවන්.ජ්‍යෝතිෂ ශාස්ත්‍රය යනු ආලෝකය ලබා දෙන පන්දමකට සමානයි. මිනිසා ගමන් කරන අඳුරු මාවතේ දී හමුවන ගල් බොරළු තිබෙනවා. මේ ජ්‍යෝතිෂ්‍යය නමැති පන්දමේ ආලෝකයෙන් ඉදිරියේදී හමුවන ගල් බොරළු දැක ගත හැකියි.අපට සිදුවන උපද්‍රවවලින් වැළකීමට මිනිසුන් හුරු පුරුදු විය යුතු කරුණු කිහිපයක් මා සඳහන් කරන්නම්. දාන, ශීල, භාවනා යන යහපත් ගුණධර්ම වඩවා ගත යුතුයි. එමෙන්ම ඉවසීම, විඳ දරා ගැනීම, බුද්ධිමත්ව පරාජය පිළිගැනීම යන ගුණාංග මත ජීවිතය සාර්ථක කර ගැනීමට පුළුවනි.ටානියා මෝසස්</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=av10041118</link>
    <topic>අවුරුදු කෑම මේසය රස ගන්වන්නට බිබික්කම්</topic>
    <author>සටහන – හර්ෂනී රුද්‍රිගු</author>
    <content>තරහා වෙන්න අපි යාළුවෙලා හිටිය ද?කරන්න පුළුවන් චරිත තෝරාගෙන රඟපානවාපිස්සු හැදෙන සඳතාත්තාගේ ජීවිතය රැකදෙන්නකලාවට පිදුණු උතුම්ම දායාදය රන්මිහි තැන්නපික්චර් පිස්සාඅපේකම රැකගෙන දිනෙන් දින අලුත්වන ‘සත්’ FMකොහොමද ගෙන්දගම් පොළොවේ මල් පිපුණේපරම්පරා හතරක් එක්වී අවුරුදු හවුලේ සමරන අහුබුදු පවුලේ වගතුගමේ අවුරුදු කාලේ - හිනා වෙයන් රාලේඉන්ටර්නෙට් ජෝක්ස්අවුරුද්දේ මංගල ගී සද්දේපෝල් කොක්ස් ගේ අලුත්ම චිත්‍රපටයේ මම රඟපානවාදෑතට මාංචු දමා දෙපයින් රිය පදවා බුද්ධිකගෙන් ලෝක වාර්තාවක්ඕලු ඇල්ලේ පෙණ පිඬු අතර...පමණට වැඩිය වතුර බිව්වොත් මුත්‍රාශයේ ගල්නැවත සුනාමි අවදානමක් තිබෙනවාඅවුරුදු කෑම මේසය රස ගන්වන්නට බිබික්කම්සන්ජේගේ සහාය "මුම්බායි ඉන්ඩියන්ස්" පිලටඅලුත් අවුරුද්දට ලහි ලහියේ ලක ලැහැස්ති වන ඔබ අවුරුදු කෑම මේසය රසගන්වන්නට රසකැවිලි පිළියෙළ කරගන්නා දින කිහිපයයි මේ ගතවෙන්නෙ.එදා අපේ ගෘහණියන් අවුරුදු කෑම මේසයට නොවරදවාම සෑදූ මේ රස පිරි ‘බිබික්කම්’ ඔබේ කෑම මේසයටත් එක්කරගෙන බලන්න.බැදගත් හාල්පිටි ග්‍රෑම් 500ක්ගා ගත් පොල් ග්‍රෑම් 500ක්පොල් පැණි කෝප්ප 3ක්ප්ලම්ස් ග්‍රෑම් 50ක්බැද කුඩු කරගත් මාදුරු කුඩු තේ හැඳි 1/2ක්ලුණු ස්වල්පයක්ආප්ප සෝඩා තේ හැඳි 1/2මුලින් ම සාස්පානකට පැණි ටික දමා උණුකරගන්න. මේ සඳහා හකුරු සිහින්ව සූරාගෙන එයට වතුර කෝප්ප හතරක් පමණ මිශ්‍රකර උණුකරගෙන වුව ද සාදාගත හැකියි.පසුව ඊට පොල්, ලුණු ආදිය මිශ්‍රකර ටික වේලාවක් තම්බාගන්න. මෙම පොල් මිශ්‍රණය දියාරුවට තිබිය යුතුමයි. එසේ තම්බාගත් මිශ්‍රණය නිවෙන්නට හරින්න.අනතුරුව එයට පිටි, මාදුරු, ආප්ප සෝඩා සහ ලුණු ස්වල්පයක් ද එකතු කරගෙන තැටියට බටර් ගා තෙල් කඩදාසියේ ද බටර් ආලේප කොට තැටියේ එය රදවා මේ මිශ්‍රණය ඊට දමාගන්න. එයට උඩින් කජු සහ ප්ලම්ස් එකතු කරගන්න. එය ෆැරන්හයිට් අංශක 300 හෝ සෙල්සියස් අංශක 150 උෂ්ණත්වයකින් යුතු පෝරණුවක බේක් කරගන්න.සටහන – හර්ෂනී රුද්‍රිගුඋපදෙස් - ප්‍රවීණ සූපවේදිනී හෙලන් මදනායක</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=av10041119</link>
    <topic>සන්ජේගේ සහාය "මුම්බායි ඉන්ඩියන්ස්" පිලට</topic>
    <author>සුජීව තේවහෙට්ටිගේ</author>
    <content>තරහා වෙන්න අපි යාළුවෙලා හිටිය ද?කරන්න පුළුවන් චරිත තෝරාගෙන රඟපානවාපිස්සු හැදෙන සඳතාත්තාගේ ජීවිතය රැකදෙන්නකලාවට පිදුණු උතුම්ම දායාදය රන්මිහි තැන්නපික්චර් පිස්සාඅපේකම රැකගෙන දිනෙන් දින අලුත්වන ‘සත්’ FMකොහොමද ගෙන්දගම් පොළොවේ මල් පිපුණේපරම්පරා හතරක් එක්වී අවුරුදු හවුලේ සමරන අහුබුදු පවුලේ වගතුගමේ අවුරුදු කාලේ - හිනා වෙයන් රාලේඉන්ටර්නෙට් ජෝක්ස්අවුරුද්දේ මංගල ගී සද්දේපෝල් කොක්ස් ගේ අලුත්ම චිත්‍රපටයේ මම රඟපානවාදෑතට මාංචු දමා දෙපයින් රිය පදවා බුද්ධිකගෙන් ලෝක වාර්තාවක්ඕලු ඇල්ලේ පෙණ පිඬු අතර...පමණට වැඩිය වතුර බිව්වොත් මුත්‍රාශයේ ගල්නැවත සුනාමි අවදානමක් තිබෙනවාඅවුරුදු කෑම මේසය රස ගන්වන්නට බිබික්කම්සන්ජේගේ සහාය "මුම්බායි ඉන්ඩියන්ස්" පිලටමේ දිනවල ඉන්දියාවේ ‘මැක්ස්’ රූපවාහිනී නාලිකාවේ ක්‍රීඩාවට අදාළ වැඩ සටහනක් විකාශය වෙනවා. එය නම් කර ඇත්තේ ‘එක්ස්ට්‍රා ඉනිංග්ස් ටී ටුවෙන්ටි’ යනුවෙන්. පසුගියදා එයට සහභාගි වුණේ සුපිරි නළු සන්ජේ දත්. ඔහු, ක්‍රිකට් ක්‍රීඩාවට දැඩි ඇල්මක් දක්වන අයෙක්. මේ දිනවල පැවැත්වෙන ‘ඉන්ඩියන් පි‍්‍රමියර් ලීග්’ හෙවත් අයිපීඑල් ක්‍රිකට් තරගාවලිය ද සන්ජේ ලොකු උනන්දුවකින් නරඹනවා.මෙම තරගාවලියට සහභාගි වන ක්‍රිකට් කණ්ඩායම් අතරින් සන්ජේගේ කැමැත්ත දිනාගෙන සිටින්නේ ‘මුම්බායි ඉන්ඩියන්ස්’ කණ්ඩායමටයි.“මම මුම්බායි වල ඉපදුණු කෙනෙක්. ඒ නිසා මම සහයෝගය දෙන්නේ මුම්බායි ඉන්ඩියන්ස් පිලටයි.” සන්ජේ දත් ‘මැක්ස්’ රූපවාහිනී වැඩ සටහනට සහභාගි වෙමින් පැවසුවා. එම වැඩ සටහනට සහභාගිවී මැදිරියෙන් පිටතට පැමිණි සන්ජේ දත්ට මාධ්‍යවේදින් පිරිසක් ද මුණ ගැසුණා.ඔවුන් ඇසූ ප්‍රශ්නවලටත් උත්තර දෙමින් සන්ජේ පැවසුවේ තමන්ගේ පැතුම මුම්බායි ඉන්ඩියන්ස් පිලට ජයග්‍රහණය හිමිවනු දැකීම බවයි. “මම ක්‍රිකට්වලට කැමැති අද ඊයේ ඉඳල නෙමෙයි. පුංචි කාලෙ ඉඳලමයි. පුංචි කාලෙ මම ක්‍රිකට් ගැහැව්වා. ක්‍රිකට් තරග බලන්න ගියා. මම ක්‍රිකට් ක්‍රීඩාවට හරිම ආදරෙයි.” සන්ජේ තවදුරටත් කියා සිටියා.සන්ජේ පසුගිය සතියේදී ලෝක ප්‍රකට ‘පෙප්සි’ සිසිල් බීම වෙනුවෙන් නිර්මාණය වූ රූපවාහිනී වෙළෙඳ දැන්වීමකටත් පෙනී සිටියා.වත්මන් යොවුන් පරපුරේ ආදරය නොඅඩුව දිනාගත් බොලිවුඩ්පුරයේ දිදුලන තරුවක් තමයි, දීපිකා පදුකෝන්. ඇය රඟපෑ අලුත් චිත්‍රපටයක් ළඟදීම තිරගත වීමට නියමිතයි. එය නම් කර ඇත්තේ ‘කාර්තික් කෝලින් කාර්තික්’ කියලයි.මේ චිත්‍රපටයේ ප්‍රධාන චරිතය නිරූපණය කළ දීපිකාට තමන්ගේ බාහිර ස්වරූපය තරමක් දුරට වෙනස් කර ගන්නට සිද්ධ වුණා. ඇයට සිදුවුණේ, එම චිත්‍රපටයේ තමන්ට නිරූපණය කරන්නට ලැබුණු චරිතයට අනුව කොණ්ඩය කෙටි කර දමන්නටයි. දිගු වරලසක් හිමිව තිබුණු දීපිකා එය කෙටි කර ගන්නට මුලදී අකැමැති වුණත් තමන්ට ලැබුණු චරිතය සාර්ථකව නිරූපණය කළ යුතු නිසා ඊට එකඟ වුණා.“නිළියක් වුණාම මේ වගේ කැපකිරීම් කරන්න වෙනවා. මම කොණ්ඩය කොට කළේ මට ලැබුණු චරිතය වෙනුවෙන්. ඒක අත්‍යවශ්‍ය කාරණයක් වුණා. ඉතින් එහෙම අවස්ථාවකදි වඩාත් මුල් තැන දෙන්න ඕනෙ තමන්ගේ බාහිර පෙනුමට වඩා රඟපාන්න ලැබෙන චරිතයටයි. චිත්‍රපටයේ රඟපෑමෙන් පස්සෙ වුණත් මම මගේ කොණ්ඩය මේ විදිහට කොට කරල කපන්නයි හිතාගෙන ඉන්නෙ. මේ පෙනුමට මම දැන් කැමැතියි.” දීපිකා කියා සිටියා.දීපිකා මෙවැනි සුළු කැපකිරීම් වලට විතරක් නොවෙයි, අතිශය අවදානම් සහගත දර්ශනවල රඟපාමින් තමන්ගේ ජීවිතය වුණත් කැප කරන්නට තරම් ආත්ම ශක්තියක් ඇති යුවතියක්. එය මෑතකදී සිදුවූ සිදුවීමකින් කාට කාටත් තහවුරු වුණා. ඒ, තවත් අලුත් චිත්‍රපටයක රූපගත කිරීමකට සහභාගිවූ මොහොතකදීයි. මේ චිත්‍රපටයේ නම තමයි, ‘ලෆාන්ගෙ පාරින්ඩේ’ අධ්‍යක්ෂණය කළේ ප්‍රදීප් සර්කාර්.මේ චිත්‍රපටයේ දීපිකාට නිරූපණය කරන්නට තිබූ එක්තරා අවදානම් සහගත දර්ශනයක් හේතුවෙන් ඇයගේ ජීවිතයට අනතුරක් සිදුවෙන්නටත් ඉඩ තිබුණා. වාසනාවකට මෙන් ඇයගේ ජීවිතය බේරුණා. දීපිකාට ‘ලාෆාන්ගෙ පාරින්ඩේ’ චිත්‍රපටයේ රඟපාන්නට ලැබුණේ දඩබ්බර ගති පැවතුම් ඇති තරුණියකගේ චරිතයක්. මේ චරිතයේ ගති ලක්ෂණ අනුව දීපිකාට සිදුවුණා, මෝටර් සයිකල් පැදීම උස් ස්ථාන මතින් බිමට පැනීම වැනි නොයෙකුත් ත්‍රාසජනක ක්‍රියා නිරූපණය කරන්නට.මේ චිත්‍රපටයේ දීපිකා ගේ පෙම්වතා ලෙස රඟපෑවේ නීල් නිතින් මුකේෂ්. එක්තරා දර්ශනයක දීපිකාට සිදුවුණා, නීල් සමග මහමග ගමන් කරමින් සිටිද්දී එක්වරම මඩින් පිරුණු වළකට ඇදගෙන වැටෙන අවස්ථාවක් නිරූපණය කරන්න. මෙහිදී නීල් කියා සිටියේ එවැනි නිරූපණයක් කිරීම අවදානම් නිසා දීපිකා වෙනුවට ආදේශක නළුවෙකු යොදා ගන්න ය කියලයි.නමුත් දීපිකා එයට කැමැති වුණේ නැහැ. ඇය තරයේම කියා සිටියේ මඩ වළට වැටෙන අයුරු තමන් විසින් ම නිරූපණය කළ යුතු බවයි. “ඒ මඩ වළ ටිකක් ගැඹුරුයි. ඒ නිසා චිත්‍රපට කණ්ඩායමේ හැමෝම කිව්වා, ඒ රඟපෑම අවදානම් කියලා. දීපිකා මඩේ ගිලුනොත් එයාව බේරගන්න නම් දිය යට කිමිදීමේ පළපුරුද්දක් තියෙන කෙනෙක් මඩ වළට පනින්න ඕනෙ.” චිත්‍රපටයේ කාර්මික ශිල්පියකු තමයි එලෙස ප්‍රකාශ කර තිබුණේ.කොහොම වෙතත් දීපිකාගේ දැඩි ඉල්ලීම නිසාම, අධ්‍යක්ෂවරයාට සිදුවුණා, දීපිකාටම ඒ දර්ශනයේ රඟපාන්න ඉඩ දෙන්න. ඒ අනුව රූපගත කිරීමට අවශ්‍ය සියල්ල සම්පූර්ණ කෙරුණා. කැමරාව ක්‍රියාත්මක වුණා.නීල් සමග කතා කරමින් පැමිණි දීපිකා මඩ වළට වැටුණා. දර්ශනය ‘තිතටම’ රූපගත වුණා. නමුත්... දීපිකාට මඩ වළෙන් ආපසු ගොඩ වෙන්න බැරිවුණා. ඇය ගිලෙන්නට යන බව අධ්‍යක්ෂවරයා ඇතුළු කාටත් තේරුම් යන්නට වැඩි වෙලාවක් ගතවුණේ නැහැ. වාසනාවට එතැනම වෘත්තීය කිමිදුම්කරුවකු සිටියා. ඔහු ක්ෂණයකින් මඩ වළට පැන දීපිකාව ගොඩට ගත්තා. දීපිකාගේ ජීවිතය බේරුණා.“ඔව්. මට ඔය වගේ අනතුරක් සිද්ධ වුණා තමයි. කොහොම වෙතත් ඒ දර්ශනය හරියට කෙරුණා. ඔහොම තමයි. නිළියක් වුණාම ඔය වගේ දේවල් වලට මූණ දෙන්න වෙනවා.” දීපිකා, තමන් ‘මඩ නාගත්’ පුවත එලෙස සනාථ කළා.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=ay1004111</link>
    <topic>‘ලොව්තුරා’ බක්කියෙන් ඉස්කෝලේ ගිය ගමන කිසි දා අමතක වෙන්නේ නෑ</topic>
    <author>සාගරිකා දිසානායක ජයසිංහ</author>
    <content>‘ලොව්තුරා’ බක්කියෙන් ඉස්කෝලේ ගිය ගමන කිසි දා අමතක වෙන්නේ නෑයාන් ඔයේ වතුර රජරටම තෙමයිපාණදුර බාලිකා හිටපු විදුහල්පතිනි දුර්ගා විජේමාන්නවෙල් නල නිල් ඒ ඈ උපන් තිඹිරිගෙයි නම. ඒ ඇගේ පියාගේ් මහ ගෙදර. වෙල් යායෙන් හමා එන නලමුදු සුවය නිබඳ ගැවසුණ සුවපහසු නිවහන නම් කරල තිබුණේ එහෙම.සරුසාර කෙත්වතු, ඇළ දොළ හරහා මැදි කොටගත් බත බුලතින් පිරි සුන්දර ගම්මානයක් වූ බණ්ඩාරගම පිහිටි වෙල් නල නිල් නිවසේ දී ඈ උපන්නෙ නවසිය හතළිස් හයේ ජනවාරි මාසෙ විසි නව වැනිදා.විදුහල්පතිවරුන් වූ මවුපියො අලුත උපන් සිඟිති දියණියට නම තිබ්බෙ ‘දුර්ගා ශ්‍රී උත්පලා විජේමාන්න’ කියලා. ඇගේ පියා එවකට වීදාගම මෛත්‍රී මහා විද්‍යාලෙ හිටපු විදුහල්පති දොන් යොහැන්නස් විජේමාන්න. අම්මා එවකට බණ්ඩාරගම බාලිකා විද්‍යාලෙ විදුහල්පතිනි දෝන සිසිලි විමල නයනා කුලතුංග. අම්මාගෙ අම්මාත් විදුහල්පතිනියක් පියාගෙ පැත්තෙත් ගුරු පරපුරක්. දුර්ගා උපන්නෙ බොහෝ කල්පටන් ම ගුරු වෘත්තිය රැකියා කරගත් පරපුරක.ඈ පවුලේ තෙවැන්නී. පවුලෙ ගෑනු ළමයි පස් දෙනයි. ඒ පස්දෙනා ගෙ හැදියාව ගැන විදුහල්පති මවුපියො බොහෝම සෙවිල්ලේමයි පසු වුණේ.දුර්ගලාගේ ළමා කාලේ මහගෙදරම ගත වුණත් නිවෙසක් හරියට තවත් එක පාසලක් වගේමයි ඈට මතක. පොත් පත්, පෑන් පැන්සල්වලින් වටවූ ලෝකයක ඔවුන් ජීවත් වුණේ. කව් කතා, ගාථා, නැටුම් ගැයුම් වැයුම් වගේ ම උයන්න පිහන්න, මහන්න ගොතන්න විතරක් නොවෙයි වතු වැඩත් දුවලට හොඳට උගන්වන්න මවුපියන් වෙහෙසුණා.පවුලේ වියදමට සරිලන හාල් පොල්, එළවළු ටික විතරක් නොවෙයි දරුවන්ට අවශ්‍ය කිරි ටික බිත්තර ටික පවා ඔවුන් සපයා ගත්තෙ ගෙවත්තෙන්මයි. ගෙවත්තේ කොටස් වෙන් කරලා එක එක ජාතියෙ බව භෝග වගා කරලා එක් එක් දියණියට ඒ ඒ පාත්ති බලා කියා ගන්න පැවරුවේ අම්මා. හදිසියකදී වැස්සිගෙන් කිරි දොවා ගන්නත්, මෙහෙකරුවෙකු නැතිවිට උයා පිහාගන්නත් ඈ ඔවුන්ට පුහුණු කළා.දුර්ගාට මුලකුරු කියෙව්වේ තාත්තා. ඒත් ඈ අකුරු කරන්නට ගියෙ අම්මා උගන්වාපු පාසලට. ඔවුන් හැමෝටම පාසලට ඇතුළත් වුණු නිශ්චිත වයසක් නැත්තෙ බහ තෝරන්න පටන් ගත් දා ඉඳලා අම්මා ඔවුන් හැමෝම පාසලට කැන්දගෙන ගිය නිසා. දුර්ගලා පාසල් ගියෙ බක්කි කරත්තෙන්. මේ බක්කිය පැදෙව්වෙ වයසක සීයා කෙනෙක්.කරත්තෙට ළමයි ටික පටවලා දවසටම සෑහෙන්න කෑම බීම වතුර බෝතල් වගේ ම පාසලේ නාම ලේඛන, ලිපි ගොනු ගුරු උපකරණ ඇතුළු හැම දේම අම්මා පටවන්නෙ කරත්තෙ යට බැඳල තියෙන ගෝනි පඩංගුවට.ඒකෙ නැති දෙයක් නැති නිසා ගමේ ගැටව් මේ කරත්තෙ හැඳීන්වූයේ ‘ලොව්තුරා බක්කිය’ කියලා. ලොව්තුරා බක්කියෙන් උදේම පාසල් ගියාට දුර්ගලා ගෙදරට සේන්දු වෙන්නෙ බිං කරුවලත් එක්ක. ඒ අම්මා පාසලේ හවසත් උගන්නපු නිසා. ළමයි රස්තියාදු වෙන නිසා ඈ ගුරුවරුන් ගෙන්නලා නැටුම් සංගීත, චිත්‍ර පන්ති පැවැත්වූවා.දුර්ගත් අක්කලා නංගිලා එක්ක මේ පන්තිවලට සහභාගි වුණා. කොළඹ පාසල්වලට ගිය ගමේ පොහොසතුන්ගේ ඇතැම් දරු දැරියොත් මේ පන්තිවලට ආවා. අම්මාවත් වෙනත් ගුරුවරුන්වත් මේ පන්තිවලට සතයක්වත් අය කළේ නෑ.පහේ පන්තියෙදි දුර්ගා පාණදුර ශ්‍රී සුමංගල බාලිකාවට ඇතුල් කළා. අක්කලා දෙන්නත් බාලිකාවේ උගනිමින් සිටි නිසා දුර්ගාට පාසලෙන් නොමිලේ ඉගෙන ගන්න ශිෂ්‍යත්වයක් ලැබුණා. නංගිලාත් පසුව සුමංගලේට ම ඇතුළත් කළා. ගෑනු ළමයින් පිට නවත්වන්න අකමැති වුණු පියා මෝටර් රියක් මිලදී ගෙන රියැදුරෙකුත් සමඟ ඔවුන් පාසලට පිටත් කළා.දුර්ගාගේ අම්මා ගණිත විෂයයට ඉතාම දක්ෂයි. ඈ දරුවන්ගේ අධ්‍යාපනය ගැන හොඳ සෙවිල්ලෙන් පසු වුණා. දුර්ගා ගණිත විෂය ගැන ඒ හැටි සැලැකිල්ලක් දැක්වූයේ නෑ. හතේ පන්තියෙදි ඇගේ දැනුම මදි බව අම්මාට සිතුණා. ඈ සුමංගල බාලිකාවේ විදුහල්පතිනිය හමුවෙලා දුර්ගා නැවත වසරක් හතේ පන්තියේ ම කියන්නැයි කීවා. දුර්ගා අම්මාගේ කීම ඇහුවා. ඊළඟ අවුරුද්දෙ ඈ පන්තියේ පළමුවැනියා වුණා. ඉන් පසුව හැම වසරේම ඈ පන්තියේ පළමු වැනියා වුණා.දුර්ගාගේ පවුලේ හැමෝම කතාවට විශේෂයෙන් දක්ෂයි. ඈ වගේ ම සහෝදරියොත් කථික තරගවලින් විවාද තරගවලින් හැමදාම දිනුවා. කතා පුරුදු කරන්නට අම්මයි තාත්තයි දෙන්නාම වෙහෙසුණා. 1963 සමස්ත ලංකා බෞද්ධ ශිෂ්‍ය සම්මේලනය මගින් පැවැත්වූ කනිෂ්ඨ කථික තරගයෙන් ප්‍රථම ස්ථානය දිනාගෙන රන් පදක්කමක් හිමි කරගත්තා.සුමංගල බාලිකාවේදී ඈ නාට්‍ය කිහිපයක් රචනා කළා. ඒවා අධ්‍යක්ෂණය කළා වගේ ම රඟපාලා හොඳම නිළියට හිමි සම්මානෙත් දිනාගත්තා. ක්‍රීඩාවලටත් දස්කම් පෑ ඇය නිවාස නායිකාවක්. කෙටිකතා ලියන්නත් දස්කම් පෑ දුර්ගා පාසල් වියේදීම දවස පත්තරෙන් පවත්වාපු කෙටි කතා තරගයකින් දිනලා තෑග්ගකුත් ලැබුණා.පාසලේ සාහිත්‍ය සංගමයෙන් එළිදැක්වූ කලා කැකුළු සඟරාවේ සංස්කාරකවරිය. පාසල් සඟරා බොහෝ වේලාවට දක්ෂ දැරියන් හඳුන්වා දෙන තීරුවෙ දුර්ගාගේ පිංතූරෙත් එක්ක විස්තරයක් පළවුණා.කලා අංශයෙන් උසස් පෙළ සමත් වූ දුර්ගා 1965 දී පේරාදෙණිය විශ්වවිද්‍යාලෙට තේරුණා. දර්ශනය ආර්ථික විද්‍යාව හා සිංහල විෂය ධාරාව තෝරාගත් ඈ සිංහල විශේෂවේදී උපාධියට ඉගෙන ගත්තා. විශ්වවිද්‍යාලෙත් විවාද කණ්ඩායමේ කැපී පෙනෙන සාමාජිකාවක ලෙස කටයුතු කළ ඈ ගාන්ධර්ව සභාවෙ කටයුතුවලටත් ක්‍රියාකාරීව සහභාගි වුණා.1969 දී දෙවන පෙළ ඉහළ සාමාර්ථයක් සහිතව උපාධිය ලබා ගත්තා. ඒ කාලෙත් උපාධිධාරීන්ට රැකියා හිඟයි. රැකියාවක් ලැබෙනතුරු නිකරුණේ කාලය නාස්ති නොකළ දුර්ගා කොළඹ විශ්ව විද්‍යාලයට සම්බන්ධ වී පුස්තකාල විද්‍යාව හැදෑරුවා.ඒ අනුව 1971 දී ඈට කොළඹ රාජ්‍ය ලේඛනාරක්ෂක දෙපාර්තමේන්තුවේ සූචිගත කිරීමේ නිලධාරිනියක ලෙස පත්වීමක් ලැබුණා.ඔය අතරෙ උපාධිධාරීන් ඉංග්‍රීසි ගුරුවරුන් බඳවා ගැනීමට තරග විභාගයක් පැවැත්තුවා. ගුරුකමට ඇලුම් කළ ඈ ඒ විභාගයෙන් සමත්වී රුපියල් දෙසීයේ වැටුපට අභ්‍යාසලාභීගුරුවරියක ලෙස පුහුණුව ලැබුවා. 1972 සැප්තැම්බර් පළමුවැනිදා සිට ඈ බදුල්ලේ හිඟුරුගමුව ශ්‍රී සුමන විද්‍යාලයේ ඉංගී‍්‍රසි උපගුරුවරියක ලෙස සේවය ඇරැඹුවා. ඈත් සමඟ පාණදුර ශ්‍රීී සුමංගල බාලිකාවෙන් තේරුණු උපාධිධාරී ගුරුවරියන් පස් දෙනෙක්ම බදුල්ලට පත්වීම් ලැබුවා. ඔවුන් හැමෝම එක නිවසක නතර වුණා.ගම්බද දුෂ්කර පාසලක් වූ එහි ඉගෙනුම ලැබූ දිළිඳු දරු දැරියන්ට ඉංග්‍රීසි පමණක් නොවෙයි තමන් දන්නා බොහෝ දේවල් ඉගැන්වීමට ඔවුන් කටයුතු කළා. කවදාවත් ක්‍රීඩා උත්සවයක් නොපැවැත්වුණු ඒ පාසලේ දරුවන්ට ක්‍රීඩා පුහුණු කරලා ක්‍රීඩා උත්සවයක් පැවැත්තුවා. ඒ පළාතෙ ළමයි කොයිතරම් දිළිඳු ද කියනවා නම් ගෙදර වත්තෙ වැවෙන දොඩම් ගෙඩි ටික, සලාක පොතට ලැබෙන සීනි රාත්තල ගුරුවරුන්ට විකුණල ගෙදර වියදමට සල්ලි ඉල්ලා ගන්න එනවා. දුර්ගාලා ඒ බඩු ඔවුන්ටම තියාගන්න කියලා අතේ ඇති මුදලක් ඔවුන්ට දීලා යවනවා.නගරබදව හැදුණු වැඩුණු අගහිඟයක් නොතිබුණු දුර්ගලාට ඒ ගමේ ගත කළ වසරක් පමණ වූ කාලය තුළ දුප්පත් මිනිස්සුන්ගේ දුක හඳුනාගන්නට හැකි වූ බව ඈ කියනවා.1973 දී ඈට පස්සර මහා විද්‍යාලෙට මාරුවක් ලැබුණා. දුර්ගා විවාහ දිවියට එළැඹුණේත් 1973 දි. විශ්වවිද්‍යාලෙදි දැන හඳුනාගත් ඔහු ආරියරත්න හේවගේ. විවාහ වනවිට ඔහු පස්සර දිසාපතිවරයා. 1973 දි ඔවුන්ගේ ලොකු පුතා කසුන් පවුලට එකතුවුණා. ඔහු දැන් කැනඩාවේ බටහිර කොළොම්බියා විශ්වවිද්‍යාලෙ සිවිල් ඉන්ජිනේරු ශිල්පය පිළිබඳ මහාචාර්යවරයෙක්. 1976 දි උපන් නඳුන් පුතා සම්පත් බැංකුවේ විධායක නිලධාරියෙක්. 1978 දි උපන් දියණී ශ්‍රීවන්ති පෞද්ගලික සමාගමක පරිගණක ඉන්ජිනේරුවරියක්. පුතුන් දෙදෙනා විවාපත් වෙලා. ඔවුන්ගේ දරුවන්ගේ සුරතලයෙන් දුර්ගා ගේ පාළුව මැකී යනවා.1978 දි දුර්ගා පානදුර ශ්‍රී සුමංගල බාලිකාවට පත්වෙලා ආවා. ඒ ඈ උගත් පාසල. ඈට අකුරු කළ ගුරුවරියන් හා විදුහල්පතිනියත් එකල සිටියා. ඔවුන් ඈ සතු කුසලතා හඳුනන නිසාම ඇගෙන් උපරිම ඵල නෙළාගන්නට කටයුතු යෙදුවා. අංශ ප්‍රධාන ගුරුතුමියක් ලෙසත් සිංහල සාහිත්‍ය සංගමයේ අනුශාසිකාව හා පාසල් සංවර්ධන සමිතියේ සම ලේකම් ලෙසත් ඈ විශාල මෙහෙවරක් ඉටු කළා.ජාත්‍යන්තර ළමා වර්ෂය සමරා ඈ රචනා කළ ‘සංඛනාද’ නාට්‍යය තරගයෙන් ජයග්‍රහණය කළා පමණක් නොවෙයි මහජන දර්ශනයක් පැවැත්වූවා. පාසලේ නැටුම් සංගීත කථික හා සාහිත්‍ය තරග සියල්ලම ඇගේ අධීක්ෂණය යටතේ ජයග්‍රහණ අත්කර ගත්තා.1981 දී පශ්චාත් උපාධි අධ්‍යාපන ඩිප්ලෝමා උපාධිය සමත් වුණේ සම්මාන සාමාර්ථයක් ලබමින්. 1986 දි ඈ විදුහලේ නියෝජ්‍ය විදුහල්පති ධූරයට පත්වුණා. 1987 දි ශ්‍රී ලංකා අධ්‍යාපන පරිපාලන සේවය සඳහා වූ තරග විභාගය සමත් වූ ඈට 1988 දි පාණදුර බාලිකා විද්‍යාලයට මාරුවක් ලැබුණා.1990 දි දුර්ගා පාණදුර බාලිකාවෙ විදුහල්පති ධූරයට පත් වුණා. 1987 දි ඈට කළුතර කලාපයේ සිංහල ගුරු උපදේශක තනතුර හිමිවුණා. පාණදුර බාලිකාව බාරගන්නා විට එහි දැරියන් 1600ක් පමණ ඉගෙනුම ලැබුවා. ඉතා කැපවීමෙන් සේවය කළ නියෝජ්‍ය විදුහල්පතිනියන් හා ගුරුවරියන් හැටක් ආචාර්ය මණ්ඩලයේ සිටියා.පාසලේ භෞතික සංවර්ධනය උදෙසා රාජ්‍ය අනුග්‍රහයෙන් විශාල වැඩකොටසක් ඉටු කරන්නට විදුහල්පතිනිය සමත්වුණා. පන්ති කාමර දොළහකින් යුතු තෙමහල් ගොඩනැඟිල්ලක් ඉදිකිරීම ක්‍රීඩා පිටිය සංවර්ධනය, ප්‍රධාන ශාලාව නවීකරණය, වැසිකිලි පද්ධතිය, පොදු ඇමතුම් පද්ධතිය, බහු මාධ්‍ය ඒකකය, පරිගණක ඒකකය, විද්‍යාගාරය, ඇගේ කාලයේ ඉටුවූ මෙහෙවර කිහිපයක් පමණයි.1998 දි පාසලෙන් ඉදිරිපත් කළ සමුද්‍රදේවි නූර්තිය පාඨශාලාන්තර තරගයෙන් ප්‍රථම ස්ථානය දිනා ගත්තා. 2000 දි අන්තර් පාසල් ගෙවතු වගා තරගයෙන් කුසලතා දිනූ බාලිකාවන් 2001 දි නව නිපැයුම් සම්මාන දෙකක් දිනාගත්තා. 2002 දි දිවයිනේ උසස් පෙළ විභාගෙත් ඉහළම ලකුණු ලබාගත් ශිෂ්‍යාවන් 40 ක්ම පාණදුර බාලිකාවෝ. නොකඩවා වසර හයක්ම ඔවුන් කොට්ඨාස කලාප ජවන හා පිටියේ ක්‍රීඩා තරගවලින් සමස්ත බාලිකා ශූරතාව දිනාගත්තා. 2001 දි බාලිතාවේ ස්වර්ණ ජයන්ති උත්සවය මහ ඉහළින් සමරන්නට ඔවුන්ට හැකි වුණා.2006 අප්‍රේල් 07 වැනිදා දුර්ගා විජේමාන්න විදුහල්පතිනිය විශ්‍රාම ලැබුවේ පාණදුර බාලිකාවට ඈට කළ හැකි උපරිම මෙහෙවර ඉටු කළාය යන තෘප්තිමත් හැඟීමෙන්.මෙරට පාසල් දරු දැරියන් උදෙසා ඇගෙන් ඉටුවූ අමිල මෙහෙවර සඳහා 2001 දී ඈට රජයෙන් විදුහල්පති විශිෂ්ට සේවා සඳහා පිරිනමන විද්‍යා නිකේතනාලංකාර ගෞරව නාමය පිරිනැමුවා. 2002 දී ඒ සඳහාම විද්‍යා නිකේත රංජන සම්මානයෙන් ද, 2003 දි විද්‍යා නිකේත කීර්ති නාමයෙන් ද පුදනු ලැබුවා. 2006 දී කළුතර කලාපයේ විදුහල්පති උපහාර ගුරු ප්‍රණාම උළෙලේ දී ඈ විද්‍යා විජය ශ්‍රී සම්මානයෙන් පිදුම් ලැබුවා.අවංකව නිවැරැදිව කැපවීමෙන් ඈ ඉටුකළ මෙහෙවර උදෙසා ඈ ලැබූ ;හාඳම ත්‍යාගය, තම දරුවන්ගේත් ගෝලයන්ගේත් දියුණුව දෙස බලා ලබන සතුට බවයි ඈ කියන්නේ.සාගරිකා දිසානායක ජයසිංහඡායාරූපය – විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=ay1004112</link>
    <topic>යාන් ඔයේ වතුර රජරටම තෙමයි</topic>
    <author>යාන්ඔය සංචාරයකින් පසු</author>
    <content>‘ලොව්තුරා’ බක්කියෙන් ඉස්කෝලේ ගිය ගමන කිසි දා අමතක වෙන්නේ නෑයාන් ඔයේ වතුර රජරටම තෙමයිමහවැලි ව්‍යාපාරය ක්‍රියාවට නැංවි වසර 25 කටත් වැඩිය. එදා මෙදා තුර රජරටට නව බහුකාර්ය සංවර්ධන යෝජනා ක්‍රම ක්‍රියාත්මක වූයේ නැත. හොරොව්පතාන යාන් ඔය ව්‍යාපෘතිය මහවැලි ව්‍යාපාරයට පසු රජරට පෝෂණය කරන බහුකාර්ය සංවර්ධන යෝජනා ක්‍රමයයි.මහින්ද චින්තනය යටතේ ක්‍රියාවට නැංවෙන යාන් ඔය සංවර්ධන ව්‍යාපෘතියේ සැලසුම් සකස් වී ඇත්තේ ගොවි සංවිධානවල හා ගොවි නායකයන්ගේ අදහස් මතය.ජාතිය ගොඩනැඟීමේ හිටපු ඇමැති එස්.එම්.චන්ද්‍රසේන, උතුරුමැද පළාත් වාරි ඉංජිනේරු වසන්ත බණ්ඩාර පලුගස්වැව හා ව්‍යාපෘති ඉංජිනේරු එම්.ඩී.ඒ.වාගිඩ් මහත්වරු ව්‍යාපෘති සැලැස්ම පිළිබඳ සාකච්ඡා කරමින්.අනුරාධපුර දිස්ත්‍රික්කයේ හොරොව්පතාන මැදවච්චිය කහටගස්දිගිලිය, ගලෙන්බිඳුණුවැව ප්‍රාදේශීය ලේකම් බල ප්‍රදේශ ඇතුළත ක්‍රියාත්මක මේ ව්‍යාපෘතිය යාන් ඔය ඇල්ලෙපොතාන ව්‍යාපෘතිය ලෙස නම් කර තිබේ.මෙහිදී සිදුවන්නේ කහටගස්දිගිලියේ කොක්ඇබේ කඳු පාමුල දි යාන් ඔය හරහා කිලෝ මීටර් 2.5 ක දිග වේල්ලක් සාදා ජලය එකතු කර එම ජලය මඟින් අක්කර අඩි 4000 ක් රඳවා ගත හැකි විශාල ජලාශයක් සකස් කිරීමය. මෙම ව්‍යාපෘතිය මෙහෙයවන අනුරාධපුර කලාප වාරිමාර්ග අධ්‍යක්ෂ වසන්ත බණ්ඩාර පලුගස්වැව මහතා පවසන්නේ මෙම ජලය මඟින් කුඩා හා මධ්‍යම ප්‍රමාණයේ වැව් 15 කට පමණ ජලය ලබාදීමට හැකි බවයි.“මේ ඇල්ලෙපොතාන ජලාශයෙන් වම් ඉවුරු ඇළත් දකුණු ඉවුර ඇළත් කපනවා. ඊට පසුව වේල්ල මැද පිටවාන සකස් කරනවා. මේ වැඩ කටයුතු නිසා ජල හිඟයෙන් පෙළුණු රජරට ජනතාවට වතුර ලැබෙනවා. වැඩ සියල්ල මේ වසරේ අවසන් කිරීමට යෝජිතයි.” පලුගස්වැව මහතා පවසයි.යාන්ඔය සීගිරියෙන් පටන් ගන්නා ජල මාර්ගයකි. එය පුල්මුඩේ ප්‍රදේශයෙන් මුහුදට වැටෙන්නේ එහි ජල කඳේ ප්‍රමාණයෙන් සියයට 10 ක් වත් ප්‍රයෝජනයට නොගෙනය. මෙහි ජල පෝෂක ප්‍රදේශය වර්ග කිලෝ මීටර් 1500 ක් වන අතර දිග කිලෝමීටර් 122 කි.අති විශාල ජල ප්‍රමාණයක් සමඟ යාන් ඔය ඔස්සේ මහ මුහුදට ගලා ගියත් යාන් ඔය දෙපස ඇති ගලෙන්බිඳුණුවැව කහටගස්දිගිලිය හොරොව්පතාන මැදවච්චිය වැනි ප්‍රදේශවල කුඹුරු යල කන්නයට අස්වැද්දීමට ජලය නැත. ඒ දෙපස ඇති කෙත් යායවල් මහ කන්නයේදී ජලය නැතිව විනාශ වී යයි.මේ පිළිබඳව අපට කරුණු දැක්වූ යාන්ඔය ව්‍යාපෘතියේ මුල්ම සැලසුම් කරුවකු වූ ගොවි සංවිධාන නායක ගාමිණි සේනාධීර මහතා පැවසුවේ 1965 සිටම හොරොව්පතාන ප්‍රදේශයේ ගොවි ජනතාව යාන්ඔය හරවා තම කුඹුරු අස්වැද්දීමට ජලය දෙන ලෙස ඉල්ලා සිටි බවයි.හුරුළු වැවෙන් පෝෂණය වන යාන්ඔය ගලෙන්බිඳුණුවැව, කහටගස්දිගිලිය, හොරොව්පතාන, ගෝමරන්කඩවල හරහා ගොස් ත්‍රිකුණාමලයේදී මුහුදට වැටෙනවා. නමුත් අවට අයට හෝ පොදුවේ මෙරට ගොවි ජනතාවට ඒ වතුරෙන් ප්‍රයෝජනයක් නැහැ. අපි වසරේ මාස 6 ක් වතුර නැතිව හූල්ලනවා. බැරිම තැන අපි වැලිවලින් වේල්ලක් හැදුවා.එවකට පළාත් සභාවේ කෘෂිකර්ම ඇමැති ලෙස සිටි වත්මන් හිටපු ජාතිය ගොඩ නැගීමේ ඇමැති එස්. එම්. චන්ද්‍රසේන ඇමැතිවරයාත් ඒ වැලි කොට්ට වේල්ල හදන්න අපිට උදවු දුන්නා. අපි ඒ විදියට වතුර අරන් නියඟෙට අසුවෙච්ච කුඹුරු අක්කර 800 ක් බේරාගත්තා.චන්ද්‍රසේන ඇමැතිවරයා මේ ඇල්ලෙපොතාන ව්‍යාපෘතියේ කටයුතු පිළිබඳව එහි අවශ්‍යතාව පිළිබඳව ජනාධිපතිතුමාට දැනුම් දුන්නා. ඊට පසුව ජනාධිපතිතුමා මහින්ද චින්තනයට මේ ව්‍යාපෘතිය ඇතුළත් කරලා. ඒක ක්‍රියාත්මක කිරීමට අවශ්‍ය පියවර ගත්තා.”අවුරුදු 45 ක් තිස්සේ අපේක්ෂා කළ පරිදි අපිට ලබන වසරේ සිට යල කන්නයේදී යාන් ඔය ජලයෙන් කුඹුරු වගා කිරීමට පුළුවන් වේවි.” සේනාධීර මහතා කියයි.ඇල්ලෙපොතාන ජලාශය අක්කර 18 ක් පුරා පැතිරී යයි. එහි වම් ඉවුරු ඇළ කිලෝමීටර් 16 ක් දිගය. දකුණු ඉවුරු ඇළේ දිග කිලෝමීටර් 5.6 කි.වම් ඉවුර ඇළ නිම වෙමින් පවතී. දකුණු ඉවුරු ඇළේද කිලෝමීටර් 4.9 ක් කපා තිබේ. අනෙක් වැඩ ද සියයට 90 ක් අවසන් වී තිබෙන බව හුරුළුවැව වාරිමාර්ග ඉංජිනේරු හා ඇල්ලෙපොතාන ව්‍යාපෘතියේ අධ්‍යක්ෂ එම්. සී. ඒ. වාහිඩ් මහතා පැවසුවේ වැඩ බිමේ සිතියම ද අපට පෙන්වමිනි.ප්‍රධාන ඇළවල් දෙකේ වැඩ මේ මාසයේදී සම්පූර්ණයෙන් අවසන් කිරීමට හැකියාව ලැබේ. මීට අමතරව ඇල්ලෙපොතාන ව්‍යාපෘතියට අනුබද්ධ පිටවාන දැන් වේගයෙන් සකස් වෙමින් පවතී.රුපියල් කෝටි 30 ක වියදමින් වාරිමාර්ග දෙපාර්තමේන්තු ඉංජිනේරුවන් ඉදිකරන යාන් ඔය ඇල්ලෙපොතාන ව්‍යාපෘතියේ ඉදිකිරීම් උනන්දු කිරීමට ජාතිය ගොඩනැගීමේ හිටපු ඇමැති එස්. එම්. චන්ද්‍රසේන මහතාත් වාරිමාර්ග අමාත්‍යාංශයේ ලේකම් අයිවන් ද සිල්වා වාරිමාර්ග අධ්‍යක්ෂ ජනරාල් සෝමසිරි යන මහත්වරු ප්‍රබල උනන්දුවක් දැක්වූහ.ඒ පිළිබඳ චන්ද්‍රසේන ඇමැතිවරයාගේ අදහසයි මේ.“ඇල්ලෙපොතාන ව්‍යාපෘතියෙන් ඇල්ලෙපොතාන වැව, වඩිග වැව, කුඩා වැව, තිරප්පන්කඩවල වැව, සියඹලා වැව, වහගහපු වැව, විලේ වැව, ඕළුගස්කඩවල වැව, ඇලාපත්තුව වැව යන වැව්වලටත් ඒ වැව් ආශි‍්‍රත කුඩා වාරි ව්‍යාපෘතිවලටත් ජලය ලැබෙනවා. අනුරාධපුර දිස්ත්‍රික්කයේ ප්‍රධාන වාරි මාර්ග ඇළවල් 3 ක් තිබෙනවා. ඒ මල්වතු ඔය කලා ඔය හා යාන් ඔයයි. අපේ ප්‍රදේශයේ කුඹුරු වේලි යනවා. ඒත් යාන් ඔයේ වතුර පිරිලා.”මේ යාන් ඔය ව්‍යාපෘතිය ක්‍රියාත්මක කිරීමට හිටපු ඇමැතිවරු, මහ ඇමැතිවරු මුල්ගල් 15 ක් විතර තියලා තිබෙනවා. ඒ ගල් පැළ වෙන තැනට ආවා. මමත් 2006 ජුලි 2 වැනිදා මුල්ගලක් තිබ්බා. ඒක ඒ ගලනම් පැළවුණේ නැහැ.තිරප්පන්කඩවල වැවෙන් ප්‍රථම අදියර අවසන් වෙනවා. ඊළඟට දෙවැනි අදියර එතැන සිට ක්‍රියාත්මක කරනවා. අලුත් ඉඩම් අක්කර 7500 ක් දෙනවා. මරදන්කඩවල වැවටත් අඹගස්වැව, කපුගොල්ලෑව වැව, තාඹරවැව යන වැව්වලටත් මේ ව්‍යාපෘතියේ දෙවැනි අදියර යටතේ ජලය දීමට කටයුතු කරනවා. තාඹර වැවේ වාන් වතුර ගලා යන්නේ මොර ඔයට එතකොට මොර ඔය හරස් කරලා තමයි පදවිය වැව හදලා තියෙන්නේ. මේ අනුව යාන් ඔයේ ජලය ඉතාම පහසුවෙන් පදවිය වැව දක්වා අරන් යන්න හැකියාව තිබෙනවා. දෙවැනි අදියරේ කටයුත්තක් ලෙස අප ජනාධිපතිතුමා සමඟ සාකච්ඡා කරලා ලබන වසර වන විට ඒ කටයුතු ද කිරීමට සූදානම් කරනවා.ඒ අනුව යාන් ඔයේ වතුර මින්පසු මුහුදට ගලාගෙන යන්නේ නැහැ. සම්පූර්ණයෙන්ම ඒ මඟින් හොරොව්පතාන මැදවච්චිය ආසනවල ජල හිඟය මුළුමනින්ම නැති වෙනවා. මේ කටයුතුවලින් ප්‍රතිලාභ ලබන පිරිස 25000 කට අධිකයි.” යැයිද චන්ද්‍රසේන මහතා පවසයි.යාන් ඔය ඇල්ලෙපොතාන ව්‍යාපෘතියේ ප්‍රතිලාභ පිළිබඳව අදහස් දැක්වූ වඩිගවැව ශ්‍රී පැරකුම්බාරාමයේ ජයසිරිපුර පාලිත හිමියන් පැවසුවේ මේ ව්‍යාපෘතිය තම ගමේ ගොවි පවුල් රැසකට පිහිට වෙන බවයි.මේ වඩිගවැව ගම් 5 කට ජලය දෙනවා. නමුත් ඒකේ මේ මහ කන්නේ අන්තිම වෙන කොට වතුර නැහැ. මහවැලි ව්‍යාපාරෙන් ලැබුණාට පස්සේ මෙහාට අලුතින් වතුර ලැබුණේ නැහැ. මේ යාන් ඔය ව්‍යාපෘතිය මේ ප්‍රදේශයට අලුත් ඉරක් පායන්නයි හදන්නේ. මේ ව්‍යාපෘතිය ක්‍රියාත්මක කිරීමට පෙරමුණ ගත් එස්. එම්. චන්ද්‍රසේන ඇමැතිතුමාටයි පළාතේ වාරිමාර්ග අධ්‍යක්ෂ පලුගස්වැව මහතාටත් අපි ස්තුතිවන්ත වෙනවා. මේ ව්‍යාපෘතියෙන් අපේ දායක දායිකාවන්ගේ ජල හිඟයට පිළියමක් ලැබෙනවා” යැයි ද පාලිත හිමියෝ පැවසූහ.අපට හමුවුණු වඩිගවැව සිරි පැරකුම් ගොවි සංවිධානයේ උප සභාපති වී. පේ‍්‍රමදාස මහතා පැවසුවේ ප්‍රදේශයේ ගොවි ජනතාවගේ වසර 20 - 30 ක් දුටු යාන්ඔය සිහිනය අද සැබැවී ඇති බවයි.‘අපිට ආණ්ඩුවේ රස්සාවල් එපා පෝර ටිකයි හරියට කන්නෙට වතුරයි ලැබුණොත් ඒ ඇති. අපි ගොවිතැන් කරල වී අරන් දීලා රජයට යුතුකම ඉටු කරනවා’ පේ‍්‍රමදාස මහතා කීය.ඇල්ලෙපොතාන පැරකුම් ගොවි සමාජයේ සභාපති එච්.විජේපාල මහතා පැවසුවේ මේ යාන් ඔය ඇල්ලෙපොතාන ව්‍යාපෘතිය අවසන් වූ විට හොරොව්පතාන සිට කැකිරාවට ඉතා කෙටි මාර්ගයක් ඇළ දිගේ් හා වේල්ල දිගේ ඇතිවන බවයි. එය මේ ජලය ලැබීම වගේම මේ ප්‍රදේශයේ ජනතාවට විශාල සෙතක් වනවා. අපි අවුරුදු ගාණක් දුටු සිහිනයක් තමයි මේ සැබෑවී තියෙන්නේ යැයි විජේපාල මහතා පැවැසීය.වඩිග වැව ප්‍රදේශයේ පාසල් ගුරුවරයකු වන ආර්.මහින්ද වික්‍රමසිංහ මහතා ද අප සමඟ කරුණු කීය. මේ ප්‍රදේශයේ ජල ප්‍රශ්නයත් ආර්ථික ප්‍රශ්නයත් එකට යන්නේ. ජල ප්‍රශ්නය විසඳුණු විට ආර්ථික ප්‍රශ්නය විසඳෙනවා. ඒ සමගම ළමා පරපුර ඉන් ප්‍රබෝධමත් වෙනවා. ඉගෙන ගන්න උනන්දු වෙනවා.හොරොව්පතාන ප්‍රාදේශීය ලේකම් කාර්යාලයේ ළමාරක්ෂක නිලධාරි අයි.ඒ.උපාලි නිරෝෂණ මහතා පැවැසුවේ රටේ සුබ අනාගතයක් සඳහා මෙවැනි නව ව්‍යාපෘති අවශ්‍ය බවයි.මේ ව්‍යාපෘතියට අමතරව තවත් සුවිශාල වාරි ව්‍යාපෘති දෙකක් යාන්ඔය තවත් කිහිප පොළකදී හරවා ක්‍රියාත්මක කිරීමට වාරිමාර්ග දෙපාර්තමේන්තුව සූදානම් වෙයි.මෙහි ප්‍රධාන ව්‍යාපෘතිය ක්‍රියාවට නංවන්නේ වාහල්කඩ වැව් ආසන්නයේ දී යාන් ඔය හරහා මහ වේල්ලක් බැඳීමෙනි. මින් ඉඩම් අක්කර 1250ක් අස්වැද්දෙන අතර කුඩා වැව් 60කට පමණ ජලය ලැබේ. මේ ව්‍යාපෘතියේ මිනුම් කටයුතු ද දැන් අරඹා ඇත. ජනතාවගේ ඉඩකඩම් දේපළවලට කිසිම හානියක් නොවන පරිදි මේ ව්‍යාපෘතියේ කටයුතු සිදුකෙරේ.මීට අමතරව යාන් ඔය නව අමුණ මඟින් නව සංවර්ධන කටයුතු රැසක් සිදු කෙරේ. ඒ මඟින් ප්‍රදේශයේ ප්‍රධාන වැව් 9 කට වසරේ මාස 12 දීම ජලය ලැබෙන බවයි. ඒ අනුව තිරප්පනේ වැව, ඇතාබැඳිවැව, කුඩාදිවුල්වැව, බක්මීගහවැව, පන්කෙටියාව වැව, කරගහවැව, පුලියන්කඩවල වැව, බෙල්ලන්කඩවල වැව, කිවුලේකඩවල වැව යන වැව්වලට ද මේ යාන්ඔය නව අමුණ අනුව ව්‍යාපෘතියේ ජලය ලැබෙන බව වාරිමාර්ග අමාත්‍යංශයේ සැලසුම් අංශය පවසයි.වාරිමාර්ග අධ්‍යක්ෂ ජනරාල් එච්.පී.එස්.සෝමසිරි මහතාගේ උපදෙස් අනුව ක්‍රියාත්මක මේ මුළු යාන්ඔය සම්පූර්ණ ව්‍යාපෘති මඟින් උතුරු මැද හා නැඟෙනහිර පළාත්වල මහවැව් 25ක් හා කුඩා වැව් 100ක් සඳහා මාස 12 ඇතුළත දීම ජලය ලබාදී පෝෂණය කිරීමට පියවර ගනු ලැබේ. මුළු ව්‍යාපෘති වියදම කෝටි 830කි.උතුරු මැද පළාතේ හොරොව්පතාන ආසනයේ පවුල් 30000කට පමණ සෙත සලසන ගොඩ මඩ ඉඩම් අක්කර 35000ක් යල මහ දෙකන්නයේ අස්වද්දන මේ යාන් ඔය යටතේ ක්‍රියාත්මක ව්‍යාපෘති සියල්ල මඟින් උතුරු මැද ජනතාවට පමණක් නොව රටේම කෘෂිකාර්මික ආර්ථික ප්‍රවර්ධනයට ඉමහත් රුකුලකි.යාන්ඔය සංචාරයකින් පසුනිහාල් පී.අබේසිංහසේයාරූ - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=aj1004111</link>
    <topic>මෝටර් රථ ප්‍රවාහන දෙපාර්තමේන්තුවට තයිකි අකිමොටෝ සම්මානය</topic>
    <author/>
    <content>මෝටර් රථ ප්‍රවාහන දෙපාර්තමේන්තුවට තයිකි අකිමොටෝ සම්මානයජනාධිපතිවරණ නිරීක්‍ෂණ වාර්තාව ජනාධිපති අතටසමරු සටහන් පින්තූර මුද්‍රණය කළ Idea අවුරුදු තෑගිඉහළ මට්ටමේ ප්‍රතිලාභ සහිත විශ්‍රාම දිවියකට BOC ඉන්ෆිනිටි විශ්‍රාමික සැලසුමOMC ඒෂියා කප් ශූරතාවේදී සැලෝන් නයනාට සම්මාන රැසක්රාජකීය සංවත්සරයට එටිසලාට් උපහාරයකොටස් වෙළෙඳ පොළේ ආයෝජනයෙන් ලැබෙන ප්‍රතිලාභජපන් ශ්‍රී ලංකා තාක්ෂණික හා සංස්කෘතික සංගමය (ජස්ටිකා) ආයතනය විසින් පවත්වන ලද “තයිකි අකිමොටෝ” එස් පහ තරගාවලියේ සේවා අංශයෙන් ප්‍රථම ස්ථානයට හිමි සම්මානය ද සමස්ත අංශ වෙනුවෙන් ප්‍රථම ස්ථානය ද දිනාගැනීමට මෝටර් රථ ප්‍රවාහන දෙපාර්තමේන්තුව සමත් විය.මේ ජයග්‍රහණයේ විශේෂත්වය වන්නේ රාජ්‍ය, අර්ධ රාජ්‍ය හා පෞද්ගලික අංශයේ ප්‍රධාන පෙළේ කව උසුලන ආයතන ගණනාවක් සමඟ කරට කර තරග වදිමින් එම ජයග්‍රහණය අත්කර ගැනීමයි.වසර 14 ක් පුරා ජස්ටිකා ආයතනය විසින් පවත්වන ලද එම තරගාවලියේදී අග්‍රගණ්‍ය ස්ථානයට හිමි කිරුළ මෙවර ඉතිහාසයේ පළමු වර රාජ්‍ය අංශයට හිමිකර දීමට මෝටර් රථ ප්‍රවාහන දෙපාර්තමේන්තුවට හැකිවීම තවත් සුවිශේෂි සිදුවීමකි.2006 වසරේ සිට ඵලදායිතා සම්මාන රැසක් දිනාගත් දෙපාර්තමේන්තුව 2007 ජාතික ඵලදායිතා සම්මාන උලෙළේ ප්‍රථම ස්ථානය ද දිනාගත්තේය.මීට අමතරව දිස්ත්‍රික් කාර්යාල ද ඵලදායිතා තරගවලට සහභාගි කරවාලමින් එම කාර්යාල වල ද කාර්යක්ෂමතාව ඉහළ නංවාලමින් ජයග්‍රහණ අත්කරගෙන ඇත.මෙම ජයග්‍රහණ අත්කර ගැනීම සඳහා දෙපාර්තමේන්තුවේ කාර්යභාරය ප්‍රශස්ථ මට්ටමකට ගෙන ඒමට දෙපාර්තමේන්තුවට හැකිවූ අතර 2008 - 2012 පස් අවුරුදු සැලසුමක් යටතේ මෙම ක්‍රියාවලිය තව දුරටත් වැඩිදියුණු කිරීමට කටයුතු යොදා ඇත.  අවබෝධතා ගිවිසුම අස්සන් කිරීම අධ්‍යාපන ඇමැති සුසිල් ප්‍රේමජයන්ත මහතාගේ ප්‍රධානත්වයෙන් සිදු කෙරිණි. නෙස්ලේ කළමනාකාර අධ්‍යක්‍ෂ ඩේවිඩ් සවුඩාන් සහ පේරාදෙණිය උපකුලපති මහාචාර්ය එස්.බී.එස්. අබයකෝන් මහත්වරු ගිවිසුමට අත්සන් තැබූහ.පාසල් ළමයින්ගේ පෝෂණය පිළිබඳ දැනුම වැඩිදියුණු කිරීමට නෙස්ලේ සමාගම, පේරාදෙණිය විශ්වවිද්‍යාලය සමඟ අත්වැල් බැඳගනී.පන්නල, මහනුවර, සේ්රුවිල ප්‍රදේශයේ තෝරාගත් පාසල්වල වයස අවුරුදු 13 සිට 17 දක්වා ළමයින් අතර මේ වැඩසටහන මුල් අදියරේ ක්‍රියාත්මක වේ. ඉදිරියේ රටපුරා ගම්බද පාසල්වලදි මේ වැඩසටහන ක්‍රියාත්මක කිරීමට නියමිතය.නෙස්ලේ සමූහය විසින් ලොව පුරා හඳුන්වා දුන් සමාජ මෙහෙවරක් වන සෞඛ්‍ය සම්පන්න දරුවන් බිහි කිරීමේ අන්තර්ජාතික ව්‍යාපෘතියේ අංගයක් ලෙස ශශ්‍රී ලංකාවේ ද මේ වැඩසටහන ක්‍රියාත්මකය.පේරාදෙණිය විශ්වවිද්‍යාලය කෘෂිකර්ම විද්‍යා පීඨයේ ආහාර විද්‍යාව හා තාක්‍ෂණික දෙපාර්තමේන්තුව මේ දැනුම පාසල් මඟින් ව්‍යාප්ත කිරීමට කටයුතු කරනු ඇත.මේ වැඩසටහන මගින් පාසල් සිසුන් අතර පෝෂ්‍යදායි හා සුවදායි ආහාර පුරුදු ඇති කිරීමත්, ඉවුම් පිහුම් පිළිබඳ ප්‍රායෝගික දැනුම ලබාදීමත්, සිසුන්ගේ පෝෂණය සහ යහධානය වැඩි දියුණු කිරීමත් අරමුණ කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=aj1004112</link>
    <topic>ජනාධිපතිවරණ නිරීක්‍ෂණ වාර්තාව ජනාධිපති අතට</topic>
    <author>දයා ඩී. ෆොන්සේකා</author>
    <content>මෝටර් රථ ප්‍රවාහන දෙපාර්තමේන්තුවට තයිකි අකිමොටෝ සම්මානයජනාධිපතිවරණ නිරීක්‍ෂණ වාර්තාව ජනාධිපති අතටසමරු සටහන් පින්තූර මුද්‍රණය කළ Idea අවුරුදු තෑගිඉහළ මට්ටමේ ප්‍රතිලාභ සහිත විශ්‍රාම දිවියකට BOC ඉන්ෆිනිටි විශ්‍රාමික සැලසුමOMC ඒෂියා කප් ශූරතාවේදී සැලෝන් නයනාට සම්මාන රැසක්රාජකීය සංවත්සරයට එටිසලාට් උපහාරයකොටස් වෙළෙඳ පොළේ ආයෝජනයෙන් ලැබෙන ප්‍රතිලාභජනාධිපතිවරණය සම්බන්ධයෙන් මැතිවරණ නිරීක්‍ෂණ කේන්ද්‍රය මගින් නිකුත් කරන ලද මැතිවරණ නිරීක්‍ෂණ අවසාන වාර්තාව ශ්‍රී ලංකා රජය වෙත භාරදීම පසුගියදා සිදුවිය. විධායක අධ්‍යක්‍ෂ නීතිඥ චන්ද්‍රසිරි ද සිල්වා මහතා විසින් එම වාර්තාව ජනාධිපති මහින්ද රාජපක්‍ෂ මැතිතුමන් වෙත පිළිගන්වන ලද අවස්ථාවයි මේ. එම අවස්ථාවට කේන්ද්‍රයේ ලේකම් සමර ජයසේන, මාධ්‍ය උපදේශක ධර්මන් වික්‍රමරත්න සහ අධ්‍යක්‍ෂවරුන් වන නලින් දිසානායක, නිහාල් ජයවර්ධන සහ කපිල ලියනගමගේ නීතිඥ මහත්වරු ද සහභාගි වූහ.ශ්‍රී ලංකා ටෙලිකොම් සමාගමේ නව ආයතනික දැක්ම, මෙහෙවර සහ වටිනාකම් හඳුන්වාදීමේ උත්සවය නොබෝදා ශ්‍රී ලංකා ටෙලිකොම් මූලස්ථානයේදී පැවැත්විණි. වෙළෙඳ පොළට වඩාත් නැඹුරුවෙමින් පාරිභෝගික අවධානය තවදුරටත් වර්ධනය කරගැනීමේ අරමුණින් සමාගම ඉකුත් වර්ෂයේදී දීප ව්‍යාප්ත වැඩසටහනක් ආරම්භ කළේය.සියලු ශ්‍රී ලාංකිකයින් වෙත විශ්ව විශ්මිත නැවුම් තොරතුරු, සංනිවේදන සේවාවන්සහ විනෝදාස්වාදයන් අඛණ්ඩව සමීප කරවීම සමාගමේ නව දැක්ම වේ.දයා ඩී. ෆොන්සේකාශ්‍රී ලංකා නගර සැලසුම් නිර්මාණ ශිල්පීන්ගේ සංගමයේ මූලස්ථාන කේÁද්‍රයට මුල්ගල තැබීම කොළඹ 7 සරණ මාවතේදී නාගරික හා පූජාභූමි සංවර්ධන ඇමති දිනේෂ් ගුණවර්ධන මහතාගේ ප්‍රධානත්වයෙන් පසුගියදා සිදු කෙරිණි.ශ්‍රී ලංකා නගර සැලසුම් නිර්මාණ ශිල්පීන්ගේ සංගමයේ 28 වැනි සංවත්සර මහාසභාවද ඊට සමගාමීව ලෝක වෙළෙඳ මධ්‍යස්ථාන ගොඩනැගිල්ලේදී පැවැත්විණි. එහි ප්‍රධාන දේශනය පැවැත්වූයේ ශ්‍රී ලංකා සුනිත්‍ය බලශක්ති අධිකාරියේ සභාපති ආචාර්ය ක්‍රිෂාන් දෙහෙරගොඩ මහතාය.නගර නිර්මාණ ශිල්පීන් කොළඹ නගරය මෙන්ම තංගල්ල හම්බන්තොට ඇඹිලිපිටිය ආදී නගර මෙන්ම උතුරු නැඟෙනහිර හා දකුණ සංවර්ධනය සඳහා ජාතික භෞතික සැලසුම් සකස් කිරීම සඳහා පෙරමුණ ගෙන සිටින බව සංගමයේ සභාපති එල්.ඩී. ඩික්මන් මහතා පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=aj1004113</link>
    <topic>සමරු සටහන් පින්තූර මුද්‍රණය කළ Idea  අවුරුදු තෑගි</topic>
    <author/>
    <content>මෝටර් රථ ප්‍රවාහන දෙපාර්තමේන්තුවට තයිකි අකිමොටෝ සම්මානයජනාධිපතිවරණ නිරීක්‍ෂණ වාර්තාව ජනාධිපති අතටසමරු සටහන් පින්තූර මුද්‍රණය කළ Idea අවුරුදු තෑගිඉහළ මට්ටමේ ප්‍රතිලාභ සහිත විශ්‍රාම දිවියකට BOC ඉන්ෆිනිටි විශ්‍රාමික සැලසුමOMC ඒෂියා කප් ශූරතාවේදී සැලෝන් නයනාට සම්මාන රැසක්රාජකීය සංවත්සරයට එටිසලාට් උපහාරයකොටස් වෙළෙඳ පොළේ ආයෝජනයෙන් ලැබෙන ප්‍රතිලාභඒබීසී වෙළෙඳ සහ ආයෝජන සමාගමට අයත Idea  ආයතනය අලුත් අවුරුද්දට තිළිණ වශයෙන් ලබා දීම සදහා සමරු සටහන් සහ පින්තූර මුද්‍රණය කළ ටී - ෂර්ට්, මග්, කැප්, ප්ලෙට් සහ වෙනත් තෑගි භාණ්ඩ රැසක් හඳුන්වා දෙයි.අලුත් අවුරුද්දට තිළිණ වශයෙන් ලබා දෙන තෑගි භාණ්ඩයක තමන්ට අවශ්‍ය පින්තූර සහ පණිවුඩ ”Idea”සේවාව මගින් මුද්‍රණය කරවා ගත හැකිය.DFCC   බැංකුවේ දෛනික බැංකු සේවා ඒකකය වන DFCC  වර්ධන බැංකුව මඟින්, සිය බැංකුකරණ නිෂ්පාදන හා සේවා ජාලය තවදුරටත් පුළුල් කරමින් Vardhana MBanker ජංගම බැංකු සේවාව හඳුන්වා දෙන ලදී. Vardhana MBankerසේවාව මඟින් නිවසේ සිට DFCC  වර්ධන බැංකුව සමඟ කටයුතු කිරීමේ අවස්ථාව ගනුදෙනුකරුවන් වෙත උදාවේ.DFCC  වර්ධන බැංකුවේ නිලධාරීන්, ගනුදෙනුකරුවන් හමුවට පැමිණ මූලික බැංකු ක්‍රියාකාරකම් සඳහා සහය වනු ඇත. එමඟින් මෙතෙක් නූතන බැංකුකරණ පහසුකම් අත්විඳීමේ අවස්ථාව නොලද ග්‍රාමීය ප්‍රදේශයන්හි වෙසෙන ගනුදෙනුකරුවන් වෙත විශේෂයෙන් සේවය සැලසෙනු ඇත. බ්‍රැන්ඩික්ස් සමූහයේ අධ්‍යක්ෂ ඒ. ජේ. ජෝන්පිල්ලෙයි2012 වන විට පරිසරයට මුදා හරින කාබන් ප්‍රමාණය සියයට 30 කින් අඩු කිරීමට ක්‍රියාත්මක කර ඇති වැඩපිළිවෙළ සාර්ථක බවත් ඒ අනුව නිපදවන සෑම ඇඟලුමක් සඳහා පරිසරයට මුදා හැරෙන කාබන් ප්‍රමාණය වෙන් වශයෙන් පෙන්වා දිය හැකි ලෝකයේ ප්‍රථම ඇඟලුම් නිෂ්පාදකයා වීමේ අවස්ථාව උදා වී ඇති බවත් බ්‍රැන්ඩික්ස් සමූහයේ අධ්‍යක්ෂ ඒ. ජේ. ජෝන්පිල්ලෙයි මහතා කීය.ඒ මහතා පැවසුවේ පසුගිය වසර දෙක තුළ මෙම වැඩපිළිවෙළ සඳහා කරන ලද ආයෝජන හේතුවෙන් 2010 මාර්තු 31 වනදා වන විට කාබන් හෝ කාබන් අඩංගු වායු පරිසරයට මුදා හැරීම වසරකට මෙට්‍රික් ටොන් 6000 ක් බැගින් අඩු කිරීමට හැකි වී ඇති බවයි.එමඟින් බ්‍රැන්ඩික්ස් විසින් පරිසරයට මුදා හරින කාබන් ප්‍රමාණය සියයට හතකින් අඩු වී ඇති අතර 2010 දෙසැම්බර් වන විට එම අගය සියයට 17 කින් අඩු කිරීමට හැකි වනු ඇත.2012 මාර්තු 31 වනදා වන විට පරිසරයට මුදා හරින කාබන් ප්‍රමාණය තුනෙන් එකකින් අඩු කිරීම සඳහා ගත් පියවර ලෙස බලශක්ති කාර්යක්ෂමතාවය වැඩි කිරීම, ප්‍රතිචක්‍රීකරණීය බලශක්ති භාවිතයට මාරු වීම සහ පරිසර හිතකාමී නිෂ්පාදන ක්‍රියාවලියන් ව්‍යාප්ත කිරීමට රුපියල් මිලියන 230 ක් ඉදිරි වසර දෙක තුළ ආයෝජනය කිරීමට බලාපොරොත්තු වන බවත් ඒ මහතා කීය. </content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=aj1004114</link>
    <topic>ඉහළ මට්ටමේ ප්‍රතිලාභ සහිත විශ්‍රාම දිවියකට BOC ඉන්ෆිනිටි විශ්‍රාමික සැලසුම</topic>
    <author/>
    <content>මෝටර් රථ ප්‍රවාහන දෙපාර්තමේන්තුවට තයිකි අකිමොටෝ සම්මානයජනාධිපතිවරණ නිරීක්‍ෂණ වාර්තාව ජනාධිපති අතටසමරු සටහන් පින්තූර මුද්‍රණය කළ Idea අවුරුදු තෑගිඉහළ මට්ටමේ ප්‍රතිලාභ සහිත විශ්‍රාම දිවියකට BOC ඉන්ෆිනිටි විශ්‍රාමික සැලසුමOMC ඒෂියා කප් ශූරතාවේදී සැලෝන් නයනාට සම්මාන රැසක්රාජකීය සංවත්සරයට එටිසලාට් උපහාරයකොටස් වෙළෙඳ පොළේ ආයෝජනයෙන් ලැබෙන ප්‍රතිලාභලංකා බැංකුව, විශ්‍රාමික වරප්‍රසාද නොලබන ශ්‍රී ලාංකිකයන් සඳහා, විශ්‍රාමික වරප්‍රසාද ලැබෙන ‘බීඕසී ඉන්ෆිනිටි විශ්‍රාමික සැලසුම’ නමින් නව ආයෝජන වැඩපිළිවෙළක් හඳුන්වා දෙයි. නුදුරු අනාගතයේදී සෑම ශ්‍රී ලාංකිකයන් හතර දෙනකුගෙන් එක් අයකු වයස අවුරුදු 60 ඉක්ම වූ අයකු වන බව හෙළිදරව් වී ඇත.ලංකා බැංකුවේ ‘බීඕසී ඉන්ෆිනිටි’ මඟින් ඒ සඳහා දායක වන අයට සුරක්ෂිත විශ්‍රාමික දිවියක් සඳහා ස්ථාවර ආදායම් මාර්ගයක සැලැස්මක් හඳුන්වා දෙයි. ‘බීඕසී ඉන්ෆිනිටි’ නේවාසික සහ අනේවාසික ශ්‍රී ලාංකිකයන් වෙනුවෙන් විවෘතය.පෞද්ගලික අංශයේ කාර්ය මණ්ඩලයට, සංස්ථා හා ව්‍යවස්ථාපිත ආයතනවල, සේවයං රැකියාවල නියුතු විශ්‍රාමික වරප්‍රසාද අහිමි ඕනෑම කෙනෙකුට මේ යටතේ සුරක්ෂිත වූ විශ්‍රාමික සැලැස්මක වරප්‍රසාද භුක්ති විඳිය හැකි වනු ඇත. ඉහළ මට්ටමේ මූල්‍ය ප්‍රතිලාභ සහිත, ප්‍රශස්ත වූ විශ්‍රාමික ජීවිතයක් අපේක්ෂිත රාජ්‍ය අංශයේ කාර්ය මණ්ඩල සාමාජිකයන්ට ද මේ සඳහා සම්බන්ධවීමට ලංකා බැංකුව ආරාධනය කරයි.මේ නව විශ්‍රාමික සැලැස්ම තම අභිමතය පරිදි තෝරාගත හැකි විවිධ හා විකල්ප ක්‍රමවලින් සමන්විතය. වයස අවුරුදු 18 ඉක්ම වූ ඕනෑම අයකුට මේ සඳහා ඇතුළත් විය හැකිය. මේ සඳහා වන වාරිකයන් මාස්පතා හෝ කොටස් වශයෙන් ගෙවිය හැකිය.මෙම ‘බීඕසී ඉන්ෆිනිටි විශ්‍රාමික සැලැස්ම’ හේතුකොටගෙන, ක්‍රියාශීලීව වැඩ කරන යුගය නිමා වී විශ්‍රාමික ලැබූ පසුදා එම උසස් ජීවන තත්ත්වයෙන්ම ජීවත් වීමට අවශ්‍ය මූල්‍ය ශක්තිය ලබාදෙයි. විගමනික සේවකයන්ට වුවද මෙම ‘බීඕසී ඉන්ෆිනිටි විශ්‍රාමික සැලැස්මට’ සිය වාරිකය විදේශ මුදල්වලින් ගෙවීමෙන් සහසම්බන්ධ විය හැකිය.හමීඩියා, නව පාරිභෝගිකයන් සඳහා දීමනා රැසක් පිරිනමමින් අලුත් අවුරුද්ද සැමරීමට සූදානම් වේ.අප්‍රේල් 16 වෙනි දින දක්වා ක්‍රියාත්මක මෙම දීමනා පිරිනැමෙන ප්‍රවර්ධන වැඩ සටහන මගින් දිවයින පුරා පිහිටි හමීඩියා අලෙවි හල් වෙත පැමිණෙන සියලුම පාරිභෝගිකයින්ට ඔවුන්ගේ් මිලදී ගැනීම් වලදී ගනුදෙනු කළ හැකි තෑගි වවුචර් පිරිනමනු ලැබේ.මහජන බැංකුවෙ “48 වැනි සංවත්සර ඉතුරුම් වාසනා” දිනුම් ඇදීම ඉකුත්දා සිදුකරන ලදි.එහිදී ප්‍රථම ත්‍යාගය වූ සුඛෝපභෝගී නිවස දිනාගත් මැජෙස්ටික් සිටි ශාඛාවේ එච්.කේ. සිරිමන් රණසිංහ මහතාට මහජන බැංකුවේ සභාපති ඩබ්ලිව්. කරුණාජීව මහතා යතුර බාර දුන් අවස්ථාව. ප්‍රධාන විධායක නිලධාරි / සාමාන්‍යාධිකාරි ජී.වී. පතිරණ, බටහිර කලාප 1 සහකාර සාමාන්‍යාධිකාරි ටී.ඒ. ආරියපාල, කොළඹ දකුණ ප්‍රාදේශීය කළමනාකාර ජී.කේ. පියදාස මහත්වරු ද රණසිංහ මහතාගේ පවුලේ සාමාජිකයෝ ද මෙහි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=aj1004115</link>
    <topic>OMC ඒෂියා කප් ශූරතාවේදී සැලෝන් නයනාට සම්මාන රැසක්</topic>
    <author/>
    <content>මෝටර් රථ ප්‍රවාහන දෙපාර්තමේන්තුවට තයිකි අකිමොටෝ සම්මානයජනාධිපතිවරණ නිරීක්‍ෂණ වාර්තාව ජනාධිපති අතටසමරු සටහන් පින්තූර මුද්‍රණය කළ Idea අවුරුදු තෑගිඉහළ මට්ටමේ ප්‍රතිලාභ සහිත විශ්‍රාම දිවියකට BOC ඉන්ෆිනිටි විශ්‍රාමික සැලසුමOMC ඒෂියා කප් ශූරතාවේදී සැලෝන් නයනාට සම්මාන රැසක්රාජකීය සංවත්සරයට එටිසලාට් උපහාරයකොටස් වෙළෙඳ පොළේ ආයෝජනයෙන් ලැබෙන ප්‍රතිලාභ“OMC  ඒෂියා කප් 2010 විවෘත ශූරතාව සඳහා සත්කාරක දායකත්වය සැපයීමට ලැබීම මහඟු අත්දැකීමක්. අපට ක්ෂේත්‍රයේ බොහෝ දෙනෙක් සහයෝගය ඊට ලැබුණා. ඒ නිසා සාර්ථක අන්දමින් මේ කටයුතු දියත් කිරීමට අපට හැකිවුණා” යැයි ශ්‍රී ලංකා රූපලාවන්‍ය හා කොණ්ඩා මෝස්තර ශිල්පීන්ගේ සංගමයේ සමාරම්භක සභාපතිනි නයනා කරුණාරත්න මහත්මිය පැවසුවා ය. “විනිසුරුවන්ගේ මෙන් ම ජාත්‍යන්තර තරගකරුවන්ගේ නෙත් සිත් විස්මයට පත් කරමින්, මෙරට කෙරෙහි පැවති ප්‍රතිරූපය වෙනස් කිරීමට සමත්වීම ප්‍රීතියට කරුණක්. ඔවුන් බොහෝ දෙනෙක් ලංකාව සංවර්ධනය නොවූ රටක් ලෙසයි සිටියේ.ඔවුන් මෙරටට පැමිණි පසු මේ තරගය ජාත්‍යන්තර මටිටමින් සංවිධානය කර තිබීම ගැන විස්මයට පත් වුණා යැයි ද කරුණාරත්න මහත්මිය පැවසුවා ය. ශ්‍රී ලංකාවට OMC  ඒෂියා කප් 2010 විවෘත ශූරතාවේ සැලොන් නයනා සම්මාන රැසක් දිනා ගැනීමට හැකි විය.OMC  ඒෂියා කප් 2010 විවෘත ශූරතාවය සිනමන් ග්‍රෑන්ඩ් හෝටලයේ දී පසුගියදා පැවැත්විණි.සීමාසහිත ඩෙල්මේජ් කන්ස්ට්‍රක්ෂන් (පුද්ගලික) සමාගම විසින් නව පන්නයේ බල මෙවලම් වෙළෙඳපොළට හඳුන්වා දෙයි. බ්ලැක් ඇන්ඩ් ඩෙකර් සමාගම විසින් ට්‍රේඩ්ස්මන් සීරිස් ලෙස මෙම මාදිලි නම් කොට ඇත.ට්‍රේඩ්ස්මන් සීරිස් හි වෙළෙඳ පාඨය ‘පර්ෆෝර්මන්ස් ඇඩ් වැලි්‍යු’ ලෙස නම් කොට ඇත්තේ එම බල මෙවලම් හි තාක්ෂණික ක්‍රියාකාරිත්වය හා ගෙවන මුදලට ලැබෙන වටිනාකම සලකාගෙන ය. මෙම නිෂ්පාදන වඩු කාර්මිකයින්ට හා ඉදිකිරීම් ක්ෂේත්‍රයේ නියැළෙන්නන්ට විශේෂයෙන් සැකසුණු බල මෙවලම් වේ.නියෝජ්‍ය සභාපති හා ඩෙල්මේජ් කන්ට්‍රක්ෂන් ප්‍රොඩක්ට්ස් හි කළමනාකාර අධ්‍යක්ෂ අනිල් විජේසිංහ මහතා මෙසේ කියයි. ‘බ්ලැක් ඇන්ඩ් ඩෙකර් නිෂ්පාදන, කාණ්ඩ දෙකක් ඉලක්ක කර ගනිමින් වෙළෙඳපොළට හඳුන්වාදීම අප සිදුකරනවා. ගෘහස්ථ මෙවලම් හා මහා පරිමාණ වැඩ සඳහා ඩිවෝල්ට් බල මෙවලම්, මේ කාණ්ඩ දෙකයි. ඩිවෝල්ට් භාණ්ඩ නිෂ්පාදනය කරනු ලබන්නේ ද බ්ලැක් ඇන්ඩ් ඩෙකර් සමාගම විසිනි.”අලෙවියෙන් පසු සේවාව සලසන ඩෙල්මේජ් ඒ සඳහා මනා පළපුරුද්දකින් යුත් කාර්මික ශිල්පීන් යොදවා තිබේ. පුළුල් ක්ෂේත්‍රයක බල මෙවලම් හි විශේෂ පුහුණුවක් ලද අය බවත් ඒ මහතා කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=aj1004116</link>
    <topic>රාජකීය සංවත්සරයට එටිසලාට් උපහාරය</topic>
    <author/>
    <content>මෝටර් රථ ප්‍රවාහන දෙපාර්තමේන්තුවට තයිකි අකිමොටෝ සම්මානයජනාධිපතිවරණ නිරීක්‍ෂණ වාර්තාව ජනාධිපති අතටසමරු සටහන් පින්තූර මුද්‍රණය කළ Idea අවුරුදු තෑගිඉහළ මට්ටමේ ප්‍රතිලාභ සහිත විශ්‍රාම දිවියකට BOC ඉන්ෆිනිටි විශ්‍රාමික සැලසුමOMC ඒෂියා කප් ශූරතාවේදී සැලෝන් නයනාට සම්මාන රැසක්රාජකීය සංවත්සරයට එටිසලාට් උපහාරයකොටස් වෙළෙඳ පොළේ ආයෝජනයෙන් ලැබෙන ප්‍රතිලාභරාජකීය විද්‍යාලයේ නිල් මහා සටනට පූර්ණ අනුග්‍රාහකත්වය දැක්වූ එටිසලාට් ලංකා සමාගම 175 වැනි වසර සමරන රාජකීය විද්‍යාලයේ ආදි සිසුන් වෙනුවෙන් තම උපහාරය පුදකර සිටියේය.මෙම 175 වැනි සංවත්සර පැකේජය ලබාගන්නා සියලුම ආදි රාජකීයයන් වෙනුවෙන්, සමාගම රාජකීය විද්‍යාලීය ආදි ශිෂ්‍ය සංගමයට මාසික පරිත්‍යාගයක් ලබා දෙනු ඇත. ඒ අනුව සජීවී සම්බන්ධතාවයක් පවත්වාගෙන යන සෑම ආදි රාජකීයයෙක්ම සිය පාසල් මාතාවට උපහාරය පුද කිරීමක් සිදුකරනු ඇත.අප සමාගම මෙරට ආරම්භ වීමෙන් පසු ඇතිකර ගත් පළමු වෙළෙඳ ගිවිසුමයි මේ ඉදිරියේදීත් අපි මෙවන් ක්‍රියාකාරකම් වලට සම්බන්ධ වෙමින් මෙවැනි ගෞරවයට පාත්‍ර වූ ආයතනවල සංවර්ධනයට සහ පැවැත්මට දායක වීමට බලාපොරොත්තු වෙනවා.” එටිසලාට් ලංකා ප්‍රධාන විධායක නිලධාරි දුමින්ද රත්නායක මහතා කියයි.“මේ පැකේජය හරහා අපට මූල්‍යමය වශයෙන් උපකාර කිරීමට ඉදිරිපත්වීම පිළිබඳ අපි එටිසලාට් ලංකා සමාගමට ස්තුතිවන්ත වෙනවා” රාජකීය විද්‍යාලයේ විදුහල්පති උපාලි ගුණසේකර මහතා පැවසීය. රාජකීය ආදි ශිෂ්‍ය සංගමයේ ලේකම් රිසාන් නසීර් මහතා පැවසුවේ, “වසර 175 ක සාඩම්බර ඉතිහාසයක් සමරන මේ මොහොතේ එටිසලාට් සමාගම අප විද්‍යාලයේ එම සාඩම්බර ඉතිහාසයට ආචාර කිරීමට ඉදිරිපත් වීම පිළිබඳ අපි දැඩි සතුටට පත්වෙනවා.” යනුවෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>11</day>
    </date>
    <link>http://www.silumina.lk/2010/04/11/_art.asp?fn=aj1004117</link>
    <topic>කොටස් වෙළෙඳ පොළේ ආයෝජනයෙන් ලැබෙන ප්‍රතිලාභ</topic>
    <author/>
    <content>මෝටර් රථ ප්‍රවාහන දෙපාර්තමේන්තුවට තයිකි අකිමොටෝ සම්මානයජනාධිපතිවරණ නිරීක්‍ෂණ වාර්තාව ජනාධිපති අතටසමරු සටහන් පින්තූර මුද්‍රණය කළ Idea අවුරුදු තෑගිඉහළ මට්ටමේ ප්‍රතිලාභ සහිත විශ්‍රාම දිවියකට BOC ඉන්ෆිනිටි විශ්‍රාමික සැලසුමOMC ඒෂියා කප් ශූරතාවේදී සැලෝන් නයනාට සම්මාන රැසක්රාජකීය සංවත්සරයට එටිසලාට් උපහාරයකොටස් වෙළෙඳ පොළේ ආයෝජනයෙන් ලැබෙන ප්‍රතිලාභප්‍රාග්ධන ලාභකොටසක විකුණුම් මිල එහි ගැනුම් මිල ඉක්මවයි නම් කොටස් ආයෝජකයකු එමගින් ලබන්නේ ප්‍රාග්ධන ලාභයකි. යම් ආයෝජනයක ප්‍රත්‍යක්ෂ ප්‍රතිලාභය වනුයේ එයයි. අනෙක් අතට කොටසක විකුණුම් මිල එහි ගැනුම් මිලට වඩා පහළ අගයක් ගනී නම් එහි දී ආයෝජකයා ලබන්නේ ප්‍රාග්ධන අලාභයකි. කොටස් වෙළෙඳ පොළ ආයෝජනයෙන් ලබන ප්‍රාග්ධන ලාභය ආදායම් බද්දෙන් නිදහස්වීම විශේෂත්වයකි.ලාභාංශලාභාංශයක් යනු සමාගම තම ව්‍යාපාර කටයුතු පවත්වාගෙන යාමෙන් උපයන ශුද්ධ ලාභයෙන් සමාගමේ කොටස් හිමියන්ට බෙදාහරින ප්‍ර‍්‍රමාණයයි.සංචිත ප්‍රාග්ධණීකරණයමෙහිදී සමාගම සතුව පවතින සංචිත කොටස් ප්‍රාග්ධනය බවට පත් කිරීමක් සිදුවේ. මේ හරහා දැනට සිටින කොටස් හිමියන්ට යම් අනුපාතයකට නව ;කාටස් ලැබීමක් සිදුවේ.හිමිකම් නිකුතුවයම් සමාගමක් එම සමාගමේ කොටස් වෙළෙඳ පොළ තුළ ගනුදෙනු වන මිලට වඩා අඩු මිලකට, යම් අනුපාතයකට අදාළ සමාගමේ කොටස් හිමියන්ට කොටස් නිකුත් කිරීමක් සිදු කරයි නම් එය හිමිකම් නිකුතුවක් ලෙස හැඳින්වේ.විභජනයසමාගමක නිකුත් කර ඇති කොටස් ප්‍රමාණය තීරණය කළ අනුපාතයකට නැවතත් බෙදාහැරීම මගින් ආයෝජකයාට ප්‍රතිලාභ ලබාදීමක් මෙහිදී සිදුවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=aa1004182</link>
    <topic>මෙවර මහ මැතිවරණයේදී ගම්පහින්, කැස්බෑවෙන්, බිබිලෙන් අලුත් වාර්තා 3ක්</topic>
    <author>නිහාල් පී.අබේසිංහ</author>
    <content>නව ව්‍යවස්ථාව මේ වසර අගදී!මෙවර මහ මැතිවරණයේදී ගම්පහින්, කැස්බෑවෙන්, බිබිලෙන් අලුත් වාර්තා 3ක්ඇමැති මණ්ඩලයට අලුත් මුහුණු?අලුත් පාර්ලිමේන්තුවේ මංගල රැස්වීම 22 දාරනිල්ට ප්‍රශ්න ගොඩයි‘කැටිලා’ දූවිල්ලෙන් පෙණහලු ආබාධ?ආයෝජන මණ්ඩල ව්‍යාපෘතිවලින් අලුත් රැකියා 80,000ක්ඉරානය ශ්‍රී ලංකාවෙන් තවත් තේ ඉල්ලයිසන්ධානයේ මන්ත්‍රීවරුන්ට වැඩමුළුවක් අදප්‍රභාකරන්ගේ මවට ඉන්දියාව දොර වසයිනිහාල් පී.අබේසිංහඑක්සත් ජනතා නිදහස් සන්ධානයට මෙවර මහ මැතිවරණයේදී දිවයිනෙන්ම වැඩිම වැඩි ඡන්ද ප්‍රමාණය ලැබී ඇත්තේ ගම්පහ ආසනයෙනි. එම ප්‍රමාණය ඡන්ද 40,292කි. එමෙන්ම මෙවර මහ මැතිවරණයේදී නිදහස් සන්ධානය දිස්ත්‍රික්කයකින් ලැබූ වැඩිම වැඩි ඡන්ද ප්‍රමාණය ලැබුවේ ද ගම්පහ දිස්ත්‍රික්කයෙනි. ඒ ප්‍රමාණය ඡන්ද 322,953කි.මෙවර මැතිවරණයේදී දිවයිනෙන්ම දෙවැනියට එක්සත් ජනතා නිදහස් සන්ධානය වැඩියෙන්ම වැඩි ඡන්ද ලැබූ ආසනය වන්නේ කැස්බෑවයි. එමඟින් ලැබුණු වැඩි ඡන්ද ප්‍රමාණය ඡන්ද 38,186කි. එමෙන්ම මෙරට දෙවැනියට වැඩියෙන්ම එක්සත් ජනතා නිදහස් සන්ධානයට ලැබුණු ඡන්ද ප්‍රමාණය ලැබී ඇත්තේ ද කැස්බෑව ආසනයෙනි. එම මුළු ඡන්ද ප්‍රමාණය ඡන්ද 60,136කි.මීට අමතරව මෙවර මැතිවරණයේදී එක්සත් ජනතා නිදහස් සන්ධානයට වැඩියෙන්ම ඡන්ද ලැබී ඇති බල ප්‍රදේශය නුවරඑළිය – මස්කෙළිය බහු ආසනයයි. එහිදී නිදහස් සන්ධානය ලැබූ ඡන්ද ප්‍රමාණය ඡන්ද 72,766කි. එහි ප්‍රතිශතය 49.7කි. පසුගිය මැතිවරණයේදී මෙරට ආසනයකින් ලැබූ වැඩිම ඡන්ද ප්‍රතිශතය නිදහස් සන්ධානයට ලැබුණේ බිබිල ආසනයෙනි. එම ප්‍රතිශතය 78.15කි. එය මෙරට සමානුපාතික ඡන්ද ක්‍රමයේදී මහ මැතිවරණයකින් ලැබූ අලුත්ම වාර්තාගත ඡන්ද ප්‍රතිශතයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=aa1004183</link>
    <topic>ඇමැති මණ්ඩලයට අලුත් මුහුණු?</topic>
    <author/>
    <content>නව ව්‍යවස්ථාව මේ වසර අගදී!මෙවර මහ මැතිවරණයේදී ගම්පහින්, කැස්බෑවෙන්, බිබිලෙන් අලුත් වාර්තා 3ක්ඇමැති මණ්ඩලයට අලුත් මුහුණු?අලුත් පාර්ලිමේන්තුවේ මංගල රැස්වීම 22 දාරනිල්ට ප්‍රශ්න ගොඩයි‘කැටිලා’ දූවිල්ලෙන් පෙණහලු ආබාධ?ආයෝජන මණ්ඩල ව්‍යාපෘතිවලින් අලුත් රැකියා 80,000ක්ඉරානය ශ්‍රී ලංකාවෙන් තවත් තේ ඉල්ලයිසන්ධානයේ මන්ත්‍රීවරුන්ට වැඩමුළුවක් අදප්‍රභාකරන්ගේ මවට ඉන්දියාව දොර වසයිමෙවර ඇමැති මණ්ඩලය සඳහා අලුත් මුහුණු කිහිපයක් එක්වනු ඇතැයි දේශපාලන ආරංචි මාර්ග සඳහන් කරයි. දිගුකාලීන දේශපාලන අත්දැකීම්වලින් හෙබි එහෙත් මෙතෙක් ඇමැති ධූර වගකීම් හිමි නොවූ මන්ත්‍රීවරුන් කිහිප දෙනෙකුට මෙසේ ඇමැති ධූර ලැබෙනු ඇතැයි කරුණු අනාවරණය වෙයි.2010 පාර්ලිමේන්තු මැතිවරණයේ තවත් සුවිශේෂත්වයක් වන්නේ ජ්‍යෙෂ්ඨ දේශපාලනඥයින් සමඟ උරෙනුර ගැටී තරග කළ නවකයින් ගණනාවක් ප්‍රධාන දේශපාලන පක්ෂ දෙකෙන් ම පාර්ලිමේන්තුවට තේරීපත් වීමය.තරුණයන්ගේ අලුත් අදහස් ලබා ගන්නා අතරම අත්දැකීම් බහුල ජ්‍යෙෂ්ඨ දේශපාලනඥයින් ගේ අදහස් ද ඇතිව මනා සංකලනයකින් යුතුව අලුත් දේශපාලන ගමනකට මුල පිරීමට 2010 මහ මැතිවරණය බෙහෙවින් ම ඉවහල්වනු ඇති බවත් දේශපාලන ක්ෂේත්‍රයේ අවධානයට ලක්ව ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=aa1004184</link>
    <topic>අලුත් පාර්ලිමේන්තුවේ මංගල රැස්වීම 22 දා</topic>
    <author/>
    <content>නව ව්‍යවස්ථාව මේ වසර අගදී!මෙවර මහ මැතිවරණයේදී ගම්පහින්, කැස්බෑවෙන්, බිබිලෙන් අලුත් වාර්තා 3ක්ඇමැති මණ්ඩලයට අලුත් මුහුණු?අලුත් පාර්ලිමේන්තුවේ මංගල රැස්වීම 22 දාරනිල්ට ප්‍රශ්න ගොඩයි‘කැටිලා’ දූවිල්ලෙන් පෙණහලු ආබාධ?ආයෝජන මණ්ඩල ව්‍යාපෘතිවලින් අලුත් රැකියා 80,000ක්ඉරානය ශ්‍රී ලංකාවෙන් තවත් තේ ඉල්ලයිසන්ධානයේ මන්ත්‍රීවරුන්ට වැඩමුළුවක් අදප්‍රභාකරන්ගේ මවට ඉන්දියාව දොර වසයිහත්වැනි පාර්ලිමේන්තුවේ මංගල රැස්වීම මේ 22 වැනි බ්‍රහස්පතින්දා උදේ 8.45 පැවැත්වෙයි.නව පාර්ලිමේන්තුවට කතානායකවරයකු තෝරාපත් කර ගැනීම ප්‍රථමයෙන් සිදු කෙරේ. අනතුරුව නව පාර්ලිමේන්තුවට තේරී පත්වූ සියලුම මන්ත්‍රීවරු කතානායකවරයා ඉදිරියේ දිවුරුම්දීම සිදු කරනු ඇත.නව මන්ත්‍රිවරුන්ගේ දිවුරුම් දීමෙන් පසුව නියෝජ්‍ය කතානායකවරයකු සහ කාරක සභා සභාපතිවරයකු පත් කර ගැනීමද සිදු කරනු ඇත.මෙවර පාර්ලිමේන්තුවට නවක මන්ත්‍රීවරුන් ලෙස මන්ත්‍රීවරුන් 64 ක් පත්ව සිටින අතර ප්‍රතිඵල නිකුත් කර නොමැති මහනුවර දිස්ත්‍රික්කයේ සහ ත්‍රිකුණාමල දිස්ත්‍රික්කයෙන් තවත් නවක මන්ත්‍රීවරු කිහිප දෙනෙකුම තේරී පත්වනු ඇතැයි ද අපේක්ෂා කැරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=aa1004185</link>
    <topic>රනිල්ට ප්‍රශ්න ගොඩයි</topic>
    <author>නිරුෂි විමලවීර</author>
    <content>නව ව්‍යවස්ථාව මේ වසර අගදී!මෙවර මහ මැතිවරණයේදී ගම්පහින්, කැස්බෑවෙන්, බිබිලෙන් අලුත් වාර්තා 3ක්ඇමැති මණ්ඩලයට අලුත් මුහුණු?අලුත් පාර්ලිමේන්තුවේ මංගල රැස්වීම 22 දාරනිල්ට ප්‍රශ්න ගොඩයි‘කැටිලා’ දූවිල්ලෙන් පෙණහලු ආබාධ?ආයෝජන මණ්ඩල ව්‍යාපෘතිවලින් අලුත් රැකියා 80,000ක්ඉරානය ශ්‍රී ලංකාවෙන් තවත් තේ ඉල්ලයිසන්ධානයේ මන්ත්‍රීවරුන්ට වැඩමුළුවක් අදප්‍රභාකරන්ගේ මවට ඉන්දියාව දොර වසයිමනාප ඡන්ද ලක්ෂයකින් අඩු වෙලා: හිතවාදීන් එළියට: විරුද්ධවාදීන් ඇතුළට: ජාතික ලැයිස්තුව ලෝක ලෙඩක්:නිරුෂි විමලවීරඉකුත් දා පැවැති පාර්ලිමේන්තු මැතිවරණයෙන් පසුව එජාප නායක රනිල් වික්‍රමසිංහ මහතා මෙතෙක් මුහුණ නොපෑ දැඩි අර්බුදකාරී තත්ත්වයකට මුහුණ පා සිටින බව එම පක්ෂයේ ආරංචි මාර්ග පවසයි. රනිල් වික්‍රමසිංහ මහතාට පක්ෂපාතීව ක්‍රියා කළ මන්ත්‍රීවරුන් ගණනාවක් පරාජය වී සිටීමත් රනිල් හිතවාදී මන්ත්‍රීවරුන් අභිබවා ඔහු නායකත්වයෙන් ඉවත් විය යුතු බැව් කියන මන්ත්‍රීවරුන් විශාල මනාප ඡන්ද සංඛ්‍යාවක් ලබා නැවත තේරී පත්වීමත් නිසා රනිල් වික්‍රමසිංහ මහතා දැඩි කෝපයට පත්ව සිටින බැව් දැන ගන්නට ඇත.මේ තත්ත්වය මැද ඒ මහතා; තම සමීපතම මිතුරන්ට පවා බැණ වදින්නට පටන් ගෙන තිබේ. වික්‍රමසිංහ මහතා ගේ නොසතුටට හේතු වී තිබෙන තවත් කාරණයක් වන්නේ ඔහුගේ මනාප ඡන්ද සංඛ්‍යාව මෙවර ලක්ෂයකින් පමණ පහත වැටී තිබීමය. පරාජය වූ තම හිතවතුන් ජාතික ලැයිස්තුවෙන් පාර්ලිමේන්තුවට පත් කිරීමට රනිල් වික්‍රමසිංහ මහතා උත්සාහ දරමින් සිටින අතර කොළඹ දිස්ත්‍රික්කයෙන් පරාජයට පත්වූ එජාපයේ මුස්ලිම් නියෝජිතයන් බල කරමින් සිටින්නේ තමන්ට ද ජාතික ලැයිස්තුවෙන් පාර්ලිමේන්තුවට පත් වීමට අයිතිය තිබෙන බවකි.සාගල රත්නායක මහතා ජාතික ලැයිස්තුවෙන් පාර්ලිමේන්තුවට ගැනීමට උත්සාහ කරන්නේ නම් ඒ අවස්ථාව වජිර අබේවර්ධන හා රේණුකා හේරත් යන අයට ලබා දිය යුතු බවටත් මතභේදයක් හට ගෙන ඇත. කිසිදු වගකීමක් බාර ගෙන සාර්ථකත්වයක් පෙන්වා නැති, පරාජිතයකුට පක්ෂයේ මහ ලේකම් ධුරය වැනි බාරධූර වගකීමක් පැවැරීමට රනිල් වික්‍රමසිංහ මහතා ගන්නා උත්සාහය පිළිබඳව ද දැඩි විවේචන පළ වෙමින් පවතී.මොනරාගල දිස්ත්‍රික්කයේ රංජිත් මද්දුමබණ්ඩාර මහතාට ඡන්දය නොදෙන ලෙසට රනිල් වික්‍රමසිංහ මහතා ප්‍රසිද්ධියේ කියා සිටිය ද එජාප පාක්ෂිකයන් ඒ මහතාට ඡන්දය දීම රනිල් වික්‍රමසිංහ මහතා ලැබු තවත් පරාජයක් ලෙස සැලකෙයි.සමානුපාතික නියෝජන ක්‍රමය යටතේ එජාපය ලැබු දැවැන්තම පරාජය ලබා ගත් රනිල් වික්‍රමසිංහ මහතා මේ වන විට එජාපය අනුකම්පා විරහිත අගාදයකට තල්ලු කැර ඇතැයි පවසන රනිල් විරෝධී මන්ත්‍රීවරුන් තවදුරටත් පෙන්වා දෙන්නේ දිවුරුම් ප්‍රකාශ මඟින් තම මන්ත්‍රී ධුර අහෝසි කිරීමට රනිල් වික්‍රමසිංහ මහතාට කිසිසේත් ඉඩ නොදෙන බවය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=aa1004186</link>
    <topic>‘කැටිලා’ දූවිල්ලෙන් පෙණහලු ආබාධ?</topic>
    <author/>
    <content>නව ව්‍යවස්ථාව මේ වසර අගදී!මෙවර මහ මැතිවරණයේදී ගම්පහින්, කැස්බෑවෙන්, බිබිලෙන් අලුත් වාර්තා 3ක්ඇමැති මණ්ඩලයට අලුත් මුහුණු?අලුත් පාර්ලිමේන්තුවේ මංගල රැස්වීම 22 දාරනිල්ට ප්‍රශ්න ගොඩයි‘කැටිලා’ දූවිල්ලෙන් පෙණහලු ආබාධ?ආයෝජන මණ්ඩල ව්‍යාපෘතිවලින් අලුත් රැකියා 80,000ක්ඉරානය ශ්‍රී ලංකාවෙන් තවත් තේ ඉල්ලයිසන්ධානයේ මන්ත්‍රීවරුන්ට වැඩමුළුවක් අදප්‍රභාකරන්ගේ මවට ඉන්දියාව දොර වසයිකැටිලා ගිනිකන්දෙන් නිකුත් වූ අළු පහත වායු ගෝලයට එක්වුවහොත් එම සියුම් වායු දූලි ආඝ්‍රාණය කිරීමෙන් පෙනහලු ආබාධ හා හුස්ම ගැනීමේ අපහසුතා ඇතිවෙතියි ලෝක සෞඛ්‍ය සංවිධානය සඳහන් කරයි.අයිස්ලන්තයේ කැට්ලා ගිනිකන්ද ක්‍රියාකාරී වීමෙන් අහසට එක්වූ අළු හා වීදුරු කැබලි වළාකුළු ආකාරයෙන් පැතිරයාම නිසා ගුවන් ගමන් අත්හිටුවීම දෙවැනි ලෝක මහා යුද්ධයෙන් පසුව සිදුවූ පුළුල් ආකාරයේ අහස් යානා ගුවන් ගතවීම් අත්හිටුවීමක් ලෙස ඉතිහාසගත වනු ඇතැයි වාර්තා සඳහන් කරයි.යුරෝපයේ රටවල් බොහොමයකට ඉහළින් ගිනිකඳු දූලි වලා පැතිර යාමට පටන්ගෙන ඇති අතර මේ නිසා අත්හිටැවූ ගුවන් ගමන් යළි ආරම්භ කිරීමට ටික කලක් ගතවනු ඇතැයි ගුවන් සේවා අධිකාරීහු පවසති.මේ නිසා යුරෝපයේ බොහොමයක් ගුවන්තොටුපොළවලට විවිධ රටවල් කරා යාමට පැමිණි ගුවන් මඟීන්ට ගුවන් ගමන් අත්හිටුවීම නිසා සිය ගමනාගමන අවශ්‍යතා ඉටුකැර ගැනීමට නොහැකිව බලවත් දුෂ්කරතාවලට මුහුණපෑමට සිදුවී ඇත.දැනට ඕස්ටේ‍්‍රලියාව, බෙල්ජියම, බ්‍රිතාන්‍ය, ඩෙන්මාර්කය, ෆින්ලන්තය, ප්‍රංසය, ජර්මනිය, ඉතාලිය, ස්විට්සර්ලන්තය, ස්වීඩනය, නෝර්වේ, රුසියාව, හංගේරියාව, යුක්රේනය, අයර්ලන්තය, චෙකොස්ලෝවැකියාව, ඕස්ට්‍රියාව ඇතුළු තවත් රටවල් ගණනක් ගුවන් ගමන් තහනම් කැර ඇත.මෙසේ ගුවන් කලාප තහනම් කිරීම නිසා ගුවන් අනතුරකින් මියගිය පෝලන්ත ජනාධිපති ලෙච් කක්සින්ස්කිගේ අවමඟුලට සහභාගිවීමට පැමිණීමට නියමිත ලෝක නායකයනට බාධා පැමිණ ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=aa1004187</link>
    <topic>ආයෝජන මණ්ඩල ව්‍යාපෘතිවලින් අලුත් රැකියා 80,000ක්</topic>
    <author/>
    <content>නව ව්‍යවස්ථාව මේ වසර අගදී!මෙවර මහ මැතිවරණයේදී ගම්පහින්, කැස්බෑවෙන්, බිබිලෙන් අලුත් වාර්තා 3ක්ඇමැති මණ්ඩලයට අලුත් මුහුණු?අලුත් පාර්ලිමේන්තුවේ මංගල රැස්වීම 22 දාරනිල්ට ප්‍රශ්න ගොඩයි‘කැටිලා’ දූවිල්ලෙන් පෙණහලු ආබාධ?ආයෝජන මණ්ඩල ව්‍යාපෘතිවලින් අලුත් රැකියා 80,000ක්ඉරානය ශ්‍රී ලංකාවෙන් තවත් තේ ඉල්ලයිසන්ධානයේ මන්ත්‍රීවරුන්ට වැඩමුළුවක් අදප්‍රභාකරන්ගේ මවට ඉන්දියාව දොර වසයිශ්‍රී ලංකා ආයෝජන මණ්ඩලය ඉදිරි වසර හයේදී රැකියා 80,000ක් ලබාදීමේ විශේෂ ආයෝජන ව්‍යාපෘතියක් ක්‍රියාවට නඟා ඇත. ඇමෙරිකන් ඩොලර් බිලියන 5ක් සෘජු විදේශ ආයෝජන ලෙස ලබාගෙන එමඟින් අලුත් රැකියා 80,000ක් ලබාදීම මෙහි අරමුණය.මේ වසරේ පළමු මාස තුනේදී පමණක් ශ්‍රී ලංකාවට සෘජු විදේශ ආයෝජන වශයෙන් ඇමෙරිකන් ඩොලර් බිලියන 250කට අධික මුදලක් ලැබිණ.යුද්ධය අවසන් වීම, දේශපාලන ස්ථාවරභාවය තහවුරු වීම, හා මනා ආර්ථික කළමනාකරණය යන හේතූන් මත මහා පරිමාණ විදේශ ආයෝජකයන්ගේ අවධානය ශ්‍රී ලංකාව වෙත යොමු වී ඇතැයි ද ඉදිරි වසර හයේදී ආයෝජන මණ්ඩලයේ අනුමැතිය ලත් විදේශ ආයෝජන මඟින් පමණක් මෙරට තරුණ තරුණියන් සඳහා නව රැකියා 80,000ක් ලබාදීමේ ඉලක්කය ජයගත හැකි බවද ආයෝජන මණ්ඩලය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=aa1004188</link>
    <topic>ඉරානය ශ්‍රී ලංකාවෙන් තවත් තේ ඉල්ලයි</topic>
    <author/>
    <content>නව ව්‍යවස්ථාව මේ වසර අගදී!මෙවර මහ මැතිවරණයේදී ගම්පහින්, කැස්බෑවෙන්, බිබිලෙන් අලුත් වාර්තා 3ක්ඇමැති මණ්ඩලයට අලුත් මුහුණු?අලුත් පාර්ලිමේන්තුවේ මංගල රැස්වීම 22 දාරනිල්ට ප්‍රශ්න ගොඩයි‘කැටිලා’ දූවිල්ලෙන් පෙණහලු ආබාධ?ආයෝජන මණ්ඩල ව්‍යාපෘතිවලින් අලුත් රැකියා 80,000ක්ඉරානය ශ්‍රී ලංකාවෙන් තවත් තේ ඉල්ලයිසන්ධානයේ මන්ත්‍රීවරුන්ට වැඩමුළුවක් අදප්‍රභාකරන්ගේ මවට ඉන්දියාව දොර වසයිඉරානය ශ්‍රී ලංකාවෙන් විශාල පරිමාණයෙන් තේ මිලට ගැනීමට සූදානම් වන්නේ යැයි ශ්‍රී ලංකාවේ ඉරාන තානාපති රහීම් හෝජී මහතා පවසයි. ඔහු මේ බව පවසා ඇත්තේ වැවිලි කර්මාන්ත ඇමැති දි.මු.ජයරත්න මහතා සමඟ පැවැති සාකච්ඡාවකදීය.දැනට ඉරානය ශ්‍රී ලංකාවෙන් වසරකට තේ කිලෝග්‍රෑම් මිලියන 30ක් මිලට ගන්නා අතර ඉදිරියේදී එම ප්‍රමාණය කිලෝග්‍රෑම් මිලියන 50 දක්වා ඉහළ දැමීමට ඉරාන රජය තීරණය කැර ඇති බවත් මෙහිදී අනාවරණය විය. ශ්‍රී ලංකාවේ දේශපාලන ස්ථාවරත්වය මේ වන විට තහවුරු වී ඇති බවත් මේ යටතේ ශ්‍රී ලංකාව වේගවත් ආර්ථික වර්ධනයකට මුල පුරනු ඇති බවත් ඉරානය ශ්‍රී ලංකාවට ලබාදෙන සහයෝගය හා මූල්‍ය ආධාර ඉදිරියේදී කිහිපගුණයකින් ඉහළ නැංවෙනු ඇති බවත් ඉරාන තානාපතිවරයා පවසා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=aa1004189</link>
    <topic>සන්ධානයේ මන්ත්‍රීවරුන්ට වැඩමුළුවක් අද</topic>
    <author/>
    <content>නව ව්‍යවස්ථාව මේ වසර අගදී!මෙවර මහ මැතිවරණයේදී ගම්පහින්, කැස්බෑවෙන්, බිබිලෙන් අලුත් වාර්තා 3ක්ඇමැති මණ්ඩලයට අලුත් මුහුණු?අලුත් පාර්ලිමේන්තුවේ මංගල රැස්වීම 22 දාරනිල්ට ප්‍රශ්න ගොඩයි‘කැටිලා’ දූවිල්ලෙන් පෙණහලු ආබාධ?ආයෝජන මණ්ඩල ව්‍යාපෘතිවලින් අලුත් රැකියා 80,000ක්ඉරානය ශ්‍රී ලංකාවෙන් තවත් තේ ඉල්ලයිසන්ධානයේ මන්ත්‍රීවරුන්ට වැඩමුළුවක් අදප්‍රභාකරන්ගේ මවට ඉන්දියාව දොර වසයිඑක්සත් ජනතා නිදහස් සන්ධානයෙන් පාර්ලිමේන්තුවට තේරී පත්වූ සියලුම මන්ත්‍රීවරුන් සහභාගිවන වැඩමුළුවක් ජනාධිපති ලේකම් කාර්යාලයේදී අද (18) පැවැත්වේ.මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වෙන මෙම වැඩමුළුවේදී නවක මන්ත්‍රීවරුන්ට පාර්ලිමේන්තුවේදී අනුගමනය කළ යුතු පාර්ලිමේන්තු සම්ප්‍රදාය - ස්ථාවර නියෝග ආදී විවිධ කරුණු රැසක් පිළිබඳව අවබෝධයක් ලබාදීමට පියවර ගනු ඇත.ජනාධිපතිතුමාගේ කරුණු දැක්වීමට අමතරව ජනාධිපති ලේකම් ලලිත් වීරතුංග, භාණ්ඩාගාර ලේකම් ආචාර්ය පී.බී.ජයසුන්දර සහ මහ බැංකු අධිපති අජිත් නිවාඩ් කබ්රාල් යන මහත්වරු ද මෙහිදී මෙම මන්ත්‍රීවරු පිරිස අමතා කතා පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=aa10041810</link>
    <topic>ප්‍රභාකරන්ගේ මවට ඉන්දියාව දොර වසයි</topic>
    <author/>
    <content>නව ව්‍යවස්ථාව මේ වසර අගදී!මෙවර මහ මැතිවරණයේදී ගම්පහින්, කැස්බෑවෙන්, බිබිලෙන් අලුත් වාර්තා 3ක්ඇමැති මණ්ඩලයට අලුත් මුහුණු?අලුත් පාර්ලිමේන්තුවේ මංගල රැස්වීම 22 දාරනිල්ට ප්‍රශ්න ගොඩයි‘කැටිලා’ දූවිල්ලෙන් පෙණහලු ආබාධ?ආයෝජන මණ්ඩල ව්‍යාපෘතිවලින් අලුත් රැකියා 80,000ක්ඉරානය ශ්‍රී ලංකාවෙන් තවත් තේ ඉල්ලයිසන්ධානයේ මන්ත්‍රීවරුන්ට වැඩමුළුවක් අදප්‍රභාකරන්ගේ මවට ඉන්දියාව දොර වසයිමැලේසියානු ගුවන් සේවයට අයත් ගුවන් යානයකින් පසුගිය සිකුරාදා රාත්‍රි 11.30ට චෙන්නායි ගුවන් තොටුපොළට පැමිණි වේලුපිල්ලේ ප්‍රභාකරන්ගේ මව වන වල්ලිපුරම් පාර්වතී මහත්මියට ඉන්දියාවට ඇතුළුවීමට ඉඩ නොදුන් ඉන්දීය ගුවන් සේවා නිලධාරීන් ඇය පැමිණි ගුවන්යානයෙන්ම යළි මැලේසියාවට හරවා යවා ඇත.වෛද්‍ය ප්‍රතිකාර ලබාගැනීම සඳහා පාර්වතී මහත්මිය ඉන්දියාවට පැමිණ ඇති අතර ඉන්දියා බලධාරීන් පවසන්නේ ඇය ඉන්දියාවට පැමිණීම ඉන්දියාවේ නීතිය හා සාමය රැකීමට බාධාවක් විය හැකි බවය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=ab1004181</link>
    <topic>වෙනස් වීම සහ වෙනස් කිරීම දැන් දැන්ම පටන් ගත යුතුයි</topic>
    <author>සාකච්ඡා කෙළේ - කේ.සී.ජේ. රත්නායක සුනිල් දයා අල්විස්</author>
    <content>වෙනස් වීම සහ වෙනස් කිරීම දැන් දැන්ම පටන් ගත යුතුයිබිංදුවෙන් පටන් ගන්ඩ ඕනැ කමක් නැහැශ්‍රීලනිප මහ ලේකම්ඇමැති මෛත්‍රීපාල සිරිසේන2010 අලුත් අවුරුද්ද දශක තුනකට පසුව උදාවූ වාසනාවන්තම අලුත් අවුරුද්ද බවත් අලුත් අවුරුද්දේ රටට අලුත් ආණ්ඩුවක් හා අලුත් ඇමැති මණ්ඩලයක් ලැබෙන බවත් ශ්‍රීලනිප මහ ලේකම් ඇමැති මෛත්‍රිපාල සිරිසේන මහතා පවසයි.මෙමඟින් ශ්‍රී ලංකාව අලුත් දේශපාලන ගමනකට මුල පුරන බවත් සංවර්ධනයට හා සහජීවනයට බාධාවක්ව පවතින ආණ්ඩුක්‍රම ව්‍යවස්ථාව වෙනුවට රටට හිතකර අලුත් ව්‍යවස්ථාවක් ගෙන ඒමට හැකි බවටත් හෙතෙම විශ්වාසය පළ කරයි.අලුත් අවුරුද්ද කොහොමද?අවුරුදු 27 කට පස්සේ බෝම්බ හඬක්, වෙඩි හඬක් නැතිව රණවිරුවකුගේ මළ සිරුරක් නැතිව රටේ ජනතාව කැවුම් කිරිබත් කාලා හිතේ සතුටින් සමරපු වාසනාවන්තම අලුත් අවුරුද්ද තමා මේ. එදා මිනිස්සු අවුරුදු කෑවේ හිතේ නිවනක් නැතිවයි. නමුත් මේ වතාවේ සැබෑවටම අලුත් අවුරුද්ද උදා වුණා. අලුත් ආණ්ඩුවක් වාසනාවන්ත කාලයක් රටටම උදා වුණා. නිදහස් සමාජයක් - අලුත් දේශපාලන ගමනකට මුල පුරන අවුරුද්දක්.ජනාධිපතිතුමා ගේ නායකත්වයෙන් රට ගොඩනඟන වැඩ පිළිවෙළ ඉෂ්ට සිද්ධ කර ගන්න හොඳ වාතාවරණයක් 2010 අලුත් අවුරුද්දත් එක්කම උදා වුණා. බලන්න දිග නියඟ කාලයක් අවසාන වෙලා අලුත් අවුරුද්ද එක්කම හොඳ වැස්සකුත් ලැබුණා. ස්වභාව ධර්මයා පවා ආශිර්වාද කරන සුබම සුබම අලුත් අවුරුද්දක්.මේ අලුත් අවුරුද්ද පෞද්ගලිකව ඔබ ගත කෙළේ කොහොමද?අපි ඉතිං ගම්බද මිනිස්සුනේ. සිරිත් විරිත් වලට මුල් තැන දීලා අලුත් අවුරුද්ද සැමරුවා. පවුලේ අය, නෑදැයෝ, හිතවතුන් හැමෝම එකතු වෙන කාලයක්නේ.අලුත් අවුරුද්දේ හැමෝටම අලුත් ප්‍රාර්ථනයක් තියෙනවා. මොකක්ද ඔබේ බලාපොරොත්තුව?මගේ ප්‍රාර්ථනාව වුණේ වෙනදාටත් වඩා වැඩිපුර රටට වැඩ කරන්න ශක්තිය, ධෛර්ය හා කාලය ලැබේවා කියලයි. පහුගිය කාලයේ අපි කොයි තරම් වැඩ කළත් යුද්ධය නිසා සංවර්ධන ඉලක්ක ඒ විදිහටම සම්පූර්ණ කරන්න ලැබුණේ නෑ. අද අපිට වෙනදාට වඩා නිදහසේ ජනතාව අතරට ගම්වලට ගිහින් රටේ ඕනෑම තැනකට ගිහින් වැඩ කරන්න හැකියාව ලැබිලා තියෙනවා. අද ඇමැතිවරයකුට තනියම පාරේ යන්න පුළුවන්. ඒ නිසා මේ අලුත් අවුරුද්දේ වඩාත් වැඩියෙන් රට හා ජනතාව වෙනුවෙන් වැඩ කරන්නයි මගේ බලාපොරොත්තුව.ඔබ ලබා ගත් ඡන්ද ප්‍රමාණය ගැන සතුටු වෙනවද?ඔව් ඇත්තටම සතුටුයි. මම පාර්ලිමේන්තු මැතිවරණ හයකට තරග කළා. 1989 පළමුවැනි මැතිවරණය. සමානුපාතික ක්‍රමය යටතේ මුලින්ම මහ මැතිවරණය පැවැත්වුණේ 1989 දියි. පාර්ලිමේන්තුවට අත ලකුණින් තරග කරලා ජයග්‍රහණය කරපු අවසාන කණ්ඩායමටත් මම අයිති වෙනවා. ඊට පසුව පුටුව, බුලත් කොළය ලකුණුවලින් තරග කළා. ඒ හැම මැතිවරණයකදීම මට විශිෂ්ට ජයග්‍රහණයක් පොළොන්නරුවේ ජනතාව ලබා දුන්නා.2010 මැතිවරණ ප්‍රතිඵලය ගත්තාම, හිටපු මැති ඇමැතිවරුන් හා ජ්‍යෙෂ්ඨයින්, අතරින් ඉහළම මනාප ප්‍රතිශතය මට ලැබුණා. නාමල් රාජපක්ෂ මහතාත් ඉහළ ඡන්ද ප්‍රතිශතයක් ලබා ගත්තා. නාමල් රාජපක්ෂ මහතා ලබා ගත් ජයග්‍රහණය ගැන මම බොහෝම සතුටු වෙනවා. ඔහු තරුණයෙක්. ඒ වගේම දක්ෂයෙක්. ජනතාවගේ සිත් දිනා ගෙන ඔහු පළමු තැනට පත් වුණා. ආණ්ඩුවේ හා පක්ෂයේ ජ්‍යෙෂ්ඨයින් අතරින් ඉහළම ඡන්ද ප්‍රතිශතය මට හිමිවීම ගැනත් මම සතුටු වෙනවා.ඉහළම ජයග්‍රහණයක්නමුත් සමස්තයක් වශයෙන් ලබා ගත් ඡන්ද ප්‍රමාණය ගැන සෑහීමකට පත් වෙන්න පුළුවන්ද?පළාත් සභා ඡන්දයේදී පොළොන්නරුව ආසනයේ වැඩි ඡන්ද ගණන 21000 යි. ජනාධිපතිවරණයේදී වැඩි ඡන්ද 25000 යි. පාර්ලිමේන්තු මැතිවරණයේදී වැඩි ඡන්ද 30000 යි. දිස්ත්‍රික්කයේ මන්ත්‍රී ධුර 5 න් 4 ක්ම සන්ධානය ජයග්‍රහණය කළා. මේ මැතිවරණ ක්‍රමය අනුව මීටත් වඩා එහා යන ජයග්‍රහණයක් නෑ. ගන්න පුළුවන් ඉහළම ජයග්‍රහණය ලබා ගත්තා. මේ මැතිවරණ ක්‍රමය හඳුන්වා දුන් එක්සත් ජාතික පක්ෂයටවත් මේ තරම් ජයග්‍රහණයක් ලබා ගන්න පුළුවන් වුණේ නෑ. සමානුපාතික ඡන්ද ක්‍රමය හදපු අය එදා කිව්වා විපක්ෂයට කවදාවත් බලයට එන්න බෑ කියලා.නමුත් දැන් චක්‍රායුදය තියෙන්නේ අපේ අතේ. ඒ අනුව පාර්ලිමේන්තු මැතිවරණ 6 න් 4 ක්ම දිනුවේ අපියි. එජාපය යාන්තමින් දිනා ගත්තේ 2 යි. මේ මැතිවරණ ක්‍රමය යටතේ පොළොන්නරුව විතරක් නෙවෙයි සමස්ත ශ්‍රී ලංකාවේ සෑම දිස්ත්‍රික්කයකින්ම, සෑම ආසනයකින්ම ලබා ගත හැකි ඉහළම ජයග්‍රහණය එක්සත් ජනතා නිදහස් සන්ධානය ලබා ගත්තා. මේ ජයග්‍රහණය ජනතාව ලබා දුන්නේ මහින්ද රාජපක්ෂ ජනාධිපතිතුමාටයි. ජනාධිපතිතුමා කෙරෙහි විශ්වාසය තියලා ජනතාව ලබා දුන් මේ ජයග්‍රහණය සුරැකීම අපේ යුතුකමක්.සන්ධානය අතේ චක්‍රායුදය තියෙනවා ය කීවාට ජ්‍යෙෂ්ඨයින් පසුබැහැලා නවකයින් පෙරට එන බවක් තමා දැන් පෙන්නුම් කරන්නේ?ප්‍රජාතන්ත්‍රවාදය කියන්නේ ඒකයි. අනිත් එක සාමාන්‍යයෙන් මැති ඇමැතිවරු වුණත් මහ පොළොවේ අඩිය ගහලා යන්න ඕනෑනේ. ඒ දිහා බලා ගෙන ඉඳලා ඡන්දේ වෙලාවට ජනතාව තීන්දුව ගන්නවා. මතක තියා ගන්න ඕනේ අපිට ජනතාව ගේ ආශිර්වාදය ලැබෙනවා වගේම, මල්මාලා පලන්දනවා වගේම, ජනතාවගෙන් ගල්මුල් වදින්නත් ඉඩ තියෙනවා. දේශපාලනඥයින් තමන්ගේ යුතුකම අකුරට ඉෂ්ට කළ යුතුයි.ඒක එකක්, අනිත් කාරණේ මැතිවරණ ප්‍රතිඵලය අනුව නවකයින් රාශියක් පෙරට පැමිණිම ඉතාම සුබ ලකුණක් හැටියටයි මම දකින්නේ. ඒ ගැන අපි ඉතාම සතුටට පත් වෙන්න ඕනේ. පරිණත ජ්‍යෙෂ්ඨයින් වගේම අලුත් අදහස් තියෙන අලුත් පරම්පරාව නියෝජනය කරන අයත් දේශපාලනයට එකතු වෙන්න ඕනේ. අලුත් සමාජයේ වේගයෙන් ඉදිරියට යන්න පුළුවන් වෙන්නේ ඒ විදිහටයි. අලුත් අයගේ අදහස, අත්දැකීම්, දැනුම හා ඔවුන්ගේ දායකත්වය රාජ්‍ය පාලනයට ඉතා වැදගත් වෙනවා. පිරිසක් යට ගියා. තවත් පිරිසක් උඩට ආවා. මේක තමා දේශපාලනයේ ස්වභාවය.අලුත් මුහුණු එයි!එහෙම නම් කැබිනට් මණ්ඩලයට අලුත් මුහුණු එකතු වෙයි ද?මම හිතන විදිහට ඇමැති මණ්ඩලයට අලුත් මුහුණු කිහිපයක් එකතු වෙයි. අලුත් ආණ්ඩුවක් වුණහම අලුත් පෙනුමක් තියෙන්නත් ඕනේ. ජනාධිපතිතුමා ගේ බලාපොරොත්තුවත් ඒකයි. ඒ අනුවයි මම හිතන්නේ අලුත් මුහුණු කිහිපයක් ඇමැති මණ්ඩලයට එක්වෙයි කියලා.සන්ධානයට අති බහුතරයක් ඡන්දය ලැබුණේ ගොවි ජනතාව නියෝජනය කරන ප්‍රදේශවලින්. ආණ්ඩුව ඔවුන්ට ණයයි. කොහොමද ණය ගෙවන්නේ?මැතිවරණ ප්‍රතිඵලය ගැන මම සතුටු වෙන තවත් කාරණයක් තමා ඔය කිව්වේ. අපිට වැඩිම ඡන්ද ලැබුණේ් මොණරාගල දිස්ත්‍රික්කයෙන්. ප්‍රතිශතය 74% යි. අංක දෙකට ඉන්නේ් පොළොන්නරුව. එතන ප්‍රතිශතය 69% යි. රත්නපුර දිස්ත්‍රික්කයේ ඡන්ද ප්‍රතිශතය 68% යි. හම්බන්තොට, මොණරාගල වගේ් මේ සියලුම දිස්ත්‍රික්ක ගොවි ජනතාවගේ ප්‍රදේශ. මේ ගොවි ජනතාව දෙන්න පුළුවන් ඉහළම ශක්තිය ජනාධිපතිතුමාටත් අනාගත ආණ්ඩුවටත් ලබා දුන්නා. දේශපාලන පැත්තෙන් වගේම කෘෂිකර්ම ඇමැති හැටියට මම මේක මගේ පෞද්ගලික ජයග්‍රහණයක් හැටියටත් දකිනවා.ඇයි මොකක්ද ඒකට තියෙන හේතුවමේ ඡන්දය පවත්වන්න ගත්තේ කෘෂිකර්ම ප්‍රදේශවල බරපතළ ප්‍රශ්න තියෙන වෙලාවකයි. අස්වැන්න කපන කාලය කියන්නේ ප්‍රශ්න ගොඩක්. ඒ කාලයේදී වී ටික විකුණ ගන්න බැරිව ගොවියෝ වස බීවා. වී ටික මහ පාරේ හලලා ගිනි තිබ්බ කාලයකුත් තිබුණා. උද්ඝෝෂණ – විරෝධතා කෙළවරක් නෑ. මේ මැතිවරණය ආවෙත් අස්වනු නෙළන කාලයේදීයි. මේ ජයග්‍රහණය වැදගත් වෙන්නේ ඒ නිසයි. මේ ජයග්‍රහණය ලැබුණේ ඇයි? ජනාධිපතිතුමා ගේ ආශිර්වාදයෙන්, එතුමාගේ මඟ පෙන්වීමෙන් කෘෂිකර්ම ඇමැතිවරයා හැටියට අපි ක්‍රියාත්මක කළ වැඩ පිළිවෙළ සාර්ථක වුණු නිසයි.මේ මැතිවරණයේදී විපක්‍ෂ නායකවරයාගේ ඉඳන් විපක්‍ෂයේ බොහෝ දෙනා ගොවි ජනතාව අවුස්සන්න උත්සාහ කළා. ගොවියාට – කෘෂිකර්මයට ආණ්ඩුවෙන් මොනවත් කරලා නෑ කිව්වා. මේ වගේ ලොකු ප්‍රචාරයක් අරගෙන ගියා. එජාපය තමන්ගේ ප්‍රචාරයේදී කාෂිකාර්මික පැත්තට වැඩි අවධානයක් යොමු කළා. නමුත් ඒ සියල්ල ගොවි ජනතාව ප්‍රතික්ෂේප කළා. තමන් ඉන්නේ තමුන්ට සේවය කරපු අයත් එක්ක බව ගොවි ජනතාව මේ මැතිවරණයෙන් නැවත වරක් මහ ඉහළින් ඔප්පු කළා.එදා ඩී.එස්. සේනානායක මහත්තයා හදපු එජාපය නෙවෙයි රනිල් වික්‍රමසිංහ මහතා හදලා තියෙන්නේ. ඩී.එස්. සේනානායක මැතිතුමා මේ රටේ ගොවි ජනතාව වෙනුවෙන් මහා සේවයක් කරපු නායකයෙක්. හැබැයි මේ රනිල් වික්‍රමසිංහ මහතා ගේ එජාපය කියන්නේ ගොවි ජනතාවට හතුරුකම් කරපු පක්‍ෂයක්. ගොවි ජනතාවගේ අයිතීන් කප්පාදු කරපු පක්‍ෂයක්. පොහොර සහනය කැපුවා. වී අලෙවි මණ්ඩලය වැහුවා. කෘෂිකර්ම ව්‍යාප්ති සේවය නතර කළා. පුළුවන් තරම් පිටරටින් ආහාර ගෙනාවා. ඉතිං එදා ගොවියා තමන් ගේ නිෂ්පාදන විකුණා ගන්න බැරිව අන්ත අසරණ වුණා. නමුත් ගොවි ජනතාව ඉතා බුද්ධිමත්. ඔවුන් තේරුම් අරගෙන ඉන්නවා තමුන්ට සේවය කරන්නේ කවුද කියලා. ඒකයි මේ තරම් ජයග්‍රහණයක් ලැබුණේ.මහ මැතිවරණයට පෙර ඔබ සඳහන් කළා ව්‍යවස්ථා සංශෝධනයකට ආණ්ඩුව ජනවරමක් ඉල්ලනවාය කියලා. දැන් ඒ ජනවරම ලැබිලද?මම හිතන්නේ අපිට ආසන 145 ක් විතර තියෙනවා. 2/3 කට තව ආසන 5 ක් 6 ක් අඩුයි. රටේ යහපත සඳහා ගේන මේ ව්‍යවස්ථා සංශෝධනයට විපක්‍ෂය සහය දෙයි කියලා අපි විශ්වාස කරනවා. අනික මේ හොඳ දේවල්වලට විපක්‍ෂය විරුද්ධ වෙන්නේ ඇයි? රටේ සංවර්ධනය කඩිනම් කරන්නයි සංශෝධන ගේන්නේ. පක්‍ෂයක් විදිහට නැත්නම් රට ගැන ආදරය කරන මන්ත්‍රීවරුන් අපිට සහය දෙයි. කොහොම වුණත් 2/3 කට ආසන්න බලයක් දැනටමත් සන්ධානයට තියෙනවා.2/3 ක් ස්ථිරයි කියලද ඔබ කියන්නේමම හිතන්නේ පාර්ලිමේන්තුවේ 2/3 බලයක් හදා ගන්න අපිට පුළුවන්. ඒක පැහැදිලියි.2/3 ක බලයක් හදා ගෙන යන්නේ ව්‍යවස්ථා සංශෝධනයකටද? නැත්නම් අලුත්ම ආණ්ඩුක්‍රම ව්‍යවස්ථාවක් ගේන්නද?අලුත්ම ව්‍යවස්ථාවක්1977 දී ජේ.ආර්. ජයවර්ධන මහත්තයා කිව්වේ 1972 ව්‍යවස්ථාවට සංශෝධනයක් ගේනවයි කියලයි. ඒත් ඔවුන් අලුත්ම ආණ්ඩුක්‍රම ව්‍යවස්ථාවක් ගෙනාවා. දැන් ඒ ව්‍යවස්ථාවට අණ්ඩ දානවට වඩා රටට ගැලපෙන අලුත් ම ව්‍යවස්ථාවක් ගේනවා නම් හොඳයි කියලයි මම හිතන්නේ. නව ලෝකයට ගැලපෙන හා අපේ සංවර්ධන ඉලක්ක පහසුවෙන් ළඟා කර ගන්න පුළුවන් ව්‍යවස්ථාවක් රටට වුවමනා වෙනවා. රාජ්‍ය සේවය කාර්යක්‍ෂම කරවන, පරිපාලන සේවයේ දියුණුවක් ඇති කරවන වෙනසක් ඕනේ. මේ ඡන්ද ක්‍රමය වෙනස් වෙන්නම ඕනේ. සංවර්ධනයට තියෙන බාධාවන් ඉවත් කරන්න ඕනේ. බලන්න රාජ්‍ය සේවා කොමිෂන් සභාව කාර්යක්‍ෂම කරන්න ඕනේ. ඒක ඉතා අත්‍යවශ්‍ය දෙයක්.නමුත් දැන් තියෙන රාජ්‍ය සේවා කොමිෂන් සභාව මේ රටේ සංවර්ධනයට බාධකයක් හැටියටයි ක්‍රියා කරන්නේ. ඒ කොමිසමේ ව්‍යුහය වෙනස් වෙන්න ඕනේ. රාජ්‍ය සේවයට මූලික ආදර්ශය දෙන්න ඕනේ රාජ්‍ය සේවා කොමිසමෙන්. නමුත් දැන් වෙලා තියෙන්නේ ඒකේ අනිත් පැත්ත. මම ඇමැතිවරයෙක් හැටියට දන්නවා. වැඩ කරන්න ගියාම අපේ දෙපාර්තමේන්තුවල කටයුතු විශාල වශයෙන් ප්‍රමාද වෙන්නේ රාජ්‍ය සේවා කොමිෂන් සභාව නිසයි. තීන්දු ප්‍රමාදයි. නැත්නම් ගන්න තීරණ වැරදියි. අනිත් එක වාහනයට නඟින්න – බහින්න බැරි මිනිස්සු කොමිසන් සභාවලට දාලා වැඩක් නෑ. 17 වැනි සංශෝධනයෙන් ගෙනාව කොමිසන් සභා රටට අවශ්‍යයි. හැබැයි ඒ කොමිසන් සභා කාර්යක්‍ෂම වුණේ නෑ.පොලිස් කොමිසමේ බලාපොරොත්තු ඉටු වුණාද කියා බලන්න ඕනේ. ඔය කොමිසම ආවයි කියලා පොලීසියේ සිද්ධ වෙච්ච වෙනස මොකක්ද? මේ යථාර්ථය තේරුම් ගත යුතුයි. මේවා වෙනස් කළ යුතු කාලය දැන් උදාවෙලා.වැඩක් කරන්න පුළුවන් නායකයෙක් රටට ලැබෙන්නේ කලාතුරකින්. ඒ වගේම රටට හිතවත් ඍජු නායකයෙන් ලැබෙන්නේත් වාසනාවකටයි. අපි ජීවත් වෙන්නේ වාසනාවන්ත යුගයකයි. මේ වගේ කාලයක් රටකට හැමදාම ලැබෙන්නේ නෑ. ඒ නිසා මේ යුගය තේරුම් අරගෙන අපේ යුතුකම් ඉටු කළ යුතුයි.අන්තයට පසුබසියි කියලා ආණ්ඩුව කිව්වට ජ.වි.පෙ ආසන 5 ක් ගත්තා?ජනතා විමුක්ති පෙරමුණ ඉපදුණේ් හම්බන්තොටින්. එකක්වත් නෑ. 2004 දී මන්ත්‍රී ධුර 39 ක් ඔවුන්ට ලැබුණා. එදා මැතිවරණ ප්‍රතිඵල නිකුත් වෙලා පැය 24 ක් යන්න කලින් ජ.වි.පෙ කිව්වා 2010 ආණ්ඩුව පිහිටුවන්නේ ජ.වි.පෙ කියලා. අනිත් දේශපාලන පක්‍ෂවලට එයාලගේ පස්සෙන් එන්න වෙයි කිව්වා. හැබැයි අවුරුදු හයකට පස්සේ ජ.වි.පෙ ට මොකද වුණේ. ජ.වි.පෙ හැමදාම විනාශ වුණේ් බරපතළ වැරදි තීන්දු නිසයි. හොඳ දක්‍ෂ තරුණ පිරිසක් ජ.වි.පෙ වටා ගොනු වුණත් 1971 ඉඳලම 1988 – 89 විතරක් නෙවෙයි විශේෂයෙන්ම මහින්ද රාජපක්‍ෂ ජනාධිපතිතුමා බලයට පත් වුණාට පසුව ගත්ත වැරදි දේශපාලන තීන්දු නිසා අද ජ.වි.පෙ සිය දිවි නසා ගත්තාය කියලයි කියන්න වෙන්නේ.2004 තමා ජ.වි.පෙ වසන්ත කාලය. නැවත එහෙම වසන්ත සමයක් ජ.වි.පෙ ට උදා වෙන්නේ නෑ. විනාශය ළඟා කර ගත්තේ වැරදි තීන්දු නිසයි. රටේ දේශපාලනය තේරුම් ගන්න ඕනේ. අද ජ.වි.පෙ කතා කරන්නේ ලෝකේ කිසිම රටක තියෙන දේශපාලන ක්‍රමයක් අනුව නෙවෙයි. 2009 මැයි 17 දා ත්‍රස්තවාදය අවසන් කරපු වෙලාවේ ජ.වි.පෙ ආණ්ඩුවත් එක්ක හිටියා නම් 2004 වගේම ජයග්‍රහණයක් ලබන්න තිබුණා. එජාපයත් එක්ක අපි අවබෝධතා ගිවිසුම් අස්සන් කළා 2006 දී. මලික් සමරවික්‍රම එක්ක මමයි ඒ ගිවිසුමට අස්සන් කෙළේ. ටිල්වින් සිල්වා එක්කත් මම ගිවිසුමක් අස්සන් කළා.මහින්ද රාජපක්‍ෂ ජනාධිපතිතුමා ජාතික හා අන්තර්ජාතික ප්‍රශ්නවලට මුහුණ දෙමින් යුද්ධය සඳහා නායකත්වය දුන්න වෙලාවේ. අපේ රණවිරුවන් ජීවිත පරිත්‍යාගයෙන් ත්‍රස්තවාදීන් එක්ක බිහිසුණු ගැටුමක හිටිය වෙලාවේ, රටට ආදරයක් ඇති මිනිස්සු විදිහට ජේ.වී.පී. හා යූ.ඇන්.පීය ඒ කර්තව්‍යයට සහාය දුන්නා නම් අද මේ වින්නැහිය කර ගන්නේ නෑ. මේ මල් වට්ටියට අත ගැසුවා නම් ඔවුන්ටත් දේශපාලන අනාගතයක් තියෙනවා. අපේ රණවිරුවෝ කිළිනොච්චිය අල්ලන්න යන වෙලාවේ ජේ.වී.පී ය රටපුරා වැඩ වර්ජනයක් පටන් ගත්තා. වැරදි දේශපාලන තීන්දු නිසා ජේවීපී යූඇන්පී කියන දෙගොල්ලෝම අද සියදිවි නසාගෙන ඉවරයි.බලාපොරොත්තු රැසක්...හොඳයි ඔබ කීවා සමානුපාතික ඡන්ද ක්‍රමය යටතේ ලබාගත හැකි ඉහළම ජනවරම ලබා ගත්තාය කියලා. ඒ ජනවරම පාවිච්චි කරන්නේ කොහොමද?ඔව් මේ ජනවරම දීමත් එක්කම මහා බලාපොරොත්තු රාශියක් ජනතාවට තියෙනවා. ඒක අපි බොහෝම පැහැදිලිව තේරුම් ගන්න ඕනේ. ජනවරම ගත්තා වගේම එහෙම ජනවරමක් දුන්නේ ඇයි කියන කාරණයත් තේරුම් ගන්න ඕනේ. ජනාධිපතිවරණයේදී අපි රටට වැඩ පිළිවෙළක් ඉදිරිපත් කළා. “මහින්ද චින්තන ඉදිරි දැක්ම...” ඒ මතයි අපි මහ මැතිවරණයටත් ඉදිරිපත් වුණේ. මොන මැතිවරණයකට ගියත් අපේ ප්‍රතිපත්ති හා වැඩ පිළිවෙළ එකක්. ඒ අනුව ප්‍රායෝගික සංවර්ධන සැලසුමකට ගමන් කරනවා.”මගේ මාතෘභූමිය ලෝකයේ ආශ්චර්යයක් බවට පත් කිරීම මගේ අරමුණ” කියලයි ජනාධිපතිතුමා මහින්ද චින්තන ඉදිරි දැක්ම ඉදිරිපත් කෙළේ. ඒ අරමුණටයි ඉදිරි කාලයේ ක්‍රියා කරන්නේ. වැඩ පිළිවෙළ වචන වලට පමණක් නොව යථාර්ථයක් බවට පත් කරවන්නයි අපේ උත්සාහය. නිෂ්පාදන ක්‍රියාවලිය හැම ක්‍ෂේත්‍රයකම ඉහළ නංවන්න ඕනේ. අනිත් පැත්තෙන් රාජ්‍ය සේවයේ කාර්යක්‍ෂමතාව ඉහළ නැංවීම. තරුණ පරපුර සංවර්ධනයට දායක කර ගැනීම. අධ්‍යාපනයේ අවශ්‍ය වෙනස්කම් සිදු කිරීම, මේ භෞතික සංවර්ධනය වගේම මිනිස්සුන්ගේ අධ්‍යාත්මික සංවර්ධනයත් අත්‍යවශ්‍යයි. මතට තිත වැඩ පිළිවෙළ සාර්ථකයි. ඒවා තවදුරටත් තහවුරු කරන්න ඕනේ.යුද්ධයත් එක්ක මිය ගියේ මිනිස්සු විතරක් නෙවෙයි. මිනිස්සුන් ගේ් මනුස්සකමත් යම් ප්‍රමාණයකට මැරුණා. යුද්ධයෙන් මිය ගිය මනුස්සකමට නැවත පණ දීමත් අපේ යුතුකමක්.එයින් බලාපොරොත්තු වෙන්නේ ගුණ ගරුක සමාජයක්. ලෝකයේ දියුණුව අතින් පළමු පෙළේ රටක් බවට පත් වෙන්න අපිට පුළුවන්. අපිට සම්පත්වලින් අඩුවක් නෑ. ජල සම්පත තියෙනවා.රට වටේ මහ මුහුදෙන් නිසි ප්‍රයෝජන මෙතෙක් අර ගෙනත් නෑ. ගලක් උඩ පවා මේ රටේ පැලයක් හිටවන්න පුළුවන්. සරුසාර රටක්. අපිට හොඳට හිරු එළිය ලැබෙනවා. මේ නිසා කෘෂිකර්මය, ධීවර, සංචාරක විතරක් නෙවෙයි ක්‍ෂේත්‍ර ගණනාවකින් අපට ඉදිරියට යන්න පුළුවන්. අපි ඒ අරමුණු ජය ගන්නා බවත් කියන්න කැමතියි.අලුත් ඇමැති මණ්ඩලය කොයි කාලේ වගේ දකින්න ලැබෙයිද?මහනුවර හා ත්‍රිකුණාමල දිස්ත්‍රික්ක දෙකේ ප්‍රතිඵල ප්‍රමාදය නිසයි පොඩි ප්‍රශ්නයක් තියෙන්නේ. නමුත් අනිවාර්යයෙන්ම අප්‍රේල් 22 දා අලුත් පාර්ලිමේන්තුව රැස් වෙනවා. මගේ පෞද්ගලික විශ්වාසයේ හැටියට අලුත් ඇමැති මණ්ඩලය පාර්ලිමේන්තු රැස් වුණාට පසුව දවසක පත් කරන්න බොහෝ දුරට ඉඩ තියෙනවා කියලයි මම විශ්වාස කරන්නේ.සාකච්ඡා කෙළේ - කේ.සී.ජේ. රත්නායක සුනිල් දයා අල්විස්</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=ab1004182</link>
    <topic>බිංදුවෙන් පටන් ගන්ඩ ඕනැ කමක් නැහැ</topic>
    <author>සංවාද සටහන සරත් පෙරේරා</author>
    <content>වෙනස් වීම සහ වෙනස් කිරීම දැන් දැන්ම පටන් ගත යුතුයිබිංදුවෙන් පටන් ගන්ඩ ඕනැ කමක් නැහැකොළඹ විශ්වවිද්‍යාලයේ දේශපාලන විද්‍යාව හාරාජ්‍ය ප්‍රතිපත්ති අධ්‍යයන අංශයේ ජ්‍යෙෂ්ඨ කථිකාචාර්ය නවරත්න රඹුක්වැල්ලදැන් තියෙන ලොකු වගකීම වන රට සංවර්ධනය කිරීමේ කටයුත්තට උරදෙන අලුත් පාර්ලිමේන්තුවට තරුණයන් විශාල පිරිසක් ඇතුළුවීම ඉතා වැදගත් බවත් මේ අලුත් පාර්ලිමේන්තුවේ සිිටින ප්‍රවීණයනුත් හරියට වැඩේ කළේ නැතිනම් මහජනයා විසින්ම තමන්වත් ලැයිස්තුවේ පහළට දමන බව තේරුම් ගෙන වැඩ කළ යුතු බවත් කොළඹ විශ්ව විද්‍යාලයේ ජ්‍යෙෂ්ඨ කථිකාචාර්ය නවරත්න රඹුක්වැල්ල මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් රඹුක්වැල්ල මහතා මේ ප්‍රකාශය කෙළේය. එම සම්මුඛ සාකච්ඡාවේ රඹුක්වැල්ල මහතාගෙන් ඇසූ ප්‍රශ්න කීපයකට දුන් පිළිතුරු මෙසේය.ආසියාවේ ආශ්චර්ය බවට ශ්‍රී ලංකාව පත් කරන්න ජනාධිපතිතුමා ජනතාව ඉදිරියේ තැබූ යෝජනාව අනුපාත ඡන්ද ක්‍රමය අනුව විශ්වාස කළ නොහැකි තරම් මන්ත්‍රීවරුන් සංඛ්‍යාවක් ලබාදීමෙන් අනුමත කර තිබෙනවා. ඔබ ඒ ගැන කොහොමද හිතන්නේ?ලංකාවේ පැවැති යුද්ධයෙන් පස්සේ අනාගත අභිප්‍රායන් කිසියම් රටක නැති තරම්. මේ රටේ ජනතාවගේ, රජයේ අභිලාෂයන් ඉතාම ඉහළයි. යුද්ධය අවසන් වෙලා රට නැංවීම පිළිබඳ අභිලාෂය දැන් ඉදිරියට ඇවිල්ලා තිබෙනවා. මේකට විශිෂ්ට පදනමක් ලැබුණා ජනාධිපතිතුමා ලැබූ විශිෂ්ට ජනාධිපතිවරණ ජයග්‍රහණයෙන්. දැන් රට හැම අතින්ම අලුත් රටක්. රටේ යුද්ධයක් නැහැ. මේ වාතාවරණය මැද ඉතිහාසයේ නොලැබුණු තරම් වෙන කිසිදු ආණ්ඩුවකට ලැබෙයි කියල හිතාගන්නවත් බැරි තරම් ජනවරමක් මේ මැතිවරණයේදී එක්සත් ජනතා නිදහස් සන්ධානයට ලැබිල තියනවා.මෙතැනදි ලංකාවට යන්න තියන ඉදිරි පදනමත් වෙන රටක නැති තරම් පුළුල් එකක්. ඒ වගේම අපි මේ ජයග්‍රහණ වලට පස්සේ අපට පටන් ගන්න තියෙන්නෙත් බිංදුවේ ඉඳල නෙවෙයි. මේ රටේ යුද්ධයක් තිබුණා කියලා ආර්ථිකය වැටුණේ නැහැ. මේ තරම් විශාල යුද්ධයක් මැද්දෙත් රජයට පුළුවන් වුණා ස්ථාවර යටිතල පහසුකම් සංවර්ධන ව්‍යපෘති රාශියක් ආරම්භ කර ඉදිරියට ගෙනියන්න. මහින්ද චින්තන ඉදිරි දැක්ම ක්‍රියාත්මක කරන්න දැන් කිසිදු බාධාවක් නැහැ. රජයට ජන ජීවිත නංවන්න ජව සම්පන්න ගමනක් ඉදිරියට ක්‍රියාත්මක කළ හැකියි.මේ ඕනෑකමත් මේ ආණ්ඩුවට, ජනාධිපතිතුමාට තිබෙනවා. මේ රටේ තිබුණ වෙන ඕනෑම ආණ්ඩුවක් ගත්තොත් ඒ ආණ්ඩුවට තිබුණේ එක ප්‍රධාන සංවර්ධන ව්‍යාපෘතියක් විතරයි. නමුත් මේ නායකයා යටතේ මේ රටේ විශාල සංවර්ධන ව්‍යාපෘති රාශියක් එකවර ආරම්භ කර ඉදිරියට ගෙනියන්න කටයුතු කරල තියෙනව.දැන් මේ රටේ සංවර්ධනය නගරයට සීමාවුණ එකක්නේ. එතැන සම්පත් ගමට ගලා යන්නේ නැහැ. ලොකු විෂමතාවක් ගම හා නගරය අතර තියෙන්නේ?ඔය කියන ප්‍රශ්නයට උත්තරයක් විදියට රටේ සංවර්ධන කලාප ප්‍රතිව්‍යුහගත කිරීමේ ව්‍යාපෘතියකුත් ක්‍රියාත්මක වෙනවනේ. ඒ කියන්නේ කොළඹට අමතරව තව විශාල කොළඹක් නිර්මාණය කිරීමේ පදනම වැටිලා. ඒ වැඩපිළිවෙළත් කෙරීගෙන යනවා. මේ වෙනස නැති කිරීම තමයි සංවර්ධන කලාප ප්‍රතිව්‍යුහගත කිරීම මගින් අදහස් කරන්නේ. වෙන කිසිම ආණ්ඩුවක් මෙවැනි වැඩපිළිවෙළකට අත ගැසුවෙත් නැහැ. සිතුවෙත් නැහැ. කොළඹ විකේන්ද්‍රනය වෙලා යන එක රටේ තවත් කලාපවල සංවර්ධන ව්‍යාපෘතිත් එක්ක ව්‍යාප්ත වෙන්න පුළුවන්. ඒ නිසා සමස්තයක් ලෙස කියන්න පුළුවන් මේ ජනතා අභිලාෂයන් ජයගත හැකි වීමේ සංඛ්‍යතාවය ඉතා ඉහළයි. හොඳින්ම කියන්න පුළුවන් මේ තියෙන රජයේ හා ජනතාවගේ සංවර්ධන අපේක්‍ෂා, අභිලාෂයන් සම්පූර්ණයෙන්ම ඉටුකොට ගත හැකියි.මේ මැතිවරණයේදී රජයේ අතිවිශිෂ්ට ජයග්‍රහණය වගේම අලුත් පාර්ලිමේන්තුවට අලුත් මුහුණුත් එකතු වී තිබෙනවා නේද?අලුත් පාර්ලිමේන්තුවේ සංයුතිය බැලුවහම අපට පේනවා විශාල නවක මන්ත්‍රීවරු ප්‍රමාණයක් අලුතෙන් පාර්ලිමේන්තුවට එනවා. එහි ප්‍රතිඵලයක් විදියටම පැරැණි මැති ඇමැතිවරු විශාල ප්‍රමාණයක් පරාජයට පත්වෙලා. හැලිලා ගිහිල්ලා. මේ පිරිසුදු කිරීම මහජන කැමැත්ත උඩ සිදුවෙලා තියෙන්නේ. තරුණ නියෝජනයට වැඩි ඉඩකඩක් ලැබිලා.ඇයි මේ ප්‍රබලයන් හැලුණේ?දැන් මෙතැනදි සමහරු ලිස්ට් එකෙන් හැලී ගියා වගේම සමහරු ප්‍රබලයන් ලැයිස්තුවේ අගට යන්තම් බේරිලා තියෙනවා. එතකොට මේ ප්‍රවාහය තුළ තරුණයන් ගණනාවකට රටේ ඉහළම තැනට එන්න අවස්ථාව ලැබී තියෙනවා. මේකෙ එක පැත්තක් තමයි සමහර වැඩ පිළිවෙළවල් ගෙන ගිය ආකාරය සම්බන්ධයෙන් ජනතාවගේ කැමැත්තක් තිබී නැහැ. මෙතැන හැලුණේ ආණ්ඩුව පැත්තේ බල කණු විතරක් නෙවෙයි. විපක්‍ෂයේ බල කණුත් වැටිල හෙලවිලා \;යනවා. මේකෙන් විපක්‍ෂයේ වුණත් අපට පැහැදිලි වෙන්නේ විපක්‍ෂයේම ක්‍රියාකාරකම් ගැනත් සතුටක් විපක්ෂයේ ජනයා තුළත් තිබිල නැහැ. එක උදාහරණයක් එක්සත් ජාතික පක්‍ෂයේ බලවත් නියෝජ්‍ය නායකයා පරයා ටෙලිනාට්‍ය නිළියක් ඉදිරියට ඇවිත්. මේකෙන් පේනව විපක්‍ෂයේ වැඩපිළිවෙළ වුණත් මිනිස්සුන්ට එතරම් ආකර්ශනීය වෙලා නැහැ.ඒ අතරම මිනිස්සු පාර්ලිමේන්තුවට අලුත් මුහුණු ගෙන ඒම තුළ ගැබ්වෙන දෙයක් තමයි ඡන්ද ක්‍රමයට පවත්නා නොකැමත්තත් මිනිස්සු කිහිප ආකාරයකට ප්‍රකාශ කළා. ඡන්ද තබන ක්‍රමය ඇතුළේ ඇති ජරාජීර්ණ මැතිවරණ කාකොටා ගැනීමට මිනිස්සු කැමැති වෙලා නැහැ. ඒක ඡන්ද දවසේ වුණත් පැහැදිලියි. අඩු වේගයකින් ඡන්දෙ දෙන්න ඡන්ද පොළට ආවේ. නවකයන් බහුල පාර්ලිමේන්තුව තුළ අපට හොඳ පැති මෙන්ම නරක පැතිත් තියේවි. සමහර පළපුරුදු අය රැසක් ඉවත් වෙලා. අලුතෙන් ආ හැම දෙනාටම පාර්ලිමේන්තු සම්ප්‍රදායන් තේරුම් අරන් ඉදිරියට ඉන්න පුළුවන් ද කියන ප්‍රශ්නයකුත් තියනවා. නමුත් ජනතාව තීරණය දීල තියන ආකාරය අපට පිළිගන්න සිදුවෙලා තියනවා.මේක මේ පෙරහනය රටට හොඳද නරකද?මේකයි වෙලා තියෙන දේ ජනතාව පැරණි අය විවේචනාත්මකව දැකීම නවකයන් තේරුම් ගත යුතුයි. ඒ වගේම ඉන්න ප්‍රවීණයනුත් තේරුම් ගන්න අවශ්‍යයයි තමන් හරියට වැඩේ කරේ නැතිනම් මහජනයා තමන්වත් ලැයිස්තුවේ පහළටම දානවා කියලා. ඒ නිසා මේ අලුත් සංයුතිය තුළ ඇති කරල තියෙන වෙනස තමයි සියලු දෙනාටම විශාල වගකීමකින් යුතුව වැඩ කිරීමට ජනතාව කරල තියන බල කිරීම. මේ වගකීම දේශපාලනඥයෝ සියලු දෙනාම තේරුම් ගත යුතුයි. ඔවුන්ට අවසානයට මහජනයාට වග කියන්න වෙනවා.මේ වේලාවේ වේගවත් සංවර්ධන ගමනක් ආණ්ඩුවෙන් මහජනයා බලාපොරොත්තු වෙනවා නේද?අපි මුහුණ දීල තියන කාලය අනුව පාර්ලිමේන්තුව පාර්ලිමේන්තුවේ කාර්ය භාරය ඉතාම වැදගත්. යුද්ධය ගෙන යාමේදී පාර්ලිමේන්තුව ඒ තරම් වැදගත් වුණේ නැහැ. සොල්දාදුව තමයි ජනාධිපතිතුමාගේ නායකත්වය යටතේ යුද්ධ ජයග්‍රහණය අත්කර දුන්නේ. නමුත් දැන් යුද්ධය දිනුවට පස්සේ සොල්දාදුවගේ කාර්ය භාරය ඉවරයි. රට සංවර්ධනය කිරීමේ කාර්ය භාරයයි දැන් ඉදිරියට ඇවිල්ලා තියෙන්නේ. ඒක තමයි පාර්ලිමේන්තුවේ කාර්ය භාරය. ඒ නිසා මේ පාර්ලිමේන්තුව රටේ සංවර්ධනය සඳහා උපරිම වගකීමෙන් කටයුතු කළ යුතුයි.ඒ වගේම මේ පාර්ලිමේන්තුව මේ රටේ 21 වැනි සියවසට අවශ්‍ය ව්‍යවස්ථා සම්පාදනය සඳහා කැප විය යුතුයි. අපි අත් දැක්ක දේ තමයි පවත්නා මැතිවරණ ක්‍රමය වෙනස් කිරීම පිළිබඳ කාර්යයට පාර්ලිමේන්තුව අත ගැසිය යුතුයි.මේ සියල්ල දැන් කළ හැකියි. අවශ්‍ය තුනෙන් දෙකේ බලය ළඟටම මේ අලුත් ආණ්ඩුව ඇවිල්ලා තියෙනවා.ඒකත් ඉතා වැදගත් තමයි. මිනිස්සු පොදුවේ අනුමත කරල තියෙනවා සමහර මූලික නීති වෙනසකට භාජනය කළ යුතුය කියලා. මෙතන මැතිවරණ ක්‍රමය වෙනස් කිරීම එක කරුණක්. ඒක තමයි ප්‍රධාන කාරණයත්. ඇත්තටම මහජනයා මැතිවරණ කාලය තුළ හා මැතිවරණ දවසේ හැසිරුණ ආකාරයෙන් පෙන්නුම් කළා මේ ක්‍රමයත් එක්ක මිනිස්සු කොයිතරම් අතෘප්තිමත්ද කියලා මේක මහජනයා පමණක් නෙවෙයි තරග කළ සියලුම අපේක්ෂකයනුත් මේ ක්‍රමයට කැමැති නැහැ.මේ අතාර්කික අවිද්‍යාත්මක ක්‍රමය නිසා තනි අපේක්ෂකයකුට මුළු දිස්ත්‍රික්කයකට ප්‍රචාරණය ගෙනියන්න සිදුවුණා උපරීම තරගකාරිත්වයකින්. මේ තරගය අනිවාර්යයෙන්ම පක්ෂ ඇතුළටත් ආවා. අනික් කාරණාව ප්‍රචාරණය මැතිවරණ නීතිය අනුව ප්‍රචාරණය නීති විරෝධියි. නමුත් තනි අපේක්ෂකයෙක් මුළු දිස්ත්‍රික්කයකට තම හැඳින්වීම දෙන්නේ කොහොමද මේ නිසා මැතිවරණ නීතිය හා ප්‍රායෝගිකත්වය අතර විශාල පරස්පරයක් තියෙනවා. මා මෙතනදි දකින ප්‍රධාන කාරණාව වෙනත් කාරණාවක්. ඒක තමයි කේවල ඡන්ද කොට්ඨාස ක්‍රමයේදී මැතිවරණ ක්‍රමය විසින් පක්ෂය ජනතාව ඉදිරියට යැව්වා. ඒ කියන්නේ කේවල ක්‍රමයේදී තනි ආසන තුළ අපේක්ෂකයන් දෙතුන් දෙනාට කතා කරන්න තියෙන්නේ පක්ෂය ගැන පක්ෂයේ ප්‍රතිපත්ති ගැන.මේ සමානුපාතික ක්‍රමයේදී පක්ෂය ගැන හෝ පක්ෂයේ ප්‍රතිපත්ති ගැන හෝ ඒ ඒ මන්ත්‍රී අපේක්ෂකයන්ට කතා කිරීමේ අවශ්‍යතාවයක් නැහැ. ඔවුන් කළ යුත්තේ මනාප සොය සොයා දිවීම පමණයි. මේ නිසා පක්ෂ ප්‍රතිපත්ති පක්ෂය යට යනවා. මේ මැතිවරණ ක්‍රමය විසින්ම පක්ෂයේ ඓතිහාසික කාර්යභාරය අවසන් කර තිබෙනවා.පක්ෂ ප්‍රතිපත්ති නොව මේ ඡන්ද ක්‍රමයෙන් පටුබේද නොවෙයි ද ඉස්මතු වෙන්නේ.ඕනෑම රටක මිනිස්සුන්ට දේශපාලනය උගන්වන්නේ දේශපාලන පක්ෂ විසින්. මැතිවරණ කාලයේදී තමයි පක්ෂවල ප්‍රතිපත්ති වැඩියෙන් දැනගන්නේ. නමුත් අපේ රටේ සමානුපාතික නියෝජන ක්‍රමය යටතේ මැතිවරණ කාලයේ විශේෂයෙන් ජනතාව දේශපාලන පක්ෂ ගැන වැටහීමක් ඇතිකර ගන්නේ නැහැ. මොකද පක්ෂ අතර ප්‍රතිපත්තිමය සංවාදයන් මැතිවරණ තරගයේ නැති නිසා. අනෙක් නරක දේ තමයි සමාජය විවිධ පදනම් මත බේදභින්න වී යාම මේ මැතිවරණ ක්‍රමයෙන් සිදුවුණා.නිදසුනක් විදියට කුලවාදයට අලුතෙන් විශාල තැනක් එන්නේ සමානුපාත නියෝජනය ක්‍රමය මඟින්. ඒ තුළ දිස්ත්‍රික්කයේ මනාප ලබා ගැනීමට ඒ ඒ අපේක්ෂකයා තමන්ගේ කුලයට ඇමැතීම උඩින් යටින් සෘජුව හා වක්‍රව කරනවා. මේක කේවල ඡන්ද ක්‍රමයේ සිදුවන්නේ නැහැ. මේ අනුව අපට පේනවා මේ ඡන්ද ක්‍රමය තුළ කුලබේද වර්ගබේදය, ප්‍රාදේශීය බේදය හා වෙනත් මෙකී නොකී බේදවලට සමාජයේ ඉහළ ඉඩක් ලබා දෙන ක්‍රමයක්.දැන් මේ පාර්ලිමේන්තුවට ඇතුළු වන තරුණ මුහුණුවලට සරිලන වගකීම් පැවරීමේ වගකීමක් තිබෙනවා යැයි මා කිව්වොත්?තරුණ මුහුණ පාර්ලිමේන්තුවට ඇතුළු වීම ඉතාම හොඳ දෙයක් විදියට මා දකිනවා. පාර්ලිමේන්තුව යළි යළිත් අලුත් විය යුතුයි. අලුත් මුහුණු එක්විය යුතුයි. එම ක්‍රමවේදය අනුවයි අලුත් මන්ත්‍රීවරු පාර්ලිමේන්තු සම්ප්‍රදාය රටට තියෙන වගකීම ගැන දැනුවත් භාවයක් පුහුණුවීමක් ලබා ගන්නේ. මේ අලුත් මුහුණු එකතු වීමෙන් ඡන්දදායකයා දක්වා ඇති කැමැත්ත අපට තේරුම් ගන්න පුළුවන්. බොහෝවිට තරුණ ජනයා තරුණ අපේක්ෂකයන්ට වැඩි තැන දෙන්න පෙළඹෙන්න ඇති කියලා හිතන්න පුළුවන්. මේකට හේතුව තමයි සමහරුන්ට සමහර පරණ මුහුණු එතරම් ආකර්ශනීය නොවීම. නමුත් අප කෘතහස්ත වැඩිහිටි දේශපාලනඥයන් ප්‍රතික්ෂේප කරන්නේ නැහැ. අපේ රටේ විතරක් නෙවෙයි වෙන ඕනෑම රටක අත්දැකීම් පරිපූර්ණ දේශපාලනඥයා තමයි රට ඒ රටේ සම්ප්‍රදායන් ඉදිරියට ගෙනියන්නේ. ඒ නිසා අත්දැකීම්වලින් පරිපූර්ණ කණ්ඩායමකිනුත් තරුණ කණ්ඩායමකිනුත් අලුත් පාර්ලිමේන්තුව සමන්විත වීම වැදගත් කියල මා හිතනවා.තරුණයන් තරුණකම නිසාම පාර්ලිමේන්තුවට පත්වුණ විගසම පුහුණුවකින් තොරව අලුත් වගකීම් බාර දෙන්න පුළුවන් ද කියන ප්‍රශ්නයත් තියනවා.මොන තර්කය ගෙනාවත් පාලනයට තරුණ පිරිස ඇතුළු කරගැනීම අනිවාර්්‍යයෙන් කළ යුතුයි...?තරුණ අපේක්ෂා තරුණ අභිලාෂයන් නියෝජනය සඳහා කැබිනට් මණ්ඩලයේත් තරුණ නියෝජනයක් තිබිය යුතුයි. මොකද ඔවුන් විප්ලවකාරී විදියට දේශපාලන සම්ප්‍රදායන් ප්‍රතික්ෂේප කළ යුගයක් මේ රටේ තිබුණා. එල්ටීටීඊ ක්‍රියාකාරිත්වය හා ජවිපෙ කැරලි දෙක තුළත් අපට මේවා තේරුම් ගන්න පුළුවන්. මේ නිසා මේ තත්ත්වය තේරුම් අරන් තරුණයන්ට ප්‍රමාණවත් සුදුසු වගකීමක් පැවරීමත් වැදගත් කරුණක්.අලුත් පාර්ලිමේන්තුව අලුත් ලංකාව තුළ මේ තියන යෝධ අභියෝග ගැන ඔබ ඉතා සුබවාදීව කල්පනා කරන බවයි පෙනෙන්නේ?මේ අභියෝග සියල්ල අපට ජයගන්න පුළුවන් කියල මා විශ්වාස කරනවා. රටේ ඉදිරියට යෑමේ හැකියාව ගැන කතා කළොත් ලංකාවට මේ තියෙන තත්ත්වය තුළ සියයට 7 කට එහා සංවර්ධන වේගයක් පවත්වාගන්න පුළුවන්. මෙවැනි වර්ධන වේගයක් සාමාන්‍යයෙන් පරිධියේ වෙනත් රටවල නැහැ.ලංකාව වඩා වේගයෙන් සංවර්ධනය වන රටවල් 10 ට ඇතුළත් වෙනවා. ලංකාවේ සමාජ ආකල්පවල වෙනසක් ඇතිවෙලා තියෙනවා. විශේෂ කාරණය තමයි රටේ යමක් සිදුවෙන බව සිදුවෙමින් තිබෙන බවට මිනිස්සු තුළ හැඟීමක් තියෙනවා. වෙන යුගවල ඒ විශ්වාසය ජනතාව තුළ තිබුණේ නැහැ. ඒ ජන විශ්වාසය තමයි මේ තරම් ජනතා කැමැත්තක් ලැබීමටත් හේතුව. සමාජ සංවර්ධනය සඳහා උපරීම කොන්දේසි තියන බවයි අපට පෙනෙන්නේ. මා හිතන්නේ මේවා අපට ළඟා කරන්න පුළුවන් ඉලක්ක.සංවාද සටහන සරත් පෙරේරා</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=af1004181</link>
    <topic>නව අවුරුද්ද රටට-ලෝකයට ඔබට කොහොමද?</topic>
    <author/>
    <content>නව අවුරුද්ද රටට-ලෝකයට ඔබට කොහොමද?ශක්තිමත් ජාතික රාජ්‍යයක් සඳහා වූ දේශපාලන දැක්මක්අවයව දන්දුන් පුලස්තිගේ කතාවආසියානු ආශ්චර්යයේ පළමු දෙපාර්තමේන්තුව RMVදරුවන් හික්මවන්න රජ කාලේ දඬුවම් දිය යුතුද?පරිසරය ගහකොළ හා බැඳුණු සිංහල අලුත් අවුරුද්දමාස 3කට පෙර අපෙන් සමුගත් වෛද්‍ය පී. නාගොඩවිතානජීවිතය සුන්දරයිමෙන්න මෙහෙම කරමුද?වසරක් පාසා සර්වග්‍රහ මණ්ඩලය වටා දින 360ක දිග ගමනක යන සූර්ය දිව්‍ය රාජයා සඳු හිමි බක් මස මීන රාශියෙන් මේෂ රාශියට සංක්‍රමණය වීම සිංහල හා හින්දු අලුත් අවුරුද්ද උදා වන්නේය.මෙවර එම සංක්‍රමණය වෙනස් කරමින් බක් මාසය ගෙවී වෙසක් මසට පා තබන සන්ධිස්ථානයක අමාවක තිථිය ලත් වෛධෘති යෝගය හා නාගකරණය පවතින අප්‍රේල් 14 වැනි බුද දින නව අවුරුදු උදාව සිදුවෙයි.වෛධෘති යෝගය හා නාගකරණය විෂ යෝග දෙකක් බව වශිෂ්ඨ සෘෂීන් විසින් රචිත නාරද සංහිතාවේ පෙන්වා දී ඇත. එබැවින් මේ නව වසරේ රවි ග්‍රහදෙවි මේෂ රාශියට සංක්‍රමණය වන මොහොත විෂ යෝගයකට හා විෂ කරණයකට මැදිවීම ලෝකයේ රටවල් ගණනාවක ප්‍රශ්න උදාවීමට හේතුවෙයි.යකඩ හා වානේ කර්මාන්ත අංශවලින් රජයට විශේෂ ලාබ ගෙන දෙනු ඇත. සංවර්ධන වැඩවලට අයත් වන නිෂ්පාදන ආදිය සඳහා ගෘහ නිර්මාණ අමුද්‍රව්‍ය සැපයීමේ ව්‍යාපාරිකයන්ට විශේෂ වරප්‍රසාද හා ලාබ හිමිකර දෙයි.ව්‍යාපාර කටයුතු කෙරෙහි බලපාන ග්‍රහ තත්ත්වය අනුව ගුරු කුම්භ රාශියේ නෙප්චූන් හා යුරේනස් දෙදෙනාට මැදිවීම නිසා මිල ඉහළ යාම වැනි සිද්ධීන් ඇති වුවත් රජයේ මැදිහත්වීම මඟින් පාරිභෝගිකයනට සහන ලැබේ.සංවර්ධන කටයුතු කෙරෙහි රජයේ දායකත්වය වැඩි වනු ඇත.මේ වසරේ ජූනි මස 26 සිදුවන අර්ධ චන්ද්‍රග්‍රහණයත් ජූලි 12 පූර්ණ සූර්යග්‍රහණයත් පීඩන ආරම්භ කරන යෙදුම් දෙකකි.ජූලි 31 අගෝස්තු 2, 3 යන කාල ගුරු සඳු යෝගය ද මාස සප්තමව ශනි කුජ යෝගය ලෝකයට තද බල කුණාටු වැසි, ගංවතුර ගිණි ගැනීම් ලෝකයේ යුද්ධ වැඩිවීම්ද මතුවීමට ඉඩ යෙදේ.පාලන කටයුතු අවුල් කරවන අතර දේශපාලන ක්‍ෂේත්‍රයන්හි වෙනස්කම් රාශියක් සිදුවෙයි.දකුණු දිසාවේ හා නැඟෙනහිර දිග ප්‍රදේශවල සුළි සුළං ද නායයෑම් ද ඇතිවෙයි. විදේශාධාර රැසක් අප රටට ලැබීමෙන් සංවර්ධන කටයුතු වේගවත් වෙයි.රටේ උප ප්‍රධාන නගරවල ශීඝ්‍ර සංවර්ධනයක් සැලසේ. දකුණු දිසාව හා නැඟෙනහිර දිග මුහුදට ආසන්න නගර රටේ ප්‍රධාන මධ්‍යස්ථාන බවට පත්කැරේ. එයින් දැනට වඩා විදේශ සබඳතා විදේශීය ආයෝජකයන් හා සංචාරකයන් පැමිණීමේ පහසුකම් වැඩි කැරේ.ලෝකයේ නාවුක මාර්ග හා ගුවන් ගමන් පහසුකම් වැඩි වෙයි.රුසියාව, පෝලන්තය, ජෝර්ජියාව ඉරානය රටවල විවිධ දේශපාලනික මතවාද ගොඩනැඟීමෙන් අන්තර්ජාතික අවධානය මතුවෙයි.ඇමෙරිකාව, බටහිර එංගලන්තය, බෙල්ජියම, බ්‍රසීලය, ඔස්ට්‍රේලියාව, කැනඩාව රටවලට වරින් වර ගංවතුර තර්ජන ඇතිවන අතර මේ තත්ත්වය නිසා ලබන ජූලි මාසය වන තෙක් ජීවිත හා දේපළ හානිවලට හේතුවෙයි.බටහිර ඉන්දියාව, පාකිස්තානය, ඇෆ්ගනිස්තානය, රුසියාව රටවල යුද ගැටුම් හා ත්‍රස්ත ක්‍රියා සිදුවෙයි. ත්‍රස්තවාදී කල්ලි සිදු කරන විවිධ විනාශකාරී ක්‍රියා නිසා සාමාන්‍ය ජනතාව විශාල වශයෙන් මරුමුවට පත්වෙයි.මෙරට විදේශ වෙළෙඳාම් කටයුතු තවත් දියුණුවන අතර අසල්වැසි රටවල් සමඟ ඇති කරගන්නා ගිවිසුම් සාර්ථක වෙයි.වයඹ හා ඌව දිසාවල කෘෂි ක්‍ෂේත්‍රයට අදාළ කටයුතු සාර්ථක වන අතර තාක්ෂණ සේවා වැඩි දියුණුවීමත් මාර්ග සංවර්ධනය විදුලි බල ක්‍ෂේත්‍රයේ ශීඝ්‍ර සංවර්ධනයත් ඇතිවෙයි.මහජනතාවට සහන සැලැසෙන වැඩපිළිවෙළක් ඉදිරි කාලයේදී ක්‍රියාත්මක වෙයි.සුබ නව වසරක් වේවා!හරිප්‍රිය ගුණසේකර  මේෂමෙම නව වසර මිශ්‍රඵල ගෙනදෙයි. විශේෂයෙන් ස්ථාන නවීකරණයකට මුල පිරෙයි. නිවාස හා ඉඩම් ලාබ හිමි වෙයි.බොහෝදුරට ආගමික කටයුතුවලට යොමුවීමෙන් පූජනීය ස්ථානවල ප්‍රධාන ස්ථානවලට පත්වෙයි. නව නිර්මාණ සඳහා වැඩිපුර කාලය වැය කරයි. ලියකියවිලි කටයුතුවල අවුල් සහගත තත්ත්වයක් මතුවීමෙන් ජූනි, ජූලි මාසවල සිත් පීඩා අධික වෙයි.මැයි - ජූනි කාලයේ ආර්ථික පීඩා මඟහරවා ගත හැක. දරුවකුගේ දියුණුව සැලසේ. අවිවාහක අයට මංගල යෝග මැයි 15 සිට නොවැම්බර් 2 දක්වා උදා කැරේ. රැකියාවල නියුතු අයට තනතුරු ලාබ උසස්වීම් ලැබෙන අතර නව රැකියා දියුණුවට මඟ සැලසේ.සැප්තැම්බර් 15 සිට ඔක්තෝබර් 15 අතර කාල සීමාවේ එතෙර ගමන් යන අයට සුබඵල ගෙනදෙයි. බොහෝවිට ජීවිතයේ වෙනස්වීම් සිදුවිය හැක.රුධිර පීඩනය, උදර රෝග, මුත්‍රා දෝෂ, ගිනියම් දෝෂවලට ඉඩ යෙදේ.ජය අංකය 6වෘෂභමේ වසරේ කීර්තිය හා ප්‍රසිද්ධිය ලැබෙනු ඇත. තරග විභාගවලින් ජය අත්වෙයි. රැකියා නොමැති අයට සම්මුඛ පරීක්ෂණ මැයි – ජූලි අතර කාලයේ යෙදේ. ගුරු වෘත්තිය, බැංකු සේවා, වෛද්‍ය අංශ ආදී රැකියාවලට යොමු කැරේ. නීති වෘත්තියේ යෙදී සිටින අයගේ තත්ත්වය උසස් වෙයි.පවුලේ ක්‍රමවත් දියුණුවක් සැකසේ. ඉඩම් හා වතුපිටිවලින් ලැබෙන ආදායම් සරු කැරේ. පෙම් සබඳතා තහවුරු වෙයි. උසස් අන්දමට විවාහ ආදියේ නිමාවක් දැක ගැනීමට හැකි වසරකි. විදේශ අධ්‍යාපන ලාබ, රැකියා ලාබ ආදියට ඉඩ සැලසේ.කාලයක සිට අරගලයක්ව පැවැති ඉඩමක් හෝ නිවෙසක් ලබාගැනීමට කළ උත්සාහය මේ වසරේ ජූනි අගෝස්තු මාසවල ලැබීමට හිමිකම් ඇතිකරයි.ස්ථාන ප්‍රශ්න වරින් වර මතුකරයි. සහෝදරයන් හෝ ඥාතීන්ගේ නුරුස්නා ගති චෝදනා මතුවීමට ද ඊර්ෂ්‍යාසහගත වැඩ නිසා සිත් කැලඹීම් ද වර්ෂය මැද මතුකර දෙනු ඇත.පැරැණි ණය ගනුදෙනුවක් මුල්කොට ඉඩමක් පැවරීම හෝ ණයක් ගැනීම ස්ථිරවීම ඔක්තෝබර මාසය තුළදී සිදුවිය හැකිය.සෞඛ්‍ය තත්ත්වය පිළිබඳව සැලකිලිමත් විය යුතුය. සෙම් රෝග ඇස්වල ආබාධ හා ස්නායු රෝග නිසා ශල්‍යකර්මවලට පවා ඉඩ යෙදේ.ජය අංකය 4මිථුනමිශ්‍රඵල ගෙන දෙන වසරකි. අසල්වැසි අයගේ ආදර සැලකිලි ලබන අතර නව නිර්මාණ හා කාර්මික කටයුතුවලට පෙළඹෙන කාලයක් මැයි මාසයෙන් පසුව උදාකරයි. නීති ගැටලුවක් මුල්කොට පිය පාර්ශ්වයේ දේපළ පිළිබඳ ආරවුල් මතුවෙයි.නව ව්‍යාපාරවලට තදින් ඇල්ම කරන අතර රැකියාවට අමතරව ව්‍යාපාරයක් ඇරඹිය යුතු යයි සිතට ගනී. එය එසේ වීමට හේතුව බොහෝ විට රැකියා පිළිබඳ ප්‍රසාදයක් නොමැති කමය.වසර මුල් කාලයේ පවුලේ සතුට අඩු වුවද ජූලි අගෝස්තු කාලය තුළ අතිරේක ආදායම් හා වැවිලි කර්මාන්ත ආදියෙන් ධන ලාබ හිමිවෙයි.රැකියාවල යෙදෙන අයට මේ කාලසීමාව සුබදායකයි. විශේෂයෙන් ආගම ධර්මයට ඇතිවන ලැදිකම මත ක්‍රමවත් දියුණුවක් සැකසේ.විවාහයට කටයුතු සැලැසෙන අතර එතෙරින් ලැබෙන විවාහ යෝජනාවක් ස්ථිර වන්නට කරුණු යෙදේ. විවාහයෙන් පසු විදේශයක ජීවත් වීමට අවස්ථාව සැලසේ. උසස් දියුණුවක් ගොඩනඟා ගත හැක.අධ්‍යාපන කටයුතු සාර්ථක වෙයි. ජීවිතයේ උසස් දියුණුවක් ලබා ගත හැකි අයුරින් නිලතල ලාබ හිමිවෙයි. නීතීඥ, වෛද්‍ය, ගණාකාධිකාරී තනතුරු දරන අය දියුණුවට පත්වේ. සෙම් රෝග, හෘද පීඩා, ස්නායු ආබාධ වරින් වර මතුවෙයි.ජය අංකය 7කටකමේ නව වසරේ වැඩිපුර ආගම ධර්මයට ලැදිව කටයුතු කිරීමට පෙළඹෙයි. ජාතික සිරිත් විරිත් හා පැරැණිකම පිළිබඳ සිතුවිලි ක්‍රියාත්මක කරන්නට උගත් අයගේ සහයෝගය ලබා ගැනීමට උත්සාහ කරයි. ලියකියවිලි හා ලේඛන කටයුතුවලට නැඹුරු වූ අයට සුබදායකය.කාලයක් සිට යටපත්ව තිබූ පියා සතු දේපළ හිමිකම තමන්ට අයත් වෙයි. ඉන් ලබන ලාබ පුන්‍යකර්ම වලට යෙදීමට තීරණය කරයි. තමන් පිළිබඳ ඊර්ෂ්‍යාකරන්නන් නිසා නිතර සිත් කලකිරීම් ඇති වෙයි.රැකියා නොමැති අයට උසස් දියුණුවක් ලැබෙන රැකියා හිමිවෙයි. ප්‍රචාරක කටයුතු ආදියෙන් දියුණුවට මඟ සැලසේ. එතර ගමන් යන අයට සහන රැසක් සැලසෙන අතර උසස් ඉගෙනුමකට පවා මාර්ග සකසා ගත හැකි වෙයි.මංගල කටයුතු සාර්ථක වෙයි. පෙම් සබඳතාවලට සුබ නැත. පිළිබඳ මිත්‍රත්වය පවත්වන අය අඩුවෙයි. දරුපල බලාපොරොත්තු වන අයට සැප්තැම්බර් නොවැම්බර් අතර වාසනාවන්ත දරු ලාබ ඇති කරයි.නව නිවෙසක් ගොඩනඟන්නට සැලසුම් කළත් කුමන හේතුවකින් හෝ අදහස යටපත්වී යනු ඇත. හෘද රෝග, ඇස්වල ආබාධවලට ඉඩ ඇත.ජය අංකය 3සිංහමේ වසර මුල් භාගයේ තරමක චිත්ත පීඩා කිහිපයක් මතුවුවද එඩිතර සිතින් යුතුව කටයුතු කිරීමෙන් අඩුපාඩු රැසක් ඉටුකර ගැනීමට හැකිවෙයි. වෙනදාට වඩා ඉතා ඉවසිලිවන්ත භාවයක් ඇති කරගැනීමෙන් ජය ලබාගත හැකිවෙයි.වියදම් අධික වෙයි. නව ව්‍යාපාරවලින් ලාබ ලැබේ. දරුවකු නිසා හිතට කරදර නැඟී ඒමට පිළිවන. දේපළ හා නිවාස ආරවුල් වරින් වර මතුවෙයි.පවුලේ සාමාජිකයනට සහන රැසක් මතුකැරෙන අතර අවිවාහක අයට මංගල යෝග උදාකැරේ. උසස් අයකුගේ උදව් උපකාර ලැබෙන වසරකි. විදේශගතව සිටින අයෙකුගේ පැමිණීම සතුටට හේතුවෙයි.අධ්‍යාපන කටයුතුවල නිරත අයට සුබදායකයි. ජූනි අගෝස්තු අතර මවු පාර්ශ්වයේ ඥාතියකුට අපල ඇතිවෙයි.සෙම් රෝග වරින් වර හටගනී.ජය අංකය 8කන්‍යාමේ නව වසර සුබදායකය. උගත් අයගේ ඇසුර වැඩිවන අතර නව ව්‍යාපාර විදේශ රටවලට පවා ව්‍යාප්ත කරවීමට අවස්ථාව සැලසේ. බොහෝදුරට කන්‍යා ලග්න හිමියන්ට විදේශ ගතවීමට අවකාශ සැලසේ. නව නිවෙසක පදිංචියට අවස්ථාව සැලසේ.කාන්තා සහයෝගය නිසා අනාගත කටයුතු දියුණුවට හා උසස් ප්‍රතිඵල ලැබීමේ අවස්ථාව ගොඩනැඟෙයි. අවිවාහක අයට මංගල යෝග මැයි 15 සිට උදාකරයි. බොහෝදුරට දකුණු ප්‍රදේශයෙන් ලැබෙන යෝජනාවලට විශේෂ අවධානයක් යොමු කරනු ඇත.අධ්‍යාපන කටයුතුවල නිරත අයට දියුණුව ඇතිවෙයි. දේශපාලන විද්‍යාව වෛද්‍ය ශාස්ත්‍රය ගුප්ත විද්‍යා පිළිබඳ විශේෂ අවධානයක් යොමු වෙයි.ජූනි, අගෝස්තු කාලයේ ආර්ථික අවුලක් මතු වීමට ඉඩ ඇත. සෞඛ්‍යය පිළිබඳ විශේෂ සැලකිල්ලක් දැක්විය යුතුය. හෘද රෝගවලට ගොදුරු වීමට ඉඩ ඇත.ජය අංකය 2තුලානව වසරේ හවුල් වැඩ කටයුතු රාශියක් දියත් කිරීමට හැකිවෙයි. ස්ථානගත වෙනසක් හෝ රැකියාවේ තත්ත්වය පහත වැටීමකට හේතුවෙයි.ආගමික පසුබිමක ජීවිතය හැඩගස්වා ගැනීමට මැයි 8 දායින් පසු කටයුතු කරයි.අධ්‍යාපන කටයුතු පිළිබඳ ජයග්‍රහණ මතුකර ගනී. ව්‍යාපාර හෝ කෘෂිකර්මාන්ත පිළිබඳ සිතුවිලි මුල් වුවද විද්‍යාත්මක පදනමක් මත ගොඩ නගා ගැනීමට හැකිවේ. ගුරු වෘත්තිය හෝ දේශන වලින් ප්‍රසිද්ධ වීමේ අවස්ථාව ලබාගනී. සංචාරක කටයුතුවල නිරත අයට විශේෂ ලාබ මේ වසරේ ගෙන දෙයි.වසර මැද භාගයේ රැකියාව පිළිබඳ ගැටලුවකට මුහුණ පෑමට සිදුවෙයි.අවිවාහක අයට මංගල යෝග උදා කරයි. සතුරු බාධක වරින්වර මතු කරයි.පෙම් සබඳතා වැඩි දියුණු වේ. යෝජිත විවාහය වසර අවසානය තෙක් කල්යාමට හේතුවේවි.ශාරීරික සෞඛ්‍ය ගැන අවධානය යොමු කළ යුතුය. රෝගාබාධ පිළිබඳව විශේෂ සැලකිල්ලක් දැක්වීම උචිතය.ජය අංකය - 4වෘශ්චිකමේ වසරේ ආදායම් සරු කෙරේ. විදුලි උපකරණ යන්ත්‍ර, ඉඩම් වෙන්දේසි පිළිබඳ නියෝජිත තනතුරු ලබන අතර මවු පාර්ශ්වයේ ඥාතින්ගෙන් සහයෝගය ඒ සඳහා ලබා ගනී.අධ්‍යාපන කටයුතුවල නිරත වන අයට සුබ වසරකි. විශේෂයෙන් උසස් විභාගවලට මුහුණ දීමට අවස්ථාව සැලසේ. විදේශවල අධ්‍යාපන කටයුතු ලැබීමට පවා භාග්‍යයක් පෙන්නුම් කරයි.දරුවන්ගේ අනාගතය සුබපල ගෙන දෙයි. වසර මැද භාගයේ සංචාරක කටයුතුවල යෙදෙන අතර විශේෂයෙන් විනෝදය සඳහා වියදම් දරන්නට සිදුවේ.සහෝදර සහෝදරියකගේ විවාහ කටයුතු පිළිබඳ විශේෂ අවධානයක් යොමු කරන මේ වසරේ තම අදහස් සපල කැර ගැනීමටත් ප්‍රශ්න හා වගකීම් වලින් නිදහස් වීමටත් හැකිවේවි.තම සෞඛ්‍ය තත්ත්වය පිළිබඳ විශේෂ සැලකිල්ලක් දැක්විය යුතුය. ඇස් උගුර, උරහිස් හා පපුවේ ආබාධ වරින් වර මතුවීමට ඉඩ ඇත.ජය අංකය - 6ධනුමුදල් ඉතිරි කැර ගැනීමට වැඩියෙන් උනන්දුවන වසරකි. පවුලේ සාමාජිිකයන්ගේ සහාය ලැබීමෙන් හිතට සහන ලැබේ.අගෝස්තු මාසයෙන් පසුව සේවයේ වැඩ අධික වීමක් හෝ රටින් බැහැරව සේවයකට යොමු වීමක් සිදුවිය හැකිය. එම වකවානුව තුළ තම ජීවිතය නිසි මාර්ගයකට සැලසුම් කැර ගැනීමට හැකියාව අත්වෙයි.ප්‍රේම සම්බන්ධයක් පල දරන තත්ත්වයට පත් වන අතර එය විවාහය දක්වා ඉදිරියට ගෙන යාමට අවස්ථාව උදාවේ. විනෝදය උදෙසා වැඩි වශයෙන් මුදල් වැය කරයි. පරිසර ආශි‍්‍රත කරදරකාරි වාතාවරණයක් උදාවිය හැකි හෙයින් ඒ ගැන සැලකිලිමත් විය යුතුය.අධ්‍යාපන කටයුතුවල නිරත අයට ප්‍රභූවරයන්ගෙන් හා ගුරුවරුන්ගෙන් උදව් ලැබේ.විශේෂ තනතුරු ලාබ හිමිකර ගත හැකිය. විදේශගතව සිටින්නන්ට යහපත්ය. ජීවනෝපාය මාර්ග පිළිබඳ විශේෂ දියුණුවක් සැප්තැම්බර් මාසයෙන් පසු අත්වෙයි.තම සෞඛ්‍ය තත්ව පිළිබඳ විශේෂ අවධානය වසර මුල හා අග භාගයේ යොමුවිය යුතුය. මැයි 3 සිට ජූලි 27 දක්වා කාලය ඔබට ඉතා යහපත්ය. උද්‍යොගිමත් බව ඇතිවන අතර ඥාතීන් හා හිත මිත්‍රයන්ගේ සහාය සෑම කාර්යයක් සඳහාම අත්වෙයි.ජය අංකය - 4මකරවැඩිපුර ආර්ථික වර්ධනයක් ගොඩනැගීමේ සැලසුම් හා සිතුවිලි වැඩි කරයි. මේ සඳහා යෙදවිය යුතු ධනය ලබා ගැනීමට කටයුතු සැකසේ. ඉඩම් හෝ නිවාස ලාභයක් ද මේ කාල සීමාවේ ලබාගත හැක. අධ්‍යාපන කටයුතුවල නිරත වූ අයට සහන රැසක් අත්වෙයි. උසස් අයගේ සැලකිලි දක්‍ෂතා අනුව අනාගතය ගොඩ නැෙඟන වසරකි. එතෙර විභාගවලට පෙනී සිටින්නන්ට වාසනාව හා සතුට ද කීර්ති නාමද අත්වෙයි.පෙම් සබඳතා වැඩි දියුණු වෙයි. එහෙත් වැඩිහිටි අවධානයට හේතුවීමෙන් ඇතිවන බාධා නිසා සිතැඟි ඉටුකර ගැනීමට තරමක් දුෂ්කර වෙයි.අන්‍යයන් සමඟ කටයුතු කිරීමේදී ඉතා කල්පනාකාරීව කටයුතු කළ යුතුය. ඒ අනවශ්‍ය කරදරවලට ඉඩ ඇති බැවිනි.විදේශවල සිටින අයට සහන රැසක් ලැබේ. රැකියා ව්‍යාපාර ආදියෙන් හා ආනයන අපනයන ආදි කටයුතු සාර්ථක තත්වයකින් ගෙන යාමට හැකිවෙයි. පවුලේ සමගිය දියුණුව මතු කර දෙයි. දරුවන්ගේ් ආදර සැලකිලි වැඩි වෙයි.පූජනීය ස්ථාන වැඳපුදා ගැනීමට ජුනි අගෝස්තු කාලයේ අවකාශ ලැබේ.ආදායම් සම තත්ත්වයක පවතී. රැකියා නොමැති අයට රැකියා ලාභ හිමිවෙයි. වාහනයක් මිලදී ගැනීමට ද වාසනාව ඇත. වාතාබාධ වලට ඉඩ ඇති වසරකි.ජය අංකය - 8කුම්භනව වසර මිශ්‍රඵල ගෙන දෙයි. රෝගී අයට සහන අත් වෙයි. සැප්තැම්බර් මාසයෙන් පසුව සිත් පීඩා තුනී වී යනු ඇත.එහෙත් ආර්ථික තත්ත්වය ස්ථාවර කැර ගැනීමට නව වැඩ පිළිවෙළක් ගොඩනැගීමට උත්සාහ දැරිය යුතුය.මැයි මස 17 න් පසු බලාපොරොත්තු නොමැතිව ධන ලාබයක් ලැබීමට ඉඩ යෙදේ. එය ලොතරැයි වාසනාවක් විය හැක.රන් රිදී මුතු මැණික් ආදි ව්‍යාපාරවල නිරත අයගේ ව්‍යාපාරවල විශාල දියුණුවක් අත්වෙයි.අධ්‍යාපන කටයුතු සාර්ථක කැරේ. තම උත්සාහය මත ජීවිතය ගොඩනඟා ගැනීමට උත්සාහ කරන අසල සාර්ථකත්වය ලබා ගත හැක. කාර්මික අංශයේ රැකියාවල නිරත අයට සිය ප්‍රධානීන්ගේ ප්‍රසාදය දිනා ගැනීමට හැකිවෙයි.ජුනි ජූලි මාසවල මවු පාර්ශ්වයේ අයට අපල ගෙන දෙයි. රැකියා නොමැති අයට රැකියා ලාබ අත්වෙයි. විදේශ රැකියා අපේක්ෂා කරන අයට සහන රැසක් ලැබේ. තරග විභාග ආදියෙන් ජය ලැබ උසස් තත්ත්වයක් හිමි කැර ගත හැක. දයාව තම ජීවිතයේ පරමාර්ථය බවට පත් කැර ගැනීමට වෙහෙසෙයි.ජූලි - නොවැම්බර් අතර විවාහ මංගල්‍යයක් සිදුවීමට නියමිතය. කලක් බලාපොරොත්තු ආකාරයට වාහන ලාබයක් ගෙන දෙයි. සංචාරක කටයුතුවල යෙදෙන අයගේ ව්‍යාපාරවල දියුණුවක් ඇතිවෙයි.ජය අංකය - 3මීනජීවනෝපාය මාර්ගයේ වෙනස් වීමක් පෙන්නුම් කරයි. ගැටලු විසඳා ගැනීමට කරන උත්සාහය සාර්ථක වෙයි. ජීවිතයේ දියුණුව හා සතුට වැඩිවන කාලයකි. කළ යුතු කටයුතු කල් දැමීම් වලින් තොරව සිදු කිරීමෙන් අපේක්ෂිත ප්‍රතිඵල ලබා ගත හැක.වැඩකටයුතු කිරීමට හිතවත් අයගේ උපකාර ලැබෙන අතර විදේශ සංචාරයක යෙදීමේ භාග්‍ය දෙසැම්බර් මාසයට පෙර උදාවනු ඇත.කර්මාන්ත හෝ ව්‍යාපාරවල දියුණුව සැලසෙන අතර රැකියා නොමැති අයට රැකියා ලාබ හිමි වෙයි. මේ ආදර සැලකිලි ලැබෙන වර්ෂයක් ලෙස සඳහන් කළ හැක. උපක්‍රමශීලීව කටයුතු කිරීමෙන් අරමුණු ජයගත හැක. අවිවාහක අයට මංගල යෝග උදාවෙයි. ධනලාබ, ඉඩම්ලාබ ලැබීමට වාසනාව ඇත.ප්‍රභූවරයන්ගේ අවවාද අනුශාසනා තුළින් අඩුපාඩු රැසක් නිරවුල් කර ගත හැකි වෙයි.වසර අගභාගයේ විශේෂ වරප්‍රසාද හිමි වීමත් අත්හැර දැමූ වැඩ කොටස් නිම කැර ගැනීමටත් හැකිවෙයි.මතභේද වලට තුඩු දෙන සාකච්ඡාවල පැටලීමෙන් බොහෝදුරට ඉවත්ව සිටිය යුතුය.ජය අංකය - 5</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=af1004182</link>
    <topic>ශක්තිමත් ජාතික රාජ්‍යයක් සඳහා වූ දේශපාලන දැක්මක්</topic>
    <author/>
    <content>නව අවුරුද්ද රටට-ලෝකයට ඔබට කොහොමද?ශක්තිමත් ජාතික රාජ්‍යයක් සඳහා වූ දේශපාලන දැක්මක්අවයව දන්දුන් පුලස්තිගේ කතාවආසියානු ආශ්චර්යයේ පළමු දෙපාර්තමේන්තුව RMVදරුවන් හික්මවන්න රජ කාලේ දඬුවම් දිය යුතුද?පරිසරය ගහකොළ හා බැඳුණු සිංහල අලුත් අවුරුද්දමාස 3කට පෙර අපෙන් සමුගත් වෛද්‍ය පී. නාගොඩවිතානජීවිතය සුන්දරයිමෙන්න මෙහෙම කරමුද?කොළඹ විශ්ව විද්‍යාලයේ දේශපාලන විද්‍යාව සහ රාජ්‍ය ප්‍රතිපත්ති අධ්‍යයන අංශයේජ්‍යෙෂ්ඨ කථිකාචාර්ය ධම්ම දිසානායකනිදහස ලබා අවුරුදු තුනක් ගත වීමට ආසන්න මොහොතක ශ්‍රී ලාංකීය දේශපාලනයේ සිදු වූ සුවිශේෂී හැරවුමක් වූයේ එස්. ඩබ්ලිව්. ආර්. ඩී. බණ්ඩාරනායක සහ ඩී. ඒ. රාජපක්ෂ මහත්වරු අලුත්, රැඩිකල් ජාතික තීන්දුවක් ගෙන කොම්ප්‍රදෝරු ධනපති දක්ෂිණාංශික එක්සත් ජාතික පක්ෂයෙන් වෙන්ව ජනතාවාදී නව දේශපාලන ගමනක් ආරම්භ කිරීමයි. 1951 දී ශ්‍රී ලංකා නිදහස් පක්ෂය පිහිටුවා ගැනීම එම ගමනේ වැදගත්ම මොහොතයි. මේ ක්‍රියාවලියේ ප්‍රමුඛ කාර්ය භාරයක් කළ සහ ඉන් පසුව මෙරට ජනතාවාදී දේශපාලනයේ ප්‍රධාන මඟ පෙන්වන්නෙකු වූ ඩී. ඒ. රාජපක්ෂ මැතිතුමාගේ 105 වැනි ජන්ම දින සැමරුම් දේශනය සඳහා ලැබුණු ආරාධනාව මා සලකන්නේ, එය මගේ සමාජ - දේශපාලන ජීවිතයේ ලද සුවිශේෂ වැදගත් අවස්ථාවක් ලෙසයි.ඩී. ඒ. රාජපක්ෂ නාමය ශ්‍රී ලංකාවේ දේශපාලන ඉතිහාසයේ සුවිශේෂි වන්නේ ඔහු ජනාධිපති තුමාගේ පියා වීම යන කාරණය මත යැයි කීමට වඩා නූතන ලංකාවේ දේශපාලන පරිසරය සකස් කිරීමේ ලා තම ශ්‍රමය, කාලය සහ බුද්ධිය කැපකළ කෘතහස්ත දේශපාලන නායකයකු සහ ක්‍රියාකාරයකු නිසා යැයි කීම සාධාරණ වෙයි. යටත් විජිත පාලනයේ අවසාන අදියරේ දී දෙවන රාජ්‍ය මන්ත්‍රණ සභාවේ හම්බන්තොට දිස්ත්‍රික් මන්ත්‍රීවරයා ලෙසටත්, කෘෂිකර්ම හා ඉඩම් විධායක කාරක සභාවේ සාමාජිකයකු ලෙසටත් කටයුතු කළ ඔහු 1947 ප්‍රථම, දෙවන සහ තෙවැනි පාර්ලිමේන්තු වල බෙලිඅත්ත පාර්ලිමේන්තු මන්ත්‍රීවරයා ලෙසත් ඉඩම් සහ ඉඩම් සංවර්ධන අමාත්‍යවරයා ගේ පාර්ලිමේන්තු ලේකම් ලෙසත්, කෘෂිකර්ම හා ඉඩම් අමාත්‍යවරයා ගේ පාර්ලිමේන්තු ලේකම්වරයා ලෙසත්, වැඩ බලන ඉඩම් හා කෘෂිකර්ම අමාත්‍යවරයා ලෙසත්, කෘෂිකර්ම හා ඉඩම් අමාත්‍යවරයකු ලෙසත්, පාර්ලිමේන්තු මන්ත්‍රී කාරක සභා නියෝජ්‍ය සභාපතිවරයකු ලෙසත් මෙරට දේශපාලන - සමාජ ක්ෂේත්‍රයට කළ මැදිහත් වීම හා සේවය ඉමහත්ය. ඓතිහාසිකව සලකා බලන විට මෙරට ග්‍රාමීය කෘෂි ප්‍රජාවට, සෘජුව අදාළ වූ ඉඩම් හා ඉඩම් සංවර්ධන මෙන්ම කෘෂිකාර්මික ක්ෂේත්‍රය ඔහුගේ මැදිහත්වීම වැඩියෙන් සිදුකළ ක්ෂේත්‍ර වෙයි. ඉන් හැඟවෙන්නේ මෙරට ග්‍රාමීය කෘෂි ජන සමාජය කෙරෙහි ඵලදායීව මැදිහත් වීමට ඔහුට තිබු තදබල වුවමනාව සහ අවකාශයයි. එසේම එදා ආණ්ඩුකරණ ක්‍රියාදාමය තුළ ඔහුට ඔහු ඇළුම් කළ ක්ෂේත්‍රයම පැවැරී තිබූ බවයි.කොම්ප්‍රදෝරු දක්ෂිණාංශික ධනපති දේශපාලන කණ්ඩායමක් සමඟ මෙරට පීඩිත ජන තීරුවලට සැලසිය හැකි සෙතක් නැති ය යන්න වටහාගත් ඩී. ඒ. රාජපක්ෂ දේශපාලන ක්‍රියාධරයා 1951 දී බණ්ඩාරනායක මහතා සමඟ කළ අභිනිෂ්ක්‍රමණය මෙරට දේශපාලන ඉතිහාසය සුවිශේෂී ජනතාවාදී දිශාවකට යොමු කළ බව මා පවසන්නේ සැක සංකා නොමැතිවය. එදා එකී අභිනිෂ්ක්‍රමණයට හේතු වූයේ පරිපූර්ණ නිදහස් නිවහල් රටක්, නිදහස් නිවහල් රාජ්‍යයක් සේම නිදහස් නිවහල් ජාතියක් ගොඩ නැගීමේ පරම අර්ථයන්ය. එමෙන්ම එම අර්ථ තුනට උපකාරී වන ලෙස ශක්තිමත් ජාතික ජනතාවාදී ආර්ථිකයක් ගොඩනැගීම අරමුණු කරගෙනය.විවිධ බාධක මධ්‍යයේ ඉදිරියට ආ මෙම පරමාර්ථත් ඒවා ඉටු කරගැනීමේ සැලසුම් හා ක්‍රියාමාර්ගත්, පරිපූර්ණව සාර්ථක කරගැනීමට නොහැකි විය. විශේෂයෙන්ම බණ්ඩාරනායක ඝාතනය වගේම 1967 ඩී. ඒ. රාජපක්ෂ මැතිතුමා දැයෙන් සමුගැනීම ඊට මූලික හේතු වෙයි. නමුත් එතුමා දැයෙන් සමුගෙන වසර 43 ක් ගත වන විට, ඔහු දැයට හමු වී අවුරුදු 105 ක් ගත වන විට අප නැවතත් ඉහත කී පරම අර්ථ ඉටුකර ගැනීමේ මොහොතකට ළඟා වී සිටීම සියලු ශ්‍රී ලාංකිකයින්ගේ අවධානයට හසුවිය යුතු යැයි සිතමි. “ශ්‍රී ලාංකීය ජාතික රාජ්‍ය ගොඩනැගීම සඳහා වූ දේශපාලන දැක්මක්” යන මැයින් මා කළ කෙටි දෙසුම එහි අතීත උරුම කරුවකු සේම ප්‍රධාන දායකයකු වූ ඩී. ඒ. රාජපක්ෂ මැතිතුමාගේ නාමයට උපහාරයක්ම වනු නොඅනුමානයි.ත්‍රස්තවාදය විනාශ කිරීමේ කටයුත්තේ දී ලක් රජය ලැබූ සාමාර්ථය අති විශිෂ්ටය. එහෙත් පරාජිත ඊළාම් වාදීන්ගේ නොසතුට, වෛරය, ද්වේශය, පළිගැනීමේ චේතනා සහ පළිගැසීම තවදුරටත් ජීවමානය. මේ තත්ත්වය රට අභ්‍යන්තරයේත් ජාත්‍යන්තරයේත් විවෘතව සහ සැඟව පවතින්නකි. එය විටින් විට, විවිධ තැන්හිදී, විවිධ සංවිධාන සහ පුද්ගලයන්ගෙන් විවිධ අයුරින් මතුවිය හැක්කකි. ලෝක බලවතුන්, බලගතු ලෝක සංවිධාන සහ කණ්ඩායම් ශ්‍රී ලංකාව කෙරෙහි වූ ප්‍රතිපත්ති සම්පාදන ක්‍රියාවලියට ප්‍රවිෂ්ඨ වන්නේ එහි එක් රූපකායක් ලෙසිනි.ඉන්දීය සාධකයකොටි ත්‍රස්තවාදය භාවිත කළ එක් දේශපාලන වෙස් මුහුණක් වූයේ “විමුක්ති අරගලය” යන්නයි. කොටි ත්‍රස්තවාදයට ඒ නම ලබා දුන්නේ අතීත ඉන්දියාව විසින්ය. ඒ අතීත ඉන්දියාවම නුවූවත් වර්තමාන ඉන්දියාවේ දේශපාලන චලන ජාත්‍යන්තරව සහ කලාපීයවත් රට ඇතුළේත් නැඟෙන, වැටෙන, පෙරළෙන ආකාරය නිරතුරුවම අපේ සූක්ෂම නිරීක්ෂණයට සහ අවධානයට ලක්විය යුත්තේ එහෙයිනි. කුමන ස්වරූපයක් ගත්ත ද, මෙරට ජාතික රාජ්‍ය භූමිකාවට ඉන්දියානු සාධකය කරන බලපෑම ලෙහෙසියෙන් පහසුවෙන් බැහැර කළ හැක්කක් නොවේ.ඒ නිසාම ඒ තත්ත්වය ගැන විශේෂ සැලකිල්ල යොමු කරමින් ගනු ලබන තිරසාර රාජ්‍ය තාන්ත්‍රික මිත්‍ර සබඳතා අත්‍යවශ්‍යය. අපේ ජාතික රාජ්‍යයේ ස්වාධීනත්වය සහ ශක්තිය වනාහි ඉන්දියාව සමඟ වූවකි. ඉන් බැහැරව ගිය ශ්‍රී ලංකාව යනු ශක්තිමත් ශ්‍රී ලාංකීය ජාතික රාජ්‍යය ගොඩනැඟීමේ ව්‍යාපෘතියේ ගෝලීය දේශපාලන මඟ වරද්දා ගත් රටකි. එබැවින් අපේ දේශපාලන, ආර්ථික, සංවර්ධන, ආරක්ෂක, වෙළෙඳපළ සහ ගෝලීය මූලෝපාය සකස් විය යුත්තේ ඉන්දීය මිතුරාට අවනත වී හෝ ඔහුගේ අනුමැතියට යටත් වී හෝ නොවේ. ඒවා සකස් විය යුත්තේ ඉන්දියාවේ සිත නොරිද්දායි. නොඑසේ නම් ඉන්දියාවට සතුටක් හෝ දුකක් හෝ නොදැනෙන නොහැඟෙන පරිදිය. 2005 න් පසු ආණ්ඩුව මේ තත්ත්වය මනාව වටහාගෙන කටයුතු කිරීම නිසා ලද ප්‍රතිඵල බොහෝය.ජාතික ගැටලුවඊළාම්වාදය ගැන ජාතිකවත්, කලාපීයවත් ගෝලීයවත් ගොඩනැගුණු ශාස්ත්‍රීය කතිකාව අපේ සියුම් අවධානයට ලක් විය යුත්තකි. මෙම ශාස්ත්‍රීය හෝ බුද්ධිමය කතිකාව සිදු කළ ලොකුම බාධාව වූයේ රටේ සමස්ත ගැටලු තේරුම් කර ගැනීමට, මතුකර ගැනීමට සහ පැහැදිළි කර ගැනීමට අවහිර වන ආකාරයෙන් ඊළාම් ගැටලුව නිතර නිතර, හැම තැනකදීම, රටේ ඇති එකම හා විශාලම ගැටලුව ලෙස මතුකර දැක්වීමයි.ඒ නිසාම ඔවුන්ට අනුව එය රටේ ඇති එකම “ජාතික ප්‍රශ්නය” නොඑසේනම් “ජාතික ගැටලුව“ බවට පත්වීම අප කවුරුත් අත්දුටු දෙයකි. 1977 න් පසුව වර්ධනය වූ නව ලිබරල්වාදී ආර්ථික වෙනස්වීම් නිසා ඇති වූ බරපතල ආදායම් විෂමතා, ඒ නිසාම සමාජය තුළ විද්‍යමාන වූ දුප්පතුන්ගේ සහ පොහොසතුන්ගේ මහා පරතරය, එසේත් නැතහොත් බහු පරිභෝජනවාදීන්ගේ සහ හුල්ලන්නන්ගේ මහා පරතරයක් සමාජය තුළ වර්ධනය වූ බවත් ඉන් පසුව මතු වූ වාර්ගික, තරුණ, ගොවි, කම්කරු, වෘත්තීය, සිවිල් ගැටුම් හෝ අරගල වනාහි 77 න් පසු ඇති වූ තත්ත්වයේ විවිධ ප්‍රකාශ වීම් බවත් වටහා දීම සඳහා කිසිදු අධ්‍යයනමය උදව්වක් මෙම ඊළාම්වාදී බුද්ධිමතුන්ගෙන් හෝ ඊළාම්වාදී ශාස්ත්‍රීය කතිකාවෙන් සමාජයට ලැබුණේ නැහැ.ඒ වෙනුවට සිද්ධ වූයේ ඊළාම් අරගලය යන්න සුවිශේෂී, ස්වායත්ත වාර්ගිකමය අනන්‍යතා දේශපාලන හේතූන් මත ඉපදුනු එකක් බවත් ඒ සඳහා විසඳුම සුවිශේෂි ලෙස “ජනවාර්ගික ගැටලුව“ විසඳීම සඳහාම වෙන්වූ සුවිශේෂී එකක් විය යුතු බවටත් අර්ථකථන සහ පැහැදිලි කිරීම් සැපයීමයි.නව ලිබරල් වාදයමෙහි තවත් පැත්තක් ද තිබෙන බව පෙන්වා දීමට කැමැත්තෙමි. ඊළාම් ත්‍රස්තවාදය හෝ ඊළාම් අරගලය ස්වායත්ත හුදෙකලා ප්‍රපංචයක් ලෙස තේරුම් ගැනීම ලිබරල්වාදයේ නියම ස්වභාවය සමඟ කදිමට ගැලපෙයි. වාර්ගික, ආගමික, භාෂාමය ගැටලු හෝ ගැටුම් පමණක් නොව පරිසර විනාශය, දූෂණය, අකාර්යක්ෂමතාව හා නාස්තිය, දරිද්‍රතාව, සාගතය වැනි කාරණා පවා ඔවුන් තේරුම් කරන්නේ ලිබරල් ධනේෂ්වර ක්‍රමය ඒ ගැටලු වලට හේතු වන බව වසන් කරමින් එසේ වසන් කරන්නේ ලිබරල් ධනේෂ්වර ක්‍රමය ඒ ගැටලුවලට හේතු වන බව වසන් කරමින්. එසේ වසන් කරන්නේ නැතිනම් නව ලිබරල් ධනේෂ්වර ක්‍රමය විචාරයට, විශ්ලේෂණයට සහ විවේචනයට ලක් කිරීමට ඔවුන්ට සිදුවෙයි.එය නොකර එකී ගැටලුවලට ලිබරල් ධනවාදය දක්වන සෘජු දායකත්වය සහ මැදිහත්වීම හිතාමතාම අමතක කර දැමීමට මේ බුද්ධිමතුන් ඉතාම දක්ෂයි. කපටියි. එහෙමත් නොවේ නම් එතරම්ම බුද්ධිමත්, අප වැනි රටවල් වලට බලවත් රටවල් හා සංවිධාන වල අත පෙවීම සඳහා හේතු වන “පීඩිත ජනවර්ග“ සඳහා වන “මහා අනුකම්පාව“ ලියලා වැඩෙන්නේ එවැනි කුහක හා අවිද්‍යාත්මක දැක්මක් නැතහොත් සටකපටකම් මඟින් සැඟවූ අන්ත වර්ග බේදවාදයක් මත යැයි කීමට දෙවරක් සිතා බැලිය යුතු නැහැ. එක අතකින් එය පටු කුහක අවිද්‍යාත්මක දැක්මකට වඩා ලිබරල් වාදයට අතිශයින් පක්ෂග්‍රාහීව ලෝකයම ඊට අනුරූප ලෙස, හිතකර ලෙස ප්‍රතිව්‍යුහගත කිරීමට ගන්නා උත්සාහයේ ප්‍රතිඵලයකි.එවැනි තත්ත්වයන් මත එකී බුද්ධිමය හේතු දැක්වීම් සහ බුද්ධිමය පටු පැහැදිලි කිරීම් වල ප්‍රතිඵලයක් වූයේ කලාපීයව සහ ගෝලීයව ඊළාම් වාදයට පක්ෂපාතී වගේම උපකාරී බලවත් මතයක් වටපිටාවක් සහ යුක්ති යුක්තතාවක් නිර්මාණය වීමයි. අදටත් ගෝලීය බලවතුන්ගේ සහ ගෝලීය සංවිධාන වල ශ්‍රී ලංකාව කෙරෙහි වූ ප්‍රතිපත්තිමය ක්‍රියාමාර්ග හැසිරවෙන එක් ප්‍රධාන හේතුවක් වන්නේ එකී බුද්ධිමය කතිකාවතයි.අපේ ජාතික රාජ්‍ය ශක්තිමත් කිරීමට බාධාකාරී ලෙස මතුව ඇති ප්‍රධාන අභියෝගයක් ලෙස එය නම් කිරීමට කැමැතිය. අභියෝගය වන්නේ එම ශ්‍රී ලංකා විරෝධී ඊළාම්වාදී කතිකාව රට තුළත්, කලාපීයවත් ගෝලීයවත් දිය කර හැරීමේ ක්‍රියාවලිය පටන් ගත යුත්තේ කොතැනින්ද? යන්නයි. එසේම එය දිය කර හැරීම සඳහා කළ යුත්තේ කුමක්ද? යන්නයි. ඒ පිළිබඳව රාජ්‍ය තාන්ත්‍රික මූලෝපායික අවධානයක් යොමු කළ යුත්තේ මෙරට ජාතික රාජ්‍යය ආකෘතිය ශක්තිමත් කිරීමට එය කළ යුතුම කාර්යයක් වන නිසාය.රටේ ආර්ථික සංවර්ධනය වේගවත් කිරීම සහ එම සංවර්ධනය සමාජයීය කිරීම එහි ලා යෝජනා කළ හැකි ප්‍රධාන ප්‍රතිකර්මයි. ආර්ථික සංවර්ධනය සිදුවිය යුත්තේ සාර්ව ආර්ථික මිණුම් දඬු වලට පමණක්ම උචිත ලෙස නොවේ. එනම් සාර්ව ආර්ථික විද්‍යා න්‍යායන් සනසන ලෙසට පමණක් නම් ආර්ථික සංවර්ධනය සිදුවන්නේ එය මහා ගැටලුවකි. ඒ වෙනුවට සිදුවිය යුත්තේ ආර්ථික සංවර්ධනය රටේ සියලු ජනයාගේ දෛනික ආර්ථික ජීවිතය පහසු කරවන සමාජයීය ආර්ථික සංවර්ධනයක් බවට පරිවර්තනය කර ගැනීමයි. ආර්ථික සංවර්ධනය මහ බැංකු වාර්තා තුළට හෝ ආර්ථික විද්‍යාඥයින්ගේ විශ්ලේෂණවලට පමණක් ගාල් නොවී එකී ආර්ථික සංවර්ධනයේ ගුණාත්මක දෛනික ප්‍රතිඵල රටේ සියලු මිනිසුන් භුක්ති විඳින තත්ත්ව තහවුරු කළ යුතුය.සාර්ව ආර්ථික සංවර්ධනය මඟින් පොදු ජනයාට යහපතක් ඇති කරන්නට නම් ආර්ථික විශ්ලේෂකයන්ගේ ඉහළ සංවර්ධන නිරීක්ෂණ සහ පොදු ජනයාගේ ජීවිත අතර පරතරයක් නොතිබිය යුතුමය. එක්කෝ එකී පරතරය අවම විය යුතුය. එවිට ආර්ථික සංවර්ධනයේ ප්‍රතිලාභ නිසි ලෙස භුක්ති විඳින මිනිසකුට ඊළමක් හෝ වෙනත් රාජ්‍යයක් පිළිබඳව හැඟීමක් මූලික නොවනු ඇත යන්න මාගේ විශ්වාසයයි. එසේම බෙදුම්වාදී “බුද්ධිමය” කථිකාවලට ඇති ඉඩකඩ ද බොහෝ සෙයින් අඩුවීමට ඒ තත්ත්වය බලපායි. එසේ වන්නේ කිසිදු බෙදීමකින් තොරව සංවර්ධනයේ ප්‍රතිලාභ එක ලෙසට භුක්ති විඳීමට ඉඩ හසර ලැබෙන නිසාවෙනි.ආර්ථික සංවර්ධනය එහෙමත් නැත්නම් ආර්ථික සංවර්ධනය සමාජයීය කිරීමට ඒකාබද්ධව ප්‍රජාතන්ත්‍රවාදය වඩාත් විධිමත් කිරීම, බහුපාර්ශවීය කිරීම, ගුණාත්මක කිරීම හා තහවුරු කිරීම අත්‍යවශ්‍ය කටයුත්තකි. ප්‍රජාතන්ත්‍රවාදය කිසිදු භාෂාමය, ආගමික, වාර්ගික, ප්‍රදේශීය, කුල, පංති, නිලධාරී හෝ සංස්කෘතික හේතුවකින් හෝ හේතු කීපයක් නිසා හෝ සීමා නොවිය යුත්තකි. ප්‍රජාතන්ත්‍රවාදයේ සීමාව විය යුත්තේ ප්‍රජාතන්ත්‍රවාදයයි. ප්‍රජාතන්ත්‍රවාදී මිණුම් දඬු මඟින් පමණයි. ප්‍රජාතන්ත්‍රවාදයේ දිග පළල තීරණය විය යුත්තේ. එනම් ප්‍රජාතන්ත්‍රවාදී ජන සම්මුතින් වල ගුණාත්මක හැසිරවීම් හා මිණුම් දඬු මඟින් පමණයි ප්‍රජාතන්ත්‍රවාදයේ ස්වරූපය තීරණය විය යුත්තේ යන්න ඉන් අදහස් වෙයි.එහිදී සියලු දෙනා ප්‍රජාතන්ත්‍රවාදයේ සාමාජිකයින් බවට පත්කර ගැනීමට ඇති සියලු බාධා ඉවත් කිරීමට කටයුතු කළ යුතු වා සේම එම සහභාගිත්වය, ගුණාත්මක යහපත් දේශපාලන පරිසරයක් ගොඩ නඟා ගැනීම සඳහා යොදා ගත යුතුයි. සුළු ජාතීන් හෝ මහ ජාතීන් නැති ශක්තිමත් ජාතික රාජ්‍යයකට අවැසි ශක්තිමත් ශ්‍රී ලාංකික ජාතික පුරවැසි සමාජයක් බිහිකර ගත හැක්කේ එවිටය. එහිදී ඉතාම සුපරීක්ෂාකාරී විය යුතු කරුණ වන්නේ අතහැරීමට හෝ මඟ හැරීමට ඉඩ ඇති කිසිවෙක් නොසිටීමට වග බලා ගැනීමයි.ශක්තිමත් පුරවැසි සමාජයආර්ථික සංවර්ධනය සමාජීය කිරීම සහ රටේ ශක්තිමත් ශ්‍රී ලාංකික පුරවැසි සමාජයක් බිහි කිරීම සඳහා වූ ප්‍රජාතන්ත්‍රීයකරණ ක්‍රියාවලිය තුළ නාගරික නිර්ධනීන්, දිළින්දන් සහ පහළ පාන්තික කණ්ඩායම් සේම ගම්බද නිර්ධනීන්, කෘෂි කම්කරුවන් සහ පහළ පාන්තික ජනයා ද වතුකර කම්කරුවන් සහ නිර්ධනීන් ද මුහුදුකරයේ ධීවර කම්කරුවන් සහ ධීවර නිර්ධනීන් ද සම අවස්ථාලාභීන් බවට පත්කොට ආර්ථික දේශපාලන සමාජ සංවර්ධනයේ අත් උදව්කරුවන් සහ පරිපූර්ණ ප්‍රතිලාභ ලබන්නන් බවට පත්කිරීම අංක එකේ අවශ්‍යතාවකි.එහිදී ජනාධිපතිතුමා විසින් දැනටමත් ප්‍රකාශ කොට ඇති සහ දැනටමත් ක්‍රියාශීලිව පෙනී සිටින සාමය ස්ථාපිත කිරීම, ආර්ථික සංවර්ධනය සහ ඊට අනුබද්ධව ගම්බද ආර්ථිකය ගොඩ නැඟීම නැතහොත් ග්‍රාමීය ආර්ථිකය සංවර්ධනය කොට ශක්තිමත් කිරීම යනාදී අනාගත ඉලක්ක අපේ ප්‍රශංසාවට ලක්විය යුතුය. තවද විනයානුකූල රටක් පිළිබඳ ඔහු ඇතුළු ආණ්ඩුවේ අභිප්‍රායට අප දැඩි කැපවීමකින් උදව් උපකාර කළ යුතු බව මගේ යෝජනාවයි. සාමය, ආර්ථික සංවර්ධනය සහ ප්‍රජාතන්ත්‍රවාදය එකම විටෙක සිදුවූ තුන්දරු උපතක් නොවේ. ආර්ථික සංවර්ධනය සහ ප්‍රජාතන්ත්‍රවාදය යන දෙමව්පියන්ගේ දරුවකු ලෙසට සාමය නම් කිරීම වඩා උචිත යැයි මට හැඟේ. තිරසාර සාමයක් තහවුරු කිරීමේ උපායමාර්ගය වන්නේ එකී දෙමව්පියන් වන ආර්ථික සංවර්ධනය සහ ප්‍රජාතන්ත්‍රවාදය වඩ වඩාත් ප්‍රවර්ධනය කිරීම හා ශක්තිමත් කිරීමයි.ප්‍රජාතන්ත්‍රවාදයේ ආදර්ශ රාජ්‍යයප්‍රජාතන්ත්‍රවාදය ප්‍රවර්ධනය කිරීම සහ තහවුරු වීම මට්ටම් කිහිපයක දී සිදුවිය යුතුයි. එසේම එය නොකඩවා සිදු විය යුතුයි. මතවාදී තලය, ආයතනික මට්ටම සහ සිවිල් සමාජය තුළ ප්‍රජාතන්ත්‍රවාදය මුල් බැස තහවුරු වන විට ප්‍රජාතන්ත්‍රවාදය එම සමාජයේ සංස්කෘතික පුරුද්දක් බවට මුල් බැසීම සිදුවෙයි. පුරවැසි මනසේ පැළපදියම් වන, මතවාදයක් ලෙස තහවුරු වන ප්‍රජාතන්ත්‍රවාදය ඉන්පසු හෝ ඊට සමගාමීව රටේ ආයතන තුළ, ව්‍යාප්ත වනු ඇත. ආයතන තුළ තහවුරු වනු ඇත. ඒ මඟින් සමස්ත සමාජය තුළ ප්‍රජාතාන්ත්‍රීය සංස්කෘතියක් ස්ථාපිත වෙයි.ඉන් හැඟවෙන්නේ මැතිවරණ හෝ නියෝජන ආයතන වලින් එහාට යා යුතු දිග පුළුල් ගමන් පථයක් ප්‍රජාතන්ත්‍රවාදයට අත්‍යශ්‍ය වන බවයි. ප්‍රජාතන්ත්‍රවාදයේ පූර්ණත්වයට තව බොහෝ දේ අවශ්‍ය බව අප ඉන් උගත යුතු පාඩමයි. 1970 මුල් ගණන්වලදී ගුනාර් මිර්ඩාල් බුද්ධිමතා ලංකාව හැඳින්වූයේ ආසියාතික ප්‍රජාතන්ත්‍රවාදයේ ආදර්ශ රාජ්‍යය වශයෙනි. එදා සිට මේ දක්වා අතරමැදදී ගිලිහුණු තැන් නැවත අත්පත් කරගත යුතුයි. කැඩුණු තැන් පිළිසකර කරගත යුතුයි. මේ ඊට හොඳම කාලයයි. ජනාධිපතිතුමා නිතර ප්‍රකාශ කරන සහ ඔහුගේ මූලික අභිලාෂයක් වන විනයානුකූල සමාජයක් ගොඩ නැඟීම අර්ථවත් වනුයේ එවැනි සංස්කෘතික උවමනාවකට අනුබද්ධව බවය.රටක ප්‍රතිපත්ති සම්පාදනය, ප්‍රතිපත්ති ක්‍රියාත්මක කිරීම සහ ඒවායේ ප්‍රතිඵල තක්සේරු කිරීම හැසිරවෙන ප්‍රධාන මෙහෙයුම් කාරක බලවේගයක් ලෙස විනයගරුක සමාජයක් ගොඩනැඟීම අත්‍යවශ්‍යය. සිංගප්පූරු හෝ කොරියානු හෝ සංවර්ධන අරමුණු කෙරෙහි, ගම්බද උපන්, ග්‍රාමීය අතීතකාම ඇති මා වැන්නකු එතරම් මනාප නොවූවත්, එම දෙරටේම අද අප දකින ආර්ථික සංවර්ධනයේ ප්‍රමුඛ පළමු පියවර වූයේ විනයානුකූල සමාජ පරිසරයක් ගොඩනැඟීම කෙරෙහි තදබල ක්‍රියාමාර්ග ගැනීමය යන්න මා ප්‍රකාශ කරන්නේ රටක් සමාජයක් විනයගරුක කළ යුතුය, විය යුතුය යන්න තදින්ම විශ්වාස කරන බැවිනි. ඕනෑම රටක මැද පංතිය අපේක්ෂා කරන ප්‍රධාන දෙයක් වන්නේ රටක විනයගරුක භාවයයි.ඇතැම් විට නීතිය සහ පිළිවෙළ හෝ විනයගරුක සමාජය පිළිබඳව වන තදබල සමාජ වුවමනාව දේශපාලන උප්පරවැට්ටිකරුවන්ගේ් සටකපට බල ලෝභී උවමනා සඳහා යොදා ගත හැකිය යන්න පසුගිය ජනාධිපතිවරණයේ දී අප අත්දුටුවෙමු. එය එසේ අන්තවාදී බලලෝභීන්ගේ ප්‍රාණ ඇපයට යටත් කර ගැනීමට අප ඉඩදිය යුතු නැත. ඒ වෙනුවට සිදුවිය යුත්තේ විනයගරුක සමාජයක් පිළිබඳව වූ මහජන වුවමනාව ප්‍රජාතන්ත්‍රවාදී සමාජ ආකෘති මතින් පිළිගෙන ඒ සදහා කැප වෙන දේශපාලන - සමාජ ක්‍රියාකාරිත්වයක් ගොඩනැඟීමයි. ඒ සඳහා සුදුසුම ආණ්ඩුව සහ සුදුසුම මොහොත මේ කාලය බව මගේ වැටහීමයි.ප්‍රජාතන්ත්‍රවාදය පිළිබඳ අප අවධානය යොමුකොට ඇත්තේ ලෝක බලවතුන්ගේ තර්ජනවලට බියෙන් නොවේ. ආර්ථික සංවර්ධනය, ප්‍රජාතන්ත්‍රවාදය, නීතිය හා පිළිවෙළ පවත්වාගෙන යාම හා සාමය තහවුරු කිරීම යනාදී ජාතික අභිලාෂ නිරන්තරයෙන්ම, ජාතික, කලාපීය සහ ගෝලීය සන්දර්භයක ලා සලකා බැලීම අත්‍යවශ්‍ය කාරණයකි. එහෙත් ඒවා පළමුව ජාතික න්‍යාය පත්‍රයකට සේම ක්‍රියාකාරිත්වයකට ඇතුළත්වීම අත්‍යවශ්‍යය. එය රටකට, අභිමානයක් ගෙනෙයි. දැනටමත් ආණ්ඩුව විසින් ඉදිරිපත් කොට ඇති ජාතික න්‍යාය පත්‍ර තුළ ඒවාට ලැබී ඇති ප්‍රමුඛතාව වඩ වඩාත් පසසා දිරිමත් කළ යුතුය.ජාතික රාජ්‍යය ශක්තිමත් කිරීම පිළිබඳ ප්‍රවේශයකින් බලන විට රටක ආර්ථික සංවර්ධනය එක් අතකින් හුදෙකලා විය යුතුය. තවත් අතකින් කලාපීය සහ ගෝලීය සන්දර්භයක පිහිටුවිය යුතුය. මෙය අර්ථ විරහිත ප්‍රකාශයකැයි කෙනකුට සිතෙන්නට පුළුවන. හුදෙකලා වීම යන්නෙන් අදහස් කරන්නේ රටක ආර්ථික සංවර්ධන අරමුණු කලාපීය සහ ගෝලීය බලපෑම්වලින්, අණකිරීම්වලින්, කොන්දේසිවලින් සහ අතපෙවීම්වලින් ස්වායක්ත විය යුතුය යන්නයි. රටක ජාතික අභිලාෂ පැන නැඟිය යුත්තේ එරට පුරවැසි සමාජය සතු ඓන්ද්‍රිය වුවමනාවල ඵලයක් ලෙස විනා වෙනත් රටක හෝ කලාපයක හෝ ගෝලීය සංවිධානයක් හෝ බලවතුනගේ හෝ හැරවීම්, නැවීම් හා අණකිරීම්වලට අනුව නොවේ. එවැනි හැරවීම්, නැවීම් සහ අණකිරීම් වලින් ස්වායක්ත වීම නැතහොත් හුදෙකලා වීම ජාතික රාජ්‍යයක ශක්තිමත් පැවැත්මට, පැහැදිලි අනන්‍යතාවට සේම පුරවැසි සමාජයේ අභිමානයට හේතුවන්නේය. ඒ සඳහා අපට භාවිතා කළ හැකි වැදගත් මාර්ගයක් වන්නේ නොබැඳී විදේශ ප්‍රතිපත්තියයි.2005 සිට අනුගමනය කරමින් සිටින්නේ පැහැදිලිවම නොබැඳි විදේශ ප්‍රතිපත්තියකි. එහි ගෞරවය ජනාධිපතිතුමාට හිමිවිය යුතුමය. තිස් අවුරුදු ත්‍රස්තවාදය අවසන් කිරීමේ අවසන් මොහොතේ දී ජනාධිපතිතුමා ස්වකීය රාජ්‍යයේ විදේශතාන්ත්‍රික උපායමාර්ග ක්‍රියාවට නැඟූ ආකාරයත් එහිදී සිටගත් මූලධාර්මික පදනම් දෙසත් අවධානය යොමු කරන විට පෙනී යන්නේ නිදහසින් පසු ඉතිහාසයේ අන් කවර ආණ්ඩුවකටත් වඩා ජනාධිපතිතුමාගේ ආණ්ඩුව නොබැඳි විදේශ ප්‍රතිපත්ති කෙරෙහි පෙනී සිටින බවයි. එය අප වැනි රටවල් අයත් ලෝකයට මහඟු ආදර්ශයකි. දැන් අප තවදුරටත් කළ යුත්තේ මෙම නොබැඳි විදේශතාන්ත්‍රික ප්‍රතිපත්තිය තිරසාරව ඉදිරියට නඩත්තු කිරීමය.ඉසුරුමත් රටක්එය දේශපාලනික වශයෙන් ද ආර්ථික වශයෙන් ද වෙළෙඳපළ වශයෙන් ද ආරක්ෂකමය වශයෙන් ද විතරක් නොව සංස්කෘතිකමය වශයෙන් ද නොබැඳි ප්‍රතිපත්තියක් විය යුතුයි. එනම් යළි අවධාරණය කරන්නේ නම් අපගේ අභිමානනීය ‘හුදෙකලාව‘ පවත්වා ගනිමින් කලාපීය සහ ගෝලීය සම්බන්ධතා ජාලය ස්වකීය ජාතික අභිලාෂ ඉටු කර ගැනීමේ ගාමක බලවේගයක් ලෙස යොදා ගැනීමේ හා හැසිරවීමේ විදේශතාන්ත්‍රික මූලෝපායන් වඩ වඩාත් සූක්ෂකම ආකාරයෙන් පවත්වාගෙන යාම අත්‍යවශ්‍යය වන්නේය. මන්ද මහා අනතුරකින් ගැලවුණ රටක් දෙස ලාභ අපේක්ෂාවෙන් අවධානය යොමුකරන ලෝකයක අප සිටින නිසාය.ජනාධිපතිවරණ ප්‍රතිපත්ති ප්‍රකාශනය, නැතහොත් මහින්ද චින්තන ඉදිරි දැක්ම මඟින් ජන සමාජය සමඟ ගිවිසගෙන ඇති “ශ්‍රී ලංකාව ආසියාවේ ආශ්චර්ය බවට පත්කිරීමේ” අභිලාෂය ක්‍රියාවට නැඟීමේදී ඉහත කී ආකාරයේ ගෝලීය හා කලාපීය හැසිරීමක් අත්‍යවශ්‍යය. එම ගිවිසුම හුදු ආර්ථික ගිවිසුමක් ම නොවේ. එය සංස්කෘතිකමය ගිවිසුමක් ද වෙයි. “බත බුලතින් සපිරි අගහිඟකමින් තොර ඉසුරුමත් රටක්” යන තේමාවෙන් කියවෙන්නේ එයයි. අප අපේ සංස්කෘතික අනන්‍යතාව පැලැස්තර දමා නඩත්තු කළ යුතු නැත. එහෙත් ගොඩනැඟෙන ස්වදේශීය සහ ජාතික අභිමානය විසින් අපේ සංස්කෘතිය ලොව වඩාත් තර්කාන්විත, බුද්ධිමය සහ මානවවාදී සංස්කෘතියක් වනවාට සැක නැත්තේ ඒ සඳහා අවශ්‍ය මූලික පදනම වසර දහස් ගණනක් තිස්සේ තවමත් නොනැසී පවත්නා නිසාය.ආර්ථික සංවර්ධනය සඳහා යන ගමනේදී ලෝක මූල්‍ය ආයතනවල, ආධාර දෙන කණ්ඩායම්වල, බලවත් රටවල්වල පර්යේෂණාගාරයක්, අත්හදාබැලීම් භූ®මියක් බවට රටක් පත් නොවිය යුතුය. තුන්වැනි ලෝකයේ රටවල් යැයි නම් කරනු ලබන රටවල්වලට ගොඩ ආ නොහැකි ප්‍රපාත හෝ අගාධ නිර්මාණය වූයේ එකී ඉරණමට ගොදුරු වූ නිසාය. ගතින් ඇමෙරිකානු, අප්‍රිකානු සහ ආසියානු රටවල් බොහොමයක් මේ සඳහා උදාහරණ සපයයි. ලතින් ඇමෙරිකානු රටවල් මේ වන විට ඒ ඉරණමෙන් ගැලවීමේ සාමූහික තීරණයක් ගෙන කටයුතු කිරීම අප සියලු දෙනාගේම සතුටට කරුණක් වෙයි. නමුත් බොහේ රටවලට ඒ ඉරණමෙන් ගැලවීමේ ශක්තියක් හෝ අධිෂ්ඨානයක් හෝ නැත. අපේ රටේ ද සමහර දේශපාලන පක්ෂවලට එවැනි අධිෂ්ඨානයක් හෝ වුවමනාවක් නැත.ඔවුනට අවශ්‍ය මේ රට නව ලිබරල්වාදයේ පිළිකන්නක් බවට පත්කිරීමටය. එහෙත් 2005 සිට ඉදිරියට ආ එක්සත් ජනතා නිදහස් සන්ධාන ආණ්ඩුවත් එහි නායකත්වය වන ජනාධිපතිතුමාත් ශ්‍රී ලංකාව එකී ඉරණමෙන් ගැලවීමේ ජාතික ප්‍රතිපත්තියක් මත, ජාතික තීන්දුවක් ගෙන මේ වන විටත්, එහි ප්‍රතිඵල අත්කරගනිමින් සිටීම අප ලද භාග්‍යයකි. ප්‍රතිඵල අත්පත්කර ගනිමින් සිටිනවා යන්නෙන් හැඟවෙන්නේ අපේ ජාතික රාජ්‍ය ගොඩනැඟීමේ මුල් පියවර තබා වසර කිහිපයක් ගත වී ඇති බවයි. නමුත් ස්ථිර අධිෂ්ඨානයකින් යුතුව ගත් එම තීරණ අපේක්ෂිත අයුරින් වේගවත් නොවීමට හේතුව වූයේ කොටි ත්‍රස්තවාදයයි.එහෙත් ත්‍රස්තවාදය පවතිද්දීම පෞද්ගලීකරණයට ඉඩ නොදීම, ගෝලීය ආර්ථික අර්බුදයට දොරගුල් විවර නොකිරීම, උතුරු ඇමෙරිකානු රටවල් සහ යුරෝපීය රටවල අණ නොපිළිපැදීම, ගෝලීය හැසිරවීම් හා බිය කිරීම යනාදිය කෙරෙහි ආණ්ඩුව දැක් වූ ස්ථාවරය සහ ගත් ක්‍රියාමාර්ග තුළින් පැහැදිළි වූයේ ශක්තිමත් ජාතික රාජ්‍යයක් කෙරේ ආණ්ඩුව දැක්වූ ස්ථිර අධිෂ්ඨානයයි. දැන් අප සිදුකළ යුත්තේ එම අදිටන පූර්ණත්වයට පත්කර ගැනීමට අවශ්‍ය සහයෝගය ආණ්ඩුවට ලබාදීමයි. එහිදී එකඟතා කීපයක් ඉදිරිපත් කළ හැකියි.පොදු අරමුණුආර්ථික සංවර්ධනය, සාමය තහවුරු කිරීම, ශ්‍රී ලාංකීය පුරවැසි ජාතිකත්වය ගොඩනැඟීම, විනයගරුක සමාජ - දේශපාලන සංස්කෘතියක් ගොඩනැඟීම, ප්‍රජාතන්ත්‍රවාදයේ නොනවතින වර්ධනයන්ට ඉඩ ලබාදීම යනු එම එකඟතායි. මෙම එකඟතා යථාර්ථයක් බවට පත්කර ගැනීමේදී රාජ්‍ය අංශය සහ පෞද්ගලික අංශය පොදු මතවාදයකින් හැසිරීම අත්‍යවශ්‍යය. ජාතික අභිලාෂ ඉටුකර ගැනීමේදී රාජ්‍ය අංශයේ කැපවීම පමණක් ප්‍රමාණවත් නැත. කවර අංශයකට කවර සුවිශේෂී අරමුණු තිබුණත් ඒවා සියල්ල ජාතික අභිලාෂ ඉටුකර ගැනීමේ පොදු අරමුණකට උපකාරී විය යුතුය. ජාතික අභිලාෂවලට හානිකර අරමුණු කිසිම අංශයක් විසින් ගොඩනඟා ගත යුතු නැත. මන්ද ජාතික අභිලාෂ යනු පොදුජන සමාජයේ අභිලාෂ වන නිසයි. සංවර්ධනය පිළිබඳ අප භාවිතා කරන අන්තර්ජාතික උදාහරණ, එසේ වූයේ එවැනි ජාතික අභිලාෂ එම රටවල ප්‍රමුඛතම අභිලාෂ ලෙස, අංශ බේදයකින් තොරව සියලු අංශ මඟින් භාරගෙන ඒවාට සහයෝගය දුන් නිසාය.එවැනි රටක හැසිරීම ප්‍රමාණාත්මකව සේම ගුණාත්මකව ද අගය කළ හැකි වන්නේය. මහා උදාහරණ මඟින් නොව, මිල ඉහළ යාමේ වේගයට සාපේක්ෂව වේගයෙන් බර අඩුවන ටොෆි සහ මිල ඉහළ යන වේගයට සාපේක්ෂව හුලං වැඩියෙන් පුරවන හුලං වැඩිවෙන ළමයින් වෙනුවෙන් නිපදවෙන කඩ චෝරු, ගාස්තු වැඩිවන වේගයට සාපේක්ෂව රැවුම් ගෙරවුම් වැඩිවන පෞද්ගලික ප්‍රවාහන සේවය යනාදිය මඟින් පෙනෙන්නේ අපේ මහා සමාජය ගුණාත්මකව ජාතික අභිලාෂ මතවාදයකින් හැසිරවෙන්නේ නැති බවයි.තිරසාර වගකීමඑසේ නම් ඉහතින් වූ එකඟතා ඉටුකර ගැනීමට අප කළ යුත්තේ ශක්තිමත් සහ පුළුල් ජාතික අභිලාෂ මතවාදයක් සමාජය තුළ ස්ථාපිත කිරීමයි. ඒ සඳහා ප්‍රංස දාර්ශනිකයකු වූ ලුවී අල්තුෂර් පැහැදිලි කරන මතවාදී යාන්ත්‍රණ සහ සංකල්පය වෙනත් ආකාරයකින් යොදාගැනීමට මා සූදානම්.රාජ්‍ය සතු මතවාදී යාන්ත්‍රණ වන පවුල, ආගමික ආයතන, ප්‍රාථමික, ද්විතියික, තෘතීය අධ්‍යාපන ආයතන, වෘත්තීය තාක්ෂණ ආයතන, ජනසන්නිවේදන ආයතන, සිවිල් සමාජ ආයතන, රාජ්‍ය පරිපාලන ආයතන, පෞද්ගලික පරිපාලන ආයතන, නීතිය හා සාමය පවත්වා ගෙන යන ආයතන, මෙන්ම වෙළෙඳපළ, කර්මාන්ත, කලාව, විනෝදාස්වාද කර්මාන්තය යනාදී සාර්ව සහ ක්ෂුද්‍ර මට්ට්මේ සියලු ආයතන, සංවිධාන සමූහ සහ පුද්ගලයන් ජාතික අභිලාෂ මතවාදයකින් හැසිරවිය යුතුය. මෙහෙයවිය යුතුය.එය පොදුජන සමාජයේ අවිඥානික හැසිරවීමක් බවට පත් කෙරිය යුතුය. නගරය, ගම, වතුකරය, වැඩබිම, ගොවිබිම, පවුල, පල්ලිය, කෝවිල, පාසල, වීදිය, පදිකවේදිකාව යන සියලු ක්‍ෂේත්‍ර තුළ ජාතික අභිලාෂ මතවාදය තහවුරු කළ යුතුය. එයට රාජ්‍ය සහ පෞද්ගලික බේදයක් අනවශ්‍යය.එම මතවාදය තහවුරු කිරීම මර්දනීය උපක්‍රම හරහා නොව වින්දනීය උපක්‍රම හරහා සිදුකිරීම අනිවාර්යය. එවැනි මතවාදයකින් හැසිරවෙන මිනිසකු සහිත අපේ රට ආසියාවේ මතු නොව ලෝකයේම ආශ්චර්ය බවට පත්වනු නොඅනුමානය. ඒ අරමුණ පෙරදැරිව ශක්තිමත් හා ගුණාත්මක පාර්ලිමේන්තුවක් ගොඩනැඟීම අප සැමගේ වගකීමක් බව ප්‍රකාශ කිරීමට කැමැත්තෙමි. එසේම ඒ ගොඩනැඟූ පාර්ලිමේන්තුව තනි නොකර රොද බඳිමින් ජාතික අභිලාෂ සඳහා සහයෝගය දීම අපේ තිරසාර වගකීම වෙයි.එය අපේ ජාතික රාජ්‍යය ශක්තිමත් කිරීම සඳහා වූ දේශපාලන දැක්මක් මතු නොව දේශපාලන ක්‍රියාමාර්ගයක් ද වෙයි. මෙරට ජාතික රාජ්‍යය ගොඩනැඟීමේ ව්‍යාපාරයේ පුරෝගාමීන් අතර පුරෝගාමියකු වූ ඩී.ඒ.රාජපක්ෂ මැතිතුමාට අපට කළ හැකි එකම කළගුණ දැක්වීම එයම යැයි මා පවසන්නේ කිසිදු චකිතයකින් නොවේ.ඒ කළගුණ දැක්වීමට අවශ්‍ය අවබෝධය, ශක්තිය හා ධෛර්යය මෙරට ජනතාවට ලැබේවායි ප්‍රාර්ථනය කිරීම ඉතා වැදගත්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=af1004185</link>
    <topic>අවයව දන්දුන් පුලස්තිගේ කතාව</topic>
    <author>සටහන - ඡායාරූප</author>
    <content>නව අවුරුද්ද රටට-ලෝකයට ඔබට කොහොමද?ශක්තිමත් ජාතික රාජ්‍යයක් සඳහා වූ දේශපාලන දැක්මක්අවයව දන්දුන් පුලස්තිගේ කතාවආසියානු ආශ්චර්යයේ පළමු දෙපාර්තමේන්තුව RMVදරුවන් හික්මවන්න රජ කාලේ දඬුවම් දිය යුතුද?පරිසරය ගහකොළ හා බැඳුණු සිංහල අලුත් අවුරුද්දමාස 3කට පෙර අපෙන් සමුගත් වෛද්‍ය පී. නාගොඩවිතානජීවිතය සුන්දරයිමෙන්න මෙහෙම කරමුද?මොළය මිය ගිය පුද්ගලයකුට කෘත්‍රිම ස්වසනය ලබාදීම හා පෙනහලු නැවත පණ ගැන්වීම තුළින් ඔහුගේ හදවත ක්‍රියාත්මක කළ හැකියි. යන්ත්‍රවලින් ඔක්සිජන් ලබාදෙමින් හෘදය වස්තුව ක්‍රියාකාරීව තබා ගන්නවා. එවිට රුධිර සංසරණය සිදුවෙනවා. එහෙත් එය තාවකාලිකයි.මෙහිදී ශරීරය ක්‍රමානුකූලව විනාශවීමට ලක්වෙනවා. ඇතැම්විට පැය 24 කින් මිය යෑමට පුලුවන්. එවැනි පුද්ගලයකු ගෙන් අවයව ලබාගෙන ජීවත්වීමට උත්සාහ කරන අසරණ රෝගීන් වෙනුවෙන් එම අවයව බද්ධ කිරීම උතුම් පිනක්.අපි මේ රටේ ජනතාවගෙන් ඉල්ලා සිටින්නේ තම ඥාතියකු මොළේ මිය යෑමකට ලක්වූ බව හෙළි වුවහොත් මේ දන්දීමට ඉදිරිපත් වන ලෙසයි.හතර රියන උරුමව මහ පොළවට පස් වන මිනිස් සිරුරින් තවත් අයකුට හෝ කිහිප දෙනෙකුට ජීවිතය දීමට හැකිනම් එය මහඟු පුණ්‍ය කර්මයකි.ඇස්, ඉස්, මස්, ලේ, නහර, දන්දුන් බෝසත් චරිතය ගැන අපි අසා ඇත්තෙමු. බෝසත් චරිතයට සම කළ නොහැකි වුව ද ජීවත්ව සිටියදී තම සිරුරේ අවයව දන් දුන් තරුණයකු ගැන ඇඹිලිපිටියෙන් වාර්තා විය.මෙය ලංකාවේ රෝහලක සිදුවූ ආශ්චර්යමත් සැත්කමක් ලෙස ද සනිටුහන් විය.බහු අවයව සහ පටක බද්ධ කිරීම සඳහා ඉවත් කිරීමේ මෙරට හතර වැනි ශල්‍යකර්මය සිදු කළේ පුලස්ති ඉඳුනිල් හේවගේ (29) නම් එක් දරු පියාට ය. පුලස්තිගේ මොළය මිය යෑම ඔහු එම ශල්‍යකර්මයට භාජනය කිරීමට හේතුව විය. ඔහුගෙන් ඉවත් කරගත් වකුගඩු දෙක මේ වනවිට රෝගින් දෙදෙනකුට සාර්ථකව බද්ධ කර ඇත.පුලස්ති අවසන් සුසුම් හෙලුව ද ඔහුගේ ශරීර අවයව නිසා පුද්ගලයින් කිහිප දෙනෙකු ජීවිතය ලබාගෙන ඇත. ඒ මහඟු පින්කමට ආශිර්වාදය ලැබුණේ පුලස්තිගේ පවුලේ ඥාතින්ගෙනි.වකුගඩු දෙකට අමතරව ඇස්, අක්මාව, අග්න්‍යාසය වැනි අවයව ද සිරුරේ අස්ථි කොටස් සහ පටක කොටස් ද ඉවත් කෙරුණි. ඒවා අවශ්‍ය රෝගීන්ට බද්ධ කිරීම ඉදිරියේ දී සිදු කෙරේ.මොළේ මිය යාමෙන් පසු එම රෝගියා ඉතා ම කෙටිකලකින් මරණයට පත්වෙන බව වෛද්‍ය මතයයි. යන්ත්‍රවලින් රෝගියාගේ එතෙක් හදවත ක්‍රියාත්මක වෙයි. ප්‍රතිකාර සහ යන්ත්‍රය ඉවත් කළවිට කුමන මොහොතක හෝ ජීවිතයෙන් සමුගැනීමට රෝගියාට සිදුවේ.බහු අවයව සහ පටක බද්ධ කිරීම ලංකාවේ මුල්වරට සිදුවූයේ වෛද්‍ය හරේෂ් ධම්මික සේනාරත්න මහතාගේ අදහසකට අනුව ය. වෛද්‍යවරයා ඒ ගැන මෙසේ කීවේය.ජයවර්ධනපුර රෝහලේ දී මම පශ්චාත් සීමාවාසික පුහුණුව නිමකර පත්වීම් ලබා රාජකාරි කරමින් සිටියදී මොළේ මිය ගිය අවුරුදු 55 ක රෝගියෙකු හමුවුණා. ඔහුගේ අවයව වෙනත් රෝගියකුට බද්ධ කරන්න නොහැකි ද යන්න මට කල්පනා වුණා. විශේෂ කායික රෝග වෛද්‍ය අනුලා විජේසුන්දර මහත්මියගෙන් මම කරුණු දැනගත්තා.රෝගියකුගේ අවයව ලබාගැනීම වැනි කාර්යයන් සංවිධානය කිරීම සුළුපටු නොවේ.වකුගඩු වැනි අවයව ඉවත් කර බද්ධ කිරීම ගැන සමාජයේ පවතින අදහස් ද විවිධාකාරය. ඉතා අසාධ්‍ය තත්ත්වයේ පසුවෙන රෝගියකුගේ ඥාතීන්ගේ කැමැත්ත ලබාගැනීම අභියෝගාත්මක කාර්යයකි. රෝගියාගේ ජීවිතය යළිත් ප්‍රකෘති තත්ත්වයට පත් නොවන බව ඥාාතීන්ට වටහා දිය යුතු ය.එවැනි රෝගියකුගේ අවයව වෙනත් අයකුට පරිත්‍යාග කරදීම පින්කමක් බව ද වටහා දී කැමැත්ත ලබාගැනීම කළ යුතු ය. මෙවැනි අවස්ථා කලින් සිදුවී නැති නිසාත් මෙය අලුත් අත්දැකීමක් වුණා.රෝහල් බලධාරීන්ගේ අවසරය ලබා ගෙන කටයුතු සියල්ල සාර්ථක කළත් වකුගඩු බද්ධ කිරීමට හැකිවේද යන්න වෛද්‍යවරයාට මතු වූ තවත් ගැටලුවක් වුණා.ලංකාවේ පළමු බහු අවයව ඉවත් කිරීමේ ශල්‍යකර්මය සිදුකිරීමට මහාචාර්ය රිෂ්වි ෂෙරීෆ් සහ මහාචාර්ය මන්දික විජේරත්න යන මහත්වරුන් මට උදවු කළා. විශේෂඥ වෛද්‍ය අනුලා විජේසුන්දර මහත්මිය ගේ උපදෙස්ද ලබා ගත් බව වෛද්‍ය හරේෂ් කීවේය. ඇස් ලබා ගැනීමට අක්ෂිදාන සංගමයට සහ පටක ලබාගැනීමට පටක බැංකුවට දැන්වූ බවත් වෛද්‍යවරු කීවේය.දෙවැනි බහු අවයව දන්දීමේ ශල්‍යකර්මය සිදු කළේ වෛද්‍යවරියකගේ මවකටයි. එදින සිංහල අවුරුදු දිනයක් වූ නිසා වකුගඩු පමණක් ඉවත් කිරීමට හැකි විය.තුන්වැනි ශල්‍යකර්මය රත්නපුර මහ රෝහලේ දී මීට මාස දෙකකට පෙර සිදු කළ බවත් වෛද්‍ය හරේෂ් කියයි.ඒ අයගෙන් ලබාගත් වකුගඩු. ඇස් ඇතුළු අවයව වෙනත් රෝගීන්ට බද්ධ කර ඔවුන් හොඳින් ජීවත් කර තිබෙනවා. මොළේ මිය යාම ඔහු සම්පූර්ණයෙන් ම මරණයට පත්වීමක් බව වෛද්‍ය හරේෂ් ධම්මික මහතා පහදා දුන්නේ ය.පුද්ගලයකු මිය යාම ක්‍රම දෙකකට සිදුවෙනවා. හෘදය වස්තුව මිය යාම එක් ක්‍රමයක්. හෘදය වස්තුව ක්‍රියාකාරීව තිබියදී මොළය මියයෑම නිසා ශ්වසනය නතරවීම පුද්ගලයකු මියයන අනෙක් ක්‍රමයයි.මොළය මිය ගිය පුද්ගලයකුට කෘතිම ස්වසනය ලබාදීම හා පෙනහලු නැවත පණ ගැන්වීම තුළින් ඔහුගේ හදවත ක්‍රියාත්මක කළ හැකියි. යන්ත්‍රවලින් ඔක්සිජන් ලබාදෙමින් හෘදය වස්තුව ක්‍රියාකාරීව තබා ගන්නවා. එවිට රුධිරය සංසරණය සිදුවෙනවා. එහෙත් එය තාවකාලිකයි.මෙහිදී ශරීරය ක්‍රමානුකූ®ලව විනාශවීමට ලක්වෙනවා. ඇතැම්විට පැය 24 කින් මිය යෑමට පුලුවන්. එවැනි පුද්ගලයකු ගෙන් අවයව ලබාගෙන ජීවත්වීමට උත්සාහ කරන අසරණ රෝගීන් වෙනුවෙන් එම අවයව බද්ධ කිරීම උතුම් පිනක්. අපි මේ රටේ ජනතාවගෙන් ඉල්ලා සිටින්නේ තම ඥාතියෙකු මොළේ මිය යෑමට ලක්වූ බව හෙළි වුවහොත් මෙම දන්දීමට ඉදිරිපත් වෙන ලෙසයි.ඇඹිලිපිටිය මූලික රෝහලේදී මෙම ශල්‍යකර්මයට ලක්වූ පුලස්තිගේ වකුගඩු දෙකෙන් පුද්ගලයින් දෙදෙනකු ජීවත්වීමේ වරම් හිමිකර ගෙන තිබේ. විශේෂඥ ශල්‍ය වෛද්‍ය පී.කේ. හරිස්චන්ද්‍ර මහතා ගේ මෙහෙයවීමෙන් එම ශල්‍යකර්මය සාර්ථකව සිදු කෙරුණි.පුලස්ති ඉඳුනිල් ගේ මොළේ මියයෑම අනාවරණය වුණේ කෙලෙස ද? මේ ගැන ඇඹිලිපිටිය මූලික රෝහලේ වෛද්‍ය සමීරා තිලකරත්න මෙනෙවිය මෙසේ කීවාය. බ්‍රහස්පතින්දා මේ රෝගියා රෝහල්ගත කර තිබුණා. පාන්දර තුනට පමණ ලද කැඳවීමකට අනුව මම ඔහු පරීක්ෂා කළා. රෝගියාගේ ඔක්සිජන් මට්ටම පහළ යන බව මම තේරුම් ගත්තා. සීටී ස්කෑන් ලබාගැනීමට මොහු රත්නපුරයට යැව්වා. පසුව කොළඹට යවා එම පරීක්ෂණ සිදුකළා. එවිට රෝගියාගේ මොළය මියගොස් ඇති බව හෙළි වුණා.මේ රෝගියාගේ ශරීර අවයව කීපයක් ලබාගෙන එම අවශ්‍ය අයට බද්ධ කිරීමට පුළුවන් බව මට හැඟී ගියා. ඒ අනුව විශේෂඥ වෛද්‍ය තිලක් අබේසිංහ මහතාට දුරකථන ඇමතුමක් ලබා දුන්නා.වෛද්‍ය හරේෂ් ධම්මික මහතා සම්බන්ධීකරණය කළා. ඇඹිලිපිටිය මූලික රෝහලේ විශේෂඥ වෛද්‍යවරු ලබාදුන් සහයෝගය ඉහළයි. සෙසු වෛද්‍ය සහ රෝහල් කාර්ය මණ්ඩලය ද මෙයට දායක වුණා.පුලස්ති ඉදුනිල්ගේ සිරුරේ අවයව සහ තවත් කොටස් ඉවත් කර ඒවා අසරණ රෝගීන් වෙනුවෙන් බද්ධ කිරීමට ඔහුගේ මව පියා බිරිඳ ඇතුළු ඥාතීන් ලබාදුන් තීරණය වෛද්‍යවරුන්ගේ නොමද පැසසුමට ලක්වුණා.ශරීර අවයව සහ පටක බද්ධ කිරීම සඳහා ඉවත් කිරීමෙන් පසු පුලස්ති ජීවිතයෙන් සමුගෙන තිබුණි. එම අනුවේදනීය සිදුවීම කල්තියා දැන සිටියත් පවුලේ අයට එය වාවාගත නොහැකි වේදනාවක් බවට පත්වී තිබුණි.නන්දනගම නිවෙසේ සිට පුලස්තිගේ දේහය ඇඹිලිපිටිය කොලොන්න මාර්ගයට රැගෙන පැමිණි ගම්වාසීන් එම දේහය මංසන්ධියේ තබා අවසන් ගෞරව දැක්වූවා. හිත හොඳ මිතුරෙකුගේ නික්ම යෑම ගැන දෙනෝ දාහක් සෝ සුසුම් හෙලුවා.පුලස්තිගේ මරණයේ වේදනාව වඩාත්ම දැනෙන අය අතර ඔහුගේ බිරිඳ ශෂිකා ජීවන්ති මහත්මිය මෙසේ කීවාය.මගේ මහත්තයා අනතුරකට ලක්ව වැටීමෙන් පසු රෝහල් ගත කළා. පසුව කල පරීක්ෂණවලදී ඔහුගේ මොළය මිය ගොස් ඇති බව වාර්තා වුණා. මගේ මහත්තයාගේ අවයව වලින් කවුරුන් හෝ ජීවත්වෙනවා නම් එය ඉතාම වටිනවා. ඒ පින මහත්තයාට ලැබෙන නිසා ඊළඟ ආත්මවලදී මෙවැනි අකල් මරණයකට ගොදුරු නොවේවා කියා මම ප්‍රාර්ථනා කරනවා.මෙය හැමෝටම කරගන්න බැරි තරමේ පිනක්. මහත්තයාගේ ඇස් දෙකෙන් ලෝකය මෙතෙක් දැකබලා ගන්න බැරි වූ දෙදෙනකු ලෝකය දකිනවා. වකුගඩු වලින් තවත් දෙදෙනකු ජීවත් වේවි.අනෙක් අවයව වලිනුත් අසරණ රෝගීන් පිහිටක් ලබාවි. එය මොන තරම් පිනක් ද?සටහන - ඡායාරූපරත්නපුර දිසා විශේෂඑස්.ඒ.එල්. නිරෝෂන</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=af1004183</link>
    <topic>ආසියානු ආශ්චර්යයේ පළමු දෙපාර්තමේන්තුව RMV</topic>
    <author>දයා ඩී. ෆොන්සේකා</author>
    <content>නව අවුරුද්ද රටට-ලෝකයට ඔබට කොහොමද?ශක්තිමත් ජාතික රාජ්‍යයක් සඳහා වූ දේශපාලන දැක්මක්අවයව දන්දුන් පුලස්තිගේ කතාවආසියානු ආශ්චර්යයේ පළමු දෙපාර්තමේන්තුව RMVදරුවන් හික්මවන්න රජ කාලේ දඬුවම් දිය යුතුද?පරිසරය ගහකොළ හා බැඳුණු සිංහල අලුත් අවුරුද්දමාස 3කට පෙර අපෙන් සමුගත් වෛද්‍ය පී. නාගොඩවිතානජීවිතය සුන්දරයිමෙන්න මෙහෙම කරමුද?ආර්.එම්.වී නම ඇසුණු පමණින් කාටත් මතක් වන්නේ මෝටර් රථ ප්‍රවාහන රෙජිස්ටාර් කාර්යාලයයි. වසර 82 ක ඉතිහාසයකට හිමිකම් කියන මේ දෙපාර්තමේන්තුව ගැන බොහෝ දෙනාගේ තිබුණේ එතරම් ප්‍රසාදයක් නොවේ.රියැදුරු බලපත්‍රයක් ගැනීමට මෝටර් රථයක හිමිකම් මාරුකර ගැනීමට හෝ වෙනයම් අදාල කාර්යයකට මේ කියන ආර්.එම්.වී කන්තෝරුවට ගිය අයකුට බොහෝවිට අතීතයේ ලබා ගැනීමට හැකි වූයේ අමිහිරි අත්දැකීම්ය.එහෙත් දැන් ආර්.එම්.වී කන්තෝරුව හෙවත් මෝටර් රථ ප්‍රවාහන දෙපාර්තමේන්තුව ජනතා සේවයට කැපවූ විශිෂ්ට ආයතනයක් බවට පරිවර්තනය වී ඇති ආකාරය එහිදී අපට වැටහී ගිය කරුණකි.එය දැන් ජපානයේ හෝ වෙනත් බටහිර රටක ආයතනයක් දෝ යැයි කිවහැකි තරමට වෙනස් වී තිබේ. ‘කළ නොහැක්කක් නැත අහස දක්වා අවකාශය තිබේ’ යන පෞද්ගලික අංශයට සීමාවූ ආදර්ශ පාඨයට පෙම් බඳිමින් රාජ්‍ය අංශයේ විශිෂ්ඨත්වය විදහාපාමින් සැබැවින්ම මානව හිතවාදී රාජ්‍ය ආයතනක් ලෙස වර්ධනය වී ඇති මෝටර් රථ ප්‍රවාහන දෙපාර්තමේන්තුව පසුගිය ජපන් ශ්‍රී ලංකා තාක්‍ෂණික හා සංස්කෘතික සංගමය මගින් 14 වන වරට පවත්වනු ලැබූ “තයිකි අකි මොටෝ” එස් - පහ තරගාවලියෙන් ප්‍රථම ස්ථානයට හිමි සම්මානය ද ලැබීය.ඒ සඳහා ඔවුන්ට හිමි සම්මානය පසුගිය 3 වැනි දින ජපන් තානාපති කාර්යාලයේ වෙළෙඳ කටයුතු පිළිබඳ ලේකම් වරයා අතින් මෝටර් රථ ප්‍රවාහන දෙපාර්තමේන්තුවේ මේ වෙනස ඇති කළ නියමුවා වන මෝටර් රථ කොමසාරිස් ජෙනරාල් බී. විජයරත්න මහතා වෙත පිරිනමන ලද්දේ ගලදාරි හෝටලයේ පැවැති උත්සවයකදීය.නව දැක්මෙන් මහජන සේවයට කැපවුණු ආයතනයක් ලෙස මෝටර් රථ ප්‍රවාහන දෙපාර්තමේන්තුව මහජනතාවගේ පමණක් නොව විදේශිකයන්ගේ පවා ප්‍රසාදයට ලක්කළ එතුමා හමුවීමට අප ගියේ මේ වෙනස ඇති කළ අන්දම ගැන තොරතුරු ලබා ගැනීමටය.මෝටර් රථ ප්‍රවාහන කොමසාරිස් කාර්යාලය ඉතා පි‍්‍රය උපදවන ස්ථානයක් බවට පරිවර්තනය වී ඇති ආකාරය මම සියැසින්ම දැක ගත්තෙමි. වෙනත් රාජ්‍ය ආයතනයක් මෙන් නොව දැන් මෛහි සේවකයින් ඉතා කාරුණිකය. මහජනයාට ලෙන්ගතුය. සිය සේවය මහජනතාවට ලබාදීමට කැපවී සිටීම එහි ආදර්ශ පාඨයට ගැලපෙන පරිදි අකුරටම ඉටුකරන අයුරු පෙනිණි.මේ වෙනස පිළිබඳ කතාවේ ආරම්භය බී. විජේරත්න මහතා අපට ප්‍රකාශ කළේ ඉතා නිහතමානීවය.”2004 වසරේ එක්තරා දිනයක මා මේ ආයතනයට ආවා සාමාන්‍ය පුරවැසියකු විදිහට. එතකොටත් මා මේ දෙපාර්තමේන්තුවට අනුයුක්ත කරන්නට යෝජනාවී තිබුණා. මා අනාගතයේ ප්‍රධානියා ලෙස පත්වී එන ආයතනය ගැන බලන්නට මා ආවේ මගේත් කටයුත්තක් කර ගැනීමටයි. එහිදී මා ලැබුවේ ඉමහත් අමිහිරි අත්දැකීමක්. එදා මා ඇත්තටම පුරවැසියෙකු ලෙස රාජ්‍ය ආයතනයකදි ලත් ඒ අමිහිරිම අත්දැකීම හා මා ලද ගැහැට වෙනත් පුරවැසියකුට ලැබෙන්නට ඉඩ නොදීමට මා එදා සිතා ගත්තා.ඒ අනුව මා 2004 ජුනි 10 වෙනිදා මේ පඩි පේලිය නැග මෙහි ප්‍රධානියා ලෙසට මේ කාමරයට ආවේ මං මේ ක්‍රමය වෙනස් කර මේ දෙපාර්තමේන්තුව ජනතාවාදී ජනතාවට සමීප රාජ්‍ය සේවය ඔසවා තැබීම යටතට මං මේ දෙපාර්තමේන්තුව ගන්නවා යන ස්ථිර අධිෂ්ඨානයෙන් යුතුවයි.ඒ අනුව මං එතැන් සිට හැම මාසෙකටම අලුත් දෙයක් කරන්නට පටන් ගත්තා. මුල් කාලය තුළ ඔය කයිතාන් ක්‍රමය හෝ ඵලදායිතාවය හෝ එස් පහ ක්‍රමය කියල හෝ මං ලැයිස්තුª ගත කරල ලේබල් ගහල වැඩ පටන් ගත්තේ නැහැ. මගේ ක්‍රමයක් තිබුණේ. මගේ් ඉලක්කයට යාම සඳහා මං මුල් කාලෙදි ටිකක් අධිකාරි බලය පාවිච්චි කළා. ටිකක් තදින් හිටියා. එහෙම තමයි මේක කළ යුතුයි මේක නොකළ යුතුයි කියලා මං තීරණය කළේ.පස්සෙ මේ සියලු දෙනාටම අවබෝධවුණා ආවා මං කොහේ හරි අලුත් ගමනකට තමයි මේ යන්නෙ කියල.ඊට පස්සෙ රසවත්ම සිද්ධියක් වුණා. 2005 මැයි 19 වෙනිදා මගේ කාර්යාලයේ නිරීක්‍ෂණයට ආවා ජනාධිපතිතුමා. එතුමා පළමු වතාවට මෙහි නිරීක්‍ෂණ චාරිකාවක ආවෙ. මං එදා කාර්යාලයෙ හිටියෙ නැහැ. මං මුදල් ඇමතිතුමාගේ ලේකම්වරයා සමඟ සාකච්ඡාවක හිටියේ. එතැනදි මට ආරංචි වුණා ජනාධිපති තුමා මගේ කාර්යාලයට නිරීක්‍ෂණයට ඇවිත් කියල. මං වහාම ආපසු ආවා. මං එනකොට ජනාධිපතිතුමා මගේ නිලධාරින් සමඟ මගේ් කාර්යාලයේ සිටියා. ජෙයරාජ් ඇමැතිතුමත් එවකට මගේ ඇමතිතුමත් සියලු දෙනාම එතැන සිටියා.මං කාමරයට එන කොටම ජනාධිපතිතුමා මගෙන් ඇහුව ඇයි මෙහෙන් යන්න හදනව කියන්නෙ කියලා. එතකොට ජෙයරාජ් ඇමතිතුමා කීව මං එයා මගේ අමාත්‍යාංශයේ අතිරේක ලේකම් ලෙස ගන්නයි හිතාගෙන ඉන්නෙ කියල. එතකොට ජනාධිපතිතුමා කිව්වා “ඔය යන්න හදන තැන් හොඳ ඇති. උසස්වීම් වුණත් ලැබෙන වෙලාවට ලැබේවි. ඒත් ඊට ඉස්සෙල්ල මේ පටන්ගත්තු වැඩේ ඉවරයක් කරල යන්න” කියල.ජනාධිපතිතුමාගේ ඒ වචන ටික මගේ හිතට පුදුම ශක්තියක් එන්නත් කළා. ඒ ලද ශක්තියේ ප්‍රතිඵල තමයි මේ ආයතනයේ සම්මාන ලැබීම දක්වා සිදුවුණු වෙනස් වීම.මගේ වර්තමාන ඇමතිතුමාත් මට පුදුම ශක්තියක් වුණා. එතුමා දරුවකුගෙ දස්කම් බලා සතුටුවෙන තාත්තා කෙනෙක් වගේ මගේ අනාගතයෙ දියුණුව ගැන බලා හිටියෙ ඒ ගැන ඉඟියක්වත් නොදී.මේ සම්මාන ගමනේදි අප 2005 වසරෙ ජාතික ඵලදායි සම්මානයට අප දන්නා විදිහට අයදුම් පතක් යැව්වා. ඒ අයදුම්පත ප්‍රතික්ෂේප වුණා.මං ඒ පාර ජාතික ඵලදායිතා ලේකම් කාර්යාලයේ අධ්‍යක්‍ෂක උපාලි මාරසිංහ මහතාට කතා කරල කිව්වා මගේ් ආයතනයේ අයදුම්පත ප්‍රතික්ෂේප වුණාට මගේ කාර්යාලයේ කටයුතු ගැන නිරීක්‍ෂණය කළ හැකි තුන්වන පාර්ශ්වයක් විදියට කණ්ඩායමක් එවන්න කියලා. ඒ අනුව තුන්දෙනෙකුගෙන් යුක්ත කණ්ඩායමක් එව්වා. ඔවුන් මේ ආයතනයේ විශාල වෙනස්වීමක් සිදුවී ඇති අයුරු දැක පුදුම වුණා.අපට එයින් විශාල ශක්තියත් ලැබුණා. අප යළිත් 2006 දීත් අයදුම් පතක් යොමු කළා. ඒ අනුව බස්නාහිර පළාතේ දෙවන ස්ථානයත්, දීප ව්‍යාප්ත මට්ටමෙන් තුන්වන ස්ථානයත් ලැබුණා.මගේ පුරුද්දක් තිබුණා සෑම අවුරුද්දක් පටන් ගන්න කොට මගේ “මානව සම්පතට” මං පණිවුඩයක් නිකුත් කරනවා. සියලු දෙනාම රැස් කරලා මේ අවුරුද්දේ ළඟාකර ගත යුතු ඉලක්ක මොනවද කියල කියනව. හැම අවුරුද්දෙම ජනවාරි මාසයේදී ඇති කර ගත් ඉලක්කයට වසර අවසානයේදී ළඟාවුණා. ඒ සඳහා මගේ කාර්යාලයේ සියලු දෙනාම මා වටා එක්වුණා.ඊළඟට මා මෙතැනින් නොනැවතී මේ සංකල්පය මගේ දිස්ත්‍රික් කාර්යාලවලට කාන්දු කරන්න පටන් ගත්තා. දිස්ත්‍රික් කාර්යාලවලටත් ජාතික ඵලදායිතා සම්මාන සඳහා වෙනම තරග කරන්න අවස්ථාව ලබාගන්න මට හැකිවුණා. ඒ අනුව ගාල්ල, කළුතර, ගම්පහ, පොළොන්නරුව, කුරුණෑගල යන අපේ දිස්ත්‍රික් කාර්යාලත් කුසලතා සම්මාන සඳහා තරග කළා. ගම්පහ, කුරුණෑගල, කළුතර කාර්යාලවලට අපට ඒ සම්මානය ලැබුනා.ඊළඟට ගිය වසරේ අපි ජාතික තත්ත්ව සම්මානයට ඉල්ලුම් කළා. එයට රජයේ ආයතන ඉල්ලුම් කළ ප්‍රමාණය ඉතා විරලයි. එහිදී ජාතික තත්ත්ව සම්මානයට අයදුම් කිරීමම සම්මානයක් බව ශ්‍රී ලංකා ප්‍රමිති කාර්යාංශය අපට දැනුම් දුන්නා.2009 ජාතික තත්ත්ව සම්මානයේ කුසලතා සහතිකය ලබා ගත්තා අපි. එය සැලකුවේ දෙවෙනි ස්ථානය ලෙස. මොබිටෙල් සමාගම පළමු ස්ථානය ගත් අතර මෝටර් රථ ප්‍රවාහන දෙපාර්තමේන්තුව දෙවැනි ස්ථානය ලබා ගත්තා.ඉන්පසුව තමයි අපි ගිය වසරේ තයිකි අකිමොටෝ අන්තර්ජාතික සම්මානයට අයදුම් කළේ. ඉන් ප්‍රථම ස්ථානය ලබා ගැනීම මුළු ශ්‍රී ලංකාව ලැබූ ජයග්‍රහණයක්. ඊළඟට අපේ හිත්වල තවත් සම්මාන තුනක් ලබා ගැනීමේ අදහස තියෙනවා.එයින් ජාතික ඵලදායිතා රන් සම්මානය එකක්. ඊට අප ඉල්ලුම් කළා. ළඟදිම ඒ සඳහා විනිශ්චය මණ්ඩලයක් අපේ කාර්යාලයට පැමිණීමට නියමිතයි.ජාතික තත්ත්ව සම්මානයටත් මෙවර ඉල්ලුම් කරනවා. ගිය වර දෙවන ස්ථානය ලබා ගත්තා. මෙවර ඉන් පළමුවන ස්ථානය ලබා ගැනීමයි අපේ ඉලක්කය. ඊළඟට අපට අපේ සේවා ලාභීන් තෘප්තිමත් කිරීමෙන් අපේ දැක්ම වන “විශිෂ්ට මෝටර් රථ නියාමනයෙන් ඉහළ මහජන ප්‍රසාදය” යන තැනට මගේ් දෙපාර්තමේන්තුව ගෙන යාමයි මගේ බලාපොරොත්තුව. ඒ සඳහා ලංකාවේ සෑම දිස්ත්‍රික්කයකම අපේම ගොඩනැගිල්ලක් හදනවා.මගේ බලාපොරොත්තුව මෝටර් රථ සම්බන්ධ සෑම කටයුත්තකම අපේ සේවා ලාභීන් අවම දුරකට පමණක් ගෙන්වීමයි. පදවියේ සේවාලාභියා වැඩිම වුණොත් අනුරාධපුරයටය ආ යුත්තේ. පදවියේ අයකු කොළඹට නොආ යුතුය. මේ ලෙස අපේ සියලු කටයුතු විමධ්‍ය ගත කිරීමට අපි දැන් සැලසුම් ක්‍රියාත්මක කර තියෙන්නේ. ගම්පහ, කළුතර, පුත්තලම හා අනුරාධපුර දැනටමත් ඒ සඳහා ගොඩනැඟිලි තනා අවසානයි. යාපනය, මහනුවර, පොලොන්නරුව, වවුනියාව යන නගරවල අපේම ගොඩනැගිලි සඳහා සැලසුම් කොට තියෙනවා.අපි දැනට රියැදුරු බලපත්‍ර නිකුත් කරන්නේ වේරහැර කාර්යාලයෙන්. එහි කටයුතු බොහෝ දෙනාගේ ප්‍රසාදයට පැසසුමට ලක් වුවත් රියැදුරු බලපත්‍ර ගැනීමට සතර දිගින් එන ජනතාවට ප්‍රමාද වීම් සිදු වෙනවා. ඊට පිළියමක් වශයෙන් අපි මැයි මාසෙ ඉඳලා රියැදුරු බලපත්‍ර පොරොත්තු ක්‍රමයට දීමට අදහස් කරනවා. කෙටි පණිවිඩ වලින් (ඉර්ඉ) ඈත පළාතක අයෙකුට තමාගේ රියැදුරු බලපත්‍රය සූදානම් දැයි අසා දැනගෙන පොරොත්තුවක් අරගෙන එන්නට හැකි ක්‍රමයක් එයින් සැලසෙනවා. එවිට ප්‍රමාද වීම් රස්තියාදු වීම් අඩුයි.අපි දැනට රියැදුරු බලපත් නිකුත් කිරීමේ මහා වෙනසක් සිදු කොට තිබෙනවා. ඒ පෝරම කොළ පුරවන්නේ නැතිව ඔන්ලයින් ක්‍රමය යටතේ. අයදුම්පත් පිරවීමේ ක්‍රමයක් නැහැ. අපේ කාර්යාලයට එන අවුරුදු 17 සම්පූර්ණ වූ පුරවැසියකුට කලින් ඡායාරූප ගැනීම අවශ්‍ය නැහැ. වේරහැර කාර්යාලයට තමන්ගේ උප්පැන්න සහතිකයත්, වෛද්‍ය සහතිකයත්, හැඳුනුම්පතත් අරගෙන ආවාම අපේ කවුන්ටරයේදී අපි ඔහුගේ ඡායාරූපය ඇඟිළි සළකුණු, වෛද්‍ය සහතිකයේ දත්ත පරිගණක ගතකොට පරිගණකයෙන් පොඩි අයදුම් පතකට ඔහුගේ අත්සන ගන්නවා. ඒ පරිගණක ගත කළ ඔහුගේ තොරතුරු හරි බවට සහතිකයක් ඉන් පසු ඉතා ඉක්මනින් රියැදුරු බලපත් ගැනීමට හැකියි.ඊළඟට රියැදුරන්ට අපි රියැදුරු අභිවෘද්ධි ලකුණු ක්‍රමයක් ඇති කරනවා. මාර්ගයේ දී ඔහු කරන වැරැදිවලදී ඔහුගේ ලකුණු කැපෙන ක්‍රමයක් අනුව ඔහුගේ රියැදුරු බලපත්‍රය මුළුමනින්ම අවලංගු කිරීමට කටයුතු කෙරෙනවා.සෑම දඩ කොළයක් සමඟම ලකුණකුත් වෙන් කරලා ලකුණු අඩු කරලා රියැදුරු බලපත්‍රය අවලංගු වන තැනට කටයුතු සිදු කරන්නට අපි පසුබට වෙන්නේ නැහැ. ඒ අදක්ෂ රියැදුරන් මාර්ගයෙන් සදහටම අයින් කරන්නට ගත් පියවරක්.අපි දැන් ‘ඊ මෝටරින්’ නමින් ක්‍රමයක් පටන් අරගෙන තියෙනවා. මූලික පිරික්සුම් වාර්තා සම්පාදනය කරලා ලියාපදිංචි කිරීම හා අයිතිය ලියාපදිංචි කිරීම ප්‍රතිව්‍යුහගත කිරීමයි ඒ. අනික අප මේ කාර්යාලය කඩදාසි අඩු කාර්යාලයක් බවට පත් කරන්නට අපි කටයුතු කරනවා. සියලුම ලියැවිලි ස්කෑන්(ඵජචද) කරලා විද්‍යුත් ක්‍රමයට ඒවා පරිශීලනය කරමින් ලේඛනාගාර ක්‍රමයට උත්තර හොයන්න කටයුතු කරගෙන යනවා. එවිට යම් දිනෙක මේ කාර්යාලය කඩදාසි නැති පරිගණකගත කන්තෝරුවක් වේවි.ඒ මෝටර් රථ ප්‍රවාහන කොමසාරිස් ජනරාල් බී. විජේ්රත්න මහතාගේ හ¼ඬ.ජන අප්‍රසාදයට පත්ව තිබු ආර්එම්වී නමින් හැඳින්වූ ඒ රජයේ සේවා ස්ථානය ටික කලකදී සාධනීය වෙනසකට ලක්කරමින් එය මහජනයාගේ ඉමහත් ප්‍රසාදයට ලක්වන මනරම් පියසක් කළ ඒ ශ්‍රී ලාංකිකයා මෝටර් රථ ප්‍රවාහන කොමසාරිස් ජනරාල් බී. විජේ්රත්න යනු කවුදැයි අපි ඔහුගෙන්ම දැනගතිමු.ඔහු කොළඹ 7 හැදුණු වැඩුණු නාගරිකයකු නොවේ. පිටිසර ගමක හැදී වැඩී ගැමිකමින් පෝෂණය වූ ඔහු ගැමිකම අත්නොහැර රට සංවර්ධනය කිරීමට කැපවූ නියම ගැමියෙකි.ගැමිකම හිස මත දරා ගෙන සිටියද නගරයට අවුත් 2003 වසරේ ශ්‍රී ජයවර්ධනපුර විශ්වවිද්‍යාලයෙන් කළමනාකරණය පිළිබඳ පශ්චාත් උපාධියත්, කළමනාකරණය පිළිබඳ පශ්චාත් ඩිප්ලෝමාවත් ලබා ඉන්පසු රාජ්‍ය පරිපාලන විද්‍යාපති උපාධියත් ලබාගත් ඔහු අද රාජ්‍ය පරිපාලන සේවයේ ඉහළ ස්ථානයක වැජඹෙන්නේ රාජ්‍ය පරිපාලනයේදී ඔහු ගත් නිවැරැදි මඟ නිසාමය.රටෙන් ලබාගත් උපාධියට ණය නොවී එම දැනුම හා හැකියාව තම රටේම ජනතාවගේ උන්නතිය සඳහා නිර්ලෝභීව වියදම් කරන මෝටර් රථ ප්‍රවාහන කොමසාරිස් ජනරාල් විජයරත්න මහතා අනෙක් බොහෝ රාජ්‍ය නිලධාරීන් ගෙන් වෙනස් වන්නේ යම් ඉලක්කගත මෙහෙයුමකට සිය මානව සම්පත මෙහෙයවන දක්ෂ නිලධාරියකු නිසාය.ඔහුට මේ නව අදහස් හා කළමනාකරණ සංකල්ප පහළ වීමට හේතුව උපාධිය හදාරණ සමයේ ඔහු ඇසුරු කළ බොහෝ පෞද්ගලික අංශයේ නිලධාරීන්ය. රාජ්‍ය සේවයත් පෞද්ගලික අංශය මෙන් ක්‍රමවත් කළමනාකරණයකින් දියුණු කළ නොහැකි මන්ද යන්නත් මෙරට පමණක් නොව විදේශයන්හි ද පෞද්ගලික අංශවල භාවිත කරන කළමනාකරණ සංකල්ප මෙහි රජයේ සේවයේදී භාවිත කළ නොහැකි මන්ද යන්න ඔහුට කල්පනා වී ඇත්තේ පශ්චාත් උපාධිය හා ඩිප්ලෝමාව හදාරන අවධියේ මය.“එහෙත් ඒවා ක්‍රියාත්මක කරන්නට මට අවශ්‍ය නිදහස හා සහයෝගය ලැබුණේ ජනාධිපති තුමාගෙන් හා ඩලස් අලහප්පෙරුම මැතිතුමා ගෙන්. මා යන ගමන්මඟ නිවැරැදි බව වටහාගත් මගේ රාජ්‍ය නායකයා හා ඇමැති තුමා යහමඟ යන දරුවකු දෙස බලා සිටින පියවරුන් මෙන් මා දිහා බලාගෙන සිටියා. ඒ උතුම් සහයෝගයත් නිදහසත් නොවන්නට මගේ ගමන මේ තරම් සාර්ථක ලෙස ඒමට මට නොහැකි වෙනවා. ඒ වගේ ම මගේ ‘මානව සම්පත’ මගේ නිලධාරීන් හා කාර්ය මණ්ඩලය මට මේ ගමන ඒමට ලබාදුන් සහයෝගයත් මං ඉතා කෘතඥ පූර්වකව සිහිපත් කරනවා.” විජේරත්න මහතා මට ප්‍රකාශ කළේ නිහතමානීවය.බී. විජේරත්න මහතාගේ ගම යක්කල අඹගස්පිටියයි. අඹගස්පිටියේ උඩුතුත්තිරි පිටිය කනිෂ්ඨ විද්‍යාලයෙන් අටවන ශ්‍රේණිය දක්වා උගත් ඔහු වාණිජ විෂය ධාරාව හැදෑරීම සඳහා අලුත්ගම අනුර මහා විද්‍යාලයට ඇතුළු විය. එහිදී උසස් පෙළ සමත්ව ශ්‍රී ජයවර්ධනපුර විශ්ව විද්‍යාලයට ඔහු ඇතුළු වූයේ 1978 වසරේදීය. රාජ්‍ය පරිපාලනය හා කළමනාකරණය පිළිබඳ උපාධිය ලබා 1983 දී විශ්ව විද්‍යාලයෙන් පිටවූ විජේරත්න මහතාගේ මුල්ම රැකියාව වූයේ මිනින්දෝරු දෙපාර්තමේන්තුවේ ලිපිකරුකමකි.ඔහුට එතැන සිටින්නට වූයේ මාස තුනකි. ඉන්පසු ආදායම් බදු දෙපාර්තමේන්තුවේ බදු නිලධාරියකු ලෙස මාස 9 ක් සේවය කළ ඔහු රජයේ දෙපාර්තමේන්තු ගණනාවක මාරු වේවි සේවය කළේය. අනතුරුව ලිපිකාර සේවයේ සිට රාජ්‍ය පරිපාලන සේවයට ඉල්ලුම් කළ ඒ මහතා එයින් සමත්ව 1987 දී ශ්‍රී ලංකා පරිපාලන සේවයට එකතු විය. වසරක ආරම්භක පුහුණුවෙන් පසු ඒ මහතා ලද මුල්ම පදවිය ‘පදවියේ’ උප දිසාපති තනතුරයි. පදවිය නම් වඩා නොදියුණු නගරයක සේවයට ආ ඔහු එහිදී ජනතාවගේ කටයුතු ගැන උනන්දුවෙන් සොයා බලන රාජ්‍ය නිලධාරියකු ලෙස මහජනයාගේ ප්‍රසාදය දිනා ගත්තේය.නොමනා දේශපාලන ඇඟිළි ගැසීම් හා පළි ගැනීම් හමුවේ බොහෝ රාජ්‍ය නිලධාරීන්ට අත්වන සිත් බිඳීම් මාරුවීම් වලින් ඔහු ද පීඩා විඳ ඇත. අත්තනගල්ල සහකාර ප්‍රාදේශීය ලේකම් ධුරයේ සිටිද්දී ඔහු හිටිහැටියේ හේතු රහිතව මීගමුව සහකාර ප්‍රාදේශීය ලේකම් ලෙස වහාම මාරු කර යවන ලදී. එහිදී තම නිවැරැදි බව වෙනුවෙන් සටන් කිරීමට ද ඔහුට සිදුවිය.මෙසේ හැලහැප්පීම් මැද එක්තරා යුගයක කටයුතු කළ ඔහුට තෘප්තිමත් සේවා කාලයක් ලැබුණේ මහින්ද රාජපක්ෂ ජනාධිපති තුමා ධීවර ඇමැතිව සිටි යුගයේදීය. එවක ඔහු වසර 5 1/2 ක් එතුමා යටතේ සේවය කළේ ඉතා තෘප්තිමත් ලෙසිනි. ඉන්පසු ආ ධීවර ඇමැතිතුමා ඔහු ධීවර පාඨමාලාවකට අයිස්ලන්තයට යැව්ව ද ඉන්පසු ඔහුට එහි වැඩි කලක් සිටීමට නොහැකි විය.කෙසේ වෙතත් ජනාධිපති කාර්යාලයේ සහකාර ලේකම්වරයකු, ධීවර අමාත්‍යංශයේ සැලසුම් අධ්‍යක්ෂක වරයකු, ආගමන විගමන දෙපාර්තමේන්තුවේ, වැවිලි කර්මාන්ත අමාත්‍යංශයේ, පොල් සංවර්ධන මණ්ඩලයේ අධ්‍යක්ෂවරයකු ;ලසත් සේවය කළ බී. විජේරත්න නම්වූ මේ රාජ්‍ය නිලධාරියා 2004 වසර මැද භාගයේදී දැනට සිටින මෝටර් රථ ප්‍රවාහන දෙපාර්තමේන්තුවට මාරු කෙරිණ. එය මහජනතාව ලද ආශීර්වාදයක් මෙන් වූයේ ඔහුද එහිදී එම දෙපාර්තමේන්තුවේදී පුරවැසියකු ලෙස පීඩාවට පත්වී සිටි නිසා විය හැක.මෝටර් රථ ප්‍රවාහන කොමසාරිස් පදවිය මෝටර් රථ කොමසාරිස් ජනරාල් යන ගෞරව නාමයෙන් පුද ලද පසු ඔහු ශ්‍රී ලංකාවේ ප්‍රථම මෝටර් රථ ප්‍රවාහන කොමසාරිස් ජනරාල් තුමා බවට පත්විය.“අපට මේ සියල්ල කළ හැකි වූයේ මගේ ඇමැතිතුමා අපට ශක්තිය එන්නත් කරලා ගිය නිසයි. ඒ වගේම මගේ එකම පෞද්ගලික අභිලාෂය රාජ්‍ය සේවය ඔසවා තැබීම තුළින් විශිෂ්ටයකු වීමයි. විශිෂ්ටත්වය නිකම් ලබන්නට බැහැ එයට කැපවීමෙන් වැඩ කළ යුතුයි. කැප කිරීමෙන් වැඩ කිරීම තුළිනුයි ජයග්‍රහණය හා විශිෂ්ටත්වය ලැබිය හැකි වන්නේ.”මෝටර් රථ ප්‍රවාහන කොමසාරිස් ජනරාල් බී. විජයරත්න මහතාගේ එකම පැතුම එයයි.දයා ඩී. ෆොන්සේකා</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=af1004184</link>
    <topic>දරුවන් හික්මවන්න රජ කාලේ දඬුවම් දිය යුතුද?</topic>
    <author>සුමේධා නවරත්න</author>
    <content>නව අවුරුද්ද රටට-ලෝකයට ඔබට කොහොමද?ශක්තිමත් ජාතික රාජ්‍යයක් සඳහා වූ දේශපාලන දැක්මක්අවයව දන්දුන් පුලස්තිගේ කතාවආසියානු ආශ්චර්යයේ පළමු දෙපාර්තමේන්තුව RMVදරුවන් හික්මවන්න රජ කාලේ දඬුවම් දිය යුතුද?පරිසරය ගහකොළ හා බැඳුණු සිංහල අලුත් අවුරුද්දමාස 3කට පෙර අපෙන් සමුගත් වෛද්‍ය පී. නාගොඩවිතානජීවිතය සුන්දරයිමෙන්න මෙහෙම කරමුද?වෙන්නප්පුව ප්‍රදේශයේ කුඩා පාසලක, දැරියක සිය විදුහල්පතිනිය අතින් වදහිංසාවට ලක්වූ බවට වාර්තාවක් පසුගියදා පුවත්පතක පළවී තිබුණි. දහතුන් හැවිරිදි දැරියක් වූ ඇය කර තිබූ වරද සිය කොණ්ඩය තෙල් ගා පීරාගෙන පාසලට නොපැමිණීමයි. දඬුවම වී තිබුණේ දැරියගේ හිසට භූ®මිතෙල් දමා පහර දීමයි. අවසානයේ දැරියට ඇස් පෙනීමේ ආබාධයකට ලක්වීම සම්බන්ධයෙන් රෝහල්ගත වීමට සිදු වූ අතර අධිකරණය වෙත යාමට විදුහල්පතිනියට සිදුවිය. රුපියල් ලක්ෂයක් ශරීර ඇප මත ඇය මුදා හරිනු ලැබූව ද අධිකරණ ක්‍රියාමාර්ගය අවසන් වී නොමැත.දරුවන් මල් වැනි යැයි ද සමනලුන් වැනි යැයි ද පවසන්නේ අපිමය. එනම් වැඩිහිටියන් ගුරුවරුන්, මවුපියන්, ආගමික නායකයන් මේ සියලු දෙනාම දරුවන්ගේ ලෝකය අර්ථ කථනය කිරීමට ඉතා සෞම්‍ය වදන් යොදා ගනිති. දරුවන් වෙනුවෙන් කවි, කථා, නාට්‍ය, සිනමා ගීත යනාදී සියල්ලෙන් සාහිත්‍ය ලෝකය ද පිරී තිබේ. නීති රීති යුතු අයුතුකම්වලින් නොනැවතී අන්තර්ජාතික ලෙස දින ද ප්‍රඥප්ති ද හඳුන්වා දී තිබේ. එහෙත් ගතවෙන මොහොතක් පාසා ලොව කොතැනක හෝ දරුවන් වැඩිහිටියන්...ගේ නොමඳ හිරිහැරවලට ලක්වේ.දරුවා මෙලොවට බිහි කළ මවුපියන් දරුවන්ගේ පළමු ආරක්ෂාව වන අතර දෙවන මව දෙවන පියා ලෙස අප හඳුන්වන්නේ ද දරුවන්ගේ් ආරක්ෂාව පතන්නේ ද ගුරුභවතුන්ගෙනි. එහෙත් මවුපියන්ගෙන් මෙන්ම ගුරු භවතුන්ගෙන් ද අනන්තවත් තාඩන පීඩනවලට ලක්වීමට දරුවන්ට සිදුව තිබීම මහත් අවාසනාවන්ත තත්ත්වයකි.”හැඳි නොගා හදන හොද්දයි නොගහ හදන දරුවයි වැඩක් නැහැ” යන්න ජන සමාජයේ මුල් බැසගත් මතයකි. වරදක් කළ විට දරුවන්ට පහර දිය යුතුª බවත් නැතිනම් දරුවා නිසි ලෙස හදා ගත නොහැකි බවත් සමාජයේ විශ්වාසය විය. එහෙත් මනෝ විද්‍යාඥයන්, අධ්‍යාපන විද්‍යාඥයන් හා දරුවන් සම්බන්ධ පර්යේෂණ කරනු ලැබූ විද්වතුන්ගේ පැහැදිලි සොයා ගැනීම වී ඇත්තේ දරුවන්ට පහරදීම දරුවන් කෲරත්වයට පත්කිරීමක් බවයි. ඒ අනුව දරුවන්ට පහරදීම පමණක් නොව කුමන අන්දමේ මානසික ශාරීරික තාඩන පීඩනයකට ලක් කිරීම නීති විරෝධීය.”දරුවන් පාසලේදී ගුරුභවතුන් අතින් බොහෝ හිංසාවලට ලක්වෙනවා. ඒත් මවුපියන් ඒ ගැන කොතැනකටවත් පැමිණිලි කරන්නෙ නැහැ. මොකද දරුවන් නැවත අධ්‍යාපනය ලැබිය යුත්තේ ඒ ගුරුවරුන් යටතේමයි. යම් විදියකට අදාළ ගුරුවරයාට දඬුවමක් ලැබුණහොත්, යම් හෙයකින් එය පාසලෙන් ඉවත් වෙන විදියේ දඬුවමක් වුණත් ඉතිරි ගුරුවරු සියලු දෙනාම අර දරුවා අත හරිනවා. ඒ දඬුවම පළමු ගුරුවරයාගේ දඬුවමට වඩා භයානකයි. මෙවැනි තත්ත්වයන් යටතේ දරුවා පාසලෙන් ඉවත් කර ගැනීමට හෝ මවුපියන්ට හැකියාවක් නැහැ. මොකද මේ කාලේ දරුවන්ට පාසල් සෙවීම ලෙහෙසි කටයුත්තක් නොවන නිසා”ඉහත කථාව සිළුමිණට පැවසුවේ ගුරු උපදේශකවරයකි. සියලු ගුරුවරුන් දරුවන්ට හිංසා නොකරන බවත් එහෙත් යම් යම් මානසික ගැටලු තිබෙන ගුරුවරුන් අතින් දරුවන් නිතරම තාඩන පීඩනවලට ලක්වෙන බවත් ඔහුගේ අදහසය. කෙසේ වුවද දරුවන් යම් විදියක හිංසාවට ලක්වුවහොත් වගකිවයුතු අංශයකට පැමිණිලි කිරීම අනිවාර්යයෙන්ම කළ යුතුª බව ඔහුගේ අදහස විය. මන්ද තම මානසික ගැටලු හෝ බාහිර ප්‍රශ්නවලට දරුවන් ගොදුරු ලෙස භාවිත කිරීමට ගුරුවරුන්ට නොව මවුපියන්ට ද වෙනත් කිසිවකුට ද අයිතියක් නැති බව ඔහු වැඩි දුරටත් ප්‍රකාශ කර සිටියේය.මේ ලියන්නට හදන සිදුවීමේ දරුවාගේ වයස අවුරුදු හයකි. ජාත්‍යන්තර පාසලක පළමු ශ්‍රේණියේ ඉගෙනුම ලැබූ ඔහු පංතියේ සෙසු දරුවන්ට වඩා මඳක් දඟකාර විය. දිනක් පාසල් ඇරී ගෙදර ආ දරුවා තදබල ලෙස උණ රෝගයෙන් පෙළෙන්නට විය. වමනය කරන තරමට ඔහු උණ රෝගයෙන් පෙළිණි. මවුපියන් වහා වෛද්‍ය ප්‍රතිකාර ලබා දුන්න ද දරුවා යම් මානසික ඇදවැටීමකට ලක්ව ඇති බව තේරුම් ගැනීමට ද උගත් මවුපියන්ට හැකියාව ලැබිණි. දරුවාගෙන් වැඩිදුර ප්‍රශ්න නොකළ දරුවාගේ පියා තමන් දන්නා හඳුනන ගුරුවරයකුගෙන් දරුවා ගැන විමසා සිටියේය.දරුවාගේ උණ රෝගයට හේතුව ඔහු එහිදී සොයා ගත්තේය. තම දඟකාර පුතු සෙසු දරුවන්ගේ පොත් බෑග් එහෙ මෙහෙ විසිකරමින් කළ දඟකාරකම් ගුරුතුමියගේ තරවටුවලින් නොනැවතී තිබුණි. එම දඟකාර ක්‍රියා නතර කිරීමට ගුරුතුමිය දරුවා අපූරු දඬුවමකට ලක් කළාය. දරුවාගේ කලිසම ගලවා දැමූ ඇය ඔහුට ඩෙස්කයක් උඩ සිටගෙන සිටීමට අණ කළාය. සෙසු දරුවන්ගේ උසුළු විසුළුවලින් දරාගත නොහැකි ලජ්ජාවට පත්වූ දරුවාගේ මානසික ඇදවැටීම ඔහුට හට ගැනුණ උණ රෝගයෙන් පැහැදිලි විය.එහෙත් දරුවාගේ පියා මේ පිළිබඳ කිසිවකුට පැමිණිලි කළේ නැත. ඒ තවදුරටත් එම ජාත්‍යන්තර පාසලේ අධ්‍යාපනය දරුවාට ලබා දිය යුතු නිසාය. ගුරුවරිය හමුවී ඇය සමඟ පමණක් මේ ගැන කථා කිරීමට ඔහු තීරණය කර තිබිණි.පියාගේ මේ නිහඬතාවය සිය දරුවාගේ පමණක් නොව සෙසු දරුවන්ගේ ද අභාග්‍යයට හේතුවකි. එබැවින් ඔහු කළ යුතුව තිබුණේ මේ පිළිබඳ පැමිණිලි කිරීමය. ජාත්‍යන්තර පාසල් යන බෝඩ් ලෑල්ලට මුවා වී සිංහල රජ කාලේ දඬුවම් දරුවන්ට ලබාදීම ගැන අධ්‍යාපන අමාත්‍යාංශය ද මීට වඩා සිය අවධානය යොමු කළ යුතුය. රටේ සියලු ජාත්‍යන්තර පාසල්වල ප්‍රමිතිය මේ යැයි අපි කිසිවිටෙක නොකියමු. එහෙත් ජාත්‍යන්තර පාසල් ඇතුළු සියලු පාසල් පද්ධති ගැන අධ්‍යාපන අමාත්‍යාංශය මීට වඩා අවධානය යොමු කළ යුතුය.අමාත්‍යාංශ අවධානය පෙර පාසල් පද්ධතිය දක්වා විහිදිය යුතු එකකි.අතීතයේ දරුවෝ පෙර පාසල් ගියේ එක් අවුරුද්දකටය. එහෙත් දැන් බොහෝ දරුවෝ වසර දෙකක් පෙර පාසල් යති. මුල් වරට පෙර පාසල් යන දරුවාට ඇතැම්විට වයස අවුරුදු තුනක් හෝ සම්පූර්ණ නැත. විශේෂයෙන් ම මව හා පියා දෙදෙනාම රැකියාවට යන්නේ නම් දරුවා පෙර පාසල් යන කාලය වැඩිවෙයි. මවුපියන් නැතිව නිවෙසේ වැඩිහිටියකු හෝ සේවිකාවක ළඟ තබනවාට වඩා සෙසු ළමයින් සමඟ සෙල්ලමෙහි හෝ යෙදීම මැනැවැයි බොහෝ මවුපියෝ සිතත්.එහෙත් ඇතැම්විට මේ කුඩා දරුවන් ද පෙර පාසල් ගුරුවරියන්ගෙන් හිංසාවට ලක්වන අවස්ථා ඇත. වරක් එක්තරා පෙර පාසලක ගුරුතුමියක් වයස අවුරුදු හතර නොඉක්මවූ දරුවන් සිටින පංතියට පාඩමක් කියාදෙමින් සිටියාය.”මේ ත්‍රිකෝණය... මේ සෘජුකෝණාශ්‍රය... මේ වෘත්තයැ”යි කියද්දී එක් සිඟිත්තියක චිත්‍රයක් පාට කරමින් සිටියාය. මේ ගැන උරණ වූ ගුරුතුමිය දැරියගේ හිසට සිය පෑනෙන් පහර දී චිත්‍ර පොත වසා දමා ඇයට සැර වැර කොට ත්‍රිකෝණ, සමචතුරශ්‍ර ගැන ඉගෙන ගන්නා ලෙස බල කළාය. ප්‍රතිඵලය වූයේ දැරිය නැවත පෙර පාසල් යාම ප්‍රතික්ෂේප කිරීමයි. සිය දියණිය මුහුණ දුන් මේ සිදුවීම ඇගේ මවුපියන් විදුහල්පතිනියට පැමිණිලි කළහ. ප්‍රතිඵලය සතුටුදායක විය. ඇගේ උපදෙස් ගුරුතුමිය පිළිගත්තාය. ඉන් ඇය දරුවන්ගේ සිත්ගත් ගුරුතුමිය විය. කෙසේ වුවද දැරිය නැවත පෙර පාසල් යැවීමට මාස එකහමාරක් තිස්සේ ඇයගේ සිත සැනසීමට මවුපියන්ට වෙහෙසෙන්නට සිදුවිය.ඒ පෙර පාසලේ ම තවත් සිදුවීමක් වූයේ දඟකාර දැරියන් කිහිප දෙනකු පැයකට අධික කාලයක් තවත් ගුරුතුමියක විසින් දණගස්සවා තැබීමය. පෙර පරිදිම විදුහල්පතිනියට පැමිණිලි ලැබිණි. ඇගේ උපදෙස් පිළිපැදීමට අපොහොසත් වූ අදාළ ගුරුතුමිය එම පෙර පාසලට ආයුබෝවන් කීවාය.දරුවන්ට ඉගැන්වීම ලෙහෙසි පහසු කටයුත්තක් යැයි බොහෝ අය සිතති. ඇතැමුන් ගුරු පත්වීමක් ලබා ගන්නේ ගුරු සේවයේ නිවාඩු ගැන සිතමින්ය. එහිදී තම දරුවන් ද රැකගෙන රැකියාවක් ද කිරීම ඇතැම් ගුරුවරියන්ගේ මෙන්ම ගුරුවරුන්ගේ ද අදහසය. තවත් කොටසක් ගුරු පත්වීමක් ලබා ගැනීමට දත කන්නේ සිය ටියුෂන් ව්‍යාපාරයට එය හොඳ ඉණිමඟක් වන නිසාය.ගුරු සේවය නැතිනම් ගුරු වෘත්තිය බොහෝ විට හෑල්ලු වී ඇත්තේ ආදරයෙන් කැපවීමෙන් ගුරු සේවය තෝරා නොගත් මෙවැන්නන් නිසා විය හැකිය. මන්දයත් එහිදී පෞද්ගලික ලාභ ප්‍රයෝජන ගැන මිස දරුවන්ට අධ්‍යාපනය ලබාදීම හෝ දරුවන් වෙනුවෙන් කැපවීම ගැන ඔවුන් මායිම් නොකරන නිසාය.ගුරු සේවයට සැබෑ ලෙස ආදරය කරන ගුරුවරුන් සිටින තැනක දරුවෝ කිසි විටෙක නොමඟ නොයති. හෑල්ලුවට අවමානයට හො අසහනයට පත් නොවෙති. දඬුවම්වලට බියේ සිය දිවි නසා නොගනිති. පාසල් හැර නොයති. ඒ වෙනුවට උසස් පෞරුෂත්වයකින් යුතු උගත් බුද්ධිමත් රට වැසියෝ බිහිවෙති.එහෙත් අවාසනාවකට ඇතැම් විදුහල්පතිනියන්ට අද සිය පාසලේ දරුවකුගේ අසනීප තත්ත්වයක් හෝ තේරුම් ගැනීමට හැකියාවක් නැත. සාමාන්‍ය රෝග තත්ත්වයකදී දැරියකට ඇතිවන වමනය, විදුහල්පතිනිය තේරුම් ගන්නේ ගැබ් ගැනීමක් ලෙසය. එවැනි වැරැදි තේරුම් ගැනීමක් දැරියකගේ අධ්‍යාපනය පමණක් නොව ජීවිතයම කඩා වැටීමට හේතුවකි. පසුව කෙරෙන වැරැද්ද පිළිගැනීම හෝ පසුතැවීමෙන් හෝ දරුවාට පලක් වන්නේ නැත.ළමාරක්ෂක අධිකාරියෙන් දැන ගන්නට ලැබුණ එක් කරුණක් වූයේ දරුවන් බොහෝවිට ගුරුවරුන්ගෙන් මානසික පීඩනයන්ට ලක්වෙන බවය. එය ඉතා බරපතළ ලෙස දරුවන්ගේ පෞරුෂත්ව වර්ධනයට හානිකර බවද එහිදී කියැවුණ තවත් කරුණකි.ගුරුවරුන් ඇතැම් විට දෙන දඬුවම් සද්භාවයෙන් යුතුª වුවත් එහි ද අවසානය ශෝකජනකය. ළමාරක්ෂක අධිකාරියට ලැබෙන පැමිණිලි අතර එවැනි පැමිණිලි වේ. වරක් ගුරුවරයකු සිය අත තිබූ හුණු කැබැල්ලෙන් දරුවකු දෙසට වීසි කළේ ඔහුගේ අවධානය පාඩමට ලබා ගැනීමටය. එහෙත් අවසානය වූයේ දරුවාගේ ඇසක් ඉවත් කිරීමට සිදුවීමය. ගුරුවරයා කිසිවිටක එවැන්නක් නොසිතුව ද අවසාන ප්‍රතිඵලය ඛේදජනක විය. සද්භාවයෙන් කෙරුණ ද දඬුවම හිංසාකාරීය. එය කිසිසේත් අනුමත කළ නොහැකිය.පාඩමට අවධානය ලබාගැනීමට හුණුකැබැල්ලෙන් ගසනවාට වඩා ගුරුවරයකු උපක්‍රම ප්‍රගුණ කර තිබිය යුතුය.ළමාරක්ෂක අධිකාරියට ලැබෙන පැමිණිලි අනුව අදාළ ගුරුවරුන්ගේ වටාපිටාව ගැනද සොයා බැලීමක් කෙරේ. ඒ අනුව දරුවන්ට දඬුවම් ලබා දෙන ගුරුවරුන්ගේ මානසික මට්ටම හොඳ තත්ත්වයක නැත. සිය බිරිඳ හෝ සැමියා නිසා නැතිනම් වෙනත් ගැටලුවලට මැදිවී සිටින ගුරුවරුන් අතින් බොහෝ විට දරුවන් හිංසනයට ලක්වෙන බව මේ පැමිණිලි විභාග කිරීමේදී සොයා ගෙන ඇති කරුණුය. එවැනි ගුරුවරුන්ගෙන් පහර කෑමට ලක්වෙන දරුවන්ගේ් කන්බෙරය පුපුරායන අවස්ථා ද ඇටකටු කැඩී යන අවස්ථා ගැනද ළමාරක්ෂක අධිකාරියට පැමිණිලි ලැබී ඇත.ළමාරක්ෂක අධිකාරිය පවසන්නේ ඇතැම් පාසල්වල ශිෂ්‍ය උපදේශනය සඳහා ගුරුවරයකු පත්කර තිබුණ ද, ඊට අදාළ කිසිදු සුදුසුකමක් එවැනි බොහෝ ගුරුභවතුන්ට නැති බවය. එවැන්නන්ගේ උපදේශනය හෝ ක්‍රියාකලාප, ගැටලු සංකීර්ණ කරන අවස්ථා එමටය.වෙන්නප්පුව ප්‍රදේශයේ ඉහත සිදුවීමට අදාළව ළමාරක්ෂක අධිකාරියේ සභාපති ජගත් වැල්ලවත්ත මහතාට සිළුමිණ කථා කළේ එවැනි සිදුවීම් පිළිබඳ ගුරුවරු මෙන්ම මවුපියන් ද දරුවන් ද දැනුවත් කිරීමේ පරමාර්ථයෙනි.”ගුරුවරුන්ගෙන් ළමයින්ට වෙන හිංසන පිළිබඳ නීති රීති සැකසුණේ අද ඊයේ නොවේ.1921 ආණ්ඩුක්‍රම ව්‍යවස්ථාවෙන් මෙන්ම 1931 ආණ්ඩුක්‍රම ව්‍යවස්ථාවෙන් ද ගුරුවරුන්ගෙන් ළමයින්ට වෙන හිංසනවලට එරෙහිව නීති රීති පනවා තිබෙනවා. ගුරුවරුන්ගෙන් සිදුවෙන ශාරීරික හිංසන මුළුමනින්ම තහනම් වුණේ 2001 වසරේදී. මේ පිළිබඳ අධ්‍යාපන අමාත්‍යාංශ ලේකම් චක්‍රලේඛයක් මඟින් දැනුම්වත් කරලා තියෙනවා.දරුවන් හදන්න ගහන්න ඕනෑ කියන මතය ඇතැම් වැඩිහිටියන් අතර මෙන්ම ගුරුවරුන් අතර ද තිබෙන මිථ්‍යා විශ්වාසයකි. ඒ විශ්වාසය එක්ක හිතුමතේ දරුවන්ට පහර දෙනවා. මගේ අත්දැකීමේ හැටියට මෙවැනි දඬුවම් දෙන්නෙ හීනමානයෙන් හා අධිපතිවාදයෙන් පෙළෙන මානසිකත්වයන් තිබෙන අයයි.ඇතැම් ගුරුවරු දරුවන්ට ගහන්නෙ දරුවගෙ වැරැද්දට වඩා තමන්ට තිබෙන ප්‍රශ්නය බරපතල නිසයි. තමන්ගේ ප්‍රශ්නවලට පාසලේ දරුවො පළි නැහැ.අනෙක් පැත්තෙන් ගුරුවරයා කියන්නෙ විෂය නිර්දේශය පමණක් ශිෂ්‍යයන්ට අතහරින කෙනකු පමණක් නොවෙයි. විෂය නිර්දේශය ගැන මෙන්ම දරුවන්ගෙ වටපිටාව ගැනද ගුරුවරයාට අවබෝධයක් තිබිය යුතුයි. දරුවකු සපත්තු නොදා, හිසේ තෙල් නොගා, නිල ඇඳුම නොසෝදා පාසලට එන්නේ ඇයි දැයි සොයා බලා ඊට විසඳුම් සොයනවා මිස ඊට පහර දීම හෝ අවමන් කිරීම ගුරුවරයාගේ යුතුකම නොවේ. නිර්ධන පංතියක සිසු දරුවකුට ඇතැම් විට පාසලට අවශ්‍ය කරන මේ විනය සපයන්න බැරි වෙන්න පුළුවන්. ඒ නිසා ගුරුවරයා උත්සාහ කළ යුත්තේ දරුවාගේ ප්‍රශ්නවලට හැකි ප්‍රමාණයෙන් උත්තර සැපයීමට මිස දරුවාගේ ආත්මය විනාශ වන විදියට කටයුතු කිරීම නොවෙයි.”දරුවන් හිංසනයට ලක් කරන්නේ ගුරුවරු පමණක් යැයි අපි කිසිවිටෙක නොකියමු. මන්දයත් මෙරට සියලු යහපත් පුරවැසියන් මනා පෞරුෂත්වයෙන් හෙබි පුරවැසියන්, විද්වතුන් බිහි වී ඇත්නම් එහි ගෞරවය මවුපියන්ට මෙන්ම ගුරුවරයාට ද අයිතිය. ඇතැම්විට දරුවාගේ මවුපියන්ට, වැඩිහිටියන්ට වඩා දරුවාගේ යහපත වෙනුවෙන් කටයුතු කරන්නේ ගුරුවරයාය. එවන් දෙවිවරු වන් ගුරුවරු මේ රටේ මෙන් ම ලෝකයේ ද අනන්තවත් සිටිති. “ගුරු ගීතයේ” “දුයිෂෙන්” වැනි ගුරු උතුමෝ ලොව ඕනෑ තරම් සිටිති. එවන් උත්තරීතර ගුරුවරු නොමැති නම් ශිෂ්ට සම්පන්න ලොවක් බිහිකිරීම අසීරුය. එබැවින් කිසිවිටෙක එවැනි ගුරු උතුමන් අපගේ විවේචනයන්ට පාත්‍ර නොවේ.එහෙත් සැබැවින්ම ඇතැම් ගුරුවරුන්ගේ ක්‍රියාකලාප දරුවන්ගේ් ලෝකයට ගෙන එන්නේ අඳුරු සෙවණැලිය. එවැනි ගුරුවරුන්ගේ නොහික්මුණු ක්‍රියාකලාප බිහිකරනුයේ ද නොහික්මුණු පුරවැසියන් ය. එබැවින් සිය වෘත්තිය නොහොත් ගුරු සේවය ටියුෂන් පංතියකට මඟ පාදා ගැනීමක් ලෙස හෝ නිවාඩු බහුල රැකියාවක් ලෙස සැලකීම ගුරුවරයකු සිය සේවයට කරන අවමානයකි.මේ ලිපිය ලිවීමට අපට නිමිත්ත වූයේ වෙන්නප්පුව ප්‍රදේශයේ පාසලක වූ සිදුවීමය. පොලිස් ප්‍රකාශක ප්‍රශාන්ත ජයකොඩි මහතාගෙන් මේ සිදුවීම පිළිබඳ කල විමසීමකදී ඔහු කියා සිටියේ දැරියගේ හිසේ උකුණන් සිටි නිසා තමන් දැරියගේ හිසට බෙහෙතක් දැමූ බවට විදුහල්පතිනිය කටඋත්තර දී ඇති බවය. උකුණන් වඳ කිරීමට දමන බෙහෙත භූ®මිතෙල් විය නොහැක. ඉන් දැරියගේ පෙනීම දුර්වලවීමට ද ඊට ප්‍රතිකාර ගැනීමට සිදුවීම ද නොවිය යුත්තකි.අනෙක් පැත්තෙන් වෙන්නප්පුව යනු පුංචි ඉතාලිය යන විරුදාවලිය ලත් ප්‍රදේශයකි. එම ප්‍රදේශයේ බොහෝ වැසියන් ඉතාලියට රැකියා සඳහා යාමත්, මේ වන විට එම ප්‍රදේශය ආර්ථික වශයෙන් දියුණුවක් ලබා තිබීමත් ඊට හේතුවයි. එහෙත් වේලක් නොකා වේලක් කන වැසියෝ ද ඔවුන්ගේ දරුවෝ ද වෙන්නප්පුවේ වෙසෙත්. උකුණන් සිටින හිස හරි හැටි නොපීරූ ඒ දැරිය ද ඉතාලි පවුලකට අයිති වූවා විය නොහැක.ඒ දැරිය පමණක් නොව ඒ දැරිය සිටින පාසලේ සියලුම ළමුන්ගේ මවුපියෝ විදෙස් මුදල් හම්බ කරන්නෝ නොවෙන්නට ඉඩ ඇත. මන්දයත් වෙන්නප්පුව බලප්‍රදේශයේ දුප්පත්ම ජනතාවගේ දරුවෝ එන්නේ මේ කියන පාසලට නිසාය. ප්‍රදේශයේ උසස්ම පාසලකට හෝ ජාත්‍යන්තර පාසලකට යාමේ හැකියාව ඔවුන්ට නැත. එබැවින් විදුහල්පතිනියත් ගුරු මණ්ඩලයත් අධ්‍යාපන අමාත්‍යාංශයේ වග කිව යුතු නිලධාරීනුත් කළ යුත්තේ මෙවැනි පාසල් වසා නොදමා කෙසේ හෝ මේ දරුවන් සිප් සතරෙන් එතෙර කිරීමය.එහිදී හිස උකුණන් ගෙන් තොර කර ගන්නේ කෙසේද යන්නත් තෙල් ගා හිස පීරන්නේ කෙසේද යන්නත් දරුවන්ට ඉගැන්වීමට යහපත් ක්‍රම අනුගමනය කළ යුතුය. හිසට ගෑමට පොල් තෙල් බිඳක් ගෙදර තබාගැනීමට හෝ වත්කමක් තිබුණ ද යන්න ගැනත් මෙහිදී සොයා බැලීම, දඬුවම් දීමට පෙර කළ යුතුව තිබූ කාර්යයකි.සුමේධා නවරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=af1004186</link>
    <topic>පරිසරය ගහකොළ හා බැඳුණු සිංහල අලුත් අවුරුද්ද</topic>
    <author/>
    <content>නව අවුරුද්ද රටට-ලෝකයට ඔබට කොහොමද?ශක්තිමත් ජාතික රාජ්‍යයක් සඳහා වූ දේශපාලන දැක්මක්අවයව දන්දුන් පුලස්තිගේ කතාවආසියානු ආශ්චර්යයේ පළමු දෙපාර්තමේන්තුව RMVදරුවන් හික්මවන්න රජ කාලේ දඬුවම් දිය යුතුද?පරිසරය ගහකොළ හා බැඳුණු සිංහල අලුත් අවුරුද්දමාස 3කට පෙර අපෙන් සමුගත් වෛද්‍ය පී. නාගොඩවිතානජීවිතය සුන්දරයිමෙන්න මෙහෙම කරමුද?ජෛවී පරිසරය, භෞතික පරිසරය සහ සමාජයීය පරිසරය වශයෙන් පරිසර විෂය පාසල් දරුවන් සඳහා කොටස් තුනකට බෙදා උගන්වනු ලැබේ. ජෛවී පරිසරය ශාක සහ සත්ව ප්‍රජාව වෙනුවෙන් කරන අධ්‍යයනයයි. ඇසට පෙනෙන, කනට ඇසෙන ඉන්ද්‍රීය ගෝචර වූ වස්තූන් සහ සංසිද්ධීන් පිළිබඳ භෞතික පරිසරයට අයත්ය. මිනිස් වර්ගයා විසින් කරනු ලබන ඉදිකිරීම් සහ පරිසරයේ සියලු වස්තූන් පරිහරණය කිරීමත්, නිර්මිත පරිසරයත්, සමාජ සම්බන්ධතා ද සමාජ පරිසරයට ගැනේ. අලුත් අවුරුද්ද ගහ කොළ සමග බද්ධ වී ඇති ආකාරය මේ ලිපියෙන් සාකච්ඡා කැරේ.අපේ අලුත් අවුරුදු උත්සවයට මේ සැම පරිසරයක් ම සම්බන්ධ ය. මා මෙහි දී අවධාරණය කරන්නේ ගහ කොළ හා අපේ සිංහල අවුරුද්ද හා බැඳුණු අයුරු ය. වෙනත් විදියකට දක්වනවා නම් සිංහල අලුත් අවුරුද්ද සහ තුරු ලිය අතර ඇති ‘සහ සම්බන්ධතාව‘ යි. මානව වර්ගයාට එදා සිට ම ගහ කොළ නැතිව ජීවත් වීමට නොහැකිය. මෙලොවට බිහි වූ දා පටන් හුස්ම ගැනීමේ සිට මිය යන තුරු ම මිනිසා හා බැඳුණු ගහ කොළ කාටත් අමතක කළ නොහැක.අලුත් අවුරුද්දට ලොකු ම සම්බන්ධයක් දක්වන්නේ පොල් ගස ය. පොල් ගස නවම් මහට වියළි පොල් අතු නවයක් බිම දමන බව ජන වහරේ එයි. ඒ කියන්නේ වහල සෙවෙනි කිරීමට අවශ්‍ය පොල් අතු ලබා දීමකි. අපේ ගෘහණිය මේ පොල් අතු වතුරෙන් පොඟවා වියන්නේ අලුත් අවුරුද්දට වහල සෙවෙනි කිරීමට ය. මට මතක හැටියට දැනට අවුරුදු තිහ හතලිහකට පෙර පොල් අතු ලොරි ගණන් සියඹලාන්ඩුව හරහා පොතුවිල්, ඒරාවුර් වලට ගෙන ගිය දර්ශනය මොනරාගල දී මම දුටුවෙමි. ඒ කියන්නේ ද පොල් අත්ත මාතරින් වැටුණත් නැඟෙනහිර වහලට ගිය බවය. ඒ එදා අපේ ප්‍රජා සබඳතාවයි. ඔවුනට දැන් පොල් අතු නොදුන්නත් හිතේ බය සැක නැතුව ඒ පැති වලට යන්නට හැකි ය.නවම් මහට පොල් කඩන විට ද වැඩියෙන් ගස් වලින් කොළපු, හනසු බිම දැමේ. ඒ කොළපු එකතු කරන්නේ ‘කැවුම්’ උයන්නට ය. කැවුම් ලිපට කොළපු නොමැති නම් ගිනි පාලනය කරන්නට විදියක් නැත. බොහෝ නිවාසවල කැවුම් උයන්නේ ‘ගෑස්’ ලිපෙනි. බොහොම පහසුවෙන් ගිනි පාලනය කළත්, මට නම් දර ලිපේ බදින කැවුම් තරම් රසයක් නොදැනේ. එදා පොල් කැඩූ විට කොළපු මිටියක් දර මඩුවේ වහලේ එල්ලා තබන්නේ් කැවුම් නැන්දා එන තුරු ය.පොල් තෙල් නැත්නම් අවුරුදු කෑමක් නැත. කිරි බතට, කට දැවිල්ලට හදන බිලි වෑංජනය, වම්බටු බැදුම, කරවල බැදුම, සීනි බැදුම, සීනි සම්බෝලය බැද ගන්නේ්පොල් තෙලෙනි. එහෙම කට දන විට වතුර බී කටේ දැවිල්ල යන්නට පැණි රස කෑමක් ලෙස, කැවුම්, අතිරස, මුංගුලි, ආස්මි, කොකිස් කෑමට පුරුදුව සිටියෙමු.ඒ කාලයේ පොල් තෙල් කඩෙන් ගන්නා සිරිතක් නො වීය. එහෙම ගෙනාවත් ඒ තෙල් කෑම සෑදීමට නො ගනී.නවම් මහට පොල් කැඩූ විට හොඳට පැසුණු, ලොකු පොල් වලින් පොල් ගෙඩි තිහක් පමණ වෙන් කැරේ. අම්මා හොඳට, කිරි තියෙන පොල් පලදරණ ගස් හඳුනන නිසා ඒ පොල් අලෙවි නොකොට වෙන් කර තබයි. අපේ ගම් වල බවලත් උදවියගේ හිතවත් කම, සහයෝගය, අලුත් අවුරුදු කාලයට පෙන්වන එක් දෙයක් වන්නේ තෙල් හිඳීමට පොල් ගෑම යි. තම ගෙදර හිරමනය ද රැගෙන ඇවිත් සාමූහිකව ඉඳගෙන විහිලු තහලු කරමින් අක්කල, නංගිලා, නෑනල, නැන්දල තරගයකට මෙන් පොල්ගෑම ඒ අවදියේ සුලබ දසුනකි. ගානලද පොල් එකතු කැර ගැනීම සඳහා කෙසෙල් කොළ, හබරල කොළ භාවිතා විය.ගා ගත් පොල් තම්බා සෙක්කු ගෙදරට යවයි. පොල් දමන ලද සෙක්කුව ඇදගෙන හරකුන් යන වෘත්තාකාර ගමනට පොල් මිරිකී තෙල් සකස් වෙයි. අපි කුඩා කාලයේ සෙක්කු පැද්දේ කරකැවිල්ල හැදෙන තුරු ය.අද දකුණේ මේ සෙක්කු ගල් දකින්නට ලැබෙන්නේ මහ හෝටල් ඉදිරියේ උද්‍යාන අලංකාරයට තබා ඇති ස්ථාන වලය.සෙක්කු ගෙදරට නොයවන්නේ නම් ගෙදර දීම පොල් තෙල් හිඳ ගැනීමේ, සරල ගැමි තාක්ෂණය ඕනෑම ගෘහණියක් දනී. එහෙම පොල් තෙල් හිඳ ගත් විට අතුරු නිෂ්පාදනයක් වශයෙන් ‘කිරිජ්ජ’ නම් පානයත්, ඉතිරි පොල් කුඩු වලින් පොළොව ඔප දැමීමත් සිදු විය.පොල් ගස වගේ ම කිතුල් ගස ද වැදගත් ය. සෑම ගෙදරකම වත්තේ කෙළවරක ඇති විශාල කිතුල් ගසේ අවුරුදු කාලයට මලක් පීදේ. මේ කිතුල් මලින් පැණි සෑදීම හැමෝට ම බැරිය. එය ගුප්ත ශාස්ත්‍රයකි. කිතුල් මල් මදින ගැමියා සතු ඒ රහස් බේත් වට්ටෝරුව දන්නේ ඔවුන් ම පමණි. මා ගලබැද්දේ විදුහලේ සේවය කරද්දී ගැමියකු පාසල අසල කිතුල් ගස් දෙකක් මැද්දේ ය. ඔහු කිතුල් මැද මට නිවාඩුවට යන විට කිතුල් පැණි ද කිතුල් හකුරු ද දුන් සැටි තවම මතකය. මම ඔහුගෙන් එ කිතුල් මලට බඳින බේත ඇසුවෙමි. ඔහු කිසිදා පිළිතුරක් දුන්නේ නැත.කිතුල් පැණි ප්‍රවාහනය කරන්නේ ‘පැණිමුල්’ වශයෙනි. මේ සඳහා පුවක් අත්තක් පිරිසිදු කොට, දෙකට නවා, දෙපත්තේ ඉරටු තබා සාදන පැණි මුල විශ්මිත නිර්මාණයක් ලෙස මම දුටුවෙමි. මාතර පැත්තෙන්, මතුගම පැත්තෙන් ගෙනෙන මේ කිතුල් පැණි මුල් පතුලේ ‘වැලි හකුරු’ සෑදී ඇත. එනම් සාන්ද්‍ර, සංතෘප්ත පැණි ද්‍රාවණයේ ‘ස්ඵටිකීකරණය’ නම් විද්‍යාත්මක ප්‍රතික්‍රියාවක ප්‍රතිඵලයකි.සිංහල අවුරුද්ද ගැන පාසල් ශිෂ්‍යයන් ලවා රචනාවක් ලියවනවා මය. මේ හැම රචනාවකම එරබදු ගසේ මල් ගැන ලියා ඇත. එහෙත් අද වත්ත වටා අනෙක් පැත්තේ කිසිවකු නොපෙනෙන පරිදි බැඳ ඇති තාප්ප නිසා එරබදු ගස් ගැන කතාවක් නැත. තාප්ප නොබැඳ වත්ත වටේට එරබදු, එරඬු, ක්‍රෝටන් වර්ග, වද ආදි වැටවල් තනා පුවක් පටි බැඳ තිබු ක්‍රමයක් අද නැත. ඒ නිසා සිංහල අවුරුදු කාලයට රතු පැහැයෙන් වර්ණවත් වූ එරබදු ගස් අද දකින්නට නැත.අවුරුදු කාලයට පලතුරු ගස්වල පලතුරු පිරී ඇත. කජු වාරෙට කජු පුහුලන් කන මා වවුලෝ එලි වන තුරු හබ කරති. උදෙන් ම නැගිට කජු අවුලන අප කජු පුලුස්සන්නේ මද ඉවත් කර ගැනීමටය. මේ කාලයේ කජු පුහුලන් කහට නොතැවරුණු ඇඳුමක් දකින්නට නොමැති තරම්ය.’අර ආතර වී දියෙස්, මැතිඳුගෙ වෑයම උසස්, සපල වෙන්ට අපට කන්න, වවමු වවමු කොස්’ යනුවෙන් කොස් මාමාගේ උපදෙස් පරිදි කොස් පැළ රට පුරා සිටවූයේ හතලිහ පනහ දශකයේ ය. අප කුඩා කාලයේ අවුරුදු කාලයට කොස් ගස් වල වැල වරකා ඉදි බර වනු බලන්න ලස්සනය. ඒ කාලයේ පාසල් වල මුල්ගුරුවරු කොස් පැල බෙදන ගමන් ම පාසල් වත්තේ ද කොස් ගස් සිටුවති. හැත්තෑ ගණන් වල දී මේ දැවැන්ත කොස් ගස් කපා දමමින් ගොඩනැගිලි හැදුවා මිස කොස් පැල සිටුවීමට බලධාරීහු කටයුතු නො කළ බව මා දුටු සත්‍යයකි. සිංහල අවුරුදු කාලේ කොස් ගස් වල ගෙඩි කොතරම් ද කීවොත් ‘කොස් වාරෙට පන්සලේ හාමුදුරුවන්ගේ සිවුරෙත් කොහොල්ලෑ’ යයි ජන ප්‍රවාදයක් තිබුණි.බුලත සහ සිංහල අවුරුද්ද අතර ඇත්තේ නොබිඳිය හැකි, පරපුරෙන් පරපුරට එන සම්බන්ධයකි. බුලත් හුරුල්ලක් යනු බුලත් අත් දෙකකි. එක් අතකට කොළ විස්සකි. මේ කොළ විස්ස දක්වන්නේ දෑත් දෙපා වල ඇඟිලි විස්සයි. දෑතින් පිරිනමන නිසා අත් දෙකක් ඇත. ඒ නිසා බුලත් හුරුල්ලට කොළ හතලිහකි.පසු කාලයක බුලත් හුරුල්ලට දුම් කොලයක් එක් විය. බුලත් හුරුල්ලක් වැඩිහිටියනට දෙන විට නටු පැත්ත ලබන්නා දෙසටත් කෙළවර තමා පැත්තටත් සකස් කර ගත යුතු ය. ගුරුවරුන් ට, මවුපියන්ට පූජ්‍ය පක්ෂයට හා වෘද්ධ ඥාතීන්ට බුලත් අත පිරිනමා පසඟ පිහිටුවා වැඳිය යුතු ය. පසඟ යනු, නලල දණහිස් සහ දෑත් බිම ස්පර්ශ වන අයුරු පිහිටුවමින් වඳින ඉරියව්වකි. අපේ ඇතැම් අය අද දෑතින් දෙ කකුල් හෝ අත ගා දුවමින් වඳින ශෛලියක් ටෙලි නාට්‍ය නැරඹීමෙන් පුරුදු වී ඇති බව කනගාටුවෙන් වුවද සඳහන් කළ යුතු ය. එහෙත් පාසල් වල, දහම් පාසල් වල තවමත් නිවැරැදි වන්දනය ගැන උපදෙස් දෙන බව මා දැක ඇත.බුලත් අතක් පිරිනැමූ විට වැඩිහිටියන් ‘තුණුරුවන් සරණයි’, ‘දෙවියන් ගෙ පිහිටයි’, ‘දීර්ඝායු වේවා’ යයි පතන්නේ ඒ දරුවාගේ හදවතට දැනෙන පරිදි ය. මේ බුලත් අත ඕනෑම ගෙදරක තරහ වී සිටි අයකු අවුරුද්දට පිරි නැමූ විට තරහ මරහ එතැනින් හමාර වෙයි.ජන්මාන්තර වෛරක්කාරයකු වුවද අවුරුද්දට දෙන බුලත් හුරුල්ලෙන් සාමය, සමගිය, සමාව සහ කෝන්තර අහෝසි කිරීමේ පුදුම ආකර්ශනීය බලයක් ඇත. ඒ නිසා බුලත් හුරුල්ල අවුරුදු කාලයට නැතුව ම බැරි දෙයකි.අපේ ගම් වල ගෙවත්තට කෙසෙල් පඳුරක් දෙකක් අයත් වේ. මෙහි දී අලුත් අවුරුද්ද වෙනුවෙන් කෙසෙල් කැනක් දෙකක් වෙන් කැරේ. සමහර විට මෙම කෙසෙල් කැන් අවුරුද්දට ඉදෙන්නේ නැත. එහෙම වෙලාවට වලක් කපා කෙසෙල් කැන් එහි දමා කුරුඳු කොළ, බිලිං කොළ, කැප්පෙටියා කොළ වලින් වසා දුම් පිඹීම කරයි. අපි‍්‍රයෙල් දොළොස් වෙනි දා වනවිට යස අගේට කහ පාට කෙසෙල් කැන ඉදී ඇත.සිංහල අවුරුදු කාලට මාස දෙකකට පමණ පෙර ගෙඩි වලින් බර වන්නේ බිලිං ගස් ය. අම්මා බිලිං කඩා තීරු වලටටකපා වේලා ගනී. මේවා වේලීමට යොදා ගන්නේ පරණ පැදුරු හෝ පොල් අතු ය. අද ඇත්තටම වී ඇත්තේ අපේ මේ ගහ කොළ අතරින් ලබා ගත් නොමිලේ දෙන සේවාව ‘පොලිතීන්’ ‘ප්ලාස්ටික්’ හමුවේ නිහඬව පසු බා ගිය බවකි. පොලිතීන් උවදුර දුරු කරන්නට ඕනෑ තරම් පරිසරයේ ඇති ශාක පිහිට වනු ඇත.අවුරුදු කාලයට පාසල් නිවාඩුවේ අප සෙල්ලම් කළේ ද ගහ කොළ ඇසුරිනි. ‘වල කජු ගැසීම’ ජනපි‍්‍රය ක්‍රීඩාවකි. අඹ ඇට පැනීම නම් ගෙදර මිදුලේ කෙරෙන සෙල්ලමකි. පන්දු ගැසීමට යොදා ගන්නේ පුහු පොල් ගෙඩි දෙකකි. ඒ මත තබන ‘මට්ටය’ කෝටු කැබැල්ලකි. අද කාලයේ පාසල්වල පන්ති කාමරවල බැලුවොත් ක්‍රිකට් පිති කිහිපයක් ඇත. බෝල ඇත.එහෙත් එදා අප සෙල්ලම් කළේ කදුරු බෝල වලිනි. ‘බැට්’ එකට යොදා ගත්තේ පොල් පිත්තෙන් කපා ගත් පිත්තකි. ඒ වගේම අවුරුද්දට සෙත් පතා කරන ‘අං ඇදීම’, ‘සොකරි නාඩගම’, ‘පොල් පොල් ගැසීම’ වැනි ජන ක්‍රීඩා සඳහා ද යොදා ගත්තේ ගස් වල කොටස් ය. මුලු ගම පුරා දෙවනත් කරමින් ලස්සනට තුන් සරණේ කවි කියමින් මාර්ග ඔස්සේ ගමන් කරන ‘ලී කෙළිය’ ට යොදා ගත්තේ ද කිතුල් පොසු කැබලිය. කාන්තාවෝ ද ආලින්දයේ ඔලිඳ කෙළිය, පංච දැමීම ආදී ගෘහස්ථ ක්‍රීඩා වලටද ගහ කොළ ආධාර කර ගත්හ.පුණ්‍ය කාලය අවුරුදු දා අපට හොඳට හුරුය. අම්මා මේස ලාච්චුවකට තේ කොළ රසකැවිලි, හාල්, තුනපහ, සීනි යනාදිය සමග පෙරහන් කඩයක් ද මසා තබා සුදු රෙද්දකින් වසා පන්සලට හිමි කොටස අනිවාර්යයෙන් යවයි. අපේ ලොකු හාමුදුරුවන් අලුත් අවුරුද්දට ‘අභිවාදන සීලිස්ස’ යනාදි වශයෙන් ආශීර්වාද කොට කුඩා අපට දහම් පොතක්, පිරිත් තුන් සූත්‍රය පොතක්, දෙනවා ම ය. ඒ එදා ආගමික වතාවත් විය. මේ සඳහා ද ගෙන යන්නේ ශාක ද්‍රව්‍ය වේ.පුණ්‍ය කාලයෙන් පසු ගිණි මෙළවීමට යොදා ගන්නේ ‘පොල් කොළ’ ‘කොළපු’ වැනි ඉක්මණින් ගිනි ඇවිලෙන ශාක කොටස් ය. නැවුම් නෑඹිළියකට, දෝතින් අලුත් හාල් ගෙන, නැවුම් කලයෙන් දිය ගෙන නැවුම් මුට්ටියකට අලුත් සහල් දමන්නේ කිරිබත සෑදීමට ය. කිරිබත රසවත් කරන්නේ ද පොල් කිරි වලිනි. කිරිබත ඉවූ පසු ‘වීඕසී’ දීසි වලට හෝ පලඟානකට උණු උණුවේ ම කිරිබත් බෙදන අම්මා එය මට්ටම් කර හැඩ වැඩ කර ඕවල හැඩයට හෝ වෘත්තාකර හැඩයට හදන්නේ ද කෙසෙල් කොළ කැබැල්ලකිනි. ඉතා කඩිසර ලෙස ඉක්මනින් කිරි බත් හදන අම්මාගේ අතේ වළලු නැඟූ හඬ අදත් අපට සිහි වේ.අවුරුදු කෑම මේසය අලංකාර වන්නේ සුවඳ හමන කෑම වලිනි. කිරිබත් කන්නට බිලිං වෑංජනය, කට්ට සම්බෝලය, බල මාලු, වම්බටු මෝජුව ඕනෑම ගෙදරක සකස් කැරේ. එහෙම කට දන ලෙස කෑම පත් විට එහි සැර නිවන්නට දෙන කැවුම්, අතිරස, මුංගුලි, අලුවා යනාදිය සහල් පිටි වලින් නිපදවන ලද දේශීය ආහාර වෙයි. අම්මලා අති දක්ෂ ලෙස හදන රස කැවිල්ලක් නම් ආස්සද ය. ආස්සද හොඳින් බේරෙන්නට දමන්නේ ‘දවුල් කුරුඳු’ හෝ වෙනත් ශාක ද්‍රව්‍යයකි. යහමින් තිබෙන විට හීනියට කපා වේලා ගත් දෙල්කූරු, මයියොක්කා, තෙලෙන් බැඳ සීනි දමා හදන රස කෑම ද ශාක ද්‍රව්‍යයන්ගේ අපතේ යාම වැලකීමට යොදා ගත් අර පරෙස්සම් සහිත වැඩ පිළිවෙළකි.මට මතක් වන්නේ මා මොනරාගල උගන්වද් දී වට්ටක්කා ගෙඩියක් තුළට මීපැනි බහාලමින් අවුරුදු ගණනකට පසු ආහාරයට ගත් වට්ටක්කා කැබලි ය.අවුරුද්ද අවසන් වන්නේ හිස තෙල් ගා ස්නානය කිරීමෙනි. මේ සඳහා ‘නානු’ සාදයි. බොහෝ විට පන්සලෙන් නානු සාදා බෙදා හැරේ. මේ සඳහා ද ගන්නේ ශාකමය බෙහෙත් වර්ගයි. ආයුර්වේදයට අනුව, නානු සාදන්නේ කළාඳුරු අල, කූංකූමප්පු, සුදු හඳුන්, විෂ්ණුක්‍රාන්තිය, ගෝරෝචන, සැවැන්දරා මුල්, නෙලුම් දඬු, ගොඩ මානෙල් අල, බෙලිමුල්, වෙනිවැල් ගැට, ඊ තණ යන වර්ග 14 ම තලා පත අට එකට සිඳුවා ගැනීමෙනි. ඉන් පසු කොහොඹ කොළ යුෂ, දෙහි ඇඹුල් යොදා පිරිසිදු රෙදි කඩකින් පෙරා සකස් කර ගැනේ.නැකතට තෙල් ගල්වන්නේ ද කොළ අතු ආධාරයෙනි. හිසට දිවුල් කොළ ද පයට කොහොඹ කොළ ද යනා දී වශයෙන් ශාක පත්‍ර උඩට උඩු වියන් බැඳ බිමට පාවාඩ දමා සග මහලු පිළිවෙළට ගෙදර වැඩිහිටීම තැනැත්තා විසින් හිස තෙල් ගල්වනු ඇත. මෙයින් අදහස් කරන්නේ දීර්ඝායු පැතීමකි.අවුරුදු කාලය නිම වී ගෙහිමියන් රක්ෂා සඳහා පිටත් ව යාමට සූදානම් ය. දුර බැහැර රැකියාවකට නම් බත් මුලක් බැඳ දෙනු ඇත. අපේ ගම් වල එදා බත් බැන්දේ ‘ලන්ච් ෂීට්’ වල නොවේ. හොඳින් නවා ගත් කෙසෙල් කොළයකය. කැකුලු හාල් බතක්, පොළොස් මාලුවක්, අල බැදුමක්, කරවල හෝ ජාඩි මාලු සමග බත් මුල සකස් කැරිණි. මේ බත් මුල ගෘහණිය විසින් හා පුරා අවුරුද්දට පිටත් වන විට උයා දෙන්නේ උතුරා ගිය සතුටින් යුතුවය.එ පමණක් නොව පිටත් වන විට වතුර කලයක් හෝ වතුර වීදුරුවකට මල් දමා හෝ ඉස්සරහට එන්නේ තම ස්වාමියාට තුණුරුවන් පිහිට පතමිනි.අවුරුද්දට ගම රට ගොස් එන දකුණේ නේවාසිකයන් තෑගි ලෙස මාලු මුට්ටියක්, කිරි වට්ටියක් ගෙන යනවා මය. මේ සඳහා එය ඔසොවා ගෙන යාමට පොල් අතු හෝ ගොක් අතු කැබැල්ලකින් අපූරු මෙවලමක් සාදයි. පොල් අතු නාරටිය වෘත්තාකර ලෙස නමා, විහිදී ගිය පොල් කොළ මුට්ටිය මැදි කොට කෙළවරින් එකතු කොට ගහන ගැටය නම් පුදුම ශක්තියක් ඇත. පෙරලීම, බිඳීම, හැප්පීම් සහ සෙළවීම් සඳහා ඔරොත්තු දෙන මේ ආරක්ෂිත ‘මෙවලම’ එදා සකස් කළේ ගමේ පොල් අත්තකිනි.වර්තමානයේ මේවා කරන්නට තරමක් අපහසු වුවද කිරීම නො හැකි දේ නොවේ. විද්‍යාව, තාක්ෂණය හමුවේ ලෝකය සමග අපි ආපස්සට නොයන්නෙමු. එහෙත් අපේ පරිසරයේ අපත් සමග එකට ඇදුණු ගහ කොළ සතා සිවු පාවාට ආදරය කරන්නටත්, ආරක්ෂා කරන්නටත් සංරක්ෂණය මගින් අපේ සාරධර්ම හා මානව ධර්මතා ප්‍රවර්ධනයටත් උපයෝගී කර ගන්නට අලුත් අවුරුද්දේ අදිටන් කර ගනිමු.උදා වූ සිංහල අවුරුද්ද ගැටුම් වලින් තොර සාමකාමී එකක් වේවා!විශ්‍රාම ලත් විදුහල්පතිඩී.සී.ද. සිල්වා</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=af1004187</link>
    <topic>මාස 3කට පෙර අපෙන් සමුගත් වෛද්‍ය පී. නාගොඩවිතාන</topic>
    <author>ඉන්දු අලහප්පෙරුම</author>
    <content>නව අවුරුද්ද රටට-ලෝකයට ඔබට කොහොමද?ශක්තිමත් ජාතික රාජ්‍යයක් සඳහා වූ දේශපාලන දැක්මක්අවයව දන්දුන් පුලස්තිගේ කතාවආසියානු ආශ්චර්යයේ පළමු දෙපාර්තමේන්තුව RMVදරුවන් හික්මවන්න රජ කාලේ දඬුවම් දිය යුතුද?පරිසරය ගහකොළ හා බැඳුණු සිංහල අලුත් අවුරුද්දමාස 3කට පෙර අපෙන් සමුගත් වෛද්‍ය පී. නාගොඩවිතානජීවිතය සුන්දරයිමෙන්න මෙහෙම කරමුද?ලේක්හවුස් ආයතනයේ ආයුර්වේද වෛද්‍යවරයකු ලෙස සේවය කළ පණ්ඩිත පී. නාගොඩවිතාන වෛද්‍යාචාර්යතුමන්ගේ තෙමස් ගුණ සමරුව වෙනුවෙනි.මරණය’ වූ කලී හුදු අකුරු සතරක් පමණක් නොවන්නේ එහි සමස්ත අරුත බොහෝ දෙනකු භීතියෙන් මුසපත් කොට ඔවුනට තම ජීවිතය හා ආත්මය පිළිබඳ මනා වැටහීමක් ලබා දෙන වදනක් වන බැවිනි. එනමුදු මීට තෙමසකට පෙර බොහෝ දෙනකු සෝ සයුරක ගිල්වා මපියාණන් අවුරුදු 86 ක් ආයු වැළඳීමෙන් පසු එම අතිභයංකාර මරණය වැළඳගත් අයුරු මීට පෙර මා අසා ඇති, දැක ඇති සියලු දේට වඩා හාත්පසින් වෙනස් අත්දැකීමක් විය. සුපුරුදු පරිදි උදෑසන අවදි වී ස්නානය කළ හෙතෙම තවත් හෝරා කිහිපයකින් තමා මිය යන බව පැවසීය.සිරුරට මඳ අපහසුවක් දැනුණද ඔහු තම වෛද්‍ය මුණුබුරා ලබා දුන් සියලු ඖෂධ ප්‍රතික්ෂේප කළේ තම අවසන් මොහොත දීර්ඝ කර ගැනීමට කිසිදු බලාපොරොත්තුවක් නොතිබූ බැවින් යැයි මම විශ්වාස කරමි. තම සිතුවිලි මුවගට නගා ගැනීමට අපොහොසත් වූ හෙතෙම අසල වූ පොතක ‘සේලයින් එපා’ යැයි කටු ගා අවසන් වතාවට ‘මම මැරෙනවා’ යැයි එහි ම සටහන් කොට යළි නොඑන්නට ම නික්ම ගියේය.දිවි මගෙහි හමුවන දුක සැප, නින්දා අපහාස යනාදියට එක ම අයුරකින් සංග්‍රහ කළ මාපියාණන් කරදර බාධක හමුවේ ද නොසෙල් වී සිටියේ, ‘අලසයි අතරමඟ අවහිර නොදුටු බිම’ යන වදන් පෙළට අනුව දිවි ගෙවූ බැවිනැ යි මට සිතේ. ඔහු අපගෙන් සමුගෙන තෙමසක් පිරෙන බක් මාසයේ මෙ අයුරින් ලිපියක් ලියන්නට මට සිත් දෙන්නේ ද ඔහුගේ චරිතයේ වූ එම සුවිශේෂී බව නිසාම ය.වෘත්තියෙන් වෙදැදුරෙකු වූ එතුමා ලේක්හවුස් ආයතනයේ වසර 30 කට අධික කාලයක් ආයුර්වේද ප්‍රතිකාර ලබා දීමේ කටයුත්තෙහි නියැළුණි. වයස අවුරුදු 70 පසු කිරීමෙන් අනතුරුව අප පවුලේ සියලු දෙනා කොළඹ ලේක්හවුස් ආයතනයට යෑම නවතා දමන ලෙසට කෙතරම් ආයාචනා කළ ද පවුලේ සියලු දෙනාගේ බලවත් විරෝධය මැද හෙතෙම වයස අවුරුදු 84 වනතෙක් ම වෛද්‍ය ප්‍රතිකාර කටයුතු සඳහා කොළඹ පැමිණියේය.ප්‍රථමයෙන් ම බ්‍රහස්පතින්දා දිනවල ලේක්හවුස් ආයතනයට පැමිණිය ද අනතුරුව හෙතෙම එය අඟහරුවාදා දිනයන්ට වෙනස් කරගත්තේ විවාහ මංල්‍යයන් ඇතුළු බොහෝ සුභ කටයුතු බ්‍රහස්පතින්දාට යෙදෙන බැවිනි. ඕනෑම කටයුත්තකදී නියමිත කාලයට විනාඩි 15 කට පෙර අදාළ ස්ථානයට යෑම ඔහුගේ පුරුද්ද විය.සුදු ජාතික ඇඳුම, රත්රන් ස්වස්තික නෙළූ බොත්තම් වැල, සුදුසු පාවහන් යුගල, අත් ඔරලෝසුව හා ඉන්දියන් බඳ පටිය ඔහුගේ සරල දිවියේ පි‍්‍රයතම ඇඳුම් ආයිත්තම් විය. මඟුලට, මරණයට හා සියලු පි‍්‍රය සම්භාෂනයන්ට ඔහුගේ මෙම ඇඳුම ආගන්තුක නොවීය. පි‍්‍රයතම ආහාර හෝ පාන ඔහුට නොතිබුණ නමුත් හෙතෙම දිනක් මා හා පැවසුයේ ජලය තරම් රසවත් වූ ද මාධුර්ය වූ ද පානයක් මිහිපිට තවත් නොමැති බව ය.මීට වසර 25 කට පෙර අප පවුලේ සියලු දෙනාම මහ ගෙදර විසූ කාලයේ, අද මෙන් එම ගම්බද පෙදෙස්වල බටහිර වෛද්‍ය ක්‍රමය ස්ථාපිත වී නොතිබුණි. එම දිනවල ම පියාණෝ පොහොය දිනවල හැර සතියේ අන් සෑම දිනකම උදෑසන 8 සිට සවස 5 වන තෙක්තම බෙහෙත් සාප්පුවේ වෛද්‍ය ප්‍රතිකාරවල නියැළුණහ. එනමුදු මෙම කාලසීමාවන් පිළිබඳව තදබල ලෙස නොතැකූ ඔහු දිවා රෑ ඇතුළු දවසේ ඕනෑම වෙලාවක නිවසේ සිට රෝගීන්ට ප්‍රතිකාර ලබා දීමේ නියැළුණි. මගේ සොයුරන් බල්ලන් ඇති කිරීමේ බලවත් කැමැත්තකින් පෙළුනද පියතුමන් එයට විරුද්ධ වූයේ රාත්‍රියට ප්‍රතිකාර ලබා ගැනීමට පැමිණෙන රෝගීන්ට එය අපහසුවක් වන බැවිනි.රෝගීන් දවසේ කිනම් වෙලාවක පැමිණිය ද ඔවුන්ට හැකි පමණින් ආහාර පාන ආදියෙන් සංග්‍රහ කිරීමට මගේ මව ඇතුළු අප සියලු දෙනාගේ වගකීම විය. මෙය පියා විසින් අපට පැවරූ රාජකාරියක් වූ අතර වැරදීමකින් හෝ අප ප්‍රමාද වුවහොත් ඔහු නොපිරිහෙලා එම කටයුත්ත ද ඉටු කළේය. දිනක් අප එසේ ප්‍රමාද වූ දිනෙක ම පියා වමනය සඳහා ප්‍රතිකාර ගැනීමට පැමිණි රෝගියෙකුට ද ආහාර ගැනීමට ඇවිටිලි කරමින් සිටියේය. බලවත් කුතුහලයෙන් මා ඒ කිමදැයි විමසූ කල ඔහු කියා සිටියේ එය රෝග නිර්ණයට පහසුවක් වන බවයි.2004 වසරේ ඇද වැටුණු මහ වැසි හේතුවෙන් ගිංගඟ උතුරා අපගේ ගම් පළාත වූ මාපලගම ප්‍රදේශය ගංවතුරෙන් මහත් වූ ව්‍යසනයකට ලක් වූ අතර ප්‍රදේශවාසී සියලු ජනතාව මේ හේතුවෙන් බොහෝ දුක් ගැහැටවලට ලක් විය. පියාගේ බෙහෙත් ශාලාව ඇතුළු තවත් බොහෝ ගොඩනැගිලි ගංවතුරෙන් මුළුමනින්ම යට වූ අතර මේ හේතුවෙන් තිගැස්මට ලක් වූ මම මෙම ආරංචිය දැනගත් විගම එහි තතු විමසීමට කොළඹ සිට දුරකථන ඇමතුමක් දුන්නෙමි.එවිට මට දැනගන්නට ලැබුණේ පියා මහගෙදර මගේ බාල සහෝදරයාගේ නිවසේ ඉතා සැහැල්ලුවෙන් සිටිනා බවයි. ඒ කිමදැයි මා ඔහුගෙන් විමසූ කල ඔහු කියා සිටියේ තම වැඩිමහල් පුත්‍රයා වූ ‘තිස්ස’ ට ජීවිතයේ අත්දැකීම් ලබා දීමට හා තමා නොමැතිව මෙවන් අවස්ථාවකට මුහුණ දීමට අවශ්‍ය පරිසරයක් නිර්මාණය කළ යුතු බැවින් එසේ කළ බවකි.එහෙත් මා පසුදින කොළඹ සිට එහි ගිය විට එතුමා මහත් ගෞරවකළ අවාසනාවකටදෝ ගංවතුරට ලක් වී බොර පැහැ ගැන්වී තිබූ පොත්පත් සෝදා අව්වේ වේලමින් සිටියේය. ඔහු එම පොත් පිළිබඳව දුක් වූ අයුරු මට විස්තර කිරීමට අපහසුය. තම දෙමවුපියන් හා සහෝදරියන් දෙපළ මියගිය දිනේවත් ඔහු එසේ ශෝක වනු මම දැක නැත.වැලි කැටයට ද, කඳු හෙල්වලට ද, තණ පතකට ද, රූස්ස ගසකට ද, දිය බිඳුවකට ද, මහා සාගරයට ද ඔහු පෑවේ එකම කරුණාවකි. ඔහු මිනිසුන් හට සැලකීමේදී පිළිපැද්දේ ද මෙවන් ම ප්‍රතිපත්තියකි.ඖෂධ පැළෑටි පිළිබඳව මහා දැනුම් සාගරයකට හිමිකම් කියූ හෙතෙම අපට ඒ පිළිබඳව ලබා දුන් දැනුම අදට ද අප ප්‍රයෝජනයට ගන්නේ ඔහු පිළිබඳව සිතේ ඇති කරගත් මනා පැහැදීමකිනි. එනමුදු ඔහු කිසිවිටකත් දඬුවමින් හෝ සැර වැර කිරීමෙන් අපට යමක් ඉගැන්වූයේ නැත. අත්දැකීමෙන් අපට ම සියලු දේ වටහාගන්නට සැලැස් වූ හෙතෙම මඟ වැරදුණු තැනක අපට යෑමට නිවැරැදි මඟ පෙන්වා දුන්නේ් පහන් තරුවක් විලසිනි. මේ ලිපිය අවසන් කිරීමට මත්තෙන් මට කියන්නට ඇත්තේ එකම දෙයකි.මහා දාර්ශනිකයකු ද විටෙක කියා තිබූ පරිදි මගේ ආදරණීය පියා කිසිවිටෙකත් මට සමාජයේ දිවි ගෙවිය යුතු අයුරු හෝ මා මිනිසුන්ට සැලකිය යුතු අන්දම කියා දී නැත. එනමුදු මා මෙතුවක් කල් මිනිසුන්ට කරුණාවෙන් සැලකීමට දැරූ හැම උත්සහයක්ම ඔහු අනුකරණය කරන්නට යෑමේ ප්‍රතිඵල ය.ඉන්දු අලහප්පෙරුම</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=af1004189</link>
    <topic>මෙන්න මෙහෙම කරමුද?</topic>
    <author>සෑම් සමරසිංහ</author>
    <content>නව අවුරුද්ද රටට-ලෝකයට ඔබට කොහොමද?ශක්තිමත් ජාතික රාජ්‍යයක් සඳහා වූ දේශපාලන දැක්මක්අවයව දන්දුන් පුලස්තිගේ කතාවආසියානු ආශ්චර්යයේ පළමු දෙපාර්තමේන්තුව RMVදරුවන් හික්මවන්න රජ කාලේ දඬුවම් දිය යුතුද?පරිසරය ගහකොළ හා බැඳුණු සිංහල අලුත් අවුරුද්දමාස 3කට පෙර අපෙන් සමුගත් වෛද්‍ය පී. නාගොඩවිතානජීවිතය සුන්දරයිමෙන්න මෙහෙම කරමුද?මාතර මාකඳුරේ දී උපත ලද සෑම් සමරසිංහ කඹුරුපිටියේ අකුරුගොඩ ශ්‍රී රතනජෝති විද්‍යාලය, මාතර රාහුල විද්‍යාලය හා කොළඹ නාලන්දා විද්‍යාලයේත් පාසල් අධ්‍යාපනය ලැබීය. 1966 දී කොළඹ නාලන්දා විද්‍යාලයේ දක්ෂතම ශිෂ්‍යයාට පිරිනැමෙන රන් පදක්කම දිනා ගනිමින් පේරාදෙණිය විශ්වවිද්‍යාලයේ ඉංජිනේරු අංශයට වැඩිදුර අධ්‍යාපනය සඳහා ඇතුළත් විය. එහිදී විශිෂ්ට සාමාර්ථයක් ලැබ, 1970 දී ලංකා ඉංජිනේරු සේවය ආරම්භ කිරීමේ දී එහි ප්‍රථම කණ්ඩායමට ඇතුළත් ව රාජ්‍ය සේවයට ඇතුළත් විය. 1975 දී ඔහු බ්‍රිතාන්‍යයේ බිනී සහ සමාගමේ උපදේශක ඉංජිනේරුවරයෙක් වශයෙන් පත් ව, මැලේසියාවේ සේවය සඳහා නික්ම ගියේ ය. 1975 සිට වසර 25 ක් පමණ සිංගප්පූරුවේ හා මැලේසියාවේ සිදු වූ අති සීග්‍ර සංවර්ධනයේ ප්‍රධාන කොටස්කරුවෙකු වීමට ඔහුට අවස්ථාව ලැබිණි. බුද්ධිය දියුණු කිරීම පිළිබඳව විශාල සංඛ්‍යාවක පොත් පළ කර ඇති මොහු ලෝකයේ බුද්ධිය ඉහළම අයගේ ආයතනය වන මෙන්සා සමාජයේ සාමාජිකයකු ද වේ.ලන්ඩන් විශ්ව විද්‍යාලයේ බෞද්ධ සංගමය, නාලන්දා කනිෂ්ඨ ආදි ශිෂ්‍ය සංගමය, සිංගප්පූරුවේ බෞද්ධායතනය වැනි සංවිධාන කිහිපයක ම නිර්මාතෘවරයා ඔහු ය. තවද, ඔහු ලෝකයේ රටවල් කිහිපයක ම ඉංජිනේරු ආයතනවල සාමාජිකත්වය දරයි. අග්නිදිග ආසියාවේ විශිෂ්ට සංවර්ධන වැඩපිළිවෙළවල ඔහුගේ නිර්මාණයන් විශාල සංඛ්‍යාවක් ඇත.එල්ටීටීඊ ත්‍රස්තවාදය තුරන් කිරීමට නොහැකි බවට ලෝකයේ බොහෝ දෙනා අනාවැකි පළ කළහ. ලෝකයේ බලවත් රටවල් සියල්ල ම පාහේ ත්‍රස්තවාදය හමුවේ පරාජයට පත්විය. එහෙත්, ශ්‍රී ලංකා ජනාධිපති තුමා දරුණු ත්‍රස්තවාදී කණ්ඩායමක් පරාජය කර, ලංකාවට නිදහස ලබාදීමට සමත් විය.මෙරට ආර්ථික යුද්ධය ජය ගැනීම එල්ටීටීඊ සතුරා ජයගැනීමට වඩා අභියෝගාත්මක ය. මෙයට හේතුව එල්ටීටීඊයට සහයෝගය දෙන විදේශ රටවල්, එන්ජීඕ සංවිධාන, ආගමික සංවිධාන, දේශපාලන සංවිධාන ඉතා පැහැදිලිව හඳුනා ගැනීමට හැකි වීමයි. නමුත් ආර්ථික යුද්ධය ජයගැනීම අසීරු කරුණක් ලෙස මා දකිනුයේ රාජ්‍ය සේවයේ ඇති අදක්ෂතාවයි.එල්ටීටීඊයට සහයෝගය දැක්වූ සියලු කණ්ඩායම් අපේ රටේ ආර්ථික සංවර්ධනයට එරෙහිව කටයුතු කිරීම ද තවත් හේතුවකි.ජනාධිපතිතුමාගේ පෞද්ගලික මැදිහත්වීම මත අද අප රටේ වරාය, ගුවන් තොටුපළ, මහා මාර්ග සහ ජල හා විදුලි සැපයුම් ආදි සේවාවල සීග්‍ර දියුණුවක් දක්නට ලැබේ. එහෙත්, අනෙකුත් අමාත්‍යාංශයන් හි දක්නට ලැබෙන දුර්වලතා වහා නිවැරැදි කළ යුතුව ඇත. ජනාධිපතිතුමාගේ අවධානයට යොමු විය යුතු ක්ෂේත්‍ර බොහොමයකි.අධ්‍යාපනයඅප රටේ සාක්ෂරතාවය 90% බැව් නිතර අසන්නට ලැබුණද, එහි කිසිදු අර්ථයක් නොමැති බැව් ප්‍රකාශ කරමි. උසස් පෙළ සමත් වන ශිෂ්‍යයන්ගෙන් විශ්ව විද්‍යාලයට පිවිසීමේ අවස්ථාව ලැබෙනුයේ 7% ක අවම ශිෂ්‍ය සංඛ්‍යාවකට ය. එනම්, එම වයස් පරාසයේ සිටින පූර්ණ ශිෂ්‍ය සංඛ්‍යාවෙන් 3% ක් පමණි. අප රට දියුණු කිරීමට නම්, මෙම ප්‍රතිශතය අවම වශයෙන් 30% දක්වා වහාම වැඩි කළ යුතු ය.1960 සහ 70 වර්ෂවල දී බුද්ධිමතුන් විදේශගත කර, ලෝක කීර්තියක් ලබාගත් ශ්‍රී ලංකාව අද වන විට වැඩි වශයෙන් විදේශගත කරනුයේ ගෘහ සේවිකාවන් හා කම්කරුවන් ය.අපේ රටේ අධ්‍යාපනය දියුණු කිරීම සඳහා වහාම පෞද්ගලික විශ්ව විද්‍යාල බිහි කළ යුතු ය. අපේ රටේ සාක්ෂරතාවය අනුව, අඩුම වශයෙන් පෞද්ගලික විශ්ව විද්‍යාල 50 ක් පමණ අවශ්‍ය වේ. රුපියල් ලක්ෂ 5 - 6 අතර වියදමකින් උපාධිධරයන් බිහි කිරීම ශ්‍රී ලංකාවට එමඟින් සිදු කළ හැක. එම විශ්ව විද්‍යාලවල 10% - 20% අතර ප්‍රමාණයක් අඩු පහසුකම් ඇති පවුල්වල සිසු සිසුවියන් හට ශිෂ්‍යත්ව ලබාදීම සඳහා වෙන් කළ යුතු ය.අපනයන නිෂ්පාදන භාණ්ඩඕනෑම රටක් සංවර්ධනය වීමට නම්, ඒ සඳහා ප්‍රධාන වශයෙන් ඉවහල් වන්නේ පර්යේෂණ සහ සංවර්ධනය පිණිස රජය විසින් වැය කරනු ලබන මුදලයි. මෙය ලංකාවේ ජාතික ආදායමෙන් 0.14% වැනි සුළු මුදලකි. මෙය එකී ක්ෂේත්‍රවල නියැලෙන අයගේ වැටුප ගෙවීමටවත් ප්‍රමාණවත් නොවේ. අපේ රට සංවර්ධනය වෙමින් පවතින රටක් නම්, මෙම ප්‍රතිශතය වහාම 0.5% දක්වා ඉහළ නංවා වසර 3 - 4 ක දී 1% දක්වා ඉහළ නැංවිය යුතු ය. සිංගප්පූරුවේ මේ ප්‍රතිශතය 2.6% කි.ලංකාවේ නිෂ්පාදිත අපනය භාණ්ඩවලින් අධි තාක්ෂණ අපනයන භාණ්ඩ ඇත්තේ 3% ක් පමණි. රටක සංවර්ධනය මිණිය හැකි එක් ප්‍රධාන අංගයකි මේ. මීට වසර 40 කට පෙර අප වැනි ම රටවල් වූ මැලේසියාව සහ සිංගප්පූරුව අද වන විට අධි තාක්ෂණ ආනයනය අතින් පූර්ණ ආනයනවලින් 50% ඉහළ තැනක සිටී. මෙය 3% ක් වන අප රටේ තත්ත්වය භයානකය. අප දියුණු වන රටක් වීමට නම්, මෙම ප්‍රතිශතය කෙටි කාලීනව 30% දක්වා හෝ ඉහළ නැංවීමට සැලැසුම් සකස් කළ යුතු ය.සුළු හා මධ්‍යම ව්‍යාපාරඅප රටේ ආර්ථිකයෙන් 70% ක් පමණ සේවකයින් නියැලී සිටිනුයේ සුළු හා මධ්‍යම ව්‍යාපාරයන් හි ය. ඕනෑම රටක දියුණුව රඳා පවතින්නේ එම රටේ සුළු හා මධ්‍යම පරිමාණ ව්‍යාපාරවලට රජයෙන් ලැබෙන සහයෝගය මතය. මේ සහයෝගය මූල්‍ය, ව්‍යාපාර සංවර්ධන කටයුතු, පර්යේෂණ සංවර්ධන කටයුතු සඳහා සහාය දීම ආදි වශයෙන් සවිස්තර කළ හැක.කෘෂිකර්මයවසරේ දින 365 ම හිරු එළිය සහ වර්ෂාව ලැබෙන රටවලින් එකකි ශ්‍රී ලංකාව. ලොව කෘෂිකර්මයට ඉතා සුදුසු රටක් ලෙස ද අප රට හැඳින්විය හැකිය.ලංකාවේ වගා නොකළ බිම් ප්‍රමාණය අක්කර මිලියන 1.8 ක් පමණ වේ. මේ බිම් වගා කිරීමට වහා පියවර ගත යුතුය.ඒ සඳහා රජය කළ යුත්තේ එක් එක් ඉඩම් සඳහා වගා කිරීමට සුදුසු බෝග වර්ග මොනවාදැයි තීරණය කිරීමයි. අනතුරුව ඊට අවශ්‍ය තාක්ෂණය සහ මූල්‍ය පහසුකම් සලසා දිය යුතු වේ. තවද, පලදාව අලෙවි කරගැනීමට ද පහසුකම් සැලැසිය යුතුය.එසේම, යම් අයකුට තම ඉඩම වගා කිරීමට නොහැකි තත්ත්වයක් වේ නම්, එකී ඉඩම බදු ක්‍රමය යටතේ තව අයකු ලවා වගා කරවීමට ඉඩ සලසා දිය යුතු ය.විකල්ප බලශක්තියමෙරටට අවශ්‍ය භූමිතෙල්, පැට්‍රල්, ඩීසල් සහ ගෑස් වෙනුවට විකල්ප බලශක්තීන් ඉතා පහසුවෙන් මෙරටදී ම නිපදවිය හැක.මේවාට අවශ්‍ය තාක්ෂණය ද ලංකාවේ උගතුන් සතුව ඇත. මෙම ඉන්ධන නිපදවීමට අවශ්‍ය අමුද්‍රව්‍ය වන උක්, මඤ්ඤොක්කා, ඉදල් ඉරිඟු, එරඬු යනාදිය ඉතා පහසුවෙන් ලංකාවේ වගා කළ හැකිය.විදේශ ආයෝජනලංකාවට පැමිණෙන විදේශ ආයෝජකයින්ගෙන් අප රටට සැලැසෙන සෙත ඉතා අල්ප ය. එහි වෙනසක් සිදුවීමට නම්, තාක්ෂණ හුවමාරුවක් සිදුවිය යුතුය.තායිලන්තය, මැලේසියාව සහ සිංගප්පූරුව ආදි රටවල විදේශ ආයෝජකයින් එම රටවල සුළු, මධ්‍යම හා විශාල කර්මාන්තකරුවන්, උප කොන්ත්‍රාත්කරුවන් ලෙස යොදා ගෙන කටයුතු කරනු ලැබේ.එම උප කොන්ත්‍රාත්කරුවන් ප්‍රධාන විදේශීය ආයෝජකයාගේ කර්මාන්තය සඳහා උපාංග සපයනු ලැබේ.මෙසේ උප කොන්ත්‍රාත්කරුවන් ලෙස ක්‍රියා කරන්නන්ට පසු කාලීනව, එකී විදේශ ආයෝජකයන් විසින් සිදු කරන ලද කර්මාන්තය අප රටට දායක කිරීමේ අවස්ථාව, දැනුම හා හැකියාව ඇතිකර ගනී.සංවර්ධනය සඳහා යෝජනාශ්‍රී ලංකාව වැනි ජනගහනය මිලියන 20 ක් පමණ ඇති රටක විදේශ ආයෝජකයින් සොයා ගැනීම තානාපති කාර්යාලවල වගකීමක් විය යුතු ය. එසේම, එම රටවල ඇති සංවර්ධනය, තාක්ෂණය සහ තොරතුරු පිළිබඳව අප රටට ලබාදීම ද ඔවුන්ගේ වගකීම වේ.දශක ගණනාවක් තිස්සේ උගතුන් සහ බුද්ධිමතුන් විසින් රට සංවර්ධනය සඳහා යෝජනා දහස් ගණනින් ඉදිරිපත් කළ ද, අදාළ අමාත්‍යංශ සහ දෙපාර්තමේන්තුවලින් ඒවාට කිසිදු ප්‍රතිචාරයක් නොදක්වන ලද තත්ත්වයක් දක්නට තිබේ.එහි ප්‍රතිඵලයක් වශයෙන් මේ රටේ උගතුන්, බුද්ධිමතුන් හා ව්‍යාපාරික ප්‍රජාව රට හැර යාමේ ප්‍රවණතාවයට මුහුණදීමට අප රටට සිදු විය. අදටත් එය එසේ ම සිදුවෙමින් පවතී. මෙම තත්ත්වය මගහැරීමට නම්, ඉදිරිපත් කරන යෝජනා විමර්ශනය කිරීමට හා ක්‍රියාත්මක කිරීමට ජනාධිපති තුමාගේ ප්‍රධානත්වයෙන් සැදුම්ලත් සුදුසුකම් සහිත බුද්ධි මණ්ඩලයක් පත් කළ යුතුය.රේගුවලංකාවේ කර්මාන්තවල දියුණුවට බලපාන විශාල ගැටලුවක් ලෙස රේගුව හැඳින්විය හැක. එයට ප්‍රධාන හේතුව කොළඹ ව්‍යාපාරිකයින් තීරුබදු නොගෙවමින්, ලංකාවට භාණ්ඩ ආනයනය කිරීමයි. අප රටේ කර්මාන්තකරුවන් සියලු දෙනාම අවශ්‍ය අමුද්‍රව්‍ය සඳහා තීරුබදු ගෙවනු ලබන අතර, අනතුරුව නිමි භාණ්ඩ අලෙවි කිරීමේදී ඉහළ මිලක් නියම කෙරෙන බැවින් ඔවුන්ගේ භාණ්ඩ අලෙවි කිරීමේ ගැටලු මතු වේ.මෙම තත්ත්වය වහා නිවැරැදි කළ යුතු වන්නේ නීතියට පිටුපාමින්, තීරුබදු නොගෙවා මෙරටට භාණ්ඩ ගෙන්වන අයගේ භාණ්ඩ අලෙවිය පහසු වන බැවිනි.ලංකාවේ ඉහළ නිලවලට පත්වන්නේ වයස 55 ට වැඩි ආර්ථික, සෞඛ්‍ය, මානසික ප්‍රශ්නවලින් පිරි ඵලදායිතාවය අතින් හීන පුද්ගලයින් ය. තමන්ගේ ජීවිතයේ අවසාන භාගයේදී ඔවුන් උත්සාහ ගන්නේ තමන්ගේ සහ තම පවුලේ අවශ්‍යතාවයන් සපුරා ගැනීමටයි. ලංකාව වැනි දුළිඳු රටක මෙවැනි පුද්ගලයන්ට ඇත්තේ බොහෝ ප්‍රශ්නවලින් පිරි ජීවිත ය.වැඩි දෙනා තුළ රට පිළිබඳ කිසිදු හැඟීමක් නැත. ඉහළ තනතුරුවලට පත්වන මෙවැනි පුද්ගලයින්ට තම ප්‍රශ්නවලට විසඳුම් සොයනු විනා රට පිළිබඳව සිතන්නට කාලයක් නැත. මොවුන් කරනුයේ මැති ඇමැතිවරුන්ට නොයෙක් ආකාරයේ ඉලක්කම් පෙන්වා රට සංවර්ධනය වන බවට ඒත්තු ගැන්වීමට උත්සාහ ගැනීමයි.බොහෝ මැති ඇමැතිවරු මෙම ඉලක්කම් මහජනතාවට දක්වා සිටින්නට ගොස් අපහසුතාවයට පත්වූ අවස්ථා බොහොමය.තායිලන්තය, මැලේසියාව, සිංගප්පූරුව වැනි රටවල් මෙවැනි ප්‍රශ්න විසඳුවේ උගත්, බුද්ධිමත්, අවංක, දක්ෂ නිලධාරීන් පමණක් ඉහළ තනතුරුවලට පත් කිරීමෙනි.බොහෝ විට වයස 30 පිරුණු පුද්ගලයන් පවා අමාත්‍යංශ ලේකම් තනතුරුවලට ද පත් කරන ලදී. ලංකාවේ ඉහළ තනතුරු ජ්‍යෙෂ්ඨත්වය මත ප්‍රදානය කිරීමේ ක්‍රමයේ වෙනසක් ඇති කළ යුතුය.සෑම් සමරසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=as1004181</link>
    <topic>ගමේ අවුරුදු කුමාරයා පේරාදෙණි සරසවියට ඇවිත්</topic>
    <author>සේමාලි කැල්ලපත</author>
    <content>ගමේ අවුරුදු කුමාරයා පේරාදෙණි සරසවියට ඇවිත්ජීවිතය ගැන අම්මා කියා දුන් පාඩම් කිසිම විශ්ව විද්‍යාලයකින් මං ඉගෙන ගෙන නෑමිනිත්තුවක කතාවක්ඊයේ පෙරේදා වට වැස්ස මුළු පරිසරයට ම ගහ කොළට නව පණක් ගෙනැවිත්. හතර වටින් උස්ව නැඟි කඳු මුදුන් සිසාරා හමා එන සිසිල් සුළඟ අපට, මේ අප සිටින්නේ කන්ද උඩරට පුරවරයේ බව සිහිපත් කරවයි. කන්ද උඩරට මහා සිප්හලේ තැන තැන විසිරුණු ගොඩනැඟිලි අද ජීවයෙන් තොරවෙලා වගෙයි. ඒත් ඒ වෙනුවට ජීවයෙන් පිරුණු වතින් යුතු තරුණ තරුණියන් එහි වූ එළිමහන් ක්‍රීඩාංගණයට රොක්වෙලා. මොකටද මේ? හෙළයේ මහා සැණකෙළිය – බක්මහ උලෙළ සමරන්නට යි.නේක වර්ණ හා නානාවිධ ඇඳුමින් සැරසුණු මේ සමනළ සමනළියන් සිතු සේ නිදහසේ සරනා මෙතැන කුමක්ද? පේරාදෙණිය විශ්වවිද්‍යාලයයි. විසල් රුක් සමුදායකින් ද එකකට එකක් පෙනෙනා නොපෙනෙනා මානයේ ඉදිවූ ගොඩනැඟිලි රැසකට ද මැදිව පිහිටි විශ්වවිද්‍යාල ක්‍රීඩාංගණය උත්සවශ්‍රීයෙන් ඇළලී ගොසින්.සරසවි සිසුන් යැයි කී පමණින් අප සිහියට නැගෙනුයේ නිරන්තරයෙන් ම ඉල්ලීම් ඉදිරිපත් කරමින් අයිතිවාසිකම් දිනාගැනීමට පෙළගැසී සිටින ශිෂ්‍ය පෙළකි. තරුණ ජවයට හුරුපුරුදු ආවේගශීලී හැඟීම්වලින් මිදී පේරාදෙණිය විශ්වවිද්‍යාල සිසු කැළ එදා මුළු මහත් ශිෂ්‍ය ප්‍රජාවට පෙන්වූ ආදර්ශය අපූරුය.අප රටේ එදා සිට පැවැති සංස්කෘතික අංග ලක්ෂණ ඔපවත් කරලීම සඳහා මේ සිසු කැළ ගෙන තිබූ ධෛර්යය අගය කළ යුතුමය. සිංහල හින්දු අලුත් අවුරුද්දත් සමඟ කලඑළියට පැමිණෙන සිංහල අවුරුදු උත්සව සැමවිටම අලුත් අවුරුද්දටම ආවේණික වූ ක්‍රීඩා හා සංස්කෘතික අංග ලක්ෂණ ගණනාවකින් සමන්විත වේ.පේරාදෙණිය විශ්වවිද්‍යාල ශිෂ්‍ය කැළ සංවිධානය කළ මේ බක්මහ උලෙළ වඩාත් විශේෂිත වූයේ අප රටේ අභාවයට යමින් පවතින සංස්කෘතික අංග පිළිබඳව තරුණ පරපුරකගේ විශේෂ අවධානයට යොමුව තිබීම නිසාය.පේරාදෙණිය විශ්වවිද්‍යාලයීය මහා ශිෂ්‍ය සංගමයේ සභාපති සංදය බණ්ඩාර මේ බක්මහ සැණකෙළියේ එක් නියමුවෙකි. “අප මෙලෙස බක්මහ උලෙළක් පවත්වන්න පටන් අරන් දැනට වසර දෙකක් වෙනවා. මෙවර අපි මෙහි වෙනසක් කරන්න හිතුවා. අපේ රටේ වසර ගණනාවක් තිබූ යුද්ධය නිමා වී සාමය උදාවුණා. එය පෙරදැරි කරගෙන සිංහල දෙමළ මුස්ලිම් යන සියලුම ජාතීන් එකට එකතු වී සාමය සමාදානය හා සමානාත්මතාව පදනම් කරගත් බක්මහ උලෙළක් පැවැත්වීම අපගේ අභිප්‍රාය වුණා. මේ එම උත්සාහයේ ප්‍රතිඵලයයි.සාමාන්‍යයෙන් විශ්වවිද්‍යාල පරිපාලනය හා සිසුන් නිතරම ගැටෙනවා. එය වෙනස් කිරීමට ගත් එක් ප්‍රයත්නයක් ලෙසත් මෙය හැඳින්විය හැකියි. විශ්වවිද්‍යාල ප්‍රජාව නිතරම අලුත් දේවල් ඔස්සේ ඇදෙන පරපුරක්. ඒ පරම්පරාවේ වැඩි දෙනෙක් අපේ ගම්වල පවතින ඉපැරැණි සංස්කෘතික අංග දැකලා නැහැ. ඒ අයට එකපාරටම එවැනි දේ ගෙනැවිත් පෙන්වීමටත් අවස්ථාව ලැබෙන්නේ නැහැ. අප මෙවැනි ඉපැරැණි සංස්කෘතික අංග මෙතෙනට ගෙනැවිත් අපේ තරුණ පරපුරට ඒවා දැක බලාගැනීමට අවස්ථාව සැලසුවා” යැයි සංදය බණ්ඩාර පැවැසීය.බක්මහ උලෙළ පැවැත්වෙන ක්‍රීඩාංගණයේ මැදිවන සේ තැනූ ගොවි ගෙදරකි. ගොවියා වී අස්වනු නෙළා ගෙට ගැනීමත් සමඟ අවුරුදු මංගල්‍යය සැමරෙන බව සිහිපත් කරමින් ගොවි ගෙදරට එපිටින් තැනූ කමතකි. කමත මැද චාරිත්‍ර ඉටුකිරීම සඳහා කළ වත් පිළිවෙත් කීපයකි. ගොවි ගෙදර පිටුපස බැඳ ඇති කිරි එළදෙන අපට සිහිපත් කළේ පස්ගෝරසින් සපිරුණු අපේ ඉපැරැණි ගමගෙදරක සිරියාවය. කෙසෙල් ගස් සිටුවා දඬුවැටකින් වටකර ඇති ගොවි ගෙදර සාලයේ සුවඳ දෙමින් කිරිබතක් ඉදේ. ඉස්තෝප්පුවේ සැකසුණු කෑම මේසය සිංහල රස කැවිලිවලින් පිරී ගොසිනි. ගුරු සිසු මව්පිය සැවොම එකට එක්වී පහන් දල්වා එක සිතින් අවුරුදු චාරිත්‍ර ඉටු කරති.ක්‍රීඩාංගණය තවත් පසෙක ජයටම කෙරෙන අවුරුදු ක්‍රීඩාය. එක්තැනෙක ලිස්සන ගසකි. ග්‍රීස් නාගත් තරුණයෝ එහි නැගීමට උත්සාහ දරති. තවත් තැනෙක කුඩා දරුවන් සහ තරුණ තරුණියන් වෙනුවෙන් වූ ක්‍රීඩාය. ඈතින් තරුණ කටහඬින් ගැයෙන ජන ගී හඬ සවන් පිනා යයි.සරසවි තරුණ සිසුන් වැඩි පිරිසක් එක්රොක් වී සිටි දෙසට අප දෙපා ඇදුණේ ඉබේය. එතැන ඇත්තේ කතුරු ඔන්චිල්ලාවකි. අපේ සිංහල ජන සමාජයේ අතීතයේ පැවැති ක්‍රීඩා අංගයක් වූ කතුරු ඔන්චිල්ලාව අද තරුණ පරපුර දැක ඇතුවාද යන්න ද සැක සහිතය. මෙම කතුරු ඔන්චිල්ලාව අසලම සිටියේ එය ක්‍රියාත්මක කරන සූත්තරය සෑදූ විජේසිංහ බණ්ඩාර මහතා ය. කඩුගන්නාව මාලිගාතැන්න ප්‍රදේශයේ පදිංචි බණ්ඩාර මහතා කතුරු ඔන්චිල්ලා හදන සූත්තරය දැනගත්තේ වයස අවුරුදු 10ක් 12ක් තරමේදීය. පසුව සිය පියා සහ මාමණ්ඩිලාගෙන් හරියට ම එය ඉගෙන ගත්තේය.”මං තනියම කතුරු ඔන්චිල්ලා හදන්න අරන් අවුරුදු අටක් නවයක් විතර ඇති’ දැන් කතුරු ඔන්චිල්ලා හැදෙන්නෙ නැති තරම්. අන්තිම කතුරු ඔන්චිල්ලාව හැදුවේ මීට අවුරුදු 6කට විතර ඉහතදීය. මේකට යන වැය දරන්න බැරි නිසයි ලී හොයගන්න බැරිකමයි නිසා දැන් කතුරු ඔන්චිල්ලා හැදෙන්නේ නැහැ.කතුරු ඔන්චිල්ලාවක නියමිත දිග පළල ප්‍රමාණයක් තියෙනවා. ඊට වැඩි ලොකුවට ඔන්චිල්ලාව හදන්නෙ නැහැ. පැද්දෙන ඔන්චිලි 8යි. ඒවා බඹරු ලෙස හඳුන්වනවා. ඒවා හදන්න රට අඹ ලෑලි මඩේ දාලා පල්කරලා ගන්න ඕනෑ. මැද කැරකෙන බෙරේ පුවක් පටිවලින් හදන්නෙ. හවරිනුග ලීත් මෙයට අවශ්‍යයි. ඔන්චිල්ලාවක් හදන්න දවස් 10ක් විතර යනවා” යැයි ඔහු කීවේය.පේරාදෙණිය මහා ශිෂ්‍ය සංගමයේ සභාපති සංදය බණ්ඩාරකතුරු ඔන්චිල්ලාව හා හාපුරා කියා ක්‍රියාත්මක කරවීම සිදු කෙරෙනුයේ ද හතරවරම් දෙවියන්ගෙන් හා පත්තිනි මෑණියන්ගෙන් අවසර ගනිමිනි. මඟුල් බෙර හා සක්හඬ මධ්‍යයේ ඒ යාතිකාව කළ ගුරුන්නාන්සේ මාදුරුව නිදන්වල පදිංචි ජයතුංග වීරසේකර ය. හෙතෙම අප සමඟ පැවසුවේ කතුරු ඔන්චිල්ලා පැදීමට අවසර ඇත්තේ පිරිමින්ට පමණක් බවයි.”කතුරු ඔන්චිල්ලාව පත්තිනි දෙවියන්ගේ සෙල්ලමක් ලෙසයි සැලකෙන්නේ. මෙනිසා ඔන්චිල්ලාව නග්ගන්න පෙර පදින්න පෙර යාතිකා කර අවසර ගන්නවා”කතුරු ඔන්චිල්ලාවේ නැඟි තරුණයන් එක සීරුවට ඔන්චිලිවල එල්ලී සිටියදී ඔන්චිල්ලාවේ මැද සවිකළ බෙරයට නැඟි කීප දෙනෙක් එහි ඇවිදිද්දී බෙරය කැරකේ. එවිට කතුරු ඔන්චිල්ලාව ක්‍රියාත්මක වේ. අප එදෙස බලාසිටිද්දී ගමගෙදරට නුදුරින් අපට ඇසුණේ බෙර හඬක් සමඟ ගැයෙන මියුරු ගායනයකි. ඒ බුම්මැඩි සංදර්ශනයකි. කළගෙඩියක හැඩයට මැටියෙන් කළ මේ අපූරු සංගීත භාණ්ඩය අප රටේ දේශීය ගොවියා සතු එකම සංගීත භාණ්ඩය බව එම බුම්මැඩි සංදර්ශනය ඉදිරිපත් කළ එච්.එම්.ප්‍රේමරත්න මහතා (මාරාපොළ වෙදමහතා) පැවසීය.”මා ළඟ තියෙන බුම්මැඩිය වසර 250ක් පමණ පැරැණි අපේ පරම්පරාවෙන් ආ භාණ්ඩයක්. තාත්තලා සීයලා ගෙන් තමයි මං මෙය වාදනය කරන්න ඉගෙන ගත්තේ. බුම්මැඩි වාදනය සම්පූර්ණ වෙන්න උඩැක්කිය, ගැටබෙරය හා තාලම්පට වැනි භාණ්ඩත් ඕනෑ. කවිකාර මඩුවක් ද අවශ්‍යයි. නායකයා ගායනය කරද්දී අත්වැල් ගායනයක් ද සිදුවෙනවා. සිද්ධාර්ථ කුමාර උත්පත්තිය දක්වා දීර්ඝ ඉතිහාසයක් මේ සංගීත භාණ්ඩයට තියෙනවා. අතීතයේ සිටම බක්මහ උත්සවවලදී බුම්මැඩි වාදනය කළා. මෙහි අවස්ථාවෙන් අවස්ථාවට පද තානම හා ගායනා විලාශය වෙනස්. කමතෙන් බිහිවුණු මෙවන් සංස්කෘතික අංග අද විනාශවෙලා යනවා. මට කනගාටු මගෙන් පස්සේ මේ වාදනයට කවුරුත් නැති එක ගැනයි. ඒ නිසා මේ දරුවන්ට මෙය උගන්වන්න උත්සාහ කරනවා.” යැයි මාරාපොළ වෙද මහතා අප හා පැවසුවේය.අං ඇදීමේ එක් අවස්ථාවක්ගම ගෙදර පසෙක බුම්මැඩි සංදර්ශනය පැවැතෙද්දී පිටියේ තව තැනක දෙමළ සරසවි සිසුවියන් පිරිසක් දෙමළ ජන ක්‍රීඩාවකට සැරසෙති.පේරාදෙණිය විශ්වවිද්‍යාලයේ කලා අංශයේ තෙවැනි වසරේ දෙමළ මාධ්‍යයෙන් අධ්‍යාපනය ලබනා මේ සිසුවියෝ සිනහ පිරි මුවින් යුතුව මේ බක්මහ උලෙළේ අසිරිය විඳිති. ඔවුන් ලක ලැහැස්තිවෙමින් සිටියේ කිලිත්තට්ටි ක්‍රීඩාවටය. මංගල ගෞරි, අම්බිගා, නිත්‍යවානි සහ වේනිමලර් එහිදී අප හා දොඩමලු වූහ.”අපි ශිෂ්‍යාවන් විදිහට නිතරම පාඩම් කරනවා විභාග ලියනවා. මේ වගේ දෙයක් කරන කොට සිතට සතුටුයි. මේ උත්සවය වගේම අපේ ජන ක්‍රීඩාවටත් සිංහල දෙමළ මුස්ලිම් සැවොම සහභාගි වෙනවා. කට්ටිය එකට එකතුවීමට සුහදවීමට මෙය හොඳ අවස්ථාවක්” යැයි ඔවුහු පැවසූහ.විශ්වවිද්‍යාල ක්‍රීඩාංගණයේ පැත්තක මෙලෙස විවිධ ජන ක්‍රීඩා සිදුවෙද්දී ඈත කොනක තවත් තැනෙක විශාල දැව කඳක් මැදි කරගෙන පිරිසක් කුමන හෝ කටයුත්තක යෙදී සිටිති. අපිදු එතැනට ඇදුණෙමු. විශාල දැව කඳක් සිටුවා වටේට ලනු ඇද සකස් කළ පිටියේ දැව කඳට ඉදිරියෙන් විශාල අං කුට්ටමකි.එච්.එම්.ප්‍රේමරත්න බුම්මැඩිය අතැතිවඑතැන ලක ලැහැස්ති වෙමින් තිබුණේ අප රටේ තවත් ඉපැරැණි ක්‍රීඩාවක් වන අං ඇදීමේ ක්‍රීඩාවටය. පත්තිනි දේවිය හා සම්බන්ධ වූ මේ ක්‍රීඩාව හා මුසුවූ අපූරු ජනප්‍රවාද කීපයක් ද වෙයි. අං ඇදීමේ ක්‍රීඩාවේ නිරතවීමට උඩුපිල හා යටි පිල වශයෙන් කණ්ඩායම් දෙකක් අවශ්‍යය. ඒ සඳහා විශ්වවිද්‍යාල සිසුහු සූදානම්ව සිටියහ.අංපිටියක කටයුතු සංවිධානය ද ආවාට ගියාට කළ හැක්කක් නොවේ. ඒ සඳහා ද විශේෂ වූ යම් යම් චාරිත්‍ර වාරිත්‍ර කීපයක් ම අනුගමනය කළ යුතු අතර එය මෙහෙයවීම ද හසළ පුරුද්දක් ඇති අයකුගෙන් සිදුවේ. මෙහි අංපිටියේ කටයුතු සිදුකෙරුණේ වැලිමඩ ඌව පරණගම ප්‍රදේශයෙන් පැමිණි එල්.ඒ.එම්.මුතුබංඩා වෙදමහතා වෙතිනි.”දවසක් මං හවස ගෙදර එද්දී මේ තරුණ ළමයි කණ්ඩායමක් අපේ ගෙදර සොයාගෙන පැමිණ සිටියා. ඒ ඇවිත් සිටියේ මේ කටයුත්ත සඳහා මා කැඳවා ගැනීමටයි.අප රටේ සංස්කෘතිය හා බැඳුණු මෙවැනි ක්‍රීඩා දැන් සිදුවෙන්නේ නැති තරම්. මේ තරුණ ළමයි මේ ක්‍රීඩාව ඉගෙන ගැනීමට ඉදිරිපත්වීම ගැනත් හරිම සතුටුයි. මෙවැනි ඉපැරැණි ජන ක්‍රීඩා ඉගෙනගෙන දිගටම කරගෙන යන ලෙසත් ඒ චාරිත්‍ර විධි රැකගන්න ඉදිරිපත් වෙන ලෙසත් මං මේ දරුවන්ගෙන් ඉල්ලනවා” යැයි වෙදමහතා පැවැසීය.මංගල ගෞරි, අම්බිගා, නිත්‍යවානි සහ වේනිචතුමලර්පේරාදෙණිය සරසවි ක්‍රීඩාංගණ භූමිය පුරා විසිර සිටින තරුණ තරුණියන්ගේ ජීවයෙන් පිරීගිය මුහුණු කියාපාන්නේ රට පුරා පැතිරී ඇති සාමයේ සහ සමඟියේ පණිවුඩයයි. පොප් සංගීතයට ඩිස්කෝ රංගනයට ඇදෙමින් නව රැල්ලේ විලාසිතා පසුපස හඹායන වත්මන් තරුණ පරපුරට ආදර්ශයක් දෙමින් මේ සරසවි සිසු කැළ අපේ රටේ ඉපැරැණි සංස්කෘතික අංග රැක ගැනීමට දැරුවා වූ මේ උත්සාහය සැබැවින්ම අගය කළ යුතුය.(සම්බන්ධීකරණ කටයුතු සිදුකළ පේරාදෙණිය විශ්වවිද්‍යාලයේ කෘෂිකර්ම පීඨයේ අවසන් වසර ශිෂ්‍ය සචිත්‍ර හර්ෂණ යාපා ට අපගේ ස්තුතිය.)සේමාලි කැල්ලපතසේයාරූ - දුෂ්මන්ත මායාදුන්නකතුරු ඔන්චිල්ලාවේ නැඟුණු සිසුවෝඅංපිටිය ක්‍රීඩාපිටියේ තැනුණු ගමගෙදර හා කමත</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=as1004182</link>
    <topic>ජීවිතය ගැන අම්මා කියා දුන් පාඩම් කිසිම විශ්ව විද්‍යාලයකින් මං ඉගෙන ගෙන නෑ</topic>
    <author>සටහන -උපාලි සමරසිංහ</author>
    <content>ගමේ අවුරුදු කුමාරයා පේරාදෙණි සරසවියට ඇවිත්ජීවිතය ගැන අම්මා කියා දුන් පාඩම් කිසිම විශ්ව විද්‍යාලයකින් මං ඉගෙන ගෙන නෑමිනිත්තුවක කතාවක්ශ්‍රී ලංකා විශ්ව විද්‍යාලයය තුළ සිංහල විෂයය ජනපි‍්‍රය කැරවීමේ මහඟු කාර්යය කළ අතළොස්සක් විද්වතුන් අතරින් කුසුමා කරුණාරත්න යනු තවත් ජනපි‍්‍රය නමෙකි. පේරාදෙණිය විශ්ව විද්‍යාලයයේ ඉගෙන ගත්තත් ඒ ගුරුකුලයට නොවැටුණු ඈ එම සරසවියෙන් සිංහල විෂයය සඳහා ප්‍රථම පන්තියේ ගෞරව සාමාර්ථ්‍යයක් ලද පළමුවැනි කාන්තාව වූවාය. එම්. බී. ආරියපාල, මහාචාර්ය සරච්චන්ද්‍ර, ඩී. ඊ. හෙට්ටිආරච්චි වැනි මහාර්ඝ ඥානමය හා භාවමය සම්පත් ගුරු ඇසුර ලද මේ මහාචාර්යවරිය තමා මෙතරම් දුරක් ඉදිරියට ගෙන ගිය ඒ දයාර්ද මව ගැන මා සමඟ මතකය අවදි කළාය.ජපන් අධිරාජයා විසින් පුදන ලද ORDER OF THE RISING SUN - GOLD RAYA WITH NECK RIBBON නමැති විශේෂිත සම්මානය ලැබු එකම ශ්‍රී ලාංකික කාන්තාව ද මහාචාර්ය කුසුමා කරුණාරත්නය. සිංහල ගැමි සංස්කෘතිය හා ජපන් සංස්කෘතිය අතර කරන ලද පර්යේෂණාත්මක සාහිත්‍යමය කටයුතු මේ සම්මානයට නිමිති වෙයි. මීට පෙර මහාචාර්ය එදිරිවීර සරච්චන්ද්‍රයන් ද මේ සම්මානයට පාත්‍ර වී ඇත. තම මෑණියන් ගැන කියන්නට ඇය දැන් මා අබිමුව හිඳී.දකුණු පළාතේ මාතර, දොඩම්පහළ ගමේ මගේ අම්මා කවුරුත් ඇය හැඳින්වූවෙ ‘දොඩම්පහළ අක්කා’ නැත්නම් ගන්දර හාමිනේ කියලයි. පියා ‘ගන්දර මුදලාලි’ නමින් ගැමියන් හැඳින්වූවා. පළාතේ සුළු ව්‍යාපාරිකයෙක්. අපේ පවුලෙ දරුවන් හය දෙනයි. අක්කයි අයියයි නංගිලා දෙන්නයි මල්ලියි අතර පවුලෙ තුන් වැනියා ලෙස මා උපන්නේ.මා හිතන්නේ අම්මගෙන් මට ලැබුණු ආභාසය තමයි ආදරය හඳුනා ගැනීම, කැපවීම, පරිත්‍යාගය ඒ වගේම ජීවිතයේ මහා රැකවරණය. තාත්තත් අම්මත් දෙන්නම අපට පුදුමාකාර ආරක්ෂකයන් වුණාට අම්මා අප වෙනුවෙන් තමයි හැමවිට හුස්ම ගත්තෙ. පුදුමාකාර රැකවරණයක් දරුවන්ට දුන් මවක්. කොටින්ම කියනවානම් ශ්‍රී ලංකාව කාන්තාවන් කෙබඳු විය යුතු ද? ඇයගේ අනන්‍යතාව කුමක් ද? කතා කිරීම, වැඩ කිරීම, ඇඳුම් සකස් කැර ගැනීම, කොණ්ඩය සකස් කිරීම ඇවතුම් පැවතුම්, සිරිත විරිත මේ හැම දෙයක්ම මට කියා දුන්නේ අම්මා. කොටින්ම මගේ ජීවිතයේ ප්‍රධාන ආචාර්යවරිය ඇයයි. ඇය තමයි මගේ පරමාදර්ශ චරිතය.ඥාති අවමඟුල් ගෙදරකට හෝ අසල්වැසි අවමඟුලකට ගියත් මට කඳුළු ආවෙ අම්මගෙ ඇස්වල කඳුළු දැක්කමයි. ඇය ඒ තරම්ම අපේ ජීවිත හැඩ කළා විතරක් නොවේ ජීවිතයට ඇතුළුවෙලත් තිබුණා කියලා හිතෙනවා. ජීවිතය පිළිබඳව, ලෝකය පිළිබඳව, කාන්තාවක් මේ සමාජය තුළ පැවතිය යුතු ආකාරය ඇය කවරදාවත් මට ඇඟිල්ලෙන් ඇනලා උගන්වලා නෑ. ඒ හැඟීම් අපේ හිතේ මෝදුවෙන්න පැළපදියම් කරන්න පුළුවන් විදියට ඇය සීරුවට ක්‍රියා කළා කියලා හිතෙනවා. මං මුලින්ම අකුරු කරන්න ගියෙ ගමේ පාසලට.ඒ කියන්නෙ අලුත්ගොඩ ප්‍රාථමිකයට. පස්සෙ කාලෙ තමයි මා දික්වැල්ල විජිත විද්‍යාලයයට ගියෙ. අයියා ඒ දිනවල හැටන්වල ඉගෙන ගත්තෙ. ඒ නිසා ගැහැනු ළමයි වන අප අතර අම්මාගේ සමීප ඇසුරත් වැඩිවුණා. එක දරුවකුට අඩු සෙනෙහසක්, තවත් දරුවකුට වැඩි සෙනෙයක් මේ විදියෙ හෝඩුවාවක්වත් හොයාගන්න බැරි විදියට රසවත් කවි කතා, රජ කතා, සිටුවරයන් පිළිබඳ කතා, පැරැන්නන්ගේ උපහැරණ කතා නිතර කියා දෙනවා. ජාතක පොත පිළිබඳව ඈ සතු දැනුම ඉහළයි.ඒ හරහා ඇය කියු ඇතැම් දෙයකින් තමයි මගේ සිත මුල්වරට සාහිත්‍ය කෙරෙහි පිබිදුණේ. සාහිත්‍යය, කවිය, අන්දරය ඒ ජීවිතය හැඩ කළා වගේ ම අපේ ජීවිත අතරත් රසභාව මතු කළා. කොච්චර වැඩ තිබුණත් ඉවසීමෙන් ඒ කටයුතු නොපිරිහෙළා ඉටු කරන ගුණය මා අම්මා තුළින් දැක්කා. ඈ තුළ තිබුණු ආගමික භක්තිය ද හරිම ඉහළයි. හැබැයි! බුදුන් ගැන අප්‍රමාණ භක්තියක් වගේම ඇතැම් අභිචාරත් ඇය තුළ තිබුණා. යම් බාරයක් වී වැරැදුණම ඇය මෙහෙම කිවා අවස්ථා තියෙනවා.‘පුතේ අපි නිල් මල් වට්ටි දෙකක්නෙ බාර වුණේ ඒත් බාරය ඔප්පු කළේ නිල් මල් වට්ටියයි රතු මල් වට්ටියයි තියලනෙ.” මෙහෙම කියු අවස්ථාවක මා ටිකක් අධ්‍යාපනයෙන් ඉහළ යද්දි අම්මත් එක්ක වාද විවාද කළ අවස්ථාත් තියෙනවා. මට මතකයි ඇය පෝය දාට අපව සිල් සමාදන් වෙන්න යැව්වා.ඇයට සිල් ගන්න සමහර දිනකට යන්න බැරිවුණත් අපව නම් සිල් සමාදන් වෙන්න අනිවාර්යයෙන්ම යවනවා. කෙමගොඩ රජමහා විහාරයට තමයි අප සිල් සමාදන් වෙන්න යන්නෙ. හැන්දෑවට ඈ ගිලන්පස ගෙනෙනවා. ඒ උණු උණු කොත්තමල්ලිවල සුවඳ තවමත් මට දැනෙනවා වගේ. ඒ තරම් මිහිරි උතුරා යන රසයක් එහි තිබුණා. අදත් ගිලන්පස ගැන හිතනකොට මට මතකයට එන්නෙ ඒ සුවඳමයි.අම්මාට තිබුණ අත් මැෂිමක්. මේ මැෂිමෙන් ඇඳුම් මහලා දරුවන්ට අන්දලා ඈ පුදුමාකාර සතුටක් ලැබුවා. අසල්වැසියන්ටත් ඇඳුම් මහලා උදව් කළා. ඒක වෘත්තියක් හැටියට නම් කළේ නෑ. විශේෂ අවස්ථාවක් මට මතක් වෙනවා. විභාගයට අලුතින්ම සුදු ගවුමක් මහලා අඳින්න හිතාගෙන රෙදි ගෙනාවත් මේක මහගන්න තිබුණෙ එකම එක දවසයි. අම්මට කිව්වා අම්මෙ හෙට උදේ තමයි ඇඳුම අඳින්න තියෙන්නෙ. මහලා දෙනවාද? කියලා. ඇයට මට වගේ කලබලයක් තිබුණෙ නෑ. ඇයට ඉතින්! ගෙදර වැඩපළත් ටිකක් වැඩියිනෙ. ඒත් අම්මා මේ ගවුම හෙට උදේ යන්න මහලා දෙන බවනම් මට විශ්වාසයි. මං රෑට කෑම කාලා නිදාගත්තා. උදේ පාන්දර මට අම්මගෙ අත් මැෂිමෙ සද්දෙ ඇහෙනවා.මං නැගිටලා ස්කෝලෙ යන්න ගවුම ඉල්ලනකොට අම්මා ගවුම මට දුන්නා. ඇඳලා බලනකොට රැල්ලක් පොඩ්ඩක් වෙනස්. පොඩි ඇදයක් තියෙනවා. මං අම්මට සද්දෙන් කෑ ගැහුවා. පාසලට ගියත් මට අම්මට බැනපු එක ගැන හරිම හිතට අමාරුයි. අඬ අඬා තමයි හිටියෙත්. ඒත් මං කෑගැහුවත් අම්මා ඒක ඉවසුවෙ උපේක්ෂාවෙන්. ගෙදර ඇවිත් මං අම්මගෙන් සමාව ඉල්ලුවාම අම්මා මගේ ඔළුව අත ගාලා කීවෙ මට දරුවන්ගෙ මනස තේරුම් ගන්න බැරි කෙනෙක් නොවේ කියලයි. ඒ වගේ පුදුමාකාර ඉවසීමේ ගුණයක් අපේ අම්මාට තිබුණා. දික්වැල්ල ස්කෝලෙ අමර දිසානායක ගුරුතුමා මගේ සාහිත්‍ය ජීවිතය දිහා බලලා නියත විවරණ දුන්නු පළමු ගුරුවරයායි. ඔහු දවසක් රචනාවක් දුන්නා “පදවියට පිටත්ව යාම” යන මැයින්. මට ඒ රචනාවේ සමහර තැනක් තවමත් මතකයි.“උළු කැට මත වැටෙන පොල් මල් ඇට සද්දය මගේ දෙසවන්වල වේදනාත්මක හැඟීමක් ඇති කළා... එහි එක් වදන් පෙළක්. ඒ රචනාවේ වම් පැත්තේ තීරුවෙ ඔබට දීප්තිමත් අනාගතයක් ඇත කියලා එතුමා ලියලා තිබුණා. මේක මං හරිම ආඩම්බරයෙන් අම්මට ගිහින් පෙන්නුවා. අම්මා මද සිනාවක් පෑවා. වැඩි ප්‍රශංසා කළේවත් ප්‍රතික්ෂේප කළේවත් නෑ. ඒත් ඒ හදවත ආඩම්බරයෙන් පිරුණු බව නම් මට වැටහුණා.සාමාන්‍යයෙන් අපේ අම්මත් ගම්පෙරළියේ මාතර හාමිනේ වගේම මනසින් ඇතුළට නැමුණු චරිතයක්. සාහිත්‍යයට තිබුණු මගේ ඇල්ම ගැන දැනගත් මගේ මාපියන් උදේම මාව ඇහැරවන්නේ පුතේ අද “ලිට්රිචර්” කියලයි. දවසක් මට මතකයි අම්මා අපට ස්කෝලෙදි දවල්ට තේ වතුර බොන්න උණු වතුර බෝතලයකට තේ හදලා මා අතට දීලා පාසල් යැව්වා. අක්කත් මාත් එකට පාසල් ගියත් අක්කා මට වඩා ඉස්සරහින් හැමවිටම ගමන් කළේ. මං ඉතින් පොඩි එකි පස්සෙන් එනවා හිටි ගමන් දොඩම්පහළ හන්දියෙදි ගල්මුල්වල පය පැකිළිලා මාව උණු වතුර බෝතලේත් එක්කම ඇද වැටුණා.මට තේරුණා ඇතුළෙ කොටස “සීරිං සීරිං” කියාගෙන කුඩුවෙච්ච බව. අලුත්ම උණුවතුර බෝතලේ අරන් දීලා දවස් දෙකයි. මං ලොකු වේදනාවකින් අම්මට පාසල් ගොස් ඇවිත් කාරණය කීවා. ඇය අඩුම තරමේ තරවටුවක්වත් කළේ නෑෑ. අක්කට මුකුත් කීවෙත් නෑ. ඒ තරම්ම අම්මා ඉවසීම ප්‍රගුණ කළ කෙනෙක්. දැන් එක පාඩුවක් වුණා. දරුවන්ගෙ සිත් රිදවලා තවත් පාඩුවක් කරගන්නෙ මොකටද කියලා ඇය හිතන්න ඇති’ දරුවන් නිසි පරිදි හදා වඩා ගැනීම තමයි ඇගේ එකම අරමුණ වුණේ.එක්තරා අවස්ථාවක මට මතකයි ගමේ අක්කා කෙනෙක් එක්ක දවසක් දෙකක් මාව පාසල් යැව්වා. ඒ අක්කා යන ගමන් මට ඇගේ පේ‍්‍රම සම්බන්ධයක් ගැන කියලා ඒ ගැන මගෙන්ම දැනගත් අම්මා ඒ අක්කා එක්ක පාසල් යවන ගමනත් නතර කළා. අපට තිබුණ පොල් ඉඩම් කීපයක්. අලුත්වත්ත, ලන්දෙවත්ත, බුළුගහහේන කියලා. මේවායේ පොල් කඩන දවස එනකොට ඉතින්! මගේ ඔළුව කැක්කුමයි. අම්මා තමයි මේ වතුවල පොල් කඩවලා ගොඩ ගහලා විකුණන්නෙ. එදාට ඉතින්! අකුල් අස්සෙ රිංගලා කඩපු පොල් අහුලන්න ඕනැ.ඒක මතක් වෙනකොට තමයි පොල් කඩන දවස එනකොට මගේ ඔළුව ගිනි ගන්නෙ. අනෙක අපෙ අම්මා ගමේ ගැහැනු වගේම ශක්තිමත්ව පොල් ලෙලි ගහන්න දක්ෂයි. එසේ කඩන පොල් ලෙලි ගහලා වෙනම ගොඩවල් ගහනවා. මට මතකයි හඳ එළියේ රාත්‍රියේ අම්මයි මායි දෙන්නා එක්කාසුවෙලා පොල් ලෙලි ගහපු අවස්ථාවක්. දැන්නම් මට පොල් ලෙලි ගහන්න බැරිවෙන්න පුළුවන්. ඒත් එදා අම්මත් එක්ක හරි හරියට පොල් ලෙලි ගැහුවා.අනෙක මට අමතක නොවනම සිද්ධියක් තියෙනවා අම්මා සම්බන්ධයෙන්. ඇය හුළුඅත්ත පත්තු කරගෙන අම්මත් ඉස්සරහට කරන් අමාවක පෝයට පන්සල් ගිය ගමන. කට්ට කරුවලේ මේ හුළු එළියෙන් අපි පන්සල් යන්නේ පුදුමාකාර සතුටකින්. ඒකෙන් අපේ ආගමික ශ්‍රද්ධාව වගේම ප්‍රබෝධයත් දියුණු වුණා. අනෙක අපේ ඉඩම්වල කටුලොවි, පේර, කජුපුහුලන්, අඹ වගේ දේවල් තිබුණා. සමහරදාට අපි මේවයේ නැගලා පේර කඩලත් තියෙනවා. ඒත් අම්මට නම් අහුවෙලා නෑ. අපේ අම්මා නිකම් සෝමාරිව කම්මැලිව ඉන්න වේලාවක් මං දැකලාම නෑ. එයා එතරම් අනලස් ගැහැනියක්.අතට වෙරළු ඇහිදගෙනේ - ඉනට පලා නෙලා ගෙනේ බරටම දර කඩා ගෙනේ - එයි අම්මා විගසනිනේඅපේ අම්මා දැක්කාම මට මේ කවිය මතක් වූ අවස්ථා ඕනෑ තරම්. ඇය වත්තට ගිහින් එන විටත් එහෙමයි. අඩුම තරමේ ගොටු කොළ ටිකක්වත් ඉනේ නෙරියෙ තිබුණා. අතේ දරමිටියක් තිබුණා. මේ ගැමි ගැහැනුන්ගේ ස්වභාවය. මේ අව්‍යාජ ගැමි පැවතුම් අම්මා අපට කියා දුන්නෙ ඒ විදියටයි.ඇය අලුත් අවුරුද්දට හදන කෑම ගැමි සිරියාව ඔප් නැංවූවක්. හාල් කිරි පිසිනවා කියලා ‘කිරියා’ කියලා කෑමක් හදනවා. පළාතම සුවඳයි. අම්මා හදන අළු කෙසෙල් මාළුව තවමත් මට ඒ රසට හදන්න බෑ.මගේ පොඩි පුතා දවසක් කොළඹදි ආච්චි අම්මාට කියලා මේ මාළුව හදාගන්නෙ ඒකෙ මිහිර දන්නා නිසයි. අපේ විවාහය වුණත් සිද්ධ වෙන්න ඕනැ මාපිය යෝජිත විවාහයෙන් බව අම්මා කල්පනා කරලා තිබුණා. මහාචාර්ය සමරජීව කරුණාරත්න සමඟ මං විවාහ වුණේ. මගෙ පුංචි පුතා කුඩා කාලෙදි දවසක් මහත්තයා දරුවාට පහරක් ගහලා වරදකට. අම්මා මොකද දන්නවාද කළේ. මහත්තයාට (තමන්ගෙ බෑනාට) ගහන්න බැරි නිසා දරුවාටම පහරක් ගහලා. ඒ විදියේ හරිම අපූරු ගැහැනියක් අපෙ අම්මා මට කෙටිකාලීන පුහුණුවක් සඳහා හයිද්‍රබාද් නගරයට යන්න සිදුවුණා. මං ඒ වෙලාවෙ අම්මාට ගිහින් වැඳලා මෙහෙම ගමනක් යනවා කීවා. එයා කලබල වුණේ නෑ. හරියට විශ්ව විද්‍යාලයට කථිකාචාර්ය තනතුරට ලියුම එන්න පරක්කු වූ වෙලාවෙ කලබල නොවුණා වගේම ඇය උපේක්ෂාවෙන් මට අවසර දුන්නා.එතකොට මා හිතන්නෙ අම්මට වයස 89 කට කිට්ටුයි. අම්මට තරමක අමාරුකම් තිබුණා. ඇයට අවශ්‍ය සුප් හදද්දි ඊට අවශ්‍ය සුදු ලුනු රම්පෙ කරපිංචා කපද්දි එළවළු සුප් එකට අවශ්‍ය එළවළු කපද්දි මට සිය දහස් වාරයක් අම්මා මතක් වුණා. අනේ මගේ අම්මා මාව පෝෂණය කරන්න මොන තරම් එළවළු කපන්න ඇද්ද! සුදු ලුනු රතු ලුනු කපන්න ඇද්ද එළවළු කපන්න ඇද්ද මගේ හිත මට වේදනා දෙවමින් මතක් කළා.කවරදාවත් උණක් හෙම්බිරිසාවක් වත් නොහැදුණු අම්මා ඒ ගමන යන්න දවස් කීපයකට පෙර අසනීපයෙන් හිටියා මතකයි. ඇගෙ පෝෂණ තත්ත්වය නංවන්න ආහාර පිසද්දි තමයි මගේ පෝෂණ තත්ත්වය නංවන්න ඇත්තටම අම්මා කළ මෙහෙවර මට මතකයට ආවේ.මං අම්මගෙ දෙපා වැඳලා ‘හයිද්‍රබාද්’ ගමනට පිටත් වුණා. මෙන්න! ටී.වී. එකේ ප්‍රවෘත්තිවලින් පිටරට ගුවන් තොටුපළක කලබලයක් පෙන්වලා. මේක බලා හිටි අම්මගෙ යෝධ හිත කඩා වැටුණා. ඇය ඇත්තටම නැවතුණේ රෝහලේ. මගේ පොත් අල්මාරියෙ කොණකින් හිටි හැටියෙ එබී බලන ඇගේ සුදු මුහුණ මට මනසින් පෙනුණා. එක් වරක් මගේ විභාගයකට අවශ්‍ය විශාල මුදලක් ඇය ගාල්ලේ රිච්මන්ඩ් විදුහල ළඟට මට ගෙනැත් දුන්නෙ පුදුමාකාර ලෙසයි. තාත්තා මාසයකට අවශ්‍ය වියදම අම්මට දුන්නාට පස්සෙ ගෙදර කටයුතු සියල්ල කළේ අම්මනෙ.සමහර විට ගෙදර මුළු වියදමම මට දුන්නා ද දන්නෙත් නෑ. ඊට පස්සෙ අමාරුවෙන් ගෙදර කටයුතු කරගත්තා ද දන්නෙත් නෑ. ඒත් මගේ අධ්‍යාපනය ඉහළට ගෙන යෑම ඇගේ අරමුණ වුණා. ඒ නිසා ඇය ගමේ ඉඳන් ඇවිත් ඒ මුදල මට දීලා ගියෙ. මගේ ජීවිත ගමන ඇත්තටම ආරම්භ වුණේ එතැනින්. මගෙ අම්මා මගේ ජීවිතයේ මගේ ප්‍රධාන ආචාර්යතුමියයි. ඇය ජීවිතය ගැන කියා දුන් දේවල් මා කිසිම විශ්ව විද්‍යාලයකින් දැන ඉගෙන ගෙන නෑ.සටහන -උපාලි සමරසිංහඡායා -විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=as1004183</link>
    <topic>මිනිත්තුවක කතාවක්</topic>
    <author/>
    <content>ගමේ අවුරුදු කුමාරයා පේරාදෙණි සරසවියට ඇවිත්ජීවිතය ගැන අම්මා කියා දුන් පාඩම් කිසිම විශ්ව විද්‍යාලයකින් මං ඉගෙන ගෙන නෑමිනිත්තුවක කතාවක්එක්තරා මැතිවරණයකදී පරාජයට පත් විරුද්ධ පාර්ශ්වයේ ප්‍රධාන අපේක්ෂක, මාධ්‍ය සාකච්ඡාවක් සඳහා සහභාගි විය. එහිදී එක් මාධ්‍යකරුවෙක් පරාජයට පත් ප්‍රධාන අපේක්ෂකයාගෙන් තමන් පරාජයට පත්වීමට පාදක වූ කරුණු කිහිපයක් පිළිබඳව අදහස් විමසන්නට විය.ප්‍රශ්නය :- “ඔබට මෙම මැතිවරණයෙන් මෙතරම් විශාල සංඛ්‍යාවකින් පරාජය වීමට හේතු වූ කරුණු කවරේ ද යන්න කෙටියෙන් කියනවා නම්...?”උත්තරය :- “අපෝ!... ඒකට හේතුව ජනතාව මට ඡන්දය දීලා නැහැනේ!...”ප්‍රශ්නය :- “හොඳයි!... ඔබට මෙම මැතිවරණයේදී සෘජු තීන්දු, තීරණ අරන් මහජනතාව තමා වෙත නතුකර ගැනීමට තරම් හොඳ පිටකොන්දක් නොතිබුණා යැයි කීවොත් වැරැදි ද?... නිවැරැදි ද?...”උත්තරය :- “ඔව්!... ඔව්!... ඒකත් මට බලපෑවා!... මොකද කියනවානම්,... පසුගිය දවසකදී බරපතල “ඇක්සිඩන්ට්” එකක් වෙලා මගේ කොඳු නාරටිය කැඩුන නේ!... ඒක හින්ද වෙන්න ඇති!...”ප්‍රශ්නය :- “ඒ වගේම මහජනතාව ආකර්ෂණය කර ගැනීමට තරම් ඔබට හොඳ වාග් ශෛලියක් නොතිබුණා යැයි කීවොත්?...”උත්තරය :- “අම්මපා ඔව්!... ඒකට හේතුව මම විභාගයට කරලා තිබුණේ සත්ත්ව විද්‍යාව නේ!...”ප්‍රශ්නය :- “අවසාන වශයෙන් ඔබට මෙම මැතිවරණය ගැනත්, ඔබගේ ඉදිරි දැක්ම පිළිබඳවත් අදහස් පැහැදිලි කරනවානම්...”උත්තරය :- “කෝටි, ප්‍රකෝටි ගණන් මුදල් වියදම් කරලා,... ඡන්ද පවත්වලා, රෑ නිදිවරාගෙන, ඡන්ද ගණන් කරන මේ උලව් ඡන්ද ක්‍රමය වහාම නැවැත්විය යුතුයි!... ඒ වෙනුවට අද අපේ සමාජයේ සුලභව දක්නට ලැබෙන, කෙටි පණිවිඩ ක්‍රමය තුළින් සාධාරණ මහජන මතය දැන ගැනීමට හැකි ඡන්ද ක්‍රමයක් ස්ථාපිත කළ යුතුයි. අන්න එදා අපි ගොඩ!... ස්තුතියි!...”පීටර් විජේසූරියබදුල්ල හිඳගොඩපයක ආබාධයක් ඇති කාන්තාවක් අමාරුවෙන් බසයකට ගොඩ නගිනු දුටු තරුණයෙක් ඇය වෙත පැමිණ මම ඔබට පොඩ්ඩක් උදවු කරන්න දැයි ඇසීය.‘ස්තුතියි. අවශ්‍ය නැහැ. අද ඔයා මට බස් එකට නගින්න උදවු කළොත් හෙටත් මට තනියම නැග ගන්න බැරි වෙයි.’ ඇය පැවසුවාය.බණ්ඩාරගමපුල්ලපෙරුමගෝනපල හන්දියඑය බොහෝ හාස්කම් තිබූ දේවාලයක් ලෙස පතළ වී ඇත්තේ බොහෝ කලක සිටය. හොරුන්ට අපරාධකාරයන්ට දෙවියන් දෙන දඬුවම බෙහෙවින්ම බරපතළ විය. එමනිසා ගැමියෝ තමුන්ට සිදුවූ විවිධාකාර අකටයුතුකම් සඳහා දෙවියන් ඉදිරියට පිවිස කන්නලව් කිරීම සිරිතක් වූහ. එමඟින් ලද සහනය හා පිහිට ගැන ගම පුරා පැතිරී තිබුණි.මාටින් අප්පු ගමේ ප්‍රසිද්ධ ව සිටියේ අනුන්ගේ කොටුවල – ඉඩම්වල - කෙහෙල්කැන් – තැඹිලි - පොල් ආදිය හොරකම් කරන්නෙකු ලෙසටය. එහෙත් ඔහු අල්ලා ගැනීම ලේසි පහසු කාර්යයක් නොවීය.එහෙත් මේ හපන්කම දිනක් වැරැදී ගියේය. මාටින් අප්පු කෙහෙල් කැනක් කපා අයිතිකරුට අසුවිය. මාටින් අප්පු කීවේ තමා එය නොකළ බවකි. එසේ නම් දේවාලයට ගොස් දිවුරා මේ හොරකම නොකළ බව කිවයුතු යැයි අයිතිකරු තර්ජනය කළේය.මේ ඉල්ලීමට මාටින් අප්පු කැමැති විය. කෙම්මුර දවසක මෙය කළ යුතු යැයි අයිතිකරු කීය. මාටින් අප්පු තමාගේ බිරියත් දරුවන් සිව්දෙනාත් සමඟ දේවාලයට යෑමට කැමැති විය. එසේ යාමට පෙර බිරියගේ අතට මෑ ඇටත් දරුවන් සිව්දෙනාගේ අත්වල මුං ඇටත් තබාගන්නා ලෙස ඔහු කල් තියාම දැනුම් දී තිබුණි. මේ සියල්ලම රහසිගතවය. විශාල පිරිසක් එදා දේවාලයට එක් රොක් වී සිටියහ.මාටින් අප්පු - දිව්රීම ආරම්භ කළේය. ඔහු මහ හඬින් “දෙවියනි මං මෑපල්ලා - මුං පල්ලා හොරකම් කළේ නෑ” බිරියගේ හිසත් දරුවන්ගේත් හිස් අත ගා කීය.එක්ස්-රේ සොයාගත් ජර්මන් ජාතික විද්‍යාඥයකු වූ කොන්රාඩ් රොන්ජන්ට දිනක් සිය මිතුරකුගෙන් අපූරු ලිපියක් ලැබුණි.හිතවත් රොන්ජන්,මම ඉතාමත් කාර්යබහුල ව්‍යාපාරිකයෙක් බව ඔබ දන්නවා ඇති. මට මගේ සිරුර එක්ස් -රේ කරගැනීමට අවශ්‍යය. එම නිසා එක්ස්-රේ ටිකක් තැපැල් කර එවන්න.මෙම ලිපිය කියවූ රොන්ජන් සිය මිතුරාට මෙසේ ලියා යැවීය.හිතවත් මිතුර,මගේ එක්ස්-රේ කිරණ තොගය දැන් අවසන් ව ඇත. එසේම තැපැල් මඟින් එය එවීමට ද නොහැකිය. ඔබේ ඉළඇට කූඩුව මා වෙත එවන්න. එවිට මට එය එක්ස්-රේ- කිරණවලට ලක් කළ හැකි බව කරුණාවෙන් දන්වමි.මීට රොන්ජන්ප්‍රේමදාස රොඩ්රිගෝ කළුතර</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=av1004181</link>
    <topic>අවුරුද්දයි හරි සද්දයි FM දෙරණ කියයි</topic>
    <author>තුෂාරි වික්‍රමසිංහ</author>
    <content>අවුරුද්දයි හරි සද්දයි FM දෙරණ කියයිදුෂ්‍යන්ත් සහ මම හොඳ යහළුවන් විතරයිවිස උණ කටුවක් ඇනී රාජසිංහ රජු මිය ගිය පෙතන්ගොඩ උයනහද පුදසුනලංකාවේ විශිෂ්ටතම චිත්‍රපට තුනට දායක වූ එකම කලාකරුවාතිස්ස ගේ දැනුමට කිට්ටු වෙන්න කාටවත් ලේසි වුණේ නැහැදමා ගියත් අතරමඟදි දිවි ගමනේ - බලා හිඳිමි සසර පුරා හිමි සඳුනේහදවතට වඩාත්ම ළංවූ සිනමා ගුරුවරයාරණ මොනරා ඉගිළී ගිහින්කෝ දැන් පැහැබර කෙත්යාය?පුංචි කනට හඬ ඇහෙන්න සිඟිති මුවෙන් හඬ නැඟෙන්න පුංචි දූට උදව් දෙන්නරංගනයට දක්ෂ පුංචි මලින්යාඉන්ටර්නෙට් ජෝක්ස්ටියුඩර් ජයශාන්ත උපහාර ගී ප්‍රසංගයක්පිච්චර් පිස්සාමගේ සදාදර අසංකාටඅපේ ජැකීගේ මුල්ම රංගනයට සම්මානයක්කල්තියා හඳුනාගත්තොත් වකුගඩු රෝග පාලනය කළ හැකියි‘අපි දෙන්නගෙ අදහස් ගැළපෙන්නෙ නෑ’ (රසදුන නව කථාව)කරීනා කපූර් මැරලින් මොන්රෝ චරිතය රඟපායිගුවන් විදුලි නාලිකා අතරට එක්වුණු නවතම නාලිකාවක් ලෙස’ FM  දෙරණ’ හඳුන්වන්න පුළුවන්.’ FM  දෙරණ’ තම කුලුදුල් උපන් දිනය පසුගිය දිනෙක සැමරුවේ ආගමික වතාවත් වලට මුල් තැන දෙමින් අභිමානවත් මෙන් ම චාම් අයුරින්. වසරක් වැනි කෙටි කාල සිමාවක ‘ FM  දෙරණ’ ශ්‍රාවක ජනයා අතර ලැබූ ජනප්‍රියත්වයත් එහි සාර්ථකත්වය පිළිබඳවත් කතා බහ කරන්නට ‘ FM  දෙරණ’ වැඩසටහන් කළමනාකරු ලෙස කටයුතු කරන චානුක සමරකෝන් අප සමඟ එක්වුණා.‘FM  දෙරණ’ පටන් ගත්තේ 2009 මාර්තු 29 වැනිදා අපේ තේමා පාඨය වුණේ ‘ FM  දෙරණ’ සරල සුහද සොඳුරු ශ්‍රී ලාංකිකයා’ කියන දෙයයි. ඇත්තටම අපේ රේඩියෝව පටන් ගත්ත අවස්ථාව වනවිට ලංකාව පුරාම FM  නාලිකා විශාල ප්‍රමාණයක් බිහිවෙලා තිබුණා. මේ නාලිකාවන්ගේ වැඩසටහන්, ගැන ශ්‍රාවක ජනතාව අතර එතරම් පැහැදීමක් තිබුණෙ නැහැ.මේ හින්දම FM  රේඩියෝ නාලිකා ගැන බොහෝ විවේචන තිබුණා. මේ වගේ කාලෙක ‘FM  දෙරණ’ පටන් ගන්නේ ඇයි කියන ප්‍රශ්නය බොහෝ අය ඇහුවා. නමුත් FM  නාලිකාවලට විවිධ විවේචන එල්ල වුණත් අපි ආරම්භ කරපු ‘FM  දෙරණ’ නාලිකාවට පැහැදිලි අර්ථවත් මාර්ගයක් තිබුණා. මේ නාලිකාව පටන්ගෙන මේ මාර්ගයේ ගියොත් FM  නාලිකාවල තිබෙන හිඩැස අර්ථ ශුන්‍ය බව පුරවන්න අපට පුළුවන් කියන අදහස, විශ්වාසය සහ අධිෂ්ඨානය අපිට තිබුණා.වැඩසටහන් කළමනාකරුචානුක සමරකෝන්ඒ ආකාරයට අප සතුව තිබුණු දැඩි විශ්වාසය මත වසරක් වගේ සුළු කාල සීමාවකදී අපි බලාපොරොත්තු වුණාටත් වැඩිය ඉතාම සාර්ථකව, පැහැදිලිව ඒ කඩ ඉම ජයගන්නට අපිට හැකි වුණා. ශ්‍රාවක ජනතාව අතර ජනප්‍රියත්වය වගේ ම සාර්ථක රේඩියෝ නාලිකාවක් ලෙස’FM  දෙරණ’ කැපී පෙනුණා...”චානුක FM  දෙරණ රේඩියෝවේ ආරම්භය ගැන පැවසුවේ එලෙසයි.පසුගිය වකවානුවේ අලුතෙන් විකාශන කටයුතු ආරම්භ කරපු FM නාලිකා අතුරින් ‘FM දෙරණ’ වේගයෙන් ම ඉදිරියට පැමිණි නාලිකාවක් බව අද වනවිට එය වටා රැස්ව සිටින ශ්‍රාවක ජනතාවගෙන් ම පැහැදිලි වෙනවා. මේ ගැනත් චානුක කතාබහ කළා.FM  දෙරණ ශ්‍රාවක ජනතාව අතරට වේගයෙන් ඇදිල යන්න හේතු කිහිපයක් ම තිබෙනවා. ඉන් පළමුවැන්න තමයි, රේඩියෝ මාධ්‍ය කලාව හැසිරවිය යුතු පැහැදිලි මාර්ගයත්, දැක්මක් අප සතු වීම. මේ තුළ අපි අද වනවිට බොහෝ දේ සිදු කළා සහ සිදුකරමින් සිටිනවා. දෙවැන්න අපි හැමෝම එකා වගේ මහන්සිවෙලා වැඩ කිරීම.අදටත් ඒ දේ එහෙම ම අපේ කාර්ය මණ්ඩලයෙන් ඉටු වෙනවා. අද වෙනකොට අපි හඳුන්වා දුන්න නවතම වැඩසටහන් ප්‍රවීණයි කියන රේඩියෝ නාලිකා පවා අනුකරණය කරමින් ඉදිරිපත් කරනවා. එක අතකින් බලන කොට එය අපිට සතුටක්. විශේෂයෙන් ම පසුගිය වසරේදී FM  දෙරණ වාර්තාගත වැඩසටහන් රැසක් ඉදිරිපත් කළා. ඒ වගේ ම ලෝක වාර්තාවක් තිබ්බා. එය ලෝකෙ කිසිම කෙනෙක් නොකරපු ආකාරයේ වැඩසටහනක්. ඒ තමයි එච්.ආර්. ජෝතිපාලයන් ගේ ගීත පැය 24 ක් පුරා නොකඩවා ප්‍රචාරය කිරීම.FM දෙරණ පිරිවරමෙය ගිනස් පොතට ගිය වාර්තාවක්. මෙයට අපි හිතුවටත් වඩා ඉහළ ප්‍රතිචාර ලැබුණා. කියන්න සතුටුයි, තාමත් ඒකට ප්‍රතිචාර ලැබෙනවා. මේ හා සමාන ශ්‍රාවක ජනතාවට දැනෙන කාර්යයන් රැසක් ‘FM දෙරණ’ හරහා ඉදිරියේදී කරන්නට අපි බලාපොරොත්තු වෙනවා.පසුගිය 30 වැනිදා අපි අපේ පළමු උපන් දිනය සැමරුවා. එදින දවස පුරාම ‘FM දෙරණ’ අසන්නන්ට තෑගි ප්‍රදානය කළා. අපේ දෙවැනි අවුරුද්දේ තේමා පාඨය තමයි ‘අවුරුද්දයි හරි සද්දයි’ කියන එක. අද ඕනෑම කුඩා දරුවෙක් පවා’FM දෙරණ’ කියූ සැනින් අඳුනනවා.”‘FM දෙරණ’ ගොඩනඟන්නට, එය බිහි කරන්නට අත්වැල් සැපයූ දෙරණ සභාපති ලක්සිරි වික්‍රමගේත් සාමාන්‍යාධිකාරි මාධව මඩවල, සහ ‘FM දෙරණ’ සියලුම කාර්ය මණ්ඩල සාමාජිකයින් ගෙන් ලැබෙන නොමසුරු සහයෝගය පිළිබඳවත් ස්තුති පූර්වකව චානුක මෙහිදී මතක් කළා.ලංකාවේ අංක එකේ ගුවන් විදුලි නාලිකාව බවට පත්වෙන ඉලක්කය අද්දර සිටින ‘සොඳුරු ශ්‍රී ලාංකිකයා FM  දෙරණ’ කොළඹ - බස්නාහිර පළාතෙන් 94.5 ඔස්සේත් දකුණෙන් 102.3 ඔස්සේත් කඳු රටින් 99.2 ඔස්සේත් 95.8 ඌව වෙල්ලස්සෙන් සහ 92.4 වයඹ සහ උතුර උතුරු මැද ප්‍රදේශ හරහාත් ඔබට ශ්‍රවණය කළ හැකියි.තුෂාරි වික්‍රමසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=av1004182</link>
    <topic>දුෂ්‍යන්ත් සහ මම හොඳ යහළුවන් විතරයි</topic>
    <author>තුෂාරි වික්‍රමසිංහ</author>
    <content>අවුරුද්දයි හරි සද්දයි FM දෙරණ කියයිදුෂ්‍යන්ත් සහ මම හොඳ යහළුවන් විතරයිවිස උණ කටුවක් ඇනී රාජසිංහ රජු මිය ගිය පෙතන්ගොඩ උයනහද පුදසුනලංකාවේ විශිෂ්ටතම චිත්‍රපට තුනට දායක වූ එකම කලාකරුවාතිස්ස ගේ දැනුමට කිට්ටු වෙන්න කාටවත් ලේසි වුණේ නැහැදමා ගියත් අතරමඟදි දිවි ගමනේ - බලා හිඳිමි සසර පුරා හිමි සඳුනේහදවතට වඩාත්ම ළංවූ සිනමා ගුරුවරයාරණ මොනරා ඉගිළී ගිහින්කෝ දැන් පැහැබර කෙත්යාය?පුංචි කනට හඬ ඇහෙන්න සිඟිති මුවෙන් හඬ නැඟෙන්න පුංචි දූට උදව් දෙන්නරංගනයට දක්ෂ පුංචි මලින්යාඉන්ටර්නෙට් ජෝක්ස්ටියුඩර් ජයශාන්ත උපහාර ගී ප්‍රසංගයක්පිච්චර් පිස්සාමගේ සදාදර අසංකාටඅපේ ජැකීගේ මුල්ම රංගනයට සම්මානයක්කල්තියා හඳුනාගත්තොත් වකුගඩු රෝග පාලනය කළ හැකියි‘අපි දෙන්නගෙ අදහස් ගැළපෙන්නෙ නෑ’ (රසදුන නව කථාව)කරීනා කපූර් මැරලින් මොන්රෝ චරිතය රඟපායිපියවරෙන් පියවර කලා ලොවේ ඉදිරියට පැමිණෙන ඇය නර්තන කලාවෙන් වර්ණවත් වූ තරුවකි. ඇගේ රූ සිරියත් නර්තන හැකියාවත් නිසාම රංගනයටඅත්පොත් තබන්නට ද ඇය සැබෑම වාසනාවන්තියක වූවාය. ‘සිරස ඩාන්සින් ස්ටාර්ස්’ හරහා නර්තනයේ මහිමය පා ඩාන්සින් ස්ටාර්ස් සහ ‘උත්තරා’ චිත්‍රපට තුලින් සිනමාව ආගමනය කළ මේ අපූරු සිතැත්තිය නමින්හෂිනි ගෝනගලය. විටෙක හැඩකාර, සුකුමාල නර්තන ශිල්පිනියක ලෙස නර්තනයේ පෙරැළි කරන හෂිනි විටෙක සියුමැලි, දඟකාර පෙම්වතියක ලෙස රංගනයේ නියැලෙන්නේ අපූර්ව ලෙසිනි. අද ‘රසඳුන’ සතුටු සාමීචිය රසගැන්වෙන්නේ හෂිනි ගෝනගල ගේ රසබර කලා තොරතුරු ඔස්සේයි.‘උත්තරා’ චිත්‍රපටයෙන් පස්සේ හෂිනි ආයෙත් කාර්ය බහුලයි වගේ?කාර්යබහුල නැත්තෙමත් නැහැ. මොකද, මම මේ දවස්වල මගේ උසස් පෙළ විභාගය සඳහා පාඩම් වැඩවල නියැලිලා ඉන්නේ. මම ලන්ඩන් ඒ ලෙවල් කරන්නේ වාණිජ විෂය ධාරාවෙන්. ඒ හින්දා තරමක් දුරට කාර්ය බහුලයි. ඊට අමතරව දුෂ්‍යන්ත් වීරමන් එක්ක ‘ඩී ස්ටාර් රෙජිමන්ට්’ නර්තන පාසල පවත්වාගෙන යන නිසා එහි වැඩ කටයුතුවලටත් සහභාගි වෙනවා.‘උත්තරා’ චිත්‍රපටයේ උත්තරා වෙනුවෙන් ඔබට ලැබුණු ප්‍රතිචාර මොන වගේ ද?හුඟාක් හොඳ ප්‍රතිචාර ලැබුණා. මීට වැඩිය ලස්සනට රඟපාන්න තිබුණා කියලා හුඟදෙනෙක් කිව්වා. හුඟාක් අය ගොඩක් උපදෙස් ලබා දුන්නා. මින් මතුවට මම රඟපාන්නේ හොඳින් හිතලා මතලා මට ගැළපෙන චරිත තෝරාබේරාගෙනයි.ඔබත් දුෂ්‍යන්ත් ගැනත් නොයෙක් කටකතා ක්ෂේත්‍රයේ පැතිරෙනවා නේද?නොයෙක් කටකතා නම් එක එක්කෙනා එක එක විදිහට ගොතනවා. මොනවා කරන්න ද? මොකද, මමයි දුෂ්‍යන්ත් එකට වැඩ කරනවා, ගමන් බිමන් යනවා හුඟක් දෙනා දකිනවා. ඉතින් ඒ අය ඒ ගැන විවිධ දේ කියනවා. නමුත් දුෂ්‍යන්ත් මගේ හොඳම මිතුරෙක්. අපි දෙන්නා ඉතා හොඳ යහළුවන් පමණයි.ඔබත් දුෂ්‍යන්ත් අලුත්ම ආකාරයක නිර්මාණ කාර්යයක් එළිදක්වන්න සූදානම් බව පැවසුවා. ඒ ගැනත් කතා කරමු.අපි දෙන්නා සැලසුම් කරගෙන තිබෙනවා ලබන ජුලි - අගෝස්තු වෙන කොට අපේ රසිකයන් වෙනුවෙන් දැවැන්ත නර්තන ප්‍රසංගයක් පවත්වන්න. ඒ සඳහා මූලික සැලසුම් මේ දිනවල කරගෙන යනවා.ඔබ කලා ක්ෂේත්‍රයට අවතීර්ණ වුණේ ‘සිරස ඩාන්සින් ස්ටාර්ස්’ හරහා ආපසු හැරි බලන කොට ඔබ ආ ගමන් මඟ ගැන හිතෙන්නේ මොන ආකාරයට ද?මට ලොකු සතුටක් දැනෙනවා. ‘සිරස ඩාන්සින් ස්ටාර්ස්’ නිසා තමයි අද මම මෙතැන ඉන්නේ. මා ගැන මුළු ලංකාවම දැනගත්තේ ඒ තරගයෙන්. මම දක්ෂ නර්තන ශිල්පිනියක් බවට පත්වුණේ ඒ හරහා. ඒ නිසා මම ඒ වැඩසටහනට ස්තුතිවන්ත වෙනවා.අද වෙන කොට නර්තනය හා බැඳුණු රියැලිටි වැඩසටහන් ගණනාවක් විවිධ රූපවාහිනී නාලිකා හරහා ඉදිරිපත් වෙනවා. මේවා සඳහා ඔබට ආරාධනා ලැබුණේ නැත්ද?ආරාධනා නම් කොතෙකුත් ලැබුණා. මම ඒවාට සහභාගි වෙන්න ද කියලා මගේ මව්පියන්ගෙන් ඇහුවා. නමුත් ඔවුන් පැවසුවේ නර්තනයෙන් මම ඉදිරියට ගිහින් සිටින නිසා ඒවාට සම්බන්ධ වෙන්න අවශ්‍ය නැති බවයි. මොකද ‘සිරස ඩාන්සින් ස්ටාර්ස්’ තරගයෙන් ලංකාවේ අංක එකට දුෂ්‍යන්තත් මමත් පත්වුණා. ඒ ජයග්‍රහණය හොඳටම ඇති.ඔබත් යොවුන් වියේ සිටින සුන්දර තරුණියක්. ආදරය, විවාහය ගැන තවමත් හිතලා නැත් ද?අපෝ තවම නම් ඒ ගැන හිතලාවත්, උනන්දුවකුත් මගේ හිතේ නැහැ. ඒත් මගේ පියා නම් දැන් ඉඳලම ඒ ගැන උනන්දු වෙන බවක් නම් පේන්න තිබෙනවා.ඔබේ අනාගත බලාපොරොත්තු ගැනත් කතා කරමු.මම මේ වෙන කොට රූපලාවණ්‍ය කලාව හදාරනවා. අනාගතේ දී ඒ සම්බන්ධයෙන් යමක් කරන්න බලාපොරොත්තුවක් තිබෙනවා. ඒත් එක්කම දුෂ්‍යන්ත් මමත් එකතු වෙලා චිත්‍රපටයක් නිර්මාණය කරන්න හිතාගෙනත් ඉන්නවා. එහි තිර රචනය මේ වෙන කොට ලියමින් පවතිනවා. මේ දේවල් සාර්ථකව නිමා කර ගැනීම තමයි මූලිකම බලාපොරොත්තුව.හෂිනි ගේ ලිපිනය104/3, නව ගුවන් තොටුපළ පාර, රත්මලානතුෂාරි වික්‍රමසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=av1004183</link>
    <topic>විස උණ කටුවක් ඇනී රාජසිංහ රජු මිය ගිය පෙතන්ගොඩ උයන</topic>
    <author>ඉනෝකා පෙරේරා බණ්ඩාර</author>
    <content>අවුරුද්දයි හරි සද්දයි FM දෙරණ කියයිදුෂ්‍යන්ත් සහ මම හොඳ යහළුවන් විතරයිවිස උණ කටුවක් ඇනී රාජසිංහ රජු මිය ගිය පෙතන්ගොඩ උයනහද පුදසුනලංකාවේ විශිෂ්ටතම චිත්‍රපට තුනට දායක වූ එකම කලාකරුවාතිස්ස ගේ දැනුමට කිට්ටු වෙන්න කාටවත් ලේසි වුණේ නැහැදමා ගියත් අතරමඟදි දිවි ගමනේ - බලා හිඳිමි සසර පුරා හිමි සඳුනේහදවතට වඩාත්ම ළංවූ සිනමා ගුරුවරයාරණ මොනරා ඉගිළී ගිහින්කෝ දැන් පැහැබර කෙත්යාය?පුංචි කනට හඬ ඇහෙන්න සිඟිති මුවෙන් හඬ නැඟෙන්න පුංචි දූට උදව් දෙන්නරංගනයට දක්ෂ පුංචි මලින්යාඉන්ටර්නෙට් ජෝක්ස්ටියුඩර් ජයශාන්ත උපහාර ගී ප්‍රසංගයක්පිච්චර් පිස්සාමගේ සදාදර අසංකාටඅපේ ජැකීගේ මුල්ම රංගනයට සම්මානයක්කල්තියා හඳුනාගත්තොත් වකුගඩු රෝග පාලනය කළ හැකියි‘අපි දෙන්නගෙ අදහස් ගැළපෙන්නෙ නෑ’ (රසදුන නව කථාව)කරීනා කපූර් මැරලින් මොන්රෝ චරිතය රඟපායිපෘතුගීසීන්ට එරෙහි සටනෙ තීරණාත්මක දවසක්. මුල්ලේරියාව යුද පිටියක් වෙලා. ඒ වසාගෙන තුවක්කු දුම. සතුරන්ගෙ මර හඬ. සියල්ල යටපත් කර ඇසෙන රජුගෙ රණ හඬ ඊටත් වැඩියෙන්.සීතාවක මායාදුන්නෙ රජු සහ ඔහුගෙ පුතු ටිකිරි කුමරු ප්‍රමුඛ බළ ඇණිය සතුරා එකා පිට එකා බිම දමනව. 1600 ක සතුරු හමුදාව නැත්තට නැතිවෙනව විතරක් නෙවෙයි. මොහොතකින් මුල්ලේරියා වෙලේ වතුර ලෙයට හැරෙනව. වයස අවුරුදු 20 ක් වත් නැති ටිකිරි කුමරු තුන් මසක් පුරා පෘතුගීසීන් කොළඹ කොටුවෙ හිර කොට තබන්නෙත් ඔය සිද්ධියෙන් අනතුරුව. කෑම අහේනිය ඉහවහ ගිය තැන පරංගි, බල්ලො - බළල්ලු විතරක් නෙවෙයි. මීයොත් මරා කනව.සූර වීර ටිකිරි කුමරු පළමු රාජසිංහ නමින් රජ වෙන්නෙ ඊටත් කාලෙකට පස්සෙ.අරිසෙන් අහුබුදු සූරීන් ‘සංදේශය’ ට ගැල් ගීතය රචනා කළෙත් රාජසිංහ රජුගේ මේ රණ සූර ජීවිතය සහ දුක්බර ඉරණම තේමා කොටගත් ගැමි කවියක් ඇසුරින්.‘සංදේශය’ නුදුටුවත් දිනෙක ඔබ මේ ගීය අසා ඇති.කටේ කිරි සුවඳ යන්නට පවා බැරි වුණා යුදට උපන් කුමරිඳු යැයි නමක් ඇති වුණා මුල්ලේරියා වෙලෙහි වතුර ලෙයට හැර වුණා ටිකිරි කුමරු රාජසිංහ නමින් රජ වුණානිතරැ නිතරැ සීතාවක රණ බෙර වැයුණා කොළඹ කොටුව බළල් මසුත් ගිනි ගණන් වුණා පරංගි දේසේ රජුටත් මර උණ ගැනුණා රාජසිංහ දෙවි නාමේ ලොවේ රජ වුණාරුසිරු පෙතංගොඩ උයනට අනේ ළං වුණා නපුරු උණ කටුව පතුලේ ඇනී වණ වුණා එක්වැ සිටි පිරිස මතුරා විස ද වැඩි වුණා රාජසිංහ දෙවි නාමෙත් ගියා නැති වුණා...”සුනිල් සාන්තයන්ගේ තනුවට ධර්මදාස වල්පොළ ගයන මේ ගීය, යළි යළිත් පසක් කරන්නෙ ඒ ඉතිහාසය.අපි මේ ඇවිදින්නෙ ඉතිහාසයට හිමි ඒ බිමේ. ක්‍රි.ව. 1534 දී මායාදුන්නේ රජු විසින් ඉදිකරන ලද සීතාවක නගරය ඔහුගෙ පුතු ටිකිරි කුමරු හෙවත් පළමු රාජසිංහ රජ සමයේත් සශ්‍රීක නගරයක්.අවිස්සාවේල්ල - පනාවෙල මාර්ගයේ නිස්කලංක බණ්ඩාරවත්ත ගමයි මායාදුන්නෙ රජු මාලිගාව ඉදිකරන්න තෝරා ගත් බිම. අද පුරා විද්‍යා කාර්යාලය තිබෙන්නෙත් මාලිගාව පිහිටි මේ බිමේ.ගරා වැටුණු මාලිගාව, හතර කොන පමණක් හඳුනාගත හැකි පස් ගොඩක්.අතරින් පතර ශේෂ වූ ගඩොල් බැමි.1675 වසරේ රාජසිංහ මාලිගාව අල්ලාගත් ලන්දේසින් ඒ සිය බලකොටුව ලෙස වෙනස් කළේ මාලිගාවේම ගල් යොදා ගනිමින්.කොන් හතරේ අටලු හෙවත් බැස්ටියන් හතරක්. රික්ලොෆ්, ලුසියා, කොළඹ සහ ගාල්ල ලෙස නම් කළ මේ අටලු, හතර කොනින් එන සතුරා හඳුනාගන්නට තැනූ මුර කුටි හතරක්. ඒ එක අටල්ලක විසල් කාලතුවක්කු දෙකකුත්.බලකොටුව මැදයි, සුවිසල් සිවු රැස් බංකරය. සහල්, ලුණු, මස්, බ්‍රැන්ඩි, වෙඩි බෙහෙත්, තුවක්කු උණ්ඩ, සීනු සහ යුද ආම්පන්න තැන්පත් කෙරුණෙ මේ තුළ.බලකොටුවට ජලය සැපයූ ළිඳ ගරා වැටුණු ගැඹුරු වළක්.රාජසිංහ රජුගේ යැයි සැලකෙන සොහොනමාලිගාවක් බලකොටුවක් වී... බලකොටුව පස් ගොඩක් වී ඇති අරුමය...හිතට දැනෙන්නෙ දුකක්.“මෙතැන අපි කැණීම් නොකරන්නෙ හේතු දෙකක් නිසා. එකක් ප්‍රතිපාදන හිඟකම. අනෙක කැණීම්වලදී පුරාවස්තු තව තවත් කැඩෙනව. බිඳෙනව. සීතාවක රාජධානියෙ දැනට ඉතිරිවෙලා තියෙන පැහැදිලි ම නෂ්ටාවශේෂය තමයි බැරැන්ඩි කෝවිල...”තිස්ස කුමාර මදුරප්පෙරුම, සබරගමුව පුරාවිද්‍යා ප්‍රාදේශීය සහකාර අධ්‍යක්ෂවරයා.ඔහු පහදන විදියට මේ මාලිගා බිමත් බැරැන්ඩි කෝවිලත් රාජසිංහ රජුගේ සොහොන මතු නොව එතුමන්ගේ පතුලේ ඇනුණා යැයි සැලකෙන කටු උණ පඳුරත් පුරා විද්‍යා ස්මාරක.කෙසේ වතුදු දස වසරක් ඇවෑමෙන් ඕලන්දියයන් අතැර දැමූ සීතාවක බලකොටුව, ප්‍රාදේශීය පාලන මධ්‍යස්ථානයක් ලෙස යළි භාවිතා කළේ ඉංග්‍රීසීන්. එතැනින් ඔබ්බට ජරාවාස වූ මේ ස්මාරක යළි සොයා ගනු ලැබුවේ අපේ රටේ හුන් බ්‍රිතාන්‍ය ජාතික සිවිල් නිලධාරියකු-පුරාවිද්‍යා ගවේෂකයකු වූ එච්.සී.පී. බෙල් මහතා විසින්. ඒ අතුරු කතාවක් වුණත් ප්‍රෞඪ ඉතිහාසයක් යළි ගොඩ ගත් බෙල් මහතාට නම් අපි සදා ණය ගැතියි.නටඹුන් වූ රජ මාලිගයකොතරම් රණ සූරයකු වුවත් රාජසිංහ රජු හා බැඳී පවතින අපවාදාත්මක අතීතය, එතුමන් කෙරෙන් ඉවත් නොවූ සාපයක් දෝ කියලත් හිතෙනව. කණාමැදිරියන්වලත් බැරැන්ඩි කෝවිලත් ඒ අපවාදාත්මක අතීතයෙ සාක්ෂිකරුවන්ව අදත් නැඟී හිටින නිසා.මාලිගාවට පහළින් ගලා යන සීතාවක ගඟ. පොළොන් - මාපිලුන් අදත් අඩු නැති යැයි පැවසෙන වන රොද මැදින් වැටුණු අඩි පාර සීතාවක ගඟට.එක් වංගුවකදී ගඟ හැරෙනව. වංගුවට ඔබ්බෙන් ගඟ මැද අඳුරු පැහැ විසල් රවුම් ප්‍රදේශයක්.“ඒ තමයි කණාමැදිරියන්වල. හැට ඈදුත්තක් භික්ෂුන් ගිල්ලවල මරාපු තැන. එතැන කොයි තරම් ගැඹුරු ද කියල කවුරුවත් දන්නෑ. වළ වටේම ගල් පොත්තක්. ඒ හරියෙ වතුර අධික සීතලයි.මේ හරියෙ නෑවට කිසි කෙනෙක් එතැනට යන්නෑ. බිලිගන්න තැනක් ය කියලත් ගම්මු කියනව....”අපට මඟ පෙන්වන්න ආ කපිල හරිශ්චන්ද්‍ර, සබරගමු පුරාවිද්‍යා කාර්යාලයෙ කෙනෙක්. ඔහු කියන්නෙ කණාමැදිරියන්වල ගැන ජනවහරෙ එන මත ගැන.ඉතිහාසයෙ හැටියට රාජසිංහ රජු, සිය පියා ඝාතනය කළ පුතෙක්. ඒත් ඒක අහම්බයක්ය කියලයි සමහර ජනප්‍රවාදයක කියැවෙන්නෙ.බැරැන්ඩි කෝවිල“ටිකිරි කුමරු යුද හා සටන් ශිල්පයේ කොයිතරම් දක්ෂයෙක් ද කිව්වොත් මායාදුන්නෙ රජු සිය පුතුට සේනාවක් බාර දුන්නෙ පුතුට අවුරුදු දොළහේදී. වේගයෙන් අශ්වයා පිටේ යන ගමන් ළඟින් යන අශ්වයා පිටට පනින්න තරම් ඔහු හපනෙක්ලු.පිදුරු මිටිවලින් වට කරපු තැනක කඩු හටන් පුරුදු පුහුණු වෙන තම පුතාගෙ හපන්කම් දැකගන්න මායාදුන්නෙ රජු සැඟවිලා බලා ඉඳල.පිදුරු මිටි අතරෙ කවුරු හරි සැඟවිලා ඉන්නව කියල දැනුණම රාජසිංහ (ටිකිරි) කුමාරයා පිදුරුමිටිවලට කඩුවෙන් ඇනගෙන ඇනගෙන ගිහින්. පිය රජතුමා මැරුණෙ ඒ කඩු පහරකට.ඒ ගැන ඔහු කොයිතරම් දුක් වුණාද කිව්වොත්, මහා සංඝයා හොයාගෙන ගිහින් මේ පාප කර්මය සමා කරගන්න පුළුවන් විදියක් ඇහුවා.“පියා මැරීම ආනන්තරිය පාප කර්මයක්. කවදාවත් ඉන් ඔබට ගැලවීමක් නැහැ...”මහා සංඝයාගෙන් ලද පිළිතුරින් රජු කිපුණා. එහෙම වෙලාවකයි ඔහුට අරිට්ටකී වෙණ්ඩු පෙරුමාල් නම් හින්දු පූජකයා මුණ ගැහෙන්නෙ.“ශිව ආගම, වැළඳ ගත්තොත් ඔබට මේ පව සමා කරගන්න පුළුවන්. ඒ, ශිව ආගමට විත් හාමුදුරුවරු 120 ක් දියේ ගිල්වා මරා, ගඟ මැද කෝවිලක් ඉදිකොට බ්‍රාන්ඩි යක්ෂණියට පූජා කිරීමෙන්...”ඉතිහාසයෙ හැටියට රාජසිංහ රජු මේ සියල්ල ඒ හැටියටම කරනව. ඒ තම පියාට වූ අත්වැරැද්ද සමා කරගන්න.සබරගමුව පුරාවිද්‍යාප්‍රාදේශීය සහකාර අධ්‍යක්ෂ තිස්ස කුමාර මදුරප්පෙරුමකපිලහරිශ්චන්ද්‍රසීතාවක ගඟේ පිරිත් මණ්ඩපයක් තනවල පිරිත් සජ්ජායනය කරමින් සිටියදීයි හාමුදුරුවරු 119 ගිල්වා තිබෙන්නෙ.හැට ඈඳුත්ත කියන්නෙ 120 කට. එක නමක් අඩුවෙලා. 120 සම්පූර්ණ කරන්න වඳුරෙකුත් මණ්ඩපයට ගැටගහල ගිල්ලුවා කියලයි කියන්නෙ...”ආනන්දයෙන් හිත පුරවන මේ ගංදෑලෙ මෙතරම් අපරාධයක් වුණා යැයි කොහොම හිතන්නද...සුවදායක හැඟුම් මවන සීතාවක ගඟේ අදත් කළු පැල්ලමක්ව කණාමැදිරියන්වල කැපී පෙනෙන්නෙ ඒ නිසා ද...හිත කුහුලින් පිරිල.ගඟට ඔබ්බෙන් බ්‍රැරැන්ඩි කෝවිල. හැබැයි පාර තියෙන්නෙ වටෙන්. සීතාවක ගඟේ මෙතරම් වංගුවක් හැදුණෙ, ගඟ ගොඩ කරල කෝවිල ඉදි කරපු නිසා. සරු සාරෙට ගලන ගඟක් මෙතරම් වංගුවක් හැදෙන්න, ගොඩ කරන එක ලේසි දෙයක් නෙවෙයි. ගඟ හරස් කරලා වේල්ලක් බැඳල, අලි ඇත්තු දමල ගල් අද්දල ගොඩ කළා කියලයි කට වහරෙ තියෙන්නෙ.ඉන්දියානු කලා - ගෘහ නිර්මාණයෙන් සහ අපූරු ගල් කැටයමින් ගොඩ නැඟූ බැරැන්ඩි කෝවිල රාජසිංහ රජු හා බැඳී පවතින ඉතිහාසයේ නොනැසී පවතින ප්‍රබලම සාක්ෂිය.ගලින් ගල නූලට සීරුවට පුරුද්දවමින් ගොඩනැඟූ කෝවිලේ මැද ශිව ලිංගය තැබූ පුදසුන. බැතිමතුන්ගේ කිරි දියෙන් නැහැවෙන ශිව ලිංගය, හේදී යන කිරි දියර පිටතට ගලා යන්නෙත් අපූරු කැටයම් රුවකින්. පිය ගැට පෙළ පටන් බැලූ බැලූ අත කළු ගලෙහි මැවුණු මාධුර්යය. එහෙත් මේ සා මහන්සියක් දරා තනන්නට පටන්ගත් කෝවිල හදා නිම කරන්න නම් රජුට ඉඩක් ලැබුණේ නැහැ.පෙතන්ගොඩ උයනේ විස උණ කටුවක් ඇනී රජු මිය යන්නෙ හිටි අඩියෙ. අකාලයේ. ඒ 1591 වසරෙ බ්‍රහස්පතින්දා දවසක. අඳුරු කළු පැහැ උණ පඳුරෙ හැම රිකිල්ලකට කළු පැහැ උල් කටු. සමහර කටුවක දිග අඩි තුනක් තරම්. ඒවායෙත් විහිදුණු තවත් පොඩි පොඩි කටු.අඟුරුවැල්ල පාරේ පෙතංගොඩ පිහිටි කටු උණ පඳුර ළඟ ඉඳන් මං යළි යළිත් කල්පනා කළේ උණ කටුවක් කළ හදියක තරම ගැන.“සමහරු නම් කියනව උණ පඳුර ළඟ හිටි නයෙක් රජතුමාට දෂ්ඨ කළා කියල. කටුව ඇනුණම හතුරො එකතු වෙලා මතුරල රජුට විස බැන්දා කියලත් කියනව. මොනව වුණත් කටු උණ පඳුරු දෙකක් නම් අදත් නොනැසී පවතිනව...”කටු උණ පඳුර ළඟ ඉඳන් රාජසිංහ රජු මිහිදන් කළා යැයි සැලකෙන සොහොනට තවත් ටික දුරක්. අමිතිරිගල පාරෙ හැරෙන එක් අතුරු පාරෙක, වට කළ බිමෙකයි මේ සොහොන.සූර වීර නිරිඳෙක් සැතපෙන තැනක් යැයි කොහොම සිතන්නද? නිකම්ම නිකම් ගල් තුන හතරක් යකඩ බම්බුවලින් වටවෙලා.ඉතින් පුංචි වපසරියක ලියා නිම කළ නොහැකි ඒ ඉතිහාසය සිත් පුරා විඳගන්න මේ බිමේ දිනෙක ඔබත් ඇවිද යන්න.විශේෂ ස්තූතිය කේ. ඩී. එම් කිත්තම්පහුව මහතාටඉනෝකා පෙරේරා බණ්ඩාරඡායාරූප - ගීත් ද මැල්</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=av1004185</link>
    <topic>ලංකාවේ විශිෂ්ටතම චිත්‍රපට තුනට දායක වූ එකම කලාකරුවා</topic>
    <author>සුනිල් මිහිඳුකුල</author>
    <content>අවුරුද්දයි හරි සද්දයි FM දෙරණ කියයිදුෂ්‍යන්ත් සහ මම හොඳ යහළුවන් විතරයිවිස උණ කටුවක් ඇනී රාජසිංහ රජු මිය ගිය පෙතන්ගොඩ උයනහද පුදසුනලංකාවේ විශිෂ්ටතම චිත්‍රපට තුනට දායක වූ එකම කලාකරුවාතිස්ස ගේ දැනුමට කිට්ටු වෙන්න කාටවත් ලේසි වුණේ නැහැදමා ගියත් අතරමඟදි දිවි ගමනේ - බලා හිඳිමි සසර පුරා හිමි සඳුනේහදවතට වඩාත්ම ළංවූ සිනමා ගුරුවරයාරණ මොනරා ඉගිළී ගිහින්කෝ දැන් පැහැබර කෙත්යාය?පුංචි කනට හඬ ඇහෙන්න සිඟිති මුවෙන් හඬ නැඟෙන්න පුංචි දූට උදව් දෙන්නරංගනයට දක්ෂ පුංචි මලින්යාඉන්ටර්නෙට් ජෝක්ස්ටියුඩර් ජයශාන්ත උපහාර ගී ප්‍රසංගයක්පිච්චර් පිස්සාමගේ සදාදර අසංකාටඅපේ ජැකීගේ මුල්ම රංගනයට සම්මානයක්කල්තියා හඳුනාගත්තොත් වකුගඩු රෝග පාලනය කළ හැකියි‘අපි දෙන්නගෙ අදහස් ගැළපෙන්නෙ නෑ’ (රසදුන නව කථාව)කරීනා කපූර් මැරලින් මොන්රෝ චරිතය රඟපායි1997දී සැමරුණු සිංහල සිනමාවේ ස්වර්ණ ජයන්තිය නිමිත්තෙන් ජාතික චිත්‍රපට සංස්ථාව 50 වසරක සිංහල සිනමාවේ විශිෂ්ටතම චිත්‍රපට 10 තේරුවේ ය. ඒ සඳහා සිනමා විචාරකයන් 28 දෙනකු සම්බන්ධ කර ගැනිණි. රෙජී සිරිවර්ධනගේ සිට තුසිත ජයසුන්දර දක්වා වූ එම සිනමා විචාරකයන් අතර මේ ලියුම්කරු වන මාද සිටි බව කියා සිටින්නේ ඉතාමත්ව නිහතමානීවය.අපේ සාමූහික ඡන්දයෙන් තේරුණු විශිෂ්ටතම චිත්‍රපට 10 වූයේ මේවා ය. ‘නිධානය’, ‘ගම්පෙරළිය’, ‘විරාගය’, ‘බඹරු ඇවිත්’, ‘සත් සමුදුර’, ‘තුංමංහන්දිය’, ‘පළගැටියෝ’, ‘දඩයම’, ‘රේඛාව‘, ‘වැලිකතර’ හා ‘පරසතුමල්’ ය. (වැලිකතර හා පරසතුමල් දහවැනි තැනට එක සමාන ඡන්ද සංඛ්‍යාවක් ලබාගත්තේ ය.)ඉහත පෙළ ගැස්වීමට අනුව 50 වසරක සිංහල සිනමාවේ විශිෂ්ටතම චිත්‍රපට තුන වන්නේ ‘නිධානය’, ‘ගම්පෙරළිය’ හා විරාගය’ යි. මේ සිනමා පටවලට නිර්මාණාත්මකව දායක වූ එකම එක් සුවිශේෂ කලාකරුවෙක් සිටී. ඒ ආචාර්ය තිස්ස අබේසේකරයන් ය. ‘ගම්පෙරළියේ’ අතිරේක දෙබස් රචකයා වූයේ ඔහු ය. ‘නිධානය’ චිත්‍රපටයේ තිරනාටකය ඔහුගේ ය. ‘විරාගය’ තිස්ස ගේ අධ්‍යක්ෂණයකි.තිස්ස, ආචාර්ය ලෙස්ටර් ජේම්ස් පීරිස් ගේ මාහැඟීම සොයා ගැන්මකි. තිස්ස පමණක් නොව ගාමිණී ෆොන්සේකා, කේ.ඒ.ඩබ්ලිව්. පෙරේරා, සුමිත්‍රා පීරිස්, ටයිටස් තොටවත්ත, විලී බ්ලේක්, තිස්ස ලියනසූරිය, ටෝනි රණසිංහ, අනුලා කරුණාතිලක යන කලාකරුවන් ද ආචාර්ය ලෙස්ටර්ගේ සුවිශේෂ සොයා ගැනීම බව මෙහිලා සඳහන් කළ යුතු ය. (ඒ අනුව ඔහු තරම් දක්ෂ ගෝල පිරිසක් බිහිකළ අන් සිනමාකරුවකු මෙරට නැති තරම්ය.)විරාගයතිස්ස සිංහල සිනමාවට සම්බන්ධ වූයේ ‘ගම්පෙරළිය’ චිත්‍රපටයේ අතිරේක දෙබස් රචකයා වශයෙනි. චිත්‍රපටයේ එක් තැනක නවකතාවේ නැති සංවාද පෙළක් එයි. ඒ පියල් හා නන්දා අතර ය. පියල් නන්දාට ඉංගිරිසි උගන්වන අවස්ථාවේ ඇය පොතක එන ඡේදයක් සිංහලට නඟන්නීය. එහි වන්නේ නිකම් මිනිසකු රාජකුමාරියක් කසාද බැඳීම පිළිබඳ පුවතකි. එහිදී පහත දැක්වෙන දෙබස් කියැවෙයි.නන්දා - “බොරු! නිකම් මිනිහෙක් රාජකුමාරියක් බඳින්නේ කොහොමද?”පියල් - “සල්ලි තියනව නම් කුමාරියක් වුණත් බදින්න බැරිද?”ඉහත දෙබස් අතිශය සංකේතානුරූපීය. මන්දයත්; චිත්‍රපටයට අනුව පෙළපතින් ද හීන නිකම්ම නිකම් මිනිසකු වන පියල්, නන්දා වැනි වංශවත් කාන්තාවක් විවාහ කර ගන්නා බැවිනි.කලකට ඉහත මා තිස්ස අබේසේකරයන් හමු වූ විටෙක මම ඔහුගෙන් අමනෝඥ ප්‍රශ්නයක් ඇසීමි.‘ගම්පෙරළියේ’ නිකම් මිනිහෙක් කුමාරියක් කසාද බදින අර දෙබස් ටික ලිව්වේ මිස්ටර් අබේසේකර ද?තිස්ස පිළිතුරක් නොදී සෝපාහාස සිනහවක් නැඟුවේ ය. මට ස්වල්පයක් ලැජ්ජා සිතුණි. ඒ චිත්‍රපටයේ අතිරේක දෙබස් ලීවේ ඔහු බව මා ඊට ඉහත ද දැන සිටි හෙයිනි.තිස්ස ඉතා ශූර දෙබස් රචකයෙකි. ‘දෙලොවක් අතර’, ‘වැලිකතර’, ‘වීර පුරන් අප්පු’ වැනි චිත්‍රපටවලට ඔහු ලියූ දෙබස් මොනතරම් රසාලිප්ත ද?නිධානයඑම දෙබස් ගැන පසුවට සඳහන් කරමි)තිස්ස සිංහල සිනමාවේ දැවැන්ත අභියෝග දෙකක් සාර්ථකව ජයගත් කලාකරුවෙකි. එක් අභියෝගයක් නම් ‘නිධානය’ වැනි පිටු පහක, හයක කෙටි කතාවකින් විශිෂ්ට ගණයේ තිරනාටකයක් ලිවීමයි. අනික් අභියෝගය ‘විරාගය’ වැනි අතිශය සංකීර්ණ ආඛ්‍යානයකින් යුතු නවකතාවකින් සම්භාව්‍ය සිනමා පටයක් නිර්මාණය කිරීමයි.‘නිධානය’ තිස්ස ලියූ විශිෂ්ටතම තිරනාටක තුනෙන් එකකි. (අනිත් තිරනාටක දෙක ‘වැලිකතර’ හා ‘විරාගය’ යි)ආචාර්ය තිස්ස අබේසේකර යනු සිංහල සිනමාව එතෙක් මෙතෙක් බිහිවූ උසස් ම තිරකතා රචකයා ය යන්න විවාදයෙන් තොර පිළිගැනීමකි.‘නිධානය’ චිත්‍රපටයේ දී (විශේෂයෙන් එහි විලී අබේනායකගේ ආත්ම භාෂණය උදෙසා) තිස්ස උපයුක්ත කරගත් භාෂාව ඉතාම කාව්‍යාත්මක වූවකි. ඒ කාව්‍යෝචිත භාෂාව මහාචාර්ය එදිරිවීර සරච්චන්ද්‍රයන්ගේ පවා ඉමහත් පැසසුමට ලක්වූ බව ආචාර්ය ලෙස්ටර් මා සමඟ කියා ඇත.පිටු පහක හයක කෙටිකතාවක් පැය එක හමාරක පමණ චිත්‍රපටයක් බවට පත් ප්‍රතිනිර්මාණය කිරීමේ දී ඊට අලුත් චරිත හා සිදුවීම් එකතු කිරීම අනිවාර්යයෙන් ම සිදුවිය යුත්තකි. ‘නිධානය’ චිත්‍රපටයේ ආ ජුවානිස් නමැති මෙහෙකරුවා, විලීගේ නෑනාවන ඩල්සි, ජුලියස්, දොස්තර වැනි චරිත ද විලීගේ මී මැස්මොරය, වලව්වේ කූඩුවක සිටින මොනරා, පිහිය නැතිවීමේ සිද්ධිය, අයිරින් තනිව නිවෙස බලා යෑම, යන සිදුවීම් අලුතෙන් එකතු කර ඇති වග පෙනේ.තිස්ස ශූර දෙබස් රචකයකු බව මම මීට ඉහතද සඳහන් කළෙමි. මගේ ප්‍රකාශය සනාථ කිරීම සඳහා උදාහරණ දෙකක් පහත යෙදේ. පළමු උදාහරණය ‘වැලිකතර’ චිත්‍රපටයෙනි. දෙවැන්න ‘වීරපුරන් අප්පු’ චිත්‍රපටයෙනි.වැලිකතර චිත්‍රපටයේ වික්‍රම රන්දෙණිය (ගාමිණි ෆොන්සේකා) ගෝරිං ගේ (ජෝ අබේවික්‍රම) හොර ජාවාරමක් වටලයි. ඉන් පසු ගෝරිං වික්‍රමගේ නිවෙසට බලෙන් ඇතුළු වෙයි.වික්‍රම - බැහැපං මිනිහෝ එළියට. මං හොඳ හිතින් කිව්වේ.ගෝරිං - ඒ ජාතියෙන් ද එන්න හදන්නේ සර්. හොඳයි එමු බලන්න. මමත් ලෑස්තියි. මම පිස්තෝල පාවිච්චි කරන්නේ නැහැ සර්ව නැති කරන්න. මම ගිරිය කඩාගෙන කෑගහන්නෙත් නැහැ. ඊට වඩා බලගතු ආයුධයක් තියෙනවා මා ළඟ. ඒක හින්දා පරිස්සමෙන් හාමුදුරුවනේ. ආසියා මගේ අතේ බූරුවත් මගේ අතේ. නමේ කොළෙත් මාගේ අතේ. තුරුම්පු හතරයි. අත වහලා ගහමු ද? අද සර්ට ලොකු දවසක් එහෙම නේද? සපුමල් කුමාරයා යාපා පටුනට ගිනි තිබ්බා. ඒ කියන්නේ වික්‍රම රන්දෙණිය ඒ. ඇස්. පී. හාමුදුරුවෝ නොහොත් රන්දෙණිය රටේ මහත්තයාගේ එකම පුත්‍ර රත්නය වූ වික්‍රම රන්දෙණිය පොඩි හාමුදුරුවෝ ගෝරිං මුදලාලි නොහොත් දිප්පිටිගල මුදියන්සේලාගේ සුදු බණ්ඩාගේ හොර තෙප්පම්වලට වැඩක් දුන්නා. ලොකු හපන්කමක්. ඉතිහාසගත වන වීර ක්‍රියාවක්. ඒ පී‍්‍රතියට පොඩි අඩියක් ගහන්නයි මං මේ ආවේ.”ගම්පෙරළිය‘වීරපුරන් අප්පු’ චිත්‍රපටයේ හොඳම දෙබස් ඇතුළත් වන්නේ කුඩාපොළ හාමුදුරුවන්ගේ චරිතයටය. (ඒ චරිතය තිස්ස අබේසේකරයන් විසින්ම රඟපානු ලැබීම ද සුවිශේෂත්වයකි.)කුඩාපොළ හිමි - “වැන්දට සුවපත් වේවා කියලා අහගන්නව එහෙම නෙවෙයි. දණින් වැටිලා ජීවත්වෙන්න පුළුවන් කාලයක් නෙමෙයි ඉලන්දාරියා මේ. දෙපයින් හිටගෙන කියමු ආ කාරණේ මොකද කියලා.”අවසාන වශයෙන් තිස්ස සාර්ථකව ජයගත් ඊළඟ අභියෝගය ගැන වචන කීපයක් කිව යුතුය. තිස්ස ඊට ඉහත අධ්‍යක්ෂණය කළ ‘කරුමක්කාරයෝ’ හා ‘මහගෙදර’ යන චිත්‍රපට දෙක පිළිබඳ පෞද්ගලිකව මගේ ඒතරම්ම පැහැදීමක් තිබුණේ නැත. තිස්ස ‘විරාගය’ නවකතාව සිනමාවට නඟන බව පුවත්පත් මඟින් දැන ගත් අවස්ථාවේ මා තුළ ගැටලු තුනක් මතු වූයේය.(1) අරවින්ද වැනි මනස්පුතකු ගැන කියැවෙන පරාජිත නවකතාවක් චිත්‍රපට ගත කිරීමේ ඇති කාලීන වැදගත්ම මොකද්ද?(2) ‘විරාගය’ වැනි ආත්ම භාෂණයකින් යුතු එසේම ඇතුළු හදට නැමුණු චරිතයක සංවේදනා ගැඹුරින් නිරූපණය කරන අතිශය සංකීර්ණ ආඛ්‍යානයකින් යුතු නවකතාවක් චිත්‍රපටයකට නංවන්නේ කෙසේ ද?(3) අරවින්ද ගේ චරිතයට සාධාරණය ඉෂ්ට කරමින් එම චරිතය සාර්ථක නිරූපණය කළ හැකි නළුවකු සොයා ගන්නේ කොහොමද?මින් පළමු ප්‍රශ්නය නිෂ්පාදිකා චන්ද්‍රා මල්ලවආරච්චිගේ නිවෙසේ පැවති ‘විරාගය’ චිත්‍රපටයේ මුහුරත් උළෙල දා මම තිස්සගෙන් ඇසිමි. ඊට තිස්ස පමණක් නොව වෘත්තියෙන් දොස්තරලා තුන්දෙනෙක් ද පිළිතුරු දුන්නාහ. ඒ ගුණදාස අමරසේකර, මහාචාර්ය කාලෝ ෆොන්සේකා හා මාර්ටින් වික්‍රමසිංහ පුත් දොස්තර රංග වික්‍රමසිංහයන් ය. ඔවුන් එකහෙළාම කියා සිටියේ අරවින්ද මනස් පුතකු නොවන බවයි. ‘විරාගය’ පරාජිත නවකතාවක් ය යන මතවාදය එකල අප තුළ බලවත්ව ගොඩනැඟී තිබුණේ සමාජ සත්තා යථාර්ථවාදය අප වැරදි කොණින් අල්ලාගත් බැවිනි.‘විරාගය’ තිරගත වන අවදියේ මා මිත්‍ර, ප්‍රවීණ සිනමා විචාරක ගාමිණි වේරගමත් මමත් ‘මාවත’ සඟරාව වෙනුවෙන් තිස්ස සමඟ සම්මුඛ සාකච්ඡාවක් කොට ලිපියක් සකස් කළෙමු. එම සාකච්ඡාවේදී තිස්ස අප හා තවදුරටත් පැහැදිලිවම කියා සිටියේ අරවින්ද පරාජිත චරිතයක් නොවන බවත් ඔහු එක් සමාජ ප්‍රවාහයකට එරෙහිව නැඟි සිටියකු බවත්ය. පහත එන්නේ එහිදී තිස්ස කියු තවත් කියුමකි.“ඇත්තෙන්ම විරාගය එදාට වඩා අදට වැදගත් වන කෘතියක් විදියටයි මට පෙනෙන්නේ. අපෙන් ගිලිහී ගිය පුරුෂාර්ථ මොනවාද යන්න පිළිබඳ පැහැදිලි මතක් කර දීමක් මෙයින් සිදු වෙනවා. භෞතික වශයෙන් වල්මත් ව සිටින අපට එබඳු මතක් කර දීමක් ඉතාම අවශ්‍යයි.” (මාවත 1987 ජුලි සැප්තැම්බර් කලාපය)‘විරාගය’ චිත්‍රපටය නරඹද්දි තිස්ස මා තුළ පැන නැඟුණු ගැටලු තුනටම ඉතාම සාර්ථකව පිළිතුරු දී ඇති බව මට ප්‍රත්‍යක්ෂ විය. ඔහු චිත්‍රපට ගත කිරීමට ඉතාම අසීරු නවකතාවක් උත්කෘෂ්ඨ ලෙස සිනමාවට නඟා තිබිණි. සනත් ගුණතිලක වැනි ඒ වන විට වාණිජ සිනමාව විසින් ක්‍රම ක්‍රමයෙන් ගොදුරු කරගනු ලැබු නළුවකු අරවින්දගේ චරිතයට යොදා ගනිමින් තිස්ස අභියෝගය ජය ගෙන තිබුණේ සනත් දක්ෂ චරිතාංග නළුවකු බවට ද පත්කරවමිනි.මීට වසර පහකට පමණ ඉහත පේරාදෙණි විශ්ව විද්‍යාලයයේදී ‘විරාගය’ චිත්‍රපටය තිරගත වූයේය. එම චිත්‍රපට දැක්ම වෙනුවෙන් කොළඹින් සනත් ගුණතිලකත් ගාමිණි වේරගමත් මමත් සහභාගි වීමු. එහිදි චිත්‍රපටය නැරඹු සරසවි සිසුන් ඉන් මහත්සේ උද්දාමයට පත්වූ අයුරු අපට දැකගන්ට ලැබිණි. ඇතැම් සිසුන් එදින ‘විරාගය’ නැරඹුවේ පළමු වතාවට බවක් පෙනෙන්ට තිබිණි.‘විරාගයෙන් තිස්ස තවත් අභියෝගයක් ජයගත්තේය. ඒ උසස් සම්භාව්‍ය චිත්‍රපටයක් වාණිජමය වශයෙන් ද සාර්ථකත්වයට පත් කිරීමෙනි. ‘විරාගය’ දින 100 ක් තිරගත වූ චිත්‍රපටයකි. ප්‍රබුද්ධ පේ‍්‍රක්ෂකයන් මෙන්ම පොදුජන රසිකයන්ද ‘විරාගය’ නරඹා සන්තුෂ්ටියට පත්වූ බවක් පෙනිණි. මේ සියල්ල තිස්සගේ සුවිශේෂ ජයග්‍රහණ නොවේ ද?සුනිල් මිහිඳුකුල</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=av1004186</link>
    <topic>තිස්ස ගේ දැනුමට කිට්ටු වෙන්න කාටවත් ලේසි වුණේ නැහැ</topic>
    <author>සු.මි.</author>
    <content>අවුරුද්දයි හරි සද්දයි FM දෙරණ කියයිදුෂ්‍යන්ත් සහ මම හොඳ යහළුවන් විතරයිවිස උණ කටුවක් ඇනී රාජසිංහ රජු මිය ගිය පෙතන්ගොඩ උයනහද පුදසුනලංකාවේ විශිෂ්ටතම චිත්‍රපට තුනට දායක වූ එකම කලාකරුවාතිස්ස ගේ දැනුමට කිට්ටු වෙන්න කාටවත් ලේසි වුණේ නැහැදමා ගියත් අතරමඟදි දිවි ගමනේ - බලා හිඳිමි සසර පුරා හිමි සඳුනේහදවතට වඩාත්ම ළංවූ සිනමා ගුරුවරයාරණ මොනරා ඉගිළී ගිහින්කෝ දැන් පැහැබර කෙත්යාය?පුංචි කනට හඬ ඇහෙන්න සිඟිති මුවෙන් හඬ නැඟෙන්න පුංචි දූට උදව් දෙන්නරංගනයට දක්ෂ පුංචි මලින්යාඉන්ටර්නෙට් ජෝක්ස්ටියුඩර් ජයශාන්ත උපහාර ගී ප්‍රසංගයක්පිච්චර් පිස්සාමගේ සදාදර අසංකාටඅපේ ජැකීගේ මුල්ම රංගනයට සම්මානයක්කල්තියා හඳුනාගත්තොත් වකුගඩු රෝග පාලනය කළ හැකියි‘අපි දෙන්නගෙ අදහස් ගැළපෙන්නෙ නෑ’ (රසදුන නව කථාව)කරීනා කපූර් මැරලින් මොන්රෝ චරිතය රඟපායිආචාර්ය ලෙස්ටර් ජේම්ස් පීරිස් විසින් සිංහල සිනමාවට හඳුන්වා දෙන ලද හොඳම කලාකරුවන් තිදෙනා ගාමිණී ෆොන්සේකා (රංගනය) සුමිත්‍රා පීරිස් (සංස්කරණය) හා තිස්ස අබේසේකර (තිරනාටක රචනය) යැයි මම සිතමි. ඉහත තිදෙනාම තම ප්‍රධාන නිර්මාණ ක්ෂේත්‍රය අභිබවමින් පසුකලෙක චිත්‍රපට අධ්‍යක්ෂණයේ ද ප්‍රතිභාසම්පන්න වීම සුවිශේෂත්වයක් ප්‍රකට කරයි. තිස්ස සිනමාකරණයට ප්‍රවිෂ්ට වූයේ ‘ගම්පෙරළිය’ චිත්‍රපටයේ සහාය අධ්‍යක්‍ෂවරයා හා අතිරේක දෙබස් රචකයා වශයෙනි. (එහි තිරනාටක රචනය රෙජී සිරිවර්ධන ගෙනි)ඉන්පසු ලෙස්ටර් ගේ ‘අක්කර පහ’ තිස්ස වෘත්තාන්ත තිර රචනයක් ලියූ ප්‍රථම අවස්ථාව විය. ‘නිධානය’, ‘වීර පුරන්අප්පු’, ‘අහසින් පොළොවට’ තිස්ස, ලෙස්ටර් ගේ චිත්‍රපට උදෙසා ලියූ තවත් තිර කතා තුනකි. එයින් ‘නිධානය’ සුවිශේෂය. එය සිංහල සිනමාවේ හොඳම චිත්‍රපටයත් හොඳම තිරනාටක රචනයත් වන බැවිනි.ඔබට කොහොමද තිස්ස මුලින් ම මුණ ගැසුණේ?මාගේ දෙවැනි චිත්‍රපටය වූ ‘සංදේශය’ බලපු එක් ගැටවරයෙක් ඒ චිත්‍රපටය ගැන ඉතාම නිර්දය විවේචනයක් ලියලා මට තැපැල් කරලා එවලා තිබුණා. ඒ ගැටවරයා තම යි තිස්ස අබේසේකර. ඔහු ඒ විවේචනයෙන් කියලා තිබුණු දේවල සාමාන්‍ය අදහස මට තවම මතකයි. ඔහු කිව්වේ මේක දැවැන්ත චිත්‍රපටයක් වුණාට මෙහි චරිත යටපත් කරමින් බාහිර පරිසරය මතු වෙලා තිබෙනවා කියලයි . ඒ විවේචනයේ ඇත්තක් තිබුණත් එහි පොඩි නැත්තකුත් තිබුණා. ඒ කියන්නේ ඒක අර්ධ සත්‍යයක්. මොකද එහි බලකොටුව හරියට ‘ගම්පෙරළියේ’ හෝ ‘නිධානයේ’ දිරාපත්වුණු වලව්ව වගේ් චිත්‍රපටයේ ම චරිතයක් බවට පත්වෙලා තිබුණා. කොහොම වුණත් මම තිස්සට පිළිතුරු ලිපියක් ලිව්වා ඇවිත් මුණගැහෙන්න කියලා.ඔහු ආවා මා මුණගැහෙන්න. ඔහු එක්ක කරපු මුල්ම කතාබහින් මට තේරුණා, ඔහු සිනමාවට පිවිසෙන්නට බලවත් කැමැත්තකින් ඉන්නා හාදයෙක් ය කියන එක. ගාමිණී ෆොන්සේකා වගේ ම තිස්සත් සිනමාව නිසා තමන් ගේ උසස් අධ්‍යාපනය කඩාකප්පල් කරගත්තා. ‘ගම්පෙරළිය’ මගේ තුන්වැනි චිත්‍රපටය. මා තිස්සට එහි සහාය අධ්‍යක්‍ෂණය භාර දුන්නා. ඒක තම යි තිස්සගේ පටන් ගැන්ම.’ගම්පෙරළියේ’ තිරනාටකය ලිව්වේ රෙජී සිරිවර්ධන. ඔහු එය ලීවේ ඉංගි‍්‍රසි භාෂාවෙන්. ඔහුට සිංහලන් දෙබස් හොඳට ලියන්න බැරි නිසා අපි ඒ වගකීමත් තිස්සට පැවරුවා. ‘ගම්පෙරළියේ පියල් නන්දාට ඉංගී‍්‍රසි උගන්වන ජවනිකාව අලුතෙන් ම නිර්මාණය කළ එකක්. ඊට ඇතුළත් තිස්ස ගේ දෙබස් චිත්‍රපටයේ සමූදයාර්ථයට හුඟාක් ගැළපුණා.ඊට පස්සේ ‘දෙලොවක් අතර’ චිත්‍රපටය කරද්දීත් මා තිස්ස ඊට සම්බන්ධ කර ගත්තා. එහි සහාය අධ්‍යක්‍ෂවරයා වගේ්ම දෙබස් රචකයා වුණෙත් තිස්ස. ඔය අතරෙදි තිස්ස මට ‘අක්කර පහ’ නවකතාව ගැන කියලා තිබුණා. එහි කතාව සත්‍යජිත් රායිගේ චිත්‍රපටයක් වගෙ කියලා ඔහු කිව්වා. ඔහු ගේ කීමට මම ‘අක්කර පහ’ සිනමාවට නඟන්න කැමැති වුණා. එහි තිරකතාව ලියන්න තිස්සට ම භාර කළා. ඒක තමයි ඔහුගේ මුල් ම තිරනාටක රචනය.ඔබේ චිත්‍රපටවලට තිරනාටක ලියූ රචකයන් (රෙජී සිරිවර්ධන, පී.කේ.ඩී. සෙනෙවිරත්න, මහාචාර්ය ඒ.ජේ. ගුණවර්ධන, පිලිප් කුරේ සහ අනිත් අය අතරින් තිස්ස සුවිශේෂ වෙන්නෙ කොයි විදියටද?භාෂාව හා සාහිත්‍ය ගැන දැනුම එක් පැත්තකිනුත් සිනමා මාධ්‍ය ගැන දැනුම අනිත් පැත්තෙනුත් ඔහුට තිබුණා. තිස්ස තරම් නාට්‍යෝචිත දෙබස් ලියන්න දක්‍ෂයෙක් සිංහල සිනමාවේ තවත් නැහැ.ආයේ වචන දෙකක් නැහැ. අධ්‍යක්ෂවරයෙක් වශයෙන් ඔබෙත් තිරනාටක රචකයෙක් වශයෙන් තිස්සගෙත් අග්‍ර කෘතිය ‘නිධානය’ යි.අපි දෙන්නාගෙ විතරක් නෙමෙයි ගාමිණී ෆොන්සේකාගෙ ගත්තත් (රංගනය) ප්‍රේමසිරි කේමදාසගේ ගත්තත් (සංගීතය) එම්.එස්. ආනන්දන්ගේ ගත්තත් (කැමරාකරණය) ඔවුන්ගේ අග්‍ර කෘතිය ‘නිධානය’ යයි කියන්න පුළුවන්. සිනමාව අධ්‍යක්ෂවරයාගේ කලා මාධ්‍යයක් යැයි කිව්වට ඒක සාමූහික කලාවක්. ‘නිධානය’ චිත්‍රපටයෙන් ම ඒක සනාථ වෙනවා. එක්කෝ එහි ගාමිණිගේ රංගනය අසාර්ථක වුණා නම්, නැතිනම් කේමදාස ගේ සංගීතය අසාර්ථක වුණා නම් මේ උසස් බව ලැබෙන්නේ නැහැ.චිත්‍රපටයක දී අධ්‍යක්ෂවරයාගේ කිසියම් දර්ශනයක් තිබෙන්න ඕනෑ බව හැබෑව. නමුත් ඒක සාමූහික වෑයමක ප්‍රතිඵලයක්. ‘නිධානය’ පිටු තුන හතරක කෙටි කතාවක්. ඒකෙන් කොහොමටවත් චිත්‍රපටයක් හදන්න බැහැ. අනික ප්‍රධාන වශයෙන් චරිත දෙකයි තිබුණේ. අපි අලුතෙන් චරිත හා අවස්ථා ගොඩනැඟුවා. දර්ශන තලයේ දී (ලොකේෂන්) පවා අපි ජවනිකා තිරනාටකයට අලුතින් ඇතුළු කළා. මොනරාගේ ජවනිකාව එබඳු අවස්ථාවක්. මොනරෙක් ගැන කිසිවක් කෙටිකතාවේවත් තිරනාටකයේවත් තිබුණේ නැහැ.නමුත් මොනරාගේ ජවනිකාවෙන් චිත්‍රපටයට සංකේතාත්මක වටිනාකමක් එකතු වුණා. මොනරා ෆෙ‍්‍රායිඩ්යානු මනෝවිද්‍යාව අනුව ලිංගික සංකේතයක් බව මා දැන ගත්තේ පසුකාලයකයි. එක් දෙමළ මහාචාර්යවරයෙක් චිත්‍රපටයේ එන විලී අබේනායක ගේ පුරුෂ බෙලහීනතාව (IMPOTENT) මොනරා ගේ සංකේතයත් එක්ක විග්‍රහ කරලා ලියපු ලිපියක් වරක් මට කියවන්න ලැබුණා. ‘නිධානය’ තිර නාටකයේ වැදගත් ම දේ තමයි එහි ආඛ්‍යානය(NARATIVE) ඒ කියන්නේ විලී අබේනායකගේ පාපොච්චාරණය. ඒ සඳහා තිස්ස යොදාගත් භාෂාව මුළුමනින් ම සාහිත්‍යමය එකක් බව මහාචාර්ය සරච්චන්ද්‍ර මාත් එක්ක කියලා තිබෙනවා. එය එතුමාගේ ඇගැයීමට ලක්වුණා.තිස්ස වරක් මා සමඟ මෙසේ කියා සිටියා. ‘මා ලෙස්ටර්ගේ චිත්‍රපටවලට තිර නාටක ලියූ මුල් අවදියේ මගේය කියා තිරනාටක ශෛලියක් ගොඩනැගී තිබුණේ නැහැ. ඒ නිසා ලෙස්ටර් ගේ නිර්මාණාත්මක වේගයන්ට උචිත අයුරින් තිරනාටක ලිවීමේ ශක්‍යතාව මට තිබුණා. එහෙත් ‘නිධානය’ වන විට මම මගේම ස්වාධීන තිරනාටක රීතියක් ගොඩනඟා ගත්තා. ලෙස්ටර් ඒ රීතිය එතරම්ම රුචි කරන ආකාරයක් පෙනුණේ නැහැ. ඔහු හිතන්නට ඇති තිස්ස අබේසේකර නමැති තිරකතා රචකයා තමන්ගේ නිර්මාණකරණය කෙරෙහි සැලකිය යුතු බලපෑමක් ඇති කරනවා කියලා.’ මේ කියන කතාවේ සත්‍යයක් තිබෙනවාද?නැහැ. එහෙම දෙයක් නැහැ.ඔබ විසින් සිනමාකරණයට හඳුන්වා දෙන ලද අය පසු කලෙක චිත්‍රපට අධ්‍යක්‍ෂවරුන් බවට පත්වුණා. කේ.ඒ.ඩබ්ලිව්. පෙරේරා, ගාමිණී ෆොන්සේකා, සුමිත්‍රා පීරිස්, තිස්ස ලියනසූරිය මෙන් ම තිස්ස අබේසේකර ද එයින් ප්‍රමුඛයෙක්.ඒක සතුටට කරුණක්. තිස්ස වෘත්තාන්ත චිත්‍රපටයකුත් වාර්තා චිත්‍රපට රැසකුත් නිර්මාණය කර තිබෙනවා. මං හිතන්නේ ඒ සියල්ල අතරින් ‘විරාගය’ වඩාත් ම විශිෂ්ට කෘතිය යැයි මා සිතනවා. ඒක සිංහල සිනමාවේ හොඳම තුන්වැනි චිත්‍රපටය බවට පත්වුණා. (හොඳම චිත්‍රපටය ‘නිධානය’, හොඳම දෙවැනි චිත්‍රපටය ‘ගම්පෙරළිය’) මේ චිත්‍රපට තුනටම සම්බන්ධ වූ එකම කලාකරුවා තිස්ස. ඒක සුවිශේෂ සිද්ධියක්. ඒ වගේ ඔහු තිරනාටකය ලියූ ‘වැලිකතර’ හොඳම සිංහල චිත්‍රපට දහයෙන් තවත් එකක් බවට ද පත් වුණා.තිස්සගේ චිත්‍රපටවල ජර්මන් ප්‍රකාශනවාදී සිනමාවෙන් (GERMAN EXPRESSIONISM) හෝ ඉංග්මාර් බර්ග්මාන් ගේ චිත්‍රපටවලින් ලද කිසියම් ආකාරයක ආභාසයක් දක්නට ලැබෙනවා?ඔහුගේ ‘මහගෙදර’ චිත්‍රපටයේ බර්ග්මාන්ගේ සිනමා පටවල ආභාසය මා දකිනවා. බර්ග්මාන් ගේ චිත්‍රපටවල එන පවුලක් වගේ ම තමයි මේ චිත්‍රපටයේ මල්වින්න පවුල.සිංහල හා ඉංගී‍්‍රසි යන දෙබසින් ම සාහිත්‍යකරණයේ යෙදෙන්නකු ලෙස තිස්සගේ ප්‍රතිභා ශක්තිය ඔබ තක්සේරු කරන්නේ කොහොමද?මේ ළඟදී මහාචාර්ය කේ.එන්.ඕ. ධර්මදාස කියලා තිබුණා තිස්සගේ සිංහල භාෂා භාවිතය මාර්ටින් වික්‍රමසිංහ හා ගුණදාස අමරසේකර යන දෙදෙනාම ඉක්මවනවා කියලා. ඒ වගේ ම මම හිතන්නේ අපේ රටේ ඉංගී‍්‍රසියෙන් ලියන්න හිටපු විශිෂ්ටතම ලේඛකයා තමයි තිස්ස.ඒක මයිකල් ඔන්ඩච්චි පවා අවධාරණය කරලා තිබෙනවා. තිස්ස ගේ ‘ටෝනි බ්‍රිගින් හෝම්’ කෙටිකතා එකතුව තමන්ගේ හදවතට වඩාත් ම දැනුණු කෘතිය ලෙස ඔන්ඩච්චි සඳහන් කර තිබෙනවා.පරිපාලකයෙක් ජාතික (චිත්‍රපට සංස්ථාවේ සභාපති) ලෙසත් තිස්සගේ කෘතහස්තභාවය අගය කළ හැකි යැයි අප සිතනවා?අගය කරන්න වටිනවා. ඔහු අලුත් පරපුරකට සිනමාවට එන්න අවස්ථාව පාද දුන්න එකම ඇති මං හිතන්නේ. හුඟදෙනෙක් නොදන්නව වුණාට විමුක්ති ජයසුන්දරට ප්‍රංශයට යන්න සල්ලි දුන්නෙ තිස්ස. ඒ වයේ සාධනීය ප්‍රතිඵල අපි පස්සේ කාලෙක දැක්කනේ. අනික සිනමා සංස්කෘතියක් ගොඩනැඟීමට ඔහු පුළුල් වැඩපිළිවෙළකින් දායක වුණා. සිනමා රසවින්දනය වැඩමුළු, ‘සදිසි’ සිනමා සඟරාව ඊට උදාහරණ.ඒ කොහොම වුණත් චිත්‍රපට කර්මාන්තය පෞද්ගලීකරණය වුණේ තිස්ස අබේසේකර යුගයේ දී. එය බොහෝ දෙනකුගේ දෝෂ දර්ශනයට ලක්ව තිබෙන්නක්.ඒක එවකට තිබුණු ආණ්ඩුවේ ප්‍රතිපත්තියක් මත කි‍්‍රයාත්මක වූ දෙයක්. ආණ්ඩුව සිනමාව වෙනුවෙන් කිසිම දෙයක් කළේ නැහැ. ආණ්ඩුව කළේ රටපුරා අසීමිත ලෙස රූපවාහිනී චැනල් විවෘත කරන්න ඉඩදීපු එකයි. ප්‍රංශයේ රූපවාහිනී චැනල් තියෙන්නෙ හයයි. එංගලන්තයේ හතරයි. අපේ රටේ 17 ක් තිබෙනවා.ඒ නිසා චිත්‍රපට කර්මාන්තය පෞද්ගලික අංශයට දීලා බලමු කියලා මතයක් ඒ අවදියේ දී ඉදිරිපත් වුණා. නමුත් දැන් පැහැදිලිවම පේන්නේ මේක ගොඩ ගන්න පෞද්ගලික අංශයටවත් බැරිවුණු බවයි. මේක ගොඩගන්න තමන්ට පුළුවන්ය කියලා මේ ළඟදී ඩී.බී. නිහාල්සිංහ කියලා තිබුණා. මං හිතන්නේ ඒක කරන්න නම් කාටවත් බැහැ. මොකද අපේ සිනමාව පටන්ගත්තේ ම කඩවුණු පොරොන්දුවෙන් නේ.පෞද්ගලිකව ගත්තම තිස්ස කෙබඳු පුද්ගලයෙක් ද?ඔහු හොඳ ෆයිටර් කෙනෙක්. තමන් පිහිටලා ඉන්න ප්‍රතිපත්තියක් වෙනුවෙන් හරි තමන් ගොඩනඟන කිසියම් තර්කයක් වෙනුවෙන් හරි පෑනෙන්, කටින් බැරිනම් අතින් පයින් හරි පෙනී හිටින්න පුළුවන් කෙනෙක් තිස්ස.තිස්සට ආචාර්ය උපාධිය ලැබීම ඔබ මොන විදියට ද දකින්නේ?තිස්සට මේ ආචාර්ය උපාධිය දීලා තිබෙන්නේ දේශීය සිනමාවට විශේෂයෙන්ම මෙරට සංස්කෘතික වර්ධනයට පොදුවේ ඔහු කරනු ලැබූ මෙහෙවර සලකා බලා බව හේතු පාඨයේ දක්වා තිබෙනවා. මං හිතන්නේ ඒ හේතු පාඨයේ ඔක්කොම සැකෙවින් කියවිලා තියෙනවා. තිස්ස සිනමාව විතරක් නෙමෙයි වෙනත් සංස්කෘතික ක්ෂේත්‍ර ගණනාවක විද්වතෙක්. සිංහල කවිය ගත්තත්, සංගීතය ගත්තත්, ඉතිහාසය හෝ පුරාවිද්‍යාව ගත්තත් තිස්ස සතු දැනුමට කිට්ටු වෙන්න කාටවත් ලේසි නැහැ. ඇත්තට ම මේ ආචාර්ය උපාධිය ඔහුට ලැබෙන්න තිබුණේ මීට අවුරුදු ගණනාවකට කලින්.සු.මි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=av1004187</link>
    <topic>දමා ගියත් අතරමඟදි දිවි ගමනේ - බලා හිඳිමි සසර පුරා හිමි සඳුනේ</topic>
    <author>හේමාලි විජේරත්න</author>
    <content>අවුරුද්දයි හරි සද්දයි FM දෙරණ කියයිදුෂ්‍යන්ත් සහ මම හොඳ යහළුවන් විතරයිවිස උණ කටුවක් ඇනී රාජසිංහ රජු මිය ගිය පෙතන්ගොඩ උයනහද පුදසුනලංකාවේ විශිෂ්ටතම චිත්‍රපට තුනට දායක වූ එකම කලාකරුවාතිස්ස ගේ දැනුමට කිට්ටු වෙන්න කාටවත් ලේසි වුණේ නැහැදමා ගියත් අතරමඟදි දිවි ගමනේ - බලා හිඳිමි සසර පුරා හිමි සඳුනේහදවතට වඩාත්ම ළංවූ සිනමා ගුරුවරයාරණ මොනරා ඉගිළී ගිහින්කෝ දැන් පැහැබර කෙත්යාය?පුංචි කනට හඬ ඇහෙන්න සිඟිති මුවෙන් හඬ නැඟෙන්න පුංචි දූට උදව් දෙන්නරංගනයට දක්ෂ පුංචි මලින්යාඉන්ටර්නෙට් ජෝක්ස්ටියුඩර් ජයශාන්ත උපහාර ගී ප්‍රසංගයක්පිච්චර් පිස්සාමගේ සදාදර අසංකාටඅපේ ජැකීගේ මුල්ම රංගනයට සම්මානයක්කල්තියා හඳුනාගත්තොත් වකුගඩු රෝග පාලනය කළ හැකියි‘අපි දෙන්නගෙ අදහස් ගැළපෙන්නෙ නෑ’ (රසදුන නව කථාව)කරීනා කපූර් මැරලින් මොන්රෝ චරිතය රඟපායිතරප්පු පේලිය බැහැගෙන සාලෙට එන ඔහුගේ ප්‍රතාපවත් මුහුණ අද අපිට දැකගන්නට නෑ. ඒත් පුරුද්දට වාගේම ගෙට ගොඩ වුණාම තරප්පු පේලිය දිහා බැලෙනවා. අද එතැන ඉඳල අප පිළිගන්නට ආවේ ඔහුගේ දයාබර බිරිය. අපි මේ ගොඩවැදුණේ අපේ සිනමාවේ මහා යුග පුරුෂයකුගේ නිවෙසට. ඔහු නැති අඩුවෙන් සිංහල සිනමාව සදා නොපිරවිය හැකි සේම ඔහු වසර ගණනාවක් ජීවත් වූ මේ නිවසේ ද ඔහු නැති අඩුව පුරවන්නට කිසිවෙකුටත් නොහැකියි. ඔහු මීට හරියටම වසරකට ඉහත දී අපෙන් වෙන්වුණු තිස්ස අබේසේකරයන්ය.ජීවිතේ දිගු කලක් ඔහුත් සමඟ එක්ව දුක සැප වැළඳූ ඈ අසංකා අබේසේකරය.පුරා වසරක් ගතව ගොස් ඇතත් එදා ඇගේ ඇස් අග දිලිසුණු කඳුළු කැට තවමත් වියැකී ගොස් නැත. සිය දයාබර සැමියාගේ මතකය සමරන මොහොතක් පාසාම උණුසුම් කඳුළක් නිරන්තරව ඇගේ දෙකොපුල් සිප ගනී. මේ කඳුළු කැට අපට කියන්නේ පුරා දශක තුනකට ආසන්න විවාහ ජීවිතයක සොඳුරු මතක හා සිය සැමියා වෙනුවෙන් උපන් අසීමිත ආදරයේ සදාතනික බවය.”මම දන්නේ නෑ ඔහු නැතුව මේ අවුරුද්ද මම කොහොම ගෙව්වද කියලා. මට තවමත් හිතෙන්නෙ නෑ ඔහු මියගිහින් කියලා. තාමත් ඔහු කතා කරන හඬ මට මේ ගෙදරින් ඇහෙනව වගේ. උඩ තට්ටුවේ එහාට මෙහාට ඇවිදින හෙවණැල්ල පල්ලෙහා ඉඳන් බලා ඉන්නකොට තාමත් මට පේනවා. ඔහු නැතුව මේ ගෙවුණු තුන්සිය හැටපස් දවසෙන් එක දවසක් එක මොහොතක්වත් නෑ ඔහු මතක් නොවුණු. මේ ගෙදර හැම තැනම මම ඇවිදගෙන යනකොට ඉස්සරහට මට පේන්න ඔහුගේ ඡායාරූප තියාගෙන ඉන්නේ. රෑට නිදියන්න යනකොට හැමදාම පින්තූරේ අතගාලා නිදාගන්න යන්නේ. මට ඔහු සමඟ කතා කරන්න ඕන වෙනවා. ඔහුට කියන්න ගොඩක් දේවල් තියෙනව වගේ දැනෙනවා. එහෙම දවසට මම පින්තූරෙ ළඟට ගිහින් අතගාල අඬ අඬා කියනවා හීනෙන්වත් ඇවිත් කතාකරල යන්න කියලා. ඇත්තම කිව්වොත් එදාට ඔහු මට හීනෙන් පේනවා.ඔහු ජීවත්වෙලා හිටපු කාලේ වුණත් ගෙදර ඉන්නකොට වැඩි සද්ද බද්දයක් කරපු කෙනෙක් නෙවෙයි. උදේ කෝපි එක බීලා වැඩ පටන් ගන්නවා. මම උදේට කෑම ලෑස්තියි කිව්වම පල්ලෙහාට බැහැල කෑම කනවා. ආයිත් උඩට යනකොට මට කියාගෙන යනවා දහයට විතර කෝපි එකක් ගේන්න කියලා. මම කෝපි එක අරන් යනකොට එයා ලොකු වැඩක ඉන්නව නම් මට කියනව ඔතනින් තියලා යන්න කියලා. එහෙම නැතිනම් අපි දෙන්නා ටිකක් කතා කර කර ඉන්නවා.හුඟාක් වෙලාවට අපි දෙන්නා කතා කර කර ඉන්න පුරුදු වෙලා හිටියේ අපේ නිදන කාමරේ. ඇඳ අයිනේම පුටු දෙකක් තියාගෙන උන්නා කතා බහ කරන්න. ඔහු මිය යන්න අවුරුද්දකට විතර උඩදි ඉඳන් අපේ කතාබහේදි අපි දෙන්නට දෙන්නා නැතුව ජීවත්වෙන්නේ කොහොමද කියන එක ගැන නිතරම කතා කළා. මගේ කේන්දරේ හැටියට මට කනවැන්දුම් යෝග තිබුණේ නෑ. නමුත් ඔහුගේ කේන්දරේ එහෙම තිබුණා. ඒ හින්දම මම කිව්වා ‘අප්පච්චි.. ඔයා බයවෙන්න එපා. ඔයා ඉක්මනට මැරෙන්නේ නෑ’ කියලා. එතකොට මට එයා උත්තර දුන්නේ මෙහෙමයි.”ඔයා නැති ජීවිතයක් ගැන මට හිතාගන්න බෑ. මම දන්නෙ නෑ දරුවන් ගැන වුණත් මොනවද කරන්නේ කියලා. ඔයා මැරෙන්න පැය 24කට කලින් හරි චුට්ටා මට මැරෙන්න ඕන” කියලා.තිස්ස - අසංකා යුවළ කොයිතරම් ආදරයකින් බැඳීමකින් ජීවත්වෙන්න ඇද්ද? තිස්ස අබේසේකරයන් ආදරේට සිය බිරිය ඇමතුවේ චුට්ටි කියලා. ඒ වගේම බොහෝ අවස්ථාවල අසංකා ඔහුව ඇමතුවේ ‘අප්පච්චි’ කියලා. තිස්ස අබේසේකරයන් සහ අසංකා අතර අවුරුදු 15ට වැඩි වයස පරතරයකින් තිබුණත් ඒ වයස් පරතරය ඔවුන්ගේ විවාහ සංස්ථාවට කොයි ලෙසකින්වත් බලපෑවේ නෑ. ඔවුන් අතර මේ තරම් දැඩි බැඳීමක් ඇතිවෙන්නට හේතුව සත්‍ය ලෙසම කුමක් වන්නට ඇත්ද?ඇත්තටම ඔහු තරම් ජීවිතේ හැලහැප්පීම්වලට ලක්වුණු, පෞද්ගලික ජීවිතේ කෙනෙකුට දරාගත නොහැකි තරම් දුක් කන්දරාවක් දරාගත්තු කෙනෙක් මට නම් මගේ ජීවිතේදි හමුවෙලා නෑ. මම ඔහුට වැඩිය අවුරුදු 15ටත් වැඩිය බාලයි. මෙච්චර බාල වයසක කෙනෙක් ඔහුව කොහොම තේරුම් ගනීද කියලා ඔහු කොහොම හිතුවද කියන්න මම දන්නේ නෑ. අපි අතර විවාහවෙන්න කලින් වසර 2 1/2ක වගේ ආශ්‍රයක් තිබුණා.ඒක ඉඳහිට හමුවීමක් විතරයි. ඒත් ඒ ඇසුරේ කිසිම තැනක ආදරයක්, ප්‍රේමයක් ගෑවිලාවත් තිබුණේ නෑ. එයා දිහා මම බැලුවේ වැඩිහිටියෙක් දිහා බලන බැල්මකින්. හැමතිස්සෙම ගුරුහරුකම් ගත්තේ ගුරුවරයෙක්ගෙන් වගේ. එයා මගේ දිහා බැලුවෙත් හරියට දරුවෙක් දිහා බලනව වගේ කියලයි මට හැඟුණේ. මට හරියට ඔහු ආදරෙයි කියලා මම දැනගෙන හිටියා. නමුත් ඒ ආදරය තුළ ආදරවන්තියකට තිබෙන ආදරයක් මට දැනුණේ නෑ.ඔහුගේ පෞද්ගලික ජීවිතය එක්තරා මොහොතකදි කඩාවැටෙත්දි, වැටෙන්න යත්දි යමක් අල්ල ගන්නව වගේ ඔහු මාව අල්ලගත්ත. ඒත් මට දැනුණේ නෑ මේ පවුල් ජීවිතයක් ගෙවන්න අල්ල ගත්තා කියලා. ඔහු කෙරේ මට තිබුණේ අසීමිත ගෞරවයක්. එක් මොහොතක ඔහු මට යෝජනාවක් ගෙනාපු වෙලාවේ මා තුළ ඔහුට තිබුණ ගෞරවය නිසාම ඒක මට ප්‍රතික්ෂේප කරන්න බැරිවුණා. මම අසරණ වුණා කිව්වොත් හරි.ඔහු කලාවේ දැවැන්ත පුද්ගලයෙක් කියලා හිතල නොවෙයි මම කැමැති වුණේ. ඒ වෙනකොට ඔහු කලාවේ ඒ තරම් ලොකු දෙයක් කරපු කෙනෙකුත් නොවෙයි. නමුත් මට ඉදිරිය පෙනුණා. මේ පුද්ගලයාගේ පෞද්ගලික ජීවිතය යහපත් කළොත් කලාවට යමක් කළ හැකි පුද්ගලයෙක් කියලා. මම වයසින් ලාබාල වුණත් මෝරපු කෙනෙක් විදියට හිතන්න පුරුදු වුණා. මට අවිශ්වාසයක් ඇතිවුණෙත් නෑ ඔහුත් සමඟ මේ ගමන යන්න.ඔහු සමඟ ගත කළ තිස් වසරක අතීතය ඇයට ඊයේ අද මෙන් ය.”අපේ විවාහ ජීවිතේට අවුරුදු 30 සම්පූර්ණ වෙන්න මාස දෙකක් තියෙද්දි තමයි ඔහු මාව දාල යන්න ගියේ. මම වයසින් ලාබාල වුණා කියලා ඔහුගෙන් බොහෝ දේවල් බලාපොරොත්තු වුණු කෙනෙක් නෙවෙයි. අපි දෙන්නට දෙන්නා ආරක්ෂා කරගත්තා. මාව දරුවෙක් වගේ හොඳට බලාගත්තා. මට කිසි අඩුපාඩුවක් කළේ නෑ. මිල මුදල් යාන වාහන, ගෙවල් දොරවල් ගැන නොවෙයි මම කතාකරන්නේ. ඒවා පස්සෙ කවදාවත් මම ගියේ නෑ. ඒවා නැති වුණාට විවාහ වුණු දවසෙ ඉඳලා අපි හොඳ ගෙදරක ජීවත්වුණා. හොඳට කාලා බීලා සතුටින් හිටියා. මම මිල මුදල් පස්සෙ දිව්වෙ නැති නිසා තමයි ඔහු කොන්ද කෙළින් තියාගෙන ඔහුගේ වෘත්තිය කළේ.සැබැවින්ම තිස්ස අබේසේකර නම් වූ ඔහු මිය යන විට අපේ රටේ ජාතික වස්තුවක්. චතුර ලෙස ද්විභාෂාවෙන්ම කතා කළ හැකි, ලිවිය හැකි උගතුන් අතර සිටි ප්‍රවීණයෙකි. සිනමාවේ පමණක්ම නොව, සාහිත්‍යය, සංගීතය, ඉතිහාසය, පුරාවිද්‍යාව මෙකී නොකී සෑම විෂය ක්‍ෂේත්‍රයකම පෘථුල දැනුමකින් යුතු තැනැත්තෙකි. මේ ජාතික වස්තුව ආදරෙන් රැකබලා ගත් ඈ නොසිටින්නට මේ - සා දුරක් ඔහුට සකල කලාවෙහිම යාමට නොහැකිවන්නට ද ඉඩ තිබුණි. නිවෙසේ කටයුතුත් පවුලේ බාරදූර වගකීමුත් කරට ගෙන ඔහුගේ ලෙයින් උපන් දූ දරුවන්ට ආදරණීය අම්මා ද වූවාය.පවුලේ වගකීම් සියල්ලම මගේ අතින් ඉටුවුණාට අපිට ආර්ථික හයියකට තිබුණේ ඔහු හම්බකරන දේ විතරයි. මට සල්ලි දුන්නම මම අරපරිස්සමින් ඒවා වියදම් කළා. දරුවන්ගේ කටයුතු වුණත් මම තමයි එයාට කියන්නේ. දරුවන්ට හරියට ආදරේ වුණාට වෙන අය වගේ ඒක පෙන්නන කෙනෙක් නොවෙයි. හරි අමුතු චරිතයක්. ඒ වුණාට මිය යන්න මාස 03-04ට කලින් දුවයි පුතයි ළඟට අරගෙන හරියට කතා කර කර හිටියා. දුව කිව්වා එයාගේ උපාධියට සිනමාව හදාරන්න කැමැතියි කියලා.එතකොට මට මතකයි එයා කිව්වා ‘ඔයා විශ්වවිද්‍යාලෙට ගිහින් වෙන මොනවහරි ඉගෙන ගන්න. මම ඔයාට සිනමාව උගන්වන්නම් කියලා’. ඒ ගැන කිය කියා දුව තාමත් අඬනවා. දැන් දුවට අවුරුදු 21යි. පුතාට 19යි. දෙන්නම ඉංග්‍රීසියෙන් ඉගෙන ගත්තේ. දුවව පිටරට විශ්වවිද්‍යාලයකට යවන්න තරම් මට ආර්ථික හයියක් නෑ. තිස්ස මියගියාට පස්සෙ පුතාත් ඉස්කෝලෙන් අස්කර ගත්තා. මුදල් වියදම් කරල උගන්වන්න තරම් ආර්ථික හයියක් දැන් මට නෑ. ඔහු ඉන්න කාලේ ඉඳන්ම ස්ථිර ආදායම් මාර්ගයක් අපට තිබුණේ නෑ. පොත් ලියලා, තිර රචනා ලියලා හම්බකරපු සල්ලිවලින් තමයි අපි ජීවත්වුණේ.ජාතික චිත්‍රපට සංස්ථාවේ සභාපතිකම ලැබෙන කොට අපි ගොඩාක් ණය වෙලා හිටියා. ඒ කාලේ අපි ළඟ තිබුණු කාරක විකුණලා ඒ ණය ඔක්කොම ගෙව්වා. ඒ කාලෙම තමයි ඔහුට සංස්ථාවෙන් වාහන බලපත්‍රය (permit) ලැබුණේ. නමුත් ඔහු වාහනේ ගත්තේ නෑ. මට දවසක් අපේ ඩ්‍රැයිවර් කිව්වා මහත්තයාට පර්මිට් එක ලැබිලා තියෙන්නේ කියලා. එක දවසක් ගෙදර ආවම මම නිකමට මතක් කළා. ‘අප්පච්චි පර්මිට් එක.... කියලා විතරයි මට කියන්න ලැබුණේ. මට සැරදාලා මෙහෙම කිව්වා.”මම රස්සාවකට ගියේ පර්මිට් අරන් කාර් ගන්න නොවෙයි. මට එතන වැඩ තියනවා කරන්න. ජාතික චිත්‍රපට සංස්ථාව කියන්නේ ගඳ ගහන කුණු ගොඩක්. මම ඒ කුණුගොඩ සුද්ද කරන්න ඕන චුට්ටී. මට කරදර කරන්න එපා.. කියලා.ඊට මාස 02ට පස්සෙ පර්මිට් කැන්සල් වුණා. ඊළඟ අවුරුද්දේ ආණ්ඩුව පෙරලුණා. තිස්ස චිත්‍රපට සංස්ථාවේ සභාපති ධූරයෙන් ඉල්ලා අස්වුණා. ඉල්ලා අස්වීමේ ලියුම දීලා ඔහු ගෙදර ආවේ ත්‍රීවීල් එකකින්. එදා ඔහු එක්ක ගිය ඩ්‍රැයිවර් ගෙදරට බස්සන්න අහනකොට කිව්වලු – ‘තිලකරත්න දැන් මම ඕගොල්ලන්ගේ චිත්‍රපට සංස්ථාවේ සභාපති නොවෙයි. මම තිස්ස අබේසේකර. ඒ හින්ද මම තී‍්‍රවීල් එකක ගෙදර යන්නම් කියලා.එදායින් පස්සෙ අපට කාරෙකක් තිබුණෙත් නෑ. ගන්න සල්ලි තිබුණෙත් නෑ. ඊට පස්සෙ තිස්ස රූපවාහිනී අභ්‍යාස ආයතනයේ වැඩ කරපු කාලේ ඊ.ටී.එෆ්. එකේ සල්ලි ලැබුණා. ඒ සල්ලියි මම documentry එකක් කරල ගත්ත සල්ලියි දීලා ඉතුරු ටික ලීසිං කරල අපි වාහනයක් ගත්තා. ඒ වාහනේ අරං හරියටම මාස 07යි පාවිච්චි කරන්න ලැබුණේ. ඔහු අසනීප වුණා. එදා උදේ ඉස්පිරිතාලෙට යන්න ලෑස්තිවෙලා මට කිව්වා, ’ඔයා කරපු ලොකුම දේ තමයි මේ කාරෙක ගත්ත එක’ කියලා.මට මතකයි ඔහු චිත්‍රපට සංස්ථාවේ ඉන්න කාලේ සිංගප්පූරුවත් එක්ක ලොකු deal එකක් කළා. ඒකේ ලොකු Commission එකක් තියනව කිව්වම ඔහු එදා කිව්වේ ඒ Commission එකෙන් දළුගම සරසවි චිත්‍රාගාරයට මේ මේ උපකරණ එවන්න කියලා list එකක් දුන්නා. ඒක ගත්ත නම් අද මටයි දරුවෝ දෙන්නටයි මේ තරම් දුෂ්කරතා විඳින්න වෙන්නෙ නෑ. තිස්ස අබේසේකර එදා වැඩකළේ එහෙමයි. ඒ වුණාට මට හරිම කනගාටුයි චිත්‍රපට සංස්ථාවෙදි චිත්‍රපට හදන්න ණය අනුමත කළ වෙලාවේ එකකින් ලක්ෂ 05 ගණනේ ඔහු ගත්තා කියලා ප්‍රචාරය වුණා. එහෙම කළා නම් අද අපිට අනුන්ගේ ගෙදරක ඉන්න ඕන නෑ.අපි මේ ඉන්න ගෙදර මගේ නංගිගේ. එයා ඉන්නේ රට. තිස්ස ඉන්නකම්ම අපි මේ ගෙදරට සල්ලි ගෙව්වා. ඔහු කැමැති වුණේ් නෑ කොහොමත් ණයට ඉන්න. තිස්ස නැතිවෙලා හත් දවසෙ දානේ ඉවරවෙලා යන්න ලෑස්ති වෙලා මගේ නංගී මට කිව්වා,”ලොකු අක්කා කොහෙවත් යන්න ඕන නෑ. ඔයාගේ දරුවෝ ලොකු වෙලා ඔයා බලාගන්නකම් මේ ගෙදර ඉන්න” කිව්වා.මගේ නංගිට පින්සිද්ද වෙන්න තමයි අදටත් මමයි දරුවෝ දෙන්නයි මේ ගෙදර ඉන්නේ.දරුවෝ දෙන්නම සිනමාව ගැන හරිම උනන්දුයි. ඒ වුණාට තාත්තා වගේ සිනමාව වෘත්තිය කරගන්න ඒ දෙන්නම කැමැති නෑ. ඒ මොකද තාත්තා සිනමාව වෘත්තිය කරගෙන විඳපු දේ ඒ දෙන්නම දැක්කා. එයාලා ඇසුරු කරපු එයාලගේ පන්තියේ අනිත් දරුවන්ට වඩා මේ දෙන්නටම අඩුපාඩු තිබුණා. ඒ නිසා පුතා හැම තිස්සෙම මට කියන්නේ ’අම්මේ අප්පච්චි තරම් ප්‍රතිපත්ති ගරුක වෙන්න කියලා අපට කියන්න එපා කියලා. ඉතින් ඒ වගේ වෙලාවට මම නිරුත්තරයි.පැමිණි දුක් පැණිරසයි කියලා දුක් සැප එක්ව වළඳන්න ඇය ඔහු එක්ක ආවේ එක හිතින්මයි. පුරා තිස් වසරක් ඔහුට මාතු භාර්යාවක්ම වූ ඈ ඔහුගේ ජීවිතේ තවත් එක් අඩුවක් සම්පූර්ණ කරලීමට සමත් වාසනාවන්ත ගැහැනියක වුණා. ඒ ඔහු කවදත් ප්‍රාර්ථනා කළ ඔහුගේ් ලෙයින් මසින් උපන් පුත් රුවනක්. ඒ සදාතනික සිහිවටනය ලබා දිය හැකි වුණේ ඇයටමයි. අද ඇගේ තනි නොතනියට දෙපසින් ඉන්නේ ඈ ඔහුටත්, ඔහු ඇයටත් ආදරයේ නාමයෙන් තිළිණ කළ මේ සිහිවටන දෙකයි. ඇගේ එකම අභිප්‍රාය වන්නේ ද ඔහු ප්‍රාර්ථනා කළ අයුරින්ම මේ දෙදෙනාට හොඳ අධ්‍යාපනයක් දී යහපත් පුරවැසියන් කරලීමයි. ඒ සමඟම ඔහු අතින් දැයට දායාද වුණු අගනා අපූරු වටිනා නිර්මාණ රැසක් වේ. මේ සියල්ල දැයේ ඉදිරි පරම්පරාව වෙත දායාද කරලීම ද ඇගේ අපේක්ෂාවක්.’තිස්ස අසනීප වෙන්න සති දෙක තුනකට කලින්’ඔළුව කැක්කුමයි මට ඔයාගේ ඔඩොක්කුවෙන් ඔළුව තියාගන්නද ඇහුවා.මම කිව්වා අනේ හා තියාගන්න කියලා. ඔළුව අත ගගා හිටියා.’අම්මිගේ ඔඩොක්කුවෙන් ඔළුව තියාගත්ත වගේ දැනෙනවා මට.’ කිව්වා.ඒ දවස් ටිකේම හීනෙන් එක එක ඒවා පෙනෙනවා අම්මිත් පෙනෙනවා මැරෙන්නද දන්නේ නෑ කියලත් කිව්වා.අසනීපවෙලා ඉස්පිරිතාලේ ඉන්නකොටත් එයාට ඕන වුණේ ඉක්මනට ගෙදර එන්න. එයා අන්තිමට ලිව්වේ ‘ශ්‍රී ලංකා පාර්ලිමේන්තුව‘ කියන පොත. මගෙන් නිතරම ඇහුවා පාර්ලිමේන්තුවේ චෙක් එක ගෙන්න ගත්තද කියලා. සල්ලි ඕන කියලා නිතරම එයාගේ හිතේ වැඩ කරන්න ඇති. ගෙදර ගිය ගමන්ම සුදත් රෝහණගේ ‘ස්වයංජාත’ තිර රචනය ඉවර කරන්න ඕන කිය කිය හිටියේ. තිර රචනය ඉවර නොවුණට සමස්තයක් විදියට කොළ 25-30 සාරාංශයක් එයා කරලා තිබුණේ. එයා සුදත්ගේ ‘ස්වයංජාත’ ඉවර කරලා තිබුණේ කවි පදයකින්. ඒක තමයි පෑනකින් අන්තිමට ලිව්ව වචන දෙක තුන. දැන් මට හිතෙනවා නොදැනුවත්වම ඔහු මේ කවි පද ටික ලිව්වෙ මටද කියලා.”...ඉතිං සසර ඇවිදින්නේ නෑ දේවී ගොහිං බුදුව එනකම් හිටපන් දේවී...”ඉතිං ඈ අදත් හෙටත් බලන් ඉන්නවා. සංසාරේ පුරාම බලන් ඉන්නවා.”දමා ගියත් අතරමඟදි දිවි ගමනේ බලා හිඳිමි සසර පුරා හිමිසඳුනේ...”කඳුළුත් එක්ක දිලිසුණු ඇගේ මූණ බලත්දි මට මේ කවි පද දෙක ලියන්න හිතුණා.හේමාලි විජේරත්නඡායාරූප – තුෂාර ප්‍රනාන්දු</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=av1004188</link>
    <topic>හදවතට වඩාත්ම ළංවූ සිනමා ගුරුවරයා</topic>
    <author>සනත් ගුණතිලක</author>
    <content>අවුරුද්දයි හරි සද්දයි FM දෙරණ කියයිදුෂ්‍යන්ත් සහ මම හොඳ යහළුවන් විතරයිවිස උණ කටුවක් ඇනී රාජසිංහ රජු මිය ගිය පෙතන්ගොඩ උයනහද පුදසුනලංකාවේ විශිෂ්ටතම චිත්‍රපට තුනට දායක වූ එකම කලාකරුවාතිස්ස ගේ දැනුමට කිට්ටු වෙන්න කාටවත් ලේසි වුණේ නැහැදමා ගියත් අතරමඟදි දිවි ගමනේ - බලා හිඳිමි සසර පුරා හිමි සඳුනේහදවතට වඩාත්ම ළංවූ සිනමා ගුරුවරයාරණ මොනරා ඉගිළී ගිහින්කෝ දැන් පැහැබර කෙත්යාය?පුංචි කනට හඬ ඇහෙන්න සිඟිති මුවෙන් හඬ නැඟෙන්න පුංචි දූට උදව් දෙන්නරංගනයට දක්ෂ පුංචි මලින්යාඉන්ටර්නෙට් ජෝක්ස්ටියුඩර් ජයශාන්ත උපහාර ගී ප්‍රසංගයක්පිච්චර් පිස්සාමගේ සදාදර අසංකාටඅපේ ජැකීගේ මුල්ම රංගනයට සම්මානයක්කල්තියා හඳුනාගත්තොත් වකුගඩු රෝග පාලනය කළ හැකියි‘අපි දෙන්නගෙ අදහස් ගැළපෙන්නෙ නෑ’ (රසදුන නව කථාව)කරීනා කපූර් මැරලින් මොන්රෝ චරිතය රඟපායිමීට වසරකට ඉහත සිදුවූ ආචාර්ය තිස්ස අබේසේකරයන්ගේ අභාවය ඔහුගේ වියෝවකට වඩා හදිස්සියේ අප අතර සිටියකු අතුරුදන් වූවක් මෙන් හැඟීමක් අප බොහෝ දෙනා තුළ ජනිත කිරීමට හේතු වූවක් විය.ඉංගී‍්‍රසි වේවා, සිංහල වේවා නිරන්තර පොත් කියවන්නකුට අසීරු තේරුම් ගත නොහැකි වචනයක් හෝ වාක්‍යයක් හමුවූ විටක හෝ චිත්‍රපටයක, නාට්‍යයක වෙනත් එවැනි සංදර්ශනයක අවබෝධ කර ගැනීමට අපහසු දෙයක් දුටු විට හෝ ගීතයක, කවියක, පදවැලක අරුත දැන ගැනීමට හෝ චිත්‍රයක හෝ ප්‍රතිමාවක හෝ මූර්තියක ඇති සැඟවුණු අර්ථ දැනගැනීමට හෝ වෙනත් ඕනෑම මාධ්‍යයක (මෙහි සඳහන් කළ නොකළ) ගැටලුවක් නිරාකරණය කර ගැනීමට තිස්ස අබේසේකරයන් හමුවූ අය, විමසූ අය අද ඒ පුරප්පාඩුව සපුරා ගන්නේ කාගෙන්දැයි මා තුළ ඇත්තේ බලවත් ගැටලුවකි. විමතියකි. ඕනෑම වෙලාවක ඉතා සුළු දැනුම් දීමකින් ඔහු හමුවූ ඔහු කලින් දන්නා හෝ නොදන්නා බොහෝ දෙනා අද ඒ ඒ දැනුම් සම්භාරය ලබාගත නොහැකිව අනාථ වී ඇතැයි මට සිතේ.තිස්ස අබේසේකරයන් මට මුලින්ම හමුවූ දා සිට අප අතර දැඩි මිත්‍රත්වයක්, සහෝදරත්වයක් ඇතිවිය. ඔහු හමුවන සෑම වාරයක්ම පාසා සාමාන්‍ය කථාබහකට අමතරව සිනමාව පිළිබඳ, විශේෂයෙන් සිනමාවේ රංගනය පිළිබඳ ඉතා ළගන්නා අන්දමින් හිතට කාවදින උපදෙස් නිදර්ශන ගෙන හැර පෑවේය.මෙම සාකච්ඡා වලින් කෙතරම් දුරට අප ප්‍රයෝජනය ලබනවාදැයි අපට නොදැනෙන පරිදි යම් අන්දමකට පසු විපරමක් කිරීමට ද ඔහු තුළ යම් උද්යෝගයක් විය. පසු විපරම නිසා ඔහු කී දේ පිළිබඳ නැවත නැවත සිතා බැලීමටත් ඒ ආශි‍්‍රතව දේශීය මෙන්ම විදේශීය චිත්‍රපට නැරැඹීමත් සිනමාව පිළිබඳ පොත පත අධ්‍යයනය කිරීමටත් මම නිරායාසයෙන්ම පෙලඹුණෙමි. විදේශ චිත්‍රපට නැරැඹීම මෙන්ම එම උළෙලවල්වලට සහභාගිවීම, මා තුළ අදටත් නොසිඳෙන ආශාවක් බවට පත් වී තිබෙන්නේ තිස්ස අබේසේකරයන්ට පින් සිදු වන්නටයි.‘විරාගය’ චිත්‍රපටයට මා තෝරා ගැනීමත් අරවින්දගේ රංගනය මා තුළින් ලබා ගැනීමත්, මේ ආත්ම භවයේ තිස්ස අබේසේකරයන් මා වෙත දුන් මහඟු දායාදය වේ. මගේ රංගනය සඳහා සීයට සියයක්ම ගෞරවය හිමිවිය යුත්තේ තිස්ස අබේසේකරයන්ට බව තර්කයක් නොමැත. එයට වඩා මට වටින්නේ ඒ රංගනය සාර්ථක කරගැනීම පිණිස, ඔහු විවිධ අවස්ථාවලදී මට දුන් අවවාද සහ මඟ පෙන්වීම්ය. මට සැබෑ මනුස්සකම අවබෝධ කරගැනීමට, මනුස්ස ධර්මයේ පිහිටා කටයුතු කිරීමට යන කරුණු අවබෝධ කරගැනීමට විශාල ශක්තියක් පිටිවහලක් ඔහුගෙන් ලැබුණා. ජීවිතය පිළිබඳ උපේක්ෂා සහගත බව සහ එහි ඇති නිස්සාරකම ගැන අදටත් මා අවබෝධ කරගෙන ඇත්තේ ඒ මට කියා දුන් එම ධර්මතාව මතයි.‘විරාගයේ’ කටයුතු කළ අවදියේ මා අවබෝධ කර ගත් මිනිස් දහම අදටත් මම ප්‍රායෝගිකව අත්හදා බලමි. අධ්‍යයනය කරමි. ‘විරාගයේ’ අරවින්ද චරිතය, බෝසත් චරිතයට යම් ආකාරයකට අර්ථකථනයක් දීමට තිස්ස අබේසේකර සමත් විය. ඉතා විද්වත් මහාචාර්යයවරුන්ගේ සිට දෙකේ පන්තියටවත් අත්පොත් නොතැබූ සාමාන්‍ය මනුස්සයකුට පවා හදවතේ යම් කම්පනයක් ඇති කිරීමට ‘විරාගය’යෙන් තිස්ස අබේසේකරයන්ට හැකි වූයේ ඔහු කළ මේ බෝසත් සංකලනය නිසා යැයි මම විශ්වාස කරමි.‘විරාගය’ දර්ශන තලයේදී‘විරාගය’ චිත්‍රපටයේ මුල් කෘතියේ ධාවන කාලය පැය 3 ක් ඉක්මවයි. ඇත්ත වශයෙන්ම එය මනුස්සත්වය පිළිබඳ ලියවුණු කවියක් වැනිය. යම් යම් හේතු නිසා තිස්ස අබේසේකරයන්ගේ අනු දැනුමෙන් හෝ පාලනයෙන් තොරව මුල් කෘතිය පැය දෙකකට සංස්කරණය විය. තමා විසින් උත්පත්තිය ලබා දෙනු ලැබු දරුවාගේ අවයව සිඳලනු දැකීමට තරම් දැඩි සිතක් නැති ඔහු ‘තනිවම’ නිහඬ විය. ඒ නිහඬතාව ඔහුගේ චිත්‍රපට නිර්මාණවල ද, නිහඬත්වයක් බවට පත්වේ යැයි අප කිසිවකු සිහිනෙන්වත් ප්‍රාර්ථනා කළේ නැත.තමා නිර්මාණය කළ කෘතියක් වෙනුවෙන් තම හෘදය සාක්ෂියට එකඟව පෙනී සිටි ඔහු කිසිම පෞද්ගලික හෝ පොදු වාසියක් තකා එම නිර්මාණය කප්පාදුවට දායක වූයේ නැත. ‘විරාගය’ එක්තරා සුප්‍රසිද්ධ සිනමා උළෙලක, තරගකාරී අංශය නියෝජනය කිරීමට එම උළෙලේ ආසියාතික නියෝජිතවරයා විසින් කැමැත්ත පළ කරන ලදි. එම උළෙලේ එක් කොන්දේසියක් වූයේ චිත්‍රපටයේ ධාවන කාලය මිනිත්තු 120 කට වඩා අඩු විය යුතු වීමය. එසේ සකස්කර දුන්නොත්, චිත්‍රපට උළෙලේ ඉතා අනගිභවනීය සම්මානයක් හිමිකර දීමට හැකියාවක් ඇතැයි නියෝජිතවරයා පැවසුවත් තම නිර්මාණයට එවැනි බලපෑම් කිරීමට ඔහු ඉඩ දුන්නේ නැත.තම නිර්මාණය පිළිබඳ ඔහු තුළ තිබූ ස්වාධීනත්වය සහ අදීනත්වය ද මෙහිදී මැනවින් අපට වටහා ගත හැකිය. ‘විරාගය’ මෙරට සහ පිටරට ප්‍රදර්ශනය වීමේදී ඔහු සම්පූර්ණයෙන්ම එම ක්‍රියාවලියෙන් ඉවත්ව නිශ්ශබ්ද විය. එබැවින් ‘විරාගය’ නියෝජනය කළ ජාත්‍යන්තර චිත්‍රපට උළෙලවල් කීපයකට ශි‍්‍රයානිත්, මමත් සහභාගි වුණෙමු.තිස්ස අබේසේකර සතු සුවිශේෂි කුසලතා ගැන, ඔහුගේ නිර්මාණ හැකියාවන් පිළිබඳ කථා කිරීමට තරම් මා සුදුස්සෙක් නොවේ. ඔහුගේ දැනුම් සම්භාරය සහ නිර්මාණ කුසලතා හමුවේ මම අගුටු මිට්ටකු වෙමි. ඔහු සමඟ සමීපව ඇසුරු කළ අවස්ථාවන්හි මා ලද අත්දැකීම් කීපයක් මෙහිලා මා සඳහන් කරනුයේ වඩාත් හොඳින් ඔබට ඔහු ගැන ‘කියවා ගැනීමට’ ය. නමුත් තිස්ස අබේසේකරයන්ගේ පුරාවෘත්තය ලිවීම කළ යුත්තේ මා වැන්නකු නොව එතුමා බොහෝ කලෙක සිට ඇසුරු කළ වර්තමාන ලේක්හවුස් සභාපති බන්දුල පද්මකුමාර වැන්නෙකු යැයි මට හැඟේ. 1987 හවායි ජාත්‍යන්තර උළෙලට ‘විරාගය’ තෝරා ගැනුණි. නමුත් තරගකාරී අංශය සඳහා නොවේ. හේතුව දිග ප්‍රමාණයය.චිත්‍රපටය සඳහා ලැබුණ ආරාධනය තිස්ස අබේසේකරයන් විසින් මා වෙත ප්‍රදානය කරන ලදී. හවායි චිත්‍රපට උළෙල එකල ප්‍රමුඛත්වය දී තිබුණේ සිනමාව පිළිබඳ පුළුල් අධ්‍යාපනයක් හැමෝටම ලැබෙන පරිදිය. විශ්ව විද්‍යාලයකට අනුබද්ධව කෙරුණු මෙම චිත්‍රපට උළෙලේ තරගකාරී අංශයට අමතරව තිබුණු ප්‍රධානතම ලක්ෂණයක් වූයේ ලෝකයේ සිනමාව පිළිබඳව පැවැත්වුණු දේශන, සම්මන්ත්‍රණ, වැඩ මුළුය.‘විරාගය’ දර්ශන තලයේදී සනත් ක්ලැපර් බෝඩය අතැතිවමේ සඳහා ආරාධනා ලැබ සිටි ආසියාතිකයන් අතර ශ්‍රී ලාංකේය තිස්ස අබේසේකර ප්‍රමුඛයෙක් විය. මා හවායි නුවරට ගොඩ බසින විටත් තිස්ස අබේසේකර එම කටයුතු සඳහා එහි ගොස් සිටියේ ය. මා පැමිණි වහාම තමාට දන්වන ලෙස උත්සවයේ සංවිධායකයින්ට ඔහු දැනුම් දී තිබුණි. ඇත්තටම මා හවායිවලට ගියේ මගේ ඇඳුම් බෑගය පවා නැති කරගෙනය. වහා ක්‍රියාත්මක වූ ඔහු මා තමාගේ හෝටලයට ගෙන්වා ගත්තේ ය. සංවිධායකයන් ඔහුට සපයා තිබුණේ තරු පහේ හෝටලයක ඉතාමත් සුඛෝපභෝගී කාමරයකි. එහි ඉතාම පහසුවෙන් හතර දෙනකුට නවාතැන් ගත හැකි තත්ත්වයක් තිබුණු අතර මට එහි නවතින ලෙස අණකළ තිස්ස කාමරයේ යතුරක් ද එවලේම මා අතට දුන්නේය.ඒ කාල සීමාවේදී ඔහුගේ හැසිරීම් රටාව මට මැනවින් හැදෑරීමට හැකි විය. සියලුම දේ පිළිබඳ ඉතාම ක්‍රමානුකූලව සැකැස්මක් සහ සැලසුමක් තිබූ ඔහුගේ දින චර්යාව මගේ ඉදිරි කටයුතුවලටත් මගේ ජීවිතයටත් විශාල ආශිර්වාදයක් විය. පොත්පත්, ලිපි ද්‍රව්‍ය, ඇඳුම් පැලඳුම් වැනි සියලුම දේ සඳහා නියමිත ස්ථාන තිබූ අතර කිසිම විටක ඒවා එකිනෙක මිශ්‍ර නොවීය.යමක් අතපසු වී හෝ වැරදි තැනක දමා හෝ සෙවීමක් හෝ අනවශ්‍ය කලබලයක් ඒ මුළු කාලය තුළ ම කවදාවත් ඇති නොවීය. වෙලාවට වැඩ කිරීම පිළිබඳව ඔහු ඉතා කදිම ආදර්ශයක් විය. මේ සඳහන් කළ කරුණු පිළිබඳව ගුරුවරියක් වූ මගේ මවගෙන් ද මා යම් ආභාසයක් ලබා තිබු අතර එම ශික්ෂණය තව දුරටත් තීව්‍රකර ගැනීම සඳහා තිස්ස අබේසේකර මට විශාල රුකුලක් විය.‘වේලාවට වැඩ කිරීම’ පිළිබඳ මා තුළ ඇති කැපවීම ගැන මා මුලින්ම මගේ මෑණියන්ටත් ඉන්පසුව තිස්ස අබේසේකරයන්ටත් නිරන්තරවම පින් දෙමි.‘විරාගය’ චිත්‍රපටය එහිදී ප්‍රදර්ශනය කළ පසු, විවිධ භාෂා, ආගම් ජාතිවලට අයත් පිරිස් අපව වටකරගෙන දැඩි ලෙස සතුට ප්‍රකාශ කළේය. ඔවුන් අතරින් වැඩි ප්‍රතිශතයක් කාන්තාවන් වූ අතර චිත්‍රපටය නැරඹීමෙන් පසුව ඔවුන් තුළ ඇති වූ කම්පනයට අපව වැළඳගෙන සුබ පැතීමෙන් එකී කම්පනය දුරුකර ගැනීමට උත්සාහ කළේ ය. ඔවුන්ගෙන් මිදුණු තිස්ස ඈතට වී මා ඒ උණුසුම් ප්‍රතිචාර ලබන අන්දම සිනාමුසු මුහුණින් වින්ද අන්දම මට දැනුත් මැවී පෙනේ.චිත්‍රපටය පිළිබඳ පේ‍්‍රක්ෂක ප්‍රතිචාරය ලැබෙන සෑම අවස්ථාවකදීම එය මා වෙත ලබාදීමට ඔහු උත්සුක විය. උළෙල නියෝජනය කළ බොහෝ සුප්‍රසිද්ධ සිනමාවේදීන් වෙත ඔහු ඉතා ඕනෑකමින් මා හඳුන්වා දුන්නේය.ආචාර්ය ලෙස්ටර් ජේම්ස් පීරිස් මහතාගෙන් පටන්ගත් විට අප වැන්නවුන්ව කිසිම පැකිළිමකින් තොරව ලොව දිනූ, ජගත් තලයේ විශිෂ්ටයන් වෙත හඳුන්වාදීමට ආචාර්ය තිස්ස අබේසේකර, සුමිත්‍රා පීරිස්, ආචාර්ය ඩී. බී. නිහාල්සිංහ, ටෝනි රණසිංහ, ආචාර්ය ධර්මසේන පතිරාජ වැනි එවැනි පරපුරේ අය කිසිම පැකිළීමක් නොතිබූ බව මෙහිලා ගෞරව පූර්වකව සඳහන් කළ යුතුය. අද අප සිටින්නේ තමා දන්නා කියන තොරතුරු තම සමකාලීනයන්ගෙන් වසන් කරමින් හෝ සමකාලීනයන්ව දුර්වල කරමින් හෝ කටයුතු සිදුවන අප්‍රසන්න යුගයකය. තමා දන්නා සුළු දැනුම හෝ අන්‍යයන් වෙත බෙදා දීමත් අන්‍යයන්ගේ දක්ෂතා කුහක නැතිව අගය කිරීමටත් මට කියා දුන් තිස්ස අබේසේකරයන්ට මම නැවත නැවතත් පින් දෙමි.විවිධ රටවලින් පැමිණි විවිධ තරාතිරමේ සිනමාවට සම්බන්ධ විවිධ ශිල්පීන් අමතමින් ඔහු විසින් දේශන සහ වැඩ මුළු කීපයක් පවත්වන ලදී. ඉංගී‍්‍රසි භාෂාවෙන් චතුර ලෙස වචන හරඹයක යෙදෙමින් ඔහු ඔවුන් අමතන හැටි, ඔවුන්ට කියා දෙන හැටි දුටු විට ශ්‍රී ලාංකිකයකු ලෙස මා තුළ විශාල ආඩම්බරයක් ඇති විය. ‘විරාගය’ චිත්‍රපටය නැරඹු බොහෝ රසිකයෝ එම උළෙලේදී තිස්ස ගේ නිර්මාණ ශක්තිය නිසා ඔහු වටා රොක් වූහ. ඔහුට ලොල් වූහ. ඔහුට පෙම් බැන්දාහ.තමා සමඟ රාත්‍රී භෝජන සංග්‍රහයකට එකතු වන ලෙස ඇරයුම් කරමින් නිතරම තිස්සට ඇවිටිලි කළ ඇමරිකානු ජාතික කාන්තාවක් ද ඒ අතර වූවාය. ඇය පැමිණියේ ඈ සතු නවීනතම වර්ගයේ රේසින් කාරයෙනි. නමුත් ඔහු ගෞරවාන්විතව එම යෝජනාව ප්‍රතික්ෂේප කළ අන්දම මට දැනුදු මැවී පෙනේ. උළෙලේ විවිධ ස්ථානවල තිබූ විවිධ අන්දමේ වැඩ සටහන් සඳහා අප දෙදෙනා බොහෝ විට ගියේ පා ගමනින්ය. එලෙස නිතර යාමේදී අප හඳුනාගත් බොහෝ පිරිස අප සමඟ සුහදව සිනාසී කථා බහ කළහ. ඒ අතර රූමත් තරුණියන් කිහිප දෙනකු ද වූ බව මට හොඳටම මතකය.ඔවුන් මා සමඟ සිනාසෙන විට තිස්ස අයියා “මල්ලි ඕනෙනම් නැවතිලා කථා කරල එන්න” යැයි සිනාමුසුව පවසයි. ඔවුන්ට වචනයක් දෙකක් කථා කරන මා “නෑ ඕන නෑ තිස්ස අයියා” කියමින් නැවත ඔහු පසුපස දිව යයි. අප වැඩසටහන්වලට සහභාගි වෙමින් සිටියදී ඒවායේ යම් අලසකමක් තිබුණ විට ඔහු හෙමින් මගේ කනට කොඳුරා “අපරාදේ ඔයාට අර ළමයා එක්ක යන්න තිබුණා නේදැයි” විමසන විට මගේ මුහුණ ලැජ්ජාවෙන් පිරී යයි.දිනයක් එක් තරුණියක් කළ ආරාධනාවක් අනුව හවායි මුහුදු තීරයේ රාත්‍රී භෝජනයකට මම සහභාගි වුණෙමි. එදින මා කාමරය වෙත පැමිණෙන විට මදක් රෑ වී තිබුණු අතර තිස්ස නින්දට ගොස් සිටියේ ය. මම ඔහුට බාධාවක් නොවන පරිදි හිමින් සීරුවේ නින්දට ගියෙමි. මා උදෑසන අවදි වෙද්දි තිස්ස නැගිට රෙදි කැබැල්ලක් කකුලට තද කරගෙන කාමරයේ දොරකඩ අසල එම රෙදි කැබැල්ලෙන් බිම පිස දමමින් සිටියේ ය. මා ‘ගුඩ් මෝනිං තිස්ස අයියා’ යැයි පැවසූ විට ‘ගුඩ් මෝනිං මල්ලි, රෑට මුහුදු වෙරලේ ඇවිද්දට කමක් නෑ. කාමරයට වැලි ගේන්න එපා’ යැයි ඔහු සිනහමුසුව පැවසුවේ ඔහුම ලියූ චිත්‍රපට දෙබස් ඛණ්ඩයක් විලාසයටය.‘විරාගය’ චිත්‍රපටයේ අවසන් දර්ශනය ගන්නා මොහොතේ දී මම ශරීරයෙන් දැඩිව කෘෂවී සිටිය බව කවුරුත් දන්නා කරුණකි.වේශ නිරූපණය නිමවූ පසු මා බොහෝ විට හිටියේ දර්ශනයට නියමිත පරිදි ඇඳට වීය. ඉඳහිට දවසක මගේ ඇඟට තදබල ශීතලක් දැනුණු බව ද මට හොඳට මතකය. එවැනි දවසක උදෑසනක මා වෙත පැමිණි තිස්ස දර්ශනය සඳහා උපදෙස් දෙමින් මගේ අත ඇල්ලුවේ ය. අතේ තිබුණු දැඩි ශීතල ගතියට මා රෝගාතුර වෙතයි බියට, සැකයට සහ කම්පනයට පත් තිස්ස ඉබේම හැඬුණේය. ඔහු හඬමින් කාමරයෙන් ඉවත් විය. මගේ සිනමා ගමනේ මගේ හදවතට කිට්ටුම වූ ගුරුවරයා එලෙස වේදනාවට පත්ව සිටි, මා දුටු එකම එක අවස්ථාව එය විය.තිස්ස ගේ පි‍්‍රයාදර බිරිය අසංකා මා වෙත පැමිණ “මොකවත් අමාරුවක් තියෙනවා නම් කියන්න. තිස්ස අයියා හොඳටම කලබල වෙලා ඉන්නේ” යැයි පැවසුවාය.අසංකා කතා කළ විලාසයෙන් මා කලබල වූයේ ඇය කථා කළේ ඉහළට රඳවාගත් හුස්ම පපුවේ හිර කරගෙන බැවින් ඇයට අසනීප වේ යැයි කියාය. අසංකා තිස්ස ගේ “කම්පනය සහ වේදනාව“ දැරීමට නොහැකි තත්ත්වයක පසු වූවාය.තිස්ස ඉතාම සංවේදී පුද්ගලයකු පමණක් නොව අන්‍යයන්ගේ සංවේදීතාව අවදි කිරීමට ස්පර්ශ කිරීමට හොඳ හැටි දන්නා ප්‍රඥාවන්තයෙකි. අරවින්දගේ සොහොනේ දර්ශනය සඳහා මා හැරුණු කොට චිත්‍රපටයේ සියලුම චරිත සිටින බව විරාගය නැරඹු ඔබට මතක ඇතැයි මම විශ්වාස කරමි.තිස්ස එම නළුවන් සහ නිළියන් වෙන වෙනම අමතමින් ඔවුන්ට දර්ශන පිළිබඳ උපදෙස් දුන් ආකාරය මම ඉතා සමීපව සිට අසාගෙන සිටියෙමි. එකම සිද්ධියක් වෙනුවෙන් විවිධ හේතු මත කම්පනය වන විවිධ සම්බන්ධතා තිබෙන පිරිසකට ඔහු උපදෙස් දුන් ආකාරය මට ඉතා වැදගත් සිනමා පාඩමක් විය. ඒ සිනමා පාඩම “මා මගේ නළු නිළියන්, ‘එකමත් එක රටෙක’ දී හැසිරවීමේදී භාවිත කළ විශාලතම මෙවලම විය. තිස්ස අබේසේකරයන්ට මම නැවත නැවත් පින් දෙමි.ඉහත දර්ශනයේදී මගේ දේහය රැගත් පෙට්ටියට ගිනි තබන අවස්ථාව සියසින් නරඹමින් මම මගේ ජීවිතේ අවසාන කටයුතු යථා කාලයක එය සිද්ධ වන අන්දම රස වින්දෙමි.ගිනිදලු අරවින්දගේ (මගේ) සොහොන අරක්ගෙන නැගී සිටීමේදී මා තුළ යම් සියුම් ශෝකයක් හටගන්නේ මගේ ජීවිතයේ අවසානයත් අරවින්ද මෙන් තනි වූ පුද්ගලයකු ලෙස මිය යාමට සිදුවී යැයි සිතා විය හැකිය. නමුත් අද මේ තනිය මට තනියක් ද පාළුවක්ද නොවේ. වේදනාවක් ද නොවේ. තිස්ස අබේසේකරයන් නොමැති, එම ශ්‍රේෂ්ඨයා නොමැති, ලොවක ඒ තනිය පාළුව මැකීමට කෙනකු නොමැත.තිස්ස අබේසේකරයන්ගේ සොහොනට ගිනි තබන අවස්ථාවේ මට අරවින්දගේ සොහොන නැවත මතක් විය. එපමණක් නොවේ මාර්ටින් වික්‍රමසිංහයන් විස්තර කරන අන්දමට අරවින්දයන් සතු ඒ මිනිස් ගුණ සුවඳ වහනය වූ තවත් මිනිසකුගේ අවසන් ගමන ද සිදුවන බව මට වැටහුණි.මනුස්සකම මුල් කරගෙන තිස්ස අබේසේකරයන් මේ ලොවට වහනය කළ මිනිස් කමේ ගුණ සුවඳ අප “නියම” අන්දමට වින්දේ දැයි මට අදටත් ගැටලුවකි. ඒ ගැටලුව අප සියල්ලන්ගේ හෘද සාක්ෂියේ ඇත.ලෝ ප්‍රකට චිත්‍රපට අධ්‍යක්ෂ ඉංග්මාර් බර්ග්මාන්ගේ, මරණය සම්බන්ධයෙන් තිස්ස අබේසේකරයන් ඉරිදා පුවත්පතකට ලියූ කොටසකින් මම මේ ලිපිය අවසන් කරමි. එය තිස්ස අබේසේකරයන්ගේ මරණය සම්බන්ධයෙන් ද අපූරුවට ගැළපේ. “සිනමාවේ අපේ කාලයේ අනුත්තර මහා කවියා මිය ගොසිනි. අපි තාමත් ජීවත් වෙමු. දුක ඔහු මිය යාම නොවේ, අප තවමත් ජීවත් වීමය.”තිස්ස අබේසේකරයාණෙනි! ඔබට නිවන් සුව පැතීමට මම ඉක්මන් නොවෙමි. නැවතත් අප අතර ඉපිද ඔබගේ ගුණ සුවඳ අප වෙත වඟුරුවමින් අප ජීවත් කරනු මැනවි.සනත් ගුණතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=av1004189</link>
    <topic>රණ මොනරා ඉගිළී ගිහින්කෝ දැන් පැහැබර කෙත්යාය?</topic>
    <author>සුදත් දේවපි‍්‍රය</author>
    <content>අවුරුද්දයි හරි සද්දයි FM දෙරණ කියයිදුෂ්‍යන්ත් සහ මම හොඳ යහළුවන් විතරයිවිස උණ කටුවක් ඇනී රාජසිංහ රජු මිය ගිය පෙතන්ගොඩ උයනහද පුදසුනලංකාවේ විශිෂ්ටතම චිත්‍රපට තුනට දායක වූ එකම කලාකරුවාතිස්ස ගේ දැනුමට කිට්ටු වෙන්න කාටවත් ලේසි වුණේ නැහැදමා ගියත් අතරමඟදි දිවි ගමනේ - බලා හිඳිමි සසර පුරා හිමි සඳුනේහදවතට වඩාත්ම ළංවූ සිනමා ගුරුවරයාරණ මොනරා ඉගිළී ගිහින්කෝ දැන් පැහැබර කෙත්යාය?පුංචි කනට හඬ ඇහෙන්න සිඟිති මුවෙන් හඬ නැඟෙන්න පුංචි දූට උදව් දෙන්නරංගනයට දක්ෂ පුංචි මලින්යාඉන්ටර්නෙට් ජෝක්ස්ටියුඩර් ජයශාන්ත උපහාර ගී ප්‍රසංගයක්පිච්චර් පිස්සාමගේ සදාදර අසංකාටඅපේ ජැකීගේ මුල්ම රංගනයට සම්මානයක්කල්තියා හඳුනාගත්තොත් වකුගඩු රෝග පාලනය කළ හැකියි‘අපි දෙන්නගෙ අදහස් ගැළපෙන්නෙ නෑ’ (රසදුන නව කථාව)කරීනා කපූර් මැරලින් මොන්රෝ චරිතය රඟපායිතිලකේ... තරුණ කාලේ අප දුටු අනේක තාරකා සහ අප ගත කළ හැම අන්ධකාර රාත්‍රියක් ම වෙනුවෙන්” තිස්ස අබේසේකරයන් මේ සටහන යොදා තිබුණේ මීට වසර හතකට පමණ පෙර කැලණි මිටියාවතේ ආර්ථික, සාමාජික සහ පාරිසරික පරිණාමය විග්‍රහ කරමින් සති අන්ත ඉංග්‍රීසි පුවත්පතකට සපයා තිබුණු සාරගර්භ රචනාවක පිටපතක් මා වෙත එවන අතර ය. මේ ලිපියේ අසාමාන්‍ය මාතෘකාව වූයේ ‘රණ මොනරා ඉගිළී ගිහින්. කෝ දැන් පැහැබර කෙත්යා ය?” යන්නය.පසුගිය සිංහල අවුරුද්ද එළඹෙන්නට දින දෙකකට පමණ පෙර හුණුපිටියේ ගංගාරාමයේ දී ඔහුගේ ප්‍රාණයට සෙත් පතා, පැවැත්වූ බෝධි පූජාව අතරතුර මට සිහිවූ මේ ගැඹුරු වදන් පෙළ මා තුළ භාවාතිශය කම්පනයක් ඇති කළා පමණක් නොව නිමේෂයකින් මා පියවි ලොවින් වියුක්තව ගොස් මගේ දුක්බර දෑස බෝධි වෘක්ෂයේ හිස් මුදුනේ රැඳිණ. එකෙණෙහිම නිල්වන් ආලෝකය කඳම්බයක් පැතිරී, එතැනින් පහළ වූ වෛවර්ණ මොනරෙක් සිය ෂඩ් වර්ණ පිල් විදහා, අහසට නැඟී ඇති අනන්තයට ඉගිළී නොපෙනී ගියේ ය.දින දෙකකට පසු ජාතික රෝහලේ දැඩි සත්කාර ඒකකය තුළ යන්ත්‍රයක් මත යැපෙමින් තිබුණු අබේසේකරයන්ගේ හදවත නිරුද්ධ විය. ඇත්ත වශයෙන් ම ඈත අනන්තයට පියඹා ගියේ මෑත යුගයේ විෂයපථ කිහිපයක් අතර අනායාසයෙන් සැරිසැරූ මනස්කාන්ත පක්ෂයකු බඳු තිස්ස අබේසේකරයන් ගේ ප්‍රාණ වායුවමය. අනතුරුව දශක පනහක මතකය නමැති දෝනාව ඔස්සේ මගේ සිතුවිලි යානය කිමිදෙන්නට විය.තිස්ස අබේසේකර නම් ශාස්ත්‍රවන්තයා ජීවිතයේ මුල් වරට මට මුණගැසුණේ මීට වර්ෂ පනස් හතරකට පමණ පෙර පන්නිපිටියේ ධර්මපාල විද්‍යාලයේ, විශ්ව විද්‍යාල ප්‍රවේශ පන්තියේ දීය. එදා පටන් දශක පහක් තිස්සේ ඔහු මිය යනතුරුම අප දෙදෙනා අතර පැන නැඟුණු අවබෝධතා ගිවිසුම නොහොත් මිතුරු බැම්ම නොවැළැක්විය හැකි මතවාදී ඝට්ටනයක් මත කලාතුරකින් ඉරිතැළී ගිය ද, කිසිදිනෙක මුළුමනින් ම බිඳ වැටුණේ නැත. අප අත්දුටු ජීවිතාබෝධය නමැති බදාමයෙන් එම බැම්ම ඔහුගේ අකල් වියෝව තෙක්ම වරින්වර ශක්තිමත් විය.තිස්ස අබේසේකර වනාහි විවිධ සමබර සහ පරස්පර ගුණාංගවලින් හෙබි අසාමාන්‍ය චරිතයක් විය. බැලූ බැල්මට කෙළිලොල් සෙල්ලක්කාරයකුගේ වෙස් ගත් ඔහු බාහිර සමාජය ඇසුරු කරමින් විහිළුවෙන්, කවටකමින් සැහැල්ලු ලෙස දිවි ගෙවූ සමනල චරිතයක් සේ පෙනුණි. කිසියම් ප්‍රදර්ශනශීලී ගතියක් ද ඔහු කෙරෙන් විද්‍යාමාන විය. ඔහු ගැවසෙන තැන ප්‍රීති ප්‍රමෝදය උතුරා ගියේ ය.සාදයකදී පළමු ගීය පටන්ගන්නේ ඔහු ය. නැටුමකදී දෑත දෙපය නැටවීම අරඹන්නේ ද ඔහු ය. මිතුරන් රැස්වී කෑකෝ ගසන තැන ඔහු නිරායාසයෙන් ම මුඛ්‍ය දේශකයා බවට පත්වෙයි. තර්ක විතර්ක කිරීමේ දී ඔහු උරණ වූයේ නැත.. ප්‍රකෝප වූයේ ද නැත. සිනාමුසු මුහුණින් අපහාසයක් පවා විඳ දරාගත් ඔහු ඇඟට පතට නොදැනී, උපහාසයක් එල්ල කිරීමට ද හරි හෝ වැරදි කුමක් හෝ අදහසක් හුවා දක්වා අනෙකාගේ තර්කය කඩා බිඳ දැමීමට ද හපනෙකු ව සිටියේ ය.කොටින් ම කිවහොත් තිස්ස යනු රස ගුලාවකි. තැනට ඔබින සේ භාවිතා කළ උප නාගරික මුඛරි සිංහලය මෙන් ම රැජන ගේ සම්භාව්‍ය ඉංග්‍රීසියෙන් ද ලෝක පූජිත උධෘතවලින් ද සන්නද්ධ වූ මගේ යාවජීව මිත්‍රයා පාසල් ජීවිතය තුළ පවා රඟපෑවේ අතිශය විසිතුරු භූමිකාවකි.කෙසේ වුව ද පසුකල තිස්ස සිය කාලය කැප කළේ කායික දස්කම් මවා පෑමට නොවේ. බුද්ධිමය විශ්ලේෂණය තුළින් ලේඛනය, සන්නිවේදනය, රූප මාධ්‍යය සහ රංගනය හරහා ඔහු මනුෂ්‍යත්වය විවරණය කිරීම ඇරඹුවේ ය. ඇත්ත වශයෙන් ම තිස්ස අබේසේකරයන්ගේ බාහිර ස්වභාවය හුදු වෙස් මුහුණක් ම විය. මේ සැහැල්ලු වෙස් මුහුණ පිටුපස ජීවත්ව සිටියේ අතිශයින් සංවේදීවූ සියුම් නිරීක්ෂකයෙකි. පුළුල් පරිකල්පනයකින් හෙබි හරබර ගවේෂකයෙකිි. ඉංග්‍රීසි, සිංහල දෙබසින් ම ව්‍යක්ත ලෙස ශිල්ප දැක්විය හැකි විශිෂ්ට ගද්‍ය රචකයෙකි. ශ්‍රාවකයින් වසඟ කරගැනීමට සමත් නිරවුල් ස්වරයක් සහ ප්‍රබල වාග් ව්‍යවහාරයකින් අනූන චතුර සන්නිවේදකයෙකි. මතුපිටින් බාහිර ලෝකය සමඟ ගැවසුණු චරිතයක් වුව ද ඔහු මූලික වශයෙන් චිත්ත අභ්‍යන්තරයේ ලැගුම් ගත්, ගැඹුරු සිතුවිලිවල නිමග්නවූ නිර්මාණශීලී අන්තර් වර්තික පුද්ගලයෙක් විය.දවසක් ඔහු ධර්මපාල විද්‍යාලයේ එකල මකුළු දැල් බැඳී තිබුණු පුස්තකාලයට මා කැඳවාගෙන ගියේ ය. අපි කලකින් අත නොගැසූ පොත් අල්මාරි කිහිපයක් පීරා බැලූවෙමු. දෙවියනි! එය ලෝක සාහිත්‍යයේ අල්ප මාත්‍ර පැතිකඩක් බඳු ය. ඉන්පසු අපගේ සිත්සතන් දිගින් දිගටම රුසියානු, ඇමෙරිකානු සහ ප්‍රංස සාහිත්‍යයේ සම්භාව්‍ය පොත පත කෙරෙහි යොමු විය. තිස්ස කියවූයේ ය. පොත් ගුල්ලෙක් සේ තොරතෝංචියක් නැතිව කියවූයේ ය.පාසලෙන් අස්වුණු ඔහු ටික කලක් ධර්මපාලයේ පුස්තකාලාධිපති වශයෙන් ද කටයුතු කළේ ය. මේ අතර ඔහු ‘ඉපනැල්ල’ නම් කෙටි කථා සංග්‍රහයක් ද ලියාපළ කළේ ය. එය මහාචාර්ය සරච්චන්ද්‍රයන්ගේ ප්‍රසංශාවද දිනා ගත්තේ ය.‘සංදේශය’ චිත්‍රපටය නැරඹූ තිස්ස එය විවේචනය කරමින් ආචාර්ය ලෙස්ටර් ජේම්ස් පීරිස් ව්‍යාක්ත ඉංග්‍රීසි බසින් ලිපියක් ලීවේ ය. නිහතමානීව එය කියවා බැලූ පීරිස් මහතා තමා හමුවන ලෙස මේ නාඳුනන තරුණයාට ආරාධනා කරමින් පිළිතුරක් එවුයේ ය. වාසනාවකට මෙන් මගේ මිත්‍රයා පීරිස් මහතා හමුවීමට ගියේ මා ද කැටුව ය. ඔහුට සිනමාවේ දොර හැරුණේ මේ දෛවෝපගත ලිපිය නිසා ය. මේ අතර ආචාර්ය පීරිස් මහතා සුප්‍රකට සාහිත්‍ය විචාරක රෙජී සිරිවර්ධන වෙත ‘ගම් පෙරළිය’ තිරනාටකය ලිවීමේ කාර්යය භාරදී තිබිණ. අසමසම ඉංග්‍රීසි උගතකු වූ සිරිවර්ධන මහතා ව්‍යවහාර සිංහලය නිවැරදිව හැසිරවීම පිළිබඳ ඔහු තුළ පැවති කුකුස නිසාදෝ එහි දෙබස් ලිවීම තිස්ස අබේසේකර නම් නිර්මාණශීලී තරුණයාට පැවරුවේ අධ්‍යක්ෂ පීරිස් මහතාගේ අභිමතය ද ඇතිව ය. තිස්ස සිංහල සිනමාවේ තිරනාටක ක්ෂේත්‍රයට පිවිසුණේ එසේ ය.අපගේ සම්බන්ධය තවදුරටත් රඳා පැවතුණේ සාහිත්‍ය අධ්‍යයනය සහ සිනමා රසාස්වාදය යන කුලුනු දෙක මත ය. එකල බොහෝ සම්භාව්‍ය සිනමා කෘති බිහිවූ තිඹිරිගෙය ලෝක සාහිත්‍යයේ වූ නිසාදෝ අප අතර නිරායාසයෙන් ම ගොඩනැඟුණේ සමාන්තර රුචිකත්වයකි. අතමිට හිඟ යුගයක ගුරු දෙගුරුන්ගේ අවවාද අපවාදවලට භාජනය වෙමින් අපි දිගින් දිගටම මිනිස්කම මතු කළ චිත්‍රපට තෝරාබේරා ගෙන නැරඹුවෙමු.තිස්ස යාත්‍රා කළ ජීවන ගංගාව හැමවිටම කුතුහලයෙන් වික්‍රමයෙන් මෙන් ම විනෝදයෙන් ද පිටාර ගැනුවේ ය. පීඩාවට පත්වූව ද,, රෝගාබාධවලින් පෙළුණ ද මූල්‍ය අගහිඟකම්වලින් සිත වියවුල් වුව ද, තිස්ස අබේසේකරයන් ගේ ප්‍රබෝධවත් චර්යා ලක්ෂණ මරණ මංචකයට වැටෙන තුරුම තුරන් වූයේ නැත.සිනමාවට අවතීර්ණ වී රූපවාහිනී පටු මඟේ ද සක්මන් කරමින් පසුගිය දශක පහ තුළ තිස්ස අබේසේකරයන් සිංහල සිනමාවටත් දේශීය රූපවාහිනියටත් ලබා දුන්නේ තීරණාත්මක දායකත්වයකි. ඔහු ලියූ තිරනාටකයකින් සන්නද්ධ වූ ආචාර්ය ලෙස්ටර් ජේම්ස් පීරිස් ගේ ‘නිධානය’ වසර පනහක සිංහල චිත්‍රපට අතර මුදුන් මල්කඩ ලෙස තේරිණ. මේ චිත්‍රපටයේ කලාත්මක විශිෂ්ටත්වයට එහි අධ්‍යක්ෂණය තරමට ම තිස්ස ලියූ තිරනාටකය ද පාදකවූ බව සමහර විචාරකයින්ගේ මතයයි.තිස්ස මියගියේ 70 වියේදී ය. ඔහු සිනමාවට පය තැබුයේ 1962 දී ය. පසුගිය අවුරුදු 47 තුළම ඔහුට අධක්ෂණය කිරීමට ඉඩ ලැබුණේ ‘කරුමක්කාරයෝ’, ‘මහගෙදර’ සහ ‘විරාගය’ යන වෘත්තාන්ත චිත්‍රපට තුන පමණි. රූපවාහිනී මාධ්‍යයට තල්ලුවී ‘වනසරණ’ සහ ‘පිටගම්කාරයෝ’ වැනි ටෙලි මාලා නාටකවලට අත ගැසීමට තිස්සට සිදුවූයේ වෙත කළහැකි දෙයක් නොවූ නිසා විය හැකි ය. එහෙත් රූපවාහිනි මාධ්‍යයේ පටු රාමුව තුළ පවා ඔහු උපරිම ප්‍රයෝජන ගත්තේ ය.ප්‍රේමරංජිත්තිලකරත්නසමහරවිට 90 දශකයේ දී තිස්ස අබේසේකරයන් ඉංග්‍රීසි සහ සිංහල සාහිත්‍යකරණය දෙසට හැරුණේ ද, පරිසරය, ඉතිහාසය, පුරාවිද්‍යාව, සංගීතය වැනි විෂයයන් ගවේෂණය කිරීමට යොමුවුණේ ද සිනමාව පිළිබඳ සම්පත් දායකයකු වශයෙන් පෙරමුණට ආවේද, සිංහල සිනමාවෙන් ඔහුට සෙතක් නොවුණු නිසා විය හැකි ය. අලසයෙකු නොවූ ජවසම්පන්න ප්‍රතිභාපූර්ණ පුද්ගලයකු පාර වැරදුණු තැන, ඉලක්කය ගැස්සුණු තැන මෙසේ විකල්ප මං සෙවීම පුදුමයට කරුණක් නොවේ.දෙවන වරට තිස්සට ඉංග්‍රීසි සාහිත්‍යයේ දොර ඇර දුන්නේ ද ඔහුට සිනමාවේ පාර පෙන්වූ රෙජී සිරිවර්ධන වියතාණන්මය. ඔහුගේ ප්‍රථම ඉංග්‍රීසි කෙටි නවකථාව එනම් ‘බ්‍රිගින් ටෝනි හෝම්’ දේශීය ඉංග්‍රීසි ලේඛකයින් සඳහා වූ ‘ග්‍රේෂන් සාහිත්‍ය තරගය’ ට ඉදිරිපත් කළේ රෙජී සිරිවර්ධන මහතාගේ ඇවටිල්ල මත ය. එය 1996 දී ග්‍රේෂන් ත්‍යාගය දිනාගත්තේ ය.එය සුප්‍රකට ඇමරිකානු ලේඛක මාර්ක් ට්වෙන්ගේ ‘ටොම් සෝයර්’ තරමටම රසවත් ප්‍රබන්ධයක් විය. ඊළඟට තිස්ස අබේසේකරයන් ඉංග්‍රීසියෙන් රචනා කළේ ‘ඉන් මයි කින්ග්ඩම් ඔෆ් ද සන්, ඇන්ඩ් ද හෝලි පීක්’ නමැති කෙටි නවකථා ත්‍රිත්වය සහ ‘රූට්ස් රිෆ්ලෙක්ෂන්ස් ඇන්ඩ් ද රෙමිනිෂන්සස්’ යන නිරීක්ෂණ ග්‍රන්ථ තුන ය. මේ අතරින් ශ්‍රී ලංකාවේ යුග තුනක මිනිස් ප්‍රතිරූප කිහිපයක් සිත්තම් කළ, කෙටි නවකතා ත්‍රිත්වය නූතන ඉන්ද්‍රජාලික යථාර්ථවාදයේ ලක්ෂණ පළ කළ අතර කතුවරයාටම ආවේණික වූ කදිම සන්දර්භයක් මතු කළේ ය.අනෙක් ඉංග්‍රීසි නිරීක්ෂණ ග්‍රන්ථය සහ සිංහලෙන් ලියූ ‘අයාලේ ගිය සිතක සටහන්’ නමැති පොත ඉතිහාසය, පුරාවිද්‍යාව, පරිසරය, සාහිත්‍යය, සංගීතය, සමාජ විද්‍යාව වැනි පුළුල් විෂය පරාසයක් සම්බන්ධයෙන් තිස්ස අබේසේකරයින් සතු වූ අප්‍රමාණ දැනුම් සම්භාරය ගෙන හැර දක්වයි. මේසා විශාල ඥාන කෝෂයක් වූ ඔහු හුදු තිර නාටක රචනයට පමණක් සීමා විය යුතු ද?ගුරුවරයාගේ සමුගැනීමසොයන්නෙමි මා ඔබව හිමිදිරි ඝන මීදුම මැද දිගු කලකට පසුව ආ මහා නිරිඳකු ලෙසින්පපු කුහර කඩා එන කීරි ගැහුණු වේදනාවෙන් හඬයි කොලු ගැටයකු ටොරින්ටන් වටරවුම ළඟ නෙගටිව් පටයක් ණයට ඉල්ලා...”මා වැනි බිළින්ඳා... අසන නිරිදෝ වෙන කොයින්දා?”සොයන්නෙමි මා ඔබව ගම්දොරේ කඩපිලක ’පිටගංකාරයෝ’ ඇවිදින් රිඳුනේ! නැගිටින්නකාපිරි මුඩුක්කුවක හිඳ ගැටයකු එළියට බසී නිරිඳුනේ ඇහෙනවාද? ගෝරිං මුදලාලිගෙ ගෝරනාඩුව”සර් ආයෙත් FILM එකක් හදන්නේ නැද්ද? ”මගේ හොඳම චිත්‍රපටය තාමත් හැදෙනවා ළමයෝ”සොයන්නෙමි මා ඔබව රුහිරු දා අළුව ගිය වැලිකතර මැද රැයක මහගෙදර ලොකු දුවක් හඬයිඅරවින්ද, බතී – පි‍්‍රයාදර සරෝජිනී! මල්වින්න කුමාරී.. කිම හඬනු කාරණා? නිරිඳුන් ගොසින් සුර දූතයින් රැගෙනසුදත් දේවපි‍්‍රය</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=av10041810</link>
    <topic>පුංචි කනට හඬ ඇහෙන්න සිඟිති මුවෙන් හඬ නැඟෙන්න පුංචි දූට උදව් දෙන්න</topic>
    <author>වසන්ත ජයසිංහ ආරච්චිගේ</author>
    <content>අවුරුද්දයි හරි සද්දයි FM දෙරණ කියයිදුෂ්‍යන්ත් සහ මම හොඳ යහළුවන් විතරයිවිස උණ කටුවක් ඇනී රාජසිංහ රජු මිය ගිය පෙතන්ගොඩ උයනහද පුදසුනලංකාවේ විශිෂ්ටතම චිත්‍රපට තුනට දායක වූ එකම කලාකරුවාතිස්ස ගේ දැනුමට කිට්ටු වෙන්න කාටවත් ලේසි වුණේ නැහැදමා ගියත් අතරමඟදි දිවි ගමනේ - බලා හිඳිමි සසර පුරා හිමි සඳුනේහදවතට වඩාත්ම ළංවූ සිනමා ගුරුවරයාරණ මොනරා ඉගිළී ගිහින්කෝ දැන් පැහැබර කෙත්යාය?පුංචි කනට හඬ ඇහෙන්න සිඟිති මුවෙන් හඬ නැඟෙන්න පුංචි දූට උදව් දෙන්නරංගනයට දක්ෂ පුංචි මලින්යාඉන්ටර්නෙට් ජෝක්ස්ටියුඩර් ජයශාන්ත උපහාර ගී ප්‍රසංගයක්පිච්චර් පිස්සාමගේ සදාදර අසංකාටඅපේ ජැකීගේ මුල්ම රංගනයට සම්මානයක්කල්තියා හඳුනාගත්තොත් වකුගඩු රෝග පාලනය කළ හැකියි‘අපි දෙන්නගෙ අදහස් ගැළපෙන්නෙ නෑ’ (රසදුන නව කථාව)කරීනා කපූර් මැරලින් මොන්රෝ චරිතය රඟපායිමේ අවුරුද්දේ ඔක්තෝබර් මාසේ වෙන කොට ඔබ මේ දකින පුංචි දියණිය සැත්කමකට භාජනය කළ යුතුම වෙනවා. ඒත් අද ඒ පිළිබඳ මේ අම්මයි තාත්තයි ඉදිරියේ ඉතිරිව තියෙන්නේ ප්‍රශ්නාර්ථයක් විතරමයි. සියල්ල මුදලට විකිණෙන සමාජයේ මේ අම්මයි තාත්තයි රුපියල් ශත ඉදිරියේ අද ගොඩක් අසරණ වෙලා. මේ කතාවත් අපි ‘හදවතක වේදනාවේ’ හෙළිදරව්වෙන් ගෙන එන්නේ සංවේදී සිත් ඇති දයාබර ඔබගේ සරණත් මේ රත්තරන් දියණියට යොමුවේවි කියන අරමුණින්.යූ.ජී. අනුපමා දෙව්මිණි ජයසිංහ මෙලොව එළිය දුටුවේ 2007 අප්‍රේල් මාසේ 20 දා දැරණියගලදියි. බක් මහේ අසිරිය අද අපි මේ විදිහට විඳින මොහොතේ ඇති සතුට වගේ ම සතුටක් ප්‍රදීප්ටත් දර්ශනීටත් අම්මයි තාත්තයි විදිහට එදා තදින් ම දැනෙන්න ගත්තා. ඒ එදා අලුත් අවුරුද්දට තෑගි ලැබුණු දෝණි අනුපමා හන්දා. මේ රත්තරන් දියණිය ගැන ඔවුන් මහමෙරක් බලාපොරොත්තු පොදිබැන්දා. ඒ බලාපොරොත්තුවලට ශක්තියක් වෙන්න ඇති ඕනකම නිසයි ප්‍රදීප් මේ රට රකින වීරෝදාර සඟයින් අතරට එක්වෙන්නට තීරණය කළේ.පසුගිය සතියේ අපි ‘හදවතක වේදනාව‘ ට මෙවැනි ම වීරෝදාර සහෝදරයකුගේ ඉල්ලීමකට කන්දුන්නා වගේ ම මෙවරත් එවන් රණවිරුවකු කරන කතාවට කන්දෙන්නට අපිට සිද්ධ වෙනවා. ඒ අද ඔබ අපිට බියෙන් සැකෙන් තොර යහතින් ඉන්න සමාජයක් උදාකරදුන් මෙවන් විරු සඟයින්ට කරන කෘතගුණ සැලකීමක් විදිහටයි.“මම ඉන්නේ යුද හමුදාවේ පාබල රෙජිමේන්තුවේ. පසුගිය කාලේ ක්‍රියාන්විත රාජකාරියේ ඉඳලා දැන් මම පනාගොඩ යුද හමුදා කඳවුරේ සේවය කරනවා.”ඒ ප්‍රදීප්ගේ හඬ. අද ප්‍රදීප් අප හොයාගෙන එන්නේ තම පවුල ට කුලුඳුලේ ම උපන් රත්තරන් දියණියගේ ජීවිතය වාසනාවන්ත කරගන්න අවස්ථාව උදාකර දෙන්න කියන ඉල්ලීම කරමින්. ඊට හේතුව අනුපමා දියණිය මෙලොව එළිය දකින කොට නොසිතූ විදිහට ජීවිතයට අවාසනාව එකතු වී තිබුණ නිසයි. ඒත් මොන අම්මට තාත්තට ද තම රත්තරන් දරුවන්ට වෙන අගතිය බලා ඉන්න පුළුවන්.“දැන් මගේ දුවට අවුරුදු දෙකයි මාස දහයයි. දුවගේ කිසිදු ආබාධයක් අපි උපතින් ම දැක්කේ නැහැ. සාමාන්‍ය දරුවෙක් විදිහට දුව හිටියේ. අවුරුද්ද පහුවෙන කොට අපිට දුවගේ වෙනසක් දැනෙන්න ගත්තා. එයා කතා කරන්නේ නැහැ කියලා අපිට තේරුණා. අපි මොනතරම් කතා කළත් කිසිම අවධානයක් දෙන්නෙත් නැහැ.“පස්සේ අපි දුව කොළඹ රිජ්වේ ආර්යා ළමා රෝහලේ යසවර්ධන වෛද්‍ය තුමන්ට පෙන්නුවා. එතනදි තමයි දැනගත්තේ දුවට උපතින් ම ශ්‍රවණ ආබාධයක් තියෙනවා කියලා. ඒකට සැත්කමක් කරන්න පුළුවන් කියලා කිව්වා. තාම දුව කුඩා නිසා ඒක සාර්ථක වෙයි කියලා දොස්තරලා කියනවා.”අද මේ අම්මයි තාත්තයි වෙර වීරිය ගන්නේ කෙසේ හෝ මේ රත්තරන් දියණියගේ හෙට දවස ආලෝකවත් කරන්න.ඒ වෙනුවෙන් කරන්න පුළුවන් හැමදේ ම මේ මව්පියන් කරන්නේ පුදුමාකාර දාරක සෙනෙහසකින්.“මට ඉන්නේ මේ දුව විතරයි මහත්තයෝ. අපි බෝධි පූජා තියෙනවා. දුවට සෙත් කරනවා කොහොම හරි දුවට සනීප වෙන්න කියලා. මම හුඟක් ආසාවෙන් කඳවුරේ ඉඳලා නිවාඩුවට ගෙදර එන්නේ කොයි වෙලාවක හරි දුව තාත්තේ කියයි කියලා.”රණවිරුවකු වුණත් තම ලෙයින් මසින් ම උපන්න දරුවන් ඉදිරියේ මොන අම්මා තාත්තත් හැඟුම්බරයි. ඒත් ප්‍රදීප්ගේ ඒ බලාපොරොත්තුව ඉටු කරගන්න ඔවුන්ට මේ වෙනකොට රුපියල් ලක්ෂ විසි අටක මුදලක් සොයාගත යුතුම වෙනවා. ඒ නිසයි ඔවුන් මේ කතාව ඔබට කියන්න අපිව හොයාගෙන එන්නේ.අනුපමා මව හා පියා සමඟ“ඒ වගේ ලොකු මුදලක් හොයාගන්න අපිට විදිහක් නැහැ මහත්තයෝ. මම ගන්න පඩියෙන් තමයි හැමදේම අපි කරන්නෙ. ඒත් එහෙම නොකා නොබී හරි අපි දෙන්නා රුපියල් ලක්ෂ හතරක් එකතු කරගෙන තියෙනවා. අපි ජනාධිපති අරමුදලටත් දැන්නුවා. ඒ අරමුදලෙන් ලක්ෂ තුනක් දෙන්න පොරොන්දු වෙලා තියෙනවා.”මේ වෙනකොට ඔවුන්ගේ බලාපොරොත්තුවට ලක්ෂ හතක මුදලක් එකතු වී තියෙන බව නම් පැහැදිලියි. ඒත් තවත් රුපියල් ලක්ෂ විසි එකක් හොයා ගත්තොත් අනුපමා දියණියට සාර්ථක අනාගතයක් තිළිණ කරන්න අපි හැමෝටම පුළුවන්.ඇත්තටම මම ගොඩක් මානසිකව වැටිල ඉන්නේ. ඒත් අපි ඉන්න තත්ත්වය තේරුම් අරගෙන රෙජිමේන්තුවෙන් මට ලබාදෙන සහනය පිළිබඳ මම මතක් කරන්න ඕන. අපි දුවට තාවකාලික ශ්‍රවණ උපකරණ දෙකක් දැම්මා ස්නායු මැරෙයි කියලා බයට. ඒත් ඒක සාර්ථක වුණේ නැහැ. දැන් වෛද්‍යවරු කියන්නේ පුළුවන් තරම් ඉක්මනට කර්ණ ශංඛ බද්ධයක් කරන්න කියලයි. ඒකට අපිට දින දුන්නේ මේ අවුරුද්දේ ඔක්තෝබර් මාසෙයි.”ක්‍රමයෙන් දින ගණන් මාස ගණන් ළඟාවෙමින් තියෙනවා. ඒත් ඒ වෙනකොට සියල්ල එකලස් කරගත යුතුයි. රණවිරුවකු විදිහට සිය දියණියගේ ජීවිතයට ආලෝකය එක්වෙනකම් ප්‍රදීප් මඟ බලාගෙන ඉන්නේ බලාපොරොත්තු රැසක් පොදි බැඳගෙනයි. ඒ බලාපොරොත්තුවලට ජීවය ලබාදිය හැක්කේ දයාබර ඔබට විතරමයි. මඳක් මේ පින්තූර දෙස බලා ඉන්න. ඔවුන්ගේ අසරණකම ඔබට වැටහේවි. පින්බර දෑත් ඔවුන් වෙත යොමු කරන්න ඔබට හැකි නම් මේ රත්තරන් දියණිය හෙට දවසේ අම්මේ තාත්තේ කියා අඬ ගසාවි. එහෙම වුණොත් හීන පොදි බැඳන් කඳවුරේ සිට ගෙදර එන ප්‍රදීප් ගේ ඒ පුණ්‍යවන්ත බලාපොරොත්තුවට ජීවය ලැබේවි. එහෙම වුණොත් ඒක ලොකුම ලොකු පිනක් නේද?ලිපිනය - එම්. 53/ 3 ඒවියනවිට, දැරණියගල,දුරකථනය - 0724903710වසන්ත ජයසිංහ ආරච්චිගේඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=av10041811</link>
    <topic>රංගනයට දක්ෂ පුංචි මලින්යා</topic>
    <author>ගාමිණි සුසන්ත</author>
    <content>අවුරුද්දයි හරි සද්දයි FM දෙරණ කියයිදුෂ්‍යන්ත් සහ මම හොඳ යහළුවන් විතරයිවිස උණ කටුවක් ඇනී රාජසිංහ රජු මිය ගිය පෙතන්ගොඩ උයනහද පුදසුනලංකාවේ විශිෂ්ටතම චිත්‍රපට තුනට දායක වූ එකම කලාකරුවාතිස්ස ගේ දැනුමට කිට්ටු වෙන්න කාටවත් ලේසි වුණේ නැහැදමා ගියත් අතරමඟදි දිවි ගමනේ - බලා හිඳිමි සසර පුරා හිමි සඳුනේහදවතට වඩාත්ම ළංවූ සිනමා ගුරුවරයාරණ මොනරා ඉගිළී ගිහින්කෝ දැන් පැහැබර කෙත්යාය?පුංචි කනට හඬ ඇහෙන්න සිඟිති මුවෙන් හඬ නැඟෙන්න පුංචි දූට උදව් දෙන්නරංගනයට දක්ෂ පුංචි මලින්යාඉන්ටර්නෙට් ජෝක්ස්ටියුඩර් ජයශාන්ත උපහාර ගී ප්‍රසංගයක්පිච්චර් පිස්සාමගේ සදාදර අසංකාටඅපේ ජැකීගේ මුල්ම රංගනයට සම්මානයක්කල්තියා හඳුනාගත්තොත් වකුගඩු රෝග පාලනය කළ හැකියි‘අපි දෙන්නගෙ අදහස් ගැළපෙන්නෙ නෑ’ (රසදුන නව කථාව)කරීනා කපූර් මැරලින් මොන්රෝ චරිතය රඟපායි“අම්මේ, අම්මේ මේකත් දාන්නකෝ...”“මොනවද පුතේ...”“මගේ අලුත් දත් ටික ලොකු වෙනකම් පරිස්සම් කරගන්න ඕනනේ”ළමා දන්තාලේපයක් පිළිබඳව සැකසුණු රූපවාහිනි වෙළෙඳ දැන්වීමක ඇතුළත් ඉහත දෙබස් ඔබට මතක ද? එම වෙළෙඳ දැන්වීම සඳහා රංගනයෙන් දායක වන්නේ මලින්යා මේතිනී රාජපක්ෂයි. තවමත් පස්වැනි වියේ පසුවන මලින්යා රංගනයට ඉතා දක්ෂ දැරියක බව මේ වන විටත් ඔප්පු වී හමාරය.ඇය රංගනයට පිවිසියේ වයස අවුරුදු දෙකහමාරක් පමණ වන විටය. ඒ “මල් පිපෙන්නේ හෙටයි” නම් ටෙලිනාට්‍යයට රංගනයෙන් දායක වෙමිනි. මලින්යාගේ මව දක්ෂ ටෙලිනාට්‍ය නිළියක වන දිල්හාරා රාජපක්ෂයි. මලින්යා මේ වන විට කොළඹ ජාත්‍යන්තර පාසලක අධ්‍යාපනය ලබන්නීය.ගුවන්විදුලියේ ළමා පිටිය මලින්යාට ඉතා හුරුපුරුදුය. ඒ; ඇය ගුවන්විදුලියේ ළමා වැඩසටහන් ගණනාවකටම සහභාගි වූ නිසාය. සිරස රූපවාහිනියේ ‘කිඩ්ස් ෆස්ට්’ තුළින් ද මලින්යා තම කුසලතාවයක් පෙන්වා ඇත. ‘කිඳුරංගනා’ ටෙලිනාට්‍යයේ ප්‍රතාප් ගජසිංහගේ සහ නේත්‍රා ගජසිංහගේ දියණිය ලෙස පුංචි මලින්යා ඉදිරිපත් කළ රංගනය තවමත් කාගේත් මතකයේ රැඳී ඇත. මලින්යා මේ වන විට වෙළෙඳ දැන්වීම් කීපයකටම හඬ කැවීමෙන් දායක වී ඇත.ඒ සඳහා ඇය දක්වන්නේ අතිශය දක්ෂතාවයකි. ඉදිරියේදී විකාශය වීමට නියමිත රූපවාහිනී වෙළෙඳ දැන්වීම් සහ ටෙලිනාට්‍ය ගණනාවකින් පුංචි මලින්යාගේ රංගන හැකියාවන් අපට දැකගත හැකි වනු ඇත.මලින්යා රංගනයට මෙන්ම නර්තනයට සහ ගායනයට ද මනා හැකියාවක් දක්වන්නියකි. කලා කටයුතුවලට මෙන්ම පාසල් අධ්‍යාපන කටයුතුවලට ද එකසේ දක්ෂ මලින්යා දීප්තිමත් දක්ෂ කලාකාරිනියකගේ පෙරමඟ ලකුණු පෙන්නුම් කරයි.ගාමිණි සුසන්ත</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=av10041812</link>
    <topic>ඉන්ටර්නෙට් ජෝක්ස්</topic>
    <author>බාසුර</author>
    <content>අවුරුද්දයි හරි සද්දයි FM දෙරණ කියයිදුෂ්‍යන්ත් සහ මම හොඳ යහළුවන් විතරයිවිස උණ කටුවක් ඇනී රාජසිංහ රජු මිය ගිය පෙතන්ගොඩ උයනහද පුදසුනලංකාවේ විශිෂ්ටතම චිත්‍රපට තුනට දායක වූ එකම කලාකරුවාතිස්ස ගේ දැනුමට කිට්ටු වෙන්න කාටවත් ලේසි වුණේ නැහැදමා ගියත් අතරමඟදි දිවි ගමනේ - බලා හිඳිමි සසර පුරා හිමි සඳුනේහදවතට වඩාත්ම ළංවූ සිනමා ගුරුවරයාරණ මොනරා ඉගිළී ගිහින්කෝ දැන් පැහැබර කෙත්යාය?පුංචි කනට හඬ ඇහෙන්න සිඟිති මුවෙන් හඬ නැඟෙන්න පුංචි දූට උදව් දෙන්නරංගනයට දක්ෂ පුංචි මලින්යාඉන්ටර්නෙට් ජෝක්ස්ටියුඩර් ජයශාන්ත උපහාර ගී ප්‍රසංගයක්පිච්චර් පිස්සාමගේ සදාදර අසංකාටඅපේ ජැකීගේ මුල්ම රංගනයට සම්මානයක්කල්තියා හඳුනාගත්තොත් වකුගඩු රෝග පාලනය කළ හැකියි‘අපි දෙන්නගෙ අදහස් ගැළපෙන්නෙ නෑ’ (රසදුන නව කථාව)කරීනා කපූර් මැරලින් මොන්රෝ චරිතය රඟපායිජෝන් හා ජේන් එකිනෙකාට දැඩිව ආදරය කළ යුවළකි. වයස අවුරුදු 93 දී ජෝන් මිය ගියේය. මෙයින් ඉතා සංවේගයට පත්වූ ජේන් තීරණය කෙළේ දිවි නසාගෙන මරණයේදී තම සැමියා සමඟ එක්වීමටය.”මං වෙඩි තියාගන්නවා. හරියටම පපුව මැදට. ඒත් මූනිස්සම වෙන තැනකට වැදුණොත් අංශභාගය හැදිලයි ජීවත් වෙන්න වෙන්නේ... ඒ නිසා හරියටම හදවත මැද හොයාගන්න ඕනේ”යි සිතූ ජේන් වෛද්‍යවරයාට කතා කළාය.ජේන් - ‘ඩොක්ටර් හෘදය වස්තුව තියෙන්නේ කොතැනද?’ඩොක්ටර් - ‘වම් පැත්තේ පියයුරට පහළින්’පසුදින ජේන් රෝහලට ඇතුළත් කෙරිණ. වෙඩි වැදී තිබුණේ ඇගේ වම් දණහිසට මඳක් ඉහළිනි.  මැදිවියේ කාන්තාවකට හෘදයාබාධයක් වැළඳිණ. තමා මැරෙනු ඇතැයි බියපත්වූ ඇය මරණයට අධිපති සුරදූතයාට කන්නලව් කළාය.”ඔබ දැන්ම මැරෙන්නේ නෑ.. තව අවුරුදු 43කුත් මාස 9කුත් දින 9ක් ජීවත්වෙනවා”යි සුරදූතයා කීවේය.හෘද සැත්කමෙන් සුවපත් වූ කාන්තාව රෝහලෙන් පිටත්නොවී රූපලාවණ්‍ය හා ප්ලාස්ටික් ශල්‍ය වෛද්‍යවරුන් කැඳවා ගත්තාය.හිසකෙස්, මුහුණ, තොල්, දෙබැම පමණක් නොව පියයුරු හා සර්වාංගයම මොඩ් කරගත් ඇය කල්පනා කෙළේ ඉතිරි වසර 43 ප්‍රීතියෙන් ජීවත් විය යුතුය යනුවෙනි. රූපලාවණ්‍ය සැත්කම්වලින් පසුව කාන්තාව රෝහලේ ප්‍රධාන දොරටුවෙන් පිටවත්ම වේගයෙන් පැමිණි ගිලන් රථයක හැපී එතනම මිය ගියාය. එවිට ඇයට නැවත සුරදූතයා හමු වූවාය.”ඔබ බොරු කාරයෙක්”කාන්තාව සුරදූතයාට දොස් කීවාය.”ඉතිං මම මොනවා කරන්නද? මට ඔබව හඳුනාගන්න බැරිවුණානේ”යි එවර සුරදූතයා කීවේය.බාසුර</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=av10041813</link>
    <topic>ටියුඩර් ජයශාන්ත උපහාර ගී ප්‍රසංගයක්</topic>
    <author/>
    <content>අවුරුද්දයි හරි සද්දයි FM දෙරණ කියයිදුෂ්‍යන්ත් සහ මම හොඳ යහළුවන් විතරයිවිස උණ කටුවක් ඇනී රාජසිංහ රජු මිය ගිය පෙතන්ගොඩ උයනහද පුදසුනලංකාවේ විශිෂ්ටතම චිත්‍රපට තුනට දායක වූ එකම කලාකරුවාතිස්ස ගේ දැනුමට කිට්ටු වෙන්න කාටවත් ලේසි වුණේ නැහැදමා ගියත් අතරමඟදි දිවි ගමනේ - බලා හිඳිමි සසර පුරා හිමි සඳුනේහදවතට වඩාත්ම ළංවූ සිනමා ගුරුවරයාරණ මොනරා ඉගිළී ගිහින්කෝ දැන් පැහැබර කෙත්යාය?පුංචි කනට හඬ ඇහෙන්න සිඟිති මුවෙන් හඬ නැඟෙන්න පුංචි දූට උදව් දෙන්නරංගනයට දක්ෂ පුංචි මලින්යාඉන්ටර්නෙට් ජෝක්ස්ටියුඩර් ජයශාන්ත උපහාර ගී ප්‍රසංගයක්පිච්චර් පිස්සාමගේ සදාදර අසංකාටඅපේ ජැකීගේ මුල්ම රංගනයට සම්මානයක්කල්තියා හඳුනාගත්තොත් වකුගඩු රෝග පාලනය කළ හැකියි‘අපි දෙන්නගෙ අදහස් ගැළපෙන්නෙ නෑ’ (රසදුන නව කථාව)කරීනා කපූර් මැරලින් මොන්රෝ චරිතය රඟපායි70 දසකයේ ‘සුන්දර් ගීත්’ තුළින් හින්දි ගීත ලෝලීන් අතර ජනාදරයට පත්වූ ගායක ටියුඩර් ජයශාන්ත උපහාර ගීත ප්‍රසංගයක් මේ මස 24 වැනිදා සවස 5.00 ට වාද්දුව විජය කුමාරතුංග අනුස්මරණ ටවර් රඟහලේදී පැවැත්වීමට නියමිතය.මගෙ දෑසෙ කඳුළු, විලක නෙළුම්, පෙරහර යන තාලේ, දෙසූ අමා දහම ලොවේ, සිහින ඡායා, වැනි ජනපි‍්‍රය ගීත රැසක් ගැයූ ටියුඩර් 1968 වසරේ ගුවන් විදුලියට “දෙසූ අමා දහම ලොවේ” ගීතය ගැයීමෙන් ගායන ලොවට පිවිසියේය.ටියුඩර් එදා ගැයූ ජනපි‍්‍රය සිංහල හා හින්දි ගීත ඒ හඬින්ම මෙදින ගායනා කරනු ලබන්නේ ගීත් ජයශාන්ත, සුදත් ප්‍රනාන්දු, දිනේෂ් ජයශාන්ත යන ටියුඩර් පවුලේ සහෝදර සහෝදරයින්ගේ පුතුන් තිදෙනා විසිනි.ප්‍රවීණ ගායිකා චන්ද්‍රානි ගුණවර්ධනගේ මව වන බණ්ඩාරවෙල අමුණුදෝවේ ඩේසි රොඩ්රිගෝ උපාසිකා මාතාව මේ මස 22 දා 100 වැනි ජන්ම දිනය සමරයි. ‘රසඳුන’ දීර්ඝායුෂ ප්‍රාර්ථනා කරයි.බර්මින් ලයිලි ප්‍රනාන්දු ගේ ‘ගුරු ගීතය’ ටෙලිනාට්‍යය සෑම සඳුදාකම රාත්‍රි 10.00 ට සිරස රූපවාහිනියෙන් විකාශය කෙරේ.රන්ජන් රාමනායක, දිල්හානි ඒකනායක, අර්ජුන් කමලනාත්, කාංචනා මෙන්ඩිස්, පාලිත සිල්වා, නයනා කුමාරී, ප්‍රමුඛ නළුනිළි පිරිසක් මෙහි රඟපාති.මිනුවන්ගොඩ නාලන්දා බාලිකා මධ්‍ය මහා විද්‍යාලයේ නර්තනය හදාරන සිසුවියන් 40 දෙනකු උඩරට නර්තනය හැදැරීමෙන් අනතුරුව ඉදිරිපත් කළ පාඉන්පත් මංගල්‍යය පසුගිය අපේ‍්‍රල් 01 වැනිදා ගල්ලොලුව ලුම්බිණි විහාරස්ථානයේදී පැවැත්විණි.විදුහලේ විදුහල්පතිතුමිය ලලිතා රණසිංහ මහත්මිය, ගුරු භවතුන් ඇතුළු ආරාධිත අමුත්තෝ රැසක්ම මේ සඳහා සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=av10041815</link>
    <topic>මගේ සදාදර අසංකාට</topic>
    <author>සු. මි.</author>
    <content>අවුරුද්දයි හරි සද්දයි FM දෙරණ කියයිදුෂ්‍යන්ත් සහ මම හොඳ යහළුවන් විතරයිවිස උණ කටුවක් ඇනී රාජසිංහ රජු මිය ගිය පෙතන්ගොඩ උයනහද පුදසුනලංකාවේ විශිෂ්ටතම චිත්‍රපට තුනට දායක වූ එකම කලාකරුවාතිස්ස ගේ දැනුමට කිට්ටු වෙන්න කාටවත් ලේසි වුණේ නැහැදමා ගියත් අතරමඟදි දිවි ගමනේ - බලා හිඳිමි සසර පුරා හිමි සඳුනේහදවතට වඩාත්ම ළංවූ සිනමා ගුරුවරයාරණ මොනරා ඉගිළී ගිහින්කෝ දැන් පැහැබර කෙත්යාය?පුංචි කනට හඬ ඇහෙන්න සිඟිති මුවෙන් හඬ නැඟෙන්න පුංචි දූට උදව් දෙන්නරංගනයට දක්ෂ පුංචි මලින්යාඉන්ටර්නෙට් ජෝක්ස්ටියුඩර් ජයශාන්ත උපහාර ගී ප්‍රසංගයක්පිච්චර් පිස්සාමගේ සදාදර අසංකාටඅපේ ජැකීගේ මුල්ම රංගනයට සම්මානයක්කල්තියා හඳුනාගත්තොත් වකුගඩු රෝග පාලනය කළ හැකියි‘අපි දෙන්නගෙ අදහස් ගැළපෙන්නෙ නෑ’ (රසදුන නව කථාව)කරීනා කපූර් මැරලින් මොන්රෝ චරිතය රඟපායිසඳ මෝරා උඩු ගුවනට එන කලට ඔබෙ රුව පෙනෙනවා කවුළුව තුළින් මට ඉකිළන හදින් තනි යහනේ ඉන්න විට හැමටම වඩා මා ගැන දුක හිතෙයි මටපහන් දොරින් හිරු එබිකම් කරන සඳ මා අසලින් නුඹ නැතුවා දුකෙකි මට සීතල නිය තුඩින් මා ගත රිදෙන සඳ ඔබෙ මුදු පහස මට නැතුවා දුකෙකි ළඳසිරිමා බෝ සෙවණ නිරතුරු ලැබීයන් සැඬ හිරු රැසින් පීඩාවක් නොවීයන් නුඹටත් මට වගේ මගේ දුක දැනීයන් මීළඟ නවම් මහ මා ළඟ ගෙවීයන්16/02/1979සටහනජීවිතය නම් වූ නෞකාවේ රුවල් ඉරී සුන්බුන්ව ගිය මොහොතක වරක් දෙවරක් දැක හඳුනාගෙන සිටි එවක අනුරාධපුරයේ විසූ අසංකා මොනරවිල නමැති සුන්දර යුවතියට තම පේ‍්‍රමයේ විරහව පළ කරමින් ආචාර්ය තිස්ස අබේසේකරයන් තැපැල් කර යැවූ භාව සංවේදී කව් පෙළකි මා ඉහත දැක්වූයේ. එවක අසංකා සිනමාව කෙරෙහි ලොල් වැඩූ යොවුන් කිවිඳියක වූවාය. සංසාරය පුරා විවිධ ආත්ම භවයන්හි හමුව තිබු තිස්ස අබේසේකර නම් වූ මහා පුරුෂයා මේ සසරේ ඇයට මුණ ගැසුණේ සිනමාව නිසාය. ඒ දැන හඳුනා ගැනීම ඔස්සේ පසු කලෙක ඇය තිස්සගේ කිංකර භාර්යාව වූවාය.1970 ගණන්වල මැද භාගයේදී පමණ අසංකා කොළඹට ආවේ සුමිත්‍රා පීරිස්ගේ ‘ගැහැනු ළමයි’ චිත්‍රපටයට නළු නිළියන් අවශ්‍ය බවට පුවත්පතක පළව තිබූ දැන්වීමකට අනුවය. සම්මුඛ පරීක්ෂණයකට පෙනී සිටි ඇයව ‘ගැහැනු ළමයි’ හි කුසුම්ගේ චරිතයට තේරා ගැනිණි. නිමල්ගේ චරිතයට තෝරාගත්තේ ටෝනි රණසිංහගේ සොහොයුරු ක්‍රිස්ටි රණසිංහය. (ක්‍රිස්ටි ‘අහසින් පොළොවට’ චිත්‍රපටයේ සුළු චරිතයක් රඟපා තිබිණි.) එහෙත් ඒ අවස්ථාවේ ‘ගැහැනු ළමයි’ නිෂ්පාදනය නොවිණි. නිමල් ලෙස අජිත් ජිනදාසත් කුසුම් ලෙස වසන්ති චතුරාණිත් රඟපෑවේ එහි පසු නිපැයුමකය.කෙසේ වෙතත් අසංකා ඒ වන විට නිෂ්පාදනය වෙමින් තිබු ආචාර්ය ලෙස්ටර් ජේම්ස් පීරිස් ගේ ‘ද ගෝඩ් කිං’ නම්වූ ඉංගිරිසි චිත්‍රපටයේ සුළු චරිතයක් රඟපෑවාය. ‘හෙවණැලි ඇද මිනිස්සු’ ‘සංඛපාලි’ ‘සමන්මලි’ ඇය රඟපෑ චිත්‍රපට කීපයකි. ඇයට තිස්ස හඳුනාගන්ට ලැබුණේ ප්‍රවීණ චිත්‍රපට සංස්කරණ ශිල්පි ලාල් පියසේනගේ මාර්ගයෙනි. ඒ අනුව ඇය තිස්ස අධ්‍යක්ෂණය කළ ‘කරුමක්කාරයෝ’ චිත්‍රපටයේ රඟපෑවාය.තිස්ස හා බැඳුණු පසු අසංකාට අවශ්‍ය වූයේ නිළි වෘත්තියේ ඉදිරියට යන්ට නොවේ. තිස්සට හොඳ භාර්යාවක වන්ටය. ‘මහගෙදර’ චිත්‍රපටයේ ශි‍්‍රයානි අමරසේන රඟපෑ චරිතය මුලින්ම රඟපෑමට යෝජනා වූයේ අසංකාටය. එහෙත් ඇය ඉනික්බිතිව චිත්‍රපට නිළි ජීවිතයෙන් සමු ගත්තීය.මට යළිත් තිස්සගේ කවිය සිහියට එයි. එහි එන ‘සිරිමා බෝ සෙවණ නිරතුරු ලැබීයන් - සැඩ හිරු රැසින් පීඩාවක් නොවියන්’ යන වදන් අපට සිහිපත් කරවන්නේ වෙස්සන්තර ජාතක කාව්‍යයයි. තිස්ස ජන කවිවලින් ලද අනුප්‍රාණය ඉහත කව සනාථ කරයි.අසංකා තිරරචනය ලියු ‘වත්සලා අක්කා’ චිත්‍රපටයේ අධ්‍යක්ෂ සරත් ගුණරත්නට දිනක් මේ සුරස රචනාව කියවන්ට ලැබිණි. තම සිනමාපටයට ගීතයක් ඇතුළත් කළ යුතු යැයි පූර්ව කල්පනයක සිටි සරත්ට මේ මා හැඟි නිර්මාණය ගීයකට සුදුසු යැයි සිතිණි. ‘වත්සලා අක්කා’ චිත්‍රපටයට කාලෝ විජේසිරිගේ සංගීතයට අනුව මාලිනි බුලත්සිංහල ගැයු ‘සඳමෝරා උඩු ගුවනට’ ගීතය බිහි වූයේ එපරිද්දෙනි.ඉහත කාව්‍ය පන්තියේ අවසන් පද හතර ගීතයට ඇතුළත්ව නැත. එසේම ගීතය ගැයෙන්නේ කාන්තා පාර්ශවයෙන් වූ බැවින් ඇතැම් පද ඊට අනුරූපීව මඳ වෙනසකට ලක්කර ඇත.“තිස්ස ඒ දවස්වල ඔය වගේ කවි හුඟාක් මට ලියලා එවලා තියෙනවා. සමහර කවි මීටත් වඩා ලස්සනයි. ඒ කවි නිකම්ම නිකම් කවි නෙමෙයි. හදවතින්ම මතු වෙච්ච, ජීවිතයෙන්ම මතුවෙච්ච හැඟීම්වලින් පිරුණු කවි.”අසංකා මා සමඟ දිනක් කියා සිටියාය.ආචාර්ය තිස්ස අබේසේකර ලියු එම කවි එක් කොට පොතක් ලෙස පළ කරන්නැයි අපි අසංකාගෙන් දයාබරව ඉල්ලා සිටිමු. ඒ සඳහා නමක් ද අපට යෝජනා කළ හැකිය. ඒ නම් ‘සංකාවෙන් අසංකාට ලියු කවි’ යන්නයි. මේ කවි පෞද්ගලික වුවත් ඒවායේ ඇති රසපූර්ණත්වය සහෘද ආස්වාදයට හේතු වනු නොඅනුමානය. ඒ ආස්වාදය අප හද පොබයා, අප ජීවිතය රංජනය නොකරයි ද?සු. මි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=av10041816</link>
    <topic>අපේ ජැකීගේ මුල්ම රංගනයට සම්මානයක්</topic>
    <author>සුජීව තේවහෙට්ටිගේ</author>
    <content>අවුරුද්දයි හරි සද්දයි FM දෙරණ කියයිදුෂ්‍යන්ත් සහ මම හොඳ යහළුවන් විතරයිවිස උණ කටුවක් ඇනී රාජසිංහ රජු මිය ගිය පෙතන්ගොඩ උයනහද පුදසුනලංකාවේ විශිෂ්ටතම චිත්‍රපට තුනට දායක වූ එකම කලාකරුවාතිස්ස ගේ දැනුමට කිට්ටු වෙන්න කාටවත් ලේසි වුණේ නැහැදමා ගියත් අතරමඟදි දිවි ගමනේ - බලා හිඳිමි සසර පුරා හිමි සඳුනේහදවතට වඩාත්ම ළංවූ සිනමා ගුරුවරයාරණ මොනරා ඉගිළී ගිහින්කෝ දැන් පැහැබර කෙත්යාය?පුංචි කනට හඬ ඇහෙන්න සිඟිති මුවෙන් හඬ නැඟෙන්න පුංචි දූට උදව් දෙන්නරංගනයට දක්ෂ පුංචි මලින්යාඉන්ටර්නෙට් ජෝක්ස්ටියුඩර් ජයශාන්ත උපහාර ගී ප්‍රසංගයක්පිච්චර් පිස්සාමගේ සදාදර අසංකාටඅපේ ජැකීගේ මුල්ම රංගනයට සම්මානයක්කල්තියා හඳුනාගත්තොත් වකුගඩු රෝග පාලනය කළ හැකියි‘අපි දෙන්නගෙ අදහස් ගැළපෙන්නෙ නෑ’ (රසදුන නව කථාව)කරීනා කපූර් මැරලින් මොන්රෝ චරිතය රඟපායිඅපේ ජැකලයින් ෆර්නැන්ඩස් දැන් ටිකෙන් ටික බොලිවුඩ්පුරයේ ඉදිරියටම ගමන් කරමින් සිටිනවා. ඇයගේ කුලුඳුල් රංගනය ඉන්දීය සිනමා උළෙලකදී අගැයුමට ලක් වෙලා. ජැකලයින් මුලින්ම රඟපෑවේ ‘ඇලඩින්’ චිත්‍රපටයේ. පසුගියදා පැවැත්වුණු ‘ස්ටාර් ඩස්ට්’ සිනමා සම්මාන උළෙලේදී ‘ඇලඩින්’ චිත්‍රපටයේ රංගනය වෙනුවෙන් 2002 වසරේ ආකර්ෂණිය නව මුහුණ ලෙස ජැකලයින් කිරුළු පැලඳුවා. ඇයගේ මේ සම්මානය ශ්‍රී ලාංකිකයන් වන අපටත් ආඩම්බරයට හේතුවක්. අපි ඇයට සුබ පතමු.“මේ, මට ලැබුණු මුල්ම සිනමා සම්මානයයි. විශේෂයෙන්ම සඳහන් කරන්න ඕනෙ කාරණයක් තමයි, මම රඟපාපු මුල්ම චිත්‍රපටයෙන්ම මට මේ වගේ සම්මානයක් හිමිවීම. වසරේ ආකර්ෂණීය නවක මුහුණ කියන සම්මානය වෙනුවෙන් තවත් නම් කිහිපයක්ම යෝජනා වෙලා තිබුණා. මට වඩා කලින් බොලිවුඩ් සිනමාවට එක්වුණු අය තමයි ඒ ලැයිස්තුවේ හිටියේ. ඒ හැමෝම අතරින් මට මේ සම්මානය ලැබීම තවත් විශේෂත්වයක් හැටියට සලකන්න පුළුවන්. මේ වගේ ඇගයීමක් මම නම් බලාපොරොත්තු වුණේම නැහැ.ඒ නිසා ‘ස්ටාර් ඩස්ට්’ සම්මාන උළෙලට මගේ ස්තුතිය මුළු හදවතින්ම පිරිනමන්න කැමැතියි. මේ ‘ස්ටාර් ඩස්ට්’ කුසලානය මම කවදාවත් අමතක කරන්නෙ නැහැ.” ජැකලයින් මෙලෙස ප්‍රකාශ කළේ ‘ස්ටාර් ඩස්ට්’ උළෙල නිමාවට පත්වූ මොහොතේ මාධ්‍යවේදියකු සමඟ පැවැති කෙටි සම්මුඛ සාකච්ඡාවකදීයි.ඊට පසු දිනයකදී ඉන්දියාවේ සිනමා මාධ්‍යවේදිනියක සමඟ තවත් සම්මුඛ සාකච්ඡාවකට එක්වීමට ජැකලයින්ට අවස්ථාව උදාවුණා. එහිදී නම් ඇය කතා කළේ සිනමා ලෝකය ගැන නොවෙයි. මාධ්‍යවේදිනිය මුලින්ම ජැකලයින්ට මෙන්න මේ ප්‍රශ්න ටික යොමු කළා...මිනිසුන්ගේ සදාචාරය ගැන ඔයා මොනවද හිතන්නෙ? ඒ ගැන යම් ප්‍රතිපත්තියක් තියෙන්න ඕන කියල හිතනව ද?ඔය ප්‍රශ්නයට බයිබලයෙන් සරල පාඨයක් උපුටා දක්වන්නම්. ‘පව් නොකරපු කෙනෙක් සිටිනවානම් පළමු ගල ගසන්න.’ අපි කිසිම කෙනෙකුට බැහැ තවත් කෙනෙකුගේ වැඩ කටයුතු වැරදියි කියල තීරණය කරල දඬුවම් දෙන්න. අපි හරි වුණත් වැරදි වුණත් ඒ විදිහට දඬුවම් දෙන්න බැහැ. අපිට කරන්න පුළුවන් වෙන්නෙ අනෙක් අයගෙ වැරදිවලට සමාව දීලා ඒ අය දැනුම්වත් කරන එක විතරයි.ඔයාගෙ ජීවිතයේ පේ‍්‍රම සම්බන්ධයක් තිබුණා නම් ඒ සම්බන්ධය ගැන අද ඔයා දුක් වෙනවද, ලැජ්ජා වෙනවද? මේ වගේ අවස්ථාවලට ඔයා කොහොමද මුහුණ දෙන්නෙ?“විරහ වේදනා ලබපු සම්බන්ධයන් ගැන අද මම දුක්වෙන්නෙ නැහැ. ඒ වුණත් ඒවායින් මගේ ජීවිතයට ලැබුණු අත්දැකීම් ගැන මම සෑහීමකට පත්වෙනවා. පෙම් සබඳකමකින් ජීවිතය හැඩ ගස්වාගන්නෙ කොහොමද කියල අද මම අවබෝධයකින් ඉන්නවා.”පෙම් සබඳකමකදී ලිංගිකත්වය ආයුධයක් හැටියට පාවිච්චි කරනවද?“පේ‍්‍රම සම්බන්ධකම්වලදී මම කවදාවත් ‘ආයුධ’ පාවිච්චි කරන්නෙ නැහැ. මගේ පෙම්වතාට විරුද්ධව ආයුධ අතට ගන්න මට බැහැ.”ඔයාට නොගැළපෙන පෙම්වතෙක් මුණ ගැහුණොත්?“මෙච්චර කාලයක් මම ගත්ත තීරණවලට මගේ දෙමව්පියන් විරුද්ධ වුණේ නැහැ. සතුටු වුණා. තාමත් මගේ අම්මයි තාත්තයි මගේ ජීවිතය සතුටින් තියන්නයි උත්සාහ කරන්නේ. මේ ලෝකෙ හැම මව්පිය යුවළකගේම උත්සාහය ඒක තමයි. මට නොගැළපෙන පෙම්වතෙක් මුණ ගැහුණොත් මම කොහොමද එයා ගැන අම්මටයි තාත්තටයි කියන්නෙ?”ඔයාගෙ ජීවිතයට සමීප වුණු කවුරු හරි කෙනෙක් ගැන මව්පියන් එක්ක කතාබහ කරලා තියෙනවද?“මම ගොඩක්ම සමීප මගේ අම්මාටයි. ඉස්සර නම් මේ වගේ කාරණා අම්මත් එක්ක මම කතා කළේ නැහැ. ඒත් දැන් නම් ඒ වගේ අපහසුවක් නැහැ. අද මගේ අම්මා ජීවිතේ හැම දෙයක් ගැනම හොඳම අවවාද මට දීල තියෙනවා.”අපි හිතමු, ඔයාගෙ පෙම්වතා ඔයාගෙ හොඳම යෙහෙළියට ආදරය කරන්න පටන් ගන්නවයි කියලා? ඒ වගේ අවස්ථාවකදී අත්හැරලා දාන්නෙ යෙහෙළියද, පෙම්වතා ද?“ඒ වගේ අවස්ථාවකට මුහුණ දෙන එක නම් හරිම අමාරු දෙයක් බව මට සහතිකවම කියන්න පුළුවන්. ඒ වෙලාවට කේන්ති අරගෙන රණ්ඩු වෙන්න පුළුවන් ද? මට නම් බැහැ. ගියදේ ගියාවෙ කියලා ඒ අවස්ථාව මඟහැරලා යන්නයි පුරුදු වෙන්න ඕනෙ. මම නම් පෙම්වතාවත් යෙහෙළියවත් අත්හරින්නෙ නැහැ.”හුඟ දෙනෙක් කියන දෙයක් තමයි, අද කාලෙ හුඟක් පිරිමි ආදරය කරන්නෙ ලිංගිකත්වයට මුල්තැන දීල කියලා. කාන්තාවන්ගෙ ආදරය පවිත්‍රයිලු. ඔයා හිතන්නෙ මේ කාරණය ඇත්ත කියල ද?“ඔය කාරණය නම් හැම තැනදීම ඇත්තක් වෙලා නැහැ. ඕක මෝඩ කතාවක්. තවමත් වැඩි දෙනෙක් ආදරය කරන්නෙ පිරිසිදු හිත්වලින්. ඒ නිසයි අදත් ආදරය උත්තරීතර දෙයක් හැටියට කවුරුත් පිළිගන්නෙ. සැබෑ ආදරයකින් කිසිම දෙයක් ආපහු බලාපොරොත්තු වෙන්නෙ නැහැ.”ජැකලයින් ආදරය ගැන, පෙම් සබඳතා ගැන එලෙස අදහස් පැවසුවත් ඇයගේ පෙම්වතා කවුරුන්දැයි නොකියන්නත් ඈ වග බලා ගත්තා.  අම්රිතා රාඕ, බොලිවුඩ් සිනමා රසික පරපුර අතර හරිම ජනපි‍්‍රයයි. මීට සති කිහිපයකට කලින් අම්රිතා තමන්ගේ ගේදොර වැඩ කටයුතු කරගන්නට මෙහෙකාරියක් රැගෙන පැමිණියා. පෙනුමෙන් අවිහිංසක තැනැත්තියක වූ ඇය අම්රිතාගේ නිවසෙහි වැඩ කටයුතු කරමින් රැඳී සිටියේ කාගේත් සිත් දිනා ගනිමින්.නමුත් ටික දිනක් ගතවෙද්දී අම්රිතාටත් ඇයගේ දෙමව්පියන්ටත් මේ මෙහෙකාරිය ගේ සමහර වැඩ කටයුතු ගැන සැකයක් ඇතිවුණා. විශේෂයෙන්ම අම්රිතාටයි මෙහෙකාරියගේ වැඩ වලින් අපහසුවක් මතු වුණේ. ඇය නිතරම තමන්ගේ පෞද්ගලිකත්වය ගැන රහසින් සෙවුම් බැලුම් කරන බව අම්රිතාට වැටහුණා. ඔත්තු සේවාවක ඔත්තුකාරියක ලෙස අම්රිතා කරන කියන සෑම කාරණයක් දෙස දැඩි උනන්දුවකින් බලා සිටි මේ මෙහෙකාරිය, තවත් නරක පුරුද්දකටත් මුල පුරා තිබුණා. නිවසෙහි කිසිවෙකු නැති අවස්ථාවලදී අම්රිතාගේ ඇඳුම් අල්මාරියෙන් වටිනා ඇඳුම් පැලඳුම් සොරකම් කරන්නටත් ඇය පෙලඹිලා.මේ සොරකම් කිරීම අම්රිතාට දැන්වූයේ ඇයගේ මවයි. මේ බව දැනගත්ත අම්රිතාගේ කේන්තිය ඉහවහා ගියා. ඇය මෙහෙකාරිය ගෙන්වා වහාම පිටව යන්නැයි තදින්ම දෝෂාරෝපණය කළා. තමන් කළ වරද පිළිගත් ඇය අම්රිතා ඉදිරියෙහි හඬා වැටෙමින් තමන්ගේ නැති බැරිකම් ගැන පාපොච්චාරණයක යෙදුණා. මෙහෙකාරියට සමාව දුන් අම්රිතා, ඇයගේ අසරණකම සලකා නැවතත් ඇය තම නිවසෙහිම රඳවා ගත්තා.නමුත් ඇයගේ හැසිරීම යහපත් වුණේ නැහැ. අම්රිතා සමඟ චිත්‍රපට රූපගත කරන ස්ථානවලටත් පැමිණි ඇය, සෙසු නළු නිළියන් සමඟ පවා කතාබහ කරන්නට පටන් ගත්තා. මේ නිසා චිත්‍රපටවල වැඩ කටයුතුවලටත් ඇයගේ පැමිණීම බාධාවක් බවට පත්වුණා. අන්තිමේදී අම්රිතාත් ඇයගේ පවුලේ සියලුම දෙනාගේත් තීරණය මත මෙහෙකාරිය ‘වහාම ක්‍රියාත්මක වන පරිදි’ සේවයෙන් පහ කෙරුණා. අම්රිතාගේ මව පැවසුවේ මින් මතු මෙහෙකාරියක් නිවෙසට ගෙන්වා ගනිද්දී වැඩි සැලකිල්ලක් දක්වන්නට අම්රිතා උනන්දු විය යුතු ය කියලයි.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=av10041817</link>
    <topic>කල්තියා හඳුනාගත්තොත් වකුගඩු රෝග පාලනය කළ හැකියි</topic>
    <author>ගාමිණී සුසන්ත</author>
    <content>අවුරුද්දයි හරි සද්දයි FM දෙරණ කියයිදුෂ්‍යන්ත් සහ මම හොඳ යහළුවන් විතරයිවිස උණ කටුවක් ඇනී රාජසිංහ රජු මිය ගිය පෙතන්ගොඩ උයනහද පුදසුනලංකාවේ විශිෂ්ටතම චිත්‍රපට තුනට දායක වූ එකම කලාකරුවාතිස්ස ගේ දැනුමට කිට්ටු වෙන්න කාටවත් ලේසි වුණේ නැහැදමා ගියත් අතරමඟදි දිවි ගමනේ - බලා හිඳිමි සසර පුරා හිමි සඳුනේහදවතට වඩාත්ම ළංවූ සිනමා ගුරුවරයාරණ මොනරා ඉගිළී ගිහින්කෝ දැන් පැහැබර කෙත්යාය?පුංචි කනට හඬ ඇහෙන්න සිඟිති මුවෙන් හඬ නැඟෙන්න පුංචි දූට උදව් දෙන්නරංගනයට දක්ෂ පුංචි මලින්යාඉන්ටර්නෙට් ජෝක්ස්ටියුඩර් ජයශාන්ත උපහාර ගී ප්‍රසංගයක්පිච්චර් පිස්සාමගේ සදාදර අසංකාටඅපේ ජැකීගේ මුල්ම රංගනයට සම්මානයක්කල්තියා හඳුනාගත්තොත් වකුගඩු රෝග පාලනය කළ හැකියි‘අපි දෙන්නගෙ අදහස් ගැළපෙන්නෙ නෑ’ (රසදුන නව කථාව)කරීනා කපූර් මැරලින් මොන්රෝ චරිතය රඟපායිවකුගඩු ආශි‍්‍රතව ඇතිවන රෝගාබාධ පිළිබඳව මුලින්ම සඳහන් කළොත්...?වකුගඩු රෝග පිළිබඳව කතා කරන විට ප්‍රධාන වශයෙන්ම වකුගඩු රෝග ප්‍රධාන කොටස් දෙකකට බෙදා දක්වන්න පුළුවනි. ඉන් පළමුවැන්න තීව්‍ර වකුගඩු අකරණිය (Accute reanal failure)යි. අනෙක නිදන්ගත වකුගඩු ආකරණිය (Cronic Reanal failure)යි. සමාජයේ බහුල ලෙස දක්නට ලැබෙන්නේ නිදන්ගත වකුගඩු අකරණිය නිසා ඇතිවූ වකුගඩු ආබාධ. තීව්‍ර වකුගඩු අකරණිය පිළිබඳව එතරම් අවබෝධයක් බොහෝ දෙනෙකුට නැති වුවද එම රෝග තත්ත්වයෙන් ද බොහෝ දෙනෙක් පෙළෙනවා.තීව්‍ර වකුගඩු අකරණිය යටතට ගැනෙන්නේ මාස 3 ක් ඇතුළතදී වකුගඩු ප්‍රකෘති තත්ත්වයට පත්වන, තාවකාලිකව ඇතිවන වකුගඩු රෝගී තත්ත්වයන්. එය, වකුගඩු රෝගියාගේ රුධිරය කෘත්‍රිමව පිරිසිදු කිරීම (Dialysis)දක්වා වර්ධනය වන රෝගී තත්ත්වයක් නොවේ. නිදන්ගත වකුගඩු අකර්මණ්‍යතාවයට අයත් වකුගඩු රෝග ලෙස ගැනෙන්නේ වකුගඩු ආක්‍රිය වී මාස 3 කට වැඩියෙන් පවතින වකුගඩු අකර්මණ්‍යතාවයනුයි. මෙහිදී ”අක්‍රියවීම” ට අප යම් කිසි අගයක් දෙනවා.වකුගඩුවල ක්‍රියාකාරිත්වයෙන් 30% ක් හෝ ඊට වැඩි ප්‍රමාණයක් අකර්මණ්‍යව පවතී නම්, එම තත්ත්වය මාස 3 ක් හෝ ඊට වැඩි කලක් පවතී නම්, එය නිදන්ගත වකුගඩු අකරණිය ලෙස වඩාත් පැහැදිලිව සඳහන් වෙනවා. තීව්‍ර වකුගඩු අකරණියෙන් පෙළෙන රෝගීන් රෝහලේ ඇඳමත සිටියදීම සුව වී නිවසට යා හැකියි. වඩාත් බරපතළ වන්නේ නිදන්ගත වකුගඩු අකරණියයි. මෙම තත්ත්වය ඇති වීමට හේතු ගණනාවක්ම බලපා තිබෙනවා.ලෝකයේ බොහෝ දියුණු රටවල මෙන්ම අප රටේ ද බෝ නොවන රෝගවලට ගොදුරුවීමේ ප්‍රවණතාව වැඩිවී තිබෙනවා. ප්‍රධාන වශයෙන්ම දියවැඩියාව, අධිරුධිර පීඩනය වැනි රෝගයන්. එමෙන්ම ඍජුවම වකුගඩු ආශි‍්‍රතව ඇතිවන රෝග තත්ත්වයන් ද ඉතා බහුලයි. ඒ, වකුගඩු ප්‍රදාහය, වාහිනි ප්‍රදානය වැනි තත්ත්වයන්.එමෙන්ම මුත්‍රා ගැලීමේ තිබෙන අපහසුතා, පුරුෂයින්ගේ පුරස්ථි ග්‍රන්ථියේ ඇතිවන ඉදිමුම, නිතර නිතර ඇතිවන මුත්‍රා ආසාදන, වකුගඩු තුළ තරල පිරුණු ගෙඩි ඇතිවීම, වකුගඩු නාලවල කොලොස්ටරෝල් මේදය තැන්පත් වීම, යම් යම් විෂ ද්‍රව්‍ය (කෘෂි රසායන වැනි) ලිතියම්, බෝරෝන් රසදිය වැනි බැර ලෝහ නිසා ඇතිවන වකුගඩු ආබාධ නිදන්ගත වකුගඩු ආබාධ ලෙස හඳුනාගත හැකියි. උතුරුමැද පළාතේ ව්‍යාප්ත වී ඇති වකුගඩු අකර්මණ්‍යතාවයට හේතුව විෂ රසායන සහ බැර ලෝහ නිසා ඇතිවූ තත්ත්වයන් බවට අනුමාන කෙරෙනවා. ඒත් තවම එම රසායනික ද්‍රව්‍ය කුමක් ද යන්න හඳුනාගෙන නෑ.ලංකාවේ බහුලව පවතින්නේ දියවැඩියාව නිසා ඇතිවූ වකුගඩු අකර්මණ්‍යතාවයයි. බොහෝවිට දියවැඩියාව වැළඳුණු පුද්ගලයා අධිරුධිර පීඩනයෙන් ද පීඩා විඳිනවා. දියවැඩියා රෝගයේ ඇති ප්‍රධාන ප්‍රභේද දෙක (Type I සහ Type II) නිසාම වකුගඩු අකර්මණ්‍යතාව ඇති වෙනවා. බොහෝවිට Type II දියවැඩියා රෝගය හඳුනාගෙන අවුරුදු 5 ක් 10 ක් ගතවන විට එම රෝගීන්ගෙන් 30% - 50% අතර සංඛ්‍යාවක් වකුගඩු ආබාධවලට ගොදුරු වෙනවා.Type II දියවැඩියා තත්ත්වයෙන් පෙළෙන රෝගීන්ගෙන් 20% - 30% අතර සංඛ්‍යාවක් දියවැඩියා රෝගය හඳුනාගන්නා විටම වකුගඩු ආබාධවල මූලික ලක්‍ෂණ පහළ වී තිබෙනවා. වකුගඩු ආශි‍්‍රතව ඇතිවන රෝගාබාධවල සුවිශේෂම ලක්ෂණයක් වන්නේ මෙය නිශ්ශබ්ද රෝග තත්ත්වයක් වීමයි. රෝගයේ මූලික අවස්ථාවේදී රෝගය හඳුනාගැනීම ඉතා අපහසුයි. ශරීරය ඉදිමීම, හුස්ම ගැනීමේ ඇති අපහසුතාව (හතිය), පිටවන මුත්‍රා ප්‍රමාණය අඩු වීම වැනි රෝග ලක්‍ෂණ පහළ වූ විටයි බොහෝ දෙනෙක් තමාට කිසියම් අසනීප තත්ත්වයක් ඇති බව හඳුනා ගන්නේ.ඉන් අනතුරුවයි වෛද්‍යවරයකු හමුවන්නේ. ලංකාව තුළ වකුගඩු ආබාධ බහුලවීමට බලපාන ප්‍රධාන සාධකයක් වන්නේ අවශ්‍ය පමණට වඩා ඖෂධ ගැනීමට පෙළඹී සිටීම බවත් හෙළිවී තිබෙනවා. විශේෂයෙන්ම හන්දි ආබාධවලට ගනු ලබන ඖෂධ වෛද්‍ය උපදෙස්වලින් තොරව බහුලව ගැනීම වකුගඩු අකර්මණ්‍යතාවයට හේතුවී තිබෙනවා.නිදන්ගත වකුගඩු අකර්මණ්‍යතාව සුවකළ හැකිද?වකුගඩු රෝගාබාධ මූලික අවස්ථාවේ හඳුනාගතහොත් රෝගය වකුගඩුව තුළ පැතිරීම පාලනය කර වකුගඩුව බේරාගත හැකි වෙනවා. එහෙත් සම්පූර්ණයෙන්ම සුවකළ නොහැකියි. ඖෂධ මඟින් සහ වෙනත් ප්‍රතිකාර මඟින් කළ හැක්කේ වකුගඩුව තවදුරටත් විනාශ නොවී ඉතිරි වී ඇති කොටස ආරක්ෂා කිරීම සහ රෝගයට වකුගඩුව තුළ ව්‍යාප්ත වීම පාලනය කිරීමයි. එමෙන්ම වකුගඩු අකර්මණ්‍යතාව නිසා ඇතිවී තිබෙන සංකූ®ලතා පාලනය කිරීමයි. එලෙස ප්‍රතිකාර කර සුවකර ගත නොහැකි තරමට වකුගඩු අකර්මණ්‍ය වී ඇත්නම් කළ යුත්තේ යන්ත්‍රයකින් කෘත්‍රිමව රුධිරය පිරිසිදු කිරීම හෝ වකුගඩු බද්ධ කිරීමයි.වකුගඩු රෝගවල රෝග ලක්ෂණ මොනවාද?මුලින්ම දැකගත හැකි රෝග ලක්ෂණයක් වන්නේ මුහුණේ සහ ඇස්වටා ඇතිවන ඉදිමුමයි. එමෙන්ම පාදවල විළුඹ (ඇස්වටය) අසල ඇතිවන ඉදිමුම, මුත්‍රා පහකරන විට මුත්‍රා කිරීම අඩුවීම ශරීරයේ ලේ හිඟවීම (නීරක්තිය) ශරීරයේ රුධිර පීඩනය වැඩිවීම, කෑම අරුචිය, ඔක්කාරයට ඒම, වමනය, ශරීරය කැසීම, නින්ද නොයාම, මානසික ඒකාග්‍රතාවය අඩුවීම, හුස්ම ගැනීමට ඇති අපහසුව, අමතක වීම, වැනි ලක්ෂණ වකුගඩු ආබාධයක් ඇති විට රෝග ලක්ෂණ ලෙස පෙන්නුම් කරනවා.වකුගඩු රෝග සඳහා ඇති ප්‍රතිකාර මොනවාද?වකුගඩු ආශ්‍රිතව ඇතිවන රෝග ගණනාවක් අතරින් බොහොමයකට රෝගය මුල් අවස්ථාවේ හඳුනා ගතහොත් ප්‍රතිකාර කළ හැකියි. දියවැඩියාව සහ කොලොස්ටරෝල් මේදය නිසා ඇතිවන වකුගඩු අකර්මණ්‍යතාවයන්ට මුල් අවස්ථාවේ හඳුනාගැනීමෙන් ඉතා පහසුවෙන් සුවකළ හැකියි. එහිදී දියවැඩියාව සහ කොලොස්ටරෝල් මේදය පාලනයට ඖෂධ ලබාදෙනවා. වකුගඩු රෝගයේ විශේෂ ලක්ෂණයක් වන්නේ මුත්‍රා මඟින් ප්‍රෝටීන පිටවීමයි. මෙය වකුගඩු රෝගයේ රෝග ලක්ෂණයක් මෙන්ම රෝගය වර්ධනය වීමට ද ප්‍රධාන හේතුවක්.මුත්‍රාවල තිබී වකුගඩුවෙන් පෙරෙන ප්‍රෝටීන, වකුගඩුවලට ඉතා විෂ සහිතයි. එම විෂ මඟින් වකුගඩුවල තිබෙන නාල, එම ශෛල විනාශ වෙනවා. එම නිසා මුත්‍රා සමඟ ප්‍රෝටීන පිටවීම වහා වැළැක්විය යුතුයි. ඒ සඳහා ද ඖෂධ ලබාදෙනවා. වකුගඩු රෝගීන්ගේ ශරීරයේ දියරමය ස්වභාවය වැඩිවන නිසා ශරීරය ඉදිමීමට පටන් ගන්නවා. ඒ සඳහා වැඩියෙන් මුත්‍රා පිට කරන ඖෂධ ලබාදෙනවා. එමෙන්ම වකුගඩු රෝගීන්ගේ ශරීරයෙන් කැල්සියම් ශීඝ්‍රයෙන් ඉවත් වෙනවා. එහි ප්‍රතිඵලය වන්නේ ශරීරයේ අස්ථි දුර්වල වීමයි; තුනීවීමයි. ඒ නිසා පහසුවෙන් අස්ථි බිඳී යා හැකියි. ඒ නිසයි වකුගඩු රෝගීන්ට කැල්සියම් ගිලින ඖෂධ ලෙස ලබාදෙන්නේ.කොළඹ මාලිගාවත්තේ, වකුගඩු රෝග රුධිර කාන්දුකරණය සහ වකුගඩු බද්ධ කිරීමේ ජාතික මධ්‍යස්ථානයේ වකුගඩු ආශි‍්‍රත රෝග පිළිබඳ විශේෂඥ වෛද්‍ය අනුර පි‍්‍රයන්ත හේවාගීගනනිදන්ගත වකුගඩු අකරණියේ දරුණුම අවස්ථාව වන්නේ වකුගඩුවේ ගුච්චිකාවෙන් රුධිරය පෙරෙන වේගය සාමාන්‍ය වේගය මෙන් 12%ක් හෝ 10%ක් දක්වා අඩුවන අවස්ථාවයි. එවිට වකුගඩුවල කාර්ය කෘත්‍රිමව කළ යුතු වෙනවා. එහිදී Dialysis යන්ත්‍රයක් මඟින් රුධිරය පිරිසිදු කළ යුතු වාර ගණන වැඩිවූ විට වකුගඩු බද්ධ කිරීමක් කළ යුතුයි. එහෙත් යමෙකුට නිදන්ගත වකුගඩු රෝගය ඇතැයි හඳුනාගත් විට එම රෝගියාට වකුගඩුවක් ලබාගත හැකි සුදුසු අයෙක් සිටීනම්, මුලදීම වකුගඩු බද්ධයක් සිදු කළ හැකියි.වකුගඩු ආබාධවලින් මිදී සිටිය හැකිද?මෙහිදී අපගේ වැරදි ජීවන රටාවන් නිවැරැදි කරගත යුතුයි. මුලින් සඳහන් කළාක් මෙන්, බොහෝ වකුගඩු රෝගාබාධවලට හේතුවී තිබෙන්නේ දියවැඩියාව අධි රුධිර පිඩනය වැනි බෝ නොවන රෝග. ඒ සඳහා ප්‍රධාන වශයෙන්ම බලපා තිබෙන්නේ වැරදි ආහාර රටාව, ව්‍යායාම මඳකම, අධික ස්ථුලභාවය, දුම්පානය, මානසික ආතතිය, විනෝදවීමේ අවස්ථා අඩුවීම වැනි හේතූ. ඒ නිසා තමා ගන්නා ආහාර පිළිබඳ සැලකිලිමත්වීම මෙන්ම ඉහත අනෙක් කරුණු පිළිබඳව ද සැලකිලිමත්වීම වැදගත්.ඔබේ වයස අවුරුදු 50ට වැඩිනම්, දුම්පානය කරන්නේ නම්, ඔබ ස්ථුල පුද්ගලයෙක් නම්, පවුලේ වෙනත් අයකුට වකුගඩු ආබාධයක් ඇත්නම්, ඔබ අධි රුධිර පීඩනයෙන් හෝ දියවැඩියා රෝගයෙන් පෙළෙයි නම්, වහා වෛද්‍ය පරීක්ෂණයකට භාජනය වීම ඉතා වැදගත්. එහිදී ඉතා සරල මුත්‍රා පරීක්ෂණයකින් ඔබ දැනටමත් වකුගඩු රෝගයෙන් පෙළෙයිද? නැතිනම් වකුගඩු රෝගයකට ගොදුරුවීමේ අවදානමක් ඇත්ද? යන්න දැනගත හැකියි. එහිදී රෝගයට ගොදුරුවීමේ මූලික අවධානමක් ඇතැයි ඔප්පු වුවහොත් අවශ්‍ය ප්‍රතිකාර කිරීමෙන් වකුගඩු රෝගයට ගොදුරුවීමෙන් වැළකී සිටීමේ හැකියාව ලබෙනවා.වකුගඩු රෝග, රුධිර කාන්දු කරණය සහ වකුගඩු බද්ධ කිරීමේ ජාතික මධ්‍යස්ථානයෙන් කෙරෙන්නේ කුමන අන්දමේ සේවාවක්ද?වකුගඩු ආශ්‍රිත රෝග සඳහා ඇති ලංකාවේ ප්‍රධානතම ජාතික මධ්‍යස්ථානය මෙයයි. ලංකාවේ ඕනෑම ප්‍රදේශයක සිටින අයකුට මෙම මධ්‍යස්ථානයට පැමිණ වකුගඩු ආබාධ හඳුනාගැනීමට, රෝගාබාධ සඳහා උපදෙස් ලබාගැනීමට, අවශ්‍ය ප්‍රතිකාර ගැනීමට, රුධිරය කාන්දුකරණය සිදුකර ගැනීමට, අවශ්‍ය ශල්‍යකර්ම සිදු කරගැනීමට ද හැකියාව තිබෙනවා. එසේම වකුගඩු ආශ්‍රිතව සියලුම පර්යේෂණ ද මෙහිදී නොමිලයේ සිදු කරගත හැකියි. වකුගඩු ආශ්‍රිත රෝග පිළිබඳ ජාතික මධ්‍යස්ථානය 349, ජයන්ත වීරසේකර මාවත මාලිගාවත්ත.ගාමිණී සුසන්ත</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=av10041818</link>
    <topic>‘අපි දෙන්නගෙ අදහස් ගැළපෙන්නෙ නෑ’</topic>
    <author/>
    <content>අවුරුද්දයි හරි සද්දයි FM දෙරණ කියයිදුෂ්‍යන්ත් සහ මම හොඳ යහළුවන් විතරයිවිස උණ කටුවක් ඇනී රාජසිංහ රජු මිය ගිය පෙතන්ගොඩ උයනහද පුදසුනලංකාවේ විශිෂ්ටතම චිත්‍රපට තුනට දායක වූ එකම කලාකරුවාතිස්ස ගේ දැනුමට කිට්ටු වෙන්න කාටවත් ලේසි වුණේ නැහැදමා ගියත් අතරමඟදි දිවි ගමනේ - බලා හිඳිමි සසර පුරා හිමි සඳුනේහදවතට වඩාත්ම ළංවූ සිනමා ගුරුවරයාරණ මොනරා ඉගිළී ගිහින්කෝ දැන් පැහැබර කෙත්යාය?පුංචි කනට හඬ ඇහෙන්න සිඟිති මුවෙන් හඬ නැඟෙන්න පුංචි දූට උදව් දෙන්නරංගනයට දක්ෂ පුංචි මලින්යාඉන්ටර්නෙට් ජෝක්ස්ටියුඩර් ජයශාන්ත උපහාර ගී ප්‍රසංගයක්පිච්චර් පිස්සාමගේ සදාදර අසංකාටඅපේ ජැකීගේ මුල්ම රංගනයට සම්මානයක්කල්තියා හඳුනාගත්තොත් වකුගඩු රෝග පාලනය කළ හැකියි‘අපි දෙන්නගෙ අදහස් ගැළපෙන්නෙ නෑ’ (රසදුන නව කථාව)කරීනා කපූර් මැරලින් මොන්රෝ චරිතය රඟපායිලියන්නේ නිව්ටන් ගුණසේකර  අඳින්නේ හර්ෂ ගුණවර්ධන”කවුද දුව ෆෝන් කළේ?” ආලින්දයේ හාන්සි පුටුවේ දිග ඇදී සිටි ඩග්ලස් දැරණියගල දියණියගේ මුහුණ දෙස එක එල්ලේ බැලුවේය.”ඉන්ස්පෙක්ටර් තිසේරා... තව ටිකකින් අප්පච්චිව මීට් වෙන්න එනවයි කියලා කියන්න කිව්වා...””ඔය කීයක් හරි කඩාගන්න එනවා ඇත්තෙ. මං දන්නෙ නැද්ද පුත්‍රයගෙ හැටි? වැඩේ තියෙන්නෙ පොලීසිය තරහ කරගෙනත් අපේ බිස්නස් වැඩ කරන්න බැරි එකනෙ දුව...””නීති විරෝධි වැඩ නොකර හිටියම ඉවරයිනෙ අප්පච්චි? එතකොට පොලීසියට පගාව දෙන්න ඕනෙ නැහැ...””ඔයාට මේවා තේරෙන්නෙ නැහැ ළමයො... මගෙ ඔය “රෙස්ටොරන්ට්” එකට ‘ලිකර් ලයිසන්’ නැති එක ඇත්ත... එහෙම වුණයි කියලා මට ඒක වහලා දාන්න බැහැ.. මං ඒ.එස්.පීව අල්ලගෙනයි ඉන්නෙ...”එම ප්‍රශ්නය ගැන දිගින් දිගට පියා සමඟ කරන කතාබහේ තේරුමක් නැතැයි තිසරානිට සිතුණාය.ඔහු ඔහුට රිසිදේ කරන පුද්ගලයකු බව ඇය දැනගෙන බොහෝ කල්ය.”ඒක නෙමේ.. මං මේ කාරණය ගැන ඔයත් එක්ක කතා කරන්න බලන් උන්නෙ...?””මොකක්ද අප්පච්චි...””දුව ඔහෙන් වාඩිවෙන්නකො...”පියා මේ සැරසෙන්නේ හොඳකට නොවන බව තිසරුට ඉවෙන් මෙන් හැඟුණාය. ඔහු ඕනැම ප්‍රශ්නයකට පිවිසෙන්නේ කලබලයෙන් තොරවය.”මට ඔයාගෙන් දැනගන්න ඕනැ කාරණා දෙකක් තියෙනවා.. එක මොකක්ද මේ පුංචි අම්මත් එක්ක තියෙන අරියාදුව? දෙක... මොකද මේ හැමදාම වාගේ ඔයා බීච් එකට යන්නෙ? මට ඇත්ත කියන්න.”ඔහු ප්‍රශ්න දෙකම නැඟුවේ දැඩි කෝපයකින් නොවන බව තිසරුට හැඟිණ. ඔහු ඒ ප්‍රශ්න දෙක නැඟු විදිය හොඳය. ඇය හිත කලබල කර නොගෙන ඊට කෙටියෙන් පිළිතුරු දුන්නාය.”පුංචි අම්මා එක්ක මගෙ කිසිම අරියාදුවක් නැහැ අප්පච්චි... මෙතන වෙලා තියෙන්නෙ එයා හිතන විදියට මට හිතන්න බැරිවීම.. අපේ අදහස් එකට ගැළපෙන්නෙ නැහැ.. එහෙම වුණාම ප්‍රශ්න මතුවෙනවා...””එයා ඔයාගෙ අම්මා නෙවෙයි තමයි... ඒ වුණත් දුව එයාට ගරු සරු ඇතිව කතා කරන්න ඕනැ.. එයාගෙ හිත රිදෙන විදියට කතා කරන එක හොඳ නැහැ.. සේරා මගෙ වයිෆ්.. ඔයා ඒක තේරුම් ගන්න ඕනැ..””අප්පච්චි ඔය එක එක කේලම් අහන්න එපා.. මගෙ අතින් වරදක් වෙලා නැහැ..””ඔයා දන්නවනෙ මගෙ හැටි? ඒ හින්දා මින් පස්සෙවත් ඔය ප්‍රශ්නෙ මන් ගාවට ගේන්න එපා.. අනිත් ප්‍රශ්නෙ ඔයා ඔය බීච් ගානෙ රස්තියාදු ගහනවටත් මන් කැමැති නැහැ.. ඔයාට බීච් එකට යන්න ඕනෙ නම් සේරාත් එක්ක යන්න.””මට මේ ගෙදර නිදහසක් නැද්ද අප්පච්චි? ඇයි මාව මෙහෙම හිරකරන්න හදන්නෙ? හොඳ.. නරක මොකක්ද කියලා මට තේරෙනවා..””දුව ‘ලෝ කොලේජ්’ එකට එන්ටර් වෙන්න. ඔයාට ලෝ එක්සෑම් එක කරන්න කොලිෆිකේෂන් තියෙනවනෙ... එතකොට පොලිටික්ස් වලට එන්නත් ලේසියි.. මං දුව ගැන හුඟක් බලාපොරොත්තු තියාගෙන ඉන්නෙ...””පොලිටික්ස්? අපොයි මතක් කරන්න එපා.. පේනවනෙ මනාප අර ගන්න පොර කුකුල්ලු වාගෙ ඇනකොටා ගන්න හැටි... චරිත ඝාතනය කරන හැටි.. මට නම් අප්පිරියාවෙ බැහැ..”ඩග්ලස් දෑස් ලොකු කොට දියණිය දෙස බැලුවේ නළල රැළි ගන්නමිනි. ඔහු ඇගෙන් එබඳු කතාවක් අපේක්‍ෂා කළේම නැත.දියණියව දේශපාලනයට යොමු කිරීමට ඔහුගේ හිත ඇතුළේ තෙරපෙන ආශාව බලවත්ය. ධනය.. සහ බලය පතුරුවාගෙන ජීවත්වන්නට දේශපාලනය තරම් ධන ඉල්ලමක් මේ රට තුළ නැති බව ඔහු හොඳින් දනී.”ඔයා තව ටිකක් නිවිහැනහිල්ලෙ මන් කියපු දේ ගැනත් කල්පනා කරලා බලන්නකො...””අප්පච්චියි... දුවයි බර සාකච්ඡාවක වාගෙ...?”බද ලෙළවමින් ආලින්දයට ආ සේරා ඔවුන් අසල වාඩි ගනිමින් මදහස පෑවාය.”මං දුවට කිව්වෙ සේරා ලෝයර් කෙනෙක් වෙන්න ට්‍රයි කරන්න කියලා. එතකොට පොලිටික්ස්වලට එන්නත් ලේසියි.. අපේ බිස්නස්වලටත් හොඳයි..””මෙයාට තියෙන්නෙ කෝපි කාලෙ අදහස් ඩගී.. මෙයාට අපි පාටි එහෙකට ගියත් වැරැදියි.. අද ලෝකෙ දවසින් දවස අලුත් වෙනවා. වෙනස් වෙනවා.. අපි ඒකට හැඩ ගැහෙන්න ඕනෑ..””ලෝකෙ වෙනස් වෙන විත්තිය මාත් දන්නවා... ඒත් ඒ වෙනස් වෙන තාලයට නටන්න මන් සූදානම් නැහැ.. හැම දෙයක්ම වෙනස් වෙන්න ඕනැ හොඳ පැත්තට...”ඇගේ ස්වරය ඩග්ලස්ගේ හිතේ ජනිත කළේ තරමක තිගැස්මකි. ඇය හිතන.. පතන විදිය අමුතුය. ඇය ජීවත් වන්නේ තමාත් සේරාත් ජීවත්ව සිටින ලෝකයේ නොව වෙනත්ම ලෝකයකය.”හිතුවක්කාර වෙන්න එපා ළමයා. අපිට ඉන්නෙ ඔයා විතරයි.. අපි කියන්නෙ ඔයාට හොඳට විත්තිය තේරුම් ගන්න.. මේ සේරම වස්තුව ඔයාටනෙ. ඒකට පයින් ගහන්න හදන්න එපා.. තේරුණාද?””මන් අප්පච්චිගෙන් ඉල්ලන්නෙ එකම දෙයයි.. මන් අකැමැති දේවල් කරන්න මට බලකරන්න එපා.. ප්ලීස්””ඔයා තමා ඕනෑවට වඩා නිදහස දීලා මෙයාව නරක් කරලා තියෙන්නෙ. අපි කියන කිසිම දේකට මෙයාගෙ ගරු සරුවක් නැහැ.. මෙයාට ඕනැ විදියට නටන්න ඉඩ දෙන්න එපා..”සේරා පුටුවෙන් නැගිට ඉඟ ගස්සාගෙන ගෙට ගියේ තරහිනි. තිසරානි ටීපෝව මත තිබූ පත්තර කීපය අතට ගෙන ඇගේ කාමරය දෙසට පිය නැඟුවාය.ඩග්ලස්ට බොහෝ දේ සිතෙන්නට විය. ඔහු සේරාව විවාහ කරගත්තේ පළමු විවාහයේ බිරිය මිය ගොස් වසරක් ගත වෙන්නටත් පෙරය. උඩරට මධ්‍යම පාන්තික පවුලක කාන්තාවක් වූ සේරාට සිත අලවන රූපකායක් තිබිණ.වයසින් ද ඇය ඩග්ලස්ට වඩා වසර දහයකින් පමණ ළා බාල වූවාය. ඒ නිසාම දෝ සේරාගේ වචනයට පිටින් කිසිවක්ම කරන්නට ඩග්ලස් මැළි විය. කොටින්ම කිවහොත් එම සුවිසල් නිවහනේ අණසක පතුරුවාගෙන සිටියේ සේරා රඹුක්පොතය.ඩග්ලස් කල්පනා කළේ සේරා සහ තිසරානි අතර පවතින මෙම දුරස්ථභාවය නැති කරන්නට කුමන පියවරක් ගත යුතුද කියාය.ඒ මොහොතේ ඔහු සිටියේ දෙලොවක් අතර තෙරපෙමිනි.වැඩි වේලාවක් යන්නට මත්තෙන් නිවහන දෙසට වේගයෙන් ඇදී එන පොලිස් ජීප්රිය දුටු ඩග්ලස් කුහුලින් යුතුව ඒ දෙස බලා සිටියේය.ලබන සතියට</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=av10041819</link>
    <topic>කරීනා කපූර් මැරලින් මොන්රෝ චරිතය රඟපායි</topic>
    <author>ටානියා මෝසස්</author>
    <content>අවුරුද්දයි හරි සද්දයි FM දෙරණ කියයිදුෂ්‍යන්ත් සහ මම හොඳ යහළුවන් විතරයිවිස උණ කටුවක් ඇනී රාජසිංහ රජු මිය ගිය පෙතන්ගොඩ උයනහද පුදසුනලංකාවේ විශිෂ්ටතම චිත්‍රපට තුනට දායක වූ එකම කලාකරුවාතිස්ස ගේ දැනුමට කිට්ටු වෙන්න කාටවත් ලේසි වුණේ නැහැදමා ගියත් අතරමඟදි දිවි ගමනේ - බලා හිඳිමි සසර පුරා හිමි සඳුනේහදවතට වඩාත්ම ළංවූ සිනමා ගුරුවරයාරණ මොනරා ඉගිළී ගිහින්කෝ දැන් පැහැබර කෙත්යාය?පුංචි කනට හඬ ඇහෙන්න සිඟිති මුවෙන් හඬ නැඟෙන්න පුංචි දූට උදව් දෙන්නරංගනයට දක්ෂ පුංචි මලින්යාඉන්ටර්නෙට් ජෝක්ස්ටියුඩර් ජයශාන්ත උපහාර ගී ප්‍රසංගයක්පිච්චර් පිස්සාමගේ සදාදර අසංකාටඅපේ ජැකීගේ මුල්ම රංගනයට සම්මානයක්කල්තියා හඳුනාගත්තොත් වකුගඩු රෝග පාලනය කළ හැකියි‘අපි දෙන්නගෙ අදහස් ගැළපෙන්නෙ නෑ’ (රසදුන නව කථාව)කරීනා කපූර් මැරලින් මොන්රෝ චරිතය රඟපායිසුපිරි බොලිවුඩ් නිළියක මේ දිනවල සැරසෙන්නේ සුපිරි හොලිවුඩ් නිළියකගේ ජීවන චරිතයට පණපෙවීමටය. මේ බොලිවුඩ් නිළිය කරීනා කපූර්ය. ඇය රඟදැක්වීමට සැරසෙන්නේ ලොව මෙතෙක් බිහිවූ සරාගීම නිළිය වන මැරලින් මොන්රෝ චරිතයයි.තමාට ලැබී තිබෙන නවතම භූමිකාව කරිනාගේ රංගන දිවියේ සුවිශේෂී ස්ථානයක් කරා ගෙන විත් ඇති බවයි ඇය පවසන්නේ.කරීනා, මැරලින් මොන්රෝ වීම කෙතරම් දුරට සාර්ථක වේදැයි මේ තතු දැනගත් බොලිවුඩ් පුරයෙන් කුකුසක් මතුවී තිබුණත් මැරලින් මොන්රෝ චරිතය රිදී තිරයට ගෙන ඒමට සැරසෙන අධ්‍යක්ෂ මහදූර් බහන්දකර් නම් පවසන්නේ කරීනා තරම් මේ චරිතයට ගැළපෙන වෙනත් නිළියක් තවත් නොමැති බවයි. “කරීනා සතු අව්‍යාජ රූ සපුව හා විශිෂ්ට රංගන කුසලතාව නිසයි මා ඇයව තෝරා ගනු ලැබුවේ” මහදූර් පවසයි.මැරලින් මොන්රෝ කලක් හොලිවුඩ් පුරයත් මුළු ලොවත් සිය රූපශ්‍රීයෙන් සහ රංගන කෞශල්‍යයෙන් සිය වසඟයට ගත් අසහාය නිළියක්. ලොව බලවත් පුද්ගලයන් කිහිපදෙනකු සමඟම කලින් කලට සබඳතා පවත්වා ගනිමින් හොලිවුඩ් පුරයම සිය ආධිපත්‍යයට නතු කර ගැනීමට සමත් වූ මේ සුරූපිනිය කවුරුත් හැඳින්වූයේ හොලිවුඩයේ සරාගී ගිනිසිළුව ලෙසයි.වයස අවුරුදු 36 දී මෙලොවින් සමුගැනීමට සිදුවූ මේ රුවැත්තියගේ මරණය අදටත් අභිරහසකි. ප්‍රමාණයට වඩා නිදි පෙති ගැනීම නිසා ඇයට මෙවැනි අකල් මරණයකට මුහුණ දීමට සිදුවුණා යැයි කීවත් අදටත් මෙහි සත්‍යතාව තහවුරු වී නැත.මේ අභියෝගාත්මක චරිතය රිදී තිරයට ගෙන ඒමට මහදූර් පෙලැඹී ඇත්තේ ඔහු ද මැරලින් රසිකයකු වීම නිසාවෙනි. “ඇය මාගේ ප්‍රියතම නිළියයි.එම නිසාම ඇය පිළිබඳ ඇති සත්‍ය කරුණු පමණක් පදනම් කරගනිමින් මෙම චිත්‍රපටය සාර්ථක කරගැනීම මගේ අරමුණයි” යැයි පැවැසූ මහදුර් එයින් නොනැවති පහුගිය කාලය පුරාම මැරලින් මොන්රෝ ගේ ජීවිත කතා ඇතුළත් කෘති, ලිපි හා ඈ පිළිබඳ ඇති නොයෙකුත් වාර්තා කියැවීමටත් ගවේෂණය කිරීමටත් කාලය ගත කර ඇත.බොහෝ කලක සිට මහදූර්ට මැරලින් වෘත්තාන්තය සිනමාවට ගෙන ඒමට අවශ්‍යව තිබුණත් කුමක් හෝ කරුණක් මත ඒ අරමුණ යටපත් කරගැනීමට ඔහුට සිදුවිණි.”එහෙත් දැන් එයට නියමිත කාලය එළැඹී තිබෙනවා” යනුවෙන් මහදූර් පවසයි.කරීනා ප්‍රධාන චරිතයට තෝරා ගැනීමෙන් පසු මැරලින් මොන්රෝගේ පෙම්වතුන් ලෙස රඟ දැක්වීමට සුදුසු නළුවන් තෝරා ගැනීමට මේ දිනවල මහදූර්ට විශාල වෙහෙසක් දැරීමට සිදු වී ඇත.මෙතෙක් නමක් යොදා නොමැති මෙම සිනමා කෘතිය 2008 සම්මාන රැසකින් පිදුම් ලැබූ ‘ෆැෂන්’ චිත්‍රපටයට පසු මහදූර් අතින් නිමවන මීළඟ සිනමා කෘතියයි.ඔහුගේ විශ්වාසය නම් මැරලින් මොන්රෝ ගේ චරිතය පාදක කරගනිමින් නිර්මාණය වන මේ සිනමා සිත්තම ඉතාමත් සාර්ථක නිර්මාණයක් වනු ඇති බවයි.ටානියා මෝසස්</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=ay1004181</link>
    <topic>යුද්ධ කාලේ පුංචි අම්මා එක එක රසට බජිරි හදලා දුන්නා</topic>
    <author>සාගරිකා දිසානායක ජයසිංහ</author>
    <content>යුද්ධ කාලේ පුංචි අම්මා එක එක රසට බජිරි හදලා දුන්නාකෞතුකාගාර අධ්‍යක්‍ෂිකා ආචාර්ය තෙල්මා ගුණවර්ධනපුංචි කාලේ ඉඳලා මම සමනළයන් බලන්න, ඒ වගේම සමනළයන්ගේ ජීවන තොරතුරු දැන ගන්න පුදුම කැමැත්තක් දැක්වූවා. වත්තට එන සමනළුන්, මී මැස්සන් වගේ කෘමීන් ගැනත් කරුණු දැනගන්න මම බොහොම ආශා කළා. උන් ගැන තොරතුරු ලියැවුණු පත පොත කියෙව්වා. පිංතූර එකතු කළා. ඒ ආසාව තමයි මගේ රැකියාවට මා යොමු කිරීමට හේතු වුණේ.මෙවර පුංචි කාලෙ ගැන මතකයට නංවන්න අප හා එක් වුණේ කෞතුකාගාර හිටපු අධ්‍යක්‍ෂකවරියක වූ ආචාර්ය තෙල්මා ගුණවර්ධන මහත්මියයි. ඇය ශ්‍රී ලංකාවේ කෞතුකාගාරයේ අධ්‍යක්‍ෂ ධුරයට පත්වූ ප්‍රථම කාන්තාව පමණක් නොවෙයි ලෝකයේම ප්‍රධාන කෞතුකාගාරයක අධ්‍යක්‍ෂ ධුරයට පත්වූ ප්‍රථම කාන්තාව බවත් ඈ පවසනවා.බම්බලපිටිය ප්‍රදේශයේ මවුපිය දෙපාර්ශ්වයෙන්ම වත්පොහොසත්කමින් යුත් ධනවත් පවුලක පස්වැන්නිය ලෙස ඈ ඉපදුණේ 1934 පෙබරවාරි 21 වැනිදා අයියලා තිදෙනෙකුත් අක්කා කෙනෙකුටත් පසුව උපන් මේ දියණිය පියා නම් කළේ වටුතන්ත්‍රීගේ තෙල්මා තුසිතා ද අල්විස් යනුවෙන්. ඈට බාල නැගණිය. පවුලේ දරුවො හය දෙනෙක්.තෙල්මා ගේ පියා එවකට රජයේ වැඩ දෙපාර්තමේන්තුවේ පරිපාලන නිලධාරියා ලෙස සේවය කළ ඩබ්ලියු ලෙස්ලි ෂෙල්ටන් ද අල්විස්. අම්මා ගෘහනියක්. ඈ එමිලි ද අල්විස්. බම්බලපිටියේ ශුද්ධ වූ පවුලේ කන්‍යාරාමයට යාබද රිට්වික් පාරේ මුල ඉඳලා මූද දක්වාම වූ ඉඩකඩම් ඒ කාලෙ අයිතිවුණේ තෙල්මාගේ පවුලේ ඥාතීන්ට. ඒ කාලේ ඒ පැත්තට තිබුණෙ ගෙවල් දෙක තුනයි. හොඳට ඉඩකඩ ඇති ගෙවතු.අද මහ නගරේ වුණාට, එදා කොස් පොළොස්, අඹ, ජම්බු, වෙරළු වගේ ගස් කොළන් පිරුණු සරුසාර ගෙවතු. අයියලා අක්කලා වගේම නෑදෑ දරුවොත් හිටපු නිසා සෙල්ලම් කරන්න ඕනෑ තරම් ළමයි එකතු වුණා. අයියලාත් එක්ක ක්‍රිකට් බැඩ්මින්ටන් වගේ ක්‍රීඩා කළා. තාත්තා හොඳ ක්‍රිකට් ලෝලියෙක් නිසා අයියලා ක්‍රිකට් ක්‍රීඩාවට උනÁදු කෙරෙව්වා.ඒත් අම්මාගේ අදහස වුණේ ළමයි ඉගෙනුමට මුල් තැන දිය යුතු බවයි. තෙල්මාට අකුරු කියෙව්වේ එවකට විසාකා විද්‍යාලයේ උගන්වාපු චන්ද්‍රසෝම ගුරුතුමී. ඈ තෙල්මාගේ අම්මාගේ මිතුරියක්. නිවසේ සිට පයින් යන දුරින් පිහිටි විසාකාවට තෙල්මාත් සහෝදරියොත් ඇතුල් කළා.අයියලා කොළඹ රාජකීය විද්‍යාලෙට ගියා. තෙල්මා පාසලට ඇතුල් වුණු කාලේ විසාකාවෙ ළමයි 700 කට වඩා නෑ. එදා පාසලේ තිබුණෙ විශිෂ්ට බෞද්ධ පරිසරයක්. බම්බලපිටියේ වජිරාරාමයට නුදුරින් පිහිටි නිසා පාසල පන්සලත් සමඟ සමීපව කටයුතු කළා.වජිරාරාමාධිපති පියදස්සි හාමුදුරුවන්, නාරද හාමුදුරුවන් පාසලට නිතර වැඩම කළා. උන්වහන්සේලාගේ බණක් හැම සිකුරාදා උදේම පැවැත්වුණා. පුංචිම ළමයි පවා මේ බණ අසන්නට ඕනෑ. හැම පෝයකටම කළින් දවසේ වජිරාරාමෙට ළමයි එක්ක ගිහින් ආගමික වතාවත්වල යෙදෙනවා. ක්ලේරා මොට්වානි මහත්මිය විදුහල්පතිධුරය දරන කාලෙ පාසලට ඇතුල් වුණු තෙල්මා, පුලිමුඩ් මහත්මිය ගේ පාලන කාලෙත් විසාකාවෙ ඉගෙනුම ලැබුවා.තෙල්මා ඉගෙනුමට දක්‍ෂයි. වඩාත්ම කැමති ගීත ගායනයට. ඈට හොඳින් බටහිර සංගීතය උගන්වා සංගීත ගුරුවරියක් කරන්න අම්මාට ඕනෑ කළා. ගෙදරට නුදුරින් පිහිටි ශුද්ධවූ පවුලේ කන්‍යාරාමයට තෙල්මා පිටත් කළ අම්මා එහි සිටි බ්‍රිතාන්‍ය ජාතික කන්‍යා මවුවරුන් යටතේ සංගීත දැනුම ලබා දුන්නා. ලන්ඩනයේ පිළිගත් සංගීත විභාග සියල්ලෙන් ඈ උසස් ලෙස සමත් වුණේ ඉතා අඩු වයසෙන්. පියානෝ වාදනය වගේම ගායනයටත් ඈ ඉතාම දක්‍ෂයි.අයියලාගේ විනෝදාංශය සුරතල් මසුන් ඇති කිරීම. මාළුන්ට කෑම දාන්න, ටැංකි හෝදන්න, මාළු බලාගන්න වගකීම පැවරුණේ් තෙල්මාට. සතුන් ගැන උනන්දු වූ සතුන්ට ආදරය කළ, පුංචි කාලේ ඉඳලම කෘමීන් ගැන උනන්දු වූ තෙල්මාට සිය අනාගත වෘත්තිය තෝරාගන්නට පසුබිම සකස් වුණේත් ඒ කැමැත්තමයි.දෙවැනි ලෝක යුද්දෙ ඇරැඹුණාම කොළඹ පාසල් වැහුවා. පියා බම්බලපිටියෙ නැවතුණා. අම්මා දරුවො ටිකත් එකතු කරගෙන අගලවත්තේ තෙල්මාගේ පුංචි අම්මලාගේ ගෙදරට ගියා. එහේ ගත කළ කාලෙ ළමයින්ට විනෝදයක් වුණාට මහ දුෂ්කර කාලයක්. කෑම බීම හිඟයි. බජිරි රයිසීනා වගේ ඇට වර්ග තම්බලා, විවිධ විදිහට රස ගන්වලා දරුවන්ට දුන්නා. උදේ ඉඳල නටලා දඟලලා වෙහෙසවුණු ළමයි බඩගින්නට ඔහේ රසක් නොබලාම ඒ කෑම ගිලදාපු හැටි ඈට තවම මතකයි.දර ළිපේ අඟුරුවලින් අත පය පුච්චාගනියි කියලා බයට තෙල්මාට කුස්සි අම්මා කුස්සියට යන්න දෙන්නේ නෑ. ඒත් ඔවුන් සමඟ සිටි තාත්තාගේ පුංචි අම්මා තෙල්මාට උයන්න පිහන්න වගේම මහන්න ;ගාතන්නත් කියලා දුන්නා. පාසලේ වැඩ නැති හැම වේලාවකම තෙල්මා ආච්චි අම්මාගෙන් අත්වැඩක් ඉගෙන ගත්තා.කොතරම් හොඳින් අත්කම් උගත්තා දැයි කීවොත් අයියලාට උඩුකය වැසුම්, ජර්සි කබා වගේ අලංකාර ඇඳුම් පැළඳුම් ඈ ගොතා දුන්නා. පසු කාලෙක ඇගේ නිර්මාණ ප්‍රදර්ශනවලට ඉදිරිපත් කළා. අදත් විවේක ලත් හැම වේලාවකම මැහුම් ගෙතුම් අත්කම් නිර්මාණය කරන ඈ ඒවා අලෙවි කොට ලබන මුදල් බම්බලපිටියේ මල්ලිකා මහලු නිවාස අරමුදලට ආධාර පිණිස යොදවනවා. අත්කම් පැච් වර්ක්, මැහුම් ගෙතුම් පිළිබඳ පාසල් හැරගිය තරුණියන්ට වගේම මල්ලිකා මහලු නිවාසයේ අම්මලාට නොමිලේම කියා දෙන්නට ඈ ඇගේ විවේකය යොදවනවා.තෙල්මා පාසලේ කැපී පෙනුණු චරිතයක්. ඈ ඉගෙනුමට, සංගීතයට වගේම ක්‍රීඩාවලටත් දක්‍ෂයි. නැටුමට ගැයුමට උපන් හපන් ඈ පාසල් නාට්‍යවලට නැතුවම බැරි නිළියක්. බොහෝ වේලාවට පාසලේ නාට්‍ය තරගවලදි හොඳම නිළියට හිමි සම්මානය දිනා ගන්නට තෙල්මා සමත් වුණා.නිදහස් අධ්‍යාපන ක්‍රමය ලංකාවට හඳුන්වා දෙනකොට විසාකාවෙ ඉගෙනගත්තු යමක්කමක් තිබූ පවුල්වල දැරියො බොහෝ දෙනෙක් පාසලෙන් අස්වෙලා පෞද්ගලික පාසල්වලට ඇතුළත් වුණා.තෙල්මාත් බම්බලපිටියේ ශුද්ධ වූ පවුලේ කන්‍යාරාමයට ඇතුල් වුණා. ඈ උසස් පෙළ සඳහා ජීව විද්‍යා විෂය ධාරාව තෝරා ගත්තා. පුංචි කාලේ ඉඳන්ම සමනළයින් ගැන තොරතුරු හොයපු ඈට කීට විද්‍යාව ගැන ගැඹුරින් හදාරන්න අවස්ථාව එළැඹුණා. ශුද්ධ වූ පවුලේ කන්‍යාරාමේදිත් ඈ හොඳම නිළියට වගේම දක්‍ෂතම කථිකයාට හිමි සම්මානෙත් දිනා ගත්තා. උසස් පෙළ විභාගේ ඉහළින්ම සමත් වූ තෙල්මා 1955 දි කොළඹ විශ්ව විද්‍යලට ඇතුළත් වුණා. ඒ වන විට තෙල්මාට වැඩිමල් සහෝදරයො වෛද්‍ය විද්‍යාලෙ හා නීති විද්‍යාලෙ අධ්‍යාපනය ලබමින් සිටියා.ඔවුන් කරුණු පහදා දීමෙන් අනතුරුව අම්මා ඈට විශ්ව විද්‍යාලෙට යන්න අවසර ලබා දුන්නා. ජීව විද්‍යා අංශයෙන් ඉතා දක්‍ෂ ලෙස අධ්‍යාපනය ලත් ඈ 1961 දි අවසාන විභාගෙත් සමත් වුණේ එවර දක්‍ෂතම ශිෂ්‍යාව ලෙසයි. විශ්ව විද්‍යාලේ අවසාන වසර නිම වෙන්නටත් පෙර තෙල්මා විවාහ දිවියට ඇතුළත් වුණා. මවුපියන් විසින් හඳුන්වා දුන් ඔහු කළුතර ජිනදාස පූජිත ගුණවර්ධන.විවාහ වන විට ඔහු වාරිමාර්ග දෙපාර්තමේන්තුවේ වරළත් ඉන්ජිනේරුවකු ලෙස සේවය කළා. 1961 පෙබරවාරි මාසයේ විවාපත් වූ තෙල්මාට 1961 ජුනි මාසයෙදි ප්‍රථම රැකියාව ලැබුණා. ඒ කොළඹ කෞතුකාගාරයේ කීට විද්‍යාව පිළිබඳ සහකාර අධ්‍යක්‍ෂවරිය ලෙස. බහ තෝරන වියේ පටන් ම කෘමි සතුන් ගැන උනන්දු වූ ඈටම කියාපු රැකියාව ලැබුණා.ඉතාම ඇල්මෙන් රැකියාව කළ තෙල්මාට 1965 දි පොදු රාජ්‍ය මණ්ඩලීය ශිෂ්‍යත්වය ලැබුණා. ඒ වන විට ඇගේ වැඩිමල් පුතුන් දෙදෙනාම ලැබිලා. 1962 දි උපන් වජිර ලොකු පුතා දැන් ඇමරිකාවේ කැරල් රෝහලේ වෛද්‍ය අධ්‍යක්‍ෂවරයකු ලෙස කටයුතු කරනවා.දෙවැනි පුතා තුසිත උපන්නේ 1963. ඔහු අද කැනඩාවේ රෝහලක විශේෂඥ ශල්‍ය වෛද්‍යවරයෙක්. 1969 දි උපන් වරුණ පුතා ඇමෙරිකාවේ ව්‍යාාර පරිපාලන සහ තොරතුරු තාක්‍ෂණ විශේෂඥවරයෙක්. 1973 දි උපන් බාල පුතා චංග මෙරට පෞද්ගලිත සමාගමක ගණකාධිකාරිවරයකු ලෙස කටයුතු කරනවා. පුතුන් හතර දෙනාම විවාහ වෙලා. ඔවුන් ගේ දරුවන් ගේ සුරතල් බලමින් ගුණවර්ධන යුවළ අද සැනසෙනවා.1965 දි ඈ එංගලන්තයට ගියේ සුරතල් පුංචි පුතුන් දෙදෙනා සිය මවුපියන් සමඟ තනි කරලයි. නොරටක ගියත් දරු දුකෙන් තෙල්මාගේ හදවත පිරිලා. දවස පුරා අඬමින් ඈ අධ්‍යාපන කටයුතුවල යෙදුණේ් හිත හදාගන්නට අධික ලෙස වැඩ කරමින්මයි. සාර්ථක ලෙස ආචාර්ය උපාධිය ලබා ගත් තෙල්මා ලංකාවට ආවේ දරු දුක නිසාමයි. 1968 දි මෙරට පැමිණි ඈ යළිත් කොළඹ කෞතුකාගාරයේ සේවයට එක් වුණා.1981 දි කෞතුකාගාරයේ මහ පුටුව හිස් වුණා. තෙල්මා අධ්‍යක්‍ෂධුරයට පත් වුණා. කෞතුකාගාර පාලනය, කෞතුක භාණ්ඩ සොයා යෑම, ඒවා මිලදී ගැනීම හා සංරක්‍ෂණය ඈට භාර වූ කටයුතු. දවසේ පැය අට වෙනුවට ඈ සිය මුළු කාලයම කෞතුකාගාරයේ අභිවෘද්ධිය උදෙසා කැපකළා. කෞතුකාගාර කටයුතු කෞතුකාගාර විද්‍යාව, සංරක්‍ෂණ විද්‍යාව පිළිබඳ දැනුම ලබා ගන්නට ඈ ලෝකයේ බොහෝ රටවල සංචාරය කළා.යුරෝපා රටවල්, ඇමරිකාව හා ජපානයට ගොස් ඒ පිළිබඳව අධ්‍යයනය කළ ඈ මෙරට පැමිණ ඈ උගත් සියලු දේ කෞතුකාගාර කාර්ය මණ්ඩලයට කියා දුන්නා. නව අත්හදා බැලීම් කළා. වටිනා කෞතුක භාණ්ඩයක් ඇතැයි සැළ වූ වහාම ලංකාවේ කුමන අස්සක් මුල්ලක් වුවත් ඒ සොයා ගොස් මිලදී ගෙනැවිත් කෞතුකාගාරයේ තබා සංරක්‍ෂණය කළා.කෞතුකාගාර පාලකවරිය ලෙස ඇගේ වෘත්තීය ජීවිතයේ ලත් ජයග්‍රහණ ලෙස සලකන අවස්ථා දෙකක් ඇතැයි තෙල්මා පවසනවා. ඉන් පළමුවැන්න ශ්‍රී දළඳා මාලිගාවේ විසූ රාජා ඇතා මිය ගිය පසු සිරුර සංරක්‍ෂණය කරන්නට ඈ ලද අවස්ථාව. රාජා ඇතා මිය ගිය වහාම ඇතා ගේ සිරුර සංරක්‍ෂණය කොට අනාගත පරපුරට දැක බලා ගන්නට සැලැස්විය යුතු බව හිටපු ජනාධිපති ජේ.ආර්. ජයවර්ධන මහතා පවසා තිබුණා.තෙල්මා ගුණවර්ධන මහත්මියට ඒ කාරිය ඉටු කළ හැකි දැයි හිටපු ජනාධිපතිවරයා විමසා සිටියා. කිසිම දිනෙක ලෝකයේ කොහේවත් දැක නොතිබූ එය බැරෑරුම් කාරියක්. බලවත් ආත්ම විශ්වාසය මත ඈ එය ඉටු කළ හැකි යැයි කීවා. කෞතුකාගාරේ හිටපු අධ්‍යක්‍ෂවරයා එය කිසිදා ඉටු කළ නොහැකි කාරියකැයි ඈට අභියෝග කළා. ඈ ඒ අභියෝගය භාර ගත්තා. කෞතුකාගාරයේ සේවකයොත් අදි මදි කළා.කිසිම හානියක් නොවන පරිදි ඇතාගේ හම ගලවා ගන්නා හැටි ඈ සේවකයන්ට පෙන්වා දුන්නා. දිනපතා නුවර යමින් කටයුතු අධීක්‍ෂණය කළා. දළ දෙකට හානි නොවෙන සේ හිස කඳින් වෙන් කරගෙන කොළඹ ගෙනාවා. කටුගෙයි වත්තේ අලි වළක් කපලා වැළලුවා. සතියෙන් සතිය මස් නරක් වෙන හැටි බල බලා රැකවල් කළා.ඒ අතරේ හම ගෙනත් පවිත්‍ර කොට කෘමි නාශක, කල්තබා ගන්නා රසායනික ද්‍රව්‍ය එක් කොට සකස් කළා. යකඩ සැකිල්ලක් මත සිරුර ගොඩ නැගුවේ කොහු බත් වේලා පුරවමින්. මස් පිඬු හැදුවේ අස්බැස්ටෝස් දියකර වත් කරමින්. මිය යන්නට මාස ගණනකට පෙර සිට ඇතා කඳුළු වගුරුවමින් සිටි බව හිටපු දියවඩන නිලමේ තුමා කීවා. ඇතා ගේ ඇස්වලින් කඳුළු වැටෙන අයුරු පවා ඉතා ස්වභාවිකව නිර්මාණය කරන්නට ඔවුන්ට හැකි වුණා.මාස හයක් වැනි කාලයක් තුළ රාජා ඇතා ගේ ජීවමාන රූපයට සමීප පිළිරුවක් ඉදිකොට මහජන ප්‍රදර්ශනයට තබන්නට පාලකතුමියත් ඇගේ කාර්ය මණ්ඩලයත් සමත් වුණා. හිටපු ජනාධිපති ප්‍රේමදාස මහතාගේ ප්‍රධානත්වයෙන් රාජා ඇතා ගේ පිළිරුව නිරාවරණය වුණා. කෞතුකාගාර පාලිකාව ලෙස තෙල්මා ගේ ජීවිතයේ වඩාත් සතුටු වූ දවසක්.ගාල්ලේ පිහිටවූ ස්වභාව විද්‍යාව හා සාගරික කෞතුකාගාරය විවෘත කළ දාත් ඈ එලෙසම සතුටු වුණා. සාගරය හා නාවුක ක්‍ෂෙත්‍රය ඇසුරෙන් බිහි වූ මේ අතීත උරුමයන් අනාගත පරපුරට දැක බලා ගන්නට සුරැකිව තබා ගැනීමේ අරමුණ ඇතිව 1992 දි ගාල්ලේ සාගරික හා ස්වභාව විද්‍යාව කෞතුකාගාරය පිහිටුවීමට ඈ පුරෝගාමීව කටයුතු කළා. එවැනි අනු කෞතුකාගාර නවයක් කොළඹ ප්‍රධාන කෞතුකාගාරය යටතේ දිවයිනේ විවිධ ස්ථානවල පිහිටා තිබෙනවා.කෞතුකාගාරයෙන් ලබා ගත හැකි මූලික දැනුමට අමතරව මෙරට සිසු පරපුර වෙනුවෙන් කළ වෙනත් අධ්‍යාපනික මෙහෙවර ඉටුකරන්නට ද පාලකවරිය වශයෙන් ඈ කටයුතු කළා. පුරා වසර අටක්ම නොමිලේ මෙරට පාසල් දරු දැරියන්ට කෞතුකාගාරය ආශි‍්‍රතව වැඩමුළු රැසක් සංවිධානය කළා.සිඹිල් වෙත්තසිංහ, සෝමලතා සුභසිංහ, වජිරා චිත්‍රසේන වැනි කලා ශිල්පිනියන් සමඟ එක්ව සති අන්තයේ චිත්‍ර, නැටුම් නාට්‍ය හා සංගීත වැඩමුළු පැවැත්වූවේ නොමිලේමයි. කෞතුකාගාරයෙන් මෙරට ජනතාවට ඉටුවිය යුතු මෙහෙවර නිවැරදිව හඳුනාගෙන එය උපරිමව ඉටු කරන්නට ඇප කැපවුණු තෙල්මා ගුණවර්ධන මහත්මිය 1994 දි සේවයෙන් විශ්‍රාම ගත්තා.විශ්‍රාම ගත් පසුව පූර්ණකාලීනව සමාජ මෙහෙවරට යොමු වූ ඈ බම්බලපිටියේ මල්ලිකා මාතා වැඩිහිටි නිවාසයේ විධායක සභාවට සම්බන්ධ වී කටයුතු කරනවා. තම දරුවන් හා විදෙස්ගත ඥාති මිත්‍රාදීන් ගේ ආධාර උපකාර ඇතිව සුනාමියෙන් විපතට පත් ජනතාව සඳහා නිවාස රැසක් ඉදිකර දුන්නා. පියානෝ වාදනයට තම මිනිපිරියන් ගේ දෑත හුරු කරමින් සංගීතය ඉගැන්වීම ඇරඹූ ඈ දැන් කාර්ය බහුල සංගීත ගුරුතුමියක් බවට පත්වෙලා.ජීවිතයේ බොහෝ ජයග්‍රහණ ලබා ගන්නට ඈට පිහිට වුණේ පුංචි කාලෙ ඉඳන් ම යමක් නිවැරැදිව දැන ගැනීමට ඈ තුළ වූ ඇල්මත් භාවනාවත් වැනි සංගීතයට යොමුවීමෙන් ඈ ලද මානසික එකඟතාවත් බවයි තෙල්මා ගුණවර්ධන මහත්මියගේ අදහස.සාගරිකා දිසානායක ජයසිංහඡායාරූපය – විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=aj1004181</link>
    <topic>ප්‍රාදේශීය වාණිජ මණ්ඩල යෝජනා ජනාධිපති කොමිසමට බාර දෙයි</topic>
    <author/>
    <content>ප්‍රාදේශීය වාණිජ මණ්ඩල යෝජනා ජනාධිපති කොමිසමට බාර දෙයිආයෝජන ප්‍රවර්ධනයට මණ්ඩලයෙන් යාපනයට මෙහෙයුම් කාර්යාලයක්මෝටර් රථ ධාවන තරග අනුග්‍රහය සියැට් ශ්‍රී ලංකාජෝන් කීල්ස්, හල්මිල්ලෑව ගම්වැසියන් සමඟ පස් අවුරුදු සහයෝගිතාව සමරයිඔරිෆ්ලේම් වෙල්නස් බර පාලන වැඩසටහන සාර්ථකයිආර්පිකෝ “ක්‍රිස්ට්මස් මැජික්” සුපිරි ත්‍යාගය අනුෂාටකොටස් තැරැව්කාර ආයතනය යනු කුමක්ද?ප්‍රාදේශීය වාණිජ මණ්ඩල සංසදය බදු අයකිරීම පිළිබඳ වූ ජනාධිපති කොමිසමට ශ්‍රී ලංකාවේ දැනට පවතින බදු ක්‍රමය පිළිබඳ සිය අදහස් සහ යෝජනා පසුගියදා බාර දුන්නේය.මහින්ද රාජපක්ෂ ජනාධිපතිතුමා දැනට පවතින බදු අය කිරීමේ ක්‍රමයේ ඇති ගැටලු සොයා බලා, එය ප්‍රතිසංස්කරණය කිරීම සඳහා බදු අය කිරීම පිළිබඳ වූ ජනාධිපති කොමිසමක් පත් කර ඇත. එම කොමිසම දැනට ක්‍රියාත්මක වන බදු ක්‍රමය පිළිබඳ මහජනතාවගේ සහ වෙනත් සංවිධානවල අදහස් සහ යෝජනා තමන්ට ඉදිරිපත් කරන ලෙස ඉල්ලීමක් කර ඇත. ප්‍රාදේශීය වාණිජ මණ්ඩල සංසදය දැනට පවතින බදු ක්‍රමය පිළිබඳ සිය අදහස් සහ යෝජනා කොමිසමට ඉදිරපත් කළේ එම ඉල්ලීමට අනුවයි.ප්‍රාදේශීය වාණිජ මණ්ඩල සංසදය ශ්‍රී‍්‍ර ලංකාවේ සියළුම ප්‍රාදේශීය වාණිජ මණ්ඩල නියෝජනය වන ආකාරයට, ඒවායේ සභාපතිවරුන්ගේ ප්‍රධානත්වයෙන් පිහිටුවා ඇති සංවිධානයකි.ආසියානු පදනමේ ආර්ථික ප්‍රතිපත්ති පිළිබඳ තාක්ෂණික උපදේශිකා නිරෝෂිනී නායගම් මෙනවියගේ මඟ පෙන්වීම අනුව අනුරාධපුර දිස්ත්‍රික් වාණිජ මණ්ඩලයේ විධායක අධ්‍යක්ෂ සහ ප්‍රාදේශීය වාණිජ මණ්ඩල සංසදයේ කැඳවුම්කරු පී.බී. දිසානායක මහතාගේ් සම්බන්ධීකරණය යටතේ ශ්‍රී ලංකාවේ දිස්ත්‍රික්ක 32 ක ප්‍රාදේශීය වාණිජ මණ්ඩල සභාපතිවරුන්ගේ සහ ප්‍රධාන විධායක නිලධාරීන්ගේ සහභාගිත්වයෙන් මේ සඳහා සාකච්ඡා වට කීපයක් පැවැත්විණි.මෙම සාකච්ඡාවලදී දැනට ශ්‍රී ලංකාවේ ක්‍රියාත්මක වන බදු අය කිරීමේ ක්‍රමය පිළිබඳ දීර්ඝ වශයෙන් සාකච්ඡා කෙරිණි. එහිදී ඉදිරිපත් කෙරුණු යෝජනා ඇතුළත් ලියවිල්ල ප්‍රාදේශීය වාණිජ මණ්ඩල ප්‍රධානීන්ගේ ද සහභාගිත්වය ඇතිව ආසියානු පදනමේ ආර්ථික ප්‍රතිපත්ති පිළිබඳ තාක්ෂණික උපදේශිකා නිරෝෂිනී නායගම් මෙනවිය බදු අය කිරීම පිළිබඳ ජනාධිපති කොමිසමේ නිලධාරීන්ට පසුගියදා බාර දුන්නාය.මේ සඳහා ශ්‍රී ලංකා ජාතික වාණිජ මණ්ඩලය සහ මධ්‍යම පළාත් වාණිජ මණ්ඩලය වෙනම යෝජනා ඉදිරිපත් කළ අතර එම යෝජනාද පොදුවේ ඉදිරිපත් කළ යෝජනාවලියටම ඇතුළත් කෙරිණි.ප්‍රාදේශීය වාණිජ මණ්ඩල සංසදය විසින් ඉදිරිපත් කරන ලද දැනට ක්‍රියාත්මක වන බදු අය කිරීමේ ක්‍රමයේ ඇති ගැටලු සහ එය ප්‍රතිසංස්කරණය කිරීමේදී සැලකිල්ලට ගත යුතු යෝජනා ප්‍රධාන අංශ තුනක් යටතේ ඉදිරිපත් කර ඇත. බදු ප්‍රතිපත්ති සම්බන්ද ගැටලු සහ යෝජනා, දැනට පවත්නා බදු පරිපාලන ක්‍රමය සම්බන්ධ ගැටලු සහ යෝජනා, සංවිධානාත්මව අවශ්‍ය කරන වෙනස්කම් යන්න එම අංශ තුනයි.සෙලාන් බැංකුවේ 2009 වසර සඳහා වන වාර්ෂික වාර්තාව මුල්‍ය වාර්තාකරණයේ නව ආදර්ශයක් සනිටුහන් කරමින් බැංකුවේ මුල්‍ය ස්ථාවරත්වය ප්‍රතිස්ථාපනය කිරීම සඳහා දරන ලද මහත් වූ ප්‍රයත්නය පෙන්වයි.එහි මුල් පිටපත පසුගියදා නිල වශයෙන් සෙලාන් බැංකුවේ සභාපති ඊස්ට්මන් නාරංගොඩ මහතා විසින් මහ බැංකුවේ අධිපති අජිත් නිවාඩ් කබ්රාල් මහතා වෙත බාර දෙන ලදී.මේ පිළිබඳව තම අදහස් දැක්වූ සෙලාන් බැංකුවේ සභාපති ඊස්ට්මන් නාරංගොඩ මහතා, අපේ අරමුණ වී ඇත්තේ ඉතා පැහැදිලි ලෙසත්, අව්‍යාජ ලෙසත් අපේ කතාව පැවසීම සහ අප මුහුණ පෑ අර්බුදකාරී වාතාවරණය නිමාවට පත්වී දැන් ප්‍රගතියක මං සලකුණු මතු වී ඇති බව දැන්වීමයි.එසේම අනපේක්ෂිත ලෙස අප බැංකුව තුළින් සහ වෙළෙඳ පොළ තුළින් මතු වූ ඇතැම් ගැටලු සම්පූර්ණ වශයෙන් විසඳීමට තවත් ඉතිරිව තිබෙනවා.අප එම අභියෝගය ඉතා සියුම් ලෙස නිරීක්ෂණය කරමින් එම ගැටලු ජය ගැනීම සඳහා උපාය මාර්ගික සැලසුම් ක්‍රියාත්මක කිරීමේ නිරතව සිටිනවා.” යැයි පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=aj1004182</link>
    <topic>ප්‍රාදේශීය වාණිජ මණ්ඩල යෝජනා ජනාධිපති කොමිසමට බාර දෙයි</topic>
    <author/>
    <content>ප්‍රාදේශීය වාණිජ මණ්ඩල යෝජනා ජනාධිපති කොමිසමට බාර දෙයිආයෝජන ප්‍රවර්ධනයට මණ්ඩලයෙන් යාපනයට මෙහෙයුම් කාර්යාලයක්මෝටර් රථ ධාවන තරග අනුග්‍රහය සියැට් ශ්‍රී ලංකාජෝන් කීල්ස්, හල්මිල්ලෑව ගම්වැසියන් සමඟ පස් අවුරුදු සහයෝගිතාව සමරයිඔරිෆ්ලේම් වෙල්නස් බර පාලන වැඩසටහන සාර්ථකයිආර්පිකෝ “ක්‍රිස්ට්මස් මැජික්” සුපිරි ත්‍යාගය අනුෂාටකොටස් තැරැව්කාර ආයතනය යනු කුමක්ද?ශ්‍රී ලංකා ආයෝජන මණ්ඩලයේ යාපනයේ ආයෝජන ප්‍රවර්ධන ශාඛා කාර්යාලය යාපනය නනුවර පාරේ පිහිටි නිවාස සංවර්ධන ලේකම් කාර්යාලීය ගොඩනැගිල්ලෙහි දී පසුගියදා විවෘත කෙරුණි.යාපනය අර්ධද්වීපයෙහි බිහිවන නව ආර්ථික පරිසරය තුළ පිබිදෙන නව ආයෝජන අවස්ථා පිළිබඳව, දෙස් විදෙස් ආයෝජකයින් දැනුවත් කිරීම සහ අවශ්‍ය පහසුකම් සැපයීම සඳහා ක්‍රියා කිරීම මෙම කාර්යාලය පිහිටුවීමේ සුවිශේෂ අරමුණයි. සමාජ සේවා සහ සුබසාධන අමාත්‍ය ඩග්ලස් දේවානන්ද, යාපනයෙහි නගරාධිපතිනිය ජේ පත්කුනරාජා සහ ශ්‍රී‍්‍ර ලංකා ආයෝජන මණ්ඩලයේ සභාපති / අධ්‍යක්‍ෂ ජනරාල් ධම්මික පෙරේරා අතින් මෙම නව කාර්යාලය විවෘත කෙරුණි.අතිවිශාල ගැටුමකට මැදිවීමෙන් විනාශයට පත් ව ඇති මෙම ප්‍රදේශවල ආර්ථික සංවර්ධනය, එහි වෙසෙන ජනයාගේ ජීවන තත්ත්වය උසස් කිරීම සහ රැකියා අවස්ථා බහුල කිරීම සඳහා වන මණ්ඩලයේ උපායමාර්ගික වැඩසටහන යටතේ මෙහි ආයෝජන මූලස්ථානයක් ස්ථාපිත කිරීම එක් ප්‍රධාන පියවරක් බව සඳහන් කළ සභාපතිවරයා උතුරු ප්‍රදේශයට විදෙස් ආයෝජකයින් කැන්දන ආකර්ෂණීය ආයෝජන දිරිගැන්වීම් සහ බදු සහන පැකේජයක් හඳුන්වා දීමට දැනටමත් ක්‍රියා කකර ඇතැයි ද පැවසීය.මහර කඩවත නගර සංවර්ධනය යටතේ ඉදි කෙරුණු බැංකු සංකීර්ණයෙහි ස්ථාපිත මහජන බැංකු ගොඩනැගිල්ල ඉකුත්දා මහ බැංකු අධිපති අජිත් නිවාඩ් කබ්රාල් මහතා අතින් විවෘත කෙරුණ අවස්ථාවයි මේ.ඇමැති ලසන්ත අලගියවන්න, මහජන බැංකුවේ සභාපති ඩබ්ලිව්, කරුණාජීව, අධ්‍යක්ෂ මණ්ඩල සාමාජිකවරුන් වන ඩී.ජේ.ඩී. ජයකොඩි, චන්ද්‍රසිරි ද සිල්වා, අනිල් පරාක්‍රම වීරසිංහ, මහජන බැංකුවේ ප්‍රධාන විධායක නිලධාරි සාමාන්‍යාධිකාරි පී.වී. පතිරණ, ප්‍රධානී අලෙවිකරණ හා මහජන කටයුතු දීපාල් අබේසේකර, බටහිර කලාප 1 සහකාර සාමාන්‍යාධිකාරී ටී.ඒ. ආරියපාල මහත්වරු ද මෙහි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=aj1004183</link>
    <topic>මෝටර් රථ ධාවන තරග අනුග්‍රහය සියැට් ශ්‍රී ලංකා</topic>
    <author/>
    <content>ප්‍රාදේශීය වාණිජ මණ්ඩල යෝජනා ජනාධිපති කොමිසමට බාර දෙයිආයෝජන ප්‍රවර්ධනයට මණ්ඩලයෙන් යාපනයට මෙහෙයුම් කාර්යාලයක්මෝටර් රථ ධාවන තරග අනුග්‍රහය සියැට් ශ්‍රී ලංකාජෝන් කීල්ස්, හල්මිල්ලෑව ගම්වැසියන් සමඟ පස් අවුරුදු සහයෝගිතාව සමරයිඔරිෆ්ලේම් වෙල්නස් බර පාලන වැඩසටහන සාර්ථකයිආර්පිකෝ “ක්‍රිස්ට්මස් මැජික්” සුපිරි ත්‍යාගය අනුෂාටකොටස් තැරැව්කාර ආයතනය යනු කුමක්ද?රන්දීප් නාරං සහ රොඩ්නි මේසන් මහත්වරුන් ගිවිසුම හුවමාරුකර ගනිද්දී.සියැට් ශ්‍රී ලංකා සමාගම, ශ්‍රී ලංකා මෝටර් සහ යතුරු පැදි ධාවකයන්ගේ සංගමය සංවිධානය කරන 2010 ශූරතාවලියේ ප්‍රධාන අනුග්‍රාහකයා බවයි.ඒ අනුව වසරේ පවත්වන සෑම තරගයකම ශූරතාවන්ට හා අදාළ තරග කාණ්ඩ මෙන්ම ශූරතා සම්මාන උලෙළ සහ රදැල්ල කඳු තරණය සඳහා සියැට් ශ්‍රී ලංකා සමාගම ප්‍රධාන අනුග්‍රාහකත්වය ලබා දෙයි. එමෙන්ම අප්‍රේල් මාසයේ මැද සිට නොවැම්බර් මාසය දක්වා පැවැත්වෙන ධාවන තරග හයෙන් හතරක් සඳහා සමාගම සම අනුග්‍රාහකයෙකු වනු ඇත.සියැට් සමඟ ඇති කරගත් මේ නව හවුල මෝටර් රථ ධාවන තරග සඳහා ප්‍රතිලාභ රැසක් ලබා දෙනු ඇති බව මෝටර් රථ සහ යතුරුපැදි ධාවකයන්ගේ සංගමයේ සභාපති රොඩ්නි මේසන් මහතා පැවසුවේය.සියැට් ශ්‍රී ලංකා සමාගමේ කළමනාකාර අධ්‍යක්ෂක/ප්‍රධාන විධායක නිලධාරී රන්දීප් නාරං සියැට් දේශීය වෙළෙඳපළේ ශීඝ්‍රයෙන් වැඩෙන රේඩියල් ටයර් සන්නාමය බවට පත්වී ඇති බවද මේ අනුග්‍රහක සම්බන්ධය මඟින් ශ්‍රී‍්‍ර ලංකාවේ මෝටර් රථ ධාවන ක්‍රීඩාවේ දියුණුවට අනුබලයක් දීමට හැකියාව ලැබෙන බවද කියයි.එළිෆන්ට් හවුස් ආයතනය ‘ස්ලයිස්’ අයිස් ක්‍රීම් ප්‍රථම වතාවට වෙළෙඳපළට හඳුන්වා දෙයි. වැනිලා, චොක්ලට් සහ ස්ට්‍රෝබෙරි යන රසයෙන් යුත් අයිස් ක්‍රීම්, චොක්ලට් ලේසරයකින් ආවරණය වී පාරිභෝගිකයන් අතට පත්වන්නේ”Trio Slice”නමිනි.ආවේණික උසස් රසයෙන් යුතු නිසා එළිෆන්ට් හවුස් ශ්‍රී ලාංකික පාරිභෝගිකයන්ගේ විශ්වාසය සැමදා දිනා සිටී. ”Trio Slice”කවදත් නව රසයන්ට පි‍්‍රය කරන පාරිභෝගිකයන්ගේ සිත් දිනාගනු නිසැක යැයි සමාගම කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=aj1004184</link>
    <topic>ජෝන් කීල්ස්, හල්මිල්ලෑව ගම්වැසියන් සමඟ පස් අවුරුදු සහයෝගිතාව සමරයි</topic>
    <author/>
    <content>ප්‍රාදේශීය වාණිජ මණ්ඩල යෝජනා ජනාධිපති කොමිසමට බාර දෙයිආයෝජන ප්‍රවර්ධනයට මණ්ඩලයෙන් යාපනයට මෙහෙයුම් කාර්යාලයක්මෝටර් රථ ධාවන තරග අනුග්‍රහය සියැට් ශ්‍රී ලංකාජෝන් කීල්ස්, හල්මිල්ලෑව ගම්වැසියන් සමඟ පස් අවුරුදු සහයෝගිතාව සමරයිඔරිෆ්ලේම් වෙල්නස් බර පාලන වැඩසටහන සාර්ථකයිආර්පිකෝ “ක්‍රිස්ට්මස් මැජික්” සුපිරි ත්‍යාගය අනුෂාටකොටස් තැරැව්කාර ආයතනය යනු කුමක්ද?ගමේ අලුතින් ඉදිකළ පෙර පාසල.උතුරු මැද පළාතේ හල්මිල්ලෑවේ වැසි පිරිස වසර 2005 සිට ජෝන් කීල්ස් සමාජ වගකීම් පදනම මගින් පවත්වාගෙන යනු ලබන ගම්මාන නගා සිටුවීමේ ව්‍යාපෘතියක වාසනාවන්ත අර්ථලාභීහු බවට පත්ව සිටිති.550 ක් පමණ වන හල්මිල්ලෑව ගම්වැසියන් බහුතරයක් කෘෂිකර්මාන්තයෙන් තම දිවි පෙවෙත රැකගන්නා අතර ඔවුන්ට ජලය, විදුලිය, අධ්‍යාපන යටිතල පහසුකම් සහ කර්මාන්ත මත පදනම් වූ ජීවනෝපායන් ආදී මූලික පහසුකම් ඉතා අවම මට්ටමක පැවතිණි.මූලික වශයෙන් ආත්ම විශ්වාසය ගොඩනැංවීම මඟින් ගමේ සංවර්ධන ඒකීය කරණය කිරීමේ ඉලක්කයක් සහිතව ඇරඹුණු මේ ව්‍යාපෘතියේ මූලික අරමුණ වනුයේ දීර්ඝ කාලයක් පුරා අවධානයට ලක් නොවූ මෙම ගම්මානය තිරසාර නවෝත්පාදනයන් තුළින් වඩාත් ස්වාධීන සහ ස්වයංපෝෂිත එකක් කිරීමය.හබරණ පිහිටි ජෝන් කීල්ස් හි හෝටල් දෙකක් වන සිනමන් ලොජ් සහ චායා විලේජ් මගින් මේ ගම්මානය හඳුනාගෙන එම ව්‍යාපෘතිය සඳහා තෝරා ගැනිණි.පසුගියදා ගම්වැසියන් ඉතා චාම් උත්සවයක් පවත්වමින් ගම්මාන නගා සිටුවීමේ එම ව්‍යාපෘතියේ පස්වන සංවත්සරය සමරන ලදී.සෙලින්කෝ ලයිෆ් සමාගම 2009 වසරේ ජීවිත රක්ෂණ අරමුදලෙන් ජනනය කරන ලද අතිරික්තයෙන් රුපියල් බිලියන 1.39 ක මුදලක් වටිනා වාර්ෂික බෝනස් රක්ෂණ ඔප්පු හිමියන් 290,000 ක් වෙත බෙදා දීමට කටයුතු කර ඇත.2009 දෙසැම්බර් 31 වනදා වන විට ප්‍රාණවත්ව පැවති රක්ෂණ ඔප්පු සඳහා බෝනස් සහතික ඔප්පු හිමියන්ගේ නිවැස් වෙතටම ගොස් භාරදීම 5000 ක් වූ සමාගමේ අලෙවි නියෝජිත කණ්ඩායම විසින් සිදු කරනු ඇත.2009 වසරේදී රක්ෂණ ක්ෂේත්‍රය මුහුණ දුන් විවිධ අභියෝග මැද වුවද සමාගම මෙම වසරේ ලබා දෙන බෝනස් මුදල් ප්‍රමාණය 2009 වසර සඳහා පසුගිය වසරේ ලබා දුන් බෝනස් මුදල් ප්‍රමාණයට සම වන බව සෙලින්කෝ ලයිෆ් හි නියෝජ්‍ය ප්‍රධාන විධායක අධ්‍යක්ෂක තුෂාර රණසිංහ මහතා පවසයි.මෙම බෝනස් මුදල් ලබා දෙන්නේ සමාගම විසින් අලුත් අවුරුදු කාලයේදී ලබා දෙන අවුරුදු කෑෂ් බෝනස් දීමනාවට අමතරවයි. මේ වසරේ අප්‍රේල් මාසයේද අවුරුදු කෑෂ් බෝනස් ජීවිත රක්ෂණ ඔප්පු හිමියන් වෙතටම ගොස් බෙදා දීමට සමාගම කටයුතු සූදානම් කර ඇත.2009 වසර අවසානයේදී දළ වාරික ආදායම රුපියල් බිලියන 7.5 ක් ඉක්මවමින් සෙලින්කෝ ලයිෆ් ලාංකීය ජීවිත රක්ෂණ ක්ෂේත්‍රයේ නායකත්වය තහවුරු කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=aj1004185</link>
    <topic>ඔරිෆ්ලේම් වෙල්නස් බර පාලන වැඩසටහන සාර්ථකයි</topic>
    <author/>
    <content>ප්‍රාදේශීය වාණිජ මණ්ඩල යෝජනා ජනාධිපති කොමිසමට බාර දෙයිආයෝජන ප්‍රවර්ධනයට මණ්ඩලයෙන් යාපනයට මෙහෙයුම් කාර්යාලයක්මෝටර් රථ ධාවන තරග අනුග්‍රහය සියැට් ශ්‍රී ලංකාජෝන් කීල්ස්, හල්මිල්ලෑව ගම්වැසියන් සමඟ පස් අවුරුදු සහයෝගිතාව සමරයිඔරිෆ්ලේම් වෙල්නස් බර පාලන වැඩසටහන සාර්ථකයිආර්පිකෝ “ක්‍රිස්ට්මස් මැජික්” සුපිරි ත්‍යාගය අනුෂාටකොටස් තැරැව්කාර ආයතනය යනු කුමක්ද?ඔරිෆ්ලේම් ලංකා කළමනාකරණ අධ්‍යක්ෂ පියෑරේ මාර්ටින්ස්, වෙළඳ කළමනාකාරිනි කැනී ගෝර්ඩන්, වෙල්නස් වැඩසටහනේ සම්බන්ධීකාරක කණිෂ්ක බානගල සහ වෛද්‍ය ගයත්‍රී පෙරියස්වාමි මහත්ම මහත්මීන් ඇතුළු ඔරිෆ්ලේම් වෙල්නස් බර නිසි ලෙස පාලනය කිරීමේ වැඩසටහන හඳුන්වා දුන් කණ්ඩායම.වෙල්නස් නැචුරල් බැලන්ස් ෂේක් පානය භාවිතා කරන්නන් යොදාගෙන සිදු කරන ලද අධ්‍යනයන්ට අනුව ඔරිෆ්ලේම් වෙල්නස් නිසි ලෙස බර පාලනයට කොට පවත්වාගෙන යාමේ වැඩසටහන ඉතාම ප්‍රතිඵලදායි මෙන්ම සාර්ථක බව තහවුරු වී තිබේ.ඔරිෆ්ලේම් වෙළෙඳ නාමය දේශීය වශයෙන් මෙන්ම ජාත්‍යන්තර වශයෙන් ද සුප්‍රසිද්ධව පවතින්නේ රූපලාවණ්‍ය නිෂ්පාදන හා සම සුරැකුම් ආලේපන සම්බන්ධව වුවත් පසුගිය වසරේ දී ස්වභාවික අමුද්‍රව්‍ය වලින් සැදුම්ලත් වෙල්නස් නිපැයුම් පෙළ හඳුන්වාදීමත් සමඟම රූපලාවණ්‍ය නිෂ්පාදන කෙරෙහි පමණක් නොව ශරීර අභ්‍යන්තරයෙන්ම රුව වඩවන වෙළෙඳ නාමයක් බවට ඔරිෆ්ලෙම් පත් වී ඇතැයි ඔරිෆ්ලේම් ශ්‍රී ලංකාහි කළමනාකරණ අධ්‍යක්ෂ පියෑරේ මාර්ටින්සන් මහතා කියයි.මෙම බර පාලනය කිරීමේ වැඩසටහන පළමුව දියත් කරනු ලැබුවේ ස්වීඩනයේ වන අතර ඒ සඳහා සම්බන්ධ වූ පුද්ගලයන්ට වෙල්නස් නැචුරල් බැලන්ස් ෂේක් ලබාදීමත් දිනපතා ව්‍යායාම කිරීමටත් සෞඛ්‍යමය ආහාර අනුභව කිරීමටත් උපදෙස් ලබා දෙන ලදි.ඒ අනුව මෙහි සාර්ථකත්වය දේශීයව අධ්‍යනය කිරීම උදෙසා මෙම වැඩසටහන ශ්‍රී‍්‍ර ලංකාවේ පාරිභෝගිකයන්ට හඳුන්වා දුන් බව ඔරිෆ්ලේම් ශ්‍රී ලංකාහි වෙළෙඳ කළමනාකාරිනි කැනී ගෝර්ඩන් මහත්මිය ප්‍රකාශ කළාය.ගැහැනු සහ පිරිමි යන දෙපාර්ශ්වය සඳහාම ඔරිෆ්ලේම් වෙල්නස් නිපැයුම් පෙළට නැචුරල් බැලන්ස් ෂේක් පානය හා වෙල්නස් පැක් ඇතුළත් වේ. නැචුරල් බැලන්ස් ෂේක් යනු සිරුරට ලබා ගන්නා සීනි ප්‍රමාණයේ අවශ්‍යතාවය අඩු කිරීම හා වැඩිපුර ආහාර ගැනීම වළක්වමින් සෞඛ්‍ය සම්පන්න බර අඩුකර ගැනීමකට මෙන් දිගු කාලීනව බර පාලනය කරගැනීමට උපකාරීවන පෝෂණ එකතුවකි.වෙල්නස් පැක් හි සම සිනිඳු කිරීමට හා සමෙහි තෙතමනය ආරක්ෂා කිරීමට අවශ්‍ය වන විටමින්, ඛනිජ ලවණ, ඔමේගා 3 මෙන්ම නිරෝගී සමක් හානිසි මොළයේ ක්‍රියාකාරිත්වයටත්, කාර්යක්ෂම රුධිර සංසරණයකටත් වැදගත්වන ඇන්ටිඔක්සිඩන්ට් යන සංයෝග එකතුවකින් සමන්විත වේ. පිරිමින් සඳහා වන වෙල්නස් පැක්හි මාංශ පේශී ක්‍රියාකාරීත්වය කාර්යක්ෂම කිරීමට අදාළ පෝෂණ සැපයුම්ද ඇතුළත් වන බව ගොර්ඩන් මහත්මිය කීවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=aj1004186</link>
    <topic>ආර්පිකෝ “ක්‍රිස්ට්මස් මැජික්”</topic>
    <author/>
    <content>ප්‍රාදේශීය වාණිජ මණ්ඩල යෝජනා ජනාධිපති කොමිසමට බාර දෙයිආයෝජන ප්‍රවර්ධනයට මණ්ඩලයෙන් යාපනයට මෙහෙයුම් කාර්යාලයක්මෝටර් රථ ධාවන තරග අනුග්‍රහය සියැට් ශ්‍රී ලංකාජෝන් කීල්ස්, හල්මිල්ලෑව ගම්වැසියන් සමඟ පස් අවුරුදු සහයෝගිතාව සමරයිඔරිෆ්ලේම් වෙල්නස් බර පාලන වැඩසටහන සාර්ථකයිආර්පිකෝ “ක්‍රිස්ට්මස් මැජික්” සුපිරි ත්‍යාගය අනුෂාටකොටස් තැරැව්කාර ආයතනය යනු කුමක්ද?අනුෂා පෙරේරා මහත්මිය ආචාර්ය සේන යක්දෙහිගේ මහතා අතින් රුපියල් මිලියනයක සුපිරි ත්‍යාගය ලබා ගත් අයුරු.ආර්පිකෝ සුපර්සෙන්ටර් සුපිරි අලෙවි හල “ක්‍රිස්ට්මස් මැජික්” නමින් දියත් කළ වෙළෙඳ ප්‍රවර්ධනයේ රුපියල් මිලියනය දිනාගත්තේ දෙහිවල පදිංචි අනූෂා පෙරේරා මහත්මියයි. නොවැම්බර් මස 12 වැනි දා සිට ජනවාරි 3 වැනි දා දක්වා පැවති මේ වැඩසටහනට ලක්‍ෂ පහකටත් වඩා වැඩි පිරිසක් තරග වැදුණහ.රුපිල් මිලියනයේ සුපිරි දීමනාවට අමතරව මෙහිදී ඇදහිය නොහැකි වට්ටම් රාශියක් සමගින් සුවිශේෂී දීමනා රාශියක් ද ආර්පිකෝ සුපර්සෙන්ටර් පිරිනමන ලදී. ‘වැඩි වැඩියෙන් දෑ බොහෝ අඩු මිලට ලබා දෙන සුපිරිසලක්’ ලෙස ප්‍රචලිත මෙම වෙළෙඳ සැල රු. 250/- සිට රු. 10,000/- දක්වා ක්‍ෂණික ත්‍යාග දස දහසක් පිරිනැමීය.මෙහිදී අදහස් දක්වමින් රිචඩ් පීරිස් සමූහ ව්‍යාපාරයේ සභාපති ආචාර්ය සේන යක්දෙහිගේ මහතා පවසා සිටියේ ‘රීටේල්’ සුපිරි සල් ජාලයකින් පිරිනමන ලද විශාලතම සුපිරි ත්‍යාගය මෙය වූ බවයි.ප්ලෙන්ටි ෆුඩ්ස් සමාගමේ අලෙවි සේවා කළමනාකාර දීපාල් ද අල්විස් මහතා ඉරාන ජාතික තරග විනිසුරුවරියට තිළිණයක් ලබාදෙමින්.ශ්‍රී ලංකා පාපන්දු සම්මේලනය විසින් සංවිධානය කළ ආසියානු පාපන්දු සම්මේලනය (afc)වයස අවුරුදු 13 න් පහළ බාලිකා පාපන්දු උලෙළ, සමපෝෂ අනුග්‍රාහකත්වය යටතේ පසුගියදා කොළඹ පොලිස් ක්‍රීඩාංගණයේදී පැවැත්වුණු අතර ආසියාවේ එකිනෙකට වෙනස් වූ සංස්කෘතීන් 05 ක් නියෝජනය කරමින් ඉන්දියාව, භූතානය, ජෝර්දානය, නේපාලය හා ශ්‍රී ලංකාව යන රටවල වයස අවුරුදු 13 න් පහළ බාලිකා කණ්ඩායම් එම උළෙලට සහභාගී වූහ.දින 05 ක් පුරා පැවැත්වුණු මෙම පාපන්දු උළෙල තුළින් නව යොවුන් පාපන්දු ක්‍රීඩිකාවන්ට තම ක්‍රීඩා කෞෂල්‍යය වර්ධනය කරගැනීමට මෙන්ම තරගකාරී මානසිකත්වයෙන්තොරව අන්තර්ජාතික අත්දැකීමක් ලබාගැනීමට අවස්ථාවක් සලසා දීමටද සමපෝෂ ගෙන එන සිලෝන් බිස්කට්ස් අනුබද්ධිත ප්ලෙන්ටි ෆුඩ්ස් සමාගමට හැකිවිය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>18</day>
    </date>
    <link>http://www.silumina.lk/2010/04/18/_art.asp?fn=aj1004187</link>
    <topic>කොටස් තැරැව්කාර ආයතනය යනු කුමක්ද?</topic>
    <author/>
    <content>ප්‍රාදේශීය වාණිජ මණ්ඩල යෝජනා ජනාධිපති කොමිසමට බාර දෙයිආයෝජන ප්‍රවර්ධනයට මණ්ඩලයෙන් යාපනයට මෙහෙයුම් කාර්යාලයක්මෝටර් රථ ධාවන තරග අනුග්‍රහය සියැට් ශ්‍රී ලංකාජෝන් කීල්ස්, හල්මිල්ලෑව ගම්වැසියන් සමඟ පස් අවුරුදු සහයෝගිතාව සමරයිඔරිෆ්ලේම් වෙල්නස් බර පාලන වැඩසටහන සාර්ථකයිආර්පිකෝ “ක්‍රිස්ට්මස් මැජික්” සුපිරි ත්‍යාගය අනුෂාටකොටස් තැරැව්කාර ආයතනය යනු කුමක්ද?කොටස් වෙළෙඳපොළ ගනුදෙනු සිදුකිරීමේදී අතරමැදියකු ලෙස ක්‍රියාත්මක වෙමින් කොටස්/ණයකර විකිණීමේදී හෝ මිලදී ගැනීමේදී ආයෝජකයින්ගේ ඇණවුම් ක්‍රියාත්මක කිරීම ඇතුළු ආයෝජකයන් වෙනුවෙන් විවිධාකාරයේ සේවා රැසක් ඉටුකරන ආයතන කොටස් තැරැව්කාර ආයතන වේ.කොටස් වෙළෙඳපොළ ගනුදෙනු සිදු කිරීම සඳහා, එනම් කොටස්/ණයකර විකිණීම හෝ මිලදී ගැනීම සඳහා සෑම ආයෝජකයකුම තැරැව්කාර ආයතනයක් ඔස්සේ වෙළෙඳපොළට පිවිසිය යුතු වන අතර, ඒ සඳහා තැරැව්කාර ආයතන එකක හෝ කිහිපයක ලියා පදිංචි වීම සිදු කළ හැකිය. සාමාන්‍යයෙන් තැරැව්කාර ආයතනයක් මගින් ඉටු කෙරෙන සේවා පහත දැක්වෙන අන්දමින් සැකෙවින් සඳහන් කළ හැකිය.මධ්‍යම තැන්පතු ගිණුම් ආරම්භ කිරීමේ සිට ආයෝජකයන්ගේ ගැනුම් ඇණවුම් හා විකුණුම් ඇණවුම් භාර ගැනීම සහ ඒවා ක්‍රියාත්මක කිරීමත්, කොටස් හෝ ණයකර ආයෝජන සම්බන්‍ධයෙන් අවශ්‍ය කෙරෙන ආයෝජන උපදෙස් සැපයීමත්, වෙළෙඳපොල විශ්ලේෂණ කටයුතු සිදුකිරීම හා වෙළෙඳපොළ සමීක්‍ෂණ වාර්තා සැකසීම මගින් ආයෝජකයන්ගේ ප්‍රතිලාභ උපරීමකරණය කරදීම.වර්තමානයේ කොළඹ කොටස් වෙළෙඳ පොළෙහි සාමාජිකත්වය උසුලනු ලබන තැරැව්කාර ආයතන 15 ක් ක්‍රියාත්මක වන අතර ණයකර හා කොටස් ගනුදෙනු සඳහා අවසරලත් ගනුදෙනු සාමාජික ආයතන 06 ක් ක්‍රියාත්මක වේ.ආයෝජක උපදේශකයකු සතු විය යුතු ගුණාංගසෑම ආයෝජන උපදේශකයකුම කොළඹ කොටස් වෙළෙඳ පොළ විසින් නිකුත් කරන ආයෝජන උපදේශන සහතික පත්‍ර ලාභියකු විය යුතු අතර වෙළෙඳ පොළ හැසිරීම පිළිබඳ මනා අවබෝධයක් තිබිය යුතුය. ආයෝජන උපදේශකයා සෑම ගනුදෙනුකරුවකුටම තම සේවාව සමානව හා සාධාරණව ලබාදිය යුතු අතර ගනුදෙනුකරුවන්ගේ විශ්වාසය උපරිම අයුරින් ආරක්ෂා කළ යුතුය. රටේ දේශපාලන, ආර්ථික, සාමාජීය සාධක පිළිබඳ ආයෝජක උපදේශකයා සතුව විශේෂිත දැනුමක් තිබිය යුතු අතර අනාගත වෙළෙඳ පොළ තත්ත්වයන් වර්තමානයේදී පුරෝකථනය කිරීමට හැකියාව ද තිබිය යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aa1004251</link>
    <topic>ඇමැතිධුර සියල්ල වෙනස් වෙයි</topic>
    <author>කේ.සී.ජේ. රත්නායක / සුනිල් දයා අල්විස්</author>
    <content>ඇමැතිධුර සියල්ල වෙනස් වෙයිරාජ්‍ය ක්‍රියාවලිය ශක්තිමත් කිරීම නව ඇමැති මණ්ඩලයේ මූලික වගකීමයිජනපති සාර්ක් සමුළුව අමතයිබේද පසෙක ලා රට වෙනුවෙන් කැපවෙමුකැබිනට් ඇමතිවරු 37 ක්, නියෝජ්‍ය ඇමැතිවරු 39 ක් දිවුරුම් දෙතිබොරු කියා රටින් පැන්න ‘රිපෝටර්ලා’ රටට එරෙහි මඩ ව්‍යාපාරයකජනමාධ්‍ය නියෝජ්‍ය ඇමැති - මර්වින්ඇමැති මණ්ඩලයේ අලුත් මුහුණුමීළඟ අයවැය ජුලි මාසයේබෞද්ධ කොඩියට වසර 125ක් සපිරේසෑම ධීවර වරායකටම වෙරළ ආරක්ෂක ඒකකශ්‍රී ලංකන් ගුවන් සේවය ලන්ඩන්, පැරිස් හා මිලාන් වෙත නැවත ගමන් අරඹයිආර්.එම්.වී. ලිඛිත විභාගය වෙනුවට පරිගණක විභාගයක්සිතාඑළියේ දී කෘෂිකර්ම ප්‍රදර්ශනයක්ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදීප්‍රබල ජනවරමෙන් ප්‍රබල රටක්යාපනයේ යන 10,000කට නවාතැන් පහසුකම්පිහිටවන්නතිබුණු අමාත්‍යංශ කාටවත් නෑඅලුත්ම අලුත් අමාත්‍යංශ රැසක්!කේ.සී.ජේ. රත්නායක / සුනිල් දයා අල්විස්මෙවර ඇමැති මණ්ඩලය තෝරා ගැනීමේ දී එහි පූර්ණ වෙනසක් සිදු කැර තිබේ. ඒ අනුව අලුත් අමාත්‍යංශ ගණනාවක්ද පිහිටුවා ඇත.නව ඇමැති මණ්ඩලයේ කැපී පෙනෙන තවත් ලක්ෂණයක් ලෙස වාර්තා වන්නේ ඒ ඒ අමාත්‍යංශ සඳහා අලුත් ම ඇමැතිවරුන් පත් කොට තිබීමය. ආර්ථික සංවර්ධන අමාත්‍යංශය, රාජ්‍ය කළමනාකරණ ප්‍රතිසංස්කරණ අමාත්‍යංශය, ජාතික භාෂා හා සමාජ ඒකාබද්ධතා අමාත්‍යංශය හා පුනරුත්ථාපන හා බන්ධනාගාර අමාත්‍යංශය යනුවෙන් අලුත් අමාත්‍යංශ ගණනාවක් ස්ථාපිත කොට ඇත.පෙර පැවැති ඇමැති මණ්ඩලයේ පූර්ණ වෙනසක් සිදු කිරීමේදී ඒ ඒ අමාත්‍යංශ වගකීම් සඳහා අලුත් ඇමැතිවරුන් පත් කිරීමේදී සෞඛ්‍ය අමාත්‍යංශය මෛත්‍රීපාල සිරිසේන මහතාට ලැබී ඇති අතර නිමල් සිරිපාල ද සිල්වා මහතාට හිමිව තිබෙන්නේ වාරිමාර්ග හා ජල සම්පත් කළමනාකරණ අමාත්‍යංශයයි.අධ්‍යාපන ඇමැති ධුරයට බන්දුල ගුණවර්ධන මහතා පත් කැර ඇති අතර සුසිල් පේ‍්‍රමජයන්ත මහතාට හිමි ව තිබෙන්නේ ඛනිජ තෙල් කර්මාන්ත ඇමැති ධුරයයි. ධීවර ඇමැති ධුරය රාජිත සේනාරත්න මහතාට හිමි වී ඇති අතර ෆීලික්ස් පෙරේරා මහතාට සමාජ සේවා අමාත්‍යංශය ලැබී තිබේ. මේ ආකාරයෙන් සෑම අමාත්‍යංශයක් සඳහා අලුත් ඇමැතිවරු පත් කැර තිබීම කැපී පෙනෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aa1004252</link>
    <topic>රාජ්‍ය ක්‍රියාවලිය ශක්තිමත් කිරීම නව ඇමැති මණ්ඩලයේ මූලික වගකීමයි</topic>
    <author/>
    <content>ඇමැතිධුර සියල්ල වෙනස් වෙයිරාජ්‍ය ක්‍රියාවලිය ශක්තිමත් කිරීම නව ඇමැති මණ්ඩලයේ මූලික වගකීමයිජනපති සාර්ක් සමුළුව අමතයිබේද පසෙක ලා රට වෙනුවෙන් කැපවෙමුකැබිනට් ඇමතිවරු 37 ක්, නියෝජ්‍ය ඇමැතිවරු 39 ක් දිවුරුම් දෙතිබොරු කියා රටින් පැන්න ‘රිපෝටර්ලා’ රටට එරෙහි මඩ ව්‍යාපාරයකජනමාධ්‍ය නියෝජ්‍ය ඇමැති - මර්වින්ඇමැති මණ්ඩලයේ අලුත් මුහුණුමීළඟ අයවැය ජුලි මාසයේබෞද්ධ කොඩියට වසර 125ක් සපිරේසෑම ධීවර වරායකටම වෙරළ ආරක්ෂක ඒකකශ්‍රී ලංකන් ගුවන් සේවය ලන්ඩන්, පැරිස් හා මිලාන් වෙත නැවත ගමන් අරඹයිආර්.එම්.වී. ලිඛිත විභාගය වෙනුවට පරිගණක විභාගයක්සිතාඑළියේ දී කෘෂිකර්ම ප්‍රදර්ශනයක්ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදීප්‍රබල ජනවරමෙන් ප්‍රබල රටක්යාපනයේ යන 10,000කට නවාතැන් පහසුකම්පිහිටවන්න-ජනපතිනව ඇමැතිවරු පත් කෙළේ රාජ්‍ය ක්‍රියාවලිය සාර්ථකව ක්‍රියාත්මක කිරීමට බව මහින්ද රාජපක්ෂ ජනාධිපතිතුමා ජනාධිපති ලේකම් කාර්යාලයේදී පසුගිය සිකුරාදා පැවැති නව ඇමැතිවරු සහ නියෝජ්‍ය ඇමැතිවරු දිවුරුම්දීම නිමිත්තෙන් පැවැති උත්සවය අමතා පැවසීය.සෑම අමාත්‍යංශයක් ම එකසේ වැදගත් බවත් කැබිනට් මණ්ඩලය යනු සාමූහික වගකීම යටතේ සියල්ලන්ටම වගකීම එක හා සමානව පැවරෙන ක්‍රියාවලියක් බවත් සඳහන් කෙළේ ය.ජනතාව අප හමුවේ විශාල බලාපොරොත්තුවක් තබා ඇති බවත් ඒ ජනතා බලාපොරොත්තු ඉටු කළ යුතු බවත් පැවසූ ජනාධිපතිතුමා අතීතයේ මැතිවරණවලදී විපක්ෂය බොහෝ විට වැඩි වාසි අත්කැර ගත්තත් සන්ධානය පත්වන ලද සෑම මැතිවරණයකින් ම විශිෂ්ට ජයක් අත් කර ගන්නට හැකි වූ බව කීය.ජනතාව මෙසේ ජයග්‍රහණ අත්කර දුන්නේ රජය අනුගමනය කරන ලද ප්‍රතිපත්තී අනුමත කිරීම නිසා යයි ද ජනාධිපතිතුමා පෙන්වා දුන්නේ ය.පාර්ලිමේන්තුව හා ඉන් පිටතත් ඔබ සියල්ල එක හඬකින් එකිනෙකාට අපහාස නොකොට එකම කණ්ඩායමක් ලෙස සාමූහික ව ක්‍රියා කරන පිරිසක් විය යුතු බව අවධාරණය කළ ජනාධිපතිතුමා සැමට සුබ අනාගතයක් ප්‍රාර්ථනා කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aa100425_1</link>
    <topic>ජනපති සාර්ක් සමුළුව අමතයි</topic>
    <author/>
    <content>ඇමැතිධුර සියල්ල වෙනස් වෙයිරාජ්‍ය ක්‍රියාවලිය ශක්තිමත් කිරීම නව ඇමැති මණ්ඩලයේ මූලික වගකීමයිජනපති සාර්ක් සමුළුව අමතයිබේද පසෙක ලා රට වෙනුවෙන් කැපවෙමුකැබිනට් ඇමතිවරු 37 ක්, නියෝජ්‍ය ඇමැතිවරු 39 ක් දිවුරුම් දෙතිබොරු කියා රටින් පැන්න ‘රිපෝටර්ලා’ රටට එරෙහි මඩ ව්‍යාපාරයකජනමාධ්‍ය නියෝජ්‍ය ඇමැති - මර්වින්ඇමැති මණ්ඩලයේ අලුත් මුහුණුමීළඟ අයවැය ජුලි මාසයේබෞද්ධ කොඩියට වසර 125ක් සපිරේසෑම ධීවර වරායකටම වෙරළ ආරක්ෂක ඒකකශ්‍රී ලංකන් ගුවන් සේවය ලන්ඩන්, පැරිස් හා මිලාන් වෙත නැවත ගමන් අරඹයිආර්.එම්.වී. ලිඛිත විභාගය වෙනුවට පරිගණක විභාගයක්සිතාඑළියේ දී කෘෂිකර්ම ප්‍රදර්ශනයක්ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදීප්‍රබල ජනවරමෙන් ප්‍රබල රටක්යාපනයේ යන 10,000කට නවාතැන් පහසුකම්පිහිටවන්නදහසය වැනි සාර්ක් සමුළුව ඇමතීම සඳහා මහින්ද රාජපක්ෂ ජනාධිපතිතුමා භූ®තානය බලා පිටත්ව යෑමට නියමිතය. සාර්ක් සමුළුවේ සභාපති ධූරය දරන ජනාධිපතිතුමා ලබන 28 දා නිල වශයෙන් සාර්ක් සමුළුව ඇමතීමට නියමිත අතර ජනාධිපතිවරණය හා මහමැතිවරණය ජයග්‍රහණය කිරීමෙන් පසුව ජනාධිපතිතුමා සහභාගීවන පළමු නිල විදේශ සංචාරය වන්නේද මෙයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aa1004253</link>
    <topic>බේද පසෙක ලා රට වෙනුවෙන් කැපවෙමු</topic>
    <author/>
    <content>ඇමැතිධුර සියල්ල වෙනස් වෙයිරාජ්‍ය ක්‍රියාවලිය ශක්තිමත් කිරීම නව ඇමැති මණ්ඩලයේ මූලික වගකීමයිජනපති සාර්ක් සමුළුව අමතයිබේද පසෙක ලා රට වෙනුවෙන් කැපවෙමුකැබිනට් ඇමතිවරු 37 ක්, නියෝජ්‍ය ඇමැතිවරු 39 ක් දිවුරුම් දෙතිබොරු කියා රටින් පැන්න ‘රිපෝටර්ලා’ රටට එරෙහි මඩ ව්‍යාපාරයකජනමාධ්‍ය නියෝජ්‍ය ඇමැති - මර්වින්ඇමැති මණ්ඩලයේ අලුත් මුහුණුමීළඟ අයවැය ජුලි මාසයේබෞද්ධ කොඩියට වසර 125ක් සපිරේසෑම ධීවර වරායකටම වෙරළ ආරක්ෂක ඒකකශ්‍රී ලංකන් ගුවන් සේවය ලන්ඩන්, පැරිස් හා මිලාන් වෙත නැවත ගමන් අරඹයිආර්.එම්.වී. ලිඛිත විභාගය වෙනුවට පරිගණක විභාගයක්සිතාඑළියේ දී කෘෂිකර්ම ප්‍රදර්ශනයක්ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදීප්‍රබල ජනවරමෙන් ප්‍රබල රටක්යාපනයේ යන 10,000කට නවාතැන් පහසුකම්පිහිටවන්නජාති, ආගම්, දේශපාලන යනාදී සියලු බේද පසෙකලා එකම ජාතියක් ලෙස එකමුතුව මහින්ද චින්තන ඉදිරි වැඩපිළිවෙළ සාර්ථක කැරගැනීමට මේ මොහොතේ සියලු දෙනා අදිටත් කැර ගත යුතු බවත්, එමඟින් ශ්‍රී ලංකාව ලෝකයේ ආදර්ශවත්ම රට බවට නඟාසිටුවිය හැකි බවත් නව අගමැති දි.මු.ජයරත්න මහතා සිළුමිණට විශේෂ ප්‍රකාශයක් කරමින් පැවැසීය.හෙට (සඳුදා) ආගමික වතාවත්වලට මුල්තැන දෙමින් අගමැති ධූරයේ කටයුතු ආරම්භ කරන බවත් මහින්ද චින්තන ප්‍රතිපත්ති මාලාව ක්‍රියාත්මක කිරීමේදී ජනාධිපතිතුමාට උපරිමයෙන් සහාය දැක්වීම තම අරමුණ බවත් හෙතෙම සඳහන් කෙළේය.ජනාධිපතිතුමා විසින් පත් කරනු ලැබූ නව ඇමැති මණ්ඩලයේ මුඛ්‍ය අරමුණ වන්නේ රටේ සංවර්ධනයයි. දැන් මරණ බිය නැත. බිය සැක නැතිව කාටත් නිදහසේ ජීවත් විය හැකිය.දැන් අප සතුව ඇත්තේ ශ්‍රී ලංකාව සුඛිත මුදිත කිරීමේ ඉලක්කයයි. මෙතෙක් සියලු අභියෝග ජයගත්තාක් මෙන් මේ සංවර්ධන ඉලක්කය ජය ගැනීමට ද සියලු දේශපාලන පාර්ශ්වයන් ගේ සහාය ජනාධිපතිතුමාට ලැබිය යුතු බව පෙන්වා දුන් අගමැතිතුමා තවදුරටත් සඳහන් කෙළේ; ශ්‍රී ලංකාව ලෝකයේ ආදර්ශවත්ම රාජ්‍යය බවට පත් කිරීම සැබැවින්ම ඉටු කරගත හැකි ඉලක්කයක් වන බවත් ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aa1004254</link>
    <topic>කැබිනට් ඇමතිවරු 37 ක්, නියෝජ්‍ය ඇමැතිවරු 39 ක් දිවුරුම් දෙති</topic>
    <author/>
    <content>ඇමැතිධුර සියල්ල වෙනස් වෙයිරාජ්‍ය ක්‍රියාවලිය ශක්තිමත් කිරීම නව ඇමැති මණ්ඩලයේ මූලික වගකීමයිජනපති සාර්ක් සමුළුව අමතයිබේද පසෙක ලා රට වෙනුවෙන් කැපවෙමුකැබිනට් ඇමතිවරු 37 ක්, නියෝජ්‍ය ඇමැතිවරු 39 ක් දිවුරුම් දෙතිබොරු කියා රටින් පැන්න ‘රිපෝටර්ලා’ රටට එරෙහි මඩ ව්‍යාපාරයකජනමාධ්‍ය නියෝජ්‍ය ඇමැති - මර්වින්ඇමැති මණ්ඩලයේ අලුත් මුහුණුමීළඟ අයවැය ජුලි මාසයේබෞද්ධ කොඩියට වසර 125ක් සපිරේසෑම ධීවර වරායකටම වෙරළ ආරක්ෂක ඒකකශ්‍රී ලංකන් ගුවන් සේවය ලන්ඩන්, පැරිස් හා මිලාන් වෙත නැවත ගමන් අරඹයිආර්.එම්.වී. ලිඛිත විභාගය වෙනුවට පරිගණක විභාගයක්සිතාඑළියේ දී කෘෂිකර්ම ප්‍රදර්ශනයක්ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදීප්‍රබල ජනවරමෙන් ප්‍රබල රටක්යාපනයේ යන 10,000කට නවාතැන් පහසුකම්පිහිටවන්නමහනුවරින් තවම කවුරුවත් නෑ!එක්සත් ජනතා නිදහස් සන්ධාන නව ආණ්ඩුවේ ඇමැති මණ්ඩලය ඉකුත් සිකුරාදා සුබ මොහොතින් මහින්ද රාජපක්ෂ ජනාධිපතිතුමා ඉදිරියේ දිවුරුම් දුන්හ. මෙහිදී කැබිනට් ඇමැතිවරු ලෙස 37 ක් ද නියෝජ්‍ය ඇමැතිවරු ලෙස 39 ක් ද ජනාධිපතිතුමා අතින් පත්වීම් ලිපි ලබා ගත්හ.නව ඇමැති මණ්ඩලය දිවුරුම් දීමේ අවස්ථාව ජනාධිපති ලේකම් කාර්යාලයේදී පැවැත්විණ. මේ අවස්ථාවට ජනාධිපති ලේකම් ලලිත් වීරතුංග මහතා ද එක්ව සිටියේ ය.මහනුවර දිස්ත්‍රික්කයෙන් තේරීපත්වූ කිසිදු මන්ත්‍රීවරයකුට මේ අවස්ථාවේදී ඇමැතිධූර ලබා නොදීම ද විශේෂ සිද්ධියක් විය.නව ඇමැති මණ්ඩලයට අලුත් මුහුණු කිහිපයක් ඇතුළත් වී තිබෙන අතර මින් පෙර පැවැති අමාත්‍යංශ හා විෂයබාර ඇමැතිවරුන් ගණනාවකට වෙනත් අමාත්‍යාංශ හිමිවී තිබෙන බවක් දක්නට ලැබිණ.මෙසේ තේරී පත්වූ නව කැබිනට් ඇමැතිවරු හා නියෝජ්‍ය ඇමැතිවරුන් මෙසේ ය.බුද්ධශාසන හා ආගමික කටයුතු ඇමැති - අග්‍රාමාත්‍ය දි.මු.ජයරත්න මහතා, රාජ්‍ය කළමනාකරණ, ප්‍රතිසංස්කරණ ඇමැති - රත්නසිරි වික්‍රමනායක මහතා, වාරිමාර්ග හා ජල සම්පත් කළමනාකරණ ඇමැති - නිමල් සිරිපාල ද සිල්වා මහතා, ආපදා කළමනාකරණ ඇමැති - ඒ.එච්.එම්.ෆවුසි මහතා, සෞඛ්‍ය ඇමැති - මෛත්‍රීපාල සිරිසේන මහතා, ඛනිජ තෙල් කර්මාන්ත ඇමැති - සුසිල් ප්‍රේමජයන්ත මහතා, ජල සම්පාදන හා ජලාපවහන ඇමැති – දිනේශ් ගුණවර්ධන මහතා, සම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති – ඩග්ලස් දේවානන්ද මහතා, පළාත් පාලන හා පළාත් සභා ඇමැති – ඒ.එල්.එම්.අතාවුල්ලා මහතා, පුනරුත්ථාපන හා බන්ධනාගාර ප්‍රතිසංස්කරණ ඇමැති – ඩී.ඊ.ඩබ්ලිව්.ගුණසේකර මහතා, කර්මාන්ත හා වාණිජ කටයුතු ඇමැති – රිෂාඩ් බදියුදීන් මහතා, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති – විමල් වීරවංශ මහතා, විදුලිබල හා බලශක්ති ඇමැති – පාඨලී චම්පික රණවක මහතා, ආර්ථික සංවර්ධන ඇමැති – බැසිල් රාජපක්ෂ මහතා, රාජ්‍ය සම්පත් හා ව්‍යවසාය සංවර්ධන ඇමැති – පී.දයාරත්න මහතා, විදේශ කටයුතු ඇමැති – මහාචාර්ය ජී.එල්.පීරිස් මහතා, රාජ්‍ය පරිපාලන හා ස්වදේශ කටයුතු ඇමැති - ජෝන් සෙනෙවිරත්න මහතා, පාර්ලිමේන්තු කටයුතු ඇමැතිනී - සුමේධා ජී.ජයසේන මහත්මිය, නැවත පදිංචි කිරීමේ ඇමැති –මිල්රෝයි ප්‍රනාන්දු මහතා, තැපැල් හා විදුලි සංදේශ ඇමැති – ජීවන් කුමාරතුංග මහතා, ජාතික උරුමයන් හා සංස්කෘතික කටයුතු ඇමැතිනී – පවිත්‍රා වන්නිආරච්චි මහත්මිය, පරිසර ඇමැති – අනුර ප්‍රියදර්ශන යාපා මහතා, ළමා සංවර්ධන හා කාන්තා කටයුතු ඇමැති – තිස්ස කරල්ලියැද්ද මහතා, අධිකරණ ඇමැති – අතාවුද සෙනෙවිරත්න මහතා, කම්කරු සබඳතා හා ඵලදායිතා ප්‍රවර්ධන ඇමැති – ගාමිණී ලොකුගේ් මහතා, අධ්‍යාපන ඇමැති – බන්දුල ගුණවර්ධන මහතා, වැවිලි කර්මාන්ත ඇමැති – මහින්ද සමරසිංහ මහතා, ධීවර හා ජලජ සම්පත් සංවර්ධන ඇමැති – රාජිත සේනාරත්න මහතා, දේශීය වෛද්‍ය ඇමැති – පියසේන ගමගේ මහතා, ජාතික භාෂා හා සමාජ ඒකාබද්ධතා ඇමැති – එස්.බී.නාවින්න මහතා, ඉඩම් හා ඉඩම් සංවර්ධන ඇමැති – ජනක බණ්ඩාර තෙන්නකෝන් මහතා, සමාජ සේවා ඇමැති - ෆීලික්ස් පෙරේරා මහතා, ක්‍රීඩා ඇමැති - සී.බී.රත්නායක මහතා, කෘෂිකර්ම ඇමැති – මහින්ද යාපා අබේවර්ධන මහතා, ප්‍රවාහන ඇමැති – කුමාර වෙල්ගම මහතා, තරුණ කටයුතු ඇමැති – ඩලස් අලහප්පෙරුම මහතා, සමූපකාර හා අභ්‍යන්තර වෙළෙඳ ඇමැති - ජොන්ස්ටන් ප්‍රනාන්දු මහතා.වැවිලි කර්මාන්ත නියෝජ්‍ය ඇමැති සාලින්ද දිසානායක, රාජ්‍ය පරිපාලන හා ස්වදේශ කටයුතු නියෝජ්‍ය ඇමැති ඩිලාන් පෙරේරා, ධීවර හා ජලජ සම්පත් සංවර්ධන නියෝජ්‍ය ඇමැති සුසන්ත පුංචිනිලමේ, ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන, මුදල් හා ක්‍රම සම්පාදන නියෝජ්‍ය ඇමැති චන්ද්‍රසිරි ගජදීර, කෘෂිකර්ම නියෝජ්‍ය ඇමැති ජගත් පුෂ්පකුමාර, අධ්‍යාපන නියෝජ්‍ය ඇමැති ටී. බී. ඒකනායක, සෞඛ්‍ය නියෝජ්‍ය ඇමැති මහින්ද අමරවීර, වරාය හා ගුවන් සේවා නියෝජ්‍ය ඇමැති රෝහිත අබේගුණවර්ධන, වාරිමාර්ග හා ජල සම්පත් කළමනාකරණ නියෝජ්‍ය ඇමැති එස්. එම්. චන්ද්‍රසේන, ජාතික උරුමයන් හා සංස්කෘතික කටයුතු නියෝජ්‍ය ඇමැති ගුණරත්න වීරකෝන්, ජනමාධ්‍ය හා ප්‍රවෘත්ති නියෝජ්‍ය ඇමැති මර්වින් සිල්වා, දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක, කර්මාන්ත හා වාණිජ කටයුතු නියෝජ්‍ය ඇමැති ජයරත්න හේරත්, වරාය හා ගුවන් සේවා නියෝජ්‍ය ඇමැති දයාශි‍්‍රත තිසේරා, තැපැල් හා විදුලි සංදේශ නියෝජ්‍ය ඇමැති දුමින්ද දිසානායක, ආර්ථික සංවර්ධන නියෝජ්‍ය ඇමැති රංජිත් සියඹලාපිටිය, ඉදිකිරීම්, ඉංජිනේරු සේවා, නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න, ප්‍රවාහන නියෝජ්‍ය ඇමැති රෝහණ දිසානායක, පශු සම්පත් සංවර්ධන නියෝජ්‍ය ඇමැති එච්. ආර්. මිත්‍රපාල, මහාමාර්ග නියෝජ්‍ය ඇමැති නිර්මල කොතලාවල, විදුලිබල හා බලශක්ති නියෝජ්‍ය ඇමැති පේ‍්‍රමලාල් ජයසේකර, විදේශ කටයුතු නියෝජ්‍ය ඇමැති ගීතාංජන ගුණවර්ධන, නැවත පදිංචි කිරීමේ නියෝජ්‍ය ඇමැති විනයාගමූර්ති මුරලිදරන්, පළාත් පාලන හා පළාත් සභා නියෝජ්‍ය ඇමැති ඉන්දික බණ්ඩාරනායක, ආර්ථික සංවර්ධන නියෝජ්‍ය ඇමැති මුත්තු සිවලිංගම්, ඉඩම් හා ඉඩම් සංවර්ධන නියෝජ්‍ය ඇමැති සිරිපාල ගම්ලත්, ආපදා කළමනාකරණ නියෝජ්‍ය ඇමැති ඩබ්ලිව්. බී. ඒකනායක, සමාජ සේවා නියෝජ්‍ය ඇමැති චන්ද්‍රසිරි සූරියආරච්චි, සමූපකාර හා අභ්‍යන්තර වෙළෙඳ නියෝජ්‍ය ඇමැති නියොමාල් පෙරේරා, රාජ්‍ය සම්පත් හා ව්‍යවසාය සංවර්ධන නියෝජ්‍ය ඇමැති සරත් ගුණරත්න, උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක, ජල සම්පාදන හා ජලාපවහන නියෝජ්‍ය ඇමැති නිරූපමා රාජපක්ෂ, තාක්ෂණ හා පර්යේෂණ නියෝජ්‍ය ඇමැති ලලිත් දිසානායක, ඛනිජ තෙල් කර්මාන්ත නියෝජ්‍ය ඇමැති සරණ ගුණවර්ධන, අධිකරණ නියෝජ්‍ය ඇමැති රෙජිනෝල්ඩ් කුරේ, පුනරුත්ථාපන හා බන්ධනාගාර ප්‍රතිසංස්්කරණ නියෝජ්‍ය ඇමැති විජිත් විජයමුණි සොයිසා, ළමා සංවර්ධන හා කාන්තා කටයුතු නියෝජ්‍ය ඇමැති එම්. එල්. ඒ. එම්. හිස්බුල්ලා, සම්ප්‍රදායික කර්මාන්ත හා කුඩා ව්‍යවසාය සංවර්ධන නියෝජ්‍ය ඇමැති වීරකුමාර දිසානායක යන මහත්ම මහත්මිහු.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aa1004255</link>
    <topic>බොරු කියා රටින් පැන්න ‘රිපෝටර්ලා’ රටට එරෙහි මඩ ව්‍යාපාරයක</topic>
    <author/>
    <content>ඇමැතිධුර සියල්ල වෙනස් වෙයිරාජ්‍ය ක්‍රියාවලිය ශක්තිමත් කිරීම නව ඇමැති මණ්ඩලයේ මූලික වගකීමයිජනපති සාර්ක් සමුළුව අමතයිබේද පසෙක ලා රට වෙනුවෙන් කැපවෙමුකැබිනට් ඇමතිවරු 37 ක්, නියෝජ්‍ය ඇමැතිවරු 39 ක් දිවුරුම් දෙතිබොරු කියා රටින් පැන්න ‘රිපෝටර්ලා’ රටට එරෙහි මඩ ව්‍යාපාරයකජනමාධ්‍ය නියෝජ්‍ය ඇමැති - මර්වින්ඇමැති මණ්ඩලයේ අලුත් මුහුණුමීළඟ අයවැය ජුලි මාසයේබෞද්ධ කොඩියට වසර 125ක් සපිරේසෑම ධීවර වරායකටම වෙරළ ආරක්ෂක ඒකකශ්‍රී ලංකන් ගුවන් සේවය ලන්ඩන්, පැරිස් හා මිලාන් වෙත නැවත ගමන් අරඹයිආර්.එම්.වී. ලිඛිත විභාගය වෙනුවට පරිගණක විභාගයක්සිතාඑළියේ දී කෘෂිකර්ම ප්‍රදර්ශනයක්ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදීප්‍රබල ජනවරමෙන් ප්‍රබල රටක්යාපනයේ යන 10,000කට නවාතැන් පහසුකම්පිහිටවන්නවිවිධ ව්‍යාජ හේතු ඉදිරිපත් කරමින් රටින් පලා ගොස් විදේශ රටවල රැකවරණ ලබාගත් මාධ්‍යවේදීන් කිහිප දෙනෙකු ශ්‍රීී ලංකාවට එරෙහිව ගතු කේළාම් කීමේ ව්‍යාපාරයක් පටන් ගෙන ඇති බවට තොරතුරු අනාවරණය වෙයි. මෑතකදී ශ්‍රී ලංකාවෙන් තවත් මාධ්‍යවේදීන් තුන්දෙනෙකු රටින් පිටවී ගොස් තමුන්ට මරණ තර්ජන ඇති බව කියමින් විදේශ රටක රැකවරණ ඉල්ලා ඇත.මෙයින් එක් පුද්ගලයකුට එරෙහිව නැඟී තිබූ චෝදනාවක් නම් අභිරහස් ආකාරයකින් රුපියල් ලක්ෂ 31ක මුදලක් ලබා ගත් බවයි. මේ පිළිබඳ තොරතුරු ජනමාධ්‍ය මඟින් හෙළිවන්නට පටන් ගැනීමත් සමඟම මහමැතිවරණය පැවැති දින රාත්‍රියේ එම පුද්ගලයා සහ තවත් දෙදෙනකු අමෙරිකාවට පලාගියහ.ශ්‍රී ලංකාවට එරෙහිව හා කොටි ත්‍රස්තවාදීන්ට පක්ෂපාතීව කලෙක සිට හඬ නැඟූ විදේශ සංවිධාන කිහිපයකට මේ පුද්ගලයන් දිවුරුම් ප්‍රකාශ ලබා දී ඇති බවත් දැනගන්නට ඇත. ‘රටින් පිට මාධ්‍යවේදියෝ’ යන නාමයෙන් සංවිධානයක් පිහිටුවා ගෙන ශ්‍රී ලංකාව අපකීර්තියට පත්කරවන ප්‍රචාරක ව්‍යාපාරයක් ගෙන යෑම මේ පුද්ගලයන්ගේ මීළඟ සැලසුම බවටත් තොරතුරු හෙළි වී තිබේ.මීට අමතරව රාජ්‍ය නොවන සංවිධාන හා කුමන්ත්‍රණකාරී දේශපාලන ව්‍යාපෘතිවල නිරතව හිඳිමින් වංචනිකව ලක්ෂ ගණන් මුදල් උපයා ගත් තවත් ‘මාධ්‍යවේදීන්’ කිහිපදෙනකු පිළිබඳවද තොරතුරු අනාවරණය වෙමින් පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aa1004256</link>
    <topic>ජනමාධ්‍ය නියෝජ්‍ය ඇමැති - මර්වින්</topic>
    <author/>
    <content>ඇමැතිධුර සියල්ල වෙනස් වෙයිරාජ්‍ය ක්‍රියාවලිය ශක්තිමත් කිරීම නව ඇමැති මණ්ඩලයේ මූලික වගකීමයිජනපති සාර්ක් සමුළුව අමතයිබේද පසෙක ලා රට වෙනුවෙන් කැපවෙමුකැබිනට් ඇමතිවරු 37 ක්, නියෝජ්‍ය ඇමැතිවරු 39 ක් දිවුරුම් දෙතිබොරු කියා රටින් පැන්න ‘රිපෝටර්ලා’ රටට එරෙහි මඩ ව්‍යාපාරයකජනමාධ්‍ය නියෝජ්‍ය ඇමැති - මර්වින්ඇමැති මණ්ඩලයේ අලුත් මුහුණුමීළඟ අයවැය ජුලි මාසයේබෞද්ධ කොඩියට වසර 125ක් සපිරේසෑම ධීවර වරායකටම වෙරළ ආරක්ෂක ඒකකශ්‍රී ලංකන් ගුවන් සේවය ලන්ඩන්, පැරිස් හා මිලාන් වෙත නැවත ගමන් අරඹයිආර්.එම්.වී. ලිඛිත විභාගය වෙනුවට පරිගණක විභාගයක්සිතාඑළියේ දී කෘෂිකර්ම ප්‍රදර්ශනයක්ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදීප්‍රබල ජනවරමෙන් ප්‍රබල රටක්යාපනයේ යන 10,000කට නවාතැන් පහසුකම්පිහිටවන්නජනමාධ්‍ය හා ප්‍රවෘත්ති නියෝජ්‍ය ඇමැතිවරයා වශයෙන් මර්වින් සිල්වා මහතා මහින්ද රාජපක්ෂ ජනාධිපතිතුමා ඉදිරියේ දිවුරුම් දී පත්වීම් ලිපිය ලබා ගත්තේ ය.මීට පෙර ඒ මහතා කම්කරු අමාත්‍යවරයා ලෙස කටයුතු කළ අතර මෙවර මැතිවරණයේදී ගම්පහ දිස්ත්‍රික්කයට තරග කොට එ.ජා.නි.ස අපේක්ෂක ලැයිස්තුවේ තෙවැනි තැන දිනා ගනිමින් ජයග්‍රහණය කිරීමට සමත් විය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aa1004257</link>
    <topic>ඇමැති මණ්ඩලයේ අලුත් මුහුණු</topic>
    <author/>
    <content>ඇමැතිධුර සියල්ල වෙනස් වෙයිරාජ්‍ය ක්‍රියාවලිය ශක්තිමත් කිරීම නව ඇමැති මණ්ඩලයේ මූලික වගකීමයිජනපති සාර්ක් සමුළුව අමතයිබේද පසෙක ලා රට වෙනුවෙන් කැපවෙමුකැබිනට් ඇමතිවරු 37 ක්, නියෝජ්‍ය ඇමැතිවරු 39 ක් දිවුරුම් දෙතිබොරු කියා රටින් පැන්න ‘රිපෝටර්ලා’ රටට එරෙහි මඩ ව්‍යාපාරයකජනමාධ්‍ය නියෝජ්‍ය ඇමැති - මර්වින්ඇමැති මණ්ඩලයේ අලුත් මුහුණුමීළඟ අයවැය ජුලි මාසයේබෞද්ධ කොඩියට වසර 125ක් සපිරේසෑම ධීවර වරායකටම වෙරළ ආරක්ෂක ඒකකශ්‍රී ලංකන් ගුවන් සේවය ලන්ඩන්, පැරිස් හා මිලාන් වෙත නැවත ගමන් අරඹයිආර්.එම්.වී. ලිඛිත විභාගය වෙනුවට පරිගණක විභාගයක්සිතාඑළියේ දී කෘෂිකර්ම ප්‍රදර්ශනයක්ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදීප්‍රබල ජනවරමෙන් ප්‍රබල රටක්යාපනයේ යන 10,000කට නවාතැන් පහසුකම්පිහිටවන්නබැසිල් - විමල්ගම්පහ දිස්ත්‍රික්කයෙන් හා සමස්ත ශ්‍රී ලංකාවෙන් ම වැඩිම මනාප ඡන්ද ප්‍රමාණය ලබා ගෙන තේරීපත්වූ බැසිල් රාජපක්ෂ මහතාට ආර්ථික සංවර්ධන ඇමැති ධූරය හිමි වී තිබේ.මේ සමඟම කොළඹ දිස්ත්‍රික්කයෙන් වැඩිම මනාප ඡන්ද ප්‍රමාණය ලබා ගෙන තේරී පත්වූ විමල් වීරවංශ මහතාට ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැතිධූරය හිමි වී ඇත.බැසිල් රාජපක්ෂ මහතා සහ විමල් වීරවංශ මහතා කැබිනට් ඇමැතිධූරයන්ට පත් වූයේ ප්‍රථම වරට ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aa1004258</link>
    <topic>මීළඟ අයවැය ජුලි මාසයේ</topic>
    <author>සුභද්‍රා දේශපි‍්‍රය</author>
    <content>ඇමැතිධුර සියල්ල වෙනස් වෙයිරාජ්‍ය ක්‍රියාවලිය ශක්තිමත් කිරීම නව ඇමැති මණ්ඩලයේ මූලික වගකීමයිජනපති සාර්ක් සමුළුව අමතයිබේද පසෙක ලා රට වෙනුවෙන් කැපවෙමුකැබිනට් ඇමතිවරු 37 ක්, නියෝජ්‍ය ඇමැතිවරු 39 ක් දිවුරුම් දෙතිබොරු කියා රටින් පැන්න ‘රිපෝටර්ලා’ රටට එරෙහි මඩ ව්‍යාපාරයකජනමාධ්‍ය නියෝජ්‍ය ඇමැති - මර්වින්ඇමැති මණ්ඩලයේ අලුත් මුහුණුමීළඟ අයවැය ජුලි මාසයේබෞද්ධ කොඩියට වසර 125ක් සපිරේසෑම ධීවර වරායකටම වෙරළ ආරක්ෂක ඒකකශ්‍රී ලංකන් ගුවන් සේවය ලන්ඩන්, පැරිස් හා මිලාන් වෙත නැවත ගමන් අරඹයිආර්.එම්.වී. ලිඛිත විභාගය වෙනුවට පරිගණක විභාගයක්සිතාඑළියේ දී කෘෂිකර්ම ප්‍රදර්ශනයක්ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදීප්‍රබල ජනවරමෙන් ප්‍රබල රටක්යාපනයේ යන 10,000කට නවාතැන් පහසුකම්පිහිටවන්නසුභද්‍රා දේශපි‍්‍රයනව අයවැය යෝජනා ජූලි මාසයේ පාර්ලිමේන්තුවට ඉදිරිපත් කිරීමට බලාපොරොත්තු වන බව එක්සත් ජනතා නිදහස් සන්ධාන ජ්‍යෙෂ්ඨ උප සභාපති නිමල් සිරිපාල ද සිල්වා මහතා පවසයි.ජනාධිපතිතුමාගේ බලතල අනුව ඉදිරි මාස තුන සඳහාත් අතුරු සම්මත ගිණුමක් පාර්ලිමේන්තුවට ඉදිරිපත් කරන අතර ඉදිරියේදී මේ රටේ සංවර්ධනය සඳහා සැලැසුම් රැසක් සමඟින් අයවැය ලේඛනයක් ජුනි මාසයේදී ඉදිරිපත් කිරීමට නියමිත බව හෙතෙම පැවැසීය.පාර්ලිමේන්තු දේශපාලන සංස්කෘතියේ සදාචාරාත්මක දේශපාලන සංස්කෘතියක් ඉදිරියේදී නිර්මාණය කිරීමට හැකි වන ලෙසත් පාර්ලිමේන්තු ප්‍රජාතන්ත්‍රවාදය ආරක්ෂා කිරීමට හැකියාව ලැබෙන ලෙසත් අතිබහුතර බලයක් එක්සත් ජනතා නිදහස් සන්ධාන හිමිකර ගෙන ඇති බවත් හෙතෙම පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aa1004259</link>
    <topic>බෞද්ධ කොඩියට වසර 125ක් සපිරේ</topic>
    <author>සුනිල් දයා අල්විස්</author>
    <content>ඇමැතිධුර සියල්ල වෙනස් වෙයිරාජ්‍ය ක්‍රියාවලිය ශක්තිමත් කිරීම නව ඇමැති මණ්ඩලයේ මූලික වගකීමයිජනපති සාර්ක් සමුළුව අමතයිබේද පසෙක ලා රට වෙනුවෙන් කැපවෙමුකැබිනට් ඇමතිවරු 37 ක්, නියෝජ්‍ය ඇමැතිවරු 39 ක් දිවුරුම් දෙතිබොරු කියා රටින් පැන්න ‘රිපෝටර්ලා’ රටට එරෙහි මඩ ව්‍යාපාරයකජනමාධ්‍ය නියෝජ්‍ය ඇමැති - මර්වින්ඇමැති මණ්ඩලයේ අලුත් මුහුණුමීළඟ අයවැය ජුලි මාසයේබෞද්ධ කොඩියට වසර 125ක් සපිරේසෑම ධීවර වරායකටම වෙරළ ආරක්ෂක ඒකකශ්‍රී ලංකන් ගුවන් සේවය ලන්ඩන්, පැරිස් හා මිලාන් වෙත නැවත ගමන් අරඹයිආර්.එම්.වී. ලිඛිත විභාගය වෙනුවට පරිගණක විභාගයක්සිතාඑළියේ දී කෘෂිකර්ම ප්‍රදර්ශනයක්ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදීප්‍රබල ජනවරමෙන් ප්‍රබල රටක්යාපනයේ යන 10,000කට නවාතැන් පහසුකම්පිහිටවන්නසුනිල් දයා අල්විස්මුල්වරට මෙරට බෞද්ධ කොඩිය එසවීමේ අවස්ථාවට වසර 125ක් සැපිරීම නිමිත්තෙන් පැවැත්වෙන සමරු උළෙලේ ජාතික උත්සවය ලබන 28 වැනිදා පෙරවරු 8.30ට අගමැති දි.මු.ජයරත්න මහතාගේ ප්‍රධානත්වයෙන් කොළඹ නිදහස් චතුරශ්‍රයේ දී සිදු කෙරේ.පේරාදෙණිය විශ්වවිද්‍යාලයේ කථිකාචාර්ය ආචර්ය කොටපිටියේ රාහුල හිමි සිංහලෙන් ද, ඕලන්දේ ආනන්ද හිමි ඉංග්‍රීසියෙන් ද විශේෂ දෙසුම් දෙකක් පැවැත්වීමෙන් පසු අගමැති තුමාගේ කතාව පැවැත්වේ.සමරු ග්‍රන්ථයක් හා සමරු ඵලකයක් පිළිගැන්වීම ද සමරු දින හා මුල්දින කවරයක් නිකුත් කිරීම මෙහිදී සිදු කෙරෙනු ඇත.මීට සමාන්තරව කොටහේනේ දීපදුත්තාරාම විහාරස්ථානයේ බොදු ධජ සැමරුම් විශේෂ උත්සවයක් පැවැත්වේ. මෙම විහාරස්ථානය නූතන බෞද්ධ ප්‍රබෝධයේ නියමුවාණන් වන වාදීභසිංහ මොහොට්ටිවත්තේ ශ්‍රී ගුණානන්ද මාහිමියන්ගේ ජයභූ®මියයි. මේ විහාරස්ථානයේදී උන්වහන්සේ බෞද්ධ කොඩිය ඔසවා වසර 125ක් පිරීම නිමිත්තෙන් විශේෂයෙන් නිර්මාණය කරන ලද ධජ ස්ථම්භය විවෘත කිරීම ද සිදුකෙරේ.මහානායක මාහිමිපාණන් වහන්සේ සහ අග්‍රාමාත්‍යතුමා ද බස්නාහිර පළාත් ආණ්ඩුකාර අලවි මවුලානා, බස්නාහිර පළාත් ප්‍රධාන අමාත්‍ය ප්‍රසන්න රණතුංග යන මහත්වරු ඇතුළු මැති ඇමැතිවරුන් රැසක් මේ සඳහා සහභාගීවීමට නියමිතය.මේ උත්සවයේ මුලසුන හොබවනු ලබන්නේ අමරපුර මහ සංඝ සභාවේ මහානායක දවුල්දෙන ඤාණිස්සර හිමිපාණෝය.මේ අතර දිවයින පුරා සියලුම දහම් පාසල් සිසු දරුවන්ට ශාසනාරක්ෂක මණ්ඩල හරහා බෞද්ධ කොඩිය පිළිබඳ දැනුවත් කිරීම, අධ්‍යාපන අමාත්‍යාංශය හරහා පාසල් සිසුන් දැනුවත් කිරීම හා රාජ්‍ය ආයතනවල නිලධාරීන් දැනුවත් කිරීම ද සිදු කෙරෙන බව මාලිගාකන්ද විද්‍යොදය පරිවේණාධිපති බලංගොඩ සෝභිත නායක හිමියෝ පැවසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aa10042510</link>
    <topic>සෑම ධීවර වරායකටම වෙරළ ආරක්ෂක ඒකක</topic>
    <author>නිහාල් පී. අබේසිංහ</author>
    <content>ඇමැතිධුර සියල්ල වෙනස් වෙයිරාජ්‍ය ක්‍රියාවලිය ශක්තිමත් කිරීම නව ඇමැති මණ්ඩලයේ මූලික වගකීමයිජනපති සාර්ක් සමුළුව අමතයිබේද පසෙක ලා රට වෙනුවෙන් කැපවෙමුකැබිනට් ඇමතිවරු 37 ක්, නියෝජ්‍ය ඇමැතිවරු 39 ක් දිවුරුම් දෙතිබොරු කියා රටින් පැන්න ‘රිපෝටර්ලා’ රටට එරෙහි මඩ ව්‍යාපාරයකජනමාධ්‍ය නියෝජ්‍ය ඇමැති - මර්වින්ඇමැති මණ්ඩලයේ අලුත් මුහුණුමීළඟ අයවැය ජුලි මාසයේබෞද්ධ කොඩියට වසර 125ක් සපිරේසෑම ධීවර වරායකටම වෙරළ ආරක්ෂක ඒකකශ්‍රී ලංකන් ගුවන් සේවය ලන්ඩන්, පැරිස් හා මිලාන් වෙත නැවත ගමන් අරඹයිආර්.එම්.වී. ලිඛිත විභාගය වෙනුවට පරිගණක විභාගයක්සිතාඑළියේ දී කෘෂිකර්ම ප්‍රදර්ශනයක්ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදීප්‍රබල ජනවරමෙන් ප්‍රබල රටක්යාපනයේ යන 10,000කට නවාතැන් පහසුකම්පිහිටවන්නනිහාල් පී. අබේසිංහවෙරළ ආරක්ෂක දෙපාර්තමේන්තුව මගින් සෑම ධීවර වරායක් ආශි‍්‍රතවම වෙරළ ආරක්ෂක දෙපාර්තමේන්තුවේ ඒකක පිහිටුවීමට කටයුතු යොදා ඇතැයි ශ්‍රී ලංකා වෙරළ ආරක්ෂක දෙපාර්තමේන්තුවේ අධ්‍යක්ෂ ජනරාල් රියර් අද්මිරාල් දයා ධර්මපි‍්‍රය මහතා පවසයි.මහින්ද රාජපක්ෂ ජනාධිපතිතුමාගේ අදහසක් අනුව පසුගිය මාර්තු මස ආරම්භ වුණු මුහුදේ පොලිසිය ලෙස හැඳීන්විය හැකි, වෙරළ ආරක්ෂක දෙපාර්තමේන්තුව සන්නද්ධ සේවාවක් නොවන අතර එය පොලිස් දෙපාර්තමේන්තුව මෙන් නීතිය පසිඳලීමේ ආයතනයකි. මෙහි කාර්ය භාරය ශ්‍රී ලංකාවට අයත් සම්පූර්ණ මුහුදු තීරයේම බලපැවැත්වේ. ඒ අනුව ශ්‍රී ලංකාව අවට වර්ග කිලෝමීටර් 485000 කට අධික මුහුදු ප්‍රදේශයක ශ්‍රී ලංකා වෙරළ ආරක්ෂක දෙපාර්තමේන්තුවේ බලය පවතින බවත් දයා ධර්මපි‍්‍රය මහතා පවසයි.වෙරළ ආරක්ෂක නිලධාරින් සාම නිලධාරින් ලෙස කටයුතු කරන බවත් සාගරයේදී සිදුවන නීති විරෝධි ක්‍රියාවන්හි යෙදුණ පුද්ගලයන් යාත්‍රාවන් සහ නැව් අත්අඩංගුවට ගෙන නීතිය හමුවට පැමිණවීමේ බලතල වෙරළ ආරක්ෂක දෙපාර්තමේන්තුවට ඇති බවත් දයා ධර්මපි‍්‍රය මහතා පවසයි.මුහුදු ප්‍රවාහන කටයුතු සඳහා හා ධීවර කටයුතු සඳහා ආරක්ෂාව සැපයීම, ශ්‍රී ලංකාවට අයත් සමුද්‍ර කලාපවල විදේශීය ධීවර යාත්‍රා මගින් අනවසරයෙන් ධීවර කර්මාන්තයේ යෙදීම වැළැක්වීම, සමුද්‍රය හරහා සිදුවන හොර බඩු ජාවාරම වැළැක්වීම, නීති විරෝධී භාණ්ඩ ප්‍රවාහන කටයුතු වැළැක්වීම, මුහුදු මාර්ගයෙන් මත්ද්‍රව්‍ය ප්‍රවාහනය වැළැක්වීම, මුහුදු කොල්ලකෑම් වැළැක්වීමට පියවර ගැනීම, සමුද්‍ර දූෂණය වැළැක්වීම, මුහුදේදි ජීවිත හා දේපළ සුරැකීම සඳහා පෙරමුණ ගැනීම, සමුද්‍රිය සත්ව හා ශාක විශේෂ සංරක්ෂණය කිරීම ආදි කරුණු රැසක් පිළිබඳ පූර්ණ බලතල නව වෙරළ ආරක්ෂක දෙපාර්තමේන්තුවට පවරා තිබේ.’සුසැදි සයුරක්’ යන තේමාව යටතේ ක්‍රියාත්මක වෙරළ ආරක්ෂක දෙපාර්තමේන්තුව මගින් කොළඹ, මිරිස්ස, ඔළුවිල්, කල්පිටිය, ත්‍රිකුණාමලය, පේදුරුතුඩුව, තලෙයි මන්නාරම හා පුනරින් යන ප්‍රදේශවල ඔවුන්ගේ ප්‍රධාන සම්බන්ධීකරණ මධ්‍යස්ථාන පිහිටුවීමට සැලසුම් කර තිබේ.දැනට වෙරළ ආරක්ෂක බළකායට 250 ක පිරිසක් හා යාත්‍රා 4 ක් ඇත.ඉදිරියේදි තවත් පුද්ගලයන් 2000 ක් තම බළකායට එක් කර ගැනීමට යෝජනා ඉදිරිපත් කර ඇති බවත් අධිවේග යාත්‍රා ලබා ගැනීමට අපේක්ෂිත බවත් දයා ධර්මපි‍්‍රය මහතා සිළුමිණට කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aa10042511</link>
    <topic>ශ්‍රී ලංකන් ගුවන් සේවය ලන්ඩන්, පැරිස් හා මිලාන් වෙත නැවත ගමන් අරඹයි</topic>
    <author/>
    <content>ඇමැතිධුර සියල්ල වෙනස් වෙයිරාජ්‍ය ක්‍රියාවලිය ශක්තිමත් කිරීම නව ඇමැති මණ්ඩලයේ මූලික වගකීමයිජනපති සාර්ක් සමුළුව අමතයිබේද පසෙක ලා රට වෙනුවෙන් කැපවෙමුකැබිනට් ඇමතිවරු 37 ක්, නියෝජ්‍ය ඇමැතිවරු 39 ක් දිවුරුම් දෙතිබොරු කියා රටින් පැන්න ‘රිපෝටර්ලා’ රටට එරෙහි මඩ ව්‍යාපාරයකජනමාධ්‍ය නියෝජ්‍ය ඇමැති - මර්වින්ඇමැති මණ්ඩලයේ අලුත් මුහුණුමීළඟ අයවැය ජුලි මාසයේබෞද්ධ කොඩියට වසර 125ක් සපිරේසෑම ධීවර වරායකටම වෙරළ ආරක්ෂක ඒකකශ්‍රී ලංකන් ගුවන් සේවය ලන්ඩන්, පැරිස් හා මිලාන් වෙත නැවත ගමන් අරඹයිආර්.එම්.වී. ලිඛිත විභාගය වෙනුවට පරිගණක විභාගයක්සිතාඑළියේ දී කෘෂිකර්ම ප්‍රදර්ශනයක්ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදීප්‍රබල ජනවරමෙන් ප්‍රබල රටක්යාපනයේ යන 10,000කට නවාතැන් පහසුකම්පිහිටවන්නයුරෝ කොන්ට්‍රෝල් ආයතනය මඟින් පනවා තිබූ වාරණ ඉවත් කිරීමෙන් පසුව, ශ්‍රී ලංකන් ගුවන් සේවය නැවත වරක් ලන්ඩන්, පැරිස් හා මිලාන් වෙත සිය ගුවන් ගමන් යළි ආරම්භ කළ අතර, සිය සංචාර බාධාකවලට ලක්වූ මඟීන්ගේ පහසුව සඳහා අතිරේක ගුවන් ගමන් ද සැලසුම් කරමින් සිටී.පැරිස් හා මිලාන් වෙත ශ්‍රීී ලංකන් සිය ගුවන් ගමන් ආරම්භ කළේ අප්‍රියෙල් 21 වැනි බදාදාය. ලන්ඩන් වෙත ගුවන් ගමන් බදාදා පස්වරුවේ ආරම්භ කෙරිණි. ෆ‍්‍රැන්ක්ෆර්ට් වෙත ගුවන් සේවා අප්‍රියෙල් මස 22 වැනි දා උදෑසන ආරම්භ කෙරිණි.යුරෝ කොන්ට්‍රෝල් (www.eurocontrol.int) වනාහි, යුරෝපයේ සියලු ම වාණිජ ගුවන් ගමන් කෙරෙහි බලාධිකාරය සහිත ආයතනයයි. රෝමය දක්වා යන ගුවන් ගමන්වලට බාධා පැමිණුනේ නැත. ඒවා, කාලසටහන් අනුව, අඛණ්ඩ ව සිදුවේ. ගුවන් සේවයේ සාමාන්‍ය කාල සටහන අනුව, යුරෝපයේ ගමනාන්ත පහකට සතියකට ගමන් වාර 19 බැගින් පැවැත්වේ.සිය ගමන්වලට බාධා එල්ල වූ මඟීන් සඳහා අතිරේක ගුවන් ගමන්වල දී ඉඩකඩ සැලසෙන අතර, එහිදී ප්‍රමුඛත්වය ලැබෙන්නේ, මුලින් ම සිය ගමන් බාධාවලට ලක්ව කල් ඇති ව ආසන වෙන් කරවා ගත් මඟීන් සඳහා ය. තම ගුවන් ගමන් අවහිර වූ මඟීන්, විකල්ප ගමන් සඳහා, 01 9733 5500 දුරකථනයෙන් ශ්‍රී ලංකන් එයාර්ලයින්ස් ඇමතිය යුතුය.එසේ ද වුවත්, තමන්ගේ ගමන නියමිත පරිදි ක්‍රියාත්මක වන්නේ දැයි සැක හැර ගැනීම සඳහා, මඟීන් විසින් ගමන් ආරම්භ වීමට පැය කීපයකට පෙර දුරකතනයෙන් විමසිය යුතුය. සුළං රටාව සහ ගිනිකඳු තවදුරටත් සක්‍රීය වීම හේතු කොට ගෙන, තත්ත්වය නිරන්තරයෙන් ම වෙනස්වීමට ඉඩ ඇත.මඟීන්ගේ ආරක්ෂාව ගැන නිරන්තරයෙන් ම දැඩි සේ සොයා බැලීමේ සම්ප්‍රදායක් ගොඩ නඟා ගෙන ඇති ශ්‍රී ලංකන් ගුවන් සේවය, පවත්නා තත්ත්වය ගැන නිතර සෙවිල්ලෙන් සිටින අතර, අලුත්ම තොරතුරු ලබා ගැනීම සඳහා යුරෝ කොන්ට්‍රෝල් සමඟ නිරතුරු ව ම සම්බන්ධීකරණය පවත්වා ගෙන යයි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aa10042512</link>
    <topic>ආර්.එම්.වී. ලිඛිත විභාගය වෙනුවට පරිගණක විභාගයක්</topic>
    <author>තාරක වික්‍රමසේකර</author>
    <content>ඇමැතිධුර සියල්ල වෙනස් වෙයිරාජ්‍ය ක්‍රියාවලිය ශක්තිමත් කිරීම නව ඇමැති මණ්ඩලයේ මූලික වගකීමයිජනපති සාර්ක් සමුළුව අමතයිබේද පසෙක ලා රට වෙනුවෙන් කැපවෙමුකැබිනට් ඇමතිවරු 37 ක්, නියෝජ්‍ය ඇමැතිවරු 39 ක් දිවුරුම් දෙතිබොරු කියා රටින් පැන්න ‘රිපෝටර්ලා’ රටට එරෙහි මඩ ව්‍යාපාරයකජනමාධ්‍ය නියෝජ්‍ය ඇමැති - මර්වින්ඇමැති මණ්ඩලයේ අලුත් මුහුණුමීළඟ අයවැය ජුලි මාසයේබෞද්ධ කොඩියට වසර 125ක් සපිරේසෑම ධීවර වරායකටම වෙරළ ආරක්ෂක ඒකකශ්‍රී ලංකන් ගුවන් සේවය ලන්ඩන්, පැරිස් හා මිලාන් වෙත නැවත ගමන් අරඹයිආර්.එම්.වී. ලිඛිත විභාගය වෙනුවට පරිගණක විභාගයක්සිතාඑළියේ දී කෘෂිකර්ම ප්‍රදර්ශනයක්ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදීප්‍රබල ජනවරමෙන් ප්‍රබල රටක්යාපනයේ යන 10,000කට නවාතැන් පහසුකම්පිහිටවන්නතාරක වික්‍රමසේකරරියැදුරු බලපත්‍ර ලබා ගැනීමේදී පවත්වන ලිඛිත විභාගය වෙනුවට පරිගණකයට පිළිතුරු සපයනු ලබන ක්‍රමයක් හඳුන්වා දීමට කටයුතු කර ඇතැයි මෝටර් රථ ප්‍රවාහන කොමසාරිස් ජෙනරාල් බී. විජයරත්න මහතා පවසයි.මෙහිදී පරිගණක තිරයේ දිස්වන ප්‍රශ්නවලට නියමිත කාලය තුළදී පිළිතුරු සැපයීමට අයැදුම්කරු කටයුතු කළ යුතු අතර නියමිත කාලය අවසානයේදී තමන් නිවැරැදි පිළිතුරු සපයන ලද ප්‍රශ්න සංඛ්‍යාව, පරීක්ෂණයෙන් අයැදුම්කරු සමත් ද අසමත් ද යන්න සියලු තොරතුරු දැනගත හැකි වේ.මෙහිදී අයැදුම්කරුට කිසිදු පරිගණක දැනුමක් අවශ්‍යතා නොවන අතර පිළිතුරු සැපයීමේදී ප්‍රශ්නයේ අදාළ පිළිතුරු වලින් නිවැරැදි පිළිතුරට අදාළව පරිගණකයේ ‘ටච් සිස්ටම්’ අයුරින් පිළිතුරු සැපයීම මෙහිදී කළ යුතුය.ඒ අනුව ලිඛිත පරීක්ෂණයටත් වඩා පහසුවෙන් මේ පරීක්ෂණයට මුහුණ දිය හැකි අතර එකවර පරීක්ෂණයට අයැදුම්කරුවන් 20 ක් හෝ 25 ක් පෙනි සිටියහොත් ඔවුන්ට පරිගණකයේ දිස්වන්නේ වෙන් වෙන්වූ ප්‍රශ්න පත්‍රයන් නිසා මෙහිදී අන් අයගේ පරිගණක දෙස බලා පිළිතුරු සැපයීමක් හෝ කළ නොහැකිය.මෝටර් රථ දෙපාර්තමේන්තුව මේ වසර අවසන් වන විට කඩදාසි රහිත පළමු දෙපාර්තමේන්තුව බවට පත් කිරීමට කටයුතු යෙදීම තම අරමුණ බව ද විජයරත්න මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aa10042513</link>
    <topic>සිතාඑළියේ දී කෘෂිකර්ම ප්‍රදර්ශනයක්</topic>
    <author/>
    <content>ඇමැතිධුර සියල්ල වෙනස් වෙයිරාජ්‍ය ක්‍රියාවලිය ශක්තිමත් කිරීම නව ඇමැති මණ්ඩලයේ මූලික වගකීමයිජනපති සාර්ක් සමුළුව අමතයිබේද පසෙක ලා රට වෙනුවෙන් කැපවෙමුකැබිනට් ඇමතිවරු 37 ක්, නියෝජ්‍ය ඇමැතිවරු 39 ක් දිවුරුම් දෙතිබොරු කියා රටින් පැන්න ‘රිපෝටර්ලා’ රටට එරෙහි මඩ ව්‍යාපාරයකජනමාධ්‍ය නියෝජ්‍ය ඇමැති - මර්වින්ඇමැති මණ්ඩලයේ අලුත් මුහුණුමීළඟ අයවැය ජුලි මාසයේබෞද්ධ කොඩියට වසර 125ක් සපිරේසෑම ධීවර වරායකටම වෙරළ ආරක්ෂක ඒකකශ්‍රී ලංකන් ගුවන් සේවය ලන්ඩන්, පැරිස් හා මිලාන් වෙත නැවත ගමන් අරඹයිආර්.එම්.වී. ලිඛිත විභාගය වෙනුවට පරිගණක විභාගයක්සිතාඑළියේ දී කෘෂිකර්ම ප්‍රදර්ශනයක්ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදීප්‍රබල ජනවරමෙන් ප්‍රබල රටක්යාපනයේ යන 10,000කට නවාතැන් පහසුකම්පිහිටවන්නකෘෂිකර්ම දෙපාර්තමේන්තුවේ නුවරඑළිය සිතාඑළිය පිහිටි අර්තාපල් වගාවට හා උඩරට එළවළු වගාවට අදාළ පර්යේෂණ කටයුතු සිදු කරන පර්යේෂණ මධ්‍යස්ථානය පිහිටුවා වසර 50 ක් පිරීම නිමිත්තෙන් ප්‍රදර්ශනයක් අපේ‍්‍රල් මස 29, 30 හා මැයි 01 දිනවලදී නුවරඑළිය සිතාඑළියේ දී පැවැත්වේ.අධ්‍යාපනික වැදගත්කමක් ලබා ගැනීමේ අරමුණින් පාසල් ළමුන්ට, ගොවි ජනතාවට, පොදු මහජනතාවට, පෞද්ගලික අංශයට ඉතා වැදගත් තොරතුරු රැසක් අන්තර්ගත වන පරිදි මෙම ප්‍රදර්ශනය සැලසුම් කර තිබේ. අර්තාපල් වගාව උඩරට එළවළු වගාව හා මල් වගාව පිළිබඳ වැඩිදුර තොරතුරු විද්‍යමාන වන පරිදි ප්‍රදර්ශනය පැවැත්වේ.දිනපතා පෙරවරු 9.00 සිට පස්වරු 6.00 දක්වා ප්‍රදර්ශනය විවෘත වන අතර, අනෙකුත් පොදු පහසුකම් ඒ සඳහා සලසා ඇත. ඒ පිළිබඳව වැඩි විස්තරයක් දැන ගැනීම සඳහා 0522222615 දුරකථනය අමතන ලෙස ද කෘෂිකර්ම දෙපාර්තමේන්තුව ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aa10042515</link>
    <topic>ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදී</topic>
    <author>ඡායා - දුෂ්මන්ත මායාදුන්න</author>
    <content>ඇමැතිධුර සියල්ල වෙනස් වෙයිරාජ්‍ය ක්‍රියාවලිය ශක්තිමත් කිරීම නව ඇමැති මණ්ඩලයේ මූලික වගකීමයිජනපති සාර්ක් සමුළුව අමතයිබේද පසෙක ලා රට වෙනුවෙන් කැපවෙමුකැබිනට් ඇමතිවරු 37 ක්, නියෝජ්‍ය ඇමැතිවරු 39 ක් දිවුරුම් දෙතිබොරු කියා රටින් පැන්න ‘රිපෝටර්ලා’ රටට එරෙහි මඩ ව්‍යාපාරයකජනමාධ්‍ය නියෝජ්‍ය ඇමැති - මර්වින්ඇමැති මණ්ඩලයේ අලුත් මුහුණුමීළඟ අයවැය ජුලි මාසයේබෞද්ධ කොඩියට වසර 125ක් සපිරේසෑම ධීවර වරායකටම වෙරළ ආරක්ෂක ඒකකශ්‍රී ලංකන් ගුවන් සේවය ලන්ඩන්, පැරිස් හා මිලාන් වෙත නැවත ගමන් අරඹයිආර්.එම්.වී. ලිඛිත විභාගය වෙනුවට පරිගණක විභාගයක්සිතාඑළියේ දී කෘෂිකර්ම ප්‍රදර්ශනයක්ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදීප්‍රබල ජනවරමෙන් ප්‍රබල රටක්යාපනයේ යන 10,000කට නවාතැන් පහසුකම්පිහිටවන්නතැපැල් හා විදුලි සංදේශ අමාත්‍ය ජීවන් කුමාරණතුංග, අධ්‍යාපන අමාත්‍ය බන්දුල ගුණවර්ධන සහ කම්කරු සබඳතා හා ඵලදායිතා ප්‍රවර්ධන අමාත්‍ය ගාමිණී ලොකුගේ මහත්වරු නව ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදී ආශිර්වාද පූජාවකට සහභාගි වූ අයුරු. ගංගාරාමවාසි කිරින්දේ අස්සජී හිමියෝ ද මෙහි වැඩ සිටිති.ඡායා - දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aa10042514</link>
    <topic>ප්‍රබල ජනවරමෙන් ප්‍රබල රටක්</topic>
    <author>සුභද්‍රා දේශප්‍රිය</author>
    <content>ඇමැතිධුර සියල්ල වෙනස් වෙයිරාජ්‍ය ක්‍රියාවලිය ශක්තිමත් කිරීම නව ඇමැති මණ්ඩලයේ මූලික වගකීමයිජනපති සාර්ක් සමුළුව අමතයිබේද පසෙක ලා රට වෙනුවෙන් කැපවෙමුකැබිනට් ඇමතිවරු 37 ක්, නියෝජ්‍ය ඇමැතිවරු 39 ක් දිවුරුම් දෙතිබොරු කියා රටින් පැන්න ‘රිපෝටර්ලා’ රටට එරෙහි මඩ ව්‍යාපාරයකජනමාධ්‍ය නියෝජ්‍ය ඇමැති - මර්වින්ඇමැති මණ්ඩලයේ අලුත් මුහුණුමීළඟ අයවැය ජුලි මාසයේබෞද්ධ කොඩියට වසර 125ක් සපිරේසෑම ධීවර වරායකටම වෙරළ ආරක්ෂක ඒකකශ්‍රී ලංකන් ගුවන් සේවය ලන්ඩන්, පැරිස් හා මිලාන් වෙත නැවත ගමන් අරඹයිආර්.එම්.වී. ලිඛිත විභාගය වෙනුවට පරිගණක විභාගයක්සිතාඑළියේ දී කෘෂිකර්ම ප්‍රදර්ශනයක්ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදීප්‍රබල ජනවරමෙන් ප්‍රබල රටක්යාපනයේ යන 10,000කට නවාතැන් පහසුකම්පිහිටවන්නශ්‍රීලනිප මහලේකම්සුභද්‍රා දේශප්‍රියසමානුපාතික ඡන්ද ක්‍රමය යටතේ මෙරට දේශපාලන ඉතිහාසයේ දැවැන්තම ජයග්‍රහණය එක්සත් ජනතා නිදහස් සන්ධානය ලබාගත් බවත්, මන්ත්‍රීධූර එකසිය හතළිස් හතරක් ලබා ගනිමින් පිහිටුවනු ලැබූ ප්‍රබල ආණ්ඩුවේ දේශපාලන ශක්තිය මගින් ශ්‍රී ලංකාව ආසියාවේ ‘ආශ්චර්යයමත් රට බවට පත් කිරීමට බලාපොරොත්තු වන බවත් ශ්‍රීලනිප මහ ලේකම් ඇමැති මෛත්‍රීපාල සිරිසේන මහතා පවසයි.මේ ලබාදුන් ජනවරම නිහතමානී ලෙසත් ගෞරවනීය ලෙසත් භාරගනිමින් මහින්ද චින්තන ඉදිරි දැක්ම දස අවුරුදු සැලැස්ම මගින් රට සංවර්ධනය කරා ගෙන යාමට ක්‍රියා කරන බවත් හෙතෙම පැවැසීය.ඉදිරි මාස තුන ඇතුළත අය වැය පාර්ලිමේන්තුවට ඉදිරිපත් කිරීමටත් එමගින් නව සංවර්ධන කටයුතු පිළිබඳව හඳුන්වාදීමටත් ව්‍යවස්ථාවේ වෙනස්කම් මූලික වශයෙන් කිරීමට ප්‍රමුඛත්වය ලබා දීම ද සිදුකරන බවත් ඇමැතිවරයා කීය. පවතින ඡන්ද ක්‍රමයේ වෙනස්කම් සිදු කිරීමටත්, රාජ්‍ය කොමිසන් සභාවල කාර්යක්ෂමතාව බලතලවලින් පත්වන නියෝජිතයන්ගේ ව්‍යුහමය වෙනස්කම් ඉටු කිරීමටත් බලාපොරොත්තු වන අතර රාජ්‍ය ආයතනික වෙනස්කම් ද පළාත් සභා ඡන්ද ක්‍රමයේ යම් වෙනස්කම් ද සිදුකිරීමට සැලසුම්කැර ඇතැයි ද හෙතෙම සඳහන් කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aa10042516</link>
    <topic>යාපනයේ යන 10,000කට නවාතැන් පහසුකම්</topic>
    <author>නිහාල් පී.අබේසිංහ</author>
    <content>ඇමැතිධුර සියල්ල වෙනස් වෙයිරාජ්‍ය ක්‍රියාවලිය ශක්තිමත් කිරීම නව ඇමැති මණ්ඩලයේ මූලික වගකීමයිජනපති සාර්ක් සමුළුව අමතයිබේද පසෙක ලා රට වෙනුවෙන් කැපවෙමුකැබිනට් ඇමතිවරු 37 ක්, නියෝජ්‍ය ඇමැතිවරු 39 ක් දිවුරුම් දෙතිබොරු කියා රටින් පැන්න ‘රිපෝටර්ලා’ රටට එරෙහි මඩ ව්‍යාපාරයකජනමාධ්‍ය නියෝජ්‍ය ඇමැති - මර්වින්ඇමැති මණ්ඩලයේ අලුත් මුහුණුමීළඟ අයවැය ජුලි මාසයේබෞද්ධ කොඩියට වසර 125ක් සපිරේසෑම ධීවර වරායකටම වෙරළ ආරක්ෂක ඒකකශ්‍රී ලංකන් ගුවන් සේවය ලන්ඩන්, පැරිස් හා මිලාන් වෙත නැවත ගමන් අරඹයිආර්.එම්.වී. ලිඛිත විභාගය වෙනුවට පරිගණක විභාගයක්සිතාඑළියේ දී කෘෂිකර්ම ප්‍රදර්ශනයක්ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදීප්‍රබල ජනවරමෙන් ප්‍රබල රටක්යාපනයේ යන 10,000කට නවාතැන් පහසුකම්පිහිටවන්නනිහාල් පී.අබේසිංහයාපනයට යන ජනතාවට හා මහා සංඝරත්නයට පූර්ණ විශ්‍රාම ශාලා පහසුකම් ලබාදීමේ නව වැඩ පිළිවෙළක් මහින්ද රාජපක්ෂ ජනාධිපතිතුමාගේ උපදෙස් පරිදි රජය ක්‍රියාවට නංවා ඇතැයි උත්තර ලංකාවේ ප්‍රධාන සංඝනායක හා යාපනයේ ශ්‍රී නාග විහාර බෞද්ධ මධ්‍යස්ථානයේ අධිපති මීගහජඳුරේ ඤාණරතන නාහිමියෝ පවසති.මේ අනුව නව තෙමහල් විශ්‍රාම ශාලා ගොඩනැඟිල්ලක් යාපනයේ ශ්‍රී නාග විහාර භූ®මියේ අලුතින් ඉදිකරන බවත්, යාපනයේ පැරැණි ආහාර ගබඩාව පහසුකම් සහිත විශ්‍රාම ශාලාවක් ලෙස නවීකරණය කරන බවත් මීගහජඳුරේ ඤාණරතන හිමියෝ පැවසූහ.මෙම නව විශ්‍රාම ශාලා දෙකෙන් අඩු ගණනේ දිනකට 10,000කට ආසන්න පිරිසකට විශ්‍රාම ශාලා පහසුකම් ලබාදීමට හැකි බවත් උන්වහන්සේ පැවැසූහ.මෙම කටයුතු සියල්ල යාපනයේ නාග විහාරයේ පරිපාලනය හා අධීක්ෂණය ඇතිව සිදුවෙන අතර ආහාර ගබඩාව ලබාදීමට මෙන්ම නව නාග විහාර විශ්‍රාම ශාලාව ඉදිකිරීමට මහින්ද රාජපක්ෂ ජනාධිපතිතුමාත්, බැසිල් රාජපක්ෂ ඇමැතිතුමාත් පූර්ණ සහයෝගය ලබාදුන් බවත් උන්වහන්සේ පැවසූහ.මීට අමතරව යාපනයේ ශ්‍රී නාග විහාරයේ ඉදිවන විශ්‍රාම ශාලාවේ වෙනම කොටසක් සංඝරත්නය සඳහා ද වෙන්වේ. ඒ මඟින් උතුරට වඩින මහ සංඝරත්නයට විශ්‍රාම ශාලා පහසුකම් ලබාදීමට කටයුතු කරන බවත් යාපනයේ ශ්‍රී නාග විහාර සංවර්ධන පදනම පවසයි.නව විශ්‍රාම ශාලාව ඉදිකිරීමට මහජන ආධාර අපේක්ෂා කරන බවත් යාපනයේ ශ්‍රී නාග විහාරය උතුරේ ප්‍රමුඛතම බෞද්ධ මධ්‍යස්ථානය බවට යළි පත්කිරීම තම අරමුණ බවත් මීගහජඳුරේ ඤාණරතන හිමියෝ සිළුමිණට කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aa100425_2</link>
    <topic>පිහිටවන්න</topic>
    <author/>
    <content>ඇමැතිධුර සියල්ල වෙනස් වෙයිරාජ්‍ය ක්‍රියාවලිය ශක්තිමත් කිරීම නව ඇමැති මණ්ඩලයේ මූලික වගකීමයිජනපති සාර්ක් සමුළුව අමතයිබේද පසෙක ලා රට වෙනුවෙන් කැපවෙමුකැබිනට් ඇමතිවරු 37 ක්, නියෝජ්‍ය ඇමැතිවරු 39 ක් දිවුරුම් දෙතිබොරු කියා රටින් පැන්න ‘රිපෝටර්ලා’ රටට එරෙහි මඩ ව්‍යාපාරයකජනමාධ්‍ය නියෝජ්‍ය ඇමැති - මර්වින්ඇමැති මණ්ඩලයේ අලුත් මුහුණුමීළඟ අයවැය ජුලි මාසයේබෞද්ධ කොඩියට වසර 125ක් සපිරේසෑම ධීවර වරායකටම වෙරළ ආරක්ෂක ඒකකශ්‍රී ලංකන් ගුවන් සේවය ලන්ඩන්, පැරිස් හා මිලාන් වෙත නැවත ගමන් අරඹයිආර්.එම්.වී. ලිඛිත විභාගය වෙනුවට පරිගණක විභාගයක්සිතාඑළියේ දී කෘෂිකර්ම ප්‍රදර්ශනයක්ඇමැති තනතුරු ලැබීමෙන් අනතුරුව කොළඹ ගංගාරාම විහාරස්ථානයේදීප්‍රබල ජනවරමෙන් ප්‍රබල රටක්යාපනයේ යන 10,000කට නවාතැන් පහසුකම්පිහිටවන්නගණේමුල්ල, දකුණු ගලහිටියාව 316/2 ලිපිනයේ දුලාරි චතුරංගි දරුණු වකුගඩු ආබාධයකින් පෙළෙන අතර ඇයට ‘ඒ’ හෝ ‘ඕ’ පොසිටිව් වකුගඩුවක් බද්ධ කළ යුතු යැයි වෛද්‍ය විශේෂඥයෝ පවසති. වකුගඩු පරිත්‍යාග ශීලියකුට ඉහත ලිපිනයෙන් හෝ 077-7485516, 072- 5995878 දුරකතන අංක වලින් විමසිය හැක.වැලිගල්ල කිරින්ද අංක 113 ලිපිනයේ පදිංචි අට හැවිරිදි සංජීව කුෂාන්ත කරුණාසාගර දරුවා දරුණු හදවත් රෝගයකින් පෙලෙන අතර ඔහුගේ ජීවිතය බේරා ගැනීම සඳහා ඉක්මනින් ශල්‍යකර්මයකට ලක්කළ යුතු බව කොළම රිජ්වේ ආර්යා රෝහලේ හෘද රෝග විශේෂඥ වෛද්‍යවරු පවසති.මේ සඳහා රුපියල් ලක්ෂ දෙකක පමණ මුදලක් වැය වෙතැයි අපේක්ෂිතය. එම මුදල සොයා ගැනීමට ස්ථිර රැකියාවක් නොමැති ඔහුගේ දෙමවුපියන් මහජන ආධාර පතති. මුදල් පරිත්‍යාගශීලීන්ට ගෙලිඔය මහජන බැංකුවේ අංක 491 – 209014050 – 0 ගිණුමට මුදල් බැරකරන ලෙස ඉල්ලා සිටිනු ලැබේ. වැඩි විස්තර ඉහත ලිපිනයෙන් හෝ 071 4614056 දුරකතන අංකයෙන් විමසිය හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=ab1004251</link>
    <topic>හිතවත් මන්ත්‍රීතුමනි!</topic>
    <author/>
    <content>හිතවත් මන්ත්‍රීතුමනි!අගමැතිකම පෙනෙනතෙක් මානයේ ඉවසීමෙන් බලා සිටි දි.මු.ඇමැති තනතුරෙන් කතානායක පදවියට පත් චමල් රාජපක්ෂබුද්ධ නීතිය අනුව කැලණිය හදනවාලේක්හවුසියේ සිට පාර්ලිමේන්තුවට ගිය කමලා රණතුංගමං පාර්ලිමේන්තු විවාදවලට බය නෑ“පරෙස්සමින් වැඩ කරන්න”මෙතෙක් කලක් මා ඔබතුමා ඇමතුවේ “ඔබ.. ඔබ” කියාය. එහෙත් පසුගිය බ්‍රහස්පතින්දා සිට මම “ඔබතුමා” යැයි කියමි. ඒ ඔබතුමා මන්ත්‍රීවරයකු වශයෙන් පාර්ලිමේන්තුවේ දිවුරුම් දුන් නිසාය. මන්ත්‍රීවරයකුª වශයෙන් දිවුරුම් දුන් පමණින් ඔබ, ඔබතුමා බවට පත්වුණද? ඒ ගැන පසුව තරමක් පුළුල්ව සලකා බැලීම වටී යැයි සිතේ.අප සාමාන්‍යයෙන් ඔබතුමා යනුවෙන් පවසන්නේ ගෞරවාර්ථයෙන් යමකු අමතන්නට සිදුවූ අවස්ථාවලය. අපේ ගුරු මහත්වරුන්ට කිසිම මොහොතක ඔබ, ඔබ යැයි නොකියමු. ඔබතුමා හෝ ඔබතුමිය යනුවෙන් ඇමැතීමට අපි පුරුදුව සිටින්නෙමු.එය නීතියක් නොවේ. එහෙත් සදාචාරසම්පන්න පුද්ගලයෝ එසේ කරති.හිතවත් මන්ත්‍රීතුමනි,ඒ අනුව මෙතෙක් කලක් “ඔබ” වශයෙන් සිටි ඔබ, මෙතැන් පටන් “ඔබතුමා” වන්නේ ද එවැනි ගෞරවයක් අප සිත් තුළ ජනිත වී ඇති නිසා නොවේදැයි තාවකාලිකව මම අනුමාන කරමි.මා එසේ පවසන්නේ පසුගිය කාලෙයේ “ඔබතුමා” යන ආමන්ත්‍රණයට කිසිසේත්ම නොගැලපෙන මන්ත්‍රීවරුන් ද පාර්ලිමේන්තුවේ සිටි නිසාය.දැන් ඒ පරණ දේ ගැන කතාකිරීමෙන් පලක් නැත. මම කොන්දේසි විරහිතව ඔබතුමාට “ඔබතුමා” යැයි කටපුරා පවසමි.ඔබතුමා ඡන්දයෙන් ජයග්‍රහණය කොට එනම් මනාප ලැයිස්තුවේ කඩඉම් රේඛාවෙන් ඉහළ තැනක සිටින බව දැනගත් මොහොතේ සිටම මෙවැනි ලිපියක් ලියන්නට අදහස් කෙළෙමි. එහෙත් දිවුරුම් දීම පසුවන තෙක් මම ඉවසා සිටියෙමි. ඇත්තටම ඔබ, ඔබතුමා වන්නේ ඉන්පසුව නොවේදැයි මට පසුව සිතිණි.මගේ මේ තර්කය හැමවිටම සාධාරණවන්නේ නැත. ධර්මපාලතුමා හෝ ඕල්කොට්තුමා මගේ ගුරුවරයකු නොවේ. එහෙත් මම කටපුරා “තුමා” යැයි පවසමි. ධර්මපාල මහතා, ඕල්කොට් මහතා යැයි කිසිවකු හෝ පවසන්නේ නැත. අපේ රටේ උත්තමයින් ගැන පමණක් නොව අන්තර් ජාතික ශ්‍රේෂ්ඨ චරිත ගැනද අප සිතන්නේ ඉතාමත් ගෞරවාන්විතවය.ගාන්ධි මහතා හෝ තෙරේසා නෝනා මහත්මිය යැයි අපි නොකියමු.අපේ ලෝකයේ සිටින්නේ ගාන්ධි තුමාය. තෙරේසා මවුතුමියය. රබීන්ද්‍රනාත් තාගෝර් තුමාය. අප තවමත් කන්නන්ගර මහතා යැයි පවසන නමුත් කන්නන්ගර තුමා යැයි කීම කෙතරම් උචිත දැයි දැනෙන්නේ නිදහස් අධ්‍යාපනයේ වටිනාකම දිනෙන් දින තියුණු වෙමින් දැනෙන බැවිනි.”ඔබතුමා”, “මන්ත්‍රීතුමා” යන්නෙහි “තුමා” යන කොටසට ඒ තරම් උත්තම වූ වටිනාකමක් පසුබිමක් ඇත. ඒ උත්තම අකුරු යුගලය ඔබතුමා වෙනුවෙන් ද පාවිච්චි කරන්නේ ඒ සඳහා සුදුසු චරිතාංග ලක්‍ෂණ ඔබතුමා ළඟ ඇතැයි කියන පූර්ව විනිශ්චයක් මා තුළ ඇති නිසාය.ඒ කෙසේ වුවද මැතිවරණ ප්‍රචාරක රැස්වීම්වලදී ඔබතුමා පාවිච්චි කළ ඇතැම් යෙදුම් සහ වචන ඒ උත්තම චරිත ලක්‍ෂණවලින් බොහෝ ඈත් වූ ග්‍රාම්‍ය ඒවාය. නැතහොත් තුට්ටු දෙකේ ඒවාය. වැදගත් ජනතා පුත්‍රයෝ ඒ දේ අනුමත නොකරති.මා මෙසේ පැවසුවද කතිකයා වඩාත් ජනපි‍්‍රය වන්නේත්, කතාව වඩා රසවත් වන්නේත් එවැනි “කෑලි” කතාවකට ඇතුළත් වූ විට යැයි ඔබතුමාට සිතෙන්නට ඇත. මට ද එසේ නොසිතෙනවා නොවේ.ඒ නිසා මම මෙසේ මගේ දෙපය ආපසු ගතිමි. මැතිවරණ සමයකදී එවැනි “ආතල් එකක්” රැස්වීම් බලන්නට පැමිණි ජනී ජනයාට ලබා දුන්නාට කමක් නැත. එහෙත් දැන් ඒ සියල්ල වෙනස් විය යුතුය. මන්ත්‍රී කට්ටකු නොවී මන්ත්‍රීතුමෙකු මතු වෙන්නේ එවිටය. මන්ත්‍රිවරයකු නොවී සැබෑ මන්ත්‍රිතුමෙකු වීමට ඔබතුමාට සියලු සුදුසුකම් හා ගුණාංග ඇති බව මම දනිමි.ඔබතුමා පෝස්ටර්වලට කෙතරම් වියදම් කළා දැයි මම නොදනිමි. එය අති විශාල වියදමක් විය යුතුය. නැතහොත් ඒ පෝස්ටර් යුද්ධය ඒ අයුරින් ඔබ තුමාට පවත්වාගෙන යන්නට හැකි වන්නේ නැත. ඔබතුමාට වඩා මහා විශාල මුදල් කන්දරාවක් වැය කළ අපේක්‍ෂකයින් ද සිටි බව ඇත්තයි.හිතවත් මන්ත්‍රී තුමනි,එහෙත් ඔබ කල්පනා කළ යුත්තේ ඔබට වඩා වැඩියෙන් වියදම් කළ අපේක්‍ෂකයන් ගැන නොවේ. ඔබට වඩා අඩුවෙන් වියදම් කොට ඔබට වඩා වැඩියෙන් මනාප ගත් අපේක්‍ෂකයන් පිළිබඳවය.සමාවෙන්න...! “ඔබතුමා” යන යෙදුම වෙනුවට අමතක වීමෙන් පරණ පුරුද්දට “ඔබ.. ඔබ” යනුවෙන් යෙදීම පිළිබඳ... ඔබතුමාගේ නව ක්‍රියා කලාපය විසින් මා තුළ ඇති මේ වැරැද්ද ඉදිරි කාලයේදී ඉතා ඉක්මණින් නිවැරදි කරනු ඇතැයි මම බලාගෙන සිටිමි.ඇත්තටම පෝස්ටර්වලට හෝ වෙනත් ප්‍රචාරක වැඩවලට මහා මුදලක් වියදම් නොකොට අති විශාල මනාප සංඛ්‍යාවක් ලබාගත් අපේක්ෂකයින් ඔබතුමා සිටින ලැයිස්තුවේ ද සිටින බව රහසක් නොවේ. එතුමන්ලා ඔබතුමාටත් වඩා “මන්ත්‍රීතුමා” යනුවෙන් ආමන්ත්‍රණය කිරීමට සුදුසුකම් ලද්දෝ වෙති.මනාප පොරය උත්සන්න වූ දවස්වල ඔබතුමාගේ ගෝලබාලයින් විසින් අනෙකුත් අපේක්ෂකයින්ගේ පෝස්ටර් ඉරා දැමීමට කටයුතුª කළ බව නොරහසකි. එවැනි පහත් ක්‍රියා ඔබතුමාගේ අනුදැනුම ඇතුව සිදු වී යැයි මම විශ්වාස නොකරමි. එවැනි ක්‍රියා සිදුවූයේ ඔබතුමාගේ අනුදැනුම යටතේ නම් “ඔබතුමා” යන යෙදුම ඔබට කිසිසේත්ම ගැලපෙන්නේ නැත. එවිට බිහිවන්නේ මන්ත්‍රීතුමකු නොව මන්ත්‍රීවරයකුය.එහෙත් අපේ උත්තරීතර පාර්ලිමේන්තුවේ අසුන්වල වාඩිගත යුත්තේ මන්ත්‍රී වරුන් නොවේ. මන්ත්‍රීතුමන්ලා ය. පසුගිය පාර්ලිමේන්තුවේ එවැනි මන්ත්‍රීවරුන් රාශියක් සිටි බව ඇත්තය. එහෙත් නව පාර්ලිමේන්තුවේ එසේ නොවේවා යන්න අපගේ ප්‍රාර්ථනයයි.කෙසේ වුවද පොදුවේ මෙවර දකින්නට ලැබුණු මනාප පොරය ඉතාම පහත් එකක් යැයි පැවසීමට මම බිය නොවෙමි. එවැනි පහත් මිනිසුන් අතරින් “මන්ත්‍රී කට්ටෙක්” මිසක මන්ත්‍රීතුමෙක් බිහිවන්නේ කෙසේදැයි මම මගෙන් ම ප්‍රශ්න කරමි.කමක් නැහැ. දැන් ඒ සියල්ල අතීතයට ගිය කාරණාය. අපි ඒ සියල්ල අමතක කරමු. මේ මනාප පොරයට ඔබතුමා අවතීර්ණ වූයේ වෙන කරන්නට දෙයක් නොමැති නිසාය. මේ පහත් පෙළේ මනාප පොරය මේ අශික්ෂිත මැතිවරණ ක්‍රමයේ ම අනිවාර්ය අංගයක් බැව් තේරුම් ගැනීමට මට අපහසු නැත. එහෙත් මම යළිත් පවසමි. මේ තුට්ටු දෙකේ පොරයට ඔට්ටු නොවූ ඇතැම් අපේක්ෂකයින් වැඩි මනාපයෙන් පාර්ලිමේන්තුවට පැමිණි බව අමතක නොකළ යුතුය.කෙසේ වුවද මනාප පොරයේ සම්පූර්ණ දුර්ගන්ධය ඔබතුමාගේ ගතේ තැවරීමට මම උත්සාහ නොකරමි. ඔව්.. එය මේ මැතිවරණ ක්‍රමයේ වැරැද්දක් නිසා සිදු කළ යුතුව තිබූ අප්‍රසන්න ක්‍රියාවලියකි. එසේ කියා මම මොහොතකට ඔබතුමා නිදහස් කරමි.එහෙත් ඒ අතරම ඔබතුමාගේ ඇඟේ වසා සිටින මැස්සන් දෙස බලන්න යැයි ඔබතුමාගෙන් මොහොතකට ඉල්ලා සිටිමි. පසුගිය මැතිවරණ කාලයේදී ඔබතුමා පසුපසින් ගිය මේ මැස්සන් මෙසේ එක්රොක් වූයේ සැබෑවට ජනතාවට සෙතක් සලසන්නමද? එසේත් නොමැති නම් ඔබතුමා මන්ත්‍රී වූ පසුව හරි හම්බ කරගන්ඩදැයි කල්පනා කර බැලීම ඇඟට ගුණය. මන්ද යත් ඔබතුමාගේ නායකයා මින් පෙර සිටි නායකයන්ට වඩා හාත්පසින්ම වෙනස් බැවිනි. මහපොළොවේ පය ගසාගෙන සිටින එතුමා හොඳටම තෙම්පරාදු වී ඇති නායකයෙකි. එහෙයින් රවටන්නට නොහැකිය. හිතවත් මන්ත්‍රීතුමනි, මම එකක් කියන්නම්... ඔබතුමාගේ නායකයා ඔබතුමා පිළිබඳව අගක් මුලක් නෑර දන්නා කෙනෙකි. ඔබතුමා ගැන පමණක් නොව ඔබතුමාගේ ඇඟේ වසා සිටින මැස්සන් ගැන ද දන්නා කෙනෙකි.මන්ත්‍රීතුමාගේ ඇඟේ වසා සිටිමින් විදුහල්පතිකමක් ලබාගෙන ළමයි දමන්නට දසදහස් ගණනින් ලක්ෂ ගණනින් මුදල් අය කළ විදුහල්පති මැස්සන් ගැන මා නොදන්නවා නොවේ. බලන්න ඔබතුමාගේ ඇඟේ එවැනි මැස්සන් වසා සිටිනවා ද කියා. මේ එක් උදාහරණයක් පමණි. ඇතැම් මන්ත්‍රීතුමන්ලා ද පළාත් සභා මන්ත්‍රීවරුද ප්‍රාදේශීය සභා කට්ටිය ද එකට එකතුවී විදුහල්පති මැස්සන් සමඟ අහිංසක මවුපියන් ගසා කෑ හැටි රහසක් නොවේ.හිතවත් මන්ත්‍රීතුමනි, විදුහල්පති මැස්සන්ගෙන්, කොන්තරත් මැස්සන්ගෙන් ප්‍රවේශම් වෙන්න.”මේකෙන් කොටසක් පළාත් සභා මන්ත්‍රීතුමාට”ප්‍රාදේශීය සභා මට්ටමේ කට්ටිය කියති.”මේකෙන් කොටසක් මන්ත්‍රීතුමාට”පළාත් සභා කට්ටිය කියති. කාලාන්තරයක් පුරා දේශපාලකයින් සහ ගෝලබාලයින් එක්වී ජනතාව ද රජයේ මුදල් හා සම්පත් ද ගසාකෑවේ ඒ විදියටය. හිතවත් මන්ත්‍රීතුමනි, මේ සියල්ල සවිස්තරව ඔබතුමාට පවසන්නේ ඔබතුමාගේ්ම හොඳටයි.මා මෙසේ පැවසුවාට ඔබතුමා වටා ඉතා යහපත් මී මැස්සන් ද සිටින බව පැවසීම මගේ යුතුකමකි. ඔවුහු සැබැවින්ම ජනතාව වෙනුවෙන් පැණි පිරුණු මී වද බැඳීමට ඔබතුමාට උපකාර කරන්නට සැරසී සිටිති.හිතවත් මන්ත්‍රීතුමනි, මහජන ඡන්දයෙන් මන්ත්‍රී ධූරයක් ලබාගෙන උත්තරීතර පාර්ලිමේන්තුවට ගොස් ඇත්තේ ඔබතුමා ය. ඔබතුමාගේ බිරින්දෑ නොවේ. ඔබතුමාගේ මාමාගේ පුතා නොවේ. ඔබතුමාගේ බාප්පොච්චිගේ පුතා ද නොවේ. ඒ නිසා හිතවත් මන්ත්‍රීතුමනි, ඔබතුමා මන්ත්‍රීවරයකු වූ පමණින් වටපිට සිටින දූ පුතුන්ට ඥාති මිත්‍රාදීන්ට “පිස්සු කෙළින්නට” ඉඩ නොතබන ලෙස බොහොම දයාවෙන් ඉල්ලා සිටිමි. මා මෙසේ පවසන්නේ පසුගිය කාලයේ එවැනි සිද්ධීන් අත්දුටු නිසාවෙනි.හිතවත් මන්ත්‍රීතුමනි,වැඩි මනාපයෙන් ජනතාව ඔබතුමා තමන්ගේ නියෝජිතයා හැටියට තෝරාගත්තේ ජනතාවට උඩින් යන්නට නොවේ. ජනතාව සමඟ සිටින්නට ය. ආරක්ෂක රථ දෙක තුනක් පිරිවරාගෙන අමුතු සත්වයකු සේ ඉගිල්ලෙන්නට දැන් අවශ්‍යකමක් නැත. ඔබතුමාගේ නායකයා දැන් ත්‍රස්තවාදී බියෙන් තොර රටක් නිර්මාණය කොට ඇත. ආරක්ෂාවක් තිබුණාට කමක් නැත.එහෙත් එය උද්ධච්ඡ ආභරණයක් බවට පත්කර ගැනීම පහත් නොපැසුණු මුග්ධ ක්‍රියාවකි. ඔබතුමා එවැනි චරිතයක් නොවන බැව් මම ඉඳුරාම දනිමි. එහෙත් ඇතැම්විට මන්ත්‍රී රශ්මිය වැටුණු විට සමහර නැණවත් ගුණවත් පුද්ගලයෝ ද මුග්ධයින් බවට පත්වූ අයුරු අපි ඉතිහාසය තුළදී දැක ඇත්තෙමු.ඔබතුමාට එවැනි අතුරු ආන්තරාවක් ව්‍යසනයක් සිදු නොවේවායි සැබෑ ලෙසින් ම ප්‍රාර්ථනය කරමි.හිතවත් මන්ත්‍රීතුමනි, මම ඔබතුමා පසුපස නිතර නිතර නොඑන්නෙමි.”මතකද අපි ඉස්කෝලෙ හිටියා. මතකද අපි ඒ දවස්වල බාල්දි දැම්මා. මතකද අපි එකට අඩිපුඩි ගැහුවා.....” ඔය ආදී වශයෙන් ඇඳුනුම්කම් කියාගෙන මම කිසිවිටෙක නොඑන්නෙමි. එහෙම නොඑන්නේ සැබෑ ඡන්දදායකයෝය. එහෙත් හිතවත් මන්ත්‍රීතුමනි, මන්තී‍්‍ර රශ්මියෙන් දෑස් නිලංකාර වූ විට අග මුල නොපෙනෙන තත්ත්වයකට ඇදවැටුණු දේශපාලකයන් ඉතිහාසයේ කුණු බක්කියට වීසි වී ගොස් තිබෙන බව පමණක් සිහිතබා ගන්න.මන්ත්‍රීතුමකු වශයෙන් දිවුරුම් දීමේ උණුසුම යන්නටත් පෙර මෙවැනි දේ කියන්නට සිදුවීම කරදරයක් ලෙසින් ඔබතුමාට සිතෙන්නටත් පුළුවන. එහෙත් මේ සියල්ල පවසන්නේ ඔබතුමාට යහපතක් වෙනු ඇත යන පවිත්‍ර සිතිවිල්ලත් සමඟය.හිතවත් මන්ත්‍රීතුමනි,දැන් ඉතින් මාස තුනකට වතාවක් නොව නිතිපතා පාර්ලිමේන්තු එන්න. සාකච්ඡාවලට බුද්ධිමත්ව සහභාගි වන්න. ගොළුවකු බිහිරකු සේ නොසිටින්න. “කොහොමද අපේ මන්ත්‍රීතුමා?” යැයි අනෙකුත් අයගෙන් අසන්නට අපට ඉඩක් ලබාදෙන්න. ඔබතුමාට යාමට ගමනක් ඇත. ඒ සඳහා සියලු සුදුසුකම් ඔබතුමාට ඇත. තව තවත් සුදුසුකම් එකතුකර ගැනීම ඔබතුමාගේ කාර්යයකි.මේ මැතිවරණයේදී “ඔබතුමාලා” කිහිපදෙනෙක් “ඔබ” බවට පත්වී ඇත.”ගරු මන්ත්‍රීතුමා” ගේ සිට “මිස්ටර් අහවලා” දක්වා පල්ලම් බැස ඇත. යථා කාලයේදී “මිස්ටර්” කෑල්ල ද හැලී යනු ඇත.හිතවත් මන්ත්‍රීතුමනි, ඉදිරි මැතිවරණයකදී එවැන්නක් ඔබතුමාට නොවේවායි පතමි. එහෙත් මගේ ප්‍රාර්ථනය මල්ඵල ගැන්වීමේ වගකීම් සම්භාරය ඇත්තේ ඔබතුමාගේ දෙවුර මතය.හිතවත් මන්ත්‍රීතුමනි,ඔබට සුබ අනාගතයක්. මමහිතවත්ඡන්ද-රේපසුව ලිව්වාහිතවත් මන්ත්‍රීතුමනි,මේ ටිකත් ලිව්වොත් හොඳයි කියල හිතුණා. ඔබතුමා ඉන්නේ කොයිවෙලාවක හෝ කඩාවැටෙන්ඩ පුළුවන් පාර්ලිමේන්තුවක නෙමෙයි. ස්ථාවර පාර්ලිමේන්තුවක. වසර පහක් එක දිගට සැකක් නැතුව ගෙන යන්ඩ පුළුවන් පාර්ලිමේන්තුවක. ඒ නිසා හුඟාක් දේවල් කරන්ඩ පුළුවන්.ඔබතුමා දක්ෂයෙක්. ඔබතුමාට යමක් කරන්ඩ පුළුවන්. සංවිධානය කරන්ඩ පුළුවන්. ඒක නිසා ස්ථාවර දිගු ගමනක් යන්ඩ හිතුවොත් හොඳයි.එහෙම නැතුව හදිස්සිකාරයෙක් වෙලා හැමතැනම දුව දුව අහුලන කෙනෙක් වුණොත් ගමන කෙටි වෙනවා. හිතවත් මන්ත්‍රීතුමනි, එක් වැදගත් කාරණයක් ගැන විතරක් මතක් කරලා මේ ලිපිය අවසන් කරන්නම්.මේ අපේ රට.. ජනාධිපතිතුමා අපේ රට ගැන බොහොම අවධානයකින් සිටින කෙනෙක්. මාතෘ භූ®මියේ ගෞරවනීයත්වය ගැන එතුමා නිතරම සිතනවා. නිතරම කියනවා.. මන්ත්‍රීතුමනි, මේ දැක්ම ඔබතුමාගේ දේශපාලන ජීවිතයටත් බොහොම වටිනවා. ඉතිහාසයට එක්වන්නේ දැක්මක් තිබෙන දේශපාලකයන් පමණයි. දැක්මක් නැති දේශපාලකයන් ගංවතුරට ගසාගෙන එන පොල් කෝම්බ වගේ එහෙම අයත් පාර්ලිමේන්තුවේ හිටියා.ඒත් ඔබතුමා එහෙම කෙනෙක් නොවන බව මම දන්නවා. හැබැයි ඉතින් රටට දැනෙන්ඩ යමක් කරන්ඩ ඕනෑ.. මේ ඒකට හොඳම කාලයයි. එක් අතකින් ඔබතුමා වාසනාවන්තයි. අපේ රටේ තීරණාත්මක කඩඉමකදී ඔබතුමාට මන්ත්‍රීවරයෙක් වෙන්ඩ ලැබීම ඇත්තටම වාසනාවක්. එසේම රටේ හොඳ නායකත්වයක් තිබෙන යුගයකදී මන්ත්‍රීතුමෙක් වෙන්ඩ ලැබීමත් වාසනාවක්. පාර්ලිමේන්තුව කියන්නේ කතා සාප්පුවක් විතරක් නෙමෙයි. වැඩ සඳහා සැලසුම් කරන තැනක්.මම බලාගෙන ඉන්නවා අපේ මන්ත්‍රීතුමා දෙස. මම හිතනවා ඔබතුමා තෝරා එවූ ජනතාවට ආඩම්බරයක් හිතෙන විදියට ඔබතුමාගේ භූ®මිකාව ඉටුකරයි කියලා.සමහර මන්ත්‍රීවරුන් තෝරා එවීම ගැන සමහර ඡන්දදායකයන් පසුතැවිලි වුණු හැටි පසුගිය කාලයේදී මම දැක්කා. අපට එහෙම වෙන එකක් නැහැ. ඔබතුමා අපව ආඩම්බරකාර තැන තබනවා නිසැකයි.ඡන්ද-රේ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=ab1004252</link>
    <topic>අගමැතිකම පෙනෙනතෙක් මානයේ ඉවසීමෙන් බලා සිටි දි.මු.</topic>
    <author>දයා ඩී. ෆොන්සේකා</author>
    <content>හිතවත් මන්ත්‍රීතුමනි!අගමැතිකම පෙනෙනතෙක් මානයේ ඉවසීමෙන් බලා සිටි දි.මු.ඇමැති තනතුරෙන් කතානායක පදවියට පත් චමල් රාජපක්ෂබුද්ධ නීතිය අනුව කැලණිය හදනවාලේක්හවුසියේ සිට පාර්ලිමේන්තුවට ගිය කමලා රණතුංගමං පාර්ලිමේන්තු විවාදවලට බය නෑ“පරෙස්සමින් වැඩ කරන්න”සුන්දර සිනාවකින් නිතර මුවසරසාගෙන ප්‍රශ්නවලට සැහැල්ලුවෙන් මුහුණ දෙන දිසානායක මුදියන්සේලාගේ ජයරත්න හෙවත් අම්බුළුවාවේ රජ්ජුරුවෝ පසුගිය 21 දා පස්වරු 6.06ට ශ්‍රී ලංකාවේ 21 වැනි අගමැතිවරයා ලෙස මහින්ද රාජපක්ෂ ජනාධිපතිතුමා ඉදිරියේ දිවුරුම් දීම පක්ෂ විපක්ෂ දේශපාලනඥයන් හා ශ්‍රී ලංකාවාසීන් බොහෝ දෙනාගේ සතුටට හේතුවිය. ඒ දි.මු. ජයරත්න නව අගමැතිතුමා කා අතරත් ජනප්‍රිය පුද්ගලයකු වන බැවිනි.දැනට පාර්ලිමේන්තුවේ සිටින ජ්‍යෙෂ්ඨතම දේශපාලනඥයා වන නව අගමැති දි.මු. ජයරත්නයන් අගමැති තනතුරට පත්වීම සඳහා පිය නැඟූ ගමන ඉතා දිගු මෙන්ම පියවරෙන් පියවර ආ ඉවසුම් සහගත ගමනක් විය.1931 ජූනි 4 වැනි දින දෝව දිසානායක හේරත් මුදියන්සේලාගේ පුංචිරාල හා ආරච්චිලාගේ ගෙදර බණ්ඩාර මැණිකේ යුවළගේ පුතකු ලෙස උපන් ජයරත්න දරුවා ඉගෙනීමේ දක්ෂයකු විය.දෝව මහා විද්‍යාලයෙන් සිය ප්‍රාථමික අධ්‍යාපනය හැදෑරූ ඔහු වැඩිදුර අධ්‍යාපනය සඳහා ගම්පොළ සහිරා විද්‍යාලයට හා මහනුවර ගාන්ධි කොලීජියට ඇතුළු විය.ටික කලක් ගුරු වෘත්තියේ යෙදුණු දි.මු.ජයරත්න එම තනතුරට ආයුබෝවන් කියා තැපැල් ස්ථානාධිපතිවරයකු ලෙස සිය ජීවිතය ඇරැඹීය. මේ නිසාම සිය ගමේ නගරයේ ජනප්‍රිය පුද්ගලයකු වන්නට ඔහුට අපහසු වූයේ නැත. 1950 දී ඔහු සිය දේශපාලන දිවිය ඇරඹුවේ ගම්පල කඳුරට පහළ ගම්කාර්ය සභාවේ දෝව කොට්ඨාසයේ ගම්සභිකයකු ලෙස ය. ඉන්පසුව නිතරගයෙන්ම එහි සභාපති ලෙස පත්වූ දි.මු.ජයරත්න තරුණයා මහනුවර ගම්සභා සම්මේලනයේ සභාපති ලෙස ද පසුව සමස්ත ලංකා ගම්සභා සම්මේලනයේ ද සභාපති ලෙසට පත්විය.මෙසේ ගම් සභාවෙන් දේශපාලනයට පිවිසි ඔහු එවකට එක්සත් ජාතික පක්ෂයෙන් අස්වී ශ්‍රී ලංකා නිදහස් පක්ෂය පිහිටුවාගත් එස්.ඩබ්.ආර්.ඩී.බණ්ඩාරනායක මහතා සමඟ එක්විය. 1951 සැප්තැම්බර් 2 දින පිහිටුවාගත් එම පක්ෂයේ 13 වැනි සාමාජිකයා ඔහුය. එමෙන්ම අද පාර්ලිමේන්තුවේ සිටින ශ්‍රී ලංකා නිදහස් පක්ෂයේ මෙන්ම විපක්ෂයේ ද ජ්‍යෙෂ්ඨතම සාමාජිකයා ද ඔහුය.20 වැනි වියේ දී ශ්‍රී ලංකා නිදහස් පක්ෂයට එක්වූ ජයරත්න තරුණයා ප්‍රදේශයේ අතිශයින් ක්‍රියාකාරී දේශපාලන චරිතයක් විය. ක්‍රියාකාරී දේශපාලනයට පිවිසි ඔහු සිය පක්ෂය වූ ශ්‍රීී ලංකා නිදහස් පක්ෂයට ඉතා ලැදි අයෙකු විය. සුන්දර පැහැපත් රූ සපුවකට මෙන්ම විචිත්‍ර කථිකත්වයකට හිමිකම් කියූ ජනතාව අතර මෙන්ම පක්ෂයේ ජ්‍යෙෂ්ඨ සාමාජිකයන් අතර ද ඔහු ජනප්‍රිය විය.සිරිමාවෝ බණ්ඩාරනායක මැතිනිය සහ චන්ද්‍රිකා බණ්ඩාරනායක මැතිනිය සමග1970 දී මහා මැතිවරණයට ගම්පොළ ආසනයට ශ්‍රී ලංකා නිදහස් පක්ෂයෙන් තරග කිරීමට ඔහුට වරම් ලැබිණ. ඒ වන විට ඔහුට වයස අවුරුදු 39කි. 1970 සමඟි පෙරමුණු රජයේ මන්ත්‍රීවරයකු ලෙසට ප්‍රථම වරට පාර්ලිමේන්තුවට පත්වූ මේ තරුණ මන්ත්‍රීවරයා පාර්ලිමේන්තුවේ පක්ෂ විපක්ෂ දේශපාලකයන් අතර වඩාත් ජනප්‍රිය වූයේ ඔහුගේ විචිත්‍ර කථිකත්වය නිසාය. ඔහු හත් අවුරුදු පෙරමුණු පාර්ලිමේන්තුවේ කැපී පෙනෙන මන්ත්‍රීවරයකු විය. ඔහුගේ කථා ඉතා රසමුසු විය. වාග් මාලාව විචිත්‍ර විය.එහෙත් 1977 දී සමඟි පෙරමුණු රජය ලැබූ පරාජයත් සමඟම දි.මු. ජයරත්න මන්ත්‍රීවරයාට ද සිය අසුන අහිමි විය. එහෙත් ඔහු නිකම් සිටියේ නැත. පක්ෂය යළිත් ප්‍රතිසංවිධානය කොට ගොඩනැංවීමට ඔහු සුවිශේෂී මෙහෙයක් ඉටු කෙළේය.1989 දී යළිත් ගම්පොළ අසුන තරග කොට ජයගත් දි.මු.ජයරත්න මහතා විපක්ෂයේ කැපී පෙනෙන හා සටන්කාමී මන්ත්‍රීවරයකු විය. ඔහු පොදුජන එක්සත් පෙරමුණ ගොඩනැංවීමට ද අමිල සේවයක් කළ පෙරළිකාර මන්ත්‍රීවරයෙක් ද විය. පොදුජන එක්සත් පෙරමුණේ ලේකම්වරයා වශයෙන් ඔහු කළ සේවය ඉමහත්ය.එකළ පොදු පෙරමුණු ඡන්ද ව්‍යාපාරයේ ද කැපී පෙනෙන චරිතයක් වූ මේ පෙරළිකාර මන්ත්‍රීවරයාට විවිධ ගැටුම් වලට ද මැදිහත් වන්නට සිදුවිය. වරක් එවන් ගැටුමකදී අත්අඩංගුවට පත්වූ දි.මු.ජයරත්න මහතා වෙනුවෙන් පෙනී සිටියේ එදා තරුණ නීතිඥවරයකු වූ වත්මන් ජනාධිපති මහින්ද රාජපක්ෂ මහතාය.1994 දී පිහිටවූ පොදුජන එක්සත් පෙරමුණු රජයේ ඉඩම් හා කෘෂිකර්ම ඇමැතිවරයා ලෙසින් ද 2000 දී කෘෂිකර්ම, ආහාර හා සමූපකාර ඇමැති ලෙසින් ද පත්වූ දි.මු.ජයරත්න මහතාට 2003 දී තැපැල් හා විදුලි සංදේශ ඇමැති ධූරය හිමිවිය.2004 හා 2005 වසරවලදී තැපැල් හා විදුලි සංදේශ ඇමැති ධූරයට අමතරව උඩරට සංවර්ධන හා ග්‍රාමීය ආර්ථික සංවර්ධන ඇමැති ධූරයන් ද උසුලා 2007 දී වැවිලි කර්මාන්ත ඇමැති ධූරයට පත්වූ දි.මු.ජයරත්න මහතා අගමැති වන තුරුම එම ඇමැති තනතුර ඉසිලීය.ජනතාව සමග2001 වසරේ දී ආසියානු පැසිෆික් කලාපයේ ආහාර හා කෘෂිකර්ම සංවිධානයේ සභාපති ධූරයට පත්වූයේ ද දි.මු.ජයරත්න මහතාය.විවිධ ඇමැති ධූර හෙබවූ කෘතහස්ත දේශපාලනඥයකු හා දක්ෂ කථිකයකු වූ ඒ මහතා කවියකු හා ලේඛකයකු වශයෙන් ද ප්‍රකටය. ‘අතීත මතක’ ඔහු සිය දේශපාලන දිවියේ විවිධ සිද්ධීන් අළලා ලියූ ග්‍රන්ථයකි.ඔහුගේ දේශපාලන ජීවිතය මෙන්ම පෞද්ගලික දිවිය ද කවියක් මෙන් රසවත් විය. විවිධ හැලහැප්පීම් මැද පරිණත වූ ඔහුගේ විශේෂ ලක්ෂණය ඉවසීමයි. තමාට හිමි අගමැති පදවිය ලැබෙන තුරු ඉවසීමෙන් සිටි දි.මු. චරිතය නවක මන්ත්‍රීවරුන්ට ආදර්ශයකි.උඩරටින් බිහිවූ දෙවන අගමැතිවරයා වන දි.මු.ජයරත්න මහතා මහා සංඝරත්නයේ ද විශේෂ ගෞරවයට පාත්‍ර වූ පුද්ගලයෙකි.සියම් මහා නිකායේ අස්ගිරි පාර්ශ්වය විසින් ‘රත්න විභූෂණ ශ්‍රී ලංකා පුත්‍ර’ ගෞරව නාමය ද රාමඤ්ඤ මහා නිකාය විසින් ‘දේශබන්දු ශාසන කීර්ති ශ්‍රී ජනරංජන’ ගෞරව නාමය ද ඔහුට හිමිකර දුන්නේ මහා සංඝයා වහන්සේ ගේ ඒ ගෞරවය නිසාමය.ගම්පොළ අම්බුළුවාවේ ජෛව විවිධත්ව සංකීර්ණය ද ඔහුගේ නිර්මාණයකි.බෞද්ධ ශාසනයට මෙන්ම අනෙකුත් ආගම්වලට ද මහත් ගෞරවය දක්වන දි.මු.ජයරත්න අගමැතිතුමා පරිසරවේදියකු මෙන්ම මානවහිතවාදී පරිණත දේශපාලනඥයකු ලෙස ද හැඳින්විය හැක.විශේෂයෙන්ම මාධ්‍යවේදීන් හා ඉතා සුහද සබඳතාවක් පවත්වන නව අගමැතිවරයා ප්‍රියමනාප පුද්ගලයෙකි. ආගමික ප්‍රබෝධයක් ඇතිකොට සදාචාරවත් රටක් ඇති කිරීම තම අරමුණ බව ප්‍රකාශ කරන දි.මු.ජයරත්න නව අගමැතිවරයා අගමැති තනතුරට ආභරණයක් වනු ඇත.දයා ඩී. ෆොන්සේකා</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=ab1004253</link>
    <topic>ඇමැති තනතුරෙන් කතානායක පදවියට පත් චමල් රාජපක්ෂ</topic>
    <author>නිහාල් පී. අබේසිංහ</author>
    <content>හිතවත් මන්ත්‍රීතුමනි!අගමැතිකම පෙනෙනතෙක් මානයේ ඉවසීමෙන් බලා සිටි දි.මු.ඇමැති තනතුරෙන් කතානායක පදවියට පත් චමල් රාජපක්ෂබුද්ධ නීතිය අනුව කැලණිය හදනවාලේක්හවුසියේ සිට පාර්ලිමේන්තුවට ගිය කමලා රණතුංගමං පාර්ලිමේන්තු විවාදවලට බය නෑ“පරෙස්සමින් වැඩ කරන්න”කිසිදු දේශපාලන සම්බන්ධයක් නැතිව උප පොලිස් පරීක්ෂකවරයකු ලෙස පොලිස් දෙපාර්තමේන්තුවට පත්වුණු ඒ තරුණයා තව වසර 46 කින් මෙරට උත්තරීතර පාර්ලිමේන්තුවේ කථානායක පුටුවේ වාඩිවීමට අවස්ථාව ලැබෙනු ඇතැයි කිසිසේත් ම සිතන්නට නැත. නමුත් අද එය සිදුවී ඇත. එමෙන් ම ප්‍රථම වරට ගිරුවාපත්තුවේ රාජපක්ෂ කෙනකු පාර්ලිමේන්තුවේ කථානායකවරයා බවට පත්වී තිබේ.අලුත් පාර්ලිමේන්තුවේ අලුත් කථානායකවරයා ලෙස පත්ව සිටින චමල් රාජපක්ෂ මහතා ගහකොළ, සතා සිව්පාවා, ඇළ දොළ වන අරණ ආදියට ආදරය කරන වෙලේ නියරේ උදැල්ල හුරු පුරුදු සැබෑ ගැමි ගොවි රජෙකි.රුහුණු පුරවරට හම්බන්තොටට අතිවිශාල සේවයක් කළ ඩී.ඒ. රාජපක්ෂ මැතිතුමාට සහ දන්දිනා සමරසිංහ මැතිනියගේ ජ්‍යෙෂ්ඨ පුත්‍රයා ලෙසින් චමල් රාජපක්ෂයන් උපත ලැබුවේ 1942 ඔක්තෝබර් 30 වැනිදා ය.ගාල්ල රිච්මන්ඩ් මහා විද්‍යාලයෙන් මූලික අධ්‍යාපනය ලැබූ චමල් පියා සමඟ සමාජ සේවයට ද පිවිසියේ ය. චමල් පුවත්පත් දැන්වීමක් අනුව පොලිසියට බැඳීමට 1964 දී ඉල්ලුම්පත්‍රයක් දැමීය. එය සාර්ථක විය.ඒ අනුව රාජපක්ෂ පරම්පරාවේ දෙවන ප්‍රමුඛයා වූ චමල් රාජපක්ෂ උප පොලිස් පරීක්ෂකයවරයකු ලෙස 1964 දී පොලිස් සේවයට එක්විය. ඒ මනා පුහුණුවකින් අනතුරුවය. අවුරුදු 8 ක් පොලිස් සේවයේ කටයුතු කළ චමල් රාජපක්ෂ පසුව රජයේ වාණිජ හා විවිධ නීතිගත සංස්ථාවේ සාමාන්‍යාධිකාරි ධූරයට ද පත් විය.1975 දී හත්තටුව ගමගේ විජේවර්ධන චන්ද්‍රා මාලනී මෙනවිය සමඟ විවාහ දිවිය අරඹන චමල් රාජපක්ෂ මහතා ක්‍රියාකාරී දේශපාලන දිවියට සම්ප්‍රාප්ත වන්නේ 1985 මුල්කිරිගල අතුරු මැතිවරණයේදී.එදා මැර බලයත් නිලධාරි බලයත් යොදා මෙරට මැතිවරණය එජාපය ජයගත් නමුත් ඔහු ඉන් සැළුණේ නැත. යළිත් 1989 දී මහ මැතිවරණයට ඉදිරිපත් වන චමල් රාජපක්ෂ මහතා ඉන් ජයගත්තේ මැර බලයට ඡන්ද බලයෙන් පිළිතුරු දෙමින් ය. 1989 සිට අද දක්වා පුරා වසර 21 පමණ නොකඩවා ඔහු පාර්ලිමේන්තුව නියෝජනය කරයි.වත්මන් ජනපති මහින්ද රාජපක්ෂ, ආරක්ෂක ලේකම් ගෝඨාභය රාජපක්ෂ ඇමැති බැසිල් රාජපක්ෂ යන මහත්වරු ඇතුළු සහෝදර සහෝදරියන් අට ;දනකු ගේ ලොකු අයියා වූ චමල් ජයන්ත රාජපක්ෂ 1994 දී කෘෂිකර්ම හා ඉඩම් නියෝජ්‍ය ඇමැති වරයා ලෙසත් පසුව 2000 දී වරාය හා දක්ෂිණ සංවර්ධන නියෝජ්‍ය ඇමැතිවරයා ලෙසත් 2009 දී වැවිලි කර්මාන්ත නියෝජ්‍ය ඇමැති වරයා ලෙසත් කටයුතු කළේ ය.ජනතාව සමගඊට පසුව 2005 දී චමල් රාජපක්ෂ මහතා කෘෂිකර්ම සංවර්ධන ඇමැතිවරයා වූ අතර පසුගිය කාලයේ එතුමා වරාය ගුවන් සේවා ඇමති, ජල කළමනාකරණ හා වාරිමාර්ග ඇමති ආදී තනතුරු රැසක් හෙබවීය. මව්ආර, වෙහෙරගල, වේලිඔය, මැණික් ගඟ වෙහෙරගල, උමා ඔය, දැදුරු ඔය, කැකිරිඕබඩ, රඹුක්කන්ඔය, යාන්ඔය යන වාරි ව්‍යාපෘති ආරම්භ කර ක්‍රියාවට නැංවීමට චමල් රාජපක්ෂ මහතා පෙරමුණ ගෙන ක්‍රියා කළේ ය.විශේෂයෙන් එම ව්‍යාපෘතිවල දී අපේ රටේ වාරි ඉංජිනේරුවරුන්ට තැනක් දීමට අපේ මුදල් අපේ තාක්ෂණය මගින් මේවා ඉදිකිරීමට චමල් රාජපක්ෂ මහතා උපදෙස් දුන්නේ ය.නිමවීමට ඉලක්ක කළ කාලයට පෙර නිම කරන හම්බන්තොට වරායත් උඩමත්තල අන්තර් ජාතික ගුවන් තොටුපළත් රටට ජනතාවට ලැබෙන්නේ ද චමල් රාජපක්ෂ ඇතුළු රාජපක්ෂවරුන්ගේ දැඩි උනන්දුව නිසාම ය.එමෙන් ම හම්බන්තොට අද සිදුවන යෝධ සංවර්ධන ක්‍රියාදාමයත් යටිතල පහසුකම් සංවර්ධනයත් පසුපස සිටින යෝධ හස්තයක් ලෙස ද චමල් ජයන්ත රාජපක්ෂ චරිතය පෙන්වා දිය හැකි ය.හම්බන්තොට දිසා රෝහල, නව හෙද විදුහල, නව අධිකරණ සංකීර්ණය, මාගම්පුර කෘෂි තාක්ෂණික හා ග්‍රාමීය විද්‍යා ආයතනය, සුචී ජාතික පාසල, බෙලිඅත්ත රුහුණු විජයබා පාසල, හම්බන්තොට ධීවර වරාය, මිරිජ්ජවිල උද්භිද උද්‍යානය එතුමාගේ සංවර්ධන කටයුතු අතර ප්‍රමුඛත්වයක් ගනී. නිරහංකාරකම නිහඬ සේවය සහිතව මෙරට වත්මන් තරුණ දේශපාලනඥයන්ට ආදර්ශයක් වන චමල් රාජපක්ෂ නව කථානායක තුමාට ‘සිළුමිණ’ මෙසේ සුබපැතුම් පිරිනමයි.නිහාල් පී. අබේසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=ab1004255</link>
    <topic>බුද්ධ නීතිය අනුව කැලණිය හදනවා</topic>
    <author>සංවාද සටහන - චන්දන බණ්ඩාර සුභද්‍රා දේශප්‍රිය</author>
    <content>හිතවත් මන්ත්‍රීතුමනි!අගමැතිකම පෙනෙනතෙක් මානයේ ඉවසීමෙන් බලා සිටි දි.මු.ඇමැති තනතුරෙන් කතානායක පදවියට පත් චමල් රාජපක්ෂබුද්ධ නීතිය අනුව කැලණිය හදනවාලේක්හවුසියේ සිට පාර්ලිමේන්තුවට ගිය කමලා රණතුංගමං පාර්ලිමේන්තු විවාදවලට බය නෑ“පරෙස්සමින් වැඩ කරන්න”තොරතුරු හා ජනමාධ්‍ය නියෝජ්‍ය අමාත්‍යගම්පහ දිස්ත්‍රික් පාර්ලිමේන්තු මන්ත්‍රීආචාර්ය මර්වින් සිල්වානැහැ. ඒ තීරණයේ කිසිම හදිසියක් නැහැ. මම මැතිවරණ වේදිකාවේදීත් මේ ගැන කිව්වා. කැලණිය ප්‍රදේශයේ තියෙන්නේ මම දීපු සුරාසල් බලපත්‍ර නෙමෙයි. 2600 සම්බුද්ධ ජයන්තිය ඊළඟ වසරට යෙදෙනවා. වෙසක් මාසයට. 2700 වැනි බුද්ධ ජයන්තිය සමරණ විට අපි මේ ලෝකේ කොහේ ඉදීවිද දන්නේ නෑ. ඒකත් මගේ ඔළුවේ තිබුණා. කැලණිය කියන්නේ බෞද්ධ පුරවරයක්. එවැනි පුරවරයක සුරාව සූදුව නැති කළ යුතුයි. ඊළඟට ගණිකා නිවාස. මේවා පොලිසිය වැටලුවා. උසාවි දැම්මා. අවවාද කළා. ඒවා නවත්වන්නේ නැතිනම් නැවැත්වීමට ක්‍රමයක් තිබිය යුතුයි. මම සුරාසල් හිමියන් සමඟ සාකච්ඡා කළා. ඔවුන් බලපත්‍ර පෙන්නුවා. ඔවුන්ට නීතිමය අයිතියක් ඇති. හැබැයි නීතිය අනුව කරන්න ගියා නම් මට හරක් මස් කඩ වහන්න ලැබෙන්නේ නෑ. වෙළෙන්දාගේ මානව හිමිකම නැති වෙනවා කියනවා. එතකොට වෙළෙන්දා හරකාගේ මානව හිමිකම නැතිවීම ගැන සොයා බලා තියෙනවාද?ඔබ හොඳට සිතා බලන්න. සුරා සලෙන් මත්පැන් බීලා ඉවතට එන පුද්ගලයා නිසා කීදෙනකුගේ මානව හිමිකම් කඩවෙනවාද? ගෙදර සිටින බිරිඳගේ සිට අසල්වැසියන් ආදී වශයෙන් විශාල පිරිසකගේ මානව හිමිකම් කඩ වෙනවා. බීමත් පුද්ගලයකුගෙන් පරක් තෙරක් නැතිව මානව හිමිකම් කඩ වෙනවා. සුරා සලෙන් බීලා එළියට එනකොට බල්ලෙක් දැක්කොත් ඒ සතාටත් ගහනවා. ඒ සතාගේ මානව හිමිකම් කඩ වෙනවා. ඒ නිසා මම බැලුවේ සුරාව විකුණන කෙනාගේ මානව හිමිකමට වඩා වැඩි දෙනාගේ මානව හිමිකම්. කඩවෙන්නේ කොහොමද කියලා.ඔවුන් මට සුරා සල් පවත්වාගෙන යාමට ලබාදුන් බලපත්‍ර පෙන්වුවා. කැලණිය ප්‍රදේශයට ඉවක් බවක් නැතිව බලපත්‍ර දීලා. සමහර සුරාසල් සඳහා ප්‍රාදේශීය සභාවේ අනුමැතියවත් ලැබිලා නැහැ. ඒක ඉතාම වැරැදියි.ඔබට එක දෙයක් කිව යුතුයි. නීතිය අතට නොගත්තා නම් කැලණිය කියන බෞද්ධ පුරවරයේ හරක් මස් කඩ වහන්න ඉඩ ලැබෙන්නේ නෑ. මට ඒකට පිළිතුරක් දෙන්න. දැන් බලන්න කොටි ත්‍රස්තවාදය පරාජය කළේ කොහොමද? කොටි සංවිධානය යුදමය වශයෙන් පරාජය කරගෙන යනවිට මානව හිමිකම් ගැන විදෙස් රටවල් හඬ නැඟුවා. ඒවා ගැන නොසිතා කෙළින් තීරණ ගත් නිසා රට ජයග්‍රහණය කළා. ඒ නිසා අවශ්‍ය වෙලාවට අවශ්‍ය තීරණ අපි ගත යුතු වෙනවා.මේ තීරණය මම ගත්තේ ජනප්‍රිය වෙන්නවත් ඡන්ද සොයා ගැනීමටවත් සම්මාන ලාභියකු වෙන්ඩවත් නෙමෙයි. මම සිංහල බෞද්ධයකු විදියට සුද්දා පුරුදු කළ සුරා පානයටයි, පාන් ගෙඩියටයි, දුම් වැටියටයි විරුද්ධයි. මගේ සටන ඒකයි. සුරාවට එරෙහි මේ ව්‍යාපාරය ආරම්භ කළේ ධර්මපාල තුමා. එතුමා මාතර පැත්තේ මාත් ඒ පැත්තේ. අපිට සාංසාරික බැදීමක් ඇති ඒ නිසායි මේවාට සම්බන්ධ වෙන්නේ.නරක වැඩක් කරන්න නෙමෙයි මම උත්සාහ කළේ. අනිත් අතට මම නීතියට වරදක් කරලා නැහැ. බුදුන් වහන්සේ පන්සිල් පද පහ බෞද්ධයන්ට පැනෙව්වා. ඒ බුද්ධ නීතිය හැම නීතියකටම වඩා උතුම් කොට සැලකීම අවශ්‍යයි.නැහැ. කැලණිය ආසනයේ හොර සුරා නැතිනම් කසිප්පු පෙරන්න යළි ඉඩක් ලැබෙන්නේ නැහැ. දැන් පොලිසියේ කණ්ඩායම් යොදවා තිබෙනවා. එවැනි ස්ථාන වටලන්න. දැන් හැමදාම කසිප්පු අල්ලනවා. දැන් කැලණිය පොලිසියට ගිහින් බලන්න අල්ලපු අය ඉන්නවා. සුරාව විතරක් නෙමෙයි ප්‍රසිද්ධියේ සිගරට් බීම තහනම්. පාරේ කුණු දැමීම තහනම්. මම කැලණිය පුළුවන්නම් හදනවා. බැරිනම් කැලණියෙන් යනවා.කැලණිය වැනි බෞද්ධ පුරවරයේ සුරාව සූදුව අතුගා දැමීමට පාර්ලිමේන්තුවට නීතියක් ගෙන ඒමට කටයුතු කිරීමේ සූදානමක් තිබෙනවාද? පැහැදිලිවම ඉදිරියේ දී එවැනි යෝජනාවක් පාර්ලිමේන්තුවට ගෙන එනවා. මම සුරාසල් ව්‍යාපාරිකයන් සමඟ සාකච්ඡා කළා.සමහර බලපත්‍ර 2010 වසරින් අවසන් වෙනවා. ඒ වගේ ම ඔවුන් මගෙන් ඉල්ලීමක් කළා බලපත්‍ර තිබෙන නිසා මේ කටයුතු ක්‍රමානුකූ®ලව කරගෙන යන්න අවසර දෙන්ඩ කියලා. හෝටල්වලට එන අමුත්තන්ට පමණක් මත්පැන් ලබාදීමට අවසර ලබා දෙන්න කියලා. මම නීතිඥ මණ්ඩලයක් සමඟ සාකච්ඡාවක් සූදානම් කැර තිබෙනවා. නීතියෙන් ඔවුන්ට ජයක් අත් වෙනවා නම් මට පරදින්න බැහැ. පසුව සුරාබදු දෙපාර්තමේන්තුව සමඟ සාකච්ඡා කරනවා. වැරැදි සහගත ලෙස පවත්වාගෙන යන සුරා සල් වහන්න නීතියක් තිබෙනවා. එතකොට නීතියට නීතිය හරි. දැනට සුරාසල් වහලා තියෙන්නේ.ඔව්. ගව මස් කැලණිය ආසනයේ කොහේවත් විකුණන්නේ නැහැ. මට ඒකට විරුද්ධවත් මානව හිමිකම් නඩුවක් දැම්මා. මම නඩුවට ගියා. නමුත් පැමිණිලි කාරයෝ ආවේ නැහැ.මීට පෙරත් විවිධ අවස්ථාවල කැලණිය ප්‍රදේශයේ සුරාසල් වසා දැමීමට විවිධ සංවිධාන බලපෑම් කරලා කාලයක් සුරාසල් වසා දමා තිබුණා. පසුව සුරාසල් විවෘත කැරුණා. ඔබේ නියෝගය කොතරම් කාලයක් ක්‍රියාත්මක වේවි ද?මම ඔබට කිව්වා මම නීතිඥ මණ්ඩලයක් සමඟ සාකච්ඡා කරනවා කියලා.ඒ ව්‍යාපාරිකයෝ උසාවි ගියොත් මට පරදින්ඩ බැහැ. එහෙම පරදිනවා නම් තව නීතියක් තිබෙනවා සුරාසල් වහන්ඩ.ඒ විදියට වහනවා. මම ව්‍යාපාරිකයන්ට ගරු කරනවා මගේ තනි වචනයට සුරාසල් වසා දැමුවාට.මම යමක් කරනවිට හිතා බලා කටයුතු කරනවා. කාගේවත් සහයෝගය මම බලාපොරොත්තු වෙන්නේ නැහැ. මට සහයෝගය ලබා දුන්නොත් හොඳයි. නොදුන්නොත් ඒත් හොඳයි. තමන් කරන දෙය හරියි කියලා හිතනවා නම් ඇයි ඒක කරන්න කල් දාන්නේ. එහෙම බල බලා ඉඳලා වැඩ කරන්න බැහැ. මම ඡන්දය ඉල්ලුවෙත් එහෙමයි. මම සමහරු වගේ සමීක්ෂණ කරලා ඡන්දය ඉල්ලුවේ නැහැ.ජනතාව වෙනුවෙන් ජනතාව පැත්තෙන් කරන්න තියෙන හැම දෙයක් ම මම මැරෙන තුරා කරනවා. මරණ මංචකයෙත් පෑන අල්ලා ගන්න පුළුවන් නම් ඒ අස්සනත් මම ගහන්නේ ජනතාව වෙනුවෙන්. ඒක මගේ ප්‍රතිපත්තිය. අපි ජීවත් වෙන කාලය ගත්තාම අපි කන බොන නිදාගන්න වෙලාව ගත්තාම අපට වැඩ කරන්න තියෙන්නේ පැය කීපයයි. ඒ පැය කීපයේදී වැඩක් කරන්න දාහක් දේවල් ගැන හොයන්න ගියොත් මේ ආත්මයට වැඩක් කරන්න අමාරුයි. අපි අවශ්‍ය දෙය අවශ්‍ය වෙලාවට කළ යුතුමයි. එය ජනතාවට අවශ්‍ය දෙයක්.ගෙදර මත්පැන් පානය මට වළක්වන්න බැහැ. මහ පාරේ බීලා වැනි වැනී ගියොත් අල්ලනවා.සංවාද සටහන - චන්දන බණ්ඩාර සුභද්‍රා දේශප්‍රියඡායාරූප - විමල් කරැණාතිලකසරත් එදිරිසිංහසුහද එක්සත් වෙළෙඳ සංගමයේ සභාපතිකිරිබත්ගොඩකැලණිය ඓතිහාසික ශුද්ධ භූමියක්. මේ ඓතිහාසික ශුද්ධ භූමියේ ස්ථානවල සුරාසල් රැසක් තියනවා. විශේෂයෙන් පූජණීය ස්ථාන අසලත් මෙවැනි සුරාසල් තිබුණා. මර්වින් සිල්වා ඇමැතිතුමා බුදු දහමට ලැදි අයෙක්. එතුමා මෙවර මැතිවරණ වේදිකාවේදී ප්‍රකාශ කළා මේ ප්‍රදේශයේ සුරාසල් ප්‍රමාණය අවම කිරීමට පියවර ගන්නා බව. මේ ගත් ක්‍රියා මාර්ගය වැරැදි නැති බව තව ඉදිරියේ තේරුම් යාවි. එතුමා නියෝගය ලබා දුන් සැනින් මම මගේ අවන් හළ පවත්වාගෙන යන සුරාසල වහාම වසා දැමුවා.එතුමා සුරාසල් හිමියන් සමඟ මේ පිළිබඳ සුහදව සාකච්ඡා කළා. අපි සියලු දෙනාම එතුමා ගත් තීරණයට සහයෝගය ලබා දෙන්න එකඟ වුණා.නමුත් සමහර පුද්ගලයන් මේ ව්‍යාපාර පවත්වාගෙන ගියේ බැංකු ණය ලබාගෙන. ඒ වගේම සුරාබදු දෙපාර්තමේන්තු අවසරයක් ලබාගෙනයි. ඒ පිළිබඳ සලකා බලා එතුමා ඉදිරියේදී මේ සම්බන්ධව සුදුසු ක්‍රියා මාර්ගයක් ගනීවි යැයි බලාපොරොත්තු වෙනවා. මේ සංගමයේ සභාපති වශයෙන් කමිටුවක් පත්කරගෙන එතුමාට උපරිම සහයෝගය ලබා දෙනවා.සැබැවින්ම මෙවැනි ව්‍යාපාර පවත්වාගෙන යන ව්‍යාපාරිකයන්ට වරින්වර මහජන විරෝධතා මතුවෙනවා. ඒ තත්ත්වය කැලණියේ පමණක් නොවෙයි ලංකාව පුරාම නොයෙක් ස්ථානවල සිදුවිය හැකියි. ආගමික නායකයන්ගේ පවා විරෝධය වරින්වර මෙවැනි ව්‍යාපාරවලට එරෙහිව මතුවිය හැකියි.ඩබ්ලිව්. නන්දාවතීසිංහාරමුල්ලකැලණිය බෞද්ධ පුරවරයක්. අපි මේ ගත් තීරණයට කැමැතියි. 2600 බුද්ධ ජයන්තිය සැමැරීමට කැලණියේ ජනතාව බලා ඉන්නවා. මෙවැනි අවස්ථාවකදී මේ ගත් තීරණය වඩා යහපත්. මත් උවදුර මේ රටින් ම තුරන් කළ යුතුයි. ජනාධිපතිතුමාගේ අරමුණත් මත් උවදුර මැඬලීමයි. ඒ සඳහා කැලණියේ ජනතාව සහාය ලබා දෙනවා. හේමපාලපෑලියගොඩමේ ගත් ක්‍රියා මාර්ගයට පොදුවේ මහජනතාවට විශාල සෙතක් වෙනවා. මේ පුරවරයේ පූජා නගරයේ මත්පැන් වලින් තොරවනවා නම් වඩා සුදුසුයි. බෞද්ධයන් ලෙස අප එක හඬින් මෙයට එකඟ විය යුතුයි.සමාජයේ වැරැදි වැඩි වශයෙන් සිදු වන්නේ මත්පැන් උවදුර නිසයි. පන්සිල් රකින යහපත් සමාජයක් බිහි කිරීමට මෙය උපකාරි වෙනවා. ඒ නිසා අපි මේ ශුද්ධ භූමිය මත්ද්‍රව්‍යවලින් තොර වෙනවා නම් කැමැතියි. එම්. සම්පත් මංජුලවනවාසලතරුණයෙක් හැටියට මේ තීරණයට එකඟයි. මත්ද්‍රව්‍ය නිසා සිදුවන අපරාධ මේ මඟින් අවම වෙනවා. කැලණිය ඓතිහාසික නගරයක් විශේෂයෙන් පූජනීය භූමියක පිහිටි මෙවැනි ප්‍රදේශයක මත් උවදුර අවම කිරීමේ අරමුණින් ගත් මේ තීරණය සම්බන්ධව අපේ කැමැත්ත ප්‍රකාශ කරනවා. ලක්ෂ්මන් විජේසිංහසුහද එක්සත් වෙළෙඳ සංගමයේ ලේකම්කිරිබත්ගොඩඑතුමාගේ ඉල්ලීමට අනුව අපේ සුරාසල් වසා දමා තිබෙනවා. ඉදිරියේදී එතුමාගෙන් යහපත් ප්‍රතිචාරයක් ලැබේවියැයි අපි විශ්වාස කරනවා. බැංකු ණය, සේවක වැටුප් ගෙවීමේ දුෂ්කරතා මතුවී තිබෙනවා. පොදු ජනතාවගේ් යහපත සඳහා ගත් ක්‍රියා මාර්ගයක් නිසා අපි එතුමාට සහයෝගය ලබා දෙනවා.අවන්හල් හිමියන් වශයෙන් අප එතුමා දැනුම්වත් කළා. මුහුණ පා ඇති දුෂ්කරතා ගැන සාකච්ඡා කළා. මේ ප්‍රදේශයේ අවසර ලත් සුරාසල් තිස් හතක් තිබෙනවා. මේවා වසා දැමීමෙන් සුරාසල් හිමියන් වශයෙන් අප ආර්ථික අතින් දුෂ්කරතාවලට මුහුණ දී තිබෙනවා. නමුත් බහුතරයකගේ යහපත වෙනුවෙන් ගත් මේ තීරණය සම්බන්ධව අපි එතුමාට සහයෝගය ලබා දෙන්න තීරණය කළා. විශේෂයෙන් කැලණිය පූජාභූමි ප්‍රදේශයේ මෙවැනි ව්‍යාපාර පැවැත්වීම නම් සුදුසු නැහැ. ජනක පි‍්‍රයන්තකැලණියමගේ අදහස නම් මත්පැන් අලෙවිසල් වසා දැමීම සුදුසුයි. කැලණිය ප්‍රදේශයේ සුරාසල් විශාල සංඛ්‍යාවක් තියෙනවා. මිනිස්සු මත්පැන්වලට ඇබ්බැහි වන්නේ සුරාසල් ඇති නිසයි.ඒ නිසා සුරාසල් වසා දැමීම ඉතාමත් හොඳයි. අපේ නොයෙක් වැරැදි ක්‍රියා සිදුවන්නේ බීමත්කම නිසයි. රටේ මහජනතාව ලෙස අපි පොදුවේ මේ ක්‍රියාමාර්ගයට කැමැතියි. ඉන්දික ප්‍රසන්නදිප්පිටිගොඩමේ කාලෝචිත තීරණයට අපි කැමැතියි. පූජනීය ස්ථානයක් පවතින මෙවැනි ප්‍රදේශයක ඒ සම්බන්ධව ගත්ත තීරණය හුඟාක් හොඳයි. ඊට අමතරව සමාජයේ වැරැදි ක්‍රියා රැසක් මත්ද්‍රව්‍ය උවදුර දුරුවීමත් සමඟ අඩු වෙනවා. විශේෂයෙන් මත්පැන් පානය කිරීම නිසා හිංසනයට ලක්වන්නේ කාන්තාවන්. විශේෂයෙන් කාන්තාවන්ට මෙයින් විශාල සෙතක් අත්වෙනවා. දීපිකා පි‍්‍රයදර්ශනීවරාගොඩකැලණිය පමණක් නෙමෙයි මුළු රටෙන් ම මත් උවදුර තුරන් කරනවා නම් හුඟාක් හොඳයි. කැලණිය ප්‍රදේශයේ පූජනීය ස්ථාන අසලත් සුරාසල් තිබුණා. කැලණිය වගේ බුදුන් වහන්සේ වැඩි ස්ථානයකින් විශේෂයෙන් මත් උවදුර තුරන් විය යුතුයි. මත් උවදුරු නිසා පීඩා විඳින්නේ කාන්තාවන්. කාන්තාවන්ට නිදහසේ පාරේ බැහැලා යන්න පුළුවන් තත්ත්වයක් මේ මඟින් උදා වෙනවා. අපි සියලු දෙනාම මේ තීරණයට කැමැතියි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=ab1004256</link>
    <topic>ලේක්හවුසියේ සිට පාර්ලිමේන්තුවට ගිය කමලා රණතුංග</topic>
    <author>හේමාලි විජේරත්න</author>
    <content>හිතවත් මන්ත්‍රීතුමනි!අගමැතිකම පෙනෙනතෙක් මානයේ ඉවසීමෙන් බලා සිටි දි.මු.ඇමැති තනතුරෙන් කතානායක පදවියට පත් චමල් රාජපක්ෂබුද්ධ නීතිය අනුව කැලණිය හදනවාලේක්හවුසියේ සිට පාර්ලිමේන්තුවට ගිය කමලා රණතුංගමං පාර්ලිමේන්තු විවාදවලට බය නෑ“පරෙස්සමින් වැඩ කරන්න”ශ්‍රීලංකා නිදහස් පක්ෂයේ පැරැණිතම සාමාජිකාවක් වන කමලා රණතුංග මෙනෙවිය මෙවර එක්සත් ජනතා නිදහස් සන්ධානයේ ජාතික ලැයිස්තු මන්ත්‍රී ධූරයකින් පාර්ලිමේන්තුවට තේරී පත්වූවාය. පාර්ලිමේන්තු මන්ත්‍රීවරියක වශයෙන් පසුගියදා දිවුරුම් දුන් ඇය ලේක්හවුස් ආයතනයේ උපදේශකවරියක වශයෙන් පසුගිය කාලයේ කටයුතු කළාය.සිරිමාවෝ බණ්ඩාරනායක මැතිනියගේ සමීපතම හිතවතියක වශයෙන් කටයුතු කළ ඇය දේශපාලනයට පිවිසියේ ද සිය පවුලේ උරුමයෙනි. නිට්ටඹුව මගලේගොඩ ප්‍රදේශයේ ඉඩම් හිමි වැවිලිකරුවකු වූ දොන් සිරිවර්ධන හා දෝන ඉසබෙලානෝනා ජයවර්ධන ඇගේ දෙමවුපියෝය. ඇයගේ පියා ද ශ්‍රී ලංකා නිදහස් පක්ෂයේ ආරම්භක සාමාජිකයෙකි.පිරිමින් හා කරට කර දේශපාලනය කරමින් ශ්‍රී ලංකා නිදහස් පක්ෂය වෙනුවෙන් සිය ජීවිත කාලයම කැප කළ ඇයට දේශපාලනය වෙනුවෙන් සිරගත වන්නට වූ අවස්ථා ද බොහෝ විය.දිගු කලක් ශ්‍රී ලංකා නිදහස් පක්ෂ කාන්තා සංවිධානයේ ජ්‍යෙෂ්ඨ උපසභාපති ධූරය හෙබ වූ ඇය කලක් අවිස්සාවේල්ල ශ්‍රී ලංකා නිදහස් පක්ෂයේ ප්‍රධාන සංවිධායකවරිය වශයෙන් කටයුතු කළාය. බස්නාහිර පළාත් සභාවේ හිටපු පළාත් සභා මන්ත්‍රීවරියක ද වන ඇය කිවිඳියක වශයෙන් ද නමක් දිනා ගෙන ඇත.හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=ab1004254</link>
    <topic>මං පාර්ලිමේන්තු විවාදවලට බය නෑ</topic>
    <author>සංවාද සටහන උපාලි සමරසිංහ</author>
    <content>හිතවත් මන්ත්‍රීතුමනි!අගමැතිකම පෙනෙනතෙක් මානයේ ඉවසීමෙන් බලා සිටි දි.මු.ඇමැති තනතුරෙන් කතානායක පදවියට පත් චමල් රාජපක්ෂබුද්ධ නීතිය අනුව කැලණිය හදනවාලේක්හවුසියේ සිට පාර්ලිමේන්තුවට ගිය කමලා රණතුංගමං පාර්ලිමේන්තු විවාදවලට බය නෑ“පරෙස්සමින් වැඩ කරන්න”- මාලිනී ෆොන්සේකාසිංහල සිනමාවේ අග්‍රගණ්‍ය නිළි මාලිනී ෆොන්සේකා ඊයෙ පෙරේදා ආසියාවේම දක්ෂ නිළියන් විසිපස්දෙනා අතරට පත්වී ලෝකයේ මහත් සම්භාවනාවට පාත්‍ර වූවාය. මා දන්නා හැටියට මාලිනී සුවිශේෂ කලාකාරියක් මතු නොව වාසනාවන්තියකි. 2010 පාර්ලිමේන්තු මැතිවරණයේදී එක්සත් ජනතා නිදහස් සන්ධාන ජාතික ලැයිස්තුවෙන් පාර්ලිමේන්තු මන්ත්‍රීවරියක වීමට ද ඇය වරම් ලැබූයේ බොහෝ තරු පරාජය වැළැඳ ගනිමින් සිටියදීය. පාර්ලිමේන්තු මන්ත්‍රීවරියක ලෙස නමෝ විත්තියෙන් මාලිනී සිය අදහස් සිළුමිණට පළ කෙළේ මෙසේය.මා ඉතාම සරල සැහැල්ලු ජීවිතයක් ගත කළේ. දැන් ඒ ජීවිතය ලොකු වගකීම් සහිත එකක් බවට පත්වී ඇතැයි සිතනවා. මෙය මගේ ජීවිතයේ අලුත්ම අත්දැකීමක්. මෙහි බැරෑරුම්කම හොඳින් තේරුම් ගෙන මගේ රසික ජනතාවට කළ සේවය රටේ බහුතර ජනතාවකට කරන්නට ලැබුණු වරමක් ලෙසයි මා මේ මන්ත්‍රීකම දකින්නේ. මේක මම ආභරණයක් කරගන්නෙ නෑ.යමක් කරන්න පුළුවන්ද කියා සිතා බලනවා. අපි හැමදෙයක්ම දිහා සුබවාදීව බලන්න පුරුදු වෙන්න ඕනෑ. පාට පක්ෂ බේදයෙන් මිදිලා මේ රට නංවන්න අපට කළ හැකි දෙයක් තියෙනවා නම් ඒක කරන්න දායක වීමයි මා කළ යුත්තේ. සිනමාවේ ඇති ප්‍රශ්න මේ රටේ පුංචි ළමයෙක් වුණත් දන්නවා. ඒ ප්‍රශ්න අප හැමදාම කතාකළා. අද ඒවා ක්‍රියාත්මක කරන්න කාලය ඇවිත්. අවශ්‍ය නායකත්වය ලැබුණා. දැන් තියෙන්නේ අපේ කැපවීම කඳුල සුසුම එක්කරලා හරි ඒ ටික කරන්නයි.මට ඒ ටික කරන්න අවශ්‍ය බව ඇත්ත . ඒත් ඒක අපි කරන්න වුවමනා නෑ. අවශ්‍ය සහාය දීමක් කරන්න තියෙන්නේ. ජනාධිපතිතුමා අපට ප්‍රතිඥාවක් දුන්නා චිත්‍රපට සංරක්ෂණාගාරය හදන බවට. ඒක සිද්ධවුණේ මහා සිනමාකරු ලෙස්ටර් ජේම්ස් පීරිස් මහත්මයාගේ් උපන් දිනය දවසේ. දැන් ඒ පිළිබඳව - මූලික වැඩ කටයුතු පටන් අරන්. ‘රන්මිහිතැන්න’ ටෙලි සිනමා ගම්මානය සැදුවා වගේම මේකත් ජනපතිතුමා අප වෙනුවෙන් ඉටු කරනවා ස්ථිරයි. කලාකරුවන්ට නිදහසේ බියක් - සැකක් නැතිව වැඩ කරන්නට තමන්ගේ නිර්මාණ රැකගන්නට එයින් ඉඩපහසුකම් ලැබෙනවා. එතුමා බලයට පත්වුණේ අපේ අනාගත පරම්පරාවේ පිනටයි. 70 දශකයේ වගේ ස්වර්ණමය යුගයක් නැවතත් උදාවේවි.එහෙනම්, මා නැවත මැරිලා උපදින්න ඕනෑ. මා මෙතැනට ගෙන ආපු ඒ රසික ජනතාවට මා ණයගැතියි. ඔවුන්ටත් මේ රටටත් මං ආදරෙයි. මා මෙතැනට ආවෙ ජනතාවට තවදුරටත් සේවයක් කරන්න. අප මිනිසුන් සිතින් සතුටු කළා කාලයක්. ඔවුනට යහපත් හෙටක් හදන්න දායකවීම අපේ යුතුකමක් කියා හිතෙනවා. ඒත් නිළිකමේ හා කලා කටයුතුවලින් කරදාවත් ඈත්වන්නේ නෑ.මා හිතන්නේ ඊට හේතුව දේශපාලනයට එතුමා පිවිසීම නොවේ. ඊට නොයෙක් හේතු තිබුණා. එතුමා නිර්මාණය කළේ තමන්ට ගැළපෙන දේවල්. රඟපෑවෙත් චරිත තෝරා බේරාගෙන. අපි ‘අන්තිම රැය’ කළෙත් ගාමිණී දේශපාලනයෙ ඉන්න කාලෙමයි.ඇය ඒ ප්‍රශ්නයට පිළිතුරක් දුන්නේ නැත.එහෙම කියන අයගෙ මොළය ගැන පරීක්ෂා කිරීමයි කළ යුත්තේ. ඔවුන්ගේ මානසිකත්වය අනුවයි එහෙම ප්‍රකාශ එන්නේ. මං ඒවාට බය නෑ.අපේ රට ගොඩනඟන්න වැඩපිළිවෙළක් රජයට තියෙවා. පාට, පක්ෂ බේද අතහැරලා රජයට සහාය දෙන්න. නැත්නම් අප අපේ යුතුකම් ඉටු නොකළ පිරිසක් වේවි. සුවහසක් ආදරණීය රසික ජනතාවට මා කියන්නේ රජයට ඔවුන් දුන් වරම කිසිදා පාවා නොදෙන බවයි. රටේ දියුණුවට මගේ කඳුළ සුසුම විතරක් නෙමේ රුධිරය වුණත් දෙන්න මා සූදානම්.සංවාද සටහන උපාලි සමරසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=ab1004257</link>
    <topic>“පරෙස්සමින් වැඩ කරන්න”</topic>
    <author>චන්දන බණ්ඩාර</author>
    <content>හිතවත් මන්ත්‍රීතුමනි!අගමැතිකම පෙනෙනතෙක් මානයේ ඉවසීමෙන් බලා සිටි දි.මු.ඇමැති තනතුරෙන් කතානායක පදවියට පත් චමල් රාජපක්ෂබුද්ධ නීතිය අනුව කැලණිය හදනවාලේක්හවුසියේ සිට පාර්ලිමේන්තුවට ගිය කමලා රණතුංගමං පාර්ලිමේන්තු විවාදවලට බය නෑ“පරෙස්සමින් වැඩ කරන්න”ජනපති නවක මන්ත්‍රින්ට කියයිගිය බදාදා සවස හය පසුවී විනාඩි හයට යෙදුන සුබ මොහොතින් මෙරට දාහතර වැනි අගමැතිවරයා ලෙස ශ්‍රීලනිපයේ ජ්‍යෙෂ්ඨයකු වන පොඑපෙ මහ ලේකම් දි. මු. ජයරත්න ජනාධිපතිතුමා ඉදිරියේ දිවුරුම් දුන්නේය.දි. මු. ජයරත්න ශ්‍රීලනිප ජ්‍යෙෂ්ඨයා අරලියගහ මැදුරට පැමිණ දිවුරුම් දෙන අවස්ථාවේදී එක්සත් ජනතා නිදහස් සන්ධානයේ මහ ලේකම් සුසිල් පේ‍්‍රමජයන්ත, ජේ. ආර්. පී. සූරියප්පෙරුම, මාලිනී ෆොන්සේකා, ජනාධිපති ලේකම් ලලිත් වීරතුංග ඇතුළු පිරිසක් එක්ව සිටියහ.මේ අතරතුර පාර්ලිමේන්තුවට පත්ව සිටින මන්ත්‍රීවරු කිහිප දෙනකු ගිය සතියේ ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ගෙන් විමසා සිටියේ තමන්ට ලැබෙන ඇමැති තනතුරු ගැනයි. “කලබල වෙන්ඩ එපා ජනාධිපතිතුමා කියනවා වගේ සාධාරණය ඉෂ්ට වේවි. ජනාධිපතිතුමා 1970 ඉඳලා 1994 වෙනතුරු පාර්ලිමේන්තුවේ සිටියේ තනතුරක් නැතිවයි. දැන් බලන්න දි. මු. ජයරත්න හිටපු ඇමැතිතුමාට අගමැතිකම දීලා සාධාරණය ඉෂ්ට කළා නේද?” හෙට්ටිගේ ලේකම්වරයා කියා සිටියේය.මේ අතර එදින ජනාධිපතිතුමා කිසිවෙකුටත් නොදන්වා පාර්ලිමේන්තුවේ ජනාධිපති කාර්යාලයට පැමිණියේය. ජනාධිපතිතුමා මෙවර පාර්ලිමේන්තුවට විශේෂයෙන් පැමිණියේ තම ජ්‍යෙෂ්ඨ පුත්‍රයා නවක මන්ත්‍රීවරයෙකු ලෙස දිවුරුම් දීමේ අවස්ථාව දැක බලා ගැනීමටය. ජනාධිපතිතුමා පාර්ලිමේන්තුවේ ජනාධිපති කාර්යාලයට ඇතුළු වෙනවාත් සමඟම ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ජනාධිපතිතුමා අතට නාමල් වට්ටියක් ලබා දුන්නේය. ජනාධිපතිතුමා එම නාමල් වට්ටිය ජනාධිපති කාර්යාලයේ බුදු කුටියට පූජා කැර වැඳ නමස්කාර කැර කාර්යාලයේ අසුන් ගත්තේ නව පාර්ලිමේන්තු මන්ත්‍රීවරුන් දිවුරුම් දෙන අවස්ථාව රූපවාහිනියෙන් නැරැඹීමටය.පාර්ලිමේන්තුවේ නවක මන්ත්‍රීවරු දිවුරුම් දීමට පෙර පාර්ලිමේන්තුවේ මන්ත්‍රීවරුන්ගේ ආලින්දයට හෙට්ටිගේ ගියේය. ඒ ජනාධිපතිතුමාගේ ජ්‍යෙෂ්ඨ පුත් නාමල් රාජපක්ෂ හමුවීමටය. ඒ අතරතුර නාමල් රාජපක්ෂ සිටි ස්ථානයට පැමිණියේ හිටපු ඇමැති චමල් රාජපක්ෂ සහ ජනාධිපති ජ්‍යෙෂ්ඨ උපදේශක බැසිල් රාජපක්ෂය.“ඔන්න නාමල් මන්ත්‍රීතුමා ලොකු තාත්තා තව මොහොතකින් කථානායක පුටුවේ වාඩි වෙනවා. එතකොට එතුමා හැමෝටම එකම විදියටයි සලකන්නේ. ඒ නිසා දැන්ම කතා කරන දෙයක් කතා කරගන්න.” කුමාරසිරි හෙට්ටිගේ නාමල් රාජපක්ෂට කීවේය. චමල් රාජපක්ෂ හිටපු ඇමැතිවරයා ඊට පිළිතුරු දුන්නේ සිනහවකිනි.ඉන් අනතුරුව නාමල් රාජපක්ෂ තම ලොකු තාත්තා වන චමල් රාජපක්ෂ හිටපු ඇමැතිවරයාට සහ බාප්පා වන බැසිල් රාජපක්ෂ හිටපු මන්ත්‍රීවරයාගේ දෙපා නැමැද ආශිර්වාද ලබා ගත්තේ තම දේශපාලන දිවියේ දීර්ඝ ගමනක් යාමේ බලාපොරොත්තුවෙනි.නාමල් රාජපක්ෂ නවක මන්ත්‍රීවරයා පාර්ලිමේන්තු සභා ගර්භයට යාමට සූදානම් වෙද්දී කුමාරසිරි හෙට්ටිගේ ඔහු අත තැබූයේ පුංචි පිරිත් පොතකි. “නාමලක්ව පිපුණු ඔබට සෙත් පිරිතක්ව ගැයෙන්නට දිගාසිරි” එම පිරිත් පොතේ කවරයේ එවැනි සටහනක් ද යොදා තිබිණි. එම පිරිත් පොත ද රැගෙන නාමල් රාජපක්ෂ පාර්ලිමේන්තු සභා ගර්භයට පිවිසුණේය.පසුගිය අට වෙනිදා පැවැති මහා මැතිවරණයෙන් තේරී පත්වූ මන්ත්‍රීවරු ගිය බ්‍රහස්පතින්දා පාර්ලිමේන්තුවේදී දිවුරුම් දුන්හ. එදින පාර්ලිමේන්තුව රැස්වූයේ පෙරවරු 8.45 ට පමණය. වේත්‍රධාරියා සෙංකෝලය රැගෙන සභා ගර්භයට පිවිසීමෙන් අනතුරුව පාර්ලිමේන්තුවේ කටයුතු ආරම්භ විය. අනතුරුව පාර්ලිමේන්තු මහ ලේකම්වරයා විසින් පාර්ලිමේන්තුව යළි කැඳවීමේ ජනාධිපතිතුමාගේ නිවේදනය සභාවට ඉදිරිපත් කළේය.ඉන් අනතුරුව පාර්ලිමේන්තු ලේකම්වරයා සභාවට දන්වා සිටියේ පාර්ලිමේන්තුවේ නව කාර්ය භාරය වන්නේ කථානායකවරයකු තෝරා පත් කැර ගැනීම බවයි. ඒ සඳහා නමක් යෝජනා කරන ලෙස පාර්ලිමේන්තු මහ ලේකම්වරයා සභාවට දන්වා සිටියේය. ඒ අනුව අගමැති දි.මු ජයරත්න මහතා චමල් රාජපක්ෂ මහතා නව කථානායකයා ලෙස තෝරා පත්කර ගන්නා හැටියට පාර්ලිමේන්තුවට යෝජනා කළේය. එම යෝජනාව ස්ථිර කරනු ලැබුයේ එ.ජා.ප නියෝජ්‍ය නායක කරූ ජයසූරිය විසිනි. ඉන් අනතුරුව සභා ගැබ මැදට පැමිණි දි.මු ජයරත්න අගමැතිවරයා සහ එ.ජා.ප නියෝජ්‍ය නායක කරු ජයසූරිය, චමල් රාජපක්ෂ මහතාගේ අත් දෙකෙන් අල්ලාගෙන සුහදතාව සහ සහයෝගය ප්‍රකාශ කරමින් කථානායක අසුන වෙත කැඳවාගෙන ගියහ.චමල් රාජපක්ෂ මහතා කථානායක ධුරයේ දිවුරුම් දීමෙන් අනතුරුව නව මන්ත්‍රීවරුන් සිය ධූරයන්හි දිවුරුම් දීම සිදු විය. ඉන් අනතුරුව සිදුවූයේ නියෝජ්‍ය කථානායකවරයකු තෝරා පත් කැර ගැනීමය. පි‍්‍රයංකර ජයරත්න හිටපු නියෝජ්‍ය කථානායකවරයා මෙවර ද නියෝජ්‍ය කථානායක ධුරයට පත් කරන ලෙස හිටපු අගමැති රත්නසිරි වික්‍රමනායක පාර්ලිමේන්තුවට යෝජනා කෙළේය. එම යෝජනා ස්ථිර කරනු ලැබුයේ විපක්ෂයේ ප්‍රධාන සංවිධායක ජෝන් අමරතුංග විසිනි.ඉන් අනතුරුව නව කථානායකවරයාට සුබ පතමින් පාර්ලිමේන්තුව නියෝජනය කරන පක්ෂ නායකයෝ අදහස් දැක්වූහ. අගමැති රත්නසිරි වික්‍රමනායක, එ.ජා.ප නායක රනිල් වික්‍රමසිංහ, ප්‍රජාතන්ත්‍රවාදී ජාතික සන්ධානයේ නායක සරත් ෆොන්සේකා, දෙමළ ජාතික සන්ධානයේ නායක ආර්. සම්බන්දන්, ශ්‍රී ලංකා මුස්ලිම් කොංග්‍රස් නායක රවුෆ් හකීම්, අතුරලියේ රතන හිමි සහ පී. දිගම්බරම් පිළිවෙළින් නව කථානායකවරයාට ශුභාශිංසන පිරිනැමූහ.පාර්ලිමේන්තු මන්ත්‍රීවරයෙක් ලෙස දිවුරුම් දීමෙන් අනතුරුව නාමල් රාජපක්ෂ සිය පියා වන ජනාධිපතිතුමාගෙන් ආශිර්වාද ලබා ගැනීමට පාර්ලිමේන්තුවේ පිහිටි ජනපති කාර්යාලයට පැමිණියේය. නාමල් රාජපක්ෂ මහතා ජනපති කාර්යාලයට ඇතුලු වෙන අවස්ථාවේදී ඔහු අතට ද නාමල් මල් වට්ටියක් ලැබිණි. ඔහු එය ජනපති කාර්යාලයේ පිහිටි බුදු කුටියට තබා වැඳ නමස්කාර කළේය.නාමල් රාජපක්ෂ නවක මන්ත්‍රිවරයා සිය පියාගෙන් ආශිර්වාද ලබා ගැනීමෙන් අනතුරුව ගියේ සිය සහෝදර මන්ත්‍රීවරුන් තේ පානය සිදු කරන ස්ථානයටය. එහිදී බොහෝ මන්ත්‍රීවරු නාමල් රාජපක්ෂ මන්ත්‍රීවරයාට සුබ පැතූහ. එම ස්ථානයේ ජනාධිපති ආර්යා ශිරන්ති රාජපක්ෂ මැතිනියද සිටියාය.කථානායක ධුරයේ දිවුරුම් දීමෙන් අනතුරුව චමල් රාජපක්ෂ මහතා සිය සොහොයුරා වන ජනාධිපතිතුමා හමුවීමට පාර්ලිමේන්තුවේ ජනපති කාර්යාලයට පැමිණියේය. ඉන් අනතුරුව නව කථා නායක චමල් රාජපක්ෂ මහතා ගියේ පාර්ලිමේන්තුවේ කථානායකවරයාගේ නිල කාමරයටය. පෙරවරු 11 පසුවී යෙදුණ සුබ මොහොතින් එහිදී කථානායක චමල් රාජපක්ෂ සිය ධුරයේ වැඩ බාර ගත්තේය. ඒ සෙත් පිරිත් සජ්ජායනා මධ්‍යයේය. එම අවස්ථාවට කථානායක චමල් රාජපක්ෂගේ පුත් ඌව පළාත් මහ ඇමැති ශෂින්ද්‍ර රාජපක්ෂ ද සහභාගීව සිටියේය.ජනාධිපතිතුමා සහ එ.ජා.ප නායක රනිල් වික්‍රමසිංහ අතර විශේෂ හමුවක් පැවැත්විණි. ඒ ගිය සඳුදා ජනාධිපති මන්දිරයේදීය. ජනාධිපතිතුමාගේ ඇරැයුමකට අනුව ජනපති මැදුරට පෙරවරු 9.30 ට පමණ එ.ජා.ප නායකයා පැමිණියේය.රජ ගෙදරට පැමිණි එ.ජා.ප නායකයාට මුලින්ම මුණ ගැසුණේ ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතාය. ඉන්පසුව ජනාධිපතිතුමා එ.ජා.ප නායකයා හමුවට පැමිණ සුහද කතා බහකට මුල පිරීය.ජනාධිපතිතුමා එ.ජා.ප නායකයාට කියා සිටියේ කථා නායක ධුරයට චමල් රාජපක්ෂ පත් කිරීමට තම පක්ෂය සූදානම් බවය. “රජයට බහුතරය තිබෙන නිසා ඕනෑම කෙනෙක් කථානායක ලෙස පත් කර ගන්න අපේ විරෝධයක් නැහැ.” එ.ජා.ප නායකයා කියා සිටියේය.”ජනාධිපතිතුමනි 17 වැනි ව්‍යවස්ථා සංශෝධනයට කරන්නේ කුමක්ද?” එ.ජා.ප නාකයා විමසා සිටියේය. “දැනට මනාප කක්‍රමයේ ප්‍රශ්න තිබෙනවා. එය මාස දෙකක් තුළ වෙනස් කිරීමට අපි බලාපොරොත්තු වෙනවා.” ජනාධිපතිතුමා කියා සිටියේය. සෙනෙට් මන්ත්‍රී මණ්ඩලයක් පිහිටුවන බවද ජනාධිපතිතුමා එහිදී කියා සිටියේය.ඉන් පසුව එ.ජා.ප නායකයා විමසා සිටියේ විශ්‍රාමික ජනරාල් සරත් ෆොන්සේකාට පාර්ලිමේන්තු රැස්වීම්වලට සහභාගී වීමට අවකාශ ලැබෙනවාද යන්න ගැනය. “කව්ද එහෙම ප්‍රශ්නයක් තියෙනවා කියන්නේ. සමහරු ප්‍රසිද්ධියක් ගන්නත් කතා හදනවා. කිසිම ප්‍රශ්නයක් නෑ. එයාට දිවුරුම් දෙන්න එන්ඩ පුළුවන්.” ජනාධිපතිතුමා කියා සිටියේය.ජනාධිපතිතුමා සහ එ.ජා.ප නායකයා අතර පැවැති හමුවේදි රටේ පවත්නා දේශපාලන වාතාවරණය ගැනද සාකච්ඡා වීය. එහිදී ජනතා විමුක්ති පෙරමුණ ගැනද සාකච්ඡා විය. “ජ.වි.පෙ මෙවර මහා මැතිවරණයත් එක්කම අනන්‍යතාවයක් නැති පක්ෂයක් බවට පත්වුණා. අන්තිමට ජ.වි.පෙ ෆොන්සේකා පසුපස යන තත්ත්වයට පත්වුණා.” ජනාධිපතිතුමා කියා සිටියේය.මේ අතර ගිය සතියේ ජනාධිපතිතුමා එක්සත් ජනතා නිදහස් සන්ධානයෙන් පාර්ලිමේන්තුවට තේරී පත්වූ මන්ත්‍රීවරුන් ජනාධිපති ලේකම් කාර්යාලයට ගෙන්වා රැස්වීමක් පැවැත්වූයේය. එහිදී ජනාධිපතිතුමා නවක මන්ත්‍රීවරුන්ට අවවාද ගණනාවක්ම ලබා දුන්නේය. “මේ නවක මන්ත්‍රීවරුන් විශේෂයෙන්ම මතක තියා ගන්න වැඩ කරනකොට පරිස්සමින් වැඩ කරන්න.” ජනාධිපතිතුමා එහිදී කියා සිටියේය.නව රජයේ ඇමැතිවරුන් ගිය සිකුරාදාට යෙදුණ සුබ මොහොතින් දිවුරුම් දීමට නියමිතව තිබිණි. පසුගිය රජයේ ඇමැතිධුර හෙබවූ ඇමැතිවරු පිරිසකගේ විෂය පථ මෙවර වෙනස් වීමට නියමිත බවට වාර්තා වී තිබිණි.මහා මැතිවරණයෙන් එක්සත් ජනතා නිදහස් සන්ධානයට මන්ත්‍රී ධුර 144 ක් ලැබිණි. පාර්ලිමේන්තුවේ තුනෙන් දෙකේ බලය ලබා ගැනීම සඳහා සන්ධානයට තව අවශ්‍යව තිබෙන්නේ මන්ත්‍රී ධුර හයක් පමණි.කෙසේ වෙතත් රජයට අවශ්‍ය තුනෙන් දෙකේ බහුතරය ලබා දීම සඳහා එජාපයේ මන්ත්‍රීවරු කීප දෙනකු සූදානමින් සිටින බව ද වාර්තා විය. එක්සත් ජාතික පෙරමුණෙන් මෙවර පාර්ලිමේන්තුවට තේරී පත්වූ ජාතික කම්කරු කොංග්‍රසයේ නායක පී. දිගම්බරන් සහ කොළඹ දිස්ත්‍රික් මන්ත්‍රී ප්‍රභා ගනේෂන් පාර්ලිමේන්තුවේදී ස්වාධීනව කටයුතු කරන බවට ගිය සතියේ ප්‍රකාශ කැර තිබිණි.මෙවර එජනිස ජාතික ලැයිස්තුවට විශේෂිත පුද්ගලයන් රැසක්ම එක්ව සිටිති. මෙරට නිළි රැජන ලෙස හඳුන්වන මාලිනී ෆොන්සේකා ශ්‍රීලනිප හිටපු මහ ලේකම්වරයකු වූ ප්‍රවීණ දේශපාලන විචාරකයකු වන ජේ. ආර්. පී. සූරියප්පෙරුම, ශ්‍රීලනිප කාන්තා සංවිධානයේ ප්‍රබල සාමාජිකාවක වූ හිටපු පළාත් සභා මන්ත්‍රීවරියක වූ කමලා රණතුංග ද මෙවර එජනිස ජාතික ලැයිස්තුවට ඇතුළත්ව සිටිති.සිංහල අලුත් අවුරුද්දේ එ.ජා.ප නායක රනිල් වික්‍රමසිංහ කොළඹ තම නිවෙසින් බැහැරව ගොස් අවුරුදු නිවාඩුව ගත කළේය. ගිය ඉරිදා එ.ජා.ප මහලේකම් තිස්ස අත්තනායක එ.ජා.ප නාවලපිටිය සංවිධායක සරත් හෙට්ටිආරච්චි සමග නාවලපිටිය ප්‍රදේශයේ සංචාරයක නිරත වුණේය. ඒ අඟහරුවාදා පැවැත්වීමට නියමිතව තිබූ නාවලපිටිය ආසනයේ නැවත ඡන්ද විමසීම පිළිබඳව සොයා බැලීමටය.ගිය සඳුදා උදේ වරුවේ එ.ජා.ප නායක රනිල් වික්‍රමසිංහ ජනපති මහින්ද රාජපක්ෂ මැතිතුමා හමුවී ඉදිරි පාර්ලිමේන්තුවේ කටයුතු ගැන විශේෂ සාකච්ඡාවක් පැවැත්වූයේය. එම සාකච්ඡාවෙන් පසුව එ.ජා.ප නායක රනිල් වික්‍රමසිංහ පැමිණියේ කේම්බ්‍රිජ් ටෙරස් වෙතටය. ඒ වෙනවිට කේම්බ්‍රිජ් ටෙරස් වෙත එ.ජා.ප මහලේකම් තිස්ස අත්තනායක සහ එ.ජා.ප නියෝජ්‍ය නායක කරූ ජයසූරිය පැමිණ සිටියහ. එහිදී එ.ජා.ප නායකයා, ජනාධිපතිතුමා සමඟ පැවැති සාකච්ඡාවේදී අනාවරණය වූ තොරතුරු කරු සහ තිස්ස අත්තනායකට පැහැදිලි කළේය.මේ අතරතුර ගිය සඳුදා සවස කේම්බ්‍රිජ් ටෙරස් වෙත අම්පාර දිස්ත්‍රික්කයේ භික්ෂූන් වහන්සේ ්පනස් නමක් වැඩම කැර සිටියහ. එහි පැමිණ සිටි භික්ෂුන් වහන්සේ ඉල්ලා සිටියේ දයා ගමගේ එ.ජා.ප පළාත් සභා මන්ත්‍රීවරයා එ.ජා.ප ජාතික ලැයිස්තුවෙන් පාර්ලිමේන්තුවට පත් කැර යවන ලෙසය. එහිදී එ.ජා.ප නායකයා කියා සිටියේ ඒ ගැන ඉදිරියේදී සලකා බැලිය හැකි බවය.එ.ජා.ප නායකයා අම්පාර දිස්ත්‍රික් ස්වාමින්වහන්සේලා සමඟ සාකච්ඡා කිරීමෙන් අනතුරුව නුවරඑළිය දිස්ත්‍රික්කයේ වතු වෘත්තීය සමිති නායකයකු වන පී. දිගම්බරම් සහ සෙල්ලසාමී යන පක්ෂ නායකයන් වෙන වෙනම පැමිණ එ.ජා.ප ජාතික ලැයිස්තු මන්ත්‍රීධුර දෙකක් ඉල්ලා සිටියා. නමුත් එ.ජා.ප නායකයා එම පක්ෂ නායකයන්ට කියා සිටියේ ජාතික ලැයිස්තුවේ ඇතිවී තිබෙන තදබදය නිසා මන්ත්‍රීධුර දෙකක් ලබා දිය නොහැකි බවය.ගිය සඳුදා සවස එක්සත් ජාතික පෙරමුණේ පක්ෂ නායකයන්ගේ හමුවක් පැවැත්විණි. එ.ජා.ප නායක රනිල් වික්‍රමසිංහ, එ.ජා.ප නියෝජ්‍ය නායක කරූ ජයසූරිය, තිස්ස අත්තනායක, රාවුෆ් හකීම් සහ ප්‍රභා ගනේෂන් එම සාකච්ඡාවට එක්ව සිටියහ. එහිදී ශ්‍රී ලංකා මුස්ලිම් කොංග්‍රස් නායක රවුෆ් හකීම් ඉතා දැඩි ලෙස ඉල්ලා සිටියේ තම පක්ෂයට ජාතික ලැයිස්තු මන්ත්‍රීධුර දෙකක් ලබා දෙන ලෙසටයි. මෙහිදී බස්නාහිර ජනතා පෙරමුණේ නායක මනෝ ගනේෂන්ගේ බාල සොහොයුරා ඉල්ලා සිටියේ ජාතික ලැයිස්තුවෙන් මනෝ ගනේෂන් පාර්ලිමේන්තුවට පත් කරන ලෙසය.”මම කොළඹ දිස්ත්‍රික් මන්තී‍්‍ර ධුරයෙන් ඉල්ලා අස්වෙන්නම්. මනෝ ගනේෂන් මගේ සොහොයුරා ජාතික ලැයිස්තුවෙන් පාර්ලිමේන්තුවට පත් කරන්න. එතකොට කොළඹ දිස්ත්‍රික්කයේ මනාප ලැයිස්තුවේ ඊළඟට සිටින එ.ජා.ප මන්ත්‍රීවරයාට පාර්ලිමේන්තුවට පැමිණීමට ඉඩ ලැබෙනවා.” ගනේෂන් කියා සිටියේය.මේ අතරතුර මංගල සමරවීර මන්ත්‍රීවරයා ඉල්ලා සිටියේ රුවන් ෆර්ඩිනෑන්ඩස්ට එ.ජා.ප ජාතික ලැයිස්තු මන්ත්‍රී ධුරයක් ලබා දෙන ලෙසටය. නමුත් එ.ජා.ප නායකයා කියා සිටියේ එම ඉල්ලීමට ඉඩ ලබා දීමේ හැකියාවක් නැති බවය.ගිය සතියේ එ.ජා.ප නායක රනිල් සහ නියෝජ්‍ය නායක කරූ ජයසූරිය එක්ව කේම්බ්‍රිජ් ටෙරස් වෙත පැමිණ එ.ජා.ප ජාතික ලැයිස්තුවෙන් පාර්ලිමේන්තුවට පත් කළ යුතු උදවිය ගැන සාකච්ඡාවක නිරත වූහ.ගිය අඟහරුවාදා එ.ජා.ප යේ හිටපු ප්‍රබලයකු වන කේ.එන්. චොක්සි එ.ජා.ප නායක රනිල් හමුවීමට පැමිණියේය. හෙතෙම පැමිණ ඉල්ලා සිටියේ තමාට ජාතික ලැයිස්තුවෙන් මන්ත්‍රී ධුරයක් ලබා දෙන ලෙසටයි. එහෙත් එ.ජා.ප නායකයා කියා සිටියේ ජාතික ලැයිස්තුවේ ඇතිවී තිබෙන තදබදය නිසා එම ඉල්ලීම ඉටු කළ නොහැකි බවය.ඉන් අනතුරුව එ.ජා.ප නායක රනිල්, එ.ජා.ප උප නායක රුක්මන් සේනානායකට සහ එ.ජා.ප ජාතික ලැයිස්තුවට නම් කැර සිටි තිලක් මාරපනට දුරකථනයෙන් ඇමැතුවේය. එම දුරකථන සංවාදයේදී එ.ජා.ප නායකයා රුක්මන් සේනානායක එ.ජා.ප උප නායකයාට කියා සිටියේ ජාතික ලැයිස්තුවේ ඇතිවී තිබෙන තදබදය නිසා මන්ත්‍රීධුර ලබා දිය නොහැකි බවය.මෙවර නව පාර්ලිමේන්තුවට දිවයිනේ විවිධ පළාත් සභාවල කටයුතු කළ මැති ඇමතිවරු මන්ත්‍රීවරු රැසක් තේරී පත්ව සිටිති. ඒ අතර සබරගමුව පළාත් සභාවට සුවිශේෂත්වයක් හිමි වන්නේ එහි ආණ්ඩුකාරවරයා ඇතුළු අමාත්‍යවරුන් දෙදෙනකු, විපක්ෂ නායකවරයා, ආණ්ඩු පක්ෂයේ ප්‍රධාන සංවිධායක සහ තවත් එක් මන්ත්‍රීවරයකු වශයෙන් එම පළාත් සභාවේ විවිධ පැතිකඩ නියෝජනය කරන හය දෙනෙකුම තේරී පත්වීම නිසාය.සබරගමුව හිටපු ආණ්ඩුකාර ජානක පි‍්‍රයන්ත බණ්ඩාර මහතා සන්ධානයෙන් ජාතික ලැයිස්තුව නියෝජනය කරමින් පාර්ලිමේන්තුවට තේරී පත් වූ අතර ජානක වක්කුඹුර, රංජිත් ද සොයිසා යන පළාත් අමාත්‍යවරු ද සභානායක වයි.ජී. පද්මසිරි සහ පළාත් සභා මන්ත්‍රීවරයකු වන සනී රෝහණ කොඩිතුවක්කු මහත්වරු සබරගමුව පළාත් සභාවෙන් සමුගෙන පාර්ලිමේන්තුවේ අසුන් ගත්හ.විපක්ෂ නායක රන්ජන් රාමනායක ද සබරගමුව පළාත් සභාව හරහා මෙවර දියවන්නාව තරණය කිරීමට වරම් ලැබීය. මොවුන් අතරින් වයි.ජී. පද්මසිරි මහතා සුවිශේෂ වන්නේ ඔහු 1988 ප්‍රථම පළාත් සභාවේ පටන් මේ දක්වා පුරා වසර විසිදෙකක් අඛණ්ඩව සබරගමුව පළාත් සභාව නියෝජනය කිරීමය.ඔහු ලංකා සමසමාජ පක්ෂය නියෝජනය කරමින් සන්ධානය හරහා තරග වැද මෙවර පාර්ලිමේන්තුවට පිවිසි එකම දිස්ත්‍රික් මන්ත්‍රීවරයා ද වේ.මේ අතර පාර්ලිමේන්තුවේ මංගල රැස්වීමට පෙර දින මහ ඇමති මහීපාල හේරත් මුණ ගැසුණු වයි. ජී. පද්මසිරි සඳහන් කළේ පුරා වසර විසිදෙකක් අපරාජිත සබරගමුව පළාත් සභා මන්ත්‍රීවරයා මෙන්ම දිවයිනේ ජ්‍යෙෂ්ඨතම පළාත් සභා මන්ත්‍රීවරයා ද වන තමාට පළාත් සභාවේ සමස්ත කාර්යය මණ්ඩලය ඇමතීම සඳහා අවස්ථාවක් ලබාදෙන ලෙසය. ඒ කෘතවේදීත්වය පළ කිරීම සඳහාය. වෘත්තියෙන් නොතාරිස්වරයෙකු වන පද්මසිරි මහතා රෙදි බැනියම් අඳින අද දවසේත් රුවන්වැල්ල යටන්වල විහාරස්ථාන දහම් පාසලේ ගුරුවරයකු වශයෙන් සේවය කරන අව්‍යාජ ගැමියෙකි.වයි. ජී. පද්මසිරි කළ ඉල්ලීමට කන් දුන් මහ ඇමතිවරයා පළාත් සභා රැස්වීම් ශාලාවට රැස් වෙන්නැයි සබරගමුව පළාත් සභා මූලස්ථානයේ සේවය කරන සියලු කාර්ය මණ්ඩලවලට ඇරයුම් කළේය.මෙම හදිසි ඇමතුමට ප්‍රතිචාර දක්වමින් දහසක් පමණ පළාත් සභා කාර්යය මණ්ඩලය ප්‍රධාන ශාලාවට රැස්වූහ.ඒ අතිශය හැඟුම්බර අවස්ථාවක් විය. වයි. ජී. පද්මසිරි මෙහිදී සඳහන් කළේ 1988 මුල්ම පළාත් සභා මැතිවරණයට තමා සමඟම තම එක කුස උපන් කනිටු සොයුරු ලෙස්ලි යටන්වල මහතා ද තරග කළ බවය. එහෙත් පළාත් සභාවලට එරෙහිව එදා ක්‍රියාත්මක වූ නාඳුනන තුවක්කුකරුවකුගේ උණ්ඩයකට ලක්ව එදා තම සහෝදරයා ජීවිතය පරිත්‍යාග කළ බව වයි. ජී. පද්මසිරි සිහිපත් කෙළේ එම කටුක අතීතයක මතක බොහෝ දෙනකුගේ දෑස් වලටද කඳුළු එක් කරමිනි.ගිය අටවෙනිදා පැවැති පාර්ලිමේන්තු මහා මැතිවරණයෙන් එජාප නායකයාට හිතවත් එජාප මන්ත්‍රීවරු රැසක් පරාජයට පත් වූහ. මාතර දිස්ත්‍රික් එජාප නායක සාගල රත්නායක, සහ ගාලු දිස්ත්‍රික් එජාප නායක වජිර අබේවර්ධන ඒ අතර වෙති.මේ අතරතුර පාර්ලිමේන්තු මැතිවරණයට දින කිහිපයක් තිබියදී එජාප ගාලු දිසා නායක වජිර අබේවර්ධන ප්‍රසිද්ධියේ ප්‍රකාශ කෙළේ තමා මැතිවරණයෙන් පසුව එජාප නායක රනිල් වික්‍රමසිංහගේ පුටුවේ වාඩි ගන්නා බවය. එහෙත් එජාප නායකයා සමඟ සිටිමින් එජාප නායකයාට එරෙහිව හඬ නැඟු හිටපු මන්ත්‍රී වජිර මෙවර මහා මැතිවරණයෙන් පරාජයට පත් විය.හිටපු මන්ත්‍රී වජිර පරාජයට පත්වීමෙන් පසුව ගිය සතියේ එජාප ගාලු දිසා ආසන සංවිධායකවරුන් කීප දෙනකු එජාප නායකයා හමුවී ඉල්ලා සිටියේ හිටපු මන්ත්‍රී වජිර එජාප ජාතික ලැයිස්තුවෙන් පාර්ලිමේන්තුවට පත් කරන ලෙසය. නමුත් එජාප නායකයා කියා සිටියේ පරාජිත මන්ත්‍රීවරු ජාතික ලැයිස්තුවෙන් පාර්ලිමේන්තුවට පත් නොකරන බවය.මන්ත්‍රී වජිර, වරක් එජාප නායකයාට එරෙහිව පක්ෂය තුළ ගොඩ නැගුණු කැරැල්ලේදී එජාප නායකයා රැක ගැනීමට පෙරමුණ ගෙන කටයුතු කළ අයෙකි. එවැනි මෙහෙයක් කළ හිටපු මන්ත්‍රී වජිර ජාතික ලැයිස්තුවෙන් පත් නොකරද්දී ප්‍රසිද්ධ ව්‍යාපාරිකයකු වන අම්පාර දිස්ත්‍රික් එජාප නායක දයා ගමගේ පළාත් මන්ත්‍රීවරයාගේ බිරිය අනෝමා ගමගේ එජාප ජාතික ලැයිස්තුවෙන් පාර්ලිමේන්තුවට පත් කැර තිබේ.එජාප අභ්‍යන්තර ආරංචි මාර්ග අනුව ඉදිරි මාස දෙක තුන තුළදී අනෝමා ගමගේ පාර්ලිමේන්තු මන්ත්‍රි ධුරයෙන් ඉවත් වී සිය සැමියා වන දයා ගමගේට පාර්ලිමේන්තු මන්ත්‍රී ධුරය ලබා දීමේ සූදානමක් පවතින බවය. එජාප නායක රනිල් වික්‍රමසිංහ එජාප අම්පාර දිස්ත්‍රික් නායකයාට මේ පිළිබඳව සහතික වී ඇති බව ද වාර්තා වෙයි.එජාප නායක රනිල් වික්‍රමසිංහ ඉදිරියේ දී එජාපයේ ප්‍රබල ප්‍රතිසංවිධානයකට සූදානම් වෙමින් සිටින බව වාර්තා වෙයි. ඒ අනුව එජාප ජාතික සංවිධායක ධුරය කුරුණෑගල දිසා එජාප මන්ත්‍රී දයාසිරි ජයසේකරට ලබා දීමට නියමිතය. එජාප නායකත්වය සජිත් පේ‍්‍රමදාස මන්ත්‍රීවරයාට ලබා දීමටත් එජාප ජ්‍යෙෂ්ඨ නායකත්වයේ සහ විපක්ෂ නායක ධුරයේ රනිල් වික්‍රමසිංහ රැඳී සිටිනු ඇති බව ද එජාප අභ්‍යන්තර ආරංචි මාර්ගයක් හෙළි කළේය.එජාප නායකත්වය සජිත් පේ‍්‍රමදාස මහතාට ලබා දීමේ පෙර සූදානමක් ලෙස ගිය සතියේදී එජාප නායකයා එජාප උප නායකත්වයට සජිත් පේ‍්‍රමදාස පත් කරනු ලැබූයේය. සජිත් පේ‍්‍රමදාස එජාප හම්බන්තොට දිස්ත්‍රික් නායකයාගේ නව තනතුර ඉදිරි සතියේ පැවැත්වෙන කෘත්‍යාධිකාරී මණ්ඩලයේදී අනුමත කැර ගැනීමට නියමිත බව ද වාර්තා වෙයි. ඉදිරි මාස තුන ඇතුළතදී අනිවාර්යයෙන්ම එජාප නායකත්වයට සජිත් පේ‍්‍රමදාස පත් කිරීම සිදු වෙනු ඇති බව ද වාර්තා වෙයි.ජාතික නිදහස් පෙරමුණට ලබා දෙන කැබිනට් අමාත්‍ය ධුරය පිළිබඳව ප්‍රථම සාකච්ඡාව බැසිල් රාජපක්‍ෂ මහතා සහ ජාතික නිදහස් පෙරමුණේ නායකත්වය අතර අරලියගහ මන්දිර පරිශ්‍රයේ පිහිටි බැසිල් රාජපක්‍ෂ මහතාගේ කාර්යාලයේදී පසුගිය 19 දා පැවැත්විණි. එම සාකච්ඡාවට ජාතික නිදහස් පෙරමුණ වෙනුවෙන් එහි ප්‍රධාන ලේකම් පි‍්‍රයන්ජිත් විතාරණ, අචල ජාගොඩ, වීරකුමාර දිසානායක හා පියසිරි විජේනායක එක් වූහ. එම සාකච්ඡාව අවසන් වූයේ එකඟතාවයකින් තොරවය. එනිසා ඒ පිළිබඳව යළි 20 වැනිදා රාත්‍රියේ සාකච්ඡා කිරීමට තීරණය විය.ඒ අනුව 20 වැනිදා රාත්‍රියේ යළි සාකච්ඡාව පැවැති අතර එයට සහභාගි වූයේ අචල ජාගොඩ සහ වීරකුමාර දිසානායකය. එම සාකච්ඡාවට ආණ්ඩු පක්‍ෂය වෙනුවෙන් බැසිල් රාජපක්‍ෂ මහතා පමණක් නොව මෛත්‍රීපාල සිරිසේන, සුසිල් ප්‍රේමජයන්ත, ඩලස් අලහප්පෙරුම යන ජ්‍යෙෂ්ඨයෝ ද එක්ව සිටියහ.එම සාකච්ඡාව අතරතුර සුසිල් ප්‍රේමජයන්ත එ.ජ.නි.ස මහලේකම්වරයා පවසා සිටියේ ජ.නි.පෙට ලබා දිය හැක්කේ එක් ජාතික ලැයිස්තු මන්ත්‍රී ධුරයක් පමණක් බවය. ඇමති ධුරය පිළිබඳව සාකච්ඡාවේදී මතු වූ මෙම අතුරු ප්‍රශ්නය කෙරෙහි මහත් අවධානයක් යොමු කළ වීරකුමාර දිසානායක “අපට ඒකට නම් කිසිසේත්ම එකඟ විය නොහැකියි.” යනුවෙන් එහිදී අවධාරණය කළේය.”අපට මේ පිළිබඳව පක්‍ෂ නායකත්වය සමඟ කතා කරන්න ඕන. ඒ නිසා මේ සාකච්ඡාව දිගටම කරගෙන යන්න බැහැ.” වීරකුමාර දිසානායක මෙහිදී වැඩිදුරටත් පැවසුවේය.ඒ අනුව අචල හා වීරකුමාර වහාම ඒ වන විට පක්‍ෂ මූලස්ථාන කාර්යාලයේ සිටි විමල් වීරවංශ හමුවී මෙම ප්‍රශ්නය පිළිබඳව දැනුවත් කළේය. ඒ වන විට 20 වැනිදා රාත්‍රී 11.00 ඉක්ම ගොස් තිබිණි. ඉන් අනතුරුව විමල් වීරවංශ බැසිල් රජපක්‍ෂ මහතාට දන්වා සිටියේ යළි හමු වී මේ පිළිබඳව සාකච්ඡා කිරීමට අවශ්‍ය බවයි. ඒ අනුව විමල්, අචල හා වීරකුමාර ආපසු බැසිල් රාජපක්‍ෂ මහතා හමු වී තම පක්‍ෂයට එක් ජාතික ලයිස්තු මන්ත්‍රී ධුරයක් අහිමි කිරීම පිළිබඳව සාකච්ඡා කළහ.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=af1004251</link>
    <topic>අපි කුමක් කරමු ද</topic>
    <author>එම්. සී. මාතුපාල</author>
    <content>අපි කුමක් කරමු ද නටමු ද ගී ගයමු ද වැඩ කරමු ද?කරපු දඟ වැඩ නිසා ටීචර්ලගෙන් ඇති තරම් බැණුම් අහල තියෙනවාපසුගිය දිනවලදී පැවැත්වූ ඡන්දෙට ඉදිරිපත් වූ අපේක්ෂකයින් සියලු දෙනාම මහජනයාට දැනුම් දුන්නේ ඒ අය මන්ත්‍රීවරුන් ලෙස පත් වූ විට අපේ රට සංවර්ධනය කරමින් සමස්ත ජනතාවටම සෞභාග්‍යය උදා කර දීමට කැප වී වැඩ කරන බවයි. එම අපේක්ෂකයින්ගෙන් කොටසක් දැන් අපේ පාර්ලිමේන්තුවේ මන්ත්‍රීවරුන් ලෙස පත් වී සිටිති. ඒ සියලු දෙනාම ඡන්ද රැස්වීම්වල ප්‍රකාශ කළ පරිදි අපේ රටට හා ජනතාවට සේවය කිරීමට දැන් වරම් ලැබී ඇත. දැන් ඉතින් රටටත් ජනතාවටත් සේවයක් කිරීමේ කාලය හා අවස්ථාව උදා වී ඇත.මන්ත්‍රීවරු ඡන්ද රැස්වීම්වල දැක්වූ අදහස් හා ඉදිරිපත් කළ ප්‍රාර්ථනා අවංක චේතනාවෙන්, ඉත සිතින් හා මහජන යහපත වෙනුවෙන්ම කළ ඒවායයි අපි උදක් විශ්වාස කරමු. එසේනම් එතුමන්ලාට එකතු වී රටේත් ජනතාවගේත් යහපත පිණිස කටයුතු කිරීම සඳහා එම උදාර අදහස් හා ප්‍රාර්ථනා සාක්ෂාත් කරගැනීමේ පහසු මාර්ගයක් ඉදිරිපත් කිරීම මේ ලිපියේ පරමාර්ථයයි.පක්ෂය කුමක් වුවත් මන්ත්‍රීවරු ප්‍රකාශ කළ පොදු ප්‍රාර්ථනා නිශ්චිත සංවර්ධන පරමාර්ථ බව පෙරළා පැහැදිලිව ලියා ගැනීම පළමුවෙන්ම කළ යුතු වෙයි. එසේ ලියා ගත් පසු එම පරමාර්ථ ඉදිරි කාලයේ දී මුදුන්පත් කරගැනීමට හැකි වන කාල සීමා ගැන සෑම දෙනාම එකතු වී තීරණ කරගත යුතුයි. මෙම කටයුත්තට හැම මන්ත්‍රී තුමෙක් ම සහභාගි වීම අනිවාර්ය වෙයි. එවිට සංවර්ධන වැඩ කරගෙන යද්දී ඒවා නිර්දය ලෙස විවේචනය කරමින් භේද භින්න වීම අනවශ්‍ය වෙයි. විවේචනය වෙනුවට සම්මුතිය යොදා ගනිමින් කාටත් සමගිව, සැම දෙනාගේම යහපත පිණිස වෙහෙස වීමට එවිට අවස්ථා සැලැසෙනු ඇත.මන්ත්‍රීවරු ඡන්ද රැස්වීම්වලදී ඉදිරිපත් කළ පොරොන්දු පොදුවේ සලකන කළ ඒවා දළ වශයෙන් මෙසේ වර්ග දහයකට ලේඛන ගත කළ හැකි යයි හැඟේ:. අධ්‍යාපන ක්‍රමය සංවර්ධනය කිරීම. ආහාර ද්‍රව්‍ය සුලභ කිරීම. ඒක පුද්ගල ආදායම වැඩි කිරීම. දූෂණය නැති කිරීම. පරිසර සංරක්ෂණය. ප්‍රවාහන ක්‍රම වඩා කාර්යක්ෂම කිරීම. රැකියා අවස්ථා වැඩි කිරීම. ව්‍යාපාර දියුණු කිරීම. සමාජ සේවා සංවර්ධනය. සෞඛ්‍ය සේවා පුළුල් කරමින් වැඩි දියුණු කිරීමමෙවැනි පුළුල් පරමාර්ථ ඉබේ ඉටුවන්නේ නැත. ඒවා සාක්ෂාත් කර ගැනීමට නිශ්චිත සැලසුම් සකස් කර ගත යුතු වෙයි. ඒ සඳහා ගත යුතු ප්‍රධාන පියවර සලකා බලමු.මේ සංවර්ධන පරමාර්ථ හා අරමුණු ජාතික වශයෙන් හෝ දිස්ත්‍රික් මට්ටමෙන් තීරණය කළ හැක. අපේ මන්ත්‍රීවරු තමන් නියෝජනය කරන දිස්ත්‍රික්ක හොඳින් දන්නා නිසා දිස්ත්‍රික් මට්ටමින් මේ සැලසුම් සාදා ඒවා ඒකාබද්ධ කොට ජාතික සැලසුමක් සකස් කර ගැනීමට ද උත්සාහ කළ හැක. අවශ්‍ය වන්නේ සැම දෙනාම එකමුතු වී බුද්ධිමත් මිනිසුන් ලෙස සවිස්තරාත්මක සැලසුම් සකස් කිරීමයි. මැතිවරණ කාලයේදී කොතෙක් විවේචනය කළත්, උසුළු විසුළු කළත් “මහින්ද චින්තනය” මේ සඳහා ආශ්‍රය ග්‍රන්ථයක් ලෙස භාවිතා කළ හැකි වෙයි.බොම්බායට කිට්ටුව ප්‍රදේශයක දුම්රිය පාරක් පළල් කොට, පාලමක් කඩා, නැවත ලොකු කොට තනා ඒ දෙපස පිහිටි දුම්රිය ස්ථාන තුනක මගී වේදිකා දීර්ඝ කිරීමේ ව්‍යාපෘතියක් දින දෙකකින් සම්පූර්ණ කිරීම ගැන වාර්තාවක් මෑතකදී පළ වූ “ප්‍රොජෙක්ට් මැනේජ්මන්ට්” නමැති වෘත්තීය සඟාවේ පළ වී ඇත. පවතින දුම්රිය සේවාවලට බාධා නොකර එම ව්‍යාපෘතිය දින දෙකකින් නිම කිරීමට හැකි වූයේ ඊට සහාය වූ සැම දෙනාම එකතු වී එය ඉතා සැලකිල්ලෙන් සැලසුම් කරන ලද හෙයිනැයි එම වාර්තාවේ විස්තර වෙයි. වර්ෂ හතරක් පහකින් අපේ රට තුළ ද විශිෂ්ට අන්දමේ සංවර්ධන ව්‍යාපෘති නිම කිරීමට ද අපේ මන්ත්‍රීවරුන්ට නායකත්වය දිය හැක.සංවර්ධන පරමාර්ථ නිශ්චිත ලෙස තීරණය කර ගත්තාට පසු අවශ්‍ය වන්නේ ඒවා ඉටු වන බව මැන ගැනීමට නිර්ණායක හෙවත් මිණුම් දඬු පැහැදිලිව සකස් කර ගැනීමයි. එවැනි නිර්නායක සාමූහිකව, සම්මුතියෙන් තීරණය කර ගත් විට එම ව්‍යාපෘති සදය ලෙස ඇගැයීමට හා ධනාත්මක අන්දමින් විවේචනය කිරීමට පදනමක් සකස් වෙයි. මෙතෙක් කෙරුණු අන්දමට රජය කරන හැම දේකම වැරැදි දැකීමට විපක්ෂයත්, විපක්ෂය කරන හැම දෙයක්ම කඩාකප්පල්කාරි කටයුතු ලෙස සැලකීමට රජයත් මාන බැලීම මෙවැනි ප්‍රවේශයකින් අහෝසි වී යනු ඇත.කාර්යක්ෂම සැලසුම් කරුවෝ ඔවුන් තීරණය කරන පරමාර්ථ පැහැදිලි ලෙස පිහිටුවා ගනිති. ඒ සඳහා ඉංගිරිසියෙන් “ස්මාට්” වචනයේ අකුරු පහ යොදා ගනිති. එයින් කෙරෙන්නේ එම පරමාර්ථ (1) නිශ්චිත ලෙස පිහිටුවීම, (2) ඉටුවන අන්දම හා ප්‍රගතිය මැන ගැනීමට හැකිවීම, (3) සාක්ෂාත් කර ගත හැකි වීම, (4) තාත්වික බව හා (5) කාල රාමුවක් සහිත වීමයි. මන්ත්‍රීවරු සාමූහිකව පිහිටුවා ගන්නා සංවර්ධන පරමාර්ථවල ද මේ ලක්ෂණ තිබිය යුතුයි. එසේ නුවුවහොත් ඒවා හුදු ප්‍රාර්ථනා පමණක් වෙයි.ඉහත සඳහන් කළ පොදු අපේක්ෂාවලින් පළමුවැන්න වෙත අවධානය යොමු කළහොත් “අධ්‍යාපන ක්‍රමය සංවර්ධනය කිරීම” යන අපේක්ෂාව නිශ්චිත පරමාර්ථයක් ලෙස සකස් වී එය ඉටුවන බව මැනීමට මෙවැනි නිර්ණායක පිහිටුවෙනු ඇත:. සා පෙළ සමත් වන සිසුන්ගේ ගණන හා ප්‍රතිශතය (සමස්තයක් ලෙස හා විෂය අනුව). සම්පූර්ණ ගුරු මණ්ඩල සහිත පාසල් ගණන / ප්‍රතිශතය. අධ්‍යාපන පීඨවල පුහුණු කළ ගුරුවර ගුරුවරියන් සංඛ්‍යාව. අවශ්‍ය අධ්‍යයන උපකරණ සපයා ඇති පාසල් සංඛ්‍යාව / ප්‍රතිශතය. පරිගණක පුහුණුව ලත් ගුරු භවතුන් ගණන. නාගරික පාසල්වලට සංක්‍රමණය අඩු වීම. යාවත්කාලීන කරන ලද විෂය මාලා ගණන (1) පාසල් (2) ගුරු විද්‍යාලපරමාර්ථ සහ නිර්ණායක ගැන පොදු සම්මුතියකට එළඹුණු පසු ඒවාට අදාළ ඉලක්ක තීරණය කළ යුතුයි. පස් අවුරුදු සැලැස්මක් නම් 2015 දී ළඟා විය යුතු තත්ත්වය ගැන තීරණය කළ හැක. නිදර්ශනයක් වශයෙන් දැනට (2010 දී) සා. පෙළ සමත් වී ඇත්තේ සියයට 42 නම් 2015 වන විට එය සියයට 60 දක්වාවත් දියුණු කිරීමට ඉලක්කයක් පිහිටුවා ගත හැක. අවශ්‍ය අධ්‍යයන උපකරණ සපයා ඇති පාසල් සංඛ්‍යාව 2010 දී සියයට 36 නම් 2015 දී එය සියයට 54 දක්වා වැඩි කිරීමට ඉලක්ක කරගත හැක. මේ ඉලක්ක එක් එක් දිස්ත්‍රික්ක අනුව වෙන වෙනම වුව ද සකස් කරගත හැක.සැලසුම්වල අඩංගු සංවර්ධන ඉලක්ක සපුරා ගැනීම සඳහා අවශ්‍ය වන මූල්‍ය සම්පත් සපයා ගැනීමේ උපාය මාර්ග සකස් කිරීම මෙවැනි සැලසුම්වල ඉතාමත්ම අභියෝගාත්මක පියවරයි. රාජ්‍ය ව්‍යවසාය රාශියක් පසුගිය කාලවලදී පිහිටවූයේ රජයේ ආදායම වැඩි කිරීමේ අදහසිනි. එහෙත් ඒවායේ ප්‍රමුඛතා සහ කළමනාකරණ ක්‍රියාවලිය රාජ්‍ය නායකයින් සාර්ථක ලෙස අධීක්ෂණය නොකිරීමේ හේතුවෙන් ඒවා බොහොමයක් වැසී ගියේය. නැතහොත් පෞද්ගලික ව්‍යාපාර බවට පත් විය. එවැනි අවාසනාවන්ත ඉරණමකට අනාගත සංවර්ධන ව්‍යාපෘති ලක් නොකළ යුතුයි. මේ සඳහා මූල්‍ය සම්පාදනය සඳහා දැඩි වෙහෙසක් දැරිය යුතු වෙයි.අපේ මන්ත්‍රීවරු අතරත්, රාජ්‍ය නිලධාරීන් අතරත්, විශ්ව විද්‍යාල ආදියේ සේවය කරන විද්වතුන් අතරත් විශේෂ නිපුණතා ඇති ප්‍රාඥයෝ සිටිති. ඒ අයගේ සහාය මේ සඳහා යොදා ගත හැක. පාසල්වල උසස් පෙළ සිසුන් හා විශ්ව විද්‍යාල ආදි තෘතීය අධ්‍යාපන ආයතනවල සිසුන් විසින් සකස් කරන ලද ව්‍යාපෘති වාර්තා ද ඇත. මේ ප්‍රඥා සම්පත ඒකරාශි කර ගතහොත් ග්‍රාමීය හෝ ප්‍රාදේශීය හෝ දිස්ත්‍රික් මට්ටම්වලින් ක්‍රියාත්මක කළ හැකි ව්‍යාපෘති රාශියක් හා ඒවාට මුදල් සපයා ගත හැකි ප්‍රවේශ කීපයක් ද සොයා ගත හැකි වෙයි. මේ සඳහා දූරදර්ශි නායකත්වයක් අවශ්‍ය වෙයි.සංවර්ධන කටයුතු සඳහා මුදල් සොයනවානම් ඒ ඒ ප්‍රදේශවලම ඇති මූල්‍ය ප්‍රවාහ අඳුනා ගැනීමට උත්සාහ කළ හැක. ව්‍යාපාරික අවස්ථා, බැංකුවල සේවය කරන සංවර්ධන / ව්‍යාපෘති නිලධාරීහු දැන සිටිති. කෘෂිකාර්මික සංවර්ධන ව්‍යාපෘති ගොවිකම් දෙපාර්තමේන්තුවේ, ගොවි ජන සේවා දෙපාර්තමේන්තුවේ සහ පොල් සංවර්ධන අධිකාරිය වැනි ආයතනවල සේවය කරන ප්‍රධානීන් දනිති. වැවිලි කර්මාන්ත සමාගම්වලින් වතු අංශයේ සංවර්ධන ව්‍යාපෘති සඳහා මුදල් සපයා ගන්නා අන්දම දැනගත හැක. ගැමිදිරිය, තාරුණ්‍යයට හෙටක් සහ රාජ්‍ය නොවන සංවිධාන මඟින් ක්‍රියාත්මක කෙරෙන ව්‍යාපෘති වලට මුදල් සොයා ගන්නා අන්දම විමසා බැලිය හැක. මෙවැනි ව්‍යාපෘති දිස්ත්‍රික්ක මට්ටමෙන් හෝ ප්‍රාදේශීය මට්ටමෙන් සමායෝජනය කළ හැකි නම් මූල්‍ය ප්‍රවාහ හඳුනා ගැනීම අපහසු නොවනු ඇත. සැලසුම් සම්පාදනයේ ඊ ළඟ පියවර වන්නේ ගැටලු අඳුනා ගැනීමයි. අපේ අය බොහොම දෙනෙක් සැලසුම් සම්පාදනයේ මුල් පියවර ලෙස ගැටලු වලින් පටන් ගෙන ඒවායේම පැටලී කාලය නාස්ති කරත්. මෙම ලිපියේ දැක්වෙන ක්‍රමයට අනුව සංවර්ධන ඉලක්ක ඉටුකර ගැනීමේ උදාර අරමුණට කැප වීමක් සිදුවන නිසා, එම කැප වීම අවංක නම් ගැටලු සියල්ලම අභියෝග බවට පත් වන හෙයින් ඒ සියලුම ගැටලුවලට නොබියව මුහුණ දීමට සැලසුම් කරුවන්ට හැකි වෙයි. මෙතැනදී අවශ්‍ය වන්නේ එවැනි ගැටලු පැහැදිලිව හඳුනා ගෙන ඒවා ගැන සම්මුතියකට එළැඹී පැහැදිලිව ලියා ගැනීමයි. අරමුණු තීරණය කිරීමට ගත කළ කාලයට වැඩි කාලයක් මේ සඳහා යෙදවීමට සිදු වනු ඇත.හඳුනා ගත් ගැටලුවලට ප්‍රායෝගික විසඳුම් සෙවීම ඊළඟ පියවරයි. ගැටලු විසඳීම හා තීරණ ගැනීම ගැන පවත්වන ලද දේශීය හා විදේශීය සම්මන්ත්‍රණවලට සහභාගි වූ මන්ත්‍රීවරු හා රාජ්‍ය නිලධාරීන් දහස් ගණනක් අප අතර සිටිති. ඒ අයගේ සහාය ද මේ සඳහා ලබා ගත හැකි වෙයි.ගැටලු විසඳීමට ක්‍රම රාශියක් පොත් පත්වල සඳහන් වී ඇත. බුද්ධි කලම්බනය, සංඛ්‍යාත්මක විග්‍රහ, ගැටලු ගස් සැදීම, හේතු ඵල විග්‍රහය, පැරේටෝ සටහන් වැනි සංඛ්‍යානාත්මක ප්‍රවේශ භාවිතය, යුගල සංසන්දනය, ක්‍රම අධ්‍යයනය, කාර්ය ක්‍රම විශ්ලේෂණය, යෝජනා විමසීම, පූර්වාදර්ශ සැලකීම, විශේෂඥයින්ගේ උපදෙස් ලබා ගැනීම, ඇයි - කෙසේද සටහන් සකස් කිරීම, අවධි මාර්ග විග්‍රහය, න්‍යාය සටහන් සැදීම වැනි විවිධ නාමවලින් හැඳින්වෙන එවැනි ක්‍රම දන්නා අපේ උගතුන් සෑම දිස්ත්‍රික්කයකම සිටින හෙයින් ඒ අය අවශ්‍ය අවස්ථාවකදී අපේ මන්ත්‍රීවරුන්ට සහාය කර ගත හැක.ගැටලු විසඳීමේ පියවර අවසාන වන විට අප රටේ අනාගත සංවර්ධනය සඳහා කළ යුතු වැඩ රාශියක් තීරණය වනු ඇත. එම වැඩ රාශිය නිශ්චිත කාර්ය සටහන් ලෙස සකස් කොට ඒවා නිම කළ යුතු දින වකවානු ද තීරණය කොට රේඛා ප්‍රස්ථාර ලෙස හෝ කාර්ය ජාල රූප සටහන් ලෙස සකස් කර ගැනීමත් ඒ ඒ කාර්ය නිම කිරීමේ හා අධීක්ෂණය කිරීමේ වගකීම් රාශියත් තීරණය කොට එම සටහන්වලම ඇතුළත් කළ යුතු වෙයි. මහවැලි ව්‍යාපාරයේ විවිධ ව්‍යාපෘති සඳහා සකස් කරන ලද මෙවැනි සටහන් තවමත් මහවැලි අධිකාරියෙන් සොයා ගත හැකි වනු ඇත.ඒවා මීට නිදර්ශන ලෙස භාවිතා කළ හැක. අනාගත සංවර්ධන සැලසුම්වල හරය මෙන්ම ඒවා ක්‍රියාත්මක කිරීම හා මෙහෙයවීමේ උපකරණ ලෙස ද මෙම සටහන් විශේෂයෙන් ප්‍රයෝජනවත් වනු ඇත.සංවර්ධන සැලැසුම් ක්‍රියාත්මක කිරීමේ ප්‍රගතිය මැනීම මෙන්ම ඒවායින් ජනතාවට ලැබෙන ප්‍රතිඵල මැන බැලීම සඳහාත් ඇගැයීම් ප්‍රවේශ හා ඒවාට අදාළ වාර්තා කිරීමේ ක්‍රම සකස් කිරීම් මී ළඟ පියවරයි. සඳය ලෙසත්, ධනාත්මක ලෙසත් රටේ සිදුවන දේ දෙස බලා සිදු වන වැරැදි ඇතොත් ඒවා ප්‍රගතිශීලී හා බුද්ධිමත් අන්දමින් හරිගස්සා ගනිමින් සංවර්ධන ක්‍රියාවලිය ඉදිරියට ගෙන යාමට මන්ත්‍රීවරුන්ට එවිට හැකි වනු ඇත.සංවර්ධන සැලසුම් කාලීනව සංශෝධනය කළ යුතු බව කවුරුත් දනිති. එහෙයින් සකස් කරන ලද දීර්ඝ කාලීන සැලසුම් හැම වර්ෂයක්ම අවසානයේදී විමසා බලමින් ඉදිරි වර්ෂයට ගැළපෙන පරිදි සංශෝධනය කිරීම හා හෝ ප්‍රති සැලසුම් කිරීමට ක්‍රමයක් ද යොදා ගත යුතු වෙයි. මේ වර්ෂයේ සකස් කරන ලද සැලැසුම්වලට පදනම් කර ගන්නා උපකල්පන හා නිර්නායක 2011 ට හෝ ඉන් ඔබ්බට ගැලපීම ගැන මෙහිදී සලකා බැලේ. අවිනිශ්චිත අවස්ථා සහ අවට ලෝකයේ මතුවන ප්‍රවණතා අනුව මෙම ප්‍රතිශෝධන වලදී සලකා බැලේ.මේ අරමුණු ඉටුකර ගැනීමට කවුරුත් එකමුතු වී වැඩට බැසිය යුතුය.එම්. සී. මාතුපාල</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=af1004252</link>
    <topic>කරපු දඟ වැඩ නිසා ටීචර්ලගෙන් ඇති තරම් බැණුම් අහල තියෙනවා</topic>
    <author>සුභාෂිණි ජයරත්න</author>
    <content>අපි කුමක් කරමු ද නටමු ද ගී ගයමු ද වැඩ කරමු ද?කරපු දඟ වැඩ නිසා ටීචර්ලගෙන් ඇති තරම් බැණුම් අහල තියෙනවාසාමාන්‍ය පෙළ ඉහළින්ම සමත් වුණු ශමාලිඇය ශමාලි ගුණවර්ධනයි. රටේ ඇය ගැන වඩ වඩාත් කතා බහට ලක්වන්නේ ඇය අධ්‍යාපනයෙන් නිසි ඵල ලබා ගත් හෙයිනි.පසුගියදා පැවැති අධ්‍යයන පොදු සහතික පත්‍ර සාමාන්‍ය පෙළ විභාගයෙන් ලංකාවෙන්මඉහළම ලකුණු ලබා ගත් ඇය කොළඹ දේවි බාලිකා විදුහලේ දීප්තිමත් ශිෂ්‍යාවකි.ඇය සමඟ සිළුමිණ කළවිශේෂ සාකච්ඡාවකි මේ.මගේ පවුලේ ඉන්නේ හතර දෙනයි. අම්මා නන්දා ගුණතිලක. පාණදුර දිසා අධිකරණයේ නීතිඥ වරියක්. තාත්තා එස්. ඩී. ඩබ්ලිව්. ගුණවර්ධන. කැලණිතිස්ස විදුලි බලාගාරයේ ඉංජිනේරුවරයෙක්. එකම අයියා මනුජ ගුණවර්ධන. ආනන්ද විද්‍යාලයේ ඉගෙන ගන්නේ. අපි ඉන්නේ ගොතටුව ආසිරි උයනේ, පුංචි ලස්සන ගෙයක.මම නම් එහෙම නැහැ. නිදිමත වුණාම නිදාගත්තා. නිදිමත නැති වෙලාවට පාඩම් කළා. මුලදි නම් හිතේ බයක් තිබුණේ නැහැ. මම විභාගය කියලා ගණන් ගත්තෙත් නැහැ. නමුත් විභාගය ළංවෙන කොට නම් හිතේ පොඩි කලබලයක් තිබුණා.ඇති තරම් අපි සෙල්ලම් කළා. බැඩ්මින්ටන් වලට තමයි වැඩිපුර ආසා කළේ.අපි එකතු වුණාම වැඩිපුර කරන්නේ කතා කරන එක. කට්ටිය එකතු වෙලා රටේ නැති දේවල් කියව කියවා ඉන්නවා.මට යාළුවෝ නම් ගොඩාක් ඉන්නවා. නම් කියන්න ගියොත් තරහ වෙයිද දන්නෙ නැහැ. හැමෝම හොඳ යාළුවො.පාසලේදී නම් සෙල්ලම් කරන්නේ යාළුවෝ එක්ක. ගෙදරදි අයියත් එක්ක කරන ලොකුම සෙල්ලම තමයි රණ්ඩු වෙන එක.ගොඩක් වෙලාවට අපි දෙන්නම ඇති තරම් රණ්ඩු වෙලා අන්තිමට අපි දෙන්නම රණ්ඩුව බේරා ගන්නවා. මේ නිසා අම්මා ඇතිවෙන්න රණ්ඩු වෙන්න ඉඩ දීලා පැත්තකට වෙලා ඉන්නවා. අපි දෙන්නා රණ්ඩු වෙන්නේ බොරුවට කියලා අම්මා දන්නවා.මට හොඳට පීනන්න පුළුවන්. ‘ස්විමිං’ වලට මම ගොඩාක් ආසයි. හැබැයි මට වතුරට පනින්න බැහැ. පීනන්න විතරක් පුළුවන්.ඔව් එක තරගයකදී මම පීනලා ප්‍රථම ස්ථානය ගත්තා. මේ තරගයේදිත් උඩ සිට වතුරට පනින්න තිබුණා. මම බය වුණා. නමුත් පිටුපස හිටපු ළමයා මාව වතුරට තල්ලු කළා. කොහොම හරි ඒ අභියෝගයත් ජයගෙන මම තරගයෙන් දිනුවා.මගේ යාළුවෝ දෙන්නෙක් ඉන්නවා. ඒ බල්ලයි පූසයි. ඒ දෙන්නට මම හරිම ආසයි. සත්තු හුරතල් කරන්න. අපේ අම්මත් සතුන්ට ආදරෙයි. ඒ නිසා සත්තු සුරතල් කරනවට කෑගහන්න කෙනෙක් නැහැ.හැම වෙලාවෙම ටීචර්ලාගෙන් බැනුම් අහනවා. මමත් මගේ යාළුවොත් හරිම දඟයි. ඉස්කෝලේ හොඳට වැඩ කරනවා වගේම ඉස්කෝලේ ඉන්න දඟම පිරිසත් අපි. ඒ නිසා නිතරම බැනුම් අහලා ඉවරයක් නැහැ.පොත් නම් කියවන්න ආසයි. වැඩියෙන්ම ආසා කතන්දර පොත් කියවන්න. ඉංගී‍්‍රසි පොත් තමයි නිතරම කියවන්නේ. ‘ඉන්ඩ් බ්ලයිටන්ග්’ ඉංගී‍්‍රසි කතාවලට මම හරි ආසයි. සිංහල පොතුත් කියවනවා. මඩොල් දූව වගේ පොත් හම්බ වුණොත් කියවනවා.ඔව්. ගෙදර ඕගන් එකක් තියනවා. නෝට්ස් බලාගෙන වාදනය කරන්න පුළුවන්.අයියටත් මටත් අම්මා පොඩි කාලෙදිම සංගීතය පුරුදු කළා. ගෙදර ආවම නිවාඩු වෙලාවට ගහනවා.මමනම් කාටුන් ඔක්කොම බලනවා. නාට්‍ය වගේ ඒවාට ආස නැහැ. නමුත් කාටුන් වලට හරිම ආසයි.විභාගය ළංවෙන කොට නම් පාන්දර ඇහැරුණා. රෑට මම ගොඩක් පාඩම් කළා. හැබැයි එක දිගටම රෑට පාඩම් කළේ නැහැ. එක දිගටම දවස් ගණනාවක් රෑට පාඩම් කරන්න ඇහැරගෙන ඉන්න අමාරුයි.පොල් ගාලා දෙනවා. මම උයන්න දන්නෙ නැහැ. හොඳට කේක් හදන්න දන්නවා. හැබැයි අනිත් අයට කන්න පුළුවන්ද දන්නෙ නැහැ. අයියගෙන් තමයි අහන්න ඕන කන්න පුළුවන් ද කියලා.මම කන්න ආසම අයිස්ක්‍රීම් හා චොකලට්. තාත්තා විභාගය පාස් වුණහම අයිස්ක්‍රීම් ගෙනත් දුන්නා.අයියා මට පාඩම් කියලා දෙනවා. මාත් දන්නෙ නැති දේ අයියගෙන් අහනවා. මෙහෙම පාඩම් අහගන්න ගිය වෙලාවට අයියගෙන් ගුටි කාලත් තියනවා.අපි දෙන්නම පාසල් යන්නේ එකට. උදේට තාත්තා අපිව පාසලට එක්කරගෙන යනවා. හවසට දෙන්නා එන්නේ වෙනම වෑන් දෙකක.පාරේ වාහන නැතිනම් වාහනය ගෙනියත හැකි. තාම වාහන පදවන්න ඉගෙන ගන්නවා. ඒත් අයියට නම් හොඳට වාහන පදවන්න පුළුවන්.මේ පාර අවුරුද්ද හරි සරුයි. ජයයි. අපි වාද්දුවේ ගමේ ගියා, සෙල්ලම් කළා. කෑමබීම හැදුවා. අම්මගෙන් තාත්තගෙන් අලුත් ඇඳුම් හම්බ වුණා. හරිම විනෝදයෙන් කාලය ගත කළා.අපි හරි ආසයි දුර ගමන් යන්න. නිවාඩුවක් ආවහම අපි විනෝද වෙන්න ගමන් යනවා. මේ ළඟදි යාපනයට ගියා. නාගදීපෙත් ගියා. දවස් 3 ක් ඉඳලා ආවා. ඊට කලින් සිරිපාදේ ගියා. මේ වගේ ඉතිහාස වටිනාකමක් ඇති පළාත් බලන්න අපි හරි ආසයි.අපි හොඳ බෞද්ධයෝ. පෝයට නම් හැමදාම පන්සල් යනවා. ගෙදරත් නිතරම ආගමික කටයුතුවලට මුල්තැන දෙනවා.මේ දේවල් කරන්නේ මගේ ආච්චියි සීයයි. ඒගොල්ලන්ට ඉන්න එකම මිනිපිරිත් මුනුපුරත් මගේ අයියයි මමයි. ආච්චියි සීයයි මගේ විභාග දවස් වලට කලින් බාරහාර වුණා. කේන්දර හඳහන් බැලුවා.මම නම් කවදාවත් පාසලේදී දුරකතන පාවිච්චි කළේ නැහැ. මට දුරකතනයක් තිබුණා. පන්ති යනකොට මම ඒක පාවිච්චි කළා. ගෙදරට හදිසි ඇමතුමක් දෙන්න.ලස්සනට මට ගැලපෙන ඇඳුම් අදින්න ආසයි. නිතරම විලාසිතා පිටුපස යන්නෙ නැහැ.එදා දෙන වැඩ එදාම කරලා පාඩම් වැඩ ගොඩ ගසා නොගෙන හොඳින් අධ්‍යාපන කටයුතු කළොත් මට වගේම ඔයාලටත් හොඳින් විභාග සමත් වෙන්න පුළුවන්.සුභාෂිණි ජයරත්නඡායාරූප දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=as1004251</link>
    <topic>රවි ශංකර් හමුවේ මියුරු රටා මැවූ සත්සරවේදියා</topic>
    <author>සටහන – ජයමිණි අත්තනායක</author>
    <content>රවි ශංකර් හමුවේ මියුරු රටා මැවූ සත්සරවේදියා“අම්මාගේ රබන් පද ගායනාව මට තවමත් ඇහෙනවා වගේ”නෙළුම් විලමං හිතුවෙ නෑ ඒගොල්ලෝ මාව දාලා යයි කියලාඋද්දච්චකම නැති කිරීමට සිතෙහි දඟලන හා නළියන ස්වභාවය නැති කළ යුතුයිඑදා මිතුරු - අද අමතක ආන්ද්‍රා දේශයදිනපාල මහතා ගීතයක් ගායනා කරමින්වියපත් බව ඔහු ගතින් මෙන්ම මුහුණින් ද දිස්වේ. පරම්පරා කීපයක මෙන්ම එවන් දිගු ඉතිහාසයක ලත් අත්දැකීමෙන්ම ලැබූ පන්නරය ඔහු ජීවිතයට ජීවයක් වැනිය. ඒ අභියස මිහිරි – ඉමිහිරි මතක - සිදුවීම් දසදහස් ගණනකි.ඔහු එවන් අපූරු ස්මරණයක යෙදේ. කාලය කෙමෙන් ගෙවී ගියද, ඒ අභියස ඔහු වියපත් කර ඇති බව ඔහුට නොදැනෙන්නේ ද ඒ මිහිරි – ඉමිහිරි මතකයන්හි නිබඳවම සැරිසැරීම නිසාය.අටලෝ දහම හා බැඳි සතුට, ශෝකය, දුක, ජය, පරාජය නම් වූ සංවේදනා ඔහු දිවි ගමන කෙතරම් අපූරු අයුරින් අර්ථවත් කොට තිබේ ද? ඔහු විමැසන්නේය.හදවතේ ගැඹුරුම තැනෙක ලැගුම්ගත් සංගීත රසයෙන් උද්දීපනය වූ තාරුණ්‍යය හා ඒ චමත්කාරයෙන් ඔහු දසදහස් වාරයක් ජීවය ලබන්නේය. එකසිය එක් වැනි වියට පා තැබූවත් දිනපාල පට්ටිආරච්චි මහතා ඒ අතීත මතකයන් පිළිබඳව, හොඳ මතකයක් ඇතුව අප හා සරන්නේ ද ඒ නිසාය.දෙහිවල විසල් වත්තක් මැද පැරණි ගෘහ නිර්මාණ ශිල්පය අනුව තැනූ නිවසේ ඔහු අදත් දූ පුතුන්, මුණුබුරන්, මිණිබිරියන් පිරිවරා වෙසෙන්නේය. ඔවුන්ගේ ආදර, ගෞරව, සෙනෙහස ලැබීමම ඔහු ජීවිතයට තවත් සියක් ආයු ලැබ ගැනීමක් වැනිය.පැරැණි ගත් කතුවරුන්ගේ මෙන්ම පැරැණි සංගීත ශිල්පීන් කීපදෙනෙකුගේම මුහුණු කීපයක් ම ඔහු දුටුවේලේ පටන්ම මගේ මතකයට නැඟී ආවේය. කුමන හේතුවකින් නිසා හෝ මාගේ මතකය නතර වූයේ “මානිස් පට්ටිආරච්චි” නම් වූ සංගීතවේදියා අද්දරය. ඔවුන් දෙදෙනාගේම හැඩරුව, ගති ස්වභාවයන් එක හා සමාන බව මා හට හැඟිණි.මානිස් පට්ටිආරච්චි යනු දිනපාල පට්ටිආරච්චි මහතාගේ වැඩිමහල් සොහොයුරාය. ඒ මතකයම මා සිතේ හැඟීම, අරුම පුදුම එකක් නොවීය. “පට්ටිආරච්චිලා” යනු අප රටේ වැජඹුණු එක් සංගීත පරම්පරාවකි. ඒ සංගීත පවුලේ විශිෂ්ටතමයකු වූ “සදානන්ද පට්ටිආරච්චිද” ලක්නවු භාත්ඛණ්ඩ සංගීත විශ්වවිද්‍යාලයෙන් සංගීත ඥාණය පෝෂණය කර ගනිමින් මෙරටට පැමිණ ක්ෂේත්‍රයට සේවයක් කළ අයෙකි.හේ අප රටේ දක්ෂතම “සාරංගි වාදකයෙකි. රජයේ කලායතනයේ ජ්‍යෙෂ්ඨ කථිකාචාර්යවරයෙකි. සත්සර හෝඩියෙන් විකාශනය වූ ඔහුගේ සංගීත කලාව පිටුපස දැවැන්තම සෙවණැල්ල වූයේ පියාවූ මානිස් පට්ටිආරච්චිය.තම සුරතට නැඟුණු ඕනෑම සංගීත භාණ්ඩයකින් මියුරු සංගීත නාද රටා මවන ඔවුන්ගේ ආභාෂය “දිනපාල පට්ටිආරච්චි” මහතා කෙරේද නොඅඩුවම බලපෑවේය. ඒ නිසාම ඔහුද දුලබ ශක්ති සම්පන්නයෙන් පිරිපුන් සංගීත රස කාමියෙක් බව අපටද හැඟිණි.උත්තර භාරතීය සංගීත සම්ප්‍රදාය පමණක් නොව බක්, මොසාර්ට්, බීතෝවන්, ෂූබර්ට්, චෙයර්දි, රොසිනි, දෙබුසි වැනි බටහිර සංගීතවේදීන් ඇසුරු කළ සංගීත සම්ප්‍රදායන් ශ්‍රවණය කිරීමෙන්ලබා ගත්තාවූ සංගීත ශික්‍ෂණයට දිනපාල ද දැඩිසේ ඇලුම් කළේය. එසේ වුවද, අප රටටම ආවේණික වූ සංගීත රටා පිළිබඳවද එම ගීත පිළිබඳවද මොහු දැඩි ලෙස අවධානය යොමු කළේය. ඒ නිසාම ඔහු සිය සොහොයුරා හා ඔහුගේ යහළුවන් සමඟ නිතර දෙවේලේම සංගීත කටයුතුවල නියැළුණේය.කොළඹ අවට එදා පැවති සංගීත උත්සව හැම එකකටම ඔහු සහභාගී විය. “තබ්ලා වාදනය” කෙරේද දිනපාල විශාල ඇල්මක් දැක්වූ අතර සිය ගණන් ගීත ගායනා කරමින් විවිධ උත්සව අවස්ථාවල රසිකයෝ ඉහළින් පිනවූහ. එදා ගැයූ ගීත අදටත් නිරායාසයෙන් ඔහු මුවින් ගිලිහෙන්නේ ඒ පුරුද්ද නිසාය.බිරිය ඥාණවති හා පවුලේ අනෙකුත් දරු මිණිබිරියන් සමඟ”ආයුබෝවන්, මට හරි සතුටුයි. ඒ කාලය මතක් වෙනකොට, අපි බොහෝම සතුටින්, සැහැල්ලුවෙන් තමා කාලය ගත කළේ. කාලා බීලා, යාළුවෝ ආශ්‍රය ඒ ලබපු සතුට තමා මගේ ජීවිතය මේ තරම් දිගු වෙන්න හේතු වුණේ. ලෙඩක් දුකක් නැති මේ සතුටු ජීවිතය ගැන කවුරුත් මගෙන් අද අහනවා, ප්‍රශ්න කරනවා. ඉතින් ඕකට මට දෙන්ඩ උත්තරේ සතුට තමා. එන කිසිම දුකක් හිතට ගන්නෑ. ඒක මගේ ගතියක්.”හා හා පුරා කියා හඬ අවදිකරමින් දිනපාල අප සමඟ කතාවට මුල පිරුවේය.1910 ජනවාරි 10 වෙනිදා කොල්ලු පිටියේදී උපත ලැබූ දිනපාල මහතා විශ්‍රාමික දුම්රිය ස්ථානාධිපතිවරයෙකුව අවුරුදු 30 කටත් වඩා වැඩි කාලයක් ;ස්වය කරමින් දිගුකාලීන සංගීත චාරිකාවකද යෙදුණේය. සංගීත රසය, නාද රසය, නොඅඩුවම අත්විඳිමින් ඔහු ඒ රස සාගරයේ අද ද කිමිද සිටින්නේය.මේ වනවිට ජීවිතයේ එකසිය එක්වරක් පහුකළත් තවමත් හොඳින් ඇස් පෙනෙන, කන් ඇහෙන, අතපය මෙන්ම හිතේද, දැඩි වාරු ඇති ඔහු දූ පුතුන් කීපදෙනකුගේ පියකු වූවාසේම මුණුපුරු මිණිපිරියන්ට ද, ආදරණීය සීයා කෙනෙක් ද වෙයි. ඔහු ඒ භූමිකාවන් තුළ තම යුතුකම්, කැපකිරීම් මනාව ඉටු කළේය. අනුනට බරක් නොවී සැහැල්ලුවෙන්, තමන්ගේ කටයුතු තමන්ම කර ගනිමින් ආදර්ශවත් ජීවිතයක් ගෙන යන දිනපාල පට්ටිආරච්චි මහතා අප “සිත් මල් යායට” කැඳවා ගෙනඑනු ලබන්නේ ද ඒ සුවිශේෂත්වය නිසාය.”මම ජීවිතේටම ගියේ එකම එක ඉස්කෝලෙකට. කොළඹ තර්ස්ටන් විද්‍යාලයෙන් මා ලැබූ ගොඩක් දේවල් තියෙනවා. බොහෝම ගෞරවයක් තියෙන්නේ අදටත්. ඒ කාලේ අපි ඉගෙන ගත්තේ ඉංගී‍්‍රසි මාධ්‍යයෙන්. හැම විෂයකටම, හොඳම ලකුණු ගත්තා විභාගවලදී. ඒ වගේම ක්‍රීඩා හා සංගීත, නාට්‍ය වැනි බාහිර කටයුතුත් යස අගේට කළා. අපේ ගුරවරු අපට හොඳට මඟ පෙන්නුවා.ඒ කාලේ මගේ අයියා මානිස් පට්ටි ආරච්චි, සංගීත කටයුතුවලට වැඩි කාලයක් ඇරලා තිබුණා. සංගීත භාණ්ඩ හැම එකක්ම වාගේ අපේ ගෙදර තිබුණා. වැඩිමනක් ම ග්‍රැමෆෝන් ගීත ශ්‍රවණය කළා. අදටත් කලාතුරකින් හෝ ඒ ගීත ඇහෙනකොට ඒ අතීතයට හිත යනවා. හරිම සුන්දරයි. ඒ කාලේ අයියා තමා “මියුසියස්” (කොළඹ) කොලේජ් එකේ පෙරදිග සංගීතය බාර ගුරුවරයා හැටියට කටයුතු කළේ.ඒ කාලේ වසරකට වරක් නාට්‍යක් පුහුණු කරනවා. අපේ ගෙදර තමයි බොහෝවිට පුහුණුවීම් කළේ. මට මතකයි ඔහු කරපු “සිරිසඟබෝ” නාට්‍යට මම වසර ගණනාවක් තබ්ලා වාදකයා විදිහට කටයුතු කළා. මම යටතේත් ගෝලයෝත් කීප දෙනෙකුම තබ්ලා ගැහුවා.මර්වින් සෙනෙවිරත්න, කිංස්ලි මානප්පෙරුම ඒ වගේ අය. මගේම වයසේ. හැබැයි ඒ අය අද ජීවතුන් අතර නෑ. ආනන්ද විද්‍යාලයේ සංගීතය ඉගැන්නුවේ අපේ අයියාගේ, පුතා සදානන්ද. ඒකෙත් නාට්‍ය කලා හැම අවුරුද්දකම වාගේ. එතකොට ඒ නාට්‍යයෙත් “තබ්ලා වාදකයා” ලෙස මම කටයුතු කළා. කිසිම කරදරයක් නැතිව බොහෝම නිදහසේ කාලය ගත කරපු ඒ අතීතය මගේ සංගීතය පිළිබඳව නිපුණතා ක්‍රම ක්‍රමයෙන් වැඩි දියුණුකරගන්නත් හැකිවුණා.”ඔහු ඒ නාට්‍ය රසය මතක් කර දෙමින් තවත් ගීතයක් මතකයට නඟා ගත්තේය. වෙහෙස බවින් යුතුව ගායනා කළත්, එහි වචන පැහැදිලිව ශ්‍රවණය විය.බිරිය සමඟින්එදා සදානන්ද වටා බොහෝ ගායක ගායිකාවන් ද පුහුණු වුණා. ඒ කාලේ එච්. ඩබ්ලිව්. රූපසිංහ, ආර්. රොක්සාමි වගේ විශිෂ්ට සංගීතඥයිනුත් මට දැන හඳුනාගන්න ලැබුණේ මගේ අයියා නිසා. ඔවුන් දක්ෂ වාදකයෝ මෙන්ම විශිෂ්ට සංගීත ශිල්පීන්. කොළඹ පුරා පැවැත්වෙන සංගීත පාටි වලට, උත්සව වලට ගිහින් මමත් ඔවුනුත් එක්ක තබ්ලා වාදනයට එක්වුණා.ඒ කාලේ මම නැඟිටපු ගමන්ම කළේ වතුර වීදුරුවක් බීලා පැයක් දෙකක් තබ්ලාවේ පුහුණුවීම් කටයුතු කරපු එක. හැම තබ්ලා පදයක්ම ශාස්ත්‍රීයව මට වාදනය කරන්න හැකි වුණා. ඒක ඇඟෙන්ම ආපු දෙයක්. දැන් නම් ඉතින් එහෙම ජවයක් මට නැහැ. කොයිදේත් එදා අපි කැපවීමෙන්කළා.කොලුගැටයා කාලයේ පටන්ම කරපු සංගීතය, මගේ ජීවිතයෙන් ඈත් කරන්න බැරි මට්ටමට පත්වුණා. මගේ අම්මායි තාත්තායි නැතිවුණේ කුඩා අවදියේමයි. මට සහෝදර සහෝදරියන් එකොළොස් දෙනෙක් හිටියා. ඒ අයත් සංගීතයට බොහෝම ලැදිව සිටි අය.දිනපාල එදා රජයේ පුහුණු පාසලේ (තර්ස්ටන් විදුහල) අධ්‍යාපනය ලබන අතරතුර සාමාන්‍ය පෙළ අධ්‍යාපනය ඉංගී‍්‍රසියෙන් හා ලතින් භාෂාවෙන් හදාරමින් සවස සිංහල පංතිවලට ද ගොස් සිංහල භාෂාව හොඳින් ප්‍රගුණ කොට ඇත.අතීතය ගැන ඉතා හොඳ පැහැදිලි මතකයක් ඇති ඔහු, අප කතාබහට වඩා ඔහුගේ මතකයෙන් කිසිසේත් ඈත් නොවන සිදුවීම් කීපයක්ම අපට හෙළි කළේය.”1950 දී විතර මට මතකයි, අපේ අයියා, ඉන්දියාවේ ඉඳලා සංගීතය හදාරලා ලංකාවට ආපු වකවානුව. ඒ කාලයේ භාරතයේ විශිෂ්ට තබ්ලා වාදයෙකුව සිටි අල්ලරක්ඛා, ලංකාවට ආවා. සදාගේ සංගීත මාස්ටර් වුණෙත් ඔහු. ඔහු ලංකාවට ඇවිත් නිට්ටඹුව ප්‍රදේශයේ සංගීත උත්සව කීපයකටම සහභාගී වුණා.මට මතකයි ඒ උත්සවවලදී ඔහු උතුරු ඉන්දියානු ගීතිකා ගායනා කිරීමටත් පෙළඹුණා. ඔවුන් ඔවුන්ගේ ආගම්, ඇදහිලි හඳුන්වා දුන්නේ මේ ස්තෝත්‍ර මඟින්. ඒවා ඒ කාලේ නම් මට හොඳින්ම කටපාඩම්ව තිබුණා. ඒත් දැන් මතකයට එන්නෑ. ඒ වකවානුවේම භාරත මහා සංගීතවේදී, රවි ශංකර් ද ලංකාවට පැමිණියා. මේ විශිෂ්ටයන් දෙදෙනා සහභාගී වූ සංගීත උත්සවවලට තබ්ලා වාදනය කරන්නත් මට අවස්ථාව ලැබුණා.ඒ සිදුවීම් මට කවදාවත් අමතක වෙන්නේ නෑ. බොහෝම අපූරුයි. අද වගේ මතකයි. ආර්. රොක්සාමි, ජීවී. නන්දසිරි, ලයනල් අල්ගම, අමරදේව යන සංගීතවේදින් සමඟ ද පසුකාලීනව මට ගීත ගායනා කරමින් තබ්ලා වාදනය කිරීමේ අවස්ථාව උදාවුණා.ඒ වගේම මා තබ්ලාව හා සර්පිනාව හොඳින් පුරුදු පුහුණු වී සිටි නිසා නිතර නිතර සංගීත වැඩසටහන් වලටත් සහභාගී වුණා.ඒ වගේම තවත් අමතක නොවන සිදුවීමක් තමා, එදා සිරිමාවෝ බණ්ඩාරනායක මහත්මියගේ පියා බලංගොඩ මහවල තැන්න වලව්ව පදිංචි බාන්ස් රත්වත්තේ මහතාගේ ආරාධනයෙන් සිරිමාවෝ බණ්ඩාරනායක හා ඇස්.ඩබ්.ආර්.ඩී. බණ්ඩාරනායක යන යුවළගේ මංගල සාදයේ තබ්ලා හා සර්පිනා ගසමින් ඒ උත්සවයට මට සංගීතය සැපයීමටත් හැකිවීම.ඒක හරිම අපූරු, සුන්දර මතකයක්, ඔවුන් දෙපොළ එදා අපිත් එක්ක සුහදව කතා කරමින් සතුටු සාමීචියෙන් කල් ගතකළා.ඊළඟට මගේ් ජීවිතයේ ගොඩක්ම සතුටු වුණ දවසක් තමයි, දුම්රිය සේවයට එක්වන්න මට භාග්‍යය ලැබුණු දිනය.” ඔහු පවසයි.දිනපාල අද විශ්‍රාමික දුම්රිය ස්ථානාධිපතිවරයකුව කල්ගත කළද, ඔහු ඒ වෘත්තියට ද ඉතාමත් කැපවීමෙන් කටයුතු කළ අයෙකි. 1928 ජනවාරි 01 වැනි දින දුම්රිය සේවයට එකතුවී ඇති අතර ඒ කාලයේ රට පාලනය කරමින් සිටියේ “මැනිං ආණ්ඩුකාරයා” වන අතර දුම්රිය සාමාන්‍යාධිකාරයා ටී.ඩී.යූ ඩර්ටන් මහතා ද දෙවැනියා ලෙස ආර්.එස්. ගුණරත්න මහතා ද කටයුතු කළ බව ඔහු පවසයි.”ඒකාලේ ස්ටේෂන් එකේ වැඩ කළේත් හරිම සතුටෙන්. ගෙවල් දොරවල නෑයනුත් මගේ දරුවනුත් බිරියත් එක්ක හරිම සැහැල්ලු ජීවිතයක් ගත කළා. රේල්ලුවේ විභාගය පාස්වුණු දවසේ මට අපේ ගෙදර අයගෙන් බරටම තෑගි ලැබුණා. ගොඩක්ම සංගීත කටයුතුවලට ආරාධනාත් ලැබුණා. ඒ 1940 වසරේ. රේල්ලුවේ විභාගයෙන් මුළු ලංකාවෙන්ම 10 වැනියා විදිහට ලකුණු ලබාගන්න හැකිවුණා. සේනානායක දේශපාලන පරම්පරාව තමා අපි ආදර්ශයට ගත්තේ.ඒ කාලේ මට හරියට මිතුරෝ හිටියා. හැබැයි කවදාවත් අයථා වැඩ වලට යොමු වුණේ නෑ. අරක්කු පොදක්වත්, කටේ තියලා නෑ දුම්පානය කිරීමවත් නෑ. දුම්රිය සේවය නිමවෙලා හවස ලැබූ විරාමය යොදවන්නේ සංගීත කටයුතුවලට. බොහෝ වෙලාවට ගෙදර ආවේ ඒ කටයුතුවලට සහභාගී වෙලා රෑ පාන්දර ජාමේ.මගේ පි‍්‍රයතම කෑම ලුණු මිරිසුයි, පොලුයි, හීල් බතුයි. එළවළු, අල වර්ග, පලතුරු වර්ග ගොඩක්ම කෑමට ගත්තා. මස් මාළු කෑවේම නෑ. ඒ කියලා කිසිම ලෙඩක් දුකක් නෑ. ජීවිතයේදී මා ලැබූ සතුට නීරෝගීකම කියලා මට හිතෙනවා. ඒක ලොකු භාග්‍යයක්.”මුලින්ම මරදාන දුම්රිය ස්ථානයේ ගණකාධිකාරි අංශයේ වැඩ කරමින් සිටී ඔහු පසුව වේයන්ගොඩ, නාවලපිටිය, නානුඔය, කඩිගමුව, ගල්ඔය, මනම්පිටිය, නුවර යන දුම්රිය ස්ථාන කීපයකම සේවය කොට ඇත. ඔහු යාපනයේ පලෙයි දුම්රිය ස්ථානයේ සිටින කාලයේ දමිළ මිතුරන් රැසක්ම ඇසුරු කොට ඇත. මේ රාජකාරි කටයුතුවලදීම ඔහු පි‍්‍රය කරන සංගීත භාණ්ඩ වන තබ්ලාව, සර්පිනාව රැගෙන යෑමත් නිතර නිතර විවේකි අවස්ථාවල ගීතයෙන් ඔහු සතුටු වූ බවක් අප සමඟ පවසයි.”1944 දෙසැම්බර් 27 දින මම දෝන ඥාණවතී වෑවලත් එක්ක විවාහ වුණා. කිසිම ආකාරයකින් අපි අතර බහින්බස් වීමක් කවදාවත් වුණේ නෑ. ඇය මා බොහෝම ගැඹුරු විදිහට අවබෝධ කරගත්ත එක මට වාසනාවත්, සතුටත් නිරතුරුව රැගෙන ආවා.මට මතකයි ඒ ඈයත් සමඟ විවාහ වුණු වකවානුව, ඒ වන විට දෙවැනි ලෝක යුද්ධය නිසා බෝම්බ දානවා අපි සවස 6 න් පසු එළියට ගියේ නෑ. එතකොට මම “නානුඔය” දුම්රිය ස්ථානාධිපති ලෙසයි වැඩ කළේ. විවාහයෙන් දූලා දෙදෙනකු හා පුතාලා දෙදෙනකු ලැබුණා.මායා, ශි‍්‍රයා, සරත්, ගාමිණි මගේ දුවලා පුතාලා. හැමෝම ඉහළම රැකියාවල යෙදුණු අය. ගාමිණි දැන් නවසීලන්තේ, ශි‍්‍රයා දුව ඕස්ට්‍රේලියාවේ. මම දැන් ඉන්නේ ලොකු පුතාගේ නිවසේ ඔහු ඉංජිනේරුවෙක්. දරුවන්ගෙත් දරුවෝ, ඒ අයගේත් දරුවෝ දකින මම හොඳ සීයා කෙනෙක්.මුණුබුරු මිණිබිරියන් 06 ක්ද ඔවුන්ගේ දරුවන් ලෙස දෙවැනි මුනුබුරු, මිණිබිරියන් පස් දෙනෙකු ද සිටිනවා. අද සමාජයේදී එවැනි දෙයක් දකින්න ලැබෙන්නේ කලාතුරකින්. මේ මුණුබුරු, මිණිපිරියන්, බොහෝ දෙනෙක්ම වෛද්‍යවරු. සමහරෙක් විදේශ රටවල සේවය කරන බවත් සතුටින් කියන්න ඕනෑ.“හැබැයි ජීවිතයේ ගොඩක්ම ලොකු සතුටක් ලැබුවේ මම නුවර ගත කරපු කාලේ. මහනුවර ප්‍රධාන දුම්රිය ස්ථානාධිපති ලෙස සේවය කරමින් සිට තමා විශ්‍රාම ගියේ.”ආගම, දහම පිළිබඳව කවදත් ඔහු තුළ තිබුණේ දැඩි විශ්වාසයකි. ඉමහත් භක්තියකි. හැම උපන් දිනයකදීම ඔහුට දරුවන්ගෙන් තෑගි ලැබෙනුයේ “බණ පොත්ය”. ගෙදර ගතකරද්දී ඔහු සිත නිරායාසයෙන්ම ඇදී යනුයේ ඒ බණපොත් කියැවීමටය. ඉංගී‍්‍රසි සාහිත්‍යය පිළිබඳව ද දැඩි සේ අවධානයක් යොමුකරන ඔහු පින් දහම් කටයුතු වලටද දක්වනුයේ දැඩි කැමැත්තකි.”වයස අවුරුදු 101 ක් වුණත් මම කිසිම ඖෂධයක් භාවිතා කරලා නෑ. නිරෝගියි. දෙවියන්ගේ බැල්මාදරයෙන් මට ලෙඩක් දුකක් නෑ. හැම දවසකම පුවත්පත් කියවනවා. රට ලෝකේ ගැන දැනුම් තේරුම් ගන්න. ඒක ලොකු සැනසිල්ලක් වගෙයි මට දැනෙන්නේ. ගෙවත්තේ තනිව ඇවිදීම හා රූපවාහිනිය නරඹන එකත් මම නිතර දෙවේලේ කරනවා.”ඉතිං ඔහුට තවත් මේ ජීවිතයේ සුවය, සතුට අත්විඳීමට අවුරුදු එකසිය විස්සට දෙසිය විස්සක් ම ආයුබෝ වේවා! කියා මේ අලුත් අවුරුද්දේ අපි සුබ පතමු.සටහන – ජයමිණි අත්තනායකඡායාරූප - සුදම් ගුණසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=as1004252</link>
    <topic>“අම්මාගේ රබන් පද ගායනාව මට තවමත් ඇහෙනවා වගේ”</topic>
    <author>සටහන -උපාලි සමරසිංහ</author>
    <content>රවි ශංකර් හමුවේ මියුරු රටා මැවූ සත්සරවේදියා“අම්මාගේ රබන් පද ගායනාව මට තවමත් ඇහෙනවා වගේ”නෙළුම් විලමං හිතුවෙ නෑ ඒගොල්ලෝ මාව දාලා යයි කියලාඋද්දච්චකම නැති කිරීමට සිතෙහි දඟලන හා නළියන ස්වභාවය නැති කළ යුතුයිඑදා මිතුරු - අද අමතක ආන්ද්‍රා දේශයනාට්‍යවේදිනී මැණිකේ අත්තනායකඇය කලා ලොව උපත ලද්දේ සිංහල නාට්‍ය වංසයේ විදුරුමිණ වූ ‘මනමේ’ නාටකයෙනි. එහිදී ඇය මනමේ කුමරිය ලෙසින් කළ රංගනය එදා විචාරක පැසසුමට පවා පත්විය.අනතුරුව මහාචාර්ය සරච්චන්ද්‍රයන්ගේම අනෙකුත් නාට්‍ය රැසකට රංගනයෙන් දායක වූ ඇය මනමේ කුමරිය ශෛලිගත සම්ප්‍රදායෙන් බැහැරව ආර්.ආර්.සමරකෝන්ගේ ‘කැලණි පාලම’ වැනි තාත්ත්වික නාට්‍යවල ද විශිෂ්ට රංගනයන් කළාය. ඊටත් පෙර ‘සමුද්‍රදේවි’ නාට්‍යයේ සමුද්‍රදේවිය වූයේ ද ඇයයි.ලයනල් වෙන්ඩ්හි පැවැති ධම්ම ජාගොඩ ශිල්ප ශාලිකාවෙන් ‘කරළියේ පෙරැළි’ අධ්‍යයනය කළ ඇය පුණ්‍යසේන ගුණසිංහගේ ‘මිණිසළඹ’ වේදිකා රංගනයේ පත්තිනි දේවියට ආවේෂ වූයේ නරඹන්නන් මවිත කරමිනි.එනිසා ඈ එම වසරේ ඒ නාට්‍යයේ රංගනය වෙනුවෙන් හොඳම නිළිය සම්මානයෙන් ද පිදුම් ලැබුවාය. වේදිකාව මතු නොව ටෙලි නාට්‍යයේ ද ස්වර්ණමය සටහන් ඇයට නැතුවා නොවේ.ඉන් වඩාත්ම ජනප්‍රිය ධම්මගේම ‘පළිඟු මැණිකේ’ හි පළිඟු මැණිකේ රංගනයයි. සිනමාවේද චිත්‍රපට 50කට නොඅඩු සංඛ්‍යාවක් රඟපෑ මේ සුවිශේෂ නිරූපණ ශිල්පිනිය මැණිකේ අත්තනායකය. තමා මේ මඟ ඔසවා තබන්නට තම කඳුළු, සුසුම කැප කළ ඒ දයාබර මෑණියන් පිළිබඳ ඇය මෙසේ පැවැසුවාය.පොල්ගහවෙල බටුවත්තෙ මලවිආරච්චිගේ රන්මැණිකෙ කියන්නෙ මගෙ අම්මා. තාත්තා විල්සන් අත්තනායක. නුවර කාගිල්ස් සාප්පුවෙ වැඩ කළේ. මහනුවර තල්වත්ත කියන ගම් පියසෙ තාත්තගෙ ගමේ තමයි අපේ පුංචි සන්දිය ගෙවුණෙ.ඉතාම සුන්දර පරිසරයක්. දළදා මාළිගාවේ ඝණ්ඨා නාදය ඇහෙන මායිමේ මේ ගෙදර පිහිටියෙ. මහවැලි නදිය ගලා යන අපූරුව මේ ගෙය පිහිටි කඳුවැටියට අපූරුවට පෙනෙනවා. දෙගල්දොරුව විහාරයත් ළඟමයි පිහිටියෙ.කොටින්ම උඩරට සිංහල බෞද්ධ සංස්කෘතියෙන් හැඩවුණු පරිසරයක් අපට තිබුණෙ. ඒ හා බැඳුණු ජීවිත තමයි අපට නිරායාසයෙන්ම උරුම වුණේ. අම්මගෙ ගමේ තිබුණේ අපේ කෘෂිකාර්මික ජන ජීවිතය. පොල්ගහවෙල බටුවත්ත ගමේ කුඹුරුයාය පොල්වතු වී බිස්ස මට තවම මතකයි. අපේ පවුලෙ දරුවන් වුණේ කෙල්ලොම පහක්. මං ඒ අය අතර තුන්වැන්නා. කාගිල්ස් සාප්පුවෙ වැඩ කළත් තාත්තගෙ ජීවිතේ කලාත්මක හැකියාවන් ගොඩාක් තිබුණා.අවුරුද්දට වතාවක්වත් ගමට ශාන්තිය ගෙනෙන්න සොකරි නැටිල්ලක් ගමේ තියෙනවා. මේකෙ මූලිකත්වය ගෙන කටයුතු කරන්නෙ තාත්තා. කොටින්ම සොකරිට අඳින්නෙත් තාත්තා. ඔළුවේ ඉඳන් කොණ්ඩ දෙකට බෙදලා අපූරු කොණ්ඩයක් දාලා තාත්තා සොකරි නටනකොට මහරාත්‍රියේ ඉඳන් එළිවන තුරු අපිත් බලා ඉන්නවා. හාස්‍යය, උපහාසය, කරුණාව, උපේක්ෂාව වගේ උතුම් ගුණාංග මතුකරමින් කරන මේ නැටුමට කොණ්ඩය සකස් කරන්නේ අපේ අම්මා. අම්මා ගායනාවටත් දක්ෂයි. සමහර විට සොකරි අත්වැල් ගායනා අම්මා කළ අවස්ථාත් තියනවා. තාත්තා තේරවිලි පද ආකෘතියේ ප්‍රශ්න අපිත් එක්ක කතා කරන්නේ අපිවත් හවුල් කරගෙන.මේ වගේ ජීවිතාදර්ශ කවි අනන්තවත් ගෙදර නිතර කියැවෙනවා. කාව්‍ය රසය, ගීත රසය, නාට්‍යමය අත්දැකීම් මා තුළ හටගත්තෙ ඒ විදිහටයි. ඒ වගේම ගම්බද සිරිත විරිත හරිම උතුම්. කෙනෙකුගේ වැරැදි දෙයක් ගෙදර කතාකරන්න අපට තහනම්. ඒ වගේ වෙලාවට අම්මා උස්හඩින් සිද්ධියට අදාළ පුද්ගලයාටත් ඇහෙන්න තමයි තරවටු කළේ.කට්ටියක් හෝ දෙතුන් දෙනෙක් ඉන්න තැනක ඇසකින් රැවුම්, ඇස් නැටවුම්, ආංගික හා සාත්විකාභිනයෙන් යම් යම් දේ ඉඟිකිරීම් හොඳ නෑ කියලා අම්මා නිතර අපට කියාදුන්නා. ගැහැනු ළමයි වශයෙන් අපට ජීවිතයේදී ප්‍රායෝගිකව ඒවා රැකීමෙන් උසස් ප්‍රතිඵල අත්වුණා.කවරදාවත් එවැනි වැරැදි වැටහීමක් ඇති වන විදිහට කතාකරන්න ක්‍රියාකරන්න අප පුරුදු නොවුණේ අම්මා නිසයි. ගම්බද ඒ පිරිස් හරිම විනයගරුකයි. ව්‍යාජ වටිනාකම් ඔවුන් අගය කළේ නෑ. අනුන්ගේ දේවල් සොයන්නන් ගමේ හිටියත් ඒ අයට ගමේ තිබුණු තැන හොඳින්ම දන්නා නිසා උපක්‍රමශීලීව අපව ඉන් ගලවාගන්න අම්මා කටයුතුª කළා කියලා හිතෙනවා.අම්මට කුඩා කාලේ පල්ලි ආශ්‍රිතව ලැබුණු යම් ආභාසයක් තිබුණා. ඇගේ ගායනා හැකියාව නිසාම අපේ සීයාගේ (අම්මගෙ තාත්තා) යහළු නීතිඥවරයෙක් පල්ලියේ ගීතිකාවලටත් ඇය යොමු කරවා තිබුණා. ඒත් සිංහල බෞද්ධ කුල කතක් ලෙසින් ජීවිතය ගත කළ ඇය නිතරම ඇසුරු කළේ දළදා මාළිගාව. සුදු සාරිය නිතරම සූදානමින් තබා තිබුණෙ පන්සලට යන්න. කෙල්ලො පස් දෙනාට අම්මා අසීමිතව ආදරය කළා.සෙල්ලම් කරන්න වුණත් දුන්නෙ අපටම විතරයි. මං අකුරු කරන්න ගියෙ සෙංකඩගල මහා විද්‍යාලයට. පාසලේ දීප්තිමත් ශිෂ්‍යාවක්. කයිවාරුවට කියන කථාවක් නොවේ. පන්තියෙන් හැම වාර විභාගයේදීම පළමුවැනියා. සංගීත විෂයටත් නැටුම් අංශයටත් දක්ෂයි. පාසලේ කලා කුසලතා ගොඩනැංවෙද්දී ගුරුවරු තරමක් බයවුණා මං අධ්‍යාපනය පැත්තෙන් වැටේවි කියලා. අම්මා ගෙන්වලා ඇහුවාම අම්මා කීවෙ ඒ දෙකම හරියට කළමනාකරණය කරගන්න පුළුවන් වෙන්න ඕනෑ.ඒකට ඔබතුමන්ලා වගේම අපිත් උපදෙස් දෙන්න ඕනෑ. මොනතරම් විද්‍යා විෂයයන් උගත්තත් කලා විෂයයන්වලින් ළමයින් ඈත්කරන්න හොඳ නෑ කියලයි. අම්මා කොයිතරම් ප්‍රායෝගික ඥානයෙන් පොහොසත් ගැහැනියක් ද කියලා තේරෙන්නෙ අදයි. මං සාමාන්‍යයෙන් අවුරුදු 4 – 5ක් අම්මගෙන් කිරි බීලා තියෙනවා. ඒ අපූරු ශක්තියයි මාව ඉදිරියට හැමදාම තල්ලු කළේ. අපේ ඉඩම සාමාන්‍යයෙන් අක්කරයකට වැඩියි.ඒකෙ අන්නාසි, කෙසෙල්, අලිගැටපේර වගේ පලතුරුත්, ගොටුකොළ, මුගුණුවැන්න, තම්පලා, කංකුං, නිවිති වගේ පලාවර්ගත් ඉන්නල, බතල, මයියොකු, කටල, හොඬල, දන්දින, හිඟුරල, කුකුලල, උඩල, රාජාල, හුලංකීරිය, වගෙ අලවර්ගත් විශේෂයෙන් කිරිඅල වර්ග ගණනාවක් අම්මා වවලා තියෙනවා. පිටතින් යමක් ගෙනෙනවාට වඩා මේවා වවා ආහාරයට ගැනීමට අම්මා අපවත් පුරුදු කරනවා. ඕනෑම වෙලාවක අම්මා විවේකයක් ලැබුණාම වන්තේ මේ වගාවන් කළා. ගෙදර අවශ්‍ය මිරිස් කරලත් අම්මා කඩාගත්තෙ බොහෝ විට වත්තෙන්.අම්මා තාප්පයෙන් වටවෙච්ච ගෙදරක අපිව තරමක් කොටු කරලා තිබ්බත් නාන්නට එක්කගෙන යන්නෙ පීල්ලට. මහනුවර ධර්මරාජෙ පිරිමි ළමයින්ගෙ ස්කෝලය ගේ අවට නිසයි ගෙය වටා තාප්ප බැඳලා තිබුණෙ. අලුත් අවුරුද්දට මා හිතන්නෙ අම්මා කිරි උතුරවන්නාත් එක්කම කරන ප්‍රධානම දේ තමයි රබාන රත්කිරීම. අලුත් අවුරුදු උදාවට පෙර කැවිලි පෙවිලි හදලා ඉවර නිසා අම්මා අලුත් අවුරුද්දේ නමෝ විත්තියෙන් ගහපු ඒ රබන් පදය මට මතකයි. ඒක බෞද්ධ කුලකතකගේ හෘදස්පන්දනය වගේ මට දැනුණා.මැණිකේ මවගේ ඇකයේඅම්මාගේ මේ රබන් පදයත් එක්කම දළදා මාළිගාවේ හේවිසි සුරල් හඬත් ඝණ්ඨා නාදයත් පාවෙලා ගියේ අනුරූපවයි. තාත්තගෙ සොකරි නාඩගමත් ඒ සොකරි කවියත් නැඟෙන්නේ මේ කාලයටම වීම තවත් සුවිශේෂයක්. සෙංකඩගල විදුහලේ රාජපක්ෂ විදුහල්පතිතුමා මට හරියට ආශිර්වාද කළා.ඒකට හේතුව පාසලේ පාඨශාලාන්තර තරග ක්‍රීඩා තරග ආදියෙදි මා ක්‍රීඩාවෙන් හා අධ්‍යාපනයෙන් පෙන්නුම් කළ දස්කම් නිසයි. අම්මට මේ ගැන විශාල ආඩම්බරයක් තිබුණා. මං ජ්‍යෙෂ්ඨය ඉහළින්ම සමත් වුණා. මට මතකයි මං රාත්‍රියේ පාඩම් කරනකොට අම්මත් ළඟට වෙලා නිදිමර මරා කුමක් හෝ වැඩක නිරත වෙලා ඉන්නවා.අනේ! මගේ ඒ රත්තරං අම්මා මගේ දරුවන් තුන්දෙනාත් පාඩම් කරනකොට ඒ විදියටම ඔවුන් රැක බලාගෙන හිටියා. මං අම්මට ඒ ගැන කීවම ඇයි අම්මෙ නිදිමරන්නෙ කියලා එයා කීවෙ ඇයි පුතේ දරුවන් එක්කනෙ මා ඉන්නෙ කියලයි. මං කැලණි පාලම නාට්‍ය කරලා රාත්‍රියේ ගෙදර එනකොටත් අම්මා බලාගෙන ඉන්නවා. මං ඇහුවම නිදිය ගත්තෙ නැත්තෙ ඇයි? දරුවො පාඩම් කරන්නෙ විභාගෙටනෙ.අම්මා නිදාගන්න කියලා ඇයි පුතේ, උඹට තේ එකක් හදා දෙන්නම් මං මේ ඉන්නෙ කියනවා. අපෙ අම්මා ඒ තරම් දරුවන් කෙරෙහි පමණක් නොවේ මුණුපුරන් කෙරෙහි ද දයාර්ද මවක්. පාසලේදී ‘විජය කුවේණි’ නාට්‍ය රඟදක්වපු වෙලාවෙ විජය රජ්ජුරුවන්ට රඟපෑවේ මමයි. අපේ සංගීත ගුරුවරිය කරුණාදේවි සිරිවර්ධන (චන්ද්‍රිකා සිරිවර්ධනගේ මව) මේ විදියට යම් යම් කලා කුසලතා පෙන්වූ මං පිළියන්දල බැසිල් මිහිරිපැන්න මහත්මයාගේ තක්සලාවටත් ආවා.ඒකෙ නර්තන / සංගීත ආභාසය ලබමින් ඉන්දැද්දි මට ඉන්දියාවට යන්න ශිෂ්‍යත්වයකුත් ලැබුණා. ඒත් දෛවයේ සරදමින් මට ඒ ගමන වැළැකුණා. අපේ මාපියන් හරිම ප්‍රතිපත්ති ගරුකයි. පවුලේ කිට්ටු සම්බන්ධකම් තිබෙන පවුලක කෙනෙක් හා මට විවාහයකට යන්න සිදුවුණා. විවාහයකට ගියත් මගේ කලා ඉලක්කය අත්හැරුණෙ නෑ. ධම්ම ජාගොඩ ශිල්ප ශාලිකාව ගැන පත්තරේ තිබුණු දැන්වීමකට මාත් ලීවා. සම්මුඛ පරීක්‍ෂණයට යන්න ගියාම මෙතැන ගිනිගොඩක්.මහත්තයාගේ තාත්තා මගේ කලා ගමනට ආශිර්වාද කළා. අන්තිමේදී මහත්මයාත් මට අවසර දුන්නා. එදා සමකාලීනයන් හැටියට විජය නන්දසිරිත් හිටියා. ඊට පෙර සිට හිටපු එඩ්මන්ට් විජේසිංහත් හිටියා. ඒ වන විට මා පී.වී. නන්දසිරි මහතා යටතේ සංගීතය හදාරලා සංගීත විභාග පවා පාස්වෙලයි හිටියෙ. ගුරු වෘත්තියට පවා අවස්ථා ලැබී තිබුණා. ඒත් ධම්ම ජාගොඩ ශිල්ප ශාලිකාව මගේ ජීවිතය තවත් හැඩ කළා. මේ සියල්ලම ඉතාම ඉවසීමෙන් යුක්තව බලා ඉඳලා මට දිරි දෙමින් ඉදිරියට ගෙන ගියේ අම්මා. ධම්ම මහත්මා තමයි මගේ ගුරුතුමා. එතුමා සම්මුඛ පරීක්‍ෂණයට මගේ ගීත හැකියාව සොයා බැලුවා. මා කීවේ නන්දා මාලිනියගේ ගීයක්.”සිරි පොද වැස්සේ රාත්‍රියේ පහන් කණුව යට ඔබ හැමදාමත්” කියන ගීතය මගේ කලා කුසලතා දැකලා ධම්ම මහතා මට කීවා ඔබ දක්‍ෂ නිළියක්. මා බොරු අනාවැකි කියන්නෙ නෑ. ඔබ කවදා හෝ මේ රටේ අති දක්‍ෂ නැතිවම බැරි නිළියක් වෙනවා...”මේ ධම්ම විවරණ ගැන මා අම්මාට කීවා. ඇයත් කීවා පුතාට ඒ දේ කරන්න පුළුවන් කියලා. සොකරි නාඩගමේ ජීවත්ව සිටි පියාගේ හැකියාවත් අම්මාගේ ගායන හැකියාවත් අරගෙන මං ‘මනමේ’ කුමරියගේ භූමිකාවට සම්ප්‍රාප්ත වුණා. මහාචාර්යතුමා කෙතරම් සතුටට පත්වුණාද කිවහොත් එතුමාගේ ඊළඟ නාට්‍ය සිංහබාහු, වෙස්සන්තර, ලෝමහංස, මහාසාර මේ නාට්‍ය වලටත් මාව ගත්තා. ‘මනමේ’ රඟපාලා එළියට එනකොට අම්මා ඇවිත් මාව වැළඳ ගත්තා.මේ උණුසුම් මොහොත මට කියා දුන්නේ ජීවිතය හා දිරිය ශක්තිය ගොනුකළ කරුණාවයි. මහත්මයාත් මේ හැම අවස්ථාවකම මට සහාය දෙමින් ළඟින්ම හිටියා. නාට්‍ය කණ්ඩායමේ අය අප දෙන්නට කීවේ සභ්‍යත්වය හා සංස්කෘතිය කියලයි.පසුකාලීනව කැලණි පාලම රූපවතී චරිතය මා අතිශයින් ජනපි‍්‍රය කළා. ඒ කාලෙදි මගේ දරුවන් හැදුවෙ වැඩුවෙ, පාසල් යැවුවෙ මගේ රත්තරං අම්මා. ඒ ඔක්කොම කරලා මං ගෙදර ආවම තේ හදලා දෙන්න අම්මා බලා ඉන්නවා. අම්මගේ්මේ අත්වැලයි මහත්තයාගේ ආශිර්වාදයත් අරන් මං දැන් දිගටම රඟපානවා. සමුද්‍රදේවි චරිතය කරනකොට අම්මා හරිම ආසාවෙන් බලා හිටියා. එයා ගොඩාක්ම සතුටු වුණේ මගේ මිණිසළඹ නාට්‍යයට. ඒකෙ පත්තිනි දේවිය හැටියට රඟපාන්න ඉස්සෙල්ලා අම්මා මාවත් රැගෙන කතරගම ගිහින් පත්තිනි දේවාලයට පඬුරක් දාලා බාරයක් වුණා. මගේ දිගු වරලස වේදිකාවේ කඩා දමනවාට අම්මා කැමැති වුණේ නෑ.ගෙදර ආවම ඇස්වහ කටවහ පුච්චන එකමයි කළේ. 87 දි මට කලාසූරි සම්මානය ලැබෙද්දි අම්මා ජීවතුන් අතර නෑ. ‘මිණිසළඹ’ නාට්‍යයට මා හොඳම නිළිය වනවිට අම්මා හිටියා. පාළඟ රජ්ජුරුවන්ගේ කතාවෙ පත්තිනි මෑණියන්ගේ භූමිකාව මා කළේ බොහොම දුක් කරදර මැදයි. අපේ ඇතැම් වාදක පිරිසක් එදාට බීවොත් මට මේ රංගනය කරගන්න බැරි වෙනවා. නාට්‍යයේ උද්වේගතර අවස්ථාවක මා ඇත්තටම ආවේෂ වෙනවා.ඒක පුදුමාකාර හාස්කම් සිදුවුණු නාට්‍යයක්. අන්තිමට කරකැවිලා වේදිකාවේ ඉද්ද ගහලා හිටගන්න ජවනිකාවේ මේ ආවේශය මට ආවා. මා ඇවතුම් පැවතුම් කරලා වත් පිළිවෙත් රැකලයි මේ චරිතය කළේ. පුණ්‍යසේන ගුණසිංහ මහත්මයත් විශාල කැපවීම් කරලා මට මේ චරිතය ගොඩනගා දුන්නා. ඒ වගේම කළ කැපවීමට සම්මානත් ලැබුණා. අම්මා හැමදාම කළේ මේකෙන් මට වස් වදීවි කියලා බාරහාර වන එකයි. අම්මට සිංහල ආයුර්වේදය ගැන පුදුමාකාර විශ්වාසයක් තිබුණා. චූර්ණ, කල්ක, අරිෂ්ට ඇය හැමදාම පාවිච්චි කළා. තාත්තයි අම්මයි අතර තිබුණේ පුදුමාකාර බැඳීමක්. වසරක අවසානයේ සාමාන්‍යයෙන් අම්මා අපේ ගෙදර එන වෙලාවක තාත්තා ගමේදි නැති වුණා.මඟුල් තුලා ප්‍රශ්නයක් නිසා ඒ කියන්නෙ මා ගැනම ගෙනා පවුලේ යෝජනාවකට මගේ මාපියන් අකමැති වූ නිසා මහගෙදර කට්ටිය අම්මත් සමඟ තරමක අමනාපයක් තිබුණා. ඒත් (තාත්තගෙ අම්මා) මිය යන තුරුම අම්මා ඒ ගෙදරට නොගියත් අවශ්‍ය සැලකුම් කරන්න තාත්තට නිතර කීවා. අම්මා දරුවන් රැක බලාගත්තෙ නාගයකු මැණිකක් රකින්නා වගේමයි. කොටින්ම වැටෙයි කියලා දරුවකු වඩාගන්නවත් දීලා නෑ.ඒ වගේ පරිස්සමින් දරුවන් රැක බලා ගත්තෙ. ඒත් කා අතරත් සුහදව ජීවත් වුණා. ඒක හොඳටම පෙනුණෙ පොල්ගහවෙල සමුද්‍රදේවි නාට්‍යය පෙන්වපු දවසක. එතකොට අම්මා ජීවතුන් අතරත් නෑ. පොල්ගහවෙල අම්මගෙ නෑයො ඇවිත් රඟහල වට කරගෙන පොල්, තැඹිලි, වී, ආදි දේවල් අරගෙන මේවා ගෙනියන්න නැන්දෙ, නෑනෙ, දුවෙ, අක්කෙ ආදි වශයෙන් නම් කියමින් කරදර කරනවා. මා ඒ අය දන්නෙවත් නෑ. බලනකොට අම්මගෙ නෑදෑයො. මේ නෑදෑයො අතර අම්මා කොච්චර ජනපි‍්‍රය කෙනෙක්ද කියලා මට එදා තේරුණා. තාත්තගෙ නෑයො අතරත් ඇය එහෙමයි හිටියෙ.දරුවන්ට අසීමිතව ආදරය කළ නිසයි අර වගේ දරුවන් වඩා ගන්නවත් නොදී තිබෙන්නෙ. තාත්තා මේ මහගෙදරදි තමයි ආන්ත්‍රා වුණෙ. එතකොට අම්මා මා බලන්න කොළඹ ඇවිත්. මරණය දක්වාම ඇය ඒ ගැන සැක සංකාවෙන් හිටියා.හැම කතාවක්ම ඇය අවසන් කළේ අනේ පුතේ තාත්තා හිටියා නම් කොච්චර සතුටු වෙයිද කියලයි. ඒ ස්වාමි භක්තිය, පතිවත, කුලදහම අපට ඇය උගැන්නුවෙ එහෙමයි කියලා මට හිතෙනවා.සටහන -උපාලි සමරසිංහඡායා -විමල් කරුණාතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=as1004253</link>
    <topic>නෙළුම් විල</topic>
    <author/>
    <content>රවි ශංකර් හමුවේ මියුරු රටා මැවූ සත්සරවේදියා“අම්මාගේ රබන් පද ගායනාව මට තවමත් ඇහෙනවා වගේ”නෙළුම් විලමං හිතුවෙ නෑ ඒගොල්ලෝ මාව දාලා යයි කියලාඋද්දච්චකම නැති කිරීමට සිතෙහි දඟලන හා නළියන ස්වභාවය නැති කළ යුතුයිඑදා මිතුරු - අද අමතක ආන්ද්‍රා දේශයගුණසිංහ හෙට්ටිආරච්චිජීවිතය නම් දුර්ග මාර්ගය ඔස්සේ අප හා දුක - සැප බෙදා ගනිමින් එකළාව ම ගමන් කරන හිතවත්තු අපට සිටිති. කාලයාගේ ඇවෑමෙන් ඔවුනට අතුරු මාවත් ඔස්සේ පියනැඟීමට සිදුවුව ද ඔවුන් පිළිබඳ සොඳුරු මතකය අප සිත්හි සදා නිධන්ගත ව පවතී.එහෙත් අපේ ජීවිතවලට කිසිදු සම්බන්ධතාවක් නැති මිනිස්සු ද ඉඳහිට අපේ මාවත හරහා ගමන් කරති. සැණින් පෙනී එසැණින් මැකී යන ඔවුන් සදා නොමැකෙන මතක සටහන් ඉතිරි කර යෑම පුදුම සහගතය.එක් සති අන්තයක මම පාණදුර මූලික රෝහලේ ලෙඩුන් ඇතුළුකර ගැනෙන කාමරයෙහි සේවාවේ යෙදෙමින් සිටියෙමි. මේ කියන අවස්ථාවේ දී මා සිටියේ දොරටුවට පිටුපා, රෝගියකු පරීක්ෂා කරමිනි.දොර වසා තිබිණි.හිටිඅඩියේ ම අනවසර ආගන්තුකයෙක් කාමරයට කඩා වැදුණේ ය. ඒ, සිඟිත්තියක හරහට වඩාගත් තරුණයෙකි.’මේ බබාට අමාරුයි ඩොක්ටර්! උණ වැඩිවෙලා ෆිට් එක හැදිලා!’ තරුණයාගේ කටහඬ වෙව්ලීය. සිය ලෙයින් උපන් දරුවකු මරුවා සමඟ සටන් වදින මොහොතේ පියකු තුළ නිතැතින් ම ඇතිවන තැති ගැනීමත්, අසරණ බවත් ඔහු වෙතින් පළ විය.උණ වලිප්පුවෙන් පීඩා විඳිමින් සිටි සිඟිත්තිය ගේ දෑස උඩ ගොස් තිබිණි. ඇය ගැහුණා ය.ඔහු වඩාගෙන සිටියදී ම දැරිය පිරික්සූ මම ‘ඉක්මනට පහේ වාට්ටුවට අරන් යන්ඩ’යි කීමි.ඔහු එසැණ නොපෙනී ගියේ ය.ඔහු හා සම වයස් තවත් තරුණයෙක් හෙල්මට්ටුවක් අතැ’තිව සිටිනු මා දුටුවේ එවෙලේ ය.’ඔයා ඉන්න, ටිකට් එක ලියල දෙනකං!’ මම කීමි. ඔහු නැවතුණේ ය. මම සිඟිත්තියගේ රෝග විස්තරය සටහන් කරන්නට වීමි.’මොකක්ද බබාගෙ නම?’’දන්නෑ ඩොක්ටර්. ඒ අපේ කවුරුවත් නෙමේ’’එහෙනං?’’අපි දෙන්න පාරෙ එනකොට පාණදුර වැල්ල හරියෙදි ගෑනු දෙන්නෙක් මේ බබාවත් වඩාගෙන කෑගගහ දුවනව දැක්ක. උණ වැඩිවෙලා ෆිට් එක හැදුණ කියල විතරයි අපි දන්නෙ’ ඔහු ද වාට්ටුව පැත්තට ගියේ ය.නම නොදන්නා රෝගියකු හැටියට මම ඇය ලේඛනගත කළෙමි.විනාඩි දහයක් පමණ ගතවන්නට ඇත.විලාප හඬක් රෝහල් බිම කරා ඇදී එනු මට ඇසිණ. ඒ හඬ ඇසුණේ තරුණ මවකගෙන් සහ වැඩිහිටි මවකගෙනි.’බයික් එකක ආපු මල්ලිල දෙන්නෙක් පොඩි ගෑනු ළමයෙක්ව ගෙනාවද?’ ඔවුන් රෝහල් සේවකයන්ගෙන් විමසනු ඒ සමඟ ම ඇසිණි.ඉන්පසු විලාප හඬ කොරිඩෝව දිගේ පහේ් වාට්ටුව දෙසට ඇදී යනු මට ඇසිණි.ඒ සිද්ධිය පිළිබඳ ව මා ඇසූ-දුටු දේ එපමණ ය.ඒ මවට තම සිඟිති දියණියගේ ජීවිතය බේරා ගැනීමට පිහිට වූ දේවතාවුන් රෝහල් වාට්ටුවේ දී මුණගැසෙන්නට ඇත. ඉන්පසු ඇතැම් විට ඔවුන් ඇයට කිසිදිනෙක මුණ නොගැසෙන්නට ද ඇත.ජීවිතයේ එළඹෙන විවිධ දුක් කම්කටොලු නිසා ඔවුනට දැන් එකිනෙකා අමතක ව ගොස් තිබෙන්නට ද පුළුවන.එහෙත් ඒ නව යොවුන් තරුණයන් දෙදෙනා එදා දෝතට ගත් වගකීම කොතරම් බරපතළද?යම් හෙයකින් දැරිය ගේ ජීවිතයට අනතුරක් වූවා නම් ඔවුන්ට නීතිය හමුවට යෑමට සිදුවනු ඇත. ඒ බරපතළකම දැන දැනත් සිඟිත්තිය ගේ ජීවිතය බේරා දෙන්නට ඉදිරිපත් වූ ඔවුන් දෙව් පුතුන්මය!මෙය දැන් පහළොස් වසරක් ඉක්ම ගිය සිදුවීමකි. මා දැන් වෙසෙන්නේ ද දුරු රටකය.ආදරණීය සොහොයුර, අද ද මා දෑස් වසාගත් විට, සිඟිත්තිය දෝතින් ගෙන රෝහල් කාමරයේ මා ඉදිරියේ පෙනී සිටි ඔබ, ඔබේ තැති ගත් අසරණ මුහුණු, ඔබේ වෙවුළුම් හඬ මට සිතින් මවාගත හැකිය.ඔබ හැඳ සිටියේ සුදට හුරු අත්කොට කමිසයක් බව ද මට මතක ය.නාඳුනන සිඟිත්තියක කෙරෙහි උණුවීමක් කැපවීමක් ඔබේ තුරුණු සිතෙහි උපන්නේ කෙසේ දැයි සිතන්නට මම අද ද උත්සාහ කරමි.  ඕස්ට්‍රේලියාවේ මෙල්බර්න් නුවර ශ්‍රියානි පෙරේරා මහත්මිය විසින් යොමු කරන ලද ලිපියක් ඇසුරිනි.මගේ පයක ආබාධයක් ඇති විය. ප්‍රතිකාර ලබනු පිණිස මා මින් පෙර ද ප්‍රතිකාර ලැබ සුවය ලැබූ සිංහල වෛද්‍යවරයාණන් සොයා යා යුතු යයි මට සිතිණ.එහෙත් වෙනත් වෘත්තියක නියැළී සිටින ඔහු හමුවීම අපහසුය. එහෙයින් දුරකථනයෙන් ඔහු ගේ බිරිය ඇමතූ මම ඔහු නිවසෙහි සිටින වේලාව දැනගතිමි. අනතුරුව ත්‍රිරෝද රථ හිමියකු ද අමතා සවස තුනට මගේ නිවෙසට එන ලෙස දැන්වීමි. කල් ඇති ව සූදානම් වූ මම සවස තුනට ත්‍රිරෝද රිය බලාපොරොත්තුව සිටියෙමි. රියක් මිදුලේ නවත්වන හඬ ඇසිණ. ත්‍රිරෝද රිය පැමිණ ඇතැයි සිතූ® මම හෙමින් - හෙමින් මිදුලට අඩිය තැබීමි.මා පුදුමයට පත් කරවමින් මිදුලෙහි සිටියේ ත්‍රිරෝද රථ හිමිකරු නොව මා හමුවීමට බලාපොරොත්තු ව සිටි වෙදමහතා ය. මා ඔහු සොයා යෑමට පෙර ඔහු මා සොයා පැමිණ සිටියේ ය.ආබාධය පිරික්සූ වෛද්‍යවරයාණෝ තෙල් බෙහෙත් මට දී ප්‍රතිකාර කරන ආකාරය ද පැහැදිලි කොට මට දණ නමා ආචාර කොට යන්නට සැරසුණේය.මම ගුරු පඬුරු පුදන්නට සූදානම් වීමි. එය කාරුණිකව පිළිකෙව් කළ වෛද්‍යවරයාණෝ මිදුලට බටහ; අනතුරුව ආපසු පිය මැන මවෙත ආහ.’අපට ඉගැන්නුවෙ අපෙන් සල්ලි අරගෙන නෙමෙයිනෙ’ ඔහු කී අපූරු කතාවෙන් වියපත් මගේ මතකය අලුත් විය.ඔහු ’70 දශකයේ’ මගෙන් උගත් දරුවෙකි.සැබැවින් ම, එදා ගුරු සේවාව දේව වරමක් නොවේද?එදා මා සිසුවකු වූ ද, මෙදා වෛද්‍යවරයාණ කෙනකු වූ ද ජනානන්දයිනි, ඔබට යහපත සිදුවේවා!  දොම්පේ, ගුරුවල, ‘ශ්‍රී සම්පත්’හි ඩබ්ලිව්. ජී.ජේ.මද්දුමාරච්චි මහතා විසින් යොමු කරන ලද ලිපියක් ඇසුරිනි.මට මෙබඳු ජීවිතයක් ගත කිරීමට සිදුවේ යැයි මම කවර කලෙකවත් නොසිතුවෙමි.මිනිස් දිවිය අරුමයකි. මගේ කතාව ඊට හොඳම නිදසුනකි.මම අවුරුදු විසි ගණනක් දුෂ්කර සේවාවේ යෙදී සිටියෙක්මි.නියමිත කාලයට පෙර විශ්‍රාම ලැබුවේ පවුලේ දුක් කරදර නිසා ම ය.වැටුපින් දුක සේ ඉතිරි කර ගත් මුදලකින් ගෙයක් තනා ගෙන දරු පවුල සමඟ විසුවෙමි. ජීවිත බුක්තිය ගැන නොතකා එය මෑතකදී බාල පුතුට ලියා දුනිමි. ඔහු එය විකුණා බිරිය ද සමඟ ඇගේ ගමට ගොස් සිටී.හැත්තෑ එක් වියැති මම මගේ බිරිය සමඟ තනි වීමි.ගෙය බාල දරුවාට ලියූ බැවින් අන් දරුවකු වෙත යෑමට නොහැකි ය. බිරිය ගේ ගමේ ගිය අප පුතු ද අප ගැන නොබලයි.ඉන් පසු අප දෙදෙනාට සිදු වූයේ කුලියට විසීමට ය. කලක් එය ද කළෙමි. එහෙත් ගෙවල් කුලිය අපට ඔරොත්තු නොදෙන මට්ටමට වැඩි විය.අවසානයේ බිරියත් මමත් තීන්දුවක් ගතිමි. එය අතිශය සෝ බර තීන්දුවකි.ඒ අනුව අප සතු ව තිබූ බඩු මුට්ටු ටික විකුණා දැමූ මම දන්නා හඳුනන තැනක බිරිය කුලියට නවත්වා මම පන්සලක නැවතුණෙමි.බිරියට එතැන ද වැඩි කල් ඉන්නට නොහැකි ය. ගේ හිමිකරු ඇයට ඉවත් ව යන ලෙස කියයි. දැන් ඇය සිය සොහොයුරියක හා වසනු පිණිස යෑමට සූදානම් වෙයි.එහි අප දෙදෙනාට ම විසිය නොහැකි ය. මා සුපුරුදු පරිදි පන්සලේ ම සිටිය යුතු ය. එහෙත් මේ පන්සල් දිවිය ද මගේ සිත් නොගනියි.මට තව දුරටත් ජීවත්වීමට වැඩි කාලයක් නැති බව ඔබට වැටහෙනවා ඇත. ඒ ටික කාලය හෝ යම් තැනක (කුලියකින් තොරව) සැනසිල්ලේ ගත කිරීමට කැමැත්තෙමි.පිංවතකු සිටී නම් මට පිහිට වන්න!  අනන්‍යතාව සඟවා සිටීමට කැමති ‘සිළුමිණ’ පාඨකයකු විසින් යොමු කරන ලද ලිපියක් ඇසුරිනි. කැමති අයකුට ඇමතීම සඳහා 035 – 5674958 දරන දුරකථන අංකය සඳහන් කර තිබේ.එදින මම ගමේ යමින් සිටියෙමි.හැරමිටි වාරුවෙන් මා ඉදිරියට එමින් සිටි ඔහු මම හඳුනා ගතිමි.’කොහෙද මාමෙ මේ?’’බෙහෙත් ගන්ඩ යනව පුතේ’’ඔහොම පොඩ්ඩක් ඉන්ඩකො’මම මාමා අත රුපියල් පන්සීයේ කොළයක් තැබීමි.’අනේ පුතේ ඔච්චර ගාණක්!’’ඕක තියාගන්ඩකො’’මම පුතාට මේක ආපහු දෙන්නෙ කොහොමද? මෙච්චර ගාණක් එපා!’’ඕක ඒ හැටි ගාණක් ද? ඕක තියාගන්ඩකො’’ඒ වුණාට එපා පුතේ. අනේ පුතේ’ඔහු එය බාර ගත්තේ මා දැඩිසේ පෙරැත්ත කළ පසු ය.’ඕක බේත් ගන්ඩ තියාගන්ඩකො. අනිත් එක මං දෙන්නෙ ආපහු ගන්ඩ නෙමෙයිනෙ’මම තරයේ කියා සිටියෙමි. මාමා ඇරුණු මුවින් මදෙස බලා සිට ‘අනේ මන්ද’යි කියමින් මුදල් කමිස සාක්කුවේ ලා ගත්තේ ය.ඒ ගැමි අව්‍යාජත්වය යි. මතක් වන, මතක් වන ගාණේ හිතට දැනෙන්නේ සතුටකි.දැන් මා කියන්නේ ඊට හාත්පසින්ම වෙනස් කතාවකි.ඒ නගරයයි.’බඩගින්න නිවාගන්ඩ කීයක් හරි දෙන්ඩ මහත්තයො’ යාචකයෙක් ඉල්ලා සිටියේය.මම ඔහු හෝටලයකට කැඳවාගෙන ගොස් වාඩිකරවා වේටර්වරයකු ඇමතීමි.’මෙයා කැමති දෙයක් කන්ඩ දෙන්ඩ. මං බිල ගෙවන්නං’වේටර්වරයා කෑමට ගේන්නේ මොනවාදැයි කිහිප විටක් ම ඇසූ නමුත් යාචකයා පිළිතුරක් නොදී බලාසිටියේ ය.’මං හෙමීට කන්නං මහත්තයො. මහත්තය ඉන්න ඕනැ නෑ. මහත්තය මුදලාලිට සල්ලි ගෙවල යන්ඩකො’ යාචකයා මට කීවේය.ඔහු කෑමට දිගු වේලාවක් ගනු ඇතැයි සිතූ මම මුදලාලිට රුපියල් දෙසිය පනහක් දී යමක් ඉතිරි වෙතොත් එය ද යාචකයාට දෙන ලෙස කියා පිටවීමි.ඊළඟ සතියේ දිනක මම හෝටලයට ගොඩවී මුදලාලි ඉදිරියේ පෙනී සිටියෙමි.’මහත්තය එදා වෙච්ච දේ දන්නවද?’’නෑ’’මහත්තය ගියාට පස්සෙ මිනිහ මා ගාවට ඇවිත් මහත්තය දීපු රුපියල් දෙසිය පනහ ඉල්ලගෙන ගියා’’කොහාටද?’’තැබෑරුමට!’මට හිනා ගියේ ය.මුදලාලිට ද හිනා ගියේ ය.මගේ පිහිට අපතේ ගොස් තිබිණි. හිඟමනට පත්ව සිටිය ද යාචකයාට සිය ඇබ්බැහිය නවතා ගැනීමට බැරිව ගොසිනි. මට හිනා ගියේ ඒ සංවේදීතාවට ය.එහෙත් මුදලාලි හිනාවුණේ මට දැයි නොදනිමි. හෝටලයත් තැබෑරුමත් දෙක ම අයිති ඔහුට ය.  අනන්‍යතාව සඟවා සිටීමට කැමැති ‘සිළුමිණ’ පාඨකයකු විසින් යොමු කරන ලද ලිපියක් ඇසුරිනි.අපේ ගමේ යහළුවෙක් ගෙල වැලලා ගත්තේ ය. ආරංචිය ලද අප එහි යන විටත් එල්ලී සිටියේ ය.ග්‍රාම නිලධාරිවරයා ද ආවේය. වහාම පොලිසියට ගොස් දැනුම් දෙන ලෙස ඔහු කීවේ ය.අපි සැතපුම් පහළොවක් දුර ගෙවා පොලිසියට ගියෙමු. ඒ වෙලාව රාත්‍රි 8ට පමණ විය.පළාතේ හදිසි මරණ පරීක්ෂකවරයකු නොසිටි හෙයින් වැඩ බලන හදිසි මරණ පරීක්ෂකවරයකු කැඳවාගෙන යා යුතු බව පොලිසියේ නිගමනය විය.පොලිස් නිලධාරියා හදිසි මරණ පරීක්ෂකවරයාට දුරඇමතුමක් ගත්තේ ය. ඉක්මනින් ම එන්නැයි කී බැවින් අපි පැයක් ඇතුළත ඔහු ගේ් නිවෙසට ගියෙමු.’ගමනක් ගියා’ නිවෙසේ අය කීහ.වැඩි වේලාවක් නොගියේය. තරුණ පහේ මහත්මයෙක් නිවෙසට ආවේ ය. පොලිස් නිලධාරිවරයා නැඟිට ඔහුට ආචාර කෙළේය. ඒ හදිසි මරණ පරීක්ෂකවරයා බව අප දැනගත්තේ එවිටය.’සමාවෙන්න, මම පිංකම් ගෙදරක හිටියෙ. විනාඩි පහක් දෙන්න, ලෑස්තිවෙලා එන්න. එතකල් වාඩිවෙලා ඉන්න’ ඔහු කීවේ ය.ඊළඟ විනාඩි පහ ඇතුළත හදිසි මරණ පරීක්ෂකවරයා වාහනයට ගොඩවූයේය. රෑ දහය පමණ වන විට දේහය බිමට බා ගැනීමට හැකි විය. එකොළහ වන විට මූලික පිරික්සුම් කරන ලද දේහය රෝහලේ තැන්පත් කරන ලදී.’හෙට උදේ අටහමාර වෙනකොට ඉතිරි වැඩ පටන් ගනිමු’ හදිසි මරණ පරීක්ෂකවරයා කීවේය.නිවෙස් බලා ගිය අප නැවත රෝහලට පැමිණෙන විට පමා වී තිබිණ. ඒ වන විටත් හදිසි මරණ පරීක්ෂකවරයා රාජකාරිය නැවත අරඹා සිටියේ ය. දහවල් එකොළහ වන විට පශ්චාත් මරණ පරීක්ෂණ කටයුතු සිදුකර මෘත දේහය අප වෙත බාර දෙන ලදී.අපි ලියුම් කවරයක තිළිණයක් රඳවා පරීක්ෂකවරයාට ඉදිරිපත් කළේ ඔහු කළ සේවාවට කළගුණ සලකනු පිණිස ය.’කරුණාකරල ඔය මුදල මරණයෙ කටයුතුවලට තියාගන්න! මරණය කියන්නෙ මනුස්සයකුට සිද්ධ වෙන අවසානම දේ. ඒ අවස්ථාවෙදි අසරණ වෙන ඥාතීන් ගෙන් මුදල් ගන්න තත්ත්වෙට මම පත්වෙලා නෑ. රාජකාරිය වෙනුවෙන් අපට පුංචි මුදලක් ගෙවනව. මේක ඇත්තවශයෙන්ම සමාජ සේවාවක්’ ඔහු පැහැදිලි කළේය.ඉබ්බාගමුව ඉහළ විසිදෙකේ හදිසි මරණ පරීක්ෂකතුමනි, ඔබ ගේ සේවාව විශිෂ්ට ය. අපි ඔබට යහපත පතමු.  මඩහාපොළ, පන්සියගම, විමල් අබේසුන්දර මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=as1004254</link>
    <topic>මං හිතුවෙ නෑ ඒගොල්ලෝ මාව දාලා යයි කියලා</topic>
    <author>ටෙක්ලා පද්මිණී කාරියවසම්</author>
    <content>රවි ශංකර් හමුවේ මියුරු රටා මැවූ සත්සරවේදියා“අම්මාගේ රබන් පද ගායනාව මට තවමත් ඇහෙනවා වගේ”නෙළුම් විලමං හිතුවෙ නෑ ඒගොල්ලෝ මාව දාලා යයි කියලාඋද්දච්චකම නැති කිරීමට සිතෙහි දඟලන හා නළියන ස්වභාවය නැති කළ යුතුයිඑදා මිතුරු - අද අමතක ආන්ද්‍රා දේශයඉතින් ඔන්න අලුත් අවුරුද්දක් ලැබුවා ඒ අලුත් අවුරුද්ද හැමදෙනාට ම සුබ වේවි. මට නම් ඒ අවුරුද්දෙත් ලියන්න වෙලා තියෙන්නේ ගෙවී ගිය අවුරුදුවල සිදුවූ අසුබ දේවල් පිළිබඳවමයි.මේ අවුරුද්දෙ අලුත් ආරංචියක් කියන්න පුළුවන්. ඒත් ඒක පත්තරේට ලියන එක හොඳ නෑ. මොකද ඒ ආරංචියට ලැබෙන ප්‍රතිචාර කොහොමද කියලා මම දැනටමත් දන්න නිසා. මේ ආරංචිය දැනගන්න බොහොම දෙනෙක් මඟ බලන් හිටියා. ඔබත් මට දුරකතනයෙන් ඇමතූ කෙනෙක් නම් ආරංචිය දැනගන්න නැවත ඇමතුවට වරදක් නැහැ. ඒත් අපේ කාර්ය මණ්ඩලයට වැඩිය කරදර කරන්න එපා.මම අලුත් අවුරුද්දේ හඳුන්වා දෙන පුංචි කොලු ගැටයගේ ඇත්ත ම නම රංගන හෙට්ටිආරච්චි. එයාගේ ඇත්තම නම ලීවොත් හොඳයි කියලා මට හිතුණෙ දන්න කියන හැම දෙනාම එයා කියන මංසලකුණු ඔස්සේ එයාගේ පවුලෙ අය සොයා ඇවිදින නිසයි. එයා හරි පොඩි ලස්සන කොල්ලෙක්.ඒත් ටිකක් දඩබ්බරයි. පවුල් පසුබිම අනුව වෙන්න ඇති වයසට වඩා පැහිලා. හිතේ බය සැක ඇති පාටක් නම් නැහැ.ඒත් පුංචි ඇස් දෙකේ නම් බය නළියනවා මම දැක්කා. රංගනගේ මූණේ දඩබ්බර පෙනුම තිබුණට කතා බහ කරද්දී ඔහු අහිංසක දරුවකු බව මට හැඟිණි.”අපේ තාත්තා නෑ මිස් බාප්පා ඉන්නේ. එයා ලෑලි ඇඳ උඩට වෙලා ඔහේ ඉන්නවා. අම්ම සාස්තර කියලා තමයි සල්ලි හොයන්නේ. බාප්පා මට හොඳටම ගහනවා. තාත්තා මැරුණෙ අරක්කු බීලා. එතකොට මට අවුරුදු 5යි. බාප්පාට මල්ලිලා දෙන්නෙක් ඉන්නවා. මම මොන්ටිසෝරි ගියා. බාප්පා මාව ඉස්කෝලේ යැව්වේ නැහැ.බාප්පා අපේ ආච්චිලා එක්කත් තරහයි. රණ්ඩු වෙලා හිටියේ. අපේ අම්මට අවුරුදු 50ක් විතර ඇති. අම්මගෙයි මගෙයි ගම බණ්ඩාරගම. බාප්පගේ ගම තමයි අවිස්සාවේල්ල. බාප්පට අවුරුදු 60ක් විතර ඇති මං හිතන්නේ. අපේ අම්මා ලස්සනයි. එයාගේ කොණ්ඩේ දිගයි. අපේ අම්මා ඇන්දේ රෙදි හැට්ට..”කී දරුවා මදෙස බලා සිටියේය. අනතුරුව,”මට මෙහේ ඉන්නකොට දුකයි මිස් අම්මා බලන්න බැහැ. මම මල්ලිලාට ආදරෙයි...” යැයි කියා දෑසේ කඳුළු සඟවා ගැනීමට බිම බලා ගත්තේය.මම නිහඬවම පසුවූයෙමි. ඔහුගේ මොළකැටි සිත සනසාලන්නට කිවයුතු දේ සොයාගැනීමට නොහැකිව මම ළතැවුණෙමි. අනතුරුව හිස ඔසවා මදෙස බැලූ දරුවා,”ඒගොල්ලො මාව දාලා ගියානේ.... මම හිතුවෙ නැහැ කවදාවත් මා දාලා යයි කියලා. මම දඟ නෑනෙ මිස්” කී දරුවා මදෙස ම බලා සිටී. මම සිනාසුණෙමි. “ඒ වුණාට මම ටිකක් දඟ කරනවා” කියමින් ඔහු හිස ගස්සා සිනාසෙයි. මෙහෙ ඉන්න කොල්ලො මට ඔච්චම් කර දුවනවා.” කී කොලුවා බිම බලාගෙන ඇඟිල්ලෙන් පොළව හාරමින් සිනාසෙයි. ඒ දුකට ද පසුතැවිල්ලට ද යන්න පිළිබඳ අවබෝධයක් මට නැත. එහෙත් ඔහුට සැඟව යෑමට අවශ්‍යව ඇති බව මම වටහා ගතිමි.මෙහේ හොඳද?”මෙහෙ ඉන්න කොට කෑම හම්බ වෙනවා. ඒත් අම්මා දෙන ඒවා තමයි රස. අම්මා හාල්මැස්සො බැදලා අල උයලා බත් දෙනවා. ඒවට මම ආසයි.මෙහේ ඉන්න එක හොඳයි. ඉන්නත් පුළුවන්. ඒ වුණාට අම්මා ළඟ හිටියට වඩා හොඳයි කියලා හිතෙන්නේ නැහැ.මගේ තාත්තා මට මතකයි. තාත්තා ආදරෙයි මිස්. අපේ තාත්තා කුඹුරු කෙටුවා. තාත්තා නැතිවුණහම කුඹුරු පාළුවුණා. තාත්තා මැරුණහම අම්මා හයියෙන් ඇඬුවා. අපේ තාත්තත් ලස්සනයි.”කවුද ඔයාව දාලා ගියේ..?”ආච්චි. එයා අපේ ආච්චි නෙමෙයි. නැන්දත් අපේ නැන්දා නෙමෙයි. වෙන අය. මට ආච්චි මතක් වුණහම මම පවුනේ කියලා හිතෙනවා මිස්. එයාලා අපේ අම්මත් එක්ක ඇති මිස්. අම්මා මට ආදරෙයි. අම්මා මාව හොයනවා ඇති. අම්මා දන්නැහැ මම මෙහේ ඉන්නවා කියලා..”ආච්චි කොහේද ඔයාව දාලා ගියේ?”අවිස්සාවේල්ල ටවුමේ”මොකටද ටවුමට ආවේ...”ගෙදරට බඩු ගන්න. ආච්චිත් ගෙදරට බඩු ගත්තා. අම්මා රුපියල් 100ක් දුන්නා අපිටත් හාල් ගේන්න කියලා. මම හාල් කිලෝ 2ක් ගත්තා. අරගෙන බලනකොට ආච්චි නැහැ. ආච්චී.. ආච්චී.. කිය කියා කෑ ගහලා මම ආච්චිව හොය හොයා ගියා. ඒ යන කොට සිකුරිටි මාමා කෙනෙක් මාව පොලිසියට අල්ලලා දුන්නා. මම පොලිසියට යනකොටත් හාල් කිලෝ 2ත් අරන් ගියේ.ආච්චි හිටියේ අපේ ගෙට ටිකක් දුර ගෙදරක.මම අම්මගෙන් අහලා ආච්චිලයි ගෙදර ගියේ.. පොලිසියේ මාමලා මට හොඳට සැලකුවා. හාල් ටික තාම පොලිසියේ ඇති” කී කොලුවා සිනාසෙයි.ආච්චි මොකද කරන්නේ?”සාස්තර කියනවා. අපි ගම්වල ඇවිදලා සාත්තර කියන්නේ. ආච්චියි සීයයි නැන්දයි අපේ අම්මයි සාස්තර කියනවා.අපි යනකොට කට්ටියම යනවා. අපේ කට්ටියේ 30ක් විතර ඉන්නවා. ආච්චි අඳින්නෙත් රෙදි හැට්ට”මොකද එයාල ඔයාව දාලා ගියේ?”දන්නෙ නැහැ...” කී කොලුවා ඒ ප්‍රශ්නයම මගෙන් විමසමින් මගේ දෑසට එබී බලන්නට විය.”අනේ මම දන්නෙත් නැහැ. මෙච්චර ලස්සන කොලු පැටියෙක් මොකටද පාරේ දාලා ගියේ කියලා. සිතින් සිතූ® මම පැහිච්චි පොඩි කොලුවාගේ දෑස මඟ හැරියෙමි.”මට අකුරු බැහැ මිස්. මගේ මල්ලිලා ඉස්කෝලෙ යනවා අවිස්සාවේල්ල ගැටහැත්ත අනුර මහා විද්‍යාලයට... මං දැන් මෙහෙට ඇවිත් අවුරුදු 3ක්. මම අධ්‍යාපන පාටියේ ඉගෙන ගන්නේ. එනිසා මට යන්තම් ලියන්න පුළුවන්.. අපෙ අම්මා නම් ඉස්සර කියනවා පුතා ඉස්කෝලෙ යන්න කියලා.අපිට තිබුණෙ බ්ලොක්ගල්වලින් බැඳපු ගෙයක්. ආච්චිලට තිබුණේ ගඩොල් ගෙයක්. ඒකෙ වහලය තහඩු. අපි හිටියේ අවිස්සාවේල්ලෙ ගැටහැත්තේ. මට වෙලාවකට ආච්චි එක්ක තරහත් යනවා මිස්... එයා මාව දාලා ගියානේ...”ඒ රංගන ගේ කතාවයි. තැනින් තැනින් අසුලාගත් රංගනගේ කතාවයි. කතාවක සැඟව ගිය තවත් කතාවක් ඇති අපූරු කතාවයි. ඒ කතාවේ අගමුල සොයා රැඳවුම් නිවසේ බාරකරු සොයා මම ඔහුගේ කාර්යාලයට ගියෙමි. මේ ඔහු කී කතාවයි. බලන්න...”රංගනට වයස 12-14ක් විතර ඇති. මිනිහ ගේ කතාව වයසට වඩා පැහිලා. හිතෙන්නේ අහිකුණ්ඨික පවුලක ළමයෙක් කියලා තමයි. මොකද පවුලේ හැමෝම සාස්තර කීවලු. ඔය ගෙදර තිබුණ කීව තැන බලන්න අපි ගියා. එහෙම ගෙයක් දොරක් තැනක් නැහැ. අපිත් එයාගේ පවුලේ අයව හොයනවා... මිස් පත්තරේට ලියන කොට මේ ළමයාගේ අයිතිකාරයන් අපි හොයන බව ලියන්න. අපරාදෙ මේ ළමයා වරදක් කරල නෙමෙයිනෙ මෙහේ ඉන්නේ. බාරකාරයා ඉදිරිපත් වෙනව නම් අපිට පුළුවන් නිත්‍යානුකූලව ළමයව බාරදෙන්න.රංගන අහිකුණ්ටික ළමයකුගේ චරිත ලක්ෂණ පෙන්නුවේ නැත. ඔහු කුළෑටි නැත. ලජ්ජාශීලී නැත. පවුලේ අයගේ ජීවිකාව පිළිබඳ විමසද්දී සාස්තර කීම කුලියට කුඹුරු වැඩ කරන බව පමණක් කියයි. මට නම් අහිකුණ්ඨික වුණත් දරුවා දරුවෙක්මය. ඔහුට ද තම මව්පියන් සෙවණේ සතුටින් සිටීමේ අයිතිය තිබේ. අහිකුණ්ඨික රැළක් කිසිදාක තම රැහේ පිරිමි දරුවකු සිතා මතා අමතක කර දමා යනු ඇතැයි සිතීමට මගේ සිත ඉඩ නොදේ.අනේ මං දන්නේ නැහැ. මම නොදන්න දේ කොච්චර තියෙනවද. මම දන්නේ මෙච්චරයි. රංගනට අම්මා ළඟට යන්න ඕන. එයාට එයාගේ අම්මා ඉන්න තැනක් හොයල දෙන්න කාට හරි පුළුවන් නම්... අනේ ඒක කොච්චර සිත් සතුටු වෙන කාරණයක් වේවිද? ඔබට පුළුවන් ඒ සතුටට දායක වෙන්න.ටෙක්ලා පද්මිණී කාරියවසම්</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=as1004255</link>
    <topic>උද්දච්චකම නැති කිරීමට සිතෙහි දඟලන හා නළියන ස්වභාවය නැති කළ යුතුයි</topic>
    <author>සාකච්ඡා කළේ -රමණී සුබසිංහ</author>
    <content>රවි ශංකර් හමුවේ මියුරු රටා මැවූ සත්සරවේදියා“අම්මාගේ රබන් පද ගායනාව මට තවමත් ඇහෙනවා වගේ”නෙළුම් විලමං හිතුවෙ නෑ ඒගොල්ලෝ මාව දාලා යයි කියලාඋද්දච්චකම නැති කිරීමට සිතෙහි දඟලන හා නළියන ස්වභාවය නැති කළ යුතුයිඑදා මිතුරු - අද අමතක ආන්ද්‍රා දේශයවැරැදි අර්ථ ඉස්මතු වන ලෙස භාවිත කරන වදන් අප සමාජයේ කොතෙකුත් දැක ගත හැකි ය. බෞද්ධ සමාජයේ ද එය සුලබ ය. බුදු දහමේ සඳහන් සමහර පාලි වදන් පවා අනර්ථවත් ලෙස වහරට එක් වී ඇති අයුරු අපි දකිමු.කුප්පියාවත්ත ජයශේඛරාරාම විහාරවාසී ගෞරව ශාස්ත්‍රවේදී මාවරලේ භද්දිය හිමි“මට එයා අරහං” “මට නම් ඒක අරහං” ලෙසින් වහරන අවස්ථා කොතෙකුත් ය. මෙවැනි යෙදුම්වල සැබෑ අරුත පිළිබඳ අවබෝධයක් වේ නම් කිසි කලෙකත් එවැනි වදන් වැරැදි අරුතකින් භාවිත නොකරනු ඒකාන්තය. විශේෂයෙන් ම බුදු හිමියන් වන්දනාමාන කරන බෞද්ධයා නිරතුරුව ම නව අරහාදී බුදුගුණ සිහිපත් කරන්නේ ය. “ඉතිපිසෝ භගවා අරහං සම්මා සම්බුද්ධෝ...” ලෙසින් එහි දී පළමුව බුදු හිමියන් ගේ අරහං ගුණයට නමස්කාර කරන්නේ ය.ලොව පහළ වූ ශ්‍රේෂ්ඨතම උත්තමයා කෙරෙහි වූ උතුම් ගුණ සමුදායක් ‘අරහං’ යන වදනෙහි අන්තර්ගත ය. ‘අරහං’ යන වචනය ඇසුරු කර ගනිමින් මයුරපාද පරිවේණාධිපති ව වැඩ විසූ බුද්ධ පුත්‍ර ස්ථවිරයන් වහන්සේ විසින් පූජාවලිය නමින් සම්භාව්‍ය ශ්‍රේෂ්ඨ ග්‍රන්ථ රත්නයක් රචනා කළහ. සම්භාව්‍ය සිංහල ගද්‍ය සාහිත්‍යයේ ‘පූජාවලියට’ හිමි වන්නේ සුවිශේෂී තැනකි. බෞද්ධ සමාජය ද ‘පූජාවලිය’ උසස්, ආගමික පුස්තකයක් ලෙස පිළිගනී. ඒ අනුව යමින් හෝ ‘අරහං’ යන්නෙහි සැබෑ අරුත වටහා ගන්නට උත්සාහ කළ යුතුය. පූජාවලි කතුවරයා ‘අරහං’ යන පදය අර්ථකතනය කර ඇති ආකාරය පිළිබඳ පළමුව අවධානය යොමු කරමු.“ආරකත්තා හතක්තාච කිලේ සාරීන සෝ මුනී හත සංසාර චත්තාරෝ පච්චයා දීන චාරහෝ න රහෝ කරෝති පාපානී අරහං තේ න පවුච්චතීතිලෝගුරු බුදු පියාණන් වහන්සේ අරහං යන නාමයෙන්, ගුණයෙන් යුතු වීමට හේතු කවරේදැයි මෙහි මැනැවින් පෙන්වා දී තිබේ.“ඒ භාග්‍යවත් බුදු පියාණන් වහන්සේ මුළු ලෝවැසියන් විසින් කරන ලද ආමිස පූජා, ප්‍රතිපත්ති පූජාවන්ට සුදුසු හෙයින් ද, තමන් රහසින්වත් පව් නොකරන හෙයින් ද, කෙලෙසුන් කෙරෙන් දුරු වූ හෙයින් ද, කෙලෙස් නමැති සතුරන් නැසූ හෙයින් ද, අවිජ්ජා සංඛාර නමැති නාහිය ඇති, ජරා මරණ නමැති නිම් වළලු ඇති ආශ්‍රය සමුදය නමැති අකුරෙන් විද, තුන් ලෝ නමැති රියෙහි යොදන ලද, සංසාර නමැති චක්‍රයා ගේ කුසල අකුසල කර්ම නමැති අර බෝ මැඩදීම සීල නමැති පොළවෙහි, වීර්ය නමැති පයින් සිට, ශ්‍රද්ධා නමැති හස්තයෙන් ගත් කර්මක්ෂය කර ඥාන නමැති පරසුවෙන් පළා සුණු විසුණු කළ හෙයින් ද යන මේ ආදී අර්ථයෙන් අර්හත් නම් වන සේක.” යනුවෙන් පූජාවලී කතුවරයා පළමු පරිච්ඡේදයේදී බුදුරජාණන් වහන්සේ අරහත් නමින් හැඳීන්වීමට හේතුව කුමක් ද යන්න පිළිබඳ විග්‍රහ කර තිබේ.සම්භාව්‍ය ගද්‍ය සාහිත්‍ය කෘතියක් වන පූජාවලියෙහි බුදු පියාණන් වහන්සේ ගේ ඉහත සඳහන් කර ඇති ඒ අරහං ගුණය විග්‍රහ කර ඇති ආකාරයට අනුව වඩාත් සරලව විමසා බලමු. එහි දී ගම්‍ය වන්නේ කුමක් ද? බුදුරජාණන් වහන්සේ තරම්, දෙවියන්, මිනිසුන්, මහා බ්‍රහ්මයන් ඇතුළු කොට වූ මේ ලොව වෙසෙන ඕනෑම කෙනකු විසින් සිදු කරනු ලබන ආමිෂ පූජාවකට, ප්‍රතිපත්ති පූජාවකට සුදුසු වෙනත් පුද්ගලයකු නැත. ඒ නිසා බුදුරජාණන් වහන්සේ අරහං නම් වන්නා හ. එපමණක් ද නොවේ. උන්වහන්සේ රහසින් වත් පව් නොකළ සේක. සමාජය ඉදිරියේ එළිපිට පව් කිරීමක් තබා රහසිගතව, සැඟවී කිසිදු පවක් නොකළ සේක.එසේ හෙයින් උන්වහන්සේ අරහං නම් වන සේක. එපමණක් ද නොවේ. උන් වහන්සේ තරම් තමන් කෙරෙහි උද්ගත වන සියලු කෙලෙස් නසාලූ කෙනෙක්, කෙලෙස් සතුරන් පරාද කළ කෙනෙක් මේ ලොව පහළ වී නැත. ඒ නිසා උන්වහන්සේ අරහං නම් වූහ. උන්වහන්සේ සියලු කෙලෙස් නැති කළහ. රාගය, ද්වේශය, මෝහය ඇතුළු කොට වූ අවිද්‍යාවෙන් ආරම්භ වන්නා වූ ජරා මරණයෙන් අවසන් වන මේ සංසාර චක්‍රය උන්වහන්සේ සීලයෙන්, ශ්‍රද්ධාවෙන්, කර්මය ක්ෂය කිරීම නම් වූ ඥානයෙන් සිඳ බිඳ දැමූහ. මුලින් උපුටා දැමූහ. මේ නිසා උන්වහන්සේ ‘අරහං’ නම් වූහ.මෙසේ සිතන්න. ‘මට එය අරහං’ යැයි ඔබ මෙතෙක් පවසන්නට ඇත. ඔබ ඒ පැවසූ දෙය පිළිබඳ නැවත සිතන්න. එහි උතුම් වූ අරහං ගුණ අන්තර්ගත වන්නේ ද? එපමණක් ද නොවේ. සමහර පුද්ගලයන් අරබයා ඔබ ‘මට එයා අරහං’ යැයි පවසන්නට ඇත.ලොව්තුරා බුදුහිමියන් කෙරෙහි වූ මේ උතුම් බුදු ගුණ සමුදායට සම කරන්නට හෝ එක් බුදුගුණයට අලගු තබන්නටවත් ඔබ අරහං යන නමින් සිහි කළ පුද්ගලයා වෙත ගුණයක් වේදැයි හොඳින් විමසා බැලිය යුතු ය. ඔබ අද පටන් කිසි කලෙක ‘අරහං’ නම් වූ වදන කෙලෙසුන් කෙරෙන් නැහැ වූ මිනිසුන් වෙනුවෙන් භාවිත නොකළ යුතු ය. යම් පුද්ගලයකු විසින් මෙම වදන නුසුදුසු ස්ථානයක දී භාවිතා කරන බව පෙනේ නම් ඔබ ගේ යුතුකම වන්නේ කුමක්ද? එහි සැබෑ අරුත පහදා දීම ය.නුසුදුසු පුද්ගලයින් අරබයා මෙම වදන භාවිතයෙන් වැළකීමට ඔවුන් උනන්දු කරවීම ය. එය ඔබ සතු යුතුකමකි.ඇතැම් විට මෙම වදන් සුලබව අසන්නට දකින්නට ලැබෙන්නේ දිනපතා විකාශය වන්නා වූ විවිධ රූපවාහිනී වැඩසටහන්වලිනි. විශේෂයෙන් ම ටෙලි නාට්‍ය නිෂ්පාදකවරුන්, තිර රචකයන්, අධ්‍යක්ෂවරුන් මේ ගැන සැලකිලිමත් විය යුතු ය. ඔවුන් නළු නිළියන් ලවා මෙම වදන් කියන්නට සලසන්නේ එහි සැබෑ අරුත පිළිබඳ වූ අනවබෝධය නිසා ය.පෘථග්ජනයින් ගේ ක්‍රියාවකට, පුහුදුන් මිනිසුන් ගේ ක්‍රියාකාරකමකට උතුම් බුදුහිමියන් හඳුන්වන නාමයක් භාවිත කිරීමෙන් සිදුවන්නා වූ අවැඩ පිළිබඳ, විනාශය පිළිබඳ වූ අනවබෝධය නිසා ය. මෙම වදන වැරැදි අරුතකින් යෙදේ නම් ඔවුන් ඒ පිළිබඳව දැනුවත් කිරීම ඔබගේ යුතුකමකි. එයින් බුදුරජාණන් වහන්සේට වන නිගා වළකා ගැනීමට ද පුළුවන.‘උද්දච්චකම’ යන්න ද මේ සමාජයේ සුලබ වචනයකි. කෙනෙක් හෑල්ලුවට ලක් කෙරෙන ආකාරයෙන් භාවිත කෙරෙන්නකි. උද්දච්ච යන්නෙත් හඟවන්නේ අහංකාරකම යන්නය. ‘එයා ගේ උදච්චකම වැඩියි’ ‘උද්දච්චකම නිසයි එයාට හැම දෙයක් ම වුණේ’ මෙවන් වදන වහරන අවස්ථා අපි කොතෙකුත් දැක ඇත්තෙමු.එහෙත් ‘උද්දච්ච’ යන වචනයේ සැබෑ අර්ථය නම් එය නොවේ. අභිධර්මයේ පංච නීවරණ පිළිබඳ හැඳින්වෙන තැන උද්දච්ච කුක්කුච්ච යන්න යෙදේ. ඒ සිතෙහි නොසන්සුන් බවක් පැවතීම යන අර්ථයෙනි.සිතෙහි විසිරීමක් පවතී ද? යම් නොසන්සිඳීමක් වේද? සෙලැවෙන ස්වභාවයක් පවතී ද? අභිධර්මයෙහි උද්දච්ච ලෙසින් දැක්වූයේ සිතෙහි පවතින්නා වූ මෙම ස්වභාවය අර්ථ ගැන්වීමට ය. අප මෙය හොඳින් තේරුම් ගත යුතු ය.අභිධර්මාර්ථ ප්‍රදීපිකාවේ පළමු කාණ්ඩයේ හත්වැනි පරිච්ඡේදයෙහි පංච නීවරණ පිළිබඳ විවරණයේ උද්දච්චය පිළිබඳ අපූරු විවරණයක් වේ. එහි මෙලෙස සඳහන් ය. උද්දච්චය වනාහි සුළං වැදීමෙන් සෙළවෙමින් පවතින ජල තලාවක් මෙන් නොසන් සිඳීම ලක්ෂණ කොට ඇත්තේ ය.ගලකින් ගසන ලදුව විසිරෙන අළු සමූහයක් මෙන් දඟලන බව, නළියන බව පැවතීම් කොට ඇත්තේ ය. ඔබ හොඳීන් තේරුම් ගත යුතු දෙයක් වේ. එනම් උද්දච්ච යන සිතිවිල්ල ඈතිවීමට හේතුව කවරේද යන්න ය. උද්දච්චකම ඇති වන්නේ කුමක් නිසා ද? යෝනිසෝ මනසිකාරය නොමැතිවීම නිසා ය. එනම් යමක මූලිකස්ථානයේ පටන් ඇතිවෙන ආකාරය, පවතින ආකාරය, නැතිවෙන ආකාරය පිළිබඳ සිහි නුවණ නොමැති වීම නිසා සිතෙහි ඇතිවන ව්‍යාකූලත්වයයි. උද්දච්ච යන්නෙහි තේරුම එයයි.සුළඟ වදින කල මුහුදු ජලය විසිරී රැළි නඟන අයුරු අපි දැක ඇත්තෙමු. වැව් ජලය මත සුළඟ හමා යන කල ජලය ව්‍යාකූල වන අයුරු දකිමු. මහා ධජ පතාක සෙළැවෙන ආකාරය දකිමු. වේගයෙන් සුළං හමන කල මහා ධජ පතාකයන් පවා නිශ්චලව නොපවතින්නේ ය.යම් පුද්ගලයකු ගේ සිත ද එසේ විසිරුණු ස්වරූපයකින් වේ නම්, නිශ්චල බවින් තොර වනවා නම් ඒ තැනැත්තා උද්දච්චකමින් යුතු පුද්ගලයෙක් ලෙස හැඳීන්විය හැකි ය. සිත විසිරීයා නම්, එකඟතාවයක් නොවේ නම්, වැනෙමින්, සෙළැවෙමින් පවතී නම්, සංහිඳීමක් නැතිනම් එවැනි සිත උද්දච්ච ය. එසේ නොවී අහංකාරකම යන්නට ‘උද්දච්ච’ යන වදන භාවිත කළ නො හැකි ය.උද්දච්ච බව නැති කර ගැනීම සඳහා ඔබ විසින් කළ යුතු වන්නේ කුමක් ද? සිතෙහි දඟලන ස්වභාවය, නළියන ස්වභාවය පහ කර ගැනීම ය. එසේ වී නම් මේ නීවරණ ධර්මයෙන්, සසර දිගු කරන අකුසල සිතිවිල්ලෙන් නිදහස් වන්නට ඔබට පුළුවන. උද්දච්ච යන්නෙහි තේරුම දැන් ඔබ හොඳින් අවබෝධ කරගෙන සිටී. තවත් කෙනෙක් මෙම වදන් වැරැදි ස්ථානයන්හි දී වැරැදි අර්ථයක් සහිතව භාවිත කරන්නේ නම් එය නොබියව පහදා දෙන්නට ඔබට පුළුවන. එය යහපත් වූ ක්‍රියාවකි. ඒ කුමක් නිසා ද? මෝහය නිසා, මුලාව නිසා අරුත පිළිබඳ අනවබෝධයෙන් සිදු කරන ප්‍රකාශයක් නිසා වචන කිළිටි වීම, වචන දූෂිත වීම වළකාලීමට හැකි වන නිසා ය. ඔබගේ දූ දරුවන්ට ද එය නිවැරැදි මාර්ගෝපදේශයක් වනු ඇත.සාකච්ඡා කළේ -රමණී සුබසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=as1004256</link>
    <topic>එදා මිතුරු - අද අමතක ආන්ද්‍රා දේශය</topic>
    <author/>
    <content>රවි ශංකර් හමුවේ මියුරු රටා මැවූ සත්සරවේදියා“අම්මාගේ රබන් පද ගායනාව මට තවමත් ඇහෙනවා වගේ”නෙළුම් විලමං හිතුවෙ නෑ ඒගොල්ලෝ මාව දාලා යයි කියලාඋද්දච්චකම නැති කිරීමට සිතෙහි දඟලන හා නළියන ස්වභාවය නැති කළ යුතුයිඑදා මිතුරු - අද අමතක ආන්ද්‍රා දේශයඉන්දියාවට වන්දනාවේ යන බොදු බැතිමතුන් වැඩි දෙනා යන්නේ උතුරු ඉන්දියාවටය. ඊට හේතුව බුදුන්ගේ ජීවිතයට සම්බන්ධ පූජනීය ස්ථාන සියල්ලක්ම වාගේ් තිබෙන්නේ උතුරු ඉන්දියාවේ නිසාය. එහෙත් ඉන්දියාවේ බෞද්ධ පුරා වස්තු උතුරු ඉන්දියාවට සීමා වී නැත. එහෙත් දකුණු ඉන්දියාවේ බෞද්ධ පුරාවස්තු ගැන මෙරටෙහි වැඩි ප්‍රසිද්ධියක් නැත.අද දකුණු ඉන්දියාවේ තමිල්නාඩුවේත් කර්ණාටක සහ කේරළ ප්‍රාන්තවලත් බොදු බැතිමතුන්ට වැඳ පුදා ගැනීමට බෞද්ධ පැරැණි සිද්ධස්ථාන ඉතිරිවී නැත. එම ප්‍රදේශවල පැරැණි බෞද්ධ සිද්ධස්ථාන එමට තිබුණු බවට සාක්ෂි ඇති එම සිද්ධස්ථාන අද හින්දු කෝවිල් බවට පරිවර්වනය වී තිබේ. දැනටත් මේ ප්‍රදේශවල තැනින් තැන බෞද්ධ සිද්ධස්ථානවල නටබුන් මතුවෙමින් පවතින නමුත් හින්දු බලපෑම නිසා මේවා යටපත් වී තිබේ. මේ ප්‍රාන්ත තුනේම බෞද්ධ ප්‍රබෝධයක් දක්නට ලැබෙන අතර තැනින් තැන බෞද්ධ සිද්ධස්ථාන ආරම්භ කරනු ලැබ ඇත.මේ ප්‍රාන්ත තුනේම බෞද්ධයන්ගේ සංඛ්‍යාව විශාල වශයෙන් වැඩි වෙමින් පවතින බව දක්නා ලැබේ. මේ ප්‍රවණතාව විශේෂයෙන්ම දක්නට ලැබෙන්නේ මේ පළාත්වල ජීවත්වන ලක්ෂ සංඛ්‍යාත හරිජනයන් අතරය. ආචාර්ය අම්බෙඩ්කාර් මහතාගේ මඟපෙන්වීම යටතේ හරිජනයන් අතර බෞද්ධ ප්‍රබෝධයක් ඇතිවී තිබෙන අතර මෙහි ප්‍රතිඵලයක් වශයෙන් බෞද්ධ වෙහෙර විහාර ද ආරම්භ වෙමින් පවතී. පුදුමයකට මෙන් දකුණු ඉන්දියාවේ ආන්ද්‍රා ප්‍රාන්තයේ තත්ත්වය හාත්පසින්ම වෙනස්ය. ආන්ද්‍රා ප්‍රදේශයේ ප්‍රධාන කෞතුකාගාරවලත් බෞද්ධ පුරාවස්තු එමට ප්‍රදර්ශනය වී තිබේ.එම කෞතුකාගාරවලත් බුදුන්ගේ ශාරීරික ධාතු එමටය. ආන්ද්‍රා ප්‍රදේශයේ අගනුවර වන හයිද්‍රබාද් නුවර ජාතික කෞතුකාගාරයේ තැන්පත්ව පවතින බෞද්ධ පුරාවස්තු අතර බුදුරදුන්ගේ උගුරු ඇට ධාතුව විශේෂ තැනක් ගනී. ඒ තරම් වැදගත් ධාතූන් වහන්සේට නිසි පූජා සත්කාර දැක්වීමක් දක්නට නැතත් දැඩි ආරක්ෂා යටතේ තිබෙන බව නම් දක්නට ලැබිණි. ශ්‍රී ලංකාවේ සංස්කෘතික ඇමැතිතුමා කැඳවාගෙන එම කෞතුකාගාරයට ගිය අවස්ථාවේදී එම දුර්ලභ ධාතූන් වහන්සේ ටික කලකට හෝ ලංකාවේ බෞද්ධයන්ට දැක බලා ගැනීමටත් පුද සත්කාර කිරීමටත් අවස්ථාව ලබාදීමේ වැදගත්කම ගැන යෝජනා විය.ආන්ද්‍රා දේශයේ පැරැණි බෞද්ධ සිද්ධස්ථාන එමටය. මේවා වැඳපුදා ගැනීමට ශ්‍රී ලංකාවෙන් යන වන්දනාකරුවන්ගේ සංඛ්‍යාව අඩු නමුත් ජපානය වැනි රටවලින් පැමිණෙන වන්දනාකරුවන්ගේ සංඛ්‍යාව බෙහෙවින් වැඩිය. විදේශ සංචාරකයන් ගෙන්වා ගැනීම සඳහා ආන්ද්‍රා ප්‍රාන්තයේ සංස්කෘතික සහ සංචාරක අමාත්‍යාංශය පැරැණි බෞද්ධ සිද්ධස්ථාන පුනරුත්ථාපනය කිරීමට සහ ආරක්ෂා කිරීමට පියවර ගෙන තිබේ. ලෝපතළ අමරාවති ස්ථූපය, නාගර්ජුකකොන්ඩ, විජයවඩා සහ විශාකාපට්නම්, ගුන්තුර් යනාදී ස්ථානවල තිබෙන ඉපැරැණි බෞද්ධ සිද්ධස්ථාන ආන්ද්‍රා දේශයේ වැඳපුදාගත යුතු තැන්. ආන්ද්‍රා දේශයේ ඉපැරැණි බෞද්ධ සිද්ධස්ථාන 100කට වැඩි ප්‍රමාණය හඳුනාගෙන ඒවා ආරක්ෂා කිරීමට ආන්ද්‍රා පුරා විද්‍යා අධිකාරිය පියවර ගෙන තිබේ.බුදුරජාණන් වහන්සේ ජීවමාන කාලයේ ආන්ද්‍රා දේශයේ බුදු දහම පැතිර පැවතුණු බව විශ්වාස කෙරේ. එසේම අශෝක සමයේ බෞද්ධ බලපෑම්වලට ආන්ද්‍රා පෙදෙස බලපෑ බවට ද සාක්ෂි ලැබී තිබේ.ඈත අතීතයේ දී ශ්‍රී ලංකාව ආන්ද්‍රා ප්‍රදේශය සමඟ කිට්ටු සංස්කෘතික සම්බන්ධකම් පැවැත්වූ බවට ද සාක්ෂි ඇත. ආන්ද්‍රා දේශයේ නාගර්ජුන කොණ්ඩවල හමු වී ඇති සිංහල විහාරයේ සිංහල භික්ෂූන් වහන්සේ සිටි බව කියැවෙයි. මෙම සිංහල විහාරයේ නටබුන් නාගර්ජුන කොණ්ඩලට යන කෙනෙකුට දැකගත හැකිය. එදා ආන්ද්‍රා දේශයේ භික්ෂූන් වහන්සේ අනුරාධපුරයට හා පොලොන්නරුවට පැමිණ සම්බන්ධකම් පැවැත්වූ බවට ද සාක්ෂි ඇත. සිංහල භික්ෂූන් වහන්සේලා ආන්ද්‍රා දේශයට ගිය බවද සාක්ෂි ඇත.දකුණු ඉන්දියාවේ අනිකුත් ප්‍රාන්තවලදී දක්නට නොලැබෙන තරමේ බෞද්ධ ප්‍රබෝධයක් ආන්ද්‍රා දේශයේ දක්නට ලැබෙයි. නව විහාර ගණනාවක්ම මෑතදී ආන්ද්‍රා ප්‍රදේශයේ ආරම්භ කරනු ලැබ ඇත. ඒවා බෞද්ධ බැතිමතුන්ගෙන් පිරී ඉතිරී යන අන්දම දක්නට ලැබිණි. ආන්ද්‍රා දේශයේ බෞද්ධ ජනගහනය වේගයෙන් ඉහළ යන බව ද අසන්න ලැබිණි. මේ උයනට සම්බන්ධ වන ලෙස බෞද්ධ රටවලට සහ සංවිධානවලට ද ආරාධනා කරනු ලැබ ඇත. ශ්‍රී ලංකාව මෙම උයනට බෞද්ධ ප්‍රතිමාවක් සහ පැරැණි ක්‍රමයේ ඝංටාරයක් ද ත්‍යාග කිරීමට කැමැත්ත දක්වා තිබේ.මෙය හොඳ ආරම්භය වේ. අවුරුදු දහස් ගණනක් පුරා විහිදෙන මිත්‍ර සබඳතා අලුත් කිරීමට පියවර ගත යුතුය. ආන්ද්‍රා ප්‍රදේශය සමඟ මිත්‍රකම් වැඩි දියුණු කිරීම එදාටත් වඩා අද වැදගත් වන්නේ ආන්ද්‍රා දේශය අද ඉන්දියාවේ වඩාත් වේගයෙන් සංවර්ධනය වන ප්‍රාන්ත අතරට වැටෙන ප්‍රාන්තයක් නිසාය. අප රට සංවර්ධනයට එරටින් ලබා ගත හැකි පාඩම් බොහෝමයක්ම ඇත. එම පාඩම් ගැන දැනගැනීමට ආන්ද්‍රා දේශයට ඉහළ පෙළේ විශේෂඥ පිරිසක් යැවීම සුදුසු බවට යෝජනා කිරීමට කැමැත්තෙමි. තමිල්නාඩුව මෙන් නොව ආන්ද්‍රා දේශයේ ජනතාව සහ ආණ්ඩුව ශ්‍රී ලංකාව ගැන කිට්ටු සම්බන්ධකම් පැවැත්වීමට සූදානම් ව සිටින බව අසන්නට ලැබුණි. අපේ දකුණු පළාත සහ ආන්ද්‍රා දේශය අතර සහෝදර ප්‍රාන්ත වැඩපිළිවෙළක් ඇති කිරීමේ වැදගත්කම ගැන මවිසින් දකුණු පළාත් සභාවට යෝජනාවක් ද ඉදිරිපත් කර ඇති බව මෙහිදී සඳහන් කළ යුතුය.ඉන්දියාවේ චෙන්නායිහිශ්‍රී ලංකා මහ කොමසාරිස්කාර්යාලයේහිටපු මාධ්‍ය උපදේශකලක්ෂ්මන් ජයවර්ධන</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=av1004251</link>
    <topic>මේ කරන උදව්වලට අපිටත් සලකන්න ඕනැ</topic>
    <author/>
    <content>මේ කරන උදව්වලට අපිටත් සලකන්න ඕනැ (රසදුන නව කථාව)මාලිනි ජාත්‍යන්තරයට රැගෙන ගියේ මවු රටේ ජාතිකත්වයයි‘මාලිනිට පිදිය හැකි ලොකුම උපහාරය ගෞරව ආචාර්ය උපාධියක් පිරිනැමීමයි’අයිරාංගනී හැරුණුකොට ශ්‍රේෂ්ඨතම නිළිය මාලිනිනිළියක ලෙසත් තරුවක ලෙසත් ජන බුහුමන් ලද කලාකාරිණියකාන්තා ප්‍රජාවට ප්‍රදීපස්ථම්භයක් වූ අපේ සිනමාවේ මහා නිළියමට කරපු වෙනස්කම් සිනාවකින් දරාගත්තානිරහංකාරයි නිර්ව්‍යාජයිඇය ආ මාවතේ රෝසමල් ඉසීමට කවුරුත් සිටියේ නෑකන්දක් මෙන් නොසැලී අපට ශක්තිය දුන්නාමගේ කලා දිවියේ ශ්‍රේෂ්ඨතම පින්කම මාලිනි නිළියක් කිරීමයිමාලිනිගේ සිනමා දිවියේ තොරතුරු පොතකට එක්වූ හැටිදෙවියන් අපේ මව්බිමට දුන් නිධානය ඇයයිඅපිට ළඟම තරුවයි ඇයපික්චර් පිස්සාඅම්රිතාගේ ආදරේ තරමiifa සමඟ හොඳ හිත රැගෙන අමිතාබ් භච්චන් ශ්‍රී ලංකාවේලියන්නේ නිව්ටන් ගුණසේකර අඳින්නේ හර්ෂ ගුණවර්ධනවිසල් මැදුරේ පෝටිකෝව යට නතර කළ පොලිස් ජීප් රියෙන් බට ඉන්ස්පෙක්ටර් නුගේරා ආලින්දයට ගොඩවූයේ කපටි සිනාවක් මුවඟ රඳවාගෙනය.”එන්න.. එන්න ඉන්ස්පෙක්ටර්.. මං මේ මඟ බලාගෙන හිටියෙ..””.. මට ඉක්මනට යන්න ඕනැ.. මිස්ටර් දැරණියගල..””හරි.. හරි ඉතින් වාඩිවෙන්නකො.. මොකද අපිව බලන්න එන්න හිතුණෙ?””පොඩි කාරණයක් කියලා යන්න ආවෙ.. නැත්නම් මේවා අපි දෙන්නගෙම බෙල්ල ගහලා යන වැඩ..” සිය හිස්වැසුම ගලවා ටීපෝව මත තැබූ ඉන්ස්පෙක්ටර් නුගේරා විසිත්ත කාමරය දෙසට කර පොවා බැලුවේ ළඟ පාතක කවුරු හෝ සිටීවිදැයි සැක හැර දැනගනු පිණිසය.හදිසියේම පොලිස් පරීක්‍ෂකවරයා පැමිණ ඇති කාරණය ඉවෙන් මෙන් දැරණියගලට දැනුණේය.”ඉන්ස්පෙක්ටර් අපි උඩට ගිහින් මේ ගැන කතා කරමුද?””ඔව්.. ඒක හොඳයි.. මේවා ගෙදර අයගෙ වුණත් කනට යන එක නුවණට හුරු නැහැ.. මිස්ටර් දැරණියගල..””ඒක තමා.. යමු උඩ මගෙ ඔෆීස් රූම් එකට..”දැරණියගලගේ ඉල්ලීමට අනුව පොලිස් පරීක්‍ෂකවරයා ටොක් ටොක් ගා සපත්තු හඬ නංවමින් දැරණියගල පසු පසින් ඉහළ මාලය දෙසට ගමන් කළේය.”එන්න මෙහෙන් වාඩිවෙන්න..””මේකයි කාරණේ මිස්ටර් දැරණියගල?” හරිබරි ගැසී පුටුවක වාඩි වූ ඉන්ස්පෙක්ටර්වරයා සිය ඝන දෙබැම වකුටු කළේය.”ඔව්.. කියන්න.””ඩගීගෙ රෙස්ටුරන්ට් එක ගැන පොලීසියට පෙත්සම් තුන හතරක්ම ඇවිත් තියෙනවා. ඕකට ‘ලිකර් ලයිසන්’ නැති විත්තිය කව්රුත් දන්නවා.. ඕකෙ රූම්ස්වලට ගෑනු ගේනවා කියලත් චෝදනාවක් තියෙනවා. එස්.පී මල්දෙණිය මට කිව්වා ඕක සර්ච් කරන්න කියලා.. අපි මේ සැටර්ඩේ නයිට් රෙස්ටුරන්ට් එක සර්ච් කරනවා. බඩු තියෙනවා නම් වහාම අයින් කරන්න. ඒක කියලා යන්නයි මන් මේ දුවගෙන ආවෙ..” ඔහු දිග හෑල්ලක් කියාගෙන ගියේය.”මන් දන්නවා ඉන්ස්පෙක්ටර් ඔය පෙත්සම් ගහන එවුන්. ඔතන හොඳට බිස්නස් තියෙන තැන.. ඒක නතර කරන්නයි ඔය පාහරයො පෙත්සම් ගහන්නෙ. උන්ට ඕක ඇහේ කටු අනිනවා වගේ.. කොහොම වුණත් ආරංචිය දුන්න එක ;හාඳයි.. මන් මේ දවස් ටිකේ අරක්කු විකිණීම නතර කරන්නම්..””හැබැයි ඉතින් අපි කරන මේ උදව්වලට අපිට සලකන්න ඕනැ..””මං කවදාවත් නුගේට නොසලකා ඉඳලා තියෙනවද?” මේස ලාච්චුව විවෘත කරමින් ඩග්ලස් මුදල් මෝට්ටු මිටියක් එළියට ගත්තේය.”ආ.. දැනට මේක තියාගන්න.. .”රුපියල් දහසේ අලුත්ම නෝට්ටු මිටිය ඉන්ස්පෙක්ටර් නුගේරාගේ අත තබමින් ඩග්ලස් දෑස් පුංචි කොට සිනාසුණේය.”එහෙනම් මං ගිහින් එන්නම් ඩගී..””ඉන්න මොකුත් බීලා යන්න.. හොට් ඩ්‍රිරින්ක් එහෙකට නම් තාම වේලාසන වැඩියි..””නෝ.. තෑන්ක්ස්... මට දැන් තවත් රාජකාරි වැඩකට යන්න තියෙනවා.. අපි වෙන වෙලාවක ලෙෂර්ලි මීට් වෙමුකො.””ඕ.කේ. මිස්ටර් නුගේරා.. ගෙදරටම ඇවිත් මැසේජ් එක දුන්නට ගොඩක් ස්තූ®තියි..””ඒවා ඉතින් අපේ යුතුකම්නෙ ඩගී..” හක.. හක ගා උස් හඬින් සිනාසුණ පොලිස් පරීක්‍ෂකවරයා ඩග්ලස් ද සමඟ පියගැට පෙළ දිගේ පහළට බැස්සේය.”මං මේ කූල් ඩ්‍රිරින්ක් එකක් හැදුවා.. ඉන්ස්පෙක්ටර්..”සිසිල් කළ දොඩම් යුෂ වීදුරුවක් අතැතිව සේරා විසිත්ත කාරමය දෙසට ආවාය.”මොනවට මහන්සිවුණාද මිසිස් දැරණියගල..””මොන මහන්සියක්ද.. ආ.. ගන්න..” මුව පුරා සිනාසුණ ඇය බන්දේසිය මත තබාගෙන ආ දොඩම් යුෂ වීදුරුව ඔහුට පිළිගැන්නුවාය.උගුරට දෙකට එය ගිල දැමූ ඉන්ස්පෙක්ටර් නුගේරා ඔවුන්ගෙන් සමුගෙන ජීප් රියට නැගී පිටවී ගියේය.වේගයෙන් ඉගිලී යන ජීප්රිය දෙස බලමින්ම ඩග්ලස් හාන්සි පුටුවේ දිග ඇදුනේ සිතුවිලි ගොඩක පැටලෙමිනි. පුළුලුකුල පද්දමින් ආලින්දයට ආ සේරා සැමියා අසලින්ම වාඩි වී ඔහුගේ මුහුණට එබුණාය.”මොකද මිනිහා ආ ගමන්ම ගියේ ඩගී..””දන්නෙ නැද්ද සේරා ඔය යක්කුන්ගෙ හැටී? ජරාව කන්ඩම පුරුදුවෙලා.. අපේ රෙස්ටුරන්ට් එක සර්ච් කරන්න හදනවලු..””මොනවා..?” ඇය ඇස්දෙක උඩ හිඳුවා.. ගනිමින් ඇසුවාය.”ඔව්.. පොලිසිය දන්නවා මට ලිකර් ලයිසන් නැති විත්තිය.. ඉතින් අපිව බය කරලා කුට්ටියක් කඩා ගන්න බලනවා””ඕක ඉතින් පොලීසියෙ සිරිතක්මනෙ..””මන් සල්ලි ටිකක් දීලා පිටත් කරලා ඇරියා.. පොලිසිය තරහකරගෙනත් බැහැනෙ සේරා.””එහෙම කරපු එක හොඳයි...”සේරා ද ඔහුගේ අදහස අනුමත කරමින් කීවාය.පියාත්, පුංචි අම්මාත් අතර ඇතිවූ කතාබහ නිදන කාමරයේ සිටි තිසරානිගේ කනටද ඇසුණේය. ඔවුන් දෙන්නාගේම අදහස් හරියට ජාඩියට මූඩිය වගේය. සමාජයට හොඳ මුහුණක් පෙන්වමින් පියා විසින් රහසේ කරගෙන යන ඇතැම් සමාජ විරෝධී ක්‍රියා කෙරෙහි තිසරානිගේ හිත යට ඇත්තේ බලවත් කලකිරීමකි. ඔහුව යහමඟට ගන්නට පුංචි අම්මාට ද කිසිම උවමනාවක් නැත. ඇයද බොරු හරසුන් ගොඩක් හිසමත තබාගෙන ජීවිතය ගෙවන පුහු අහංකාරයෙන් පිම්බුන තැනැත්තියකි.ඔරලෝසුවේ උදේ දහය කණිසම නාද වනු ඇසුණේය. හොඳින් හැඳ පැලඳ ගෙන සිටි ඩග්ලස් දැරණියගල උඩුමහලේ සිට පහළට බසිමින් සිටියේය.”ඔයා මේ කොහෙ යන්නද?” විසිත්ත කාමරයට වී රූපවාහිනිය නරඹමින් සිටි සේරා ඇසුවාය.”ඇමැතිතුමාව හම්බවෙන්න.. ඇපොයින්ට්මන්ට් එක දහයයි තිහට..කවුරු හරි කෝල් කළොත් කියන්න මං මිනිස්ටර් හම්බවෙන්න ගියා කියලා””දවල් කෑමට එනවද?””හරියටම ෂුවර් කරන්න බැහැ... රෙස්ටොරන්ට් එකටත් යන්න තියෙනව“”එනවා නම් කෝල් කරලා කියන්න ඩගී..””ඕ.කේ..”කුඩා වසු පැටියකු තරම් වූ “ජර්මන් ෂෙපර්ඩ්” බල්ලා වලිගය වනමින් ඩග්ලස් පසු පසින් ආවේය.”තේගිස් දුවල ගිහින් ගේට් එක ඇරපන්...”සේරා විසිත්ත කාමරයේ සිට ම මැදිවියේ සේවකයාට අණ කළා ය.පියා ඇමැතිවරයාව මුණ ගැසෙන්නට යන්නේ කුමක් හෝ දේශපාලන උපකාරයක් බලාපොරොත්තුවෙන් බව තිසරානි දනී.ඔහු පසුගියදා පැවති පළාත් සභා මැතිවරණයේදී ද පාලන බලයේ සිටින පක්‍ෂයට අත දිග හැර වියදම් කළේය. තුන්මහල් පාසල් ගොඩනැගිල්ලක කොන්ත්‍රාත්තුවක් ලබා ගන්නට ඔහු දැන් ටික දවසක සිට වෙහෙසෙයි.ඔහු නිවසින් පිටවී වැඩි වේලාවක් යන්නට මත්තෙන් සේරාව සොයාගෙන ආවේ “කුලඟන සමිතියේ” ඇයට හිතවත් වයලට් සහ ඉසබෙලාය. මැදිවයසද ඉක්ම වූ කාන්තාවන් දෙදෙනා හොඳින් හැඳ පැලඳ ගෙන සිටි අතර දෙදෙනාම තම දෙතොල් ද රතු පැහැ ගන්වා තිබිණ.විශාල සමාජ සේවාවක් කරන බව ලෝකයාට පෙන්වමින් මේ කාන්තාවන් හත් අටදෙනා කුලඟන සමිතියක් අටවාගෙන කරනු ලබන්නේ ව්‍යාජ රංගනයක් බව තිසරානිට සිතුණ වාර බොහෝය.ඔවුන්ට අවශ්‍යව තිබුණේ බොරු සමාජ තත්ත්වයක් පිටතට පෙන්වමින් සමාජයේ ඉහළින් වැජඹෙන්නට බව ඇය වටහාගෙන සිටියාය. එතරම් දැන උගත්කමක් නොතිබුණද පුංචි අම්මා සමාජය ඉදිරියේ හැසිරුණේ සියල්ල දත් සමාජ ක්‍රියාකාරිනියක ලෙසිනි. ධන සම්පතින් අඩුවක් නොතිබුණ පියාගේ සමාජ තත්ත්වය ඇය බොහෝ අවස්ථාවල ආභරණයක් ලෙස පාවිච්චි කළාය.විසිත්ත කාමරය දෙසින් නොකඩවා ඇසෙන්නට වූ කතා බස්වලින් නිවෙසේ නිහැඬියාව බිඳිණ. කතාබහ අතරින් වරින් වර නැගුණ ගැහැනුන්ගේ උස් සිනා හඬ මුළුතැන් ගෙය දක්වාද පැතිර ගියේය.කියවමින් සිටි පොත පසෙක තැබූ තිසරානි උස් ජනෙල් කවුළුව ළඟට අවුත් පියකරු ගෙ උයන දෙස බලා සිටියාය.සඳුන්ගේ පියකරු රූපයත්, හෘදයාංගම කටහඬත් ඇගේ හිත යටින් උඩට මතුවූයේ නිරායාසයෙනි. කාලයක් තිස්සේ තමා අපේක්‍ෂා කරමින් සිටි කෙනකු අනපේක්‍ෂිතව මුණ ගැසුණාක් බඳු සතුටකින් ඇගේ හද මඬල බර වී තිබිණ.ආදරය.. සෙනෙහස පිළිබඳ මිහිරි හැඟුමක් ඇගේ මුළු ගත සිතම උණුසුම් කරන අයුරක් ඇයට දැනෙන්නට විය.පැය දෙකකට අධික කාලයක් සේරා සමඟ කච බච ගෑ වයලට් සහ ඉසබෙලා නිවෙසින් පිටව ගියේ තේපැන් සංග්‍රහයක් භුක්ති විඳීමෙන් ද පසුවය. තද වරුසාවකින් පසුව ඇතිවන නිශ්චලතාවයක් මෙන් නිවෙස යළිත් නිහැඬියාවක ගිලුනේය.තිසරු යළිත් කියවමින් සිටි නවකතාව අතට ගත්තේ එය නිවිහැනහිනේ කියවන අටියෙනි.ඒ සමගම වාගේ තේ කෝප්පයක් අතැ’තිව මැගි හාමිනේ කාමරයට ආවාය.”සුදු මැණිකෙ මේ තේ එක බීලා හිටියානන්...””අර සකබඹර දෙක ගියා නේද?”ලබන සතියටශ්‍රී ලාංකේය වීදි නාට්‍ය කලාවට පුරෝගාමී මෙහෙවරක් ඉටු කළ නැසීගිය ගාමිණී හත්තොටුවේගම පිළිබඳ ලියැවුණු “හතා ගැන කතා” ග්‍රන්ථය පසුගියදා එළිදුටුවේය. පේරාදෙණිය විශ්වවිද්‍යාලයේ වාර්ෂික නාට්‍ය උළෙලට සමගාමීව ගාමිණී හත්තොටුවේගම උපහාර ලිපි එකතුව සංස්කරණය කරනු ලැබ ඇත්තේ අතුල සමරකෝන් සමඟ සුදේශ් මන්තිලක විසිනි.’හතා ගැන කතා’ පේරාදෙණිය විශ්වවිද්‍යාලයේ කලා මණ්ඩලයේ ප්‍රකාශනයකි.රවීන්ද්‍ර ආරියරත්න ගේ ‘බල්ලොත් එක්ක බෑ’ නාට්‍යයේ විශේෂ දර්ශන දෙකක් අද (25) පස්වරු 3.30ට සහ 6.45ට කොළඹ 10 එල්ෆින්ස්ටන් රංග ශාලාවේදී වේදිකාගත වීමට නියමිතයසිංහල අලුත් අවුරුදු සමයක පාසල් නිවාඩු කාලය තුළ ප්‍රථම වරට පවත්වන හිම සංදර්ශනය මේ දිනවල ‘එක්සෙල් වර්ල්ඩ්’ ‘ස්නෝ ඩෝම්’ හි පැවැත්වේ.’අවුරුදු හිම සැණකෙළිය – 2010’ ලෙස නම් කොට ඇති මෙම හිම සංදර්ශනයට සමගාමීව ළමා විනෝදකාමි ක්‍රීඩා රැසක් පැවැත්වේ’ පවුලේ සැමට එක්ව රස විඳිය හැකි මෙම හිම සැණකෙළිය ලබන 30 දා දක්වා පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=av1004252</link>
    <topic>මාලිනි ජාත්‍යන්තරයට රැගෙන ගියේ මවු රටේ ජාතිකත්වයයි</topic>
    <author>ඡායාරූපය - ටෙනිසන් එදිරිසිංහ</author>
    <content>මේ කරන උදව්වලට අපිටත් සලකන්න ඕනැ (රසදුන නව කථාව)මාලිනි ජාත්‍යන්තරයට රැගෙන ගියේ මවු රටේ ජාතිකත්වයයි‘මාලිනිට පිදිය හැකි ලොකුම උපහාරය ගෞරව ආචාර්ය උපාධියක් පිරිනැමීමයි’අයිරාංගනී හැරුණුකොට ශ්‍රේෂ්ඨතම නිළිය මාලිනිනිළියක ලෙසත් තරුවක ලෙසත් ජන බුහුමන් ලද කලාකාරිණියකාන්තා ප්‍රජාවට ප්‍රදීපස්ථම්භයක් වූ අපේ සිනමාවේ මහා නිළියමට කරපු වෙනස්කම් සිනාවකින් දරාගත්තානිරහංකාරයි නිර්ව්‍යාජයිඇය ආ මාවතේ රෝසමල් ඉසීමට කවුරුත් සිටියේ නෑකන්දක් මෙන් නොසැලී අපට ශක්තිය දුන්නාමගේ කලා දිවියේ ශ්‍රේෂ්ඨතම පින්කම මාලිනි නිළියක් කිරීමයිමාලිනිගේ සිනමා දිවියේ තොරතුරු පොතකට එක්වූ හැටිදෙවියන් අපේ මව්බිමට දුන් නිධානය ඇයයිඅපිට ළඟම තරුවයි ඇයපික්චර් පිස්සාඅම්රිතාගේ ආදරේ තරමiifa සමඟ හොඳ හිත රැගෙන අමිතාබ් භච්චන් ශ්‍රී ලංකාවේ2008 දෙසැම්බර් 24 වැනි දින ජනාධිපති ලේකම් කාර්යාලයේ දී පැවැත් වූ, මාලිනී ෆොන්සේකා රංගවේදිනියට ජාතියේ උපහාරය පිරිනැමීමේ උත්සවය අමතා ජනාධිපති මහින්ද රාජපක්ෂ මැතිතුමා විසින් පවත්වන ලද දේශනයමහා සංඝරත්නයෙන් අවසරයි, මැති ඇමැතිවරුනි, ජනාධිපති ලේකම්තුමා ඇතුළු ලේකම්වරුනි, මාලිනී ෆොන්සේකා මහත්මිය ඇතුළු කලාකරුවෙනි, මිත්‍රවරුනි,මම අද දෙආකාර සතුටක් බුක්ති විඳිනවා. පළමුවැන්න, මගේ මවු රටේ ශ්‍රේෂ්ඨ කලාකාරියක් ජාත්‍යන්තර ජයග්‍රහණයක් ලබා ගත්තහම ඒ කලාකාරිනියට රාජ්‍ය, ජාතික ගෞරවය පිරිනැමීමට ලැබීම පිළිබඳව මා සතුටු වෙනවා.දෙවනුව මම මාලිනී ෆොන්සේකා නම් අග්‍රගණ්‍ය නිළියගේ රසිකයෙක් වශයෙනුත් මෙම කලාකාරියකට ගරු බුහුමන් කිරීමට ලැබීමත් පිළිබඳ සතුටු වෙනවා.ඇගේ සිනමා ජීවිතයට දැන් හතළිස් වසරක් පිරෙනවා. ඒ කියන්නේ අපි දැන් අවුරුදු හතළිහක් තිස්සේ මාලිනී ෆොන්සේකාගෙ රසිකයෝ. සිනමාව නමැති කලාත්මක කර්මාන්තය පවතින්නේ රසිකත්වය මතයි. වතුර හිඳුණ පොකුණක මාළුන්ට ඉන්න බෑ වගේ රසිකත්වය නැති සිනමාවකට පැවැත්මක් නෑ. රසිකත්වය කියන්නේ කලා නිර්මාණයක් කෙරෙහි ප්‍රේක්ෂකයන්ගේ ඇති ඇල්මටයි.අපි අවුරුදු හතළිහක් අගය කළ කලාකාරියකට ඉන්දියාව ජාත්‍යන්තර සම්මානයක් ප්‍රදානය කරනවා. ඒ කියන්නෙ අපේ රසිකත්වය නිවැරදි කියලා ජාත්‍යන්තරයම පිළිගන්නවා කියන එකනේ.මේ රටේ බිහිවෙච්ච ඩබ්.ඩී. අමරදේව කියන උතුම් කලාකරුවාට ඉන්දියාව ‘පණ්ඩිත්’ කියන ගෞරව නාමය ප්‍රදානය කරනවා. පිලිපීනය ‘මැග්සයිසේ’ කියන සම්මානය පිරි නමනවා. ‘මැග්සයිසේ’ කියන්නේ ආසියාවේ නොබෙල් තෑග්ග තරම් වටිනා දෙයක්. ‘නිධානය’ කළ ලෙස්ටර් ජේම්ස් පීරිස් වාගේ ම මේ සම්මාන උළෙලින්ම මීට පෙර සම්මාන දිනූ අනෝජා වීරසිංහ කලාකාරිනියත් මවු රටට විශාල ගෞරවයක් ගෙනවිත් දී තිබෙනවා.මවු රට අපකීර්තියට පත්කොට ජාත්‍යන්තර සම්මාන දිනා ගැනීම මවු රටට ගෞරවයක් නොවෙයි. මවු රට අපකීර්තියට පත්කරන්නන්ට තම රටෙන් ආදරයක් හිමි වෙන්නේ නෑ.අප ජාත්‍යන්තරයට පත්විය යුත්තේ ජාතිකත්වය තුළින්මයි. ජාත්‍යන්තර කියන වචනයේ තේරුම එයයි. ජාතීන් අතර International ජාතිකත්වයෙන් තොරව ජාත්‍යන්තරයේ සාමාජිකත්වය ගන්න බෑ.අමරදේවයන්, මාලිනී ෆොන්සේකා, ජාත්‍යන්තරයට රැගෙන ගියේ තම මවු රටේ ජාතිකත්වයයි. ඉන්දියාවේ ගෝව නගරයේ දී මාලිනී ෆොන්සේකාගේ රංග කුසලතා දැකපු ඒ විනිශ්චය මණ්ඩලය ඇය තුළින් වෙනත් රටක හැඩයක් දැක්කා නම් ඔවුනට ඇයව විෂය වන්නේ නෑ. මාලිනී ෆොන්සේකාගේ රඟපෑම තුළ බටහිර බවක් හෝ වෙනත් පෙරදිග කමක් හෝ තිබුණා නම් ඔවුන් ඇය දෙස බලාවිද?ඇය ප්‍රංශ නිළියක් වගේ රඟපෑවා නම් ඇය හොලිවුඩ් නිළියක් වගේ රඟපෑවා නම් මෙම විනිශ්චය මණ්ඩලයට ඇයව විෂය වන්නේ නෑ. ඔවුන් හොලිවුඩ්, බොලිවුඩ් නිළියන් ඕනෑ තරම් දැක තිබෙනවා. මාලිනී ෆොන්සේකාගේ රංගනය තුළ තිබෙන්නේ සියයට සියයක්ම ශ්‍රී ලාංකේය බව. ඇය වසර හතළිහක් පුරාම නිරූපණය කළේ ශ්‍රී ලාංකේය ගැහැනියගේ චරිතය. ඇය ඇගේ ජාතිකත්වය, ජාත්‍යන්තරකරණය කළා. ඒ නිසා ඇය වචනයේ පරිසමාප්ත අර්ථයෙන් ම ජාත්‍යන්තර නිළියක් වුණා.මාලිනී ෆොන්සේකාගේ මා දකින අනෙක් විශේෂය තමයි ඇගේ රඟපෑමට සීමාවක් නෑ. මේ රටේ බිහි වූ අති ප්‍රබල සම්භාව්‍ය චිත්‍රපටයේත් අති සුන්දර සරල චිත්‍රපටයේත් ඇය හොඳින් රඟපානවා.ආචාර්ය ලෙස්ටර් ජේම්ස් පීරිස් ගේ ‘නිධානය’ චිත්‍රපටයේත් ලෙනින් මොරායස්ගේ ‘සූරයා’ චිත්‍රපටවලත් ඇය සාර්ථකව රඟපානවා. ඒකයි ඇගේ රසිකත්වයට සීමාවක් නැත්තේ. ඒකයි ඇයට තම මවු රටේ විශාල රසික ප්‍රමාණයක් ඉන්නෙ. ඒකයි මේ ජාත්‍යන්තර සම්මානය මේ රටට එච්චර වටින්නෙ. මාලිනී ෆොන්සේකාගේ රසිකයින් යළි එකතු කර ගත්තොත් මේ රටේ සිනමාව යළි ගොඩනගන්න පුළුවන්.අද සිනමාවේ අර්බුදයක් ගැන කතා කරනවා. මොකක්ද මේ අර්බුදය? මේ අර්බුදය තියෙන්නේ සිනමාවේ කලාවේ ද? සිනමා කර්මාන්තයේ ද? මං දකින්නේ මේ අර්බුදය තියෙන්නේ සිනමා ප්‍රේක්ෂකාගාරයේ. 1979 වර්ෂයේ දී මේ රටේ සිනමා නරඹපු මුළු ප්‍රේක්ෂක ප්‍රමාණය මිලියන හැත්තෑ හතරක් වෙනවා. මේ තමයි අපේ රටේ වැඩිම ප්‍රේක්ෂක ප්‍රමාණයක් වාර්තා වන වසර. මේ මිලියන හැත්තෑ හතරක ප්‍රේක්ෂකයින් 2002 වසර වන විට මිලියන හතට බහිනවා.මේක තමයි අර්බුදය. වැඩිම ප්‍රේක්ෂකයින් වාර්තා වන 1979 දී මිලියන හැත්තෑ හතර එකතු කරන්න මාලිනී ෆොන්සේකා කොයි තරම් දායක වෙන්න ඇත්ද?1979 වසර තුළ මාලිනී රඟපෑ චිත්‍රපට හතක් ප්‍රදර්ශනය වෙලා තියෙනවා. මේ හතම ජනපි‍්‍රය චිත්‍රපට. ඇය ජනපි‍්‍රය වෙනවා කියන්නෙ සිනමාව ජනපි‍්‍රය වෙනවා. සිනමා කර්මාන්තය ජනපි‍්‍රය වෙනවා. එතකොට ඒ කර්මාන්තයට ආයෝජකයෝ එනවා.ඒ කාලේ සිංහල සිනමාව හොඳ ආයෝජන කලාපයක්. අද ඉන්දියාවේ ජාතික ආදායමෙන් වැඩි කොටසක් සිනමාවෙන් උපයනවා. ලංකාවේ හොඳ රසික පිරිසක් ඉන්නවා. 1979 හිටපු මිලියන හැත්තෑ හතරක රසික ප්‍රමාණය තාමත් ඉන්නවා. ඔවුන්ව ආකර්ෂණය කර ගත්තොත් යළිත් සිනමාව ගොඩ නඟන්න පුළුවන්.අපි රජයක් හැටියට විශාල බදු සහන සිනමාව වෙනුවෙන් ලබා දීලා තියෙනවා. කිසියම් ව්‍යාපාරිකයෙක් මිලියන 35 ක ආදායම් බඳු ගෙවනවා නම්, ඔහු ඒ මුදල චිත්‍රපටයකට ආයෝජනය කළහොත් ඔහු බද්දෙන් නිදහස් වෙනවා. තව විශාල බදු සහන මෙවර අය වැයෙනුත් මං ලබා දීලා තියෙනවා. මේවා පාවිච්චි කරලා ආයෝජකයින් රැස්කර ගන්න එක සිනමාකරුවන්ගේ දක්ෂකම.මෙහෙන් අති විශාල සිනමා රසික පිරිසක් ඉන්නවා. මෙහෙන් රජය අති විශාල බදු සහන ලබා දෙනවා. අනික් පැත්තෙන් මාලිනී ෆොන්සේකා බඳු ජාත්‍යන්තර කීර්තියට පත් ජනකාන්ත නළු-නිළි පරපුරක් ඉන්නවා.ඒත් සිනමා කර්මාන්තය දියුණු වෙන්නෙ නැත්තේ ඇයි? මම දැන් අවුරුදු තුනක් තිස්සෙම අය වැයෙන් පස්සෙ සිනමාකරුවන්නේ ඔය ප්‍රශ්නෙ අහනවා.මෙවර රැස්වීමේ දී බොහෝ දෙනා පෙන්වා දුන් එක් ජයග්‍රාහී පියවරක් වුණේ ‘අබා’ චිත්‍රපටය. ඔව් ‘අබා’ ලබාගත් ප්‍රේක්ෂක ජයග්‍රහණය සිනමා කර්මාන්තයේ ඉදිරි ගමනට තල්ලුවක් වේවි කියා මාත් හිතනවා. ඒ ජයග්‍රහණයටත් මාලිනී ෆොන්සේකා දායක වී තිබෙනවා. මං හිතන්නෙ සිංහල සිනමාවේ හැම ජයග්‍රහණයක් පිටුපසම ඇය සිටිනවා.මේ රට ඇය ‘නිළි රැජින’ කියා කියන්නේ ඒ නිසා වෙන්න ඕන. අද අපි ඒ රැජිනට රාජකීය ගෞරවයක් දැක්වූවා. මේ රටේ බාල, මහලු, පක්ෂ, විපක්ෂ, පෝසත්, දුප්පත්, ග්‍රාමීය, නාගරික, ජාති ආගම් කුල භේදයක් නැතිව මේ ගෞරවයට එකඟ වේවි.අද මම සමස්ත ජනතාවටම අයත් ජාතික ආගම් කුල භේදයක් නැතිව මේ ගෞරවයට එකඟ වේවි. අද මම සමස්ත ජනතාවටම අයත් ජාතික වස්තුවකට රාජ්‍ය ගෞරව දැක්වීමෙන් පොදුජන වගකීමක් ඉටු කළා.ඒ නිසා මේ රටේ පොදුජන පැතුම, මම මගේ පැතුම ලෙස ඔබට ඉදිරිපත් කරන්නම්.චිරං ජයතු මාලිනීඔබට දීර්ඝායු වේවා!ඡායාරූපය - ටෙනිසන් එදිරිසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=av1004253</link>
    <topic>‘මාලිනිට පිදිය හැකි ලොකුම උපහාරය ගෞරව ආචාර්ය උපාධියක් පිරිනැමීමයි’</topic>
    <author/>
    <content>මේ කරන උදව්වලට අපිටත් සලකන්න ඕනැ (රසදුන නව කථාව)මාලිනි ජාත්‍යන්තරයට රැගෙන ගියේ මවු රටේ ජාතිකත්වයයි‘මාලිනිට පිදිය හැකි ලොකුම උපහාරය ගෞරව ආචාර්ය උපාධියක් පිරිනැමීමයි’අයිරාංගනී හැරුණුකොට ශ්‍රේෂ්ඨතම නිළිය මාලිනිනිළියක ලෙසත් තරුවක ලෙසත් ජන බුහුමන් ලද කලාකාරිණියකාන්තා ප්‍රජාවට ප්‍රදීපස්ථම්භයක් වූ අපේ සිනමාවේ මහා නිළියමට කරපු වෙනස්කම් සිනාවකින් දරාගත්තානිරහංකාරයි නිර්ව්‍යාජයිඇය ආ මාවතේ රෝසමල් ඉසීමට කවුරුත් සිටියේ නෑකන්දක් මෙන් නොසැලී අපට ශක්තිය දුන්නාමගේ කලා දිවියේ ශ්‍රේෂ්ඨතම පින්කම මාලිනි නිළියක් කිරීමයිමාලිනිගේ සිනමා දිවියේ තොරතුරු පොතකට එක්වූ හැටිදෙවියන් අපේ මව්බිමට දුන් නිධානය ඇයයිඅපිට ළඟම තරුවයි ඇයපික්චර් පිස්සාඅම්රිතාගේ ආදරේ තරමiifa සමඟ හොඳ හිත රැගෙන අමිතාබ් භච්චන් ශ්‍රී ලංකාවේමාලිනී යන වචනයෙහි තේරුම ‘මල් මාලා ගොතන්නී’, ‘මාලාකාරී’ යනුයි. අපේ මේ මාලිනී නමැති මාලාකාරිය පන්සාළිස් වසක් තිස්සේ අපේ සිනමාව වර්ණවත් කරන්නට, සුගන්ධවත් කරන්න මල් මාලා ගෙතුවාය. පසුගියදා ඇය විසින් සිය විචිත්‍රවත්ම, සුගන්ධවත්ම මල් මාලාවෙන් සිංහල සිනමා සොඳුරියගේ ගෙල සරසන ලදී. ඒ 29 වැනි වරටත් පැවැත්වුණු අන්තර්ජාතික ඉන්දීය චිත්‍රපට උලෙළ් දී ‘ආකාස කුසුම්’ චිත්‍රපටයේ සන්ධ්‍යා රාණි නමැති නිළියගේ චරිතය නිරූපණය කිරීම උදෙසා රජත මයුර සම්මානය දිනාගනිමින් ය.මීට පෙර මේ අන්තර්ජාතික සම්මාන උළෙලෙහි දී ම අපේ කලාකරුවන් කිහිප දෙනකු සම්මාන හිමි කරගත් බව ඔවුන්ට ගෞරවයක් වශයෙන් මෙහි ලා සඳහන් කළ යුතු ය. 1965 දී ආචාර්ය ලෙස්ටර් ජේම්ස් පීරිස් ගේ ‘ගම්පෙරළිය’ ඒ වසරේ හොඳම නිෂ්පාදනය වශයෙන් රණමයුර සම්මානය දිනා ගත්තේය. 1969 දී සුගතපාල සෙනරත් යාපාගේ ‘මිනිසා සහ කපුටා’ හොඳම දෙවැනි විත්ති කතා චිත්‍රපටය ලෙස රජත මයුර සම්මානය දිනා ගත්තේය. 1987 දී අනෝජා වීරසිංහ ‘මල්දෙණියේ සිමියොන්’ වෙනුවෙන් රජත මයුර සම්මානය දිනාගත්ති ය. මාලිනී මෙදා ශ්‍රී ලංකාවට රැගෙන ආවේ හතරවැනි මොනරාය.එහෙත් මේ මොනර ප්‍රදානය සම්බන්ධයෙන් එදා මෙදා තුර වෙනසක් සිදුවී ඇත්තේ ය. එදා තිබුණේ සම්මාන ඉසව් 04කි. එනම් හොඳම චිත්‍රපටය, හොඳම අධ්‍යක්ෂණය, හොඳම නළුවා, හොඳම නිළිය වශයෙනි. එහෙත් දැන් සිවු වසරක් තිස්සේ ප්‍රදානය කෙරෙන්නේ සම්මාන 03කි. එනම් හොඳම චිත්‍රපටය, හොඳම කුලුඳුල් අධ්‍යක්ෂණය, හොඳම සිනමා සහභාගිත්වය හෙවත් දායකත්වය යනුවෙනි. හොඳම නළුවා හෝ නිළිය කියා සම්මානයක් නැත. නළුවකුගේ හෝ නිළියකගේ හෝ රංගනය, චිත්‍රපටයේ තිර නාටකය, සංගීතය, සංස්කරණය හෝ ඡායාරූප ශිල්පය වෙනුවෙන් හෝ පෙර කී ‘සිනමා සහභාගිත්වය’ සඳහා වූ රජත මයුර සම්මානය ලංකාවේ මුදලින් 40 ලක්ෂයක් පමණ වූ මුදල් ද සමඟ පිරිනැමෙන්ට පුළුවන. මාලිනියගේ රංගනයට හිමි වූයේ මේ සම්මානය යි. මාලිනියට පෙර එම සම්මානය සිනමා තිර නාටක රචකයකුට ද හිමි වී තිබේ. 2004 දී ඉරාන නළුවකුට ද, 2007 දී මෙක්සිකානු නිළියකට ද මේ සම්මානය හිමි වූයේ ය.මේ ආකාරයට බලන කල මාලිනිය දිනාගත් සම්මානයෙහි බර වැඩි ය. ඇය මේ සම්මානය ලබන්නී ‘සිනමා සහභාගිත්වය’ ටය. ඒ අනුව ඇය තරග කරන්නී හුදු රංගන ශිල්පීන් සමඟ පමණක් නොව තිරනාටක රචකයන්, සංගීත අධ්‍යක්ෂවරුන්, ඡායාරූප ශිල්පීන්, සංස්කරණ ශිල්පීන් ආදීන් ද සමඟ ය.මාලිනිය මෙවර තරග කළේ ඉන්දියාව, බංග්ලාදේශය, ඉරානය, ආර්ජන්ටිනාව, මලයාසියාව, නවසීලන්තය, පිලිපීනය, කසකස්තානය, රුසියාව වැනි රටවල් සමඟ ය. රංගනයෙන් ඈ හා තරග කළෝ කවරාකාර නළු නිළියෝ ද? මජිද් මජිදී අධ්‍යක්ෂණය කළ ‘සෝංග් ඔෆ් ස්පැරෝස්’ නමැති ඉරාන චිත්‍රපටයෙහි ප්‍රධාන නළු රීසා නජි එම චිත්‍රපටයේ රඟපෑම වෙනුවෙන් බර්ලින් චිත්‍රපට උළෙලේ ‘ගෝල්ඩන් බෙයාර්’ සම්මානය දිනා ගෙන තිබුණේ ය.ආර්ජන්ටිනා - ජර්මානු හවුල් නිෂ්පාදනයක් වූ ‘මයි මදර්ස් ටියර්ස්’ චිත්‍රපටයෙහි රඟපෑ ඇලිස් ඩව්යර්ට් එහි රංගනය වෙනුවෙන් ග්‍රීසියේ අන්තර්ජාතික චිත්‍රපට උළෙලේ දී හොඳම නිළියට හිමි සම්මානය ලැබී තිබුණි. කසකස්තානය, ජර්මනිය, ස්විට්සර්ලන්තය, රුසියාව, පෝලන්තය යන රටවල්වල හවුල් නිෂ්පාදනයක් වූ සර්ජි ඩෙවොට්සෙවොයි (මේ චිත්‍රපට උළෙලේ අනෙක් සම්මාන දෙක ම දිනා ගත්තේ මේ සර්ජි ඩෙවොට්සෙවොයි ය) අධ්‍යක්ෂණය කළ 2009 වසරේ ඔස්කාර් සම්මාන උළෙල නියෝජනය කිරීමට නියමිත ‘තුල්ෆාන්’ නමැති චිත්‍රපටයේ රඟ පෑ තොලෙප්බර්ජන් (උච්චාරණය වැරදි විය හැකියි) විසින් ද ප්‍රියදර්ශන්ගේ ‘කාඤ්ච්චරම්’ නමැති ඉන්දීය චිත්‍රපටයෙහි රඟ පෑ ශ්‍රියා රෙඩ්ඩි විසින් ද විශිෂ්ට රංගන ඉදිරිපත් කරන්නට යෙදුණි.මොවුනතුරින් ද උළෙලේ තරගකාරී අංශයෙහි සෙසු චිත්‍රපටවල සකලවිධ කලා හා කාර්මික අංශ අතුරින් ද මාලිනියගේ් රංගනය ‘උපරිම සිනමා සහභාගිත්වය’ ලෙස බව තීන්දු කළ ජූරි සභාවේ සාමාජිකයෝ කවරහු ද? ප්‍රකට හොංකොං චිත්‍රපට අධ්‍යක්ෂ පීටර් වෑං, වැනිස් චිත්‍රපට උළෙලේ අධ්‍යක්ෂ මාකෝ මුලර්, පිලිපීන චිත්‍රපට අධ්‍යක්ෂ ලෙව්ඩියාස්, ඉරාන නිළි නිකි කරීමි, ඉන්දීය නිළි තාබු ආදීහු ය.අන්තර්ජාතික ඉන්දීය චිත්‍රපට උළෙල ගැන ද මෙහි ලා යම් සඳහනක් කළ යුතු ව ඇත. මේ උළෙල මීට ඉහත හැඳින්වුණේ අන්තර්ජාතික නවදිල්ලි චිත්‍රපට උළෙල කියා ය. පසුව මේ උළෙල ප්‍රාන්තයෙන් ප්‍රාන්තයට ගෙන යෑමට ඉන්දීය රජය විසින් තීරණය කරන ලදී. මීට සිවු වසකට පෙර ගෝව ප්‍රාන්තයට පැමිණි මේ සිනමා උළෙල එහි ම බින්න බැස්සේ ය. ඊට හේතුව ලෝකප්‍රකට කාන් චිත්‍රපට උළෙල වැනි උළෙලක් පැවැත්වීමට ගෝව වැනි වෙරළාශ්‍රිත ප්‍රදේශයක් වඩාත් උචිත යැයි බලධාරීන් තීරණය කර තිබීමයි. කලක් කප්පාදු කර තිබුණු උළෙලේ තරගකාරී අංශය යළි ඇරඹුණේත් මූල්‍යමය ත්‍යාග මුදල වැඩි කරමින් (රණමයුර) සම්මානය සඳහා වූ ත්‍යාග මුදල (ලංකාවේ මුදලින් රුපියල් ලක්ෂ 125ක් පමණ වේ) නව තරග ඉසව් තුන ඇරඹුණේත් ගෝවේ දී ය.මාලිනියගේ සම්මානය පිටුපස තවත් මහා පුරුෂයෙක් සිටින්නේ ය. ඔහු නම් නව පරපුරේ චිත්‍රපට අධ්‍යක්ෂවරුන් අතර විශිෂ්ටතමයා ලෙස අවිවාදයෙන් හඳුන්වා දිය හැකි ප්‍රසන්න විතානගේ ය. සිනමා නිර්මාණයක කවර අංශයක් හෝ සම්මානයට පාත්‍ර වන්නේ නම් එම ගෞරවයෙන් කොටසක් අධ්‍යක්ෂවරයාට හිමි වන්නේ ය. ඒ චිත්‍රපටයක ආධිපත්‍යය කරන්නේ ඔහු බැවිනි. ප්‍රසන්න සම්මානනීය නළු නිළියන් තනන්නෙකැයි අපට සිතෙන්නේ ඔහුගේ සෑම චිත්‍රපටයකම ප්‍රධාන චරිත රඟපෑ සෑම නළුවකුම සෑම නිළියක ම සම්මානයට පාත්‍ර වී ඇති බැවිනි. ‘සිසිල ගිනි ගනී’ හි සනත් සහ සබීතා ද ‘අනන්ත රාත්‍රියෙහි’ රවීන්ද්‍ර සහ ස්වර්ණා ද ‘පවුරු වළලු’ හි ටෝනි සහ නීටා ද ‘පුරහඳ කළුවරෙහි’ ජෝ (ප්‍රධාන නිළියක් සිටියේ නැත) ද, ‘ඉර මැදියමෙහි’ පීටර් අල්මේදා සහ නිම්මි හරස්ගම ද ඒ ඒ වර්ෂවල හොඳම නළු නිළියන් වශයෙන් සම්මාන ලදහ.98 සිංගප්පූරුවේ පැවැති අන්තර්ජාතික සිනමා සම්මාන උළෙලේ දී නීටා හොඳම නිළියට හිමි සම්මානය දිනා ගත්තේ (පවුරු වළලු) ද 98 සිංගප්පූරුවේ පැවැති අන්තර්ජාතික සිනමා සම්මාන උළෙලේ දී ජෝ (මෙරට නළුවකු ලැබූ එකම අන්තර්ජාතික සම්මානය මෙයයි) හොඳම නළුවාට හිමි සම්මානය දිනාගත්තේ (පුරහඳ කළුවර) ද 2004 ස්පාඤ්ඤයේ පැවැති අන්තර්ජාතික සිනමා සම්මාන උළෙලේ දී නිම්මි හරස්ගම, හොඳම නිළියට හිමි සම්මානය දිනාගත්තේ (ඉර මැදියම) ද ප්‍රසන්නගේ චිත්‍රපටවලිනි. මාලිනීගේ සම්මානය පූර්වෝක්ත අන්තර්ජාතික සම්මානවලින් වෙනස් වනුයේ එය ප්‍රසන්න මස්සිනා (ප්‍රසන්න විවාහ වී සිටින්නේ මාලිනීගේ සොහොයුරියක වන දමයන්ති සමඟය) මාලිනී නෑනාට ලබා දුන් නෑනා - මස්සිනාලගේ ගනුදෙනුවක් නිසා පමණි.රංගනය වෙනුවෙන් දේශීය සම්මාන රැසක් හිමි කරගෙන සිටින මාලිනිය 1975 නව වැනි අන්තර්ජාතික මොස්කව් සිනමා උළෙලේදීත් (ධර්මසේන පතිරාජගේ ‘එයා දැන් ලොකු ළමයෙක්’ වෙනුවෙන් 1977 හයවැනි අන්තර්ජාතික නවදිල්ලි සිනමා උළෙලේදීත් (අමරනාත් ජයතිලකගේ ‘සිරිපාල හා රංමැණිකා’ වෙනුවෙන්) ගෞරව ඩිප්ලෝමා සහතික ලැබුවාය.ඉන්දියාවේ ෂාරුක් ඛාන්ට මලයාසියාවේ දී එරට රජයෙහි ඉහළ ම සම්මානය පිරිනැමුණේ ය. අපේ මාලිනියට අපේ ජනාධිපතිතුමා අද ලංකා රජයේ ඉහළ ම ගෞරවය පිරිනමන්නේ ය. විශ්වවිද්‍යාල ආචාර්යවරුන් වශයෙන් අපට මාලිනිය වෙත යම් දිනෙක පිරිනැමිය හැකි ඉහළ ම උපහාරය නම් ගෞරව ආචාර්ය උපාධියක් (ච්.ඹ්ඪබ) පිරිනැමීමයි. එහෙත් මා උගන්වන ශ්‍රී ජයවර්ධනපුර විශ්වවිද්‍යාලයෙන් නම් උපහාරය නොලැබෙන බව ජනාධිපතිතුමා ප්‍රධාන මේ සම්භාවනීය සභාව අබිමුව ප්‍රකාශ කළ යුතුවේ.මන්ද යත් ලංකාවේ පහළ වූ ශ්‍රේෂ්ඨතම නර්තන ශිල්පිනිය වන වජිරා චිත්‍රසේන මහත්මියට ගෞරව ආචාර්ය උපාධියක් පිරිනැමීම සඳහා ශාස්ත්‍ර පීඨයේ හා සනාතන සභාවේ ඒකමතික අනුමැතිය ඇතිව කළ නාම යෝජනාව උසස් අධ්‍යාපන ඇමැතිවරයා විසින් පත්කරන ලද පාලක සභා සාමාජිකයන් කිහිප දෙනකු විසින් ප්‍රතික්ෂේප කරනු ලැබීම ය. වඩාත් හාස්‍යජනක වන්නේ එම ප්‍රතික්ෂේප කිරීමට දක්වා තිබුණු හේතුවයි. ඔවුන් කියා තිබුණේ නර්තන ශිල්පය ජයවර්ධනපුර විශ්වවිද්‍යාලයට සම්බන්ධයක් නැති බැවින් එය නො දිය යුතු බවයි. මේ හාස්‍යෝත්පාදක තීන්දුවට එරෙහිව කරුණු දක්වමින් සංගීතඥ අමරදේවයන්ට, සංගීතඥ කේමදාසයන්ට සිනමාවේදී ලෙස්ටර් ජේම්ස් පීරිස්ට සම්මාන ආචාර්ය උපාධි පිරිනැමුවේ පේරාදෙණිය, කොළඹ, රුහුණ ආදී විශ්වවිද්‍යාලවලින් බව ඒ පාලක සභා සාමාජිකයන්ට කියාදීමට කෙනෙක් එහි නො සිටීම පුදුමයක් නොවේ ද? එබඳු පිරිසක් වෙත මාලිනී ෆොන්සේකාගේ නම ඉදිරිපත් වුවහොත් ඊට අත්වන ඉරණම ගැන කවර කතා ද?මාලිනී රංග කලාව පිළිබඳ ආයතනික පුහුණුවක් නොලැබුවාය. ඇයගේ රංග ප්‍රතිභාව උද්දීප්තියට පත් වූයේ මේ ඝෝර සසරේ ඈ වින්දා වූ අප්‍රමාණ දුක් පීඩා, හෙළූ කඳුළු, සුසුම්වලිනි. ඈ වඩාත් සිනාසී ඇත්තේ රිදී තිරයේ දී පමණක් ද විය හැකි ය. එහෙත් ඈ තවත් පැත්තකින් භාග්‍යවන්තියකි. මක්නිසාද යත් ඇය අතින් දැන හෝ නොදැන හෝ කෙරෙන වැරැදිවලට පවා සමාව දීමට තරම් රසිකයා ඇයට ආදරය කරන බැවිනි. ඔවුන් හැම දෙනාට ම ඇය ‘මගේ මාලිනී’ය. මේ මොහොතේදී මගේ සිහියට නැඟෙන්නේ ‘කැලෑහඳ’ චිත්‍රපටයේ මාලිනී නමැති චරිතය වෙනුවෙන් හර්බට් එම්.සෙනෙවිරත්න ලියූ ගීයක කොටසකි. එම ගී කොටසෙහි තුන්වැනි, හතරවැනි පද අපේ මාලිනියට ද මැනැවින් ගැළපෙයි.මගේය ප්‍රේම මාලිනී ඔබේය මාව රාජිනී ම ප්‍රේම් අගේ වූ ස්ත්‍රී රත්නෙකී සොබාදහම් මැවූ දයා(ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් 2008 දෙසැම්බර් 24 වැනි දින ජනාධිපති ලේකම් කාර්යාලයේදී පැවැත්වූ මාලිනී ෆොන්සේකා රංගවේදිනියට ජාතියේ උපහාරය පිරිනැමීමේ උත්සවය අමතා ජ්‍යෙෂ්ඨ මහාචාර්ය සුනිල් ආරියරත්න මහතා විසින් පවත්වන ලද දේශනය).  ආසියාවේ බිහිවූ කෘතහස්ත සිනමා රංගන ශිල්පීන් 25 දෙනා අතරට සී. එන්.එන් ගෝ ආයතනය විසින් තෝරාගන්නා ලද නිළි රැජන මාලිනි ෆොන්සේකාට ප්‍රණාම දැක්වීම සඳහා සුවිශේෂි උළෙලක් මැයි මස 17 වැනි දින පැවැත්වීමට කටයුතු සංවිධානය වෙමින් පවතී.කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලා පරිශ්‍රයේ අභිනවයෙන් ඉදිකරන ලද සුපිරි රංග ශාලාවේදී පැවැත්වීමට නියමිත මෙම උළෙල විචිත්‍රවත් ප්‍රසාද ප්‍රණාම උළෙලක් ලෙස මාලිනි ෆොන්සේකා නිළි රැජන සම්භාවනාවට පාත්‍රවන ඇගයුම් අංගයන්ගෙන් ද සමන්විත වෙනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=av1004254</link>
    <topic>අයිරාංගනී හැරුණුකොට ශ්‍රේෂ්ඨතම නිළිය මාලිනි</topic>
    <author/>
    <content>මේ කරන උදව්වලට අපිටත් සලකන්න ඕනැ (රසදුන නව කථාව)මාලිනි ජාත්‍යන්තරයට රැගෙන ගියේ මවු රටේ ජාතිකත්වයයි‘මාලිනිට පිදිය හැකි ලොකුම උපහාරය ගෞරව ආචාර්ය උපාධියක් පිරිනැමීමයි’අයිරාංගනී හැරුණුකොට ශ්‍රේෂ්ඨතම නිළිය මාලිනිනිළියක ලෙසත් තරුවක ලෙසත් ජන බුහුමන් ලද කලාකාරිණියකාන්තා ප්‍රජාවට ප්‍රදීපස්ථම්භයක් වූ අපේ සිනමාවේ මහා නිළියමට කරපු වෙනස්කම් සිනාවකින් දරාගත්තානිරහංකාරයි නිර්ව්‍යාජයිඇය ආ මාවතේ රෝසමල් ඉසීමට කවුරුත් සිටියේ නෑකන්දක් මෙන් නොසැලී අපට ශක්තිය දුන්නාමගේ කලා දිවියේ ශ්‍රේෂ්ඨතම පින්කම මාලිනි නිළියක් කිරීමයිමාලිනිගේ සිනමා දිවියේ තොරතුරු පොතකට එක්වූ හැටිදෙවියන් අපේ මව්බිමට දුන් නිධානය ඇයයිඅපිට ළඟම තරුවයි ඇයපික්චර් පිස්සාඅම්රිතාගේ ආදරේ තරමiifa සමඟ හොඳ හිත රැගෙන අමිතාබ් භච්චන් ශ්‍රී ලංකාවේඅපේ සිනමා ඉතිහාසය දිහා බලන කොට ඉතාම පැහැදිලිව පේන දෙයක් තමයි අපිට සිනමා කලාවක් කියලා දෙයක් තිබිලත් නැහැ. සිනමා කර්මාන්තය කියලා දෙයක් තිබිලත් නැහැ.එබඳු පසුබිමක කිසියම් නළුවකු හෝ නිළියක චිත්‍රපට 140 ගාණක රඟපෑවාය කියන එකම එක්තරා විදියක ජයග්‍රහණයක්. අයිරාංගනී සේරසිංහ හැරුණු කොට අපේ රටේ සිටින ශ්‍රේෂ්ඨතම නිළිය මාලිනී කියන එකේ සැකයක් නැහැ.මගේ චිත්‍රපට පහක මාලිනී රඟපෑවා. ඇය මුලින්ම රඟපෑවේ ‘අක්කර පහ’ චිත්‍රපටයේ.ගොළු හදවතේ’ ශ්‍රියානි අමරසේන රඟපාපු චම්පාගේ චරිතයටත් මුලින් තෝරාගෙන හිටියේ මාලිනී. නමුත් දැන් මට අමතක මොකක් හෝ හේතුවක් මත ඒ අවස්ථාව ඇගෙන් ගිලිහී ගියා.මගේ චිත්‍රපට අතරින් ‘නිධානයේ’ මාලිනී කළ රඟපෑම් ගැන අන්තර්ජාතික මට්ටමේ සිනමාකරුවන් හා විචාරකයන් කතා කරන්නේ ඉතාම ප්‍රශංසාපූර්වකවයි.වරක් ‘නිධානය’ චිත්‍රපටය ප්‍රංශයේ තිරගත වෙද්දී සුප්‍රකට ප්‍රංශ චිත්‍රපට අධ්‍යක්ෂ බර්ට්රන්ඩ් ට්‍රැවනියර් බැලුවා.ඔහු මාලිනීගේ රඟපෑම් ඉහළින්ම අගය කළ කෙනෙක්.‘බැද්දේගම’ චිත්‍රපටයේ මාලිනී කළේ මහලු විය දක්වා විකාශනය වන චරිතයක්. එබඳු චරිත රඟපාන්න හුඟක් නිළියෝ කැමැති නැහැ. ඊට පස්සෙ ‘වීර පුරන්අප්පු’ චිත්‍රපටයේත් ඇය රඟපෑවා.නිධානයමගෙ ‘වෑකන්ද වලව්ව‘ චිත්‍රපටයේ මාලිනීගෙ විශිෂ්ට රඟපෑමක් දකින්න ලැබෙනවා.චිත්‍රපටයේ හැම දර්ශනයකම වගෙ ඇය පෙනී සිටිනවා. මෙහි මාලිනී වගේම හැම නළු නිළියක්ම සාර්ථකව රඟපා තිබෙනවා.මෙය රඟපෑමේ විශිෂ්ටත්වය මතම සාර්ථක වූ චිත්‍රපටයක්. නැතිනම් ප්‍රංශයේ කාන් වැනි අන්තර් ජාතික චිත්‍රපට උලෙළකට මේ චිත්‍රපටය තේරෙන්නේ නැහැ. රඟපෑම් හරියට නොකෙරුණා නම් මුළු චිත්‍රපටයම බිඳ වැටෙනවා.මාලිනීගේ සුවිශේෂත්වය තමයි ඇය කලාත්මක චිත්‍රපටවලත් වාණිජමය චිත්‍රපටවලත් එක සමාන දක්ෂතාවයකින් යුතුව රඟපෑම. ඒක හැම නිළියකටම කරන්න පුළුවන් දෙයක් නෙමෙයි.ඇගේ දක්ෂතාවයන් විශාල පරාසයක දිවෙන බව මෙයින් තහවුරු වෙනවා.  මගේ මුල්ම චිත්‍රපටය වන ‘අහස් ගව්වේ’ මාලිනී කළේ ගරු රඟපෑමක්. ඊට පස්සේ තමයි මගෙ ‘එයා දැන් ලොකු ළමයෙක්’ චිත්‍රපටයේ සුසිලාගේ චරිතයට මාලිනී තෝරාගත්තේ. මාලිනී තම පෞද්ගලිත ජීවිතයේ විඳදරාගත් දේ ඇසුරෙන් මේ චරිතයට අවශ්‍ය භාව නිරූපණයක් සිදු කරනු ලැබුවා. එහි සාර්ථකත්වය නිසාම තමයි ඇයට මොස්කව් අන්තර්ජාතික චිත්‍රපට උලෙළේදී ඩිප්ලෝමාවක් ලැබුණේ.‘එයා දැන් ලොකු ළමයෙක්’ චිත්‍රපටයට මම යොදාගත්තේ ආඛ්‍යාන සිනමා රීතිය. ඒ නිසා එක් චරිතයක් මෙහි කේන්ද්‍රිය වෙනවා. ඒ තමයි සුසිලා. චිත්‍රපටයේ කර්තෘත්වය මගෙ වුණාට මේ චරිතය හරහායි චිත්‍රපටයේ හැම දෙයක්ම කියැවෙන්නේ. ඒ චරිතය හරියට නොකෙරුණා නම් චිත්‍රපටයෙන් මතු කෙරෙන අර්ථ නිසියාකාරව මතුවෙන්නේ නැහැ. මාලිනී ඊට පස්සේ මගෙ ‘බඹරු ඇවිත්’ චිත්‍රපටයේත් රඟපෑවා. එයත් සාර්ථක රංගනයක්.මගෙ ‘සොල්දාදු උන්නැහේ’ චිත්‍රපටයේ මාලිනී රඟපෑවේ ගණිකාවකගෙ චරිතයක්. අපි එතෙක් සිනමාව තුළින් මාලිනීව දැක්කේ සිංහල ගැමි හෝ නාගරික පරමාදර්ශී කාන්තාවගෙ චරිතය. නමුත් ඒ ප්‍රතිරූපය ඇය ‘සොල්දාදු උන්නැහේ’ චිත්‍රපටයෙන් විසංයෝජනය කරනවා. ඒක තමයි දක්ෂතාව කියන්නේ.දැන් බලන්න ජෝ අබේවික්‍රම. ඔහු තමයි අපේ සිනමාවේ නිර්ව්‍යාජ ගැමියා. නමුත් ‘බඹරු ඇවිත්’ චිත්‍රපටයේ ඔහු තනිකරම වැල්ලේ මාළු මුදලාලියෙක් බවට විසංයෝජනය වෙනවා. වැල්ලේ බීගෙන කුණුහරුප කියන මාළුකාරයෙක් බවට පත්වෙනවා. මේක තමයි දක්ෂ නළු නිළියන්ගෙ රූපාන්තරණ හැකියාව.බඹරු ඇවිත්මේ හැකියාව මතුවෙන්නෙ සහජයෙන් කියන එක භෞතිකවාදී දෘෂ්ටියකින් බලනකොට අනුමත කරන්න පුළුවන්ද කියන එක ප්‍රශ්නයක්. මේක මටත් උත්තර දෙන්න බැරි ප්‍රශ්නයක්. නළු නිළියන්ට අවශ්‍ය වෙන්නේ අත්දැකීම්, නිරීක්ෂණ, සංවේදීතාව වගේ දේවල්. ජෝ වගේම මාලිනීටත් හොඳ බුද්ධිමය හා භාවමය සම්පත් තියෙනවා ඕනෑම චරිතයක් රඟපාන්න. ඒකයි ඔවුන්ගේ සුවිශේෂත්වය.මාලිනී කලාත්මක හා වාණිජ යන සිනමා ප්‍රභේද දෙකේම තම කුසලතා සමානුපාතිකව මතුකළා. නළුවෙක් හෝ නිළියක් වෘත්තීය මට්ටමට එනකොට චරිත තෝරා බේරා ගැනීම පිළිබඳ ගැටලුව සංකීර්ණ වෙනවා. ඒ නිසා මේ ප්‍රභේදයන් දෙක තුළම දෝලනය වෙන්න සිදුවෙනවා.සිංහල සිනමාව තුළ මාලිනීට හිමි තැන මොකක්ද? ඒ තමයි වඩාත්ම වැදගත් දේ. ඇය චරිතාංග නිළියක්ද? නැත්නම් තරුවක්ද? මට හිතෙන්නෙ ඇය මේ දෙකේම අපූර්ව සුසංයෝගයක්. චරිතාංග නළුවකුට හෝ නිළියට පුළුවන් අර්ථ නිෂ්පත්තියක් සිද්ධ කරන්න. ඒක කරන්න ‘තරුවකට’ බැහැ. නමුත් මාලිනී ඒ ස්ථර දෙකේම ජීවත් වෙනවා. ඒක තමයි ඇගේ සුවිශේෂත්වය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=av1004255</link>
    <topic>නිළියක ලෙසත් තරුවක ලෙසත් ජන බුහුමන් ලද කලාකාරිණිය</topic>
    <author>සු.මි.</author>
    <content>මේ කරන උදව්වලට අපිටත් සලකන්න ඕනැ (රසදුන නව කථාව)මාලිනි ජාත්‍යන්තරයට රැගෙන ගියේ මවු රටේ ජාතිකත්වයයි‘මාලිනිට පිදිය හැකි ලොකුම උපහාරය ගෞරව ආචාර්ය උපාධියක් පිරිනැමීමයි’අයිරාංගනී හැරුණුකොට ශ්‍රේෂ්ඨතම නිළිය මාලිනිනිළියක ලෙසත් තරුවක ලෙසත් ජන බුහුමන් ලද කලාකාරිණියකාන්තා ප්‍රජාවට ප්‍රදීපස්ථම්භයක් වූ අපේ සිනමාවේ මහා නිළියමට කරපු වෙනස්කම් සිනාවකින් දරාගත්තානිරහංකාරයි නිර්ව්‍යාජයිඇය ආ මාවතේ රෝසමල් ඉසීමට කවුරුත් සිටියේ නෑකන්දක් මෙන් නොසැලී අපට ශක්තිය දුන්නාමගේ කලා දිවියේ ශ්‍රේෂ්ඨතම පින්කම මාලිනි නිළියක් කිරීමයිමාලිනිගේ සිනමා දිවියේ තොරතුරු පොතකට එක්වූ හැටිදෙවියන් අපේ මව්බිමට දුන් නිධානය ඇයයිඅපිට ළඟම තරුවයි ඇයපික්චර් පිස්සාඅම්රිතාගේ ආදරේ තරමiifa සමඟ හොඳ හිත රැගෙන අමිතාබ් භච්චන් ශ්‍රී ලංකාවේමගේ ‘ගැටවරයෝ’ චිත්‍රපටයෙන් ආධුනික නිළියක (සෝබනී අමරසිංහ) සිංහල සිනමාවට හඳුන්වා දුන් මම මගේ ඊළඟ නිර්මාණය වන ‘පුංචි බබා’ චිත්‍රපටයෙන් ද එවන් නවක නිළියකට අවස්ථාව ලබා දෙන්නට උත්සුක වීමි. අලුත් මුහුණක් සොයා මම වේදිකා නාට්‍ය ශාලාවන් හි සැරිසරන්නට වීමි. ඉන්ද සෑහීමකට පත් නොවී සම්මුඛ පරීක්ෂණ කීපයක් පවා පැවැත්වීමි. එසේ වුවත් ‘පුංචි බබා’ චිත්‍රපටයේ සේන (ජෝ අබේවික්‍රම) නම් වූ ලිපිකරුවාගේ පෙම්වතිය වන මාලාට සුදුසු නිළියක් සොයා ගැනීම උගහට විය.අප (නිෂ්පාදක සුගතදාස මාරසිංහ, ජෝ අබේවික්‍රම චිත්‍රපටයේ සංගීත අධ්‍යක්ෂ සිසිර සේනාරත්න හා මා) 1965 වසරේ එක්තරා දිනක කොළඹ ලුම්බිණි රඟහලට ගියේ අකල් වැස්ස’ නම් වූ නාට්‍යය නරඹන්නටය. එහි ප්‍රධාන නිළිය වූ යෞවනිය කෙරෙහි අප කාගේත් නොමඳ අවධානය යොමු වූයේය. චරිතයේ හැඟීම්වල සියුම් වෙනස්කම් නිරූපණය කළ ආකාරය ඔස්සේ ඇය ප්‍රතිභාසම්පන්න නිළියක බව අපට වැටහී ගියේය. ‘පුංචි බබා’ ප්‍රධාන නිළියට මාලිනී සුදුසුයැයි අප සිතුවේ ඉන්පසුවය.එහෙත් එක ප්‍රශ්නයක් ඉතිරිව තිබිණි. වේදිකාවේ දක්ෂ ඇතැම් නළු නිළියන් සිනමා රංගනයේදී අසාර්ථක වන අවස්ථා පවතී. එහෙයින් විජය චිත්‍රාගාරය තුළ මාලිනී තිර පරීක්ෂණයකට (ස්ක්‍රීන් ටෙස්ට්) ලක් කළ යුතු විය. මෙයින් කරුණු දෙකක් අපට ප්‍රත්‍යක්ෂ වූයේය. එකක් ඇගේ ජනකාන්ත (ෆොටෝජෙනික්) බවය. කුමන කැමරා කෝණයකින් ගත්තද ඇය මනහර ලෙස පෙනිණි.අනික් කරුණ ඇගේ සුවිශේෂ රංගන හැකියාවයි. චිත්‍රපටයේ ඉතාම අසීරු දර්ශනයක කොටසක් නිරූපණය කරන්නැයි අපි ඇයට කීවෙමු. ඇගේ දෙබස් උච්චාරණයත්, රංග ලීලාවත් අප සෑහීමකට පත්කළේය. එය නිසැකවම සිනමා මාධ්‍යයට යෝග්‍ය රංගනයක් විය. සිංහල සිනමාවට අලුත් නිළියක පමණක් නොව රුක්මණී දේවීගෙන් පසු බිහිවූ නිළි රැජන ‘පුංචි බබා’ තුළින් එසේ බිහිවූයේය.චිත්‍රපට අධ්‍යක්ෂවරුන් වශයෙන් අප ප්‍රගුණ කර තිබුණේ මාගේ ගුරු දේවයාණන් වන ආචාර්ය ලෙස්ටර් ජේම්ස් පීරිස් අනුදුටු සිනමා රීතියයි. මාලිනී මගේ චිත්‍රපටයකින් සිනමාව තරණය කිරීමෙන් ඇය ඇගේ පූර්වකාලීන නිළියන් බොහෝ දෙනකු මුහුණ පෑ එක් අතෝරයකින් අත්මිදුණේ යැයි මම සිතමි.ඒ ගොරහැඩි දකුණු ඉන්දීය රංග ලීලාවයි. මාලිනීට පූර්ණකාලීන නිළියක වූ සන්ධ්‍යා කුමාරි මගේ ‘නාරිලතා’ චිත්‍රපටයේ රඟපාද්දී කියූ දෙයක් මේ මොහොතේ මට සිහිපත් වෙයි.’මිස්ටර් ලියනසූරිය මම ඕවර් ඇක්ට් කළොත් කරුණාකරලා මට කියන්න. මම මිස්ටර් ලියනසූරිය කියන විදියට රඟපාන්නම්’.නිළියක වශයෙන් සන්ධ්‍යා පුරුදු පුහුණුව සිටියේ දකුණු ඉන්දීය අධ්‍යක්ෂවරුන්ගේ විධාන අනුව කෙරුණු අතිශයෝක්ති රංගන ශෛලියකටය. එහෙත් මාලිනී ඒ අගතීන්ට හසුවූයේ නැත.ඇය පසුකාලීනව දෙමළ අනුකාරක චිත්‍රපට ගණනාවක බොළඳ චරිත රඟපෑවත් ඒ කිසිම රඟපෑමක දකුණු ඉන්දීය රංග සම්ප්‍රදායේ දුර්ලක්ෂණ දක්නට නොලැබිණි.කිව යුතු අනික් කාරණය මෙයයි. මා සාමාන්‍යයෙන් නළු නිළියන් මෙහෙයවීමේදී දරදඬු විධි ක්‍රමයක් අනුගමනය කරන්නේ නැත.නළු නිළියන්ට උපරිම නිදහසක් අධ්‍යක්ෂවරයකු වශයෙන් මගෙන් ලැබේ. මට රිසි වන්නේ අප එදිනෙදා ජීවිතයේ හැසිරෙන ආකාරයට නළු නිළියන් රඟපානු දැකීමටය. තාත්වික රංගනයක් මතුවන්නේ එවිටය.මගේ මේ සොඳුරු ආඥාදායකත්වය ඉතාම නම්‍යශීලී (රිලැක්ස්) රංගනයකට මාලනී යොමු කෙළේය. චිත්‍රපටයේ චරිතය අනුව මාලිනීගෙන් අපට අවශ්‍ය වූයේ ද එබඳු රංගලීලාවකි. ජෝ ද ඉතාම නම්‍යශීලීව රඟපාන නළුවෙකි.ඊට සමාන්තරව යන චරිතය එසේ නොවුවහොත් චිත්‍රපටයේ රිද්මය බිඳ වැටෙනු ඒකාන්තය. එසේ නොවුණේ අධ්‍යක්ෂවරයාට වුවමනා රංගනයක් මාලිනී ඉදිරිපත් කළ බැවිනි.වේදිකාවේදී මෙන් නොව චිත්‍රපටයකදී ලැබෙන එක්තරා වාසියක් වන්නේ එකවරක් වැරදුණහොත් යළිත් එය පුනර් රූ ගත කළ හැකි වීමයි.”මාලිනී ඔයාට වැරදුණාට කමක් නැහැ. වැරදුණොත් අපි තවත් ටේක් එකකට යං”මම දර්ශනවලදී ඇයට නිතරම කීවෙමි. මෙය තම කුලුඳුල් සිනමා රංගනය බැවින් ස්වභාවයෙන්ම ඇතිවිය හැකි චකිතය මා ඇගෙන් දුරු කෙළේ එසේය.එදා මෙදාතුර 42 වසරක් ගෙවී ගොස් ඇත. අද මාලිනී සිංහල සිනමාවේ නිළි රැජන බවට පත්ව සිටී.පුංචි බබා හි මාලිනී කළ රංගනයෙන් සෑහීමකට පත් වූ මම මගේ ඊළඟ නිර්මාණයට ද (කවුද හරි) ඇය තෝරා ගතිමි. කිසියම් මතභේදයක් මත මම මේ චිත්‍රපටයේ මැදක් හරියේ දී අධ්‍යක්ෂණ කාර්යයෙන් ඉවත්වීමි. චිත්‍රපටයේ ඉතිරි කොටස් නිමවන ලද්දේ ටයිටස් තොටවත්ත විසිනි. ‘කවුද හරි’ චිත්‍රපටයේ ද මාලිනීගේ මනෝරම්‍ය රඟපෑමක් දක්නට ලැබේ.ඊට පසු මෙරට වාණිජ සිනමාව විසින් මාලිනී ෆොන්සේකා නම් වූ නිළිය ගිලගනු ලැබිණි. එහෙත් කෙතරම් දුර්වල චිත්‍රපටයක වුවද මාලිනීගේ රඟපෑම් කිසියම් මට්ටමක තිබිණි.ඇය කලාත්මක සිනමාවේත් වාණිජ සිනමාවේත් සමානුපාතිකව පවතිමින් එක් පාර්ශවයකින් චරිතාංග නිළියක් ලෙසද තවත් පාර්ශවයකින් තරුවක් ලෙස ද ජන බුහුමනට පාත්‍ර වූවාය.පුංචි බබාමෙය එක්තරා සුවිශේෂී තත්ත්වයක් යැයි මම සිතමි. වාණිජ චිත්‍රපට නරඹන ප්‍රේක්ෂක සිත් සතන් ඔකඳ කළ ඇය සම්භාව්‍ය චිත්‍රපට ඔස්සේ සිංහල සිනමාවේ සිටින වඩාත්ම කෘතහස්ත නිළිය බව සනාථ කර සිටියාය. ඕනෑම චරිතයක් එකිනෙකට වෙනස් ආකාරයෙන් නිරූපණය කිරීමේ විචක්ෂණශීලී බව ඈ සතුය.’පුංචි බබා’හි මාලාට වඩා ‘නිධානයේ’ අයිරින් වෙනස්ය. අයිරින්ට වඩා ‘සිරිපාල හා රන්මැණිකා’හි රන්මැණිකා වෙනස්ය. රන්මැණිකාට වඩා ‘සොල්දාදු උන්නැහේ’ හි ප්‍රේමක්කා වෙනස්ය. අප්‍රමාණ දුක්ඛ වේදයිනයන්ට මුහුණ දීමෙන් ලබා ඇති ජීවිත පරිඥානය මේ චරිත ප්‍රතිනිර්මාණයෙහිලා මූලිකව ඉවහල් වූයේ යැයි මම සිතමි.නිළියක වශයෙන් මාලිනීට යා හැකි දුර තව බොහෝය. ඇයට රඟපෑමට අවස්ථා නොලද සැඟවුණු චරිත අප්‍රමාණව ඇත. මෙරට සමකාලීන චිත්‍රපට අධ්‍යක්ෂවරුන්ට මෙහිදී පැවරෙන එක්තරා වගකීමක් ඇතැයි මම සිතමි.ඒ නම් මාලිනීට උසස් චරිතාංග නිරූපණය කිරීම සඳහා වඩවඩාත් අවස්ථා පාදාදීමය. එතුළින් ඇය තවදුරටත් අන්තර්ජාතික මට්ටමට ඔසවා තැබීමට සානුබල සැපයීමයි.සු.මි.ශ්‍රී ලාංකේය සිනමාවේ ‘නිළි රැජන’ ලෙස දිගු කලක් තිස්සේ කිරුළු පැලැඳ සිටින මාලනි ෆොන්සේකා පසුගිය දිනක තවත් කිරුළකින් පිදුම් ලැබුවාය.ඒ එදා මෙදා තුර ආසියාවේ විශිෂ්ටතම රංගන ශිල්පින් හා ශිල්පිනියන් අතරට තේරී පත් වීම සහ එසේ තේරී පත් වුණු එකම ලාංකේය රංගන ශිල්පිනිය ලෙසයි. සී.එන්.එන්.ගෝ (CNN GO) ආයතනය ආසියාවේ විශිෂ්ටතම රංගන ශිල්පීන් හා ශිල්පිනියන් 25 දෙනාගේ ලැයිස්තුව සකස් කර ඇත.සී.එන්.එන්.ගෝ ආයතනය පවසා සිටියේ ආසියාවෙන්ම ඇකඩමි සම්මාන ලබා ඇති රංගන ශිල්පීන් - ශිල්පිනියන් මෙතෙක් දෙදෙනකුට පමණ සීමා වූවත් එක් එක් රටවල සිනමා ඉතිහාසයේ විශිෂ්ට දස්කම් පෑ නළු නිළියන් බොහෝ සිටින බවයි.ඒ අනුව මාලනී ෆොන්සේකා පෑ දස්කම් වෙනුවෙන් ඔවුන්ගේ ලැයිස්තුවට ඇගේ නම ද ඇතුළත් කොට තිබේ.විශිෂ්ටතම රංගන ශිල්පීන් 25 අතරට තේරී පත්වූ මාලනි ෆොන්සේකා සමඟ අපේ අසල්වැසි ඉන්දියාවෙන් ද ප්‍රවීණ නළු නිළියන් පස් දෙනෙකු ද, තේරී පත් වී ඇත.ඒ අමිතාබ් බච්චන්, ගුරු දත්, ප්‍රාන්, නර්ගීස් සහ මීනා කුමාරි යන රංගන ශිල්පීන් හා ශිල්පිනියන්ය.- ටානියා</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=av1004256</link>
    <topic>කාන්තා ප්‍රජාවට ප්‍රදීපස්ථම්භයක් වූ අපේ සිනමාවේ මහා නිළිය</topic>
    <author/>
    <content>මේ කරන උදව්වලට අපිටත් සලකන්න ඕනැ (රසදුන නව කථාව)මාලිනි ජාත්‍යන්තරයට රැගෙන ගියේ මවු රටේ ජාතිකත්වයයි‘මාලිනිට පිදිය හැකි ලොකුම උපහාරය ගෞරව ආචාර්ය උපාධියක් පිරිනැමීමයි’අයිරාංගනී හැරුණුකොට ශ්‍රේෂ්ඨතම නිළිය මාලිනිනිළියක ලෙසත් තරුවක ලෙසත් ජන බුහුමන් ලද කලාකාරිණියකාන්තා ප්‍රජාවට ප්‍රදීපස්ථම්භයක් වූ අපේ සිනමාවේ මහා නිළියමට කරපු වෙනස්කම් සිනාවකින් දරාගත්තානිරහංකාරයි නිර්ව්‍යාජයිඇය ආ මාවතේ රෝසමල් ඉසීමට කවුරුත් සිටියේ නෑකන්දක් මෙන් නොසැලී අපට ශක්තිය දුන්නාමගේ කලා දිවියේ ශ්‍රේෂ්ඨතම පින්කම මාලිනි නිළියක් කිරීමයිමාලිනිගේ සිනමා දිවියේ තොරතුරු පොතකට එක්වූ හැටිදෙවියන් අපේ මව්බිමට දුන් නිධානය ඇයයිඅපිට ළඟම තරුවයි ඇයපික්චර් පිස්සාඅම්රිතාගේ ආදරේ තරමiifa සමඟ හොඳ හිත රැගෙන අමිතාබ් භච්චන් ශ්‍රී ලංකාවේActing should be bigger than life. Scripts should be bigger than life. It should all be bigger than life. -Bette Davis  (1908 – 1989)සිංහල සිනමාව යන සිතුවිල්ලත් සමඟ මගේ මනසෙහි ඇඳෙන රූප දෙකක් වෙයි. එකිනෙක හා මුසුවන මේ රූප දෙකින් එකක් ආචාර්ය ලෙස්ටර් ජේම්ස් පීරිස් ගේ ය.අනෙක මාලිනී ෆොන්සේකා ගේ ය. සිංහල සිනමාව සංකේත කරනු වස් මෙ වන් සිතුවිල්ලක් ම සිතෙහි ඇඳෙන්නේ මන්දැයි විග්‍රහ කරන්නට මට පුළුවන් කමක් නැත.එහෙත් අප වැනි සිනමා භක්තිකයන් ගේ මනෝ ලෝකවල ඇඳී ඇති සිංහල සිනමාවේ ආත්මීය ස්වභාවය මේ රූප මිශ්‍රණයෙන් නිරූපිත බව නම් මට කිව හැකි ය.අප ප්‍රාර්ථනා කරන සිංහල සිනමාවේ ගැඹුරු කලාත්මකභාවය වූ කලී ලෙස්ටර් ජේම්ස් පීරිස් ය. දයාබර චමත්කාරය මාලිනී ෆොන්සේකාය.ඇය සිංහල සිනමාවේ සෞන්දර්ය ප්‍රවාහය නො වේ ද?මෙවැනි අර්ථ කථනයකින් මාලිනී ෆොන්සේකා හඳුන්වා දෙන්නට හැකි වන්නේ ඇය සිංහල සිනමාවේ ජනප්‍රියතම නිළිය නිසා දැයි මම කල්පනා කරමි.බොහෝ දෙනා හඳුන්වා දෙන පරිදි ඇය සිංහල සිනමාවේ නිළි රැජින නිසා ද? නැතිනම් ඇය විශිෂ්ට රංගන ශිල්පිනියක් වන නිසා ද? නැත.මා කල්පනා කරන්නේ මාලිනී සෙනෙහෙලතා ෆොන්සේකා මෙවන් අර්ථ කථනවලින් ඔබ්බට විහිද ගිය අපූර්ව පෞරුෂයක් බවයි.ඇගේ සිනමාව හා ජාතික දායකත්වය විමසමින් මාලිනී ෆොන්සේකා හඳුන්වා දිය හැක්කේ කෙසේ ද? මම ඒ සඳහා උචිත වදනක් සොයන්නෙමි. මගේ සිතට නැඟෙන්නේ Legend නම් ඉංග්‍රීසි වදනයි. ‘ජනප්‍රවාදය’ යනු ලෙජන්ට් යන ඉංග්‍රීසි වදනට පුළුල් අර්ථය වන්නේ ය.මාලිනී ෆොන්සේකා යන නාමය ‘ජනප්‍රවාදයක්’ වන්නේ ඇයි? ඇය සිංහල සිනමාවේ දිදුලන නිළි තාරකාව නිසා ද? ඈ ජනප්‍රිය චිත්‍රපට සිය ගණනක් රඟපාමින් සිනමා රසික ලොවෙහි සිහින කුමාරිය ලෙස දශක කිහිපයක් ම වැජඹුණු නිසා ද? කලාත්මක සිනමා සිතුවම් රැසකට ම රංගන දායකත්වය ලබා දෙමින් සිංහල සිනමාවේ විශිෂ්ටතම චරිත නිරූපණයන් හි යෙදුණු නිසා ද?දේශීය සිනමාව ඇදෙමින්, වැටෙමින් නැඟිටිමින් දුෂ්කර වන්දනාවක යෙදී සිටින කල, ළබැඳි කලණ මිතුරියක සේ එය රැකගන්නට උර දෙන නිසා ද?‘නිධානය’ වැනි චිත්‍රපටයක ඇය ගේ චරිත නිරූපණය රංග කලාව පිළිබඳ හැදෑරිය යුතු පුස්තකයක් බව බොහෝ විචාරකයින් පවසන නිසා ද? ඇය ගේ ම සමකාලීන නිළියන් පවා දැනුවත්ව හෝ නො දැනුවත්ව හෝ නො එ සේ නම් ප්‍රසිද්ධියේ හෝ රහසේ හෝ ඇය ආදර්ශයක් කොට ගැනීම සාමාන්‍ය සිදුවීම් බවට පත්වූ නිසාද?මේ සියල්ල ඇය ‘ජනප්‍රවාදයක්’ බවට පත්වීම සඳහා සාධක වන බව සැබෑ ය.එහෙත් ඒ කිසිවක් ප්‍රධානතම සාධකය නො වේ. ප්‍රධාන ම සාධකය වන්නේ ඇය රංගන කලාවට පිවිසෙන ශ්‍රී ලාංකේය කාන්තා ප්‍රජාවට ප්‍රදීපස්ථම්භයක් වීම බව මගේ අදහසයි.ඇය ගේ සුන්දරත්වය නිසා වේවා, දක්ෂතාව නිසා වේවා ජනප්‍රියත්වය නිසා වේවා රංගන කලාව උතුම් වෘත්තියක් බව සිතමින් කොතෙකුත් නම් ශ්‍රී ලාංකේය යුවතියන් ධෛර්ය සම්පන්න වන්නට ඇති දැයි මෙහිදී කල්පනා කළ යුතු ය. මාලිනී ගේ ආදරණීය සිනහව සිනමා තිරය පිරිපුන් එකක් බවට පත් කරන්නේ ය. ඒ සිනහව ශ්‍රී ලාංකේය කාන්තාවන්ට සුලලිත කලාවන්ට පිවිසීමට කැරෙන දයාබර ඇරැයුමකි.මාලිනී ෆොන්සේකාගෙන් දැක්වුණු මේ ආනුභාවය සිනමාවෙන් ඔබ්බට අනෙකුත් ලලිත කලාවන්වලට විහිදී ගිය බව මගේ තර්කයයි.අද බොහෝ කලාවන් හී කාන්තා දායකත්වය සලකා බලන්න. අප ගේ කුමන කලා මාධ්‍යයක වුව මුල් බැසගෙන ඇති පුරුෂ ආධිපත්‍ය පුපුරුවා දමමින් ගැහැනියකට කලාවේ විශිෂ්ටත්වයට ද, ජනප්‍රියත්වයට ද පත්විය හැකි බව මාලිනී සෙනෙහෙලතා ෆොන්සේකා පෙන්වා දී තිබේ.මාලිනී ෆොන්සේකා නම් රංග ශිල්පිනිය ගේ හා ජනප්‍රිය තාරකාව ගේ කෞශල්‍යයේ දශක හතරක් තිස්සේ විහිදුණු - විහිදෙන ප්‍රභාව - ඈ ‘ජනප්‍රවාදයක්’ බවට පත්කොට ඇත්තී ඒ නිසා ය.ධම්මික දිසානායක සංස්කරණය කළ ‘මාලිනී ජීවමාන පුරාවෘත්තය’ ග්‍රන්ථයෙනි.  මාලිනි ලද සුවිශේෂී සම්මාන1. රාජ්‍ය නාට්‍ය උළෙලේ හොඳම නිළිය ‘ -අකල් වැස්ස’ නාට්‍යය 1965.2. හොඳම නිළිය - විචාරක සම්මානය - ‘නිධානය’ 19723. ගෞරව ඩිප්ලෝමා සහතිකය 1975 නවවැනි මොස්කව් අන්තර්ජාතික චිත්‍රපට උළෙල - ‘එයා දැන් ලොකු ළමයෙක්’ චිත්‍රපටයේ රංගනය උදෙසා4. ගෞරව කුසලතා සම්මාන සහතිකය - 1977 හයවැනි නවදිල්ලි අන්තර්ජාතික චිත්‍රපට උළෙල‘සිරිපාල සහ රන්මැණිකා’ චිත්‍රපටයේ රංගනය උදෙසා* ටොප්ටෙන් සම්මානය 1981 ශ්‍රී ලංකා ජේසීස් සංවිධානය5. කලාසූරී සම්මානය 19876. රණතිසර සම්මානය - 1988 සරසවිය සම්මාන උළෙල7. යූ.ඩබ්ලිව්.සුමතිපාල අනුස්මරණ යාවජීව සම්මානය - 2001 සුමති ටෙලි සම්මාන උළෙල8. කලාකීර්ති සම්මානය - 20059. ස්වර්ණ සිංහ සම්මානය - 2006 ජනාධිපති සිනමා සම්මාන උළෙල10. රජත මයුර සම්මානය 2008 ඉන්දීය අන්තර්ජාතික (ගෝව) සිනමා උළෙල - ‘ආකාස කුසුම්’ චිත්‍රපටයේ රංගනය උදෙසා11. ආසියාවේ විශිෂ්ටතම සිනමා නළුනිළියන් විසිපස්දෙනා අතරට මාලිනී එක්වීම -2010 සී.එන්.එන්.ගෝ ආයතනයමෙයට අමතරව ලංකාවේ පැවැති සියලු සිනමා - රූපවාහිනී සම්මාන උත්සවවලදී මාලිනී සම්මාන රැසක් දිනාගත් බව සඳහන් කළ යුතුය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=av1004257</link>
    <topic>මට කරපු වෙනස්කම් සිනාවකින් දරාගත්තා</topic>
    <author>හේමාලි විජේරත්න</author>
    <content>මේ කරන උදව්වලට අපිටත් සලකන්න ඕනැ (රසදුන නව කථාව)මාලිනි ජාත්‍යන්තරයට රැගෙන ගියේ මවු රටේ ජාතිකත්වයයි‘මාලිනිට පිදිය හැකි ලොකුම උපහාරය ගෞරව ආචාර්ය උපාධියක් පිරිනැමීමයි’අයිරාංගනී හැරුණුකොට ශ්‍රේෂ්ඨතම නිළිය මාලිනිනිළියක ලෙසත් තරුවක ලෙසත් ජන බුහුමන් ලද කලාකාරිණියකාන්තා ප්‍රජාවට ප්‍රදීපස්ථම්භයක් වූ අපේ සිනමාවේ මහා නිළියමට කරපු වෙනස්කම් සිනාවකින් දරාගත්තානිරහංකාරයි නිර්ව්‍යාජයිඇය ආ මාවතේ රෝසමල් ඉසීමට කවුරුත් සිටියේ නෑකන්දක් මෙන් නොසැලී අපට ශක්තිය දුන්නාමගේ කලා දිවියේ ශ්‍රේෂ්ඨතම පින්කම මාලිනි නිළියක් කිරීමයිමාලිනිගේ සිනමා දිවියේ තොරතුරු පොතකට එක්වූ හැටිදෙවියන් අපේ මව්බිමට දුන් නිධානය ඇයයිඅපිට ළඟම තරුවයි ඇයපික්චර් පිස්සාඅම්රිතාගේ ආදරේ තරමiifa සමඟ හොඳ හිත රැගෙන අමිතාබ් භච්චන් ශ්‍රී ලංකාවේආසියාවේ විශිෂ්ටතම රංගන ශිල්පීන් ශිල්පිනියන් 25 දෙනා අතරට එක්වීමේ අපූර්වතම භාග්‍යය අපේ නිළි රැජන මාලිනී සෙනෙහෙලතා ෆොන්සේකා හිමිකර ගත්තාය. සී.එන්.එන්. ගෝ ආයතනය මඟින් ප්‍රකාශයට පත්කරන ලද මෙම විශිෂ්ටතමයන් 25 දෙනා අතර ඉන්දියාවේ අමිතාබ් බච්චන්, මීනා කුමාරි, නර්ගීස් ඇතුළු තවත් ආසියානු නළු නිළියෝ වෙති. ‘නිළි රැජන’ අපේ රටට රැගෙන දුන් මේ සාඩම්බර ගෞරවය වෙනුවෙන් ඇයට උපහාර පිදීමේ උළෙලක් මැයි මස 17 වැනි දින කොළඹ බණ්ඩාරනායක අනුස්මරණ සම්මන්ත්‍රණ ශාලාවේදී පැවැත්වේ.ආසියාවේ විශිෂ්ටතම රංගන ශිල්පීන් අතර එක්වීමේ භාග්‍යය පසුගියදා ඔබට හිමිවුණා. මේ සුවිශේෂි අවස්ථාව ඔබ දකින්නේ කොහොමද?ලෝක සිනමා ඉතිහාසය ගත්තම එහි ඉහළම තලයේ පිහිටි සම්මාන උළෙලක් හැටියට අපි ‘ඔස්කාර්’ සම්මාන උළෙල සලකනවා. ආසියාවේ රටවල් හැටියට හැමදාමත් අපිට මේ සිනමා උළෙල සිහිනයක් වුණා. අපි එවැනි තැනක ඉන්න මොහොතක තමයි ප්‍රථමවරට සී.එන්.එන් ගෝ ආයතනය ආසියානු රටවල් කෙරෙහි විශේෂත්වයක් දක්වමින් මෙවැනි නම් කිරීමක් සිදුකළේ. ඒ මොහොතේ ශ්‍රී ලංකාව නියෝජනය කරමින් එතැනට එකතුවීමට ලැබීම මට හිතෙන්නෙ මම ලබපු සුවිශේෂි භාග්‍යයක්. මට මේ මොහොතේ මා පිළිබඳ පෞද්ගලික හැඟීමකට වඩා අපේ රට පිළිබඳ හැඟීම සහ ආඩම්බරය තමයි දැනෙන්නේ.විශේෂයෙන්ම මේ අතරට අපේ අසල්වැසි ඉන්දියාවේ අමිතාබ් බච්චන් වගේම මීනා කුමාරි, නර්ගීස් වැනි නළු නිළියන් ඇතුළත් වීමත් වැදගත් නේද?අපි පුංචි කාලේ ඉන්දීය සිනමාවේ මේ නළු නිළියන් ගැන හිතුවේ සුරංගනාවන් ගානට. ඉතින් එවැනි අය අතරට මා වැනි කෙනෙකුගේ නමත් එකතු වීම ඇත්තටම මට දරාගන්න බැරි තරම් සතුටක්.සී.එන්.එන්. ගෝ ආයතනය මේ සඳහා සලකා බලා ඇත්තේ ඔබේ කුමන රංගනයක්ද?එම ආයතනයට මේ සලකා බැලීම සඳහා විශේෂයෙන් හේතු වුණේ ප්‍රසන්න විතානගේ අධ්‍යක්ෂණය කළ ‘ආකාස කුසුම්’ චිත්‍රපටයේ ‘සන්ධ්‍යා රාණි’ ගේ චරිතය. ඒ අතරම ඊට පසු ඔවුන් මගේ අනෙක් රංගනයන් පිළිබඳව ද විමසුමක් කර තිබෙනවා. ඒ මොහොතේ ආචාර්ය ලෙස්ටර් ජේම්ස් පීරිස්ගේ ‘නිධානය’ චිත්‍රපටයේ ‘අයිරින්’ ගේ චරිතය පිළිබඳව ඔවුන් විශේෂ උනන්දුවක් දක්වා තිබෙනවා. විශේෂයෙන් සඳහන් කළ යුත්තේ පසුගිය නොවැම්බර් මාසයේදී පැවැත්වුණු ආසියානු පැසිපික් සිනමා උළෙලේදී හොඳම නිළිය වෙනුවෙන් නිර්දේශ වුණු ආකාස කුසුම් හි ‘සන්ධ්‍යාරාණි’ ගේ චරිතය මේ සඳහා විශේෂයෙන් බලපෑ බවයි.මෙවැනි කීර්තිමත් මොහොතක ඔබේ සිනමා ගමන්මඟ දෙස ආපසු හැරී බැලුවොත් ඔබට මොකද හිතෙන්නේ?මට මුලින්ම මතක් වෙන්නේ මගේ ආදරණීය අම්මව. මගේ තාත්තා, සහෝදර සහෝදරියන්, ඥාතින්, අසල්වැසියන්. මේ හැමදෙනාම. අපේ අම්මා මගේ සිනමා ගමන් මඟේ මා පසුපස වැටුණු දැවැන්ත සෙවණැල්ල වුණා. එ නිසාවෙන් මගේ පවුලේ අනෙක් සහෝදර සහෝදරියන්ට ඇගෙන් ඉටුවෙන්න තිබුණු යුතුකම් සමහර වෙලාවට අතපසු වුණා. ඒත් මගේ පවුලේ හැම දෙනෙක්ම ඒවා දරාගෙන හිටියා. ඊළඟට මට මේ ක්ෂේත්‍රයට එන්නට පාර කියපු මගේ ගුරුවර ගුරුවරියන් හැමදෙනාම. මං ආපු පාර දෙස මට සහයෝගය දක්වපු, මට ආදරය කරපු හැම දෙනාම මතක් වෙනවා.සිනමාවේ මේ සා දුරක් ඔබ පැමිණියේ මල් අතුල මාවතක පමණක්ම නොවෙන්න පුළුවන්. ඒ අතීතය රමණීයද?නොයෙක් නොයෙක් කෙනෙහිළිකනුත් තිබුණා. විශේෂයෙන් සමහර ඥාතින් මම නිළියක් වෙනවට කැමැති වුණේ නෑ. ඒ කාළේ ගෑනු දරුවෙක් නිළියක් වෙනව කියන එක හොඳ දෙයක් හැටියට සැලකුවේ නෑ. මට මතකයි සමහරු මට වෙනස්කම් කරපු හැටි. නමුත් මම ඒ හැම දෙයක්ම හිනාවකින් දරාගත්තා. ඒත් පස්සෙ කාලෙක ඒ හැම දෙනෙක්ම නැවත මා වෙත ආවා. ඒ හැමෝම මා වෙත ආවේ වැරදි අවබෝධය නැති කරගෙන. ඒ හින්දා ඒ හැමෝම මම බොහොම ආදරෙන් පිළිගත්තා.රංගන ජීවිතේ ඔබ කිරුළු පලන් රැජනක්. ඔබේ පෞද්ගලික ජීවිතේ දෙස ඔබ බලන්නේ කොහොමද?ජීවිතේ විවිධ අවස්ථා අපි පහුකරනවනේ. ළමා විය, පාසල්විය, තරුණ විය, විවාහ ජීවිතේ, වෘත්තීය ජීවිතේ ඔය වගේ. මේ හැම දේකින්ම අපි බලාපොරොත්තු වෙන්නේ සතුට නේ. මගේ පෞද්ගලික ජීවිතය ගැන මම සතුටු වෙනවා. මගේ ජීවිතයේදි මේ සතුට කියන දේ මම ඉහළින්ම ලබලා තිබෙනවා. මාලිනි ෆොන්සේකා කියන මට උරුමවෙලා තිබෙන ජීවිතේ තමයි මේ. සමහරවිට මේ තරම් සතුටක් වෙනත් විදියකින් ජීවිතේ සාර්ථක වුණු අයෙක් නොලබලත් ඇති.වර්තමානය වන විට ඔබ කලාව පමණක් නොව දේශපාලනයට යොමුවීමට ද තීරණය කර හමාරයි. එවැනි තීරණයක් ගත්තේ ඇයි?එවැනි තීරණයක් ගන්න හොඳම කාලේ මේක කියලා මට හිතුණා. මීට ඉස්සරත් දේශපාලනයට යොමු වෙන්න කියලා මට නොයෙක් අන්දමේ ආරාධනා ආවා.නමුත් ඒ කාලේ මට ඒ තරම් පැහැදීමක්, කැමැත්තක් දේශපාලනයට තිබුණේ නෑ. නමුත් පසුගිය කාලේ අපේ රට වැටිලා හිටිය තැනින් මිදුණු හැටි දැකලා මට හිතුණා දේශපාලනයට එන්න හොඳම කාලය මේක කියලා.මාලිනී ෆොන්සේකා සහ පවුලේ සැමකලාවට වැඩි යමක් ඔබට දේශපාලනයෙන් කළ හැකියි කියලා ඔබ විශ්වාස කරනවාද?මුල්කාලේ අපේ රටේ කලාව දුර්වල වෙලා තිබුණේ. නමුත් දැන් ඒ තත්ත්වය තුරන්වෙලා කාලය හොඳවේගෙන එනවා. ඉදිරියට එන්නේ වැඩ කළ යුතු කාලය. සිනමාව වෙනුවෙන් කැපවෙලා වැඩකලා වගේම මම හිතනවා දේශපාලනය වෙනුවෙනුත් කැපවෙන්න පුළුවන් කියලා. මම සිනමාවට අවංක වුණා වගේම මෙතනදිත් අවංක වෙන්න බැරිකමක් නෑ මට.ඔබේ දේශපාලන ප්‍රවිෂ්ටයට ෆොන්සේකා පවුලේ ප්‍රතිචාර කොහොමද?විවිධ ආකාරයේ ප්‍රතිචාර ලැබෙනවා. සමහරු අකැමැති අයත් ඉන්නවා. ඉතින් මේ හැමදෙනාටම මම තේරුම් කරලා දුන්නා. මම දන්නවා ඒ හැමෝම අවංකව ඔවුන්ගේ ප්‍රතිචාර මට දක්වන්නේ මට තිබෙන ආදරේට කියලා. බොහෝ දෙනෙක් කියන්නේ නෑ ඔයාට පුළුවන්. ඔයා කරන්න කියලයි.දේශපාලන ගමන නිසා කලාවට ඔබෙන් ඉටුවන සේවය අවම වෙයිද?මේ දෙක දෙකක් හැටියට මම දැන් සලකන්නේ නෑ. මට පේන්නේ මේ දෙකම එකක් විදියට. ඒ නිසා කලාවට ඉටුවන සේවය අවම වෙන්නේ නෑ.ඔබ වෙනුවෙන් පවත්වන උපහාර උළෙල ගැන මොනවද හිතෙන්නේ?මේ උපහාරය බොහොම ගෞරවයෙන් මම පිළිගන්නවා. මගේ ජීවිතේ බොහෝ උපන්දිනවලදි මට අමතක නොවන තිළිණ හිමිවෙලා තිබෙනවා. මේකත් එහෙම දෙයක් වෙන්නැති. මම වෙනුවෙන් ආදරය, ගෞරවය, ප්‍රණාමය පුද කරන්න වෙහෙසවෙන කොට ඒ ගැන මට හරිම දුකක්, ආදරයක් වැනි හැඟීමක් ඇති වෙනවා. මං වෙනුවෙන් මේ අය කරදර වෙනව නේද කියලා වගේ මට හිතෙනවා. ආයිත් වතාවක් මට කියන්න තියෙන්නේ මේ උපහාරය ආදරෙන් පිළිගන්නවා කියලයි.හේමාලි විජේරත්න</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=av1004258</link>
    <topic>මට කරපු වෙනස්කම් සිනාවකින් දරාගත්තා</topic>
    <author>තුෂාරි</author>
    <content>මේ කරන උදව්වලට අපිටත් සලකන්න ඕනැ (රසදුන නව කථාව)මාලිනි ජාත්‍යන්තරයට රැගෙන ගියේ මවු රටේ ජාතිකත්වයයි‘මාලිනිට පිදිය හැකි ලොකුම උපහාරය ගෞරව ආචාර්ය උපාධියක් පිරිනැමීමයි’අයිරාංගනී හැරුණුකොට ශ්‍රේෂ්ඨතම නිළිය මාලිනිනිළියක ලෙසත් තරුවක ලෙසත් ජන බුහුමන් ලද කලාකාරිණියකාන්තා ප්‍රජාවට ප්‍රදීපස්ථම්භයක් වූ අපේ සිනමාවේ මහා නිළියමට කරපු වෙනස්කම් සිනාවකින් දරාගත්තානිරහංකාරයි නිර්ව්‍යාජයිඇය ආ මාවතේ රෝසමල් ඉසීමට කවුරුත් සිටියේ නෑකන්දක් මෙන් නොසැලී අපට ශක්තිය දුන්නාමගේ කලා දිවියේ ශ්‍රේෂ්ඨතම පින්කම මාලිනි නිළියක් කිරීමයිමාලිනිගේ සිනමා දිවියේ තොරතුරු පොතකට එක්වූ හැටිදෙවියන් අපේ මව්බිමට දුන් නිධානය ඇයයිඅපිට ළඟම තරුවයි ඇයපික්චර් පිස්සාඅම්රිතාගේ ආදරේ තරමiifa සමඟ හොඳ හිත රැගෙන අමිතාබ් භච්චන් ශ්‍රී ලංකාවේමාලිනී ෆොන්සේකා නමැති අග්‍රගණ්‍ය නිළිය මා දකින්නේ ඉතාම සුන්දර, දක්ෂ, සුරූපී, නිළියක් ලෙසයි. තම ආගම කෙරෙහි අසීමිත භක්තියක් ඈ තුළ පවතිනවා. මට මාලනී ෆොන්සේකා සමඟ රංගනයේ යෙදෙන්නට ‘කවුද හරි’ චිත්‍රපටය ඔස්සේ අවස්ථාව ලැබුණා. එතැනින් අප අතරේ ගොඩනැගුණු මිත්‍රත්වය දිගුකාලීන මිත්‍රත්වයක් බවට පත්වෙලා අදටත් නොනැසී පවතිනවා. අපි බොහෝම ළෙන්ගතුව සහෝදර සහෝදරියන් ලෙස ඇසුරු කරනවා. ඒතරමට ම මාලනී ෆොන්සේකා කියන්නේ අතිශය නිරහංකාර, නිර්ව්‍යාජ චරිතයක්. ඇය තුළ මනුෂ්‍යත්වය උපරිමව තිබෙනවා.රංගනය පැත්තෙන් ඇය ගැන කතා කළොත් මම හිතන්නේ මම කියන්න ඕන නැහැ අද වනවිට මුළු රටටම ඔප්පුවෙලා තිබෙනවා. මුළු රටම පිළිගෙන තිබෙනවා ඇය අතිදක්ෂ රංගන ශිල්පිනියක් බවට. ඇය රංගනයට ඉතාම උනන්දු, බොහෝ දේ හදාරන්න කැමැති රංගන ශිල්පිනියක්.ඒ නිසාම රංගන කලාව තුළත් සිනමාව තුළත් මේ සා දුරක් ඇයට එන්නට හැකි වී තිබෙන බව මම විශ්වාස කරනවා. රංගනය, සටන් ක්‍රම වැනි දේවල් එක පාරක් කියල දුන්නහම ඒ දේ ඉතා සාර්ථකව ඇය ප්‍රගුණ කරනවා. මා ඒ බව දුටුවා ‘සසර චේතනා’ චිත්‍රපටයෙන්. එහි මම සටන් අධ්‍යක්ෂකවරයා ලෙස කටයුතු කළා. ඇත්තටම මාලනී කියන්නේ ඉතාම දක්ෂ, ප්‍රවීණ ජ්‍යෙෂ්ඨතම රංගන ශිල්පිනියක්. ඇය හරිම නිහතමානියි. එයාට ලොකු - පොඩි බේදයක් නැහැ. ඇය ලබා තිබෙන අත්දැකීම් මට්ටමින් කලාකරුවන්ට උදව් උපකාර කරමින් කලා ලොවේ දිගු ගමනක් යන රංගන ශිල්පිනියක් බව පැවසිය යුතුමයි.මාලනී ෆොන්සේකා කලාකාරිණිය සිංහල සිනමාවේ ලාංකේය සංකේතය කිව්වොත් තමයි වඩාත් නිවැරදි. ඒ තරමටම ඇගේ රංගන ප්‍රතිභාව, හැකියාව විශිෂ්ටයි. ඒ වගේ ම ඇය සිංහල සිනමාව වෙනුවෙන් මෙරටට ගෙන දුන් ජාත්‍යන්තර කීර්තිය, ගෞරවය පිළිබඳව මම සිනමා කර්මාන්තයේ නියුතු කලාකරුවෙක් හැටියට ආඩම්බර වෙනවා.ඇය ගැන කලාකරුවන් ලෙස අප පමණක් නොවෙයි මුළු රටේම ජනතාව ආඩම්බර වෙනවා. ඇයට ගෞරව කරනවා.ඇත්තටම මට මතකයි මමත් නවක රංගන ශිල්පියෙක් විදිහට සිනමාවට සම්බන්ධ වෙද්දී අපේ රටේ සිනමා කලාව පිළිබඳව හදාරන්නට ජාතික මට්ටමේ ආයතන, රංගන පාසල් කිසිවක් එදා තිබුණේ නැහැ. එවකට සිනමාවේ හිටපු ප්‍රවීණයන්, ජ්‍යෙෂ්ඨයන් තමයි අපිට ගුරුවරුන් වුණේ. ඒ අතුරින් මාලනී ෆොන්සේකා රංගන ශිල්පිනිය විශේෂයි. ඇය අපට රංගනය පිළිබඳව ලබාදුන් ගුරුහරුකම් එමටයි. අපේ මුළු සිනමා දිවිය පුරාම ඇය නවක අපට ගුරුවරියක වුණා. ඇගේ නිරහංකාර බව, අවංක බව අපි කාටත් ආදර්ශයක් වුණා.මාලනී ෆොන්සේකා කියන අතිවිශිෂ්ට ප්‍රවීණ රංගන ශිල්පිනිය සමඟ මට රඟපාන්න අවස්ථාව ලැබීම ගැන මට ඇත්තේ අසීමිත සතුටක් වගේම ගෞරවයක්. ඇත්තටම ඇය අපේ සිංහල සිනමාවේ කලා ක්‍ෂේත්‍රයේ සිටින ප්‍රවීණතම, මම ආදරේ කරන, ගරු කරන නිළියක් කිව්වොත් එය නිවැරැදියි. ඇය ඉතාම නිහතමානී, හොඳ ගතිගුණ තිබෙන රංගන ශිල්පිනියක්.ඇයත් සමඟ රඟපාන එක ඉතාම පහසුයි. නවක අපට කලා ක්‍ෂේත්‍රයේදී ඇය ලබාදෙන සහයෝගය අතිවිශාලයි. මට මගේ අඩුපාඩු පෙන්වා දෙමින්. මේ විදිහට රඟපාන්න කියලා දුන්නේ බොහෝම ළෙන්ගතුව. ඇත්තටම ඇගේ රංගනයෙන් සහ ගතිගුණවලින් නවක රංගන ශිල්පිනියන් ලෙස යම් යම් දේවල් ආදර්ශයට ගන්නට අපිට හැකියාව තිබිය යුතුයි. අපේ කලා ක්‍ෂේත්‍රයේ සිටින ප්‍රවීණතම නිළියක ලෙස ඇය උපහාර ලබන මේ මොහොතේ මම ඉතසිතින්ම ඇයට දීර්ඝායුෂ ප්‍රාර්ථනා කරනවා.මගේ සහෝදර සමකාලීන කලා ශිල්පිනියක් ලෙස මාලනී ෆොන්සේකා ලබා තිබෙන ජයග්‍රහණයන් හි සතුට මමත් කාන්තාවක් සහ කලා ශිල්පිනියක් ලෙස අත්විඳිනවා. ඇය ලබපු මේ සෑම ජයග්‍රහණයක් ගැනම මමත් මුළු මහත් ශ්‍රී ලංකාවත් ඇය ගැන ආඩම්බර වෙනවා.ඇගේ රංගන කලා ජීවිතයේ ඇය ලබපු සම්මාන මම හිතන් නැහැ අපේ රටේ වෙන කලාකාරියකට ලබාගන්න හැකිවුණා කියලා. ඒ තරමට ම ඇය ලබපු සම්මාන හා ජයග්‍රහණ එමටයි. ඇය ඉතාම වාසනාවන්ත රංගන ශිල්පිනියක් ලෙසයි මම දකින්නේ. ඒ වගේ වාසනාවක් කලා ලෝකෙ කිසිම නිළියකට ලැබෙන්නේ නැහැ. ඇත්තටම කලාකාරිණියක් හැටියටත් කාන්තාවක් හැටියටත් මාලනී ලබපු හැම ජයග්‍රහණයක් ගැනම ඇයට මම සුබ පතනවා.ඒ වගේ ම ඇය සතු ගුණාංග ගැනත් මට යමක් පැවැසිය හැකියි. ඇය අතිශයින් ම දක්ෂ නිළියක්. ඇගේ දක්ෂතා නිසා සම්මානයෙන් ගරු බුහුමන්වලින් ඉහළට ගියත් ඇගේ සුහද බව හිතවත් බව, නිරහංකාර බව වෙනස් වුණේ නැහැ. මම ඇගේ ඒ උතුම් ගතිගුණ අගය කරනවා. එදා මාලනියම තමයි අදත් මම දකින්නේ. ඇගේ සිතේ කිසිදු වෙනසක් වෙලා නැහැ. ඇය හිතින් එදා වගේ ම තමයි අදත්. අලුතින් එන පරම්පරාවේ නළු නිළියන්ට ඇගේ මේ ගතිගුණ, රංගන හැකියාව හොඳම ආදර්ශයක්. අද සමහරුන්ට තමන් පැමිණි ගමනේ මුල අමතක වෙලා තිබෙනවා. නමුත් මාලනී කවදාවත් එහෙම කළේ නැහැ. මේ උතුම් ගතිගුණ ඇගේ ගමනට ආශිර්වාදයක් වෙන්න ඇතැයි කියා මම හිතනවා.ඇත්තටම මේ වගේ උපහාර උලෙළකින් පමණක් ඇගේ ගුණ අගයන්න බැහැ. මේ කාල සීමාවේ දී ඇය වෙනුවෙන් විවිධ උපහාර වැඩසටහන් ක්‍රියාත්මක වෙනවා. එය මම දකින්නේ ඇගේ ජීවිතයට වටිනා ආභරණයක් ලෙසයි. මේ තුළින් මුදලට වඩා ඇගේ සිත සුවපත් කරනවා. මෙය හරිම වටිනවා. මම ඇයට සුබ ප්‍රාර්ථනා කරනවා. ඒ වගේ ම දීර්ඝායු පතනවා.මාලනී ෆොන්සේකා කියන රංගන ශිල්පිනිය මා දකින්නේ අපේ ලංකාවේ වාසනාවට උපන් නිළියක් ලෙසයි. මොකද ලංකාවේ මිලියන ගණනක් කාන්තාවන් ඉන්නවා. ඔවුන් අතරින් නිළියක වෙන එක ලේසි කාර්යයක් නෙමෙයි. නිළියක් වෙන්න හැමෝටම බැහැ.නිළියන් අතරිනුත් වේදිකා නාට්‍ය, ටෙලිනාට්‍ය නිළියන් ඉන්නවා. ඒ අතරිනුත් සිනමා නිළියක් බවට පත්වෙන එක අසීරු කාරණයක්. මං පෙර කිව්වා වගේ එය ලේසි පහසු නැහැ. මේ අතරිනුත් සිංහල සිනමාවේ නිළි රැජන ලෙස අභිෂේක ලබන්න පුළුවන් වුණු එකම රංගන ශිල්පිනිය මාලනී ෆොන්සේකායි.ඇය සිනමා නිළි රැජන ලෙසත් රටේ වාසනාවට උපන් නිළියක ලෙසත් ජනතාවගේ ගෞරවාදරයට පත්වන්නේ ඇය තුළ තිබෙන සැබෑ දක්ෂතාව නිසයි. මම ඇගේ තරුණ කාලෙට ඉතාම ප්‍රිය කරනවා. ඇය රඟපෑ ‘තුෂාරා’, ‘සුසී, ‘මිහිඳුම් සිහින’ චිත්‍රපට මම බෙහෙවින් ප්‍රිය කරනවා. සැබෑවටම අපේ දේශයේ පිනට උපන් සිංහල සිනමාවේ අග රැජන ඇයයි.ඇත්තටම මාලනී ෆොන්සේකා සමඟ රඟපෑමට මට තවම අවස්ථාව උදාවෙලා නැහැ. නමුත් ‘රිදී රැයක්’ වැනි ප්‍රසංග වේදිකාවල දීත් පෞද්ගලිකවත් ඇය මට හමු වී තිබෙනවා. ඒ හැරෙන්නට මාලනී අක්කත් එක්ක චිත්‍රපටයක, ටෙලිනාට්‍යයක රඟපාන්න මට තවම අවස්ථාව ලැබිල නැහැ, එය මගේ අභාග්‍යයක් ද නැත්නම් සිනමාවේ අභාග්‍යයක් ද කියන්න දන්නෙ නැහැ.මම අහල තියන විදිහට ඇය ඉතාම සංවේදී තැනැත්තියක්. මට ඇයව ළගින් ආශ්‍රය කරන්න ලැබිල නැහැ. නමුත් මාලනි අක්කා ජනප්‍රිය වෙන්න වෙන්න දේශීය සහ ජාත්‍යන්තර සම්මාන ලබන්න ලබන්න ඇගේ නිරහංකාර බව, අව්‍යාජ බව තව තවත් වැඩි වුණා මිසක් අඩු වුණේ නැහැ.එය අපේ නවක රංගන ශිල්පී ශිල්පිනියන් ආදර්ශයට ගත යුත්තක් බව මම දකිනවා. නවක නිළියන්ගෙන් මම ඉල්ලනවා. ඇය දිහා බලා හැදෙන්න කියා. මම මාලනි අක්කට සුබ පතනවා තව තවත් මීටත් වඩා සිනමාවට යමක් කරන්න ඇයට හැකි වේවා ශක්තිය ධෛර්යය ලැබේවා කියා.තුෂාරි</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=av1004259</link>
    <topic>ඇය ආ මාවතේ රෝසමල් ඉසීමට කවුරුත් සිටියේ නෑ</topic>
    <author>තුෂාරි වික්‍රමසිංහ</author>
    <content>මේ කරන උදව්වලට අපිටත් සලකන්න ඕනැ (රසදුන නව කථාව)මාලිනි ජාත්‍යන්තරයට රැගෙන ගියේ මවු රටේ ජාතිකත්වයයි‘මාලිනිට පිදිය හැකි ලොකුම උපහාරය ගෞරව ආචාර්ය උපාධියක් පිරිනැමීමයි’අයිරාංගනී හැරුණුකොට ශ්‍රේෂ්ඨතම නිළිය මාලිනිනිළියක ලෙසත් තරුවක ලෙසත් ජන බුහුමන් ලද කලාකාරිණියකාන්තා ප්‍රජාවට ප්‍රදීපස්ථම්භයක් වූ අපේ සිනමාවේ මහා නිළියමට කරපු වෙනස්කම් සිනාවකින් දරාගත්තානිරහංකාරයි නිර්ව්‍යාජයිඇය ආ මාවතේ රෝසමල් ඉසීමට කවුරුත් සිටියේ නෑකන්දක් මෙන් නොසැලී අපට ශක්තිය දුන්නාමගේ කලා දිවියේ ශ්‍රේෂ්ඨතම පින්කම මාලිනි නිළියක් කිරීමයිමාලිනිගේ සිනමා දිවියේ තොරතුරු පොතකට එක්වූ හැටිදෙවියන් අපේ මව්බිමට දුන් නිධානය ඇයයිඅපිට ළඟම තරුවයි ඇයපික්චර් පිස්සාඅම්රිතාගේ ආදරේ තරමiifa සමඟ හොඳ හිත රැගෙන අමිතාබ් භච්චන් ශ්‍රී ලංකාවේමා මුලින් ම මාලනී ෆොන්සේකා දුටුවේ ලුම්බිණි රඟහලේ වේදිකාවේදී ය. ඒ 1963 දී නැත්නම් 1964 දී විය යුතු ය. ඇය සුමන ආලෝක බණ්ඩාර නම් නාට්‍ය කරුවාගේ ‘අකල්වැස්ස’ නමැති වේදිකා නාට්‍යයේ ප්‍රධාන චරිතය රඟපාමින් ඒ වසරේ හොඳම නිළිය ලෙස සම්මාන දිනා ගත්තා ය.මාලනීගේ මුල්ම චිත්‍රපටය ‘පුංචි බබා’ වුවත් ඇය ප්‍රථම වරට ප්‍රධාන චරිතයක් නිරූපණය කළේ ඩි. එම්. හෙට්ටිආරච්චි නිෂ්පාදනය කළ ‘ආදරවන්තයෝ’ චිත්‍රපටයේ යි. එහි ප්‍රධාන නළුවා ලෙස රඟපෑවේ මා ය. ප්‍රථම වරට මාලිනිය සමඟ ප්‍රධාන නළුවා ලෙස රඟපෑමට ලැබීම මා ලද භාග්‍යයක් ලෙස සලකමි.ඉන්පසුව චිත්‍රපට කීපයක රඟපෑව ද අප අතරේ දැඩි සුහදතාවයක් හෝ අප්‍රසන්නතාවයක් නොතිබුණු බැව් සඳහන් කළ යුතු ය.මාලනී ෆොන්සේකා ස්වභාවයෙන් ම ආඩම්බර තැනැත්තියකැයි කීම ගැන ඈ මා සමඟ උරණ නොවනු ඇත. එවකට අප අතරේ සුහදතාවයක් තබා වචනයක් දෙකක් හෝ හුවමාරු නොවුණේ ඇය උඩඟු තරුණියක යැයි මා සිතූ නිසා විය යුතු යි. ඒ අපේ අතීතයෙන් බිඳකි. ගිය දේ ගියාවේ.වසර 50 කට අධික කාලයක් තිස්සේ එක තලයේ ජනප්‍රියත්වයක් ලබා ගනිමින් මෙවැනි ක්ෂේත්‍රයක රැඳී සිටීම උගහට කරුණකැයි නොකිවමනා ය. ඇය එළැඹි තැන සිට තවමත් ඈ අනභිභවනීයව වැජඹෙන්නේ ඇය සතු අනුපමේය කුසලතාවයක් පෞරුෂත්වයක් නිසා බව කිව යුතුම ය.ඇය පිළිබඳව කතා කිරීමේ දී මේ කරුණත් වෙසෙසින් සඳහන් කළ යුතුමය. මා නිවැරදි නම් දෙසීයකට වඩා චිත්‍රපටවල රඟපෑ මාලනී ෆොන්සේකාට හොඳ චරිත තිබෙන චිත්‍රපට ලැබුණේ අතළොස්සක් බව පැවැසීම අතිශයෝක්තියක් නොවේ.ඇගේ නිසඟ නිපුණතා මතුකර පෙන්වීමට තව තවත් ගැඹුරු චරිත ලැබුණා නම් ඇය ලබා තිබෙන සම්මාන සංඛ්‍යාව මීට වඩා පස් හය ගුණයකින් වැඩිවන බව මගේ පෞද්ගලික විශ්වාසයයි.මාලනී රඟපෑ චිත්‍රපට අතුරින් මම වඩාත් කැමැත්තක් දක්වන්නේ ‘එයා දැන් ලොකු ළමයෙක්’, ‘බඹරු ඇවිත්’, ‘සිරිපාල සහ රන්මැණිකා’, ‘බැද්දේගම’, ‘සොල්දාදු උන්නැහේ’ සහ තවත් චිත්‍රපට ගණනාවකි.වයසින් වැඩෙත්ම මාලිනී ගේ ජීවන දැක්ම වෙනස් වූවා යැයි කීම අවැසි නොවේ. වයසින් මෝරන විට එය මනුෂ්‍යයන් හැටියට අප කාටත් සිදුවන දෙයක් බැවිනි. සමහර විට මාලනී සමඟම සිනමාවට පිපුණු කුසුම් පරවී යත් දී ඇය ඒ දෙස බැලුවේ උපේක්ෂාවෙන් බව කිව යුතුයි.සිනමාවේ අලුත පිපුණු කුසුමක් සේ සුවඳ විහිඳුවමින් අලුත් රසික රසිකාවියන් පිරිසකට ඇගේ අනුපමේය රංගනයන් ඇය ඉදිරිපත් කරන්නේ මා පෙර කීවා සේ ඇගේ අසමසම නිසඟ නිපුණත්වය නිසා යැයි යළි යළිත් පවසනු කැමැත්තෙමි.ඇයට වැඩිමහල් වූ සොහොයුරන් දෙදෙනෙකු ගෙන් සමන්විත පවුලක මාලිනී ෆොන්සේකා තෙවැන්නිය වූවා ය. මාලනී ෆොන්සේකා මුළු පවුලේ ම බර සිය කරට ගෙන තම සොයුරු සොයුරියන් ගේ ඕනෑ එපාකම් නොපිරි හෙළා ඉටු කළ බව මම ඉතා හොඳින් දනිමි.තම සෞභාග්‍යය සොයුරු සොයුරියන් වෙනුවෙන් මේ හැටි කැප කළ දිරිය කතක් ගැන ඇසීම පවා විරල බැව් ඔබ සැම දනිතැයි මට සිතෙයි. සොයුරු සොයුරියන්ගේ පමණක් නොව ඥාති මිත්‍රාදීන්ගේ පවා දුකට සැපට සිටින්නියකි සිංහල සිනමාවේ නිළි රැජන යැයි විරුදාවලිය බැඳී මාලනී ෆොන්සේකා. මේ කලා ක්ෂේත්‍රයේ නියැලුණු කෙනෙකු ලෙස ඈ කෙරේ මා සිත තුළ ඇත්තේ අපමණ ආදරයකි, ගෞරවයකි.මා මෙසේ පවසන්නේ කියන්නං වාලේ කියනවාට නොවේ. මාලනී ෆොන්සේකා පසුකරගෙන ආවේ කටු කොහොලින් පිරි මාවතකි. ඇය පිවිසි මාවතට රෝස මල් ඉසීමට කිසිවකු සිටියේ නැත.ඇගේ සෙවණට ආ අයත් ඇයට සෙවණක් වෙනුවට වඩා ඔවුන්ගේ නැඟීමට ඇය හිණිපෙළක් කර ගත්හ. ඉතාම කටුක වූ මඟක් ගෙවා සිනමා ඉතිහාසයේ නැඟෙන්නට පුළුවන් ඉහළම තැනකට අද වනවිට ඈ එළඹ ඇත.දේව පිහිටෙන් ඈ සදාකල් එතැනම වැජඹේවා යැයි මම ඇගේ අනාගතයට සුබ ප්‍රාර්ථනා කරමිතුෂාරි වික්‍රමසිංහමාලිනී ෆොන්සේකා පිළිබඳ මගේ මුල්ම මතකය දිව යන්නේ 1970 දශකයට. ඒ කාලේ අපේ සිනමා ලෝකයේ පළමු තැන හිමිවුණේ ගාමිණී ෆොන්සේකාට නිළියන්ගේ පැත්තෙන් ගත්තොත් අපි වඩාත් කැමැති වුණේ සන්ධ්‍යා කුමාරිට. ඊට පස්සෙ තමයි අපේ සිනමා ලෝකයට විජය – මාලනී ආවේ.ඉස් ඉස්සරලාම මම මාලිනී ෆොන්සේකාව දැක්කේ 1970 දී මහනුවර බෝගම්බර පිටියේදී පැවැත්වුණු නළු නිළි හවුලේ රැස්වීමකදී. පසු කලෙක චිත්‍රපට සංස්ථාව බිහිවීමට පවා මූලික වුණේ මේ රැස්වීම. මාලිනී එදා ඒ රැස්වීමට ඇවිත් හිටියේ ළමා සාරියකින් සැරසිලා. ඒ වෙන කොට මම සිනමාව ගැන උනන්දුවක් ඇති, උසස් පෙළ හදාරන ශිෂ්‍යයෙක්. මම මේ රැස්වීම බලන්න ගියේ නළු නිළියෝ දකින්න තිබෙන ආශාවට.මට මතකයි එදා ඇල්.ඇම්.පෙරේරා, ඩොමී ජයවර්ධන වැනි නළු නිළියන් රැසක් ඇවිත් හිටියා. සිනමාවේ අභිවෘද්ධිය පිණිස මේ පැමිණ සිටි පිරිස් ඉතාම ආවේගශීලී දේශන රැසක් පැවැත්වූවා මට මතකයි. එදා මගේ ප්‍රධාන අරමුණ වුණේ සිනමා ප්‍රේක්ෂකයෙක් විදියට නළු නිළියන් දැක ගැනීමයි. එදා ඒ මොහොතේ ළමා සාරියකින් සැරසී පැමිණ සිටි මාලිනී දැක්කම මට හිතුණේ ඇය ඉතාම අහිංසක නිරහංකාර තැනැත්තියක් විදියටයි.ඊට පස්සෙ කාලෙක මම අහම්බයකින් වගේ සිනමාවට එනවා. විජය ධර්ම ශ්‍රී ගේ චිත්‍රපටයට එන්න සම්මුඛ පරීක්ෂණය තිබුණේ කොළඹ සුදර්ශි ශාලාවේ. මමත් මේ සම්මුඛ පරීක්ෂණයට ඇවිත් මගේ කොටස කරලා පැත්තකින් වාඩිවෙලා හිටියා. මේ චිත්‍රපටයේ ප්‍රධාන නිළිය වුණේ මාලිනී ෆොන්සේකා. ඇයත් සමඟ රඟපාන්න තෝරාගත් නළුවා කවුද බලන්න ටික වේලාවකින් ඇයත් ආවා සුදර්ශි ශාලාවට. ඇය සම්මුඛ පරීක්ෂණය පවත්වන මේසේ ඉදිරිපිට වාඩිවීමෙන් පසු එතැනට ඇවිත් හිටිය බොහෝ දෙනෙක් ආපසු හැරී ගියා. ඇය ඉදිරියේ රංගනයක් ඉදිරිපත් කිරීමට තිබුණ ලැජ්ජාවෙන්. මගේ සම්මුඛ පරීක්ෂණය ඉවර නිසා මම බොහොම සතුටින් හිටියා.ඒත් ටික වේලාවකින් මාලිනී ඉස්සරහ නැවත වරක් මට සම්මුඛ පරීක්ෂණයට භාජනය වෙන්න සිද්ධ වුණා. ඇත්තම කිව්වොත් එදා තමයි මට හීන්දාඩිය දාන්න ගත්තේ.සම්මුඛ පරීක්ෂණයෙන් මාව තේරිලා මගේ සිනමා ගමනේ පළවැනි චිත්‍රපටය වුණු ‘සිටුකුමරියෝ’ චිත්‍රපටයේ මට මාලිනිත් එක්ක රඟපාන්න අවස්ථාව ලැබුණා. ඇත්තටම කිව්වොත් එදා ඒක මට හීනයක්. ඒ මොකද ඒ වන විටත් ඇය ‘එයා දැන් ලොකු ළමයෙක්’, ‘සිරිපාල සහ රන්මැණිකා’ වැනි චිත්‍රපටවල රඟපාලා අන්තර්ජාතික කීර්තියට හා ඇගයීමට පාත්‍ර වූ නිළියක්. ඒ වුණත් ඇයත් සමඟ රංගනයට එක්වුණාම මට තේරුණා ඇය කොයිතරම් නිහතමානී ගතිගුණවලින් හෙබි කෙනෙක්ද කියා. මා වැනි ආධුනිකයකු ඈ බොහොම සෙනෙහෙ සිතින් පිළිගත්තා. රංගනයට උපදෙස්, ආශිර්වාද ලබාදුන්නා. කොයිම මොහොතකවත් මම ආධුනිකයකු යැයි කියා වෙනසක් කළේ නෑ. එදා ඇය මට කියාදුන්න පාඩම අපේ අලුත් පරපුර වෙනුවෙන් අදටත් මම උපයෝගී කරගන්නවා. මට මතකයි 1978 අප්‍රේල් මාසය වෙනකොටත් අපි මේ චිත්‍රපටයට සම්බන්ධ වෙලා හිටියේ.ඒ වෙනකොට මාලිනී චිත්‍රපට රැසක වැඩට සම්බන්ධ වෙලා හිටියා. ඇගේ දිනවලට අනුව තමයි අපිත් සැලසුම් හදා ගත්තේ. අප්‍රේල් 30 වැනිදා මාලිනීගේ උපන් දිනය. 1978 දී එයාත් එක්ක වැඩ කරමින් හිටිය හැමදෙනාටම ඇගේ උපන් දින සාදයට ආරාධනා කරලා තිබුණා.සිනමාවට අලුතින්ම ආපු මටත් ඇය එදා ආරාධනා කරලා තිබුණා. මම බොහොම චකිතයකින් කමයි එදා ඇයගේ උපන් දින උත්සවයට ගියේ. සිනමාවේ දැවැන්තයෝ ගොඩාක් මැද්දේ මම කවුද කියන හැඟීම එදා මට දැනුණා. එඩී - රුක්මණී යුවළ, ලෙස්ටර් - සුමිත්‍රා යුවළ ඇතුළු සිනමාවේ නළු නිළියන් සහ කාර්මික ශිල්පීන් අතර දැවැන්තයෝ එදා මට මුලින්ම මුණගැසුණා.ඇගේ රංගන කෞශල්‍යය කොතෙක් ද කියන එක ගැන මේ මොහොතේ මා කතා කකරන්න යන්නේ නෑ. ඒ මොකද මා වැනි කෙනෙක් ඇගේ රංගන කෞශල්‍යය ගැන කතා කළ යුතු නෑ. ඒ තරමට ඈ විශිෂ්ටයි.ඇය ආසියාවේ විශිෂ්ටතම රංගන ශිල්පීන් ශිල්පිනියන් 25 දෙනා අතරට එක්වී සිටිනවා.නමුත් ඈට මේ තත්ත්වය හිමිවුණේ මේ ඊයේ පෙරේදා නොවෙයි කියලයි මගේ හැඟීම. ඇය ‘එයා දැන් ලොකු ළමයෙක්’, ‘සිරිපාල සහ රන්මැණිකා’ වැනි චිත්‍රපටවල කළ රංගනය හා ලැබූ අන්තර්ජාතික කිත් පැසසුම් ප්‍රමාණවත් ඒ ගොඩට එදාම ඇය එකතුවෙන්න. සමහරවිට ලංකාව පුංචි රටක් හින්දා වෙන්න ඇති ඇයට මේ තත්ත්වය ලැබෙන්න මේ තරම් ප්‍රමාද වෙන්න ඇත්තේ.අනිත් පැත්තෙන් මාලිනී කියන්නේ අනුන්ගේ ප්‍රශ්න වෙනුවෙන් නිරන්තරවම ඉදිරිපත් වෙන කතා බහ කරන එඩිතර චරිතයක්. අනුන් වෙනුවෙන් ඒතරම් එඩිතර වුණාට තමන්ගේ් ප්‍රශ්නයකදි ඇය කුඩා දැරියක් වගේ අසරණ වෙනවා. අවසන් වශයෙන් කියන්න තිබෙන්නේ මාලිනී කියන්නේ අපේ රටේ පිනට උපන් විශිෂ්ට රංගන ශිල්පිනියක්. ඇගේ රංගන විශිෂ්ටතාව ගැන කියන්න වචන නැති තරම්.හේමාලි</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=av10042510</link>
    <topic>කන්දක් මෙන් නොසැලී අපට ශක්තිය දුන්නා</topic>
    <author>තුෂාරි වික්‍රමසිංහ</author>
    <content>මේ කරන උදව්වලට අපිටත් සලකන්න ඕනැ (රසදුන නව කථාව)මාලිනි ජාත්‍යන්තරයට රැගෙන ගියේ මවු රටේ ජාතිකත්වයයි‘මාලිනිට පිදිය හැකි ලොකුම උපහාරය ගෞරව ආචාර්ය උපාධියක් පිරිනැමීමයි’අයිරාංගනී හැරුණුකොට ශ්‍රේෂ්ඨතම නිළිය මාලිනිනිළියක ලෙසත් තරුවක ලෙසත් ජන බුහුමන් ලද කලාකාරිණියකාන්තා ප්‍රජාවට ප්‍රදීපස්ථම්භයක් වූ අපේ සිනමාවේ මහා නිළියමට කරපු වෙනස්කම් සිනාවකින් දරාගත්තානිරහංකාරයි නිර්ව්‍යාජයිඇය ආ මාවතේ රෝසමල් ඉසීමට කවුරුත් සිටියේ නෑකන්දක් මෙන් නොසැලී අපට ශක්තිය දුන්නාමගේ කලා දිවියේ ශ්‍රේෂ්ඨතම පින්කම මාලිනි නිළියක් කිරීමයිමාලිනිගේ සිනමා දිවියේ තොරතුරු පොතකට එක්වූ හැටිදෙවියන් අපේ මව්බිමට දුන් නිධානය ඇයයිඅපිට ළඟම තරුවයි ඇයපික්චර් පිස්සාඅම්රිතාගේ ආදරේ තරමiifa සමඟ හොඳ හිත රැගෙන අමිතාබ් භච්චන් ශ්‍රී ලංකාවේමාලිනී ෆොන්සේකා පිළිබඳ මට කියන්නට තියෙන්නේ එදා මෙදා තුර සිංහල සිනමාවට බිහිවුණු විශිෂ්ටතම නිළිය ඇය බවයි. අන්තර්ජාතික වශයෙන් රටට ලොකු කීර්තියක් ගෙනදුන් ඇය දශක ගණනාවක් තිස්සේ සිටම රටේ ජනතාවගේ මනස සුවපත් කරවන රංගන ශිල්පිනියක් බව කිවයුතුමය.මගේ ප්‍රථම රංගන ගුරුවරිය ඇයයි. මට මතකයි මම පාසල් අවධියේ සිටන්ම ඇගේ චිත්‍රපට බලන්නට ඇලුම් කරපු හැටි. මම හුඟාක් ඇයට ආදරය කළා. ඇයට තිබෙන්නේ පුරහඳක් වගේ ලස්සන මුහුණක්. කතාකරන දෑස්, දණිස්ස තෙක් කඩා වැටුණු දිගු කෙස් කළඹ, සිහින්, උස හැඩ සිරුර, ඕනෑම කෙනෙක් ආදරය කරන ඒ ලස්සන සිනහව මේ හැම දේටම මම එදත් අදත් ආදරය කරනවා.යසපාලිත නානායක්කාර අධ්‍යක්ෂණය කළ, ජයතිස්ස සහෝදරයින් නිෂ්පාදනය කළ ‘මොණරතැන්න’ චිත්‍රපටයේ මට ඇයගේ යෙහෙළිය ලෙස රඟපාන්නට අවස්ථාව ලැබීම මා සලකන්නේ මගේ ජීවිතයේ මා ලැබූ භාග්‍යවත්, අසිරිමත් අවස්ථාවක් ලෙසයි. එදා මගේ ප්‍රථම දර්ශනයේදී මට ගුරුහරුකම් ලබාදෙමින් මාව දිරිමත් කළේ ඇයයි. මගේ සිනමා රංගන ජීවිතයේ මගේ ප්‍රථම රංගන ගුරුවරිය ලෙස අදටත් මා ඇයට දක්වන්නේ අප්‍රමාණ ගෞරවයක්.කෙනෙකුගේ සිත නොතළා, නොපෙළා රංගනය ගැන ඈ උපදෙස් දෙන්නේ ඇය සතු රංගන ප්‍රතිභාව, ඒ පිළිබඳ ඇති ගැඹුරු අවබෝධය ඉතා සියුම් ලෙස හසුරුවමින්. ඇයගේ රංගනය පිළිබඳ කෙටි හැඳින්වීමක් වුව ද මා සිතන්නේ එවකට නවක අප සැමට රංගනය පිළිබඳ ලියන ලද මහා පුස්තකයක් කියවූවාක් ලෙසයි.ඇත්තටම, මම සිනමා රංගනයට අවතීර්ණ වන අවස්ථාවේ රංගනය ගැන හදාරන්නට, ඉගෙන ගන්නට තැනක් තිබුණෙ නැහැ. මම මට විවේකයක් ලැබෙන හැම අවස්ථාවකම වගේ මාලනී අක්කා රඟපාන දර්ශන තලයට ගිහින් ඇගේ රංගනය බලාගෙන හිටියා ඒ අනුව ඇගෙන් රංගනය ගැන හුඟාක් දේ ඉගෙන ගන්න මට අවස්ථාව ලැබුණා.මගේ දෙවන චිත්‍රපටය වුණේ ‘ගීතිකා’යි. ඒ චිත්‍රපටයේත් ප්‍රධාන චරිතය රඟපෑවේ ඇය. එහිදීත් ඇගේ ඇසුර, දැනුම මට ලැබුණා. මම හිතන්නේ ඒ අතින් මම මහා පිනැත්තියක් බවයි.මාලිනී ෆොන්සේකා නම් විශිෂ්ටතම නිළි රැජනගේ සෙවණේ පන්නරය ලැබූ ශිල්පිනියක ලෙසත් ඇගේ ජීවිතයට සමීපතම යෙහෙළියක ලෙසත් ඇය තුළ පැවැති මනුෂ්‍යත්වය, නිර්ව්‍යාජත්වය පිළිබඳවත් මට යමක් සඳහන් කළ හැකියි. මෙතෙක් සිංහල සිනමාවේ කිසිම රංගන ශිල්පිනියකට හිමි නොවූ අනන්ත, අප්‍රමාණ ජයග්‍රහණ ඉදිරියේ නිහතමානීව, නිරහංකාරව සිටින අයුරු අපි කාටත් ආදර්ශයක්. ඒ වගේම ඇය තමාට අහිමි වූ බොහෝ දේ දෙස ඉතාම උපේක්ෂාවෙන් බැලූ තැනැත්තියක්. ඇය කිසිම විටක අහංකාර, හිස උදුම්මවාගත් තැනැත්තියක් නොවූවා වගේම රංගන ශිල්පිනියක ලෙස නිළියකට හිස කෙළින් තබාගෙන තම වෘත්තියට නියමිත සරිලන වටිනාකමක් ලබාගන්නට පෙරමුණ ගෙන ක්‍රියාකළ අභීත කාන්තාවක් ද වුණා. රංගන ශිල්පිනියන් හැටියට අප සැම ඉදිරියට ඔසවන්නට කන්දක් මෙන් නොසැලී ශක්තිය ලබා දුන්නා.මම ප්‍රාර්ථනා කරන්නේ ඇයට නිදුක් නිරෝගී සම්පත්තිය ලැබී රටට කලාකාරිණියක ලෙස තව තවත් කීර්තියක් අත්කර දෙන්නට වාසනාව ලැබේවා කියායි.තුෂාරි වික්‍රමසිංහඅපි පුංචි කාලේ ඉඳලම හිතින් ආදරය කරපු නිළිය මාලිනී ෆොන්සේකායි. අපි පුංචි කාලේ අපේ ගෙදර අයගේ ප්‍රියතම නිළිය වුණේ ඇයයි. ඈ රඟපාපු චිත්‍රපට බලන්න අපිවත් අරගෙන ගියා. එතනින් පස්සෙ මගේත් ප්‍රියතම නිළිය වුණේ ඇයයි. ඒ කාලේ අපි පදිංචිවෙලා හිටියේ තලකොටුව වත්තේ. මට මතකයි නිතරම ඇය ඒ පාරෙන් එහාට මෙහාට යනවා. කතා කරන්න අවස්ථාවක් නැතිවුණත් ඈ යන එන දිහා අපි බලාගෙන හිටියා.ඊට පස්සෙ මම චිත්‍රපටවලට ආවට පස්සේ තමයි ඇයව ළඟින් ඇසුරු කරන්න, හඳුනාගන්න ලැබුණේ. ඒ කාලේ නිතරම මම අර්නස්ට් වඩුගේ මහත්මයාගේ නිවෙසට යනවා. ඒ නිවෙස නිතරම කලාකරුවන් කලාකාරියන්ගෙන් පිරුණු තැනක්. මට මතක හැටියට මාලිනී අක්කවත් ඉස් ඉස්සරලම මට මුණ ගැසුණේ එතෙන්දි.මම ක්‍ෂේත්‍රයට ආව කාලේ පොඩි පොඩි අඩු ලුහුඬුකම් බොහෝ දෙනෙක් අපිටත් එල්ල කළා. එහෙත් එවැනි අවස්ථාවකදි කවදාවත්ම මට වචනයක් නොකියපු කෙනෙක් තමයි ඇය. ඇය හැමදාමත් මගේ නර්තන, රඟපෑම් රසවින්දා. එදා හමුවුණු මොහොතෙදි දක්වපු ළෙන්ගතුකම, සෙනෙහස අදටත් ඇය තුළ තිබෙනවා.ඇත්තටම කිව්වොත් මාලිනී අක්කා කියන්නේ පුළුවන් තරම්ම ආඩම්බරයකින් ඉන්න පුළුවන් කෙනෙක්. නමුත් කවදාවත් ඈ තමාට හිමිවුණු කිරුළු ගැනවත් ලැබුණු කීර්ති ප්‍රශංසා, ජන ප්‍රසාද ගැනවත් ආඩම්බරයකින් ඉන්න කෙනෙක් නොවෙයි. ඇය හැමදාමත් එක වගේ හිටපු කෙනෙක්. කොයිතරම් සම්මාන, ප්‍රසාද ලැබුණත් ඒ නිරහංකාරකම, ඒ හිනාව එකවගේමයි.නිළියක් විදියට ගත්තොත් ඇගේ විශිෂ්ටතා ගැන කතාකරන්න අපි දැනුම්වත් නෑ. ඈත් එක්ක වැඩකරනව කියන්නේ රංගන පාසලකට ගියා වගේ තමයි. ඒ වගේම තමයි ආධුනික ප්‍රවීණ බේදයකින් තොරව ඇගේ ආදරය හැමදාමත් හැමෝටම ලබාදුන්න එක. ආධුනික බොහෝ දෙදෙනකුට ක්ෂේත්‍රයේ රැඳෙන්න උපදෙස්, අවවාද හැමදාමත් ඇගෙන් ලැබෙනවා. අපිට ඇගේ චරිතයෙන් උගත යුතු බොහෝ දේවල් තියෙනවා. විශේෂයෙන්ම සඳහන් කළ යුත්තේ කීර්තිය, ප්‍රශංසාව ලැබෙන්න ලැබෙන්න ඇය නිරහංකාර වෙන තරම ගැනයි.මේ වෙනකොට ඈ ආසියාවේ විශිෂ්ටතම රංගන ශිල්පීන් 25 දෙනා අතරට තේරී පත්වී තිබෙනවා. ජාත්‍යන්තර සම්මාන රැසකින් පිදුම් ලද ඈ වැනි නිළියක් අපේ රටේ වාසනාවට පහළ වුණා කියලයි මට නම් හිතෙන්නේ.ඈ පිළිබඳ මෑත භාගයේ මගේ මතකය දිවයන්නේ ‘ආකාස කුසුම්’ චිත්‍රපටයේ රංගන අවස්ථා වෙනුවෙන්. ජාත්‍යන්තර සම්මාන හිමිකර ගැනීමට විශේෂ වූ ‘ආකාස කුසුම්’ චිත්‍රපටයේ ඇයත් සමඟ එක්ව රංගනයට අවස්ථාව ලැබීමත් මම සලකන්නේ මහත් වූ භාග්‍යයක් හැටියට.සිනමා නිළියක් හැටියට ඈ අපේ ක්‍ෂේත්‍රයට කළ සේවය අප්‍රමාණයි. ඒවා කාටවත් මිල කරන්න අමාරුයි. අපේ සිනමාව ජාත්‍යන්තර තලයට ගෙන ගොස් කිත් පැසසුම් ලබා මේ රටේ ජාත්‍යන්තරයේ බබළවන්නට ඈ කරපු උත්සාහය විශිෂ්ටයි. විශේෂයෙන්ම ක්‍ෂේත්‍රයේ රැඳී සිටින නිළියක් හැටියට ඈ වැනි නිළි රැජනක් අපට හිමිවීම ගැන මම ආඩම්බර වෙනවා.අනිත් සුවිශේෂී කාරණාව වන්නේ ඇගේ කාලයේ බොහෝ නළු නිළියන් ක්‍ෂේත්‍රයෙන් සමුගනිත්දිත් ඈ තවමත් ක්‍ෂේත්‍රයේ රැඳෙමින් කිත් පැසසුමෙන් බැබළෙන ආකාරයය. මට හිතෙන්නේ මේ හැමදේම ඇයට හිමිවන්නේ එදා ඉඳන්ම කලාවට දැක්වූ ආදරය, සෙනෙහස, කැපවීම වගේම දක්ෂතාව කිසිකෙනකුට සම නොකළ නොහැකි නිරහංකාර ගතිගුණත් නිසා කියලයි.අවසාන වශයෙන් හැමදාමත් අපි අපේක්ෂා කරන්නේ ඇගේ ආදරණීය රංගනයන්ගෙන් අපේ සිනමාව තවදුරටත් නළවන්න කියලයි. ඊට ශක්තිය, ධෛර්යය හැමදාමත් ප්‍රාර්ථනා කරමින් මාලනී අක්කට නිදුක් නිරෝගී සුවය සමඟ දීර්ඝායුෂ ප්‍රාර්ථනා කරනවා.හේමාලි</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=av10042511</link>
    <topic>මගේ කලා දිවියේ ශ්‍රේෂ්ඨතම පින්කම මාලිනි නිළියක් කිරීමයි</topic>
    <author>වේහැල්ලේ පියතිලක</author>
    <content>මේ කරන උදව්වලට අපිටත් සලකන්න ඕනැ (රසදුන නව කථාව)මාලිනි ජාත්‍යන්තරයට රැගෙන ගියේ මවු රටේ ජාතිකත්වයයි‘මාලිනිට පිදිය හැකි ලොකුම උපහාරය ගෞරව ආචාර්ය උපාධියක් පිරිනැමීමයි’අයිරාංගනී හැරුණුකොට ශ්‍රේෂ්ඨතම නිළිය මාලිනිනිළියක ලෙසත් තරුවක ලෙසත් ජන බුහුමන් ලද කලාකාරිණියකාන්තා ප්‍රජාවට ප්‍රදීපස්ථම්භයක් වූ අපේ සිනමාවේ මහා නිළියමට කරපු වෙනස්කම් සිනාවකින් දරාගත්තානිරහංකාරයි නිර්ව්‍යාජයිඇය ආ මාවතේ රෝසමල් ඉසීමට කවුරුත් සිටියේ නෑකන්දක් මෙන් නොසැලී අපට ශක්තිය දුන්නාමගේ කලා දිවියේ ශ්‍රේෂ්ඨතම පින්කම මාලිනි නිළියක් කිරීමයිමාලිනිගේ සිනමා දිවියේ තොරතුරු පොතකට එක්වූ හැටිදෙවියන් අපේ මව්බිමට දුන් නිධානය ඇයයිඅපිට ළඟම තරුවයි ඇයපික්චර් පිස්සාඅම්රිතාගේ ආදරේ තරමiifa සමඟ හොඳ හිත රැගෙන අමිතාබ් භච්චන් ශ්‍රී ලංකාවේඔහු සුමන ආලෝක බණ්ඩාර ය. මාලිනී ෆොන්සේකා ප්‍රසිද්ධ වේදිකාවට ගෙන ආ නාට්‍යකරුවා ඔහුය.හාපුරා කියා ආලෝකට මාලිනී මුණගැසුණු ආකාරය හා ඈ වේදිකාවට කැඳවන් ආ කතාන්දරය මා ඉදිරියේ ප්‍රකාශ කළේ හද පිරි ආඩම්බරයෙනි.”මේක සිද්ධ වුණේ 1965 දී. එතකොට අපි ගජ ඉලන්දාරි අද මෙහෙම කොණ්ඩෙ කපුකුල්ල වුණාට. අපි ඒ කාලේ නාට්‍යයේ අයන්නවත් දැනගෙන හිටියේ නෑ. ඒත් රටේ නාට්‍ය කෙරෙන හැටි දැකල, නාට්‍ය බලල මටත් මගේ හිතවතෙක් වන ධර්මදාස ජයවීරටත් ඕනෑවුණා නාට්‍යයක් නිෂ්පාදනය කරන්න.එතකොට මා සිවිල් ගුවන් සේවා දෙපාර්තමේන්තුවේ ලිපිකරුවෙක්. ධර්මේත් මාත් දයා ද අල්විස් ගේ කෙටිකතා පොතක තිබුණු ‘ත්‍රිකෝණය’ කියන කෙටිකතාව ඇසුරෙන් ‘අකල් වැස්ස’ කියල නාට්‍යයක් ලිව්වා.”අපි ආධුනිකයො. අපේ නම කීවට කිසිම කෙනෙක් දන්නේ නෑ. අකල් වැස්සට එකල රටේ හිටිය ප්‍රසිද්ධ නිළියො කීපදෙනෙකුට කතා කළා. අපි වගේ කිරිකජු කොල්ලන්ගේ බහුභූත නාට්‍යවල ප්‍රවීණ නිළියො රඟපායිද? අපිට ලොකු ප්‍රශ්නයක් වුණා නිළියක් නැතුව. නාට්‍යයේ චරිත තුනයි. එකක් රඟපෑවා මම. අනික කළේ ධර්මදාස ජයවීර.එහෙම කළෙත් මගේ නාට්‍යයේ රඟපාන්න ප්‍රවීණ නළුවොත් පස්ස ගැහුව නිසා.අනික ඒ කාලෙ නාට්‍යවල නළු නිළියො දහයක් පහළොවක් හිටියා. තුන්දෙනාගෙන් කරන නාට්‍යය මොකක්ද කියල බොහෝ අය හිතුවා.මගේ යාළුවෙක් හිටිය ලිපිකරුවෙක් ඒකනායක කියල. එයා සේවය කළේ වරාය අධිකාරියේ. ඒකනායක බෝඩිං වෙලා හිටියේ කැලණියෙ වරාගොඩ මාලිනී නංගිලාගේ ගෙවල් කිට්ටුව.අපි දවසක් ප්‍රසිද්ධ වැඩ දෙපාර්තමේන්තුවේ (පී.ඩබිලිව්.ඩී.) කැන්ටිමේ දී කෑමකද්දි ඒකනායකත් ආවා. කෑම කන ගමන් මං ‘අකල් වැස්ස’ ගැන ඔහුට කීවා.”මචං.. අපේ ගෙවල් ළඟ ළඟදි අවුරුදු කුමාරියක් තේරුණා. හැඩ වැඩ හොඳයි. මං ටිකක් අඳුනනවා ඒගොල්ල” කියල ඒකනායක කීව.”පිස්සුද ඔය ගෙවල්වල ඉන්න ගෑනු ළමයි කොළඹට එනවයැ නාට්‍ය කරන්න” කියල මං කීව.ඒ කතාව එතෙකින් කෙළවර වුණා.දවස් කීපයකට පස්සෙ ඒකනායක කෝල් එකක් දීල කිව්වා අවුරුදු කුමාරිගෙ ගෙදර උදවියත් එක්ක කතා කළා. ඒ අයගෙ කැමැත්ත තියෙනව කියල නාට්‍යයක රඟපාන්න.මගේ ඉහේ මලක් පිපුණා වගේ. හැබැයි දන්නෙ කවුද රඟපාන්න පුළුවන් ද කියල. ධර්මේත් මාත් ඒකනායකට කිව්වා පුළුවන් නම් අවුරුදු කුමාරි එක්ක එන්න කියලා පී.ඩබ්ලිව්.ඩී.කැන්ටිමට.අපේ වාසනාවට දෝ මාලිනීගේ වාසනාවට දෝ රටේ වාසනාවටදෝ දවසක් අපටත් දන්වල ඒකනායක අවුරුදු කුමාරියි ඇගේ මවයි අපිව හම්බ වෙන්න ආවා.අකල් වැස්ස’ නාට්‍යයේ මාලිනි සහසුමන ආලෝක බණ්ඩාරඅවුරුදු කුමාරි ලස්සනයි. හැබැයි හරිම ඔතෑනියි. ධර්මෙ මගේ කනට කරල කිව්ව “මචං ඔය ලැජ්ජකාරිට පුළුවන්ද රඟපාන්න” කියල.කොහොම හරි ‘අකල් වැස්ස’ පිටපත ඈට දීල මං කිව්ව දෙබස් කණ්ඩයක් කියවන්න කියල. දෑතින්ම පිටපත ගත් ඈ මිනිත්තුවක් විතර දෙබස් ඛණ්ඩය බැලුවා. ඈ දෙබස කිව්වා. මා මවිතයට පත්වුණා ඇගේ දක්ෂකම ගැන.ඔන්න ඔහොමයි කැලණියේ අවුරුදු කුමාරි, මාලිනී ෆොන්සේකා නොහොත් සිංහල නිළි කලාවේ අග්‍ර රාජිනිය ප්‍රසංග කලාවට ආවේ.අපි නාට්‍ය පුරුදු වුණේ කාර්යාල වේලාවෙන් පස්සේ පී.ඩබ්ලිව්.ඩී. කැන්ටිමේ. මාලිනී අපට වෙලාවට වැඩ කරන හැටිත් ඉගැන්නුවා. පුහුණුවීම් හැමදාම ඇරඹුණේ හවස 4.45ට. අපි කැන්ටිමට එන්න ඉස්සෙල්ල මාලිනියි අම්මයි කැන්ටිමට ආවා.ඒ යුගයේ ප්‍රවීණත්වයට පත්වෙමින් සිටිය අය තමයි ප්‍රේමරන්ජිත් තිලකරත්න, සයිමන් නවගත්තේගම සහ එස්.කරුණාරත්න, රිහසල් බලල මේ අයත් කීව මාලිනී ඒ චරිතයට මදි කියල. ඒත් මං තරයේ විශ්වාස කළා මාලිනී ඒ චරිතයට ගැළපෙනව කියලා.තුන්දෙනාගෙන් කරන්නෙ මොන නාට්‍යයක් ද කියල මාලිනීගේ පියා කියල තියෙනවා. ඒත් මාලිනී ගේ මවට හිමිවෙන්න ඕන මාලිනී වගේ ශ්‍රේෂ්ඨ නිළියක් බිහිකිරීම සඳහා කැපවීම ගැන.ටික දවසක් යනකොට මාලිනීගේ පවුලේ අයයි අපයි අතරේ ලොකු විශ්වාසයක් ඇතිවුණා. පුහුණුවීම් රෑ වෙනතුරු කළොත් අපි මාලිනියි අම්මයි එක්ක බස් එකේ ගිහිල්ල ඒගොල්ල ගෙදරට ඇරලල ආවා.1965 නාට්‍ය උළෙලට හැව්ලොක් ටවුන් ලුම්බිණී රඟහලේ දී ‘අකල් වැස්ස’ හාපුරා කියල වේදිකාගත වුණා. තරගෙට නාට්‍ය හතක් තිබුණා.එදා තමයි මාලිනීගෙ රංගන සවාරිය ඇරඹුණේ. උලෙළේ හොඳම නිළිය සම්මානය මාලිනීට ලැබුණා ඈ රඟපෑ ප්‍රථම ප්‍රසිද්ධ නාට්‍යයෙන්ම.මට අද වගේ මතකයි ඒ සුන්දර රාත්‍රිය මට ජීවිතේ කවදාවත් අමතක වෙන්නේ නෑ. මාලිනීටත් ඒක අමතක වෙන එකක් නෑ. සම්මානය අරගෙන සෙනඟ පීරාගෙන මා ළඟට ආ මාලිනී 1965 දක්ෂම වේදිකා නිළිය අද නිළි සනුහරේ අග්‍ර මහේෂිකාව සම්මානය මට දීල “මේ සම්මානෙ අයිති මට නෙවි ආලෝක අයියා” කියල වැන්ද හැටි මගේ මරණ මංචකයේදිත් මට සිහිවේවි.සමහර නාට්‍යකාරයො නාට්‍යයක් කරන්නේ අපේක්ෂා රාශියක් ඇතුව. අපට තිබුණේ එකම අපේක්ෂාවයි. ඒක තමයි විනයවාදීව හොඳ නාට්‍යයක් කිරීම.මාලිනීට සම්මානය ලැබුණට පස්සේ බොහෝ අය ඈ ගැන වග විභාග කළා. මාලිනීට බෑ කිව්ව නාට්‍ය නිෂ්පාදකයෝත් එදා මාලිනීගේ දෑත් අල්ලගෙන සුබ පැතූ හැටි මට මතකයි.’අකල් වැස්ස’ දර්ශනයක් බලන්න ඇවිල්ල ජෝ අබේවික්‍රම මහතාත් තිස්ස ලියනසූරිය මහතාත් ‘පුංචි බබා’ චිත්‍රපටයට මාලිනී තෝර ගත්තා.ඊට පස්සේ මාලිනීගේ ඉල්ලීමට මා “නිදිකුම්බා” නාට්‍යය නිෂ්පාදනය කළා. එහිත් ඈ රඟපෑවා. මාලිනී ‘හිරු අවරට ගියාදෝ’, ‘ලියතඹරා’ ආදී නාට්‍යවල රඟපාල ඇගේ වේදිකා යුගය අවසන් කළා ’පුංචි බබා’ට එකතු වීමෙන්.සිංහල නිළි සනුහරේ රැජිනියො දෙන්නෙක් හිටිය. රුක්මණී දේවි එක් කෙනෙක්. අනෙක් රැජින මාලිනී ෆොන්සේකා. මාලිනී අද ඉන්නේ නිළි ලෝකේ ඉහළම පඩියෙ. එහි පළමු පඩිය නැඟීමට මට අතදීමට හැකිවීම මගේ කලා ජීවිතේ ඉටුවූ ශ්‍රේෂ්ඨතම පින්කමයි.වේහැල්ලේ පියතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=av10042512</link>
    <topic>මාලිනිගේ සිනමා දිවියේ තොරතුරු පොතකට එක්වූ හැටි</topic>
    <author>ගාමිණී සුසන්ත</author>
    <content>මේ කරන උදව්වලට අපිටත් සලකන්න ඕනැ (රසදුන නව කථාව)මාලිනි ජාත්‍යන්තරයට රැගෙන ගියේ මවු රටේ ජාතිකත්වයයි‘මාලිනිට පිදිය හැකි ලොකුම උපහාරය ගෞරව ආචාර්ය උපාධියක් පිරිනැමීමයි’අයිරාංගනී හැරුණුකොට ශ්‍රේෂ්ඨතම නිළිය මාලිනිනිළියක ලෙසත් තරුවක ලෙසත් ජන බුහුමන් ලද කලාකාරිණියකාන්තා ප්‍රජාවට ප්‍රදීපස්ථම්භයක් වූ අපේ සිනමාවේ මහා නිළියමට කරපු වෙනස්කම් සිනාවකින් දරාගත්තානිරහංකාරයි නිර්ව්‍යාජයිඇය ආ මාවතේ රෝසමල් ඉසීමට කවුරුත් සිටියේ නෑකන්දක් මෙන් නොසැලී අපට ශක්තිය දුන්නාමගේ කලා දිවියේ ශ්‍රේෂ්ඨතම පින්කම මාලිනි නිළියක් කිරීමයිමාලිනිගේ සිනමා දිවියේ තොරතුරු පොතකට එක්වූ හැටිදෙවියන් අපේ මව්බිමට දුන් නිධානය ඇයයිඅපිට ළඟම තරුවයි ඇයපික්චර් පිස්සාඅම්රිතාගේ ආදරේ තරමiifa සමඟ හොඳ හිත රැගෙන අමිතාබ් භච්චන් ශ්‍රී ලංකාවේඅපගේ නිළි රැජන මාලිනී පිළිබඳව පුවත්පත්වල සඟරාවල කොතෙකුත් ලියැවී ඇත. එහෙත් ඇය පිළිබඳව විවිධ මාතෘකා ඔස්සේ විද්වතුන් විසින් රචනා කරන ලද ලිපි එකතුවක් ග්‍රන්ථයක් ලෙස සම්පාදනය කිරීම කෙතරම් නම් අගනා කටයුත්තක්ද? මෙම අගනා කටයුත්තට උරදුන්නේ ලේඛකයකු, පර්යේෂකයකු මෙන්ම සෞන්දර්ය විශ්වවිද්‍යාලයේ කථිකාචාර්යවරයකු ද වන ධම්මික දිසානායක මහතාය.ජාතික අවශ්‍යතාවයක් ඉටුකරලීමක් ලෙස හැඳින්විය හැකි මෙය, සිනමා රසිකයින්ට රසවත් කෘතියක් මෙන්ම පර්යේෂකයින්ට සිනමා අධ්‍යයනාගාරයකි. ’මාලිනී – ජීවමාන පුරාවෘත්තය’ නම් මෙම කෘතිය සංස්කරණය කිරීමට මුල්වූ හේතුව, මෙහි අඩංගු තොරතුරු ආදිය පිළිබඳව අපි ධම්මික දිසානායකගෙන් විමසා සිටියෙමු.”මාලිනී ෆොන්සේකාගේ සිනමා ජීවිතයේ විවිධ තොතුරු එක්රැස් කිරීමට මම පෙලඹුණේ මීට වසර ගණනාවකට පෙර සිටයි. ඒ අනුව මම විවිධ අයුරින් මාලිනිය පිළිබඳ තොරතුරු ඡායාරූප එක්රැස් කළා.ධම්මික දිසානායකඑම කාර්යයේදී මට පෙනී ගියා මාලිනී ෆොන්සේකා යනු අපේ රටේ සිටින සුවිශේෂී කාන්තාවක් බව. එම තොරතුරුවලින් මම මීට වසර කීපයකට පෙර ‘මාලිනියේ’ නම් වූ කෘතිය සම්පාදනය කළා.එයින් නොනැවතී තවත් ඉදිරියට ගොස් ‘මාලිනී – ජීවමාන පුරාවෘත්තය’ නම් මෙම කෘතිය රචනා කිරීමට පෙලඹුණා. මෙහිදී මම තොරතුරු සොයාබලන්නට තීරණය කළේ මාලිනිය නම් වූ රංගන ශිල්පිනිය, චිත්‍රපට අධ්‍යක්ෂවරිය, චිත්‍රපට නිෂ්පාදකවරිය යන මාතෘකා ඔස්සේ. ඊට අමතරව මාලිනියගේ සමීපතමයින්ගෙන් ඇයගේ ජීවන තොරතුරුත් සොයාබැලුවා. විද්වතුන්ගෙන්, ලේඛකයින්ගෙන් ලිපි සපයා ගත්තා. මෙම රසවත් හරබර ලිපි රචනාවලින් මාලිනිය පිළිබඳව සියලුම තොරතුරු කියවෙනවා.එමෙන්ම මාලිනී ෆොන්සේකාට ජාතියේ ප්‍රණාමය පුද කිරීමේ උළෙලේ දී ජනාධිපති මහින්ද රාජපක්ෂ මැතිතුමා පැවැත්වූ දේශනය ද මෙයට ඇතුළත්.’පුංචි බබා’ චිත්‍රපටයේ සිට ‘ආකාස කුසුම්’ චිත්‍රපටය දක්වා මාලිනිය රංගනයෙන් දායක වූ චිත්‍රපට 150 පිළිබඳවම තොරතුරු ද මාලිනිය ලැබූ දෙස් විදෙස් සම්මාන පිළිබඳ විස්තර ද ඇයගේ ජීවිතයේ ඉතා දුර්ලභ අවස්ථා රැගත් ඡායාරූප රැසක් ද මෙම කෘතියට ඇතුළත්. මෙම කෘතිය සංස්කරණය කිරීමේදී ලිපි සැපයූ විද්වතුන් ගෙන් මෙන්ම මුද්‍රණ බර කරට ගත් ප්‍රේම් දිසානායක මහතාගෙන් ලැබුණු සහයෝගය ද ඉමහත්” යැයි ධම්මික දිසානායක පැවසුවේය.ගාමිණී සුසන්ත</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=av10042513</link>
    <topic>දෙවියන් අපේ මව්බිමට දුන් නිධානය ඇයයි</topic>
    <author>තුෂාරි වික්‍රමසිංහ</author>
    <content>මේ කරන උදව්වලට අපිටත් සලකන්න ඕනැ (රසදුන නව කථාව)මාලිනි ජාත්‍යන්තරයට රැගෙන ගියේ මවු රටේ ජාතිකත්වයයි‘මාලිනිට පිදිය හැකි ලොකුම උපහාරය ගෞරව ආචාර්ය උපාධියක් පිරිනැමීමයි’අයිරාංගනී හැරුණුකොට ශ්‍රේෂ්ඨතම නිළිය මාලිනිනිළියක ලෙසත් තරුවක ලෙසත් ජන බුහුමන් ලද කලාකාරිණියකාන්තා ප්‍රජාවට ප්‍රදීපස්ථම්භයක් වූ අපේ සිනමාවේ මහා නිළියමට කරපු වෙනස්කම් සිනාවකින් දරාගත්තානිරහංකාරයි නිර්ව්‍යාජයිඇය ආ මාවතේ රෝසමල් ඉසීමට කවුරුත් සිටියේ නෑකන්දක් මෙන් නොසැලී අපට ශක්තිය දුන්නාමගේ කලා දිවියේ ශ්‍රේෂ්ඨතම පින්කම මාලිනි නිළියක් කිරීමයිමාලිනිගේ සිනමා දිවියේ තොරතුරු පොතකට එක්වූ හැටිදෙවියන් අපේ මව්බිමට දුන් නිධානය ඇයයිඅපිට ළඟම තරුවයි ඇයපික්චර් පිස්සාඅම්රිතාගේ ආදරේ තරමiifa සමඟ හොඳ හිත රැගෙන අමිතාබ් භච්චන් ශ්‍රී ලංකාවේමාලනී ෆොන්සේකා මම දුටුවේ සිනමාවෙන් බොහෝ අය ඇය දකින්න හුඟාක් කලින්. ඒ වන විට ඇය පාසල් වයසේ පසුවන යුවතියක්. මට මතකයි ඇගේ නිවෙස පිහිටා තිබුණේ මගේ ගම් ප්‍රදේශයේමයි. ඇය ගුරුකුලයට පාසල් යනකොට අපි ඇය දෙස බලන් ඉන්නවා. මාලනී ඉතාම සුන්දර තරුණියක්. පාසලට යන හැම වෙලාවකම ඇගේ සුරතේ අඩිකෝදුවක් රැඳී තිබුණා මට අද වගේ මතකයි.මම කාර් එකේ පාසල් යන විට මාලනී පාසලට යනවා මට හමු වෙනවා. ඇය දන්නවා අපි ඇය දෙස බලා සිටින වග. ඒ හින්දම ඇය හරිම ලැජ්ජාවකින් ඉන්නේ කාර් එක පසුකරගෙන යනතුරු. එතකොට මට කවදාවත් හිතුණේ නැහැ මේ යන්නේ මා පෙනී සිටි වැඩිම චිත්‍රපට ගණනක මා සමඟ රඟන ප්‍රධාන නිළිය ඇය වේවි කියලා.1960 ගණන්වල මම ලයනල් වෙන්ඩ්ට් එකට බැඳිලා නාට්‍ය පාඨමාලාව හැදෑරුවා. ඒ කාලේ සුගතපාල සෙනරත්යාපා නිර්මාණය කිරීමට යන චිත්‍රපටයක ප්‍රධාන නළු චරිතයට මටත් ආරාධනා ලැබුණා. මට මතක හැටියට එහි මුහුරත් උළෙල පැවැත්වූවේ කලගෙඩිහේනෙදියි. මම සෙනරත් යාපා සමඟ එයට සහභාගි වෙන්න ගියා.මාලිනී ෆොන්සේකාත් එතැනට පැමිණ සිටියා මතකයි. නමුත් ඇයත් සමඟ මට කතා කරන්න ලැබුණෙ නැහැ. මුහුරත් උළෙලින්ම ඒ චිත්‍රපටයේ වැඩ කටයුතු ඇන හිටියා. පසු කාලෙක මට මාලනීගෙන් දැනගන්න ලැබුණා, එතැනදී ඇගෙන් කෙනෙක් ඇහුවලු කවුද ඒ චිත්‍රපටයේ ප්‍රධාන නළුවා කියලා? එතකොට මාලනී මෙහෙම උත්තර දුන්නලු. “මම හිතන්නෙ ප්‍රධාන නළුවට ඉන්නෙ ලන්සි කොල්ලෙක්ද කොහෙද කියලා.” ඇත්තටම ඒ කාලෙ මම හුඟාක් සුදුයි (රවී සිනාසෙයි)ඉන්පසු කලෙක විජය, මාලනී, මම ‘ගංගා’ චිත්‍රපටයේ එකට රඟපෑවා. විජය මගේ සමීපතම මිතුරෙක්. ඔහු තමයි පළමු වතාවට මට විවෘත ආරාධනාවක් කළේ චිත්‍රපට රංගනයට පිවිසෙන්න කියලා. ඔහු කිව්වා නාට්‍ය රඟපපා ඉඳල වැඩක් නැහැ චිත්‍රපටයක රඟපාන්න එන්න කියලා. ඒ වගේම මාලනී ෆොන්සේකා මගේ සිනමා දිවියේ කිට්ටුවන්තම සහෝදරිය කිව්වොත් නිවැරැදියි. අපි අතර හැමදාම පුදුමාකාර විදිහට හිතේ බැඳුණු කිට්ටුවන්තකමක් තිබුණා.මාලනී මගේ සිනමා ජීවිතේ මට තිබෙන ලොකුම අභිමානය කිව්වොත් එය හරියටම හරි. ඒ අභිමානය තමයි ජාත්‍යන්තර කීර්තියට පත් මාලනී ෆොන්සේකා කියන රංගන ශිල්පිනිය වන මේ මහා කලාකාරිය සමඟ මගේ වැඩිම චිත්‍රපට ගණනක මට රඟපාන්න අවස්ථාව ලැබුණු එක.ඇගේ වෘත්තීය මට්ටමින් සහ එයින් පරිබාහිර අතිශයින් පෞද්ගලික පී‍්‍රතිමත් අවස්ථාවන්වලදීත් ඇයට ගැටලු පැන නැගී අවස්ථාවලදීත් ඇයත් සමඟ සැබෑ සහෝදරත්වයකින් අදටත් කටයුතු කරන්නේ මමයි. මම මාලනී ගැන නිළියක ලෙස කතා කළොත් අපි දෙදෙනා වෘත්තීය මට්ටමින් වසර 40 කට ආසන්න කාලයක් ඉතා සමීපව අඳුනනවා.මගේ සිනමා දිවියේ මට හමුවූ ඉතාම අතිශයින්ම වෘත්තීමය ආකල්පයෙන් කටයුතු කරන නිළිය මාලනී ෆොන්සේකා බව පැවසුවොත් අනෙක් කිසිදු නිළියක් මා සමඟ අමනාප නොවන බව මා දන්නවා.මේ සිනමාව තුළ අයිරංගනී සේරසිංහ මහත්මියගේ සිට අනර්කලී ආකර්ෂා දක්වා සියලුම නිළියන් සමඟ මම වැඩ කර තිබෙනවා. ඔවුනට මගේ ඇත්තේ අසීමිත ගෞරවයක්. නමුත් මාලනී පමණ සිනමාව තමාගේ ජීවිතය කරගත් එය වෙනුවෙන් ජීවිතය කැපකළ සිනමාව වෙනුවෙන් මහා බරක් ඔසවාගෙන සිටි ගැහැනියක් මේ නළු නිළි පරම්පරාව තුළ මට හිතන්න බැහැ. මාලනී මෑතක දී විශිෂ්ට ජාත්‍යන්තර සම්මාන රැසකින් පිදුම් ලැබුවා. ලෝකේ, ආසියාවේ සිනමා ආරම්භයේ සිට බිහිවුණු විශිෂ්ටතම රංගන ශිල්පීන් 25 දෙනෙකුගෙන් මාලනී ෆොන්සේකා එක් අයකු බව සඳහන් කරන්නේ CNN GO ආයතනයයි.මට ඒ හැම වෙලාවකදීම හිතෙන්නේ මේ ශ්‍රී ලාංකික කාන්තාව තනි අතින්, ස්ව උත්සාහයෙන් තමන්ගේ මව් රට මොන තරම් අභිමානයකට ලක් කරනවා ද කියලයි. ඒ හින්දම අද සමස්ත ජාතියේ ගෞරවය, ආදරය සහ තමන්ගේ පවුලේ කෙනෙකුට ඇති ළෙන්ගතුකම වගේ හරිම ආදරණිය හැඟීමකින් සමස්ත ශ්‍රී ලංකාවම ඇයට සලකනවා. මෙය හරිම ආශ්චර්ය දෙයක්. කෙනෙකුට තමන්ගේ වෘත්තීමය කටයුතුවලින් පමණක් ජන සම්මානයට පාත්‍ර වන්නට ලැබෙන්නේ ඉතා කලාතුරකින්. මා හිතන විදිහට මාලනී වටා ගොඩනැඟී තිබෙන හැම දෙයක්ම ඇය විසින්ම ගොඩනගාගෙන අපේ රටට ජාතියට දායාද කළ දේවල්.මාලනී බලගතු පවුල් පසුබිමකින්, ආර්ථික සම්පත් සහිතව පැමිණි කෙනෙක් නෙවෙයි. ඒ වගේම චිත්‍රපට කර්මාන්තය පිළිබඳව බැලුවත් ඇයට ගුරුකුලයක් විශේෂයෙන් සෙවණ දෙන්න හැදුණු ගහක් අපි දැක්කෙ නැහැ. තමා රඟපෑ පළමු චිත්‍රපටයේ සිට රාමුවක් රාමුවක් දක්වා ඇය පෙන්වූ ප්‍රතිභාව ජාත්‍යන්තර සම්මානලාභී නිළියක් වන තුරු මේ සියල්ල ගොඩනගා ගත්තේ ඇය විසින්ම බව පැවසිය යුතුමයි. ඇය ඇගේ ජීවිතය තුළ අනේක දුක්ඛ දෝමනස්ස විඳි කාන්තාවක්. අද වනතුරුත් මම හිතන්නැහැ මාලනී සුඛෝපභෝගී ජීවිතයක් ගත කළා කියලා.සිරිපාල සහ රන්මැණිකාඇගේ මුල් යුගයේ ඇය වෙහෙසුණේ ඇගේ මව්පියන්, සහෝදර සහෝදරියන් වෙනුවෙන්. මේ සියලු අපහසුතා මැද්දේ ඇගේ සියලු ප්‍රාර්ථනා සියලු දේ බිඳ වැටෙන අවස්ථාවන්ට ඉතාම එඩිතරව මුහුණ දෙමින් ඒ කිසිදු දෙයකින් තම වෘත්තීමය ජීවිතයට අබමල් රේණුවක හානියක් නොවන්නට වැඩ කරමින් තමාගේ පෞද්ගලික ජීවිතය කාමරයකට දාලා වහලා අඟුලු දමා කැමරාව ඉදිරියට එන්නට ඇයට පුළුවන්කම තිබුණා. දර්ශන තලයට, චිත්‍රාගාරයට උදේ ඇවිත් කිසිම පී‍්‍රතිමත් ස්වභාවයක් නැතිව රථයෙන් බහින මාලනී ෆොන්සේකා කැමරාව ඉදිරියේදී කවදාවත් දුක හඳුනාගෙන නැති කෙල්ලක, දඟකාර දැරිවියක ලෙස තමාගේ චරිතයට ආවේශ වෙන හැටි තවමත් මට නම් පුදුමයක්.මේ දේ තමයි මම කියන්නේ ඇගේ වෘත්තීමය කැපවීම කියලා. තමාගේ පෞද්ගලිකත්වය සහමුලින්ම අමතක කරලා අදාළ චරිතය, අධ්‍යක්ෂවරයාට අවශ්‍ය පරිදි චරිතයට අසාධාරණයක් නොවෙන අයුරින් ඉතා හොඳින් හසුරුවන්න ඇයට හැකියාව තිබෙනවා. මෙයට හොඳම උදාහරණය තමයි ‘ආකාස කුසුම්’ චිත්‍රපටයේ ඇය රඟපාන චරිතය. මාලනී මේ චරිතය නිරූපණය කරත්දී බොහෝ පිරිසක් බොහෝ අවස්ථාවන්වලදී එම චරිතයේ විවිධ පැතිකඩ මාලනීගේ පෞද්ගලික ජිවිතයට සම්බන්ධ කරන්න උත්සාහ කළා.සිනමාව යනු කුමක් දැයි හරිහැටි වටහා නොගත් පිරිස් තමන් ගැන, මේ මාලනියමැයි කියන චෝදනාව තමා වෙත එල්ල කරන බව චරිතය භාර ගැනීමේ සිටම ඇය දැන සිටියා. මේ චරිතය ඇය අනවබෝධයෙන් භාරගත් දෙයක් නොවෙයි. මාලනිය කියන මේ අතිවිශිෂ්ට රංගන ශිල්පිනිය අති ශ්‍රේෂ්ඨත්වයට පත්වන්නේ තමාව සිනමාවට පරිත්‍යාග කරන්න පුළුවන් තත්ත්වයක් ඇයට තිබුණ නිසාමයි කියා මම හිතනවා. තම වෘත්තිය වෙනුවෙන් ඒ ශක්තිය ඇයට තිබුණා.මේ මහා ශක්තීන් දරාගෙන සිටිමින් සිනමාව වෙනුවෙන් ජීවිතය කැපකර අද ජාතියේ අභිමානය පිළිබඳ සංකේතයක් බවට ජාතිකවත් ජාත්‍යන්තරවත් කිරුළු දරා සිටින මාලනිය සාමාන්‍ය ජීවිතයේ දීත් සියලු දේ උපේක්ෂාවෙන් විඳ දරා ගැනීමේ ශක්තිය තිබු කාන්තාවක් බව කිව යුතුමයි. ඒ ශක්තිය ඇය අදහන බුද්ධ ධර්මයෙනුත්, ඇය ජීවත්වුණු මේ රටේ සාමාන්‍ය ජනතාවගේ සිතුම් පැතුම් අතරිනුත් පොළවේ පය ගසා ජීවත්වන ගැහැනියක ලෙස ඇය සතු වූවා කියා මා හිතනවා.ඇය ඒ ලබා දුන් ගෞරවයට උපහාර දක්වන්න නම් අලුත් පරම්පරාවට කරන්න පුළුවන් හොඳම දේ තමයි තම වෘත්තිය වෙනුවෙන් කැපවී අවංකව කටයුතු කිරීම. දේශීය සිනමාව 1947 ආරම්භ වූ දා සිට අද දක්වා රුක්මණි දේවියට පිදිය යුතු ගෞරවය එලෙසම පවත්වා ගනිමින් දේශීය සිනමාවේ බිහිවුණු ශ්‍රේෂ්ඨතම නිළිය මාලනී බව මම ඉතා නිර්භයව ප්‍රකාශ කරනවා. ‘පුංචි බබා’ වැනි මාලනී ඉතාම සැහැල්ලුවෙන් ගී ගයමින් නටන වාණිජමය චිත්‍රපටයක සිට ‘එයා දැන් ලොකු ළමයෙක්’, ‘බඹරු ඇවිත්’ වැනි ඉතා සියුම් රංගනයක් ප්‍රකට කළ චිත්‍රපට හරහා අවසානයේ ‘ආකාස කුසුම්’ දක්වා පැමිණි ඒ තරු මන්දාකිණියේ ආ ගමන්මඟ මොහොතකට මෙනෙහි කළහොත් මාලනී යනු ශ්‍රී ලංකාව කවරක්දැයි ලෝකයට හඳුන්වා දීමට දෙවියන් විසින් මේ ආදරණීය මව්බිමට ප්‍රදානය කළ නිධානයක් බව මගේ හැඟීමයි. හෙළ කළා අඹරේ මිණි පහන, හෙළයේ නිළි රැජිනියනි ඔබට දීර්ඝායුෂ.තුෂාරි වික්‍රමසිංහ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=av10042514</link>
    <topic>අපිට ළඟම තරුවයි ඇය</topic>
    <author>සු. මි.</author>
    <content>මේ කරන උදව්වලට අපිටත් සලකන්න ඕනැ (රසදුන නව කථාව)මාලිනි ජාත්‍යන්තරයට රැගෙන ගියේ මවු රටේ ජාතිකත්වයයි‘මාලිනිට පිදිය හැකි ලොකුම උපහාරය ගෞරව ආචාර්ය උපාධියක් පිරිනැමීමයි’අයිරාංගනී හැරුණුකොට ශ්‍රේෂ්ඨතම නිළිය මාලිනිනිළියක ලෙසත් තරුවක ලෙසත් ජන බුහුමන් ලද කලාකාරිණියකාන්තා ප්‍රජාවට ප්‍රදීපස්ථම්භයක් වූ අපේ සිනමාවේ මහා නිළියමට කරපු වෙනස්කම් සිනාවකින් දරාගත්තානිරහංකාරයි නිර්ව්‍යාජයිඇය ආ මාවතේ රෝසමල් ඉසීමට කවුරුත් සිටියේ නෑකන්දක් මෙන් නොසැලී අපට ශක්තිය දුන්නාමගේ කලා දිවියේ ශ්‍රේෂ්ඨතම පින්කම මාලිනි නිළියක් කිරීමයිමාලිනිගේ සිනමා දිවියේ තොරතුරු පොතකට එක්වූ හැටිදෙවියන් අපේ මව්බිමට දුන් නිධානය ඇයයිඅපිට ළඟම තරුවයි ඇයපික්චර් පිස්සාඅම්රිතාගේ ආදරේ තරමiifa සමඟ හොඳ හිත රැගෙන අමිතාබ් භච්චන් ශ්‍රී ලංකාවේසී.එන්.එන්. ගෝ ආයතනය ආසියාවේ විශිෂ්ටතම රංගවේදීන් 25 දෙනා අතරට අපේ ‘නිළි රැජන’ මාලිනි ෆොන්සේකා ඇතුළත් කර තිබුණේ විශේෂයෙන් ඇය ‘ආකාස කුසුම්’ චිත්‍රපටයේ ඉදිරිපත් කළ චරිතාංග නිරූපණය සැලකිල්ලට ගෙන බව වාර්තා වෙයි. මාලිනියට තුන්වැනි අන්තර්ජාතික සම්මානය හිමිකර දුන්නේ ද මේ චිත්‍රපටයයි. ‘ආකාස කුසුම්’ තරුණ පරපුරේ වඩාත්ම ප්‍රතිභාන්විත සිනමාකරුවා ලෙස සැලකුම් ලබන ප්‍රසන්න විතානගේ ගේ අධ්‍යක්ෂණයකි. මේ මාලිනි ෆොන්සේකා නම්වූ අග්‍රගණ්‍ය නිළිය අරභයා ප්‍රසන්න දක්වන මතිමතාන්තර රැගත් සම්මුඛ සාකච්ඡාවකි.මම හිතන විදියට ප්‍රසන්න, ඔබ මුලින්ම මාලිනි ෆොන්සේකාගේ හොඳ රසිකයෙක්.ඔව්. මගේ පියා මා කුඩා කාලයේ තිරගත වන හැම සිංහල චිත්‍රපටයක්ම නරඹන්න මා රැගෙන ගියා. මම මාලිනි රඟපෑ චිත්‍රපටයක් විදියට මුලින්ම දැක්කේ ‘හතර දෙනාම සූරයෝ’. මොකද්ද මම රසිකයෙක් විදියට අන් නිළියන්ගේ නොතිබුණු, මාලිනිගේ දැක්ක සුවිශේෂි ගුණය? මම හිතන විදියට ඇය අපි සහෝදරියක් විදියට, පෙම්වතියක් විදියට ප්‍රාර්ථනා කරන පරමාදර්ශි කාන්තාව බවට පත්වුණා. මේ නිසා රසිකයන් වශයෙන් අපිට ඇයට කිට්ටු වෙන්න පුළුවන්කමක් තිබ්බා.මාලිනි නිසැක වශයෙන්ම තරුවක්. තරුවක් කියන්නේ කවුද? තරුවක් කියන්නේ අපිට අතපොවන්න බැරි ඈතක තිබෙන ප්‍රතිරූපයක්. නමුත් මාලිනි තරුවක් වන අතරම අපිට ළංවීමේ හැකියාව ඇයට තිබුණා. ඒ නිසා තමයි ඇයට අවුරුදු හතළිහක් තිස්සේ සිනමා ක්ෂේත්‍රයේ අඛණ්ඩව රැඳිලා ඉන්න පුළුවන්කම තිබුණේ.මාලිනිගේ රංග ප්‍රතිභාව ඔබ දැක්කේ කොයි විදියට ද?ඇය රඟපාපු ‘නිධානය’, ‘එයා දැන් ලොකු ළමයෙක්’, ‘සිරිපාල සහ රන්මැණිකා’, ‘බඹරු ඇවිත්’ වැනි චිත්‍රපට ගත්තම රංගනය මොන තරම් සියුම් විෂයයක් ද කියන එක ඇය ප්‍රකට කළා. ඒ වගේම මනුෂ්‍ය ජීවිතයේ අභ්‍යන්තරයට කිඳා බසින්න ඇයට මොන තරම් හැකියාවක් තිබෙනවද කියන එක ඇය රඟපෑ මේ චරිතවලින් උද්ධරණය කළා. ඒ වගේම විවිධාකාර චරිතවලට රූපාන්තරණය වීම සම්බන්ධයෙන් ඇය පළ කළ සුවිශද කුසලතාව. උදාහරණ වශයෙන් ඇය ‘සොල්දාදු උන්නැහේ’ චිත්‍රපටයේ ගණිකාවකගේ චරිතයට ප්‍රවිෂ්ට වීමෙන් එතෙක් තමාට තිබුණු අර පරමාදර්ශී ස්ත්‍රිය පිළිබඳව වූ ප්‍රතිරූපය තුළ සිරගතවීම කඩන්න ගත්තු උත්සාහය අපි අගය කරන්න ඕනැ.ඔය කාලයේදීම තමයි ස්වර්ණා මල්ලවාරච්චිත් සිනමා රංගනයට අවතීර්ණ වුණේ. ඔබ කොහොමද ස්වර්ණවයි, මාලිනිවයි සසඳන්නේ?‘අහස් ගව්ව‘ චිත්‍රපටයෙන් අමරසිරි කලංසූරියත් ස්වර්ණා මල්ලවආරච්චිත් රැඩිකල් ප්‍රතිරූපයක් ගෙන ආවා. ‘දඩයම’ චිත්‍රපටය ස්වර්ණා විශිෂ්ට චරිතාංග නිළියක් බව තහවුරු කළා.මනුෂ්‍ය ජීවිතය, විශේෂයෙන් එහි අභ්‍යන්තරයේ අතිශය සියුම් තැන් නිරාවරණය කිරීමේදී ස්වර්ණා මාලිනියට වඩා ඉදිරියට ගිහින් තිබුණා.ඇත්තම කියනවා නම් මට ‘ආකාස කුසුම්’ චිත්‍රපටයේදී ලොකු බයක් තිබුණා, මාලිනි කොතෙක් දුරට මේ කාර්යය සාර්ථකව කරයි ද කියලා. එහෙත් ඇය ඒ බිය සැක දුරු කරමින් ඉතාමත්ම විශිෂ්ට ලෙස තම චරිතය නිරූපණය කළා.වාණිජ සිනමාව තුළ ඔබ මාලිනිව දකින්නේ කොහොම ද?වාණිජ සිනමාව තුළ ඇය බොහෝවිට රඟපෑවේ අනුකාරක චිත්‍රපටවල. එහෙත් ඇය කිසිසේත්ම දෙමළ හෝ හින්දි චිත්‍රපටවල නිළියන් අනුකරණය කළේ නැහැ. අපි උදාහරණ දෙකක් ගමු. ඇය ‘සූරයා සූරයාමයි’ චිත්‍රපටයේ රඟපෑවේ ‘කුමරි තෝට්ටම්’ නමැති දෙමළ චිත්‍රපටයේ ජයලලිතා ජයරාම් රඟපාපු චරිතය.ඇය ‘මේ දෑස කුමට ද?’ චිත්‍රපටයේ රඟපෑවේ ‘ඩීඩාර්’ නමැති හින්දි චිත්‍රපටයේ නර්ගිස් රඟපාපු චරිතය. නමුත් මේ සිංහල චිත්‍රපට දෙකේම අපි දැක්කේ ජයලලිතාවත් නර්ගිස්වත් නෙමෙයි; මාලිනිවයි. ඕනැම චරිතයක් තමාගේ කර ගැනීමේ හැකියාව ඇයට තිබුණා.‘ආකාස කුසුම්’ චිත්‍රපටයේ මාලිනිගේ චරිතාංග නිරූපණය ඇගේ සිනමා රංග කලා ජීවිතයේ අතිශය සුවිශේෂී වූ කඩඉමක්?ඇත්තටම ‘ආකාස කුසුම්’ මම මාලිනි වෙනුවෙන්ම නිර්මාණය කළ චිත්‍රපටයක්. ඇය ජීවිතයේ එක් මොහොතක බරපතළ ශෛල්‍යකර්මයකට ලක්වුණා. ඉන්පසු ඇයට නැවතත් ජීවිතයට මුහුණදීම සඳහා මා ඇයට අංශුමාත්‍රයක හෝ ධෛර්යයක් සැපයීමට ගත් උත්සාහයක් විදියට ‘ආකාස කුසුම්’ හඳුන්වන්ට පුළුවන්. මාලිනි ‘ආකාස කුසුම්’ චිත්‍රපටයේදි මා නිර්මාණය කළ සන්ධ්‍යා රාණි ගේ චරිතය තමන්ගේ ජීවිතය බවට පත් කරගෙන රඟපෑවා. එහි ඇගේ රංගන සාර්ථකත්වයට හේතුව ඒකයි.ඔබ සන්ධ්‍යා රාණිගේ චරිතය නිර්මාණය කළේ මොන වගේ ගැහැනියක් විදියට ද?අපිට අපේ පෞද්ගලික ජීවිතයේ මොන තරම් දේවල් අහිමි වෙනව ද? අපිට ආදරය කරන, අපේ ආදරය ලැබිය යුතු අයට අපෙන් යුතුකම් ඉෂ්ට නොවන අවස්ථා තියෙනවා. ඒක ඕනැම වෘත්තියකට පොදුයි. මෙහිදී මම සලකා බැලුවේ සිනමා ක්ෂේත්‍රයේදී නළු නිළියන්ගේ වෘත්තියෙදි, විශේෂයෙන් නිළි වෘත්තියෙදි මේ දේ සිද්ධ වෙන්නේ කොහොමද කියන එක ගැනයි. පොදුවෙ ගත්තම තමා ජීවත්ව සිටින කාලය තුළදී තම එකම දියණියට ආදරය ප්‍රකාශ කරන්න නොහැකි වුණු මවක් ලෙසත් මේ චරිතය හඳුන්වන්න පුළුවන්.සු. මි.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=av10042516</link>
    <topic>අම්රිතාගේ ආදරේ තරම</topic>
    <author>සුජීව තේවහෙට්ටිගේ</author>
    <content>මේ කරන උදව්වලට අපිටත් සලකන්න ඕනැ (රසදුන නව කථාව)මාලිනි ජාත්‍යන්තරයට රැගෙන ගියේ මවු රටේ ජාතිකත්වයයි‘මාලිනිට පිදිය හැකි ලොකුම උපහාරය ගෞරව ආචාර්ය උපාධියක් පිරිනැමීමයි’අයිරාංගනී හැරුණුකොට ශ්‍රේෂ්ඨතම නිළිය මාලිනිනිළියක ලෙසත් තරුවක ලෙසත් ජන බුහුමන් ලද කලාකාරිණියකාන්තා ප්‍රජාවට ප්‍රදීපස්ථම්භයක් වූ අපේ සිනමාවේ මහා නිළියමට කරපු වෙනස්කම් සිනාවකින් දරාගත්තානිරහංකාරයි නිර්ව්‍යාජයිඇය ආ මාවතේ රෝසමල් ඉසීමට කවුරුත් සිටියේ නෑකන්දක් මෙන් නොසැලී අපට ශක්තිය දුන්නාමගේ කලා දිවියේ ශ්‍රේෂ්ඨතම පින්කම මාලිනි නිළියක් කිරීමයිමාලිනිගේ සිනමා දිවියේ තොරතුරු පොතකට එක්වූ හැටිදෙවියන් අපේ මව්බිමට දුන් නිධානය ඇයයිඅපිට ළඟම තරුවයි ඇයපික්චර් පිස්සාඅම්රිතාගේ ආදරේ තරමiifa සමඟ හොඳ හිත රැගෙන අමිතාබ් භච්චන් ශ්‍රී ලංකාවේතාවකාලික පෙම් සබඳතා ගැන අපට නිතරම අහන්නට ලැබෙන්නේ බටහිර සිනමා ලෝකයේ තිරේ පිටුපසින්. නමුත් දැන් ඒ ක්ෂණික පෙම් කතා බොලිවුඩ් සිනමාවෙනුත් අහන්නට ලැබෙනවා. මෙවැනි පෙම් බැඳුම්, පෙම් බිඳුම් වත්මන් බොලිවුඩ්පුරයේ සුලබ සිදුවීම් බවට පත්වෙලා. ඔය අතරේදි තවත් වර්ගයක සබඳතාවන්ද තිබෙනවා. ඒ තමයි එකම පෙම් යුවළ දෙතුන් වතාවක් එක්වෙමින් වෙන් වෙමින් කල් ගෙවීම.ජනපි‍්‍රය නළු ශාහිඩ් කපූර් සහ තවත් ජනපි‍්‍රය නිළියක වන අම්රිතා රාඕ එවැනි පෙම් යුවළක්. මේ දෙදෙනා මුලින්ම දැන හඳුනා ගත්තේ ‘ඉෂ්ක් විෂ්ක්’ චිත්‍රපටයේ රූපගත කිරීම්වලට එක්වී සිටිය කාලයේදියි. දෙදෙනාගේම මුල්ම රැඟුම් ඇතුළත් වුණේත් මේ චිත්‍රපටයටයි.රූපගත කිරීම්වලට පැමිණි අම්රිතා නම්වූ මේ සුන්දර යුවතියට සමීප වූ ශාහිඩ්, ඇයට ආදරය කරන්නට පටන් ගත්තා. බොහෝ දෙනා මේ සබඳකම ගැන ශාහිඩ්ගෙන් විමසද්දී ඔහු එය ප්‍රතික්ෂේප කළා. අම්රිතාත් කතා කළේ තමන් සහ ශාහිඩ් අතර විශේෂ සබඳකමක් නැති ගානටයි. ඒ වුණත් මේ දෙදෙනා පෙම්වතුන් බව කාට කාටත් වැටහුණා. ‘ඉෂ්ක් විෂ්ක්’ චිත්‍රපටය තිරගත වූ කාලය වනතුරුම අම්රිතා - ශාහිඩ් ‘මිත්‍රත්වය’ දිගටම පැවතුණා.නමුත් චිත්‍රපටය තිරගත වී මාස කිහිපයක් ගත වෙද්දී ශාහිඩ්ගේ ඇවතුම් පැවතුම් වෙනස් වුණා. ඔහු අම්රිතා වෙතින් ඉවත් වෙන්නට උත්සාහ කළා.ශාහිඩ් වෙනස් වුණේ ඔහුගේ ජනපි‍්‍රයත්වය ඉහළ ගිය නිසා ය කියලයි සමහරුන් අනුමාන කරමින් කියා සිටියේ. ශාහිඩ්ට දිගින් දිගටම චිත්‍රපට ලැබෙන්නට පටන් ගත්තා. ඒ වන විට ශාහිඩ් සහ අම්රිතා එකට එක්වී චිත්‍රපට හතරක රඟපා තිබුණත් අම්රිතාගේ ඒ ‘සුදුසුකම’ ශාහිඩ්ට ‘ප්‍රමාණවත්’ වුණේ නැහැ.“ශාහිඩ්ගේ ගති එහෙම වුණත් අම්රිතා නම් ශාහිඩ්ගේ සිනමා ජීවිතයට ගොඩක් උදව් කළා. එයාගෙ සහායට හිටියා. ඒත් ශාහිඩ් ටිකෙන් ටික අම්රිතාව අමතක කළා. අම්රිතාගෙන් වෙන් වුණාට පසුව තමයි ශාහිඩ්, කරීනා කපූර්ට සමීප වුණේ.දෙදෙනා මුලින්ම එකට රඟපෑ ‘ෆිඩා’ චිත්‍රපටය රූපගත කළ දිනවලදීයි මේ සබඳකම ඇතිවුණේ. මේ බව දැන ගත්ත අම්රිතා, ශාහිඩ්ගෙන් වෙන් වුණේ දැඩි වේදනාවකින්. ශාහිඩ් - කරීනා පේ‍්‍රම වෘත්තාන්තයට වැඩි ආයුෂ තිබුණේ නැහැ. කරීනා හිටි හැටියේම ශාහිඩ්ගෙන් වෙන්වී සායිෆ් අලි ඛාන්ට සමීප වුණා.කරීනාගේ වෙන්වීම ශාහිඩ්ට දරා ගත නොහැකි වුණා. ඔහු කනස්සලු ස්වභාවයෙන් කාලය ගත කළා. මේ බව ආරංචි වුණ අම්රිතාගේ හදවත උණුවී ගියේ නිතැතින්මයි.ඇය ශාහිඩ් හමුවී ඔහුගේ හඬා වැටෙන හදවත අස්වසන්නට උත්සාහ කළා. ඇයගේ උත්සාහය සාර්ථක වුණේ නැවතත් ශාහිඩ්ගේ සෙනෙහසද ඇය වෙතට ළං වීමෙන්. “ශාහිඩ් හිත් අමාරුවෙන් ඉන්න දවස්වල එයාට මුලින්ම කතා කළේ අම්රිතායි. ඉන් පස්සෙ ශාහිඩ් එක්ක ආදරෙන් කතා කළ නිසා තමයි, ශාහිඩ්ගෙ හිත හැදුණේ.” ශාහිඩ්ගේ හිතවතකු එහෙම කියා තිබුණා.මේ සිද්ධියෙන් පසුව ශාහිඩ් සහ අම්රිතා නැවතත් පෙම්වතුන් බවට පත්වුණා. ඒ ආදරය පැවතුණේත් ටික කාලයකටයි. ශාහිඩ්, ‘කිස්මට් - කනෙක්ෂන්’ චිත්‍රපටයේ රඟපාද්දී ඔහුට විද්‍යා බාලන්ව මුණ ගැසුණා. අම්රිතා නොසිතූ ලෙසින් ශාහිඩ් නැවතත් ඇයගේ ආදරය ඉවතට දමා විද්‍යා සමග තවත් පෙම් කතාවකට මුල පිරුවා. නමුත් ඒ පෙම පැවතුණේද ඉතාම කෙටි කාලයකටයි. ශාහිඩ්ගේ පෙම්වතියන්ගේ ලැයිස්තුවට තවත් නමක් එකතු වුණා.මේ කුණාටු කෙලෙස හැමුවත් අම්රිතා සැලුණේ නැහැ. ඇය මුළු හදවතින්ම ශාහිඩ්ට ආදරය කළා. මේ අතරදී තමයි අම්රිතා රඟපෑ ‘වෙල්කම් ටු සජාන්පූර්’ චිත්‍රපටය තිරගත වුණේ.මේ චිත්‍රපටය සහ එහි ඇතුළත් වූ අම්රිතාගේ රඟපෑම් ද විචාරකයන්ගේ ප්‍රශංසාව දිනා ගත්තා. අම්රිතාගේ සිනමා ජීවිතයට ‘වෙල්කම් ටු සජාන්පූර්’ ආලෝකයක් ගෙන දුන්නා. මේ නිසා බොලිවුඩ් සිනමාව තුළ ස්ථාවරත්වයක් ගොඩ නංවා ගැනීමට අම්රිතා සමත් වූවත් ඇය උඩඟු වුණේ නැහැ. ඇය නැවත වතාවක් ශාහිඩ්ට කතා කර ඔහුගේ දුක සැප විමසන්නට තරම් නිහතමානී වුණා. නමුත් ශාහිඩ් ඇයට උත්තර දුන්නේ අකැමැත්තෙන්.සමහරුන්ගේ සිතුවිලි වෙනස් වන්නට පටන් ගන්නේ බලාපොරොත්තු නැති අවස්ථාවලදීයි. ශාහිඩ්ටත් සිදුවුණේ එවැනි දෙයක්. ඔහු හිටිහැටියේම අම්රිතාගේ ජංගම දුරකථනයට ආදරබර වදන් මුසුවූ කෙටි පණිවුඩ එවන්නට පටන් ගත්තා.ඊ-මේල් මගින් අම්රිතාට ලිපි එවන්නට පටන් ගත්තා. “ශාහිඩ්ගේ මේ හදිසි වෙනසට හේතුව අම්රිතාගේ ඇත්ත තත්ත්වය එයාට දැනගන්න ලැබුණු නිසා වෙන්න ඇති. තමන්ගෙන් වෙන් වුණාට පස්සෙ අම්රිතා කොයි තරම් දුකෙන් හිටියා ද කියල ශාහිඩ්ට දැන ගන්න ලැබෙන්න ඇති. ඒ නිසා තමයි අම්රිතා නිශ්ශබ්දව ඉන්න අතරෙදි ශාහිඩ්ම උනන්දු වෙලා අම්රිතාට එස්.එම්.එස්., ඊ-මේල් යවන්න ඇත්තේ.”ශාහිඩ්ගේ මිතුරෙක් තමයි ඒ කතාව කිව්වේ. මේ වන විට ශාහිඩ් සහ අම්රිතා තුන්වැනි වතාවටත් ළංවී සිටිනවා. මේ වතාවේදී නම් වෙන්වීමක් සිදු නොවේවිය කියලයි දෙදෙනාගේම යහළු යෙහෙළියන් පවසන්නේ.සුජීව තේවහෙට්ටිගේ</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=av10042517</link>
    <topic>iifa සමඟ හොඳ හිත රැගෙන අමිතාබ් භච්චන් ශ්‍රී ලංකාවේ</topic>
    <author>හේමාලි විජේරත්න</author>
    <content>මේ කරන උදව්වලට අපිටත් සලකන්න ඕනැ (රසදුන නව කථාව)මාලිනි ජාත්‍යන්තරයට රැගෙන ගියේ මවු රටේ ජාතිකත්වයයි‘මාලිනිට පිදිය හැකි ලොකුම උපහාරය ගෞරව ආචාර්ය උපාධියක් පිරිනැමීමයි’අයිරාංගනී හැරුණුකොට ශ්‍රේෂ්ඨතම නිළිය මාලිනිනිළියක ලෙසත් තරුවක ලෙසත් ජන බුහුමන් ලද කලාකාරිණියකාන්තා ප්‍රජාවට ප්‍රදීපස්ථම්භයක් වූ අපේ සිනමාවේ මහා නිළියමට කරපු වෙනස්කම් සිනාවකින් දරාගත්තානිරහංකාරයි නිර්ව්‍යාජයිඇය ආ මාවතේ රෝසමල් ඉසීමට කවුරුත් සිටියේ නෑකන්දක් මෙන් නොසැලී අපට ශක්තිය දුන්නාමගේ කලා දිවියේ ශ්‍රේෂ්ඨතම පින්කම මාලිනි නිළියක් කිරීමයිමාලිනිගේ සිනමා දිවියේ තොරතුරු පොතකට එක්වූ හැටිදෙවියන් අපේ මව්බිමට දුන් නිධානය ඇයයිඅපිට ළඟම තරුවයි ඇයපික්චර් පිස්සාඅම්රිතාගේ ආදරේ තරමiifa සමඟ හොඳ හිත රැගෙන අමිතාබ් භච්චන් ශ්‍රී ලංකාවේලොව පුරා රටවල් ගණනාවක පවත්වා ඇති මෙම සම්මාන උලෙළ මෙවර ශ්‍රී ලංකාවේ පැවැත්වීම සඳහා තීරණය කළේ මෙහි පවතින සාමකාමීවාතාවරණය සහ ශ්‍රී ලංකාවේ ඇති සුන්දරත්වය නිසා බව අම්තාබ් භච්චන් කියා සිටියේ ය.ඉන්දීය සුපිරි නළු අමිතාබ් භච්චන් පසුගිය සතියේ ශ්‍රී ලංකාවට පැමිණියේ ය. ඔහු මෙරටට පැමිණීමේ ප්‍රධාන අරමුණ වූයේ ජූනි මස 03, 04, 05 යන තෙදින තුළ ලංකාවේදී පැවැත්වීමට බලාපොරොත්තු වන ජාත්‍යන්තර ඉන්දියානු චිත්‍රපට ඇකඩමිය මෙහෙයවන අයිෆා සතිඅන්තය (iifa weekend) සහ අයිෆා සම්මාන උලෙළ (iifa Awards) පිළිබඳ මාධ්‍ය දැනුම්වත් කිරීමට සහ එහි ඉදිරි කටයුතු සංවිධානය කිරීම පිණිස ය. සුපිරි නළු අමිතාබ් භච්චන් අයිෆා සම්මාන උලෙළේ සන්නම් තානාපති වශයෙන් (iifa Brand Ambassoder) කටයුතු කරන්නේ ය.ජාත්‍යන්තර ඉන්දියානු චිත්‍රපට ඇකඩමිය (International Indian Film Acadamy) සිය අයිෆා සති අන්තය සහ අයිෆා සම්මාන උලෙළ ලංකාවේදී පැවැත්වීමට මේ වනවිටත් කටයුතු සූදානම් කර ඇත.ඒ අනුව එළඹෙන ජූනි මාසයේ කොළඹ දී පැවැත්වීමට සූදානම් වන්නේ අයිෆා සම්මාන උලෙළේ එකළොස්වැනි අදියරය. මීට ප්‍රථම ලොව පුරා රටවල් ගණනාවක පවත්වා ඇති මෙම සම්මාන උලෙළ මෙවර ශ්‍රී ලංකාවේ පැවැත්වීම සඳහා තීරණය කළේ මෙහි පවතින සාමකාමී වාතාවරණය සහ ශ්‍රී ලංකාවේ ඇති සුන්දරත්වය නිසා බව අම්තාබ් භච්චන් කියා සිටියේ ය.“මම ශ්‍රී ලංකාවට පැමිණි මොහොතේ පටන් ඉතාම ඉහළ ගණයේ ආගන්තුක සත්කාර මට ලැබුණා. ඒ වගේ ම උණුසුම් හෘදයාංගම පිළිගැනීමක් ඔවුන් මා වෙනුවෙන් පැවැත්වූවා. මේ රට අතිශය රමණීයයි. මේ මොහොත වන විටත් මට කීප දෙනෙක්ගෙන් ම අහන්න ලැබුණා ශ්‍රී ලංකාව කියන්නේ පුංචි රටක් කියලා. නමුත් මම ඊට එකඟ නෑ. රටක ශ්‍රේෂ්ඨත්වය විශාලත්වයෙන් පවසන්නට බෑ. රටින් පුංචි වුණත් ශ්‍රී ලංකාවට විශාල හදවතක් හිමියි කියලා මට දැනුණා.ඉන්දියාව සහ ශ්‍රී ලංකාව අතර සිනමා ක්ෂේත්‍රයේ ඓතිහාසික සබඳතා තිබෙනවා. අපගේ ආදරණීය අසල්වැසියා වන මේ සුන්දර දිවයිනට අයිෆා සම්මාන උලෙළේ අත්දැකීම ගෙන ඒමට හැකිවීම සම්බන්ධයෙන් මම දැඩි සතුටට පත්වෙනවා. විශේෂයෙන් දෙරට අතර සිනමා සහයෝගිතාවය නැංවීමට මේක හොඳ අවස්ථාවක් වෙනවා. ශ්‍රී ලංකාව වෙනුවෙන් අපටත් යමක් කරන්න අවස්ථාව ලැබීම ගැන මම අතිශයින් ම සතුටට පත්වෙනවා.ඒ වගේ ම මේ සුන්දර දිවයින තුළ සාමකාමී වාතාවරණයක් අද වනවිට පවතිනවා. සිංහල, දෙමළ, මුස්ලිම් ආදී වූ විවිධ වාර්ගික ජන කොටස් ඉතාම සාමකාමී සහජීවනයකින් ජීවත්වෙන බව දැනෙනව. ඒ වර්තමාන සමඟිය හදවතින් ම මම අගය කරනවා.ඒ වගේ ම මේ මොහොතේ මට අහන්න ලැබුණා ලංකාවේ ප්‍රවීණ කලාකරුවන් මගේ චිත්‍රපට පිළිබඳ දක්වපු උනන්දුව සහ ඒ පිළිබඳ ඔවුන් දැක්වූ අදහස්. ඒ හැම දෙයක් ගැන ම මම ආඩම්බර වෙනවා. ආපසු මගේ රටට ගිහින් මේ රටේ තිබෙන සාමකාමී වාතාවරණය සහ මේ රමණීය දිවයිනේ සුන්දරත්වයත්, ඉහළ ගණයේ ආගන්තුක සත්කාරය ගැනත් පැවසීම මගේ යුතුකමක් කොට සලකනවා” යැයි සුපිරි නළු භච්චන් එහිදී ප්‍රකාශ කිරීම ශ්‍රී ලාංකිකයින් වන අප ලැබූ ඉහළම අගය කිරීමක්.‘අයිෆා’ යනු දකුණු ආසියාවේ ඉහළම පිළිගැනීමක් සහිත චිත්‍රපට ඇකඩමියයි. මෙයට ඉන්දීය සිනමා කර්මාන්තයේ ප්‍රබල සාමාජිකයන්ගේ දායකත්වය ලැබේ. ඉන්දියාවේ විශාලතම මාධ්‍ය ඉසව්ව වන්නේ ‘අයිෆා’ සම්මාන උලෙළ ය. නරඹන්නන් මිලියන 600 ක් පමණ ප්‍රමාණයක් සමඟ ලෝකයේ වාර්ෂික විනෝදාත්මක වැඩසටහන් අතර මුල් තැනකට පැමිණීමට ‘අයිෆා’ සමත්ව සිටී. මෙය 2000 වසරේ දී ආරම්භ කෙරුණු අතර පසුගිය කාලයේදී ලන්ඩන්, සන්සිට්, ජොහැන්නස් බර්ග්, සිංගප්පූරුව, මැලේසියාව, ඩුබායි, ඇම්ස්ටර්ඩෑම්, යෝක්ෂයර් සහ බැංකොක් යන ලෝකයේ රටවල් ගණනාවක පවත්වා ඇත. අයිෆා 10 වැනි සංවත්සරය සමරන ලද්දේ මැකාර්වු හිදී ය.එහි එකළොස්වැනි සංවත්සරය ශ්‍රී ලංකාවේ කොළඹ නගරයේ බහුකාර්ය සුගතදාස ක්‍රීඩාංගණයේදී පවත්වනු ලබයි. අයිෆා සම්මාන උලෙළට අමතරව අයිෆා සතිඅන්තය ගෝලීය ව්‍යාපාරික සංවාද මණ්ඩප, අයිෆා පදනමේ මෝස්තර දැක්මක් අයිෆා සැමරුම් ක්‍රිකට් තරගයක්, ඉන්දියානු චිත්‍රපටවල මංගල දර්ශන, අයිෆා චිත්‍රපට වැඩමුළු ආදියෙන් සමන්විත වේ. අවසානයේ පවත්වන අයිෆා සම්මාන උලෙළ වෙනුවෙන් ඉන්දීය සුපිරි නළු නිළියන් රැසක් මෙරටට පැමිණීමට ද නියමිත ය.හේමාලි විජේරත්නඡායාරූප - දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=ay1004251</link>
    <topic>ඉගෙන ගන්න වයසේ දී මං ඉස්කෝලේ ගියේ උගන්වන්නයි</topic>
    <author>සාගරිකා දිසානායක ජයසිංහ</author>
    <content>ඉගෙන ගන්න වයසේ දී මං ඉස්කෝලේ ගියේ උගන්වන්නයිකැකිරිඕබඩ ජලාශයෙන් ගිරුවාපත්තුවට ජලයවඩමාරච්චිවඩහින්දු බාලිකාවේ හිටපු විදුහල්පතිනිලෝකනායකී කුමාරස්වාමිවඩමාරච්චි” කියන විට තවමත් අපේ සිහියට නැගෙන්නේ යුද්දෙ විතරයි. ඒත් අදින් දසක කිහිපයකට එහා අපේ රටේ උතුරු කොනේත් තිබුණේ සතුටින් සාමයෙන් පිරුණු සුන්දර ජනදිවියක්.සිංහල, දෙමළ, මුස්ලිම් කිසිම ජාති ආගම් භේදයකින් තොරව උතුරෙත් දකුණෙත් මිනිසුන් සහෝදරත්වයෙන් බැඳී හිටි ඒ කාලෙ හරියට හීනයක් වගේ මැකී ගියෙ යුද්දෙ නිසා. දැන් යුද ගිනිදැල් නිවී ගිහින්. සතුට සාමය උදාවෙලා. උතුරේ වගේම දකුණේ ජනතාවගෙත් සිත් තුළ සාමය, සෞභාග්‍යය පිළිබඳ අලුතින් පැතුම් බිහිවෙලා. එදා වඩමාරච්චියේ තිබුණු හොඳම බාලිකා පාසල වඩහින්දු බාලිකා විද්‍යාලය.ලංකා මාතාවට දක්ෂ වෛද්‍යවරියන්, ඉන්ජිනේරුවරියන්, විද්‍යා ගණිත ආචාර්යවරියන් වගේ සම්පත් රැසක් දායාද කළ වඩහින්දු බාලිකා විද්‍යාලය තවමත් එදා වගේම තම තත්ත්වය රැකගන්න සමත්වෙලා තිබෙන බවයි එහි හිටපු විදුහල්පතිනිය කියන්නේ.ශ්‍රී ලංකාවෙ උතුරු කොනේ පේදුරු තුඩුවේදී ඈ උපන්නේ නවසිය තිස් පහේ පෙබරවාරි මාසේ දහනව වැනිදා. ඈ ලෝකනායකී සිදම්බරම්පුල්ලෙ. වඩමාරච්චි හි වඩහින්දු කාන්තා විද්‍යාලයේ විදුහල්පතිනිය ලෙස සේවය කොට දැන් විශ්‍රාම සුවයෙන් පසුවන ඈ දැන් ඉන්දියාවේ භ්‍රහ්මකුමාරි භාවනාශ්‍රමයේ සාමාජිකාවක්. දැන් ඇගේ දෛනික කටයුතුවලින් මුල් තැන හිමි වෙන්නෙ ඇගේ භාවනානුයෝගීව කල් ගෙවන්නට.ලෝකනායකී ගේ පියා කන්දයියා සිදම්බරම්පුල්ලේ. ඒ කාලෙ කච්චේරියේ නිලධාරියකු ලෙස රාජකාරි කළා. අම්මා සරස්වතී කන්දප්පා. ඈ හොඳ ගෘහිනියක් වුණත් නැටුම් ගැයුම් වැයුම් දත් කාලයේ හැටියට උගත් කාන්තාවක්.ලෝකනායකී පවුලේ බාලයා. ඈට වැඩිමල් සහෝදරියො දෙන්නයි ඔවුන් දෙදෙනාම ඈට වඩා තරමක් වයසින් වැඩි නිසා ලෝකනායකීට වැඩිහිටි සුරතලය වැඩියෙන් විඳගන්න වරම් ලැබුණා. සිංහල දෙමළ මුස්ලිම් කොයි කවුරුත් සහයෝගයෙන් සතුටින් ගතකළ සුන්දර ළමා කාලයක් ඒ කාලෙ උතුරෙත් තිබුණා. උතුර - දකුණ යා කළ සුහදත්වයේ මිනිස් බැම්මකින් ඒ කාලෙ ලංකාවේ හැමෝම බැඳී සිටි බව ඈට මතකයි.තල්වැටෙන් මෙහා ඉදිවුණු පුංචි ඔවුන් ගේ ලෝකය ඒ දවස්වල සතුටින් පිරිලා තිබුණා. වැලි බත් උයමින් මූදු වැල්ලෙ දුව පනිමින් තල් ගස් යට කෙළි සෙල්ලම් කළ හැටි ඈට තවම මතකයි. ආඬි ළිඳෙන් දිය ඇදලා නාලා, දිගු වරලස පිච්චමල් ගවසාගෙන නළලේ කුංකුම තිලක තියාගෙන කෝවිල් ගිය හැටි; පූජා තියපු හැටි ඇය අදත් සිහි කරන්නෙ සතුටින්.සැබෑ හින්දු බැතිමතුන් ගේ ආගමික පරිසරයක ඔවුන් හැදී වැඩුණත් තම දෙමළ සංස්කෘතියට අනුව නැටුම් ගැයුම් වැයුම් දැරියන්ට උගන්වන්නත් මවුපියන් වෙහෙසුණා. ඇගේ අම්මා මිහිරි හඬින් බැති ගී ගයමින් හාර්මෝනියම් වාදනය කළා. දැරියන් හැමෝම ඊට අත්වැල් අල්ලනවා.පියා කච්චේරියේ රැකියාව කළ නිසා ඔවුන්ට වරින් වර ලංකාවේ විවිධ ප්‍රදේශවලට යන්නට සිදුවුණා. අක්කලා දෙන්නා යමක් කමක් තේරෙන වයසෙ හිටි නිසා ඔවුන් පේදුරුතුඩුවේ ඥාතින් ළඟ නවත්තලා, බාල දියණී ලෝකනායකී විතරක් කැටුව යන්නට මවුපියන් පුරුදුව සිටියා.ලෝකනායකී පාසල් යන වයසට එළැඹෙන කොට පියා සේවය කළේ රත්නපුර කච්චේරියේ. ඒ වන විට රත්නපුරේ පදිංචි වෙලා සිටි ලෝකනායකී පළමුවන ශ්‍රේණියට ඇතුළත් වුණේ රත්නපුරේ ෆර්ගසන් උසස් බාලිකාවට. මුල් වසර පමණක් එහි උගත් ඈ දෙවැනි ශ්‍රේණියේදී බම්බලපිටියේ ශුද්ධ වූ පවුලේ කන්‍යාරාමයට ඇතුළත් වුණා. ඒ වෙන විට ඔවුන් වැල්ලවත්තේ පදිංචි වෙලා.දෙවැනි ලෝක යුද්දෙදි කොළඹට බෝම්බ දාන බවට ඇති වූ බිය නිසා ඔවුන් ආයෙමත් පේදුරුතුඩුවේ පදිංචියට ගියා. ලෝකනායකී පේදුරුතුඩුවේ මෙතෝදිස්ත කාන්තා විද්‍යාලයට ඇතුළත් වුණා. බාලාංශ පන්තිවලදි ඉංගී‍්‍රසි මාධ්‍යයෙන් උගත් ලෝකනායකීට ඒ පාසලේ විශේෂ තැනක් හිමි වුණේ ඇගේ ඉංගී‍්‍රසි දැනුම අනෙක් ළමයින්ගේ දැනුමට වඩා ඉහළ මට්ටමක තිබු නිසයි.කවි ගායනයට, භාෂා හැසිරවීමට ඈ විශේෂයෙන් දස්කම් පෑවා. පාසල් වැඩටත් ඈ දක්ෂයි. බාල දක්ෂිකාවක් ලෙසත් ඇගේ දස්කම් කැපී පෙනුණා. බාලාංශ පන්තිවලදි ඇගේ දස්කම් නිසාම ඈට ද්විත්ව සාමාර්ථයකුත් ලැබුණා. පහේ පන්තියෙදි ආයෙමත් ඔවුන් කොළඹ පදිංචියට ආවා.වැල්ලවත්තේ ඇලීතියා විද්‍යාලෙට ඈ ඇතුළත් කළා. වරින් වර කොළඹත් පේදුරු තුඩුවෙත් පදිංචිව සිටි ඈට ද්‍රවිඩ මෙන්ම සිංහල භාෂාවත් ඉංගී‍්‍රසි බසත් හොඳින්ම හසුරුවන්නට හැකියාව ලැබුණා. දෙමළ සිංහල සංස්කෘතීන් දෙකම හොඳින් හඳුනා ගන්නටත් ඒවායෙහි යහපත් ලක්ෂණ ජීවිතයට එකතු කර ගන්නටත් අවස්ථාව ලැබුණා. වරක් මෙතෝදිස්ත පාසලක උගත් ඈට එම ආගම පිළිබඳව යම් දැනුමක් ලැබුණා. ඉංගී‍්‍රසි ජාතික විදුහල්පතිවරියන් හා ගුරුවරියන් ගෙන් ඉගෙනුම ලැබු ඈට බටහිර සංස්කෘතියේ වටිනාකම් හඳුනාගන්නටත් අවස්ථාව ලැබුණා.1944 දි පියා යළිත් පේදුරු තුඩුවට මාරු වී ගියා. පේදුරු තුඩුවේ අලුතින්ම බාලිකා පාසලක් විවෘත කැරුණේ ඔය කාලේ. ඒ වඩහින්දු බාලිකා විද්‍යාලයය. හයේ පන්තියේ ඉගෙනීම ලබමින් සිටි ලෝකනායකී ඒ අලුත් පාසලට ඇතුළත් කළා. කොළඹදී ලැබු ආභාෂය නිසා ඈ පාසලේ කැපී පෙනෙන චරිතයක් වුණා.පාසලේ උත්සව පැවැත්වුණු අවස්ථාවල ඔවුන් නැටුම් ඉදිරිපත් කළා. ඒ නැටුම් ඉගෙන ගත්තේ දෙමළ සහ හින්දි චිත්‍රපටි බලලා. පාසලට ඇවිත් ඒ අනුව නැටුම් නිර්මාණය කළා. ඈ පාසලේ අටවැනි ශ්‍රේණියේ ඉගෙනුම ලබන විට පාසලේ පැවැත්වුණු උත්සවයක ප්‍රධාන අමුත්තා ලෙස පැමිණියේ අධ්‍යාපන ඇමැතිව සිටි සී. ඩබ්ලිව්. ඩබ්ලිව්. කන්නන්ගර මහතා. උත්සවය අවසානයේ ස්තූති කතාව පැවැත්තුවේ ලෝකනායකී. එදින ඇගේ කථිකත්වය බොහෝ දෙනාගේ පැසැසුමට ලක්වුණා.ලෝකනායකී සාමාන්‍ය පෙළ සමත් වෙන කොට යාන්තම් දාහතර විය ලැබුවා විතරයි. උසස් ලෙස විභාගය සමත් වූ ඇයට පියා උපදෙස් දුන්නේ ලන්ඩන් මැට්‍රිකියුලේෂන් විභාගයට සූදානම් වෙන ලෙසයි.1949 දී ලංකා ගුවන් විදුලි සේවය ඇරැඹීම නිමිති කොට ගෙන ගුවන් විදුලිය මඟින් පැවැත්වූ සමස්ත ලංකා භාෂා ප්‍රවීණතා තරගයේ දමිළ අංශයේ ප්‍රථම ස්ථානය ලැබුණේ ලෝකනායකීට. නවසිය හතළිස් අටේ ලංකාවට නිදහස ලැබුණු දා නිදහස් උළෙලට මුළු රටම පී‍්‍රති වුණා. එදා පාසල් දැරියන් වූ ඔවුන්ටත් එය විශාල පී‍්‍රතියක් ගෙන දුන් දවසක්.සාමාන්‍ය පෙළ විභාගයෙන් සම්මාන පහක් සහිතව සමත් වූ ලෝකනායකීට විශේෂ වරප්‍රසාදයක් ලැබුණා. ලන්ඩන් විශ්ව විද්‍යාල ප්‍රවේශයට ලිවීමට අවස්ථාව උදා වුණා. දෙමළ භාෂාව, සංස්කෘත සහ ඉතිහාසය යන විෂය තුනෙන් විශ්ව විද්‍යාල ප්‍රවේශයට සූදානම් වුණා. පාසලට යනු වෙනුවට දක්ෂ ගුරුවරුන් නිවෙසට ගෙන්වා පියා ඈට ඉගැන්වූවා. වයස දාසය වන විට ඈ විශ්ව විද්‍යාල ප්‍රවේශය සමත් වුණා. ලන්ඩන් විශ්ව විද්‍යාලයෙන් බාහිර ශිෂ්‍යාවක් ලෙස ලියා කලා උපාධිය ලබා ගත්තා.ඒ වෙනකොට පියා සේවය කළේ කළුතර කච්චේරියේ කළුතර දෝව පන්සල අසල නිවෙසක ඔවුන් පදිංචිව සිටියා. සිංහල දෙමළ භේදයකින් තොරව ගමේ පොදු වැඩට ඔවුන් සහභාගි වුණා. දවසක් පියා සමඟ දෝව පන්සලට ගිය ලෝකනායකීට කළුතර ඥානෝදය විදුහලේ විදුහල්පතිතුමා මුණ ගැසුණා.පියාගේ දැනහැඳුනුම්කම අනුව ඔහු ඇගේ සුදුසුකම් ගැන දැන සිටියා. සුදුසුකම් තියාගෙන නිකන් ඉන්නෙ නැතිව තම පාසලේ උගන්වන්නට එන්නැයි කීවා. ඒ ඉල්ලීමට අනුව 1953 ජනවාරි මාසෙ පටන් ලෝකනායකී කළුතර ඥානෝදය විද්‍යාලෙ ගුරු මණ්ඩලේට එක් වුණා. අට - නවය ශ්‍රේණිවලට ගණිතය සහ ඉංගී‍්‍රසි ඉගැන්නුවා. ඊට අමතරව නැටුම් ගැයුම් මේ කොයි දේත් ඈ දරුවන්ට කියා දුන්නා.පාසල් වියේදීම ගුරු වෘත්තියට පිවිසුණු ඈට දැනුණේ ඈත් පාසලේ ඉගෙනුම ලබන්නාක් වැනි හැඟීමක්. වසර දෙකක් එහි ඉගැන්නුවා. 1955 දී ස්ව භාෂාවෙන් අධ්‍යාපනය ලබා දීමේ වැඩ පිළිවෙළ හඳුන්වා දුන්නා. ඈට සිංහල භාෂාවෙන් ඉගැන්වීමට අපහසු නිසා ඈ යළිත් උපන් ගමට ගියා.1955 දී ඈ උගත් වඩහින්දු බාලිකාවේ ආචාර්ය මණ්ඩලයට එක්වුණා. තමා උගත් පාසල. හුරු පුරුදු ගුරුවරු වගේම වටපිටාව. ඉතා සතුටින් ඈ දැරියන්ට ශිල්ප ලබා දුන්නා. වැඩි වශයෙන්ම ඈ ඉංගී‍්‍රසි භාෂාව සහ භාෂා ප්‍රවීණතාව ඉගැන්නුවා. පාසලේ උත්සව සඳහා නැටුම් ගැයුම් පුහුණු කළා. නාට්‍ය රචනා කළා. වයලීන වාදනය ප්‍රගුණ කළ ඈ සංගීත අංශයෙන් සිය දැනුම ලබා දුන්නා.1961 දි ඈ විවා දිවියට ඇතුළත් වුණා. ඒ යෝජිත විවාහයක්. තම්බයියා කුමාරස්වාමි ඇගේ සැමියා එවකට යාපනය විශ්ව විද්‍යාලයේ රසායන විද්‍යාව පිළිබඳ කථිකාචාර්යවරයෙක්. 1961 දී ඇගේ වැඩිමල් පුතු ඉමියන් උපන්නා. ඔහු අද ඇමරිකාවේ කැලිෆෝනියාවේ රසායන විද්‍යාඥයකු ලෙස කටයුතු කරනවා. 1962 දී උපන් දියණිය කිරුබාහරී ඉන්දියාවේ විශ්ව විද්‍යාල අධ්‍යාපනය ලබා දැන් ලන්ඩනයේ පුස්තකාලයක සේවය කරනවා. 1964 දී උපන් ශ්‍රී රංගන් පුතා ඔස්ට්‍රේලියාවේ කැන්බරා නුවර රැකියාවක නිරතව සිටිනවා.1975 දී ලෝකනායකී අධ්‍යාපන පශ්චාත් උපාධි ඩිප්ලෝමාව ලබා ගත්තෙ පේරාදෙණිය විශ්ව විද්‍යාලෙන්.ඈ පාසලට පත්ව යන විට සිටි විදුහල්පතිනිය සරවනමුත්තු මහත්මිය වඩහින්දු බාලිකාව අධ්‍යාපනය විනය හා බාහිර කටයුතු අතින් උසස්ම තත්ත්වයට පත් කොට තිබුණා. පාසලේ ශිෂ්‍යාවන් 1500 පමණ. පනහක් පමණ වූ ගුරු මණ්ඩලයත් ශිෂ්‍යාවොත් එක පවුලක සාමාජිකයො වගේ, එකමුතුව බැඳී සිටියා.පාසලේ නියෝජ්‍ය විදුහල්පතිධුරයට පත්වූ ලෝකනායකී වසර පහක් එම තනතුරෙහි කටයුතු කළා. 1990 දී හිටපු විදුහල්පතිනිය විශ්‍රාම ගත්තා. ලෝකනායකී විදුහල්පතිධුරයට පත් වුණා. පුරා වසර පහක් ඈ විදුහල්පතිනිය ලෙස සේවය කළා.ඇගේ පාලන සමය වන විට ත්‍රස්තවාදී යුද ගිනිදැල් ඇවිළෙමින් තිබුණා. ඒත් ඇගේ පාසලේ දැරියන්ට විශාල වශයෙන් බලපෑම් එල්ල වුණේ නෑ. එල්ටීටීඊයෙන් පාසලේ රැස්වීම් පවත්වන්න අවශ්‍ය බව පැවසූ විට ඈට ඔවුන්ට විරුද්ධ වන්නට හැකියාවක් තිබුණේ නෑ.එහෙත් දැරියන්ගේ ඉගැන්වීම් කටයුතු නොනවත්වා ඉටු කරන්නට ඔවුන් සමත් වුණා. පාසලේ දුප්පත් දැරියන්ට ආධාර කරන්නට ඈ විශේෂ වැඩපිළිවෙළක් සකස් කළා. එල්ටීටීඊ තර්ජන හේතුවෙන් අධ්‍යාපන අමාත්‍යාංශය සමඟ කටයුතු කරන්නට අවහිරතා පැමිණියා. අවහිරතා මධ්‍යයේ වුවත් පාසලේ තත්ත්වය නොපිරිහෙලා රැකගන්නට ඈ සමත් වුණා.1995 දී ඈ සේවයෙන් විශ්‍රාම ලැබුවා. ඒ වන විට අසනීප තත්ත්වයෙන් පෙළුණු සැමියා රැකබලා ගන්නට කාලය කැප කළා. 2002 වසරේදී සැමියාගේ අභාවයත් සමඟම මෙලොව තනිවූ ඈ සිය දරුවන් ගේ සුබසිද්ධිය බලා සැනසෙනවා. දරුවන් තිදෙනා බලන්නට වරින් වර එතෙර යන ඈ 2003 දී දෙහිවල පිහිටි බ්‍රහ්මකුමාරී සංගමයට බැඳී ඔවුන්ගේ වත්පිළිවෙත් අනුගමනය කරනවා.දැන් ඇගේ දින චරියාවෙන් වැඩි කොටසක් ගතවෙන්නෙ භාවනා කටයුතු උදෙසා. සෑම ආගමකින්ම ඉගැන්වෙන යහපත් අරමුණු පිළිගෙන සැමදෙනා වෙත ආදරය පතුරා ලෝක සාමය ප්‍රාර්ථනා කිරීම දැන් ඇගේ අරමුණයි.සාගරිකා දිසානායක ජයසිංහඡායාරූපය – දුෂ්මන්ත මායාදුන්න</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=ay1004252</link>
    <topic>කැකිරිඕබඩ ජලාශයෙන් ගිරුවාපත්තුවට ජලය</topic>
    <author>නිහාල් පී. අබේසිංහ</author>
    <content>ඉගෙන ගන්න වයසේ දී මං ඉස්කෝලේ ගියේ උගන්වන්නයිකැකිරිඕබඩ ජලාශයෙන් ගිරුවාපත්තුවට ජලයකැකිරිඕබඩ ජලාශයතංගල්ල, වීරකැටිය, බෙලිඅත්ත, වලස්මුල්ල ප්‍රදේශවල පුද්ගලයන් 60000 කට සෙත සදන අලුත් කුඹුරු ඉඩම් අක්කර 5500 ක් අස්වද්දන පවුල් 8000 ක ගේ පානීය ජල ප්‍රශ්න විසඳන හම්බන්තොට ගිරුවාපත්තුවේ අලුත්ම වාරි යෝජනා ක්‍රමය, කැකිරිඕබඩ වාරි ව්‍යාපෘතිය මහින්ද රාජපක්ෂ ජනාධිපතිතුමා අතින් පසුගියදා ජනතා අයිතියට පැවරිණි.දකුණේ ජල හිඟය පිළිබඳව පසුගිය දශක දෙක තිස්සේම ප්‍රදේශයේ ගොවි ජනතාව විවිධ හඬ නැගුහ. ඒ හඬට කන් දෙමින් දකුණේ ජල හිඟයට තිරසාර විසඳුමක් ලැබුණේ මහින්ද රාජපක්ෂ ජනාධිපතිතුමා ජනපති ධූරයේ වැඩ බාරගැනීමත් සමඟමය.වලව වම් ඉවුර වෙහෙරගල ව්‍යාපෘතිය, වේලි ඔය ව්‍යාපෘතියත් ඉදිවූයේ මහින්ද රාජපක්ෂ ජනාධිපතිතුමාත් ඇමැති චමල් රාජපක්ෂ මහතාත් දකුණේ ගොවි ජනතාවගේ දුෂ්කරතා මැඩ පැවැත්වීමට ගත් පියවර අනුවය.ඉහත ව්‍යාපෘති ඉදිවීමට පෙර ඉදිවුණු මව්ආර ව්‍යාපෘතිය මඟිනුත් මලලආර හා වැව් 25 ක් පමණ පුරවා හම්බන්තොට ජල හිඟයට පිළියම් යෙදිණි.ජනාධිපති මහින්ද රාජපක්ෂ මැතිතුමා කැකිරිඕබඩ ජලාශයේ මංගල දියවර නිකුත් කළ අවස්ථාව.මහාචාර්ය ජී.ඇල්.පීරිස්, චමල් රාජපක්ෂ, ජීවන් කුමාරතුංග යන ඇමැතිවරු ද මෙම අවස්ථාවට එක්වූහ.ඉහත ව්‍යාපෘතිවලින් පසු රජයේ අවධානය යොමු වූයේ වීරකැටිය මිද්දෙනිය ප්‍රදේශයේ පිහිටි කැකිරිඕබඩ වාරි සංවර්ධන ව්‍යාපෘතිය පිළිබඳවයි.හම්බන්තොට හා මාතර දිස්ත්‍රික් මායිමේ පිහිටි රම්මලේ කන්දෙන් ඇරැඹෙන කිරම ඔය වලස්මුල්ල ඕකේවෙල බෙලිඅත්ත හා තංගල්ල හරහා ගලා ගොස් මුහුදට වැටුණේ එහි ජලයෙන් එතරම් ප්‍රයෝජනයක් ගෙන නොවේ.කැකිරිඔබඩ ජලාශ ව්‍යාපෘතියේ නේවාසික ඉංජිනේරු පී. එල්. එන්. පුරණගෙදර මහතා පවසන පරිදි කිරම ඔය අතරමඟ ස්ථාන 19 කදී හරස් කොට බැද ඇති අමුණු 19 ක් යටතේ කුඹුරු අක්කර 6000 ක් පමණ වගා කිරීමට කටයුතු යොදා තිබිණි.කිරම ඔය හරහා ඉදිකළ වේල්ලක් මඟින් කිරම වැව සාදා එමඟින් මේ අමුණු වලට ජලය දෙනු ලැබීය. එසේ වුවත් යල කන්නයේදී මේ අමුණුවලට අවශ්‍ය තරම් ජලය ලැබුණේ නැත.මේ නිසා දශක කීපයක් තිස්සේම මේ බෙලිඅත්ත, තංගල්ල, වලස්මුල්ල ප්‍රදේශවල ගොවි ජනතාවට විවිධ දුෂ්කරතා රැසකට මුහුණ දීමට සිදුවිය.මේ පිළිබඳව අවධානය යොමු කළ මහින්ද රාජපක්ෂ ජනාධිපතිතුමා මේ ප්‍රශ්නයට විසඳුමක් සෙවීමට වාරිමාර්ග දෙපාර්තමේන්තුවට උපදෙස් දුන්නේය.මෙහි ප්‍රතිඵලයක් ලෙස හම්බන්තොට දිස්ත්‍රික්කයේ කිරම ඔයේ අතු ඔයක් වූ කැකිරි ඔය හරස් කොට වේල්ලක් ඉදිකර ජලය ගබඩා කොට ඒ ජලය මඟින් කිරම ඔයෙන් ජලය ලබාගන්නා අමුණු 19 ට ජලය ලබාදීමට නව ව්‍යාපෘතියක් ඇරඹිණි. එය කැකිරිඕබඩ වාරි ව්‍යාපෘතිය නම් විය.වාරිමාර්ග දෙපාර්තමේන්තුවේ වාරි ඉංජිනේරුවන් මඟින් ඉදිකිරීමට සැලැසුම් කළ මේ ව්‍යාපෘතිය 2006 දී ආරම්භ කිරීමට එවකට වාරිමාර්ග ඇමැතිව සිටි චමල් රාජපක්ෂ මහතා පියවර ගත්තේය. මහින්ද චින්තනයේ තවත් පියවරක් ලෙස මේ ක්‍රියාවට නැංවිණි.බෙලිඅත්ත තංගල්ල කිරම වලස්මුල්ල ප්‍රදේශවල ජනතාවගේ පානීය ජල හිඟයට ද මේ ජලාශ ව්‍යාපෘතිය නිසා විසඳුමක් ලැබේ.කිරම ඔයේ අතු ගඟක් වූ කැකිරි ඔය හරස් කර අඩි 100 ක් උස හා අඩි 800 ක් දිග වේල්ලක් ඉදිකිරීම ව්‍යාපෘතියේ මුල්ම කටයුත්ත විය. වාරිමාර්ග දෙපාර්තමේන්තුවේ ඉංජිනේරුවන් විසින් අව් වැසි දූවිල්ල නොතකා මේ ඉදිකිරීම් කළ බවත් වේල්ල ඉදිකිරීමට පස් ඝන මීටර් ලක්ෂ තුන හමාරක් යොදා ගත් බවත් කැකිරි ඕබඩ වාරි ව්‍යාපෘතිය ජලාශ ව්‍යාපෘතියේ නේවාසික ඉංජිනේරු පී. එල්. එන්. පුරණගෙදර මහතා පවසයි.පුරණගෙදර මහතා තව දුරටත් පවසන පරිදි මේ වේල්ලට සම්බන්ධව අක්කර අඩි 3334 ක් ජලය රඳවා ගත හැකි ජලාශයක් ද ඉදිවී තිබේ.මෙම ජලාශය මඟින් දැනට කිරම ඔය මඟින් ජලය දෙන අමුණු 19 සඳහා සෑම වසරකදීම ජලය ඝන මීටර් ලක්ෂ 10 ක් ලබා දෙනු ලැබේ. ඒ මඟින් අඩු ගණනේ වලස්මුල්ල කිරම බෙලිඅත්ත තංගල්ල ප්‍රදේශවල තවත් ඉඩම් අක්කර 5500 කට ජලය ලබාදිය හැකි වේ.වේල්ලේ ඉදිකිරීම් කඩිනමින් සිදුවූ අයුරුඊට අමතරව ඉහත ප්‍රදේශවල ජීවත්වන පවුල් 8000 කට හිඟයක් නැතිව විසිහතර පැයේම පිරිසුදු පානිය ජලය මෙම ජලාශයෙන් ලබා දීමේ ජල සම්පාදන යෝජනා ක්‍රමයක් ද ක්‍රියාත්මක වේ.මිරිදිය ධීවර කර්මාන්තයට ද මේ ජලාශය අත්වැලකි. එමඟින් අවට ප්‍රදේශවල ජීවන මට්ටම උසස් කිරීම දැන් සිදුවෙමින් පවතී. මීට අමතරව ජලාශය අවට ජෛව විවිධත්වයෙන් යුතු හිතකර පරිසර පද්ධතියක් බිහි වනු ඇත.මේ ව්‍යාපෘතියේ තවත් වැදගත් පියවරක් වනුයේ දකුණු පළාතේ ඉදිවන උසම වේල්ල මේ ජලාශය ආශි‍්‍රතව ඉදිවීමයි. වෙහෙරගල, වේලි ඔය, ලුණුගම්වෙහෙර වේලිවලට වඩා උස මේ වේල්ල අඩි 100 ක් උසය. මේ ව්‍යාපෘතියෙන් ගිරුවාපත්තුවේ ජනතාවට ලැබෙන තවත් වාසියක් වනුයේ වසරේ වැස්ස අධික කාලවලදී කිරම ඔය පිටාර ගැලීමෙන් සිදුවන ගංවතුර හානි වැළැක්වීමය.මේ ව්‍යාපෘතියේ සියලු ඉදිකිරීම් වාරිමාර්ග දෙපාර්තමේන්තුවේ ඉංජිනේ්රුවන් විසින් සිදු කරනු ලැබීම විශේෂත්වයකි. ජලාශය සැලැසුම් කිරීමේ සිට එය ඉදිකිරීම දක්වා වූ සියලු කටයුතු දේශීය ඉංජිනේරුමය හා තාක්ෂණික දැනුම යොදා ගැනිණි.මුළු ව්‍යාපෘතිය සඳහා සම්පූර්ණ වියදම රුපියල් ලක්ෂ 4450 කි. 2006 දී ආරම්භ කෙරුණු මේ ව්‍යාපෘතිය සඳහා මුල්ම අරමුදල් ‘සිරප්’ ව්‍යාපෘතිය මඟින් ලබා දෙනු ලැබිණි. පසුව මධ්‍යම රජයේ ඒකාබද්ධ අරමුදල මඟින් මුදල් ලබා දුන් බව වාරිමාර්ග අධ්‍යක්ෂ ජනරාල් එච්. පී. එස්. සෝමසිරි මහතා පවසයි.මෙම සියලු වැඩ කටයුතු සඳහා වාරිමාර්ග අමාත්‍යාංශයේ ලේකම් ඉංජිනේරු අයිවන් ද සිල්වා මහතාගේ පූර්ණ අනුබලය උපදෙස් ලැබිණි.වලස්මුල්ල ප්‍රාදේශීය ලේකම් කොට්ඨාසයේ කැකිරිඔබඩ වෙළෙඳගොඩ බටගස්ස හා අගලකඩ ග්‍රාම නිලධාරී කොට්ඨාසවලට අයත් වූ පෞද්ගලික ඉඩම් කැබැලි 280 ක් පමණ ජලාශය සඳහා අත්පත් කර ගනු ලැබීය.රළපනාවේ ඉදිකිරීම්මෙයින් නිවාස පිහිටි ඉඩම් ප්‍රමාණය 60 ක් පමණ විය. නිවාස සහ ඉඩම් අහිමි වූ පවුල්වලට විශේෂ සහනයක් ලෙස සූරියවැව මයුරපුර ප්‍රදේශයේ මහවැලි සංවර්ධන ව්‍යාපෘතිය යටතේ සංවර්ධනය කරන ලද වාරි ජලය සැපයෙන ඉඩම් අක්කර 2 බැගින් ද පදිංචිය සඳහා නිවසක් තනා ගැනීමට පර්චස් 40 බැගින් ද ලබා දීමට කටයුතු කරන ලදී.නිවාස හා ඉඩම් අහිමි වන ජනතාවට තම වාරි ඉඩම් සංවර්ධනය කිරීම සඳහා පහසු වනු පිණිස සුනාමි ප්‍රතිසංස්කරණ ව්‍යාපෘති යටතේ ඉදි කෙරුණු නිවාස හම්බන්තොට සිරිබෝපුර හා අම්බලන්තොට කජුවත්ත ප්‍රදේශවලින් ස්ථිරවම ලබාදීමට වාරිමාර්ග අමාත්‍යාංශය කටයුතු කළ බව වාරිමාර්ග අධ්‍යක්ෂ ජනරාල් අයිවන් ද සිල්වා මහතා පැවසීය.මෙම නිවාස හා ඉඩම් අහිමි වන සියලුම අයට එම දේපළ සඳහා රජයෙන් තක්සේරු කරන ලද වටිනාකම මුදලින් ගෙවීමට ද කටයුතු කරන ලදී. ඉඩම් අත්පත් කර ගැනීම සහ වන්දි ගෙවීම් පිළිබඳ කටයුතු වලස්මුල්ල ප්‍රාදේශීය ලේකම් කාර්යාලය මඟින් සිදුකරන ලදී. මෙහිදී වන්දි ගෙවීම පිණිස රුපියල් ලක්ෂ 400 ක මුදලක් වෙන් කළ බව වාරිමාර්ග දෙපාර්තමේන්තුවේ අධ්‍යක්ෂ ජනරාල් සෝමසිරි මහතා කියයි.මුළු හම්බන්තොට දිස්ත්‍රික්කයේ අතීතයේ තිබුණු උග්‍ර නියඟය වෙනුවට අද හම්බන්තොට සුරපුරයකි. ජල හිඟයක් නැත. ඉඩම් මිල ඉහළ ගොස් ඇත. යටිතල පහසුකම් ඉහළම මට්ටමේය. දැන් මේ මුළු ගිරුවාපත්තුවම තෙකන්නයේම වුවද වගා කළ හැකිය. මහින්ද චින්තනය අනුව මෙන්ම මෙරට වාරි ඉංජිනේරුවන්ගේ වාරි විස්කම් ද අපේ මුදල් ද එක්වී මේ ඉදිවුණු කැකිරිඕබඩ වාරි ව්‍යාපෘතිය වාරි ව්‍යාපෘතිය මඟින් දකුණේ පමණක් නොව මුළු රටේම කෘෂිකර්ම සංවර්ධනයට පිටුබලයක් ලැබෙනු ඇතැයි අපි පතමු.නිහාල් පී. අබේසිංහසේයාරූ - සුදත් සිල්වා සහ වාරිමාර්ග අමාත්‍යාංශය</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aj1004251</link>
    <topic>ඉන්දියාවේ මුල් පෙළේ තොරතුරු තාක්ෂණ සේවා සමාගමක් ශ්‍රී ලංකාවේ ආයෝජනයක</topic>
    <author/>
    <content>ඉන්දියාවේ මුල් පෙළේ තොරතුරු තාක්ෂණ සේවා සමාගමක් ශ්‍රී ලංකාවේ ආයෝජනයකපුබුදුගමට පිරිසුදු වතුරමහනුවර රග්බි ක්‍රීඩා සමාජයට එටිසලාට් අනුග්‍රහයජගත් ඡායාරූප සම්මාන උලෙළකදී ශ්‍රී ලංකාවට ප්‍රථම වරට රන් සම්මානයක්ගනුදෙනු පිරිවැයසිටිසන්ස් ඩිවලොප්මන්ට් බිස්නස් ජයග්‍රාහකයෝ තායිලන්තයේ දීඉන්ටෙල් වෙළෙඳ සහකරුවන් දැනුවත් කරයිඉන්දියාවේ උසස් අධ්‍යාපනයට මඟ පෙන්වන අධ්‍යාපන සල්පිලඉන්දියාවේ විශාලතම හා වේගයෙන් දියුණුවට පත්වන තොරතුරු තාක්ෂණ සේවා සමාගමක් වන, එම්ෆසිස් සමාගම පසුගියදා ශ්‍රී ලංකා ආයෝජන මණ්ඩලය සමඟ ගිවිසුමක් අත්සන් කරනු ලැබීය.එම්ෆසිස් ලංකා සමාගම වෙනුවෙන් එහි අධ්‍යක්ෂ, එම්. ජී. රගුරාමන් මහතා හා ආයෝජන මණ්ඩලය වෙනුවෙන් එහි සභාපති / අධ්‍යක්ෂ ජනරාල්, ධම්මික පෙරේරා මහතා ඊට අත්සන් තැබීය. ජූනි මාසයේදී ශ්‍රී ලංකාව තුළ මෙහෙයුම් අරඹන එම්ෆසීස් ලංකා සමාගම, ශ්‍රී ලංකාව තුළ ක්‍රියාත්මක වන විශාලතම තොරතුරු තාක්ෂණ පිටස්තර ව්‍යාපාරික සේවා සැපයුම් සමාගම බවට ද පත් වනු ඇත.  ආයෝජන මණ්ඩලයේ විධායක සහකාර කෝසල් හරිස්චන්ද්‍ර, විධායක අධ්‍යක්ෂ දුමින්ද ආරියසිංහ, එම්ෆසිස් ඉන්දියා සමාගමේ ව්‍යාපාරික මෙහෙයුම් ප්‍රධානි එම්. ජී. රගුරාමන් ආයෝජන මණ්ඩලයේ සභාපති ධම්මික පෙරේරා, එම්ෆසිස් ඉන්දියා සහකාර නායිකා ඌෂා සුබ්‍රමානියම්, ආයෝජන මණ්ඩලයෙ ජ්‍යෙෂ්ඨ නියෝජ්‍ය අධ්‍යක්ෂ ඒ. එම්. ඩබ්ලිව්. ෆයිසාල්, එම්ෆසිස් ලංකා උපදේශක නිෂේන්ද්‍ර මනතුංග මහත්ම මහත්මින් ගිවිසුම අස්සන් කරන අවස්ථාවට එක්වෙමින්.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aj1004252</link>
    <topic>පුබුදුගමට පිරිසුදු වතුර</topic>
    <author/>
    <content>ඉන්දියාවේ මුල් පෙළේ තොරතුරු තාක්ෂණ සේවා සමාගමක් ශ්‍රී ලංකාවේ ආයෝජනයකපුබුදුගමට පිරිසුදු වතුරමහනුවර රග්බි ක්‍රීඩා සමාජයට එටිසලාට් අනුග්‍රහයජගත් ඡායාරූප සම්මාන උලෙළකදී ශ්‍රී ලංකාවට ප්‍රථම වරට රන් සම්මානයක්ගනුදෙනු පිරිවැයසිටිසන්ස් ඩිවලොප්මන්ට් බිස්නස් ජයග්‍රාහකයෝ තායිලන්තයේ දීඉන්ටෙල් වෙළෙඳ සහකරුවන් දැනුවත් කරයිඉන්දියාවේ උසස් අධ්‍යාපනයට මඟ පෙන්වන අධ්‍යාපන සල්පිලපොලොන්නරුව දිස්ත්‍රික්කයේ පුබුදූගම ගම්මානයේ පදිංචි පවුල් 400 ක් පමණ වූ ගම්වාසීන් මුහුණ දුන් උග්‍ර ජල හිඟයට විසඳුමක් ලෙස බ්‍රැන්ඩික්ස් ඇගලුම් අපනයන සමාගම එම ප්‍රදේශයට ජල සම්පාදන ව්‍යාපෘතියක් ලබා දුන්නේය.බ්‍රැන්ඩික්ස් සහ ලංකා වෝල්ටයිල් සමාගම අනුග්‍රහය ලබා දුන් මෙම ව්‍යාපෘතිය මඟින් එම ගම්මානයේ ලීටර් 60,000 ක ධාරිතාවකින් යුතු වතුර ටැංකියක් ඉදි කර ඇත.රුපියල් මිලියන 3.9 වැය වන මෙම ව්‍යාපෘතියට මීටර අටක් ගැඹුරු ළිඳක්, ජල පොම්පාගාරයක්, ගම්මානය මැද කුලුනක් මත තැනූ වතුර ටැංකියක් සහ එයට ජලය රැගෙන යන නළ මාර්ගයක් ඇතුළත් විය. ගැමියන්ට අවශ්‍ය ජලය ටැංකියට සවි කරන ලද ජල කරාම මඟින් ලබා දීමට කටයුතු කර ඇත.ප්‍රතිලාභ ලබන ප්‍රජාව හවුල් කරගෙන වැඩ කිරීමෙන් අත්වන හොඳ ප්‍රතිඵල සඳහා මෙම ව්‍යාපෘතිය නිදසුනක් වන බව බ්‍රැන්ඩික්ස් සමූහයේ ආයතනික සාමාජීය වගකීම් අංශයේ ප්‍රධානී අනූෂා අලස් මහත්මිය පැවසුවාය.පුබුදුගම ගම්මානයේ ගම්වාසීන්ට පානීය ජලය හිඟ වී කිසිම පිළිසරණක් නැතිව සිටිනා අයුරු අත්දැකීමට ලැබුණු බව පැවසු ලංකා වෝල්ටයිල් සමාගමේ කළමනාකාර අධ්‍යක්ෂ මහේන්ද්‍ර ජයසේකර මහතා, මෙම ව්‍යාපෘතිය ක්‍රියාත්මක කිරීමට සම්බන්ධ වීමට හැකි වීම සතුටු වන බව පැවසුවේය.  බ්‍රැන්ඩික්ස් සමූහයේ ආයතනික සාමාජීය වගකීම් අංශයේ ප්‍රධානී අනූෂා අලස් මහත්මිය පුබුදුගම පිහිට වූ ජල සම්පාදන ව්‍යාපෘතිය ජනතාව අතට පත් කරමින්</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aj1004253</link>
    <topic>මහනුවර රග්බි ක්‍රීඩා සමාජයට එටිසලාට් අනුග්‍රහය</topic>
    <author/>
    <content>ඉන්දියාවේ මුල් පෙළේ තොරතුරු තාක්ෂණ සේවා සමාගමක් ශ්‍රී ලංකාවේ ආයෝජනයකපුබුදුගමට පිරිසුදු වතුරමහනුවර රග්බි ක්‍රීඩා සමාජයට එටිසලාට් අනුග්‍රහයජගත් ඡායාරූප සම්මාන උලෙළකදී ශ්‍රී ලංකාවට ප්‍රථම වරට රන් සම්මානයක්ගනුදෙනු පිරිවැයසිටිසන්ස් ඩිවලොප්මන්ට් බිස්නස් ජයග්‍රාහකයෝ තායිලන්තයේ දීඉන්ටෙල් වෙළෙඳ සහකරුවන් දැනුවත් කරයිඉන්දියාවේ උසස් අධ්‍යාපනයට මඟ පෙන්වන අධ්‍යාපන සල්පිලඑටිසලාට් ලංකා සමාගම මහනුවර ක්‍රීඩා සමාජ රග්බි කණ්ඩායමට වසර හතරක් පුරාවට සම අනුග්‍රාහකත්වය සැපයීමට එකඟතාවයක් ඇති කර ගනී.එටිසලාට් ලංකා සමාගමේ නියෝජ්‍ය විධායක නිලධාරී රියාස් රෂීඩ් මහතා මේ සම්බන්ධව අදහස් පළ කරමින් පැවසුවේ “එටිසලාට් ලංකා සමාගම, දිවයිනේ රග්බි ශූරයින් වන මහනුවර ක්‍රීඩා සමාජය සමඟ එක්වීම අප සමාගමේ ප්‍රතිරූපය හා වෙළෙඳනාමය තවදුරටත් ජනපි‍්‍රය වීමට හේතුවක් වේවි. එටිසලාට් ලංකා සමාගම වශයෙන් අපි නිතරම ජනතාවට ළංවීමට උත්සාහ දරනවා. මේ සම්බන්ධතාවය හරහා සෑම රග්බි ලෝලියෙක්ම රග්බි ක්‍රීඩාවේ උද්යෝගයට සමීප කළ හැකි වෙතැයි අපි බලාපොරොත්තු වෙනවා. උද්‍යෝගය, කණ්ඩායම් හැඟීම, එකමුතුකම හා නායකත්වය රග්බි ක්‍රීඩාව නියෝජනය කරන ගුණාංගයන්. එටිසලාට් නියෝජනය කරන්නෙත් එම ගුණාංගයන්මයි.”එටිසලාට් ලංකා සමාගමට සිය ස්තූතිය පළ කරමින් මහනුවර කණ්ඩායමේ නායක ෆාසිල් මරීජා පැවසුවේ, “එටිසලාට් ලංකා සමාගමේ අනුග්‍රාහකත්වය පිළිබඳ අපි හදවතින්ම එම සමාගමට ස්තූතිවන්ත වෙනවා. ඒ වගේම අපි උපරීම අයුරින් ක්‍රීඩාකර අපේ අනුග්‍රාහකයින් සතුටට පත්කරන්නත් අපි බලාපොරොත්තු වෙනවා.” යනුවෙනි.  එටිසලාට් ලංකා සමාගමේ නියෝජ්‍ය විධායක නිලධාරී රියාස් රෂීඩ් මහතා මහනුවර කණ්ඩායම දකුණු අපි‍්‍රකා - ඩුබායි සංචාරය සඳහා පිටත්ව යාමට පෙර නිත්තවෙල පැවැති උත්සවයකදී ක්‍රීඩකයින් වෙත නිල ඇඳුම් ප්‍රදානය කළ අතර එම අවස්ථාවට මහනුවර ක්‍රීඩා සමාජයේ අනුශාසක මලික් සමරවික්‍රම, මහනුවර ක්‍රීඩා සමාජ සභාපති දොස්තර සරත් කපුකොටුව හා ප්‍රධාන පුහුණුකරු ජෝහාන් ටේලර් යන මහත්වරු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aj1004254</link>
    <topic>ජගත් ඡායාරූප සම්මාන උලෙළකදී ශ්‍රී ලංකාවට ප්‍රථම වරට රන් සම්මානයක්</topic>
    <author/>
    <content>ඉන්දියාවේ මුල් පෙළේ තොරතුරු තාක්ෂණ සේවා සමාගමක් ශ්‍රී ලංකාවේ ආයෝජනයකපුබුදුගමට පිරිසුදු වතුරමහනුවර රග්බි ක්‍රීඩා සමාජයට එටිසලාට් අනුග්‍රහයජගත් ඡායාරූප සම්මාන උලෙළකදී ශ්‍රී ලංකාවට ප්‍රථම වරට රන් සම්මානයක්ගනුදෙනු පිරිවැයසිටිසන්ස් ඩිවලොප්මන්ට් බිස්නස් ජයග්‍රාහකයෝ තායිලන්තයේ දීඉන්ටෙල් වෙළෙඳ සහකරුවන් දැනුවත් කරයිඉන්දියාවේ උසස් අධ්‍යාපනයට මඟ පෙන්වන අධ්‍යාපන සල්පිලඡායාරූප කලාව සඳහා වන ජාත්‍යන්තර සම්මේලනය මගින් වාර්ෂිකව සංවිධානය කරනු ලබන ප්‍රමුඛතම තරගාවලිය වන අල් තානි සම්මාන 2009 උලෙළේදී පි‍්‍රයංකර ගමගේ මහතා වර්ණ ඡායාරූප අංශයෙන් ස්වර්ණ සම්මානයක් දිනා ගැනීමට සමත් විය.සමස්ත තරගාවලියෙන් දකුණු ආසියානු කලාපයෙන් සම්මානයට පාත්‍ර වූ එකම තරගකරු වූ ගමගේ මහතා ඒ පිළිබඳව තම අදහස් දැක්වූයේ මෙසේය.සාමාන්‍ය කාණ්ඩය යටතේ ඡායාරූප 8 ක් තරගාවලිය සඳහා ඉදිරිපත් කළ අතර ඉන් දෙකක් නාමයෝජනා වී එකකට ස්වර්ණ සම්මානයක් හිමි වුණා. මෙම තරගාවලිය සඳහා ඡායාරූප 14,000 කට අධික සංඛ්‍යාවක් ඉදිරිපත් කොට තිබූ අතර මේ සම්මානය දිනා මගේ රටටත්, වෘත්තීයටත් ගෞරවයක් ගෙන දීම මට මහත් සතුටක්. මෙම ජයග්‍රහණය සඳහා ආත්ම විශ්වාසයක් ගොඩ නැඟෙන අන්දමේ අනර්ඝතම නිපැයුම් සැපයූ කොඩැක් ආයතනයට මගේ හෘදයාංගම ස්තූතිය පුද කර සිටිනවා.”මේ පිළිබඳව තම අදහස් දැක්වූ කොඩැක් දේශීය නේවාසික කළමනාකාර ටිරෝන් පෙරේරා මහතා මෙසේ කීය. “ශ්‍රී ලංකාව වෙත ඡායාරූපකරණයේ මෙම සුවිශේෂ ජයග්‍රහණය අත්පත් කරගැනීම සඳහා ප්‍රමුඛ භූමිකාවක නිරත වීමට ලැබීම පිළිබඳව සතුටට පත් වෙනවා. අපි නිරන්තරයෙන්ම දේශීය ඡායාරූපකරණ ප්‍රජාවට ශක්තියක් සැපයීමට සහ ඔවුන්ට ක්‍රියාකාරී ලෙස සහාය දැක්වීමට දැඩි උත්සාහයක නිරත වන අතර මෙම සම්මානය දේශීය ඡායාරූපකරණය නගා සිටුවීම සඳහා අප දරන ප්‍රයත්නය ඉතා පැහැදැලි ලෙස නිරූපණය කරන්නක් බව මා සඳහන් කරන්නේ දැඩි සතුටකින් යුතුවයි.”  විසාට් ඩිජිටල් කලර් ලැබ් හි හිමිකරු රොෂාන් ප්‍රනාන්දු, කොඩැක් දේශීය නේවාසික කළමනාකාර ටිරෝන් පෙරේරා, ඩිජිටල් කැප්චර් ඇන්ඩ් ඩිවයිස් ඇන්ඩ් ෆිල්ම් කැප්චර්, සී.ඩී.ජී ඉන්ඩියා ක්ලස්ටර් හි සාමාන්‍යාධිකාරි ආර්. ගනේෂ්, කොඩැක් එක්ස්ප්‍රස් හා ආර්එස්එස් ඉන්දියා බෙදාහැරීමේ රටවල් කළමනාකාර සුචිතා පෙරෙයිරා, ජයග්‍රාහක පි‍්‍රයංකර ගමගේ, මිලර්ස් සමාගමේ අධ්‍යක්‍ෂ ඩිලානෝ ඩයස්, මිලර්ස් සමාගමේ කොඩැක් අලෙවි කළමනාකාර සහ කාගිල්ස් සමූහයේ උතුරු හා නැඟෙනහිර ව්‍යාපාර සංවර්ධන කළමනාකාර ජී. සැමුවෙල් නේෂකුමාර් යන මහත්ම මහත්මීහු</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aj1004255</link>
    <topic>ගනුදෙනු පිරිවැය</topic>
    <author/>
    <content>ඉන්දියාවේ මුල් පෙළේ තොරතුරු තාක්ෂණ සේවා සමාගමක් ශ්‍රී ලංකාවේ ආයෝජනයකපුබුදුගමට පිරිසුදු වතුරමහනුවර රග්බි ක්‍රීඩා සමාජයට එටිසලාට් අනුග්‍රහයජගත් ඡායාරූප සම්මාන උලෙළකදී ශ්‍රී ලංකාවට ප්‍රථම වරට රන් සම්මානයක්ගනුදෙනු පිරිවැයසිටිසන්ස් ඩිවලොප්මන්ට් බිස්නස් ජයග්‍රාහකයෝ තායිලන්තයේ දීඉන්ටෙල් වෙළෙඳ සහකරුවන් දැනුවත් කරයිඉන්දියාවේ උසස් අධ්‍යාපනයට මඟ පෙන්වන අධ්‍යාපන සල්පිලසෑම තැරැව්කාර සමාගමක්ම කොටස් ගනුදෙනු වෙනුවෙන් සමාන තැරැව්කාර ගාස්තුවක් අය කරන අතර මෙම ගාස්තුව කොටස් මිලදී ගැනීමේදී මෙන්ම කොටස් විකිණීමේදී ද ආයෝජකයාගෙන් අය කරනු ලැබේ. මෙහිදී රුපියල් මිලියන 1 ට වඩා අඩු ගනුදෙනු සඳහා ගනුදෙනු වටිනාකමින් 1.425% ක්ද රු. මිලියන 1 ට වඩා වැඩි ගනුදෙනු සඳහා ගනුදෙනු වටිනාකමින් 1.225% ක්ද තැරැව්කාර ගාස්තුව වශයෙන් අය කෙරේ. රු. මිලියන 100 ට වඩා වැඩි කොටස් ගනුදෙනු සහ සෑම ණයකර ගනුදෙනු සඳහා තැරැව්කාර සමාගමේ ගාස්තුව අදාළ සමාගම සමඟ සාකච්ඡා කර තීරණය කර ගත හැකිය.සෑම තැරැව්කාර සමාගමක්ම තම ගනුදෙනුකරුවන්ට කොටස් වෙළෙඳ පොළ හැසිරීම සම්බන්ධව තොරතුරු සැපයීමට වෙළෙඳ පොළ පර්යේෂණ අංශයක් පවත්වාගෙන යයි. මෙම පර්යේෂණ අංශ විසින් නිකුත් කරනු ලබන වාර්තා පදනම් කරගෙන තම ගනුදෙනුකරුවන්ට කොටස් මිලදී ගැනීමට / විකිණීමට අවශ්‍ය උපදෙස් සපයනු ලැබේ. කොටස් ආයෝජනයේදී ආයෝජන උපදේශකයන්ට හැකි වනුයේ ආයෝජන පිළිබඳ උපදෙස් සැපයීම පමණක් වන අතර ඒ පිළිබඳ තීරණ ගැනීම මුළුමනින්ම ආයෝජකයා සතු වේ.කොටස් වෙළෙඳ පොළ ආයෝජනයට ආයෝජකයකුට අවශ්‍ය මූලික දැනුම මෙම ලිපි පෙළ මඟින් ලබාගත හැකි අතර, ප්‍රසස්ථ ආයෝජකයකු බවට පත්වීමට නම් මෙම දැනුමට අමතරව කොටස් ආයෝජනයෙන් ලබා ගන්නා අත්දැකීම ද වඩාත් වැදගත් වනු ඇත. එමෙන්ම කොටස් වෙළෙඳ පොළ සමාගම්හි මිල ගණන් හැසිරීම පිළිබඳ අවබෝධයක් ලබා ගැනීම ද වඩා වැදගත්ය. දේශීය ආර්ථිකයෙහි ඇතිවන වෙනස් වීම, දේශපාලන ක්ෂේත්‍රයේ ඇතිවන වෙනස්වීම්, ලෝක ආර්ථිකයෙහි ඇතිවන වෙනස්වීම් කොටස් වෙළෙඳ පොළ මිල ගණන් ඉහළ / පහළ යාම් කෙරෙහි බලපාන අයුරු අවධානයෙන් සිටීම ඉතා වැදගත්ය. මේ නිසා කොටස් ආයෝජනයට යොමු වීමේදී අවශ්‍ය මූලික දැනුම ලබා ගැනීමත්, වෙළෙඳ පොළ හැසිරීම් පිළිබඳ අවධානයෙන් සිටීමත් ඉතා වැදගත්ය.කොටස් වෙළෙඳ පොළ පිළිබඳ ඔබට අවශ්‍ය සියලු තොරතුරු www.cse.lk වෙබ් අඩවිය වෙත යොමු වීමෙන් ලබාගත හැකිය.දුරකථන අංක 5522444 ඇමතීමෙන්ද, info@cse.lk විද්්‍යුත් තැපෑලෙන්ද, තැ. පෙ. 474 කොළඹ යන ලිපිනයට ලිපි යොමු කිරීමෙන්ද එම තොරතුරු ලබාගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aj1004256</link>
    <topic>සිටිසන්ස් ඩිවලොප්මන්ට් බිස්නස් ජයග්‍රාහකයෝ තායිලන්තයේ දී</topic>
    <author/>
    <content>ඉන්දියාවේ මුල් පෙළේ තොරතුරු තාක්ෂණ සේවා සමාගමක් ශ්‍රී ලංකාවේ ආයෝජනයකපුබුදුගමට පිරිසුදු වතුරමහනුවර රග්බි ක්‍රීඩා සමාජයට එටිසලාට් අනුග්‍රහයජගත් ඡායාරූප සම්මාන උලෙළකදී ශ්‍රී ලංකාවට ප්‍රථම වරට රන් සම්මානයක්ගනුදෙනු පිරිවැයසිටිසන්ස් ඩිවලොප්මන්ට් බිස්නස් ජයග්‍රාහකයෝ තායිලන්තයේ දීඉන්ටෙල් වෙළෙඳ සහකරුවන් දැනුවත් කරයිඉන්දියාවේ උසස් අධ්‍යාපනයට මඟ පෙන්වන අධ්‍යාපන සල්පිලසීමාසහිත සිටිසන්ස් ඩිවලොප්මන්ට් බිස්නස් ෆිනෑන්ස් ලිමිටඩ් සිය වාර්ෂික සම්මාන රාත්‍රියේදී පැවැති තරගයේ ජයග්‍රාහකයන් හට සියලු පහසුකම් සහිත තායිලන්ත සංචාරයක් පිරිනැමීය.එම තරගයේදී තමන්ට අදාළ ක්ෂේත්‍රයේ නිශ්චිත ව්‍යාපාරික ඉලක්ක සපුරා ගත් අලෙවි නිලධාරීහු ඇගැයීමට ලක්කරනු ලැබූහ.සමාගමේ සහකාර සාමාන්‍යාධිකාරී මැල්කම් වීරසූරිය මහතා පැවසුවේ, මේ ජයග්‍රාහකයන් සමාගමේ සාර්ථකත්වය උදෙසා මහත් සේ දායක වී ඇති බවය.සේවක පිරිස එකට එක්වී සේවය කරන සංස්කෘතියක් තම සමාගම සතුව ඇති බව පැවසූ ඔහු මෙම සම්මාන ප්‍රදානෝත්සවය සමාගම සතු අගනා මානව ප්‍රාග්ධනය මැනවින් විදහා දැක්වුණු බව ද කීය.  ජයග්‍රහකයෝ තායිල්නතයේදී</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aj1004257</link>
    <topic>ඉන්ටෙල් වෙළෙඳ සහකරුවන් දැනුවත් කරයි</topic>
    <author/>
    <content>ඉන්දියාවේ මුල් පෙළේ තොරතුරු තාක්ෂණ සේවා සමාගමක් ශ්‍රී ලංකාවේ ආයෝජනයකපුබුදුගමට පිරිසුදු වතුරමහනුවර රග්බි ක්‍රීඩා සමාජයට එටිසලාට් අනුග්‍රහයජගත් ඡායාරූප සම්මාන උලෙළකදී ශ්‍රී ලංකාවට ප්‍රථම වරට රන් සම්මානයක්ගනුදෙනු පිරිවැයසිටිසන්ස් ඩිවලොප්මන්ට් බිස්නස් ජයග්‍රාහකයෝ තායිලන්තයේ දීඉන්ටෙල් වෙළෙඳ සහකරුවන් දැනුවත් කරයිඉන්දියාවේ උසස් අධ්‍යාපනයට මඟ පෙන්වන අධ්‍යාපන සල්පිලවිශිෂ්ට පාරිභෝගික සේවාවක් සැපයීම සඳහා සිය වෙළෙඳ සහකරුවන් දැනුවත් කිරීමේ හා ඔවුන් නව තාක්ෂණය සම්බන්ධයෙන් සවිබල ගැන්වීමේ සමාගමේ වැඩපිළිවෙළෙහි කොටසක් වශයෙන් Intel ශ්‍රී ලංකා මගින් මෑතකදී ගාල්ල, මහනුවර සහ කොළඹ ප්‍රදේශයන්හි සියලුම අලෙවි සැල් වල අලෙවි නියෝජිතයින් සඳහා පුහුණු සැසිවාරය පවත්වන ලදි.Intel EMසමාගමෙහි දේශීය ව්‍යාපාර කළමනාකරු ඉන්දික ද සොයිසා මෙම වැඩසටහන් පිළිබඳව මෙසේ සිය අදහස් පළ කළේය. “නවීනතම ඉන්ටෙල් තාක්ෂණය සම්බන්ධයෙන් අපගේ වෙළෙඳ සහකරුවන් දැනුවත් කිරීම පාරිභෝගිකයින් වෙත වෘත්තීයමය සේවාවක් ලබාදීම සඳහා අතිශය වැදගත් වෙනවා.ඉන්ටෙල් මඟින් විශේෂිත අවශ්‍යතාවන්ට ගැළපෙන වේගවත් ක්‍රියාකාරිත්වයක් සහිත intelligent තාක්ෂණයෙන් සමන්විත නව ප්‍රොසෙසර කාණ්ඩයක් ශ්‍රී ලංකාවට හඳුන්වාදී තිබෙනවා. මෙම පුහුණු වැඩසටහන් ඔස්සේ ක්ෂේත්‍රයේ නව ප්‍රවණතා පිළිබඳව අලෙවි සහකරුවන් දැනුවත් කරමින් අපගේ අලෙවි ජාලය ශක්තිමත් කිරීමට ද අප සමත් වුණා.”නව ඉන්ටෙල් ප්‍රොසෙසර සම්බන්ධයෙන් දකුණු ඉන්දියා සහ ශ්‍රී ලංකා පාරිභෝගික අලෙවි කළමනාකරු දීපාක් යදව් සහ ඉන්දික ද සොයිසා යන මහත්වරුන් විසින් පවත්වන ලද මෙම පුහුණු වැඩසටහන් සඳහා 250 ක පමණ අලෙවි නියෝජිත පිරිසක් සහභාගි වූහ.තොරතුරු තාක්ෂණ විෂයට උපන් හපන්කම් කියන ශ්‍රී ලාංකික සිසුන්ට, ශීඝ්‍රයෙන් දියුණු වන තොරතුරු තාක්ෂණ ලෝකයේ සිය දක්ෂතා විදහා පෑමට ඉඩහසර සලසමින් වර්ටූසා කෝපරේෂන් ශ්‍රී ලංකා තොරතුරු තාක්ෂණ ආයතනය (SLIIT) හා එක්ව “VirtusaHead start” වැඩසටහන හඳුන්වා දී තිබේ.වර්ටූසා තොරතුරු තාක්ෂණ සේවා සැපයුම් සමාගම, SLIIT අධ්‍යාපන ආයතනය හා එක්ව මේ වැඩසටහන ශ්‍රී ලාංකික සිසුන්ට හඳුන්වා දෙන්නේ තොරතුරු තාක්ෂණ ක්ෂේත්‍රය තුළ ඔවුන්ගේ දක්ෂතා සංවර්ධනය කිරීමේ හා මෘදුකාංග පරීක්ෂණ ඉංජිනේරු අධ්‍යාපනයේ ගුණාත්මක බව වැඩි දියුණු කිරීමේ පරමාර්ථයෙනි.ඒ අනුව මෙම වැඩසටහන හරහා මෘදුකාංග පරීක්ෂණ ඉංජිනේරු ක්ෂේත්‍රයේ දිගු ගමනක් යාමට අපේක්ෂා කරන සිසුන් සඳහා ”Certified Software Quality Assuarnce Associate” පාඨමාලාව පිරිනැමෙන අතර පාඨමාලාව අවසානයේදී සිසුන්ට ක්ෂේත්‍රයේ භාවිතා වන ක්‍රමවේද හා තාක්ෂණය පිළිබඳ මනා අත්දැකීමක්, අවබෝධයක් ලබා ගැනීමට ඉඩකඩ සලසමින් වර්ටූසා කෝපරේෂන් හි මාස දෙකක පුහුණුවක් හිමි වනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aj1004258</link>
    <topic>ඉන්දියාවේ උසස් අධ්‍යාපනයට මඟ පෙන්වන අධ්‍යාපන සල්පිල</topic>
    <author/>
    <content>ඉන්දියාවේ මුල් පෙළේ තොරතුරු තාක්ෂණ සේවා සමාගමක් ශ්‍රී ලංකාවේ ආයෝජනයකපුබුදුගමට පිරිසුදු වතුරමහනුවර රග්බි ක්‍රීඩා සමාජයට එටිසලාට් අනුග්‍රහයජගත් ඡායාරූප සම්මාන උලෙළකදී ශ්‍රී ලංකාවට ප්‍රථම වරට රන් සම්මානයක්ගනුදෙනු පිරිවැයසිටිසන්ස් ඩිවලොප්මන්ට් බිස්නස් ජයග්‍රාහකයෝ තායිලන්තයේ දීඉන්ටෙල් වෙළෙඳ සහකරුවන් දැනුවත් කරයිඉන්දියාවේ උසස් අධ්‍යාපනයට මඟ පෙන්වන අධ්‍යාපන සල්පිලඉන්දියාව පුරා විහිදී ඇති සියලු ප්‍රධාන පෙළේ විශ්ව විද්‍යාල, පාඨශාලා, නේවාසික පාසල් ඒකරාශී වී පවත්වන ‘ඉන්දියා අධ්‍යාපන සල්පිල’ ශ්‍රී ලංකා ප්‍රදර්ශන හා සම්මේලන මධ්‍යස්ථානයේදී අදත් (25) පැවැත්වේ. එය පවත්වන්නේ ශ්‍රී ලංකාවේ ඉන්දීය මහ කොමසාරිස් කාර්යාලයේ, ලංකා වාණිජ මණ්ඩලයේ, ඉන්දු ලංකා වාණිජ හා කර්මාන්ත මණ්ඩලයේ, ශ්‍රී ලංකා සම්මේලන කාර්යාංශයේ හා ශ්‍රී ලංකා පී. අයි. ඕ. මණ්ඩලයේ (AFAIRS ශ්‍රී ලංකා සහයෝගය ඇතිව ඉන්දියාවේ AFAIRS එක්සිබිෂන්ස් ඇන්ඩ් මීඩියා පෞද්ගලික සමාගම විසිනි.අධ්‍යාපන ප්‍රදර්ශනයේ ප්‍රධාන සංවිධායක ආයතන වන AFAIRS එක්සිබිෂන්ස් ඇන්ඩ් මීඩියා පෞද්ගලික සමාගමේ කළමනාකාර අධ්‍යක්ෂ සංජිව් බෝලියා මහතා පවසන්නේ “මහා ඉන්දීය අධ්‍යාපන සල්පිල” පැවැත්වීමේ අරමුණ වන්නේ ඉන්දියාවේ අධ්‍යාපන පද්ධතිය පිළිබඳ ජනතාවට පුළුල් අවබෝධයක් ලබා ගැනීමට අවස්ථාව සැලසීම බවයි. එසේම ඒ අධ්‍යාපන ආයතනවල නියෝජිතයන්, මවුපියන් හා සිසුන් අතර අන්‍යෝන්‍ය සම්බන්ධය ඉහළ නැංවීමටත් මෙමඟින් අපේක්ෂා කෙරෙන බවත් ඒ මහතා කියයි.  DFCC වර්ධන බැංකුවේ ‘වර්ධන ගනුදෙනු සතිය’ මේ 27 වැනි දින තෙක් පැවැත්වේ. මෙම විශේෂ අවුරුදු සැමරුමේදී ගනුදෙනුකරුවන් වෙත තිළිණ රැසක් පිරිනැමේ.නව ගිණුම් අරඹන සියලු ගනුදෙනුකරුවන්ට සහ රුපියල් 1,000 කට වැඩි මුදලක් තැන්පත් කරන ගනුදෙනුකරුවන්ට එම විශේෂ ත්‍යාග පිරිනැමෙනු ඇත.  සිලෝන් බිස්කට්ස් සමාගම නිපදවන රිට්ස්බරි චොක්ලට්, ශ්‍රී ලංකාවේ අංක එකේ චොක්ලට් වෙළෙඳනාමය ලෙසින් නම්කර තිබේ.රිට්ස්බරි ශ්‍රී ලංකාවේ අංක එකේ චොක්ලට් ලෙසින් නම් කර ඇත්තේ, චොක්ලට් ස්ලැබ්ස්වල සිට සෙසු උප නිෂ්පාදනයන් දක්වා වූ ශ්‍රී ලංකාවේ සමස්ත චොක්ලට් වෙළෙඳපොළෙහි අලෙවි ධාරිතාව සම්බන්ධයෙන් ශ්‍රී ලංකාවේ ප්‍රකට වෙළෙඳපොළ සමීක්ෂණ සමාගමක් වන, ඒ.සී. නීල්සෙන් හි සිල්ලර වෙළෙඳාම් මිනුම් සේවා අංශය විසින් 2010 ජනවාරි මසින් අවසන් වූ මාස 16 ක් තුළදී සිදු කළ සමීක්ෂණයක වාර්තාවක් මඟින්.එම සමීක්ෂණය පැවැති එම මාස 16 තුළදීම රිට්ස්බරි අංක 1 බවට පත් විය. එමෙන්ම වර්තමානයේදී රිට්ස්බරි චොක්ලට් හි මෙරට වෙළෙඳපොළේ 47.2% ක වෙළෙඳ කොටසක් හිමි කරගෙන තිබේ.  සිග්නල් විසින් දත්වලට ෆ්ලොරයිඩ් ලබාදීමෙන් නොනැවතී 50% ක වැඩි කැල්සියම් ප්‍රමාණයක් සපයමින් මුල් අවස්ථාවේ සිදුවන දිරායාම් යථා තත්ත්වයට පත්කෙරෙන ‘ෆ්ලෝරයිඩ් සහ මයික්‍රො කැල්සියම්’ වලින් සමන්විත නව සංයෝගයක් හඳුන්වා දෙයි.නව සංයෝගය මඟින් දත්වල පවතින කුඩා සිදුරු දිරා යාම් බවට පත් වීමට පෙර යථා තත්ත්වයට පත් කරනු ලබයි. එහිදී ‘ෆ්ලෝරයිඩ් සහ මයික්‍රො කැල්සියම්’ මඟින් එනැමලය සවිමත් වීම සඳහා අවශ්‍ය ඛණිජ සැපයුම ද සිදු කෙරේ. යුනිලීවර් ශ්‍රී ලංකාහි සිග්නල් ලාංඡන කළමනාකරු ප්‍රමෝද් කහඳලියනගේ මේ පිළිබඳව මෙසේ සිය අදහස් දැක්වීය. “ක්‍රියාකාරී මයික්‍රො කැල්සියම් සහ ෆ්ලෝරයිඩ් සහිත සිග්නල්හි විශිෂ්ට නව සංයෝගය දත්වල ඇසට නොපෙනෙන සිදුරු පුරවාලමින් දත් ශක්තිමත් කරයි. යහපත් සාමාන්‍ය සෞඛ්‍ය තත්ත්වයක් සඳහා යහපත් මුඛ සෞඛ්‍ය අත්‍යවශ්‍ය සාධකයක් වශයෙන් දැක්විය හැකියි.”</content>
  </post><post>
    <category>NEWSPAPER</category>
    <date>
      <year>2010</year>
      <month>04</month>
      <day>25</day>
    </date>
    <link>http://www.silumina.lk/2010/04/25/_art.asp?fn=aw1004251</link>
    <topic>හීනෙන් විත් කොට්ටය යට මුදල් තබා ගිය රන් මැණිකා</topic>
    <author>මතුගම මහින්ද විජේතිලක</author>
    <content>හීනෙන් විත් කොට්ටය යට මුදල් තබා ගිය රන් මැණිකාඅලුත් අවුරුදු සමයට නෑදෑයෝ නෑගම් යති. අපේ පියවි ඇසට පෙනෙන්නේ තෑගි බෝග අරගෙන එන නෑදෑයින් පමණකි. අපේ ඇසට නොපෙනෙන නෑයෝ ද තම පිරිස් පිරිවරා ගෙන තමන්ගේ නෑදෑයින් බලන්නට එන බව බොහෝ දෙනා දන්නේ නැත.“ස්වාමීනි! භාග්‍යවතුන් වහන්ස; මේ මිනිස් ලොව වෙසෙන මිනිස් ගහනයෙන් කොයි තරම් ප්‍රමාණයක් සුගතිගාමී වන්නේ දැ’යි දිනක් එක්තරා භික්ෂුවක් තථාගතයන් වහන්සේ විමසූහ. මෙහිදී සුගතිය යැයි හැඟෙන්නේ දිව්‍ය ලෝක සය හා මනුෂ්‍ය ලෝකයයි.එයට පිළිතුරු දුන් තථාගතයන් වහන්සේ “මේ පෘථිවියේ පවත්නා සම්පූර්ණ පස් ප්‍රමාණය මිනිස් ලොව වෙසෙන මිනිස් ඝාතනය හා සමාන වේ නම් එයින් සුගතිගාමී වන්නේ මෙන්න මේ තරම් ප්‍රමාණයකැ’යි සිරි පද මහපටැඟිල්ලේ නිය පිටින් පස් ටිකක් ගෙන පෙන්වූ සේක. පෙර පිනක් පල දීමෙන් මේ උතුම් වූ මිනිස් බව ලැබූව ද මෙහි උපත ලැබූ තැන පටන් අධර්ම රාගයෙන් ජීවත්වීම නිසා මරණයෙන් පසු යළි සුගතිගාමී වන්නේ ඉතාම අල්ප වූ ප්‍රමාණයක් බව එයින් වැටහේ.ලෝකයේ අඩු ම සත්ත්ව කොට්ඨාසය බ්‍රහ්මයෝ ය. ඊළඟට වැඩි දෙවියෝ ය. දෙවියන්ට වඩා වැඩි ප්‍රමාණය මනුෂ්‍යයෝ ය. මේ වනවිට ලෝකයේ මිනිස් ගහනය කෝටි 700 ඉක්මවා ඇත. මිනිසුන්ටත් වැඩි තිරිසන් සතුන් ය. කොංගෝ වැනි මහා වනාන්තරවල එක කුහුඹු වැළක කෝටි ගණන් කුහුඹුවෝ සිටිති. දිය ගොඩ වෙසෙන ක්ෂුද්‍ර ජීවීන්ගේ පටන් තිරිසන් සතුන් එක රටක එක ගමක කෝටි 700 ඉක්මවා ඇති. එසේ නම් ලෝකයේ තිරිසන් සතුන් කොපමණ ඇත්දැයි සිතා ගත හැකි ය. මේ සියලු සතුන්ටත් වඩා වැඩි සත්ත්ව ප්‍රමාණය භූ®තයෝ ය.ප්‍රේතාදී අමනුස්සයෝ ය. එයින් පැහැදිලි වන්නේ කල්ප කාලාන්තරයක සිට ම මිනිසා අධර්ම රාගීව ලෝකයෙන් ද්වේෂයෙන් හා මෝහයෙන් යුතුව ජීවත් වී මිය ගොස් ප්‍රේතාදී අමනුෂ්‍ය භවවල උපදින බව ය.මේ ප්‍රේතයෝ කවරහුද? සංසාරයේ අපේ ම නෑදෑයෝ ය. මේ ඉඩමට කඩමට ගෙයට දොරට දුවට පුතාට ආශාවෙන් හෝ තරහ වෙන් මිය ගිය පුද්ගලයෝ ය. පංචානන්තරිය කර්මාදී බරපතල අකුසල් කළෝ නිරාහාරව දුක් විඳිති. අනිකුත් බොහෝ අමනුෂ්‍යයෝ තමන් ආශාවෙන් හා තරහවෙන් ඇලී සිටින දේපළ හෝ පුද්ගලයන් ආශ්‍රිතව පොළවට සමීපව ම උපදිති.මේ අමනුස්සයෝ බොහෝ දෙනෙකු ස්වභාව යෙන් හා ස්වරූපයෙන් වෙනස් වුව ද සිතුම් පැතුම් මිනිසා හා සමානව ම තණ්හා ආශාවන්ගෙන් යුක්තය. ඔව්හු තමන්ගේ පවුල්වල අය සතුටු වන අවස්ථාවල අපටත් සංග්‍රහයක් ලැබේ දැයි සිතා ඔවුන් ආශ්‍රිත පිරිවර සමඟ ම පැමිණෙති. දුකට පත් අවස්ථාවල ද පැමිණෙති.ඔවුන් මිනිස් ලොව සිටියදී මෙන් ම ජාති, ආගම්, ආදී සංකල්පයන් ම දරා සිටිති. අවුරුදු කාලයට ද එසේ ම පැමිණෙති. සිංහල අලුත් අවුරුදු අවස්ථාවලද පෙර පුරුද්දට ම අපේ දරුවෝ අපේ නෑයෝ අවුරුදු කන හැටි බලන්නට පැමිණෙති.සමහර නිවෙස්වල දන් පින් කරමින් ආගමික චාරිත්‍ර සිදු කරන විට, මළ ගිය නෑයින් සිහිපත් කොට ඔවුන් ගේ වී හාල් බව බෝගවලින් මුල් කොටස ගෙන වෙහෙර විහාර කරා යන විට මේ භූතයෝ ද නෑයින් පසුපස ගොස් පින් අනුමෝදන් වී සුගතගාමී වෙති.මෙයින් බොහෝ අමනුස්සයෝ ප්‍රේතාත්මවලට උරුම වූ දුක් විඳින විට ඔවුන් මිනිස් ලොව සිටියදී ඉඳහිට හෝ සිදු කළ සුළු කුසලයක් හෝ සිහිපත් නොවෙති. ඒ ස්වභාව යයි. එහෙත් ඥාති මිත්‍රාදීහු කුසල් කරන විට; අපේ අසවලා ජීවත්ව සිටියදී මෙවැනි පින්කම් කළා” යැයි කියන විට එය අසන්නට වාසනාව තිබුණොත් ඒ ප්‍රේතයාගේ සිත පිනා ගොස් සාධු සාධු යැයි අනුමෝදන්ව සිටි තත්ත්වයට වඩා ඉහළ තැනකට පත්වන්නට පුළුවන.එසේ ම මිනිස් ලොව ජීවත්ව සිටියදී සූදුවට ඇබ්බැහි වූවෝ සූදු පොළවලට ගොස් සූදු කෙළින්නට නොහැකිව දුක් වෙති. පීඩා විඳිති. සුරාවට ඇබ්බැහි ව සිට මිය ගොස් ප්‍රේතාත්ම ලැබුවෝ ඉතාම භයානක ය. ඒ ප්‍රේතයෝ සුරාපානය කරන ඥාතීන් කරා ගොස් ඔවුන් පානය කරන සුරාවල රස විඳිති. සියුම් කොටස් උරා ගනිති.“මගේ මේ ඥාතියා, මේ මිත්‍රයා නිතර සුරා පානය කරන්නෙකි. මොහු ගේ සිරුරට රිංගා ගතහොත් මට හැමදාමත් සුරාපානය කළ හැකි යැ’යි සිතා සිරුරුවලට රිංගා ගනිති. එහෙත් ඒ භූතයන්ගේ ස්වභාවය, ශරීරවල රසායනික සංයුතිය මිනිස් සිරුරට නොගැලපෙන බැවින් ප්‍රේතයා රිංගා ගත් දවසේ පටන් සිරුර රෝගී වෙයි. එපමණක් ද නොව පැරැණි තරහකාර භූතයෙක් නම් ඔහු වරදට පොළඹවා පාඩු කරවයි.අපහාසයට ලක් කරවයි. කලකෝලාහලවලට යොමු කොට ලේ ගැලීම්වලට භාජනය කර රීරි පානය කරයි. බොහෝ අමනුස්සයන්ගේ ආහාර වන්නේ මස් මාළු කරවල පිළී, කෙළ සෙම් සොටු, ලේ වැනි අපද්‍රව්‍යයන් නිසා මස් මාළු කපන විට, සෝදන විට උයන පිහන විට හා බදින විට ඒ අපද්‍රව්‍යයන්ගෙන් දුර්ගන්ධයෙන් පෝෂණය වෙති.ඇත්තටම ඔවුන්ටත් එවිට අවුරුදු ය. මේ භූතයෝ පැමිණෙන විට ඔවුන් පසු පස යාලු මිත්‍ර භූ®®ත පිරිවර ද පැමිණෙති. නිතර මස් මාළු කරවල බිත්තර භාවිතා කරන නිවෙස්වලට පැමිණෙන භූතයෝ ඒවායේ ම පදිංචි වෙති. ආපසු නොයති. එවැනි ප්‍රේතාදි අමනුස්සයන් ගැවසෙන තැනට දෙවියන්ගේ බැල්ම නොවැටෙති. එවැනි නිවෙස්වල දෙවියන්ට යැයි තබන පුද පූජා අනුභව කරන්නේ භූතයෝ ම ය.රන්මැණිකේ උපාසිකාව මාසයේ හතර පෝයට ම සිල් සමාදන් වූ දනට පිනට හිතැතිව ජීවත්වූ කාන්තාවකි. ළමා වියේ පටන් ඇයට මතක ඇති කාලයක මසක් මාලුවක් බිත්තරයක් හෝ කරවල කෑල්ලක් කට හරියේ තියා නැතැයි ඇය නිතර කී කතාවකි. ගැටඹේ බෝධියට, වැල් බෝධියට, දළදා මාලිගාවට ඇගේ දෑතින් කරන ලද පුද පූජාවක් අපමණ ය. ගමේ පන්සලේ සිදු කරන සෑම පිංකමකදී ම රන් මැණිකාගේ දායකත්වය නොඅඩුව නොමසුරුව ලැබුණි.රන් මැණිකේ ගේ ස්වාමි පුරුෂයා මිය ගිය පසු ඔහුගේ් වෙළෙඳ ව්‍යාපාරය පුතා බාර ගත්තේ ය. ඔවුන්ට තවත් සිටියේ එක ම දුවක පමණි. පුතා වෙළඳ සල අසල ම අලුතින් නිවසක් සාදා ගත්තේ ය. අක්කාට විවාහයක් කැර දී ඇගෙන් නිදහස්වීමට සැලකිල්ලක් නොදැක්වූ ඔහු තනි මනාපයට ම විවාහයක් කැර ගෙන අලුත් නිවසේ පදිංචි විය. රන් මැණිකාත් දියණියත් මහ ගෙදර තනි වූහ.මේ අම්මාටත් දුවටත් ජීවත්වීමට තරම් සාමාන්‍ය ධනයක් පියා ජීවත්ව සිටියදී ඉතුරු කොට තබා ගොස් තිබුණි. කුඹුරු ඉඩකඩම්වලින් ද ජීවත්වීමට තරම් සෑහෙන ආදායමක් ලැබුණි. පුතා ද අම්මාගේත් සහෝදරියගෙන් යැපීමට අවශ්‍ය දේ වෙළෙඳ පළෙන් මහ ගෙදරට එව්වේ ය.පුතාගේ බිරිය ඒ තරම් ගුණ යහපත් කාන්තාවක් නොවූ අතර නැන්දම්මාගේත් නෑනණ්ඩියගේත් සිත් දිනා ගැනීමට සමත් වූයේ නැත. ඇත්ත ම කියනවා නම් ඇයට ඒ ගැන වුවමනාවක් වූයේ ද නැත. විවාහයෙන් පසු පුතා ද ටිකෙන් ටික වෙනස් වූ අතර මහ ගෙදරට කරන සැලකිලි ද ක්‍රමයෙන් අඩු වූයේ ය. අක්කා ගෙදර සිටියදී මල්ලී පෙළවහක් කැර ගැනීමත් ගෙදරට කළ උදව් අඩු කිරීමත්, ලේලිය ගේ වෙනස්කම් ගැනත් වේදනාවට පත් රන් මැණිකා ඒ සියල්ලට ම වඩා සිත් පීඩාවට පත් වූයේ දුවගෙන් නිදහසක් වීමට නොලැබීම ගැන ය.මුහුණ බලන කණ්ණාඩිය ඉදිරිපිට සිට දියණිය සිය හිසකෙස් අතරින් පැසුණු කෙස් ගහක් ගලවා දමන අයුරු දකින රන් මැණිකාට එදාට කෑමක් බීමක් පවා එපා වී තනිවම හූල්ලන්නීය. කෑම බීම අරුචියෙන් ශාරීරිකවත් නොවිසඳුණු ප්‍රශ්නවල වේදනාවෙන් මානසිකවත් දුර්වල වූ රන්මැණිකා එයින් ම රෝගාතුර වූවා ය. එයින් ම ඔත්පල වූවා ය.“මගෙ දුවේ... ශ්‍රියානී...”“ඇයි මගෙ අම්මා”“මට දූ ගැන දුකයි දුවේ...”“අනේ අම්මේ!” ඔය විකාර ගැන හිතන්නෙ නැතුව ඔය බෙහෙත් ටික බීලා සනීප වෙන්න බලන්නැ”යි අම්මා ගේ හිස අත ගා කියන දියණිය එසේ කියුව ද කුස්සියට ගොස් හිරමණය මත හිඳගෙන අම්මාට නෑසෙන්නට ඉකි බින්දා ය.සිතට නැඟෙන වේදනාකාරී සිතුවිලි යටපත් කරන්නට අහිංසක උත්සාහයක යෙදුණු රන්මැණිකා සතර පෝය නොවරදවා සිල් සමාදන් වූ හැටි, කඨින පිංකමට සිවුරු පූජා කළ හැටි, පන්සලේ කුදු මහත් කටයුතුවලට දායක වූ හැටි, වන්දනා ගමන් ගොස් වෙහෙර විහාර වන්දනා කළ හැටි නිතර දුව සමඟ මතක් කරමින් මෙනෙහි කළා ය. මේ මොනවා සිතන්නට උත්සාහ කළත් දිය යට එබූ රබර් බෝලයක් දිය කැපීමට නැගෙන්නා සේ දියණිය ගැන නොවිසඳුණු ප්‍රශ්න මතුව ආවේ ය.රන් මැණිකාගේ අවසන් මොහොත ළං විය. ඒ බව ඇයට ද දැනුණා සේ ය.“මගේ දුවේ”“ඇයි? මගෙ අම්මා”“අපි දෙන්නා කරණීයමෙත්ත සූත්‍රය කියමු දුවේ” යි කියමින් ඇය පිරිත මිමුණුවා ය. ඒ අතර දියණියගේ අතින් ද අල්ලා ගත්තා ය. දියණියට ද අමුත්තක් දැනී උගුර හිරවෙන්නට මෙන් ආවත් එය යටපත් කැරගත් ඇය ද පිරිත උච්චාරණය කළා ය. හිටි හැටියේ ම ඇගේ අත තදින් අල්ලා ගත් මවගේ අත බුරුල් විය. මවගේ් දෑස් අඩවන් වෙමින් පිරිත් කීම නතර විය. මුළු ලෝකයම හිස් වී ගියා සේ දියණියට දැනුණි.“අනේ, මගේ අම්මා... අම්මා නැතිව මම කොහොමද ජීවත් වෙන්නේ” යි ඇයට කියැවිණි.පුතා ගේ මූලිකත්වයෙන් හා ඥාති මිත්‍රාදීන්ගේ සහභාගිත්වයෙන් රන් මැණිකේගේ අවසන් කටයුතු ගෞරවාන්විතව සිදුකැරිණි. මතක බණ ද දානයේ කටයුතු ද සිදුකැරිණි. ඥාතීහු ක්‍රමයෙන් විසිර ගියහ. දුව තනි වූවා ය. ඇගේ තනි නොතනියට සිටියේ අසල්වාසීහු ය. කුඹුරු ඉඩකඩම්වල වැඩට එන උදවිය ය. තනි වූ ඇය පිළිබඳ සොයා බලන්නේ කවරහුද? ව්‍යාපාරික සහෝදරයෙකුත් සිටියදී?මෙසේ කාලය ගෙවී යද්දී ඔවුන්ගේ කුඹුරුවල වතුපිටිවල වැඩට ආ ඇයට වඩා වයසින් අවුරුදු පහක් පමණ බාල තරුණයෙකු වූ ජයරත්න සමඟ විවාහ රෙජිස්ටාර්වරයෙකු ළඟට ගොස් කසාදයට අත්සන් තැබුවා ය. ඇගේ දෛවය එසේ සිදු විය.මෙතෙක් ඇගේ අනාගතය ගැන නොබැලූ මල්ලී එයින් කුපිතව මාසිකව ගෙදර යැපීමට කළ උදව් නතර කළේ ය. “ඕවා උඹ තනියම කෑවාට, ඕවා උඹේ ගෑනිගෙ දෑවැද්ද නොවෙයි. තාත්ත ගේ දේපළ” යැයි අක්කාට සිතුණත් මුවින් හඬ ගා කීවේ නැත. අම්මාගේ පින්තූරය දෙස බලා නේද? අම්මේ” යි නොකියා මව දෙස බලා සිටියා ය. එහෙත් දින පතා අම්මා ඉටු කළ චාරිත්‍ර පරිදි ම උදේ හවස තෙරුවන් වැඳ මල් පහන් පුදා මෑණියන්ට පින් දුන්නා ය.මෙසේ වසරක් ගෙවී ගියේ ය. ගෙදර දොර අඩුපාඩුකම් තිබුණත් ශ්‍රියානි ඒවා පිරිමසා ගත්තා ය. සැමියා සමඟ සමගියෙන් සමාදානයෙන් කල් ගෙව්වා ය. දිනක් රාත්‍රි නින්දේදී ශ්‍රියානි තමන්ගේ මිය ගිය මෑණියන් සුදුවතින් සැරසී පැමිණ ඇගේ නළල සිප හිස අත ගෑ අයුරු සිහිනෙන් දුටුවා ය. ඇගේ කොට්ටය යට යමක් තබා යනු ද දුටුවා ය.“දුවේ! මේක රහසක්. ජයරත්නට ඇර කාටවත් කියන්නට එපා” යයි කියා අම්මා අතුරුදහන් වූ අයුරු ද ශ්‍රියානි පාන්දර නින්දෙන් අවදිව ඇඳෙන් නොනැගිට ම කල්පනා කළා ය. ඇයට යළිත් නින්ද ගියා ය. උදේ අවදිව වෙනදා මෙන් ම ගෙදර දොර කටයුතු කළා ය. ජයරත්න කුඹුර දෙසට ගියේ ය.මිදුල අමදිමින් සිටි ශි‍්‍රයානිට යළිත් සිහිනය සිහිපත් විය. ඉදල පැත්තකින් තිබූ ඇය කාමරයට ගොස් රාත්‍රි හිස තැබූ කොට්ටය ඔසවා බැලුවා ය. “දෙයියනේ, රුපියල් පන්සීයක්” “අනේ! මගේ රත්තරන් අම්මා! යි බිත්තියේ එල්ලා තිබූ පින්තූරයේ හිනාවෙමින් සිටි අම්මාට දෑත් එකතු කැර වැන්දා ය.දිනපතා කොට්ටය යටට රුපියල් පන්සියයක් ලැබෙන බව ශ්‍රියානිත් ජයරත්නත් හැර කිසිවෙකු දන්නේ නැත. එය රහසක් ලෙස රැකිය යුතු බවට ඔව දන් අවවාදය ඔවුන් අකුරටම ආරක්ෂා කළහ. ඒ වෙනුවෙන් සතර පෝයටම පන්සල් ගොස් මල් පහන් පුදා මවට පින් දුන්හ. තාත්තාගේ වෙළෙඳ ව්‍යාපාරය තනියම අයිති කැර ගෙන සිටි අය්යාට දිනපතා ලාච්චුවෙන් රුපියල් පන්සීයක් අඩු වුව ද එය ඔහුට දැනුණේ ද නැත. අක්කාත් මස්සිනාත් නිහඬව සතුටින් ජීවත් වූහ.මේ 2009 සිංහල අලුත් අවුරුද්දට පෙර දිනයයි. අප්‍රේල් 13 පරණ අවුරුදු දිනයයි. ජයරත්නගේ මල්ලී කෙනෙක් මැද පෙරදිග රැකියාවකට ගොස් සිට ලංකාවට පැමිණ සිටියේ ය. එදා ඔහු අය්යාටත් නෑනණ්ඩියත් ඇඳුම් පැළඳුම් හා තවත් තෑගි බෝග ද අරගෙන ඔවුන් බලන්නට ආවේ ය.ඒ සමඟ පිටරටින් ගෙනා මත්පැන් බෝතලයක් ද වල් ඌරු මස් කිලෝ දෙකක් ද ගෙනැවිත් තිබුණි. මස්සිනා ගෙනා තෑගි බෝග ගැන සතුටින් සිටි ශ්‍රියානි ද ඔවුන්ගේ සතුට වෙනුවෙන් ඌරු මස් ව්‍යංජනය රහට පිසුවා ය. තුන් දෙනාම එකට හිඳ රාත්‍රි ආහාරය ගත්හ. සතුටෙන් මතින් ඉහවහා ගිය ජයරත්න “කාලෙකින් ජයට අවුරුදු කෑවා. නේද? ශ්‍රියානි’ යි කීවේ ය.සතුටු සාමීචියෙන් පසු ඔව්හු නින්දට ගියහ. එදා ශ්‍රියානිට ආගමික වතාවත් පවා අමතක විය.රාත්‍රි 12 ට පමණ ජයරත්න බඩ බදාගෙන වැසිකිළියට දිව්වේ ය. “අයියේ! මටත් යන්න ඕනෑ” යි ජයරත්න ගේ මල්ලී ද වැසිකිළි දොරකඩ සිටියේ ය. ශ්‍රියානි ද බඩ බදාගෙන දුව ගෙන ආවා ය. මාරුවෙන් මාරුවට තුන් දෙනා එළිවෙන තුරු ම වැසිකිළි පෝළිමේ ය. එළිවෙන්නට රෝහල් ගත වූහ.රෝහලෙන් ටිකට් කපා ගෙන ආවේ දින තුනකට පසුව ය. ඒ වනවිට අලුත් අවුරුදු හමාර වී තිබුණි. නිවසට පැමිණ අලුත් දවසක් පහන් කළ ද එදා ශ්‍රියානි ගේ කොට්ටය යට කිසිවක් තිබුණේ නැත. එදායින් පසු තිබුණේ ම නැත. එදා පැමිණ පදිංචි වූ මළ ගිය නෑයින් නිසා දුක් කරදර එක දිගට පැමිණියේ ය. රන් මැණිකා හීනෙන් පෙනුණේ ද නැත.මතුගම මහින්ද විජේතිලක</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>02</day>
    </date>
    <link>http://www.silumina.lk/2010/05/02/_art.asp?fn=aa1005021</link>
    <topic>ගමේ කඩිනම් සංවර්ධනයට ජන සභා ලේකම්වරු 14,000ක්</topic>
    <author>සුනිල් දයා අල්විස්</author>
    <content>උපාධිධාරීන්ගෙන් අයදුම්පත්මසක් ඇතුළත පත්වීම්ග්‍රාම නිලධාරි වසමකට කාර්යාලයක්සුනිල් දයා අල්විස්මෙරට ග්‍රාමීය ප්‍රදේශවල පූර්ණ සංවර්ධනයක් සිදු කිරීම සඳහා ග්‍රාම නිලධාරි වසම් 14,000කට ජන සභා ලේකම්වරු 14,000ක් බඳවා ගැනීමටත් ඒ සඳහා සේවා පියස මධ්‍යස්ථාන 14,000 පිහිටුවීමටත් රජය සූදානම් වෙයි.ජනසභා නව ලේකම්වරු බඳවා ගැනීම සිදුකරනුයේ උපාධිධාරීන් අතුරිනි. අදාළ අයදුම්පත ළඟදීම ගැසට් නිවේදනයකින් ප්‍රකාශයට පත්කිරීමටත් මසක කාලයකදී මේ නව බඳවා ගැනීම් සිදු කිරීමටත් වැටුප් හා දීමනා ද ඇතුළු ව ලබා දෙන පහසුකම් සඳහන් කිරීමටත් රජය බලාපොරොත්තු වේ.ආර්ථික සංවර්ධන ඇමැති බැසිල් රාජපක්ෂ මහතාගේ සංකල්පයක් අනුව රාජ්‍ය පරිපාලන ව්‍යූහය ගම්මට්ටම කරා රැගෙන යන නිලධාරියා ලෙස ‘ජනසභා ලේකම්’ තනතුර හඳුන්වා දිය හැකි බවත් මේ නව තනතුර ගමට විශාල ප්‍රබෝධයක් ගම නඟා සිටුවන්නක් බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පැවැසීය.මේ ජනසභා නව ලේකම්වරුන්ට ග්‍රාම ලේකම්වරු සඳහා සකස් කරන ලද ‘සේවා පියස’ මධ්‍යස්ථානය ඔවුන්ගේ කාර්යාලය ලෙස යොදාගැනීමට ඉඩ සලසනු ඇත.මෙවැනි මධ්‍යස්ථාන නොමැති ස්ථානවල හැකි ඉක්මනින් එම නව මධ්‍යස්ථාන ඉදිකිරීමට ද පියවර ගැනේ.ග්‍රාම සේවා වසමකට එක් අයකු බැගින් ජන සභා ලේකම්වරු සෑම ග්‍රාම සේවා වසමකටම පත්කිරීමද සිදු කෙරේ. මේ නව තනතුරුවලට පත් කිරීමේදී දේශපාලන බේදයකින් තොරව දක්ෂතාවලට පමණක් මූලිකත්වය ලබා දෙනු ඇත.ග්‍රාම නිලධාරීන්, කෘෂිකර්ම පර්යේෂණ හා නිෂ්පාදන සහකාර, සමෘද්ධි නිලධාරීන්, පවුල් සෞඛ්‍ය සේවා නිලධාරීන් ඇතුළුව ග්‍රාමීය මට්ටමේ සිටින සියලුම නිලධාරීන් රජයේ කටයුතුª සඳහා සම්බන්ධ කරන නිලධාරීයා ලෙස නව ජන සභා ලේකම් ක්‍රියාකරනු ඇතැයි ද ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පැවැසීය.දැනට ගණන් බලා ඇති අන්දමට සෑම ගමකටම සම්බන්ධව රජයේ සේවා සිදුකරන ක්ෂේත්‍ර නිලධාරීන් 39ක් සිටින බවත් මේ සියලුදෙනා හරිහැටි තම රාජකාරි කටයුතු සිදු කරන්නේ නම් ගම්වල ප්‍රශ්න මතු නොවන බවත් සඳහන් කෙළේය.ජනසභා ලේකම් මඟින් මේ සියලු දෙනා ඒකරාශී කර ගමේම කෙනෙක් හැටියට ජනසභා ලේකම්වරයා පත්කර ගමේ වගකීම් සියල්ල ඉටු කරදීමට පියවර ගැනීම යයි ද නියෝජ්‍ය ඇමැතිවරයා වැඩිදුරටත් කීය.ගතවූ වසර හතරක කාලසීමාවේ රුපියල් බිලියන 40ක් පොදු සේවා, එනම් පාලම්, මහාමාර්ග, ප්‍රවේශමාර්ග ආදී සේවා වෙනුවෙන් වැයකර තිබේ.මෙවැනි විශාල මුදල් ඉදිරි කාලයේදී ගමේ සංවර්ධනයට වැය කිරීමේදී එය ඵලදායී අන්දමින් යොදවනවාද යන්න සොයා බැලීම ද ජනසභා ලේකම්වරයාට පැවරෙන ප්‍රධාන වගකීමකි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>02</day>
    </date>
    <link>http://www.silumina.lk/2010/05/02/_art.asp?fn=aa100502_1</link>
    <topic>විපක්ෂයේ වගකීම රජයේ හැමදේටම විරුද්ධවීම නොව සහායත් ලබාදීමයි</topic>
    <author>සුනිල් දයා අල්විස්</author>
    <content>මැයි දින රැළියේදී ජනපති විපක්ෂයට කියයිසුනිල් දයා අල්විස්රජය සමඟ එකතු වී වැඩ කරන්නැයි විපක්ෂයෙන් ඉල්ලා සිටින බව මහින්ද රාජපක්ෂ ජනාධිපතිතුමා ඊයේ කොළඹ නගර සභා පිටියේදී පැවැති එක්සත් ජනතා නිදහස් සන්ධානයේ මැයි දින රැළියේදී පැවැසීය.රට ගැන හිතන්න ඒ වගේම රට බාල්දු නොකරන්නටත් ක්‍රියා කරන්නැයි ද මෙහිදී පැවැසූ ජනාධිපතිතුමා විපක්ෂයේ වගකීම වන්නේ හැමදේටම විරුද්ධවීම නොව සහාය ද ලබාදීම යයි ද කීය.පසුගිය මහමැතිවරණයෙන් අපට හොඳ ජනවරමක් ජනතාව විසින් ලබාදී තිබෙනවා යයි ද පැවසූ ජනාධිපතිතුමා මේ රටේ සංවර්ධනය අඩපණ කරන්නට ඉඩ නොතබන අතර ජාතික හෝ ජාත්‍යන්තර කිසිදු බලවේගයකට අපේ රට හෝ අපව යටත් කරන්නට ඉඩ නොතබන බවද මෙහිදී අවධාරණය කෙළේය.ජනාධිපතිතුමා මෙම රැළිය අමතමින් මෙසේද පැවැසීය.වැඩ කරන පන්තියට ලොකු අවියක් තිබෙනවා. ඕනෑම බලවේගයක් දණ ගස්සවන්නට වැඩ කරන ජනතාවගේ සමඟිය තුළ මේ අවියට පුළුවන්. මෙය මොට කරන්නේ නැතිව එයින් නිසියාකාරව වැඩ ගන්නට හා එය රැක ගන්නට වෘත්තීය සමිති නායකත්වය ද වගබලාගත යුතුය.රජයටත් ඇමැති මණ්ඩලයටත් ලොකු වගකීමක් තියෙනවා. ඒ වගකීම මේ රටේ මිනිස්සු වෙනුවෙනුයි පවතින්නේ. මේ රට ගොඩනඟන්න අපි සියලු දෙනා එකට එක්ව අත්වැල් බැඳගෙන කටයුතු කරමු.මොන බාධාවක් පැමිණියත් ජනතාවගේ බලවේගය අපිත් එක්ක එකට එකතුවී සිටිනවා යයි ද ජනාධිපතිතුමා මෙහිදී පැවසීය.අග්‍රාමාත්‍ය දි.මු.ජයරත්න මහතා ද මෛත්‍රීපාල සිරිසේන, දිනේෂ් ගුණවර්ධන, ඩග්ලස් දේවානන්දා, ගාමිණී ලොකුගේ යන ඇමැතිවරු ද මෙහිදී කතා කළහ.ඇමැති නිමල් සිරිපාල ද සිල්වා මහතා ඇතුළුව වෘත්තීය සමිති නියේජිතයෝ විසින් මැයි දින යෝජනා ද එයට අමතරව සුබ පැතුම් පණිවුඩ කිහිපයක්ද මෙහිදී ඉදිරිපත් කරනු ලැබිණ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>02</day>
    </date>
    <link>http://www.silumina.lk/2010/05/02/_art.asp?fn=aa100502_2</link>
    <topic>වැඩ කරන ජනතාව මහ ඉහළින් මැයි දිනය සමරති</topic>
    <author/>
    <content>මැයි දිනය සමරමින් කොළඹ හා පිට පළාත්වල ඊයේ දවස පුරා උත්කර්ෂවත් අන්දමින් මැයි රැළි හා පෙළපාළි පැවැත්විණි.ත්‍රස්තවාදය පරාජය කිරීමෙන් පසු බියෙන් සැකෙන් තොරව දස දහස් ගණනින් වැඩ කරන ජනතාව නිදහසේ මැයි දිනය සමරනු ලැබූ ප්‍රථම අවස්ථාව ද මෙය විය.මුළු ලෝකයේම වැඩ කරන ජනතාවගේ දිනය ලෙස අභිමානයෙන් යුතුව සමරන ලද මෙවර මැයි දින රැළිවලින් කොළඹ පැවැති මැයි දින රැළිය ලෙස කැපී පෙනුණේ එක්සත් ජනතා නිදහස් සන්ධානයේ මෙහෙයවීමෙන් මහින්ද රාජපක්ෂ ජනාධිපතිතුමාගේ ප්‍රධානත්වයෙන් කොළඹ නගර සභා පිටියේදී පැවැති මැයි දින රැළියයි. විජයග්‍රහණයේ මැයි දිනය ලෙස මේ මැයි රැළිය හඳුන්වා දී තිබුණි. මේ මැයි දිනයේ තේමාව වූයේ ‘වැඩබිමට බලය – කම්හලට ජවය මවුබිමට සාමය’ යන්නය.ප්‍රධාන මැයි රැළි 16 වැඩි සංඛ්‍යාවක් ද මැයි දින පෙළපාළි හයක් ද අගනුවර දී පැවැත්විණ. මේ සියල්ලටම වෘත්තීය සමිති නායකයෝ මෙන්ම සාමාජිකයෝ ද විශාල පිරිස් වශයෙන් සහභාගි වූහ.එක්සක් ජනතා නිදහස් සන්ධානයේ මැයි දින රැළියට මෙවර පිටපළාත්වලින් අති විශාල පිරිසක් සහභාගි වූයේ පසුගියදා පැවැති මහ මැතිවරණයෙන් රජය ලබාගත් විශිෂ්ට ජයග්‍රහණය ද සැමරීමට ජනතාවට ලැබුණ ප්‍රථම අවස්ථාව ද මෙය වූ නිසාය.ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානයට සම්බන්ධ හවුල්කාර පක්ෂ සාමාජිකයන් සන්ධාන මැයි රැළියට සහභාගිවීමට දැක්වූයේ ඉමහත් උද්යෝගයකි.මහින්ද රාජපක්ෂ ජනාධිපතිතුමා ඇතුළුව එක්සත් ජනතා නිදහස් සන්ධානයේ හවුල්කාර දේශපාලන පක්ෂවල නායකයෝ ප්‍රධාන වේදිකාවට පැමිණි මොහොතේ පැමිණ සිටි ජනතාවගෙන් නැඟුණු අත්පොළසන් හඬ ගුම් නැඟුණි.ඔවුන් නැඟූ ප්‍රණාම පාඨවලින් නගරසභා පිටියම මොහොතකට එකම හඬක් බවට පත්වී ගියේය.වැඩ කරන ජනතාව හමුවේ දශක තුනක් තිස්සේ පැවැති දැවැන්තම අභියෝගය වූ ත්‍රස්තවාදය පරාජයට පත්කිරීමට රජයට හැකිවීම ද රජයේ ජයග්‍රහණයක් මෙන්ම වැඩ කරන ජනතාවට එම ජයග්‍රහණය යෝධ ශක්තියක් වූ බවද මහින්ද රාජපක්ෂ ජනාධිපතිතුමා සිය මැයි දින පණිවුඩයේ සඳහන් කර සිටියේය.රටේ ආර්ථික සංවර්ධනය වෙනුවෙන් ඉදිරි වර්ෂයන්හි වැඩ කරගෙන යමින් වැඩ කරන ජනතාවට සහන සලසාදීමට පියවර ගන්නා බවද එතුමා සිය මැයි දින පණිවුඩයෙන් වැඩි දුරටත් සඳහන් කොට තිබුණි.නව කම්කරු සබඳතා හා ඵලදායිතා ප්‍රවර්ධන ඇමැති ගාමිණී ලොකුගේ මහතා පෞද්ගලික අංශයේ සේවකයන්ගේ අවම වැටුප සියයට 20 සිට සියයට 45 දක්වා වැඩි කිරීමට පියවර ගන්නා බවද කාර්යක්ෂම හා ඵලදායී ශ්‍රම බලකායක් මෙරටට උරුම කරදීම තම බලාපොරොත්තුව බවද මැයි දින පණිවුඩයේ සඳහන් කර තිබේ.සේවක අර්ථසාධක අරමුදලේ කාර්යයන් තවදුරටත් විධිමත් කර එහි ප්‍රතිලාභවලින් වැඩ කරන ජනතාවගේ නිවාස, සෞඛ්‍යය හා විශ්‍රාම දිවියේ අවශ්‍යතා දැනට වඩා ශක්තිමත් පදනමකින් ලබාදීම අරමුණ බවද ඇමැතිවරයා පවසයි.ප්‍රධාන විපක්ෂය වන එක්සත් ජාතික පක්ෂය මෙවර මැයි දින උත්සවයක්, රැස්වීම් හෝ පෙළපාළි නොපැවැත්වූ අතර ආගමික වතාවත් වලට මුල්තැන දී තිබුණි.ජාතික සේවක සංගමය හා වෘත්තීය සමිති සංවිධානවල මෙහෙයවීමෙන් ආගමික වැඩසටහන් පැවැත්වීය.මේ අතර ජනතා විමුක්ති පෙරමුණේ රතු මැයි රැළිය කැම්බල් පිටියේදී පැවැත්වුණු අතර තලවාකැලේ හා නුවරඑළියේ ද වතු සේවක වෘත්තීය සමිතිවල මෙහෙයවීමෙන් මැයි දින රැස්වීම් හා පෙළපාළි එම පක්ෂ නායකයන්ගේ ප්‍රධානත්වයෙන් පවත්වා තිබුණි.තවත් පළාත් රැසකම මැයි දින පෙළපාළි හා රැස්වීම් පැවැත්වූ බව ද වාර්තා වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>02</day>
    </date>
    <link>http://www.silumina.lk/2010/05/02/_art.asp?fn=aa1005022</link>
    <topic>පැන්ෂන් ගියත් ලොකු මුදලක් අතට</topic>
    <author/>
    <content>පෞද්ගලික අංශයේ සේවයේ නියුතු සෑම තාරාතිරමකටම අයත් සේවක සේවිකාවන් සේවයෙන් විශ්‍රාම ගිය පසුව අසරණවීම වැළැක්වීමට යෝජිත පාරිතෝෂික විශ්‍රාම වැටුපට අමතරව එයට යම් සංශෝධන ඇතුළත් කොට අතට හොඳ මුදලක් ලබා දීමේ ක්‍රමයක් හඳුන්වාදීමට පියවර ගන්නා බව කම්කරු සබඳතා හා ඵලදායි ප්‍රවර්ධන ඇමැති ගාමිණී ලොකුගේ මහතා පවසයි.එසේම බොහෝ ආයතන යම් සේවා අංශ සඳහා අනුමැතියකින් තොරව කොන්ත්‍රාත් පදනම යටතේ තරුණ තරුණියන් සේවයේ යොදවන බවත් මෙය බලවත් අසාධාරණයක් බවත් ඇමැතිවරයා පැවැසීය.මේ ක්‍රමය යටතේ කිසිදු දීමනාවක් නැතිව ඔවුනගේ සේවය හිටිහැටියේ නතර කරන බවත් මේ ක්‍රමය මගින් තම වගකීම්වලින් බේරී පැන යන්නට උත්සාහ දරන ආයතන තහනම්කර මේ සේවකයන්ට සාධාරණයක් ඉටුවන පරිද්දෙන් ක්‍රියාත්මක වැඩ පිළිවෙළක් හඳුන්වා දෙන්නට බලාපොරොත්තු වන බවත් ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>02</day>
    </date>
    <link>http://www.silumina.lk/2010/05/02/_art.asp?fn=aa1005023</link>
    <topic>රජය වැඩ කරන ජනතාවට තවත් සහන ලබාදෙනවා</topic>
    <author/>
    <content>මැයි දින පණිවුඩ- ජනපතිත්‍රස්තවාදය අවහිර වූ සංවර්ධනයේ මාවත අද අපේ රටේ කම්කරු ජනතාව වෙනුවෙන් විවෘතව පවතින බවත් ලෝක කම්කරු දිනය මෙවර අප රටේ වැඩ කරන ජනතාව සමරනු ලබන්නේ සාමය සහ සංවර්ධන මාවතට පියනැඟීමට ලැබීමේ උද්යෝගයෙන් යුතුව බවත් මහින්ද රාජපක්ෂ ජනාධිපතිතුමා සිය මැයි දින පණිවුඩයේ සඳහන් කරයි.රටේ ආර්ථික සංවර්ධනය වෙනුවෙන් ඉදිරි වර්ෂයන්හිදී රජය වැඩ කරන ජනතාව වෙත වඩ වඩාත් සහන ලබාදීමට පියවර ගන්නා බවද ජනාධිපතිතුමා මෙහි සඳහන් කර ඇත.නාධිපතිතුමාගේ මැයි දින පණිවුඩය මෙසේය.ලෝක කම්කරු දිනය සමරමින් ලෝකයේ කම්කරු ජනතාව සමඟ අභිමානයෙන් එක්වන අපේ රටේ වැඩ කරන ජනතාවට මම ඉමහත් සතුටින් සුබ පැතුම් එක්කරමි.අපේ රටේ වැඩ කරන ජනතාව හමුවේ වූ දැවැන්තම අභියෝගය වූයේ ත්‍රස්තවාදයයි. දශක තුනකින් පසු ඒ දැවැන්ත අභියෝගය අපි ජය ගතිමු. ඒ සඳහා මේ රටේ සමස්ත වැඩ කරන ජනතාව යෝධ ශක්තියක් වූ බව පවසන්නේ ගෞරවයෙන් යුතුවය.වැඩ කරන ජනතාවගේ අත්වැල් සමඟ ඉදිරියට පැමිණි නායකයකු ලෙස වැඩ කරන ජනතා අභිලාෂයන් ආරක්ෂා කිරීමට හැකිවීම මාගේ මහත් සතුටට හේතුªවී තිබේ. එසේම වැඩ කරන ජනතාවගේ ජීවන තත්ත්වය නංවාලීමටත් නිරන්තරයෙන් ඔවුන් වෙත සමීප වී ඔවුනගේ සිතුම් පැතුම් වටහා ගැනීමට හැකිවීමත් අපගේ ජයග්‍රහණයේ රහස බව මම දනිමි. ජාතික සම්පත් සියල්ල සුරක්ෂිත කිරීමත්, රටට අහිමි වීමට තිබූූ සම්පත් රැක දීමත් පිළිබඳව මේ රටේ වැඩ කරන ජනතාව තුළ වූ ප්‍රසාදය අප තව තවත් දිරිමත් කර ඇතැයි ජනාධිපතිතුමා නිකුත් කළ මැයි දින පණිවුඩයේ සඳහන් වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>02</day>
    </date>
    <link>http://www.silumina.lk/2010/05/02/_art.asp?fn=aa1005024</link>
    <topic>ආසියාවේ ආශ්චර්යය කිරීමේ අභියෝගය ජයගනිමු</topic>
    <author/>
    <content>මැයි දින පණිවුඩ- අගමැතිකම්හලේ, ගොවිබිමේ සේවයේ යෙදෙමින් දහඩිය හෙලන සේවකයන්ගේ අයිතිවාසිකම් රැකදෙමින් ශ්‍රී ලංකාව ආසියාවේ ආශ්චර්යය බවට පත්කිරීමේ අභියෝගය ජයගැනීම සඳහා දායකවීම සිය අපේක්ෂාව බව සඳහන් කරන අග්‍රාමාත්‍ය දි.මු.ජයරත්න මහතා කැපවීමෙන් කටයුතු කර ලෝකයට සැපයූ ආදර්ශය වෙනුවෙන් කෘතඥතාව පළකරන බව සිය මැයි දින පණිවුඩයේ සඳහන් කරයි.එම පණිවුඩයේ මෙසේද සඳහන් වෙයි.දශක තුනකට අධික කාලයක් පැවැති යුද්ධයෙන් මවුබිම නිදහස් කර ගැනීමෙන් අනතුරුව නිදහස්, නිවහල් රටක සිට සමරන මෙම ලෝක කම්කරු දිනය සැබැවින්ම අනාගත අභියෝගයක් ජය ගැනීමේ අධිෂ්ඨානය, වැඩ කරන ජනතාවගේ හදවත් තුළ සනිටුහන් කරන දිනය ලෙසද මම සලකමි.අලුත් ශ්‍රී ලංකාවක් ගොඩනැඟීම වෙනුවෙන් අප රජය කෙරෙහි තැබූ විශ්වාසය තහවුරු කරමින් සමස්ත ජනතාවට සුබ අනාගතයක් ගොඩනැඟීම වෙනුවෙන් ඇප කැපවී ක්‍රියා කරන බවද 2010 මැයි දිනය සමරන මෙම මොහොතේදී පැවසීමට කැමැත්තෙමි. මෙම කාර්යය සඳහා වැඩ කරන ජනතාවගේ සහයෝගය අන් කවරදාකටත් වඩා අද අවශ්‍යව ඇත. එබැවින් ඔබගේ ආයතන ආරක්ෂා කරගන්නා අතර රට වෙනුවෙන් ඔබේ යුතුකම් හා වගකීම් ඉටුකිරීමට ද අදිටන් කර ගන්නා මෙන් ඔබගෙන් ඉල්ලා සිටීමට කැමැත්තෙමි. ඒ සඳහා අවශ්‍ය ශක්තිය, ජවය සහ බලය ලැබේවා යන්න සිය ප්‍රාර්ථනය බව අගමැතිතුමා සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>02</day>
    </date>
    <link>http://www.silumina.lk/2010/05/02/_art.asp?fn=aa1005025</link>
    <topic>මොරගහකන්දට උදව් කරන්න පිටරටවල් අද පොරකනවා</topic>
    <author>නිහාල් පී. අබේසිංහ</author>
    <content>- ඇමැති බැසිල්නිහාල් පී. අබේසිංහඅද මොරගහකන්ද ව්‍යාපාරයට සහයෝගය දීමට ලොව බොහෝ රටවල් පොරකන බවත් රටේ ආර්ථික සංවර්ධනයට සියලු අමාත්‍යංශවල පූර්ණ සහයෝගය ලැබිය යුතු බවත් නව ආර්ථික සංවර්ධන ඇමැති හා ජනාධිපති ජ්‍යෙෂ්ඨ උපදේශක බැසිල් රාජපක්ෂ මහතා පවසයි.රජය මොරගහකන්ද ව්‍යාපෘතිය මහා පරිමාණයෙන් ආරම්භ කරන විට එයට විදේශ ආධාර ලැබී නොතිබුණු බවත් මෛත්‍රිපාල සිරිසේන ඇමැතිවරයාගේ ප්‍රබල උනන්දුව මත ආරම්භ වූ එම ව්‍යාපෘතිය විදේශ ආධාර මත ඉතා හොඳීන් ක්‍රියාත්මක වන බවත් බැසිල් රාජපක්ෂ මහතා පවසයි. එය මෙරට විශාලතම බහුකාර්ය ව්‍යාපෘතිය බවත් ඔහු කීය.අද මේ රටේ වාරිමාර්ග හා ජල කළමනාකරණ හා මහවැලි ක්ෂේත්‍ර රටේ ආර්ථික සංවර්ධනයට ප්‍රබල දායකත්වයක් දක්වන බවත් අද රටපුරා මොරගහකන්ද දැදුරුඔය , යාන්ඔය, උමා ඔය, රඹුක්කන් ඔය ඇතුළු මහා වාරි ව්‍යාපෘති රැසක් වේගයෙන් ක්‍රියාත්මක වීම සතුටක් බවත් බැසිල් රාජපක්ෂ මහතා පැවසීය. නිමල් සිරිපාල ද සිල්වා ඇමැතිවරයාටත් එස්.එම්. චන්ද්‍රසේන නව නියෝජ්‍ය ඇමැතිවරයාටත් වාරිමාර්ග හා ජල කළමනාකරණ ක්ෂේත්‍රයේ කටයුතු ඉතා හොඳින් සිදු කිරීමට ඉතා හොඳීන් ශක්තිය ධෛර්ය ලැබේවායි ද බැසිල් රාජපක්ෂ මහතා පැවසීය.බැසිල් රාජපක්ෂ මහතා මේ අදහස් පළ කළේ මහවැලි අධිකාරියේ දී පැවැති නව වාරිමාර්ග හා ජලකළමනාකරණ ඇමැති නිමල් සිරිපාල ද සිල්වා මහතා හා එම නියෝජ්‍ය ඇමැති එස්.එම්. චන්ද්‍රසේන මහතා වැඩ බාරගැනීමේ උත්සවයේදී ය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>02</day>
    </date>
    <link>http://www.silumina.lk/2010/05/02/_art.asp?fn=aa1005026</link>
    <topic>ධීවර ජනතාව ලක්ෂයකට නිවාස</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාමහින්ද රාජපක්ෂ ජනාධිපතිතුමාගේ සංකල්පයක් වන ‘දියවර ගම්මාන’ වැඩසටහන යළිත් ආරම්භ කිරීමට කටයුතු කරන බව ධීවර හා ජලජ සම්පත් අමාත්‍ය දොස්තර රාජිත සේනාරත්න මහතා පවසයි. මීට පෙර ජනාධිපතිතුමා ධීවර ඇමැති ලෙස කටයුතු කළ සමයේ දියවර ගම්මාන වැඩසටහන ද ආරම්භ විය.‘දියවර ගම්මාන’ වැඩසටහන් ඉලක්කය වන්නේ දිවයින පුරා ධීවර ජනතාව සඳහා නිවාස ලක්ෂයක් තනා දීමයි. මෙය දකුණ මෙන් ම උතුරු නැඟෙනහිර ප්‍රදේශවල ද ක්‍රියාත්මක කිරීමට කටයුතු කරන බව ඇමැතිවරයා අවධාරණය කරයි.එමෙන් ම ඩයිනමයිට් දැමීම වැනි නීති විරෝධී මසුන් මැරීමේ ක්‍රම සඳහා තිත තබන්නට ද ඇමැතිවරයා බලාපොරොත්තු වෙයි.ශ්‍රී ලංකා මුහුදු සීමාව ආක්‍රමණය කරමින් මත්ස්‍ය සම්පත් නෙලා ගන්නා අන්තර් ජාතික ධීවර මාෆියාව ද නතර කිරීමට තමා කටයුතු කරන බව ද ඇමැතිවරයා අවධාරණය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>02</day>
    </date>
    <link>http://www.silumina.lk/2010/05/02/_art.asp?fn=aa1005027</link>
    <topic>උපනායක වුණත් සජිත්ට කරන්න පුළුවන් දෙයක් නෑ</topic>
    <author>චන්දන බණ්ඩාර</author>
    <content>- රුක්මන්චන්දන බණ්ඩාරසජිත් ප්‍රේමදාස මහතා එ.ජා.ප යේ උපනායක ධුරයට පත් කිරීම මඟින් එ.ජා.ප යට අත්වෙන සෙතක් නැති බවත් ඔහු එ.ජා.ප යේ නායකත්වයට පත් කිරීම වර්තමාන අවශ්‍යතාව බවත් එ.ජා.ප යේ හිටපු උප නායක රුක්මන් සේනානායක මහතා පවසයි.සජිත් ප්‍රේමදාස මහතා එ.ජා.ප යේ උපනායක ධුරයට පත් කළද ඔහුට පක්ෂය නඟා සිටුවීමට බලය රනිල් වික්‍රමසිංහ මහතා ලබා නොදෙන බව ඉතාම පැහැදිලි බවද රුක්මන් සේනානායක හිටපු එ.ජා.ප උප නායකයා ප්‍රකාශ කළේය. සජිත් ප්‍රේමදාස මහතා එ.ජා.ප යේ උපනායක ධුරයට පත් කිරීමට ඇති සූදානම පිළිබඳව “සිළුමිණ” කළ විමසීමකදී එ.ජා.ප හිටපු උප නායකයා මේ බව ප්‍රකාශ කළේය.රනිල් වික්‍රමසිංහ මහතා එ.ජා.ප නායකත්වයෙන් ඉවත් නොවී පක්ෂය තුළ සිදු කරන සියලු ප්‍රතිසංස්කරණයකින් එ.ජා.ප යට ජයග්‍රහණය කරා යා නොහැකි බවද රුක්මන් සේනානායක මහතා පවසයි. එ.ජා.ප නායකත්වයේ රනිල් වික්‍රමසිංහ මහතා සිටින තුරු තමන් එ.ජා.ප ය සමඟ වැඩ නොකරන බවත් සජිත් ප්‍රේමදාස මහතා එ.ජා.ප නායකත්වයට පත්වූ පසුව එ.ජා.ප යේ ජයග්‍රහණය වෙනුවෙන් කැප වෙන බවටද රුක්මන් සේනානායක හිටපු එ.ජා.ප උපනායකයා වැඩිදුරටත් ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>02</day>
    </date>
    <link>http://www.silumina.lk/2010/05/02/_art.asp?fn=aa1005028</link>
    <topic>ගමේ අයට ගමෙන්ම ලයිසන්</topic>
    <author>භක්ති ධර්මප්‍රිය මෙන්ඩිස් යාපනයේ සිට......</author>
    <content>භක්ති ධර්මප්‍රිය මෙන්ඩිස් යාපනයේ සිට......ත්‍රස්තවාදය පරාජය කොට ලැබූ යුද ජයග්‍රහණයේ දිනය සමරමින් “රණවිරු සතියක්” නම් කිරීමට රජය තීරණය කර තිබේ.මැයි 12 වැනිදා සිට 18 වැනිදා දක්වා වූ සතිය රණවිරු සතිය ලෙස නම් කරන බව ආරක්ෂක ලේකම් ගෝඨාභය රාජපක්ෂ මහතා පවසයි.මෙම සතිය ඇතුළතදී රණවිරුවන්ගේ සුබසාධනය වෙනුවෙන් විවිධ වැඩසටහන් ක්‍රියාත්මක කෙරෙනු ඇත.වසර තිහක් පැවැති ත්‍රස්තවාදය පරාජය කර යුද විජයග්‍රහණය ලැබූ මැයි 18 වැනිදා සමරු උත්සවයක් වාර්ෂිකව පැවැත්වීමට ද රජය තීරණය කර තිබේ.සියලු ආරක්ෂක අංශ නියෝජනය වන පරිදි සහභාගි කරගෙන ගාලු මුවදොර පිටියේදී උත්කර්ෂවත් සමරු උළෙලක් පැවැත්වීමට ද කටයුතු කරන බව ගෝඨාභය රාජපක්ෂ මහතා ප්‍රකාශ කළේය.අලිමංකඩ ඉදිකළ රණවිරු ස්මාරකය විවෘත කළ ගෝඨාභය රාජපක්ෂ මහතා මාධ්‍යවේදීන් හමුවේ මෙම අදහස් ප්‍රකාශ කර සිටියේය.රණවිරු සැමරුම් උළෙල මෙවර පැවැත්වෙන්නේ මැයි 20 වැනිදාය. ත්‍රස්තවාදය පරාජය කර නිදහස ලැබීමේ පළමු විරු සමරුව මෙරට සිංහල, දෙමළ, මුස්ලිම්, බර්ගර් සියලු ජන කොටස්වලට වැදගත් දිනයක් වනු ඇතැයි ද ආරක්ෂක ලේකම්වරයා පැවසීය.යාපනයේ අලිමංකඩ ඉදිකළ රණවිරු උපහාර ස්මාරකය ආරක්ෂක ලේකම්වරයා අතින් විවෘත කෙරිණි. යුද හමුදාවේ සෙබළුන් ඉතා අලංකාර ලෙස ස්මාරකය නිර්මාණය කර තිබේ.යුද ජයග්‍රහණය සඳහා දිවි පිදූ හමුදාවේ සහ ආරක්ෂක අංශවල සියලු වීරෝදාර රණවිරුවන් වෙනුවෙන් ඉදිකරන ලද රණවිරු ස්මාරකය විවෘත කිරීමෙන් අනතුරුව ආරක්ෂක ලේකම්වරයා රණවිරුවන් සිහිකර ගෞරව දැක්වීය.යුද ජයග්‍රහණය සඳහා දායක වූ හමුදා සේනාංකවල සේනාංකාධිපතිවරු ද මේ අවස්ථාවට එක්ව සිටියහ.ආරක්ෂක ලේකම්වරයා යාපනය ප්‍රදේශයේ ස්ථාන කිහිපයක සංචාරය කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>02</day>
    </date>
    <link>http://www.silumina.lk/2010/05/02/_art.asp?fn=aa1005029</link>
    <topic>අනතුරු මඬින්න පැය විසිහතර පුරා “ට්‍රැෆික් ටීම්”</topic>
    <author>කීර්ති මෙන්ඩිස්</author>
    <content>කීර්ති මෙන්ඩිස්මාර්ගවල වාහන ධාවනයේ යෙදෙන රියැදුරන්ගේ විනයානුකූල බව ඇති කිරීම සඳහා පැය විසිහතර පුරා රථ වාහන පොලිස් නිලධාරින් කණ්ඩායමක් මාර්ග වල රාජකාරියේ යෙදවීමට ඉදිරියේදී කටයුතු කරන බව රථවාහන අංශ බාර ජ්‍යෙෂ්ඨ නියෝජ්‍ය පොලිස්පති ජයන්ත ගමගේ මහතා “සිළුමිණ” ට කීය.පැවති මැතිවරණ රාජකාරි කටයුතු නිසා ඒ සඳහා ප්‍රමුඛත්වය දීමට පොලිස් නිලධාරින්ට අපහසු වූ බව කියන ජ්‍යෙෂ්ඨ නියෝජ්‍ය පොලිස්පතිවරයා යළි සුපුරුදු රාජකාරි ඇරඹී ඇති බවද අවධාරණය කළේය. මීට අමතරව පොලිස්පතිවරයාගේ උපදෙස් මත සෑම දිස්ත්‍රික්කයක් සඳහාම සහකාර පොලිස් අධිකාරිවරයකු මෙන්ම රථවාහන කටයුතු සඳහා වෙනම පොලිස් ස්ථානාධිපතිවරයෙකු ද රාජකාරියේ යොදවා ඇතැයිද හෙතෙම සඳහන් කළේය. මාර්ගයේ රථ වාහන නිලධාරින් දකින්නට නොමැති වීමද රියදුරන්ගේ මාර්ග නීති උල්ලංඝණය කිරීමට රුකුලක් වන බවද හෙතෙම කීවේය.මීට අමතර රථ වාහන කටයුතු සඳහා රජය මගින් පුහුණු කරන ලද රථවාහන නිලධාරින් විශාල සංඛ්‍යාවක් සිටින බවත් ඔවුන් යළි රාජකාරියේ යොදවන බවත් රියැදුරන්, මහජනතාව, දරු දැරියන් දැනුවත් කිරීමද මේ සමඟ අරඹා ඇති බවද ඔහු කීය. දිවා රෑ “ට්‍රැෆික් ඩියුටි ටීම්” සෑම නගරයකම යෙදවීම සඳහා ක්‍රමවේදයක් සකසන බවද ජ්‍යෙෂ්ඨ නියෝජ්‍ය පොලිස්පතිවරයා අවධාරණය කෙළේය. රථවාහන නඩු ලබා ගැනීමද වේගවත් කළ යුතු බවද හෙතෙම කීය.වේග සීමා පුවරු ක්‍රියාත්මක නොකිරීම ගැන බොහෝ දෙනා අවලාද නැඟුවද සෑම නගරයකටම ඇතුළුවන තැන වේග සීමා පුවරු දැනටමත් පිහිටුවා ඇති බවත් අඩියෙන් අඩියට වේග සීමා පුවරු යෙදිය නොහැකි බවද පදවන වාහනයේ ක්‍රියාකාරිත්වය, වාහනයේ තත්ත්වය, පැදවිය හැකි උපරිම වේගය පිළිබඳව රියදුරන් හොඳ අවබෝධයකින් සිටිය යුතු බවද ජ්‍යෙෂ්ඨ නියෝජ්‍ය පොලිස්පතිවරයා පෙන්වා දුන්නේය.වාහන පදවන්නන් මෙන්ම පාරේ ගමන් කරන මගීන් ද මහජනයා ද මේ පිළිබඳව දැනුවත්ව සිටිය යුතු බවත් ඒ සඳහා දැනුම්වත් කිරීම් දැනටමත් අරඹා ඇති බවත් ඒ මහතා වැඩිදුරටත් සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>02</day>
    </date>
    <link>http://www.silumina.lk/2010/05/02/_art.asp?fn=aa10050210</link>
    <topic>ගමත් රටත් නංවන්න නව රාජ්‍ය පරිපාලන ව්‍යුහයක් එයි</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමහින්ද චින්තනයට ගැලපෙන පරිදි රට සංවර්ධනය කිරීම පිණිස මෙන් ම ගම සංවර්ධනය කිරීම පිණිස නව වේගවත් කාර්යක්ෂම රාජ්‍ය පරිපාලන ව්‍යුහයක් ඇති කරන බවත් රටේ සංවර්ධන ක්‍රියාවලියට දිසාපතිවරයාගේ සිට සෑම නිලධාරිවරයා දක්වා රාජ්‍ය පරිපාලන නිලධාරීන්ගේ කාර්යක්ෂමතාව වැඩි දියුණු කරන බවත් නව රාජ්‍ය පරිපාලන හා ස්වදේශ කටයුතු පිළිබඳ ඇමැති ඩබ්ලිව්.ඩී.ජේ. සෙනෙවිරත්න මහතා පවසයි.දැනට ක්‍රියාත්මක ක්ෂණිකව උප්පැන්න මරණ හා විවාහ සහතික ගැනීමේ ක්‍රමය රටපුරා ක්‍රියාත්මක කරන බවත් රට පුරාම එකම ජාලයක් ලෙස ක්‍රියාවට නංවන බවත් ඒ අනුව ඕනෑම තැනක විවාහයක්, උපතක් හෝ මරණයක් සිදුවුවත් ඊට අදාළ සහතිකය ඕනෑම තැනකින් ලබාගත හැකි වන බවත් සෙනෙවිරත්න ඇමැතිවරයා කීය.ඒ සමඟම රටේ සංවර්ධන ක්‍රියාවලිය ගමට ගෙන යන ප්‍රාදේශීය ලේකම් කාර්යාල ග්‍රාම නිලධාරි කාර්යාල ආදියට පූර්ණ පහසුකම් ලබාදෙන බවත් සෙනෙවිරත්න මහතා පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>02</day>
    </date>
    <link>http://www.silumina.lk/2010/05/02/_art.asp?fn=aa10050211</link>
    <topic>භෞතික විද්‍යා ආයතනයේ නව නිලධාරිහු</topic>
    <author/>
    <content>ශ්‍රී ලංකා භෞතික විද්‍යා ආයතනයේ 30 වන වාර්ෂික මහ සමුළුව හා භෞතික විද්‍යාඥයින් විසින් සිදුකළ පර්යේෂණ පත්‍රිකා ඉදිරිපත් කෙරුණු තාක්ෂණ සැසිවාරය පසුගිය 20 දා කොළඹ විශ්ව විද්‍යාලයේ භෞතික විද්‍යා අංශයේදී පැවැත්විණ. එහිදී 2010 වසර සඳහා පත්වූ නව නිලධාරී මණ්ඩලය මෙසේය.ආචාර්ය චන්දන ජයරත්න (සභාපති), මහාචාර්ය ඩී. යූ. ජේ. සොන්නාදර (හිටපු සභාපති), මහාචාර්ය එස්. ආර්. ඩී. කාලින්ගමුදලි (උප සභාපති), ආචාර්ය ඩී. ඩී. එන්. බී. දයා (උප සභාපති), ආචාර්ය වී. පී. එස්. පෙරේරා (සම ලේකම්), කථිකාචාර්ය එන්. ඩබ්ලිව්. කේ. ජයතිස්ස (සම ලේකම්), ඒ. එස්. පන්නිල (භාණ්ඩාගාරික), යූ. පී. ජයසේකර (සහකාර භාණ්ඩාගාරික), ආචාර්ය යූ. කේ. අඹේවරණ මහත්මිය ( සම සංස්කාරක), ආචාර්ය එල්. එම්. ඩී. ආර්. පී. විජේසුන්දර (සම සංස්කාරක), හා කාරක සභිකයන් ලෙස ආචාර්ය ජේ. ආර්. පී. ජයකොඩි, ආචාර්ය එස්. ආර්. ඩී. රෝසා, එම්. සී. ප්‍රනාන්දු, එල්. එම්. ඒ. ගුණවර්ධන, ආචාර්ය ආර්. වී. කුරේ, ආචාර්ය සී. එල්. රණතුංග සහ නිහාල් ගුණසේකර යන මහත්ම මහත්මීන් තේරී පත්විය.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>02</day>
    </date>
    <link>http://www.silumina.lk/2010/05/02/_art.asp?fn=aa10050212</link>
    <topic>ජංගම දුරකථනයෙන් තවත් ඵලදායි සේවාවක්</topic>
    <author/>
    <content>මොබයිල් මන්ඩේ කළම්බු (mobile Monday Colombo) වැඩසටහන නොබෝදා කොළඹදී ආරම්භ කෙරිණි.ජංගම දුරකතනයේ තාක්ෂණික පැත්ත තව දුරටත් දියුණු කරමින් එයින් දැනට වඩා පලදායි සේවාවක් ලබා ගත හැක්කේ කෙසේද යන්න පිළිබඳව විමසා බැලීම මෙහි ප්‍රධාන අරමුණයි.මේ පිළිබඳව දැනුවත් කිරීම සඳහා පැවැති මාධ්‍ය හමුවේදී ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ (ICTA) ප්‍රධාන මෙහෙයුම් නිලධාරී රෙෂාන් දේවපුර මහතා සඳහන් කර සිටියේ ජනාධිපති මහින්ද රාජපක්ෂ මැතිතුමා සිය මහින්ද චින්තන ඉදිරි දැක්ම මඟින් ද තොරතුරු සන්නිවේදන තාක්ෂණය පිළිබඳව වැඩි අවධානය යොමුකර ඇති පසුබිමක මෙවැනි වැඩසටහන් ක්‍රියාත්මක කිරීම ඊට අතිශයින් රුකුලක් වන බවයි.දැනුම කේන්ද්‍රීය සමාජයක් බිහිකරලීම සඳහා යන ගමනේදී මොබයිල් මන්ඩේ කළම්බු වැඩසටහන අත්වැලක් කර ගත හැකි බව ද දේවපුර මහතා වැඩි දුරටත් සඳහන් කළා.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>02</day>
    </date>
    <link>http://www.silumina.lk/2010/05/02/_art.asp?fn=aa100502_3</link>
    <topic>පිහිටවන්න</topic>
    <author/>
    <content>පොලොන්නරුව, තඹාල, වීරපුර අංක 144 පදිංචි තිලක් විජය බණ්ඩාර ජයසේනට ඇට මිදුළු බද්ධයක් සිදු කළ යුතු ය. ඊට එතෙර ප්‍රතිකාර කළ යුතු අතර වැය වන මුදල ලක්ෂ 35 කි. මේ සඳහා වන මුදල් සොයා ගැනීමට මහජන ආධාර පතන අතර ආධාර සේවාගම ලංකා බැංකුවේ ගිණුම් අංක 5856206 ට යොමු කරන්න. වැඩි විස්තර දුරකතන අංක 0275686087 හෝ 072 8752952 න් ලබාගත හැක.පාදුක්ක, බෝපේ, ගුරුලාන 228/ 12 ලිපිනයේ හිටපු හමුදා සෙබළ ජී. සුදත් හෘදයාබාධයකින් පෙළේ ඔහුට හදවත් සැත්කමක් සඳහා රුපියල් 4,60,000 ක මුදලක් වැයවන බව වෛද්‍ය විශේෂඥයෝ කියති. ආර්ථික දුෂ්කරතාවලින් පෙළෙන ඔහු ඒ මුදල සොයා ගැනීම සඳහා මහජන ආධාර පතයි. ඉහත ලිපිනයෙන් හෝ 077 888 0002, 011 315 2676 දුරකතන අංකවලට ඇමැතීමෙන් වැඩි විස්තර ලබාගත හැක. ලංකා බැංකුවේ අතුරුගිරිය ශාඛාවේ 70339092 ගිණුමට මුදල් ආධාර ලබාදිය හැක.පස්යාල, බටලීය, බුබුල පාර, 103 ඩී. ලිපිනයේ සරත් මිල්ටන් අපොන්සු දරුණු වකුගඩු ආබාධයකින් පෙළෙයි. ඔහුට ‘ඕ’ පොසිටිව් රුධිර කාණ්ඩයේ වකුගඩුවක් බද්ධ කළ යුතු බව කොළඹ ජාතික රෝහලේ වෛද්‍ය විශේෂඥයෝ පෙන්වා දෙති. ඉහත ලිපිනයෙන් හෝ 075 5251749, 011 4927820 දුරකතන අංකවලින් වැඩි විස්තර විමසිය හැක.මාතර, සුල්තානාගොඩ අකුරුගොඩ බාලියාගොඩවත්තේ නන්දා ජී. රත්නසේකර විශ්‍රාමික ගුරු මාතාව දරුණු වකුගඩු ආබාධයකින් පෙළෙයි. ඇයට ‘ඕ’ පොසිටිව් රුධිර කාණ්ඩයේ වකුගඩුවක් බද්ධ කළ යුතු බව ජාතික රෝහලේ වෛද්‍ය විශේෂඥයෝ පවසති. වකුගඩු පරිත්‍යාගශීලියකුට ඉහත ලිපිනයෙන් හෝ 071 4438453 දුරකතන අංකයෙන් විමසන මෙන් ඉල්ලා සිටිනු ලැබේ.බටුවත්ත, වල්පොල, ලේක්සයිඩ් වත්තේ 38/17 ලිපිනයේ ඒ.ඒ. සුනිල් ඩයස් අබේසිංහ දරුණු වකුගඩු ආබාධයකින් පෙළෙයි. ඔහුට ‘ඕ’ පොසිටිව් හෝ නෙගටිව් රුධිර කාණ්ඩයේ වකුගඩුවක් බද්ධ කළ යුතු බව කොළඹ මහ රෝහලේ වෛද්‍ය විශේෂඥයෝ පවසති. ඉහත ලිපිනයෙන් වැඩි ෂස්තර ලබාගත හැකි අතර ආර්ථික දුෂ්කරතා වලින් පෙළෙන ඔහු මේ ශල්‍යකර්මය සඳහා වැය වන මුදල සොයා ගැනීම සඳහා මහජන ආධාර පතයි. මහජන බැංකුවේ කඳාන ශාඛාවේ 175200170001220 ගිණුමට මූල්‍යාධාර බැර කළ හැක.ම ාතර තෙලිජ්ජවිල අකුරුගොඩ, බෝවත්ත යන ලිපිනයේ පදිංචි කේ.ඒ. අරුණි වකුගඩු රෝගයකින් පෙළෙයි. ඇයගේ සැත්කම වෙනුවෙන් විශාල මුදලක් වැය වන බව කොළඹ ජාතික රෝහලේ වකුගඩු රෝග විශේෂඥයෝ පවසති. ඕ පොසිටිව් රුධිර කාණ්ඩයේ වකුගඩුවක් පරිත්‍යාග කිරීමට කැමැති පරිත්‍යාගශීලියකුට ඉහත ලිපිනයෙන් විමසිය හැක.ආර්ථික දුෂ්කරතා සහිත විශාල මුදලක් කඩිනමින් සොයා ගැනීම අසීරු බව පවසන ඇයගේ දෙමාපියෝ පරිත්‍යාගශීලීන්ගේ කාරුණික අනුග්‍රහය බලාපොරොත්තු වෙති.මහජන බැංකුවේ කඩවත ශාඛාවේ ගිණුම් අංක 273 - 2 - 001 - 0 - 0004798 ට මූල්‍යාධාර ලබාදිය හැක.රත්නපුර, කරංගොඩ, දෙල්ලමඩ, නදීකා ජයමාලී දරුණු වකුගඩු ආබාධයකින් පෙළේ. ඇයට ‘ඕ’ පොසිටිව් රුධිර කාණ්ඩයේ වකුගඩුවක් බද්ධ කළ යුතු බව මහනුවර මහ රෝහලේ වෛද්‍ය විශේෂඥයෝ පවසති. වැඩි විස්තර ඉහත ලිපිනයෙන් හෝ 045 56 11209, 071 8894528 දුරකතන අංක වලට ඇමැතීමෙන් ලබාගත හැක. මේ සඳහා විශාල මුදලක් වැය වන හෙයින් ඇය ඒ සඳහා මහජන ආධාර පතයි. ලංකා බැංකුවේ රත්නපුර ශාඛාවේ 1042537 ගිණුම් අංකයට මූල්‍යාධාර ලබාදිය හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>02</day>
    </date>
    <link>http://www.silumina.lk/2010/05/02/_art.asp?fn=ab1005025</link>
    <topic>කලාපය වෙනුවෙන් එක් හඬකින් කතා කරමු</topic>
    <author/>
    <content>භූතානයේ තිම්පු නගරයේදී පැවැති සාර්ක් සමුළුවේ මහින්ද රාජපක්ෂ ජනාධිපතිතුමා පැවැත්වූ කතාවසාර්ක් සංවිධානයේ රජත ජයන්ති වසරේ දී ඔබ එහි සභාපතිධුරයට පත්වෙයි. ඔබ සංවිධානයේ නායකත්වය දරන කාලයේ සම්පූර්ණ සහය දැක්වීමට මම ප්‍රතිඥා දෙමි. භූතාන ජනතාවගේ ජාතික සම්ප්‍රදායට අනුව රාජකීය භූතාන රජය අප හරිසරින් පිළිගෙන උපරිම ආගන්තුක සත්කාර දක්වයි. ඓතිහාසික බැඳීම සහ දැඩි මිත්‍රත්වයක් පවතින බැවින් මෙම අවස්ථාවේ ඔබ රටට පැමිණීමට ලැබීම ඉමහත් පී‍්‍රතියකි.මීට දෙවසරකට පෙර 15 වන සාර්ක් සමුළුව සඳහා කොළඹ දී අප මුණගැසුණු අවස්ථාවේ දී ශ්‍රී ලංකාව ගොදුරුවී සිටියේ ද දශක තුනක් තිස්සේ පැවති දරුණු ත්‍රස්තවාදයේ අභියෝගයකටය. බෙදුම්වාදය හා ත්‍රස්තවාදය පරාජය කර සිටින අපට දැන් තුවක්කුවේ අභියෝගයකින් තොරව විවෘත සංවාදයක් තුළින් එකඟත්වයන්ට එළැඹීමේ හැකියාව තිබේ.ජනාධිපතිවරණයෙන් හා පාර්ලිමේන්තු මැතිවරණයෙන් උපරිම ජනවරමක් ලබා දැන් අප රටත් ජනතාවත් ඉදිරි පරපුරත් සඳහා වූ සුබ අනාගතයක් ගොඩනැගීමේ කාර්ය සඳහා ශ්‍රී ලංකාවේ කිට්ටු අසල්වැසියන් වන ඔබ සැමගෙන් පූර්ණ සහායත් දිරියත් හමුවන බව මට විශ්වාසයි.සුබ සාධනයසාර්ක් සංවිධානය අප කලාපයේ ජනතාවගේ සුබ සාධනය හා සමාජ ආර්ථික ප්‍රගමනය උදෙසා ක්‍රියාකරන ආයතනයකි. අපේ අරමුණ හා සවිය වන්නේ සාර්ක් රාමුව තුළින් දශක දෙක හමාරක් තුළ ගොඩනඟා ගත් සාමූහීකත්වයේ ශක්තියයි. අප රාජ්‍යයන් අතරත් විශේෂයෙන් ජනතාව අතරත් සමීප සබඳතා ගොඩනඟා ගැනීම මෙහි මූලික අරමුණය.1985 මූලාරම්භයේ පටන් පියවරෙන් පියවර ඉදිරි පෙර ගමනේ යෙදී ඇති අන්දම අද සාර්ක් රජත ජයන්තියේ දී අපට ආඩම්බර විය හැකි කරුණකි. අද අප ඉදිරි පරම්පරාව සඳහා සහයෝගීතාව තවත් තර කර ගැනීමේ වැදගත් මංසන්ධියකට එළැඹ සිටින්නෙමු.මේ සමුලුවේ තේමාව වන කාලගුණික විපර්යාසය ඉතාමත් කාලෝචිත තේමාවකි. දකුණු ආසියා කලාපයේ හිම ශිකර සහිත නේපාලය සහ භූතානයේ සිට රන්වන් වෙරළ සහිත මාලදිවයින දක්වා කලාපයේ සියලු දෙනාටම එකලෙස බලපාන ප්‍රශ්නයකි. මේ සම්බන්ධයෙන් වූ කලාපීය හඬ අන්තර්ජාතික වේදිකාවල දී ශක්තිමත් ලෙස නැගීමට අප සියලු දෙනාට පොදු වගකීමක් ඇත.ප්‍රජාතන්ත්‍රවාදී පාලනයට පූරණ කැපවීම දැන් අප මුළු කලාපයටම පොදු පිළිවෙතකි. ඉන්දියාවේ පුළුල් වර්ධනය සමඟ සවිමත් වූ අප ආර්ථිකයන්ට ලෝක ආර්ථික අවපාතයන්ට සාර්ථක ලෙස මුහුණ දීමට හැකියාව ලැබුණි. ලෝක ආර්ථිකයේ හානිකර බලපෑම් තිබුණ ද ශ්‍රී ලංකාවේ අපට සියයට 6 කට ආසන්න ආර්ථික වර්ධන වේගයක් පවත්වාගත හැකි විය. පස් වසරකට පෙර ඩොලර් 1060 ක්වූ ඒකපුද්ගල ආදායම අද ඩොලර් 2050 දක්වා ඉහළ ගොස් ඇත.මම වඩාත් සතුටට පත්වන්නේ මේ සාර්ථකත්වයේ ප්‍රතිඵල ගම් මට්ටම දක්වා විහිදී යාම පිළිබඳවයි. ආර්ථික ප්‍රගතිය සංඛ්‍යා ලේඛනවලට සීමා නොවිය යුතුය. එය ජනතාවට දැනෙන පරිදි ඔවුන්ගේ ජීවිතයට වඩා පහසු ධනවත් සහ තෘප්තිමත් එකක් බවට පත් විය යුතුය.මාර්ග සංවර්ධනය, වාරිමාර්ග ක්‍රම ඇති කිරීම, විදුලිබලය සැපයීම පානීය ජලය ලබාදීම, අධ්‍යාපන සඳහා පහසුකම් ලබාදීම හා සෞඛ්‍ය සේවා නංවාලීම යනාදී වශයෙන් ජනතාව සියලුම ක්ෂේත්‍රයන්ගෙන් වඩාත් තෘප්තිමත් ප්‍රගතියක් ලබා සිටී. ත්‍රස්තවාදයට එරෙහිව පුළුල් ආරක්ෂක මෙහෙයුම් යෙදවූ කාලයේ පවා අප සංවර්ධනයට තිබූ අවධානය අඩු කළේ නැත.නාගරික සංක්‍රමණයආර්ථික ප්‍රගතිය උදෙසා ගම්වලින් නගරයට විශාල ජන සංක්‍රමණයක අවශ්‍යතාවක් නොමැති බවට වූ විශ්වාසය මත අප ක්‍රියාත්මක කළ ප්‍රතිපත්තිය සාර්ථක වී ඇත. මගේ රජය නිවාස ජලය හා සනීපාරක්ෂක පහසුකම් ආදී ප්‍රශ්න තීව්‍ර වන නාගරික සංක්‍රමණය මත පදනම් වූ පිළිවෙත් වෙනුවට ග්‍රාමීය ජනතාවට සම්පත් ලබාදීමේ පිළිවෙතක් අනුගමනය කරයි. මගේ රජයට ග්‍රාමීය ජනතාවගෙන් විශාල වැඩි ඡන්ද සංඛ්‍යාවක් ලැබීමට හේතුව ද මෙයයි.දේශපාලන ප්‍රති සංශෝධන ගෙන ඒමට මගේ රජය කැපවී ක්‍රියාකරන අතර ආර්ථික තෘප්තිය හා දේශපාලන නව නිමැවුම් අතර සමීප සබඳතාවක් තිබෙන බව මගේ විශ්වාසයයි. දරිද්‍රතාව සහ නොදියුණු බවින් යුතු වාතාවරණයකට වඩා සමෘද්ධිය සහ තෘප්තිය සහිත පරිසරයක දේශපාලන ප්‍රතිසංශෝධන හොඳින් කළ හැකිවේ.දේශපාලන ප්‍රතිසංශෝධනයකට පෙර අර්බුද පැවැති ප්‍රදේශවල ජනතාව පුනරුත්ථාපනය කිරීම, ඔවුන්ට ජීවන මාර්ග ලබාදීම හා එම ප්‍රදේශවලට ප්‍රමාණවත් යටිතල පහසුකම් ලබාදීම සඳහා මගේ රජය ප්‍රමුඛත්වය ලබාදෙයි.අප ප්‍රගතියක් ලබා ඇති බව සත්‍යයක් බවත් දකුණු ආසියාව ඇතැම් අවස්ථාවල සිය සාමූහික ශක්තිය තක්සේරු කරන්නේ අඩුවෙනි. අපගේ තාක්ෂණික හැකියාවන් අපගේ් සම්පත් තුළින් සංවර්ධන අභියෝගයන්ට මුහුණ දීමටත් සමාජ හා ආරක්ෂණ අවස්ථා ස්ථාපිත කිරීමටත් හැකියාව තිබෙන බව සමහරවිට අප සිතන්නේ නැත. ඒ වෙනුවට අප කරන්නේ් කලාපයෙන් පිට බලවේගයන් කෙරෙහි ප්‍රමුඛත්වයක් දැක්වීමය. අප කළ යුත්තේ කලාපය තුළින් සංවර්ධන හා සබඳතා තර කර ගැනීමය.අප සාර්ක් සංවිධානයේ සභාපතිත්වය දැරූ පසුගිය මාස 18 ක කාලය තුළ වැදගත් ක්ෂේත්‍ර ගණනාවක කලාපීය සහයෝගිතාවය නංවාලීම සඳහා පියවර ගත්තෙමු. බලශක්ති උසස් අධ්‍යාපන ළමයින් ප්‍රවාහන විද්‍යා හා තාක්ෂණය හා පාර්ලිමේන්තු කටයුතු පිළිබඳ අමාත්‍ය රැස්වීම් හයක් අප රටේ පවත්වන ලදි.අධිෂ්ඨානය තිබේ නම් සාර්ථක ක්‍රියාකාරී ප්‍රගතියක් ලද හැකි බව මේ කාලය තුළදී අත්දැකීම්වලින් අප වටහා ගත්තෙමු. උදාහරණයක් වශයෙන් 2009 පෙබරවාරි මස සාර්ක් විදේශ ඇමතිවරු ගෝලීය ආර්ථික අවපාතය සම්බන්ධව කලාපීය ඒකාබද්ධ සැසිවාරයක් ගැන එකඟ වී ඒකාබද්ධ නිවේදනයක් කළහ.ශ්‍රී ලංකාව මුල්වී ගත් එම පියවර කලාපීය සංවිධානයක ප්‍රථම පියවරකි. එහෙත් එවැනි ප්‍රශංසාත්මක ප්‍රයත්නයක් ගෝලීය වශයෙන් තබා කලාපීය වශයෙන් ද මුලින්ම ක්‍රියාත්මක නොවීමේ අවස්ථා තිබේ. ක්‍රියාත්මක කිරීම සඳහා අවශ්‍ය රාජ්‍ය මට්ටමේ පියවර ප්‍රමාදයට හේතුවකි.සහයෝගීතාවඅප සාමූහික වශයෙන් සංවිධානය දෙස හැරී බැලිය යුතුය. එහි කටයුතු විග්‍රහ කර ප්‍රායෝගික හා නව ජීවයකින් යුක්ත ලෙස එය වඩා ක්‍රියා කාරී කළ යුතුය. සාර්ක් සංවිධානයේ උපරිම ප්‍රතිඵල සඳහා නව ආයතන හා ක්‍රමවේදයන් අවශ්‍ය නම් ඒවා ස්ථාපිත කිරීමට අප නොපසුබට විය යුතුය. බලශක්ති කෘෂිකර්ම ග්‍රාමීය සංවර්ධනය, ආහාර සුරක්ෂිත බව දරිද්‍රතාව තුරන් කිරීම විද්‍යාව හා තාක්ෂණය ප්‍රවාහන කටයුතු කාන්තා හා ළමා කටයුතු යන ක්ෂේත්‍රයන්ගේ සහයෝගිතාවය අතිශයින් ශක්තිමත් කිරීමේ මාර්ග සෙවිය යුතුව ඇත.කලාපයෙන් පිටත කටයුතුවලදී ගෝලීය කරණු ගැන සාමූහික පිළිවෙත් ගොඩ නඟා ගැනීම අත්‍යවශ්‍යය. ජාත්‍යන්තර හා බහු පාක්ෂික සංවිධාන වලදී අප කලාපයේ පොදු යහපත උදෙසා එක් හඬකින් කථා කළ යුතුය.අප අපට වඩා හොඳ යැයි සිතන තීරණ ගැනීමට ඇති ස්වෛරී අයිතිය රැක ගත යුතුය. පිටතින් බිහිවන විසඳුම් අපට ගැලපේ දැයි තදින් සොයා බැලිය යුතුය. අප කලාපය තුළින් බිහිවන අපගේම ආවේනික ක්‍රමවේද සෙවිය යුතුය. ජාත්‍යන්තර වේදිකා වලදී විශේෂයෙන් එක්සත් ජාතීන් හිදි අප කලාපයේ පොදු ප්‍රශ්න ගැන එක හඬින් කථා කිරීමේ ක්‍රමවේදයක් ස්ථාපිත කර ගත යුතුව ඇත.අප ජනතාවගේ අපේක්ෂාවන් මුදුන්පත් ගැන්වෙන පරිදි කලාපීය සහයෝගිතාවය කාර්යක්ෂම ලෙස ක්‍රියාවට නැගීම සඳහා ක්‍රියා මාර්ගයේ ඇති බාධක හා හිඩැස් ඉවත් කිරීමට ප්‍රායෝගික තීරණ ගැනීම අවශ්‍යය. සාර්ක් ප්‍රගතිය උදෙසා එසේ කාර්යක්ෂමතාවය තර කිරීමට නම් දැන් කලාපයටම පැතිරී ඇති දකුණු ආසියානු කලාපීය පාර්ලිමේන්තු තුළින් ප්‍රජාතන්ත්‍රවාදි වශයෙන් සාමූහික තීරණ ක්ෂනිකව ගැනීමට ක්‍රියා කළ යුතුය.නුදුරු අනාගතයේදී සාර්ක් කලාපීය පාර්ලිමේන්තු සැසිවාර පැවැත්විය හැකි වෙතැයි මම විශ්වාස කරමි.එමඟින් ජනතා නියෝජිතයින්ගේ සහයෝගය සහ කැපවීම කලාපීය මට්ටමට ගෙන ආ හැකිය. එය සාර්ක් සංවිධානය කලාපය පුරා ජනපි‍්‍රය කිරීමටත් ජනතාවට කෙලින්ම සම්බන්ධ සංවිධානයක් බවට පත් කිරීමටත් හේතුවේ. මා කලින් යෝජනා කළ සාාර්ක් කලාපීය පොදු මුදලක් හඳුන්වාදීම ගැන ඔබේ අවධානය යලි යොමු කිරීමට මම කැමැත්තෙමි. කලාපීය ප්‍රාග්ධනය භාණ්ඩ හා සේවාවන් කලාපය පුරා සීග්‍රයෙන් හුවමාරු කිරීමට එය උපකාරී වෙයි. එය කලාපීය සාමාජිකයින් අතර වෙළෙඳ හා වාණිජ කටයුතු සඳහා විශාල දිරියකි.මෙවර සමුළුවේදී වෙළෙඳ හා සේවා ගිවිසුම සහ පරිසර සහයෝගීතා ප්‍රඥප්තිය යන කලාපීය ගිවිසුම් දෙක අප කලාපීය ජනතාවට ඍජුව බලපාන වැදගත් ක්ෂේත්‍රයන් තුනකට අදාළය. ශ්‍රී ලංකාව මේ ගිවිසුම් තුන සීග්‍රයෙන් ක්‍රියාත්මක කිරීමට අනුමැතිය පල කිරීමට සූදානම්ය.ප්‍රායෝගික පියවරසාර්ක් ජාතීන් අතර කලාපීය සම්බන්ධතාවයේ දශකය ලෙස නම්ව ඇති මෙම දස වසර තුළ අප රටවල් සහ ජනතාව අතර ගමනාගමනය ඍජු සබඳතා තර කර ගැනීමට අවශ්‍ය සෑම පියවරක්ම ගත යුතුය.ඒ අතර තුර ත්‍රස්තවාදයට එරෙහි සාර්ක් සම්මුතියේ වගන්ති මුලුමනින්ම ක්‍රියාත්මක කිරීමට අවශ්‍ය ප්‍රායෝගික පියවර සොයා බැලිය යුතුය. කලාපීය සංවිධානයක් ලෙස සාර්ක් සංවිධානයට තනිව ප්‍රගතියක් ලැබිය නොහැක. එබැවින්අපි හඳුනාගත් නිරීක්ෂක රටවල් සහ ජාත්‍යන්තර සංවිධාන සමඟ ප්‍රායෝගික සහයෝගීතාව තර කර ගැනීමට කටයුතු කළ යුතුය.දකුණු ආසියාව ලොව පැරණිම සහ ශ්‍රේෂ්ඨතම ශිෂ්ටාචාරයක නිජබිමයි. ලොව ශ්‍රේෂ්ඨතම ශාස්තෘවරුන්, විද්‍යාඥයින්, දේශපාලන විශාරදයන්, කවියන් සහ කලාකරුවන් මෙම කලාපයෙන් බිහිවී ඇත.භූතානයේ ප්‍රචලිත කියමනකි. “කෙනෙක් අසතුටින් නම් ඔහු කන්ද හරහා උමඟක් තැනිය යුතුය” යන්න. මෙයින් පැහැදිලි වන්නේ අධිෂ්ඨානය තිබේ නම් ඕනෑ ප්‍රගතියක් ලද හැකි බවයි. අපට අධිෂ්ඨාන ශක්තිය තිබේ නම් කලාපයක් වශයෙන් අපගේ පූර්ණ හැකියාවන් තුළින්නැගී සිටීමට අපට පුළුවන. “අත්තාහි අත්තනෝ නාතෝ” යැයි බුදුන් වහන්සේ වදාළ සේත. තමාට පිහිට තමා ම යැයි එහි අර්ථයයි. අප ශ්‍රේෂ්ඨ දර්ශනය අප කලාපයේ දෛවය ලෙස යොදා ගනිමු.</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>02</day>
    </date>
    <link>http://www.silumina.lk/2010/05/02/_art.asp?fn=ab1005021</link>
    <topic>වයිමට බැරි දේ ඔබට හැකි වේවා</topic>
    <author>චන්දන බණ්ඩාර</author>
    <content>බන්දුල, ජොනීට කියයිජනාධිපතිතුමා ගිය සතියේ 16 වෙනි සාර්ක් රාජ්‍ය නායක සමුළුවට සහභාගිවීමට භූතානය බලා පිටත්ව ගියේ ය. මෙතෙක් සාර්ක් සංවිධානයේ සභාපතිත්වය දැරූ ශ්‍රී ලංකා ජනාධිපතිතුමා මෙවර රාජ්‍ය නායක සමුළුවේ සභාපතිත්වය භූතාන අගමැතිවරයාට පැවැරුවේය.භූතානයට ගුවනින් ගමන් කිරීම අපහසු නිසා මෙරට ගුවන් යානයකින් ජනාධිපතිතුමාට භූතානය බලා යාමට අවසර ලැබී තිබුණේ නැත. භූතානයට ගමන් කළ යුත්තේ එවරස්ට් කඳු මුදුනේ ගිරි ශිඛර අතරින් වීම ඊට හේතුවයි.ජනාධිපතිතුමා මුලින් ම කොළඹ සිට කල්කටාවට ශ්‍රී ලංකාවේ ගුවන් යානයකින් ගමන් කළේ ය. එතැන් සිට භූතානයට ගමන් කිරීමට භූතාන ගුවන් සේවයේ කුඩා ගුවන් යානයක් ඒ සඳහා සූදානම් කැර තිබිණි. භූතානයේ ෆාරෝ ගුවන් තොටුපළ වෙත ගුවන් යානා පැදවීම සඳහා සිටිනුයේ පළපුරුදු ගුවන් නියමුවන් කීප දෙනෙකු පමණක් බව ද පැවසෙයි.ජනාධිපතිතුමා ඇතුළු දූත පිරිස භූතානය වෙත ළඟා වූයේ සුන්දර කඳුකරය මැදින් දුෂ්කර ගමනක යෙදීමෙනි. භූතාන ගුවන් තොටුපළේ දී ජනාධිපතිතුමා ඇතුළු පිරිස පිළිගනු ලැබූයේ එරට අගමැති ජිග්මේ තින්ලේ මහතා විසිනි. ඉන්පසුව භූතානයේ අගමැතිවරයා විසින් කිලෝමීටර් 50 ක් දුරින් පිහිටි තිම්පු නුවර සාර්ක් රාජ්‍ය නායක ගම්මානය වෙත ජනාධිපතිතුමා කැඳවාගෙන යනු ලැබීය.සාර්ක් රාජ්‍ය නායකයන් අට දෙනා වෙනුවෙන් ඉතා අලංකාර කඳු මුදුනක ඉදිකළ මන්දිර අටක් වීය. ඉන් ශ්‍රී ලංකා ජනාධිපතිතුමා නවාතැන්ගෙන සිටි මන්දිරය නම් කොට තිබුණේ ශ්‍රී ලංකා බවන් ලෙස ය. එහිදී ජනාධිපතිතුමා භූතාන අගමැතිවරයා සමඟ සාකච්ඡා කළේ ද්විපාර්ශ්වික ප්‍රශ්න සහ සාර්ක් සංවිධානයේ ඉදිරි වැඩපිළිවෙළ ගැන ය.සාර්ක් රාජ්‍ය නායකයන් වෙනුවෙන් භූතානයේ විශේෂ සංදර්ශන රැසක් ද සංවිධානය කැර තිබිණි. එමෙන් ම සියලු රාජ්‍ය නායකයන් වෙනුවෙන් සාකච්ඡා ද සංවිධානය කැර තිබිණි. නේපාල අගමැති මා දේව් කුමාර්, මාලදිවයින් ජනපති මොහොමඩ් නෂීෂ්, පාකිස්ථාන අගමැති යුසුප් රාසා ගිලානි. ඇෆ්ගනිස්ථාන ජනපති හමීඩ් කුර්සායි, බංගලිදේශ නායිකා ශික් හසිනා සමඟ ද ජනාධිපතිතුමා සාකච්ඡා පැවැත්වීය.සාර්ක් රාජ්‍ය නායක හමුවට ගිය නියෝජිත පිරිසට විදේශ ඇමැති මහාචාර්ය ජී.එල්. පීරිස්, ජනාධිපති ආර්යා ශිරන්ති රාජපක්ෂ, පාර්ලිමේන්තු මන්ත්‍රී නාමල් රාජපක්ෂ සහ ජනාධිපති ලේකම් ලලිත් වීරතුංග ද එක්වූහ.පාර්ලිමේන්තු මැතිවරණයෙන් පසුව මහනුවර දිස්ත්‍රික්කයෙන් තේරී පත්වූ එ.ජ.නි.ස මන්ත්‍රීවරුන් කිසිවෙකුටත් මේ වනතුරුත් ඇමැති පදවි ලබාදී නැත. මෙවර මැතිවරණයෙන් තේරී පත්වූ අපේක්ෂකයන් සහ අනෙකුත් අපේක්ෂකයන් වෙනුවෙන් පැවැත්වෙන විනය පරීක්ෂණය ද තවම නිමා වී නැත. ජනමාධ්‍ය ඇමැති ධූරය, උසස් අධ්‍යාපන ඇමැති ධූරය සහ තවත් ඇමැති ධූරයක් සහ නියෝජ්‍ය ඇමැති ධූරයක් මහනුවර දිස්ත්‍රික්කයට ලබාදීමට නියමිත බව වාර්තා වෙයි.මේ අතරතුර ජනාධිපතිතුමා භූතානය බලා පිටත්ව යාමට පෙර අමාත්‍යංශ කීපයකට නව ලේකම්වරුන් පත් කළේ ය. එහිදී ජනාධිපතිතුමා නව අමාත්‍යංශ ලේකම්වරුන් අමතා තම රජයේ ප්‍රතිපත්ති පැහැදිලි කළේ ය.“අපේ රජය යුද්ධය ජයග්‍රහණ කළා. දැන් මෙවර ජනතාව මහා මැතිවරණයෙන් අපට බලය ලබා දුන්නේ මේ රටේ යෝධ සංවර්ධන වැඩපිළිවෙළක මෙහෙයවීමටයි. ඔබතුමාලා රාජ්‍ය ආයතන අධීක්ෂණය කරන්න. නැතිනම් ඒ ආයතන අයාලේ යනවා. ඔබ රට වෙනුවෙන් තීරණ ගන්න. මම ඔබ පාවා දෙන්නේ නැහැ” ජනාධිපතිතුමා නව අමාත්‍යංශ ලේකම්වරු හමුවේ ප්‍රකාශ කළේ ය.පින්නවල සත්වෝද්‍යානයසිහින සැබෑවීමක්අමාත්‍ය ධූරයේ දිවුරුම් දීමෙන් අනතුරුව බැසිල් රාජපක්ෂ මහතාගේ ප්‍රථම ක්ෂේත්‍ර සංචාරය යෙදී තිබුණේ පින්නවල අලි අනාථාගාරය සහ ඒ ආසන්නයේ වාගොල්ලේ ඉදිවෙමින් පවතින ශ්‍රී ලංකාවේ දෙවන සත්වෝද්‍යානය නිරීක්ෂණය කිරීමටය.බැසිල් රාජපක්ෂ මහතා සහ ඔහුගේ නියෝජ්‍ය අමාත්‍යවරයකු වන ලක්ෂ්මන් යාපා අබේවර්ධන පසුගිය ඉරුදින පින්නවලට පැමිණෙන බව දැන ගැනීමත් සමඟ සබරගමුව මහ ඇමැති මහීපාල හේරත් ඔවුන් පිළිගැනීම සඳහා කල්වේලා ඇතිව බතමූරේ ක්‍රීඩාංගණයට පැමිණියේ තනිව නොවේ. මෙවර පාර්ලිමේන්තුවට තේරී පත් වූ සිය පුත් කනක හේරත් මන්ත්‍රීවරයා ද සමඟය. කෑගල්ලෙන් නියෝජ්‍ය අමාත්‍ය ධුරයක් ලද රංජිත් සියඹලාපිටිය ද එහි විය.පින්නවල අලි අනාථාගාරය අයත් සත්වෝද්‍යාන දෙපාර්තමේන්තුව මෙවර අයත්ව ඇත්තේ බැසිල් රාජපක්ෂ අමාත්‍යවරයාටය.පින්නවල පදික වෙළෙන්දාගේ පටන් සංචාරක හෝටල් හිමියෝ දක්වා වාණිජ ප්‍රජාවට කන් දීමට ද කාලය මිඩංගු කළ ඔහු අනතුරුව පා ගමනින්ම අලි ඇතුන් දිය නාන මා ඔය ගංතෙරට ද පැමිණියේය.පින්නවල අලි අනාථාගාරය හැත්තෑව දශකයේ සමගි පෙරමුණ රජයේ සංචාරක විෂය භාර ඇමැති පී. බී. ජී. කලුගල්ල ගේ අදහසක් අනුව ඉදිවූවකි.පින්නවල සහ වාගොල්ල අයත් රඹුක්කන මැතිවරණ කොට්ඨාශය නියෝජනය කරන සබරගමුව මහ ඇමැති මහීපාල හේරත් ගේ අදහසක් හා ඉල්ලීමකට කන් දෙමිනි. හිටපු ඇමැති ධර්මසිරි සේනානායක ගේ අභාවයත් සමඟ දෙවන සත්වෝද්‍යානයේ ඉදිකිරීම් අඩපණ වූ අතර පසුව කෙටි කලකට බලයට පත් එජාප රජය යටතේ එය මුළුමනින් නොතකා හරින ලදී. කෙසේ වෙතත් එජනිසය යළි බලයට පැමිණීමෙන් පසු සත්වෝද්‍යානයේ ඉදිකිරීම් ආරම්භ කිරීම සඳහා මහීපාල හේරත් මහ ඇමැතිවරයා එවකට අදාළ විෂය භාර ඇමැතිවරු සමඟ දිගින් දිගටම කටයුතු කළ ද ඉදිකිරීම් බෙහෙවින් මන්දගාමී විය.එහෙත් බැසිල් රාජපක්ෂ ඇමැතිවරයා දෙවන සත්වෝද්‍යාන වැඩබිමට පැමිණි සැණින් අදාළ ගැටලු විනාඩි කීපයක් තුළ තේරුම් ගැනීමටත් ඒවාට විසඳුම් දීමටත් සමත් විය.සත්වෝද්‍යානයේ ප්‍රයෝජනය සඳහා ඉදිවෙමින් පවතින යෝධ වතුර ටැංකිය මෙන්ම මාර්ග කාපට් ඇතිරීම දක්වා අවශ්‍ය යටිතල පහසුකම් කඩිනමින් අවසන් කිරීමට පමණක් නොව මා ඔයෙන් එක් පසෙක සංචාරකයින් සඳහා ඉදිවන ආකර්ශනීය නයිට් සෆාරියේ වැඩ කටයුතු කඩිනම් කිරීමට ද පියවර ගන්නා බව බැසිල් රාජපක්ෂ මහතාගේ අදහස් දැක්වීමේදී හෙළිදරව් විය.මහීපාල හේරත්මේ සංචාරය අවසානයේ රැස්ව සිටි රඹුක්කන සහ අවට ප්‍රජාව සමඟ අදහස් දක්වමින් මහ ඇමැති මහීපාල හේරත් ඒ සඳහන් කළේ තම සිහිනයක් වූ පින්නවල දෙවන සත්වෝද්‍යානය මෙවර නම් සැබැවින්ම සැබෑවක් බවට පත් වන බවය.පසුගිය අඟහරුවාදා හෙළ උරුමයේ මධ්‍යම කාරක සභාව ඕමල්පේ සෝභිත හිමියන්ගේ ප්‍රධානත්වයෙන් රැස්විණි. ඇමැති චම්පිකට බලශක්ති අමාත්‍යංශය හිමි වීම සහ අමාත්‍යංශයේ වැදගත්කම පිළිබඳ සභාව දැනුම්වත් කළේ ඕමල්පේ සෝභිත හිමියෝය.හෙළ උරුමයේ මධ්‍යම කාරක සභික නිශාන්ත වර්ණසිංහ සභාවේ අවධානය වෙනතකට යොමු කළේය. “හැබැයි හාමුදුරුවනේ, මෙතැන අභියෝගයකුත් තිබෙනවා. 2008 දී විදුලිබල මණ්ඩලයේ මෙහෙයුම් අලාභය විතරක් කෝටි 3,300 ක්. ආණ්ඩුවේ අයවැයට තිබෙන ලොකුම බරත් මේක තමයි. මේ ආයතනයේ පාඩුව නැති කිරීමට විස්මකර්ම වැඩක් කළ යුතුයි.” නිශාන්ත වර්ණසිංහ කියා සිටියේය.නිශාන්ත වර්ණසිංහ“එක පැත්තකින් අපි පරිසර අමාත්‍යංශය ලාභ ලබන තැනක් කරලා අපේ කළමනාකරණ හැකියාවන් පෙන්නුවා. අනිත් පැත්තෙන් චම්පික ඇමැතිතුමා විදුලි ඉංජිනේ්රුවෙක්. ඒ නිසා මට විශ්වාසයි විදුලි ගාස්තු වැඩි නොකර පාඩුව ලාභයට පෙරලන්න අපේ ඇමැතිතුමාට පුළුවන් කියලා.” නිශාන්ත වර්ණසිංහ වැඩිදුරටත් කියා සිටියේය.ඒ සමඟම කාගෙත් අවධානය යොමු වුණේ චම්පික දෙසය. “මගේ බලාපොරොත්තුව තමයි ජනතාවටත් බරක් නොවී ආණ්ඩුවටත් බරක් නොවී ලංවීම පාඩුව නැති කරන්නයි. දැන්ම චණ්ඩි කතා කියන්න මම කැමැති නෑ. හරි සැලැසුමකට වැඩ කළොත් 2014 දී විදුලි බිල වැඩි නොකර ලංවීම ලාභ ලබන ආයතනයක් කරන්න පුළුවන් වේවි.” ඇමැති චම්පික කීවේ දැඩි අධිෂ්ඨානයකිනි.සියලු දෙනාම එකමුතුවවැඩ කළ යුතුයිජනාධිපති ජ්‍යෙෂ්ඨ උපදේශක ආර්ථික සංවර්ධන ඇමැති බැසිල් රාජපක්ෂ ගිය සතියේ සිය ඇමැති ධූරයේ වැඩ බාර ගත්තේ ය. ඇමැති බැසිල් රාජපක්ෂ වැඩ බාර ගන්නා අවස්ථාවට බැසිල් රාජපක්ෂගේ වැඩිමල් සොහොයුරු චමල් රාජපක්ෂ කතානායක තුමා ද එක්ව සිටියේ ය. මේ අවස්ථාවට ආර්ථික සංවර්ධන නියෝජ්‍ය ඇමැතිවරුන් වන රංජිත් සියඹලාපිටිය සහ ලක්ෂ්මන් යාපා අබේවර්ධන ද එක්ව සිටියහ.බැසිල් රාජපක්ෂ සිය ඇමැති ධූරයේ වැඩ බාර ගැනීමෙන් අනතුරුව මාධ්‍ය හමුවකට ද එක්වූයේ ය. “දැන් මැතිවරණ සියල්ලම අවසන්ව තිබෙනවා. ඒ නිසා සියලු දෙනාම වාද භේද අමතක කැර එකතුවෙලා වැඩ කළ යුතුයි. මේ රට ශීඝ්‍ර සංවර්ධනයක් කරා ගෙන යාමට සියලුම දෙනා ජනාධිපතිතුමාට සහාය දැක්විය යුතුයි.මම මගේ අමාත්‍යංශයේ වැඩ කටයුතු නියෝජ්‍ය ඇමැතිවරු තිදෙනාට බෙදා වෙන්කැර දෙනවා. මම ව්‍යාපෘති සඳහා මුදල් සොයා දෙනවා. ඊට අමතරව සියලුම දෙනා මෙහෙයවනවා.” බැසිල් රාජපක්ෂ ඇමැතිතුමා වැඩ බාර ගැනීමෙන් අනතුරුව කියා සිටියේ ය.මේ අතරතුර ගිය සතියේ සමුපකාර සහ අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු සිය ධූරයේ වැඩ බාර ගත්තේ ය. මේ අවස්ථාවට කොළඹ මහ නගර සභාවේ හිටපු නියෝජ්‍ය පුරපති අසාද් සාලි, ඇමැති ඉන්දික බණ්ඩාරනායක, ඇමැති බන්දුල ගුණවර්ධන සහ දෙහිවල ශ්‍රී.ල.නි.ප ආසන සංවිධායක ධනසිරි අමරතුංග ඇතුළු විශාල පිරිසක් එක්ව සිටියහ.ඇමැති ජොන්ස්ටන් වැඩ බාර ගැනීමෙන් අනතුරුව උත්සව සභාව ඇමැතුයේ හිටපු වෙළෙඳ ඇමැති සහ වත්මන් අධ්‍යාපන ඇමැති බන්දුල ගුණවර්ධන ය. “මම එදා ඉඳලාම කිව්වා ශක්‍රයාගේ පුතා වයිමාටවත් බඩු මිල අඩු මට්ටමකට ගෙන එන්න බැහැ කියලා. හැබැයි අපි යුද්ධයෙන් පසුව බඩු මිල අඩු කළා. ඒ නිසා වයිමට කරන්න බැරි දේ ඔබතුමාට කරන්න ශක්තිය ලැබේවා කියා මා ප්‍රාර්ථනය කරනවා.ඔබතුමා මේ අමාත්‍යංශයේ වැඩ හරියට කළොත් හොඳ අහන්න පුළුවන් ටිකක් හරි එහා මෙහා වුණොත් බැනුම් අහන්න තමයි වෙන්නේ. මට මේ පාර ඡන්ද අඩුවෙන්න හේතුවක් වුණේ වෙළෙඳ ඇමැති වෙලා හිටපු එකයි. මට බොහෝ කාන්තාවෝ ඡන්දය දුන්නේ නැහැ. ඒ නිසා මම මේ පාර කලින් ම ජනාධිපතිතුමාගෙන් ඉල්ලා සිටියා මට වෙන ඇමැති ධූරයක් ලබාදෙන්න කියලා! ඇමැති බන්දුල ගුණවර්ධන නව වෙළෙඳ ඇමැතිවරයාට සුබ පතන අතරේ කියා සිටියේ ය.ඉන් අනතුරුව නව වෙළෙඳ ඇමැති ජොන්ස්ටන් ප්‍රනාන්දු වෙළෙඳ අමාත්‍යංශයේ කාර්ය මණ්ඩලය ඇමැතුවේ ය. “මට හැමවෙලාවේ ම අවශ්‍ය ජනතාවට සේවය කරන්නයි. ඒ නිසා ජනතාවට සේවය කිරීමේදී නීතිය හරස් කර ගන්න එපා. නීතිය හරස් වෙනවා නම් ජනතාවට සේවය කළ හැකි ක්‍රමය සොයා ගැනීම නිලධාරීන්ගේ වගකීමක්.හැබැයි අර නීතිය මේ නීතිය හරස් වෙනවා කියලා මට නිදහසට කරුණු කියන්න එපා. මම ජනාධිපතිතුමාට අවශ්‍ය දෙය කරන්නේ. ඒ නිසා මගේ වැඩ අවුල් කරලා සතුටක් ලබන්න හදන්න එපා. ඊට පස්සේ මාව නරක් කරගන්න එපා.” ඇමැති ජොන්ස්ටන් ප්‍රනාන්දු වෙළෙඳ අමාත්‍යංශයේ නිලධාරීන්ට උපදෙස් දෙමින් කියා සිටියේ ය.ගිය සතියේ ආර්ථික සංවර්ධන ඇමැති බැසිල් රාජපක්ෂ දෙහිවල සත්ව උද්‍යානයේ සංචාරයක නිරත වුණේ ය. බැසිල් රාජපක්ෂ ඇමැතිවරයා දෙහිවල සත්වෝද්‍යානයට පැමිණීමට පෙර දෙහිවල ශ්‍රී.ල.නි.ප සංවිධායක ධනසිරි අමරතුංගට කථා කළේ ය. “ධනසිරි අමරතුංග සංවිධායකතුමා මම අද ඔබතුමාගේ ආසනයේ තියෙන සත්ව උද්‍යානයට එනවා. ඔබතුමාත් එතනට එන්න.” බැසිල් රාජපක්ෂ ඇමැතිවරයා කියා සිටියේ ය.එදින ආර්ථික සංවර්ධන ඇමැති බැසිල් රාජපක්ෂ දහවල් 12.00 වෙනවිට දෙහිවල සත්වෝද්‍යානයට ගියේ ය. ඉන් අනතුරුව බැසිල් රාජපක්ෂ ඇමැතිවරයා සත්වෝද්‍යානයේ සෑම ස්ථානයකටම ගොස් නිරීක්ෂණය කෙළේ ය.දිරා පත්ව තිබෙන සතුන් රඳවා තිබෙන කූඩු නැවැත ඉක්මනින් අලුත්වැඩියා කරන ලෙසත් සත්වෝද්‍යානය පිළිබඳව විදේශ රටවල සංචාරකයන් දැනුම්වත් කිරීමේ වැඩසටහන් සකසන ලෙසත් එහිදී ඇමැතිවරයා නිලධාරින්ට උපදෙස් ලබා දුන්නේය.අලි සෙල්ලම් දැන් සත්වෝද්‍යානයේ විතරයිඅනතුරුව බැසිල් රාජපක්ෂ ඇමැතිවරයා ගියේ සත්ව රෝහල වෙතය. සත්ව රෝහලේ ප්‍රතිකාර සිදුකරන සතුන් සහ ඔවුන්ට ලබා දෙන ඖෂධ පිළිබඳවද ඇමැතිවරයා නිලධාරින්ගෙන් කරුණු විමසා සිටියේය. මේ අතරතුර සත්වෝද්‍යානයේ අලි සෙල්ලම් සංචාරකයන්ට පෙන්වන වෙලාවද එළඹ තිබුණේය. බැසිල් රාජපක්ෂ මහතා අනතුරුව ගියේ අලි සෙල්ලම් පෙන්වන තැනටයි.”දැන් ඉතින් රට ඇතුලේ නම් අලි සෙල්ලම් පෙන්වන්න අලි නැහැ. මේ වගේ තැනක තමයි අලි සෙල්ලම් බලන්නවත් තියෙන්නේ. මොකද සද්දන්ත අලි ඔක්කොම ඉන්නේ අපි ළඟ.” බැසිල් රාජපක්ෂ ඇමැතිවරයා සිනහ වෙමින් නිලධාරින් සමඟ කියා සිටියේය.ඉන් අනතුරුව ඇමැතිවරයා සත්වෝද්‍යානයේ ඉහළ පෙළේ නිලධාරියකුගෙන් විමසා සිටියේ සංචාරකයන් සඳහා ලබා දීමට සත්වෝද්‍යානයේ සිතියමක් තිබේද යන්න ගැනයි. එම නිලධාරියා කියා සිටියේ එවැනි සිතියමක් ඇති බවයි. ඉන්පසුව ඇමැති බැසිල් රාජපක්ෂ මහතා දේශීය සංචාරකයන් කීප දෙනෙකු අසළට ගොස් විමසා සිටියේ සත්වෝද්‍යානයේ සතුන් සිටින ස්ථාන දැක්වෙන සිතියමක් ලැබී තිබෙනවාද යන්න ගැනය. බොහෝ දෙනා කියා සිටියේ සත්වෝද්‍යානයේ නිලධාරින්ගෙන් තමන්ට එවැනි සිතියමක් නොලැබුණ බවය. ඒ සමඟම ඇමැති බැසිල් රාජපක්ෂ මහතා සත්වෝද්‍යානයේ ඉහළ නිලධාරින්ට ඉතා තදින් දොස් පැවැරුවේ බොරු ප්‍රකාශයක් කිරීම ගැනය.ඉන් අනතුරුව ඇමැතිවරයා නිලධාරින්ට උපදෙස් ලබා දුන්නේ සත්වෝද්‍යානයේ සතුන් සිටින ස්ථාන දැක්වෙන සිතියමක් සිංහල, දෙමළ, ඉංගී‍්‍රසි භාෂා තුනෙන්ම මුද්‍රණය කැර නොමිලේ ලබා දෙන ලෙසටයි.සත්වෝද්‍යානයේ නිරීක්ෂණ කටයුතු කරන අතරතුර ඇමැති බැසිල් රාජපක්ෂ මහතා දුටුවේ දේශීය සංචාරකයන් පිරිසක් බැම්මක් මතට වී ආහාර ගන්නා ආකාරයයි. “අර බලන්න අර මිනිස්සුන්ට ආහාර ගන්න තැනක් නැහැ. ඒ නිසා සත්වෝද්‍යානයේ දේශීය විදේශීය සංචාරකයන්ට ආහාර ගැනීමට පහසුකම් සහිත ස්ථාන ඉදිකරන්න.” ඇමැතිවරයා නිලධාරින්ට උපදෙස් ලබා දුන්නේය.ඉන් අනතුරුව ඇමැති බැසිල් රාජපක්ෂ මහතා සත්වෝද්‍යානයේ ඉහළ නිලධාරින්ට තවත් උපදෙස් රැසක් ලබා දුන්නේය. “සතුන් රඳවා තිබෙන කූඩු ආසන්නයේ දුගඳ හමනවා. අන්තර්ජාතික මට්ටමේ සත්වෝද්‍යානවල තිබෙන මට්ටමට මේ සත්වෝද්‍යානයත් පත් කර ගත යුතුයි. තව සති කීපයකින් සත්වෝද්‍යාන සහ සංචාරකයන් පිළිබඳ කටයුතු සොයා බැලීමට නියෝජ්‍ය ඇමැතිවරයකුට වගකීම් පැවරේවි. ඔහු මේ සියලුම කටයුතු අධීක්ෂණය කරයි. මට මේ ගැන දැන් වැටහීමක් තිබෙනවා.” බැසිල් රාජපක්ෂ මහතා සත්වෝද්‍යානයේ නිලධාරින් හමුවේ කියා සිටියේය.මේ අතරතුර දෙහිවල ශ්‍රී.ල.නි.ප සංවිධායක ධනසිරි අමරතුංග ඇමැති බැසිල් රාජපක්ෂ මහතාට විශේෂ පැමිණිල්ලක් කළේය. “සර් මීට පෙර සත්වෝද්‍යානයට ඇමැතිවරු ආවා. හැබැයි ආසන සංවිධායකයා විදියට මංවත් ඒවා දැනගෙන හිටියේ නෑ. අපිව මේ වැඩවලට සම්බන්ධ කර ගත්තේ නෑ. අනික් අතට මේ සත්වෝද්‍යානයේ රැකියා එකක්වත් මේ ආසනයට ලැබුණේ නැහැ. ඒ ගැන ඔබතුමාවත් සලකලා බලන්න.” ධනසිරි අමරතුංග ඉල්ලා සිටියේය.සජිත් එජාපඋපනායක තනතුරටගිය සතියේ පාර්ලිමේන්තුවේදී නවක මන්ත්‍රීවරුන් වෙනුවෙන් විශේෂ වැඩමුළුවක් පැවැත්විණි. මේ වැඩමුළුවට එ.ජ.නි.ස, එ.ජා.ප, ප්‍ර.ජා.ස ඇතුළු පක්ෂවලින් තේරී පත්වූ නවක මන්ත්‍රීවරු සහභාගී වී සිටියහ. එම වැඩමුළුව අතරතුර එ.ජා.ප නායක රනිල් වික්‍රමසිංහ මෙවර පාර්ලිමේන්තුවට තේරී පත්වී සිටින සරත් ෆොන්සේකා සමඟ විශේෂ සාකච්ඡා කිහිපයක් පැවැත්වීය. ඉන් අනතුරුව එ.ජා.ප නායක රනිල් වික්‍රමසිංහ කළුතර දිස්ත්‍රික් නවක මන්ත්‍රී‍්‍ර රිමාන්ඩ් බාරයේ පසුවන පාලිත තෙවරප්පෙරුම සමඟ ද සාකච්ඡා කළේය.මේ අතරතුර ගිය ඉරිදා ගම්පහ දිසාවේ එ.ජා.ප පාක්ෂිකයින්ට ස්තූතිය පළ කිරීමේ විශේෂ රැස්වීම් කීපයක් පැවැත්විණි. ඒ එ.ජා.ප නියෝජ්‍ය නායක කරු ජයසූරියගේ් ප්‍රධානත්වයෙනි. එම රැස්වීම් සංවිධානය කැර තිබුණේ අත්තනගල්ල එ.ජා.ප සංවිධායක සරණලාල් ගුණවර්ධන විසිනි.අගමැති දී.මු. ට උණුසුම් පිළිගැනීමක්නව අගමැති දි.මු ජයරත්න ගිය සතියේ මහනුවර ප්‍රදේශයේ පිළිගැනීමේ රැස්වීම් කීපයකට සහභාගී විය. මේ අතරතුර මහනුවර දිස්ත්‍රික් එ.ජා.ප මන්ත්‍රී අබ්දුල් කාදර් සිය නිවෙස ඉදිරිපිට අගමැති දි.මු පිළිගැනීමට රැස්වීමක් සූදානම් කැර තිබුණේය. එහිදී පක්ෂ විපක්ෂ බවද භේද අමතක කර එ.ජා.ප මන්ත්‍රී අබ්දුල් කාදර් මුස්ලිම් ජාතිකයන් සමඟ එක්වී අගමැති දි.මුට මල් මාලා දමා ඉතා උණුසුම් ලෙස පිළිගත්හ. මේ අතරතුර ගිය සතියේ මහනුවර ප්‍රදේශයේ කට කථාවක් පැතිර ගියේ අබ්දුල් කාදර් රජය සමඟ එක්වීමට සූදානමක් ඇති බවය.ගිය අඟහරුවාදා එ.ජා.ප නායක රනිල් වික්‍රමසිංහ කේම්බ්‍රිජ් ටෙරස්හිදී එ.ජා.ප යට සම්බන්ධ වෘත්තීය සමිති රැසක නායකයන් පිරිසක් සමඟ සාකච්ඡාවක නිරත වූයේය. එම හමුවේදී වෘත්තීය සමිති නායකයන් ඉල්ලා සිටියේ මෙවර මැයි දිනය සැමැරීමට මැයි පෙළපාලියක් වෙනුවට රටට සහ ජනතාවට සෙත්පතා ආගමික වතාවත්වල නිරතවීම සුදුසු බවය.ඒ අනුව මෙවර මැයි දින පෙළපාලි වෙනුවට එ.ජා.ප ය පිළියන්දල ධර්ම ශාස්ත්‍රෝදය පිරිවෙනේදී ආගමික වතාවත් සිදු කිරීමට නියමිතය. මේ අතර ගිය සතියේදී එ.ජා.ප නායක රනිල් වික්‍රමසිංහ සහ එ.ජා.ප හම්බන්තොට දිසා නායක සජිත් ප්‍රේමදාස අතර විශේෂ හමුවක් පැවැත්විණි. එහිදී එ.ජා.ප යේ නව ප්‍රතිසංවිධාන කටයුතු ගැන සාකච්ඡා කර ඇති බව වාර්තා ;වයි. සජිත් ප්‍රේමදාස මහතා ඉදිරි එ.ජා.ප කෘත්‍යාධිකාරී මණ්ඩල රැස්වීමේදී එ.ජා.ප උපනායක ධුරයට පත්කිරීමට නියමිතය.ආයෝජකයන්ටපහසුකම් සලසන්නආර්ථික සංවර්ධන ඇමැති බැසිල් රාජපක්ෂ ගිය සතියේ ආයෝජන මණ්ඩලයේ නිලධාරීන් පිරිසක් හමුවුණේය. “විදේශ ආයෝජකයන් ලංකාව ආයෝජන සිදුකරලා ව්‍යාපෘති ව්‍යාපාර ආරම්භ කරන්න පැමිණියාට පස්සේ ආයෝජකයෝ මෙරට එක් එක් ආයතනවලට යවන්න එපා.යම් ව්‍යාපෘතියක් මෙරට ආරම්භ කරන්න විදේශ ආයෝජකයෝ සූදානම් වෙන කොට මධ්‍යම පරිසර අධිකාරිය, ප්‍රාදේශීය සභා, නගර සභාවල අනුමැතිය ලබා ගැනීම ආයෝජන මණ්ඩලය සිදු කළ යුතුයි.” ඇමැති බැසිල් රාජපක්ෂ ආයෝජන මණ්ඩල නිලධාරීන්ට උපදෙස් ලබා දෙමින් කියා සිටියේය.අගමැති දි. මු. ජයරත්න මහතා ගිය සතියේදී සිය ධුරයේ වැඩ බාර ගත්තේය. ඒ අග්‍රාමාත්‍ය කාර්යාලයේදීය. එම අවස්ථාවට මැති ඇමැතිවරු රැසක්ම එක්ව සිටියහ. අගමැති දි. මු. ජයරත්න මහතා සිය ධුරයේ වැඩ බාර ගැනීමෙන් අනතුරුව පාර්ලිමේන්තුව නියෝජනය කරන දේශපාලන පක්ෂ කීපයක නායකයන් කිහිප දෙනකු සමඟ ද දුරකථනයෙන් කථා බහ කැර තිබිණි.මේ අතරතුර අගමැති දි. මු. ජයරත්න මහතා විපක්ෂ නායක රනිල් වික්‍රමසිංහ සමඟ දුරකථනයෙන් කථා බහ කළේය. “අගමැතිවරයා විදියට පාර්ලිමේන්තුවේදී විපක්ෂ නායක තුමාගෙන් ලැබෙන සහයෝගය ඉතාම වටිනවා.” අගමැති දි. මු. කියා සිටියේය. “විපක්ෂ නායකතුමා ඔබතුමාගේ පාර්ලිමේන්තු කණ්ඩායමේ සිටිය යුතුම කෙනෙක් පරාද වුණා නේද? වජිර අබේවර්ධන ගැන සොයා බලා ජාතික ලැයිස්තුවෙන්වත් ගන්නේ නැද්ද” අගමැති දි. මු. ජයරත්න මහතා විපක්ෂ නායකයාට විහිළුවක් කරමින් විමසා සිටියේය.මේ අතර ගිය සතියේ එජාප නායක සහ විපක්ෂ නායක රනිල් වික්‍රමසිංහ කීප වරක් එජාප ගාලු දිසා නායක හිටපු පාර්ලිමේන්තු මන්ත්‍රී වජිර අබේවර්ධන කොළඹට කැඳවා විශේෂ සාකච්ඡා කීපයක්ම පැවැත්වීය.පැල්පත් ප්‍රශ්නයටවිමල්ගෙන් විසඳුම්ජාතික නිදහස් පෙරමුණේ නායක විමල් වීරවංශ ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යවරයා ලෙස බත්තරමුල්ල, සෙත්සිරිපාය 2 වන මහලේ පිහිටි සිය අමාත්‍යංශයේ අමාත්‍ය කාර්යාලයේදී වැඩ භාර ගනු ලැබුවේ පසුගිය 26 වැනිදා පෙ.ව. 11.05 ට යෙදුණු සුබ මොහොතිනි.මෙම අවස්ථාවට නියෝජ්‍ය අමාත්‍ය ලසන්ත අලගියවන්න, අමාත්‍යංශ ලේකම් නිශ්ශංක විජේරත්න ඇතුළු අමාත්‍යංශ කාර්ය මණ්ඩලය ද, ජාතික නිදහස් පෙරමුණේ ප්‍රධාන ලේකම් පි‍්‍රයන්ජිත් විතාරණ ඇතුළු මධ්‍යම කාරක සභාවේ සාමාජිකයන් ද කලාකරුවන්, විද්වතුන් ඇතුළු පිරිසක් ද වීරවංශ මහතාගේ බිරිඳ ශෂිනි වීරවංශ, පුතු හා දියණිය ද එක්ව සිටියහ.වැඩ භාර ගැනීමෙන් අනතුරුව අමාත්‍යංශ ශ්‍රවණාගාරයේදී රැස්වීමක් ද පැවැත්විණි. එම අවස්ථාවට සුවිශේෂි ආරාධිතයකු එක් විය. ඒ ආර්ථික සංවර්ධන අමාත්‍ය බැසිල් රාජපක්ෂ මහතාය.“ඉදිකිරීම් ක්ෂේත්‍රයේ දැවැන්ත වැඩ කොටසක් ඉටු කිරීම වෙනුවෙන් අමාත්‍යංශය මෙහෙයවනවා. නිවාස අහිමි ජනතාවගේ නිවාස ප්‍රශ්නය විසඳීම සඳහා ඉදිරි මාස දෙක ඇතුළත විදිමත් වැඩ පිළිවෙළක් දියත් කරනවා.” විමල් වීරවංශ එහිදී අවධාරණය කළේය.“රටට එරෙහි කුමන්ත්‍රණ පරදවා රට හරිමඟ ගෙනියන්න කටයුතු කළ විමල් වීරවංශ ජනාධිපතිතුමාට කොටි පරදවන සටනේදී දැවැන්ත සහයෝගයක් දුන්නා. දැන් රට හදන සටනේදී ජනාධිපතිතුමා විමල් වීරවංශ මහතාට විශාල වගකීමක් පවරා තිබෙනවා. එම වගකීම ඉටුකිරීමේ ආර්ථික සංවර්ධන අමාත්‍යංශයෙන් ලබා දිය හැකි උපරීම සහාය ලබා දෙනවා.” සභාව අමතමින් එහිදී බැසිල් රාජපක්ෂ මහතා පැවසුවේය.අමාත්‍ය ධුරයෙහි වැඩ භාර ගැනීමෙන් අනතුරුව පසුදා (27) මහනුවර සංචාරයක යෙදුණු විමල් වීරවංශ ඇමැතිවරයා ප්‍රථමයෙන්ම ගියේ ශ්‍රී දළදා වහන්සේ වැඳ පුදා ගැනීමටයි. දියවඩන නිලමේ නිලංග දෑල බණ්ඩාර නිල නිවසේදී උදෑසන ආහාරය ලබා ගත් පිරිස 9.30 ට ශ්‍රී දළදා වහන්සේ වැඳ පුදා ගෙන ආශිර්වාදය ලබා ගැනීම පිණිස පැමිණියේ දියවඩන නිලමේ ප්‍රදීප් නිලංග සමඟය.ඉන් අනතුරුව අස්ගිරි පාර්ශ්වයේ මහා නායක උඩුගම ශ්‍රී බුද්ධරක්ඛිත ස්වාමින් වහන්සේ බැහැදැකීමට අස්ගිරි මහා විහාරය වෙත ෂමල් වීරවංශ ඇමැතිවරයා ගියේ ජාතික නිදහස් පෙරමුණේ මහනුවර දිස්ත්‍රික් නායක නිමල් පේ‍්‍රමවංශ හිටපු පාර්ලිමේන්තු මන්ත්‍රීවරයා සහ මොහොමඩ් මුසම්මිල්, පද්ම උදයශාන්ත ගුණසේකර යන මන්ත්‍රීවරු සමඟය.නාගරික පැල්පත් වාසීන්ට නිවාස“හොඳ දේට හොඳයි කියන්නත් නරක දේට නරකයි කියන්නත් අපට පුළුවන්කම තියෙන්න ඕනෙ. විමල් වීරවංශ ඇමැතිතුමා ළඟ ඒ ගුණාංගය තියෙනවා අපි ඒක ඉතාමත් අගය කරනවා.” උඩුගම ශ්‍රී බුද්ධරක්ඛිත මහ නාහිමියෝ කීහ.“මහ නායක හාමුදුරුවනේ අපි මේ රටේ ඉදිකිරීම් හා නිවාස ක්ෂේත්‍රයේ පුළුල් වෙනසක් කිරීමේ වගකීම භාරගෙන තියෙනවා. ඔබවහන්සේගේ ආශිර්වාදය ලබා ගැනීමට පැමිණියේ.” විමල් වීරවංශ ඇමැතිවරයා පැවසුවේය.“ගමෙන් නගරයට පැමිණෙන පිරිස වැඩියි. පිරිස වැඩි වුණාට භූමිය විශාල වෙන්නේ නැහැ. ඒ නිසා නගරවල තදබදයක් ඇති වෙනවා. පහසුකම් බලාගෙන නගරයට එන ජනයාට පහසුකම් ලැබෙන්නේ නැහැ. ඒ නිසා පැල්පත් ඇති වෙනවා. මේ ප්‍රශ්නයට පිළියම් ලෙස තට්ටු නිවාස සුදුසුයි.” මහ නාහිමියෝ ඉතා අගනා යෝජනාවක් කළහ.“අපි මහ නායක හාමුදුරුවනේ ප්‍රථමයෙන් අඩු ආදායම් ලබන නාගරික පැල්පත්වාසීන්ගේ නිවාස ප්‍රශ්නයට නාගරික සංවර්ධන අධිකාරිය සමඟ එකතු වෙලා කඩිනමින් විසඳුම් සපයන්න උත්සාහ කරනවා.” විමල් වීරවංශ ඇමැතිවරයා සඳහන් කළේය.චන්දන බණ්ඩාර</content>
  </post><post>
    <category>NEWSPAPER</category>
    <date>
      <year>2010</year>
      <month>05</month>
      <day>02</day>
    </date>
    <link>http://www.silumina.lk/2010/05/02/_art.asp?fn=ab1005022</link>
    <topic>හෙට වැඩ ගැන අද කතා</topic>
    <author>සකස් කෙළේබුද්ධිකා බ්‍රාහ්මණගේ</author>
    <content>දි.මු. ජයරත්න අගමැතිතුමාශ්‍රී ලංකාව ස්වයංපෝෂිත දේශයක් බවට පත් කරමින් සියලු ජාතීන් සහයෝගීව ජීවත්වන රටක් බවට පත්කිරීම සඳහා ගත හැකි සෑම පියවරක් ම ගන්නවා.නව තනතුර මට භාර වූවක් නොව සමස්ත සමාජයට ම බාර වූවක්. මහින්ද රාජපක්ෂ ජනාධිපතිතුමා ගෙන යන වැඩපිළිවෙළට ශක්තියක් දිය හැකි පුද්ගලයකු යැයි විශ්වාස කරමින් අග්‍රාමාත්‍ය තනතුර ලබාදීම පිළිබඳව සතුටු වනවා.එදා වගේ ම අදත් මම දි.මු. ජයරත්න හැටියට රටේ ජනතාවත් සමඟ සුහදව වැඩ කරනවා.ආර්ථික සංවර්ධන ඇමැති බැසිල් රාජපක්ෂසෑම පුද්ගලයකුටම ආර්ථික සංවර්ධනයේ ප්‍රතිඵල ලැබෙන පරිදි මුළු රටපුරා ම පැතිරුණු ආර්ථික සංවර්ධනයක් ඇති කරනවා. සමෘද්ධිය හරහා දිස්ත්‍රික් ලේකම් කාර්යාල හරහා ගම් මට්ටම දක්වා පැතුරුණු ජාලයක් අප අමාත්‍යංශයට තියෙනවා. ඒ නිසා සෙසු සියලු අමාත්‍යංශවල සහයෝගය ලබාගෙන රටේ කඩිනම් ආර්ථික සංවර්ධනයක් ඇති කිරීමට ක්‍රියා කරනවා.ඉදිකිරීම් ඉංජිනේරු සේවා සහ පොදු පහසුකම් ඇමැති විමල් වීරවංශනව නිවාස ගොඩනැඟීම සඳහා පුළුල් දැක්මක් ක්‍රියාත්මක කරනවා. ඉදිකිරීම් ක්ෂේත්‍රයේ රැකියාවල නිරතව සිටින අයට සහන සලසමින් එම ක්ෂේත්‍රයේ දැවැන්ත වෙනසක් ඇති කිරීමටත් අපේක්ෂා කරනවා.මහින්ද චින්තන ප්‍රතිපත්ති මාලාවට අනුව මේ අමාත්‍යංශයේ කටයුතුවල ඵලාදයිතාව වැඩි කරමින් ඉදිකිරීම් ක්ෂේත්‍රයේ පුනර්ජීවයක් ඇති කිරීමට උත්සාහ කරනවා.වැවිලි කර්මාන්ත ඇමැති මහින්ද සමරසිංහමහින්ද චින්තනයට අනුව වැවිලි කර්මාන්ත ක්ෂේත්‍රය ඉහළින් ඔසවා තැබීමට පියවර ගන්නවා. මෙරටට ලැබෙන විදේශ විනිමයෙන් විශාල ප්‍රමාණයක් වැවිලි කර්මාන්තයෙන් ලැබෙන බැවින් එය තව තවත් වර්ධනය කිරීමට කටයුතු කරනවා.වැවිලි ක්ෂේත්‍රය හරහා විදේශ විනිමය වර්ධනය කරගෙන ශ්‍රී ලංකාව ලෝකයේ ආශ්චර්යය බවට පත්කිරීමට ජනාධිපතිතුමා ගෙන යන වැඩපිළිවෙළට සහයෝගය දෙනවා.ප්‍රවාහන ඇමැති කුමාර වෙල්ගමයහපත් ප්‍රවාහන සේවයක් රටේ ඇති කිරීම උදෙසා ජාතික ප්‍රවාහන ප්‍රතිපත්තිය කඩිනමින් පාර්ලිමේන්තුවට ඉදිරිපත් කරනවා. ජාතික ගමනා ගමන කොමිෂන් සභාවේ මූලිකත්වය මත සකස් කොට අවසන් කොට ඇති මේ ජාතික ප්‍රවාහන ප්‍රතිපත්තිය දැනටමත් සකස්කර අවසන්.ශ්‍රී ලංගමයේ දෛනිකව ධාවනය වන බස් රථ සංඛ්‍යාව 6000 ක් දක්වා වැඩි කිරීමටත් ධාවනය වන දුම්රිය එන්ජින් සංඛ්‍යාව මාසයක් ඇතුළත වැඩි කිරීමටත් කටයුතු යොදනවා.රාජ්‍ය පරිපාලන හා ස්වදේශ කටයුතු ඇමැති ඩබ්ලිව්.ඩී.ජේ. සෙනෙවිරත්නරාජ්‍ය පරිපාලන හා ස්වදේශ කටයුතු අමාත්‍යංශයේ වැඩ භාර ගැනීම මගේ ජීවිතයේ වැදගත් සංධිස්ථානයක. ෙම් අවස්ථාව ලබාදුන් ජනාධිපතිතුමාට ස්තුති කිරීමට මෙය අවස්ථාවක් කර ගන්නවා. ඉතිහාසයේ සිට ම මේ අමාත්‍ය ධූරය දැරුවේ ඉතා උගත් , බුද්ධිමත් අමාත්‍යවරු පිරිසක්.මෙය ජන ජීවිතයට ඍජුවම බලපාන අමාත්‍යංශයක් වීම විශේෂත්වයක්.මහින්ද චින්තන ප්‍රතිපත්ති ප්‍රකාශනය යටතේ විශාලතම සංවර්ධන වැඩපිළිවෙළ සාර්ථක වීමට නම් රාජ්‍ය පරිපාලනය ශක්තිමත් විය යුතුයි.ඒ සඳහා මෙම අමාත්‍යංශයෙන් විශාල කාර්යභාරයක් කළ හැකියි.ධීවර හා ජලජ සම්පත් අමාත්‍ය දොස්තර රාජිත සේනාරත්නඉතාම වටිනා අමාත්‍යංශයක් අද කළුතර දිස්ත්‍රික්කයට හිමිවී තිබෙනවා. කලක් මෙය ජනාධිපතිවරයා යටතේ තිබූ අමාත්‍යංශයක් ඉදිරියේදී ජනතාවට අඩු මිලට මාළු ගැනීමේ වැඩපිළිවෙළක් සකස් කරනවා. ලංකාවේ වැඩිම ආදායමක් දේශීය නිෂ්පාදනයට එක්කළ හැකි අවස්ථාවක ඒ සඳහා දායකවූ සැමට ස්තුතිවන්ත වෙනවා.සෞඛ්‍ය ඇමැති මෛත්‍රීපාල සිරිසේනරේඛීය අමාත්‍යංශයේ පමණක් නොව සියලු පළාත් සභා සෞඛ්‍ය ආයතනවල ද සහයෝගය ලබාගෙන ජාතික සෞඛ්‍ය සේවාව පුළුල් වර්ධනයකට ගෙන යාමට උපරීම ජවයෙන් කැප වෙනවා.ජනාධිපතිතුමා කැබිනට් මණ්ඩලය තේරීමට පෙර මට අමාත්‍යංශ දෙකක් පෙන්වා කැමැති එකක් බාරගන්න කිව්වා. මං තෝරා ගත්තේ සෞඛ්‍ය අමාත්‍යංශයයි. ඒ සෞඛ්‍ය අමාත්‍යංශයට මං කැමැති නිසා. ජනාධිපතිතුමා මා කෙරෙහි විශ්වාසය තබා බාරදුන් මේ අමාත්‍යංශයේ කටයුතු සාර්ථකව ඉටුකිරීමේ අභියෝගය මං භාරගන්නවා.වාරිමාර්ග හා ජල කළමනාකරණ අමාත්‍ය නිමල් සිරිපාල ද සිල්වාජල කළමනාකරණය කියන්නේ ලෝකයේ විශේෂ අවධානයට ලක්වු විෂයයක් ජල සම්පත කළමනාකරණය ශ්‍රී ලාංකික ජනතාවගේ පැවැත්මට ඉතාමත් අවශ්‍යයි. මෙරට ජලාශ සංචාරක පරාදීසයක් බවට පත් කරනවා. එමෙන්ම ගොවි ජනතාවගේ නොවිසඳුණු ප්‍රශ්න කඩිනමින් විසඳීමට බලාපොරොත්තු වෙනවා.බදුල්ල දිස්ත්‍රික්කය පුරා විහිදී යන පරිදි උමාඔය ව්‍යාපාරය ක්‍රියාත්මක කිරීමට බලාපොරොත්තු වෙනවා. මෙරට ගොවි බිම්වල භාවිත කරන ජල ප්‍රමාණය අන්තර්ජාතික ප්‍රතිශතයට වඩා වැඩියි. ඒ නිසා ජලය විශාල ලෙස අපතේ යනවා. ජලයට විශාල වටිනාකමක් තියනවා. මහවැලි බිම්වල කෘෂි නිෂ්පාදන නිපදවීමට අප බලාපොරොත්තු වෙනවා.ඉඩම් සංවර්ධන ඇමැති ජනක බණ්ඩාර තෙන්නකෝන්මේ රටේ අහිංසක දුප්පත් ජනතාවගේ සුබසිද්ධිය උදෙසා කළ යුතු කළ හැකි සියලු දේ සිදු කරනවා. මහින්ද රාජපක්ෂ ජනාධිපතිතුමා මෙවැනි භාරධූර අමාත්‍යංශයක් මා වෙත භාරදීම පිළිබඳව ස්තුතිවන්ත වෙනවා. මහින්ද චින්තන ඉදිරි දැක්මට අනුව රටේ ජනතාවට සේවය කිරීමට උපරීමයෙන් කටයුතු කරනවා. මගේ පියා වන දිවංගත ටී. බී. තෙන්නකෝන් මහතා සැමදා ප්‍රාර්ථනා කළේ මේ රටේ දුප්පත් ජනතාවට සේවය කිරීමයි. ඔහුගේ ප්‍රාර්ථනාව මම ඉහළින්ම ඉටු කරනවා.සමූපකාර හා අභ්‍යන්තර කටයුතු ඇමැති ජොන්ස්ටන් ප්‍රනාන්දුව්‍යාපාරික ලෝකයේ දැවැන්තයින් සමඟ තරග කරමින් බඩු මිල ස්ථාවරව පවත්වාගෙන යා හැකි වැඩ පිළිිවෙළක් සකස් කිරීමට සැලැසුම් කරනවා.මහින්ද රාජපක්ෂ ජනාධිපතිතුමාගේ ප්‍රධානතම අරමුණ සෑම අතින්ම මහජනතාවට සහන සැලැසීමයි. වෙළෙඳ පොළේ බඩු මිල ඉහළ යාම සෘජුවම බලපාන්නේ මහජනතාවටයි. පෞද්ගලික ව්‍යාපාරිකයන් හිතුමනාපයට බඩු මිල ඉහළ දැමීම නිසා පාරිභෝගිකයා අපහසුතාවයට පත් වෙනවා.එම තත්ත්වය වෙනස් කරමින් මහජනතාවට සහනදායි මිලකට භාණ්ඩ ලබාගැනීමට අවස්ථාව සලසා දීමේ අභියෝගය බාර ගන්නවා.පාරිසරික සහ ස්වභාවික සම්පත් ඇමැති අනුර පි‍්‍රයදර්ශන යාපාපරිසර නීති ශක්තිමත් කරමින් ඒ පිළිබඳව මහජනතාව දැනුවත් කරමින් පරිසරය සුරැකීමට කටයුතුª කරනවා.මුළු ලෝකයේම පාරිසරික අර්බුද පවතින යුගයක ශ්‍රී ලංකාවේ පරිසරය හා ස්වභාව සෞන්දර්ය රැකගෙන ලෝකයේ රමණීය රට බවට ශ්‍රී ලංකාව පත්කිරීමට පියවර ගන්නවා.ශ්‍රී ලංකාවේ පරිසර තත්ත්ව වෙනස් වෙමින් පවතින යුගයක ගෝලීය උෂ්ණත්වය ඉහළ යමින් තිබෙන යුගයෙක මහජනතාවට හිතකර පරිසරයක් නිර්මාණය කිරීමට කැප වෙනවා.පාර්ලිමේන්තු කටයුතු ඇමැතිනී සුමේධා ජී. ජයසේනපාර්ලිමේන්තු කටයුතු විධිමත්ව පවත්වාගෙන යාම සහ මැති ඇමැතිවරුන්ගේ සුබසාධනය වෙනුවෙන් මා වෙත පවරා ඇති වගකීම නිවැරැදිව ඉටු කරනවා.1989 සිට පාර්ලිමේන්තුව නියෝජනය කර ඇති මා විවිධ අමාත්‍යංශ යටතේ කටයුතු කර තිබෙනවා. එම අමාත්‍යංශවලදී මෙන්ම මෙම අමාත්‍යංශයේදීත් උපරීම අයුරින් සේවය කරනවා.ආපදා කළමනාකරණ ඇමැති ඒ. එච්. එම්. ෆවුසිගැටලුවක් පැන නැඟීමට පෙර එය හඳුනා ගැනීම මිස එය සිදුවූවාට පසු ප්‍රතිකාර සෙවීම මගේ ක්‍රමවේදය නොවේ. ආපදා කළමනාකරණ අමාත්‍යංශයේ කාර්යභාරය ද එයයි.රටේ ජනතාව සමඟ ගැවසෙමින් ඔවුන්ට අවශ්‍ය ආධාර උපකාර ලබාදිය හැකි අමාත්‍යංශයන් පැවැරීම ගැන ජනාධිපතිවරයාට මා ස්තුතිය පළ කරනවා. අමාත්‍යංශ නවයක කටයුතු කර අත්දැකීම් ඇති මා ඒ සියලු අත්දැකීම් හා දැනුම උපයෝගී කරගෙන නව අමාත්‍යංශය රටේ ඉහළම තැනකට ගෙන එනවා.සකස් කෙළේබුද්ධිකා බ්‍රාහ්මණගේ</content>
  </post></root>