<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>05</month>
      <day>02</day>
    </date>
    <link>http://www.dinamina.lk/2014/05/02/_art.asp?fn=f1405023</link>
    <topic>අඳුරු යුගය සොඳුරු යුගයක් කළ හික්කඩුවේ  සිරි සුමංගල මාහිමි</topic>
    <author>මහාචාර්ය ආනන්ද අබේසිරිවර්ධන</author>
    <content>ස්වකීය ප්‍රඥාලෝකයෙන් ලංකාව ඒකාලෝක කළා වූ ද, සිිංහලයන් අතර අවුරුදු දහස් ගණනක් අවිනෂ්ටව පවත්නා ශ්‍රී නාමයක් ඇති කළා වූ ද, කොළඹ මාලිගාකන්දේ විද්‍යෝදය පිරිවෙනෙහි ආදිකර්තෘ වූ ත්‍රිපිටකවාගීශ්වරාචාර්ය උපාධ්‍යාය පණ්ඩිත සාර්වභෞම හික්කඩුවේ ශ්‍රී සුමංගලාභිධාන ශ්‍රී පාදස්ථානයේ හා දකුණු බටහිර පළාත්වල ප්‍රධාන නායක මාහිමියන් වහන්සේගේ එකසිය තුන්වැනි ගුණානුස්මරණ උත්සවය පසුගිය අප්‍රේල් 29 දිනට යෙදී තිබුණි.ගත වූ සියවස් විසිපහ තුළ ධර්ම ශාස්ත්‍රයන්ගේ පරිහානිය ඇති වූ හැම අවස්ථාවක දී ම එය ප්‍රතිෂ්ඨාපනය සඳහා භාග්‍යසම්පන්න වීරපුරුෂයකුගේ පහළ වීම මේ රටේ මහත් භාග්‍යයක් ව පැවතිණි. දහහත් වන සියවස ද අඳුරු කාල පරිච්ඡේදයක් විය.එම අවස්්ථාවෙහි පහළ වූ වීරපුරුෂෝත්තමයා වැලිවිට අසරණ සරණ සරණංකරාභිධාන සංඝරාජ මාහිමියන් වහන්සේය. උන්වහන්සේ මහත් උත්සාහයක් ඇති කළ ආගමික මෙන්ම ශාස්ත්‍රීය ප්‍රබෝධය නිසා ධර්ම ශාස්ත්‍ර විශාරද ශිෂ්‍ය පිරිසක් ඇති වූහ.මෙසේ ප්‍රාදුර්භූත වූ ශිෂ්‍ය ප්‍රශිෂ්‍ය පරම්පරාවට රට පුරා විහිදී යාමෙන් මේ රටේ ප්‍රමාණවත් ධර්ම ශාස්ත්‍රීය උද්‍යෝගයක් ඇති විය. එහෙත් තෙවළා දහම පිළිබඳ වූත් ශාස්ත්‍රාන්තර, සමයාන්තරයන්හි පැතුරුණු බුද්්ධි ප්‍රභාවයෙන් යුක්ත වූත් මහා වියතකුගේ ශූන්‍යත්වය මේ රටේ ආගමික හා ශාස්ත්‍ර ක්‍ෂේත්‍රයන්හි දෘශ්‍යමාන වන්නට විය. භාග්‍යයකට මෙන් එම අඩුපාඩුව සපුරාලමින් මහා ලෝක ශාසන සංග්‍රහයෙක්හි ප්‍රමුඛත්වය දරමින් ප්‍රාචීන ලෝකයෙහි අග්‍රගණ්‍ය විද්‍යායතනය වන විද්‍යෝදය පිරිවෙනෙහි නිර්මාපකයා ව බෝධිසත්ව ගුණෝපේත හික්කඩුවේ ශ්‍රී සුමංගල නායක මාහිමියන් වහන්සේ එම තැනට පත් වූහ.1827 දී රුහුණු රට හික්කඩුවේ ජන්ම ලාභය ලත් දොන් නිකොලස් අබේවීර ගුණවර්ධන නමින් උපන් කුලපුත්‍රයා 1840 දී තෙල්වත්තේ තොටගමු විජයබා මහ පිරිවෙනේ වෙහෙරෙහි දී හික්කඩුවේ සුමංගල නමින් සසුන් ගත විය.උන්වහන්සේ දහනව වන සියවසේ මැද භාගයෙහි රත්මලානේ පරමධර්ම චෛත්‍යස්ථානයෙහි විසූ තත්කාලින ලාංකේය විද්වද්ජනයන් අතුරෙහි අග්‍රේසර වූ වලානේ ශ්‍රී සිද්ධාර්ථ බහුශ්‍රැත මහතෙරුන් ඇසුරෙන් ධර්ම විනයෙහිත්, ශබ්ද ශාස්ත්‍රයෙහිත් පුහුණු ව ලැබූහ.1848 දී මහනුවර මල්වතු විහාරස්ථ මංගලොපොෂථාගාරයෙහි දී උපසපන් වූ මහ නා හිමියෝ ප්‍රාචීන ප්‍රතිචීන භාෂාවන් හි හා ශබ්ද ශාස්ත්‍රයන්හි ප්‍රවීණත්වය ලැබූහ. ඒ අතරම බටුවන්තුඩාවේ පඬිතුමා සහ කාශිනාථ විද්‍යාලංකාර නම් බ්‍රාහ්මණ පඬිවරයාගෙන් වැඩි දුරටත් සංස්කෘත භාෂාව ද, තදන්‍ය වෙනත් ආචාර්යවරයන්ගෙන් ඉංග්‍රීසි, ගණිතය ආදී නානා භාෂා ශාස්ත්‍රයන් ද උගත්හ.හික්කඩුවේ සුමංගල මහා නා හිමියන්ගේ ධර්ම ශාස්තී‍්‍රය සේවාවන් විවිධාකාර වූ විචිත්‍ර එකකි. විවිධ විෂය ක්‍ෂේත්‍ර යටතේ ඒවා අගය කළ යුතුය. ඒවා අතර පොත පත රචනය කිරීමෙන් කරන ලද සේවය අමිලය. මහ නා හිමියන්ගේ සම්භාවනීය ග්‍රන්ථ අතර විශේෂ සම්මානයට පාත්‍රව පවතින්නේ බටුවන්තුඩාවේ පඬිතුමාගේ ද සහය ඇතිව පරිවර්තනය කරන ලද මහාවංශයයි. මේ මුළු පරිවර්තන කෘතිය ඉතා සම්භාවනීය සාහිත්‍ය කෘතියක් ලෙස ද 19 වන සියවසෙහි කරන ලද ශ්‍රේෂ්ඨ ග්‍රන්ථයක් මෙන් ද සැලකිය හැකි ය.සිදත් සඟරා සන්නය බාලාවතාර නම් පාලි වියරණ පොතට සුබෝධිකා නමින් කරන ලද ටීකාව බ්‍රහ්ම ධර්ම කාව්‍ය සන්නය සහ කාව්‍යසේ්ඛර සන්නය මහා නා හිමියන් සම්පාදිත අනෙක් වැදගත් කෘතිහු වෙති. එතුමන්ගේ තදන්‍ය කෘති වශයෙන් වර්ණ රීතිය, මාසර්තු ලක්‍ෂණය, සත්‍ය සංග්‍රහය, සන්ධිවිග්‍රහය, සිමා විභාගය සහ ආඛ්‍යාත ව්‍යාඛ්‍යාව සඳහන් කළ හැකිය. ඉහත කී බාලවතාර ටීකාව වූ කලි උන්වහන්සේගේ විචක්‍ෂණ බුද්ධිය මැනවින් ගෙන හැර පාන ශ්‍රේෂ්ඨ කෘතියකි. මීට අමතරව මුළු ජීවිතය ම ශාස්ත්‍රීය සේවයට කැප කළ උන්වහන්සේ ශාස්ත්‍රාලෝකය පතුරුවා ලීම සඳහා මුද්‍රණයෙන් ලබා ගත හැකි ආධාරය වටහා ගෙන ලංකෝපකාර යන්ත්‍රාලය පිහිටුවීමට මෙන් ම ලංකාලෝක සමය සඟරාව සරසවි සඳරැස යන පත්‍ර සඟරා ප්‍රසිද්ධ කිරීමට ද පුරෝගාමී වූහ.හික්කඩුවේ ශ්‍රී සුමංගල නාහිමියෝ ධර්ම ශාස්ත්‍රීය කෘති සම්පාදනයෙහි නියුක්ත වූ අතර ම වාදවිවාදවලට ද සහභාගි වූහ. එම වාදවිවාද භාෂා හා සාහිත්‍ය විෂයෙහි ද විය. ඒවා අතර සව්සත්දම් වාදය, නණලළ වාදය, නිර්වාණ වාදය, පාරුපන වාදය, පාණදුරා වාදය සහ අධිමාස වාදය වශයෙන් දැක්විය හැකිය.මේ වාද සියල්ලම සත්‍ය ගවේෂණය සඳහා ශාස්ත්‍රීය පදනමක සිට ‍ෙකරුණු වාද වශයෙනුත් ඉතිහාස ගත වී ඇත. මේවාට සහභාගි වූ මහ නා හිමියෝ වාදයක් හුදු ජයග්‍රහණයක් ලබා ගැනීම සඳහා ම ඒවාට සහභාගි නොවූහ.තමන් සත්‍ය අවබෝධ කර ගන්නා අතර ම සෙස්සන්ට ද සත්‍යය පහදා දීම වාදයකින් උන්වහන්සේ බලාපොරොත්තු වූ ප්‍රධාන කාරණය බව ඉතා පැහැදිලිය. තවද ප්‍රධාන කරුණක් වූයේ මේ වාද වෙතින් උන්වහන්සේගේ තර්කන බුද්ධිය, මනා වැටහෙන ගතිය, තියුණු පාණ්ඩිත්‍යය, නිර්භීත භාවය, ස්්ථිර ගතිය යන ගුණාංගයි.මහ නා හිමියන්ගේ ධර්මශාස්ත්‍රීය සේවාව තුළ උන්වහන්සේ වෙතින් ධර්ම ශාස්ත්‍රෝද්ග්‍රහණය කළ ස්වදේ්ශීය වූත්, විදේශීය වූත්, ශිෂ්‍ය පිරිසක් වූහ. මෙරට ශිෂ්‍යයන් අතර හෙයියන්තුඩුවේ ශ්‍රී දේවමිත්‍ර නායක මාහිමි, මහගොඩ ශ්‍රී ඥානේශ්වර නායක මාහිමි, බිහල්පොළ ශ්‍රී දේවරක්ෂිත නායක මාහිමි, කහවේ ශ්‍රී රතනසාර නායක මාහිමි, බද්දේගම සිරි පියරතන නායක මාහිමි යන යතිවරයෝ ප්‍රධාන වෙති.තවද ජර්මන් ජාතික පෝල් ඩාල්කේ පඬිවරයා මහ නාහිමියන්ගෙන් මහායාන දර්ශනය පිළිබඳ අසන ලද ප්‍රශ්න විවරණය කළ ආකාරයෙන් උන්වහන්සේගේ විශාරදත්වය පිළිගත්තේය. කර්නල් ඕල්කොට්තුමා ලක්දිවට පැමිණියේ පරම විඥානාර්ථවාදියෙකු ලෙසය. එහෙත් එතුමා ලක්දිවින් පිටවී ගියේ බෞද්ධෝපාසකයකු වීමෙනි. බුද්ධ ධර්මයේ උසස්ම ධර්මය වන අනාත්ම වාදය එතුමා විසින් පිළිගනු ලැබීම මාහිමියන් වහන්සේ සමඟ කරන ලද ධර්ම සාකච්ඡාවන්ගේ ප්‍රතිඵලය වේ.උන්වහන්සේ කළ ධර්ම ශාස්ත්‍රීය සහ සංස්කෘතික සේවාව යම් උසස් බවක් දැරුවේද, ඒවා සෑම අතින්ම අබිබවා යන ජාතික කර්තව්‍යයක් එතුමන් විසින් අරඹන ලද්දේ 1873 දීය. එනම් විද්‍යෝදය පිරිවෙන ආරම්භ කිරීම එම කර්තව්‍යයයි. මෙසේ විද්‍යෝදය පිරිවෙණ ඇරඹීම අතීත සකල ශාසනික ව්‍යාපාරයන්ටම උරදෙන උදාර සේවයක් වූ බව කිව යුතුය.මෙසේ මේ ශ්‍රේ්ෂ්ඨ විද්‍යායතනයක් පහළවීම නිසා ශාස්ත්‍රීය වූද, සාමයික වූද, සාමාජික වූද, සිංහලයන් සතු ආවේණික හිමිකම්වලින් බෞද්ධත්වය වෙන් කරනු නොහැකිසේ මෑත අතීතයේ මෙහි සිදු වූ ජාතික උරුමයන් රැකීමේ සකල ක්‍රියාවිධින්ගෙන්ම විද්‍යෝදය පිරිවෙන ප්‍රමුඛත්වය ගන්නට විය.හික්කඩුවේ ශ්‍රී සුමංගල නායක ස්වාමින්ද්‍රයාණන් වහන්සේ විසින් අරඹන ලද විද්‍යෝදය පිරිවෙන නිසා ශ්‍රී ලංකාවේ නොයෙක් දෙස පිරිවෙන් බිහි වන්නට විය. මේ නිසා වර්තමාන බොහෝ පිරිවෙන්වල මුල්බිම හෙවත් ගුරුබිම වී ඇත්තේ විද්‍යෝදයයි. අධ්‍යයනය හා අධ්‍යාපනය සම්බන්ධ භාෂා ශාස්ත්‍රෝන්තියට හා ධර්ම විනයට මහත් සේ සැලසීමක් විද්‍යෝදයේ උදාව නිසාම සිදු වී යැයි පැවසීම විවාදරහිතය.විද්‍යෝදය පිරිවෙන අදත් උසස් අධ්‍යාපනයක් දෙන උදාර වූ අධ්‍යාපන ආයතනයකි. සදාචාර ලෝකයේ අනූපම ධර්ම නිකේතනයකි. පොදුවේ ශ්‍රී ලංකාවටත්, විශේෂයෙන් බෞද්ධ ජනතාවටත්, උදාර මෙහෙයක් සිදු කරන විද්‍යෝදය පිරිවෙන රැක බලා ගැනීම ඒ සඳහා වග කිවයුතු සෑම කෙනෙකුගේම ජාතික මෙහෙවරකි.එහෙයින් සදාකල්හිම පිරිවෙනේ උන්නතිය රටේත්, සාමයේත්, අධ්‍යාපනයේත්, දියුණුව බැව් ඉඳුරාම පළ කළ යුතුය. එවන් ශ්‍රේෂ්ඨ විද්‍යායතනය ආරම්භ කළ උතුමාණන් පිදීම, අනුස්මරණය කිරීම කෘතවේදී බෞද්ධයන්ගේ යුතුකමකි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=n14050319</link>
    <topic>නීතියක් නැතැයි චෝදනා කරන අයට ඒ යුගයේ ටයර් සෑයවල් අමතක වෙලා</topic>
    <author>ධනුෂ්ක ගොඩකුඹුර හලාවත සිට</author>
    <content>මේ රටේ නීතියක් නැතැයි කියමින් අපට චෝදනා කරන උදවියට ඒ යුගයේ තිබුණු ටයර් සෑයවල් අමතක වී ඇති බව ජනාධිපති මහින්ද රාජපක්ෂ මහතා පැවසීය.සෑමතැනකම ටයර් සෑයවල් තිබුණු එම යුගය ඇතැමුන්ට දැන් මතක නැති බව පැවසූ ජනාධිපතිවරයා සමහර දේශපාලනඥයන්ට අමතක වුවත් අපේ රටේ ජනතාවට නම් ඉතිහාසය හොඳින් මතක තිබෙන බව ප්‍රකාශ කළේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ හලාවත කැබැල්ලවල ශ්‍රී රතනසාර පිරිවෙන් විහාරස්ථානයේ අභිනවයෙන් ඉදිකෙරුණු සිවුමහල් භික්ෂු පුහුණු මධ්‍යස්ථානය විවෘත කිරීම සඳහා එම විහාරස්ථානයේ දී ඊයේ (2) පැවැති උත්සවයකට එක්වෙමිනි.ශ්‍රී රතනසාර පිරිවෙන් විහාරස්ථානයේ විහාරාධිපති, ශ්‍රී ලංකා රාමඤ්ඤ මහා නිකායේ නියෝජ්‍ය අධිකරණ ලේඛකාධිකාරී හාල්පන්විල පාලිත හිමියන්ගේ අනුශාසකත්වය පරිදි විදේශ කටයුතු නියෝජ්‍ය ඇමැති නියෝමාල් පෙරේරා මහතා ඇතුළු දානපතීන්ගේ පරිත්‍යාගවලින් ඉදිකෙරුණු මෙම සිවුමහල් භික්ෂු මධ්‍යස්ථානය සඳහා වැය කර ඇති මුදල රුපියල් මිලියන 600කි.ශ්‍රී ලංකා රාමඤ්ඤ මහා නිකායේ භික්ෂූන් වහන්සේලා විසින් ඉටු කරනු ලබන ආගමික හා ජාතික මෙහෙවර අගයා අධිකාරී පත්‍ර පිරිනැමීම එම නිකායේ මහානායක නාපාන පේමසිරි නාහිමියන් වහන්සේ අතින් මෙහි දී සිදු කෙරිණි.රාමඤ්ඤ නිකායේ මහා නායක නාපාන පේමසිරි නාහිමියන් වහන්සේ වෙත ජනාධිපතිතුමා අටපිරිකර පූජා කළ අතර විහාරාධිපති හාල්පන්විල පාලිත හිමියන් වෙත ද සමරු තිළිණයක් ප්‍රදානය කළේය. ඇතැමුන් කියන අන්දමට මේ රටේ නීතිය හොඳින්ම තිබුණේත් ජාතික නායකයන් බිහි වුණේත් ටයර් සෑයන් තිබුණු යුගයේ වන්නට ඇතැයි පැවසූ ජනාධිපතිවරයා සමහර දේශපාලනඥයන්ගේ අදහස එය වුවත් අද අපට බියෙන් සැකෙන් තොරව ජීවත් වන්නට අවස්ථාව උදා වී තිබෙන බවත් අප එම අවස්ථාවෙන් ප්‍රයෝජන ගත යුතු බවත් පැවසීය.නීතියෙන් පමණක් සදාචාරවත් සමාජයක් බිහි කළ නොහැකි බවත් ඒ සඳහා පන්සල, පල්ලිය, කෝවිල වැනි ආගමික ස්ථානවලින් මඟපෙන්වීමක් කළ යුතු බවත් ජනාධිපතිවරයා ප්‍රකාශ කළේය.ශ්‍රී ලංකා රාමඤ්ඤ මහා නිකායේ අනුනායක හිමිවරුන්, අධිකරණ සංඝනායක හිමිවරුන් ප්‍රමුඛ මහා සංඝරත්නයත් ඇමැතිවරුන් වන මහාචාර්ය ජී. එල්. පීරිස්, පියංකර ජයරත්න, නියෝජ්‍ය ඇමැති නියෝමාල් පෙරේරා, පාර්ලිමේන්තු මන්ත්‍රීවරුන් වන කරු ජයසූරිය, වික්ටර් ඇන්ටනී, අරුන්දික ප්‍රනාන්දු මහත්වරුන් ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=n1405031</link>
    <topic>අනතුරට වගකිවයුතු නිලධාරීන් තවම නිදැල්ලේ</topic>
    <author>විජයානි එදිරිසිංහ</author>
    <content>කුරුණෑගල පොතුහැර දුම්රිය ස්ථානය ආසන්නයේදී ‍මෙයට දින දෙකකට ඉහතදී රජරට රැජින සහ දැයට කිරුළ නගරාන්තර දුම්රිය දෙක ගැටී සිදුවූ අනතුර සම්බන්ධව පස් දෙනකුගේ වැඩ තහනම් කැර ඇතත් එහි වගකිවයුතුම අංශය වූ දැයට කිරුළ දුම්රියට උප නියාමකවරයකු පත් නොකළ නිලධාරියාගෙන් පරීක්ෂණ අංශ මෙතෙක් කිසිදු විමසීමක් හෝ කැර නැතැයි වාර්තා වෙයි.නියෝජ්‍ය ගමනාගමන අධිකාරී සෙනෙවිරත්න මහතාගේ සභාපතිත්වයෙන් යුත් සිවු දෙනකුගෙන් එම පරීක්ෂණ කමිටුව සමන්විත වෙයි. මෙම සිද්ධියේදී දැයට කිරුළ දුම්රියට අදාළ සිග්නල් යොදා තිබුණේ පොතුහැර දුම්රිය ස්ථානයේ රජරට රැජින දුම්රිය නවත්වා තිබූ ස්ථානයට කිලෝමීටර් එකහමාරක් පමණ දුරිනි.දැයට කිරුළ නගරාන්තර දුම්රිය පැයට කිලෝමීටර් 80ක වේගයෙන් පැමිණියත් උප නියාමකවරයාට අදාළ අනතුර දැක තත්පර 9ක් තුළ කිසිදු අනතුරක් සිදු නොවී දුම්රිය නවත්වා ගැනීමට ඉඩ තිබූ බව මෙම අනතුර සිදුවීම සම්බන්ධ‍ව අදහස් දැක්වූ දුම්රිය දෙපාර්තමේන්තුවේ ඉහළ නිලධාරියෙක් පැවසීය.දැයට කිරුළ නගරාන්තර දුම්රියට උප නියාමකවරයකු නම් කළේද? එසේ නම් කෙළේ නම් ඔහු එම සේවය පැහැර හැරියාද? එසේත් නැතිනම් උප නියාමකවරයකු යොදා නොසිටියේද? එසේ නම් ඊට හේතුව කුමක්ද? යන්න සම්බන්ධව පරීක්ෂණ පවත්වන නිලධාරී කණ්ඩායමේ විශේෂ අවධානයට යොමු විය යුතු බව පැවසේ.මේ කරුණු සම්බන්ධව පරීක්ෂණ අංශවල අවධානය තවමත් යොමු නොවී තිබෙන්නේ ඇයිද යන්න පිළිබඳව එම පරීක්ෂණ කමිටුවේ නිලධාරියකු පැවසුවේ ඉදිරියේදී ඒ පිළිබඳව අවධානය යොමු කරන බවයි. මෙම දුම්රිය අනතුර හා එය සිදුවීමට අදාළ සිද්ධිය පිටුපස වගකිවයුතු නිලධාරීන් ගණනාවක් සිටියත් මෙතෙක් පරීක්ෂණ අංශවල අවධානයට යොමු වී වැඩ තහනමට ලක්ව ඇත්තේ නිලධාරීන් පස් දෙනකු පමණි.මෙදින ධාවනය වූ දුම්රිය අතරින් ඉතා දුරම ගමනක යෙදෙන උප නියාමකවරයකු අත්‍යාවශ්‍ය දිගම දුම්රිය කිහිපය අතරින් ප්‍රධානම එක වෙන්නේ 'පලෙයි' දක්වා ධාවනය වෙමින් තිබූ දැයට කිරුළ නගරාන්තර දුම්රියයි.මෙම දුම්රියට උප නියාමකවරුන් පත් කෙරෙන්නේ මරදාන දුම්රිය කොටසෙන්ය. මෙදින උප නියාමකවරු සියයකට වැඩි පිරිසක් සේවයේ යොදවා තිබී ඇත.ඒ අනුව එම පිරිසෙන් එක් උප නියාමකවරයෙක් පලෙයි නගරාන්තර දුම්රිය සේවයේ නොයෙදුනේ ඇයිදැයි දුම්රිය රියදුරන්ද ප්‍රශ්න කරති.තවද මෙදින ධාවනය වූ දුම්රිය හා ඒවාට උප නියාමකවරුන් පත් කිරීමට අදාළ ලේඛනයද අදාළ පරීක්ෂණ අංශයේ භාරයට ගෙන නොමැත. මෙම ලේඛනය අතුරුදහන්වී ඇතැයි දුම්රිය දෙපාර්තමේන්තු ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=n1405032</link>
    <topic>විද්‍යෝදය-විද්‍යාලංකාර පිරිවෙන් පනත් සංශෝධනයට</topic>
    <author>මැද කොළඹ සමූහ</author>
    <content>ජාතිය නිදහස් නිවහල් චින්තනය ඔස්සේ මෙහෙයවා අනූපමවූත්, අපරිමිතවූත් සේවාවක් සිදුකළ විද්‍යෝදය - විද්‍යාලංකාර පිරිවෙන් පිළිබඳ පනත සංශෝධනය කැර නීතිපතිවරයා වෙත යොමු කැර ඇති බවද පිරිවෙන් අධ්‍යාපනය තවදුරටත් ජාත්‍යන්තර මට්ටමට ඔසවා තැබීමට අවශ්‍ය පියවර ගන්නා බවට සපථ කරන බවද හික්කඩුවේ ශ්‍රී සුමංගල මාහිමියන් වහන්සේගේ 103 වැනි ගුණසමරු උළෙලේ දී අධ්‍යාපන ඇමැති බන්දුල ගුණවර්ධන මහතා ප්‍රකාශ ‍ෙකළේය.කොළඹ මාළිගාකන්ද විද්‍යෝදය පිරිවෙන් ශලාවේ දී මේ උත්සවය විද්‍යෝදය පරිවේණාධිපති බලන්ගොඩ සෝභිත නාහිමියන්ගේ ප්‍රධානත්වයෙන් පැවැත්විණි.පහන් දැල්වීමෙන් හා අමරපුර මහා සංඝ සභාවේ මහා නායක දවුල්දෙන ඉන්දසාර මා හිමියන් වෙතින් හික්කඩුවේ ශ්‍රී සුමංගල මාහිමිපාණන්ගේ පිළිරුවට පුෂ්පෝපහාර දැක්වීමෙන් ඉක්බිති සභාවේ වැඩ ආරම්භ විය. ආනන්ද බාලිකා විදුහලේ සිසුවියෝ සුමංගල උපහාර ගීතය ඉදිරිපත් කළහ.1815 දී කන්ද උඩරට ගිවිසුමෙන් පසු නැති වී ගිය බෞද්ධ ප්‍රබෝධය යළි පණ ගැන්වීමටත් සංස්කෘතික උරුමයන් ස්ථාපනය කිරීමටත්, කුළුගැන්වී ගිය ජාතිකත්වය මඟින් පැවැති දුක්ඛ දෝමනස්සයන් පහකර මිනිසුන්ට දෙපයින් නැගී සිටීමට ශක්තිය ගෙන දීමටත් ක්‍රියා කළ ධර්මපාල ඕල්කොට් සුමංගල ත්‍රිමූර්තියේ ‍උදාර ශක්තිය ගෙන දීමට ඉවහල් වූ බව ඇමැතිවරයා සඳහන් ක‍ළේය.හික්කඩුවේ ශ්‍රී සුමංගල මාහිමියන් වහන්සේ පිළිබඳ 103 වෙනි අනුස්මරණය යෙදී ඇති අද දින තමාව ද කැඳවා උපහාර පිදීමක් සිදුකිරීම සදානුස්මරණීය සිද්ධියක් බව පැවසූ බන්දුල ගුණවර්ධන මහතා අපේ මතකයෙන් කිසිදා ඈත් නොවන මෙවැනි උදාර උතුමනට අපි සදා ණය ගැති බවද කීය.“සම්භාව්‍ය පිරිවෙන් අධ්‍යාපනය හා නූතන පිරිවෙන් අධ්‍යාපනයේ නවීකරණය” මැයෙන් ගුණානුස්මරණ ශාස්ත්‍රීය දේශනය පැවැත්වූ ශ්‍රී ලංකා භික්ෂු විද්‍යාලයේ මහෝපාධ්‍ය අස්ගිරි මහා විහාරිය කාරක සංඝසභික මහාචාර්ය තුඹුල්ලේ සීලක්ඛන්ද නාහිමිහික්කඩුවේ ශ්‍රී සුමංගල නායක මාහිමිපාණෝ ‍ ශ්‍රේෂ්ඨ පැවිදි උත්තමයකු ලෙස සම්මානයට පාත්‍ර වූවෝ වෙති. උන්වහන්සේගේ සැහැල්ලු ජීවන ප්‍රතිපදාව බෝධිසත්ව ගුණ විදහාපාන්නක් විය. උන්වහන්සේගේ අල්පේච්ඡ වූහ. ඉන්ද්‍රීය පිනවීමට ප්‍රතිපක්ෂ ජීවන රටාවකට අනුගත වූහ. සුසාර ජීවන පැවැත්මකට යොමු වූ උන්වහන්සේ අනතිමානි ගුණසම්පන්න ශාසන ‍ගෞරව ජීවන පරායන වූහ.උන්වහන්සේ‍ගේ කැපී පෙනෙන චරිත ලක්ෂණ බවට පත්වූ නැණවත් බව, සිල්වත් බව නිසාම කීර්තිමත් ජ්‍යෙතිෂ විශාරද පිලිප් ද සිල්වා, ඈපාතුමන් මුල් වී විද්‍යෝදය පිරිවෙන පිහිටුවීමට කොළඹින් ඉඩමක් මිලට ‍ගෙන අප නාහිමියන්ට පිරිනැමූහ. 1873 වසරේ දී මෙම විද්‍යෝදය පිරිවෙන පිහිටුවීමත් සමඟ එමඟින් හටගත් ශාඛා ප්‍රශාඛා ලක්දිව ගම් නියම්ගම් සිසාරා පැති‍ෙරමින් දිවයිනට දෙස් විදෙස් සුපතළ ගිහි පැවිදි වියතුන් රැසක් උරුමකර දීමට මං පෑදින.මේ රටේ විශ්වවිද්‍යාලවලට ඇතුළත්වන ශිෂ්‍ය භික්ෂූන් වහන්සේලා සම්භාව්‍ය භාෂා ශාස්ත්‍ර ඥානයෙන් දුරස්ථ වී ඔවුන් විශ්වවිද්‍යාලය තුළින් ලද ශාස්ත්‍රීය ශික්ෂණය පහත් මට්ටමකට පමුණුවා ඇත.මේ නිසා අද විශ්වවිද්‍යාලීය භික්ෂූන් වහන්සේ පිළිබඳ සමාජය තුළ ඇත්තේ අධ්‍යාපනය හා විනය යන දෙඅංශයෙන්ම යම් ආකාරයක පරිහානි ලක්ෂණයන්ගෙන් යුත් කණ්ඩායමක්ය යන පොදු පිළිගැනීමකි ඇත්තේ.මුලසුන හෙබවූ විද්‍යෝදය පරිවේණාධිපති බලංගොඩ සෝභිත නාහිමිවර්තමාන නවීකරණය වූ පිරිවෙන් අධ්‍යාපනයට නිසි තැන ලබාදීමේ ලා වත්මන් අධ්‍යාපන ඇමැතිතුමා තුළ ඇත්තේ බලවත් ඕනෑකමකි. එතුමා පිරිවෙන් මණ්ඩල රැස්වීම්වලට හැමදාම එනවා. පිරිවෙන් පනත පිළිබඳ තත්ත්වය වෙනස් වී ඇති ස්වභාවය නිරාකරණය කර ගැනීමට ලැබේවි. අතැම් ඇමැතිවරුනට විවිධ අන්දමේ චෝදනා එල්ල වූවත් බන්දුල ගුණවර්ධන මහතාට එවැන්නක් ඉදිරිපත් වී නැහැ. එතුමා ජනාධිපතිතුමා සමඟ ද අදහස් විමසමින් පිරිවෙන් අධ්‍යාපනය නගා සිටුවීම සඳහා නිතර උවමනාවෙන් ක්‍රියා කරනවා.මහින්දෝදය විද්‍යාගාර වැඩපිළිවෙළ මඟින් අද ගම්බද පාසල්වලට උසස් බවක් ලැබෙමින් පවතිනවා. විද්‍යෝදයෙන් ලබාදිය හැකි උසස් තිළිණය එතුමාට අද ලබාදීම සතුටක්.රුවන්වැලි සෑ විහාරාධිපති පල්ලේගම හේමරතන නාහිමියන්ටත්, ගම්මැද්දේගොඩ ප්‍රඤ්ඤසාර හිමියන්ටත් අධ්‍යාපන ඇමැති බන්දුල ගුණවර්ධන, සර්වෝදය නායක ආචාර්ය ඒ. ටී. ආරියරත්න මහත්වරුන්ටත් ගෞරව සම්මාන පිරිනැමීම ද මෙහිදී සිදුවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=n1405033</link>
    <topic>කිළිනොච්චි ආරක්ෂක සේනා මූලස්ථානයෙන්‘කැපකරු මාපිය ශිෂ්‍යත්ව’ ක්‍රමයක්</topic>
    <author>චන්ද්‍රිකා පෙරේරා</author>
    <content>අධ්‍යාපනය ලබන දරුවන්ගේ අනාගතය සෞභාග්‍යමත් කර, සාර්ථක ගුණයහපත් පුරවැසියන් ර‍ටට දායාද කිරීමේ පරමාර්ථයෙන් කිළිනොච්චි ආරක්ෂක සේනා මූලස්ථානය ‘කැපකරු මාපිය ශිෂ්‍යත්ව යෝජනා ක්‍රමය’ නමින් ශිෂ්‍යාධාර ව්‍යාපෘතියක් ආරම්භ කර තිබේ.වසර තිහක බෙදුම්වාදී ත්‍රස්තවාදය නිමාවත් සමඟම කිළිනොච්චි බලප්‍රදේශයේ අධ්‍යාපනය ලබන දූ දරුවන් වෙනුවෙන් මූල්‍යමය ශිෂ්‍යාධාර ලබාදීමට 2012 වසරේ සිට මෙය ඇරඹූ බව හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතා පවසයි.ඉගෙනුම අවසන් කරන තෙක් මාසිකව පූර්ණ කාලීනව මේ ශිෂ්‍යත්ව ලබා දෙයි.මේ වනවිට ශිෂ්‍යත්ව 2719ක් ප්‍රදානය කර ඇති අතර ඒ වෙනුවෙන් වාර්ෂිකව රුපියල් මිලියන හතහමාරක මුදලක් දරා තිබේ.මෙසේ ලබාදී ඇති ශිෂ්‍යත්වවලින් 1107ක් යුද හමුදා සාමාජිකයන් ගේ මුදල් දායකත්වයෙන් ලබා දී ඇති අතර 1612ක් වෙනත් පරිත්‍යාගශීලීන්ගේ දායත්වයෙන් පිරිනමා ඇත‍. මේ ශිෂ්‍යත්ව ක්‍රමය "කැපකරු මාපිය ශිෂ්‍යත්ව යෝජනා ක්‍රමය - ආරක්ෂක සේනාව කිළිනොච්චිය"නමින් හඳුන්වයි. මාසිකව ලබාදෙන මේ මුදල් අධාරය පළමු වසරේ සිට 13 වසර දක්වා දරුවන් වෙනුවෙන් මෙන්ම විශ්ව විද්‍යාලවල සිසුන් වෙත ද පිරිනමයි.මීට අමතරව පාසල්වලට අවශ්‍ය ලැප්ටොප් පරිගණක ආදිය ද ලබා දෙයි. සිසු සිසුවියන්ගේ නමින් ලංකා බැංකුවේ ගිණුමකට බැරවන මේ මුදලින් සියයට අසූවක් අධ්‍යාපනය වෙනුවෙන් යොදවන අතර සියය‍ට විස්සක් ඒ අයගේ අනාගතය වෙනුවෙන් ඉතිරි කිරීමට යෝජිතය‍. ශිෂ්‍යාධාර ලබාදීමේ පනතට අනුව භාරකාරත්වය සනාථකරන විදුහල්පති සහතික හා ආර්ථික අපහසුතාව පිළිබඳ ග්‍රාමාරක්ෂක සහතිකය ඉදිරිපත් කරන දරුවන් වෙනුවෙන් මෙසේ ශිෂ්‍යාධාර පිරිනමයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=n1405034</link>
    <topic>නැ’හිර-නිරිත මුහුදු ප්‍රදේශවලට අද තද වැසි</topic>
    <author>උදුලා පීරිස්</author>
    <content>දිවයිනේ නැගෙනහිර හා නිරිත දිග මුහුද ආශ්‍රිත ප්‍රදේශයේ අද (3) කඩින් කඩවැසි හෝ ගිගුරුම් සහිත වැසි ඇතිවනු ඇතැයි කාලගුණ විද්‍යා දෙපාර්තමේන්තුව කියයි.ඒ අනුව පුත්තලම සිට ගාල්ල පොතුවිල් හරහා ත්‍රිකුණාමලය දක්වා වෙරළබඩ ප්‍රදේශවල මෙසේ වැසි හටගනු ඇති බවත් ගිගුරුම් සහිත වැස්සත් සමඟ හටගන්නා තද සුළඟත් සමඟ අකුණු ඇතිවීමේ අවදානමක් පවතින බවත් පෙන්වා දෙයි.මේ නිසා අකුණු අනතුරු අවම කිරීමට අවශ්‍ය පියවර ගන්නා ලෙස ද කාලගුණ විද්‍යා දෙපාර්තමේන්තුව ජනතාවගෙන් ඉල්ලා සිටී. සුළං නිරිත දෙසින් හෝ නිශ්චිත දිශාවකින් තොරව හමන බවත් ගිගුරුම් සහිත වැසිසමඟ තාවකාලිකව හටගන්නා තද සුළං සමඟ ඒ අවට මුහුද රළු ස්වභාවයක් ගන්නා බවත් කාලගුණ විද්‍යා දෙපාර්තමේන්තුව වැඩිදුරටත් අනාවරණය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=n1405035</link>
    <topic>මාළු දැලට ගිනි අවි පැටලී ඇවිත්</topic>
    <author>කන්තලේ සමූහ</author>
    <content>කින්නියාව මහවැලි ගඟේ දැල් දමා මාළු අල්ලමින් සිටි ධීවරයන් පිරිසකට පෙරේදා (1) ගිනිඅවි කොටස් කීපයක් හා දිරා ගිය බැටරි 3ක් මාළු දැලට පැටලී ආ බවත් ඒ සියල්ල කින්නියාව යුද හමුදා කඳවුරට බාරදී ඇති බවත් වාර්තා වේ.ටී 56 ගිනිඅවිවල කොටස්, මැගසින් 2ක්, එල්.එම්තජී. ගිනි අවි කොටස්, දිරාගිය බැටරි 3ක් ඇතුළු තවත් ගිනි අවිවල කොටස් කීපයක්ද මෙසේ හමුවී ඇත.කින්නියාව කන්දල්කාඩු ප්‍රදේශයේ එම්.එම්. හකීම් නමැත්තකුගේ මාළු දැලකට මෙම දිරාගිය අවි ආයුධ තොගය හමුවී ඇති අතර මේවා යුද පරාජයෙන් පසු නැගෙනහිර ප්‍රදේශයෙන් පළාගිය කොටි ත්‍රස්තවාදීන් විසින් අතහැර දමා යන ලද අවි ආයුධ විය හැකි බවට යුද හමුදාව සැක පහළ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=n1405036</link>
    <topic>සාම්පූර්වලින් අතුරුදන් දැරියෝ තිදෙනා පොලිසියට බාර දීලා</topic>
    <author>කන්තලේ සමූහ</author>
    <content>සාම්පූර් ප්‍රදේශයේ නැවත පදිංචි කරන ලද ගම්මානයකින් ඉකුත් 29 වැනිදා අතුරුදන්වූ බාල වයස්කාර සිසුවියන් තිදෙනා පෙරේදා (1) එරාවුර් පොලිසිය සොයාගෙන සාම්පූර් පොලිසියට බාරදී ඇත.මෙලෙස අතුරුදන්ව සිට සොයාගෙන ඇත්තේ සාම්පූර් ශාන්තිපුරම්හි පදිංචි සාම්පූර් විද්‍යාලයේ ඉගෙනුම ලබන 13,14 හා 15 වයස්වල පසුවන දැරියන් තිදෙනෙකි.මොවුන් පොලිසියට පවසා ඇත්තේ තමන්ට එක්වරම සිතේ ඇතිවූ අදහසකට අනුව සාම්පූර් වලින් බසයකට නැගී කිළිවෙඩ්ඩිවලට ගිය බවයි. එක් දැරියකගේ පියකුගේ සාක්කුවෙන් රුපියල් 500ක් රැගෙන මෙම ගමන ගොස් ඇති අතර එදින කිළිවෙඩ්ඩි අනාථ කඳවුරේ රාත්‍රි ගතකොට ඇත.පසු දින එරාවුර් බලා යමින් සිටියදී සාම්පූර් පොලිසියෙන් අවට පොලිස් ස්ථාන සියල්ල දැනුවත් කර තිබීම හේතුවෙන් මෙසේ තිදෙනාම පොලිසියට කොටුවූහ. මේ වන විට දැරියන් තිදෙනාට වෛද්‍ය පරීක්ෂණයක් සඳහා ත්‍රිකුණාමලය මූලික රෝහලට ඇතුළත් කර ඇති අතර සාම්පූර් පොලිස් ස්ථානාධිපති පොලිස් පරීක්ෂක ඩී.පී.පී. රාමනායක මහතාගේ මූලිකත්වයෙන් වැඩිදුර පරීක්ෂණ සිදුකෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=n1405037</link>
    <topic>කොල්ලකරු ඇතුළු 5ක්මැණික් සමඟ කොටු වෙති</topic>
    <author>බුලත්කොහුපිටිය සමූහ</author>
    <content>මාවනැල්ල පොලිස් වසමේ පහළ කඩුගන්නාව ප්‍රදේශයේදී රුපියල් කෝටි 26ක් වටිනා මැණික් ගල් 9ක් පසුගියදා (28) කොල්ල කා පලාගිය ප්‍රධාන සැකකරු ඇතුළු පස් දෙනෙක් අත්අඩංගුවට ගෙන ඇත.මාවනැල්ල පොලිසිය මෙම සැකකරුවන් අත්අඩංගුවට ගත් අතර ඔවුන් ළඟ තිබී මැණික් ගල් 9 සහ පලා ගිය මෝටර් රථයද සොයාගෙන තිබේ.මෙහි ප්‍රධාන සැකකරු අරාබි සෙයික්වරයකු ලෙස පෙනී සිට ඇති අතර මැණික් විකිණීමට සූදානම් වූ අවස්ථාවේ එම කොල්ලකෑම් සිදුවී තිබේ. මොවුන් ඇඹිලිපිටිය හා තුංකම ප්‍රදේශවල පදිංචිකරුවන් වන අතර මීට පෙර එම ගනුදෙනුවේ අතරමැදියකු ලෙස කටයුතු කළ පුද්ගලයකුද අත්අඩංගුවට ගෙන තිබේ.මෙම සාර්ථක විමර්ශනය කෑගල්ල කොට්ඨාස භාර ජ්‍යෙෂ්ඨ පොලිස් අධිකාරී ප්‍රියලාල් දසනායක මහතා සහ සහකාර පොලිස් අධිකාරී II ප්‍රදීප් කළුපහන යන අයගේ උපදෙස් මත මාවනැල්ල වැඩබලන ස්ථානාධිපති කපිල බණ්ඩාර, පොලිස් පරීක්ෂක කොඩිතුවක්කු, උප පොලිස් පරීක්ෂකවරුන් වන සමන් ධර්මතිලක ඇතුළු පිරිසක් මෙහෙයුම සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=n1405038</link>
    <topic>ලෝක තරුණ සමුළුවේ තොරතුරුචන්ද්‍රිකා තාක්ෂණය ඔස්සේ</topic>
    <author>චමීර ඇල්ලදෙණිය</author>
    <content>ශ්‍රී ලංකාවේ පැවැත්වෙන ලෝක තරුණ සමුළුවේ සමාරම්භක අවස්ථාව මහද්වීප පහම ආවරණය වන පරිදි චන්ද්‍රිකා තාක්ෂණය ඔස්සේ සජීවීව විකාශනය කිරීමට කටයතු යොදා ඇත.ඒ සදහා ‍ වෙම මෙහෙයුම් ඒකකයක් පිහිටුවා ඇති අතර, සමුළුවේ සාර්ථකත්වය ලොවට ගෙනයාමට මෙමඟින් හැකිවනු ඇතැයි ජනමාධ්‍ය අමාත්‍යාංශයේ ලේකම් ආචාර්ය චරිත හේරත් මහතා පවසයසි.දේශීය හා විදේශීය මාධ්‍යවේදීන්ට සියළු පහසුකම් සලසා දී ඇති බවත් සමුළුවේ න්‍යාය පත්‍රය මේ වන විටත් සකස් කැර ඇති බවද ලේකම්වරයා වැඩිදුර‍ටත් කීය.ප්‍රවෘත්ති දෙපාර්තමේන්තුවේදි ඊයේ (02) පැවැති මාධ්‍ය හමුවේදී ලේකම්වරයා මේ බව කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=n1405039</link>
    <topic>ලෝක තරුණ සමුළුව වෙනුවෙන්සමරු මුද්දරයක් හා මුල්දින කවරයක්</topic>
    <author>චමීර ඇල්ලදෙණිය</author>
    <content>ශ්‍රී ලංකාවේ පැවැත්වෙන ලෝක තරුණ සමුළුව පිළිබඳ සමරු මුද්දරයක් හා මුල්දින කවරයක් එළිදැක්විමට කටයුතු යොදා ඇත‍.ලෝක තරුණ සමුළුව පැවැත්වෙන අතරතුර දෙවන දිනයේදී මෙම සමරු මුද්දරය එළි දැක්වීමට කටයුතු යොදා ඇති බව යෞවන කටයුතු හා නිපුණතා සංවර්ධන අමාත්‍යාංශය කියයි.ලෝක තරුණ සමුළුව ආසියාවේ පවත්වන පළමු අවස්ථාව නිසා ශ්‍රී ලංකාවට වඩා ආඩම්බරය ලොවට ගෙනයාමට මෙමගින් බලාපොරොත්තු වන බව අමාත්‍යාංශය සඳහන් කරයි.ලෝක තරුණ සමුළුව ආසියාවේ පවත්වන පළමු අවස්ථාව නිසා ශ්‍රී ලංකාවට වඩා ආඩම්බරය ලොවට ගෙනයාමට මෙමගින් බලාපොරොත්තු වන බව අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=n14050310</link>
    <topic>‘ටෝච් බෝම්බය’ පිපිරීඑකම පවුලේ තුනකට බරපතළයි</topic>
    <author>බලන්ගොඩ මධ්‍යම සමූහ</author>
    <content>බලන්ගොඩ පොලිස් බල ප්‍රදේශයේ මද්දෙකන්ද බැරන්දෙනිය නිවසක ඊයේ (02) උදේ 6.30ට පමණ විදුලි පන්දමකට (ටෝච් එකක්) සවි කළ බෝම්බයක් පිපිරීමෙන් තිදෙනකු බරපතළ තුවාල ලබා රෝහල් ගත කරනු ලැබීය.උදේ 6.30ට පමණ මිදුලේ දමා තිබූ විදුලි පන්දමක් සැකකරුට හමුවී එය රැගෙන ගේ තුළ සිටි පියාට භාරදීමෙන් අනතුරුව එය ක්‍රියාත්මක වීමත් සමඟ බෝම්බය පිපිරී යෑමෙන් පියාත් දුවත් හා පුතා බරපතළ තුවාල ලබා ඇත.මෙසේ තුවාල ලැබූ බී.කේ. නිමල් ජයතිලක (57) බී.කේ. සඳකැලුම් ජයතිලක (14) සහ බී.කේ. සඳමාලි සුරේකා (25) යන අය බලන්ගොඩ මූලික රෝහලට ඇතුළත් කිරීමෙන් අනතුරුව ඔවුන්ගේ තත්ත්වය බරපතළ බැවින් රත්නපුර මහ රෝහලට යවනු ලැබ තිබේ.බලන්ගොඩ මූ.පො.ප. ෂෙල්ටන් මහතා ඇතුළු පොලිස් කණ්ඩායමක් පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=n14050311</link>
    <topic>‘අප්පන්’ ට නවාතැන් දුන්පුද්ගලයකු අනුරපුර දී අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>යුද හමුදාව සමඟ ඇතිවූ වෙඩි හුවමාරුවකදී පදවිය පොලිස් වසමේ කම්බිලිවැව ප්‍රදේශයේදී ජීවිතක්ෂයට පත්වූ හිටපු ප්‍රබල ත්‍රස්ත සාමාජිකයකු වූ එන්. නවනීදන් නොහොත් 'අප්පන්' නැමැත්තාට සැඟවී සිටීමට ආධාර අනුබල දුන් අනුරාධපුර ප්‍රදේශයේ පදිංචි දමිළ ජාතිකයකු අනුරාධපුර මූලස්ථාන පොලිසිය පෙරේදා (01) දහවල් අත්අඩංගුවට ගෙන තිබේ.මෙසේ අත්අඩංගුවට ගෙන ඇත්තේ අංක 737 දෙවන පියවර දේවානම්පියතිස්සපුර අනුරාධපුර ලිපිනයේ පදිංචි (54) හැවිරිදි දමිළ ජාතිකයෙකි. ඔහු අනුරාධපුර ප්‍රධාන තැපැල් කාර්යාලයේ සනීපාරක්ෂක කම්කරුවකු ලෙස සේවය කැර දහවල් කාලයේ අනුරාධපුර රාජ්‍ය බැංකු‍වක් ඉදිරිපිට යතුරු කැපීමේ නිරත වන්නෙකි.අනුරාධපුර මූලස්ථාන පොලිසියේ සේවය කරන බුද්ධි අංශ සැරයන් (31158) ප්‍රේමලාල් මහතාට ලැබුණු බුද්ධි තොරතුරක් මත සැකකාර කම්කරුවා අත්අඩංගුවට ගෙන තිබේ. ඔහුගෙන් පොලිසිය දීර්ඝ ලෙස ප්‍රශ්න කැර ඇති අතර එහිදී ඔහු පොලිසියට පාපොච්චාරණය කැර ඇත්තේ දින 14කට ආසන්න කාලයක් 'අප්පන්' නැමැත්තා තමන් සමඟ අනුරාධපුර නගරයේ යතුරු කැපීම පුහුණු වූ බවයි.තම දියණිය සමඟ විවාහ වී සිටින පුද්ගලයා (බෑනා) අප්පන් මිය යාමට සති කිහිපයකට පෙර තම නිවසට කැටුවවිත් තමන්ගේ කිට්ටු හිතවතකු බව පවසා ඔහුව යතුරුකැපීම පුරුදු කරන ලෙස දැන්වූ බවත් සති දෙකක් පමණ නිවසේ සිටිද්දී බෑනා නැවත පැමිණ 'අප්පන්' කැටුව ගිය බවද සැකකරු පොලිසියට පවසා තිබේ.ඊට දින කිහිපයකට පසු ජාතික පුවත්පත්වල අප්පන්ගේ රුව පළවී තිබු බවත් එතෙක් ඔහු එල්.ටී.ටී.ඊ. ත්‍රස්ත සාමාජිකයකු බව දැන නොසිටි බවද සැකකරු පොලිසියට පවසා තිබේ. සැකකාර කම්කරුවාගේ බෑනා වසර කිහිපයක් අනුරාධපුර නගරයේ පදිංචිවී සිට වවුනියාව ගනේෂපුරම් ප්‍රදේශයට ගොස් එහි අංග සම්පුර්ණ නිවසක් ද සාදා තිබෙන බව පවසන පොලිසිය එම නිවස ඉදිකිරීමට එල්.ටි.ටී.ඊ. ත්‍රස්ත සංවිධානයෙන් මුදල් ලැබෙන්නට ඇති බවටද පොලිසිය සැක පහළ කරයි.අප්පන් සමග කිට්ටු සබඳතා පැවැත්වූ සැකකාර කම්කරුවාගේ බෑනා (රවීන්ද්‍රන්) අත්අඩංගුවට ගැනීමට වවුනියාව ගනේෂපුරම් වලට ගියත් ඔහු නිවසේ බඩුමුට්ටු හා එළු පට්ටිය මීට සති කිහිපයකට ඉහතදී විකුණා ප්‍රදේශයෙන් පලාගොස් ඇති බවද පොලිසිය පවසයි. ඔහු ප්‍රදේශවාසීන්ට පවසා ඇත්තේ නැගණියගේ මංගල්‍යයට සහභාගීවීමට සිංගප්පූරුගොස් නැවත මාස තුනකින් ගනේෂපුරම් එන බවයි.අත්අඩංගුවට‍ගත් කම්කරුවාගේ නිවසේ ගිනි අවි හා පුපුරණ ද්‍රව්‍ය තිබේද යන්න අනාවරණය කැරගැනීමට අනුරාධපුර මූලස්ථාන පොලිසිය ඊයේ (02) දහවල් වනතුරුත් පරීක්ෂණ සිදු කළහ.සැකකරු ත්‍රස්ත ක්‍රියාවලට සම්බන්ධද යන්න අනාවරණය කැර ගැනීම සඳහා පැය 48ක් රඳවා තබා ගෙන ප්‍රශ්න කිරීමට අධිකරණ නියෝග ලබාගන්නා බවත් ඉන් අනතුරුව සැකකරු ත්‍රස්ත විමර්ශන කොට්ඨාසයට භාර දෙන බවත් පොලිසිය සඳහන් කරයි. අප්පන් සමඟ කේ.පී. සෙල්වනායගම් නොහොත් 'ගෝපි' හා එස්.නදීපන් නොහොත් තේවියන්ද වෙඩි ප්‍රහාරයට ලක්වී ඉකුත්දා මිය ගියේය.උතුරුමැද පළාත භාර ජ්‍යෙෂ්ඨ නියෝජ්‍ය පොලිස්පති රවි විජේගුණවර්ධන, අනුරාධපුර කොට්ඨාස භාර ජ්‍යෙෂ්ඨ පොලිස් අධිකාරී ම‍හේෂ් සේනාරත්න යන මහත්වරුන්ගේ උපදෙස් මත සහකාර පොලිස් අධිකාරී (01) එච්. සමුද්‍රජීව මහතාගේ මෙහෙයවීම මත අනුරාධපුර මූලස්ථාන පොලිසියේ වැඩබලන ස්ථානාධිපති ප්‍රධාන පොලිස් පරීක්ෂක එම්.එම්.ජී.ඩී. දීගහවතුර මහතා ඇතුළු නිලධාරීන් පිරිසක් පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=n14050312</link>
    <topic>නිවාඩුවට පැමිණ කඩ-ගෙවල් සුද්ද කරන සෙබළා පොලිස් දැලේ</topic>
    <author>අමිල ප්‍රභාත් වනසිංහ</author>
    <content>නිවාඩුවට නිවසට පැමිණ රාත්‍රි කාලයේ නිවෙස් හා වෙළෙඳසල් බිඳිමින් භාණ්ඩ සොරාගෙන විකුණා මුදල් ඉපයු යුද හමුදා සෙබළකු මැදවච්චිය පොලිසිය විසින් පෙරේදා (1) අත්අඩංගුවට ගෙන තිබේ.යාපනය, අයියකච්චි 12 වන විජයබා පාබල රෙජිමේන්තුවේ සේවය නියුතුව සිටියදී අත්අඩංගුවට ගත් මෙම සැකකාර සෙබළා මැදවච්චිය, කිරිගල්වැව ප්‍රදේශයේ පදිංචි දෙදරු පියෙකි. මෙම සෙබළා පසුගිය නොවැම්බර්, ජනවාරි හා පෙබරවාරි යන මාසවල නිවෙස් හා වෙළෙඳසල් කඩා රුපියල් 256,500ක් පමණ වටිනා විවිධ භාණ්ඩ සොරාගෙන තිබේ.‍සැකකාර සෙබළා විසින් මැදවච්චිය, කිරිගල්වැව ප්‍රදේශයේ රෙදි මහන මධ්‍යස්ථානයක් කඩා 78,525ක් පමණ වටිනා මැෂින් ද මැදවච්චිය කඩවත්ගම ප්‍රදේශයේ ගරාජ් එකක් කඩා යකඩ තොගයක්, යකඩ කපන යන්ත්‍රයක් ඇතුළු150,000ක් උපකරණ ද සොරා ගෙන ඇත. තවද මැදවච්චිය කඩහත ප්‍රදේශයේ නිවසක් කඩා 28,000 පමණ වටිනා භාණ්ඩ සොරාගෙන ඇතැයි ද පොලිසිය කියයි.මෙම සිද්ධීන් පිළිබඳව එහි හිමිකරුවන් විසින් පොලිසියට පැමිණිලි කිරීමෙන් පසුව විමර්ශන කටයුතු සිදුකළ මැවච්චිය පොලිසිය සැකකාර හමුදා සෙබළා යාපනය, අයියකච්චි 12 වන විජයබා පාබල රෙජිමේන්තුවේ සේවය නියුතුව සිටියදී පෙරේදා අත්අඩංගුවට ගැනීමට හැකිව තිබේ.නිවාඩු පැමිණෙන දිනවල තනියම අවස්ථා කිහිපයකදී මෙම කොල්ල කෑමේ කටයුතුවල නිරතව ඇති අතර ඔහු විසින් සොරා ගත් උපකරණ ද වවුනියාව ප්‍රදේශයේදි පොලිසිය විසින් සොයා ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=n14050313</link>
    <topic>2015 සිට ජාතික පොත් ප්‍රදර්ශනය සෑම මසකම මැයි 2දා සිට</topic>
    <author>සුභාෂිණී සේනානායක</author>
    <content>2015 සිට සෑම මසකම මැයි මස 2 වැනිදා ජාතික පොත් ප්‍රදර්ශනය පැවැත්වීමට අධ්‍යාපන අමාත්‍යාංශය තීරණය කර ඇත.වැඩකරන ජනතාවගේ දරුවන්ට අධ්‍යාපනය සඳහා අවශ්‍ය පොත් මිලදී ගත හැකි වන සේ කම්කරු දිනය යෙදෙන මැයි පළමුවැනිදාට පසුදින මෙම අධ්‍යාපනික පොත් ප්‍රදර්ශනය පවත්වන බව අධ්‍යාපන ඇමැති බන්දුල ගුණවර්ධන මහතා ප්‍රකාශ කළේය .ඇමැතිවරයා මේ බව ප්‍රකාශ කළේ ඊයේ (02) ‍අධ්‍යාපන අමාත්‍යාංශය දෙවන වරට පැවැත්වූ අධ්‍යාපනික පොත් ප්‍රදර්ශනය ආරම්භක අවස්ථාවට එක් වෙමිනි. කම්කරු දිනය සැමරීමට කොළඹට පැමිණෙන ග්‍රාමීය වැඩකරන ජනතාවට පසුදින මෙම පොත් ප්‍රදර්ශනය පැවැත්වීමෙන් දරුවන්ට අවශ්‍ය පොත් මිලදී ගැනීමට හැකිවන සේ පොත් ප්‍රදර්ශනය පවත්වන බවත් එය වැඩකරන ජනතාවගේ දරුවන් වෙනුවෙන් ගත් තීරණයක් බවත් ඇමැතිවරයා කියා සිටියේය.සියලු විභාග ඉලක්ක කර ගත් දෙස් විදෙස් පොත් ඇතුළත් පොත් ප්‍රදර්ශනය ලබන 11 වැනි දා දක්වා බත්තරමුල්ල, අධ්‍යාපන අමාත්‍යාංශ පරිශ්‍රයේ පැවැත්වේ.අ.පො.ස. උසස් පෙළ, අ.පො.ස. සාමාන්‍ය පෙළ හා 5 ශ්‍රේණිය ශිෂ්‍යත්ව විභාග ඉලක්ක කර ගත් පොත් ඇතුළු විවිධ ක්ෂේත්‍රවලට අයත් පොත් ඇතුළත් මෙම ප්‍රදර්ශනයේදී විභාගවල පසුගිය ප්‍රශ්න පත්‍ර, ඇගයීම් වාර්තා, ගුරු අත්පොත්, විෂය නිර්දේශ, ඇතුළු දෙස් විදෙස් පොත් සහන මිලට ලබා ගැනීමට හැකි අතර මේ පොත් 20%ක වට්ටමක් යටතේ හෝ ඊට වඩා අඩු මිල ගණන් යටතේ ලබාගැනීමට අවස්ථාවට ලැබේ.පොත් ප්‍රදර්ශනයේදී පසුගිය ප්‍රශ්න පත්‍ර, ඇගයීම් වාර්තා, ගුරු අත්පොත් ඇතුලු විවිධ ක්ෂේත්‍රවලට අයත් පොත් වර්ගද ඉතාමත් සහනදායී මිල ගණන් යටතේ මිලදී ගත හැකි වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=n14050314</link>
    <topic>ඇතැම් දේශපාලන පක්ෂ කම්කරු අයිතීන්ට මුවා වී කරන වැඩ ජනතාවට විහිළුවක්</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>ඇතැම් දේශපාලන පක්ෂ කම්කරු අයිතිවාසිකම්වලට මුවා වී කරන කටයුතු මේ රටේ ජනතාවට විහිළුවක් බවට පත් වී තිබෙන බව අගමැති දි. මු. ජයරත්න මහතා ප්‍රකාශ කළේය. අවශ්‍ය දේටත් අනවශ්‍ය දේටත් පෙළපාළි යමින් වැඩවර්ජන කරමින් මොවුන් හැසිරෙන ආකාරය රටේ දියුණුවට බාධාවක් වී ඇති බව පෙන්වා දුන් අගමැතිවරයා රටේ දියුණුව නැති කරන්නට ගන්නා උත්සාහයන් පරාජය කරන්නට ජනාධිපති මහින්ද රාජපක්ෂ මහතා ගෙන යන වැඩපිළිවෙළට වැඩකරන ජනතාවගේ සහයෝගය හිමිවිය යුතු බවත් පැවසීය.අගමැතිවරයා මේ අදහස් පළ කළේ එක්සත් ජනතා නිදහස් සන්ධානය මවුබිම රැකගමු- නිදහස සුරකිමු තේමාව ඔස්සේ සංවිධාන කළ දැවැන්ත මැයි දින රැලියට බොරැල්ල, කැම්බල් පිටියේදී පෙරේදා (01) එක්වෙමිනි.අගමැති දි. මු. ජයරත්න මහතා එහිදී වැඩිදුරටත් මෙසේ ද ප්‍රකාශ කළේය.මේ අවස්ථාව ශ්‍රී ලංකාවේ ඉතාම වැදගත් අවස්ථාවක්. ශ්‍රී ලංකාවේ පමණක් නොව ලෝකය පුරාම අද මැයි දිනය ඉතා අභිමානයෙන් සමරනවා. විශාල ජනතාවක් මේ අවස්ථාවට සහභාගී වී සිටිනවා. තවත් විශාල ජනකායක් මේ ස්ථානයට පැමිණෙන්නටත් තිබෙනවා. 1956 දී ඉලංගරත්න ඇමැතිතුමා දහදෙනකුගෙන් කම්කරු පක්ෂයක් පිහිටුවන්නට පුළුවන් විදියට නීතියක් ගෙනාවා. අදත් ඒ නීතිය බලපානවා. එතෙක් මෙතෙක් ශ්‍රී ලංකා නිදහස් පක්ෂය කළ කටයුතු නිසා අද කම්කරු ජනතාවගේ සහයෝගය ලැබි තිබෙනවා. එක්සත් ජනතා නිදහස් සන්ධානයේ දේශපාලන පක්ෂත් ඒ අනුව ක්‍රියා කර තිබෙනවා.සමහර දේශපාලන පක්ෂ කම්කරු අයිතිවාසිකම් අල්ලාගෙන විවිධ දේ කරනවා. මේ අය වර්ජන කරනවා, පෙළපාළි යනවා. මේක රටේ ජනතාවට මහා විහිළුවක් බවට පත් වී තිබෙනවා. අවශ්‍ය දේටයි, අනවශ්‍ය දේටයි සියල්ලට පාරට බහිනවා. ඒ නිසා කෝටි සංඛ්‍යාත මුදලක් අද අපේ ජාතියට නැති වී තිබෙනවා. කම්කරු පඩි නඩි වැඩි කරන්නට මුදල් ඕනෑ. ඒවා රජයෙන් කරන්න ඕනෑ. අපි හරියාකාරව කටයුතු කරනවා නම් මීට වඩා දියුණු තත්ත්වයකට කම්කරු ජනතාවට එන්න පුළුවන්.ජනාධිපතිතුමා මේ රටේ කවදාවත් නොතිබූ ලෙස විශාල සේවයක් මේ රටට කර තිබෙනවා. එහි ප්‍රතිලාභ වැඩි කලක් යන්නට පෙර ජනතාවට ලැබෙනවා. අන්තිම දුප්පතාට පවා මේ ප්‍රතිලාභ ලැබෙනවා. දිනේෂ් ඇමැතිතුමා කිව්වා වගේ අපේ රටේ නොයෙක් ආකාරයේ වෛරක්කාරී තත්ත්වයක් ඇති වී තිබෙනවා. අපේ රටේ මිනිස් අයිතිවාසිකම් වගේ බොරු ප්‍රශ්න ඇති කරලා මේ රට බෙදන්න, දියුණුව නැති කරන්නට උත්සාහ ගන්නවා. රට ආපස්සට ඇදගෙන යන්නට ගන්නා උත්සාහය පරාජය කරන්නට ජනාධිපතිතුමා සමඟ අපි එකතු වෙන්න ඕනෑ.අපි කම්කරු ජනතාවගෙන් ඉල්ලා සිටින්නේ පංච මහා මහා බලවේගය සමඟ එකතු වෙලා මේ රට ඒකීය රටක් ලෙසත් සියලු ආගම්වල සමානව සලකන රටක් ලෙසත් ජනාධිපතිතුමා ගන්නා උත්සාහයට සම්පූර්ණ සහයෝගය දෙන්න කියලයි. ජනාධිපතිතුමා වෙනස් කරන්නට ඕනෑ, ආණ්ඩුව වෙනස් කරන්නට ඕනෑ කියලා මතයක් ගෙන යනවා. ජනාධිපතිතුමා නැත්නම් මේ රට පාලනය කරන්නට කෙනෙක් ඉන්නවාද කියලා මම තමුන්නාන්සේලාගෙන් අහනවා. එහෙම කෙනෙක් ඉන්නවා නම් මොන පක්ෂයේ ද ඉන්නේ කියලා මම අහන්න කැමැතියි. ඒ නිසා තවත් වසර ගණනාවක් යනකම් මේ රට පාලනය කරන්නේ මහින්ද රාජපක්ෂ ජනාධිපතිතුමා බව මම මේ අවස්ථාවේ ප්‍රකාශ කරනවා.ශ්‍රී ලංකා නිදහස් පක්ෂයේ මහ ‍ලේකම් සහ සෞඛ්‍ය ඇමැති මෛත්‍රීපාල සිරිසේන මහතා -ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් අපි වසර ගණනාවක් මැයි දින සැමරුම් පෙළපාළි හා දැවැන්ත මැයි දින රැලි පවත්වා තිබෙනවා. ඒ සෑම එකකටම වඩා මෙවර පෙළපාළි හා ජන රැලිය ඓතිහාසික එකක්. අපි පවත්වා ඇති අති සාර්ථකම මැයි දින සැමරුම අදයි පැවැත්වූවා. මේ මැයි දින සැමරුම අති සාර්ථක කර ගන්නට සහයෝගය ලබාදුන් සියලු දෙනාටම ගෞරවනීය ප්‍රණාමය පුද කරන්න කැමැතියි.ශ්‍රී ලංකා නිදහස් පක්ෂයේ ප්‍රධාන වාම ප්‍රගතිශීලී පක්ෂ විසින් රට පාලනය කළ අවස්ථාවන්වලදී තමයි, මේ රටේ වැඩකරන ජනතාවගේ අයිතිවාසිකම් සුරැකුණේ, ලබාදුන්නේ කම්කරු අයිතිවාසිකම් .සුරැකීමටත් වඩාත් වර්ධනය කර ගැනීමටත් ක්‍රියා කළේ අපේ පක්ෂයේ මූලිකත්වයෙන් බිහිවූ ආණ්ඩුයි. 1956 බණ්ඩාරනායක ශ්‍රීමතාණන‍්ගේ පළමු ආණ්ඩුව බිහිවූ දා සිට ගතවූ වසර 60 – 65ක ඉතිහාසය තුළ අපේ පක්ෂයේ නායකත්වයෙන් බිහිවූ ආණ්ඩු විසිනුයි කම්කරු අයිතිය ආරක්ෂා කළේ, දිනාදුන්නේ, රට නිදහස් කළේත්, ආරක්ෂා කළේත් අපේ පක්ෂයේ නායකත්වයෙන් බිහිවූ ආණ්ඩු විසිනුයි.අද විපක්ෂයේ අය ඉන්නේ උපසම්පදා වූවා සේයි. ඔවුන්ගේ ආණ්ඩු කාලයේ කිසිම වරදක් කළේ නැහැ. කිසිම අයිතිවාසිකමක් කඩකළේ නැති ගානටයි කටයුතු කරන්නේ. එදා එක්සත් ජාතික පක්ෂය කම්කරු ජනතාවට සලකපු ආකාරය වෙඩි තියලා කම්කරු ව්‍යාපාරය මර්දනය කළ හැටි මේ රටේ ජනතාවට තවම අමතක වෙලා නැහැ.මහජන එක්සත් පෙරමුණේ නායක සහ ආණ්ඩු පක්ෂ ප්‍රධාන සංවිධායක ඇමැති දිනේෂ් ගුණවර්ධන මහතා - වැඩකරන ජනතාවගේ රක්ත වර්ණ රුධිරයෙන් සුදු ධජය තෙත්වීමෙනුයි ලෝක කම්කරු සැමැරුම් දිනය ආරම්භ වන්නේ . එදා මෙදා ඉතිහාසය පුරාවටම අපේ රටේත් කම්කරු දිනය සමරනවා. අපි මහත් අභිමානයෙන් අද මේ දිනය සමරන්නේ. අපේ රටේ කම්කරු ජනතාවට, ජනතා නායකයින්ට ඉතිහාසය පුරාම මරණීය තර්ජන, බියවැද්දීම්වලට ලක්වීමට සිදුවුණා. එදා අධිරාජ්‍යවාදීන්, සුද්දන්ගේ පාලන කාලයේ පටන් අපිට අයිතිවාසිකම් ඉල්ලා සටන් කළොත් තර්ජනවලට ලක්වීමට සිදු වුණා .අද අපි මේ මැයි දිනය සමරන පිට්ටනියට එහා පැත්තේ පිට්ටනියේ මැයි දින පෙළපාළියකට, දැවැන්ත ජන රැලියකට එක්වූ කන්දසාමි සහෝදරයාට වෙඩි තබා ඝාතනය කළා. එදා ආචාර්ය එන්. එම්. පෙරේරා සහෝදරයාට තැබූ වෙඩිල්ලයි කන්දසාමි සහෝදරයාට පත්තු වුණේ. ජනාධිපතිතුමා අපේ රටේ කම්කරු ඇමැතිවරයා ලෙස කටයුතු කළා . එදා එතුමා රාජ්‍ය සම්පත් රැකගන්නට විශාල අරගලයක් කළා. එතුමා රාජ්‍ය සම්පත් රැකගන්නට කටයුතු කළ අයෙක්.හාම්පුතුන් කිව්වා රාජ්‍ය භාරකාරත්වය යටතේ රටේ සම්පත් තබා ගැනීමෙන් ආර්ථිකය නැංවිය නොහැකියි කියා. ඒ අරමුණු ඇතිව ක්‍රියා කළ ආණ්ඩුවකට වඩාත් ඉහළ ආදර්ශයක් එදාත් අපේ ජනාධිපතිතුමා ලබා දුන්නා. එතුමා රාජ්‍ය ආයතන 02ක් විකුණන්නේ නැතිව රැක ගත්තා. ඒවා රැකගත්තේ රාජ්‍ය සේවකයන්ගේ අරමුදල් යොදාගෙනයි. අපේ ර‍ටට සාමය රැගෙන ආවේ ජනාධිපතිතුමායි. ‍කොටි ත්‍රස්තවාදය පරාජයට පත් කළා . අද ආර්ථික වශයෙන් රට ඉහළට එසවී තිබෙනවා. මේ ජයග්‍රහණ සාර්ථක කර ගන්න කම්කරු ජනතාව ලබා දුන් ශක්තිය අතිමහත් .එක්සත් ජනතා නිදහස් සන්ධාන මැයි දින කමිටුවේ සභාපති, ක්‍රීඩා ඇමැති මහින්දානන්ද අලුත්ගමගේ මහතා - ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානයේ ඵෙතිහාසික මැයි දින රැලියයි කැම්බල් ක්‍රීඩාංගණයේදී පැවැත්වෙන්නේ. අපි අද මේ ඵෙතිහාසික මැයි රැලිය පවත්වන්නේ ඉතාමත් තීරණාත්මක අවස්ථාවකයි. මේ රටේ පැවැති තිස් වසරක යුද්ධය අවසන් කරලා, ජනාධිපතිතුමා තමුන්නාන්සේලාට නිදහස ලබා දීලා, ඒ නිදහසේ සතුට වසර පහක් තිස්සේ භුක්ති විඳිමින් සිටින අවස්ථාවකයි අප අද සිටින්නේ. අධිරාජ්‍යවාදී බලවේග විසින් මේ නිදහස අපෙන් උදුරා ගන්නට උත්සාහ ගන්නා තීරණාත්මක අවස්ථාවකයි වැඩකරන ජනතාව ඇතුළු එක්සත් ජනතා නිදහස් සන්ධානය අද මේ ඵෙතිහාසික මැයි රැලිය පවත්වන්නේ.එක්සත් මැයි දින කමිටුවේ ලේකම්, බස්නාහිර පළාත් ආණ්ඩුකාර අලවි මවුලානා මහතා-අපේ ජනාධිපතිතුමා දැන් ලෝකයේ විවිධ රටවලින් උසස් නම්බු නාම ලැබූ නායකයෙක්. අද මේ අපි සමරන්නේ ඉතා සුවිශේෂී මැයි දිනයක්. පසුගිය වතාවේ අපේ රටට විරුද්ධව යෝජනාවක් එල්ල වූ අවස්ථාවේ මුස්ලිම් රටවල් 6ක් ජනාධිපතිතුමා ගැන විශ්වාසය තියලා අපට පක්ෂව ඡන්දය දුන්නා. ජනාධිපතිතුමා ලෝකයේ රටවල හිත දිනාගත් නායකයෙක් නිසා ඒ රටවල් එතුමාට උදව් කරන්නට කැමැතියි. දැන් තිබෙන කුමන්ත්‍රණකාරී තත්ත්වය පරාජය කරන්න අපේ කම්කරු පන්තිය සූදානම්. වැඩ කරන ජනතාවට විශාල සේවයක් කරපු නායකයෙක් තමයි අපේ රටේ ඉන්නේ.කම්කරු හා කම්කරු සබඳතා ඇමැති ගාමිණී ලොකුගේ මහතා - එක්සත් ජනතා නිදහස් සන්ධානය සහ සන්ධානයට අනුබද්ධ වෘත්තීය සමිති එකතු වෙලයි මේ යෝධ රුලිය පවත්වන්නේ. කම්කරු ජනතාව සමඟ ඉතා සමීප සම්බන්ධතාවක් තිබෙන රජයක් බව මේ අවස්ථාවේ ඉතා ආඩම්බරයෙන් කියන්න පුළුවන්. මේ රජය වෘත්තීය සමිති ප්‍රශ්න ගැන ඉතා සංවේදීව බලන රජයක්. ජනාධිපතිතුමා තමයි මේ වැඩපිළිවෙළ අපේ රටට හඳුන්වා දුන්නේ. අද මේ රටේ වෘත්තීය සමිති නායකයන් විශ්වාස කරනවා ඕනෑම ගැටලුවක් ජනාධිපතිතුමා සමඟ සාකච්ඡා කර විසඳ ගන්නට පුළුවන් බව.ජනාධිපතිතුමාගේ වැඩපිළිවෙළ නිසා අද මේ රටේ පෞද්ගලික අංශයේ වැඩවර්ජන නැහැ. ජනාධිපතිතුමාගේ වැඩපිළිවෙළ නිසා මේ රටේ වැඩකරන ජනතාව ඉතාම සතුටින් තමන්ගේ සේවා ස්ථානවල සේවය කරමින් සිටිනවා. එදා යුද්ධය තිබුණ කාලයේ යුද්ධයට සම්බන්ධ නැති වැඩකරන ජනතාවටත් තමන්ගේ ජීවිත අහිමි වුණා. ජනාධිපතිතුමා ඇති කළ සාමය නිසා, මේ රටේ යුද්ධය නිමා කළ නිසා හැමකෙනෙක්ම අද බියෙන් සැකෙන් තොරව වැඩ කරමින් සිටිනවා. සමහර ජාත්‍යන්තර උදවිය ශ්‍රී ලංකාවේ සමඟිය විනාශ කරන්නට විවිධ දේ කරනවා. එහෙත් මම ආඩම්බරයෙන් කියන්නට කැමැතියි කම්කරු ජනතාව ජනාධිපතිතුමා සමඟ සැමදාමත් සිටින බව. මේ රට ශක්තිමත් කරන්නට වැඩකරන ජනතාව සූදානම්.ජාතික කොංග්‍රසයේ නායක, පළාත් සභා සහ පළාත් පාලන ඇමැති ඒ. එල්. එම්. අතාවුල්ලා මහතා - මම කම්කරු දිනයට සහභාගී වී සිටින ජනතාව දෙස බලමින් සිටින විට මට මතක් වුණා . එදා දේශපාලනඥයන්ට, බුද්ධිමත් ජනතාවට, කම්කරු පන්තියට මැයි දිනයක් සමරන්නට අයිතියක් නොතිබුණු යුගය. අද එක්සත් ජාතික පක්ෂය කම්කරු දිනය සමරන්නට නැඟෙනහිර පළාතේ අම්පාර දිස්ත්‍රික්කයට ගොස් තිබෙනවා. එදා කොළඹ මැයි දින සැමරූ එක්සත් ජාතික පක්ෂයට අම්පාරට ගොස් මැයි දිනය සමරන්නට අවස්ථාව උදා වී තිබෙන්නේ අපේ ජනාධිපතිතුමා රට නිදහස් කර ගත් නිසා බව රනිල් වික්‍රමසිංහ මහතාට මතක් කරන්නට මම කැමැතියි. කම්කරු ජනතාවට නිදහස ලැබුණු එක අපට අමතක කරන්නට බැහැ.එදා ගොවීන්ට කුඹුරට යන්න, ධීවරයන්ට මුහුදට යන්න, වරාය, තෙල් සංස්ථාව, විදුලි බල මණ්ඩලය වගේ ආයතනවල සේවකයන්ට වැඩට යන්නට නිදහසක් තිබුණේ නැහැ. දැන් අපිට පුළුවන්කම ලැබී තිබෙනවා නිදහසේ වැඩට යන්න. ජනාධිපතිතුමා යුද්ධය කරගෙන යන අතරම මේ රට දියුණු කළා. එතරම් දක්ෂ නායකයකුට මේ රටේ කම්කරු ජනතාවගේ ගැටලු විසඳන්නට, මේ රටේ ආර්ථිකය ගොඩනංවන්න බැරිද කියා අප කල්පනා කළ යුතුයි. මේ නායකයා රැක ගැනීම අපගේ වගකීමයි. ජාත්‍යන්තරය උත්සාහ ගන්නේ මේ ආණ්ඩුව වට්ටවන්නයි. ඒ සඳහා ජාති, ආගම්, කුල බේද ඇති කරන්නට හදනවා. මේ සියල්ල ඉවතලා අපි රට වෙනුවෙන් එකතු වෙමු.ශ්‍රී ලංකා නිදහස් සේවක සංගමයේ ප්‍රධාන ලේකම් ලෙස්ලි දේවේන්ද්‍ර මහතා - මම සහභාගී වන 51 වන මැයි දින රැලිය මේ මැයි රැලියයි. මේ රජය බලයට පත් වූ පසු පවත්වන සාර්ථකම මැයි රැලිය ලෙස මේ රැලිය හඳුන්වා දෙන්න පුළුවන්. මැයි දිනයට පෙර තිබුණු මාධ්‍ය හමුවලදී මාධ්‍යවේදීන් මගෙන් ප්‍රශ්න කළා මේ මැයි දිනයේ තේමාව වන මවුබිම රැකගමු- නිදහස සුරකිමු කියන එක කොහොමද වැඩ කරන ජනතාවගේ තේමාවක් වන්නේ කියලා.ඒක දේශපාලන තේමාවක් නේද කියලත් ඒ අය ඇහුවා. නමුත් මම කිව්වා ඒ අයට මේක වැඩ කරන ජනතාවට උචිතම තේමාවක් තමයි කියලා. අපට වෘත්තීය ගැටලු තිබුණත් ජාතික අර්බුදයකදී රට වෙනුවෙන් පෙළ ගැසීම වැඩකරන ජනතාවගේ යුතුකමක්. සමහර මාධ්‍යවේදීන් මගෙන් ප්‍රශ්න කළා මේ රජයෙන් මොනවද වැඩ කරන ජනතාවට ලැබි තිබෙන්නේ කියලා. ජනාධිපතිතුමා යටතේ අපිට විශාල ජයග්‍රහණ රැසක් ලැබී තිබෙනවා. අපට යම් යම් ගැටලු තිබුණත් සමස්තයක් ලෙස වැඩකරන පන්තියට විශාල ජයග්‍රහණයක් මේ කාලය තුළ ලැබුණු බව කියන්න කැමැතියි.දේශ විමුක්ති ජනතා පක්ෂයේ නායක පී. ඇම්. පොඩිඅප්පුහාමි මහතා - අපේ ජනාධිපතිතුමා කවදත් සිටියේ කම්කරු ජනතාවගේ පැත්තෙයි. එතුමා කම්කරු පන්තියේ ජනාධිපතිතුමයි. ජනාධිපතිතුමා හැමදාමත් මැයි දිනයේදී අපි සමඟ ගමන් කළා. අදත් එතුමා අපි සමඟ පෙළපාළියේ ඇවිත් මේ මැයි දිනය සමරනවා. එදා එක්සත් ජාතික පක්ෂ රජය විකුණා දමමින් තිබුණු රාජ්‍ය සම්පත් ආරක්ෂා කරන්නට හැකි වුණේ ජනාධිපතිතුමා බලයට පත් වූ නිසයි. කාබාසිනියා කරමින්, විනාශ මුඛයට ඇද දමා තිබූ සම්පත් රැක ගත්තේ සන්ධාන රජයයි. අපි අපේ ජනාධිපතිතුමා සහ සන්ධානය රජය රැකගත යුතුයි.ලංකා කම්කරු සමිති මධ්‍ය බල මණ්ඩලයේ සභාපති සෝමවීර චන්ද්‍රසිරි මහතා -තිස් වසරක ත්‍රස්තවාදය අපි අවසන් කළා. අද අපේ රටේ ඕනෑ තැනක යන්න පුළුවන්. බෙදුණු රට ඒකීය රටක් කරලා ජනතාවට නිදහස ලබා දී තිබෙනවා. එදා බණ්ඩාරනායක මැතිතුමා ඇති කළ පෙරළිය සමඟ කම්කරුවන් ලැබූ දේ අනන්තයි අප්‍රමාණයි. එදා සිට 1977 දක්වාම මේ රටේ රාජ්‍ය සේවය ශක්තිමත් කරලා, රාජ්‍ය ආයතන ශක්තිමත් කරලා විශාල වැඩකොටසක් ඉටු කළා. 1977 පසු ආ අඳුරු යුගය මැයි දිනයක් නිදහසේ සමරන්නට ජනතාවට ඉඩ දුන්නේ නැහැ. මැයි දිනය තහනම් කළා. අපේ සහෝදරයන් ඝාතනය කළා. රාජ්‍ය ආයතන වසා දැම්මා. විශ්‍රාම වැටුප් අහිමි කළා. රාජ්‍ය සංස්ථා විනාශ කළා.මෙතැන ඉන්න වෘත්තීය සමිති නායකයන්, සන්ධාන නායකයන් නොවිඳිනා දුක් විඳලා ලිප්ටන් වටරවුමේ, උසාවියේ රස්තියාදු කරවන තැනට පත් කළා. කම්කරුවන් මේවා දැක දැක නිකම් සිටියේ නැහැ. ඔවුන් සංවිධාන වෙලා පෙළපාළි ගියා. අපේ මහින්ද රාජපක්ෂ ජනාධිපතිතුමා ප්‍රමුඛ සන්ධාන නායකයන් මහා අරගලයක් කරලා මේ එක්සත් ජාතික පක්ෂ ආණ්ඩුව පෙරළා දමලා අපේ ආණ්ඩුවක් නිර්මාණය කළා. විනාශ කරපු කම්කරු අයිතීන් ලබා දුන්නේ මහින්ද රාජපක්ෂ ජනාධිපතිතුමා ප්‍රමුඛ සන්ධාන ආණ්ඩුවයි.ශ්‍රී ලංකා නිදහස් වතු කම්කරු සංගමයේ සභාපති, පස්සර ශ්‍රී ලංකා නිදහස් පක්ෂ සංවිධායක වඩිවේල් සුරේෂ් මහතා - අපේ වතු කම්කරු ජනතාවට සේවක අර්ථ සාධකය ලබා දුන්නේ ජනාධිපතිතුමා ප්‍රමුඛ සන්ධාන රජයයි. අපේ ජනතාව කම්කරු සේවයට සීමා නොකර ගුරු, සමෘද්ධි වගේ රජයේ පත්වීම් දී ඔවුන්ට නිසි ගෞරවය ලබා දුන්නේ මේ ආණ්ඩුවයි. ජනාධිපතිතුමා ප්‍රමුඛ මේ ආණ්ඩුව ආරක්ෂා කර ගත්තොත් විතරයි අපේ අයිතීන් ආරක්ෂා කර ගන්න පුළුවන් වන්නේ.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් එක්සත් ජනතා නිදහස් සන්ධානයේ මහලේකම්, පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත, ඇමැතිවරුන් වන ඩබ්ලිව්. ඩී. ජේ. සෙනෙවිරත්න, ඩලස් අලහප්පෙරුම, මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=n14050315</link>
    <topic>උඩවලව අලි පැටියෙක්පැහැරගෙන යාමට තැත් කරලා</topic>
    <author>පණ්ඩුක සමරසේකර සහ රක්ෂණ ශ්‍රියන්ත</author>
    <content>උඩවලව වනෝද්‍යානයේ සැරිසැරූ අලි පැටියෙකු නිර්වින්දනය කර පැහැර ගැනීමට ඊයේ(02) ගත් උත්සහයක් ව්‍යර්ථවී ඇති බව වනජීවී සංරක්ෂණ අමැති විජිත් විජිතමුණි සොයිසා මහතා ප්‍රකාශ කරයි.ට්‍රැක්ටරයක් සහ ජීප් රථ දෙකක් උපයෝගී කර ගනිමින් අලි පැටියා පැහැර ගෙන යාමට තැත් කර ඇති පිරිසක් ඊයේ(02) රාත්‍රී 9.00 ට පමණ උඩවලව ජාතික වනෝද්‍යානයට ඇතුළු වී ඇති අතර ගල්පාය පලුගස්වැව ප්‍රදේශයේදී මෙම අලි පැටියා නිර්වින්දනය කර ඇති බවට කරුණු හෙළි වී ඇත.සිද්ධිය පිළිබඳව වනජීවී නිලධාරීන්ට සැලවී ඇති අතර වහාම ක්‍රියාත්මක වූ එම නිලධාරීන් ජාතික වනෝද්‍යානයට උතුරු මායිම් ප්‍රදේශයෙන් අතුළු වී ඇති අතර ඒ මොහොතේ අලි පැටියා පැහැරගෙන යාමට ගෙන ආ ට්‍රැක්ටර් රථයද දමා සැකකරුවන් පලාගොස් ඇත.මෙම සිද්ධිය වාර්තා කිරීමට ගිය ගොඩකවෙල හිරු මාධ්‍යවේදී මහින්ද සේරසිංහ මහතාටද මෙම සැකකරුවන් පහරදී ඇති අතර ඔහුගේ වීඩියෝ කැමරාවටද අලාභ හානිකර ඇති බවට පොලිසියට පැමිණිලි කර ඇත.මේ පිළිබඳව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා ප්‍රකාශ කළේ පොලිසිය මෙම සිද්ධිය සම්බන්ධයෙන් ක්‍රියාකර ඇති අන්දම පිළිබඳව සෑහීමකට පත්නොවන බවත් ඒ පිළිබඳව වි‍ශේෂ පරීක්ෂණයක් සිදුකරන බවත්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=n14050316</link>
    <topic>උසස්වීම් නොලැබුණැයි පරීක්ෂකවරු උසාවි යයි</topic>
    <author>ශිරෝමි අබයසිංහ</author>
    <content>ප්‍රධාන පොලිස් පරීක්ෂකවරුන් සහකාර පොලිස් අධිකාරිවරුන් ලෙස උසස් කිරිම සඳහා පැවැත්වුණු සම්මුඛ පරීක්ෂ‍ණයේදී වැඩි ලකුණු ලබා ගත්වැඩි ලකුණු අයට උසස්වීම් නොදී අඩු ලකුණු ලබා ගත් සමහරුන්ට උසස් විම් ලබා දීමෙන් තම මූලික අයිතිවාසිකම් උල්ලංඝණය වී යැයි පවසමින් ප්‍රධාන ‍පොලිස් පරීක්ෂකවරුන් විසි දෙනකු මූලික අයිතිවාසිකම් පෙත්සම් තුනක් ශ්‍රේෂ්ඨාධිකරණය හමුවේ ගොනු කළහ.සම්මුඛ පරීක්ෂණයේදී සිය සුදුසුකම් ඉදිරිපත් කිරිමට තමන්ට ප්‍රමාණවත් කාලයක් ලබා නොදුන් බවත් එහිදි ලකුණු සලකුණු කරනු ලැබුවේ පැන්සලයකින් බවත් පෙත්සම්කරුවෝ සඳහන් කරති.පොලිස්පති එන්.කේ.ඉලංගකෝන් ,නීතීය සහ සාමය පිළිබඳ අමාත්‍යාංශයේ ලේකම් නන්ද මල්ලවආරච්චි මහත්වරුන් ,රාජ්‍ය‍ සේවා කොමිෂන් සභාවේ සභාපති ඇතුළු සාමාජිකයින් ,උසස්වීම් ලැබූ ප්‍රධාන පොලිස් පරීක්ෂකවරුන් එකසිය විසි දෙදෙනා සහ නීතීපතිවරයා වගඋත්තරකරුවන් කරමින් පෙත්සම ඉදිරිපත් කැර තිබේ.අදාළ සුදුසුකම් සපුරා තිබියදි තමන්ට උසස්වීම් ලබා නොදීමෙන් සිය මූලික අයිතිවාසිකම් උල්ලංඝණය වී ඇතැයි සඳහන් කරන පෙත්සම්කරුවෝ තමන් උසස්විම් ලැබීමට සුදුස්සන් බව ප්‍රකාශයට පත් කැර තමන් සහකාර පොලිස් අධිකාරිවරුන් ලෙස උසස් කරන ලෙස බලධාරින්ට නියම කරන ලෙසත් අධිකරණයෙන් ඉල්ලා සිටියි.පෙත්සම විභාග කැර අවසන් වන තුරු, 2014/03/31 දිනැති අංක 1908 දරණ පොලිස්පතිවරයා නිකුත් කැර ඇති චක්‍ර ලේඛය මගින් තව දුරටත් උසස්වීම් ලබා දීම වළකාලන අතුරු තහනම් නියෝගයක් නිකුත් කරන‍ ලෙසත් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=n14050317</link>
    <topic>ඔස්ට්‍රේලියා යෑමට තැත් කළ54ක් අත්අඩංගුවට</topic>
    <author/>
    <content>ඔස්ට්‍රේලියාව බලා අනවසර සංක්‍රමණිකයින් සමඟ යාත්‍රා කරමින් තිබූ බහුදින ධීවර යාත්‍රාවක් ඊයේ (02) දෑසන මුලතිව් සිට මුහුදු සැතපුම් 20ක් නැඟෙනහිර මුහුදේදී නාවික හමුදාව විසින් අත්අඩංගුවට ගන්නා ලදී.අත්අඩංගුවට පත්වන අවස්ථාවේ එම යාත්‍රාවේ නීති විරෝධී ලෙස ඕස්ට්‍රේලියාව බලා ගමන් කරමින් සිටි ශ්‍රී ලාංකිකයින් 54ක් වූඅතර එම පිරිසට පිරිමින් 30ක් කාන්තාවන් 11ක් සහ ළමුන් 13 කු අයත් වූහ.අධික ලෙස පුද්ගලයින් පටවාගත් මෙම බහුදින ධීවර යාත්‍රාව නැඟෙනහිර නාවික විධානයට අනුයුක්ත මුර සංචාරක යාත්‍රා මඟින් නිරීක්ෂණය කිරීමෙන් අනතුරුව අත්අඩංගුවට ගන්නා ලදී. අත්අඩංගුවට ගත් පිරිස ත්‍රිකුණාමලය වරාය වෙත රැගෙන ආ අතර ඔවුන් වැඩිදුර පරීක්ෂණ සඳහා ත්‍රිකුණාමලය අපරාධ පරීක්ෂණ දෙපාර්තමේන්තුව වෙත භාරදීමට නියමිතය.ශ්‍රී ලංකා නාවික හමුදාවේ දැඩි විමර්ශන කටයුතු නිසා අනවසර මිනිස් ජාවාරම් විශාල සංඛ්‍යාවක් ව්‍යවර්ථ කිරීමට හැකියාව ලැබුණු අතර අවසන් වරට පසුගිය වසරේ ඔක්තෝබර් මස 04 වැනි දින ගාල්ලට දකුණින් වූ මුහුදු ප්‍රදේශයේදී පුද්ගලයින් 70 දෙනෙකු රැගත් 'දිනුජය පුතා' නැමැති බහුදින ධීවර යාත්‍රාව නාවික හමුදාව විසින් අත්අඩංගුවට ගන්නා ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=n14050318</link>
    <topic>භාරත ලක්ෂ්මන් ඝාතන නඩුවමහාධිකරණය හමුවට</topic>
    <author>සිරන්ජනී කුමාරි</author>
    <content>භාරත ලක්ෂ්මන් ප්‍රේමචන්ද්‍ර මහතා ඇතුළු පුද්ගලයින් සිවුදෙනකු ඝාතනය කිරීමේ සිද්ධිය සම්බන්ධයෙන් මහේස්ත්‍රාත් අධිකරණයේ දී පැවැත්වුණු ලඝූ නොවන නඩු විභායේදී පාර්ලිමේන්තු මන්ත්‍රී දුමින්ද සිල්වා මහතා ඇතුළු සෙසූ විත්තිකරුවන් 13දෙනාට එරෙහිව ප්‍රමාණවත් සාක්කී අධිකරණයට ඉදිරිපත්ව ඇති හෙයින් චූදිතයින්ට එරෙහිව මහාධිකරණයේ නඩු පවරන ලෙස කොළඹ අතිරේක මහේස්ත්‍රාත් ප්‍රියන්ත ලියනගේ මහතා ඊයේ(02) නීතිපතිවරයා වෙත දැනුම් දුන්නේය.විත්තිකරුවන් 1සිට 10 දක්වා හදුනාගැනීමේ පෙරට්ටු වාර්තා අනුව ද 11 (දුමින්ද සිල්වා මහතා ) විත්තිකරුට විරුද්ධව පැමිණි‍ල්ලේ ඉදිරිපත් වු සාක්කී හා 3,12,13 යන විත්තිකරුවන්ට එරෙහිව රජයේ රස පරික්ෂක වාර්තා සළකා බලමින් මෙම තින්දුව ඉදිරිපත් කරන ලෙස මහේස්ත්‍රාත්වරයා අධිකරණයට දැනුම් දුන්නේය.තවද අපරාධ නඩු සංග්‍රහ පනතේ 153 වගන්ති ප්‍රකාරව විත්තිකරුවන් නිදහස් කිරීමේ බලයක් නොමැති බව සඳහන් කළ මහේස්ත්‍රාත්වරයා හාවෙස්ට එරෙහි ඩීමෙල් නඩු තින්දුව ට අනුව මෙම නඩුවේ ද විත්තිකරුවන්ට එරෙහිව ප්‍රමාණවත් සාක්කි ඉදිරිපත්ව ඇති නිසා ඔහුන්ට එරෙහිව මහාධිකරණයේ නඩු පවරන ලෙස නියම කරන බව පැවසීය.මීට අමතරව මහාධිකරණය හමුවේ ඉදිරිපත් කරන සාක්කිකරුවන්ගේ සාක්කි ලැයිස්තුව අනාවරණය කරන්නේ ද ? යනුවෙන් මහේස්ත්‍රාත්වරයා අපරාධ නඩු සංග්‍රහ පනතේ 155 වගන්තියට අනුව විත්තිකරුවන්ගෙන් විමසූවිට ඔවුන් පැවසූවේ මහාධිකරණය හමුවේ ඉදිරිපත් කරන බවය.මුල්ලේරියාව හිඹුටාන පටුමගේ 2011/ 10/08 වන දින භාරත ලක්ෂ්මන් ප්‍රේමචන්ද්‍ර මහතා ,දමින්ද දර්ශන ජයතිලක,ජලාබ්දීන් මෙහොමඩ් අස්මී හා මනීවේ කුමාර ස්වාමි යන අය ඝාතනයට ලක්වී පාර්ලිමේන්තු මන්ත්‍රී දුමින්ද සිල්වා මහතා බරපතළ තුවාල ලැබිණ.මෙම සිද්ධිය සම්බන්ධයෙන් පරීක්ෂණ පැවැත්වූ රහස් පොලිසිය සැකකරුවන් 18 දෙනෙකු අත්අඩංගුවට ගෙන අධිකරණයට ඉදිරිපත් කොට රක්ෂිත බන්ධනාගාරගත කළ අතර පාර්ලිමේන්තු මන්ත්‍රී දුමින්ද සිල්වා මහතා වැඩිදුර ප්‍රතිකාර සඳහා 10 වෙනි දින සිංගප්පූරුවේ මවුන්ට් එලිසබත් රෝහල වෙත ගෙන යනු ලැබිණි.මෙම සිද්ධිය සම්බන්ධයෙන් නීතිපතිවරයාගේ උපදෙස් 2013/02/19 දින අධිකරණය වෙත ලැබුණු අතර එහිදී පාර්ලිමේන්තු මන්ත්‍රී දුමින්ද සිල්වා මහතා ඇතුළු සැකකරුවන් 13 දෙනෙකුට එරෙහිව දණ්ඩ නීති සංග්‍රහයේ 32, 146, 300, 294 යන වගන්ති යටතේ මහේස්ත්‍රාත් අධිකරණය හමුවේ නඩු පැවරුණු අතර මංජුල ප්‍රසාද් හෙට්ටිආරච්චි ,සිඩිනි මුනවර් මෙහොමඩ් සෆ්රාස්,හේමන්තගේ තරිදු අසංක,ආරඹවෙලගේ කෞෂාන් ධනංජය,මධුසංඛ සිල්වා ,ගැටමා‍න්න මලවි කංකානම්ලාගේ මධුසංක සේනාරත්න හා රාජපුරගේ ගාමිණි යන අය නිදහස් කෙරිණ.විතානලාගේ තුෂාර ද මෙල්, චන්දන ජගත් කුමාර, චමින්ද රවි ජයනාත්, ලංකා රසාංජන, මාලක සමීර, විදානගමගේ අමිල, සරත් බණ්ඩාර, සුරංග ප්‍රේමලාල්, සමන් කුමාර අබේවික්‍රම, ජයන්ත ජනක බණ්ඩාර (නැත), රෝමෙලෝ දුමින්ද සිල්වා, රොහණ මාරසිංහ, නාගොඩලියනආරච්චි ෂාමින්ද යන විත්තිකරුවන්ට එරෙහිව මිනී මැරීම, මැනී මැරීමට තැත් කිරීම, කුමන්ත්‍රණය කිරීම හා පොදු චේතනාවෙන් අපරාධය සිදු කිරීම යන චෝදනා ඇතුළත්ව චෝදනා 10ක් යටතේ හා නඩු භාණ්ඩ 139ක් සාක්කිකරුවන් 114ක් නීතිපතිවරයා නම් කරමින් අධිකරණය හමුවේ නඩු පැවරිණ.මෙහිදී වැඩිදුර ප්‍රතිකාර ලැබීම සඳහා සිංගප්පූරුවේ මවුන්ට් එලිසබෙත් රෝහල වෙත ගොස් සිටි පාර්ලිමේන්තු මන්ත්‍රී දුමින්ද සිල්වා මහතා 2013 මාර්තු 05 වන දින නැවත ලංකාවට පැමිණි අතර ඔහු එදින උදෑසන 10.05ට දණ්ඩ නීති සංග්‍රහයේ 32, 140, 146 හා 300 යන වගන්ති සම්බන්ධ වරදවල් කියාදී රහස් පොලිසිය විසින් නවලෝක රෝහලේදී අත්අඩංගුවට ගැණිනි.ඉන් අනතුරව එම සිද්ධිය සම්බන්ධයෙන් ලඝු නොවන මහේස්ත්‍රාත් නඩු විභාගය 2013 මාර්තු 14 වන දින ආරම්භ වූ අතර එය වසරකුත් මාස 02කට ආසන්න කාලයක් 10කට අධික නඩු වාර ගණනකදී සාක්කිකරුවන් 11ක් කැඳවමින් ලඝු නොවන නඩු විභාගය පැවැත්විණ.අදාළ සාක්කි සැලකිල්ලට ගත් මහේස්ත්‍රාත්වරයා විත්තිකරුවන්ට ඇඟිලිසලකුණු ලබා දීමට නියම කරමින් නොතීසියක් ලද විටෙක මහාධිකරණයේ පෙනී සිටින ලෙසට විත්තිකරුවන්ට අවවාද කොට නඩුව මහාධිකරණය වෙත යොමු කිරීමට නියම කළේය.පැමිණිල්ල වෙනුවෙන් රජයේ අධිනීතිඥ චමින්ද අතුකෝරාළ ,රහස් පොලිසියේ සහකාර පොලිස් අධිකාරි ශානි අබේසේකර,ස්ථානාධිපති ප්‍රධාන පොලිස් පරික්ෂක මෙරීල් රංජන් ළමාහේවා,පොලිස් පරික්ෂක සුදත් කුමාර හා ප්‍රසාද් කුමාර පෙනී සිටි අතර විත්තිකරුවන් වෙනුවෙන් ජනාධිපති නීතිඥ හේමන්ත වර්ණකුලසුරිය අනිල් සිල්වා ,අනුජ ප්‍රේමරත්න,නීතිඥ සංජය ගමගේ ,නලීන් වීරකෝන් ,ආනන්ද හෙට්ටිආරච්චි,දන්ත නිරංජන,බුද්ධික අලවත්ත හා අගතියට පත් පාර්ශවය වෙනුවෙන් නීතිඥ අසිත විපුලනායක මහතා පෙනී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=r1405031</link>
    <topic>මාගම්පුර වරායේ වැඩ කරන</topic>
    <author>ලුණම සමූහ සනත් ගමගේ</author>
    <content>හම්බන්තොට මාගම්පුර වරයේ සේවය කරන චීන ජාතිකයින් පස් දෙනෙක් මෙරට දැඩි ආරක්ෂිත සත්වයින් වන කිරි ඉබ්බා සහ කැබැල්ලා මස් ළග තබා ගැනීමේ වරදට අත් අඩංගුවට ගෙන අධිකරණය වෙත ඉදිරිපත් පළ බව හම්බන්තොට වනජීවී කාර්යාලයේ අඩවි ආරක්ෂක ඩබ්. එම්. ඒ ගුණතුංග මහතා කීය.වීන ජාතිකයින් සිටින තාවකාලීක ලැගුම් ස්ථානයන්හි අධි ශිතකරණ වල මස් තිබෙන බවට ලද තොරතුරු ලැබීමෙන් පසු මෙම වැටලීම් සිදු කිරීමේ දී මරණ ලද කිරි ඉබ්බන් හය දෙනෙකු ද පණ තිබෙන කිරි ඉබ්බන් හතර දෙනෙකු සහ කැබැල්ලා මස් කිලෝ හතරක් ද , ඉබ්බන් ඇල්ලීමට යො දා ගන්නා මඳු ද අත්අඩංගුවට ගෙන තිබිණි.අත්අඩංගුවට පත් චීන ජාතිකයින් පස් දෙනා අදාළ නඩු භාණ්ඩ සමඟ හම්බන්තොට මහේස්ත්‍රාත් හා දිසා විනුසුරු අයි. එන්. එන්. කුමාරගේ මහතා හමුවට පත් කිරීමෙන් පසුව රුපියල් නම ලකෂ හැත්තෑ පන්දහසක් දඩ මුදලක් නියම කෙරීණී.හම්බන්තොට වනජිවී කාර්යාලයේ අඩවි ආරක්ෂක ඩබ්. එම් . ඒ. ගුණතුංග, අඩවි සහකාර ජේ. ඒ .පී විජය කුමාර,වන සත්ව නියාමක එල් ටී. ධම්මික,එම්. ඩී මහින්දානන්ද,එච්.ඩබ්. සුමිති පාල, එස් සිරිවර්ධන,රියදුරු ඩබ්. ගුණසිරි යන නිළධාරීහු මෙම වැටලීමට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=r1405032</link>
    <topic>හික්කඩුව මුහුදු වෙරළේදීකුඩු ඉරූ ඉතාලියා කොටු</topic>
    <author>රවිදු ලසිත දීයගහගේ අහංගම සමූහ</author>
    <content>හෙරොයින් ළග තබා ගැනීම සහ හෙරොයින් පානය කිරීම සම්බන්ධයෙන් අත්අඩංගුවට ගෙන පෙරේදා (01) අධිකරණය වෙත ඉදිරිපත් කළ ඉතාලි ජාතිකයෙකු මැයි 5 වැනි දින දක්වා රක්ෂිත බන්ධනාගාරගත කරන ලෙස ගාල්ල වැඩ බලන මහේස්ත්‍රාත් පේමරත්න තිරාණගම මහතා නියෝග කළේය.මෙසේ රක්ෂිත බන්ධනාගාරගත කරන ලද්දේ ඒ ඇලස්ටෝන් නමැති ඉතාලි ජාතිකයාය. මෙම විදේශිකයා හික්කඩුව මුහුදු වෙරළේදී හෙරොයින් ළග තබා ගැනීම සහ හෙරොයින් පානය කරමින් සිටියදී හික්කඩුව පොලීසිය විසින් අත්අඩංගුවට ගෙන වැඩ බලන මහේස්ත්‍රාත්වරයා වෙත ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=r1405033</link>
    <topic>උසාවියේ හලෝ කියා දඩ කයි</topic>
    <author>දිලීප් නිශ්ශංක - බළපිටිය සමූහ</author>
    <content>විවෘත අධිකරණය තුළ ජංගම දුරකථනයක් නාද කොට අධිකරණයට අපහාස කිරීමේ චෝදනාවට අත්අඩංගුවට ගත් කාන්තාවක් බළපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව රුපියල් පන්සියයක දඩයක් නියම කළේය.එසේ දඩ නියම කරන ලද්දේ හික්කඩුව සීනිගම පදිංචි දැඩිමුණි පත්මා නාලනී නමැත්තියටය.නඩුවක සාක්ෂි දීමට අධිකරණයට පැමිණ සිටි සැකකාරියගේ ජංගම දුරකථනය අධිකරණය තුළ නාද වීම නිසා අධිකරණය භාර පොලිස් නිලධාරියා විසින් අධිකරණයට අපහාස කිරීමේ චෝදනාව මත අත්අඩංගුවට ගෙන අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=r1405034</link>
    <topic>මානින්ගමුව ගම රාත්‍රියට අඳුරේ</topic>
    <author>වයඹ පළාත් සංචාරක සේන ඉදිරිසිංහ</author>
    <content>පොල්ගහවෙල ප්‍රාදේශීය සභාවට අයත් මාහින්ගමුව ග්‍රාමයේ වීථි ලාම්පු ගණනාවක් අබලන්ව කැඩී බිඳී ගොස් වසර ගණනාවක් ගත වී ඇතත් ඒවා අලුත්වැඩියා කිරීමක් හෝ ඒ වෙනුවට වෙනත් වීථි ලාම්පු සවිකිරීමක් මෙතෙක් සිදුවී නැති බැව් ගම්වාසීහු චෝදනා කරති.ඇතැම් දේශපාලනඥයන් විදුලි පහන් සවිකර දෙන බවට ඡන්ද පොරොන්දු දී බලයට පැමිණියත් දැන් ඔවුනට ‍ ඒවා අමතක වී ඇත්තේ මන්දැයි ගම්මු විමසති.රාත්‍රිකාලයට අඳුරේ පවතින මාහින්ගමුව ගමේ අබලන් වීථි ලාම්පු කඩිනමින් අලුත්වැඩියා කර දෙනමෙන් අදාළ බලධාරීන්ගෙන් ඔවුහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=r1405035</link>
    <topic>මාරගස්විල-මගුරුබඩප්‍රවාහන ගැටලු ඉවරයි</topic>
    <author>කටුකුරුන්ද සමූහ - කපිල කුලසිංහ</author>
    <content>ප්‍රවාහන අපහසුතා මත දැඩි ලෙස පීඩාවට පත් ව සිටි දොඩන්ගොඩ මාරගස්විල හා මගුරුබඩ ජනතාවට ප්‍රවාහන ඇමැති කුමාර වෙල්ගම ‍මහතාගේ උපදෙස් මත බස් රථයක් ලබා දීම පසුගියදා සිදුවිය.මේ නිසා පාසැල් දරුවන්ටත් දිනපතා රැකියා කරා යන විශාල පිරිසකටත් මහත් අස්වැසිල්ලක් වූ බව මාරගස්විල ජනතාව දිනමිණ ට පැවැසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=r1405036</link>
    <topic>අවුරුදු නිවාඩුව සතුටින් ගතකළ දියණිය මියගිය හේතුව හිතාගන්නත් බෑ</topic>
    <author>යක්කල විශේෂ - රුවන් සමන්ත අධිකාරී</author>
    <content>අවුරුදු නිවාඩුවට ගෙදර ආ දුව හරිම සතුටෙන් සිටියේ. ගෙදර සියලුම වැඩට උදව් කළා. කිසිම ප්‍රශ්නයක් තිබුණේ නෑ. එහෙම සතුටින් හිටපු දුව ගෙල වැළලාගෙන මියගියේ මොන හේතුවක් නිසාදැයි හිතාගන්න බෑ.ගම්පහ, උඩුගම්පල පත්තඩුවන ප්‍රදේශයේ කාන්තා නේවාසිකාගාරයකදී ගෙලවැළ ලාගෙන මියගිය දේවගිරිපුර, ගල්ගමුව පදිංචිව සිටි මිහිරි ම‍නෝංජලා ගුණතිලක (27) තරුණියගේ මරණය සම්බන්ධයෙන් බෙම්මුල්ල කොට්ඨාසභාර හදිසි මරණ පරීක්ෂක චන්ද්‍රසිරි මාරසිංහ මහතා ඉදිරියේ ගම්පහ රෝහලේදී පැවැති මරණ පරීක්ෂණයේදී සාක්කි දුන් මියගිය අයගේ මව වනමාලනී කුසුමලතා (55) යන අය පැවැසීය.සාක්කිකාරිය මෙසේ ද කීවාය.මට දරුවන් තිදෙනෙක් සිටිනවා. මියගොස් ඇත්තේ දෙවැනි දුව. ඇය වර්ෂ හයක කාලයක සිට උඩුගම්පොළ පත්තඩුවන ප්‍රදේශයේ කර්මාන්ත ශාලාවක සේවය කරනවා. ඇය අසල පිහිටි නේවාසිකාගාරයක නැවතී සිටින අතර මසකට වරක් ගෙදර එනවා. මෙවර අවුරුදු නිවාඩුවට දුව ගෙදර ආවා. එනවිට අපි සියලුදෙනාට අලුත් ඇඳුම් අරගෙන ආවා. නිවෙසේ හිටපු දින කිහිපය සතුටින් ගතකළා. ගෙදර වැඩවලට උදව් කරමින් සතුටින් සිටියා. කිසිම ප්‍රශ්නයක් තිබුණේ නෑ.නිවාඩුව ඉවර වී 22 වැනි දා නැවත දුව බෝඩිමට ගියා. ගිහින් නංගිට එස්.එම්.එස්.එකක් එවල තිබුණා.මම බෝඩිමට ආවා කියල අම්මට කියන්න කියලා. පසුවදා දුවගේ යාළුවෙක් පුතාට කෝල් කරල කියල තිබුනා නංගී බෙල්ලේ වැල දාගෙන මැරිලා කියලා. දුවට ආදර සම්බන්ධතා තිබුණේ නෑ. මොන හේතුවක් නිසා මෙසේ කරගත්තා දැයි සිතා ගන්න බෑ.මියගිය තරුණියගේ මිතුරියක වන සිරියාදේවලාගේ ශිරෝමි නන්දලතා (28) යන අයද සාක්කි දුන් අතර ගම්පහ පොලිසියේ (පො. කො) චන්දන ප්‍රියංකර මහතා සාක්කි මෙහෙයවීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=r1405037</link>
    <topic>අත්තනගල්ල සහල් මිල ඉහළ ගිහින්</topic>
    <author>අත්තනගල්ල විශේෂ ජයවීර සුගතපාල</author>
    <content>අත්තනගල්ල ප්‍රාදේශීය ලේකම් කොට්ඨාසයේ නගරවල පමණක් නොව ගමේ කඩේද සහල් මිල ජනතාවට ඉසිලිය නොහැකි තරමින් ඉහළ නංවා තිබේ. සම්බා කිලෝවක මිල රු. 78ක් වන අතර නාඩු කිලෝවක් රු 74 දක්වා ඉහළ දමා ඇත.පාරිභෝගික ජනතාව පවසන්නේ ප්‍රසිද්ධියේම මෙසේ අධික මිලට සහල් අලෙවි කිරීමට ඉඩදී නිලධාරීන් නීතිය ක්‍රියාත්මක නොකර මුනිවත රකින්නේ මන්ද යන්න තමන්ට සිතා‍ගත නොහැකි බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=r1405038</link>
    <topic>හොරණ පුද්ගලික බස්වලසල්ලි දුන්නත් ටිකට් නෑ</topic>
    <author>හොරණ සමූහ</author>
    <content>හොරණ සිට ධාවනය වන මාර්ගස්ථ මගී ප්‍රවාහන අධිකාරියට අයත් බස් රථවලින් 90%කට වැඩි ප්‍රමාණයක මගීන්ගේ ගමන් ගාස්තු සඳහා ප්‍රවේශපත්‍ර නිකුත් නොකරන බව මගී ජනතාව පවසති. පෞද්ගලික මගී ප්‍රවාහන සේවයට අයත් ප්‍රධාන මාර්ගයන්හි අංක 120 හොරණ - කොළඹ, බස්රථවල ප්‍රවේශපත්‍ර නිකුත් කරනු ලබන්නේ රු 20ට වැඩි බස් ගාස්තු සඳහා පමණක් බවද ඔව්හු පවසති.විශේෂයෙන් අතුරු මාර්ගයන්හි ප්‍රවේශ පත්‍ර නිකුත් නොකරන අතරම මේ නිසා ඉඳහිට ගමන් කරන මගීන්ගේ රු 1, 2, 3, ගෙවීමෙන්ද ලිස්සා යන බවද ගම්බද මගීහු පවසති. එහෙත් ඇතුළත බස් රිය තුළ ප්‍රවේශපත්‍රයක් නොගෙන ගමන් කරන මගීන්ගෙන් දඩ මුදල් අය කරන බව සඳහන් දැන්වීම් ද ප්‍රසිද්ධ කර ඇතැයි මගීහු පවසති.මෝටර් රථවාහන පනතේ 186 (4) වගන්තිය යටතේ බස් මගීන්ට ප්‍රවේශපත්‍ර නිකුත් නොකර ගාස්තු ලබා ගැනීම ඔවුන්ට දඬුවම් ලැබිය හැකි වරදක් බව සඳහන් වේ. බස් රථය ඇතුළට ගොස් ප්‍රවේශ පත්‍ර පරීක්ෂා කිරීමක් පෞද්ගලික බස් රථවල සිදු නොවන අතර ඉඳහිට තුංමං හංදිවල සිටින මාර්ග පරීක්ෂකවරු ලොග් පත්‍රය පරීක්ෂා කිරීම පමණක් සිදු කරන බව මගීහු පවසති.පෞද්ගලික බස් රථවල අඩුපාඩු සහ විෂමතා ගැන ගමනා ගමන කොමිෂන් සභාවට දන්වන්න යැයි මාධ්‍ය මඟින් දැනුවත් කරන නමුත් බොහෝ බස් රථවල ඇතුළත බස් රථ අංකය සඳහන් කර නැතැයි මගීහු පවසති.අතරමග හන්දිවල මගී බස් රථය බොහෝ වේලාවක් නතර කර තැබීම, මගීන් සහිත බස් රථ සඳහා ඉන්ධන ලබා ගැනීමට පිවිසුම් පොළවල නතර කිරීම, බසය ධාවනය කරමින් මොබයිල් ෆෝන්වලින් අනෙක් බස් රියේ රියැදුරුට පණිවුඩ ලබා දීම ආදී අවස්ථා පරීක්ෂා කිරීමට විධිමත් ජංගම පරික්ෂවරුන්ගේ හිඟයක් පවතින බව ද අධිකාරියේ නිලධාරිහු පවසති.කෙසේ වෙතත් ජනතාව පීඩනයට සහ අපහසුතාවට පත් කරන මෙබඳු ක්‍රියා මාර්ග නතර කිරීමට අදාළ බලධාරින් පියවර ගෙන නැතැයි මගී ජනතාව පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=s1405031</link>
    <topic>වසර 6ක් පැරැණි රිටි පැනීමේ වාර්තාව යාපනයෙන් කොළඹ පැමිණි ‘අනීතා’ බිඳ දමයි</topic>
    <author>ප්‍රින්ස් ගුණසේකර</author>
    <content>වසර 6ක් පැරැණි කනිෂ්ඨ මලල ක්‍රීඩා තරග වාර්තාවක් බිඳ හෙලීමට යාපනය මහජන විදුහලේ ඒ.අනීතා ඊයේ සමත්වූවාය. ඇය විසින් බිඳ හෙලනු ලැබුවේ වසර 2008දී ඈන් පියුමාලී පිහිටුවා තිබූ 18න් පහළ රිටි පැනීමේ කනිෂ්ඨ මලල ක්‍රීඩා තරග වාර්තාවයි. එවක වත්තල සාන්ත ආනා බාලිකාවේ සිප්සතර හැදෑරූ ඈන් පියුමාලී ක්‍රීඩිකාව මීටර් 2.95ක් ලෙස පෙන්වූ දක්ෂතාව කොළඹ සුගතදාස ක්‍රීඩාංගණයේ දී බිඳ හෙලූ යාපනයේ ඒ.අනීතා මීටර් 3.00ක දක්ෂතාවකින් කැපී පෙනෙන ක්‍රීඩිකාවක් බවට පත්වූවාය.වසර ගණනාවක කුරිරු ත්‍රස්තවාදී ක්‍රියා හේතුවෙන් බිඳ වැටී තිබූ ක්‍රීඩාවට යලි නව පනක් ලැබෙමින් පවතින බව ඒ.අනීතා ක්‍රීඩිකාව තහවුරු කළාය. කොතරම් දුෂ්කරතා තිබුණ ද ක්‍රීඩාවට ඇති ආදරය හේතුවෙන් මෙවැනි ජයග්‍රහණ ලබාගත හැකිවූ බව ඇයගේ විශ්වාසය වී තිබේ.යාපනයේ සිට කොළඹට පැමිණ මෙයට පෙර ද ඒ.අනීතා රිටි පැනීමේ දක්ෂතා දක්වා තිබේ. එහෙත් ජාතික කනිෂ්ඨ මලල ක්‍රීඩා ශූරතාවලියේ දී ඇයගේ දක්ෂතා තව දුරටත් ඉහළ මට්ටමකට පැමිණ තිබුණි.ඇය සමග තරග කළ මීගමුව නිව්ස්ටඩ් බාලිකා විදුහලේ සඳලී භාග්‍යා අලහකෝන් (මී.2.70) හා වලල රත්නායක විදුහ‍ලේ එස්.කේ. ධර්මරත්න (මී.2.60) දෙවැනි හා තෙවැනි ස්ථාන දිනා ගත්හ.20න් පහළ කාන්තා මීටර් 3000 බාධක දිවීමේ තරගයේ දී වලල රත්නායක විදුහලේ එම්.කේ.වීරරත්න විනාඩි 11:18:30කින් නව තරග වාර්තාවක් බිහිකළාය. එහි පැරැණි වාර්තාව වූයේ ගුවන් හමුදාවේ එරංගා දුලක්ෂි විනාඩි 11:18:70කින් වසර 2010දී පිහිටවූ එකකි.මේ ඉසව්වේ දෙවැනි ස්ථානය අඹතැන්න පුෂ්පදාන මහා විදුහලේ එන්.ටී.විජේරත්න විනාඩි 11:44:56කින් හා තෙවැනි ස්ථානය වලල රත්නායක විදුහලේ ඒ.එස්.අබේරත්න විනාඩි 11:57:84කින් දිනා ගත්හ.20න් පහළ කාන්තා මිටිය වීසිකිරීමේ ඉසව්වේ නව තරග වාර්තාවක් පිහිටුවීමට කලුතර ජාතික පාසලේ ෆාතිමා රිෂාඩ් සමත්වූයේ මීටර් 27.91ක දක්ෂතාවකිනි. එහි පැරැණි වාර්තාව වසර 2012දී ගුවන් හමුදාවේ දුෂානී රෂ්මිකා මීටර් 26.14කින් තබා තිබුණි.මේ ඉසව්වේ දෙවැනි ස්ථානය මීටර් 18.79ක දක්ෂතාවකින් වව්නියා දිස්ත්‍රික් මලල ක්‍රීඩා සංගමයේ ආර්.තර්ෂිකා හා තෙවැනි ස්ථානය රත්නපුර සුමන බාලිකා විදුහලේ ඩබ්ලිව්.එච්.නුවන්තිකා (මී.17.58) දිනා ගත්හ. මිටිය වීසිකිරීමේ 20න් පහළ පිරිමි ඉසව්වේ නව තරග වාර්තාවක් බිහි කිරීමට ශ්‍රී ලංකා නාවික හමුදාවේ ඩී.එම්.රණවීර සමත්වූයේ මීටර් 32.42කිනි. එහි පැරැණි වාර්තාව පසුගිය වසරේ දී ඔහු විසින්ම තබා තිබුණේ මාතර රාහුල විදුහල නි‍‍යෝජනය කරමින් මීටර් 31.23කිනි. මේ ඉසව්වේ දෙවැනි තැන කොළඹ රාජකීය විදුහලේ මලීෂ රණසිංහ (මීටර් 28.68) හා තෙවැනි ස්ථානය ‍කොළඹ ආනන්ද විදුහලේ සමීර ලක්රුවන් (මීටර් 27.89) දිනා ගත්හ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=s1405032</link>
    <topic>තිසර-උපුල්-නිරෝෂන්-ධම්මික නොමැතිව ශ්‍රී ලංකා පිල එංගලන්තයට යයි</topic>
    <author>ප්‍රින්ස් ගුණ‍සේකර</author>
    <content>එංගලන්තයේ හා අයර්ලන්තයේ දින 50කට ආසන්න දීර්ඝ ක්‍රිකට් සංචාරයක් සඳහා ශ්‍රී ලංකා පිල ඊයේ දිවයිනෙන් පිටත්ව ගියේය. එහෙත් වීසා ලබාගැනීමේ ප්‍රමාදයක් හේතුවෙන් සෑම අංශයෙන්ම දස්කම් දක්වන තිසර පෙරේරා පිටත්ව නොගිය අතර උපුල් තරංග, නිරෝෂන් දික්වැල්ල හා ධම්මික ප්‍රසාද් ගුවන් ටිකට්පත් ලබා ගැනීමේ දී මතුවූ අපහසුතාවක් හේතුවෙන් හෙට එංගලන්තය බලා යන යානයකින් සංචාරයට එක්වීමට නියමිතය.ඇන්ජෙලෝ මැතිව්ස්ගේ නායකත්වයෙන් යුත් ශ්‍රී ලංකා පිල එංගලන්තයේ දී ටෙස්ට් තරග 2කට හා එක්දින තරග 5කට ක්‍රීඩා කරන අතර එංගලන්තය සමග විස්සයි20 තරගයකට ද එක්වෙති.ඊට අමතරව අයර්ලන්තය සමග ජාත්‍යන්තර එක්දින තරග 2කට ද ශ්‍රී ලංකා පිල එක්වීමට නියමිතය.මුල්ම එක්දින තරගය මැයි මස 6වැනිදා පැවැත්වේ.දේශීය පුහුණුකරුවකු යටතේ ශ්‍රී ලංකා පිල විදෙස් තරගාවලියකට බොහෝ කලෙකට පසුව එක්වීම ද විශේෂත්වයකි. ප්‍රධාන පුහුණුකරු මාවන් අතපත්තුගේ පළමු ජාත්‍යන්තර තරගාවලිය ද මෙය වීම තවත් විශේෂත්වයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=s1405033</link>
    <topic>ගූච් ඉවත් වෙයි</topic>
    <author>-වර්නන් ගුණසේකර</author>
    <content>එංගලන්ත ක්‍රිකට් කළමනාකාරිත්වයේ මෑතකදී සිදුවූ විපර්යාසයන්ට තවත් වෙනස්වීමක් එක් කරමින් එංගලන්ත ක්‍රිකට් කණ්ඩායමේ පිතිකරුවන්ගේ පුහුණුකරු ග්‍රැහැම් ගූච් ඉවත් වෙයි. එංගලන්ත ක්‍රිකට් නව පුහුණුකරු පීටර් මුවර්ස් හා නායක ඇලස්ටෙයාර් කුක් සමග පැවැති සාකච්ඡාවලින් පසුව මේ තීරණයට එළැඹ තිබේ.“වෙනසක් සිදුවෙනවා දකින්න තමන් කැමති බව ඇලස්ටෙයාර් මට දැන්වූවා” යැයි 2009 වසරේදී එංගලන්ත ක්‍රිකට් පුහුණු පද්ධතියට එක්වූ හිටපු එංගලන්ත නායක ගූච් ප්‍රකාශ කළේය.“මේ පුවත මට දුක හිතෙන එකක් වූවත්, එංගලන්ත ක්‍රිකට් කණ්ඩායම ගමන් කරන මාර්ගයට වෙනත් දිසාවක් ස්ථාපිත කිරීමේ ඇලස්ටෙයාර් හා නව පුහුණුකරු මුවර්ස්ගේ අයිතියට මම ගරු කරනවා” යැයි ගූච් කීවේය.ග්‍රැහැම් ගූච් එංගලන්තයේ වාර්තාගත ටෙස්ට් පිතිකරුවා වෙයි. තරග 118කට සහභාගි වෙමින් ලකුණු 8,900ක් රැස්කර ගෙන තිබේ. විසිනව හැවිරිදි කුක්, ගූච් ට සිය ප්‍රශංසාව පුදකර සිටියේය. තමන්ට වයස අවුරුදු 17 සිට ගූච් සමග තමා වැඩකර තිබෙන බව කුක් පවසයි. සිය ළමා වියේදී ගූච්ගෙන් සමරු සටහනක් ලබා ගැනීම සඳහා පෝලිමේ සිටි අයුරුද කුක් මතක් කරයි.“අපේ පුහුණුකාර මණ්ඩලය අළුතින් ප්‍රාණවත් කිරීමට බලාපොරොත්තු වන බව ගූච් ට දුරකථනයෙන් පවසා සිටින්නට මට ම සිදුවීම පෞද්ගලිකව මට හරි අමාරු කාර්යයක් වුණා. ඔහු ශ්‍රේෂ්ඨ මිනිසෙකි” ඇලස්ටෙයාර් කුක් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=s1405034</link>
    <topic>අන්තර් පළාත් කාන්තා ක්‍රිකට්ශූරතාව උතුරුමැද පළාතට</topic>
    <author>ෆවුස් මොහොමඩ්</author>
    <content>නායිකා හසිනි පෙරේරාගේ සුපිරි පිතිහරඹයත්, සුගන්ධිකා කුමාරිගේ විශිෂ්ට පන්දු යැවීමත් හේතුවෙන් අන්තර් පළාත් අවුරුදු 26න් පහළ කාන්තා එක්දින ක්‍රිකට් තරගාවලියේ අවසන් මහා තරගයෙන් දකුණු පළාත් කණ්ඩායම පරදවා කඩුලු 9ක පහසු ජයක් වාර්තා කිරීමට උතුරුමැද පළාත් කණ්ඩායම ඊයේ සමත්විය.දේශීය කාන්තා ක්‍රිකට් පිටියට යොවුන් ක්‍රීඩිකාවන් හඳුන්වාදීමේ අරමුණ ඇතිව ශ්‍රී ලංකා ක්‍රිකට් ආයතනය පළමුවරට සංවිධානය කළ මේ තරගාවලියේ කෝල්ට්ස් පිටියේ පැවැති අවසන් මහා තරගයේ පළමුව පන්දුවට පහරදුන් දකුණු පළාත් කණ්ඩායම ඕවර 49.3කදී ලකුණු 128කට දවාලීමට උතුරුමැද පළාත් කණ්ඩායම සමත්විය.දකුණු පළාත් පිල වෙනුවෙන් මල්ෂා ශෙහානී ලකුණු 51ක් රැස් කළාය. දකුණු පළාත් කණ්ඩායමේ ඉනිම බිඳ දැමූ සුගන්ධිකා කුමාරි ලකුණු 18කට කඩුලු 5ක් දවාලූ අතර තරණී රාජපක්ෂ ලකුණු 15කට කඩුලු 3ක් දවාලීය. පිළිතුරු ඉනිම ක්‍රීඩා කළ උතුරුමැද පළාත් පිල ඕවර 32.1කදී එක් කඩුල්ලක් පමණක් දැවී ජයග්‍රහණය සපුරා ගත්තේය.නායකත්වයේ ඉනිමක් ක්‍රීඩා කළ හසිනි පෙරේරා නොදැවී ලකුණු 80ක් ලබා ගැනීම කැපී පෙනුනි. ඇයට අනගි සහයක් ලබාදුන් ක්‍රිෂාන්ති සඳමාලී ලකුණු 24ක් රැස් කළාය.උතුරුමැද, දකුණ, මධ්‍යම සහ බස්නාහිර පළාත් කණ්ඩායම් මේ තරගාවලියට සහභාගි විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=s1405035</link>
    <topic>ආසියානු ෆයිව් නේ‍ෂන්ස් රගර් තරගාවලියේ ශ්‍රී ලංකා-හොංකොං තරගය අද කොළඹ දී</topic>
    <author>ෆවුස් මොහොමඩ්</author>
    <content>ආසියානු ෆයිව් නේෂන්ස් සුපිරි රටවල් පහේ 15 සාමාජික රගර් තරගාවලියේ ශ්‍රී ලංකාව සහභාගි වන දෙවැනි තරගය අද (3) පස්වරු 6.30සිට හොංකොං පිල සමග කොළඹ තුරඟ තරග පිටියේ දී පැවැත්වේ.පසුගිය සතියේ දකුණු කොරියාව සමග සෝල් නුවර පැවැති පළමු තරගයෙන් පරාජයට පත්වූ ශ්‍රී ලංකාවට අද තරගය තීරණාත්මක එකකි. තරගාවලියේ මුහුණුවර ලබන වසරේ සිට වෙනස් කෙරෙන බැවින් තවදුරටත් ‍සුපිරි රටවල් අතර රැඳී සිටීමට නම් මෙවර තරගාවලියේ දී තරග 2ක් දිනා ගැනීමට ශ්‍රී ලංකාවට මෙන්ම සෙසු රටවල්වලටත් සිදුවී තිබේ.තරගාවලියේ මුහුණුවර ලබන වසරේ සිට වෙනස් කිරීමට තරග සංවිධායකයන්ට සිදුවූයේ දීර්ඝ කාලයක් මේ තරගාවලියට අනුග්‍රාහකත්වය ලබාදුන් එච්.එස්.බී.සී‍.බැංකු සමූහය ඉන් ඉවත්වීමට තීරණය කිරීම හේතුවෙන් බැව් පැවැසේ.එමගින් තරගාවලියට බලපාන මූල්‍යමය අර්බුදයෙන් ගැලවීමට ලබන වසරේ සිට මේ තරගාවලිය රටවල් තුනක් පමණක් සහභාගි වන තරගාවලියක් බවට පත්කර තිබේ.ඒ සඳහා සහභාගී වන රටවල් තුන මෙවර තරගාවලියෙන් තීරණය කෙරේ. දකුණු කොරියාව සහ හොං‍කොං පිල මේ වනවිටත් තරගයක් බැගින් ජයගෙන සිටින අතර ශ්‍රී ලංකාව හා පිලිපීනය තරගයක් බැගින් පරාජයට පත්වී සිටිති. ලබන වසරේ සුපිරි රටවල් අතර රැඳී සිටීමට අවශ්‍ය සුදුසුකම් පෙන්වීමට ශ්‍රී ලංකාවට අද තරගය ද, තවත් තරග 2ක් ද ඉතිරිව තිබේ. එම තරග පැවැත්වීමට නියමිතව ඇත්තේ ජපානය හා පිලිපීනය සමගය.ජපානය සමග තරගය ලබන 10වැනිදා තෝකියෝ නුවර පැවැත්වෙන අතර පිලිපීනය සමග තරගය ලබන 17වැනිදා කොළඹ තුරඟ තරග පිටියේ දී පැවැත්වේ. ශ්‍රී ලංකාවේ සුපුරුදු පරිසරයේ පැවැත්වෙන බැවින් අද තරගයත්, පිලිපීනය සමග පැවැත්වෙන තරගයත් ජයගෙන ලබන වසරේදිත් මේ තරගාවලියේ රැඳී සිටීම ශ්‍රි ලංකාවේ අපේක්ෂාව වී තිබේ.ඒ සඳහා ශ්‍රී ලංකා කණ්ඩායම ශක්තිමත් කිරීමට පළමුවරට විදෙස් ක්‍රීඩකයන් තිදෙනකු ජාතික පිලට එක්වනු ඇතැයි ආරංචි මාර්ග සදහන් කරයි. පසුගියදා නිමාවට පත්වූ අන්තර් සමාජ ලීග් රගර් තරගාවලියේ දී පොලිස් පිල කණ්ඩායමත්, ක්ලිෆර්ඩ් කුසලාන තරගාවලියේ දී නාවික හමුදා කණ්ඩායමත් නි‍‍යෝජනය කළ ෆිජී ක්‍රීඩක අපිසායි නකලිවා සමග තවත් ෆිජී ක්‍රීඩකයන් දෙදෙනකු වන ජෝශප් ඩන් හා වකව්ලීගී ඉමෝරි ජාතික කණ්ඩායමට එක්වීමට නියමිතය. ඉහත සඳහන් කළ විදෙස් ක්‍රීඩකයන් සමග ශ්‍රී ලංකා කණ්ඩායමේ වෙනස්කම් 8ක් සිදුවී ඇතැයි වාර්තාවේ.නාවික හමුදාව නියෝජනය කරන ශෙහාන් දිමිත්‍රි, සයුරු ඇන්තනී, දුෂාන්ත ලෙව්කේ, නුවන් හෙට්ටිආරච්චි සමග ජාතික සත් සාමාජික රගර් පිලේ නායක ෆසීල් මරිජා හොං‍කොං පිල සමග පැවැත්වෙන තරගයට එක්වී සිටිති.ශ්‍රී ලංකාව සමග ජපානය, හොං‍කොං, දකුණු කොරියාව සහ පිලිපීනය තරග වදින ආසියානු 'ෆයිව් නේෂන්ස්' රගර් තරගාවලිය ලබන වසරේ පැවැත්වෙන ලෝක කුසලාන රගර් තරගාවලියට එක්වන ආසියානු කණ්ඩායම තෝරාගන්නා තීරණාත්මක තරගාවලියක් ලෙස සැලකේ.ශ්‍රී ලංකාව මෙවර සුපිරි රටවල් පහේ තරගාවලියට සුදුසුකම් ලැබුවේ පසුගිය වසරේ ‍යෝෂිත රාජපක්ෂගේ නායකත්වයෙන් ආසියානු ෆයිව් නේෂන්ස් පළමු කොටසේ ශූරතාව දිනා ගැනීම හේතුවෙනි. පාර්ලිමේන්තු මන්ත්‍රී නාමල් රාජපක්ෂ මහතාගේ නායකත්වයෙන් යුත් ශ්‍රී ලංකා කණ්ඩායමේ කළමනාකරු ලෙස ගුවන් කොමදෝරු ‍ලෙනාඩ් රොද්‍රිගෝ මහතා කටයුතු කරන අතර පුහුණුකරු ලෙස ලෙනාඩ් ද සිල්වා මහතා කටයුතු කරයි. අද පැවැත්වෙන තරගය සදහා සහභාගි වන ශ්‍රී ලංකා කණ්ඩායම ඊයේ ක්‍රීඩා ඇමැති මහින්දානන්ද අලත්ගමගේ මහතාගේ අනුමැතියට යවා තිබිණි.ශ්‍රී ලංකා කණ්ඩායමට පහත සදහන් ක්‍රීඩකයන් ඇතුලත් වනු ඇතැයි සැලකේ.නාමල් රාජපක්ෂ (නායක), ශෙහාන් දිමිත්‍රි, ටෙරන්ස් හෙන්රි, ෂැරෝ ප්‍රනාන්දු, සයුරු ඇන්තනී, ධනුෂ්ක පෙරේරා, යෝෂිත රාජපක්ෂ, දුෂ්‍යන්ත ලෙව්කේ, ‍‍රොෂාන් වීරරත්න, ෆසීල් මරිජා, අපිසායි නකලිවා (ෆිජී), ජෝශප් ඩන්(ෆිජී), සඳුන් හේරත්, නුවන් හෙට්ටිආරච්චි, වකව්ලිගී ඉමෝරි (ෆිජී).</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=f1405031</link>
    <topic>හම්බන්තොට සම්පත එජාපය හඳුනන්නේ නෑ</topic>
    <author>සාකච්ඡා කළේ සුභාෂිණී සේනානායක</author>
    <content>සිවිල් ගුවන් සේවා කටයුතු ඉහළ නැංවීම සඳහා සිය අමාත්‍යංශය ගෙන ඇති පියවර මොනවාද, එමඟින් සිවිල් ගුවන් ක්ෂේත්‍රයට සිදුවන්නේ කුමන ආකාරයේ සේවයක්ද සහ තවත් කාලීන දේශපාලන කරුණු ගැන ඇමැති පියංකර ජයරත්න මහතා සමඟ සිදුකළ සංවාදයකි මේ.* පසුගිය වසරේ ගුවන් සේවා කටයුතු පිළිබදව ඔබ තෘප්තිමත් වෙනවාද?ඔව් පසුගිය වසර ගුවන් සේවා කටයුතුවල තිරසාර සංවර්ධනයක් මේ රටේ සිදු වුණා කියලා මා විශ්වාස කරනවා. ආසියවේ ගුවන් කේද්‍රයක් බවට පත්කිරීමේ චින්තන සංකල්පය යථාර්ථයක් බවට පත්වෙමින් තිබෙනවා. එයට ජනාධිපතිතුමාගේ මාර්ගෝපදේශය ශක්තියක්.නිදහසින් දශක 7කට පසු අපට නව ගුවන් තොටුපලක් රටට දායාද කරන්න පුලුවන් වුණා.එහි ක්‍රියාකාරිත්වය දවස් 365 කින් වෙනවායි සියයට සියයක්ම අපේක්ෂා කරනවා නම් ඒක අසාධාරණයි.රටක් දියුණු කිරීමේදී අභියෝග භාර ගන්නට වෙනවා. ලෝකයේ හැම රටක්ම දියුණු වුනේ අභියෝග වලට මුහුණ දීලා. ඉදිරියේදී ගුවන් යානා එන ප්‍රමාණය වැඩි කරගන්න අපි උපාය මාර්ග සොයමින් සිටිනවා.එහි පවතින පාරිසරික ප්‍රශ්න අවම කරගන්නටත් දැනට කටයුතු කරගෙන යනවා.සතුන් පක්ෂීන් එම පරිසරයට කාලයත් සමඟ අනුගත වෙලා කටයුතු කෙරෙන විට ඒ අර්බුද නැතිවෙලා යාවී.* ගුවන් සේවා කර්මාන්තය තුළ ඊට අමතරව සිදුවු යහපත් දේ මොනවාද ,අපි විවිධ රාජ්‍යයන් සමඟ පවත්වනු ලැබු ද්වි පාර්ශික සාකච්ඡා මගින් පවතින ගිවිසුම යාවත්කාලීන කිරීමට කටයුතු කිරීමට හැකි වුණා.ඒ වගේම නව ගිවිසුම් විවිධ රටවල් සමග ඇති කරගැනීමටත් ගමන් වාර සංඛ්‍යාව වැඩි කර ගැනීමට කටයුතු කිරීමටත් හැකිවුවා. ඒ වගේමයි නව ගුවන් සේවාවන් මේ රටට පැමිණීමට කටයුතු කිරීම තුළ ශ්‍රී ලංකාව තුළ පවත්නා සංහිදියාව පිළිබඳවත් සහතිකයක් ලැබෙනවා.ශ්‍රී ලංකාවේ විදේශීය ප්‍රතිපත්තිය පිළිබඳවත් හොඳ ප්‍රවණතාවක් මේ තුළින් ඉස්මතු වෙනවා.පසුගිය කාලය තුළ බ්‍රිටිෂ් එයාර් වේස් ගුවන් සේවය, හබීබ් ජාත්ත්‍යන්තර ගුවන් සේවය රොටානා ගුවන් සේවය, සිනමන් එයාර් ජාත්‍යන්න්තර ගුවන් සේවය ,ඉතියෝපියානු ජාත්‍යන්න්තර ගුවන් සේවය ,මෙගා මාලදිවයින ජාත්‍යන්න්තර ගුවන් සේවය, තුර්කි ජාත්‍යන්න්තර ගුවන් සේවය මේ රටට පැමිණීමට ආරම්භ කරලා තියෙනවා. ඒ තුළින් විවිධ රටවල සංචාරකයන්ට ශ්‍රී ලංකාවට පැමිණීමට අවස්ථාව ලැබිලා තියෙනවා.* ගුවන් යානා සමාගම්වල වැඩිවීමත් සමඟ ශ්‍රී ලංකාවේ ගුවන් තොටුපළ භාවිතා කළ සංඛාව වැඩිවීමක් සිදු වූවාද?ඇත්තටම ඔව්,එය ගුවන් සේවා ඉතිහාසයේ වාර්තාගත වැඩිවීමක් ලෙස සටහන් කරන්නට පුළුවන් .පසුගිය වසර සම්බන්ධයෙන් ප්‍රතිශතයක් ලෙස ගතහොත් 2012 වසරට වඩා 7% ක වැඩිවීමක් 2013 වසරේ දකින්ට පුළුවන්.මෙම තත්ත්වයන් දෙස බලනවිට පැහැදිලි වන කාරණයක් තමයි ලංකාවේ ගුවන් සේවා කර්මාන්තය ක්‍රමානුකූලව ඉදිරියට යමින් පවතින බව. ත්‍රස්තවාදය නිසා ගිනි ඇවිලුණු මේ රටතුල නැවත සංහිදියාවක් ගොඩනැගීමේ සෘජු ප්‍රතිඵල ගුවන් සේවා කර්මාන්තයට ලබාගන්න අපි උත්සාහ කරමින් ඉන්නවා.* ගුවන් සේවා කර්මාන්තයට අදාලව ලබා දී තියෙන පහසුකම් මොනවාද.මා කලිනුත් කීවා අපි ගුවන් සේවා කේන්ද්‍රයක් ලෙස ඉදිරියට යාමේ අභිලාෂයෙන් කටුයුතු කරන්නෙ.එහිදී ගුවන් තොටුපළ භාවිතා කරන ගුවන් මගීන්ට උපරිම පහසුකම් ලාබා දෙන්න ඕනි.වෙනත් ජාත්‍යන්තර ගුවන් තොටුපළ හා තරගකාරී ලෙස කටයුතු කිරීමේ වගකීම ජාතියක් විදියට අපි භාර ගන්න ඕණි. මේ අනුව බණාඩාරනායක ජාත්‍යන්තර ගුවන් තොටුපළේ පැමිණීමේ හා පිටවීමේ පර්යන්ත නවීකරණය කිරීමේ කටයුතු ආරම්භ කර තියෙනවා.එහි පිවිසුම් මාර්ග පිළිසකර කරනවා. ගුවන් මගීන් සදහා තීරු බදු සාප්පු පහසුකම් වැඩි දියුණු කිරීමට පියවර ගෙන තිබෙනවා. ඒ ඕනෑම ගුවන් යානාවක් භාවිතා කළ හැකිවන ලෙසට දැනට පවතින මීටර් 3350 දිග මීටර් 60 පළල ධාවන පථය මීටර් 75 දක්වා පුළුල් කරනවා.කුලී රථ සේවාව සදහා පහසුකම් වැඩි දියුණු කරන්න නවීන කාර්යක්ෂම වාහන ගෙන්වා ගැනීම සඳහා 50 % බදු පහසුකම් කුලී රථ හිමියන්ට ලබා දීමට කටයුතු යොදලා තියෙනවා.දැනට පවතින කල් ඉකුත් වූ වාහන වෙනුවට නව වාහන යෙදවීමෙන් ගුවන් මගීන්ට නව ගමනාන්ත කරා පහසුවෙන් ළගාවන්නට හැකියාව ලැබීමත් .එක්තරා ආකර්ශනීය පියවරක්.* කාලයක් සාකච්ඡා වුණා අභ්‍යන්තර ගුවන් තොටුපළ සංවර්ධනය මගින් ගුවන් මගීන්ට ගුවනින් රට තුළට යෑමට හැකියාව ලබා දෙනවා කියලා.එහි ප්‍රගතියක් තියෙනවාද?ඇත්තටම අපි එම කාර්යය තුළ ද සාධනීය පියවර රැසක් අරගෙන තියෙනවා.මේ අනුව රත්මලාන ගුවන් තොටුපළ සිටි එයාර් පෝර්ට් ලෙස සංවර්ධනය කිරීමට කටයුතු කළා.ඒ තුළින් අභ්‍යන්තර ගුවන් තොටුපළ අතර කුඩා ප්‍රමාණයේ ජෙට් යානාමගින් ගුවන් ගමන් පහසුකම් සැපයිමට හැකි වෙනවා.මඩකළපුව අභ්‍යන්තර ගුවන් තොටුපළ වල කටයුතු මාර්ග සංවර්ධන අධිකාරියෙත් ගුවන් හමුදාවේ දායකත්වයෙන් දැනට බොහෝ දුරට වැඩ අවසන් වෙමින් තියෙනවා.* මත්තල ගුවන් තොටුපල නැරඹීමට පැමිණි විරුද්ධ පක්ෂ මන්ත්‍රීවරුන්ට කරදර කරපු එක නුසුදුසු ක්‍රියාවක් කියලයි පොදුවේ පිළිගැනෙන්නේ ඒ ගැන මොකද කියන්නේ.එදා ඇති වු සිද්ධිය අපි අනුමත කරන්නේ නැහැ. අපි ගුවන් තොටුපළ බලන්ඩ අවශ්‍ය සම්පූර්ණ සහාය ලබා දුන්න . ඒ අයට ගුවන් තොටුපළ තුළ යම් යම් සීමාවන් තියෙන ප්‍රදේශ හැර නිදහසේ හැසිරෙන්ඩ ඉඩ දුන්න. මේ අයට විරෝධතාවක් ඇති වුණේ ගුවන්තොටුපළ භූමියෙන් පිටතදී. ඊට හේතුව එජප මන්ත්‍රීවරුන්ට මේකෙ වටිනාකමක් නැති වුණාට. මේ ප්‍ර‍දේශවල ජීවත්වන මිනිසුන්ට මත්තල ගුවන්තොටුපළ කියන්නේ සම්පතක්. ඔවුන් ඉල්ලා සිටියේ බොරු තොරතුරු මාධ්‍යවලට නොදී මේවායේ සැබෑ තත්ත්වය හෙලි කරන්ඩ කියලා. ඔවුන් බලපෑම් කළේ ඒකයි.අනික මහජනතාවගේ විරෝධතාවන් වලට මුහුණ දෙන්න දේශපාලඥයන්ට ශක්තිය තියෙන්ඩ ඕනි. අද බලන්ඩ ආණ්ඩුවට එරෙහිව කොයි තරම් පෙළපාලි යනවද. මන්ත්‍රීවරුන්ට ඇමතිවරුන්ට කොතරම් අපවාද කරනවද ජනාධිපතිතුමාට කොතරම් පරිභව කරනවද.අපේ ආසනයේ අලි මිනිස් ගැටුමට මැදි වෙන මිනිස්සු පාරට බැහැල ආණ්ඩුවටත් මටත් එරෙහිව කොයිතරම් විරෝධතා කරල තියෙනවා.ඉදිරියටත් කරාවි.මේ මන්ත්‍රීවරුන්ට මත්තල කටුගෙයක් කරනවා කියලයි පටන් ගත්තෙ. ඉතින් ඒක ගැන එම ප්‍රදේශවල ජනතාව ප්‍රකාශ කරනවා.යූ.එන්.පී.ආණ්ඩුවක් ආපුවහම මේක වහනවද කියලා.ඒකට ඔවුන් නිසි පිළිතුරක් දුන්නෙ නැහැ .මං සිතන්නෙ ඉතින් මිනිස්සු කලබල වෙලා දඟලන්ඩ ගත්ත.දැන් සිද්ධිය වෙලා ඉවරයි.මොනවා උනත් සිදුවුණු සිද්ධිය කොන්දේසි විරහිතව මාත් හෙළා දකිනවා. නමුත් ඒ අයට නැවත නැවතත් මත්තලට ඇවිල්ල සංචාරය කරල මිනිසුන්ගෙ සිත් දිනාගැනීමට කටයුතු කරන්න කියලා ඉල්ලා සිටිනවාමේ රටේ සංවර්ධනය භූගෝලීය වශයෙන් අසමතුලිතභාවයක් තිබුණ. විශේෂයෙන් උතුර-නැගෙනහිර තරුණයෝ යුද්ධයකට පවා පෙළඹුනේ ඒක නිසයි.දකුණ, ඌව, නැ‍ෙඟනහිර, උතුර, බටහිර මේ සියලු ප්‍රදේශවල විශාල යටිතල පහසුකම් ප්‍රමාණයක් ආරම්භ කරලා ඒවා ජනතාව අතට පත් කරමින් යනකොට එජාපයත්,අනිකුත් විපක්ෂ කණ්ඩායමුත් වියරු වැටිල ඒ දිහාවෙ බලනවා ජනතාවත් ඒ අය දිහාවෙ සැකෙන් බියෙන් බලන එකත් සාධාරණය එක් අතකට කොළඹට කිරි අපට කැකිරි කියපු ජනතා විමුක්ති පෙරමුණ දකුණේ භීෂණයට වඩාත් යොදාගත්තෙ ඒ ප්‍රදේශවල මිනිසුන්ගෙ ආර්ථික පීඩනය වගේම ඔවුන්ව නොසලකා ඉන්න බවට අරගෙන ගිය මතවාදයයි.අද එම තත්වය ජනාධිපතිතුමා වෙනස් කරන කොට ඒකට වැඩියෙන්ම රිදිල තියෙන්නෙ ජනතා විමුක්ති පෙරමුණට.මොකද එයාලට දැන් ඒ ප්‍රදේශවල ගිහිල්ල කිඹුල් කදුළු හලන්ඩ බැරුව යන නිසා. අලුතින් ඇරැඹූ වරාය , ගුවන් තොටුපළ එක් රැයකින් එක පැයකින් ප්‍රතිඵල ගෙන නොදෙන්න පුළුවන්.අපි අහල තියෙනවනෙ රෝමය ගොඩ නැඟුවේ එක් රැයකින් නොවේ කියලා. කොළඹ වරායත් , කටුනායක ගුවන් තොටුපළත් ඒ කාලෙ අරඹපු ගමන් යහපත් ප්‍රතිඵල නොදෙන්ඩ ඇති.ඒත් අද අවුරුදු ගණනාවකට පස්සෙ ඒවායේ යහපත් ප්‍රතිඵල අපි අත්විදිමින් ඉන්නව..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=f1405032</link>
    <topic>අපේ තරුණ ජවයට වේදිකාවේ තිරය ඇරේ</topic>
    <author>සාකච්ඡා කළේ- අනුෂාද් වෙදගේ ජාතික තරුණ සේවා සභාවේමාධ්‍ය උපදේශක / පාඨමාලා සම්බන්ධිකාරක</author>
    <content>ජාත්‍යන්තර මට්ටමින් ශ්‍රී ලංකාවට කීර්තියක් හිමිකරදෙමින් හම්බන්තොට රුහුණු මාගම්පුර ජාත්‍යන්තර සම්මන්ත්‍රණ ශාලාවෙන් ආරම්භ වී කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවෙන් අවසන් වීමට නියමිත 15 වන ජාත්‍යන්තර තරුණ සමුළුව සහ එහි පූර්ව සූදානම පිළිබඳව ශ්‍රී ලංකාවේ තරුණ කටයුතු පිළිබඳ අධ්‍යක්ෂ ජනරාල්, ජාතික තරුණ සේවා සභාවේ සභාපති සහ 2014 “තරුණයන් පිළිබඳ ලෝක සමුළුවේ” නිල මාධ්‍ය ප්‍රකාශක ලෙස කටයුතු කරන නීතිඥ ලලිත් පියුම් පෙරේරා මහතා සමඟ සිදුකළ විශේෂ සම්මුඛ සාකච්ඡාවකි.* 2014 මැයි මස 06 වන දිනෙන් ආරම්භ වීමට නියමිත “තරුණයන් පිළිබඳ ලෝක සමුළුවේ” ප්‍රගතිය මේ වන විට කවර මට්ටමක පවතී ද?පිළිගත් මූලාශ්‍ර සහ සමීක්ෂණවලට අනුව මෙවර ශ්‍රී ලංකාවේ පවත්වන තරුණ සමුළුවට ජාතික සහ ජාත්‍යන්තර වශයෙන් ඉහළම ප්‍රතිචාර ලැබෙමින් පවතින බව ප්‍රථමයෙන් සඳහන් කළ යුතුයි. එමෙන්ම සමුළුව ආරම්භ කිරීමට පෙර විවිධ පාර්ශ්වයන් සමුළුවේ අවසාන ඵලය සහ ඉන් සමස්ත තරුණ ප්‍රජාවට හිමිවන ප්‍රතිලාභ කෙරෙහි දැඩි අවධානයකින් පසුවීම ද ප්‍රශංසනීයයි.එහෙත් මාගේ විශ්වාසය නම් එකී උනන්දුව සහ උද්‍යෝගය සමුළුව පවත්වන කාල වකවානුව තුළදී මෙන්ම ඉන් පසුවත් පැවතියහොත් සමස්ත ක්‍රියාවලිය තුළින් අපේක්‍ෂා කළ අරමුණු සාර්ථක වන බවයි.කෙසේ වෙතත් මෙතෙක් සිදුවී ඇති ප්‍රගතිය පිළිබඳ තව දුරටත් විශ්ලේ්ෂණය කළහොත්, මේ වන විට ඉහළ ප්‍රමිතියකින් යුත් සමුළුවක් බවට පරිවර්තනය වෙමින් තිබෙන බව විශේෂයෙන් සඳහන් කළ යුතුයි.ආරාධිත බොහෝ රාජ්‍යතාන්ත්‍රිකයන් මෙන්ම තරුණ නියෝජිතයන්ගේ පැමිණීම සනාථ වීම තුළින් ඒ බව ප්‍රත්‍යක්ෂ වී තිබෙනවා එක්සත් ජාතීන්ගේ සංවිධානයේ මහ මණ්ඩලයේ සභාපති ආචාර්ය ජෝන් විලියම්ස් ඇෂේ මහතාගේ පැමිණීමත්, එක්සත් ජාතීන්ගේ සංවිධානයේ මහා මණ්ඩලයේ ලේකම් බැන් කී මූන් මහතාගේ උපදෙස් පරිදි එතුමාගේ තරුණ කටයුතු පිළිබඳ විශේෂ දූතයකු වශයෙන් කටයුතු කරන අහමඩ් අල් හෙන්දාවී මහතා ඇතුළු එම සංවිධානයේ ප්‍රාදේශීය ආයතනවල අධ්‍යක්ෂවරුන්, රටවල් ගණනාවක තරුණ කටයුතු විෂයභාර අමාත්‍යවරුන් ඇතුළු ඉහළ පෙළේ නිලධාරීන් ගණනාවකගේ පැමිණීම අපට මහත් ශක්තියක්.2014 “තරුණයන් පිළිබඳ ලෝක සමුළුව“ නියෝජනය කිරීමට නියමිත ප්‍රමුඛතම පාර්ශ්වය වන්නේ විවිධ රටවල් නියෝජනය කරමින් පැමිණෙන තරුණ තරුණියන්. ඒ අනුව මේ වන විට රාජ්‍යතාන්ත්‍රික මට්ටමින් පිළිගත් රටවල් 117 ක තරුණ නියෝජිතයින් මෙන්ම විවිධ මට්ටමේ ජාත්‍යන්තර තරුණ සංවිධාන නියෝජනය කරමින් 1000 කට අධික තරුණ පිරිසක් සමුළුවට පැමිණීමට නියමිතයි.*සංවර්ධනය වෙමින් පවතින රටක් වශයෙන් පිළිගැනෙන ශ්‍රී ලංකාවේ දී මෙවැනි දැවැන්ත ජාත්‍යන්තර සමුළුවක් පැවැත්වීම තුළින් සිදුවන යහපත් ප්‍රතිඵලය කුමක් ද?නිසැක වශයෙන්ම ශ්‍රී ලංකාව සංවර්ධනය වෙමින් පවතින රටක්. එහෙත් මෙහි වැදගත්කම වන්නේ මේ වන විට ශ්‍රී ලංකාව වේගයෙන් සංවර්ධනය වන නැතහොත් දියුණු වන රටක් වීමයි. ඒ බව අප සැවොම අවිවාදයෙන් පිළිගත යුතුයි.දකුණු ආසියාතික කලාපයේ භූගෝලීය වපසරිය තුළ පවතින බොහෝ රටවල් කලාපයට ආවේණික වූ පොදු ලක්ෂණවලින් යුක්ත වීම විශේෂත්වයක්. ඒ වාගේම මෙම කලාපයේ පවතින ගැටලුවල ස්වභාවය ද එකිනෙකට සමාන ස්වරූපයක් ගනු ලබනවා. නිදසුනක් වශයෙන් සමාජයීය ආර්ථික හා දේශපාලනික වශයෙන් පවතින ගැටලුවල සමාන බවක් දක්නට ලැබෙනවා.මෙහිදී අපේ රට දකුණු ආසියාතික කලාපයට අයත් කුඩා රාජ්‍යයක්, පැවතුණු බොහෝ ගැටලුවලින් මිදී කලාපයේ සෙසු රටවල් අභිභවා වේගයෙන් සංවර්ධනය වන රටක් බවට පරිවර්තනය වෙමින් තිබෙනවා. එමෙන්ම දකුණු ආසියාවට අයත් වෙනත් කිසිදු රටක තරුණයන් වෙනුවෙන් මෙවැනි ජාත්‍යන්තර සමුළුවක් පැවැත් වීමට සමත් වී නෑ. එබැවින් මෙම සමුළුව පැවැත්වීම තුළින් ජාත්‍යන්තරය හමුවේ අපගේ දේශීය අභිමානය ඉහළ තලයකට රැගෙන යාමට හැකියාව ලැබෙනවා සේම ජගත් ප්‍රජාවගේ ඇතැම් දුර්මත දුරලීමටත් සමුළුවෙන් ලැබෙන පිටිවහල කිසිසේත් ලඝු කර දැක්වීමට නොහැකියි.මෙවර “තරුණයන් පිළිබඳ ලෝක සමුළුවට පැමිණෙන නියෝජිතයන් මෙන්ම ජන සන්නිවේදන මාධ්‍ය මගින් ජගත් ප්‍රජාව වෙත ශ්‍රී ලංකාවේ සැබෑ තත්ත්වය පිළිබඳව දැනුම්වත් කිරීම තුළින් අනාගතයේ දී රාජ්‍යතාන්ත්‍රික සබඳතා ස්ථිර වශයෙන් ම පුළුල් වන බවත්, මෙහිදී විශේෂයෙන් සඳහන් කළ යුතු කරුණක්.ඒ නිසා මෙම තරුණ සමුළුව තවත් සැණකෙළියක්, උත්සවයක්, වැඩමුළුවක් නැතහොත් තරුණ කඳවුරක් ලෙස හුවා දැක්වීම කිසිසේත් යුක්තිසහගත නෑ. ශ්‍රී ලංකාවට පමණක් නොව සමස්ත ප්‍රජාවටම නිශ්චිත ප්‍රතිඵලයක් අත්කර දෙස සමුළුවක් වන බව ප්‍රත්‍යක්ෂයි.*වර්ෂ 1936 සිට විවිධ රටවල් කේන්ද්‍ර කරගෙන ජාත්‍යන්තර තරුණ සමුළු 14 ක් පවත්වා තිබෙනවා. ශශ්‍රී ලංකාවේ පවත්වන 15 ජාත්‍යන්තර තරුණ සමුළුව තුළ ඔබ දකින විශේෂත්වය කුමක් ද?“සහශ්‍ර සංවර්ධන දර්ශක 2015 ඔබ්බට” යන තේමා පාඨය ද මූලික කරගෙන 2014 මැයි මස 06 වන දින සිට 09 වන දින දක්වා ශ්‍රී ලංකාවේ පවත්වන 15 ජාත්‍යන්තර තරුණ සමුළුව නම් කර තිබෙන්නේ “තරුණයින් පිළිබඳ ලෝක සමුළුව” ලෙසයි.ලෝකයේ වෙසෙන ජනගහනයෙන් අඩකටත් වඩා වැඩි ප්‍රමාණයක් වයස අවුරුදු 30 අඩු තරුණ ප්‍රජාවක් නියෝජනය කරනවා. එමෙන්ම ඔවුන් තුළ විවිධ අභිමතාර්ථ පවතිනවා. මෙහිදී ඔවුන්ගේ අවශ්‍යතා සහ උවමනා ඉටුකර ගැනීම වෙනුවෙන් කවර හෝ බලපෑමක් යටපත් කරමින් පෙරට යාමට උත්සුක වීම ඔවුන්ගේ විශේෂ ලක්ෂණයක්.ඓතිහාසික වශයෙන් පරීක්ෂා කර බැලුවහොත්, මානවයාගේ ගමන් මගේ විප්ලවීය වෙනස්කම් සිදුකිරීමට පුරෝගාමී වී ඇත්තේ තරුණ ප්‍රජාවයි. එබැවින් තරුණ්‍යයේ ජීවින ස්වරූපය කඩිනමින් හඳුනාගෙන ඔවුන්ගේ සිතුම් පැතුම් ඉටුකරමින් ක්‍රමානුකූලව සමාජ වගකීම් දරා ගැනීමට හුරු කරවීම වැඩිහිටි සැමගේම යුතුකමක්.ඒ අනුව මෙම සමුළුව “තරුණයින් පිළිබඳ ලෝක සමුළුව“ වශයෙන් නම් කර, ප්‍රස්ත මට්ටමේ කතිකාවක් ගොඩනගා ගැනීමට අවශ්‍ය පසුබිමක් සලසා දී තිබෙන්නේ තරුණ ප්‍රජාවගේ අවශ්‍යතා සහ වුවමනා සම්බන්ධ කාරණා ඔවුන් තුළින්ම මතුකර ගැනීමේ අරමුණින්.එමෙන්ම තරුණ ප්‍රජාව පෙරමුණට ගෙන සහශ්‍රක සංවර්ධන දර්ශකයේ ඉලක්ක ජයගැනීමට ඔවුන්ගේ දායකත්වය ලබා ගන්නේ කෙසේ ද? ඒ වෙනුවෙන් සම්පාදනය වන න්‍යාය පත්‍රය කවර ස්වරූපයක පවතී ද? මේ අනුව ජාත්‍යන්තර වශයෙන් අභියෝග ජයගත හැකි තරුණ ප්‍රජාවක් බිහිකර ගන්නේ කෙසේ ද? යන ප්‍රශ්නවලට නිශ්චිත පිළිතුරු සමුදායක් මෙම තරුණ සමුළුවේ කතිකාව තුළින් නිර්මාණය කර ගැනීම කෙරෙහි විශේෂ අවධානයක් යොමුකර තිබෙනවා.*මෙවර ජාත්‍යන්තර තරුණ සමුළුවේ ප්‍රධාන ක්‍රියාකාරකම් මොනවා ද?2014 මැයි මස 06 වන දින හම්බන්තොට රුහුණු මාගම්පුර ජාත්‍යන්තර සම්මන්ත්‍රණ ශාලාවේ දී ජනාධිපති මහින්ද රාජපක්‍ෂ මහතාගේ ප්‍රධානත්වයෙන් මෙම සමුළුව ආරම්භ වීමට නියමිතයි. පසුව මැයි මස 07 වන දින සිට 09 වන දින දක්වා කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ දී තරුණ සමුළුවේ දෙවන අදියර ආරම්භ වන අතර, මෙහිදී ප්‍රධාන සම්මන්ත්‍රණයට සමගාමීව විශේෂ සමුළු, වටමේස සාකච්ඡා සහ සංවාද, වැඩමුළු මෙන්ම තරුණ ක්‍රියාකාරකම් කිහිපයක් පැවැත්වීමට සැලසුම් කර තිබෙනවා.එසේම මෙම ජාත්‍යන්තර සමුළුවට සහභාගී වන විවිධ මට්ටමේ තරුණ නියෝජිතයන්, නිලධාරීන්, එක්සත් ජාතීන්ගේ සංවිධානයේ විශේෂඥයන් සහ ජාත්‍යන්තර මට්ටමේ ප්‍රතිපත්ති තීරකයන් විෂය ක්ෂේත්‍ර 07 ක් ඔස්සේ න්‍යායාත්මක පසුබිම් 07 ක් සහ ඊට සමාන්තර අනු තේමා 07 ක් මුල්කර ගනිමින් සම්මන්ත්‍රණ හා සාකච්ඡා වාර ගණනාවක් පැවැත්වීමට නියමිතයි. අනතුරුව සියලු පාර්ශ්වයන් ගේ සාමූහික ප්‍රයත්නයෙන් සහ එකඟතාවකින් යුක්තව සම්පාදනය වන “කොළඹ තරුණ සමුළු ප්‍රතිපත්ති ප්‍රකාශය” එළි දැක්වීම ද විශේෂ කර්තව්‍යයක්.*ශ්‍රී ලංකාවේ පවත්වන ජාත්‍යන්තර තරුණ සමුළුව තුළින් සම්පාදනය වීමට යෝජිත “කොළඹ තරුණ සමුළුවේ ප්‍රතිපත්ති ප්‍රකාශය” සෑම රටක්ම පිළිගනීවිද? 2014 ජාත්‍යන්තර තරුණ සමුළුවේ නිල මාධ්‍ය ප්‍රකාශක වශයෙන් මේ සම්බන්ධව ඔබට ලබාදිය හැකි සහතිකය කුමක් ද?මෙම ජාත්‍යන්තර තරුණ සමුළුව පැවැත්වීම සම්බන්ධව ශ්‍රී ලංකා රජය සිදුකර තිබෙන්නේ සත්කාරක රට වශයෙන් අවශ්‍ය පහසුකම් සලසා දී ජාත්‍යන්තර මට්ටමින් පැමිණෙන රාජ්‍යතාන්ත්‍රිකයන් ඇතුළු තරුණ නියෝජිතයින් ගෞරවනීය ලෙස පිළිගැනීමයි. එසේම ඔවුන්ට නිදහසේ අදහස් සහ මතවාද ඉදිරිපත් කිරීමට අවශ්‍ය වේදිකාවක් සකස්කර දීමත්, ප්‍රමුඛතම අරමුණක් වී තිබෙනවා. මේ අනුව ඉන් ඔබ්බට ගොස් රජයේ මතිමතාන්තර බලහත්කාරයෙන් සමුළුවේ කතිකාවලට ඇතුළත් කිරීමේ කිසිදු වැඩසටහනක් ක්‍රියාත්මක නොවන බව මෙම ප්‍රශ්නයට පිළිතුරු ලබාදීමේ දී ප්‍රථමයෙන්ම අවධාරණය කළ යුතුයි.එසේම සෑම රටකින්ම සහභාගිවන තරුණ නියෝජිතයින් මෙන්ම අපේ රට නියෝජනය කරමින් සමුළුවට සහභාගී වන තරුණ තරුණියන්ට ද නිදහසේ අදහස් ප්‍රකාශ කිරීමට ඇති අයිතිය ශ්‍රී ලංකා රජය පූර්ණ වශයෙන් ලබා දී තිබෙනවා.පොදු එකඟතාවකින් යුක්තව සම්පාදනය වන “ප්‍රතිපත්ති ප්‍රකාශය” සමුළුවට සහභාගී වූ සහ සහභාගී නොවූ සෑම පාර්ශ්වයකටම නිරායාසයෙන්ම පිළිගැනීමට සිදුවන බවද මෙහිදී විශේෂයෙන් සඳහන් කළ යුතුයි.*2014 “තරුණයන් පිළිබඳ ලෝක සමුළුව“ සම්බන්ධව ඔබගේ අවසාන නිගමනය කුමක් ද?මේ අනුව සමාජ, ආර්ථික, දේශපාලනික, සංස්කෘතික සහ ආගමික වශයෙන් එකිනෙකට වෙනස් මුහුණුවරකින් යුත් තරුණ ප්‍රජාවක් එක් වේදිකාවක් මත, එක් අරමුණක් වෙත ළඟාවීමට දරන මෙම වෑයම කෙතරම් රමණීය අවස්ථාවක් වන්නේ දැයි වචනයෙන් පැවසිය නොහැකියි. කෙසේ වෙතත් මෙම සමුළුවේ අවසාන ඵලය තුළින් ශ්‍රී ලාංකීය තරුණ තරුණියන්ට මෙන්ම සමස්ත තරුණ ප්‍රජාවේ සංවර්ධනයට කෙටි සහ දිගු කාලීන වශයෙන් අතිශය වැදගත් ප්‍රයෝජන රැසක් හිමි වන බව නිගමනය කළ හැකියි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=f1405033</link>
    <topic>කළුබෝවිල ගම වටට විපුල්ලාපොල් ගස් දෙක මැද බැඳි ඔන්චිල්ලා</topic>
    <author>සටහන බුද්ධිකා බ්‍රාහ්මණගේ ඡායාරූප- රංජිත් අසංක</author>
    <content>කොහුවල මංසන්ධියේ වාහන තදබදය කවරදාකවත් නැතිතරමට ය. කොළඹ සිට පිළියන්දල දෙසට ගමන් ගන්නා වාහන බොහොමයක් කොහුවල මංසන්දිය පසුකර මඳ දුරක් ගිය තැන වේගය බාලකිරීම, හෝ ඇතමෙක් පාර වාහන අයිනේ නවතා වම් පස ඇති කතුරු ඔන්චිල්ලාවේ අපූර්වත්වය දෙස බලා සිටීම ඊට හේතුවයි.කතුරු ඔන්චිල්ලාව කී සැනින් චිත්ත රූපයට නැගෙන්නේ ළමා උයනක හෝ සැනකෙළි බිමකදී අත් දැක ඇති මිනිසුන් බහාලිය හැකි කුඩවලින් සමන්විත, යන්ත්‍රානුසාරයෙන් වටේට කරකැවෙන ඔන්චිල්ලාව යි. තදබදයක් ඇතිවන පරිදි නතර වී බලා සිටීමට තරම් අපූර්වත්වයක් එවන් නවීන ඔන්චිල්ලාවක ඇත්තේ නැත.මෙදා කොහුවල ඉදිකර ඇත්තේ සාම්ප්‍රදායික කතුරු ඔන්චිල්ලාවකි. ඔන්චිල්ලාව මැද ඇති රවුමක කෙනෙකු වේගයෙන් දුවයි. අට දෙනෙකු හිඳගන පදින ඒ විසල් ඔන්චිල්ලාව වේගයෙන් කරකැවෙන්නේ අඩි .... පමණ දිග පුවක් රීප්ප රවුමක හැඩයට නවා සකසා ඇති රවුම වටා දුවන මිනිස් බලයෙනි.ඔන්චිල්ලාවේ බංකු මත හිඳගන ඔන්චිලි පැදීමට සිටින පිරිස් පෝලිමක ආකාරයෙන් සිටගෙන සිටී. ඒ අතර ඉදිරියෙන්ම සිටින්නේ රතු, කහ, රෝස, නිල් පැහැ සාරි හතරකින් සැරසුණු සුරූපිනියන් හතර දෙනෙකු සමඟ සිටින තරුණයින් සිවු දෙනෙකි.ඉතා අලංකාර ලෙස සාරි ඇඳ අභරණ පැලඳ හිසේ මල් ගසා නෙත් තොල් අඳුන් ගල්වා අඟර දඟර ඔමරි පාමින් සිටින මේ සුරූපිනියන් සිවු දෙනා අවට සිටින කාගේත් උසුළු විසුළු වලට හේතුවක් වී ඇති සැටියෙකි. නංගී අක්කේ නමින් අමතමින් ඇතමෙක් ලිපිනය ඉල්ලීමට මෙන්ම දුරකතන අංක හුවමාරුවට ඉදිරිපත් වන්නේ අවට සිටින අය තව තවත් සිනා සයුරේ ගිල්වමිනි.ඊට හේතුව කිටි කිටියේ තද වන්නට සාරි ඇඳ පමණටත් වඩා ඔමරි පාමින් ඔන්චිල්ලාවේ හිඳ ගැනීමට සැරසී මේ කාන්තාවන් සේ සැරසී සිටින්නේ පිරිමින් වන නිසා ය. “ජෝඩු පැදීම” ලෙස හැඳින්වෙන මෙම අංගය සාම්ප්‍රදායික කතුරු ඔන්චිල්ලාවේ ඇති චාරිත්‍රයත් ඉටු කිරීමකි.“කළුබෝවිල ගම වට ට විපුල්ලා පොල් ගස් දෙක මැද බැඳි ඔන්චිල්ලා අට රියනක් දිග පොල් කඳ බැඳලා ලෑලි අටක් ගෙන එහි සවිකරලාපොලු හතරක් ගෙන රවුමට බැඳලා බංකු අටක් ගෙන අට කොන බැඳලා අට කොන අට දෙන වාඩි වෙයල්ලා”පිරිසක් ඔන්චිලි පදින අතර පිරිසක් උස් හඬින් කවි ගායනා කරන්නේ ප්‍රදේශය පුරාවට රැව් පිළිරැව් දෙනසේ ය. මේ ගී ගායනා ඇසෙන විට අවට නිවැසියන් ඔන්චිල්ලා බිමට එක්රොක් වන්නේ මහත් වූ බැතියකිනි.ඔන්චිල්ලා පැදීම සාම්ප්‍රදායික ජන ක්‍රීඩාවකි. එය පත්තිනි දෙවියන්ගේ ක්‍රීඩාවක් ලෙස ද සලකයි. ක්‍රීඩාවේ නිරත වන අය ආරක්‍ෂා කරදෙන ලෙස භාරවන්නේ පත්තිනි දෙවියන්ට යි.“පොල්ලෙන් පොල්ලට ජෝඩු පාගලා පොල්ලෙන්පැන්නට බය නොවියල්ලා බැඳපු අයට අපි ආසිරි පතලා අපිත් පදිමු බැඳී රන් ඔන්චිල්ලා”මෙය කතුරුඔන්චිල්ලාව පදින අතරතුර ගායනා කරනු ලබන තවත් කවියකි. ඔන්චිල්ලාවේ හිඳගන යාමට අමතරව ඔන්චිල්ලාව බැඳ ඇති දිගු පොල් කඳේ ගමන් කිරීම, ඔන්චිල්ලාව සවි කර ඇති පොල්ලකින් තවත් පොල්ලකට පැනීම වැනි ත්‍රාසජනක ක්‍රීඩාවන් ද කතුරු ඔන්චිල්ලාව පදින අතර සිදුකරන ක්‍රීඩාවන් ය. මෙසේ ක්‍රීඩා කරන සැම පත්තිනි දෙවියන්ගේ බැල්මෙන් ආරක්‍ෂා වන බව ක්‍රීඩා කරන්නන්ගේ අදහස යි.ඔන්චිලි පැදීමට මෙන්ම බොහෝ දෙනෙකු අවට රැස්වී සිටින්නේ මෙබඳු ත්‍රාසජනක දේ දැක ගැනීම සඳහායි.අතීතයේ සිංහල අවුරුදු සමයේ මෙබඳු ක්‍රීඩාවන් පැවැත්වීම සුලභ අංගයන් වී තිබුණ ද වර්තමානයේ මෙබඳු දේ දැක ගැනීමට ලැබීම ඉතාම දුලබ සිදුවීමකි. එසේම ඉතා නාගරික වූ කොහුවල වැනි ප්‍රදේශයක මෙබඳු සාම්ප්‍රදායික ක්‍රීඩාවක් ශේෂව පැවතීම සුවිශේෂී කාරණයකි.කොහුවල කතුරු ඔන්චිල්ලාව නිර්මාණය කිරීමේ කටයුතුවල ට උරදී සිටින්නේ මිග්ස් ක්‍රීඩා සමාජය යි.ජනශ්‍රති විද්‍යාව, ජන බස, ජන ඇදහිලි මෙන්ම ජන ක්‍රීඩා ආදිය පර්යේෂණ කරන්නන්ට කොහුවල කතුරු ඔන්චිල්ලාව හා ඒ හා බැඳි චාරිත්‍ර විදි අධ්‍යයනය වැදගත් බව නොකියමනා ය. පත්තිනිය සියලු දුක් උසුලා ගත් ගැහැණියගේ ප්‍රතිමුර්තය යි. ඇය සිය සැමියා සල්ලාලකම් බේබදුකම් හා සූදුවට ලොල් බවින් අනන්ත පීඩා වින්දා ය.එහෙත් ඈ සිය පතිනි බලයෙන් සියලු ගැහැටින් මිදුනා ය.අතීතයේ සිට අප සියලු වඳුරු වසංගත ආල පාලු ලෙඩ රෝග, වනසන ලෙස අයැදින්නේ ඇය යි. දරු සම්පත්, ගේ දොර වතුපිටි, රැකී රක්‍ෂා ලබා දෙන්නී ද ඇයයි. ඒ නිසායි කොහුවල කතුරු ඔන්චිලි වාරම් කවි සීපද අතරින් අද ද මෙලෙස රැවු පිළිරැවු දෙනු ඇසෙන්නේ.“පරසිදු පත්තිනි සඳ සැනසෙන්නේ සැතපුණු නින්දට හීන නොදෙන්නේ පලඟ කඩුවක් ගත්තා වැන්නේ කඩුව නොවෙයි අඩුවයි දැන ගන්නේ”මිග්ස් ක්‍රීඩා සමාජයේ සභාපති අනුර සිල්වා - කතුරු ඔන්චිල්ලාව හැදීම අපේ ප්‍රදේශයේ ආරම්භ වෙලා තියෙන්නේ එක්දාස් නමසිය හතලිස් හයේ දී විතර. ඒ කාලේ මේ ප්‍රදේ්ශයේ නියම ගමක අංගයන් තිබුණා. අඹ, කජු, කොස්, දෙල් පිරුණු වතු වගේම කුඹුරු ගොවිතැනත් කෙරුණා. ඒ නිසාම කතුරු ඔන්චිල්ලා හදන්න ඉඩකඩ ඊට අවශ්‍ය සම්පත් වගේම විවේකයත් තිබුණා. ඒ නිසාම වසරක් පාසා ප්‍රදේශ වාසීන්ගේ මූලිකත්වයෙන් කතුරු ඔන්චිල්ලා නිර්මාණය වුණා.ඒත් කාලයක් යද්දී මේ සම්ප්‍රදාය නතර වුණා. ඒ විදිහට නතර වූ අපේ සම්ප්‍රදාය 1984 දී අපි කට්ටියක් එකතු වෙලා නැවතත් ආරම්භ කළා. ඒ සඳහා “මිග්ස් ක්‍රීඩා” සමාජය ඇතිකර ගත්තේ. මේ වැඩේට ප්‍රදේශ වාසීන්ගේ සහයෝගය ඉතාම ඉහළයි. අද අපිට තිබෙන ලොකුම ගැටලුව ඔන්චිල්ලාව සකස් කිරීමටවත් ඉඩකඩක් නෑ, මෙවරත් ඔන්චිල්ලාව හදල තියෙන්නේ පෞද්ගලික ඉඩමක. දිගින් දිගටම අපේ මේ සම්ප්‍රදාය පවත්වාගෙන යාමට ඉඩමක් අත්‍යවශ්‍ය වෙනවා. ප්‍රදේශයේ බලධාරීන්ගෙන් මේ පිළිබඳව ඉල්ලීම් කර තිබෙනවා.හේමන්ත අබේවික්‍රම - කතුරු ඔන්චිල්ලාව නිර්මාණය කිරීමට වගේම අවසාන දවසේ දෙන දේවදානයටත් විශාල මුදලක් වැය වෙනවා. දළ වශයෙන් ඒ මුදල ලක්‍ෂ 6ක් පමණ වෙනවා. මේ සියලු මුදල් අපිට ලැබුණේ ප්‍රදේ්ශවාසීන් ගෙනි. දන්සලකට, තොරණකට මුදල් එකතු කරනවාට වැඩි උනන්දුවකින් මිනිස්සු මේකට එකතු වෙනවා.අපි ඔන්චිල්ලාව නිර්මාණය කිරීම ආරම්භ කළේ අලුත් අවුරුදු දවසට පහුවෙනිදා (15) දා සිටයි. දින 6ක් විතරම රෑ දවල් නැතිව වෙහෙස වෙලා වැඩ කරන්න වුණා. ඔන්චිල්ලාව බැඳලා පුරුදු ගමේ වැඩිහිටි අය ළඟින් ඉඳගන උපදෙස් ලබා දුන්නා. ඔන්චිල්ලාව බැඳලා අපි වටේට සීමාවක් ලකුණු කරනවා ඒ වටේට සරසලා මල් බුලත් තට්ටුවකුත් හදනවා.මේ සීමාව ඇතුළත පුද බිමක් ලෙසයි සලකන්නේ කිසි කෙනෙක් සෙරෙප්පු දෙකක් වත් දාගෙන සීමාවෙන් ඇතුළට එන්නේ නෑ. ඔන්චිල්ලාව නියම විදිහට හදල ඉවර වුණාට පස්සේ එහි ක්‍රීඩා කිරීම ආරම්භ කරන්නේ කපු මහත්තයෙකු ලවා යාතිකා කිරීමෙන් අනතුරුව යි. ඒ අනුව කපු මහත්තයා හතර කොන ආරක්‍ෂා කර කප් සිටුවනවා. භාර හාර වෙනවා මෙවර අපි කප් සිට වූයේ පහුගිය මාසේ විසිවැනිදා අන්තිම දවසේ ගරායක් නැටුම නටා දේව දානයක් දෙන බවට එදා භාර වුණා. දින 14 කට පස්සේ භාර ඔප්පු කරන්නේ හෙට දවසේයි.ප්‍රියන්ත දිසානායක-අපි අද සූදානම් වන්නේ දේව දානයට අවශ්‍ය කළමනා සූදානම් කර ගැනීමට හෙට උදේ ගරා යක් නැටුමින් පස්සේ ‍ෙද්ව දානය දෙනවා.දේව දානයට හාල් ගෝනි 07ක් පමණ බත් උයනවා. මේ සඳහා පොල් ගෙඩි 200ක් පමණ අවශ්‍යයි. එළවළු විශාල ප්‍රමාණයක් වුවමනා වෙනවා. කිලෝ 100ක පමණ මෑකරල් මාළුවක්, හත් මාළුව වගේම රතුලූනු කිලෝ 20ක අච්චරුවකුත් හදනවා. මේවා විශාල ප්‍රමාණ වුණත් ප්‍රදේශයේ සියලු දෙනා මේ සඳහා මුදලින් වගේම ශ්‍රමයෙන් දායක වෙනවා. මේ දානය සඳහා හාල් කිලෝ 50 විතර කැවුම් බදිනවා. කැවුම් බදින වැඩේ පටන් ගත්තේ පෙරේදා රාත්‍රියේ සිටම යි. මේ ඔන්චිල්ලාව බැඳපු සීමාවේම යි කැවුම් බැදීම සිදුකරන්නේ.ගරායකා නැටීමෙන් පසුව ඔන්චිල්ලාවට නැගීම තහන්චි ය. ඊට හේතුව ඉඳගන්නා ලෑලි එල්ලා තිබෙන කාදු ගරා යකා විසින් කපා දැමීම යි” දෙවියන් පිළිබඳව ඇති භක්තිය නිසාම හැම දේම සාර්ථක වනනබවට අප තුළ විශ්වාසයක් තිබෙනවා.2009 වසරේ දී කතුරු ඔන්චිල්ලාව බැන්දායින් පසුවයි මෙවර අපි නැවතත් ඔන්චිල්ලාව බැන්දේ බාධක කොතෙක් තිබුණත් කැපවීමෙන් කටයුතු කළ පිරිසක් සිටි නිසා සියල්ල සාර්ථක වුණා. අප සංගමයේ භාණ්ඩාගාරිකා ස්වර්ණා සිල්වා මහත්මිය වගේම බන්දු, චන්දන, සුගත්, හසිත, සෙන්ඩ්‍රෝ, උපුල්, ගෝමස්, සුගත් සුදු, නිශාන්ත වැනි අයගේ කැපවීම මේ කටයුත්ත සාර්ථක කර ගැනීමට වඩා වැදගත් වුණා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>03</day>
    </date>
    <link>http://www.dinamina.lk/2014/05/03/_art.asp?fn=f1405034</link>
    <topic>ලෝක තරුණ පරපුරට සුබ නිමිත්තක්</topic>
    <author>සටහන-ජයසිරි මුණසිංහ අශෝක සෙනෙවිරත්න මහතාට විශේෂ ස්තුතිය.</author>
    <content>ලොව පුරා විසිරී සිටින තරුණ තරුණියන් එක් ස්ථානයකට ඒකරාශී කොට ඔවුන්ට සංවේදී අත්දැකීම් බෙදා හදා ගැනීමට වේදිකාවක් තනාදීමේ ගෝලීය අවශ්‍යතාව වෙනුවෙන් හවුල්කාරිත්වය සැපැයීමට ශ්‍රී ලංකාව මැදිහත් වීම ආඩම්බරයට කරුණක් වේ. විශේෂයෙන්ම තරුණ තරුණියන්ගේ සහයෝගීතාවය සහ පුළුල් සහභාගීත්වය ඔස්සේ සංවර්ධනය පිළිබඳ කතිකාවතක් මෙන්ම න්‍යාය පත්‍රයක් ගොඩනැගීමට ඒ තුළින් හැකියාවක් උදා වී ඇත.තාරුණ්‍යයට අවේණික වූ සංවේදී ප්‍රශ්න රැසක බලපෑම නිසා ඇති වූ ඛේදජනක, කටුක අත්දැකීම් රැසකට අතීතයේ මෙන්ම වර්තමානයේ දී ද අප මුහුණ දෙමින් සිටින්නෙමු. එවැනි සමාජ සංසිද්ධි අතීතය තුළ නිශේ්ධනාත්මක බලපෑම ඇති කිරීමට හේතු වූ අතර එම නිසා අපේක්‍ෂිත සමාජ, ආර්ථික සංවර්ධන ක්‍රියාවලියට එකී සිදුවීම් බාධකයක් වශයෙන් ක්‍රියා කළ බව හඳුනාගත හැකි විය.තාරුණ්‍යය මුහුණ දෙන ගැටලු හඳුනාගෙන, ඔවුන්ගේ එම ගැටලුවලට ස්ථිරසාර වූ පිළියමක් යෙදීමට ක්‍රියාකාරී ලෙස දායකවීම සියලු දෙනාගේ ඇගැයීමට පාත්‍ර විය යුතුය.ඕනෑම මානව සමාජයක එකී සමාජ ව්‍යුහය නිර්මාණය වීමේ දී විවිධ තරාතිරමේ සාමාජිකයන්ගෙන් එය සමන්විත වී ඇති බව පැහැදිලි වේ. බිලින්දන්, ළමයින්, තරුණයන්, වැඩිහිටියන් සහ මහල්ලන් ආදී වශයෙන් මෙම පිරිස් හඳුනාගත හැකි වේ.මෙකී කවර තරාතිරමේ හෝ වයස් මට්ටමේ සමාජිකයන්ගෙන් සමාජය නිර්මාණය වී පැවැතිය ද එකී සමාජයේ ජීවත්වන තරුණ පිරිස සමාජ ප්‍රගමනය උදෙසා දායක වන ගාමක බලවේගය ලෙස සැලකිය හැකිය. ඔවුන් කෙරෙහි අවධානය යොමු කොට නිසි මඟපෙන්වීමක් සිදු කිරීමෙන් තරුණයා නිවැරැදි මාවතකට මෙහෙයවීමට හැකිනම් ඒ තුළින් ඕනෑම සමාජයකට ඵල ප්‍රයෝජන රැසක් ළඟා කර ගත හැකි වේ.විශේෂයෙන්ම ඕනෑම සමාජයක ඉදිරි අනාගත සංවර්ධන ඉලක්ක සපුරා ගැනීමට ක්‍රියාකිරීමේදී මෙකී තරුණ ජවය හා ශක්තිය භාවිතයට ගැනීම අතිශය වැදගත් වේ.තාරුණ්‍යය පිළිබඳ පවතින අදහස් පිළිබඳව ඒකීයත්වයක් හඳුනාගත හැකි නොවේ. විවිධ ක්ෂේත්‍ර තුළ තාරුණ්‍ය යනු කවරෙක් ද යන්න විවිධාකාරයෙන් අර්ථකථනය කිරීමට උත්සාහ ගෙන තිබේ. සමාජ විද්‍යාත්මක අර්ථ කථනයෙන් සමාජය තුළ පුද්ගලයාට උරුම කර දී ඇති ‘තරුණයා’ යන තත්ත්වයට අදාළ කාර්ය කොටස් සම්බන්ධ කොට විමසා බලන විට වයස අවුරුදු 15 – 25 අතර වයස් සමූහයට අයත් ගැහැණු පිරිමි දෙපක්‍ෂයම මෙම තරුණයා යන පදයෙන් ව්‍යවහාර වේ.මෙම වයස් කාණ්ඩයට අයත් යොවුන් ජනයා තවදුරටත් අධ්‍යාපනයේ නියැළෙන හෝ නැතහොත් අධ්‍යාපනය නිමකොට රැකියා සොයන හෝ රැකියා කරන සමාජ කණ්ඩායමක් වශයෙන් අර්ථකථනය කළ හැකි වේ. කෙසේ වුවත් ශ්‍රී ලංකාව වැනි සමාජයක අධ්‍යාපන අවස්ථා පුළුල් වීම නිසා තරුණ වියට එළැඹි කෙනකු සෑහෙන කාලයක් අධ්‍යාපනයේ නිරත වන අයුරු හඳුනාගත හැකිය. එම නිසා තවදුරටත් අධ්‍යාපනයේ නිරත වන සහ අධ්‍යාපනය නිම කොට රැකියා සොයන පිරිසත් පොදුවේ තරුණයන් වශයෙන් නම් කළ හැකි වේ.නව යොවුන් තරුණයා තමා අවට ඇති ලෝකය දෙස බලන්නේ දැඩි කුතුහලයෙනි. විශේෂයෙන් ජීව විද්‍යාත්මකව නැතහොත් කායික සිදුවන වෙනස්වීම් නැවුම් අත්දැකීමක් ලෙස මොවුන්ට හැඟේ. මෙම අවධිය තුළ තමා ග්‍රහණය කරගන්නා දෙය ඒ ආකාරයෙන්ම තමා සතු කරගැනීමට මෙකල මොවුන් ක්‍රියා කරනු ඇත. එවන් පසුබිමක තරුණයා කෙරෙහි අවධානය යොමු කොට වඩා හොඳ අවබෝධයකින් ක්‍රියාකිරීම අත්‍යාවශ්‍ය වේ. මේ නිසා අවශ්‍ය නිසි මඟපෙන්වීම ඔවුන් යහපත් මාවතකට යොමු කිරීමට හේතු වේ.ශ්‍රී ලාංකේය සමාජය ඇසුරින් තාරුණ්‍යය පිළිබඳ විමසීමේදී සාම්ප්‍රදායික අවධියට සාපේක්ෂව නූතන අවධිය ඉතා සංකීර්ණ ස්වරූපයක් පෙන්නුම් කරයි. අතීත සමාජ සංදර්භය තුළ සාම්ප්‍රදායික කාර්ය කොටස් දක්නට ලැබුණු අතර, පුද්ගලයන්ගේ අවශ්‍යතා ද ඉතා සීමිත විය. එම නිසා තරුණ විය ඉතා දීර්ඝ කාලයක් ලෙස දක්නට නොලැබුණි. නමුත් සමාජය ක්‍රමයෙන් සංකීර්ණ ස්වරූපයක් දක්වා පරිවර්තනය වීමේදී මේ තත්ත්වය වෙනස් වී තිබේ. විශේෂයෙන් අධ්‍යාපන අවස්ථා පුළුල් වීම, රැකියා ක්ෂේත්‍රය ප්‍රසාරණය වීම, පුද්ගලයන් විවාහ වන වයස ඉහළ යෑම වැනි හේතු හමුවේ නූතන අවධියේ දිගු කාලයක් තුළ තරුණ වියේ ගත කිරීමට පුද්ගලයාට සිදුව තිබේ.මෙම තත්ත්වය දියුණු නොදියුණු බේදයකින් තොරව ලෝකයේ සෑම රටකම දක්නට ලැබෙන වෙනස් වීමකි. එම නිසා තරුණවිය දීර්ඝ වීම සෑම මානව සමාජයකටම පොදු වූ දෙයක් බව සඳහන් කළ යුතුය.තරුණ විය තුළ තාරුණ්‍යයේ හැසිරීම් හඳුනාගැනීමේ දී එය ඉතා සංකීර්ණ කරුණක් වේ. වඩාත් පුළුල් අර්ථයෙන් විමසා බලන විට තරුණ වියේ හැසිරීම් කෙරෙහි සාධක රැසක් බලපානු ලබයි. මේවා එක් එක් සමාජයන්හි විවිධ විය හැකිය.කෙසේ වුවත් පොදුවේ විමසා බලන විට තාරුණ්‍යයේ චර්යාව තීරණය වීම කෙරෙහි සංස්කෘතිය, සමාජානුයෝජන ක්‍රියාවලිය, සමාජ ස්ථරය, සමාජ ආර්ථික පරිසරය, ආගම, අධ්‍යාපනය හා දේශපාලනය වැනි සමාජ සංස්ථා, වයස් සීමාව සහ නූතන සන්නිවේදන මාධ්‍යය ඒවා අතර ප්‍රධාන වේ.මෙම තරුණ වියේ හැසිරීම් දෙස තවදුරටත් අවධානය යොමු කිරීමේ දී සමාජයේ වෙනත් තරාතිරමේ හෝ වයස් කාණ්ඩයන්හි පුද්ගලයන්ට වඩා මොවුන්ගේ හැසිරීමේ යම් වෙනස්කම් හඳුනාගත හැකිය. තරුණ වියට පා තැබීමත් සමඟ සමාජය සමඟ පුළුල්ව බද්ධ වන මොවුන් තමා ඉදිරියේ ඇති සමාජ පරිසරය ස්වාධීනව ග්‍රහණය කරගැනීමට ක්‍රියාකරයි.මෙහිදී තවත් කෙනෙකුගේ අදහසක් මතයක් නොරුස්සන අතර තමා සිතූ දෙය හෝ සිදුකළ දෙය නිවැරැදි යැයි සිතීමට පෙලඹේ. කායික වශයෙන් ඇති වී ඇති වෙනස්වීම් නැවුම් අත්දැකීමක් ලෙස අභිමානයෙන් තේරුම් ගන්නා මොවුන් පෙර නොවූ විරූ ආකාරයෙන් සමාජය හා සම්බන්ධවීමට එය යොදා ගනු ලබයි.තමා අවට ඇති සමාජ පරිසරය සමඟ සම්බන්ධවීමේ දී තාරුණ්‍යයේ අවශ්‍යතා ඉටුකිරීමට එම සමාජය ක්‍රියා කරනු ඇතැයි තරුණ පිරිසේ අපේක්‍ෂාව වේ. ඕනෑම මානව සමාජයක් තම අවශ්‍යතා ඉටුකරනු ඇතැයි යන විශ්වාසයෙන් කටයුතු කිරීමේ දී යම් හෙයකින් එකී අවශ්‍යතා ඉටුකිරීමට පවතින සමාජය අපොහොසත් වුවහොත් ඊට එරෙහිව නැඟී සිටීමද මෙම තාරුණ්‍යයේ ස්වභාවයයි. මෙවැනි පසුබිමක තරුණයාට සමාජය සමඟ ක්‍රියාකිරීමේ දී විවිධ ගැටුම්වලට මුහුණ දීමට සිදු වේ. වර්තමාන සමාජය තුළ තරුණ අසහනය මෙකී ගැටුම්කාරී ස්වභාවයේ එක් අංශයක් ලෙස පෙන්වාදිය හැකිය. මෙම ගැටලුකාරී තත්වයන් සමාජයෙන් සමාජයට වෙනස්විය හැකිවේ. එක් එක් සංස්කෘතික පරිසර තුළ තරුණයන් මුහුණ දෙන ගැටලු විවිධ විය හැකිය. සංවර්ධනය වෙමින් පවතින රටක් වශයෙන් ශ්‍රී ලංකාවේ තරුණයා මුහුණ දෙන ගැටලු සහ සංවර්ධිත රටක තරුණ පරම්පරාව මුහුණ දෙන ගැටලු එකිනෙකට වෙනස් විය හැකිය.කෙනකු තරුණ වියට එළැඹෙත්ම ඔහු හෝ ඇය මීට පෙර තමා අපේක්‍ෂා නොකළ සමාජ වගකීම්, සමාජය තුළ නායකත්වය සහ පෙරමුණ ගැනීමේ අපේක්‍ෂාව ආදී බලාපොරොත්තු මුල්කරගෙන ක්‍රියාත්මක වේ. නමුත් එකී අපේක්ෂාවන් ඉටුකිරීමට සමාජය අපොහොසත් වන විට හෝ ඊට අවශ්‍ය අනුබලය ලබා නොදෙන විට ඊට එරෙහිව නැඟී සිටීමට තරුණ පරම්පරාව ක්‍රියාකිරීම සාමාන්‍යයෙන් දැකිය හැකි තත්ත්වයකි. තමන්ට යම් ආකාරයේ සමාජ වගකීම් සහිත පුද්ගලයකු ලෙස සමාජගත වීමට අවශ්‍ය වුවත් ඊට ඇති ඉඩකඩ සීමිත ය. මෙවන් පරිසරයක තරුණ හා වැඩිහිටි දෙපාර්ශ්වය අතර අන්‍යෝන්‍ය සුහදතාව වර්ධනය කොට තාරුණ්‍යයේ අවශ්‍යතා හඳුනාගැනීමට සහ ඔවුන්ගේ හඬට ඉඩක් ලබාදීමට ක්‍රියා කිරීම කාලීන අවශ්‍යතාවයක් ලෙස දැක්විය හැකි වේ.සංකීර්ණ සමාජ පරිසරයක් තුළ සිය අවශ්‍යතා ඉටු කරගැනීමට අනවරත අරගලයක යෙදෙන ආකාරයක් සියලු දෙනා තුළින්ම දක්නට ලැබේ. මෙකී තරගකාරී ආකාරයෙන් අවශ්‍යතා පසුපස හඹායාමේ දී එකිනෙකා කෙරෙහි දක්වන ආදරය, සෙනෙහස පළුදුවීමට ඇති ඉඩකඩ වැඩි වේ. කවර තරාතිරමක පුද්ගලයකු වුවත් තම ජීවිතයේ අත්‍යවශ්‍ය අවශ්‍යතාවයක් ලෙස ආදරය සෙනෙහස සඳහන් කළ හැකි වේ. විශේෂයෙන්ම තරුණවියට පිවිසෙත්ම මෙම විරුද්ධ ලිංගිකයන් කෙරෙහි දක්වන ඇල්ම සාමාන්‍ය තත්ත්වයකි. තමා ප්‍රාර්ථනා කරන දෙය අපේක්‍ෂා කරන ලෙස කෙසේ හෝ ලබා ගැනීමේ වුවමනාවෙන් ක්‍රියාකරන තරුණ පිරිස් ඒ සඳහා සමාජීය අනුමැතියක් නොලැබීම සහ වැඩිහිටියන්ගේ අවසරය නොලැබීම මත බිඳ වැටෙන තම ප්‍රේම සම්බන්ධය හේතු කොට ගෙන තම ජීවිතයෙන් පලායාමට තීරණය කිරීම ශ්‍රී ලාංකීය සමාජය තුළ තාරුණ්‍යයේ දක්නට ලැබෙන ප්‍රකට ලක්ෂණයකි.තරගකාරී අධ්‍යාපන ක්ෂේත්‍රය තුළද තරුණයන්ට විවිධ ගැටලුවලට මුහුණ දීමට සිදුවීම පැහැදිලි තත්වයකි. වැඩිවන ජනගහනයට සාපේක්‍ෂව අධ්‍යාපන අවස්ථාවන් ප්‍රසාරණය නොවීම නිසා මේ තත්ත්වය මතුව තිබේ. මේ රටේ උසස් අධ්‍යාපනය සඳහා යොමුවන පිරිස ප්‍රමාණාත්මකව සීමිතවීම හා ලබන උසස් අධ්‍යාපනය නූතන වැඩ ලෝකය සමඟ නොගැළපීම ද බරපතළ ගැටලු රැසකට හේතු වී තිබේ. විශේෂයෙන්ම සංවර්ධනය වන රටවල ප්‍රාථමික හා ද්විතීයික මට්ටමින් පසු අධ්‍යාපන ක්‍රියාවලියෙන් බැහැරවන තරුණ තරුණියන් ඉලක්ක කර ගනිමින් ඔවුන් රටේ සංවර්ධන ක්‍රියාවලියට දායක කරගැනීමට නිසි වැඩ පිළිවෙළක් ක්‍රියාත්මක නොකිරීමෙන් තරුණ පරපුර සමාජ විරෝධී චර්යාවන්හි නියැළීමට ඇති ඉඩකඩ වර්ධනය විය හැකිය.සමගාමීව සංවර්ධනය වෙමින් පවතින රටවල තරුණ ශ්‍රමය ඉලක්ක කරගනිමින් එකී ශ්‍රමය රටේ සංවර්ධනයට දායක කරගත හැකි ක්‍රමවේදයක් සකස් කිරීමට නොහැකි වීමද සමාජ අර්බුද රැසකට හේතු වී තිබේ. රැකියා ක්ෂේත්‍රයේ පුළුල් වීමක් සිදු නොවීම සහ තමාට ගැළපෙන සුදුසු රැකියාවක් සොයාගැනීමට ඇති දුෂ්කරතාව නිසා සමාජ අපචාරවලට නූතන තරුණ පරපුර යොමුවී ඇති අයුරු දක්නට ලැබේ.පොදු සමාජය දේශපාලනීකරණය වීමද තාරුණ්‍යය පිළිබඳ ගැටලු රැසක් මතුකර තිබේ. 1990 දී තරුණ අසහනය පිළිබඳ වූ ජනාධිපති කොමිෂන් සභා වාර්තාවේ මුල් පරිච්ඡේදයේ කියා ඇති කරුණක් වූයේ පොදු සමාජය දේ්ශපාලනීකරණයවීම හා දේශපාලන බලය පොදු සමාජය තුළ අනිසි ලෙස යෙදවීම තාරුණ්‍ය තුළ අසහනය වර්ධනය වීමට ප්‍රධාන හේතුවක් වූ බවයි. මෙම ප්‍රකාශයෙන් පැහැදිලිවන්නේ එවකට පැවැති සමාජය තුළ දේ්ශපාලන ක්‍රියාවලිය පොදු සමාජයේ අනිසි ආකාරයට ක්‍රියාත්මක වීමක් සිදුව ඇති බවයි. දේශපාලන ක්‍රියාවලියේ මෙම අසංවිධිත තත්ත්වය වඩාත් සංවේදී කොට ගනු ලැබුවේ එවකට තරුණ පිරිසයි. මෙවැනි පරිසරයක උතුරේ ද්‍රවිඩ තරුණයන් වෙනම දේශපාලන ක්‍රමයක් සහ වෙනම රාජ්‍යයක් ඉල්ලමින් අරගලයක් දියත් කළ අතර ඊට අනුරූපව දකුණේ තරුණයන් 1971 දී 1987 සහ 89 කාලයේදී පැවැති සමාජ ක්‍රමයට එරෙහිව නැගී සිටීම සිදුකරනු ලැබීය.මේ ආකාරයට ගෙවී ගිය අතීතය නැවැත විමසා බැලීමේ දී පෙනී යන්නේ බිඳ වැටුණ සමාජ ආර්ථික දේ්ශපාලනික පරිසරය තරුණවියට අදාළව ගැටලු රැසක් ඇති කිරීමට හේතු වී ඇති බවයි. එම අතීත සිදුවීම්වල අහිතකර ප්‍රතිඵල වර්තමානය තුළ ද කි‍්‍රයාත්මක වේ. උතුරේ යුද්ධය නිසා අවි ආයුධ පුහුණුව ලැබූ විශාල පිරිසක් දකුණේ අපරාධ සංස්කෘතියක් ඇති කිරීමට දායක වී සිටී. අනෙක් අතට ලාංකීය සමාජය තුළ තරුණයන් මුහුණ දෙන පීඩාකාරි තත්ත්වය පෙන්නුම් කරන කැඩපතක් ලෙස සියදිවි නසාගැනීම් පෙන්වා දිය හැකිය. ලෝකයේ සියදිවි නසාගැනීම් බහුල රටවල් අතර ශ්‍රී ලංකාව ද පසු වේ.මෙම දිවි නසාගැනීම අතරින් වැඩි ප්‍රමාණයක් නියෝජනය කරන්නේ් වයස අවුරුදු 25ත් 30ත් අතර තරුණ පිරිස්ය. මත්ද්‍රව්‍යවලට ගොදුරු වූ තරුණ පිරිස් ද මේ රටේ ප්‍රමාණාත්මකව ඉහළ අගයක් ගනු ලබයි. නාගරික ප්‍රදේශවල මෙන්ම ග්‍රාමීය ප්‍රදේශවල ද මේ ආකාරයට මත් ද්‍රව්‍යවලට ගොදුරු වූ තරුණ පිරිස් හඳුනාගත හැකිය. එපමණක් නොව නූතන විද්‍යුත් සන්නිවේදන මාධ්‍ය මඟින් කරනු ලබන බලපෑම ද තරුණ මනස විකෘති කිරීමට හේතු වශයෙන් දැක්විය හැකිය. තමා ඉදිරියේ ඇති ලෝකය අතැඹුලක් ලෙස දිගහැර බැලීමට තරම් ලෝකය කුඩා වී ඇත. එවැනි සන්නිවේදන විප්ලවයක ප්‍රමුඛ පාරිභෝගිකයන් වී ඇත්තේ තරුණ පරම්පරාවයි. සන්නිවේදන මාධ්‍ය හසුරුවන ඇතැම් ආයතන පාලනයකින් තොරවූ ලාභය උපරිම කරගැනීම සඳහා කවර හෝ දෙයක් විකාශනය කිරීම වැනි තත්ත්වයන් හමුවේ තරුණ මනස විකෘති කිරීමේ කොටස්කරුවන් බවට ජනමාධ්‍ය ද දැන හෝ නොදැන පත්ව සිටී.තරුණ පරම්පරාව මුහුණදී ඇති මෙවැනි ඛේදජනක තත්ත්වයන් හමුවේ ඔවුන් පැමිණි ගමන් මඟ වෙනස් කොට නිවැරැදි මාවතකට යොමු කිරීමේ කාලය දැන් එළැඹ තිබේ. ඕනෑම සමාජයක පූර්ණ සංවර්ධනයක් යනුවෙන් අදහස් කරන්නේ එකී සමාජයේ සමාජ ආර්ථික, දේ්ශපාලනික, සංස්කෘතික හා ආධ්‍යාත්මික යන සෑම අංශයකම සිදුවන ගුණාත්මක වෙනස් වීමකි. එම නිසා එවැනි බහුමානික සංවර්ධනයක් ළඟා කරගැනීමට රටක තරුණ පරපුරට කළ හැකි මෙහෙය අතිමහත් ය. සංවර්ධනය වෙත යන ගමනේදී වඩාත් ක්‍රියාශීලී හා විශේෂිත හැකියාවකින් යුත් තරුණ පිරිස කෙරෙහි විශ්වාසය තැබීම අනිවාර්යයෙන් කළ යුත්තකි.ඒ සඳහා ඔවුන්ගේ සංවේදී අත්දැකීම් බෙදාගැනීමට වේදිකාවක් තනාදීම අරමුණු කරගනිමින් ඉදිරි මැයි මස 06 - 10 වන දින දක්වා ශ්‍රී ලංකාවේ පැවැත්වෙන ලෝක තරුණ සමුළුව මේ සඳහා පුළුල් දායකත්වයක් සපයනු ඇතැයි සිතිය හැකිය. විශේෂයෙන් ලොව පුරා විසිරී සිටින තරුණ තරුණියන් එක් ස්ථානයකට ඒකරාශී කොට ඔවුන්ගේ හඬට අවස්ථාවක් දීමට සංවිධානය කර ඇති මෙම ලෝක තරුණ සමුළුව ශ්‍රී ලංකාව තුළ පමණක් නොව ජාත්‍යන්තර වශයෙන් තරුණ තරුණියන් මුහුණදෙන විවිධ ගැටලු සංවාදයන්ට බඳුන්කොට ප්‍රතිපත්තිමය සහ ක්‍රියාකාරී වශයෙන් ඒවා විසඳීම අප රටේ පමණක් නොව ලෝක තරුණ පරපුරේ අනාගත සංවර්ධනයේ සුබ පෙරනිමිත්තක් බව සඳහන් කළ යුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=n1405052</link>
    <topic>දුර්වලතා නිවැරැදි කරමින් දරුවන් අතරමං නොකරන අධ්‍යාපන ක්‍රමයක් නිර්මාණය කළ යුතුයි</topic>
    <author>මහින්ද අලුත්ගෙදර</author>
    <content>අධ්‍යාපන ක්‍රමයේ දැනට පවතින දුර්වලතා නිවැරැදි කරමින් අපේ අනාගත දරු පරපුර අතරමං නොවන අධ්‍යාපන ක්‍රමයක් රටතුළ නිර්මාණය කළයුතු බව ජනාධිපති මහින්ද රාජපක්ෂ මහතා අවධාරණය කළේය.අධ්‍යාපනයේ පවතින වැරැදිවලට කුමන ආණ්ඩුවක් වුවද වගකිව යුතු බව පෙන්වා දුන් ඒ මහතා සිංහල, දෙමළ භාෂා මෙන්ම රටේ ඉතිහාසයද උගන්වා අනාගතයේ දී රටට වැඩදායක දරු පරපුරක් බිහි කිරීමේ වගකීම සියලුදෙනා සතු බවද සිහිපත් කළේය.ජනාධිපති මහින්ද රාජපක්ෂ මහතා මේ බව ප්‍රකාශ කළේ ජනාධිපති ලේකම් කාර්යාලයේදී පැවැති සේවා නියුක්තිකයින්ගේ භාර අරමුදල් මණ්ඩල සාමාජිකයින්ගේ දරුවන් වෙනුවෙන් ක්‍රියාත්මක 05 වසර ශිෂ්‍යත්ව ප්‍රදානෝත්සවයට එක් වෙමිනි.ජාත්‍යන්තර පාසල් තුළ සිංහල, දෙමළ භාෂා සහ ඉතිහාස අධ්‍යාපනය ලබා නොදීම තුළින් දරුවන්ට ගැටලු රැසකට මුහුණ දීමට සිදුව ඇති බව පෙන්වා දුන් ජනාධිපති මහින්ද රාජපක්ෂ මහතා මෙම වැරැදි වහා නිවරැදි විය යුතු කාලය එළඹ ඇති බවද මාතෘ භූමියට ආදරය කරන රට පිළිබඳ හැඟීමක් ඇති දරුවෙකු බිහි කිරීමට නම් ඔවුනට අනිවාර්යයෙන්ම රටේ ඉතිහාසය පිළිබඳ අවබෝධයක් ලබා දියයුතු බවද ප්‍රකාශ කළේය.පහේ ශිෂ්‍යත්ව විභාගයෙන් සමත් දූ දරුවන්ට ශිෂ්‍යාධාර පිරිනැමීමට අවස්ථාව ලැබී සම්බන්ධයෙන් සතුටට පත්වන බව සඳහන් කළ ජනාධීපතිවරයා සෑම වසරකදීම මේ උත්සවය සංවිධානය කරන බවද මේ දරුවන් වෙනුවෙන් ශිෂ්‍යත්ව ලබා දෙන්නේ ඔවුන්ගේම මවුපියන් විසින් යන්න මතක තබා ගතයුතු බවද පැවසීය. ඔවුන් කරන සේවය වෙනුවෙන් ඒ ඒ ආයතන විසින් සේවා නියුක්තිකයින්ගේ භාර අරමුදල් මණ්ඩලය වෙත කරනු ලබන සියයට තුනක මුදල ආයෝජනය කිරීමෙන් මෙවැන්නක් සංවිධානය කරන බව සිහිපත් කළ මහින්ද රාජපක්ෂ මහතා ඒ අනුව මේ ශීෂ්‍යත්ව ලබා දෙන්නේ මේ දරුවන්ගේම මවුපියන් විසින් බවද ප්‍රකාශ කළේය.සේවා නියුක්තිකයින්ගේ භාර අරමුදල් මණ්ඩලයේ සාමාජිකයන්ගේ ශිෂ්‍යත්වය සමත් දූ දරුවන් 7,000 ට මෙම වසරේ ශිෂ්‍යත්ව ප්‍රදානය කෙරෙන අතර රුපියල් මිලියන 105 ක මුදලක් මේ සඳහා වෙන්කර ඇත. මහජන බැංකුවේ අනුග්‍රහයෙන් ඉංගි‍්‍රසි, සිංහල ශබ්ද කෝෂද එම දරුවන්ට ප්‍රදානය කෙරෙන අතර දිස්ත්‍රික්ක මටිටමින් වැඩිම ලකුණු ලබා ගනිමින් සිංහල හා දෙමළ මාධ්‍යයෙන් ශිෂ්‍යත්වය සමත් දූ දරුවන් 100 දෙනෙක් සඳහා ජනාධිපති මහින්ද රාජපක්ෂ මහතා අතින් ශිෂ්‍යත්ව ප්‍රදානය කෙරිණි.2013 වසරේ දී පැවැති 05 වසර ශිෂ්‍යත්ව විභාගයෙන් ලකුණු 198 ක් ලබාගත් ගාල්ල මහින්ද විද්‍යාලයේ සඳරු තත්සර බාලහේවා සිසුවාට විශේෂ තිළිණයක් ප්‍රදානය කිරීමද මෙහිදී සිදුවිය. 1994 වසරේදී මහින්ද රාජපක්ෂ මහතා කම්කරු අමාත්‍යවරයාව සිටියදී මෙම ශිෂ්‍යත්ව වැඩසටහන හඳුන්වා දුන්නේ ය. කම්කරු හා කම්කරු සබඳතා ඇමැති ගාමිණි ලොකුගේ, අධ්‍යාපන ඇමැති බන්දුල ගුණවර්ධන, සේවා නියුක්තයන්ගේ භාර අරමුදල් මණ්ඩලයේ සභාපති කේ.එම්.ඒ. ගොඩවත්ත, ක්‍රියාකාරී අධ්‍යක්ෂ තිස්ස කුට්ටිආරච්චි, විභාග කොමසාරිස් ජනරාල් ඩබ්ලිව්.එම්.එන්.ජේ පුෂ්පකුමාර මහත්වරුන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=n1405053</link>
    <topic>LTTEය ලෝක ත්‍රස්ත කල්ලියක් ලෙස පිළිගැනීම කැනඩාවට දුන් බලවත් පහරක්</topic>
    <author>පණ්ඩුක සමරසේකර</author>
    <content>ඇමෙරිකා එක්සත් ජනපද රාජ්‍ය දෙපාර්තමේන්තුව මඟින් නිකුත් කරන ලද ත්‍රස්තවාදය පිළිබඳ අභ්‍යන්තර තොරතුරු වාර්තාවෙහි ලොව ත්‍රස්තවාදී සංවිධාන 58 අතරට එල්.ටී.ටී.ඊ සංවිධානය ඇතුළත් කිරීම කැනඩාව වැනි එල්.ටී.ටී.ඊ. හිතවාදී රාජ්‍යයන්ට එල්ල කරන ලද බරපතළ පහරක් බව දේශපාලන විචාරකයෝ පවසති.මේ සම්බන්ධයෙන් “දිනමිණ”ට අදහස් දැක්වූ මෙරට දෙමළ දේශපාලනඥයන් ඇතුළු දේශපාලන විචාරකයන් කිහිපදෙනෙක් මෙසේ අදහස් දැක්වූහ.ත්‍රස්තවාදය පිළිබඳ ජාත්‍යන්තර විශේෂඥයකු වන ආචාර්ය රොහාන් ගුණරත්න මහතාඑල්.ටී.ටී.ඊ.ය සුරතල් කරන කැනඩාව පසුගියදා ඇමෙරිකානු රාජ්‍ය දෙපාර්තමේන්තුව විසින් ත්‍රස්තවාදය සම්බන්ධයෙන් නිකුත් කළ වාර්තාව හොඳින් පරිශීලනය කළ යුතුයි. වසර 2013 දීත් එල්.ටී.ටී.ඊ. යේ අරමුදල් රැස් කිරීමේ කටයුතු සිදු වූ බව එම වාර්තාවේ පැහැදිලිව දක්වා තිබෙනවා.දෙමළ ඩයස්පෝරාවේ කටයුතු කෙරෙහි ද මෙහි අවධානය යොමු කර තිබෙනවා. තවද එල්.ටී.ටී.ඊ. සාමාජිකයන් සහ ඔවුන්ගේ හිතවාදීන් ශ්‍රී ලංකාවේ මෙන්ම ඉන්දියාවේ සිට ක්‍රියාත්මක වන බව ද එම වාර්තාවේ සඳහන් වෙනවා.දමිළ ඩයස්පෝරාව උතුරු ඇමෙරිකාවේ යුරෝපයේ සහ ආසියාවේ සහය ඇතිව ත්‍රස්ත ජාලය ක්‍රියාත්මක වන බව ද ඇමෙරිකන් වාර්තාවේ සඳහන් වෙනවා. ශ්‍රී ලංකාවේ පමණක් නොව සමස්ත දකුණු ආසියා කලාපයේ යහපත සඳහා එල්.ටී.ටී.ඊ. ක්‍රියාකාරීත්වය සම්පූර්ණයෙන් නතර කළ යුතුයි.ශ්‍රී ලංකා මානව හිමිකම් කොමසාරිස් කොතලාවල ආරක්ෂක විශ්ව විද්‍යාලයේ නීති පීඨාධිපති ආචාර්ය ප්‍රතිභා මහානාම හේවා මහතා - ඇමරිකාව, බ්‍රිතාන්‍ය, ඉන්දියාව එල්.ටී.ටී.ඊ.ය තහනම් ත්‍රස්තවාදී සංවිධානයක් බවට නම් කර තිබියදීත් කැනඩාව එය නොකරන්නේ එහි ටොරොන්ටෝ අගනුවර තනිකරම දෙමළ ඩයස්පෝරාවේ ඡන්ද පදනම මත දේශපාලනය කරන නිසයි. එහි ද්‍රවිඩ ඩයස්පෝරාව නියෝජනය කරමින් පාර්ලිමේන්තු මන්ත්‍රීවරියක් පවා ඉන්නවා. ඉතින් මේ අය සෘජුව ම බලපෑම් කරනවා රජයට එල්.ටී.ටී.ඊය නීතිගත කරන්න. හැබැයි කැනඩාව එකක් තේරුම් ගත යුතු වෙනවා. ත්‍රස්තවාදය මුළු ලොව පුරා ව්‍යාප්ත වී තිබෙන මොහොතක කොයි වෙලාවක හරි එහි විපාකත් කැනඩාවට අත්විඳින්න සිදුවන බව.ඒ නිසා ඇමරිකාව, බ්‍රිතාන්‍ය, ඉන්දියාව වැනි රටවල ත්‍රස්තවාදය හිස ඔසවනවා. නමුත් මේ රටවල් දුන් ආදර්ශය පිළිගන්නට තවමත් කැනඩාව අපොහොසත් වෙලා. නමුත් එල්.ටී.ටී.ඊ. හිතවාදී දෙමළ ඩයස් පෝරාව දැන් ක්‍රියාත්මක වෙන්නේ පියවර 3ක් යටතේ. එහි මධ්‍යස්ථ මතධාරීන් ඉන්නවා ළමා ඩයස් පෝරාවක් ඉන්නවා අන්තවාදී පිරිසක් ඉන්නවා. මෙහිදී මධ්‍යස්ථ මතධාරීන් දැන් තේරුම් ගෙන තිබෙනවා රටක් තුළ එල්.ටී.ටී.ඊ ක්‍රියාකාරකම් සිදුවෙනවා නම් එහි අනිසි විපාක අනාගත පරපුරට විඳින්නට සිදුවන බව.මානව සම්පත් පිළිබඳ ජ්‍යෙෂ්ඨ ඇමැති ඩිව් ගුණසේකර මහතා- ඇමරිකාව වැනි ‍ලොව ප්‍රබලතම රටක එල්.ටී.ටී.ඊ සංවිධානය තහනම් ත්‍රස්ත කණ්ඩායමක් බවට පත්කර තිබියදීත් කැනඩාව එවැනි තීරණයක් එල්.ටී.ටී.ය. සම්බන්ධයෙන් නොගන්නේ ඔවුන් අවි ගත් ත්‍රස්ත ක්‍රියා සාධාරණීකරණය කරන නිසයි.තවද ඔවුන් මෙරට දෙමළ ජනතාව සුළු ජාතියක් ලෙස හංවඩු ගසමින් එය සුළු ජාතීන්ගේ ගැටල්වක් ලෙස මෙම ගැටලුව දිහා බලන නිසා එල්.ටී.ටී.ඊ.ය ත්‍රස්තවාදී සංවිධානයක් ලෙස හුවා දැක්වීමට මැලිවනවා. දෙමළ ඩයස්පෝරාව එම රටවල ප්‍රබලව රාජ්‍ය පාලනයට ද දායක වී ඇති බැවින් ද්‍රවිඩ ජනතාවගේ ඡන්ද බලාපොරොත්තුවෙන් රජයට බලපෑම් කරනවා.ඒ නිසා මෙරට දෙමළ ජාතීන් ගැන කිසිම කැක්කුමක් කැනඩාවට නැහැ. මෙම ප්‍රශ්නය දෙස ඔවුන් බලන ආකාරයත් ඇමරිකාව මෙම ප්‍රශ්නය දෙස බලන ආකාරයත් අනුව ගන්නා තීන්දු තීරණ වෙනස් වන බවද ඇමැතිවරයා ප්‍රකාශ කරයි.දැන් කළ යුතු හොඳම දෙය නම් රාජ්‍ය තාන්ත්‍රිකව සාක්ෂි සහිතව ඔවුන්ට අපේ නිර්දෝෂීභාවය පෙන්වා ඒ තුළින් අපේ ඇති අවංකභාවය ලොවට ප්‍රකාශ කිරීම මිස ඔවුන් ගන්නා තීන්දු තීරණ පිළිබඳ කලබල වීම නොවේ. පත්කළ මන්ත්‍රී ඒ.එම්.එම්. අස්වර් මහතාකැනඩාවේ සිටින දෙමළ ඩයස් පෝරාව අහිකුණ්ඨික ජාතියක්. වෙනසකට ඇත්තේ ඔවුන්ට යහමින් අතමිට සරුවී ඇති බව පමණයි. ද්‍රවිඩ ජාතික සන්ධානයේ ආර් සම්බන්ධන් මෑතක දී කළ කතාවක දී කීවේ ශ්‍රී ලංකාවේ වෙසෙන ද්‍රවිඩ ජාතිකයින්ට සමාන පිරිසක් ලෝකය පුරා ජීවත් වනවා කියලයි. ඉන් වැඩිම පිරිස කැනඩාවේ ඉන්නේ. ඔවුන් රාජ්‍ය පාලනයටත් හවුල් වෙලා. ඒ නිසා ද්‍රවිඩ පාලකයන්ගේ අණට කීකරුව එල්.ටී.ටී.ඊ.ය කැනඩාවේ නීතියානුකූල සංවිධානයක් බවට පත්කරලා.ඒ නිසා ඔවුන්ට හැමදාම පාර්ලිමේන්තුවේ ඉදල රජයට බලපෑම් කරන්නට පුළුවන්. ඔවුන් කවදාවත් මෙරට ද්‍රවිඩ ජනතාවගේ ජීවන තත්ත්වය උසස් කරන්නට කිසිදු ක්‍රියාමාර්ගයක් මෙතෙක් කර නැහැ.ඩයස්පෝරාව නමින් ද්‍රවිඩ සංවිධාන එක එක මට්ටමෙන් ජීවත් වෙනවා. මැර කල්ලි හරහා හොර මත්ද්‍රව්‍ය ජාවාරම සූක්ෂ්ම විදියට කරනවා. සමහර ප්‍රදේශවල සුද්දන් පවා මෙම මැරයින්ට බයේ ජීවත් වෙන්නෙ. රට පාවා දීලා හැමදාම ‍ෙකාටින්ට ආවඩමින් කැනඩාවේ පදිංචි දෙමළ ඩයස්පෝරාව කවදාවත් එල්.ටී.ටී.ඊ.ය තහනම් කරන්නට ඉඩ දෙන්නේ නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=n1405054</link>
    <topic>තරුණ සමුළුව හරහා නාස්තිය, දූෂණය, යටිමඩි ගැසීම් වුණොත් වගකීම ඩලස් අලහප්පෙරුම බාරගන්නවා</topic>
    <author/>
    <content>ලෝක තරුණ සමුළුව හරහා නාස්තිය, දූෂණය, වංචා, බිස්නස් හෝ වෙනත් යටිමඩි ගැසීම් කිසිවක් සිදුවන්නේ නැහැ. මොනයම් ආකාරයකට හෝ රාජ්‍ය මුදල්, රාජ්‍ය සම්පත් වැරදි පාරක ගියොත් එහි වගකීම සෘජුව ම ඩලස් අලහප්පෙරුම බාරගන්නා බව යෞවන කටයුතු සහ නිපුණතා සංවර්ධන අමාත්‍ය, ඩලස් අලහප්පෙරුම මහතා (04) කොළඹ දී ප්‍රකාශ කළේය.මෙම තරුණ සමුළුව කිසි ලෙසකින් අපේ රටේ ප්‍රාථමික දේශපාලනය සමඟ බද්ධ නොකළ යුතු බවත්, සමුළුව පොදුවේ ශ්‍රී ලාංකේය තාරුණ්‍යය සමඟ පමණක් සසඳා බැලිය යුතු බවත් මෙහිදී අමාත්‍යවරයා අවධාරණය කළේය.හෙට (06) මාගම් රුහුණුපුර ජාත්‍යන්තර සම්මන්ත්‍රණ ශාලාවේ දී ආරම්භ වන ලෝක තරුණ සමුළුවේ ප්‍රධාන ක්‍රියාකාරි කමිටු රැස්වීමේ දී ඒ මහතා මේ බව අවධාරණය කළේය.කොළඹ නාරාහේන්පිට, යෞවන කටයුතු සහ නිපුණතා සංවර්ධන අමාත්‍යාංශ ශ්‍රවණාගාරයේ දී පැවැති මේ රැස්වීමේ දී අමාත්‍ය ඩලස් අලහප්පෙරුම මහතා මෙසේ ද කීය.ශ්‍රී ලංකාවේ දී පැවැත්වෙන ලෝක තරුණ සමුළුව කිසි ලෙසකින් අපේ රටේ ප්‍රාථමික දේශපාලනය සමඟ බද්ධ කළ යුතු නැහැ. මෙය පොදුවේ ශ්‍රී ලාංකේය තාරුණ්‍යය සමඟ පමණක් සසඳා බැලිය යුතුයි. මෙම සමුළුව සඳහා අපේ පාර්ලිමේන්තුවේ තරුණ මන්ත්‍රීවරුන් පිරිසක් සහභාගි වෙනවා. මෙම සමුළුව පුරාම සාකච්ඡා කරන්නේ තරුණයින්ගේ ගැටලුව කුමක්ද? යන්න පිළිබඳවයි. මම මේ අමාත්‍යාංශය බාර ගනිද්දීත් ජනාධිපතිතුමා කිව්වේ තරුණ කටයුතු සඳහා තරුණයින්ගේ පැහැය දෙන්න කියලයි. බොහෝ විට අපේ රටේ වුණේ, යෞවන කටයුතු විෂය නිල් පාට අය අතේ තිබෙන විට අමාත්‍යාංශය නිල්පාට වෙනවා. කොළ පාට අය අතේ තිබෙන විට අමාත්‍යාංශය කොළ පාට වෙනවා. මේ අතීත ක්‍රමවේදය වර්තමානයේ යෞවන කටයුතු අමාත්‍යාංශයට කිසිදු අයුරකින් සිදුවන්නට අපි ඉඩ තබන්නේ නැහැ. ඒ පූජනීයත්වය අපි ඉදිරියටත් ආරක්ෂා කරනවා.මේ රටේ පාර්ලිමේන්තුව නියෝජනය කරන සියලූම දේශපාලන පක්ෂවල වයස අවුරුදු 18-30 ත් අතර ක්‍රියාකාරිකයකුට නිරීක්ෂකයකු ලෙස සමස්ත සමුළුව පුරාවට ම සහභාගී වන ලෙස අපි ඉල්ලා සිටියා. සමුළුව දෙස නිරුවත් දෑසින් බලන්න කියලා අපි ඔවුන්ගෙන් ඉල්ලා සිටිනවා. මම එක්තරා සතිඅන්ත පුවත්පතක දැක්කා, සමුළුව සඳහා රුපියල් කෝටි 70ක් වියදම් කරනවා කියලා ප්‍රවෘත්තියක්. ජනාධිපතිතුමා කැබිනට් මණ්ඩලය හරහා මේ සඳහා අනුමත කළේ රුපියල් මිලියන 250 යි. තරුණ කටයුතු සංවර්ධනය වෙනුවෙන් වෙන් කළ රුපියල් මිලියන 50 කුත් තිබුණා.ඉතිරිය සම්පූර්ණයෙන් ම වැය කරන්නේ අනුග්‍රාහක ආයතන. අපි විශ්වාස කරනවා සතිඅන්ත පුවත්පතේ සඳහන් මුදලින් හරි අඩකින් මේ සමුළුව අවසන් කර ගන්න පුළුවන් වේවි කියලා. මේ සමුළුව තුළ නාස්තිය, දූෂණය, වංචා, බිස්නස් හෝ වෙනත් යටි මඩි ගැසීම් කිසිවක් සිදුනොවන බව මා ඉතා වගකීමෙන් කියනවා. ගුවන් ටිකට්පත් නිකුත් කිරීම පවා අපි ලබා දුන්නේ රජය පිළිගත් ආයතන දෙකකට පමණයි. මෙම සමුළුවේ මොනයම් හෝ ආකාරයට රාජ්‍ය මුදල්, රාජ්‍ය සම්පත් වැරදි පාරක ගියොත් එම වගකීම තරුණ සේවා සභාවේ සභාපති, අමාත්‍යාංශ ලේකම් නොව, සෘජුව ම ඩලස් අලහප්පෙරුම බාර ගන්නවා.මේ සමුළුව සඳහා වියදම් කරන මුදල, මුදලින් තක්සෙරු කරන්න එපා. 1971 තරුණ නැඟිටීමේ විනාශය කිසිවෙක් මුදලින් තක්සේරු කර නැහැ. 1988 – 1989 තරුණ කැරැල්ල පිළිබඳවත් එසේමයි. වසර 30ක් පුරා සිදු වූ උතුරු නැගෙනහිර විනාශය මුදලින් තක්සේරු කළොත් මොන තරම් විශාලද? ඒ සඳහා අපි අත උස්සලා වසරකට රුපියල් බිලියන ගණන් අනුමත කළා.ශ්‍රී ලංකාවේ පළමු වතාවට ජාතික තරුණ ප්‍රතිපත්තියක් නිර්මාණය කළා. යෞවන කටයුතු විෂය සමඟ නිපුණතා සංවර්ධනය එක් කළ අමාත්‍යාංශයක් ලෝකයේ කිසිදු රටක හමුවන්නේ නැහැ. රුවන්ඩාවේ පමණක් යෞවන කටයුතු විෂය සමඟ තොරතුරු තාක්ෂණය එකතු කර තිබෙනවා. අද වනවිට අපේ රටේ අධ්‍යාපනය තුළ දරුවන් කැමති දේ ගන්න අවශ්‍ය පරිසරය සකස් කර තිබෙනවා. 1893 පළමු කාර්මික විද්‍යාලය ආරම්භ කර වසර 100කට පසුවයි, එම ක්ෂේත්‍රයේ පළමු උපාධිධාරියා බිහිවෙන්නේ. අපි 3,40,000ක් වසරකට පාසැලේ පළමු ශ්‍රේණියට බාරදීලා 20,000ක් විශ්වවිද්‍යාලයට ගියාම සතුටු වූ ජාතියක්.විභාග ප්‍රතිඵල ආවම දිවි නසාගන්න දරුවන් නිර්මාණය වූයේ ඇයි? කියලා අපි සොයා බැලුවද? තරුණයින් මේ ශතවර්ෂයේ අයිතිකරුවන් බව ජනාධිපතිතුමා පිළිගෙන තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=n1405055</link>
    <topic>කැනඩාවේ පාසලක එල්ටීටීඊ කොඩිය තහනම්</topic>
    <author>මහින්ද අලුත්ගෙදර</author>
    <content>කැනඩාවේ පාසලක් තුළ එල්.ටී.ටී.ඊ ධජය තහනම් කිරීමට එරට බලධාරීන් පියවර ගෙන තිබේ.කැනඩානු මාධ්‍ය වාර්තා කරන්නේ එරට ඔන්ටාරියෝ ප්‍රදේශයේ පිහිටි මධ්‍යඹ ද්විතියික පාසලක පැවති වාර්ෂික හමුවකට එම පාසලේ සිසුවෙකු විසින් එල්.ටී.ටී.ඊ ධජය රැගෙනැවිත් තිබු අතර ඒ හේතුවෙන් බලධාරීන් විසින් මේ තීරණය ගෙන තිබෙන බව වාර්තා වෙයි.එම පාසලේ 12 වන ශ්‍රේණියේ ඉගෙනුම ලබන කුමාර් මකන්දු නැමැති ශ්‍රී ලාංකික ද්‍රවිඩ ජාතික ශිෂ්‍යයෙකු මෙලෙස එල්.ටී.ටී.ඊ ධජය ගෙන ඒමට උත්සාහ දරා තිබෙන අතර පසුගිය වසරේ දීද එම පාසලේ ඇති වාර්ෂික හමුවට එල්.ටී.ටී.ඊ ධජය ගෙනවිත් ඇති බවද එම වාර්තා සඳහන් කරයි.අදාළ පාසලේ විදුහල්පතිවරයා විසින් එම ධජ පාසැල් භූමියට ගෙන ඒම තහනම් කර ඇති අතර දේශපාලන ක්‍රියාකාරකම් සඳහා පාසැල් සිසුන් යොදාගැනීමට ඉඩ නොතබන බව පවසා තිබේ.අදාළ ධජය ගෙන ආ ශිෂ්‍යා පවසා ඇත්තේ එම ධජය එල්.ටී.ටී.ඊ සංවිධානය සමඟ සම්බන්ධතාවයක් පවතින බවට තමා නොදන්නා බවත් තම සංස්කෘතිය විදහා දැක්වීමේ අරමුණින් මෙම ධජය ගෙන ආ බවයි. 2006 වසරේ දී කැනඩා රජය විසින් එල්.ටී.ටී.ඊ සංවිධානය ත්‍රස්ත සංවිධානයක් ලෙස ප්‍රකාශයට පත්කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=n1405056</link>
    <topic>නීති විරෝධීව රට යවන්න හැදූ සුදු හඳුන් තෙල් තොගයක් දැලේ</topic>
    <author>සුභාෂිණී‍ සේනානායක</author>
    <content>නීති විරෝධී ලෙස අපනයනය කිරීමට සුදානම් කර තිබු සුදු හඳුන් තෙල් තොගයක් ගුවන්තොටුපළ රේගුව විසින් අත්අඩංගුවට ගෙන තිබේ. ප්‍රංශයට යැවීමට සුදානම් කර තිබු මෙම සුදුහඳුන් තෙල් තොගය පෙරේදා (03) අත්අඩංගුවට ගෙන ඇත.මෙම සුදු හඳුන් තෙල් තොගයේ වටිනාකම රුපියල් කෝටියක් වන බවට ගණන්බලා තිබේ. ප්‍රංශයට අපනයනය කිරීම සඳහා සුදානම් කර තුබු සුදු හදුන් තොගයේ බර කිලෝ 25කි.ගුවන්තොටුපළ, ගුවන්බඩු පර්යන්තයේ තිබී මෙම සුදු හදුන් තෙල් තොගය සොයා ගෙන ඇති අතර මේ සම්බන්ධයෙන් රේගුව වැඩි දුර පරීක්ෂන සිදු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=n1405057</link>
    <topic>යතුරුපැදි සොරකමේ ආ අන්තරේ හිටපු කැඳවුම්කරුට සරසවි සිසුන්ගෙන් පහර</topic>
    <author>සමන්මලී ප්‍රියශාන්ති සහ අසේල කුරුළුවංශ</author>
    <content>යතුරුපැදියක් සොරකම් කිරීමට උත්සාහ ගනිමින් සිටිය දී අන්තර් විශ්වවිද්‍යාල ශිෂ්‍ය බල මණ්ඩලයේ හිටපු කැඳවුම්කරු සංජීව බණ්ඩාරට පේරාදෙණිය විශ්වවිද්‍යාලයේ සිසුන් කණ්ඩායමක් ඊයේ (04) පහර දී තිබේ.මොහු වෙනත් යතුරක් භාවිතා කරමින් යතුරුපැදිය සොරා ගැනීමට උත්සාහ දරා ඇත. ඊයේ උදේ නවයට පමණ පේරාදෙණිය විශ්වවිද්‍යාලයේ අරුණාචලම් ශාලාව ඉදිරියේ දී සිසුන් කණ්ඩායමක් තවත් සිසුවකුට පහරදෙමින් සිටිය දී විශ්වවිද්‍යාල උපකුලපතිවරයා එය දැක පහර දෙන සිසුන්ගෙන් කරුණු විමසා ඇත.එහිදී සිසුවකු පවසා ඇත්තේ තමන්ගේ යතුරුපැදිය සොරකම් කිරීමට උත්සාහ කළ නිසා ඔහුට පහර දුන් බවයි.උපකුලපතිවරයා පහරකෑමට ලක් වූ සිසුවාගේ ශිෂ්‍ය හැඳුනුම්පත ඉල්ලා සෝදිසි කිරීමේ දී ඔහු රුහුණු විශ්වවිද්‍යාලයේ සංජීව බණ්ඩාර බවට හඳුනාගෙන ඇති බව විශ්වවිද්‍යාලයේ ප්‍රකාශකයෙක් පැවැසීය. පසුව උපකුලපතිවරයා සිද්ධිය පිළිබඳ පරීක්ෂණ පැවැත්වීම ආරක්ෂක අංශය වෙත පවරා ඇත. ඒ වනවිට පහර දුන් සිසුන් සහ විශ්වවිද්‍යාලයේ මහා ශිෂ්‍ය සංගමයේ සිසුන් සාකච්ඡා කරමින් සිටි බව ද හෙතෙම පැවැසීය.ආරක්ෂක අංශය සිද්ධිය සම්බන්ධයෙන් කරුණු විමසන අවස්ථාවේදී ප්‍රකාශය වෙනස් කළ සිසුන් මෙය වැරදීමක් බව පවසා ඇත. සංජීව බණ්ඩාර ද තමන් වැරදීමකින් යතුරුපැදිය ගෙන යාමට උත්සාහ කළ බව පවසා ඇත.ආරක්ෂක අංශ සිද්ධිය සම්බන්ධයෙන් පොලිසියට පැමිණිලි කිරීමට අවශ්‍ය බව දන්වා ඇතත් සිසුන් එසේ කිරීම අවශ්‍ය නැති බවත් සමාදාන වීමට අවශ්‍ය බවත් පවසා ඇත. මෙම සිසුන් උපකුලපතිවරයාට කළ ප්‍රකාශය ආරක්ෂක අංශයේ දී වෙනස් කර ඇත්තේ මහා ශිෂ්‍ය සංගමයේ බලපෑමට බව පැවසේ. මෙම යතුරුපැදිය විශ්වවිද්‍යාලයේ ශාස්ත්‍ර පීඨයේ අවසන් වසර සිසුවකුගේ බවත් වාර්තා වේ. අන්තර් විශ්වවිද්‍යාල ශිෂ්‍ය බල මණ්ඩලයේ හිටපු කැඳවුම්කරු සංජීව බණ්ඩාර රුහුණු විශ්වවිද්‍යාලයේ වුවත් ඔහු ශිෂ්‍යභාවය අහෝසි වූවෙකි. මොහු විවිධ දේශපාලන කටයුතු පිළිබඳ සිසුන් දැනුවත් කිරීමට විටින් විට විශ්වවිද්‍යාලවලට යනු එනු ලබයි. එවැනි කටයුත්තක් සඳහා පේරාදෙණිය විශ්වවිද්‍යාලයට පැමිණි අවස්ථාවක මේ සොරකම සිදුකරන්න උත්සාහ ගෙන ඇති බව විශ්වවිද්‍යාල ප්‍රකාශකයා පැවැසීය.ශිෂ්‍ය අයිතිවාසිකම් වෙනුවෙන් පෙනී සිටින බව පවසමින් සිදුකරන මෙවැනි ක්‍රියා අනුමත කළ නොහැකි බවත් එම ප්‍රකාශකයා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=n1405058</link>
    <topic>හෙද නිලධාරී වර්ජනය අද අවසන්</topic>
    <author> සන්ධ්‍යා කරුණාරත්න</author>
    <content>සූතිකා පුහුණුව මුල් කර ගනිමින් හෙද නිලධාරීන් ක්‍රියාත්මක කළ වැඩ වර්ජනය අද (05) සිට නවතා දමන බව රාජ්‍ය සේවා එක්සත් හෙද සංගමය පවසයි. සූතිකා ගැටලුව විසඳීම සඳහා භාණ්ඩාගාර ලේකම් පී.බී. ජයසුන්දර මහතාගේ ප්‍රධානත්වයෙන් පත් කර ඇති විද්වත් කමිටුව කෙරෙහි විශ්වාසය තබා ගෙන මේ වැඩ වර්ජනයෙන් ඉවත් වීමට සංගමය තීරණය කර තිබේ.හෙද අභ්‍යාස පාසල්වල සියලුම හෙද සිසුවියන්ට සූතිකා පුහුණුව ලබා දෙන ලෙස සංගමය කළ ඉල්ලීම සෞඛ්‍ය අමාත්‍යාංශයෙන් නිල වශයෙන් පිළිගෙන නොමැති අතර ඊට නිසි විසඳුමක් ලබානොදීම හේතුවෙන් මේ වැඩ වර්ජනය ආරම්භ කෙරිණ.හෙදියන්ට සූතිකා පුහුණුව ලබාදීමෙන් පවුල් සෞඛ්‍ය සේවා නිලධාරිනියන්ට කිසිදු අසාධාරණයක් සිදු නොවන අතර හෙදියන්ගේ ගුණාත්මක බව වැඩි වීමෙන් රෝගී සත්කාර සේවා තවදුරටත් ගුණාත්මකව ලබාදීමට ‍හැකි බව ද සංගමය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=n1405059</link>
    <topic>ජය පිරිත් දෙසුම ආරම්භක මොහොතට ජනපති එක්වෙයි</topic>
    <author>ඡායාරූපය - ජනාධිපති මාධ්‍ය අංශය</author>
    <content>රටට, වීරෝදාර රණවිරුවන්ට, ජනතාවට සහ ජනාධිපති මහින්ද රාජපක්ෂ මහතා ප්‍රමුඛ රජයට සෙත්පතා රාජ්‍ය ආරක්ෂක අමාත්‍යාංශය විසින් සංවිධානය කළ මහා ජය පිරිත් දේශනය හත්වැනි වරට බණ්ඩාරනායක ජාත්‍යන්තර සම්මන්ත්‍රණ ශාලා පරිශ්‍රයේ දී පෙරේදා (3) පැවැති අතර එහිදී ජනාධිපතිවරයා අතින් මල් වට්ටියක් පූජා කොට මහ සඟරුවනට පිරිතට ආරාධනා කළ අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=n14050510</link>
    <topic>බුදු දහම විශ්වාස කළහොත් ජීවිතය සාර්ථක කරගත හැකියි</topic>
    <author>උපාලි කරුණාරත්න</author>
    <content>බෞද්ධ ධර්මය කෙරෙහි විශ්වාසය තබා කටයුතු කළහොත් සාර්ථකත්වය ලබා ගත හැකි බව ආරක්ෂක ලේකම් ගෝඨාභය රාජපක්ෂ මහතා පැවැසීය.අතීතයේ මෙන්ම වර්මානයේත් රට ආරක්ෂා කර ගැනීමට සහ නිසි මාර්ගයේ රැගෙන යාමට භික්ෂූන් වහන්සේලා කටයුතු කළ ආකාරය ජනතාව දන්නා බව ප්‍රකාශ කළ ඒ මහතා තම කටයුතුවලට නිරන්තරව මහා සංඝරත්නයේ ආශිර්වාදය ලබා ගන්නා බව කීය.ආරක්ෂක ලේකම්වරයා මේ අදහස් පළ කළේ ඊයේ (4) අමරපුර සිරි සද්ධම්මවංශ ධීරානන්ද සංඝ සභාවේ උපසම්පදා පුණ්‍ය මහෝත්සවයට සහභාගි වෙමිනි. මෙය කොළඹ මරදාන කුප්පියාවත්ත ජයසේකරාරාමයේ දී පැවැත්විණ. මෙහි මුලසුන අමරපුර සද්ධම්ම යුක්තික මාතර මහා නිකායේ මහානායක නාකුළුගමුවේ පේමසිරි මහ නාහිමියෝ හෙබවූහ. අමරපුර සිරි සද්ධම්මවංශ ධීරානන්ද සංඝ සභාවේ අධිකරණ සංඝ නායක බෙලිගල්ලේ ජිනවංශ නාමියෝ ඇතුළු නායක හිමිවරුන්, මහා සංඝරත්නය මේ අවස්ථාවට සහභාගි වූහ.ත්‍රස්තවාදය පැවැති සමයේ දුෂ්කර ගම්මානවල සිටි භික්ෂූන් වහන්සේලා සහ ජනතාව රට රැක ගැනීමට විශාල මෙහෙයක් කළා. රටේ ආරක්ෂාව සඳහා එම ප්‍රදේශයන්හි භික්ෂූන් වහන්සේලා නායකත්වය ගෙන ක්‍රියා කළා. විදෙස් රටවල බුදු දහම ප්‍රචාරය කිරීමේ දී බුද්ධිමත්ව කටයුතු කළ යුතු බව ද ආරක්ෂක ලේකම්වරයා පැවසීය.බෙංගමුවේ නාලක හිමියෝ -උප සම්පදා පුණ්‍ය කර්මය බුද්ධ ශාසනයේ පැවැත්මට ඉතාම වැදගත්. මේ අවස්ථාවට සහභාගි වන ආරක්ෂක ලේකම්වරයා අවංක බෞද්ධයෙක්. මා ආරක්ෂක අමාත්‍යාංශයේ පැවැති වැඩ සටහනකට සහභාගි වූ අවස්ථාවේ දානෙ වේලාව පැමිණියා. එහිදී ලේකම්තුමා තමා රැගෙන පැමිණි ආහාරය දාන වේලාවේ දී මට ලබා දුන්නා.පාරලිමේන්තු මන්ත්‍රී අතුරලියේ රතන හිමි -ශ්‍රී ලංකාව ලෝකයට විශාල ආදර්ශයක් දීපු රටක්. බුදු දහම තුළින් අපට හැකියි මුළු ලෝකයම දිනා ගන්න. ඉන්දියාවේ ද වර්තමානයේ විශාල බෞද්ධයන් පිරිසක් ඉන්නවා. මනුෂ්‍ය ජීවිතයක් ලබා ගැනීම ඉතා දුෂ්කරයි කියන එක අප මතක තබා ගත යුතුයි.මාවරලේ භද්දිය හිමි -උප සම්පදාව ලබන භික්ෂුන් වහන්සේලාගේ මවුපියන් අද විශාල සතුටක් ලබනවා. මේ රටට විවිධ ගැටලු ඇති වූ අවස්ථාවන්වල දී භික්ෂූන් වහන්සේලා පෙරට පැමිණියා. සමාජයේ දුක්විඳින ජනතාවට විශාල සේවයක් භික්ෂූන් වහන්සේලාට කළ හැකියි.මෙහිදී භික්ෂූන්වහන්සේලා කීප නමක් ම අනුශෘසනා පැවැත්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=n14050511</link>
    <topic>ධර්මරක්ෂිත මහානිකායේ මහානායක පදවිය තිරිකුණාමලේ ආනන්ද ස්වාමීන් වහන්සේට</topic>
    <author>මහින්ද අලුත්ගෙදර</author>
    <content>රාජකීය පණ්ඩිත, ශාස්ත්‍රපති තිරිකුණාමලේ ආනන්ද ස්වාමීන් වහන්සේට අමරපුර ශ්‍රී ධර්මරක්ෂිත මහානිකායේ මහානායක පදවිය පිළිබඳ අක්ත පත්‍ර ප්‍රදාන පුණ්‍යෝත්සවය ජනාධිපති මහින්ද රාජපක්ෂ මහතාගේ සහභාගිත්වයෙන් මහරගම සිරි වජිරඤාණ ධර්මායතනයේ දී ඊයේ (4) පැවැත්විණි.අපවත්වී වදාළ අග්ගමහා පණ්ඩිත මඩිහේ පඤ්ඤාසීහ නාහිමිගේ සහ වත්මන් මහරගම සිරි වජිරඤාන ධර්මායතනාධිපති අම්පිටියේ ශ්‍රී රාහුල ස්වාමීන් වහන්සේගේ ජ්‍යෙෂ්ඨ ශිෂ්‍යයන් වහන්සේ වන බම්බලපිටිය සිරි වජිරාරාමාධිපති රාජකීය පණ්ඩිත, ශාස්ත්‍රපති තිරිකුණාමලේ ආනන්ද ස්වාමීන් වහන්සේ අභිනව මහානායක ධූරයට තෝරා පත්කර ගන්නා ලදී.ඒ සම්බන්ධයෙන් වූ අක්තපත්‍ර ප්‍රදානය අමරපුර මහා සංඝ සභාවේ උත්තරීතර මහානායක දවුල්දෙන ශ්‍රී ඤාණිස්සර මහ නාහිමියන්ගේ සහ එම සංඝ සභාවේ සභාපති දොඩම්පහල චන්දසිරි මහනායක හිමියන්ගේ ප්‍රධානත්වයෙන් පැවැති මේ උළෙල මහත් අභිමානයෙන් හා උත්කර්ෂවත් අයුරින් පැවැත්විණි.උත්සවය ආරම්භ කරමින් පැමිණ සිටි පිරිස පංචශීලයෙහි පිහිටුවීම මහානායක දවුල්දෙන ශ්‍රී ඤාණිස්සර මහ නාහිමියන් විසින් සිදුකෙරුණු අතර මහානායක පදවි ප්‍රදාන පුණ්‍යෝත්සව කමිටුවේ සභාපති මහින්ද මඩිහහේවා මහතා විසින් පැමිණ සිටි ගිහි පැවිදි පිරිස පිළිගැනීම සිදුකරන ලදී.එයින් අනතුරුව අභිනව මහානායක හිමියන් වෙත අක්ත පත්‍ර ප්‍රදානය කිරීම අමරපුර මහා සංඝ සභාවේ උත්තරීතර මහානායක දවුල්දෙන ශ්‍රී ඤාණිස්සර මහ නාහිමියන්ගේ අතින් සිදුකෙරුණු අතර විජිනිපත පිළිගැන්වීම තිරිකුණාමලේ ආනන්ද ස්වාමීන් වහන්සේගේ මෑණියන් වන එච්.ඩබ්ලිව්. ඇලන්සිනා මහත්මිය විසින් සිදුකෙරිණි. මේ අවස්ථාවට පැමිණි ජනාධිපති මහින්ද රාජපක්ෂ මහතා මහානායක හිමියන් වෙත විශේෂ තිළිණයක් පිළිගැන්වීය.මේ අතර අමරපුර ශ්‍රී ධර්මරක්ෂිත මහානිකායේ මහානායක තිරිකුණාමලේ ආනන්ද මහනාහිමියන් වෙනුවෙන් සම්පාදනය කළ "අනඳ පබසර" කලාපය මෙන්ම කුමරතුඟ මුනිදස් මහ පඩිරුවන සහ අනඳ අභිනද ශාස්ත්‍රීය ග්‍රන්ථ ජනාධිපති මහින්ද රාජපක්ෂ මහතා වෙත පිළිගැන්වීම ද මෙහි දී සිදුවිය.ශ්‍රී ජයවර්ධනපුර විශ්වවිද්‍යාලයේ කුලපති මහාචාර්ය බෙල්ලන්විල විමලරතන, ශ්‍රී ලංකා රාමඤ්ඤ මහා නිකායේ අධිකරණ නායක මකුලෑවේ විමල නාහිමිවරුන් විසින් පැවිදි අනුශාසනා සිදුකරන ලද අතර සබරගමුව පළාත් ආණ්ඩුකාර වි.ජ.මු ලොකුබණ්ඩාර මහතා විසින් ගිහි අනුශාසනාව සිදු කළහ.1969 වසරේ ඔක්තෝබර් මස 29දා මහරගම ධර්මායතනයේ දී පැවිදි දිවියට පත් ශාස්ත්‍රපති තිරිකුණාමලේ ආනන්ද ස්වාමීන් වහන්සේ සිදුකරන ශාසනික හා සමාජ මෙහෙවර අගය කරමින් අභිනව මහානායක පදවිය පිරිනමා තිබේ.උන් වහන්සේ වෙත අක්ත පත්‍ර ප්‍රදාන පුණ්‍යෝත්සවයට ජ්‍යෙෂ්ඨ ඇමැතිවරුන් වන පී. දයාරත්න, අතාවුද සෙනෙවිරත්න, ඇමැතිවරුන් වන සුසිල් ප්‍රේමජයන්ත, දිනේෂ් ගුණවර්ධන, විමල් වීරවංශ, මහින්ද අමරවීර, පාඨලී චම්පික රණවක, බන්දුල ගුණවර්ධන, නියෝජ්‍ය ඇමැතිවරුන් වන එම්.කේ.ඩී.එස් ගුණවර්ධන, ගීතාංජන ගුණවර්ධන, ජනාධිපති ලේකම් ලලිත් වීරතුංග, ආරක්ෂක ලේකම් ගෝඨාභය රාජපක්ෂ, අගවිනිසුරු මොහාන් පීරිස් මහත්වරු ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=n14050512</link>
    <topic>රු.ලක්ෂ 20ක කප්පම් ඉල්ලා ටැක්සි රියදුරකු පැහැරගෙන මරා දැමූ සැක දෙකක් දැලේ</topic>
    <author>උපාලි කරුණාරත්න,පණ්ඩුක සමරසේකර සහ රක්ෂණ ශ්‍රියන්ත</author>
    <content>රුපියල් ලක්ෂ විස්සක කප්පම් මුදලක් ඉල්ලා පැහැරගෙන ගොස් මරා දැමූ ටැක්සි රියදුරෙකු සම්බන්ධයෙන් ද්‍රවිඩ ජාතික සැකකරුවන් දෙදෙනකු ඊයේ(04) මිරිහාන විශේෂ අපරාධ කොට්ඨාශය මගින් අත්අඩංගුවට ගෙන ඇත.පසුගිය මාර්තු 26 වනදා අතුරුදහන් වී ඇති මෙම ටැක්සි රියදුරු නිදහස් කිරීමට රුපියල් ලක්ෂ විස්සක කප්පම් මුදලක් ඉල්ලා ඇති අතර පවුලේ ඥාතීන් විසින් එම මුදල ලබා නොදීම හේතුවෙන් මෙම රියදුරා ඝාතනය කර ඇති බවට තොරුතුරු හෙළිවී ඇතිබව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා ප්‍රකාශ කරයි.හොරණ කටුනේරිය වත්ත ප්‍රදේශයේදී කුලී රථ රියදුරු ඝාතනය කර තිබියදී පසුගිය 27 වනදා මළ සිරුර සොයාගෙන ඇති අතර මිරිහාන විශේෂ අපරාධ කොට්ඨාශය විසින් කරන ලද පරීක්ෂණ වලදී මෙම සැකකරුවන් කොස්ගම කණම්පැල්ල ප්‍රදේශයේදී අත්අඩංගුවට ගැනීමට හැකිවී ‍තිබේ.මිරිහාන පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=n14050513</link>
    <topic>ලෝක තරුණ සමුඵවට දේශීය නියෝජිතයන් 173ක් පුහුණු කරයි</topic>
    <author>චමීර ඇල්ලදෙණිය</author>
    <content>ශ්‍රී ලංකාවේ දී පැවැත්වෙන ලෝක තරුණ සමුඵවට සහභාගී වන දේශීය තරුණ නියෝජිතයින් 173 දෙනෙකු පුහුණු කර ඇත.මෙහිදී නායකත්ව කුසලතාවන් වර්ධනය කර ගැනීම, ලෝක තරුණ සමුළුව පැවැත්වෙන වකවානුව තුළ තරුණ නියෝජිතයන් ක්‍රියා කළ යුතු ආකාරය යනාදී වශයෙන් ප්‍රධාන මාතෘකා 14ක් හා සමාන්තර සැසි 14ක් සම්බන්ධ කර ගනිමින් මෙම පුහුණු වැඩසටහන ක්‍රියාත්මක කෙරේ.මෙම පුහුණු වැඩසටහන සඳහා ශ්‍රී ලංකා යෞවන සමාජ සම්මේලනය නියෝජනය කරමින් තරුණ නායකයන් 52ක්, විවිධ සංවිධාන හා පාසල් නියෝජනය කරමින් සම්මුඛ පරීක්ෂණ මඟින් තෝරා ගත් තරුණ තරුණියන් 85 දෙනෙක්, එක්සත් ජාතීන්ගේ සංවිධානයේ තරුණ උපදේශක කමිටුව නියෝජනය කරමින් 15 දෙනෙක් හා ශ්‍රී ලංකා යූත් පාර්ලිමේන්තුව නියෝජනය කරමින් 21 දෙනකු සහභාගි වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=n14050514</link>
    <topic>අහිංසක රෝගීන්ගේ ජීවිත බිලි ගන්න එපා</topic>
    <author>සන්ධ්‍යා කරුණාරත්න</author>
    <content>අහිංසක රෝගීන්ගේ ජීවිත බිල්ලට නොදී මනුෂ්‍යත්වයේ නාමයෙන් සේවයට පැමිණෙන ලෙසත් ගැටලුවක් ඇත්නම් ඕනෑම දවසක පැය 24 ම සාකච්ඡා කිරීමට සූදානම් බවත් සෞඛ්‍ය ඇමැති මෛත්‍රීපාල සිරිසේන මහතා හෙද හෙදියන්ගෙන් ඉල්ලීමක් කරයි‍.සූතිකා පුහුණුව සම්බන්ධයෙන් ඇති වී තිබෙන හෙද - පවුල් සෞඛ්‍ය සේවා නිලධාරි අර්බුදය සම්බන්ධයෙන් ඇමැතිවරයා කැඳ වූ හදිසි ප්‍රවෘත්ති සාකච්ඡවේදී පෙරේදා (03) මේ බව පැවැසුවේය.සෞඛ්‍ය සේවාවේ වෘත්තීය සමිති 106 ක් තිබෙන අතර එපමණ වෘත්තීය සමිති සංඛ්‍යාවක් ක්‍රියාත්මක වන කිසිදු අමාත්‍යාංශයක් මෙරට නොමැති බවත් වෘත්තීය සමිති 15 ක්‍රියාකාරිව පවතින බවත් ඇමැතිවරයා කීය.අමාත්‍යාංශයේ ඇමැතිවරයා ඇතුළු ඉහළ නිලධාරින්ගේ කාලයෙන් වැඩි කොටසක් වෘත්තීය සමිති සමඟ සාකච්ඡා කිරීමට ගත වන අතර සූතිකා පුහුණුව සම්බන්ධයෙන් පවතින ගැටලුව තාක්ෂණික ගැටලුවක් බව ද ඇමැතිවරයා පැවැසීය.වර්තමාන රජ‍ය යටතේ හෙද සේවාවට තරම් වෙනත් කිසිදු රජයේ සේවාවකට ප්‍රතිලාභ ලබා දී නොමැති බව ද ඇමැතිවරයා කීය. හෙද නිලධාරින්ගේ නිල ඇඳුම් දීමනාව රුපියල් 9000 සිට රුපියල් 14,500 දක්වාත්, හෙද ආචාර්යවරුන්ගේ නිල ඇඳුම් දීමනාව රුපියල් 8000 සිට රුපියල් 10,500 දක්වාත්, හෙද හෙදියන්ගේ අතිකාල දීමනාව ඔවුන්ගේ ඉල්ලීම පරිදි රේට් ක්‍රමයකට පරිවර්තනය කර පැයකට රුපියල් 200 බැඟින් වන පරිදි ලබාදුන් බවත් ඇමැතිවරයා ප්‍රකාශ කළේය.මීට අමතරව උපාධිය දක්වා අධ්‍යාපනය හැදෑරීමේ අවස්ථාව, හෙද ව්‍යවස්ථාව ක්‍රියාත්මක කිරීම, අනතුරු දීමනාව ඉහළ නැංවීම, මෙතෙක් හෙදියන්ට ලබාදී නොතිබූ වෛද්‍යවරුන්ට පමණක් ලබාදුන් සන්නිවේදන දීමනාව රුපියල් 2000 දක්වා වැඩි කිරීම යනාදිය හිමි කර දුන්නේ හෙද සේවාව ශ්‍රී ලංකාවේ රෝහල්වල අත්‍යවශ්‍ය සේවාවක් වන නිසා යැයි ද ඇමැතිවරයා පැවැසුවේය. රෝහල්වල දරු ප්‍රසූතියකදී හෙදියන් මෙන්ම පවුල් සෞඛ්‍ය සේවා නිලධාරිනියන්ගේ ද සේවය අත්‍යවශ්‍ය වේ. ඉතාම සුහදශීලිව මෙපමණ කලක් මේ දෙපාර්ශ්වයම තම රාජකාරි ඉටු කළත්, හෙද ශිෂ්‍යයාවන්ට සූතිකා පුහුණුව ලබාදීම 2009 "බී" කණ්ඩායමෙන් ආරම්භ වීමත් සමඟ මේ ගැටලුව උද්ගත වීම සිදු විය.මේ සම්බන්ධයෙන් අමාත්‍යාංශයේ ස්ථාවරයේ කිසිදු වෙනසක් නොමැති අතර සූතිකා පුහුණුව ලබාදීම සම්බන්ධයෙන් ඉදිරියටත් අමාත්‍යාංශය කටයුතු කරනුයේ මේ සම්බන්ධයෙන් පත් කළ විද්වත් කමිටුවේ නි‍ර්දේශ මත පමණක් බවත් ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=n14050515</link>
    <topic>බෙහෙත්-ඖෂධ උපකරණ අඩංගු කබඩ්වල යතුරු පවා මාරු කරලා</topic>
    <author>සන්ධ්‍යා කරුණාරත්න</author>
    <content>සූතිකා පුහුණුව මුල් කර ගනිමින් හෙද හෙදියන් ගෙන යන වැඩ වර්ජනයේදී රෝහල්වල ඖෂධ, වෛද්‍ය උපකරණ අඩංගු කබඩ්වල යතුරු මාරු කර බාර දීම සහ ඖෂධවල ලේබල් වෙනස් කිරීම කඩාකප්පල්කාරී ක්‍රියාවක් බව සෞඛ්‍ය අමාත්‍යාංශයේ ‍ජ්‍යෙෂ්ඨ නිලධාරියෙක් පැවැසුවේය.වෛද්‍යවරු, පවුල් සෞඛ්‍ය සේවා නිලධාරිනියන් සහ සෙසු කාර්ය මණ්ඩලය රෝගී සත්කාර සේවාවන්වල නිරත වුවත් මෙවැනි ක්‍රියාවන් කිරීම හේතුවෙන් රෝගී සත්කාර සේවාවන් අඩාල කිරීමට හෙද හෙදියන් කටයුතු කර ඇති බව ද‍ හෙතෙම කීය.සිරින්ජර්, තුවාල සුද්ධ කරන අඩු, ඖෂධ ඇතුළු වෛද්‍ය උපකරණ මේ කබඩ්වල දමා වසා ඇති අතර රෝගී සත්කාර සේවාවට අවශ්‍ය වු විට ඒවා ගැනීම සිදු කෙරේ.‍ මේ හේතුවෙන් කොළඹ ජාතික රෝහලේ පවා කබඩ් කඩා අවශ්‍ය උපකරණ හා ඖෂධ ගැනීමට සිදු වූ බවත් ඇතැම් කාමරවල ලොකර් පවා කැඩීමට සිදු වූ බවත් හෙතෙම පැවැසීය.වෛද්‍යවරු, පවුල් සෞඛ්‍ය සේවා නිලධාරිනියන් හා සෙසු කාර්ය මණ්ඩලය රෝගී සත්කාර සේවා නිසි ලෙස ලබාදීමේ දි එය කඩාකප්පල්කාරී කිරීමේ අරමුණෙන් හෙද හෙදියන් මෙවැනි ක්‍රියාවල යෙදී ඇතැයිද ඔහු කීය.මේ සම්බන්ධයෙන් ජාතික රෝහලේ නියෝජ්‍ය අධ්‍යක්ෂ වෛද්‍ය සිරිල් ද සිල්වා මහතාගෙන් විමසූ විට එකක් දෙකක් යතුරු මාරු කර බාර දී ඇති බවත් ඔවුන්ගේ වැඩ වර්ජනය හේතුවෙන් රෝගී සත්කාර සේවාවන්හි බරපතල තත්ත්වයක් උද්ගත නොවූ බවත් පැවැසුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=n14050516</link>
    <topic>ජාතික විදුලි පද්ධතියට නොරොච්චෝලෙන් මෙගාවොට් 900 ක ධාරිතාවක් ජූලි මස සිට</topic>
    <author>රක්ෂණ ශ්‍රියන්ත</author>
    <content>ජාතික විදුලි බල පද්ධතියට නොරොච්චෝලේ බලාගාරයෙන් ලබන ජූලි මස මෙගාවොට් 900 ක ධාරිතාවක් එකතුවන බවත් විදුලි බල මණ්ඩලයේ සේවකයන් හට 2015 වසරේ මීලග වැටුප් වැඩිවීම සිදුවන බවත් විදුලිබල මණ්ඩලයේ සභාපති ඩබ්ලිව්.බී.ගනේගල මහතා පවසයි.මහින්ද චින්තන ජාතික ප්‍රතිපත්තිය අනුව යමින් මෙරට විදුලි සාක්ෂරතාවය සියයට අනූ හත දක්වා මේවන විට ඉහළ ගොස් ඇතිබවත් 2014 වසර වනවිට එය සියයට සියය දක්වාවූ ඉලක්කය ජය ගන්නාබවත් සභාපතිවරයා පවසයි.ඉහළ සිට පහළ සේවකයා දක්වාම වූ කැපවීම මත දකුණු ආසියාවේ හොඳම විදුලි සැපයුම ඇති රට බවට අපට පත්වීමට හැකිවූ බව ද හෙතෙම පෙන්වාදෙයි.දිනමිණට වැඩිදුරටත් අදහස් දැක්වූ සභාපතිවරයා මෙසේද පැවසීය.ඉන්දියාව, බංග්ලාදේශය වැනි රටවල පැය හය හත විදුලිය කප්පාදු කරද්දී අප පැය විසිහතර පුරාම අඛණ්ඩ විදුලි සැපයුමක් ලබාදෙනවා.නොරෝච්චෝලේ ලක්විජය බලාගාරයේ පළමු අදියරේ අක්‍රිය වූ ජනක යන්ත්‍ර චීනයේ සහය ඇතිව යථා තත්වයට පත් කර එයින් මෙගාවොට් තුන්සීයක ධාරිතාවයක් සපයන අතර දෙවන අදියර ද අප පසුගියදා සාර්ථක කරමින් තවත් මෙගාවොට් තුන්සීයක් ජාතික විදුලි පද්ධතියට එක්කළා.තවත් මෙගාවොට් තුන්සීයක් ජූලි මාසය වන විට එක්කීරීමට කටයුතු කරමින් සිටිනවා. ඒ අනුව ජාතික විදුලි පද්ධතියට නොරෝච්චෝලේ බලාගාරයෙන් මෙගවොට් නමසීයක් එකතු වනවා. සම්පුර්ණ විදුලි අවශ්‍යතාව මෙගාවොට් දෙදහසක් පමණ වන අතර එයින් විශාල කොටසක් ඒ තුළින් එක් කළ හැකිව තිබෙනවා. මේ වනවිට කඳුකර ප්‍රදේශවලට වැසි අඩුව එම ජලාශවල ජලය පහත බැස තිබුණ ද නොරොච්චෝලේ බලාගාරය නිසා අඛණ්ඩ විදුලි සැපයුමක් ලබාදීම හැකිවුනා.සේවක මණ්ඩලයට අවසාන වැටුප් වැඩිවීම සිදුව ඇත්තේ 2012 වසරේ ඒ අනුව මීළඟ වැටුප් වර්ධක ලබාදීම සිදුවීමට නියමිතව ඇත්තේ ලබන 2015 වසරේ දී යි. ඒ සදහා අමාත්‍ය මණ්ඩලය නියෝග කර තිබෙනවා සේවක මණ්ඩල හා වෘත්තීය සමිති සමග සාකච්ඡා කර සාමුහික ගිවිසුමකට එළඹෙන ලෙස. අප ඒ අනුව වැටුප් වැඩිවිම් පිළිබඳ ඒ අය සමග සාකච්ඡා සිදු කරනවා.විධායක නොවන ශ්‍රේණි සඳහා වන වැටුප් විශමතාව සොයාබලන්නට කමිටුවක් පත්කර තිබෙනවා. ඒ කමිටුව අපට යෝජනා කරතිබෙනවා අනෙකුත් ශ්‍රේණිවල ද වැටුප් වැඩිකිරීමක් සිදුකරන ලෙස. එයට අධ්‍යක්ෂ මණ්ඩලයේ ද අනුමැතිය ලැබී තිබෙනවා. ඒ අනුව එය අමාත්‍ය මණ්ඩලයට ඉදිරිපත් කර අනුමැතිය ලබාගෙන ඒ අනුව ක්‍රියාත්මක කිරීම සිදුකරනවා.අප ඒකක එකේ සිට හැට දක්වා විදුලි පාරිභෝගිකයන්ට සහන මිලට විදුලිය ලබාදෙන්නේ රුපියල් මිලියන දාහත් දහසක පාඩුවක් පිටයි. ජලය මදිකම නිසා සියයට අසූපහක්ම විදුලිය නිපදවීම සිදුකරන්නේ ගල් අඟුරු හා ඉන්ධන මගිනුයි.කෙසේ වෙතත් විදුලි බිල වැඩිනොකර ලබාදෙන සහන ලබාදෙමින් සේවක සුබ සාධනය හා ඔවුන්ගේ වැටුප් විෂමතාවන්ට විසඳුම් ලබාදෙමින් ආසියාවේ හොඳම විදුලි සැපයුම් ලබාදෙන රට බවට මහින්ද චින්තන ජාතික ප්‍රතිපත්තියට අනුව යමින් සිදුකරන බ වද සභාපතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=n14050517</link>
    <topic>ලෝක තරුණ සමුළුව ජනපති ප්‍රධානත්වයෙන් හෙට පැවැත්වේ</topic>
    <author>චමීර ඇල්ලදෙණිය හම්බන්තොට සිට..</author>
    <content>පහළොස් වැනි ලෝක තරුණ සමුළුව ජනාධිපති මහින්ද රාජපක්ෂ මහතාගේ ප්‍රධානත්වයෙන් මහින්ද රාජපක්ෂ ජාත්‍යන්තර සම්මන්ත්‍රණ ශාලාවේ දී හෙට (6) පැවැත්වේ.මේ වන විටත් තරුණ සමුළුවට සහභාගීවීමට විදෙස් තරුණ නායකයන්, තරුණ කටයුතු ඇමැතිවරුන් මෙරටට පැමිණ ඇති අතර, තරුණ සමුළුව අති උත්කර්ශවත් අයුරින් පැවැත්වීමට සියලු කටයුතු සංවිධාන කර ඇත.මෙය චන්ද්‍රිකා තාක්ෂණය ඔස්සේ මහද්වීප පහක සජීව විකාශය කිරීමට ද කටයුතු සූදානම් බව ද අමාත්‍යාංශය කියයි.මැයි මස 6-10 දක්වා ශ්‍රී ලංකාවේ පැවැත්වීමට නියමිත තරුණයන් පිළිබඳ ලෝක සමුළුවට සහභාගී වන රටවල් සංඛ්‍යාව 169 දක්වා ඉහළ ගොස් තිබේ. ඒ අනුව මෙතෙක් පැවැති තරුණයන් පිළිබඳ ලෝක සමුළුවලට වඩා ප්‍රගතියක් මෙරට දී පැවැත්වීමට නියමිත සමුළුව මඟින් අත්පත් කර ගැනීමට හැකියවක් ලැබෙන බව ජාතික තරුණ සේවා සභාවේ සභාපති, තරුණයන් පිළිබඳ ලෝක සමුළුවෙහි මාධ්‍ය ප්‍රකාශක නීතිඥ ලලිත් පියුම් පෙරේරා මහතා පැවැසීය.පොදුවේ සියලුම මහද්වීප නියෝජනය වන පරිදි මෙම සහභාගීත්වය වර්ගීකරණය වී තිඛෙන අතර, අප්‍රිකානු, ලතින් අමෙරිකානු සහ මධ්‍යම අමෙරිකානු රටවල් විශාල සංඛ්‍යාවක් ඊට ඇතුළත් ය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=n14050518</link>
    <topic>අලුතින් උපාධිධාරින් 450ක් බස්නාහිර පළාත් ගුරු සේවයට</topic>
    <author/>
    <content>උපාධිධාරින් 450ක් බස්නාහිර පළාත් ගුරු සේවයට අලුතින් බඳවා ගැනේ. ඔවුන්ට පත්වීම් ප්‍රදානය (05) කොල්ලුපිටිය මහානාම විද්‍යාලීය ශ්‍රවණාගාරයේ දී සිදු කෙරේ.2011 තරග විභාගයට මුහුණ දුන් අය අතුරින් සුදුසුකම් සපුරා ඇති උපාධිධාරින් 450 දෙනකු මෙලෙස පත්වීම් ලබති.2011 වසරේ පැවැති උපාධිධාරින් ගුරු සේවයට බඳවා ගැනීම සඳහා වු තරග විභාගයට ඉදිරිපත් වූ සංඛ්‍යාව 15000කට ආසන්නය. ඉන් 7500කට ආසන්න පිරිසක් විභාගය සමත් වූහ.ඔවුන් අතරින් 5200ක් පමණ මේ වනවිට බස්නාහිර පළාත් ගුරු සේවයට බඳවා ගෙන ඇතැයි රණතුංග මහතා කියයි. ගණිතය / විද්‍යාව / වාණිජ / නැටුම් / සංගීත හා කලා විෂයන් යටතේ මෙම පත්වීම් ප්‍රදානය කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=r1405051</link>
    <topic>විජයග්‍රහණයේ උත්සවයට බඩු ගෙනගිය සැරයන්ට දෙවන ලුතිනන් කන පැලෙන්න ගහල‍ා</topic>
    <author>රවිදු ලසිත දීයගහගේ අහංගම සමූහ</author>
    <content>මේ වසරේ මාතරදී පැවැත්වෙන හමුදා විජයග්‍රහණ උත්සවයට අවශ්‍ය භාණ්ඩ තොගයක් රැගෙන කොළඹ සිට මාතරට ගොස් ආපසු පැමිණෙමින් සිටි යුද හමුදා සැරයන්වරයකුට ගාල්ල දෙවටේදී සිවිල් ඇඳුමින් සැරසුණු යුද හමුදාවේ දෙවැනි ලුතිනන්වරයකු සහ සාමාන්‍ය සෙබළකු විසින් පහරදීමෙන් තුවාල ලැබූ එම සැරයන්වරයා 2 වැනි දින රාත්‍රී කරාපිටිය රෝහලට ඇතුළු කළ බව ගාල්ල වරාය පොලිසිය පවසයි.යුද හමුදාවට පවරාගත් ලොරි රථයකින් නිල ඇඳුමින් සැරසුණු මෙම සැරයන්වරයා කොළඹ සිට මාතරට රැගෙන ගිය භාණ්ඩ තොගය භාරදී ආපසු කොළඹ බලා යමින් සිටියදී රාත්‍රී කෑමට ගාල්ල දෙවටේ ලොරි රථය නතර කර ඇත.මෙම ලොරි රථය ධාවනය කර ඇත්තේ සිවිල් පුද්ගලයෙකි. දෙවටේ ලොරි රථය නතර කළ පසු සැරයන්වරයා සහ රියදුරු ලොරි රථයෙන් බැස රාත්‍රී ආහාර ගැනීමට හෝටලයක් දෙසට යනවිට ඔවුන් ළඟට පැමිණි සිවිල් ඇඳුමින් සැරසුණු පුද්ගලයන් දෙදෙනකුගෙන් එක් අයකු “සාජන් උඹ‍ කොහෙද යන්නේ” කියා ප්‍රශ්න කර තිබේ.එවිට තමා රාජකාරී කටයුත්තකට පැමිණි බව සැරයන්වරයා විසින් පවසා ඇත.එහෙත් ඒ සමඟම සිවිල් ඇඳුමින් සැරසී සිටි පුද්ගලයන් දෙදෙනා හමුදා සැරයන්වරයාට අමානුෂික ලෙස පහරදීමට පටන්ගෙන තිබේ.එවිට ඔවුන්ගෙන් බේරීම සඳහා සැරයන්වරයා දුවගොස් ලොරි රථයට නැඟ දොර වසාගත් විටලොරි රථයෙන් ද එළියට ඇද සැරයන්වරයාට නැවතත් පහරදී ඇත.ඒ සමඟම එතැනට පැමිණි ගාල්ල වරාය පොලිස් ස්ථානාධිපති මෙෂාන්ද සිල්වා මහතා ප්‍රහාරයට ලක්වූ හමුදා සැරයන්වරයා කරාපිටිය රෝහලට ඇතුළත් කර ඇති අතර පහරදුන් පුද්ගලයන් දෙදෙනා අත්අඩංගුවට ගෙන ඇත.ප්‍රශ්න කිරීමේදී ඔවුන්ගෙන් එක් අයකු යුද හමුදාවේ දෙවැනි ලුතිනන්වරයකු වන අතර අනිත් පුද්ගලයා සාමාන්‍යසෙබළකු බව අනාවරණය වී තිබේ.මොවුන් දෙදෙනාම අධික ලෙස බීමත්ව සිටි බවද පොලිස් පරික්ෂණවල දී අනාවරණය වී ඇත.මේ අතර අත්අඩංගුවට ගත් දෙවැනි ලුතිනන් වරයාද හමුදා සැරයන්වරයා විසින් පහරදීමෙන් තුවාල ලබා ඇති බව පොලිසියට පැවසීමෙන් පසුව එම නිලධාරීයාද රෝහල් ගතකර ඇති අතර පසුව රෝහලෙන් මුදාහැර තිබේ.සිවිල් ඇඳුමින් සැරසී සිටි මොවුන් දෙදෙනා මෙම සැරයන්වරයාට පහරදුන්නේ ඇයිදැයි මෙතෙක් හෙළිවී නැත.ගාල්ල වරාය පොලිසිය මේ පිළිබද වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=r1405052</link>
    <topic>හිටපු ආදිවාසී නායක කළුඅප්පු ඇත්තෝ අවසන් ගමන් යයි</topic>
    <author>දෙහිඅත්තකණ්ඩිය සමූහ</author>
    <content>දෙහිඅත්තකණ්ඩිය හේනානිගල හිටපු ආදිවාසී නායක තලාවරිගේ කලුඅප්පු ඇත්තන් අද අවසන් ගමන් යයි. ආදිවාසී සිරිත් විරිත්වලට අනුව හික් ගහේ පොත්තෙන් සකස් කරන ලද පෙට්ටියක දේහය තබා ඇත. හික් ගහේ පොතු කිරි මධුවැල්වලින් බැඳ මෙම පෙට්ටිය සකසා ඇත.දේහය තබා තිබෙන කාමරය පුරාම කොහොඹ සහ මා දං අතු කොළවලින් සරසා තිබේ. කාමරයට ඇතුළුවන අයට අමුතුම සිසිලසක් දැනෙන්නේ මෙම කොළ අතු නිසාය. කොහොඹ සහ මා දං විස විස නාශක ගුණයෙන් යුක්තය.දේහය කල්තබා ගැනීමටද කිසිම රසායනික ද්‍රව්‍යයක් භාවිතා කර නැත. ඒ සඳහා භාවිතා කර ඇත්තේ ගස්වල කොළ සහ පොතුය. මෙම අවමංගල්‍යයට සැරසිලි සඳහා ඉටුරෙදි හෝ වෙනත් දිරාපත් නොවන කිසිවක් භාවිතා කර නැ. ආදි ඉටිවලින් සකස් කර ගන්නා විශේෂ පන්දම් වර්ගයක් දේහය අසල දල්වා තිබේ. කලු අප්පු ඇත්තන් භාවිතා කළ දුන්න ඊතලය සහ කෙටේරියද දේහ අසල තබා තිබේ. ආදිවාසී චාරිත්‍රානුකූලව නෑ යකුන්ට අඩුක්කු පුදා දේහය මිහිදන් කළ යුතුය. නමුත් කලු අප්පුගේ අවසන් කටයුතු බුද්ධාගමට අනුව සිදු කිරීමට තීරණය කර ඇති බව හේනානිගල ආදිවාසිනායක තලාවරිගේ ගුණ බණ්ඩියා ඇත්තන් පැවැසීය.කලු අප්පු ඇත්තන් මිය යන විට වයස අවුරුදු 114කි. දරුවන් 14 දෙනෙකි. දරු මුණුබුරන් 150කි. කලු අප්පු ඇත්තන්ගේ බිරිඳ ඌරු වරිගේ ලොක්කි දේහය අසල වැලපෙමින් සිටිනු දැකගත හැකිය. දඹානේ ආදිවාසී නායක ඌරු වරිගේ වන්නිලෑ ඇත්තන් ඇතුළු ආදිවාසීන් විශාල පිරිසක් දෙහිඅත්තකණ්ඩියේ රාජ්‍ය හා පෞද්ගලික ආයතන නිලධාරීහු සහ ප්‍රදේශවාසීහු විශාල පිරිසක් මෙම අවස්ථාවට සහභාගි වූහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=r1405053</link>
    <topic>අතුරුගිරියේ ප්‍රදර්ශනාගාරයක් කොල්ල කෑ හොරු කොටු වෙති</topic>
    <author>සොරණාතොට සමූහ සී. ගමගේ</author>
    <content>අතුරුගිරිය පොලිස් වසමේ ගොඩගම නගරයේ වෙළෙඳ ප්‍රදර්ශනාගාරයක් (අබාන්ස්) බිඳ සොරා ගන්නා ලද රුපියල් 15,34360ක් පමණ වටිනා කැමරා ලැප්ටොප් යන්ත්‍ර ජංගම දුරකතන රූපවාහිනී යන්ත්‍ර, ටැබ්, ඇතුළු දේපළවලින් කොටසක් සමඟ සැකපිට පුද්ගලයින් දෙදෙනකු බදුල්ල නගරයේදී අත්අඩංගුවට ගත්බව බදුල්ල පොලිසිය පැවැසීය.රුපියල් ලක්ෂ 10ක් පමණ වටිනා ලැප්ටොප් යන්ත්‍ර 11ක් ටැබ් එකක්, ඩිජිටල් කැමරාවක්, ජංගම දුරකථන හතක්, රූපවාහිනී යන්ත්‍ර 4ක් බදුල්ල නගරයේ විවිධ පුද්ගලයින්ට අඩුමිලට විකුණා තිබියදී අත්අඩංගුවට ගනු ලැබීයැයි. පොලිසිය සඳහන් කළේය.බදුල්ල දුම්රියපොළ පාර වලේකඩේ ප්‍රදේශයේ පදිංචි අවුරුදු 35, 38 වයසේ දෙදෙනකු මෙසේ අත්අඩංගුවට ගත් බවත් ඔවුන් අතර බදුල්ල - කොළඹ පෞද්ගලික බස් රථයක කොන්දොස්තරවයකු සිටින බවත් පොලිසිය පැවැසීය.ඌව පළාත්භාර නියෝජ්‍ය පොලිස්පති රොෂාන් ප්‍රනාන්දු, බදුල්ල ජ්‍යෙෂ්ඨ පොලිස් අධිකාරී චන්දන ගලප්පත්ති යන මහත්වරුන්ගේ උපදෙස් මත වැඩබලන බදුල්ල මූලස්ථාන ප්‍රධාන පොලිස් පරීක්ෂක එස්.පී.කේ.. ගාල්ලගේ ප්‍රධාන පොලිස් පරීක්ෂක ඒ.එම්.පී.කේ. චන්ද්‍රසේකර, පොලිස් පරීක්ෂක නිලන්ත සැරයන් (41716) සල්මන් (43241) කුමාර (6742) ප්‍රභාකරන් (54063) බන්දුල, (45739) විමලසිරි (60267) වනසිංහ (69082) ලක්සිරි (70623) දිසානායක (70750) සුසන්ත (70498) නන්දන මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=r1405054</link>
    <topic>හෝලුවාගොඩ ඇළේ මසුන් මිය යෑම ගැන නාරා ආයතනයෙන් පරීක්ෂණ</topic>
    <author>රවිදු ලසිත දීයගහගේ අහංගම සමූහ</author>
    <content>ගිංගඟේ අතු ගංගාවක් වන හෝලුවාගොඩ ඇළ මාර්ගයේ පිහිටි ඕපාත අමුණ අසල දින කීපයක සිට මසුන් මිය යෑම පිළිබඳ නාරා ආයතනය පරීක්ෂණ ආරම්භ කර තිබේ.දින කිපයක සිට ඕපාත අමුණ අසලදී හෝලුවාගොඩ ඇලේ ජීවත්වන කොරලි ,මල්කොරලි, කටිල්ලා, අගුලුවා ඇතුළු තවත් මසුන් වර්ග රැසක් මිය යන බවට ප්‍රදේශවාසීන් සහ ගොවීන් ගිංගඟ වාරිමාර්ග යෝජනා ක්‍රමයේ ඉංජිනේරුවරියට දැනුම්දී ඇත.ඒ අනුව නාරා ආයතනයේ විද්‍යාඥයන් වන වසන්තා රාජපක්ෂ මහත්මිය සහ උපුල් ලියනගේ මහතා විසින්මසුන් හදිසියේ මිය යෑම සොයා පරීක්ෂණ ආරම්භ කර තිබේ.ඔවුන්ගේ මූලික පරීක්ෂණ අනුව අනාවරණය වී ඇත්තේ ඔක්සිජන් ඌණතාවයක් නිසා මසුන් මිය ගොස් ඇති බවය.කෙසේ වෙතත් මේ පිළිබඳ වැඩිදුර පරීක්ෂණ පැවැත්වීම සඳහා ජල සාම්පල් ලබා ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=r1405055</link>
    <topic>බල්ලොත් එක්ක බෑ</topic>
    <author>ගම්පහ සංචාරක - නිමල් ජයසිංහ</author>
    <content>යක්කල සියනෑ උයන ලුවිසාවත්ත නිවාස යෝජනා ක්‍රමයේ පවුල් 300ක් පමණ පදිංචි විශාල ජනගහනයක් ඇති නිවාස සංකීර්ණයකි.මෙහි අයාලේ යන සුනඛයින්ගේ ගහණය වැඩි වීම මත නිවාසලාභීන්ට මහත් පීඩාවක් ඇතැයි ප්‍රදේශවාසීහු මෙන්ම අදාල බල ප්‍රදේශයේ ග්‍රාම නිලධාරිවරයාද පවසයි.මේ අතර නිවාස සංකීර්ණයේ සුබසාධක රැස්වීමේදී හෙළිවූ ගැටළු අතර අංක 8 1/1 නිවාස අසක මළ ජල පද්ධති උතුරා යාමක් ගැනද බලධාරින් දැනුවත් කළ යුතු බවට කරුණු දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=r1405056</link>
    <topic>ගංවතුරක් ආවොත් පුතෝ මෙන්න මෙහෙමයි බේරෙන්නේ</topic>
    <author>සබරගමුව සමූහ</author>
    <content>කෑගල්ල දිස්ත්‍රික් ආපදා කළමනාකරණ මධ්‍යස්ථානයේ සහකාර අධ්‍යක්ෂ ජගත් මහේන්ද්‍ර මහතාගේ මෙහෙයවී‍ෙමන් හදිසි ගංවතුර ආපදා පෙරහුරුවක් පසුගිය 24දා වරකාපොළ ප්‍රාදේශීය ලේකම් කොට්ඨාසයේ තුංතොට ග්‍රාම නිලධාරී වසමේ දී පැවැත්විය.මේ වැඩසටහන නිතර ගංවතුර අවදානමට ලක්වන ගුරුගොඩ ඔය ආශ්‍රිතව රතුකුරුස සමාජය විසින් ප්‍රජා සවිබල ගැන්වීම යටතේ ඉදිකළ ආරක්ෂිත මධ්‍යස්ථායේ දී පැවැත්විණි.රැස්ව සිටි ප්‍රදේශවාසීන් දැනුවත් කිරීම කෑගල්ල දිස්ත්‍රික් ආපදාකළමනාකරණ මධ්‍යස්ථානයේ අධ්‍යක්ෂ ජගත් මහේන්ද්‍ර සහ ශ්‍රී ලංකා රතුකුරුස සමාජයේ කෑගල්ල ශාඛාවේ සහකාර විධායක නිලධාරී ආනන්ද උයන්වත්ත මහත්වරු සිදුකළ අතර දැදිගම පොලිසිය ද ඊට එක් විය.තුං‍තොට ග්‍රාමීය ආපදා කළමනාකරණ කමිටුව වෙත වර්ෂාමානයක් සහ කුඩා ප්‍රමාණයේ ශබ්ද විකාශන යන්ත්‍රයක් ප්‍රදානය කිරීම ද මෙහිදී සිදුවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=r1405057</link>
    <topic>ගිරිඋල්ලේ ගල් කැඩිල්ලෙන් ගෙවල් 3කට බරපතළ හානි</topic>
    <author>කුරුණෑගල දිස්ත්‍රික් සංචාරකගුණරත්න ලියනආරච්චි</author>
    <content>ගිරිඋල්ල, හමංගලල්ල, කෙසෙල්වත්ත කන්ද වත්ත ප්‍රදේශයේ මහා පරිමාණ කලුගල් කැඩීමක් නිසා නිවාස තුනකට බරපතළ හානි සිදුව ඇති බවට ගිරිඋල්ල පොලිසියට පැමිණිලි කර ඇත. බහුජාතික සමාගමක් විසින් මේ ගල්කොරිය පවත්වාගෙන යන අතර, නිවාස තුනකට විශාල ගල් වැටීම නිසා වහල කැඩී, බිත්ති පුපුරා ගොස් ඇත. නිවසක ආලින්දයේ නවතා තිබූ ත්‍රිරෝද රථයකට හානි සිදුව තිබේ.මේ පිළිබඳව කුලියාපිටිය මහේස්ත්‍රාත් අධිකරණයේ නඩුවක් පැවතිය ද ගල් කැඩීම නවතා නැති බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=r1405058</link>
    <topic>අද ඇතැම් ස්වාමීන් වහන්සේලා බණ කියන ක්‍රමයත් වෙනස් කරලා</topic>
    <author> කළුතර මධ්‍යම සමූහ</author>
    <content>ඇතැම් ස්වාමීන් වහන්සේලා අද බණ කියන ක්‍රමයත් වෙනස් කරලා යැයි කෝට්ටේ ශ්‍රී කල්‍යාණ සාමග්‍රී ධර්ම මහා සංඝ සභාවේ ප්‍රධාන ලේඛකාධිකාරී මහාචාර්ය කොටපිටියේ රාහුල හිමියෝ ප්‍රකාශ කළහ.උන්වහන්සේ එසේ ප්‍රකාශ කළේ කළුතර දකුණ ශාසනාරක්ෂක මණ්ඩලය අනුබද්ධ විහාරාධිපති සංගමයේ මෙහෙයවීමෙන් දකුණු කළුතර ශ්‍රී පූර්වාරාම ධර්මවිජය පිරිවෙන් විහාරස්ථානයේ පැවැති ත්‍රෛමාසික පිරිස පුහුණු පාඨමාලාවේ සමාරම්භක උත්සවය අමතමිනි.එහිදී තවදුරටත් අදහස් දැක්වූ මහාචාර්ය කොටපිටියේ රාහුල හිමියෝ මෙසේ ද කීහ.සමහර ස්වාමීන් වහන්සේලා මානව හමිකම් කියා හඳුන්වාගෙන තමන්ගේ පෞද්ගලික දේවල් ක්‍රියාත්මක කරගෙන යනවා.කතෝලික ආගමේ භාෂාව ලතින් භාෂාවයි. ඉස්ලාම් ආගමේ භාෂාව අරාබි භාෂාවයි. එමෙන්ම බුද්ධ වචනය වූ පිරිත කියන්නේ පාලි භාෂාවෙන්. අද සමහරු පිරිතත් සිංහල ගීතයක් කරගෙන. පිරිතේ ස්වර ව්‍යාංජන හරියට උච්චාරණය කරන්න නම් පාලි දැනගන්න ඕනෑ. මේ සම්ප්‍රදාය ඒ ආකාරයෙන් ගෙන යනවා මිස හිතුවක්කාර ලෙස වෙනස් කරන්න බැහැ.පිරිත් කියන්න අප සූදානම් විය යුත්තේ පිරිත් මණ්ඩපයේදී නොවෙයි. පංසලෙන් පිටත්වෙන මොහොතෙ ඉඳලයි. සමහර ස්වාමීන් වහන්සේලා පිරිතට පන්සලෙන් පිටවෙලා එන්නෙ සංගීත සංදර්ශනයකට යන්න වගෙයි. වටපිට ඉන්න අයට අත වනාගෙනයි.පිරිත කියන්නේ බුද්ධ වචනයයි. පිරිත කියද්දී අපට බුදුහාමුදුරුවො මැවෙන්න ඕන. ඇතැම් විට වේගවත්ව, ඇතැම් විට සංවේදීව, ඇතැම් විට සරලව පිරිත කියැවෙන්නේ එවිටයි.ගල්ලස්සපුර ශෛලමාරාමාධිපති අමරපුර සම්බුද්ධ ශාසනෝදය සංඝ සභාවේ මහෝපාධ්‍ය අතිගරු මහගම මේධාලෝක නාහිමියන් මුලසුන හෙබවූ මේ උත්සව සභාව අමතා තවත් ගිහි පැවිදි කීප දෙනෙක්ම කතා කළහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=s1405051</link>
    <topic>ඉතාලි පාපන්දු සංගමයෙන් ශ්‍රී ලංකාවට එවූ යුරෝ 40,400ක් හිටපු ලොක්කෙක් ගිලලා</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනයට ඉතාලි පාපන්දු සංගමයෙන් ලැබී ඇති යුරෝ 40,400ක මුදලක් වංචා සහගත ලෙස හිටපු පාපන්දු ලොක්කකුගේ අ‍නේවාසික ගිණුමකට බැර කරගෙන ඇතැයි වාර්තාවේ.වසර 2008 ජනවාරී 11 වැනිදා මෙම මුදල ශ්‍රී ලංකා පාපන්දු සම්මේලනයට අයත් ස්ටෑන්ඩර්ඩ් චාර්ටඩ් බැංකු ගිණුම් අංක 02119098902ට අමෙරිකානු ඩොලර් 58681ක් ලෙස බැරවී තිබේ.පසුව එම මුදල කොමර්ෂල් බැංකුවේ පෞද්ගලික ගිණුමකට බැර කරගෙන ඇති බවට තහවුරු වී ඇතැයි පාපන්දු සභාපති රංජිත් රුද්‍රිගූ මහතා පවසයි. ශ්‍රී ලංකා පාපන්දු සම්මේලනයට අයත් කිසිදු බැංකු ගිණුමක් කොමර්ෂල් බැංකුවේ නොමැති බැවින් සම්මේලනයට ලැබුණු මුදල් වංචා සහගත ලෙස පරිහරණය කර ඇතැයි හෙලිවී තිබේ.මේ අතර ඉතාලි පාපන්දු සංගමය එවූ මුදල කලුතර පාපන්දු ලීගයේ සංවර්ධන කටයුතු වෙනුවෙන් යෙදවිය යුතු බැවින් එම මුදල කලුතර හැටන් නැෂනල් බැකුවේ ගිණුම් අංක 1110024198 ගිණුමට මාරු කරන ලෙසට යැවූ ලිපියක් ද ලිපි ගොනුවක තිබී සොයාගෙන ඇත. එම ලිපිය හිටපු ප්‍රධාන පෙළේ විධායක නිලධාරියකු ලිපිගොනුවට පමණක් සීමා වන පරිදි සකසා ඇත්තේ විගණන නිලධාරීන් නොමග යැවීමේ අදහසින් බවට ද තහවුරු වී ඇත. කලුතර පාපන්දු ලීගයට අයත් කිසිදු ගිණුමක් හැටන් නැෂනල් බැංකුවේ නොමැති බව හා එම ලීගයට අයත් එකම බැංකු ගිණුම ලංකා බැංකුවට අයත් බව පාපන්දු සභාපතිවරයා පෙන්වා දෙයි. එබැවින් වංචාවක් ලෙස තහවුරු කර ගැනීමට අවශ්‍ය සාක්ෂි සොයාගත හැකිවූ බව හෙතෙම සඳහන් කළේය.ශ්‍රී ලංකාවේ ක්‍රීඩා දියුණුව වෙනුවෙන් ලැබුණු මුදල් පෞද්ගලික බැංකු ගිණුම්වලට දමා ගැනීමට එරෙහි ඉදිරි පියවර කුමක් දැයි අප කළ විමසුමකදී පැවැසුවේ පාපන්දු විධායක සභාවේ තීරණය අනුව නීතිමය පියවර ගන්නා බවයි.මෙපමණ විශාල මුදල් ලැබුණු කාල වකවානුවල ශ්‍රී ලංකාවේ පැවැත්වීමට නියමිතව තිබූ ප්‍රධාන පෙළේ පාපන්දු තරගාවලි පැවැත්වීමට සම්මේලනය අපොහොසත්වීම කනගාටුවට කරුණක් වූ බව පාපන්දු ක්‍රීඩා සමාජ පෙන්වා දෙති.වසර 2010දී හා 2011 දී ලෝක පාපන්දු සම්මේලනය ලබාදෙන මුදල්වලට අමතරව අමෙරිකානු ඩොලර් ලක්ෂ 5,50000ක් පමණ ලැබුණ ද 2012 එෆ්.ඒ. කුසලාන පාපන්දු තරගාවලිය පැවැත්වීමට ශ්‍රී ලංකා පාපන්දු සම්මේලනය අපොහොසත්වූ බව පාපන්දු ක්‍රීඩා සමාජවල දෝෂාදර්ශනයට ලක්ව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=s1405052</link>
    <topic>අමෙරිකාවේ ලෝක ශූරතාවලියට මීගමුවේ ලක්ෂානී වරම් ලබයි</topic>
    <author>ප්‍රින්ස් ගුණසේකර</author>
    <content>ජාතික කනිෂ්ඨ මලල ක්‍රීඩා ශූරතාවලියේ 20න් පහළ කාන්තා තුන් පිම්ම ඉසව්වේ නව තරග වාර්තාවක් බිහිකළ මීගමුව නිව්ස්ටඩ් බාලිකාවේ විදූෂා ලක්ෂානී අමෙරිකාවේ පැවැත්වෙන ලෝක කනිෂ්ඨ මලල ක්‍රීඩා ශූරතාවලියට සුදුසුකම් ලබා ගත්තාය.ඒ අනුව ලබන ජූලි මස 22වැනිදා ආරම්භ වන ලෝක කනිෂ්ඨ මලල ක්‍රීඩා ශූරතාවලියේ දී තුන් පිම්ම ක්‍රීඩිකා විදූෂා ලක්ෂානී සමග මීටර් 100 ක්‍රීඩක හිමාෂ ඒෂාන් ශ්‍රී ලංකාව නියෝජනය කිරීමේ අවස්ථා උදාකර ගෙන ඇත. හිමාෂ පසුගිය මාර්තු මාසයේ පැවැති තේරීම් තරගයේ දී තත්පර 10.52කින් ලෝක ශූරතාවලියට සුදුසුකම් ලැබීය.විදූෂා ලක්ෂානී තුන් පිම්ම ඉසව්ව මීටර් 12.99කින් නිම කළේ වසර 2006දී රත්නපුර ෆර්ගියුසන් විදුහලේ ඉෂාලී චන්ද්‍රසේකර මීටර් 12.06කින් තබා තිබූ තරග වාර්තාව මකා දමමිනි.කොළඹ සුගතදාස ක්‍රීඩාංගණයේ ඊයේ තෙවැනි දිනට පැවැති ජාතික කනිෂ්ඨ මලල ක්‍රීඩා ශූරතාවලියේ දී වසර 10ක් පැරැණි 18න් පහළ කාන්තා මීටර් 800 කාන්තා තරග වාර්තාවක් බිඳ හෙලීමට කුලියාපිටිය මධ්‍ය මහා විදුහලේ නිශාන්ති දිල්හානි සමත්වූවාය. මීටර් 800 තරගය නිමා කිරීමට ඇය ගත කළ කාලය විනාඩි 2:14:39 වූ අතර වසර 2004දී ඇලපාත මහා විදුහලේ නෙලුම් කුලරත්න විනාඩි 2:15:06කින් පැරැණි වාර්තාව තබා තිබුණි.නිශාන්ති දිල්හානි පසුගිය වසරේ චීනයේ නැංජින් හී පැවැති ආසියානු යොවුන් ක්‍රීඩා උළෙලේ දී මීටර් 800ඉසව්වේ ලෝකඩ පදක්කම දිනා ගත්තාය. එහිදී ඇය වාර්තා කළ කාලය වූයේ විනාඩි 2:15:72කි. විශාල තරගකාරිත්වයක් තිබූ නැංජින් තරගයට වඩා කොළඹ දී නිශාන්ති දිල්හානි සාර්ථක ප්‍රගතියක් පෙන්වීම කැපී පෙනේ.20න් පහළ කාන්තා මීටර් 400 කඩුලු මතින් දිවීමේ තරගයේ දී කුලියාපිටිය මධ්‍ය මහා විදුහලේ‍ කෞෂල්‍යා මධුෂානී විනාඩි 1:01:99කින් නව තරග වාර්තාවක් බිහි කළාය. පසුගිය වසරේ ශූරතාවලියේ දී ඇය විසින්ම විනාඩි 1:03:55කින් පැරැණි වාර්තාව පිහිටුවා තිබිණි.මෙයට අමතරව 23න් පහළ පිරිමි මීටර් 200 තරගයේ දී නව තරග වාර්තාවක් ශ්‍රී ලංකා නාවික හමුදාවේ ජේ.ජී.සී.එම්.ජයසේකර පිහිටුවිය. තත්පර 21.65කින් ජයසේකර වාර්තාව පිහිටුවද්දී වසර 2011දී නාවික හමුදාවේ කසුන් කල්හාර සෙනෙවිරත්න තත්පර 21.75කින් තබා තිබූ වාර්තාව බිඳ වැටුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=s1405053</link>
    <topic>ශ්‍රී ලංකාවට ඓතිහාසික බොක්සිං ජයග්‍රහණයක්</topic>
    <author>ෆවුස් මොහොමඩ්</author>
    <content>දේශීය බොක්සිං තරග ඉතිහාසයට නව පරිච්ඡේදයක් එක් කරමින් පළමුවරට මෙරට පැවැති ලයන්ස් කුසලාන ජාත්‍යන්තර බොක්සිං ශූරතාවලියේ සියලු ගෞරව අත්කර ගැනීමට ශ්‍රී ලංකා ක්‍රීඩක ක්‍රීඩිකාවෝ සමත්වූහ. ශ්‍රී ලංකාව ඇතුලු රටවල් 10ක සහභාගිත්වයෙන් සුගතදාස ගෘහස්ථ ක්‍රීඩාංගණයේ දී පසුගියදා නිමාවට පත්වූ මේ තරගාවලියේ දී රන් පදක්කම් 5ක්, රිදී පදක්කම් 2ක් සහ ලෝකඩ පදක්කම් 9ක් දිනා ගනිමින් ශ්‍රී ලංකා ක්‍රීඩක ක්‍රීඩිකාවන් ඓතිහාසික ජයග්‍රහණයක් අත්කර ගත්හ.ශූරතාවලියේ දක්ෂතම ක්‍රීඩකයා ලෙස සම්මාන දිනා ගැනීමට මොහොමඩ් ඩිල්ෂාන් සමත්වූ අතර දක්ෂතම ක්‍රීඩිකාව ලෙස අනූෂා කොඩිතුවක්කු සම්මාන දිනා ගත්තාය. කිලෝ ග්‍රෑම් 64 බර පන්තියේ අවසන් මහා තරගයෙන් කෙන්යාවේ ඩෙනිස් ඔකුත් පරාජය කිරීමට ඩිල්ෂාන් සමත්වූ අතර කිලෝ ග්‍රෑම් 51 බර පන්තියේ අවසන් මහා තරගයෙන් තායිලන්තයේ සොපීඩා සතුරමි පරාජය කරමින් රන් පදක්කමට හිමිකම් කීවාය.කලෙකට පසුව ජාත්‍යන්තර බොක්සිං වළල්ලට පිවිසි ප්‍රවීන ක්‍රීඩක අනුරුද්ධ රත්නායක කිලෝ ග්‍රෑම් 52 බර පන්තිය යටතේ පිලිපීනයේ ඉයන් ක්ලාක් පරාජය කරමින් රන් පදක්කම දිනා ගැනීම විශේෂත්වයක් විය. මීට අමතරව කිලෝ ග්‍රෑම් 60 බර පන්තියේ අවසන් තරගයේ දී අනුරුද්ධ ගුණතිලක පරදවා රන් පදක්කම දිනා ගැනීමට දිනේෂ් සපරමාදු සමත්විය. මලිත් ප්‍රභාෂ්වර කිලෝ ග්‍රෑම් 49 බර පන්තිය යටතේ පැවැති අවසන් තරගයෙන් ගයාන් මධුෂාන් පරදවා රන් පදක්කම දිනා ගැනීමට සමත්වීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=s1405054</link>
    <topic>ශ්‍රී ලංකාවේ බලාපොරොත්තුව හොංකොං පිල බිඳ දමයි</topic>
    <author>ෆවුස් මොහොමඩ්</author>
    <content>ලබන වසරේදිත් ආසියානු සුපිරි රටවල් අතර රැඳී සිටීමේ ශ්‍රී ලංකා බලාපොරොත්තුව බිඳ දැමූ හොංකොං පිල ලකුණු 41-10කින් ශ්‍රී ලංකාව පරාජයට පත් කළේය. මේ ජයග්‍රහණයත් සමග ලබන වසරේ රටවල් තුනකට සීමා වූ ආසියානු සුපිරි 15සාමාජික තරගාවලියට සුදුසුකම් ලැබීමට හොංකොං පිල සමත්විය.කොළඹ තුරඟ තරග පිටියේ පෙරේදා රාත්‍රියේ පැවැති මේ තරගයේ පළමු භාගය නිමාවනවිට ලකුණු 29-0කින් පෙරමුණ ගත් හොං‍කොං පිලට දෙවැනි භාගයේ දී දැඩි අභියෝගයක් එල්ල කිරීමට ශ්‍රී ලංකා ක්‍රීඩකයන් සමත්වූව ද ජයග්‍රහණය සඳහා එය ප්‍රමාණවත් ‍නොවීය. එහෙත් මෙවර තරගාවලියේ දකුණු කොරියාව සමග පැවැති පළමු තරගයෙන් පරාජයට පත්වූ ශ්‍රී ලංකාව පෙරේදා තරගයේ දී හොංකොං පිලට එරෙහිව සිය ඉදිරි ආරක්ෂක වළල්ල ශක්තිමත් කරගැනීමට සමත්වීම කැපී පෙනුනි.තරගයේ මුල් භාගයේ දී ‍ගෝල් තුනක්, උත්සාහක දිනුමක් හා දඬුවම් පහරක් වාර්තා කළ අතර දෙවැනි භාගයේ දී ශ්‍රී ලංකා ක්‍රීඩකයන් හමුවේ තරමක් පසුබෑමකට ලක්වීය. දෙවැනි භාගයේ දී ඔවුන් රැස් කළේ ගෝලයක් සහ උත්සාහක දිනුමක් පමණි. ‍හොංකොං පිලේ ආක්‍රමණශීලී ක්‍රීඩා රටාව හමුවේ සාර්ථකව ක්‍රීඩා කළ ශ්‍රී ලංකා ක්‍රීඩකයන් දෙවැනි භාගයේ දී ගෝලයක් සහ දඬුවම් පහරක් එල්ල කරමින් ලකුණු 10ක් රැස් කරගත්තේය. නුවන් හෙට්ටිආරච්චි ශ්‍රී ලංකාව වෙනුවෙන් දඬුවම් පහරක් එල්ල කළ අතර තරගයේ අවසන් මොහොතේ දී උත්සාහක දිනුමක් වාර්තා කරමින් ශ්‍රී ලංකාවේ ලකුණු සංඛ්‍යාව ඉහළ නැංවීමට ධනුෂ්ක රංජන් සමත්විය. නුවන් හෙට්ටිආරච්චි එම උත්සාහක දිනුම සාර්ථක ලෙස ගෝලයක් බවට පත් කළේය.ශ්‍රී ලංකාව සහභාගි වන මීළඟ තරගය ජපානය සමග ලබන 10වැනිදා ‍‍තෝකියෝ නුවර දී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=s1405055</link>
    <topic>මුම්බායි පළමු ජය ලබයි</topic>
    <author/>
    <content>එක්සත් අරාබි එමීර් රාජ්‍යයේ පැවැති මෙවර අයි.පී.එල්.තරගාවලියේ පළමු අදිය‍රේ සහභාගි වු තරග පහම පරාජයට පත්වූ පසුගිය වසරේ ශූරයන් වන මුම්බායි පිල ඉන්දියාවේ ආරම්භ වූ දෙවැනි අදියරේ පළමු තරගයෙන්ම කිංග්ස් පන්ජාබ් පිලට එරෙහිව කඩුලු 5ක ජයක් අත්කර ගැනීමට සමත්විය. ප්‍රසාද ලකුණු සටහනේ පෙරමුණේ පසුවූ පන්ජාබ් පිලේ අපරාජිතබව බිඳ දමමින් නැවත ජය මාවතට පිවිසීමට මුම්බායි පිල සමත්විය.පන්ජාබ් පිල ඕවර 20 අවසානයේ කඩුලු 5ක් දැවී ලකුණු 168ක් රැස් කළ අතර මුම්බායි පිල ඕවර 19.1කදී කඩුලු 5ක් දැවී ජයග්‍රහණය වාර්තා කළේය.පන්ජාබ් පිල – 168/5 (ඕවර 20) රිදීමන් සහා නොදැවී 59, ග්ලෙන් මැක්ස්වෙල් 45 ( හර්බජන් සිං 34/2)මුම්බායි පිල – 170/5 (ඕවර 19.1) රෝහිත් ෂර්මා 39, කොරේ ඇන්ඩර්සන් 35, චිදම්බරම් ගෞතම් 33, ( සන්දීප් ෂර්මා 29/2, රිෂී ධවාන් 23/2).</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=s1405056</link>
    <topic>තිසර වෙනුවට ෂමින්ද</topic>
    <author/>
    <content>ශ්‍රී ලංකාව හා අයර්ලන්තය අතර අයර්ලන්ත‍යේ දී හෙට ඇරැඹෙන තරග 2කින් යුත් එක්දින තරගාවලිය සඳහා තුන් ඉරියව් ක්‍රීඩක තිසර පෙරේරා වෙනුවට වේගපන්දු යවන ක්‍රීඩක ෂමින්ද එරංග නම් කර ඇත.වීසා ලබාගැනීමේ දී සිදුවූ අපහසුතාවක් හේතුවෙන් තිසර පෙරේරා ‍මේ සංචාරයෙන් ඉවත්වී සිටින අතර ඔහු එංගලන්ත සංචාරයට එක්වීමට නියමිතය. ෂමින්ද එරංග අද රාත්‍රියේ අයර්ලන්තය බලා පිටත්ව යාමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=f1405051</link>
    <topic>ජාතිවාදයට අනුකම්පා කරන්න එපා</topic>
    <author/>
    <content>ක්‍රමෝපාය සංවර්ධන පනත සම්බන්ධයෙන් ඇතිවූ විරෝධය සහ එල්ලවන විවේචන ගැනත්, ආගමික හා වාර්ගික සංහිඳියාව බිඳ දමමින් රට අස්ථාවර කිරීමේ කුමන්ත්‍රණයක් පවතීද යන්න ගැනත් ආයෝජන ප්‍රවර්ධන නියෝජ්‍ය අමාත්‍ය ෆයිසර් මුස්තාපා මහතා සමඟ කළ සාකච්ඡාවකි.ආයෝජන ප්‍රතිපත්තියට අනුව ක්‍රමෝපාය සංවර්ධන පනත් කෙටුම්පත යටතේ ගැසට් 3ක් පාර්ලිමේන්තුවට ඉදිරිපත් කළා. එම විධිවිධානවලට අනුව රටේ ආර්ථිකයේ වෙනසක් ඇතිවීම අපේක්ෂා කරනවා. මේ ආයෝජනයන්ට ලබා දෙන සහන පාර්ලිමේන්තුවේ අනුමත විය යුතුයි එනම් මෙහිදී පරමාධිපත්‍ය බලය රැඳී ඇති පාර්ලිමේන්තුව සහ ආයෝජකයන් අතර ගිවිසුමක් ඇතිවීම සිදුවෙනවා. ඒ කියන්නෙ මෙය සිදුවන්නේ විනිවිද භාවය රැකගනිමින් බවයි.මේ ව්‍යාපෘති 3ම සූදු ඔට්ටු පිළිබඳ කිසිම සඳහනක් නෑ. ආයෝජන ප්‍රවර්ධන අමාත්‍යාංශයට එවැන්නකට කිසිදු අනුමැතියක් දීමට බලයකුත් නෑ. ක්‍රමෝපාය සංවර්ධන පනත යටතේ මිශ්‍ර ව්‍යාපෘති සඳහා සහායදීමේ හැකියාව තිබෙනවා. කලිනුත් තිබුණා. ජනාධිපතිතුමාත් අපේ ආණ්ඩුවත් ජනමතයට ගරු කරනවා. මේ ගැන කලින් මතුවුණු අදහස් ගැන අවධානය යොමු කරලා මීට පෙර ඉදිරිපත් කළ ගැසට් නිවේදන ඉවත්කරගත්තා. අලුතෙන් ඉදිරිපත් කළ ගැසට් නිවේදන අදාළ වන්නේ මිශ්‍ර ව්‍යාපෘති සඳහායි.ඒත් විපක්ෂය සහ ආණ්ඩුවේම මන්ත්‍රීවරු පිරිසකුත් මේ ආයෝජකයන්ට කැසිනෝ කිරීමේ චේතනාවක් තිබිය හැකි බවට මතයක් දරනවා. හැබැයි චේතනාවක් ඇතැයි සිතූ පමණින්ම ඒ ගැන නෛතිකව ක්‍රියාකිරීමේ හැකියාවන් නෑ. ඕනෑම කෙනෙකුට හොඳ හෝ නරක දෙයක් කිරීමට චේතනාවක් තිබෙන්න පුළුවන්. ඒත් ඒ ගැන යමක් කරන්න පුළුවන් වෙන්නේ ඔහු එය ක්‍රියාත්මක කළොත් පමණයි. මොකද චේතනාව චේතනාවක් පමණක් වීමටත් පුළුවන්.ඒ නිසා මෙතැනදී යම් චේතනාවක් ඇතැයි කවුරුන් හෝ හිතුවොත් ඒ සිතිවිල්ල මත පමණක් ක්‍රියාත්මක වෙන්න බෑ. චේතනාව ක්‍රියාත්මක කරනවාද කියන එක ගැන බලන්න වෙනවා. අනෙක, මේ ව්‍යාපෘති පිළිබඳ රජයේ ස්ථාවරය පැහැදිලිව කියා තිබෙනවා. ඒ නිසා, මේ විරෝධය මතුකරන්නේ මේක දේශපාලන වේදිකාවක් කරගැනීමට බවයි මට කියන්න තියෙන්නේ. අපේ සන්ධාන ආණ්ඩුව තුළ නොයෙක් මත දැරීමට පක්ෂ විපක්ෂ වීමට අයිතිය තිබෙනවා.මේක පුළුල් සන්ධානයක්. මේ පනත සම්බන්ධයෙනුත් එවැනි මත අනුව සන්ධානයේ පාර්ශ්ව කටයුතු කළා. ජාතික හෙළ උරුමය මේකට විරුද්ධ වුණා. සමහර මන්ත්‍රීතුමන්ලා ඡන්දය විමසන විට සභාවේ සිටියේ නෑ. හෙළ උරුමය මතයක් දැරුවා. ඒ ගැන මං ගරු කරනවා. හැබැයි සමහරු දෙපැත්තෙම කකුල් තියාගෙන පක්ෂ හෝ විපක්ෂ නොවී සිටියා. ඔවුන්ට ප්‍රතිපත්තියක් තිබුණේ නෑ. කොහොම වුණත් මේකට විරුද්ධ මතයක සිටින කවුරුත් කටයුතු කළේ හුදෙක් ‘චේතනාවක්’ පිළිබඳ අදහසක් අනුවයි.මේ පනතේ එවැනි කිසිදු අදහසක් නෑ. ඒක අපි පැහැදිලිව කියා තිබෙනවා. මීට විරුද්ධව හඬ නඟන අය දැනටමත් තියෙන 1988 ඔට්ටු හා සූදු බදු පනත ගැන කිසිවක් කියන්නෙ නෑ. ඒ පනත යටතේ දැනටත් රටේ කැසිනෝ ක්‍රීඩාව තිබෙනවා. ඒකට විරුද්ධව හඬක් නොනඟන අය මෙතැනදී ‘චේතනාවක්’ ගැන කියමින් මේක දේශපාලන වේදිකාවක් කරගන්නයි බලන්නෙ. තමන් එක්ක ජනමතය නැති නිසා මෙවැනි දේ හරහාවත් ජනමතයක් ගොඩනඟාගන්න පුළුවන්ද කියලයි ඔවුන් බලන්නෙ.ඇත්තටම මේවා ගැන විරෝධයක් තියෙනවා නම් ඒ විරෝධය ඔට්ටු හා සූදු බදු පනත ගැනත් තියෙන්න තිබුණා. ඒ පනතට අනුව දැනටමත් මේවායින් රජයට ආදායම් බදු ලැබෙනවා.එසේ තිබියදී චේතනාවක් ගැන කිය කියා මේ ව්‍යාපෘති 3ට විරුද්ධ වීම මට නම් ප්‍රශ්නයක්. ඒක හිතාගන්න අමාරුයි. ඒ ගැන තර්කයක් ගොඩනඟන්නත් බෑ. මොකද, දැන් තියෙන ඒවට විරුද්ධ නෑ. ගේන්න හදනවයි කියන සිතිවිල්ලක් මත පදනම්ව ඒකට විරුද්ධ වෙනවා.ඇයි, දැනටමත් ජනාධිපතිතුමා වගේම බැසිල් රාජපක්ෂ, ආර්ථික සංවර්ධන ඇමැතිතුමත් ඒ බව කියා තිබෙනවා. එසේ තිබියදී තමයි ඔය විරෝධය ගේන්නෙ. මේක මිශ්‍ර ව්‍යාපෘති සඳහා වූ පියවරක් මිසක් කැසිනෝ ගේන්න කරපු දෙයක් නෙවෙයි. පැකර්ට වුණත් තියෙන්නෙ කැසිනෝ. පමණක් නොවෙයි. ඔහු සතුව විවිධ ව්‍යාපාර තිබෙනවා.මටත් මඩ ගහගෙන යනවා. මේවා ඉස්ලාම් දහමට විරුද්ධයි. එසේ තිබියදී මං මේවාට උදවු කරනවා කියලා. මට පැහැදිලිව කියන්න තියෙන්නෙ මං හොඳ ඉස්ලාම් ලබ්ධිකයෙක්. මං කැසිනෝ ක්‍රීඩා කරන්නෙ නෑ වගේම මගේ දරුවොත් ඒවාට යන්නෙ නෑ.එසේ තිබියදී තමයි ආගමික මුහුණුවරකුත් පටලවාගෙන ඔය මඩ ගැහීම් කරන්නෙ. ඉස්ලාම් දහමටම අනුව නෙවෙයි බුදුදහම , හින්දු දහම, කිතුනු ධර්මය ආදී මොන ආගමට අදාළව වුණත් ඔට්ටු - සූදු වගේ දේවල් අනුමත කරන්නෙ නෑ. අනෙක අපි මේවා දිහා බලන්න ඕන. ජාතිවාදීව, ආගම්වාදීව නෙවෙයි, ශ්‍රී ලාංකිකයන් හැටියට ඒ හැඟීමෙන් යුතුවයි ඔය මඩ ගහන අය ඇයි දැනටත් ඔට්ටු හා සූදු බදු පනත යටතේ තියෙන දේවල් ගැන කතා කරන්නෙ නැත්තෙ. මට තියෙන ප්‍රශ්නය ඒකයි. ඒ අය කරන්නෙ නැති දෙයක් ගැන මඩ ගැසීම හා අවලාද නැගීමයි.යුද්ධය නිමාකිරීමෙන් පසු රටේ ස්ථාවරත්වයක් නිර්මාණය වුණා. සහජීවනය ශක්තිමත්වුණා සංහිඳියාවක් ගොඩනැඟුණා. ඒක විනාශ කිරීම සඳහා ජාතිවාදී, ආගම්වාදී විෂබීජ වැපිරීමට යම් යම් බලවේගවලට වුවමනා වී ඇති බව පෙනෙනවා.මුස්ලිම් ප්‍රජාවට, ශුද්ධවූ කුරානයට අපහාස කරන්නෙත් මේ අරමුණ ඇතිවයි. බහුතර සිංහල බෞද්ධ ජනතාව බුදුදහමේ ඉගැන්වීම අනුව කරුණාව, මෛත්‍රිය පෙරදැරිව කටයුතු කරන පිරිසක්. මං එය හොඳාකාර දන්නවා. මට ඡන්දය දීපු 65% සිංහල, බෞද්ධයො මේ බෞද්ධ ජනතාව, ගෞරවනීය භික්ෂු වහන්සේලා,මා කෙරෙහි විශ්වාසය තිබ්බා. මං ඒ විශ්වාසය රැකගෙන තියෙනවා. ඉදිරියටත් මං ගැන ඒ විශ්වාසය තිබෙන බවට මා තුළ පැහැදිලි විශ්වාසයකුත් තිබෙනවා.සිංහල දෙමළ හෝ මුස්ලිම් ඉතාම සුළු පිරිසක් තමයි ජාතිවාදීව , ආගම්වාදීව කටයුතු කරන්නේ. අපි කිසිවිටෙකත් අන්තවාදී නොවිය යුතුයි. කිසිම ආගමික ඉගැන්වීමක සෙසු ආගම් හෙළා දැකිය යුතු බවක් කියන්නේ නෑ. බහුතර බෞද්ධජනතාව අන්‍ය ආගම් පෙළා කටයුතු කිරීමට පෙලඹෙන්නෙත් නෑ. ඒ වගේ දේවල් කරන්නෙ අන්තවාදීව කටයුතු කරන සුළු පිරිසක්.මං කල්පනා කරන්නෙ අද අපි ජීවත්වෙන්නෙ බෝනස් එකකින් කියලා. මොකද ත්‍රස්තවාදය නිසා අපේ ජීවිත අහිමිවීමේ අවදානමක් තිබුණා. ඒ අවදානම නැති වුණේ අපි කාගේත් ජීවිත නිදහස ලැබුෙව් ජීවිත පරිත්‍යාගයෙන් දිනාගත් මේ නිදහස නිසා. ඒ නිදහස අපි දිවිහිමියෙන් රැකගත යුතුයි.ඒක තමයි සැබෑ දේශප්‍රේමීන්ගේ කාර්යභාරය. ඒසේ නැතිව ජාතිවාදීව හෝ ආගම්වාදීව වැඩ කිරීම දේශප්‍රේමය නෙවෙයි. කවුරු හරි එසේ කරනවා කියන්නෙ ඔවුන් රටට ද්‍රෝහීවෙනවා කියන එකයි.අපි කවුරුත් අපේ රටට ආදරෙයි. ජිනීවාවලදී පවා රටට චෝදනා එල්ල කර ඒ බලවේග උත්සාහ කළේ මොකටද කියන එක අපි තේරුම්ගන්න ඕන. අපි ආගමික නිදහසට කිසිම බාධාවක්, බලපෑමක් කළ රටකුත් නෙවෙයි. මේ තත්ත්වය බිඳ දැමීමට සමහර දෙනාට අවශ්‍යයයි හලාල් ප්‍රශ්නයේදී වුණත් ඇතැම් දෙනා වැඩකළේ. ඒ ගැන හරි අවබෝධයෙන් නෙවෙයි. ඒ නිසා ජාතික සමඟියට බලපෑමක් ඇති නොකිරීමට අපි කවුරුත් වගබලාගත යුතුයි.එවැනි ජාතිවාදී, ආගම්වාදී ප්‍රයත්නයන්, අපේ රටේ බහුතර ජනයා ප්‍රතික්ෂේප කරන බවත් කිව යුතුයි. මං මුස්ලිම් ජාතිකයෙක් වුණත් අපේ රටේ හෝටල් කාමරවල ධම්මපදයේ ඉංග්‍රීසි පරිවර්තනයක් තිබ්බෙ මමයි. ධම්ම පදය, කුරානය, බයිබලය, භගවත් ගීතාව ආදී සෑම උතුම් ආගමික ග්‍රන්ථයකම කියන්නෙ අපේ ජීවිත ආලෝකවත් කර ගැනීමට හේතුවන කාරණායි.ඒ නිසා සමහර දෙනා මට මඩ ගැසුවත් ගෞරවනීය මහනායක හාමුදුරුවන් වහන්සේලා, විමසුවොත් අප ගැන ඔවුන්ට සහතිකයක් ලබාගත හැකියි. මගේ කිසිම ජාතිවාදයක් නෑ. මට ඡන්දය දුන්නෙ 65% සිංහල බෞද්ධයො. කවදත් මං හරි දේ හරි කිව්වා වැරැදි දේ වැරැදි කිව්වා. ඒ නිසා මං ඉල්ලන්නෙ කිසි විටෙකත් ජාතිවාදයට අනුකම්පා කරන්න එපා කියන ඉල්ලීමයි.ඇතැම් බටහිර රටවල් මේ කුමන්ත්‍රණ පිටුපස සිටින බව මං වගකීමෙන් කියනවා. ඔවුන්ට ජනාධිපතිතුමාගේ නායකත්වය, මේ ආණ්ඩුව වෙනස්කිරීමට අවශ්‍යයි. එය ප්‍රජාතන්ත්‍රවාදීව කළ නොහැකි බව හොඳටම දන්නා නිසා දැන් නොයෙක් කුමන්ත්‍රණ කරනවා. අපේ ජනාධිපතිතුමාට පසුගියදා බහරේනය තමන්ගේ ඉහළම සම්මානය ඛලීෆා අභිදානය පිරිනැමුවා.ඊට කලින් පලස්තීනයේ ඉහළම සම්මානය පලස්තීන තාරකාව පිරිනැමුණා. මුස්ලිම් රටවල් සමඟ ඇති සම්බන්ධය බිඳ දැමීමට ඔය බලවේගවලට අවශ්‍යයි. ඒකයි මුස්ලිම් ප්‍රජාවගෙන් ඈත් කරන්න හදන්නෙ. සැබෑ දේශප්‍රේමීන් මේ කාරණා නිවැරදිව තේරුම් ගතයුතු යැයි මං සිතනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=f1405052</link>
    <topic>පරිත්‍යාගය උදෙසා කෘතගුණ පුදන ජීවක අසපුව</topic>
    <author/>
    <content>දශක තුනකට ආසන්න කාලයක් පුරා මෙරට පැවැති ත්‍රස්තවාදී භීෂණය සම්පූර්ණයෙන්ම තුරන් කිරීමට අපේ ත්‍රිවිධ හමුදාව ප්‍රමුඛ ආරක්ෂක අංශ කළ කැප වීම අනන්තය අප්‍රමාණය. මේ කැපවීම මේ රටේ අද සිටින ජනතාවට පමණක් නොව ඉදිරියේ දී මෙරට තුළ මතු උපදින පරම්පරා සිය ගණනකටවත් අමතක කළ නොහැකි අප්‍රමාණ වූ කැපවීමක් වන්නේ ය.තම ජීවිතය, ඇස්, ඉස්, මස්, ලේ , ඇට නහර පරිත්‍යාග කරමින් ලක්‍ෂ සංඛ්‍යාත රණවිරුවන් කළ කැපවීම වෙනුවෙන් ජනාධිපති මහින්ද රාජපක්ෂ මහතා, ආරක්‍ෂක ලේකම් ගෝඨාභය රාජපක්‍ෂ මහතා ප්‍රමුඛ රජය ද මේ රටේ ජනතාවද ඉටුකරන්නා වූ යුතුකම් අප්‍රමාණ ය.එම යුතුකම් අතරින් රණවිරුවන්ගේ ඉදිරි අනාගතය ඔවුන් ගේ දූ දරුවන් ඥාතීන් වෙනුවෙන් පවා රජය අති විශාල සේවාවන් රැසක් ඉටුකර තිබේ.එම සේවාවන් අතර තවත් අමතක නොවන සදහටම මේ රට තුළ ස්ථාපිතව පවත්නා සුවිශේෂී වූ ත්‍යාගයක් වෙන්නේ රණවිරුවන් වෙනුවෙන් ඉදි කළ අති නවීන රෝහල යි. අද නාරාහේන්පිට දී ජනාධිපති මහින්ද රාජපක්‍ෂ මහතා අතින් විවෘත කෙරෙන මෙම රෝහල දකුණු ආසියාවේ ප්‍රමුඛ පෙළේ ඇති රෝහල් කිහිපය අතරට එක් වෙයි.දශක තුනක කාලයක් පුරා පැවැති ත්‍රස්තවාදී යුද්ධයෙන් රණවිරුවන් තිස්දහසකට වැඩි පිරිසක් ආබාධිතයන් බවට පත්ව තිබේ. දස දහසකගේ් පමණ පාද අහිමි වී ඇත. තවත් විශාල පිරිසක් සදාකාලික පූර්ණ ආබාධිතයන් බවට පත්ව සිටිති.යුද්ධයෙන් තුවාල ලබන හමුදා විරුවන් ට ප්‍රතිකාර කිරීම සඳහා එකම ස්ථානයක සෑම පහසුකම්වලින්ම යුත් රෝහලක් තිබුණේ් නැත. යුද හමුදා මූලස්ථානයේ පැවැති හමුදා රෝහල, ත්‍රිකුණාමලයේ නාවික හමුදා රෝහල, කොග්ගල ගුවන් හමුදා රෝහල හැරුන විට හමුදා විරුවන් ට ප්‍රතිකාර ලබාදීමට සිදු වූයේ රජයේ වෙනත් රෝහල් ද ප්‍රයෝජනයට ගනිමින් ය. එම නිසා හමුදා සෙබළුන්ට එකම තැනකදී ප්‍රතිකාර ලබාදිය යුතු සියලු අංගෝපාංගවලින් සමන්විත රෝහලක් අවශ්‍ය බව තේරුම් ගත් ජනාධිපතිවරයා නාරාහේන්පිට හමුදා රෝහල ඉදිකිරීමට අවශ්‍ය උපදෙස් සමඟ රුපියල් මිලියන හය දහස් පන්සියයකට වැඩි මුදලක් ලබාදීමට ද පියවර ගත්තේ ය.නාරාහේන්පිට ඉදි කර ඇති මහල් දහයකින් සමන්විත එම හමුදා රෝහලේ පහසුකම් විශාල ප්‍රමාණයක් තිබේ. නව තාක්‍ෂණය යටතේ ශල්‍යාගාර පහසුකම් රැසක් ස්ථාපිත කර ඇත.විශේෂඥ වෛද්‍යවරුන්ගේ වෛද්‍ය සායන සඳහා ද පහසුකම් සලසා ඇති අතර අති නවීන පහසුකම්වලින් සමන්විත හදිසි අනතුරු ඒකකයක් ද මෙහි පිහිටුවා තිබේ. ඊ.සී.ජී., එකෝ, එක්ස්රේ, මැමෝග්‍රැෆි හා අල්ට්‍රා සවුන්ඩ් පහසුකම් වලින් සමන්විත විකිරණවේද අංශයක් ද, ගෘහස්ථ ප්‍රතිකාර අංශයක්, භෞත චිකිත්සක අංශයක්, ඇස් කන් නාස පිළිබඳ ප්‍රතිකාර කිරීමට විශේෂ පහසුකම්වලින් යුත් අංශයක් ද, ඉතාමත් නවීන අංගෝපාංගවලින් සමන්විත විශේ්ෂිත ශල්‍යාගාර දෙකක්, ආකෘති හා පුහුණුවීම් ශල්‍යාගාර 2 ක් ද මාතෘ සායනයක් ද මෙම නව යුද්ධ හමුදා රෝහලේ ස්ථාපිත කර තිබේ.නවීන අංගෝපාංගවලින් සමන්විත සනීපාරක්‍ෂක පද්ධතියක් සහ කැලි කසළ ප්‍රතිචක්‍රීකරණ පද්ධතියක්, හෙලිකොප්ටර් ගොඩ බැස්සවීමේ අංගනයකින් ද එය සමන්විතය. තවද මෙය වාට්ටු 20 කින් සමන්විත වන අතර ත්‍රිවිධ හමුදාව සහ පොලිසියේ අය සඳහා ද මේ රෝහලේ සේවය ලබා දෙයි.වසර 1881දී වෛද්‍ය සිසුන් 08 දෙනකුගෙන් යුක්තව ගිලන් මැසිකරුවන් ලෙස ලංකා ස්වේච්ඡා පාබල රෙජිමේන්තුවට අනුයුක්තව අරඹන ලද යුද හමුදා වෛද්‍ය බළකාය 1911 වසරේ දී ලංකා ස්වේච්ඡා වෛද්‍ය බළකාය වශයෙන් ස්වාධීන ඒකකයක් ලෙස ස්ථාපනය කරන ලදී. එය නැවත 1918 දී ලංකා යුද හමුදා ස්වේච්ඡා වෛද්‍ය බළකාය ලෙස සංශෝධනය විය.1949 ඔක්තෝබර් මස 21 දින මේජර් එච්. සී. සේරසිංහගේ අණදීම යටතේ ලංකා යුද හමුදා නිත්‍ය බළකාය ආරම්භ විය. ඒ අනුව ආරම්භ වූ යුද්ධ හමුදා වෛද්‍ය බළකාය ඇඳන් 101 න් සමන්විත රෝහලක් ප්‍රථමයෙන් පවත්වාගෙන යන ලදී. මෙසේ ආරම්භ කරන ලද රෝහල වර්තමානයේ ඇඳන් 1024 කින් සමන්විත යුද හමුදාවේ විශාලම හමුදා රෝහල ලෙස යුද හමුදා ඉතිහාසයට එක්වෙයි.සේනාධිනායක ජනාධිපති මහින්ද රාජපක්‍ෂ මහතා සෙබල අභිවෘද්ධියට හා සුබසාධනය සඳහා දක්වන මහත් උනන්දුව මත යුද හමුදාපති ලුතිනන් ජෙනරාල් දයා රත්නායක මහතාගේ උපදෙස් හා මගපෙන්වීම මත අති නවීන උපකරණ වලින් සමන්විතව ඉදිවූ මෙම නව රෝහල අද (05) පෙරවරුවේ යෙදෙන සුබ මොහොතින් විවෘත කර ජනාධිපතිතුමා විසින් හමුදා අයිතියට පත් කරනු ලබයි.මෙම ව්‍යාපෘතිය ක්‍රියාත්මක කිරීමේ දී ආරක්‍ෂක ලේකම් ගෝඨාභය රාජපක්‍ෂ මහතාගෙන් ලැබුණ නොමද සහයෝගය හා උපදෙස් මෙම රෝහල කඩිනමින් ඉදිකිරීමට අවශ්‍ය පසුබිම සැපයී ය. මෙහි සියලු රණවිරුවන්ට සහ ඔවුන්ගේ පවුලේ ඥාතීන්ට ද අවශ්‍ය ප්‍රතිකාර ලබා ගැනීමට සියලු පහසුකම් සලසා ඇත. විශේෂයෙන් යුද හමුදාවෙන් විශ්‍රාම ගොස් සිටින විශ්‍රාමිකයන්ට සහ ඔවුන්ගේ පවුලේ සාමාජිකයන්ට ද මේ නව රෝහල මඟින් ප්‍රතිකාර ලබා ගැනීමට පහසුකම් සලසා ඇති අතර ඔවුන් වෙනුවෙන් වෙනම වාට්ටු සංකීර්ණයක් ද ස්ථාපිත කර ඇත. මෙම දස මහල් ගොඩනැගිල්ලේ සියලු ඉදිකිරීම් යුද හමුදා ඉංජිනේරු බළකාය මඟින් සිදුකර ඇති අතර වැය වී ඇති මුදල රුපියල් මිලියන 6542.4 කි.හෙලිකොප්ටර් අංගන 2 ක් සහිතව මහල් 10 කින් යුත් නවීනතම පහසුකම්වලින් හෙබි ශ්‍රී ලංකාවේ විශාලතම ආරෝග්‍ය ශාලාව ජනාධිපති මහින්ද රාජපක්ෂ මහතා අතින් අද දින ශ්‍රී ලංකා යුද හමුදාවේ පරිහරණය සඳහා භාර කෙරේ. මෙය නිමිති කර යුද හමුදාපති ලුතිනන් ජෙනරාල් දයා රත්නායක මහතා සමඟ “දිනමිණ” කළ සම්මුඛ සාකච්ඡාවකි මේ.යුද සමයේ දී මේ තරම් අති නවීන පහසුකම්වලින් යුතු හමුදා රෝහලක් නොතිබුණාට එදා සංග්‍රාම භූමියේ සිටි සෙබළාගේ පටන් ගෙදර සිටින ඔහුගේ පවුලේ ඥාතීන් දක්වාම නිසි වෛද්‍ය පහසුකම් ඉතාම කඩිනමින් සපයන්නට පුළුවන් වුණා. ඒකට ප්‍රධානම හේතුව වුණේ වත්මන් ආරක්ෂක ලේකම්තුමා යුද්්ධය කළමනාකරණය කළා වගේම රාජ්‍ය නායකයා හැටියට අතිගරු ජනාධිපතිතුමා මුළු රටේම ජනතාව යුද ජයග්‍රහණය වෙනුවෙන් එකම තැනකට ඒකරාශී කිරීමයි. හැම දෙනාගෙම මනස යුද්්ධය වෙනුවෙන් එක් තැන් කළහම යුද වැදී සිටිය යුද සෙබළාට මුලික තැන හිමි වුණා. ඒ නිසා රජයේ හෝ වේවා හමුදා රෝහලක දී හෝ වේවා නිසි කලට නිසි අයුරින් ඒ ප්‍රතිකාර ලැබුණා. ඒ නිසා යුද බිමේදී අනතුරට ලක්වන සෙබළුන් ගේ ජීවිත දහස් ගණනක් බේරා ගන්නට හැකි වුණා.ලෝකයේ දරුණුම ත්‍රස්තවාදී කණ්ඩායම සමඟ අපට වසර 30ක් තිස්සේ යුද්්ධයක් කරන්න සිදු වුණා. මෙහි දී යුද සෙබළුන් 24,000 ක් ප්‍රාණ දානය දුන්නා. තවත් 30,000කට අධික පිරිසක් සිය ශරීර අවයව දන් දුන්නා. ඔවුන් අද සදාකාලික ආබාධිත තත්ත්වයට පත් වෙලයි ඉන්නෙ. ඉන් සමහරක් විශ්‍රාම ගොස් සිටිනවා. තවත් සමහරු තවමත් හමුදා සේවයේ සිටිනවා. යුද්්ධය නිමාවෙලා ගෙවී ගියේ වසර 5 යි. ඒ නිසා තවමත් ඔවුන් ශාරීරික වශයෙන් ජව සම්පන්න යි. නමුත් රට වෙනුවෙන් තම ශරීර අවයව අහිමි කරගත් හමුදා සෙබළුන් වයෝ වෘද්ධ වන විට තමයි ඔවුන් පෙළෙන ආබාධිත තත්ත්වයන් තවත් උත්සන්න වෙන්න ගන්නෙ. මෙන්න මේ අයට නවීන පහසුකම්වලින් යුතු වෛද්‍ය ප්‍රතිකාර එදාට අවශ්‍ය වෙනවා. අන්න ඒ අවශ්‍යතාව සම්පූර්ණ කිරීමේ පරමාර්ථයෙන් තමයි මේ අංග සම්පූර්ණ රෝහල යුද හමුදාවට ලැබෙන්නෙ.නිකම්ම පරිත්‍යාගයක් නෙවේ. උතුම්ම පරිත්‍යාගයක්. මෙහි වටිනාකම දැනෙන්නෙ අද නෙවෙයි තවත් වසර 20, 30ක්, ගියාම අපේ සොල්දාදුවෝ වයෝවෘද්ධ තත්ත්වයට පත් වුණාම. ඔවුන් රැක බලා ගැනීමේ විශාල ගැටලුවලට මුහුණ දෙන්න ඒ අයගේ පවුලේ සාමාජිකයන්ට සිදු වෙනවා. අන්න එදාට විශාල මානසිත සුවයකින් ඔවුන්ට මේ අති නවීන පහසුකම් වලින් යුතු අංග සම්පූර්ණ රෝහලේ සේවය ලබා ගන්නට පුළුවන්.ආරක්ෂක මණ්ඩලය රැස් වන අවස්ථාවේ දී ආරක්ෂක ලේකම් තුමාට කළ යෝජනාවකට අනුව එතුමා ජනාධිපතිතුමාට කරුණු පැහැදිලි කරල දීල තමයි මෙම රෝහල අපට ලැබුණෙ. මෙහිදී විශේෂ ස්තුතිය හා ප්‍රශංසාව ආරක්ෂක ලේකම්තුමාටත් ජනාධිපතිතුමාටත් පිළිගන්වන්න ඕනැ සමස්ත යුද හමුදාවේම සිටින ලක්ෂ 2ක සොල්දාදුවන් සහ ඔවුන්ගේ පවුලේ ඥාතීන් වෙනුවෙන්. මොකද මේක ඉතාම දූරදර්ශීව ගත් ක්‍රියාමාර්ගයක්. ඒ වගේම අපි අදහන බුදු දහමට අනුව මෙය සංසාරය පුරාවටම පලදෙන එතුමා කරගත් මහා පුණ්‍යකර්මයක්.ද්‍රව්‍යමය වටිනාකම පමණක් රුපියල් බිලියන 6.5 කටත් වැඩියි. සම්පූර්ණ ශ්‍රමය යුද හමුදා සෙබළුන්ගෙ. එයත් එක්ක ගණනය කළොත් රෝහලේ මුළු වටිනාකම රුපියල් බිලියන 10 කටත් වැඩියි. එකවර නේවාසික රෝගීන් 1024 දෙනෙකුට ප්‍රතිකාර කළ හැකි නවීනතම පහසුකම්වලින් යුත් ඇඳන් 1024 ක් මෙහි තියෙනවා.මීටත් වැඩි ප්‍රමාණයක් තියෙනවා නම් තවත් හොඳයි. ලක්ෂ දෙකක් ඉන්න හමුදා සෙබළුන්ගෙ පවුල් ගත්තම විශ්‍රාම ගිය සෙබළුන් ගත්තම මුළු ගණන මිලියනයත් ඉක්මවනවා. ඒ නිසා නේවාසිකව ප්‍රතිකාර සඳහා ඇඳන් ප්‍රමාණය 1024 වුණාට බාහිර රෝගී අංශයත් එක්ක ගත්තම මුළු ගණන මිලියනයකටත් වැඩි පිරිසකට ප්‍රතිකාර කිරීමේ සියලුම පහසුකම් මේ රෝහලේ තියෙනවා. ශල්‍යාගාර 05ක් එකවර 10 දෙනෙකුට ප්‍රතිකාර කළ හැකි දැඩි සත්කාර ඒකකයක් ඉහළ පහසුකම් සහිත සූතිකාගාර, හදිසි ගිලනුන් රැගෙන ආ හැකි හෙලිකොප්ටර් අංගන දෙකක් ඇතුළුව ශ්‍රී ලංකාවේ කිසිම ආරෝග්‍ය ශාලාවක නැති හැම පහසුකමක්ම මේ රෝහලේ තියෙනවා.මේ රෝහල අද යුද හමුදාව අතට පත් වුණාට මේ සඳහා අවශ්‍ය ශ්‍රම බළකාය පුහුණු කරන්නට පටන්ගත්තෙ මීට වසර 4කට පෙර සිට. ඒ නිසා විදෙස්ගතව පුහුණුව ලැබූ වෘත්තිකයන් පවා අපට ඉන්නවා. ඒ එක්කම යුද හමුදාවේම වෛද්‍යවරුන් ඉන්නවා. ඊට අමතරව විශේෂඥ වෛද්‍යවරුන් ගේ පුරප්පාඩුව පිරවීම සඳහා සෞඛ්‍ය අමාත්‍යාංශය සමඟ සාකච්ඡා කරල වෛද්‍යවරුන් ශ්‍රී ලංකා යුද හමුදාවට අනුයුක්ත කරලා ඔවුන්ගේ සේවය ලබා ගැනීමේ සැලසුමක් ක්‍රියාත්මක වෙනවා.පුළුවන්, ඒ දේ එදාත් සිද්ධ වුණා අදත් හෙටත් සිදු වෙනවා. හමුදාව පෙනී ඉන්නෙ ජාතික ආරක්‍ෂාවට. එහි එක් පැතිකඩක් තමයි රටක ව්‍යසනකාරී අවස්ථාවක ජනතාවට උදව් කරන එක. ඒ නිසා අසාධ්‍ය තත්ත්වයේ ඉන්න රෝගීන්ට ප්‍රතිකාර ගැනීමේ පහසුකම් තිබෙනවා. එම පහසුකම ලැබෙන්නෙ රජයේ රෝහල්වල ඔබ කියන විදියේ වැඩ වර්ජන අවස්ථාවකදී වෙන්න පුළුවන් හදිසි විපත් ආපදා තත්ත්වයකදී වෙන්නත් පුළුවන්.මම එහෙම කියන්නෙ නැහැ. නමුත් ලෝකයේ කිසිම වෘත්තිය අයිතිවාසිකමක් වෙනුවෙන් සටන් කරන්න බැරි එකම ආයතනය තමයි හමුදාව කියන්නෙ. ඔවුන් 24 පැයම සේවයට කැප වෙලයි ඉන්නෙ. අද හමුදාවට බැඳුණු ආධුනික සෙබළාගේ සිට හමුදාවේ ඉන්න ඉහළම සෙබළා වන මා දක්වා ජීවිත පරිත්‍යාගයෙන් සේවය කරන්න බැඳිල ඉන්නවා. ඒ නිසා රටේ සාමයට එරෙහිව ජනතාවට සිදු වන ඕනෑම අපහසුතාවක් මඟහරවන්න හමුදාව බැඳීල ඉන්නවා.කිසිම දවසක ආයේ මේ මාතෘ භූමියේ යුදමය හෝ ත්‍රස්තවාදී ක්‍රියාකාරකමක් ඇතිවෙන්න ඉඩ තියන්නෙම නැහැ. අපේ බුද්ධි අංශ ඉතාම ක්‍රියාශීලීව වේගයෙන් දැන් ක්‍රියාත්මක වෙනවා. කිසිම සැකයක් ඇතිකරගත යුතු නැහැ.අපි එය උපන් ගෙයිම නැති කළා. ඒ නිසා ත්‍රස්තවාදයේ සෙවණැල්ලකටවත් මේ මාතෘ භූමිය තුළ ඉඩක් නැහැ. ප්‍රභාකරන් මැරුණට පස්සෙ අවුරුදු 05 තිස්සේ සැලසුම් කරලයි ඔවුන් නැවත සංවිධානය වෙන්න පටන් ගත්තෙ. අපේ බුද්ධි අංශ ඉතාමත්ම සූක්ෂමව කරුණු පසු පස හඹා ගිහින් නිවැරදි ඉලක්කයම තෝරාගෙන ඔවුන්ව ඝාතනය කළා.එහි කීර්ති නාමය අපේ බුද්ධි අංශවලටත් ප්‍රහාරය සැලසුම් කළ මේජර් ජෙනරාල් බොනිෆස් පෙරේරා ඇතුළු සමස්ත කණ්ඩායමටත් හිමි වෙනවා. .ඊටත් වැඩියෙන් අපේ බුද්ධි අංශ දැන් දෙගුණයකින් වැඩි කරලයි තියෙන්නෙ. ඒ නිසා හමුදාවේ අභිමානය, කීර්තිනාමය රැක ගන්නට ඉතාම දැඩි අධිෂ්ඨානයෙන් හා කැපවීමෙන් ඔවුන් ක්‍රියාත්මක වෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=f1405053</link>
    <topic>තරුණ සමුළුව අපේ රට ලෝකයේ ඉහළ තැ‍ෙනක තබාවි</topic>
    <author/>
    <content>ලොව රටවල් 150ක නියෝජිතයන් 1500 කට අධික සංඛ්‍යාවක් සහ තරුණ කටයුතු අමාත්‍යවරු 40ක් සහභාගී වන 15 වන ලෝක තරුණ සමුළුව මේ 06 වැනිදා සිට 9 වැනිදා දක්වා ශ්‍රී ලංකාවේ දී පැවැත්වීමට සියලු කටයුතු සූදානමින් පවතී. එහි සමාරම්භක උත්සවය හම්බන්තොට මාගම් රුහුණුපුර ජාත්‍යන්තර සම්මන්ත්‍රණ ශාලාවේදීත් 7, 8 දෙදින කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ සහ සමාප්ති උත්සවය කොළඹ ක්‍රීඩා අමාත්‍යංශ ශ්‍රවණාගාරයේ දී පැවැත්වේ.මේ සමුළුවේ සමාරම්භක සහ සමාප්ති උළෙල උත්සව කමිටුවේ සභාපති පළාත් සභා මන්ත්‍රි සුසාර දිනාල් මහතාගේ අධීක්ෂණය යටතේ සිදු කෙරේ. එම උත්සවයේ ආරම්භය එය සිදු වන ආකාරය හා මේ වන විටත් එහි සංවිධාන කටයුතු සහ එහි අරමුණු පිළිබඳ අප සුසාර දිනාල් මහතා ගෙන් විමසීමු.පළමුව කියන්න ඕනෑ මේ රටට එන සියලුම තරුණ තරුණියන් අපේ රටට ආගන්තුක යි. ඔවුන් අපේ රට ගැන අහලා අන්තර්ජාලය ඔස්සේ අපේ රටේ ස්වභාව සෞන්දර්ය ගැන අධ්‍යයනය කරලා ලෝක සිතියමේ අපේ රට කොතැන ද තියෙන්නෙ කියල හොයල බලල මවා ගත්ත චිත්‍රයක් ඇතිව තමයි අපේ රටට එන්නෙ.අනෙක තමයි මේ තිස් වසරක යුද්ධයකින් විනාශ වෙච්ච රටක්. වසර 5ක් තුළ දී ලබපු දැවැන්ත සංවර්ධනයත් මෙන්න මේ වගේ දේවල් ගැන විශාල කුතුහලයකින් තමයි මේ තරුණ පිරිස ලංකාවට එන්නෙ. ඒ වගේම ස්වභාව සෞන්දර්යය තුරුලතා, වන දුර්ග, අධිවේගී මාර්ග, වරාය, ගුවන් තොටුපොළ ලෝකයේ විශාලතම වන ගහනයක් සමඟ ඉතාම සුන්දර පාරිසරික සාධක සහිත රටකට මේ අය එන්නෙ. ඒ වගේම ප්‍රෞඪ ඉතිහාසයක් ඇති කලා ශිල්පවලින් අනූන රටකට මේ අය ගොඩ වදින්නෙ. ඒ නිසා මුලින්ම අපි කළ යුත්තෙ අපේ රටේ අභිමානය, ප්‍රෞඪත්වය, දේශගුණික හා තුරුලතාවලින් පොහොසත් පාරිසරික සුන්දරත්වය හිත්වලට කා වද්දන එකයි .ඇයි නැත්තෙ. බලන්න දැන් හම්බන්තොට ප්‍රදේශයේ ඇතිවෙලා තියෙන දියුණුව. රුහුණු මාගම්පුර සම්මන්ත්‍රණ ශාලාව පිහිටලා තිබෙන්නෙ කුඩා කඳු ගැටයක් ඉස්මත්තේ. එතනට ගියාම බැලු බැලු අත අපට දිස්වෙන්නෙ නිල්ල පිරුණු තුරුලතාවලින් ගහන වනය. ඈතින් මාගම්පුර වරාය, මත්තල ජාත්‍යන්තර ගුවන් තොටුපොළ, සිංහරාජ අභය භූමිය, මෙවැනි පාරිසරික සාධක ලෝකයේ ඉතාමත්ම අඩුයි. කොන්ක්‍රීට් වනාන්තරවල හිරවුණ යෞවනය මේ පාරිසරික සුන්දරත්වයට ආදරෙයි. ඔවුන්ගේ හිත් අමුතුම ප්‍රබෝධයකින් ඉපිලෙනවා මෙවැනි පරිසරයකට ආවම. ඉතින් එයම ඇති ඔවුන්ට අපේ රටේ ඇති ස්වභාව සෞන්දර්ය ගැන ලෝකයට සුබ පණිවිඩයක් දෙන්න. මේ රට ස්වභාව සෞන්දර්යයෙන් සංස්කෘතියෙන් පොහොසත් රටක් කියන පණිවිඩය ඔවුන්ගේ හිත්වලට කා වැදෙනවා.අන්න හරි, ඒකත් එක්කම බලන්න අපේ රටේ යාල අභය භූමිය තමයි ලෝකයේ වැඩිම දිවියන්ගේ ගහනය බහුල තැන හෝර්ටන් තැන්න, මොන තරම් මනරම් පරිසර සාධක ද මේවා. අනෙක අපේ සදාචාරාත්මක සංස්කෘතික අංගයන් අපටම අනන්‍ය වූ කලාත්මක සංස්කෘතික ඓතිහාසික පසුබිම පදනම් කරගෙන තමයි මෙම සමාරම්භක උත්සවය පවත්වන්නෙ. එවිට ඔවුන් රට ගැන ස්වභාව සුන්දරත්වය ගැන ධනාත්මක තැනක සිට තමයි මෙම සමුළුව පුරාවටම සහභාගී වෙන්නෙ.විශේෂයෙන්ම අපේ රටට පැමිණෙන්නෙ භද්‍ර යෞවනයේ ඉන්න තරුණ ළමයි. ඔවුන් තුළ තිබෙන්නෙ සැම දෙයක් ගැනම කුතුහලය. හරි දේ හෝ වැරදි දේ ඉක්මනින් ග්‍රහණය කර ගන්න දරන උත්සාහය තියෙන්නෙ. ඉතින් ලෝකයේ රටවල් 150 ක තරුණ නියෝජිතයන් 1500 ක් මේ රටට ආවම අපි ඔවුන්ට ‍ෙදන්නෙ අපේ රට ගැන ඉතාම සුබවාදී ආකල්පයක්. ඔවුන් මේ රටට ඇවිත් දවස් 4, 5 කින් ආපසු යයි. නමුත් මුළු ජීවිත කාලය පුරාම මේ තරුණ වයසෙදි ග්‍රහණය කරගත්ත යහපත් දේවල් අනාගත පරපුර වෙත ඔවුන් ලෝකය පුරාම විසුරුවනවා. ඒ අය තමයි අනාගත ලෝක නායකයෝ වෙන්නෙ. මේ අය දන්නවා පසුකාලීනව බිහිවන ඊළඟ පරම්පරාවට අපේ රට ගැන යහපත් ආකල්ප ඇති කරන්න. අපේ රටේ ප්‍රතිරූපය ඉතාම ඉහළ තැනකින් අනාගත ලෝකයේ තියන්නත් මේ තරුණ සමුළුව ඉවහල් වෙනවා.කොළඹ ප්‍රකාශනය කියල කියන්නෙ සමුළුව පැවැත්වෙන දින 4 තුළ දී ලෝකයේ විවිධ රටවල්වල විවිධ තරුණයන් ඔවුන් අනාගත ලෝකය පිළිබඳ දරන්නා වූ සංකල්ප මොනවා ද, ඒවා කෙසේ විය යුතු ද, එහි ගැටලු, ඒවා නිරාකරණය කරගන්නට තිබෙන ක්‍රමවේදයන් පිළිබඳ සමුළුව තුළ දී සාකච්ඡා කෙරෙන කරුණු අලළා සකස් කරන ලද වාර්තාවට. මෙන්න මේ ඉදිරිපත් කරන වාර්තාව ඓතිහාසික වාර්තාවක් වෙනවා. මොකද ලෝකයේ සිටින තරුණයෝ එකම තැනකට එක්කාසු වෙලා ඒ අයට තියෙන ගැටලු ගැන සාකච්ඡා කරල ඒ පිළිබඳ වාර්තාවක් සකස් කරනවා. ඉතින් අනාගත ලෝකයේ තරුණයන්ට තම ප්‍රශ්න නිරාකරණය කර ගැනීමට මේක හොඳ නිර්ණායකයක් වෙනවා.මෙහෙමයි, දැන් සමාරම්භක උත්සවයෙන් අපි ලෝකයේ සිටින තරුණයන්ට අපේ රටේ ස්වභාව සෞන්දර්ය වගේම අපටම අනන්‍ය වූ කලා නිර්මාණ ගැන ඔවුන් දැනුවත් කළා වගේම සමාප්ති උළෙලේ දී කරන්නෙ අපේ රටේ ප්‍රෞඪ ඉතිහාසය පිළිබඳත් උසස් කලා නිර්මාණ පිළිබඳත් ඔවුන් දැනුවත් කිරීම. ඒ තුළින් අපි බලාපොරොත්තු වනවා අපේ රට මොන තරම් අභිමානවත් පෞරුෂත්වයන් තියෙන රටක් ද, උසස් මිනිසුන් ජීවත් වන ශත වර්ෂ ගණනාවක සිට පැවත එන කලා කුසලතාවන් අප සතු ද අපේ මුතුන් මිත්තන් අපේ රට මොන තරම් ආශ්චර්යවත් විදියට ගොඩ නැගූ රටක් ද යන්න ඔවුන්ගේ හිත් තුළ ජනිත කරවන්නට.පළවෙනි දේ තමයි මම විශ්වාස කරන විදියට අපි අපිම මාර්කට් වෙන්න ඕනෑ ආයතනයක් විදියට ගත්තත් රටක් විදියට ගත්තත් ඒ තමයි සිද්ධ ‍ෙවන්න ඕන කියල මම හිතන්නෙ. ඉතින් අපි අපි පිළිබඳ අපේ රට පිළිබඳ ලෝකයට ධනාත්මක දේවල් ගෙනියන්නට අපි මහන්සි වෙන්නට ඕනෑ. එයට තියෙන සියලු අවස්ථාවෙන් අපි ප්‍රයෝජන ගන්නට ඕනෑ. ඒකටපාට ආගම් පක්ෂ කුල මල භේදවලින් තොරව අපි පිළිගත යුතු සත්‍යයක්. ලෝකයා ඉදිරියේ හඬ නගා කියන්න පුළුවන් බොහෝ දේවල් තියෙන රටකයි අපි ජීවත් වෙන්නෙ. ඉතින් මෙවැනි සමුළු රටකට ගේන්න අවස්ථාව ලබා ගන්නට පුළුවන්නම් ඒක රටකට මහත් භාග්‍යයක්. එතකොට තමයි ලෝක සිතියමේ අපේ රට කොතන ද තියන්න පුළුවන් කියල ලෝකයා තීරණය කරන්න.හැබැයි මේ සඳහා කිසියම් මූල්‍යමය දායකත්වයක් රටකට දරන්න වෙනවා නමුත් මම පෞද්ගලිකව ම දන්නවා මේ සම්බන්ධයෙන් කටයුතු කරන ඩලස් අලහප්පෙරුම ඇමතිතුමාගේ මඟ පෙන්වීම යටතේ රුපියලක් හරි කමක් නැහැ ඉතිරි කරන්න පුළුවන් හැම දෙයක්ම අපි කරන බව. මුදල් අරපිරිමැස්ම අතින් ඉහළම තැනක ඉදලයි මේ කටයුත්ත කරන්නෙ මොහාන් ලාල් ග්‍රේරු මැතිතුමාත් මේ වැඩ කටයුතුවලට විශාල දායකත්වයක් දෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=f1405054</link>
    <topic>තට්ටු දෙකෙන් කොළඹ වටේ</topic>
    <author/>
    <content>ඩබල් ඩෙකරය රතු පාට ගාගෙන නැවතිල්ලේ සිටියේ පැ‍රැණි ඕලන්ද රෝහල ඉදිරිපිටය. දකුණත පැත්තෙන් උසට උසේ හිටගෙන උන්නේ ලෝක වෙළෙඳ මධ්‍යස්ථාන ගොඩනැගිල්ලයි. පසුපසින් ඇත්තේ අලුතින් නම වෙනස්කරගෙන කොලෝනියල් හැඩයක් අරගත් කින්ග්ස්බරි හෝටලයයි. කොළඹ නගරයේ සවාරිය පටන් ගන්නේ මෙතැනිනි. ඒ නිකම්ම නිකම් බසයක නම් නොවේ. රතු පාට බඳේ තවරාගෙන ඒ උඩ වර්ණ ගොඩනැගිලි ඇඳගත් ඩබල් ඩෙකරයකය.සංචාරකයන් කිහිප පොළක් දඩි බිඩි ගා බසය තරණය කළේ සැහැල්ලු ගමන් මලු ‍රැගෙනය. රිසි රිසි තැන අසුන්ගත් ඔවුනොවුන් විමසන්නේ බසය ගමන් ගන්නා මාර්ගය පිළිබඳය. සැර දමා පැ‍රැණි ඕලන්ද රෝහල අසලින් දුවන්නට ගත් බසය පාවෙන ලීලාවෙන් වම් අත පැත්තට හැරුණි. දැන් කදිම ගමන් විස්තරයක් ඇසෙයි. ඒ බන්ධුල කපුගීකියන මහතාගේ කටහඬයි. හෙතෙම නිල මාර්ගෝපදේශක සේවා සපයන්නෙකි. අත්දැකීම් බහුල හෙයින් අපූරු විස්තර පවසයි. පළමු විස්තරය ඕලන්ද රෝහල ගැනය. එහි පෞරාණික බව ගැනය. ලාදුරු රෝගීන් ගැනය. සංචාරකයන්ගේ මුහුණුවල මවිතයකි.‘ලාදුරු....ඈහ්??‘ඔව්.ඔව්.ලාදුරු තමයි. ඉස්සර ’උදෑසන හතට ආසන්න හෙයින් තවමත් අව්වේ කරදර පටන් ගෙන නැත. පැ‍රැණි කාගිල්ස් බිල්ඩිම පසු කර කොළඹ කො‍ටුවේ පැ‍රැණි අන්තයත්-නව අන්තයත් සමඟ දැන් බසය පිවිසෙන්නේ වරාය වෙතය. සමීපයෙන් වරාය දකින අතරතුර අපේ මාර්ගෝපදේශකයා යෝජනා කරන්නේ එතැනින් බැස මද දුරක් ආපස්සට ඇවිද යන්නය. ඒ පුරාතන ප්‍රවේශ මාර්ගයක ශේෂ නැ‍රැඹීම පිණිසය. එවක කොළඹට ඇතුළු වීමට තිබූ ප්‍රවේශ කිහිපයෙන් තවම ඉතිරි වී ඇති විසාල දොර‍ටුව ‘ඩෙල්ෆ්ට් ගේට්ටුවය'.අතීත සෞභාග්‍ය පෙන්වමින් තවම විසාලෙට නැගී සිටින ඩෙල්ෆ්ට් ගේට්ටුව වර්තමානයේ බලා කියා ගන්නේ කොමර්ෂල් බැංකුවේ ප්‍රධාන ශාඛාවයි. ඉතාමත් පැහැදිලිව කිවහොත් කොමර්ෂල් බැංකු ගොඩනැගිල්ලේ ඇතුළත පිහිටා තිබෙන මේ දැවැන්ත පිවිසුම් දොර‍ටුවේ පෞරාණික බදාමයේ වෙනසත්,එහි ශක්තිමත්භාවයත් ඉතා පැහැදිලිව දැක ගත හැකිය. මදක් දකුණු පැත්තෙන් දකින්නට ඇති බිත්තියේ අඹ ගසත්,ඔ‍ටුන්නත් සහිත කොළඹ සලකුණයි. කොළඹ කො‍ටුවට ප්‍රවේශ වීම සඳහා තිබූ මේ ඩෙල්ෆ්ට් දොර‍ටු මාර්ගය ලන්දේසි පාලන සමයේදී එනම්,1658-1796ත් කාලය අතරතුර තනන ලද්දකි. බ්‍රිතාන්‍යයන් විසින් ඔවුන්ගේ පරිපාලන ගොඩනැගිලි ඉදි කිරීම සඳහා අවශ්‍ය ඉඩ කඩ ලබා ගැනීම පිණිස වර්ෂ 1872දී කො‍ටුව වටා වූ පවුර ඉවත් කිරීම නිසා ඩෙල්ෆ්ට් දොර‍ටු මාර්ගය පමණක් මෙලෙස ශේෂ විය.ඉතිහාසයේ එක් විසාල දොර‍ටුවක් තුළින් රිංගා ගිය සංචාරකයෝ සමූහය කල්පනාභරිතව යළි ඩබල් ඩෙකරයට පිවිසියේ එදා කොළඹ අසිරි සිරිය කුමනාකාර වෙන්නට ඇත්දැයි මඟ පෙන්වන බන්ධුල මහතාගෙන් යළි යළිත් විමසමිනි.පැ‍රැණි කොළඹ අසිරි සිරිය කියනවා වෙනුවට ගීකියන මහතා කියන්න ගත්තේ කොළඹ වරායේ විසාල මුළුතැන්ගෙය ගැනයි. ලේඩන් බැස්ටියන් පැ‍රැණි දොර‍ටුව පසු කරමින් දැන් බසය ඇදෙන්නේ රතු පාටින් තනා ඇති ගෆූර් බිල්ඩිම ඇති ඉසව්වටය. ඒ විනිවිද පෙනෙන විසාල දැලකින් ආවරණය කර ඇත්තේ අලුත්වැඩියා කටයුතු සඳහාය. බසයේ සිට කොක් කරක් සේ බෙල්ල උස්සමින් අප ඊළඟට බලන්නේ ශ්‍රී මුරුගන් කෝවිල දෙසයි. නිපොන් හෝටලය ලහි ලහියේ පසු කරන ඩබල් ඩෙකරය ඉස්සර නරක සුවඳක් හැමු බේරේ වැව වෙත පිම්මේ යයි. ඊට පෙර පහු කරන්නට යෙදෙන කුප්‍රකට ‘වහල් දූපත’ ගැන කපුගීකියන මහතා පෘතුගීසි යුගයේ එහි රදවාගෙන සිටි අප්‍රිකානු වහලුන් ගැන රස කතා කියන්නට පටන් ගනී. මම සියල්ල අමතක කොට එකල වහල් දූපතේ අසිරිය ගැන දවල් හීන දකින්නට පටන් ගතිමි.‘ඔළුව පහත් කරගන්න. පාරෙ අතුවල වදීවි’මඟ දෙපස සිසිලස පිණිස සිටවූ ගස් තමන්ගේ අත් පහළට හෙළාගෙන ඉන්නේ මිතුරු ඇසුරට වාගේය. මිතුරෙකු හමු වුණොත් සැණින් වැලඳ ගන්නටය. නවලෝක රෝහල පසු කරමින් දැන් අප බේරේ වැව ළඟය. වැව දිගේ හෙමි හෙමින් පැද්දෙමින්,ලලිත කතාවෙන් ඉන්නේ හංස බෝට්ටුය. මුදල් දී මේ හංස බෝට්ටුවල රවුමක් යන්නට පුළුවන. කොළට කොළේ බේරේ වැවේ වතුර දත් විළිස්සාගෙන ඉන්නා විට දැනෙන පිට කොන්ද සීතල වෙන සැම්පලයේ බිය නිසා ඒ බෝට්ටු පැදීම මා අමතක කර දැමුවෙමි. විදේශිකයන් බේරේ වැව දකිත්ම දැඩි උනන්දුවකින් ඒ දෙස බලා ඉන්නට විය. ඒ සමඟම සුදට සුදේ දිදුලන ගංගාරාම පන්සල දකිත්ම ඔවුන්ගේ උනන්දුව දෙගුණ වූ සැටියකි. ගීකියන මහතා ඔවුන්ගේ උනන්දුව ඇවිළිමෙහිලා ගින්දර දමයි. නොයෙකුත් තාලේ විස්තර කියන හෙතෙම ආඩම්බරෙන් හිස සොලවයි.ඊබට් සිල්වා හොලිඩේස් හි සභාපතිනිය රාජිණී ද සිල්වා මෙන්ඩිස් කොළඹ සවාරිය ගැන කියන්නේ මෙවැන්නකි.‘අපි කොළඹ වටේ යන මේ සංචාරය පටන් ගත්තේ 2010 ජනවාරි 28 වැනිදා. ශ්‍රී ලංකා සංචාරක ප්‍රවර්ධන අධිකාරියේ සංකල්පයක් විදිහටයි මේක පටන් ගත්තේ. අපි මුලින්ම පටන් ගත්තේ ගමනාගමන මණ්ඩලයට අයිති බසයකින්. මූල්‍යමය ලාභයක් අපේක්ෂා නොකරයි ඇත්තටමයි මේ සංචාර පටන් ගත්තේ. මොකද ඕනෑම රටක අනිවාර්යෙන් තියෙන ප්‍රධාන නගරය නැරඹීමේ සේවාව සංචාරකයන්ට හරි වැදගත්. ඒ නිසාම සති අන්තයේ වගේම සතියේ දිනවලත් අපි කොළඹ වටේ යනවා. උදේ පමණක් තිබ්බ චාරිකා හවසටත් දික් කරලා තියෙන්නේ. මුළු කොළඹම බලන්න පුළුවන්,සජීවී විස්තර ප්‍රකාශයක් ලබා දෙන කොළඹ වටේ යන සවාරිය කාටත් ප්‍රයෝජනවත් වේවි කියලා මං හිතනවා.ඒ ආඩම්බරයටම නතුවී සිටින අපේ හිසේ පාර දෙපැත්තේ වැවූ ගස්වල උස අතු පැටලෙන්න එයි. ඒ මදිවාට සරුවට වැවුණු අඹය. ඕනෑ නම් අත දිගු කර නෙළා ගන්නත් හැකිය. වේගය මදක් වැඩි කලෙන් ශ්‍රාවස්තිය කඩිනමින් පසු කර අපි දැන් කොළඹ හතේය. සිනමන් ගාර්ඩනයේය. හිතන්නටත් කලියෙන් ඩබල් ඩෙකරය පොලොන්නරුවේ නෙළුම් පොකුණේ ආකෘතිය අනුව යමින් තැනූ නෙළුම් පොකුණ පසු කළේය. ඊළඟ පිම්මේ අපි උන්නේ අලුත් කළ විහාර මහාදේවිය ළඟය. ආනන්ද කුමාරස්වාමි මාවතේ පාරේ විකිණෙන සිතුවම් සේම කලාභවන ආසන්නයේ තනා ඇති ‍රැජිනගේ පිළිරුවත් විදේශිකයන්ගේ සිත් ගත් සෙයකි. ඔවුන් කර දිගු කරමින් ඒ නැරඹිල්ලේය.මේට්ලන්ඩ් පෙදෙසේ සරුවට වැවුණු අඹ ගස්ය. හිසේ වැදෙන නොවැදෙන ගාණට බිමට පහත් වුණු අඹ නෙළන්නට සිතන විට පැ‍රැණි මොටෝ රථ ‍රැළියක් අප පසු කරමින්,අපට ඉතා පහළින් සැනසිල්ලේ ගමන් කරනු පෙනෙයි.බණ්ඩාරනායක අනුස්මරණ සම්මන්ත්‍රණ ශාලාව පසු කරත්ම අව් රශ්මිය අපට බැට දෙන්නට විය. බො‍රැල්ලත් රාජගිරියත් පසු කර දියවන්නාව දෙසට අපි ඉගිලුණාක් මෙනි. දියත උයනට පාර්ලිමේන්තු පෙදෙස පසු කරමින් යන අතර නැංගුරම්ලන්නට තද වුවමනාවක් වූයෙන් අපි දියත උයනට ගොඩ බැස්සෙමු. තැනින් තැන සමූහ වශයෙන් ආහාර,පාන ගන්නා මහා සෙනඟකි. දුම් දමමින් පැහෙන තේ,කෝපිහල්ය. පැණි රස කෑමය. ඉතා පිළිවෙළට තැනුණු භාණ්ඩ විකුණුම් මධ්‍යස්ථානය. කොළඹ නගරය සංවර්ධනයේ අලුත් මුහුණක් පෙන්වන ‘දියත උයන’ සැබැවින්ම අලංකෘතය.ඩබල් ඩෙකරයේ අන්තිම නැවතුම ‘අපේ ගමයි'. පෙර ජනකලා කේන්ද්‍රයව තිබූ තැන අද ‘අපේ ගම’ නමින් අලුතින් ගොඩනැංවුණු සාම්ප්‍රදායික ගමකි. මෙහි පුරාතන ගමක සියලු අංගෝපාංග අන්තර්ගතය. පසුගියදා නිමා වූ පොදු රාජ්‍ය මණ්ඩලයීය නායකත්ව සමුළුව උදෙසා නිර්මාණය වූ අපේ ගමේ ගමරාල සංචාරකයන්ගේ ආකර්ෂණය ඉතා තදින් ඇද ගත් සැටියකි. සංචාරකයෝ මුව අයාගෙන ගම ගෙදර දෙස බලා සිටිති. ලබු කැටය,ඔළිඳ බංකුව,අ‍ටුව දෙස විමතියෙන් යුක්තව බලා සිටි ඔවුන් වඩාත් ආශක්ත වූයේ මැටියෙන් තැනූ නිවාසවලටය. ගමනේ වැඩිම වෙලාවක් අපේ ගමේ ගෙවා දැමූ සංචාරකයෝ අකමැත්තෙන් යළි ඩබල් ඩෙකරයට නැග්ගේ ආපසු ගමනටය.ඊබට් සිල්වා සංචාරකයන්ට අයිති මේ ඩබල් ඩෙකරය වඩාත් හුරුපුරුදු උදේ වරුවේ කොළඹ පුරා කරක් ගසනු දැකීමය. එහෙත් මෑතක සිට හැන්දෑ වරුවේත් කොළඹ පුරා රස්තියාදු ගසන බසය හවසක කොළඹ බොහෝ සොඳුරු බව නොකියා කියන්නාක් මෙනි.ආපසු එන ගමන තරමක් වේගවත් සැටියකි. අධික දාහය ඒ වේගය අවුළුවා දමා ඇත. මැලේ වීදිය,නාවික හමුදා මූලස්ථානය,සිනමන් හෝටලය ආදිය පසු කරමින් විදුලි වේගයෙන් අපි ඩුප්ලිකේෂන් පාරට පිවිසියෙමු. ගමන පටන් ගත් තැනට යළිත් විත් ඩබල් ඩෙකරය හති අරින්නට විය. ඕලන්ද රෝහල කිවිසුම් හරියි. ඩබල් ඩෙකරය නින්දට වැ‍ටුණාක් මෙනි. ඒ යළිත් තවත් ගමනක් යන තෙක් පමණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>05</day>
    </date>
    <link>http://www.dinamina.lk/2014/05/05/_art.asp?fn=f1405055</link>
    <topic>කතිරය: දිනූ නිදහස පාවා දුන් විපක්ෂයේ මැයි රැලි</topic>
    <author>ජනතා මිත්‍ර</author>
    <content>ලෝක කම්කරු දිනයේ දී විවිධ සටන් පාඨ ඉදිරිපත් කරමින් ජනතාවට තාවකාලික සතුටක් ලබාදීමට ඇතැම් දේශපාලන පක්ෂ කටයුතු කළ ද කම්කරුවාගේ නියම අයිතිවාසිකම් සුරැකීමට ප්‍රායෝගිකව වැඩකර තිබෙන්නේ කවුද? යන්න ඇසුවොත් ඔබ දෙන පිළිතුර කුමක්ද?වැඩ කරන ජනතාව ගැන මැයි 01 වැනිදාට පමණක් කිඹුල් කඳුළු හෙළන ඇතැම් දේශපාලන නායකයින්ට මේ වන විට නියම පිළිතුරක් ලබා දී තිබෙන්නේ වත්මන් ජනාධිපති මහින්ද රාජපක්‍ෂ මහතා පමණි. එය ප්‍රායෝගික පිළිතුරකි.රතු තොප්පි පැලඳ කැට නොසෙල්ලුවාට වැඩ කරන ජනතාව වෙනුවෙන් වැඩිම වැඩ කොටසක් ඉටු කර තිබෙන්නේ වත්මන් ආණ්ඩුව බව ඕනෑම කෙනෙක් දනිති. නමුත් විපක්ෂය හැමදාම කළා සේ ජාත්‍යන්තර කම්කරු දිනයේදීත් උත්සාහ ගනු ලබන්නේ ආණ්ඩුව පෙරළීමේ සටන ආරම්භ කිරීමටයි. නැතහොත් ආණ්ඩුව පෙරළන්නටය.ඕනෑම දිනයක් සමරන විට අවධානය යොමු කළ යුතු ඉතා වැදගත් කරුණක් තිබේ. එනම් එම දිනයේ තේමාව හා අරමුණු සමඟ සම්බන්ධ වන ගමන් වර්තමානය තුළ තිබෙන ප්‍රධාන කරුණු සමඟ එම දිනයේ තේමාව හා අරමුණු සම්බන්ධ කරගත යුතුය. උදාහරණයක් ලෙස 2008 හා 2009 වසරවල පැවති ජාත්‍යන්තර කම්කරු දිනය සමරන අවස්ථාවේදී බොහෝ දෙනෙකුගේ අවධානය යොමු වී තිබුණේ මෙරට ත්‍රස්තවාදය පරාජය කිරීම සම්බන්ධයෙන් ඇති තීරණාත්මක අවස්ථා පිළිබඳවයි. දේශීයව හා ජාත්‍යන්තර වශයෙන් මතුවන අභියෝග ජය ගැනීම සම්බන්ධයෙන් එහිදී වැඩි අවධානයක් යොමු කෙරිණි.2005 වසරේ පැවති මැයි දින සැමරුමේ දී වැඩි අවධානයක් යොමු කෙරුණේ සුනාමි ඛේදවාචකයෙන් නැගී සිටීමේ අභියෝගය ජය ගැනීමට අවශ්‍ය වටපිටාව සකස්කරමින් කම්කරුවාගේ ද අයිතිය ආරක්ෂා කර ගැනීමටයි.2009 වසරේදී ලෝකයේ දරුණුතම ත්‍රස්තවාදය මෙරට දී පරාජය කිරීමෙන් අනතුරුව තවමත් අප මුහුණදෙමින් සිටින ප්‍රධාන ප්‍රශ්නයක් වන්නේ ජාත්‍යන්තර බලපෑම්ය. බෙදුම්වාදී බලවේග, දෙමළ ඩයස්පෝරාව, ඇතැම් බටහිර රටවල් සමඟ එකතු වී ශ්‍රී ලංකාවට එරෙහිව සිදුකරන අසාධාරණකම් ගැන මේ වන විට මුළු ලොවම දනී. ජිනීවා මානව හිමිකම් සමුළුව හරහා ශ්‍රී ලංකාවට එරෙහිව අසාධාරණ යෝජනා සම්මත වන්නේ මේ නිසාය.මෙම අභියෝග ජයගැනීම මගින් රාජපක්‍ෂ ජනාධිපතිවරයා සහ ආණ්ඩුව කටයුතු කරමින් සිටින්නේ සියලුම ශ්‍රී ලාංකිකයින් වෙනුවෙනි. ත්‍රස්තවාදය මුළුමනින්ම පරාජය කර බේරාගත් රට අද වන විට ශීඝ්‍ර සංවර්ධනයක් රටට හා පොදු මහජනතාවට අත්පත් කර දෙමින් සිටී. මෙම තත්ත්වය කඩාකප්පල් කිරීමට වෙරදරන සියලු බලවේග එකට එක් වී යළිත් ජිනීවා මානව හිමිකම් සමුළුව උපයෝගී කරගෙන ශ්‍රී ලංකාව අස්ථාවර කිරීමේ සැලසුමක් ක්‍රියාත්මක කරමින් තිබෙන බව අසත්‍යයක් නොවේ.මැයි දින සැමරුම තුළ දේශපාලනය කතා කළාට ගැටලුවක් නැත. නමුත් එහිදී කළ යුතු දේශපාලනය රටට එරෙහි නොවිය යුතුය. වැඩකරන ජනතාවගේ ඉල්ලීම් දිනාගැනීමට එරෙහි නොවීය යුතුයි. නමුත් එක්සත් ජාතික පක්ෂයත් ජනතා විමුක්ති පෙරමුණත් පැවැත්වූ මැයි දින රැලි හා දෙමළ ජාතික සන්ධානය පැවැත්වූ මැයි දින රැලියේ එතරම් වෙනසක් නැත.ආණ්ඩුව දේශපාලනය කරන බවට චෝදනා නඟමින් මැයි දින රැලිය මගින් අසාර්ථක දේශපාලන තර්ක විතර්ක යොදා ආණ්ඩුව පෙරළීමට එක්සත් ජාතික පක්ෂය හා ජනතා විමුක්ති පෙරමුණ ගන්නා උත්සාහය සාධාරණද? ඔවුන්ට එසේ ආණ්ඩුව පෙරළිය හැකිද?මැයි දිනය ආණ්ඩුව පෙරළීම සඳහා වේදිකාවක් කර ගන්නා තැනට අද විරුද්ධ පක්ෂය බංකොලොත් වී තිබේ. එක්සත් ජාතික පක්ෂයක, ජනතා විමුක්ති පෙරමුණත් ප්‍රකාශ කරන්නේ ආණ්ඩුව ඉතා ඉක්මනින්ම ගෙදර යැවිය යුතු බවයි.කොටි ත්‍රස්තවාදය මුළුමනින්ම පරාජය කිරීමෙන් පසුව රට හමුවේ පවතින දේශීය, විදේශීය අභියෝග ගැන මේ දේශපාලන පක්ෂ දෙක කිසිවක් ප්‍රකාශ කරන්නේ නැත. ඔවුන් කියා සිටින්නේ ආණ්ඩුව ගෙදර යා යුතු බවයි. කොටි බෙදුම්වාදී බලවේග ශශ්‍රී ලංකාව අස්ථාවර කිරීම සඳහා ගෙන යන සැලසුම්, කුමන්ත්‍රණ පිළිබඳව එක්සත් ජාතික පක්ෂයත්, ජනතා විමුක්ති පෙරමුණත් වචනයක්වත් ප්‍රකාශ කරන්නේ නැත.ජිනීවා මානව හිමිකම් සමුළුව හරහා දෙමළ ඩයස්පෝරාව ශ්‍රී ලංකාව අස්ථාවර කිරීම සඳහා ගෙනයන මෙහෙයුම් ගැන මෙම දේශපාලන පක්ෂ වචනයකුදු කතා නොකරයි. මෙම මැයි දින රැලි දෙකේදීම කොටි බෙදුම්වාදයට, දෙමළ ඩයස්පෝරාවට, ජිනීවා මානව හිමිකම් සමුළුවට එරෙහිව වචනයකුදු කතා නොකළේ ඇයි? එමගින් පෙනී යන්නේ එකම දෙයකි. ජාතික ආරක්ෂාව සම්බන්ධයෙන් කිසිදු තැකීමක් මෙම දේශපාලන පක්ෂවලට නොමැති බවයි. ත්‍රස්තවාදයෙන් මුළුමනින්ම නිදහස් කරගත් රට රැක ගැනීම එක්සත් ජාතික පක්ෂයටවත් ජනතා විමුක්ති පෙරමුණටවත් අවශ්‍ය නැත. ඔවුන්ට අවශ්‍ය දෙමළ ඩයස්පෝරාව අධිරාජ්‍යවාදී බලපෑම්, ජිනීවා මානව හිමිකම් සමුළුව හරහා රට අස්ථාවර කර ඉන් පසු වත්මන් ආණ්ඩුව පෙරළා දමා කෙසේ හෝ බලය ලබා ගැනීමටය. රටේ ජාතික ආරක්ෂාව සම්බන්ධයෙන් එක්සත් ජාතික පක්ෂයටත්, ජනතා විමුක්ති පෙරමුණටත් කිසිදු හැඟීමක් හෝ තැකීමක් නැත. එම නිසා මේ රටේ අති බහුතරයක් පොදු මහජනතාවට රටේ ජාතික ආරක්ෂාව සම්බන්ධයෙන් එක්සත් ජාතික පක්ෂය හා ජනතා විමුක්ති පෙරමුණ ගැන කිසිදු විශ්වාසයක් නැත.කම්කරු ජනතාවට දිනා දී තිබෙන අයිතිවාසිකම් පිළිබඳ වර්තමානයේ විරුද්ධ පක්ෂයට කිසිදු හැඟීමක් නැත. ජනතා විමුක්ති පෙරමුණේ ලාල් කාන්තලාගේ, වසන්ත සමරසිංහලාගේ කටවල් වැසී ගොසිනි. පසුගිය කාලය තුළ දී මෙරට වැඩකරන ජනතාවට කිසිදු සේවයක් ඉටු වී නොමැති බව ලාල්කාන්ත ජනතා විමුක්ති පෙරමුණේ සහෝදරයා ප්‍රකාශ කරන්නේ කෙසේද?වැඩකරන ජනතාව වෙනුවෙන් ප්‍රතිලාභ රැසක් ලබාදීමට හැකිවූයේ කෙටි කාලයක් තුළ ත්‍රස්තවාදය මුළුමනින්ම පරාජය කිරීමට හැකි වූ නිසාය. ත්‍රස්තවාදය තවදුරටත් මේ රට තුළ ක්‍රියාත්මක වූයේ නම් වැඩකරන ජනතාවට කිසිදු සහනයක් නොලැබෙන බව අමුතුවෙන් කිව යුතු නොවේ.වැඩකරන ජනතාවට ලබා දුන් ලොකුම සහනය මේ රට ත්‍රස්තවාදයෙන් මුළුමනින්ම ගලවා ගැනීම නොවේ ද? එක්සත් ජාතික පක්‍ෂයට, ජනතා විමුක්ති පෙරමුණට එය නොදැනුනාට මේ රටේ වැඩකරන අහිංසක ජනතාවට එය ඉතා හොඳින් තේරෙන බව අමුතුවෙන් කිව යුතු නැත.එදා මහින්ද රාජපක්‍ෂ මහතා ආණ්ඩුව බාරගන්නා අවස්්ථාවේ දී රාජ්‍ය සේවයේ පහළම කම්කරුවාගේ මූලික වැටුප වූයේ රුපියල් 7900 යි. ඒ වැටුප මූලික වැටුප ලෙස රුපියල් 11730 දක්වා වැඩි කිරීමට ක්‍රියා කළේ ජනාධිපතිතුමාගේ උපදෙස් පරිදි වත්මන් ආණ්ඩුවයි. ජීවන වියදම් දීමනාව ඇතුළු අනෙකුත් දීමනා සමඟ රුපියල් 21000 ක මාසික වැටුපක් රජයේ කම්කරුවෙකුට වර්තමානයේ දී හිමි වේ. පෞද්ගලික අංශයේ ද ඊට සමාන වැටුපක් කම්කරුවකුට හිමි වේ. මේ තත්ත්වය ගැන නිවැරදි අවබෝධයක් ලබා නොගෙන රතු සහෝදරවරුන් හැමදාම ගහන පරණ තැටියම මෙවරත් වාදනය කරයි. එමගින් ආණ්ඩුව පෙරළීමට සිතනවා නම් එය මුළාවකි. ජනතා විමුක්ති පෙරමුණ ප්‍රකාශ කරන කරුණු සත්‍ය නම් අද රටේ අති බහුතරයක පොදු මහජනතාව හාමතේ මිය යා යුතුය. නමුත් එවැනි තත්ත්වයක් රට තුළ නැත. පෙරට වඩා ශක්තිමත් ආකාරයකින් ජනතාව නැගී සිටී.ජීවන තත්ත්වය ඉහළ යමින් පවතින්නේ ජනතාවගේ අත මිට මුදල් ගැවසෙන නිසාය. යම් යම් අවස්ථාවල දී බඩු මිල ඉහළ යයි. එය අසත්‍යයක් නොවේ. එවිට බඩු මිල පාලනය කිරීම සඳහා වගකිව යුතු ආණ්ඩුවක් ලෙස ක්‍රියා කළ අතර ඇතැම් අවස්ථාවල දී ආණ්ඩුව ඒ පාඩුව විඳගෙන ජනතාව මත බර පටවන්නේ නැතිව ක්‍රියා කළ අවස්ථා ඕනෑ තරම් ඇත.මීට පෙර කපා හරින ලද අග්‍රහාර රක්‍ෂණ ක්‍රමය යළි ස්්ථාපිත කර පැය 24 පුරාම රක්‍ෂණය කිරීම යහපත් දෙයක් නොවේ ද? ඕනෑම රාජ්‍ය සේවකයෙකු හදිසි අනතුරකට ලක්ව මිය ගියහොත් වන්දි ලබා දීමට ක්‍රියා කරනවා සේම ස්වභාවික මරණයක දී වුව රාජ්‍ය සේවකයින්ට වන්දි ලබා දේ. කිසියම් රාජ්‍ය සේවකයෙකුට බයිපාස් සැත්කමක් කිරීමට සිදු වුවහොත් ඒ සඳහා රුපියල් ලක්‍ෂ 4ක මුදලක් ලබා දීමට ද රජය කටයුතු කරයි. ඊට අමතරව වෛද්‍ය බිල් ප්‍රතිපූර්ණය කිරීමට ද කටයුතුª කරන අතර සේවක සුබසාධනය තව දුරටත් වැඩි කිරීම සඳහා අණ පනත් රැසක්ද පාර්ලිමේන්තුවේ දී සම්මත කර ගෙන ඇත. මෙවැනි සුබ සාධන සේවාවන් රැසක් සිදු වන විට ඒ ගැන වචනයකුදු කථා නොකරන ජනතා විමුක්ති පෙරමුණ වෛරී සහගත දේශපාලනයක නිරතවීම රටේ අති බහුතරයක් පොදු මහජනතාව අනුමත කරන්නේ නැත.එදා කම්කරු අමාත්‍යවරයා විදියට මේ රටට ප්‍රථම වරට කම්කරු ප්‍රඥප්තිය ඇති කිරීම සඳහා දැඩි වෙහෙසක් ගෙන ක්‍රියා කළේ මහින්ද රාජපක්‍ෂ මහතා බව මුළු රටම දනී. එදා සැබෑ වීදි සටන්කරුවෙක් ලෙස එක්සත් ජාතික පක්‍ෂ ආණ්ඩුවේ කම්කරු මර්දනයට එරෙහිව රාජ්‍ය දේපළ විකිණීමට එරෙහිව පාරට බැස්සේ මහින්ද රාජපක්‍ෂ මහතා ය. එදා ගොවි, ධීවර, කාර්මික ශිල්පී, කම්කරු ඇතුළු වැඩකරන පොදු මහජනතාව වෙනුවෙන් අභීතව හඬ නැඟුවේ මහින්ද රාජපක්‍ෂ මහතා පමණි.කම්කරුවන්ගේ අයිතිවාසිකම් සුරකිමින් තව දුරටත් ඔවුන්ගේ සුබ සාධනය ඉහළ නැංවීමට මහින්ද රාජපක්ෂ මහතා ක්‍රියා කළේ තවත් අභියෝග රැසකට මුහුණ දෙමිණි. මේ රටේ රාජ්‍ය දේපළ විකිණීම ආරම්භ කළේ එක්සත් ජාතික පක්‍ෂය බව අමුතුවෙන් කිව යුතු නොවේ. ශක්තිමත් රාජ්‍ය ආයතන කුණු කොල්ලයට තම හිතවතුන්ට විකුණන සම්ප්‍රදායක් ආරම්භ කළේ ද එක්සත් ජාතික පක්ෂ ආණ්ඩුවයි.එම වැඩසටහනට තිත තැබුණේ 2005 වසරේ දී ය. ඒ මහින්ද රාජපක්‍ෂ මහතා බලයට පත්වීමත් සමඟ ය. 2005 වසරේ සිට වර්තමානය දක්වා කිසිදු රාජ්‍ය ආයතනයක් විකුණා දමා නැත. රාජ්‍ය ආයතන විකුණා දැමීමට තිබුණු ‘පර්ක්’ ආයතනය අහෝසි කිරීමට ක්‍රියා කළේ ද මහින්ද රාජපක්ෂ මහතාය. එතනින් නොනැවතී විකුණා දමා තිබූ රාජ්‍ය ආයතන රැසක් යළි රජයට ගැනීමට ද ක්‍රියා කළේ මහින්ද රාජපක්‍ෂ මහතාය.ශ්‍රී ලන්කන් ගුවන් සේවය එමිරේට්ස් සමඟ ඇතිකර තිබුණු ගිවිසුමෙන් පසු යළි රජයට පවරා ගත්තේ ය. එවිට ඇතැමුන් ප්‍රකාශ කළේ ශ්‍රී ලන්කන් ගුවන් සේවය නිසියාකාරව පවත්වාගෙන යාමට ආණ්ඩුවට නොහැකි වන බවයි. නමුත් කෙටි කාලයක් තුළ ශ්‍රී ලන්කන් ගුවන් සේවය පෙර පැවති කීර්ති නාමයටත් වඩා ඉතා ආකර්ෂණීය ලෙස මහත් අභිමානයකින් යුක්තව ලොව පුරා සැරිසරන්නේ ශ්‍රී ලාංකේය අභිමානය මුළු ලෝකය පුරා රඳවා ගෙනය. එකම ලොවක් යන තේමාව යටතේ නව ගමනක් ශ්‍රී ලන්කන් ගුවන් සේවය ආරම්භ කිරීමෙන් පෙනී යන්නේ තවත් ශක්තිමත් දීර්ඝ ගමනක් ශ්‍රී ලන්කන් ගුවන් සේවය ආරම්භ කර ඇති බව යි.ශ්‍රී ලංකා රක්ෂණ සංස්ථාව යළි ආණ්ඩුවට පවරා ගැනීමෙන් අනතුරුව රක්ෂණ ක්ෂේත්‍රයේ විශාල ප්‍රබෝධයක් දක්නට ලැබුණු අතර ඇතැම් පෞද්ගලික රක්‍ෂණ සමාගම් කෙරෙහි ජනතාව තුළ යම් යම් සැක සංකා ඇතිවෙමින් තිබූ අවස්ථාවක දී ශ්‍රී ලංකා රක්ෂණ සංස්්ථාව යළි ආණ්ඩුවට පවරා ගැනීම කාලෝචිත ක්‍රියාවක් බව ආර්ථික විශ්ලේෂකයෝ ද පෙන්වා දුන්හ. මේ වන විට ශ්‍රී ලංකා රක්‍ෂණ සංස්ථාව ලාභ ලබමින් ඒවායේ ප්‍රතිලාභ මේ රටේ පොදු මහජනතාවට ලබා දෙමින් පවතී. ඊට අමතරව මෙරට රක්ෂණ ක්ෂේත්‍රයේ තිබුණු බිඳ වැටීම රටේ ආර්ථිකයට අයහපත් වූ අතර ඒ තත්ත්වය නැති කිරීමට ද ශ්‍රී ලංකා රක්ෂණ සංස්ථාව යළි රජයට පවරා ගැනීම බෙහෙවින් බලපෑවේ ය.ෂෙල් ගෑස් සමාගම විකුණා දැමූ නිසා ගෑස් ඒකාධිකාරිය පෞද්ගලික අංශයට පමණක් සීමා වූ අතර එහිදී බොහෝ අවාසි සිදු වූයේ මේ රටේ පොදු මහජනතාවට යි. ගෑස් මිල පාලනය කර ගැනීමට නොහැකිව කුස්සියේ යුද්ධය ඇවිළෙන විට එමගින් බලපෑම් සිදු වූයේ මේ රටේ කම්කරු ජනතාවට යි. එම නිසා යළි ෂෙල් ගෑස් සමාගම රජයට පවරා ගැනීමත් සමඟම එහි ප්‍රතිලාභ මේ රටේ පොදු මහජනතාවට ලබා දීමට හැකිවීම විශේෂත්වයකි.මීට පෙර පැවති එක්සත් ජාතික පක්‍ෂ ආණ්ඩුව දුම්රිය දෙපාර්තමේන්තුව අධිකාරියක් කිරීමට කටයුතු කළ අතර එම අධිකාරිය අහෝසිකර යළි දුම්රිය දෙපාර්තමේන්තුව ස්ථාපිත කිරීමට ක්‍රියා කළේ ද වත්මන් ආණ්ඩුවයි. එපමණක් නොව දේශීය ආදායම් බදු දෙපාර්තමේන්තුව, රේගු දෙපාර්තමේන්තුව ඇතුළු තවත් දෙපාර්තමේන්තු කිහිපයක් එක්කොට ස්ථාපිත කිරීමට ගිය අධිකාරි සැලසුම නවතා දමා ඒ ඒ ආයතනවලට ස්වාධීනව ක්‍රියා කිරීමේ අවස්ථාව ලබා දෙමින් රාජ්‍ය අංශය තුළ එම ආයතන තවදුරටත් ශක්තිමත් කිරීමට ක්‍රියා කළේ ද වත්මන් ආණ්ඩුවයි.ජනතා විමුක්ති පෙරමුණේ මැයි දින පෙළපාලියේ අමුඩවලින් සැරසුණු ගොවි මහතුන් ගමන් කළේ ආණ්ඩුවට එරෙහිව අදහස් දක්වමිනි. ජනතා විමුක්ති පෙරමුණේ වුවමනාවට ආණ්ඩුවට එරෙහිව පෙළපාළි ගියාට මේ ගොවි මහත්වරුන්ට වැඩිම හානියක් සිදු කළේ එක්සත් ජාතික පක්‍ෂය හා ජනතා විමුක්ති පෙරමුණ බව ඔවුන්ට මතක් කර දිය යුතුව ඇත.මෙරට වැඩි පුරම ගොවිජන සේවා මධ්‍යස්ථාන ගිනි තබා විනාශ කළේ වී අලෙවි මණ්ඩල මධ්‍යස්ථානවල වී ගබඩා කිරීමට තිබුණු මධ්‍යස්්ථාන විනාශ කළේ කවුද? කියා මෙම ගොවි ජනතාව ඇසිය යුත්තේ ජනතා විමුක්ති පෙරමුණෙනි. මැයි දින පෙළපාළියේ ගමන් කරන අතරතුර ජනතා විමුක්ති පෙරමුණේ නායකයින් ගෙන්ම මෙම ප්‍රශ්නය ගොවි මහත්වරුන් ඇසුවා නම් ඉතා අපූරුය. මේ ප්‍රශ්නයට ඉතා හොඳ පිළිතුරු තිබෙන්නේ ජනතා විමුක්ති පෙරමුණේ නායක සහෝදරවරුන් ළඟ ය.ඒ සමානවම ගොවි ජනතාවට විශාලතම විනාශය කළේ එක්සත් ජාතික පක්‍ෂ ආණ්ඩුවයි. ජනතා විමුක්ති පෙරමුණ ගොවිජන සේවා මධ්‍යස්්ථාන, වී ගබඩා කිරීමේ ගබඩා එක් පැත්තකින් විනාශ කරන විට අනෙක් පැත්තෙන් වී අලෙවි මණ්ඩලය අහෝසි කිරීමට ක්‍රියා කළේ එක්සත් ජාතික පක්‍ෂ ආණ්ඩුවයි. වී අලෙවි මණ්ඩලය අහෝසි කිරීම නිසා ගොවියාට සහන මිලට වී අස්වැන්න විකුණා ගැනීමට නොහැකි වූ අතර ඇතැම් ගොවීන් වස පානය කර සිය දිවි හානි කර ගැනීම දක්වා මේ ප්‍රශ්නය ඉතා උග්‍ර විය. දැන් මහ ලොකුවට ගොවි ජනතාව ගැන කතා කරන එක්සත් ජාතික පක්‍ෂය හා ජනතා විමුක්ති පෙරමුණ මේවාට ලබා දෙන පිළිතුරු කවරේ ද?මේ න්‍යායයන් නැති කරමින් නව ගොවිජන මන්දිර ගොඩ නගා, වී ගබඩා ස්ථාපිත කර වී මිලදී ගැනීම සඳහා රජය මැදිහත් වී ගොවි ජනතාවට සහතික වී මිලක් ලබා දීමට ක්‍රියා කළේ ජනාධිපතිතුමාගේ උපදෙස් පරිදි වත්මන් රජය බව මෙරට අති බහුතරය වූ ගොවි ජනතාවට අමතක වී නැත. මෙවර අලුත් අවුරුද්දට පෙර කුඹුරුවල අස්වනු නෙළූ ගොවි ජනතාවට ඒවා සහතික මිලටත් වඩා වැඩි මිලකට විකුණා ගැනීමට හැකි විය. කිසිදු ගොවි විරෝධතාවක් ක්‍රියාත්මක වූයේ නැත. එවැනි විරෝධතා ක්‍රියාත්මක කිරීමට ජනතා විමුක්ති පෙරමුණ උපරිම උත්සාහයක් ගත්තත් එය සාර්ථක නොවූ තැන මැයි පෙළපාළියට පක්ෂ සාමාජිකයින්ට අමුඩ අන්දවා ඔවුන් ගොවි ජනතාව බව පෙන්වීමට ජනතා විමුක්ති පෙරමුණ අසාර්ථක උත්සාහයක් ගත්තේ් ය.පොහොර සහනාධාරය මෙරට ගොවි ජනතාවට ලබා දුන්නේ ද වත්මන් ආණ්ඩුවයි. එම නිසා මෙරට වී නිෂ්පාදනය කැපී පෙනෙන ලෙස වැඩි වූ අතර පුරන් වූ කුඹුරු යළි වගා කිරීමට ද පටන් ගත්තේ ය. මේ තත්ත්වය මත ඉහළ වී අස්වැන්නක් ලැබුණු අතර සහල් ආනයනය සීමා කළ නිසා මෙරට ගොවි මහජනතාවට ද අසාධාරණයක් නොවීය. තිරිඟු පිටි වෙනුවට සහල් පරිභෝජනයට ජනතාව පෙලඹුණු නිසා එය සෞඛ්‍ය අතින් ද පොදු මහජනතාවට සහනයක් විය. මෙම කරුණු ගැන කිසිවක් කතා නොකර තමන්ගේ වාසියට පමණක් ආණ්ඩු පෙරළීමට කටයුතුª කරන එක්සත් ජාතික පක්ෂයට, ජනතා විමුක්ති පෙරමුණට ඉදිරියටත් මේ රටේ පොදු මහජනතාව හොඳ පාඩමක් උගන්වනු ඇත.එක්සත් ජාතික පක්ෂයේ නායකත්ව මණ්ඩලය අම්පාරේ සිට ප්‍රකාශ කළේ කඩිනමින් එක්සත් ජාතික පක්‍ෂ ආණ්ඩුවක් බිහි කරන බවයි. 1980 ජූලි වැඩ වර්ජනය දියත් කළේ දිනක වැටුප රුපියල් දහයකින් වැඩි කරන ලෙස ඉල්ලමිනි. එදා අසූදහසකට වැඩි ප්‍රමාණයකට රැකියා අහිමි කිරීමට ක්‍රියා කළ එක්සත් ජාතික පක්‍ෂයට මෙරට කම්කරු ජනතාව ගැන කතා කිරීමට සදාචාරාත්මක අයිතියක් නැත. එම නිසා එක්සත් ජාතික පක්ෂයේ කියුම් කෙරුම් ගැන තවදුරටත් කතා කිරීමෙන් ඵලක් නොවන්නේ මෙරට වැඩකරන පොදු මහජනතාවට වැඩිම හානියක් සිදු කළේ එක්සත් ජාතික පක්‍ෂය නිසා ය.අට ලක්ෂයක්ව තිබූ රාජ්‍ය සේවක සංඛ්‍යාව හය ලක්ෂය දක්වා අඩුකරන විට එය ලක්ෂ 14 දක්වා වැඩි කර රාජ්‍ය සේවය තව දුරටත් ශක්තිමත් කළේ වත්මන් ආණ්ඩුවයි. එම නිසා විපක්‍ෂයට කම්කරු ජනතාව තව දුරටත් රැවටිය නොහැක. වැඩකරන ජනතාව සිටින්නේ ජනාධිපතිතුමා සමඟ ය. එය ඉදිරියටත් එසේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=n1405062</link>
    <topic>රණවිරු රෝහල ජනපති අතින් විවෘත වෙයි</topic>
    <author>ධනුෂ්ක ගොඩකුඹුර.</author>
    <content>තිස් වසරක ත්‍රස්තවාදය නිමා කරමින් මාතෘ භූමියට සාමය දිනා දුන් අභීත රණවිරුවන් වෙනුවෙන් පිදෙන මහඟු ත්‍යාගයක් වන රණවිරු රෝහල ජනාධිපති මහින්ද රාජපක්ෂ මහතාගේ අතින් ඊයේ (05) විවෘත කෙරිණි.ත්‍රස්තවාදය නිමා කිරීමේ සටනේදී දිවි දුන්, ආබාධිත වූ සහ සේවය සැලසූ අභීත රණවිරුවන්ගේ සුබසාධනය උදෙසා ජනාධිපතිතුමාගේ නායකත්වයෙන් ආරක්ෂක හා නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ මහතාගේ මඟපෙන්වීමෙන් ක්‍රියාත්මක වැඩපිළිවෙළේ තවත් පියවරක් ලෙසින් ඉදිකෙරුණු මේ රෝහල සඳහා වැය කර ඇති මුදල රුපියල් බිලියන 6කි.මහල් දහයකින් සමන්විත මෙම රණවිරු රෝහල නාරාහේන්පිට ප්‍රදේශයේ පිහිටා තිබෙන අතර ගොඩනැගිල්ලේ භෞතික ඉදිකිරීම් සඳහා රුපියල් බිලියන 3. 5ක්, උපකරණ සඳහා රුපියල් බිලියන 3ක් වශයෙන් වැය කර ඇති අතර රෝහල ඉදිකිරීමේදී දායකත්වය දුන් සෙබළුන්ගේ ශ්‍රමයත් සමඟ රුපියල් බිලියන 10ක පමණ මුදලක් මේ සඳහා වැය කර ඇත.ශ්‍රී ලංකා යුද හමුදාවේ ඉංජිනේරු සේවා රෙජිමේන්තුවේ මේජර් රජිතා නානායක්කාර විසින් නිර්මාණය කරන ලද සැලසුමකට අනුව එම රෙජිමේන්තුවේ සෙබළුන්ගේ දායකත්වයෙන් මේ රෝහල ඉදිකර ඇත.මෙරට තිබෙන විශාලතම රණවිරු රෝහල වන මෙය නේවාසික රෝගීන් සඳහා ප්‍රතිකාර කිරීමට ඇඳන් 1024කින් ද බාහිර රෝගීන් 1000කට ප්‍රතිකාර කළ හැකි පහසුකම්වලින් ද සමන්විතය. වාට්ටු 20කින් සමන්විත මේ රෝහලේ ශල්‍යාගාර 9ක් හා දන්ත ශල්‍යාගාර 8ක් ස්ථාපිත කර ඇත.විශේෂඥ වෛද්‍යවරුන්ගේ වෛද්‍ය සායන සඳහා ද පහසුකම් සලසා ඇති අතර අති නවීන පහසුකම්වලින් සමන්විත හදිසි අනතුරු ඒකකයක් ද මෙහි පිහිටුවා තිබේ.ඊ.සී.ජී., එකෝ, එක්ස්රේ, මැමෝග්‍රැෆි හා අල්ට්‍රා සවුන්ඩ් පහසුකම් වලින් සමන්විත විකිරණවේද අංශයක් ද, ගෘහස්ථ ප්‍රතිකාර අංශයක්, භෞත චිකිත්සක අංශයක්, ඇස් කන් නාස පිළිබඳ ප්‍රතිකාර කිරීමට විශේෂ පහසුකම්වලින් යුත් අංශයක් ද, ඉතාමත් නවීන අංගෝපාංගවලින් සමන්විත විශේෂිත ශල්‍යාගාර දෙකක්, ආකෘති හා පුහුණුවීම් ශල්‍යාගාර 2 ක් ද මාතෘ සායනයක් ද මෙම නව යුද්ධ හමුදා රෝහලේ ස්ථාපිත කර තිබේ.නවීන අංගෝපාංගවලින් සමන්විත සනීපාරක්‍ෂක පද්ධතියක් සහ කැලි කසළ ප්‍රතිචක්‍රීයකරණ පද්ධතියක්, හෙලිකොප්ටර් ගොඩ බැස්සවීමේ අංගනයකින් ද එය සමන්විතය.ත්‍රිවිධ හමුදාවේ සේවයේ නියුතු, විශ්‍රාමික, ආබාධිත සියලු රණවිරුවන්ට සහ ඔවුන්ගේ භාර්යාවන්ට, මවුපියන්ට මෙන්ම රට වෙනුවෙන් දිවි පූජා කළ රණවිරුවන්ගේ භාර්යාවන් හා මවුපියවරුන්ට මෙම රෝහලෙන් ප්‍රතිකාර ලබා ගැනීමට අවස්ථාව උදා වේ.යුද හමුදා රෝහල විවෘත කළ ජනාධිපතිවරයා එහි නිරීක්ෂණ චාරිකාවක නිරත වෙමින් රෝහල සතු පහසුකම් සොයා බැලුවේය. අනතුරුව ජනාධිපතිවරයා රෝහලේ නව වැනි මහලේ පිහිටි ශ්‍රවණාගාරයේ පැවැති කෙටි උත්සව සභාවට ද සහභාගී විය.සෞඛ්‍ය ඇමැති මෛත්‍රීපාල සිරිසේන, බස්නාහිර පළාත් ප්‍රධාන ඇමැති ප්‍රසන්න රණතුංග, සෞඛ්‍ය නියෝජ්‍ය ඇමැති ලලිත් දිසානායක, ජනාධිපති ලේකම් ලලිත් වීරතුංග, ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ, සෞඛ්‍ය අමාත්‍යාංශයේ ලේකම් වෛද්‍ය නිහාල් ජයතිලක, ආරක්ෂක මාණ්ඩලික ප්‍රධානී ජෙනරාල් ජගත් ජයසූරිය, යුද හමුදාපති ලුතිනන් ජෙනරාල් දයා රත්නායක මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=n1405063</link>
    <topic>15 වැනි ලෝක තරුණ සමුළුව ජනපති ප්‍රධානත්වයෙන් අද ඇරැඹේ</topic>
    <author>ජයසිරි මුණසිංහ සහ චමීර ඇල්ලදෙණිය</author>
    <content>ඉදිරි වසර දහය තුළ ලෝකය පුරා විසිරි සිටින තරුණ ප්‍රජාවට මුහුණදීමට සිදුවන අභියෝග ජයගැනීමට මඟ කියන '15වැනි ලෝක තරුණ සමුළුව' ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් ඓතිහාසික මාගම්රුහුණුපුර ජාත්‍යන්තර සම්මන්ත්‍රණ මධ්‍යස්ථානයේ දී අද උදේ 11.30ට අතිඋත්කර්ෂවත්ව ආරම්භ කැරේ.එක්සත් ජාතීන්ගේ සංවිධානයේ සභාපති ආචාර්ය ජෝන් ඈෂ්, මහලේකම් බෑන් කී මුන් මහතාගේ විශේෂ දූත අහමඩ් අල්හෙන්ඩ්‍රා යන මහත්වරු මීට එක්වෙති.ශ්‍රී ලංකාවේ පමණක් නොව ආසියානු කලාපයේ රටක මුළුදෙන පළමු තරුණ සමුළුව ලෙස ඉතිහාසයේ රන් අකුරින් ලියැවෙන මේ සමුළුව සඳහා ලොව රටවල් 106ක තරුණ තරුණියෝ දහසකට අධික පිරිසක් සහභාගීවීමට නියමිතය.දේශපාලන, ආර්ථික, සමාජයීය, ආගමික, සංස්කෘතික හා ක්‍රීඩා යනාදී අංශ ප්‍රධාන බොහෝ අංශවල නවෝදයට තරුණ ජවය එක් කරගන්නා අයුරු ලොවටම හඬ ගා කියන 'කොළඹ ප්‍රකාශනය' එළි දක්වන සමුළුව හෙට (07) සිට ලබන 10 දක්වා කොළඹ දී මුළුදෙනු ඇත.ඓතිහාසික මාගම්රුහුණුපුර ජාත්‍යන්තර සම්මන්ත්‍රණ මධ්‍යස්ථානයේ දී මුළුදෙන දෙවැනි ජාත්‍යන්තර සමුළුව මෙය වේ. මීට පෙර ලොව රටවල් 53ක සහභාගීත්වයෙන් 09වැනි පොදු රාජ්‍ය මණ්ඩලයීය තරුණ සමුළුව මෙහිදී පැවැත්විණි. යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා සහ හම්බන්තොට දිස්ත්‍රික් පාර්ලිමේන්තු මන්ත්‍රී හා තාරුණ්‍යයට හෙටක් සංවිධානයේ සභාපති නීතිඥ නාමල් රාජපක්ෂ මහතාගේ සමසභාපතිත්වයෙන් යුතු සංවිධාන මඬුල්ලක් මඟින් මේ සමුළුව සංවිධානය කොට තිබේ.සමුළුවේ සමාරම්භක අවස්ථාවට ලොව රටවල් 27ක තරුණ කටයුතු ඇමැතිවරු විශේෂ රාජ්‍ය නියෝජිතයෝ ලෙස සහභාගී වෙති. ඊට අමතරව ‍රටවල් 106ක තරුණ සංවිධානවල නියෝජිතයෝ, එක්සත් ජාතින්ගේ මහ මණ්ඩලයේ තරුණ කටයුතු පිළිබඳ උපදේශකයෝ, විද්වත්හු මෙන්ම දේශීය නියෝජිතයෝ හා බුද්ධිමත්හු සහභාගී වෙති.සමුළුවේ සමාරම්භක අවස්ථාව ඉතා අලංකාර හා මනරම් දසුන්වලින් සමන්විතව පැවැත්වීමට අවශ්‍ය සියලු කටයුතු සංවිධානය කොට තිබේ.තරුණ සමුළුවට එක්වන දෙස් විදෙස් නියෝජිතයෝ දක්ෂිණ අධිවේගී මාර්ගය ඔස්සේ විචිත්‍ර රථ පෙළහැරකින් හම්බන්තොට බලා පැමිණෙනු ඇත. මත්තල රාජපක්ෂ ජාත්‍යන්තර ගුවන්තොටුපළේ සිට විදේශීය ඇමැතිවරු, විදේශීය නියෝජිතයෝ සමුළු බිම කරා පැමිණෙනුයේ ද අලංකාර හා මනා සංවිධානත්ව‍යෙන් යුතු රථ පෙළහැරක් සමඟිනි.තරුණ සමුළුව දේශීය සංස්කෘතික, කලා ශිල්පී හැකියාවන් ලොවට හඬගා කියන අයුරින් ජයසක් හඬ ඔස්සේ ඇරඹීමට පියවර ගෙන ඇත. මේ සඳහා ශිල්පීන් විශාල පිරිසකගේ දායකත්වය ලබාගෙන තිබේ.සමුළුවේ සමාරම්භ මොහොත සිදු කරන හම්බන්තොට මාගම්රුහුණුපුර ජාත්‍යන්තර සම්මන්ත්‍රණ මධ්‍යස්ථානය හා අවට අතිවිශාල ධජ පතාක, සුබපැතුම් සහිත බැනර් හා කටවුට්වලින් සරසා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=n1405064</link>
    <topic>හෙද වර්ජනය අවසන්</topic>
    <author>සන්ධ්‍යා කරුණාරත්න</author>
    <content>සූතිකාගාර පුහුණුව මුල් කර ගනිමින් රට පුරා රජයේ රෝහල්වල ක්‍රියාත්මක කළ හෙද වැඩ වර්ජනය අද (06) වන විට නතර කිරීමට හෙද සංගම් තීරණය කර ඇත.රාජ්‍ය සේවා එක්සත් හෙද සංගමයේ වැඩ වර්ජනය ඊයේ (05) දිනයේදී ම නතර කළ බවත් රජයේ හෙද නිලධාරින්ගේ සංගමයේ වැඩ වර්ජනය අද (06) උදෑසන 7 වන විට නතර කළ බවත් සංගම්වල ප්‍රධානීන් ප්‍රකාශ කළහ.හෙද නිලධාරිනියන් සහ පවුල් සෞඛ්‍ය සේවා නිලධාරිනියන් අතර වූ මේ ගැටුම නිසා රෝගීන්ට තමන්ගේ ජීවිතයෙන් වන්දි ගෙවීමට සිදු වූ සිද්ධීන් ද වාර්තා වී ඇත. මේ ගැටලුකාරී තත්ත්වය පවතින කාලසීමාව තුළදී කුලියාපිටිය මූලික රෝහලට දරු ප්‍රසූතිය සඳහා ඇතුළත් කළ මවකගේ බිළිඳකු මිය ගිය සිද්ධියක් ද, දරු ප්‍රසූතිය සඳහා මහනුවර ශික්ෂණ රෝහලට ඇතුළත් කළ මවකගේ ජීවිතය අහිමි වීමේ සිද්ධියක් ද වාර්තා වී ඇත.‍සූතිකා පුහුණුව සම්බන්ධයෙන් පවතින ගැටලුවට සතියක් ඇතුළත විසඳුමක් ලබා නොදෙන්නේ නම් රජයේ හෙද නිලධාරින්ගේ සංගමයේ සාමාජිකයන් නැවතත් වෘත්තීය ක්‍රියාමාර්ගයක් ගන්නා බව සංගමයේ සභාපති සමන් රත්නප්‍රිය මහතා පවසයි.මේ ගැටලුවට භාණ්ඩාගාර ලේකම්ගේ ප්‍රධානත්වයෙන් පත් කර තිබෙන කමිටුවෙන් සාධාරණ විසඳුමක් ලබාදෙනු ඇතැයි යන විශ්වාසය පවතින බවත් සෞඛ්‍ය ලේකම්වරයා ලිඛිතව මේ කමිටුව සම්බන්ධයෙන් සහ වෘත්තීය ක්‍රියාමාර්ගය නතර ‍කරන ලෙස ඉල්ලා දැනුම් දී තිබෙන බවත් රත්නප්‍රිය මහතා කීය.විවිධ බලපෑම් මධ්‍යයේ රාජ්‍ය සේවා එක්සත් හෙද සංගමයේ සාමාජික හෙද නිලධාරින් රෝහල් සේවයට ඊයේ (05) දිනයේදී වාර්තා කළ බව සංගමයේ සභාපති මුරුත්තෙට්ටුවේ ආනන්ද හිමියන් පැවැසූහ.හෙදියන්ට ලබාදීමට නියමිත සූතිකාගාර පුහුණුව සම්බන්ධයෙන් රජයේ වෛද්‍ය නිලධාරි‍න්ගේ සංගමයේ සභාපති වෛද්‍ය අනුරුද්ධ පාදෙනිය මහතා කරන ප්‍රකාශ කිසිසේත්ම පිළි නොගන්නා බව ද උන්වහන්සේ ප්‍රකාශ කළහ.මේ සම්බන්ධයෙන් සෞඛ්‍ය ලේකම් වෛද්‍ය නිහාල් ජයතිලක මහතා ලිඛිතව ප්‍රකාශයක් ලබාදෙන්නේ නම් එය පිළිගැනීමට තම සංගමයේ සාමාජිකයන් සූදානම් බවත් විවිධ පුද්ගලයන්ගේ බලපෑම් මධ්‍යයේ වුවත් හෙදියන්ගේ සේවාව රෝගී සත්කාර සේවාවට ලබාදෙන බවත් උන්වහන්සේ පැවැසූහ. මේ ගැටලුව මෙතරම් දුරදිග යාමට එකම හේතුව වන්නේ සෞඛ්‍ය ඇමැතිවරයා, සෞඛ්‍ය ලේකම්වරයා ඇතුළු ඉහළ නිලධාරින්ගේ අදූරදර්ශි ක්‍රියාවන් යැයි ද මුරුත්තෙට්ටු‍වේ ආනන්ද හිමියන් ප්‍රකාශ කළහ.රෝහල් සේවයට ඊයේ (05) දිනයේදී තම සංගමයේ සාමාජික හෙද නිලධාරින් වාර්තා කිරීම සිදු කළ ද, රජයේ හෙද නිලධාරින්ගේ සංගමයේ සහ සමස්ත ලංකා සුවසේවා සංගමයේ නිලධාරින්ගේ බාධා කිරීම් පැවැති බවත් ඒවා නොතකා හෙද නිලධාරින් සේවාවට වාර්තා කළ බවත් උන්වහන්සේ පැවැසූහ.හෙද නිලධාරිනියන් ඉල්ලා සිටින සූතිකා පුහුණුව සම්බන්ධයෙන් වෛද්‍ය පාදෙනිය මහතාගේ සංගමය නිකුත් කරන ප්‍රකාශ හෙද නිලධාරිනියන් කුපිත කරන ‍ඒවා බවත් නැවත වැඩ වර්ජනයකට යාමට ඉඩකඩ ලබාදෙන ප්‍රකාශ නිකුත් නොකරන ලෙස ඔහුගේ සංගමයට දැනුම් දෙන බවත් උන්වහන්සේ ප්‍රකාශ කළහ.රාජ්‍ය සේවා එක්සත් හෙද සංගමයේ සාමාජික නිලධාරින්ට රෝහල් සේවාවට වාර්තා කිරීමට නොදී බාධා කිරීම සම්බන්ධයෙන් සමස්ත ලංකා හෙද සංගමයේ සභාපති ගාමිණී කුමාරසිංහ මහතාගෙන් විමසූ විට තම සාමාජිකයන් එවැනි බාධා කිරීමක් නොකළ බවත් මේ ගැටලුවට විසඳුමක් ලබාදෙන තෙක් අඛණ්ඩව වැඩ වර්ජනයේ යෙදෙන බවත් පැවැසුවේය. වෘත්තීය සමිතිවල ගැටලු සාකච්ඡා මාර්ගයෙන් විසඳීමට තමා පැය 24 ම වුවත් සාකච්ඡා කිරීමට සූදානම් බව සෞඛ්‍ය ඇමැතිවරයා ප්‍රකාශ කර සිටියත් සමස්ත ලංකා හෙද සංගමය සාකච්ඡාවක් සඳහා ඊයේ (05) කළ ඉල්ලීමට තවමත් නිසි ප්‍රතිචාරයක් නොලැබුණු බවත් කුමාරසිංහ මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=n1405065</link>
    <topic>තරුණ සමුළුවට නියෝජිතයෝ 375ක් දැනටමත් ඇවිත්</topic>
    <author>සන්ධ්‍යා කරුණාරත්න</author>
    <content>ලෝක තරුණ සමුළුවට සහභාගී වීම සඳහා තරුණ නියෝජිතයන් 375 දෙනකු මේ වන විට පැමිණ සිටින බව ජාතික තරුණ සේවා සභාවේ සභාපති ලලිත් පියුම් පෙරේරා මහතා පවසයි‍.කියුබාව, ෆීජි, නේපාලය, ගැබෝන්, මියැන්මාර්, ඇල්ජීරියා යනාදී රටවල් නියෝජනය කරමින් සමුළුවට සහභාගි වීමට ඇමැතිවරුන් හය දෙනකු ඊයේ (05) උදෑසන වන විට මෙරටට පැමිණි බව ද ඒ මහතා කීය.ලෝක තරුණ සමුළුව සම්බන්ධයෙන් කරුණු පැහැදිලි කිරීම සඳහා ප්‍රවෘත්ති දෙපාර්තමේන්තුවේ පැවැති මාධ්‍ය හමුවක් අමතමින් ඒ මහතා මේ බව ඊයේ (05) ප්‍රකාශ කළේය.ලෝකයේ රටවල් 169 ක තරුණයන්ගේ සහභාගිත්වයෙන් මේ සමුළුව මාගම්පුර රුහුණු අන්තර්ජාතික සම්මන්ත්‍රණ ශාලාවේදී ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (06) පෙරවරු 11 ට ආරම්භ කෙරේ. සමාරම්භක උත්සවයෙන් පසුව සෙසු රැස්වීම් කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පැවැත්වීමට නියමිත ය.එක්සත් ජාතීන්ගේ සංවිධානයේ මහා මණ්ඩලයේ සභාපති ආචාර්ය ජෝන් විලියම් ඈෂ්, එක්සත් ජාතීන්ගේ සංවිධානයේ මහ ලේකම් බෑන් කී මූන් මහතා නියෝජනය කරමින් තරුණ කටයුතු සම්බන්ධ විශේෂ දූතයා වන අහමඩ් අල්හින්දාවි යන මහත්වරුද පැමිණීමට නියමිත බව ලලිත් පියුම් පෙරේරා මහතා පැවැසුවේය.ඇෆ්ගනිස්තානය, ෂීසෙල්ස්, බංග්ලාදේශය, බල්ගේරියා, චීනය, නයිජීරියා, ඩොංගා, ට්‍රිනිඩෑඩ්, සැම්බියා රටවල නියෝජිතයන් ද ලෝක තරුණ සමුළුවට සහභාගි වීමට නියමිත අතර ඔවුන්ට අවශ්‍ය සියලු පහසුකම් සැපයීමට ශ්‍රී ලංකාව සූදානම්ව සිටින බව ද පෙරේරා මහතා ප්‍රකාශ කළේය.සමුළුවේදී සාකච්ඡාවට ලක් කරන තේමා, අනුතේමාවන් සම්බන්ධයෙන් පුහුණුවක් තරුණ නියෝජිතයන් නේවාසිකව සිටින හෝටල්වලදීම ලබාදීමට වැඩපිළිවෙළක් සකස් කර තිබෙන බව ද හෙතෙම පැවැසීය.එක්සත් ජාතීන්ගේ සංවිධානයේ නිලධාරින්, ඇමැතිවරුන්, ලේකම්වරුන්, අධ්‍යක්ෂ ජනරාල්වරුන්, අධ්‍යක්ෂවරුන්, කථිකයන් ඇතුළු තරුණ නියෝජිතයන් සහභාගි වන මේ සමුළුවට ඉන්දියාවේ මාධ්‍යවේදීන් පස් දෙනකු ද සහභාගී වීමට පැමිණෙන බව දැනුම් දී ඇතැයි ද ඔහු ප්‍රකාශ කළේය.ඇතැම් රටවල නියෝජිතයන් අද (05), හෙට (06) දෙදින තුළදී ද පැමිණීමට නියමිත බව ඒ මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=n1405066</link>
    <topic>පසුගිය වසරේදී ශ්‍රී ලංකාවට ඩො. බි. 1.3 ක සෘජු විදේශීය ආයෝජන</topic>
    <author>නුවන් කොඩිකාර</author>
    <content>2013 වසරේදී ශ්‍රී ලංකාවට ඩොලර් බිලියන 1.3 ක සෘජු විදේශීය ආයෝජන හිමිව ඇති බව ආයෝජන ප්‍රවර්ධන අමාත්‍යාංශය පවසයි.2006 වසරේ සිට 2013 දක්වා මෙරටට ලැබී ඇති සෘජු විදේශීය ආයෝජනවල වටිනාකම ඩොලර් මිලියන 7140 ක් වන බවත් යුද්ධය නිමාවෙන් පසු එනම්, 2010 වසරේ සිට 2013 වසර දක්වා ලැබී ඇති සෘජු විදේශීය ආයෝජන ප්‍රමාණය ඩොලර් මිලියන 4311 ක් බවත් අමාත්‍යාංශය කියයි.2006 වසරේ සිට 2009 වසර දක්වා ලැබී ඇත්තේ ඩොලර් මිලියන 2829 ක ආයෝජන ප‍්‍රමාණයක් බව පැවැසු අමාත්‍යාංශය මේ වසරේ මුල් කාර්තුවේ විදේශ ආයෝජනවල සියයට 20 ක වර්ධනයක් දක්නට ලැබෙන බවත් සම්පූර්ණ වසර තුළ ඩොලර් බිලියන 2 ක සෘජු විදේශීය ආයෝජන අපේක්ෂා කරන බව ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=n1405067</link>
    <topic>අනුරාධපුර බස් වර්ජනය ලත් තැනම ලොප්</topic>
    <author>හිදෝගම සමූහ චිත්‍රාරත්න කළුආරචිචි</author>
    <content>උතුරු මැද පළාත් මාර්ගස්ත මගී ප්‍රවාහන අධිකාරියේ පෞද්ගලික බස් රථ හිමියන් 15-20 ත් අතර ප්‍රමාණයක් කළ වර්ජනය අසාර්ථක වෙයි. පෞද්ගලික බස් රථ සහ ශ්‍රී ලංකා ගමනාගමන මණ්ඩලය ඒකාබද්ධ කාල සටහනක් පරිදි බස් ධාවනයට විරුද්ධව මේ බස් වර්ජනය ක්‍රියාත්මක කර තිබුණි.ඊයේ (5) අනුරාධපුර නව බස් නැවතුමිපළේ මේ වර්ජනය පැවැත්වුණ අතර ටයර් පුළුස්සා බස් රථ උඩ නැග විරෝධතාව පල කළහ. අනුරාධපුර ගිනි නිවන හමුදාව පැමිණ ගින්න පැතිරීම වැළැක්විය.පෞද්ගලික බස් රථ 15-20ක් පමණ වර්ජනය කරන විට තවත් පෞද්ගලික බස් රථ 446ක් පමණ ද ශ්‍රී ලංකා ගමනාගමන මණ්ඩලයේ නියමිත බස් රථ සියල්ලම ද ධාවනය වනු දක්නට ලැබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=n1405068</link>
    <topic>මීළඟ දැයට කිරුළ රුහුණ සරසවි පරිශ්‍රයේ</topic>
    <author>ජයසිරි මුණසිංහ</author>
    <content>දැයට කිරුළ ජාතික සංවර්ධන ප්‍රදර්ශනය 2015 මාතර, රුහුණු විශ්වවිද්‍යාල පරිශ්‍රය කේන්ද්‍ර කොට ගනිමින් පැවැත්වේ.මේ බව හෙළිදරව් කෙරුණේ දැයට කිරුළ ප්‍රදර්ශනය පිළිබඳ ජනාධිපති කාර්යාලයේ දී ‍ඊයේ (05) සවස පැවැති විමසා බැලීමේ හමුවකදීය.ආර්ථික සංවර්ධන ඇමැති බැසිල් රාජපක්ෂ, තොරතුරු තාක්ෂණ හා විදුලි සංදේශ ඇමැති රංජිත් සියඹලාපිටිය මහත්වරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=n1405069</link>
    <topic>එ.ජා. වෙසක් දින සැමරුමට අගමැති වියට්නාමයට</topic>
    <author>නුවන් කොඩිකාර</author>
    <content>එක්සත් ජාතීන්ගේ වෙසක් දින සැමරුම් උළෙල අගමැති ආචාර්ය දි.මු.ජයරත්න මහතාගේ සහභාගීත්වයෙන් මැයි 08වන දා වියට්නාමයේ නින්හ් බින්හ් ප්‍රාන්තයේදී ආරම්භ වේ. “එක්සත් ජාතීන්ගේ සහස්‍ර ඉලක්ක ළගා කර ගැනීම සඳහා බෞද්ධ දර්ශනය” යන තේමාව යටතේ පවත්වන මෙවර සමුළුවේදී අගමැති දි.මු.ජයරත්න මහතා විශේෂ දේශනයක් පැවැත්වීමට නියමිතය. පුරා දින හතරක් පැවැත්වෙන මේ සමුළුවේදී බුදු දහමේ උන්නතිය උදෙසා එක්සත් ජාතීන්ගේ සංගමය ක්‍රියාත්මක කරන වැඩසටහන් පිළිබද සැසිවාර කිහිපයක් පැවැත්වීමට නියමිතය.එක්සත් ජාතීන්ගේ 11 වන වෙසක් දින සැමරුම මෙය වන අතර වියට්නාමයේදී එය පවත්වන්නේ දෙවන වරටය.වර්ෂ 1998දී මෙරට පැවැත්වූ ජාත්‍යන්තර බෞද්ධ සම්මේලනයේදී ශ්‍රී ලංකාව කළ ඉල්ලීමට පිළිතුරු වශයෙන් වර්ෂ 1999 සිට වෙසක් දින සැමරුම් උළෙලක් පැවැත්වීමට එක්සත් ජාතීන්ගේ මහා සම්මේලනය තීරණය කර තිබේ. මේ අවස්ථාව සදහා ලෝකයේ ථෙරවාදී, මහායාන බෞද්ධ නිකායන් නියෝජනය කරමින් 1500 කට අධික මහා සංඝරත්නය ද වියට්නාමයේ ජනාධිපති ට්‍රොන්ග් ටැන්ග් සෑන්ග් මහතා, බෞද්ධ රටවල සම්භාවනීය ආරාධිතයන් ඇතුලු දස දහසකට අධික පිරිසක් සහභාගී වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=n14050610</link>
    <topic>මෛත්‍රීපාල සිරිසේන කියන්නේ ජනතාවගේ දහදිය සුවඳ හඳුනන දේශපාලනඥයෙක්</topic>
    <author/>
    <content>මෛත්‍රීපාල සිරිසේන කියන්නේ රජුන් ඇසුරු කරන දේශපාලනඥයෙක් වුවත්, රාජ ඌෂ්ණය ඇඟට ගත්තේ නැති මිනිසෙක්. ජනතාවගේ දහදිය සුවඳ හඳුනාගත් දේශපාලනඥයෙක් නිසා තමයි පොළොන්නරුවේ ජනතාව වසර 25ක් තිස්සේ එතුමා අපරාජිත දේශපාලනඥයෙක් බවට පත් කළේ. ධීවර හා ජලජ සම්පත් ඇමැති වෛද්‍ය රාජිත සේනාරත්න මහතා පවසයි.සෞඛ්‍ය ඇමැති මෛත්‍රීපාල සිරිසේන මහතාගේ දේශපාලන දිවියට වසර 47ක් හා පාර්ලිමේන්තු නියෝජනයට වසර 25ක් සපිරීම නිමිත්තෙන් මැදිරිගිරිය ජනතාව විසින් සංවිධානය කරන ලද උපහාර උත්සවයක් පෙරේදා (04) මැදිරිගිරියේ දී පැවැත්විනි. එම අවස්ථාවට දහස් ගණනක් ජනතාව සහභාගි වූ අතර, ප්‍රධාන දේශනය ධීවර හා ජලජ සම්පත් ඇමැති වෛද්‍ය රාජිත සේනාරත්න මහතා විසින් සිදු කරනු ලැබීය.එහිදී අදහස් දැක්වූ වෛද්‍ය රාජිත සේනාරත්න මහතා, “මෛත්‍රීපාල සිරිසේන මහතා මේ රටේ ජනතාව වෙනුවෙන් විශාල කැපවීමක් කළ දේශපාලනඥයෙක්. 1967දී වාමවාදි දේශපාලන ගමන් මඟ ආරම්භ කරලා ශ්‍රී ලංකා නිදහස් පක්ෂය නියෝජනය කරමින් පොළොන්නරුවෙන් දේශපාලනය ආරම්භ කළේ මීට වසර 48කට පෙර. එතැනින් ආරම්භ වුණු දේශපාලන ගමන 1979දී ශ්‍රී ලංකා නිදහස් පක්ෂයේ දිස්ත්‍රක් ලේකම්වරයා දක්වාත්, එතැන් සිට 1981 වන විට ශ්‍රීලනිපයේ සමස්ත ලංකා තරුණ සම්මේලනයේ ප්‍රධාන ලේකම් තනතුර දක්වාත් යාමට එතුමාට හැකි වුණා. ඒ කාලේ තමයි මට තරුණ මෛත්‍රීපාල සිරිසේන මහත්මයා හමුවුණේ. ඒ කාලයේ අපේ පක්ෂය බො‍හොම අමාරුවෙන් දුක් වින්ද කාලයක්.මිනිස්සු පක්ෂය අතෑරලා යන කාලයක්. එහෙම කාලෙක මුළු ශ්‍රී ලංකාව පුරාම ආරිය බුලේගොඩ මහත්තයාත් එක්ක එක්වෙලා ආසනවලට ගිහින් පක්ෂය සංවිධානය කළා. 1983 වනවිට එතුමා පොළොන්නරුවේ ආසන සංවිධායක බවට පත් වුණා. 1995 සිට නියෝජ්‍ය ඇමැතිවරයෙක් වශයෙනුත්, 1997 වනවිට කැබිනට් ඇමැතිවරයෙක් වශයෙනුත් පත්වුණා. 2001 ශ්‍රී ලංකා නිදහස් පක්ෂයේ ලේකම්වරයා වශයෙන් පත්වුණ එතුමා දැන් වසර 13ක් අඛණ්ඩව ශ්‍රී ලංකා නිදහස් පක්ෂයේ ලේකම්වරයා ලෙස කටයුතු කරනවා. මීට පෙර වැඩිම කාලයක් ශ්‍රී ලංකා නිදහස් පක්ෂයේ ලේකම් ධුරය වැඩිම කාලයක් දැරුවේ ධර්මසිරි සේනානායක මහතායි. එතුමා වසර 07ක් එම තනතුරේ සිටියා. මේ පක්ෂයේ වැඩි කාලයක් ලේකම් ධුරයේ ඉන්න බැහැ. දාම් ලෑල්ලේ ඉත්තෝ මාරු කරනවා වාගේ මේකේ කාලයක් ලේකම්වරු පත් වුණේ. එහෙව් පක්ෂයක අවුරුදු 13ක් නොදැවී මේ තනතුරේ ඉන්නවායි කියන එක කැබිනට් ඇමැතිකමක් දරනවාට වඩා අමාරුයි. ඒක තමයි එතුමාගේ හැකියාව.ඒ විතරක් නොවෙයි, 1971 දී ශ්‍රී ලංකා නිදහස් පක්ෂයේ ආණ්ඩුවක් තිබිලත් ජේ.වී.පී. කරනවා කියලා මෛත්‍රීපාල සිරිසේන තරුණයාව අල්ලා සිර කළා. ඒ වගේ අපේ ප්‍රගතිශීලි ඇත්ත කතා කරන විශාල පිරිසක් සිරබත් කැවීමට කටයුතු කළා. මමත් බේරුණේ පූරුවේ පිනකට. එතුමා දේශපාලනයට ආවේ දේශපාලන පවුලකින් නොවෙයි. එතුමාගේ තාත්තාගේ අම්මාගේ නම කියලා එතුමාට එන්න බෑ දේශපාලනයට. එතුමාගේ තාත්තා සාමාන්‍ය පවුලක කෙනෙක්. නමුත් තාත්තා ශ්‍රී ලංකා නිදහස් පක්ෂයේ දේශපාලන මතය දැරූ කෙනෙක් නොවෙයි. තාත්තා යූ. ඇන්. පී. කාරයෙක්. මගේ තාත්තා මට දේශපාලනය තහනම් කළා වගේම මෛත්‍රීටත් දේශපාලනය තහනම් කළා. අද මෛත්‍රීගේ තාත්තා හිටියා නම් අනිවාර්යයෙන් ම පිළිගන්නවා මෛත්‍රීගේ දේශපාලන තෝරාගැනීම හරි කියලා.මෛත්‍රීට මේ දේශපාලන පන්නරය ලැබුණේ අන් කිසිවක් නිසා නොවෙයි වමේ පොත කියවූ හින්දා. හරි වැරැද්ද තෝරාගැනීමට හැකියාව ලැබෙන්නේ වමේ දේශපාලනයෙන් දේශපාලන ජීවිතය අරඹපු අයට විතරයි. වැරදි කොපමණ කළත්, ඒ වැරැද්ද මත පිහිටන්නේ නැතිව මේ ගමන එන්නට ඒ ආත්ම ශක්තිය ලැබුණේ වමේ දේශපාලනය නිසයි.කවදාහරි අපේ ඇමැති පට්ටම් යනවා. අපේ මන්ත්‍රී පදවි යනවා. මේ මනුස්සකම, මනුස්සකමට තිබෙන ආදරය මිනිසුන්ගේ ආදරය දිනා ගැනීම තමයි දේශපාලනඥයාට ගන්න පුළුවන් උත්තරීතර දායාදය. ඒක තමා අද මේ විශාල පිරිසක් දහස් ගණනින් මෛත්‍රීපාල සිරිසේන කියන යහපත් මනුෂ්‍යයාට, ගොවි පුතාට උපහාර දැක්වීම සඳහා කටයුතු කර තිබෙන්නේ. මෙතුමා රාජ රාජ මහාමාත්‍යවරු එක්ක ඉන්න කෙනෙක්. නමුත් කිසි දවසක ඒ රාජ ඌෂ්ණය ඇඟට ගන්නේ නැතිව, ජනතාවගේ සුවඳ හොඳින් හඳුනා‍ගත්ත නිසා තමයි අද මේ උපහාර ලබන්නේ.එතුමාට කෘෂිකර්ම ඇමැතිකම් ලැබුණු අවස්ථාවේ ‘අපි වවමු - රට නඟමු’ වැඩසටහන කළා. ඒකෙන් විශාල උද්යෝගයක් ඇති වුණා. මේ රටේ කෘෂිකර්මයේ උද්යෝගයක් පිබිදීමක් ඇති වුණා නම් ඇතිවුණේ මෛත්‍රීපාල සිරිසේන යුගයේ කියන එක මම බය නැතිව කියනවා. එතුමාට කෘෂිකර්මය ගැනවත්, වාරිමාර්ග ගැනවත් සෞඛ්‍ය ගැනවත් අමුතුවෙන් ඉගෙන ගන්න දෙයක් නැහැ. ඒ හැම දෙයක් ම හොඳින් ප්‍රගුණ කළ ඇමැතිවරයෙක්. අද මේ රටේ සෞඛ්‍ය ඇමැතිවරයා විදිහට කිසිම කෙනෙක් එතුමාට ඇඟිල්ල දිගු කරන්නේ නැහැ. ‘තමුසේ අහවල් දේ හොරකම් කරපු ඇමැතිවරයෙක්’ කියලා. අවංකව එතුමා සෞඛ්‍ය සේවාව තුළ කටයුතු කරනවා.මම හැම කෙනාගේම උත්සවවලට යන කෙනෙක් නොමෙයි. මමත් තෝරා බේරාගෙන තමයි යන්නේ. එන්න එන්න කියන මිනිස්සු ගැන කතා කළා නම් අපේ කෑලිත් මේ වෙනකොට නැහැ.තමුන්නාන්සේලාට මතක් කර ගත යුතු කාරණයක් මම කියනවා. එදා චන්ද්‍රිකා කුමාරතුංග මැතිනිය හෙළිකොප්ටරයක් එවලා මේ පොළොන්නරුවට, මේ මෛත්‍රීපාල සිරිසේනට කිව්වා තමුන්නාන්සේ හෙට ඇවිල්ලා අගමැති තනතුරේ දිවුරුම් දෙන්න ලෑස්ති වෙන්න කියලා. මේ මනුස්සයාගේ තියෙන නිහතමානිකම නිසා කිව්වා නෑ මේක මට අයිති දෙයක් නොවේ. මේ තනතුර දිය යුත්තේ මහින්ද රාජපක්ෂ මහත්මයාට කියලා. ඒක තමයි පරිත්‍යාගය කියන්නේ. මම අහනවා කී දෙනෙක්ට පුළුවන්ද මේ පරිත්‍යාගය කරන්න. කී දෙනකුට පුළුවන් ද හිත හදාගන්නට. අද ඉන්න දේශපාලනඥයන්ගෙන් කවුරුහරි අද ඇවිල්ලා අගමැති කමක් දෙනවා කිව්වාම කවුද ඒක පාර අර මනුස්සයාට දෙන්න කියලා කියන්නේ. ඒක තමයි දේශපාලනය කියන්නේ. දේශපාලනය කියන්නේ පරිත්‍යාගය.මෙන්න මෙවැනි උත්තරීතර දේශපාලනඥයෙක් වෙනුවෙනුයි මමත් කොළඹ ඉදල මැදිරිගිරියට ආවේ. එතුමාට තවත් දුර ගමනක් යාමට තිබෙනවා. මේ රට හදන්නට, මේ රටේ සදාචාරය ප්‍රජාතන්ත්‍රවාදය, සාමය සාධාරණත්වය හදන්නට අතිගරු ජනාධිපතිතුමා යන මේ ගමනට ශක්තියක් වෙමින් කටයුතු කරන්නට ඔබතුමාට හැකියාව තිබෙනවා. මේ රටේ අහිංසක ජනතාව වෙනුවෙන් යහපත් සමාජයක් ඉදිකරන්නට මේ යන ගමනේදී ඔබ පසුපසින් ශ්‍රාවකයන් වෙමින් කටයුතු කරන්නට අපි ඉන්නවා. ඒ සඳහා අපි ලෑස්තියි කියන කාරණයත් මම කියනවා යයි ද ඇමැතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=n14050611</link>
    <topic>මානව හිමිකම් සමුළුවකට සහභගිවීමට කුරුකුලසුරියගේ මේරියන්ට අවස්ථාව</topic>
    <author># සිරන්ජනී කුමාරි</author>
    <content>කොටි සංවිධානයට ආධාර අනුබල දෙන බව පවසා අත්අඩංගුවට ගෙන මුදා හළ කුරුකුලසුරියගේ මේරියන් රුක්ෂාන් නමැත්තාට යූරෝපයේ පැවැත්වෙන මානව හිමිකම් සමුළුවකට සහභගිවීමට කොළඹ අතිරේක ‍මහේස්ත්‍රාත් නිරෝශා ප්‍රනාන්දු මහත්මිය ඊයේ (5)අවසර ලබා දුන්නාය.යුරෝපා රටක් වන බෙල්ජියමේ දින දෙකක් පැවැත්වෙන මෙම සමුළුවට සහභාගිවීමට රුක්ෂාන් නැමැත්තාට අවසර ලබා දුන් කොළඹ අතිරේක මහේස්ත්‍රාත්වරිය මෙරටේ පැවැත්වෙන ත්‍රස්තවිමර්ශන සම්බන්ධයෙන් දේශීය හෝ විදේශීය වශයෙන් ප්‍රකාශ ලබා දීමේ අධිකරණ කොන්දේසිය ඉදිරියටත් එලෙස පැවැත්වෙන බව පැවැසීය.ඔහු විදේශගතවීම සම්බන්ධයෙන් ත්‍රස්ත ඒකකය විරුද්ධත්වයක් නොමැති බවට අධිකරණයට ඉදිරිපත් කළ කරුණු සළකා මහේස්ත්‍රාත්වරිය මෙම අවසරය ලබා දුන්නාය.මෙහිදී ඔහු වෙනුවෙන් අධිකරණය හමුවේ පෙනී සිටි නීතිඥ සාලිය පිරිස් මහතා පැවසුවේ තම සේවාදායකයා මේ මස 10 වන දින දිවයිනේන් පිටත්වීමට සුදානම් බවත් නැවත මේ මස 21 වන දින පැමිණෙන බවය.අදාළ කරුණු සළකා ඔහුට විදේශගතවීමට අවසර ලබාදුන් මහේස්ත්‍රාත්වරිය ඒ බව ආගමන විගමන දෙපාර්තමේන්තුව වෙත දන්වා යවන ලෙස නියම කරමින් ඔහුගේ විදේශ ගමන් බලපත්‍රය නැවත ඔහුට භාර දීමට නියෝග කළා‍ය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=n14050612</link>
    <topic>‘පාසල් සංවර්ධන සමිති හරහා සේවකයන් ගැනීමට විධිමත් ක්‍රමයක් සකසන්න’</topic>
    <author># අනුර ප්‍රේමලාල්</author>
    <content>පාසල් සංවර්ධන සමිති මගින් පාසල්වල සේවයට ගනු ලබන සේවකයන් සඳහා විධිමත් ක්‍රමවේදයක් ඇති කරන ලෙස අධ්‍යාපන අනධ්‍යන සේවක සංගමය බලධාරින්ගෙන් ඉල්ලා සිටියි.කළමනාකාර සේවා දෙපාර්තමේන්තුව නිසි ලෙස අවශ්‍ය සේවක ප්‍රමාණය ලබා නොදීමෙන් පාසල්වලට ආරක්ෂක, සනීපාරක්ෂක, කාර්යාලීය, පිට්ටනි, රියැදුරු සඳහා සේවකයන් පාසල් සංවර්ධන සමිති මගින් බඳවාගෙන රුපියල් තුන්දහසේ සිට දස දහස දක්වා විවිධාකාරයේ වැටුප් ප්‍රමාණ ගෙවනු ලබන බව එම සංගමය පෙන්වාදෙයි.සේවකයන් පන්දහසක් පමණ මෙසේ සේවයේ යොදවා ඇති බවට අධ්‍යාපන හා අනධ්‍යන සේවක සංගමයට තොරතුරු ලැබී තිබේ.ඇතැම් පාසල් මෙලෙස සේවා ලබා ගත නොහැකිව අසරණව සිටියි. එවැනි පාසල් තුන්දහසක් පමණ ඇත. එබැවින් මීට නිසි විසඳුමක් ලබාදෙන්නැයි කළමනාකාර සේවා දෙපාර්තමේන්තුවෙන් මෙම සංගමය ඉල්ලයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=n14050613</link>
    <topic>ත්‍රස්ත අරමුදල් රැස්කිරීම නවත්වන්න ශ්‍රී ලංකාවට ඕස්ට්‍රේලියාවේ සහාය</topic>
    <author/>
    <content>ත්‍රස්ත අරමුදල් රැස්කිරීම සහ ත්‍රස්තවාදය යළි හිස එසවීම සහ එහි පුනරුදය උදෙසා කලාපය තුළ සිදුවන අනිකුත් ක්‍රියාකාරකම් මැඩපැවැත්වීම සඳහා පූර්ණ සහයෝගය ලබාදෙන ලෙස විදේශ කටයුතු අමාත්‍ය මහාචාර්ය ජී.එල්. පීරිස් මහතා ඕස්ට්‍රේලියානු විදේශ කටයුතු අමාත්‍ය ජූලි බිෂොප් මහත්මියගෙන් ඉල්ලීමක් කළේය. සඳුදා (05) බිෂොප් මහත්මිය සමඟ ඕස්ට්‍රේලියානු පාර්ලිමෙන්තුවේ දී පැවති ද්විපාර්ශ්වික සාකච්ඡාවේ දී පීරිස් මහතා එම ඉල්ලීම කළේය.1373 එක්සත් ජාතීන්ගේ ආරක්ෂක මණ්ඩල යෝජනාවලිය අනුව කටයුතු කරමින් ශ්‍රී ලංකා නීතිය යටතේ කණ්ඩායම් 16ක් සහ පුද්ගලයන් 424ක් ත්‍රස්තවාදීන් ලෙස නම් කිරීමට ශ්‍රී ලංකාව විසින් ගනු ලැබූ පියවර පිළිබඳව පූර්ණ විස්තරයක් අමාත්‍ය පීරිස් මහතා මෙහිදී ඕස්ට්‍රේලියානු විදේශ අමාත්‍යවරිය වෙත ඉදිරිපත් කළේය. හමුදා, බුද්ධි හා ප්‍රචාරක කටයුතු හා බැඳුණු කර්තව්‍යයන් සඳහා විදේශ රටවලින් සැලකිය යුතු ප්‍රමාණවලින් මුදල් සම්ප්‍රේෂණය කරමින් සිටින බව දැනට සිදුකරමින් පවතින විමර්ශන කටයුතුවලින් පැහැදිලිව පෙන්නුම් කරන බවද අමාත්‍යවරයා බිෂොප් මහත්මිය වෙත ප්‍රකාශ කර සිටියේය.ආරම්භයේදී ම, මේ සම්බන්ධයෙන් කටයුතු කර මෙය මැඩපැවැත්වීම සඳහා ශ්‍රී ලංකා රජය විසින් සම්මත කරගන්නා ලද පියවර පිළිබඳ මෙහිදී විස්තර කළ පීරිස් මහතා, මේ පිළිබඳව සුවිශේෂී සෝදිසියකින් පසුවීමට සහ සමීප සහයෝගීතාවකින් කටයුතු කිරීමට ඇති අවශ්‍යතාව මෙහිදී අවධාරණය කර සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=n14050614</link>
    <topic>තරුණ සමුළුවට නියෝජිතයෝ 375ක් දැනටමත් ඇවිත්</topic>
    <author>සන්ධ්‍යා කරුණාරත්න</author>
    <content>ලෝක තරුණ සමුළුවට සහභාගී වීම සඳහා තරුණ නියෝජිතයන් 375 දෙනකු මේ වන විට පැමිණ සිටින බව ජාතික තරුණ සේවා සභාවේ සභාපති ලලිත් පියුම් පෙරේරා මහතා පවසයි‍.කියුබාව, ෆීජි, නේපාලය, ගැබෝන්, මියැන්මාර්, ඇල්ජීරියා යනාදී රටවල් නියෝජනය කරමින් සමුළුවට සහභාගි වීමට ඇමැතිවරුන් හය දෙනකු ඊයේ (05) උදෑසන වන විට මෙරටට පැමිණි බව ද ඒ මහතා කීය.ලෝක තරුණ සමුළුව සම්බන්ධයෙන් කරුණු පැහැදිලි කිරීම සඳහා ප්‍රවෘත්ති දෙපාර්තමේන්තුවේ පැවැති මාධ්‍ය හමුවක් අමතමින් ඒ මහතා මේ බව ඊයේ (05) ප්‍රකාශ කළේය.ලෝකයේ රටවල් 169 ක තරුණයන්ගේ සහභාගිත්වයෙන් මේ සමුළුව මාගම්පුර රුහුණු අන්තර්ජාතික සම්මන්ත්‍රණ ශාලාවේදී ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (06) පෙරවරු 11 ට ආරම්භ කෙරේ. සමාරම්භක උත්සවයෙන් පසුව සෙසු රැස්වීම් කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පැවැත්වීමට නියමිත ය. එක්සත් ජාතීන්ගේ සංවිධානයේ මහා මණ්ඩලයේ සභාපති ආචාර්ය ජෝන් විලියම් ඈෂ්, එක්සත් ජාතීන්ගේ සංවිධානයේ මහ ලේකම් බෑන් කී මූන් මහතා නියෝජනය කරමින් තරුණ කටයුතු සම්බන්ධ විශේෂ දූතයා වන අහමඩ් අල්හින්දාවි යන මහත්වරුද පැමිණීමට නියමිත බව ලලිත් පියුම් පෙරේරා මහතා පැවැසුවේය. ඇෆ්ගනිස්තානය, ෂීසෙල්ස්, බංග්ලාදේශය, බල්ගේරියා, චීනය, නයිජීරියා, ඩොංගා, ට්‍රිනිඩෑඩ්, සැම්බියා රටවල නියෝජිතයන් ද ලෝක තරුණ සමුළුවට සහභාගි වීමට නියමිත අතර ඔවුන්ට අවශ්‍ය සියලු පහසුකම් සැපයීමට ශ්‍රී ලංකාව සූදානම්ව සිටින බව ද පෙරේරා මහතා ප්‍රකාශ කළේය.එක්සත් ජාතීන්ගේ සංවිධානයේ නිලධාරින්, ඇමැතිවරුන්, ලේකම්වරුන්, අධ්‍යක්ෂ ජනරාල්වරුන්, අධ්‍යක්ෂවරුන්, කථිකයන් ඇතුළු තරුණ නියෝජිතයන් සහභාගි වන මේ සමුළුවට ඉන්දියාවේ මාධ්‍යවේදීන් පස් දෙනකු ද සහභාගී වීමට පැමිණෙන බව දැනුම් දී ඇතැයි ද ඔහු ප්‍රකාශ කළේය.ඇතැම් රටවල නියෝජිතයන් අද (05), හෙට (06) දෙදින තුළදී ද පැමිණීමට නියමිත බව ඒ මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=n14050615</link>
    <topic>ලෝක තරුණ සමුළුවට ජනපතිගෙන් සුබ පැතුම්</topic>
    <author/>
    <content>ලෝක තරුණ සමුළුව ශ්‍රී ලංකාවේ පැවැත්වීම වඩාත් වැදගත් වන්නේ මෙරට සාමය ස්ථාපිත කර සංහිඳියාව සහ සංවර්ධනය කරා වේගයෙන් යන ගමනේ දී තරුණ පෙළට මහඟු මෙහෙවරක් කළ හැකි බැවින් යැයි ජනාධිපති මහින්ද රාජපක්ෂ මහතා පවසයි.ජනාධිපතිවරයා මෙසේ ප්‍රකාශ කරන්නේ 2014 ලෝක තරුණ සමුළුව නිමිත්තෙන් පණිවිඩයක් නිකුත් කරමිනි. එම පණිවිඩයේ වැඩි දුරටත් මෙසේ ද දැක්වේ.මෙම පණිවිඩය එවන්නේ ඉමහත් සතුටිනි.මෙම සමුළුව ශ්‍රී ලංකාවේ පැවැත්වීම වඩාත් කාලෝචිත වන්නේ මෙරට සාමය ස්ථාපිත කර සංහිඳියාව සහ සංවර්ධනය කරා වේගයෙන් ගමන් කරන මෙම අවස්ථාවේ දී මේ කාර්ය සඳහා තරුණ පෙළට මහඟු මෙහෙයක් කළ හැකි බැවිනි.ශ්‍රී ලංකාව සාමය දිනා ගත්තේ අප රටේ තරුණයන්ට කරදර හිංසා ඇතුළු අනේක බාධක ඇති කළ තිස් වසරක ආයුධ සන්නද්ධ ත්‍රස්තවාදී අරගලයක් නිම කරමිනි.“අප එළඹ සිටින මේ සියවස තරුණයින්ගේ ය. එය දැනුම පිළිබඳ සියවසයි” යන පාඨය ශ්‍රී ලංකා ජාතික ප්‍රතිපත්ති ප්‍රකාශනයේ සඳහන් ය. ජාතික සංවර්ධනයේ දී තරුණ පෙළේ අදහස්වලට සවන් දීමට දක්වන උනන්දුවත් තරුණ පෙළ නඟා සිටීමට ලබාදී ඇති ප්‍රමුඛත්වයත් එයින් පැහැදිලි වේ.අද අප පිවිස සිටින්නේ තාක්ෂණයේ යුගයටයි. තොරතුරු තාක්ෂණයේ ශීඝ්‍ර ප්‍රගතිය නිසා තරුණ පෙළට නව නිපැයුම් හා අවස්ථාවන් සමාජ සංවර්ධනය සඳහා උපයෝගී කර ගැනීමට ඇති අවස්ථාවන් වේගයෙන් වර්ධනය වී ඇත.මෙම සමුළුවට විවිධාංගික ජනතාවන් සහ පොහොසත් සංස්කෘතීන් සහිත රටවල් හා සමාජයන් නියෝජනය කරමින් විශාල තරුණ තරුණයින් සංඛ්‍යාවක් සහභාගී වී සිටිනු දක්නට ලැබීම මට ඉමහත් ප්‍රීතියට හේතුවකි. මා වඩාත් සතුටු වන්නේ ශ්‍රී ලංකා නියෝජිත පිරිසට අප ආදිවාසින් මෙන්ම ආබාධිත නියෝජනයක් ද ඇතුළත්වීම ගැන ය.විදේශික නියෝජිතවරුන් සතුටින් පිළිගන්නා මම, ඔබ සැම මෙරටේ ජනතාවගේ මිත්‍රත්වය සහ ආගන්තුක සත්කාරය භුක්ති විඳිනු ඇතැයි අපේක්ෂා කරමි. මෙම සමුළුවේ සාර්ථකත්වය සඳහා විවිධ මෙහෙවර ඉටුකළ සංවිධාන හා පුද්ගලයින්ට මාගේ ප්‍රශංසාව හිමි වේ.අද ලෝකයේ තරුණ මෙහෙවර සහ ඔවුන්ගේ සුබසාධනය උදෙසා කාර්යභාරයක් කිරීමට 2014 ලෝක තරුණ සමුළුව දරන ප්‍රයත්නයන් සාර්ථක වේවායි මම ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=n14050616</link>
    <topic>සෞඛ්‍ය සේවාවේ සෑම ප්‍රතිලාභයක්ම ජනතාවට ලබාදීම රජයේ අපේක්ෂාවයි</topic>
    <author>මහින්ද අලුත්ගෙදර</author>
    <content>සියලුදෙනාගේ කැපවීම මත ඉහළ මට්ටමකට එසවුණු මෙරට සෞඛ්‍ය සේවාවේ ප්‍රතිඵල රටේ සියලු ජනතාවට ලබාදීම රජයේ අපේක්ෂාව වී තිබෙන බව ජනාධිපති මහින්ද රාජපක්ෂ මහතා ප්‍රකාශ කළේය.සෞඛ්‍ය සේවාව වෙනුවෙන් රජය කරන වියදම් වසරින් වසර ඉහළ නැංවීමට කටයුතු කර තිබෙන බව සිහිපත් කළ ඒ මහතා සෞඛ්‍ය සේවයේ සියලු අංශයන්හි පවතින ගැටලු විසඳීමට රජය ඉතා සංවේදීව කටයුතු කරන බවද, රජය කිසිඳු මොහොතක එම ඉල්ලීම් අවතක්සේරු නොකොට ඉහළ සිට පහළට සෑම අංශයකම ගැටලු විසඳීමට අවධානය යොමු කළ බවද කීය.රෝගීන් හෝ දරුවන් බිල්ලට දී වෘත්තීය අයිතිවාසිකම් දිනා ගැනීමට කිසිවිටෙක කටයුතු නොකළ යුතු බවද, එය කිසිසේත් අනුමත කළ නොහැකි දෙයක් මෙන්ම බරපතළ අපරාධයක් බවද හෙතෙම පැවසීය.ජනාධිපති මහින්ද රාජපක්ෂ මහතා මේ බව සඳහන් කළේ ජාත්‍යන්තර පවුල් සෞඛ්‍ය දිනය - 2014 නිමිත්තෙන් දෙහිවල දී ඊයේ (5) පැවැති සැමරුම් උත්සවය අමතමිනි. "සුරක්ෂිත මාතෘත්වයක් උදෙසා පවුල් සෞඛ්‍ය සේවාව සුරකිමු" යන්න තේමාව කර ගනිමින් මේ සැමරුම් උළෙල පැවැත්විණි.මෙහිදී වැඩි දුරටත් අදහස් පළ කළ ජනාධිපති මහින්ද රාජපක්ෂ මහතා,ලෝක පවුල් සෞඛ්‍ය දින සැමරුමට සහභාගී වන හතරවන වතාව මෙයයි. එසේ සහභාගීවීමට හේතුවක් වන්නේ ඔබ ලෝකයෙන් මේ රටට විශාල ගෞරවයක්, දැවැන්ත කීර්තියක් ගෙනත් තිබීමයි. ළඳරු මරණ සංඛ්‍යාව හා මාතෘ මරණ සම්බන්ධයෙනුත් බලන විට ඒවා අඩුකර ගැනීම සම්බන්ධයෙන් සංසන්දනාත්මකව ආසියාවේ ඉහළම තැනක අපි ඉන්නවා. සමහර දියුණු රටවල මීට වඩා ළදරු හා මාතෘ මරණ සංඛ්‍යාව වාර්තාවීම් වැඩියි. මේ අංශයෙන් අපේ රට අගයන්න හේතුව ඔබේ සේවය බව අපි බොහොම පැහැදිලිව කියනවා.මම රටවල් කිහිපයකට ගිය අවස්ථාවල දී ඔවුන් මගෙන් ඉල්ලා සිටියා ඔබේ සේවය පිළිබඳ කටයුතු කරන ආකාරය අධ්‍යයනය කරන්න ඔවුන්ට අවස්ථාව ලබා දෙන්න කියලා. මේ සේවාවට ලොකු ඉතිහාසයකුත් තියෙනවා. ශ්‍රී ලංකා පවුල් සෞඛ්‍ය සේවාව වෛද්‍ය සභාවේ ලියාපදිංචි වෙලා වසර අසූවක් අනූවක් වුණාට ඊට වඩා ඉතිහාසයක් තිබෙනවා. කාසල් රෝහල ආරම්භ කළ කාලයේ දීත් වින්නඹු මාතාවන්ට පුහුණුව ලබා දුන්න බව ඒ රෝහල් ඉතිහාසයේ සඳහන් වෙනවා.මහා දාර්ශනික සොක්‍රටීස්ගේ මවත් පවුල් සෞඛ්‍ය සේවිකාවක් කියලා එදා ඉතිහාසයේ සඳහන් වෙනවා. මේ සේවාව ඉතාමත් වැදගත් සේවාවක් වශයෙන් අපිට ආඩම්බර වෙන්න පුළුවන්. පවුල් සෞඛ්‍ය සේවාව ඉතාමත් කාරුණික සේවාවක් හැටියටයි නිතර මතක් වෙන්නේ. මවට හා කුසේ ඉන්න දරුවාට වඩාත් කිට්ටුවන පුද්ගලයා ඔබයි. අතීතයේ ඔබට කිව්වේ වින්නඹු අම්මා කියලා. ගෞරවයෙන් කථා කළා. යම් සේවයකට අම්මා කියලා කතා කරන්නේ එය අත්‍යාවශ්‍යම ගෞරවනීය සේවයක් බවට පත්වුණාමයි. අම්මා කියන ඒ වචනයේම ඔබේ සේවාව මොකක්ද?, ඔබ කොයි වගේ ආදරයක් ද, ගෞරවයක් ද ලබන්නේ කියලා කියවෙනවා.ලෝකයේ හොඳම පවුල් සෞඛ්‍ය සේවා නිලධාරිනිය බවට පසුගිය වසරක දී අපේ නිලධාරිනියක් පත් වුණා. ඒකෙන්ම පෙනෙනවා ලංකාවේ මොනතරම්, දක්ෂ වැදගත් නිලධාරීන් බිහි වෙනවා ද කියලා. ළදරු උපත් මරණ ප්‍රමාණය අඩුකිරීම තමයි මේ සම්මාන ලැබීමට හා ඉහළම කීර්තියක් ලබන්න හේතු වුණේ. මේවා පිළිබඳව අවබෝධ කරගෙන ඔබ කටයුතු කිරීම අපට විශාල ශක්තියක්. මේ නිසාම තමයි අපි නිතරම මේ සම්මේලනයට අපි සම්බන්ධ වෙන්නේ.මේ රටේ සෞඛ්‍ය සඳහා දරන වියදම් බැලුවොත් අප රජය අවුරුද්දෙන් අවුරුද්දට විශාල මුදල් ප්‍රමාණයක් සෞඛ්‍ය සේවාව සඳහා වෙන් කරනවා. අපි බොහොම පැහැදිලිව අපට කරන්න පුළුවන් හැම සේවයක් ම මේ ක්ෂේත්‍රයට සිදු කරනවා. ඒ වගේම මේ ක්ෂේත්‍රයේ ඉහළම තලයේ සිට පහළම තලය දක්වා සිටින සියලුම දෙනාගේ ගැටලු පිළිබඳවත් අපි ඉතාම සංවේදීව කටයුතු කරලා තිබෙනවා. කිසිදු වෙලාවක අපි ඒවා අවතක්සේරු කරලා නැහැ. සෞඛ්‍ය ක්ෂේත්‍රයේ කිසිදු සේවාවක් අවතක්සේරු කරලා නැහැ. සෞඛ්‍ය ක්ෂේත්‍රයේ ඉහළම වෛද්‍යවරයාගේ සිට සුළු සේවකයා දක්වාම ඔවුන්ගේ හැම ක්ෂේත්‍රයක් පිළිබඳවම අපගේ අවධානය යොමු කරලා තිබෙනවා.මෙතෙක් කල් ඔබේ සේවාව හැඳින්වූයේ වැඩ වර්ජනය නොකළ සේවාවක් ලෙසයි. ඒ ඔබේ හදවතේ තිබෙන කරුණාව නිසා. මම එයට ඔබට ගෞරව කරනවා. මේ කිසිදු ක්ෂේත්‍රයකට අද වර්ජනය කිරීමේ අවශ්‍යතාවක් නැහැ. ඒවා සිදුකෙරෙන්නේ රජයේ තිබෙන අඩුපාඩුවකට නෙවෙයි. සංගම් අතර තිබෙන ගැටලු නිසා. මේවා සාකච්ඡා කර විසඳාගන්න අපට හැකිවෙන්න ඕනෑ. සෞඛ්‍ය ඇමැතිතුමා නිතරම මධ්‍යස්ථ පුද්ගලයා වශයෙන් එතනට පැමිණ මේ ගැටලු විසඳන්න සූදානම්. ඔහුට ඒ හැකියාව තිබෙනවා. මම විශ්වාස කරනවා කුමන වෘත්තිමය ප්‍රශ්නයක් නිසා හෝ අහිංසක ලෙඩුන්, මිනිසුන්, දරුවන් බිල්ලට ගන්න පුළුවන් කමක් නැහැ. එය කොයි සමාජයවත් පිළිගන්න සූදානම් නැහැ. එය බරපතළ අපරාධයක්.ඒ නිසා යම් කිසි ජීවිත හානියක් සිදුවුණොත් එහි වගකීම ගන්නේ කවුද? අපි කරන හැම ක්‍රියාවලියකදීම මේවා පිළිබඳවත් අපි සිතන්න ඕනෑ. රැකියාවේ අභිමානය හෝ තෘප්තිමත් බව රැකෙන්නේ මාසයට ගන්න වැටුපෙන් හෝ ලැබෙන වරප්‍රසාදවලින් පමණක් නොවෙයි. හැම වෘත්තිකයකුටම ඔවුන්ගේ ගෞරවය ආරක්ෂා වෙන ලෙසට මේ රජය සෑම වෙලාවකම කටයුතු කරනවා.සෞඛ්‍ය ඇමැති මෛත්‍රීපාල සිරිසේන මහතා- මේ රටේ නිදහස් සෞඛ්‍ය සේවාව ශක්තිමත් කරන්න පවුල් සෞඛ්‍ය සේවාවේ කැපවීම අගය කරනවා. ගමින් ගමට යමින් ඉතා දුෂ්කර සේවාවක නිරත වෙනවා. නිදහස් සෞඛ්‍ය සේවාව රැකගැනීම වෙනුවෙන් භෞතික සම්පත් විශාල ප්‍රමාණයක් ලබා දී තිබෙනවා. ඒ සම්පත් සමඟ මේ පිරිස ජනතා සේවය වෙනුවෙන් කැපවී සිටිනවා. වෘත්තීය වශයෙන් මේ පිරිස අපෙන් කළ ඉල්ලීම් සියල්ල ඉටුකර තිබෙන බව කියන්න කැමැතියි.සෞඛ්‍ය ඇමැතිවරයා වශයෙන් මම වෘත්තිය සමිති 106ක් සමඟ වැඩ කරනවා. සෑම දිනයකම පස්වරුව වෙන් කරන්නේ වෘත්තීය සමිති සමඟ කටයුතු කරන්නයි. අමාත්‍යාංශයක් වශයෙන් කිසිඳු සේවාවක් අවතක්ෂේරු කරන්නේ නැහැ. වර්ජන ඇතිවන්නේ වෘත්තීය සමිතිවල පවතින මත ගැටුම් අනුවයි. ඒවා නිරාකරණය කරගෙන රටේ ජනතාව වෙනුවෙන් සේවය කළයුතු වෙනවා.රාජ්‍ය සේවා වෘත්තීය සමිති සම්මේලනයේ සභාපති ඩබ්ලිව්.ඒ පියදාස මහතා- අපේ රටේ සෞඛ්‍ය සේවාව ලොව කිසිඳු රටකට දෙවැනි වන්නේ නැහැ. ළදරු මරණ සංඛ්‍යාව ලක්ෂයට එකක් බවට පත්කිරීම අපේ අරමුණ වෙනවා. මේ සේවාවට හානිවන්න ඉඩ දෙන්නේ නැහැ. අපේ අයිතිය උදුරා ගන්න උත්සාහ කළ නිසා අපි වර්ජනයට පිවිසියා. අපි කිසිවකුගේ අයිතීන් උඳුරා ගන්න යන්නේ නැහැ. මේ රටේ ජනතාවට ලොව හොඳම සෞඛ්‍ය සේවාව ලබා දෙන්න අපි කැපවී සිටිනවා. මේ ආණ්ඩුව යටතේ ඕනෑම ප්‍රශ්නයක් විසඳා ගන්න ජනාධීපති මහින්ද රාජපක්ෂ මහතා අවස්ථාව දී තිබෙනවා. එවැනි ජනාධිපතිවරයෙක් සිටිය දී වැඩ වර්ජන කරන්න අවශ්‍ය වන්නේ නැහැ. විදේශීය බලපෑම්වලට, ඩොලර්වලට මේ රටේ සෞඛ්‍ය සේවාව අඩපණ කරන්න උත්සාහ කරන්නේ නම් වෘත්තීය සමිතියක් වශයෙන් අපි ඊට එරෙහි වෙනවා.සෞඛ්‍ය ඇමැති මෛති‍්‍රපාල සිරිසේන මහතා මෙරට සෞඛ්‍ය සේවාව වෙනුවෙන් ඉටුකරන සුවිශේෂි මෙහෙවර උදෙසා ඒ මහතා වෙත සමරු තිළිණයක් පිළිගැන්වීම හා පවුල් සෞඛ්‍ය සේවාව වෙනුවෙන් සුවිශේෂි මෙහෙවරක් ඉටුකළ පවුල් සෞඛ්‍ය සේවා නිලධාරිනියන් වෙත ජනාධිපති මහින්ද රාජපක්ෂ මහතා අතින් සම්මාන පිරිනැමීම ද මෙහිදී සිදුකෙරිණි.පවුල් සෞඛ්‍ය සේවා සංගමයෙන් විශේෂ යෝජනාවලියක් එහි සභාපතිනී දේවිකා කොඩිතුවක්කු මහත්මිය ජනාධිපතිවරයා වෙත පිළිගැන් වූ අතර 2014 පවුල් සෞඛ්‍ය සේවා දින සැමරුම් උලෙළ වෙනුවෙන් සැකසු සමරු කලාපය ද ඒ මහතා වෙත පිළිගැන්විණි.බස්නාහිර පළාත් සෞඛ්‍ය ඇමැති රංජිත් සෝමවංශ, සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල, මහත්වරුන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=n14050617</link>
    <topic>බෝඩ් ලෑලි උස්සාගෙන උපාධිධාරීන් විරෝධතා දැක්වූ කාලය නිමා කළේ වත්මන් ආණ්ඩුවයි</topic>
    <author>නිරූෂි විමලවීර</author>
    <content>ශ්‍රි ලංකා ඉතිහාසයේ වැඩිම උපාධිධාරි පිරිසකට රැකියා ලබා දෙමින් ඔවුන් බෝඩ් ලෑලි ඔසවා ගෙන විරෝධතා කරන යුගය නිමා කළේ වත්මන් රජය යැයි බස්නාහිර පළාත් මහ ඇමැති ප්‍රසන්න රණතුංග මහතා ප්‍රකාශ කළේය.රැකියා විරහිතව උපාධිධාරීන් දහස් සංඛ්‍යාත පිරිසකට වත්මන් රජය රැකියා ලබා දුන්නේ කිසිදු දේශපාලන අතගැසීමකින් තොරව බව අවධාරණය කළ මහ ඇමැතිවරයා රටට ආදරය කරන දෙමාපියන්ට ආදරය කරන රටට සමාජයට ආදරය කරන දරු පරපුරක් බිහි කිරීම ගුරු භවතුන් වන ඔබ සැමගේ යුතුකම බවද මහ ඇමතිවරයා සඳහන් කළේය.මහ ඇමැතිවරයා මෙසේ සදහන් ‍ක‍ළේ කොළඹ මහානාම විදුහලේ ඊයේ (5) පැවැති බස්නාහිර පළාත් උපාධිධාරීන් 406 දෙනෙකුට ගුරුපත්වීම් ලබා දීමේ උත්සවයට එක් වෙමින්ය.වැඩි දුරටත් අදහස් දැක්වූ ඒ මහතා මෙසේද කීය.උපාධිය ලබා වසර ගණනාවක් රුකියා විරහිතව සිටි උපාධිධාරීන් දහස් සංඛ්‍යාත පිරිසකට රැකියා ලබා දෙන්න වත්මන් රජය ක්‍රියා කළා.ශ්‍රි ලංකා ඉතිහාසයේ වැඩිම පිරිසකට රැකියා ලබා දුන්නේ වත්මන් රජයයි. 2008හා2011වසරවල ගුරු විභාගය පවත්වා වැඩි ලකුණු ලැබු පිරිසකට ගුරුපත්වීම් ලබා දුන්නා. අඩු ලකුණු ලැබු උපාධිධාරීන්ට සංවර්ධන නිලධාරී පත්වීම් ලබා දෙන්න ක්‍රියා කළේ අපේ පළාත් සභාව පමණයි. උපාධිධාරීන් බෝඩ් ලෑලි ඔසවා ගෙන විරෝධතා කරන යුගය නිමා කළේ වත්මන් රජයයි. දරුවන්ගේ අනාගතය සුරක්ෂිත කිරීම අද පත්වීම් ලද ඔබ සැමගේ යුතුකමයි. ඇතැම් ගුරුවරුන්ගේ ඇති අඩු ලුහුඩු කම්වලට මාධ්‍ය මගින් විශාල ප්‍රතිචාරයක් ලැබෙනවා. එමගින් සමස්ත ගුරු වෘත්තිය පිළිබඳව නිර්මාණය වෙන්නේ වැරැදි චිත්‍රයක්.රටට ආදරය කරන දෙමාපියන්ට ආදරය කරන ර‍ටට ආදරය කරන රටට බරක් නැති දරු පරපුරක් බිහි කිරීම ගුරුභවතුන්ගේ යුතු කම. පසුගිය දා කොළඹ ජනප්‍රිය පාසලක් ඉදිරිපිට දී ගුරුවරුන් බෝඩ් ලෑලි ඔසවා ගෙන විරෝධතාවක නිරත වුණා.එය පාසල් කීර්තිනාමයට අගෞරවයක් බව පාසල් දරුවන් පෙන්වා දුන්නා. දරුවන්ට ආදර්ශමත්වන අයුරින් ක්‍රියා කිරීම වැඩිහිටියන්ගේ යුතුකමයි. ත්‍රස්ත්‍රවාදී යුද සමයේ රණ විරුවන් වෘත්තීය අයිතීන් වෙනුවෙන් සටන් කළා නම් යුද්ධය කවදාවත් දිනන්න වෙන්නේ නැහැ. රණවිරුවන් ප්‍රතිවාදීන් එන තුරු දින ගණනක් රාජකාරී කටයුතු කළේ බිස්කට් එකක්, ටින්බීම එකක් බොමිනුයි. එය නොවන්න යුද්ධය නිමා කරන්න වෙන්නේ නැහැ. දැන් යුද්ධය ගැන ‍බොහෝ දෙනාට අමතකයි. තිස් වසරක යුද සාපය නිමා කළේ රණවිරුවන්ගේ කැපවීම නිසායි.බස්නාහිර පළාත් කෘෂිකර්ම කලා හා සංස්කෘතික කටයුතු පිළිබඳ ඇමැති උදය ගම්මන්පිල මහතා- අමෙරිකානු ග්‍රීන් කාඩ් පත් අයදුම් කිරීමට පසුගිය දිනවල එම තානාපති කාර්යාලය අසල දිග පෝලිම් තිබුණා. අමෙරිකාවේ ජීවත් වූ මගේ මිතුරියක් හිටියා. ඇය පිළිකා රෝගයකට ගොදුරු වුණා.දරුවාගේ වෛද්‍ය උපාධියට එකතු කළ මුදල් ඇය සන්තකයේ තිබුණත් ඇය ප්‍රතිකාර සඳහා එම මුදල් වැය කළේ නැහැ. ඇය පිළිකාවෙන් මිය ගියා. නමුත්ශ්‍රි ලංකාවේ ඇය ජීවත් වුණා නම් ඇයට පිළිකාව සඳහා මහරගම පිළිකා රෝහලෙන් නොමිලේ ප්‍රතිකාර ලබා ගත හැකිව තිබුණා. එසේම දරුවාට නොමිලේ වෛද්‍ය විද්‍යෘලයට යෑමේ අවස්ථාව තිබුණා. මේ අතින් අපේ රටේ ජනතාව හරිම වාසනාවන්තයි. නිදහස් සෞඛ්‍ය, නිදහස් අධ්‍යාපනය ඇති රටවල් ලොකයේ තිබෙන්නේ කිහිපයයි. ඒ අතර අපේ රටත් එකක්. අපේ රටේ යාචකයකුට උනත් තම දරුවාට හොඳට උගන්වා වෛද්‍යවරයෙක් කළ හැකියි. මේ රටේ අනාගතය තීරණය කරන්නේ අද ගුරු පත්වීම් ලබන ඔබයි.අනෙක් රැකියාවන් නියුක්තිකයන් සවස4.30වෙන තෙක් කාර්යාලවල රැඳී සිටිද්දී ගුරුවෘත්තිකයන් සවස 1.30ට රාජකාරි නිමා කරන්නේ පසු දිනට පෙර සූදානමක්වීම සඳහායි . දරුවන් අලුත් දැනුම සොයා යද්දී ගුරුවරුන් ද නව දැනුම හඹා යා යුතුයි. නැතිනම් ගෞරවය ආරක්ෂා කර ගැනීම අසීරු වෙනවා. දරුවන්ගේ කණ පලා විවිධ දඬුවම් දී ඔවුන් භීතියට පත් කරීම ගුරුවෘත්තියට උචිත නැහැ. අවශ්‍ය වන්නේ ත්‍රස්තවාදය පැතිරීම නොවේ. අවශ්‍ය ගෞරය රැක ගැනීමයි.මෙහිදී බස්නාහිර පළාත් අධ්‍යාපන ලේකම් එස්.ටී කොඩිකාර මහතා පිළිගැනීමේ කථාව කළ අතර, ස්තූති කථාව පළාත් අධ්‍යාපන අධ්‍යක්ෂ විමල් ගුණරත්න මහතා කළේය.බස්නාහිර ආණ්ඩුකාර අලෙවි මව්ලානා මහතා, පළාත් මන්ත්‍රීවරුන් වන මහේෂ් අල්මේදා,හෙක්ටර් බෙත්මගේ , සිසිර ජයකොඩි , ප්‍රසන්න සුජීව , සහන් ප්‍රදීප් මහත්වරු, සහ පළාත් අධ්‍යාපන නිලධාරීහු මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=n14050618</link>
    <topic>ජාතික බලවේග සමඟ එක්ව ආණ්ඩුවට සහය ලබා දෙනවා</topic>
    <author>චන්දිමා එදිරිමාන්න</author>
    <content>ර‍ටේත්, ජනතාවගේත් යහපත උදෙසා ජාතියට අවශ්‍ය ලෙස ආණ්ඩුව ක්‍රියා කිරීමට සූදානම් නම් සියලු ජාතික බලවේග සමඟ එක්ව ආණ්ඩුවට සහය ලබා දෙන බව ජාතික නිදහස් පෙරමුණේ නායක ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා පැවසීය.ජාතික නිදහස් පෙරමුණේ දෙවැනි මහා සමුළුව අමතමින් ඇමැතිවරයා එම අදහස් ප්‍රකාශ කළ අතර ජාතික නිදහස් පෙරමුණ මඟින් එහිදී ආණ්ඩුවට යෝජනා දොළහක් ද ඉදිරිපත් කරන ලදී.තවදුරටත් අදහස් දක්වමින් හෙතෙම කියා සිටියේ ජාතික ව්‍යාපාරය මේ රටේ යහමඟ කියාදෙන ව්‍යාපාරයක් බවයි. ජාතික ව්‍යාපාර පදනම මතින් බිහි වූ මෙම ආණ්ඩුව ජාතික ව්‍යාපාර මතින් තවදුරටත් තම ගමන ඉදිරියට යාමට කටයුතු කරන්නේ නම් ඊට සහය ලබා දෙන බවයි. ජාත්‍යන්තර කම්කරු දිනය දා හමුනොවී අපි අද මේ විදියට මුණගැහෙන්නේ අපේ දෙවැනි ජාතික මහා සමුළුව වෙනුවෙනුයි.රටේ අවශ්‍යතා අනුව ජාතිය ඉල්ලා සිටින මාර්ගය පාදන්න, කැපවෙන්න වගකීම ඉටු කිරීමට ජාතික නිදහස් පෙරමුණ පසුබට වෙන් නෑ. එදා වික්‍රමසිංහ මහතාගේ මර උගුල් සාමය, අතිමහත් ජනතාවක් පිළිගත් වෙලාවේ නිවට සාමය පිළිබඳ ජාතියට කියා දෙන්න අපිට පුළුන් වුණා. 2005 වෙන කොට ඒ හතුරු මතවාදය පරදලා ජාතික මතවාදය හදන්න අපිට පුළුවන් වුණා.2005 ඒ ඓතිහාසික හැරවුම නිර්මාණය කරන්න අපිට පුළුවන් වුණා. මේ රටේ ජාතික ව්‍යාපරවල නියමුවන්, කලාකරුවන් ඇතුළු සියලු දෙනාම එදා ඒ භූමිකාව ඉටු කළා.යුද්ධ කරන්න බෑ කියපු නිවට මතය පරාද කරලා රාජ්‍ය මතය ගොඩනඟන්න හැකි වුණා.අවසානයේ ජයග්‍රහණය කෙළේ 2005 ජනාධිපතිවරණයෙන් රාජ්‍යයේ මතවාදය බවට පත් කරලා. මේ රටේ ජාතික ව්‍යාපාරය තමයි එදා මහින්ද රාජපක්ෂ ජනාධිපතිතුමාගේ ජයග්‍රහණය විජයග්‍රහණයක් බවට පත් කෙළේ.ඒ බලවේග ජාතික ව්‍යාපාර ගත් පුරෝගාමී පියවරක්. ත්‍රස්තවාදය ඉවර කැර සාමය දිනා ගත්තා. 2010 ජනවරමක් ආවා. ෆොන්සේකා මහත්තය තරගයට දාලා වෙනත් පැත්තකට රට අරන් යන්න හැදුවා. එහිදීත් ජාතික බලවේග තම යුතුකම් ඉටුකළා. ජයග්‍රහණය ස්ථිරසාර එක් වුණා. ඒ රට ගොඩනැඟීම යන මාතෘකාව යටතේ තමයි.යුද්ධයෙන් පස්සේ නියම උපාය මාර්ගික න්‍යාය පත්‍රයට වඩා බකල ගගහා යන න්‍යාය පත්‍රයකට රට යන්න ගත්තා. රනිල් වික්‍රමසිංහ දිනවන්නත් පිරිසක් කටයුතු කළා.අද මේ රට ඉතාම තියුණු තැනක තියෙන්නේ. දෙමළ ජාතික සන්ධානය, මුස්ලිම් කොංග්‍රසය බලා ඉන්නවා රට ප්‍රාණ ඇපකරයෙක් බවට පත් කරගන්න.එසේ නම් වැරදියි. හැබැයි උතුරේ මුස්ලිම්, සිංහල ජනතාව පදිංචි කරවන්න ඕනෑ. උතුර ජනකොටස් තුනම ජීවත්වන පළාතක් බවට පරිවර්තනය කරන්න ඕනෑ. තුන්ගොල්ලොම උතුරේ ජීවත්විය යුතුයි. සමාජ, ආර්ථික, සංස්කෘතික කඩා වැටීමක් තියනවා. යටිතල පහසුකම් සංවර්ධනය කරන්න ඕනෑ. පාරවල් ටික කාලයකින් කැඩෙනවා.ඉන් ආයෝජන ලැබෙන්නේ නෑ. රටේ බැංකුවලින් සල්ලි අරන් පාරවල් හදනවා. තාර ගේනවා. ඒ සල්ලි පිට රටට යනවා. චීන වෙළෙඳපොළට යන්න නව ව්‍යවසායකයෙක් නිර්මාණය කළ යුතුයි. එයයි සිදුවිය යුත්තේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=n14050619</link>
    <topic>ලෝකයේ දරුණුතම ත්‍රස්තවාදය නිමා කළ ඉහළම සුබසාධනයක් උරුම වූ අනභිබවනීය රණවිරුවන් සිටින්නේ අපේ පින්වත් මාතෘ භූමිය තුළයි</topic>
    <author>ධනුෂ්ක ගොඩකුඹුර</author>
    <content>ලෝකයේ දරුණුතම ත්‍රස්තවාදය නිමා කළ අනභිබවනීය රණවිරුවන් මෙන්ම ලෝකයේ ඉහළම සුබසාධනයකට උරුමකම් කියන රණවිරුවන් සිටින්නේත් අපේ පින්වත් මාතෘ භූමියේ බව යුද හමුදාපති ලුතිනන් ජෙනරාල් දයා රත්නායක මහතා ප්‍රකාශ කෙළේය.ශ්‍රී ලංකාවේ රණවිරු සුබසාධනය මෙතරම් ඉහළ මට්ටමක තිබුණත් යුද්ධය සඳහා ඉහළම වැයක් දරන අමෙරිකාවේ පවා යුද බිමෙන් විශ්‍රාම ලැබූ සෙබළුන් අතිශය දුක්ඛිත ජීවිත ගත කරන බව පෙන්වා දුන් රත්නායක මහතා එම සෙබළුන් ජීවත් වන්නේ පල්ලිවල පිංකැටවලට වැටෙන මුදලින් කොටසකින් බව පෙන්වා දුන්නේය.යුද හමුදාපතිවරයා මෙසේ ප්‍රකාශ කෙළේ ශ්‍රී ලංකාවේ විශාලතම රණවිරු රෝහල වන යුද හමුදා රෝහල විවෘත කිරීමට ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (05) පැවැති උත්සවයකට එක්වෙමිනි.යුද හමුදාපති ලුතිනන් ජෙනරාල් දයා රත්නායක මහතා එහිදී වැඩිදුරටත් මෙසේ ද ප්‍රකාශ කෙළේය.අද වසර 65ක් වන ශ්‍රී ලංකා යුද හමුදා ඉතිහාසයේ ඉතාමත් ස්වර්ණමය දිනයක්. ඉතා වැදගත් සන්ධිස්ථානයක්. රණවිරුවන් 24,000ක් ප්‍රාණ දානය දීලා, රණවිරුවන් 30,000ක් ඇස්, ඉස්, මස්, ලේ දන් දීලා, 200,000කට වැඩි පිරිසක් සේවා දානය දීලා තමයි වසර තිහක් තිබුණු මේ යුද්ධය නිමා කරලා රටට සදාකාලික සාමය ගෙනාවේ. ඒ සාමය ගෙන ඒම නිමිත්තෙන් ජනාධිපතිතුමා ප්‍රමුඛ ආණ්ඩුවේන් අද මේ පරිත්‍යාගය රණවිරුවන් වෙනුවෙන් ලැබී තිබෙනවා.කෘතවේදීත්වයට මුල්තැන දෙන බෞද්ධයන් වශයෙන් අප මේ මාසයේ වැදගත්කමක් දකිනවා. ඒ නිසා රණවිරුවන්ට කෘතවේදීත්වය දක්වන්න හොඳම අවස්ථාව මෙයයි. මේ රෝහලේ ලොව උසස්ම තාක්ෂණයෙන් යුත් උපකරණ තිබෙනවා.ලක්ෂ දහයකට වැඩි සොල්දාදු සමාජයට මෙය මහත් අස්වැසිල්ලක්. පසුගිය වකවානුව දෙස බැලුවොත් වසර කිහිපයක් තිස්සේ අපේ යුද හමුදා රෝහල තිබුණේ කොළඹ තැන් තුනකයි. ප්‍රතිකාර ලැබීමට එන සෙබළුන් වැඩි කාලයක් ගෙවුවේ මහමඟ.හෙට සිටම එම සියල්ල එක වහලක් යටට ගෙනේනට පුළුවන්. කතාවට කියනවා අපේ වෛද්‍යවරුන් හරියට හිටියේ ඉංගම්මාරුවේ වගේ කියලා. මොකද එකම කාමරයේ වෛද්‍යවරුන් දෙතුන් දෙනකුම රෝගීන්ට ප්‍රතිකාර කරමින් සිටියා. සමහර විට එම වෛද්‍යවරුන්ගේ උපදෙස් කුමන රෝගියාට ද කියලා හඳුනා ගත නොහැකි තත්ත්වයක් තිබුණා. ඒ ව්‍යාකූලතා සියල්ල අද සිටම මඟ හැරී යනවා.මේ රෝහලේ ඉදිකිරීම්වලට රුපියල් බිලියන 3. 5ක් වැය වුණා. ඒ සියල්ල කොහෙන්වත් ලැබුණු ආධාර නොවෙයි අපේ රජයේ මුදල්. ඒ වගේම ඒ හා සමාන මුදලක් වැය කළා රෝහල සඳහා අවශ්‍ය උපකරණ ලබා ගැනීමට. සමස්ථ පිරිවැය රුපියල් බිලියන 6. 5ක්. සොල්දාදුවන්ගේ ශ්‍රම දායකත්වය තුළින් තමයි මේ රෝහල ඉදි කෙරුණේ. එම ශ්‍රමයත් සළකා බැලූ විට රුපියල් බිලියන 10ක් පමණ මේ සඳහා වැය කර තිබෙනවා.ආරක්ෂක ලේකම්තුමාගේ උපදේශය තමයි සැමවිටම අපේ සම්පත් භාවිතා කරන්න කියන එක. ඒ අනුව අප මේ රෝහල ගොඩනැඟුවේ අපේ සම්පත්වලින්. ඉංජිනේරු රෙජිමේන්තුවේ මේජර් රජිතා නානායක්කාර සහ ඇයගේ කණ්ඩායම තමයි මේ රෝහලේ සැලසුම නිර්මාණය කෙළේ. සෞඛ්‍ය ඇමැතිතුමනි, අපේ දරුවන්ට පුළුවනි ලෝකයේ ඉහළම අන්දමින් රෝහල් සැලසුම් කරන්නට. අට වැනි ඉංජිනේරු බළකායේ සෙබළුන් මෙම නිර්මාණය සඳහා පුර්ණ දායකත්වය ලබා දුන්නා.තට්ටු දහයකින් සමන්විත මෙම රෝහල සියලු පහසුකම්වලින් සමන්විතයි. බාහිර රෝගීන් දහසකට ප්‍රතිකාර ලබා දිය හැකි අතර නේවාසික රෝගීන් 1024කට ඇඳන් පහසුකම් මෙහි තිබෙනවා. වාට්ටු 20කින් සමන්විත මෙම රෝහල ලොව තිබෙන ඉතාම නවීන උපකරණවලින් සමන්විතයි. ශල්‍යාගාර 9ක්, දන්ත ශල්‍යාගාර 12ක් මෙහි තිබෙනවා. රෝහල තිබිය යුතු සෑම පහසුකමක්ම මේ රෝහලේ තිබෙන බව අපට කියන්නට පුළුවනි. අප මේ රෝහලට එන සියලුදෙනාට වෛද්‍ය ප්‍රතිකාර පමණක් නොවෙයි මානසික සුවයත් ලබා දීම සඳහා පරිසරය සකසා තිබෙනවා.මෙහි එන රෝගීන්ට රෝහලකට එනවා නොව තරු පහේ හෝටලයකට එනවා යන හැඟීම ඇති වන පරිදියි අප මේ නිර්මාණය කර තිබෙන්නේ. 30,000ක් වන කය දන් දුන් සෙබළුන්ට වසර විස්සක් තිහක් යන විට යම් යම් ආබාධ ඇති වනවා. මේ සියලුදෙනාට මේ රෝහලේ පහසුකම් සලසා තිබෙනවා. වෛද්‍ය පහසුකම් පමණක් නොව නව පරීක්ෂණ කරමින් ඔවුන්ට ඇති විය හැකි ආබාධ සඳහා ප්‍රතිකාර සොයා ගැනීමත් මෙහිදී සිදු කෙරෙනවා.සාමාන්‍යයෙන් වසරකට 3500ක පමණ පිරිසක් සේවයෙන් විශ්‍රාම ගන්නවා. මේ වන විට 36000ක පමණ පිරිසක් විශ්‍රාම ගොස් තිබෙනවා. වසර 65ක් තුළ මේ අයට අපේ රෝහලේ නේවාසික පහසුකම් ලැබුණේ නැහැ. ජනාධිපතිතුමාගේ මඟපෙන්වීම යටතේ මේ සියලු දෙනාට නේවාසික ප්‍රතිකාර ලබා දෙන්නට දැන් අපට පුළුවන්. එසේම අපේ හමුදාවේ සිටින අයගෙන් සියයට 66ක් විවාහකයි. ඒ අය නිවසින් බැහැරව රාජකාරී කරන විට බිරින්දෑවරුන්ට ආරක්ෂා සහිතව දරු ප්‍රසූතියට ඇතුළු වීමට මේ රෝහල ඉඩ පහසුකම් සලසනවා. සෙවයේ යෙදෙන, විශ්‍රාමික, ආබාධිත රණවිරුවන්ට මේ පහසුකම් ලැබීම ගැන අප ස්තුතිවන්ත වෙනවා. බුදු දහමේ කියනවා සමාජයේ ජීවත්වන උතුම් ගෞරවයක් හිමි වන පුද්ගලයන් දෙදෙනකු සිටින බව. පළමු පුද්ගලයා තමන්ගේ ප්‍රජාව මුහුණ දෙන උවදුරකදී දිවි නොතකා ඒ වෙනුවෙන් ඉදිරිපත් වෙනවා. අනෙක් පුද්ගලයා එසේ ඉදිරිපත් වූ පුද්ගලයාට කෘතවේදීත්වය දක්වනවා කියලා අංගුත්තර නිකායේ දෙවැනි කොටසේ සඳහන් වෙනවා. අද මෙතැනි සිටින්නේ ඒ දෙකොටසටම අයත් වූ උතුම් ගෞරවණීය පුද්ගලයන් බව කියන්නට කැමැතියි.අපේ රටේ මෙහෙ තත්ත්වයක් තිබුණත් මම පසුගිය දිනෙක අත්වින්ද කාරණයක් කියන්නට කැමැතියි. ලෝකයේ යුද්ධයට වැඩිම වියදමක් දරන අමෙරිකාවේ ගිය අවස්ථාවකදී මම දැක්කා යුද්ධයට ගිය සෙබළුන්ගේ තත්ත්වය ඉතාම දුක්ඛිත බව. පල්ලියේ පින්කැටයට වැටෙන මුදලින් කොටසකින් තමයි මේ අය ජීවත් වෙන්නේ. ඒ අයගේ සේවා මුක්ත රැස්වීමකට මම ගිය අවස්ථාවේදී මම ප්‍රකාශ කළ අපේ රටේ රණවිරුවන්ට ලැබෙන ප්‍රතිලාභ ගැන. ඒ අය කියනවා ජනාධිපතිතුමනි ලබන ආත්මයේ ශ්‍රී ලංකාවේ සෙබළකු වන්නට ප්‍රාර්ථනා කරන බව.ඒ නිසා අපට ආඩම්බරයෙන් කියන්නට පුළුවන් ලෝකයේ දරුණුතම ත්‍රස්තවාදය පරාජය කළ අනභිබවනීය රණවිරුවන් මෙන්ම ලෝකයේ ඉහළම සුබසාධනයක් හිමි සොල්දාදුවන් සිටින්නේත් අපේ පින්බර මවුබිමේ කියලා. යුද්ධයෙන් දෙපා අහිමි වූ රණවිරුවන් 9500ක් අපෙ රටේ ඉන්නවා. මේ අය භාවිතා කරන කෘතිම පාදයක් රුපියල් 35,000ක් පමණ වෙනවා. ඒ පාද වසර දෙක තුනකින් කැඩෙනවා කියලා අපේ ආරක්ෂක ලේකම්තුමා ආරක්ෂක මණ්ඩල රැස්වීමේදී ප්‍රකාශ කළා. ඒ අවස්ථාවේ අපේ ජනාධිපතිතුමා විමසා සිටියා ලෝකයේ හොඳම කෘතිම පාද තිබෙන්නේ කොහෙද ඒවා අපේ සෙබළුන්ට ලබා දිය යුතුයි කියලා. ඒ අනුව අපි ඇස්තමේන්තුවක් සැකසුව රුපියල් මිලියන 500කට. ජනාධිපතිතුමා ඒ මුදල මදි කියලා රුපියල් මිලියන 680ක්ම අපට ලබා දුන්නා. ලෝකයේ හොඳම දේ දරුවන්ට කියලා කියන ජනාධිපතිතුමා රණවිරුවනුත් තමන්ගේ දරුවන් සේ සළකා ලෝකයේ තිබෙන හොඳම දේ ඔවුන්ට ලබා දෙන්නට කටයුතු කර තිබෙනවා.යුද්ධයේදී ඇස් දෙකම අහිමි වූ රණවිරුවන් අපේ රටේ ඉන්නවා.ඔවුන් අපි අභිමංසල වගේ ස්ථානවලදී රැක බලා ගන්නවා. අපේ වෛද්‍යවරුන් පර්යේෂණ කරනවා මේ රණවිරුවන්ට නැවත පෙනීම ලබා දෙන්නේ කොහොමද කියලා. ඒ සිටින එක් රණවිරුවකුට යම් පෙනීමේ හැකියාවක් තිබෙනවා කියලා අපේ වෛද්‍යවරුන් මේ රණවිරුවා සිංගප්පූරුවට ගෙන ගියා ප්‍රතිකාර ලබා දෙන්න. මේ රණවිරුවාට පෙනීම ලබා දෙන්නට නම් කැමරාවක් සවි කළ යුතු වුණා ශරීරය තුළ. ඒ සඳහා සුදුසුම ස්ථානය වශයෙන් හඳුනා ගත්තේ මුඛයයි. ඒ අනුව රණවිරුවාගේ දතක් තුළ මේ කැමරාව සවි කළා. දැන් ඒ රණවිරුවා අප ඔබ මෙන් ලෝකය දකිනවා.මේ ශල්‍යකර්මය සඳහා වැය කළ මුදල රුපියල් එක් කෝටි විසිපන් ලක්ෂයක්. මේ සම්පූර්ණ මුදල රජයෙන් ලබා දුන්නා.ජනාධිපතිතුමා කිව්වා සුනාමි ව්‍යසනය අවස්ථාවේදී නැති වූ ජීවිත හැර අන් සියලු දේ ජනතාවට ලබා දෙනවා කියලා. ඒ වගේම රණවිරුවන්ටත් නැති වූ ජීවිත හැර සියලු දේ ලබා දෙන්නට පසුගිය කාලයේ හැකියාව ලැබුණු බව කියන්නට කැමැතියි.සෞඛ්‍ය ඇමැති මෛත්‍රීපාල සිරිසේන, බස්නාහිර පළාත් ප්‍රධාන ඇමැති ප්‍රසන්න රණතුංග, සෞඛ්‍ය නියෝජ්‍ය ඇමැති ලලිත් දිසානායක, ජනාධිපති ලේකම් ලලිත් වීරතුංග, ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ, සෞඛ්‍ය අමාත්‍යාංශයේ ලේකම් වෛද්‍ය නිහාල් ජයතිලක, ආරක්ෂක මාණ්ඩලික ප්‍රධානී ජෙනරාල් ජගත් ජයසූරිය මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=r1405061</link>
    <topic>හෙනානිගල වරිග රැහේ නායකයාට අවසන් ගෞරව පුදති</topic>
    <author>මාපාකඩවැව සමුහ දෙහිඅත්තකණ්ඩිය සමුහ</author>
    <content>දෙහිඅත්තකණ්ඩිය හෙනානිගල හිටපු ආදී වාසී නායක හා වයස්ගතම ආදිවාසී පුද්ගලයා වන තාලාවරිගේ කළු අප්පු (වයස114කට වැඩි)ගේ දේහය හෙනානිගල පොදු සුසාන භූමියේදී පසුගියදා සවස ආදිවාසී නායක දඹානේ වන්නිලා ඇත්තන් හා හේනානිගල ආදිවාසී නායක ගුණබංඩියා ඇත්තන්ගේ ප්‍රධානත්වයෙන් හා සංවිධානයෙන් පසුගියදා සිදු කෙරිණි.දෙහිඅත්තකණ්ඩිය මුලික රෝහලේ නේවාසික ප්‍රතිකාර ලබමින් සිටියදී 30දින කළු අප්පු අභාවප්‍රාප්ත විය.නවමැදගම නිවසේ තැම්පත් කර තිබු දේහය ආදිවාසි පාරම්පරික චාරිත්‍ර හා වත් පිළිවෙත් අනුව ඖෂධිය බත්හික් පොත්තෙන් හා ගැටකිරි වැල් ආදාරයෙන් සෑදු පෙට්ටියක තැන්පත් කර තිබුණී.බත්හික් පොත්තෙන් සාදන ලද පෙට්ටියක දේහය තැන්පත් කිරිමෙන් මෘත ශරිරය නරක් නොවී දින 7-8ක් කල් තබා ගැනීමට හැකි වන අතර ආදිවාසින් මෘත දේහ කල් තබා ගැනීම සඳහා කිසිදු කෘතිම රසායන ද්‍රව්‍යක් භාවිතා නොකරන බවත් හික් ලීයෙන් සාදන ලද පෙට්ටිය පතුළට පාරම්පරික රහස් ඖෂදයක් දමා ඒ මතුපිට දේහය තැන්පත් කිරිම තුළින් එම ඖෂධවලින් පිටවන ශ්‍රාවයන්ගෙන් දේහය විජලනයට පත් කර දින ගණනාවක් කල් තබා ගැනිමට හැකි බවත් දේහයේ වර්ණය පවා කිසිඳු වෙනසක් සිඳු නොවන බව දඹානේ ආදිවාසී නායක වන්නිල ඇත්තන් ප්‍රකාශ කර සිටි. ප්‍රදේශයේ වෙහෙර විහාරස්ථාන රැසක මහා සංඝ රත්නය හා රජ්‍ය නිලධාරින් හා දේශපාලකයන්ගේ නියෝජිතයන් හා ගම්වාසී විශාල පිරිසකගේ සහභාගීත්වයෙන් අවසන් ආදිවාසි චාරිත්‍රානුකුලව සිදු කෙරිණි.කළු අප්පු දරුවන් 10දෙනකුගේ පියකු වන අතර පරම්පාරා හතරක මුණුබුරු,මිනිපිරියෝ 105දෙනෙක් දුටහ.දඹානේ කන්දෙගන්වල සිටි කළුඅප්පු අතුලු පිරිස මහවැලි ඉඩම් ලැබ 1982 වසරේදී හෙනානිගලට පැමිණයේ අභාවප්‍රාප්ත මහවැලි ඇමැති ගාමිණි දිසානායක මහතාගේ ගේ ඇරියුමකට අනුවය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=r1405062</link>
    <topic>නාඋල සමෘද්ධි නියාමක ගිහින් ග්‍රාම සේවක හපා කාලා</topic>
    <author>අනුරාධ මහින්ද දිසානායක</author>
    <content>නාඋල මැදපිහිල්ල ප්‍රදේශයේ සේවයේ නියුතු ග්‍රාම නිලධාරිවරයකු සපා කා තුවාල සිදුකිරිමේ චෝදනාව සම්බන්ධයෙන් අත්අඩංගුවට ගත් නාඋල ප්‍රදේශයේ සමෘද්ධි නියාමකවරයකු නාඋල පොලිසිය මගින් නාඋල මහේස්ත්‍රාත් අධිකරණයට පසුගියදා ඉදිරිපත් ‍කළේය.මේ සිද්ධියේ සැකකරු වන නාඋල ප්‍රාදේශිය ලේකම් කාර්යාලයට අනුයුක්තව සේවය කරන අය ශරිර ඇප මත මුදාහල නාඋල මහේස්ත්‍රාත් මංජුල තිලකරත්න මහතා, වැඩිදුර පරික්ෂණ සඳහා මේ මස12 වැනි දින අධිකරණයේ පෙනි සිටින ලෙස නියෝග ‍කළේය. සැකකාර සමෘද්ධි නියාමකවරයාද නාඋල පොලිසිය වෙත පැමිණිල්ලක් කරමින් ග්‍රාම නිලධාරිවරයා තමාට අතින් පයින් හා පොල්ලකින් පහරදුන් බවද සදහන් කරයි. පැමිණිල්ල විභාග කළ මහේත්‍රාත් වරයා චුදිත ග්‍රාම නිලධාරිවරයාටද 12 දින අධිකරණයේ පෙනි සිටින ලෙස නියම කරන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=r1405063</link>
    <topic>පළමු වරට දැදුරු ඔයේ දොරටු හයක් විවර කෙරේ</topic>
    <author>@ සකුන්තලා ජයසිංහ</author>
    <content>ඇද හැළෙන ධරානිපාත වර්ෂාවත් සමඟ ඓතිහාසික සටහනක් තබමින් දිවෙමින් පවතින දැදුරු ඔය ජලාශයේ ප්‍රථම වතාවට පසුගියදා දොරටු හයක් විවෘත කරයි. මේ අනපේක්ෂිත හා සුවිශේෂි අසිරිමත් අවස්ථාව දැකබලා ගැනීමට වයඹ පළාත් ප්‍රධාන ඇමැති දයාසිරි ජයසේකර, ‍ජ්‍යෙෂ්ඨඇමැති එස්. බී නාවින්න යන මහත්වරුන් සහ වාරිමාර්ග අධ්‍යක්ෂ ජනරාල් භද්‍රා කමලදාස මහත්මිය විශේෂ නිරීක්ෂණ චාරිකාවකට එක් වු අතර ප්‍රදේශවාසින් විශාල පිරිසක් එම ස්ථානයට පැමිණියහ.මාතලේ කඳු පන්තියෙන් ඇරඹෙන දැදුරු ඔය සහ ලංකාවේ වියළි කලාපයෙන් ගලා යන හක්වටුනා ඔය සහ කිඹුල්වානාඔය හරස් කර ඉදි කර ඇති දැදුරුඔය ජලාශයට එම ජල මුලාශ්‍ර ඔස්සේ මෙ දිනවල විශාල ජල කඳක් එක් වෙමින් පවතින අතර මේනිසා ජලාශයේ ඉදිකිරීම් කටයුතු පහසු කරවීම සඳහා ප්‍රථම වතාවට දොරටු හයක් විවෘත කිරීමට තීරණය විය.ඒ අනුව ජලාශයේ ජලමට්ටම අඩි හැටේ සිමාවේ රඳවා ගෙන සෙසු ජලය මුදා හැරීමට කටයුතු යොදා තිබේ.මේවන විට දැදුරු ඔය ජලාශයේ මුළු ජල ධාරිතාවෙන් පහෙන් එකක් එනම් අක්කර අඩි දොළොස්දහසක් ජලයෙන් පිරී ඇති අතර ඇත. ඒ අනුව ජලාශයේ වත්මන් ප්‍රගතිය සහ ඉතිරි වැඩ කටයුතු පිළිබඳව ව්‍යාපෘතිය භාර ප්‍රධාන ඉංජිනේරු සුනිල් පෙරේරා මහතා විසින් විශේෂ නිරීක්ෂණ චාරිකාවට එක් වුණු වයඹ පළාත් ප්‍රධාන ඇමැති දයාසිරි ජයසේකර, ‍ජ්‍යෙෂ්ඨ ඇමැති එස්. බී නාවින්න යන මහත්වරුන්ට පැහැදිළි කර දෙන ලදී.කුරුණෑගල දිස්ත්‍රික්කයේ වියළි කලිපීය ජල අවශ්‍යතාව සපුරා ලනු වස් ඉදිකරන ලද දැදුරු ඔය දැවැන්ත සංවර්ධන ව්‍යාපෘතිය එම දිසාවේ ජනතාවට ලැබුණු සුවිශේෂි ප්‍රතිලාභයක් වන අතර මෙවැනි ආශ්චර්යමත් නිර්මාණයක් තම ප්‍රදේශයේදි ඔවුන්ට දැක බලා ගැනීමට ලැබුණු ප්‍රථම අවස්ථාවත් මෙයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=r1405064</link>
    <topic>කලක පටන් ඔට්ටු පැන්න අපරාධකරුවන් 4ක් මාට්ටු</topic>
    <author>@ අයි.එම්.වී.සී.ගුණසේකරඇල්පිටිය සමුහ</author>
    <content>ඇල්පිටිය පොලිස් වසමේ කාලයක් තිස්සේ කොල්ලකෑම් හා වෙනත් අපරාධ සිදු කරමින් පොලිස් ඇසට වැලි ගසමින් සැඟව සිටි අපරාධ කරුවන් හතර දෙනකු අත් අඩංගුවට ගත් බව ඇල්පිටිය පොලිසිය පවසයි.ඇල්පිටිය කොට්ටාසයේ නොවිසදුනු අපරාධ ඒකකය විසින් අත්අඩංගුවට ගත් මේ සැකකරුවන් ළඟ තිබී අත්බෝම්බය ක් ,ගල්කටස් තුවක්කුවක් ,හා බොර 12 පතරොම් දෙකක් අත් අඩංගුවට ගත් බවද පොලිසිය කියයි. මොවුන් 2013.12.15 දින බටපොළ ඉරියගහ ප්‍රදේශයේදී ආයුධ පෙන්වා කොල්ලකෑමක් සිදුකර ඇති අතර බටුවන්හේන ප්‍රදේශයේදී ආයුධ පෙන්වා ලක්ෂ දෙකක කොල්ලයක් සිදු කර ඇති බවද පොලිසිය කියයි.නාවල ඌරගස්මංහන්දිය ප්‍රදේශයේදී කොල්ලකෑම් දෙකක් හා මිනීමැරුමක් සිඳු කර ඇති බවද පරීක්ෂණ වලදී හෙළි වී තිබේ .අත් අඩංගුවට ගත් එක සැකකරුවකු කෑගල්ල ප්‍රදේශයේ අයෙක් බවත් ඔහු නිත්‍යානුකුලව විවාහවී නැති අතර කාන්තාවන් කීප දෙනෙකුම සමඟ පවුල් කා ඇති බවත් අත් අඩංගුවට ගන්නා විටද අනියම් බිරියක් සමඟ නවදගල ප්‍රදේශයේ නිවසක සිටි බවත් පොලිසිය කියයි.දෙවන සැකකරු මන්ද්කන්ද ප්‍රදේශයේ පුද්ගලයකු බවත් ඔහු මිට පෙර ආයුධ සමඟ හසුවී හතර වතාවක්ම දඩුවම් විඳ සිටින අයෙකු බවද පොලිසිය කියයි.අනෙක් සැක කරුවන් දෙදෙනා බටපොළ හා ඇත්කඳුර පොල්ගහවෙල පදිංචි කරුවන් බවද පොලිසිය කියයි.සැකකරුවන් ඇල්පිටිය මහේස්ත්‍රාත් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=r1405065</link>
    <topic>කිරි ඉබ්බා මස් කළ මස් වැද්දා දැලේ</topic>
    <author>@ කන්තලේ සමූහ</author>
    <content>අගනගරය වූ කොළඹ පාණදුරේ සිට හද්දා පිටිසර ත්‍රිකුණාමලය ගෝමරන්කඩවල දානේ ගෙදරකට ආ පුද්ගලයකු මෙම ප්‍රදේශයේ නිතර දක්නට ඇති කිරි ඉබ්බකු දැක මරා එම මස් තමන් සන්තකයේ තබාගෙන සිටියදී පොලිස් අත්අඩංගුවට ගෙන අධිකරණය හමුවට පැමිණවීමෙන් පසු රුපියල් 30000ක දඩ මුදල් ගෙවීමට ත්‍රකුණාමළය වැඩබලන මහේස්ත්‍රාත් ඩබ්.මීගහපිටිය මහතා එම අධිකරණයේදී 3දා නියෝග කළේය.දඩ ගෙවීමට සිදුවූයේ පාණදුර ප්‍රදේශයේ පදිංචි වයි.එච්.අජිත් අමරසිරි ද සිල්වා නමැත්තකුටය.ගෝමරන්කඩවල ගල්කඩවග ප්‍රදේශයේ පදිංචි තම නෑයකුගේ නිවෙසට මෙම පුද්ගලයා පැමණ ඇත්තේ එහි තිබූ දානමය පින්කම ට සහභාගිවීම සඳහාය.කෙසේ නමුත් ඉතාමත් පිටිසර කැළෑබද ගමක්වූ මෙම ප්‍රදේශයේ වන සතුන් විශාල වශයෙන් ගැවසෙන අතර එම නිවෙස පිටුලස කුඩා වන රොද තුළ කිරි ඉබ්බකු සිටිනවා දුටු හෙතෙම කලාතුරකින් හමුවන රස මසවුලක්සේ අත්හරිම්දෝයි සිතමින් ඉබ්බා මරා කෑමට ගැනීමට කටයුතු යොදා ඇත.කෙසේ හෝ සිද්ධිය ගෝමරන්කඩවල පොලිසියට ලැබීමෙන් පසු වැඩ බලන පොළිස් ස්ථානාදිපති පො.ප බංඩාර4 මහතාගේ උපදෙසි පිට උ.පො.පරීක්ෂක තරුනුවන් ප්‍රදීප්,කුලරත්න ,පො.සැ.චන්ද්‍රපාල නිලධාරීහු සැකකරු ඉබි මස් කිලෝ 2යි.ග්‍රෑම් 900ක් සමඟින් අත්අඩංගුවට ගෙන තබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=s1405061</link>
    <topic>ජාතික කනිෂ්ඨ මලල ක්‍රීඩා ශූරතාවලියේ නව තරග වාර්තා 23ක්</topic>
    <author>ප්‍රින්ස් ගුණ‍සේකර</author>
    <content>ජාතික කනිෂ්ඨ මලල ක්‍රීඩා ශූරතාවලියේ නව තරග වාර්තා 23ක් බිහිවිය. කොළඹ සුගතදාස ක්‍රීඩාංගණයේ දින 4ක් පුරා පැවැති මේ ශූරතාවලිය ඊයේ නිමාවට පත්වූ අතර එහි දී බිහිවූ නව තරග වාර්තා ඉතිහාසයේ වැඩිම ප්‍රමාණය වීම විශේෂත්වයකි.පසුගිය වසරේ දී මේ ශූරතාවලියේ නව තරග වාර්තා 11ක් බිහිවූ අතර මෙවර එය දෙගුණයකින් පමණ වැඩි වීම මලල ක්‍රීඩාවේ අනාගතයට සුබ පෙර නිමිත්තක් බව මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පැවැසීය.සුගතදාස ක්‍රීඩාංගණයට ඊයේ දවස පුරා වර්ෂාව ඇද හැලුණු හෙයින් ක්‍රීඩක ක්‍රීඩිකාවන්ගේ දක්ෂතාවලට බාධා සිදුවිණි. මේ හේතුව නිසා ඊයේ දිනයේ නව තරග වාර්තා 6කට සීමා විය. බොහෝ‍ දෙනා නව තරග වාර්තා බිහිවේයැයි අපේක්ෂා කළ ඉසව් කීපයක් කාලගුණයේ බාධා මත පිහිටුවීමට නොහැකිවීම බොහෝදෙනකුගේ කතාබහට ලක්විය.ශූරතාවලියේ ජය සංකේත ප්‍රදානය ප්‍රධාන අනුග්‍රාහක ලංකා බැංකුවේ සාමාන්‍යධිකාරී ඩී.එම්.ගුණ‍සේකර හා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහත්වරුන්ගේ අතින් සිදුවිය.දක්ෂතම ක්‍රීඩක ක්‍රීඩිකාවෝ16න් පහළ -දක්ෂතම ක්‍රීඩිකාව – ශෂීමා රාජපක්ෂ (මීටර් 100) තත්.12.85 (රත්නාවලී බාලිකා විදුහල – ගම්පහ)දක්ෂතම ක්‍රීඩකයා - ආසිරි විජේසේකර (මීටර් 100) තත්. 11.21- නව තරග වාර්තාවකි (ගේට්වේ විදුහල -රාජගිරිය)18න් පහළ -දක්ෂතම ක්‍රීඩිකාව – නිර්මලා මධූෂිකා (මීටර් 400) තත්.58.08 (කතලුව මධ්‍ය මහා විද්‍යාලය)දක්ෂතම ක්‍රීඩකයා - ආර්.ඩී.ඒ.විදුශංඛ (මීටර් 400 කඩුලු) තත්.54.62 (සාන්ත මරියා විදුහල කෑගල්ල)20න් පහළ -දක්ෂතම ක්‍රීඩිකාව – විදූෂා ලක්ෂානී (තුන් පිම්ම) මීටර් 12.99 නව තරග වාර්තාවකි (නිව්ස්ටඩ් බාලිකා විදුහල – මීගමුව)දක්ෂතම ක්‍රීඩකයා - එම්.එම්.කුපුන් කුෂාන්ත (මීටර් 800) වි.1:52:21 (නාලන්දා විදුහල -කොළඹ)23න් පහළ -දක්ෂතම ක්‍රීඩිකාව – නදීෂානී හෙන්ඩර්සන් (මීටර් 400) තත්.57.10 (ශ්‍රී ලංකා ගුවන් හමුදාව)දක්ෂතම ක්‍රීඩකයා - ඩබ්.පී.ඒ.ජයසිරි (දුර පැනීම) මීටර් 7.64 (ශ්‍රී ලංකා ගුවන් හමුදාව)අවුරුදු 23න් පහළ පිරිමි මීටර් 1500 අවසන් තරගයේ අවස්ථාවක්.අවුරුදු 16න් පහළ කාන්තා යගුලිය දැමීමේ තරග ඉසව්වේ දී මීටර් 11.43ක දක්ෂතාවක් පෙන්නුම් කළ මීගමුව ආවේ මරියා කන්‍යාරාමයේ ජානී ගයානා ද සිල්වා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=s1405062</link>
    <topic>හෙන්රි පේද්‍රිස් පිටිය ජගත් තලයට එයි</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>කොළඹ මහ නගර සභාවට අයත් හෙන්රි පේද්‍රිස් ක්‍රීඩාංගණය ජාත්‍යන්තර පාපන්දු පිටියක් ලෙස නවීකරණය කිරීමට යයි. ක්‍රීඩාංගණය මේ ආකාරයෙන් වැඩි දියුණුවකට ලක් වන්නේ ශ්‍රී ලංකා පාපන්දු සම්මේලනයේ දායකත්වය ඇතිවය.නවීකරණ කටයුතු සඳහා රුපියල් මිලියන 100ක වියදමක් දැරීමට පාපන්දු සම්මේලනය ඉදිරිපත් වී සිටී.මේ සඳහා 20 වසරකට බලපාන ගිවිසුමක් කෙටුම්පත් කර ඇත.එය මුදල් පිළිබඳ ස්ථාවර කමිටුව සංශෝධන සහිතව පිළිගෙන ඇති අතර මහ සභා සම්මතයෙන් පසු අස්සන් කිරීමට නියමිතය. මේ නවීකරණයෙන් පසුව පාලනය සඳහා 7දෙනකුගෙන් සමන්විත කමිටුවක් පත් කෙරෙන අතර එහි සභාපතිත්වය නිල බලයෙන් කොළඹ නගරාධිපතිවරයා සතුවෙයි.නවීකරණයෙන් පසු මේ ක්‍රීඩාංගණයේ ක්‍රීඩා කිරීම සඳහා අයිතිය 50ට 50 යටතේ නගර සභාවටත්, පාපන්දු සම්මේලනයටත් හිමිවනු ඇත.මීට පෙර පැවැති ආකාරයටම මේ ක්‍රීඩාංගණය කොළඹ පිහිටි පාසල් සහ ක්‍රීඩා සමාජවලට තරග පැවැත්වීමේ පහසුකම් හිමිවන අතර අනුමැතිය දීමේ බලය නගර සභාව සතුවනු ඇත.තවද මේ ක්‍රීඩා සංකීර්ණයේ ඉහළ මහලේ පාලනය කටයුතු සම්පූර්ණයෙන්ම ක්‍රීඩා අධ්‍යක්ෂවරයා යටතට පත්වනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=s1405063</link>
    <topic>ශ්‍රී ලංකා-අයර්ලන්ත පළමු එක්දින තරගය අද</topic>
    <author/>
    <content>ශ්‍රී ලංකාව හා අයර්ලන්තය අතර පළමු එක්දින තරගය අද (6) අයර්ලන්තයේ ඩබ්ලින් හී දී පැවැත්වෙයි. කලෙකට පසුව ආසියාවෙන් පිට තරග සංචාරයකට සහභාගි වන බැවින් එරට ශීත දේශගුණික රටාවට වේලාසනින්ම හුරුවීම තම කණ්ඩායම මුහුණ දෙන විශාලතම අභියෝගය බව ශ්‍රී ලංකා නායක ඇන්ජෙලෝ මැතිව්ස් විශ්වාස කරයි.'ක්‍රීඩකයන් හැටියට ප්‍රධානම දේ අපි ඉක්මනින්ම මේ දේශගුණයට හැඩ ගැසීමයි. අපි ආසියානු උපමහාද්වීපවල ඕනතරම් ක්‍රීඩා කර තිබෙනවා. ඒත් එංගලන්තය වැනි ශීත දේශගුණයෙන් යුත් රටවල ක්‍රීඩා කිරීම විශාල අභියෝගයක් වේවි. විශේෂයෙන් ඉක්මනින්ම ඒ රටාවට හුරුවීමට සිදුවීම. අයර්ලන්තයට එරෙහිව ක්‍රීඩා කිරීම මේ තරගාවලියට හොඳ ආරම්භයක් වේවි. ඔවුන් ඉතා දක්ෂ කණ්ඩායමක්. ඔවුන් ඔවුන්ගේ රටේ දේශගුණ රටාව ගැන හොඳ අවබෝධයකින් ඉන්න නිසා අපිට දැඩි තරගයක් ‍දේවි.කොහොමත් අයර්ලන්තය ඔවුන්ගේ රටේදී ඉතා සාර්ථක බව ඕනම කණ්ඩායමක් දන්නවා. අපි ඒ අභියෝගයට මුහුණදෙන්න සූදානම්.' මැතිව්ස් කීවේය. අයර්ලන්ත සංචාරයට ශ්‍රී ලංකා පිල එක්වූයේ ජ්‍යෙෂ්ඨ ක්‍රීඩකයන් 5 දෙනකු නොමැතිවය. කුමාර් සංගක්කාර, මහේල ජයවර්ධන, තිලකරත්න ඩිල්ෂාන්, ලසිත් මාලිංග සහ රංගන හේරත් මේ සංචාරයට එක් නොවූහ.එහෙත් ඇන්ජෙලෝ මැතිව්ස්ට මේ අභියෝගය ජය ගැනීමට නව උපනායක ළහිරු තිරිමාන්නගේ මෙන්ම සෙසු ක්‍රීඩකයන්ගේ සහාය ද නව පුහුණුකරු මාවන් අතපත්තුගේ සහාය ද නොඅඩුව ලැබෙනු ඇත. ශ්‍රී ලංකා වේලාවෙන් අද පස්වරු 3.15ට තරගය ආරම්භ වේ.ශ්‍රී ලංකා පිල - ඇන්ජෙලෝ මැතිව්ස් (නායක), ළහිරු තිරිමාන්න (උප නායක), දිනේෂ් චන්දිමාල්, කුසල් පෙරේරා, නිරෝෂන් දික්වැල්ල, නුවන් කුලසේකර, අජන්ත මෙන්ඩිස්, ධම්මික ප්‍රසාද්, සචිත්‍ර සේනානායක, කිත්රුවන් විතානගේ, චතුරංග ද සිල්වා, ෂමින්ද එරංග, සුරංග ලක්මාල්, අෂාන් ප්‍රියංජන්, උපුල් තරංගඅයර්ලන්ත පිල - විලියම් පෝර්ට්ෆීල්ඩ් (නායක), ජෝර්ජ් ඩොක්රෙල්, ඇන්ඩි මැක්බ්‍රින්, කෙවින් ඕ බ්‍රියන්, ඇන්ඩෘ පොයින්ටර්, පෝල් ස්ටර්ලින්, ගැරී විල්සන්, ඇලෙක්ස් කුසෑක්, එඩ් ජොයිස්, ටිම් මර්ටෑග්, නීල් ඕ බ්‍රියන්, මැක්ස් සොරෙන්සන්, ස්ටුවර්ට් තොම්සන්.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=s1405064</link>
    <topic>වයඹ පළාත් මැරතන් ජය දිස්නාට හා අජිත්ට</topic>
    <author>@ මුන්නේශ්වරම සමුහ ඊ.සි.ප්‍රනාන්දු</author>
    <content>වයඹ පළාත් මැරත්න තරගාවලියේදී හලාවත ප්‍රාදේශීය ලේකම් කොට්ඨාසයේ ඒ.එම්.දිස්නා මල්කාන්ති හා ගනේවත්ත ප්‍රාදේශීය ලේකම් කොට්ඨාසයේ ඒ.එම්.අජිත් බණ්ඩාර ප්‍රථම ස්ථාන හිමිකර ගත්හ.වාරියපොල නගරය කේන්ද්‍ර කරගනිමින් පසුගියදා පැවැති තරගය ක්‍රීඩා අමාත්‍යාංශයේ අනුග්‍රහයෙන් වයඹ පළාත් සෞඛ්‍ය දේශීය වෛද්‍ය යෞවන කටයුතු සහ ක්‍රීඩා ඇමති ඩි.බි.හේරත් මහතාගේ උපදෙස් මත වයඹ පළාත් ක්‍රීඩා අධ්‍යක්ෂ සරත් සිල්වා මහතා පළාතේ සියලු ක්‍රීඩා නිලධාරි සහයෙන් සංවිධාන කර තිබුණි. අර්ධ මැරතන් ධාවන තරගයක් ලෙස මේ තරග පැවැත්විණි. තරගය මුලින් නිම කරන ක්‍රීඩකයන් 13ට හා ක්‍රීඩිකාවන් හය දෙනෙකුට මේ වසරේ පැවැත්වෙන ජාතික මැරතන් තරගයට වයඹ පළාත නියෝජනය කරමින් තරග වැදීමේ අවස්ථාව උදා වෙයි.තරග ප්‍රතිළුල (කාන්තා) - 1. ඒ.එම්.දිස්නා මල්කාන්ති (හලාවත), 2.ඩබ්ලිව්.පි.දිල්ෂානි විජයපතිරණ (නවගත්තේගම), 3.බි.එම්.එන්.කේ.සේනානයක (කුරුණෑගල), 4. ඊ.එම්.එස්.ඒකනායක (නිකවැරටිය), 5. - පි.ඩි.ජි. විදර්ශනා ජෙමිනි (දංකොටුව), 6.ඩබ්ලිව්.ආර්.ඒ.රසිනි දිනුෂිකා සෙවිවන්දි (නාත්තන්ඩිය)(පිරිමි)-1.ඒ.එම්.අජිත් බණ්ඩාර (ගනේවත්ත), 2.ආර්.ඒ.ඉන්දික අජිත් රත්නායක (ආණමඩුව) 3.ආර්.ඩි.සජිව ලක්ෂාන් (ආරච්චිකට්ටුව), 4.එම්.පි.ඩි.නුවන් ඉන්දික (පොල්පිතිගම) 5.ඩබ්ලිව්.ගයාන් චතුරංග (මහකුඹුක්කඩවල), 6.එන්.මදුරංග ( රස්නායකපුර), 7.ඒ.එල්..පි.එස්.රුවන් ජානක (කුරුණෑගල) 8.බි.එම්.කපිල බණ්ඩාර බණ්ඩාරනායක (පොල්පිතිගම), 9.ආර්.පි.ඩි.ජේ.රාජපක්ෂ (හලාවත), 10.ඩබ්ලිව්.පි.ජයරත්න (උඩුබද්දාව).</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=s1405065</link>
    <topic>වෙරළ සටන එල්ලේ ගැටුම 10දා</topic>
    <author>නාගොඩ විශේෂ එන්.විජේරත්න</author>
    <content>ශ්‍රී ලංකාවේ පාසල් දෙකක් අතර පළමු වරට එල්ලේ මහා තරගයක් පැවැත්වීමට කටයුතු යොදා තිබේ.'වෙරළ සටන' නමින් කටුකුරුන්ද රෝමානු කතෝලික මහා විදුහලත්, මග්ගොන සාන්ත මරියා විදුහලත් අතර මේ මස 10වැනිදා කටුකුරුන්ද රේන්ජර්ස් ක්‍රීඩාංගණයේ දී මේ තරගය පැවැත්වේ.කටුකුරුන්ද රෝමානු කතෝලික මහා විදුහලේ ආදි සිසු සංගමයේ සංකල්පයක් මත විදුහල්පති පුබුදු සම්පත් මහතා‍ගේ සහ මග්ගොන සාන්ත මරියා විදුහල්පති අජන්ත චානක මහතාගේ මූලිකත්වයෙන් යුතුව දෙවිදුහලේ ක්‍රීඩාභාර ආචාර්යවරුන්, ආදි සිසුන් හා මවුපියන්ගේ සංවිධායකත්වයෙන් මේ තරගය පැවැත්වීමට කටයුතු යොදා ඇත.මෙහි දී බාලක හා බාලිකා කණ්ඩායම් වශයෙන් තරග දෙකක් පැවැත්වෙන අතර රෝමානු ක‍තෝලික මහා විදුහලේ බාලක කණ්ඩායම ජී.නිපුන් සංජයත්, බාලිකා කණ්ඩායම එච්.නිශාදි දිල්හාරා විසිනුත් මෙහෙයවනු ලබති. සාන්ත මරියා විදුහල් බාලක පිල මෙහෙයවනු ලබන්නේ බී.ළහිරු හිරන්ත විසිනි. එහි බාලිකා පිලේ නායිකාව ලෙස මනීෂා නිලක්ෂි කටයුතු කරන්නීය.  රෝමානු කතෝලික විදුහල් බාලිකා පිලසාන්ත මරියා විදුහල් බාලිකා පිල.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=s1405066</link>
    <topic>ඩිවිලියර්ස්ගෙන් වේගවත් ප්‍රහාරයක්</topic>
    <author/>
    <content>ඉන්දියා ක්‍රිකට් ලෝලීන්ට කලෙකට අමතක නොවන පිති ප්‍රහාරයක නිරත වූ බැංග්ලෝර් කණ්ඩායමේ මැද පෙළ පිතිකරු ඒ.බී‍.ඩිවිලියර්ස් සන්රයිස් හයිද්‍රබාද් කණ්ඩායමට එරෙහිව කඩුලු 4ක ජයක් කරා සිය කණ්ඩායම මෙහෙයවීමට සමත්විය.අයි.පී.එල්. තරගමාලාව යටතේ බැ ංග්ලෝර් හී පැවැති මේ තරගයේ පළමුව පන්දුවට පහරදුන් හයිද්‍රබාද් පිල ඕවර 20 අවසානයේ කඩුලු 6ක් දැවී ලකුණු 155ක් රැස් කළ අතර පිළිතුරු ඉනිම ක්‍රීඩා කළ බැංග්ලෝර් පිල ඉනිම නිමාවීමට පන්දුවක් පමණක් ඉතිරිව තිබියදී කඩුලු 6ක් දැවී නියමිත ඉලක්කය සපුරා ගත්තේය.බැංග්ලෝර් පිලේ පළමු කඩුලු කීපය අඩු ලකුණු ගණනකට දැවී යද්දී හුදෙකලා සටනක නිරත වූ ඩිවිලියර්ස් පන්දු 41කදී නොදැවී ලකුණු 89ක් වාර්තා කිරීමට සමත්විය. ඔහුගේ ඉනිමට අලංකාර හතරේ පහර 6ක් සහ හයේ පහර 8ක් ඇතුලත්විය. ආරම්භක පිතිකරු ක්‍රිස් ගේල් ලකුණු 27ක් ලබා ගත්තේය.හයිද්‍රබාද් - 155/6 (ඕවර 20) ඩේවිඩ් වෝනර් 61, ශිකර් ධවාන් 37 ( මිචෙල් ස්ටාක් 21/2, වරුන් ආරොන් 33/2)බැංග්ලෝර් - 158/6 (ඕවර 19.5) ඒ.බී.ඩිවිලියර්ස් නොදැවී 89, ක්‍රිස් ගේල් 27 ( කාර්න් ෂර්මා 17/3, බුවනේෂ්වර් කුමාර් 16/2).</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>06</day>
    </date>
    <link>http://www.dinamina.lk/2014/05/06/_art.asp?fn=f1405061</link>
    <topic>යෞවනයේ හඬ මාගම්පුරින් ලෝකයට ඇසේවි</topic>
    <author/>
    <content>ලෝක තරුණ සම්මේලනයේ 15 වැනි සමුළුව ශ්‍රීලංකාවේ දකුණේ හම්බන්තොටදී අද ආරම්භ වේ.එය ශ්‍රී ලංකාවට සේම ආසියාවටම ‍ඓතිහාසික වැදගත්කමක් සහිත අවස්ථාවකි. මෙම සමුළුව අතරතුරේදී “කොළඹ ප්‍රකාශනය” එළිදැක්වීමට ද නියමිතය.සමුළුව සංවිධානය කිරීමේ ප්‍රමුඛ කාර්ය්‍භාරය ඉටුකරන යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා මේ සමස්ත ක්‍රියාවලියේ වැදගත්කම ගැන “දිනමිණ” සමඟ මෙසේ අදහස් දැක්වීය.අද මුළු ආසියාවේම ජනතාවට, විශේෂයෙන් තරුණ ප්‍රජාවට ප්‍රීතිය, සතුට දනවන දවසක්. තරුණයන් පිළිබඳව ලෝක සමුළුව මෙහි පැවැත්වීම පමණක් නොවෙයි, ඒ හරහා ‘කොළඹ ප්‍රකාශනය” එළිදැක්වීම සිදුවන නිසා. එය පාදක කරගෙන සමස්ත ලෝක ප්‍රජාව විශේෂයෙන් ලෝකයේ තරුණ ප්‍රජාව වෙනුවෙන් ගන්නාවූ ඕනෑම ප්‍රතිපත්ති සම්පාදනයකදී අප රටෙන් උපන් ලියවිල්ලක් දශක ගණනාවක් යනතුරු කතිකාවීම ඉතාම සතුටට කරුණක්.අපට ඒ භාග්‍යවන්ත අවස්ථාව උදාවුණේ මහින්ද රාජපක්ෂ ජනාධිපතිතුමා නිසායි. අපි ජනාධිපතිතුමාගේ උපදෙස් මත මෙක්සිකෝවේදී පැවැති 14 වැනි ලෝක තරුණයන් පිළිබඳ සමුළුවේදී ඉල්ලා සිටියා ඊළඟ සමුළුව මෙහි තියන්න අවස්ථාව ‍ලබාදෙන්න කියා. ජනාධිපතිතුමා එක්සත් ජාතීන්ගේ සංවිධානයේ මහා මණ්ඩල සමුළුවට එක්වෙමින් රාජ්‍ය නායකයින් ප්‍රධාන සම්භාවනීය පිරිස ඉදිරියේදී මේ ඉල්ලීම කළා. ඒ අනුවයි ඉතා ගරුගාම්භීර, මුළු ආසියා‍වටම කීර්තිය, ගෞරවය ගෙන එන සමුළුවක් පවත්වන්න අවස්ථාව ලැබුණේ. මෙවැන්නක් ආසියාවේ රටක පවත්වන පළමු අවස්ථාව මෙයයි.ජනාධිපතිතුමා යම් යෝජනාවක්, අදහසක් ඉදිරිපත් කරන්නේ පෙර සූදානමක් නැතිව නොවෙයි. එතුමාගේ උපදෙස් මත අපි පළමුව ජාතික මට්ටමෙන්, පිළිගත හැකි තරුණ ප්‍රඥප්තියක් එළිදැක්වූ දකුණු ආසියාවේ පළමු රට බවට පත්වුණා. ගම් මට්ටමේ සිට ජාතික මට්ටමේ නායකත්වය දක්වා පෙරමුණ ගෙන සිටින අපේ තරුණ, තරුණියන්ට උපරිමයෙන් අවස්ථා හිමිකරදීම මේ ප්‍රඥප්තිය එළිදැක්වීමෙන් සිදුවුණා. මේවා සියල්ල සම්පාදනය කළේ තරුණ තරුණියන්ගේ අදහස්, යෝජනා ඇතිවයි.මේ සමුළුව සමාරම්භ කරන්නේ කාලයක් මේ රටේ අති දුෂ්කර, ශුෂ්ක කටුක දේශගුණික, සාමාජිය පරිසරයක් පැවැති හම්බන්තොටයි. අද වන විට එදා තිබූ හම්බන්තොට නොවෙයි තිබෙන්නේ. ජනාධිපතිතුමා බලයට පත්වීමෙන් පසු හම්බන්තොට පිබිදීම ඇරඹුණා. එතුමා අපිට උපදෙස් ලබා දුන්නේ හම්බන්තොට යෞවන නගරයක් ලෙස ප්‍රතිනිර්මාණය කරන ලෙසයි. ඒ අනුව පාර්ලිමේන්තු මන්ත්‍රී නීතිඥ නාමල් රාජපක්ෂ මහතාගේ විශේෂයෙන් කථානායක චමල් රාජපක්ෂ මහතාගේත් නායකත්වය ඇතිව යෞවන නගර බිහි කිරීමේ නව සංකල්ප, යෝජනා අදහස් අනුව හම්බන්තොට පිබිදීම පටන් ගත්තා. අද අපේ රටේ තරුණ සමුළුව පැවැත්වීමට සුදුසුම අග නගරය ලෙස මේ මාගම්රුහුණුපුර පත්වී තිබෙනවා.මුළු ලංකාවේම තරුණ ප්‍රජාවට ලෝක තරුණ ප්‍රජාව සමඟ බය නැතිව එක පෙළට සිටගෙන කටයුතු කිරීමට අවස්ථාව උදාවී තිබෙනවා. තමන් මුහුණදෙන ප්‍රශ්න, අභියෝග, අනාගත අපේක්ෂා සහ ලෝක මට්ටමේ කතිකාවක් ගොඩනඟනවිට එහි කොටස්කරුවෝ වීමට අපේ රටේ තරුණයාට, තරුණියට අවස්ථාව ලබාදීමම සේවයක් නොවෙයිද?විරැකියාව, අවස්ථා අහිමිවීම, දුප්පත්කම, ඇති නැති පරතරය වගේම තීන්දු තීරණ ගැනීමේදී යම් බලවත් දායකත්වයක් ලබාදීමට නොහැකිව සිටි අපේ රටේ තරුණයාට, තරුණියට පමණක් නොවෙයි ලෝක තරුණ ප්‍රජාවට එක මේසයක සිට මේවා ගැන කථාබහ කොට විසඳුම් සෙවීමට ඉඩ ලැබීම භාග්‍යයක් නොවෙයිද?ලෝක තරුණ සමුළුවක් මුල් වරට පවත්වා තිබෙන්නේ 1936 දීයි. එදා ඒ සමුළුව පැවැත්වීමෙන් පසු 2010 වන කොට සමුළු 14ක් පවත්වා තිබෙනවා. 15 වැනි සමුළුවයි අද අපේ රටේ පැවැත්වෙන්නේ.මේ සමුළුව සඳහා එක්සත් ජාතීන්ගේ සංවිධානය දායකත්වය, සහයෝගය ලබාදෙනවා. යුරෝපයේ තරුණ ප්‍රජාව තමයි සමුළුවලදී මුලින් වැඩි අවධානයක් දිනාගත්තේ. මේ තත්ත්වයෙන් මිදී ආසියාවේ තරුණ ප්‍රජාවට වැඩි අවධානයක් යොමුවන ලෙසයි මේ සමුළුව මෙහි පැවැත්වෙන්නේ.ඇත්තටම එක්සත් ජාතීන්ගේ සංවිධානය මේ සහශ්‍රය ආරම්භයේදී ලොව රටවල් දියුණුව කරා පියමනින විට අත්කරගත යුතු ආර්ථික සාමාජීය අභියෝග ගැන ‍ඉලක්ක ගත කිරීමක් කළා. ඒවාට සහ සංවර්ධන ඉලක්ක යැයි කිව්වා. අද වනවිට ඒ ඉලක්ක ජය ගැනීමට ලබාදී තිබූ එකඟතා කාලය සම්පූර්ණවීමට ආසන්නවී තිබෙනවා.එම නිසා ඉන් ඔබ්බට තරුණ ප්‍රජාව ලෝකයේ අභියෝග ජයගන්නට කෙසේ දායක විය යුතුද? යන්න පිළිබඳව විශ්වීය කතිකාවටයි අද මුල පුරන්නේ. අද තමයි විශ්වීය තරුණ ප්‍රජාව ලොව දිනීමට ගත යුතු මඟ ගැන කතිකා කරන්නේ. ඒ අවස්ථාව අපේ රටට ලැබීම භාග්‍යවන්ත අවස්ථාවක්.අපේ රටේ මුළුදෙන ලෝක තරුණ සමුළුවට එක්වන ලෝකයේ රටවල් 192ක තරුණ තරුණියෝ 30කට අධික රටවල් ප්‍රමාණයක තරුණ කටයුතු ඇමැතිවරු, එක්සත් ජාතීන්ගේ මහා මණ්ඩලයේ ගරු සභාපතිතුමා වාගේම මහා මණ්ඩලයේ ගරු මහ ලේකම් බෑන් කී මූන් මහතාගේ විශේෂ දූතයා ඇතුළු සම්භාවනීය පිරිස් වාගේම, යෞවන කටයුතු නැතිනම් ලෝකයේ තරුණ සංවිධාන රැසක නියෝජිතයෝ විසින් ඉදිරිපත් කරන යෝජනා අදහස් විද්වතුන්, නිරීක්ෂකයින් රැසක ඉදිරියේ කතිකා කිරීමෙන් අනතුරුවයි මේ ප්‍රකාශනය එළිදක්වන්නේ. අපේ රටේ විදේශීය සේවාවේ නිරත කීර්තිමත් - ආචාර්ය පාලිත කොහොන, කැනඩාවේ මහකොමසාරිස් චිත්‍රාංගනී වාගිස්වර ප්‍රධාන පිරිසක් තමයි මේ ලියවිල්ල කෙටුම්පත් කරන්නේ.‍විශ්වීය තරුණ ප්‍රජාව ක්ෂේත්‍ර 07ක් ඔස්සේ කමිටු සාකච්ඡා වට අදහස් යෝජනා ඉදිරිපත් කරමිනුයි මේ ලියවිල්ල සම්පාදනය කරන්නේ‍. ලෝකයේ වැඩිම තරුණ ජනගහනයක් ජීවත්වෙන ආසියානු කලාපයේ තරුණ ප්‍රශ්න මෙහිදී කතා බහ වෙනවා. ඊට අමතරව මහාද්වීප පහේම තරුණ ප්‍රශ්න තිරසාර විසඳුම් ඔස්සේ නිම කිරීමට මුල්වන වැඩපිළිවෙළ සහිත ලියවිල්ලක් එළි දැක්වීම මේ සමුළුවට භාරයි.නැහැ. කොහෙත්ම නැහැ. අපි මේ කතිකාව තුළින් ගොඩනඟන, එළි දක්වන ‘කොළඹ ප්‍රකාශනය’ තමයි මේ මාසේ 10 වැනිදායින් පසු ලෝක තරුණ ප්‍රජාවගේ ගැටලු අභියෝගවලට විසඳුම් සාකච්ඡා කිරී-මේ පාදක විශ්වීය ප්‍රකාශනය වන්නේ. එම යෝජනා සහිත ප්‍රකාශනය අපි එක්සත් ජාතීන්ගේ තරුණ කටයුතු පිළිබඳව ක්‍රියා කරන ප්‍රති-පත්ති සම්පාදකයින්ගේ පාදක ලියවිල්ල බවට පත් කර ගන්නා ලෙසට යෝජනාවක් ගෙන එනවා. ජනාධිපතිතුමා ඒ ලියවිල්ල එක්සත් ජාතීන්ගේ මහා මණ්ඩලයට ඉදිරිපත් කරනවා.අපි මේ හරහා එළිදක්වන දේ මහ පොළොවේ යථාර්ථයන් බවට පත් කරන්නට සමුළුව නිම වූ දා සිටම කටයුතු කරනවා. ජාතික තරුණ සේවා සභාව දැන් “ශ්‍රී ලංකා යූත්” ලෙස ප්‍රතිසංවිධානය වී සිටිනවා. ඔවුන් සමුළුව හරහා එළිදැක්වූ යෝජනා ප්‍රයෝජනයට ගනිමින් හම්බන්තොට, තිස්සමහාරාමයේ, ලුණුගම්වෙහෙර පමණක් නොව, ඈත වැල්වැටිතුරේ, චෙන්කලඩි, නුවරඑළිය ඇතුළු ලංකාවේ සිව්දෙස ජීවත්වෙන තරුණ ප්‍රජාව පුබුදුවාලීමට කටයුතු කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=n1405071</link>
    <topic>ශ්‍රී ලංකාව අපට පූජනීය භූමියක් ඔබේ රටටත් පූජනීයත්වයෙන් සලකන්න</topic>
    <author>ජයසිරි මුණසිංහ, චමීර ඇල්ලදෙණිය සහ රාජා වෛද්‍යසේකර හම්බන්තොට සිට...</author>
    <content>අප ශ්‍රී ලංකාව පූජනීය භූමියක් සේ සලකන්නා සේම ඔබත් ඔබ ජීවත් වන රට පූජනීය භූමියක් සේ සලකන ලෙස ලෝක තරුණ සමුළුවේදී ජනාධිපති මහින්ද රාජපක්ෂ මහතා කියා සිටියේය.  හම්බන්තොට මාගම් රුහුණුපුර ජාත්‍යන්තර සම්මන්ත්‍රණ ශාලාවේදී ඊයේ ආරම්භ වූ ලෝක තරුණ සමුළුවට සහභාගි වූ නියෝජිතයන් අමතා ජනාධිපති මහින්ද රාජපක්ෂ මහතා මේ බව පැවැසීය.තමන්ගේ රට වෙන කිසිදෙයකට දෙවැනි වෙන්න බැහැ. ඒ වගේම මොන දේ රටට දෙනවා කිව්වා ඒ වෙනුවෙන් තමන්ගේ රට කැප කරන්න බැහැ. තමන් තුළ රට ගැන ඇති ආදරයට බාධා කරන්න බාහිර බලවේගයන් ඇති වෙන්න පුළුවන්.රටවල්වලට එන බලවේග නැති කරල තමයි ලෝකය වඩා හොඳලෝකයක් බවට පත්කරන්න පුළුවන් වෙන්නේ. අපට ආවේණික සංස්කෘතීන් සිරිත් විරිත් සම්ප්‍රදායන් රැක ගනිමින් තමයි සියලු දේ අප කළ යුත්තේ යැයි ද ජනාධිපති මහින්ද රාජපක්ෂ මහතා කියා සිටියේය.15 වැනි ලෝක තරුණ සමුළුව ඊයේ හම්බන්තොට මාගම් රුහුණුපුර ජාත්‍යන්තර සම්මන්ත්‍රණශාලාවේදී ජනාධිපති මහින්ද රාජපක්ෂ මහතාගේ ප්‍රධානත්වයෙන් ආරම්භ විය. එක්සත් ජාතීන්ගේ මහ මණ්ඩලයේ සභාපති ආචාර්ය ජෝන් විලියම් ඈෂ්, එක්සත් ජාතීන්ගේ සංවිධානයේ මහ ලේකම්වරයාගේ තරුණ කටයුතු පිළිබඳ වි‍ශේෂ දූතයා වන අහමඩ් අල්හෙන්දාවි, රටවල් 148 ක නියෝජිතයන් 750ක් ඇතුළු 1500ක පමණ පිරිසක් මේ සඳහා සහභාගි වූහ.මේ පිරිස අතර රටවල් 29ක තරුණ කටයුතු පිළිබඳ ඇමැතිවරුන් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=n1405073</link>
    <topic>ලෝක තරුණ සමුළුව ජනපති ප්‍රධානත්වයෙන් මාගම්පුර දී මුළු දෙයි</topic>
    <author>ජයසිරි මුණසිංහ, චමීර ඇල්ලදෙණිය සහ රාජා වෛද්‍යසේකර හම්බන්තොට සිට...</author>
    <content>ශ්‍රී ලාංකික පෞඪ ඉතිහාසයේ සිට පැවත එන ජයසක් හඩ මධ්‍යයේ ලෝකවාසී නව යොවුන් කුමර කුමරියන්ගේ සම්ප්‍රාප්තියෙන් පිබිදුණු දේදුණු වර්ණ රැඳි තුරු උයනක සිරි මවමින් 15 වැනි ලෝක තරුණ සමුළුව ජනධිපති මහින්ද රාජපක්ෂ මහතාගේ ප්‍රධානත්වයෙන් හම්බන්තොට මාගම් රුහුණුපුර ජාත්‍යන්තර සම්මන්ත්‍රණ ශාලාවේ දී අභිමානවත් අයුරින් ආරම්භ කෙරිණි.ලෝකය තනි යායක් බවට පත්ව ඇති වර්තමානයේ ලාංකීය දේශයේ සංස්කෘතික කලා අනන්‍යනතා අපි නොනසා රැකගන්නා බවට ලොවට හඩගා කී මොහොතක් බවට සමාරම්භක මොහොත පත්කෙරිණි.එක්සත් ජාතීන්ගේ මහා මණ්ඩලයේ සභාපති ආචාර්ය ජෝන් විලියම් ඇෂ්, එක්සත් ජාතීන්ගේ සංවිධානයේ මහ ලේකම් ආචාර්ය බෑන් කි මූන් මහතාගේ තරුණ කටයුතු පිළිබඳ විශේෂ දූතයා අහමඩ් අල්හෙන්දාවි,ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය ප්‍රධාන සම්භාවනීය ආරාධිත අමුත්තෝ පිරිස මහත් හරසරින් පිළිගෙන සමුළු ශාලාව වෙත පෙරහැරින් කැඳවාගෙන ආහ.උඩරට, පහත රට, සබරගමු සම්ප්‍රදායන් මෙන්ම උතුරු නැඟෙනහිර ජනයාගේ සංස්කෘතිකාංග වල නාද රටා, නර්තන යනාදියේ මිහිරි සහ ආස්වාදජනක හඩ මාගම් රුහුණුපුර ජාත්‍යන්තර සම්මේලනය මධ්‍යස්ථාන භුමිය පුරා රැව්පිළිරැව්දුනි. ලොව පුරා විසිර පැතිර සිටින බිලියන 1.8ක් තරම් වන තරුණ ජනගහණයක් වෙනුවෙන් රටවල් 148ක නියෝජිතයෝ 750ක් ඇතුළු 1500ක පිරිසක් සමාරම්භක මොහොතට එක්ව සිටියහ.මේ පිරිස අතුරින් සුවිශේෂ වන්නේ තරුණ කටයුතු පිළිබඳ ඇමැතිවරුන් 29 දෙනකු මීට එක්ව සිටීමය. චිරාගත සම්ප්‍රදායානුකූලව පොල්තෙල් පහන දැල්වීමෙන් අනතුරුව සමුළුව ඇරැඹිණි. තරුණ සමුළුවේ සංවිධාන කටයුතු භාරව ක්‍රියා කළ තරුණ කාර්ය සාධක බළකායේ නියෝජිත පිරිස 20කි. ඉන් දස දෙනකු ශ්‍රී ලාංකිකයෝ වෙති. ඉතිරි පිරිස විදේශිකයන්ය. මෙයින් ශ්‍රී ලාංකික ජයත්මා වික්‍රමනායක මෙනවිය සමුළුව ආරම්භ කරමින් පිළිගැනීමේ කතාව පැවැත්වූවාය.සංස්කෘතිකාංගයක් එළිදැක්වීමෙන් අනතුරුව උද්යෝගිමත්ව සිටි තරුණ සමුළු නියෝජිතයෝ අහමඩ් අල්හෙන්දාවි මහතා සහ එක්සත් ජාතීන්ගේ මහ මණ්ඩලයේ සභාපතිවරයා සමුළුව ඇමතූහ.ලෝක තරුණ සමුළුවේ තේමා ගීතය භාතිය සන්තුෂ් ගායක කණ්ඩායම ගායනා කිරීම ඉන් අනතුරුව සිදුවිණි. සංගීතය විශ්ව භාෂාවක් බවට පත් කරමින් එම තේමා ගීතයේ නාද රටාවලට විදෙස් නියෝජිතයෝ තාලයට අත්පුඩිසන් ගසමින් එක්ව කළ පෙළහැර සැමගේ අවධානයටත් සතුටටත් ප්‍රීතියටත් හේතු විය.අනතුරුව තරුණ සමුළුව අමතා ජනාධිපති මහින්ද රාජපක්ෂ මහතා අදහස් දක්වමින්, අප ශ්‍රී ලංකාව පූජනීය භූමියක් සේ සලකන්නා සේම ඔබත් ඔබ ජීවත්වන රට පූජනීය භූමියක් සේ සලකන්නැයි ඉල්ලීමක් කළේය.ශ්‍රී ලංකා අගමැති ආචාර්ය දි. මු. ජයරත්න, ඇමැතිවරුන් වන ඩලස් අලහප්පෙරුම, මෛත්‍රිපාල සිරිසේන, සුසිල් ප්‍රේමජයන්ත, ඒ. එච්. එම්. ෆවුසි, මහින්ද අමරවීර, මහින්දානන්ද අලුත්ගමගේ, රාවුෆ් හකීම්, ඩග්ලස් දේවානන්දා, ජගත් පුෂ්පකුමාර, නියෝජ්‍ය ඇමැතිවරුන් වන ලසන්ත අලගියවන්න, මොහාන් ලාල් ග්‍රේරු, නියෝජ්‍ය කථානායක චන්දිම වීරක්කොඩි, ජනාධිපති ලේකම් ලලිත් වීරතුංග, අගවිනිසුරු මොහාන් පීරිස් ඇතුළු අමාත්‍යාංශ ලේකම්වරු, රාජ්‍ය සංස්ථා ප්‍රධානීහු, දෙස් විදෙස් නියෝජිතයෝ රැසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=n1405074</link>
    <topic>ලෝක තරුණ සමුළුවේ සභාපති ධුරයටඇමැති ඩලස් අලහප්පෙරුම පත්වේ</topic>
    <author>ජයසිරි මුණසිංහ, චමීර ඇල්ලදෙණිය සහ රාජා වෛද්‍යසේකර හම්බන්තොට සිට.</author>
    <content>ලෝක තරුණ සමුළුවේ සභාපති ධූරයට යෞවන කටයතු හා නිපුණතා සංවර්ධන ඇමැති ඩලස් අලහප්පෙරුම මහතා පත් විය.සී සෙල්ස් රාජ්‍ය විදේශ ඇමැතිවරයා විසින් ඩලස් අලහප්පෙරුම මහතාගේ නම සභාපති ධූරයට යෝජනා කර ඇති අතර නේපාල යෞවන කටයුතු අමැතිවරයා විසින් එය ස්ථිරකර ඇත.ඒ අනුව ඉදිරි අවසර දෙක සඳහා තරුණ සමුළුවේ සභාපතිත්වය ඇමැති ඩලස් අලහප්පෙරුම මහතා දරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=n14050719</link>
    <topic>ඌවේ ක්‍රියාත්මක සංවර්ධන වැඩවලප්‍රගතිය පිළිබඳ ජනපති කරුණු විමසයි</topic>
    <author>ධනුෂ්ක ගොඩකුඹුර</author>
    <content>ඌව පළාත තුළ රජය ක්‍රියාත්මක කර ඇති සංවර්ධන ව්‍යාපෘතිවල ප්‍රගතිය සහ එහි ඉදිරි සංවර්ධන සැලසුම් පිළිබඳ ජනාධිපති මහින්ද රාජපක්ෂ මහතා කරුණු විමසයි.එම පළාත නියෝජනය කරන සියලුම මැති ඇමතිවරුන් සහ ඌව පළාත් සභාවේ ආණ්ඩු පක්ෂ නියෝජිතයන් සමඟ ජනාධිපති කාර්යාලයේදී (5) පස්වරුවේ ජනාධිපති කාර්යාලයේ දී පැවති සාකච්ඡාවකදී ජනාධිපතිවරයා මේ පිළිබඳ අවධානය යොමු කළේය.ඌවේ ජනතාවගේ ජීවන තත්ත්වය තවදුරටත් ගොඩනැඟීම සඳහා ක්‍රියාත්මක කළ යුතු සංවර්ධන කටයුතු පිළිබඳ ජනාධිපතිතුමාගේ විශේෂ අවධානය යොමු කෙරිණි.ජනතා අවශ්‍යතාවයන් හඳුනාගෙන සියලු ජනතාවට ප්‍රතිලාභ අත්වන පරිදී එම සංවර්ධන කටයුතු ක්‍රියාත්මක කිරීමේ අවශ්‍යතාවය පෙන්වා දුන් ජනාධිපතිතුමා සෑම විටම විධිමත් සැලුසුම් අනුගමනය කිරීම තුලින් ජනතාව අපහසුතාවට පත් නොවන බවද පෙන්වා දුන්නේ ය.මොණරාගල කුඹුක්කන් ඔය ජල යෝජනා ක්‍රමය‍ පිළිබඳව මෙහිදී මහජන නියෝජිතයින් ජනාධිපතිතුමාගේ අවධානය යොමු කළ අතර ප්‍රදේශයේ කිසිදු ජන කොටසකට අසාධාරණයක් සිදු නොවන අයුරින් හා සැමදෙනාට ප්‍රතිලාභ ලැබෙන අයුරින් එහි ඉදිරි සැලුසුම් සකසන ලෙස ජනාධිපතිතුමා නිලධාරින්ට උපදෙස් දුන්නේ ය.එම ජල ව්‍යාපෘතියේ පූර්ණ ප්‍රතිලාභ ප්‍රදේශයේ ජනතාවට ලැබෙන තුරු විකල්ප ක්‍රමවේද අනුගමනය කිරීමේ හැකියාව ජනාධිපතිතුමා මෙහිදී පෙන්වා දුන්නේ ය.අමාත්‍යවරුන් වන මෛත්‍රීපාල සිරිසේන, බැසිල් රාජපක්ෂ යන මහත්වරු ද මීට එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=n14050718</link>
    <topic>ත්‍රස්ත සංවිධාන තහනම් තීරණයටඉන්දීය රජයේ ප්‍රසාදය පළවෙයි</topic>
    <author>පණ්ඩුක සමරසේකර</author>
    <content>එල්.ටී.ටී.ඊ. සංවිධානය සමඟ සබඳතා පවත්වන ත්‍රස්ත හිතෛෂී සංවිධාන 16ක් තහනම් කිරීමට ශ්‍රී ලංකා රජය ගත් තීරණය ඉන්දීය රජයේ පැසසුමට ලක්වී තිබේ.ත්‍රස්තවාදී සංවිධානයක් ලෙස නම් කර එය තහනම් කළ ශ්‍රී ලංකා රජය එම සංවිධානය සමඟ සබඳතා පවත්වන සංවිධාන 16ක් සහ පුද්ගලයන් 424 දෙනකු පිළිබඳ තොරතුරු හෙළි කර ගැනීමත් සමඟ එම සංවිධාන 16 පසුගිය දා ශ්‍රී ලංකා රජය තහනම් කෙරිණි. මීට අමතරව ත්‍රස්ත කටයුතුවලට සම්බන්ධ පුද්ගලයන් පිළිබඳ තොරතුරු ජාත්‍යන්තර පොලිසියටද වාර්තා කිරීමට පසුගිය දා ශ්‍රී ලංකා රජය පියවර ගත්තේ ය.ශ්‍රී ලංකා රජය ගත් මෙම ක්‍රියාමාර්ගය ඉන්දියාව අනුමත කර ඇති බව පසුගියදා Time of India පුවත්පත ප්‍රකාශයට පත් කළේය. ත්‍රස්තවාදයට සහය දෙන කිසිදු පුද්ගලයකුට සහාය නොදෙන ලෙසට එම පුවත්පත පසුගියදා පෙන්වා දී තිබුණි.ශ්‍රී ලංකා රජය නම් කර තිබූ ත්‍රස්තවාදී සංවිධානයකට සහාය ලබා දෙන පුද්ගලයකු පසුගියදා බ්‍රිතාන්‍යයේ සිට ඉන්දියාව බලා පැමිණීමේ දී එම පුද්ගලයා ගුවන්තොටුපළේදීම අත්අඩංගුවට ගත් බවට Time of India පුවත්පත පසුගියදා වාර්තා කර තිබුණි. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=n1405075</link>
    <topic>ලෝක තරුණ සමුළුව නිමිත්තෙන් මුද්දරයක්</topic>
    <author>උපාලි කරුණාරත්න</author>
    <content>මෙරට පැවැත්වෙන ලෝක තරුණ සමුළුව නිමිත්තෙන් ශ්‍රී ලංකා තැපැල් දෙපාර්තමේන්තුවේ මුද්දර කාර්යාංශය රුපියල් 5.00 ක වටිනාකමින් යුත් නව තැපැල් මුද්දරයක් අද ( 7 ) නිකුත් කරනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=n1405076</link>
    <topic>ඇ.ඩොලර් 4,000 ක ඒක පුද්ගල ආදායම් ඉලක්කය 2015 දී සම්පූර්ණ කර ගන්නවා</topic>
    <author>මහින්ද අලුත්ගෙදර</author>
    <content>කලාපීය වශයෙන් ශ්‍රී ලංකාව ළඟා කරගෙන තිබෙන වේගවත් දියුණුවත් සමඟ එළඹෙන 2016 වනවිට අපේක්ෂිත ඇමෙරිකානු ඩොලර් 4,000 ක ඒක පුද්ගල ආදායම් ඉලක්කය ලබන 2015 වසරේ දී නියත වශයෙන්ම සම්පූර්ණ කර ගැනීමට හැකිවනු ඇතැයි රජය විශ්වාසය පළකරයි.සෑම ක්ෂේත්‍රයකින්ම වේගවත් දියුණුවක් ලබා තිබෙන අතර පසුගිය 2013 වර්ෂය අවසන් වනවිට මේ රටේ ඒක පුද්ගල ආදායම ඇමෙරිකානු ඩොලර් 3,280 දක්වා ඉහළ අඟයක තිබූ බවද ඉදිරි වර්ෂ දහය තුළ ශ්‍රී ලංකාව ගමන් කරන දිශාව එයින්ම පැහැදිලි බව ද මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී.බී ජයසුන්දර මහතා ප්‍රකාශ කරයි.ලේකම්වරයා මේ බව සඳහන් කළේ කොළඹදී ඊයේ (06) ආරම්භ වූ කොළඹ ක්‍රියාදාමයේ (Colombo Process) ජ්‍යෙෂ්ඨ නිලධාරීන්ගේ සමුළුව අමතමිනි.ආසියාවේ රටවල් 11 කින් සැදුම්ලත් විදේශ ශ්‍රමිකයින් සපයන රටවල සංවිධානය හෙවත් කොළඹ ක්‍රියාදාමය ආසියාවේ විගමණික ශ්‍රමිකයින් සපයන රටවල් සඳහා වන සංවාද මණ්ඩපයක් වන අතර ඇෆ්ගනිස්ථානය, බංගලාදේශය, චීනය, ඉන්දියාව, ඉන්දුනීසියාව, නේපාලය, පාකිස්ථානය, පිලිපීනය, ශ්‍රී ලංකාව, තායිලන්තය හා වියට්නාමය ඊට අයත් වෙයි.කොළඹ ක්‍රියාදාමයේ ප්‍රකාශිත අරමුණ වනුයේ ශ්‍රම විගමණයේ උපරිම ප්‍රතිලාභ නෙලා ගැනීම පිණිස සාමාජික රටවලට සංවාදයක නියැලීමට හා ගිවිසුම්කර ශ්‍රම විගමණයට අදාළ ගැටළු පිළිබඳ සහයෝගයෙන් කටයුතු කිරීම සඳහා නෛතික බැඳීමකින් තොර සහ විධිමත් පරිසරයක් නිර්මාණය කිරිමයි. මේ රටවල් සියල්ලම තම පෞද්ගලිකත්වය පවත්වා ගන්නා අතරම විගමණ චක්‍රය අතරතුරදී තම මව් රටේදී මෙන්ම ප්‍රධාන වශයෙන්ම මැදපෙරදිග පිහිටි ගමනාන්ත රටේදී මුහුණ දෙනු ලබන පොදු ප්‍රශ්න සම්බන්ධයෙන් කටයුතු කිරීමට අපේක‍්ෂා කරයි.මෙහිදී වැඩිදුරටත් අදහස් පළකළ ආචාර්ය පී.බී ජයසුන්දර මහතා සඳහන් කළේ මේ දිනවල ජාත්‍යන්තර මට්ටමේ සමුළු තුනක් ශ්‍රී ලංකාවේදී පැවැත්වෙන බවත් රටේ වත්මන් නිදහස් හා සාමකාමී වාතාවරණය එයින්ම පැහැදිලි වන බවත්ය. පසුගිය වසර දහයක කාලයේදී ලෝකයේ විදේශ රැකියා ක්ෂේත්‍රය විශාල වශයෙන් වර්ධනය වී තිබෙන බවද එය රටේ ආර්ථිකයේ විශේෂ අංගයක් බවට පත්ව තිබෙන බවද හෙතෙම සඳහන් කළේය.විදේශ රටවලට සංක්‍රමණය වන පිරිසෙන් සියයට 85ක් රැකියා වෙනුවෙන් බව පෙන්වා දුන් ඒ මහතා විදේශ රැකියාවන්ට ගොස් යළි මෙරටට පැමිණෙන ශ්‍රී ලාංකිකයන් නව හැකියාවන්, නව දැනුම, මුදල් සහ අභියෝගයන්ට මුහුණදීමේ හැකියාවෙන් සමන්විත බවද එය රටක ආර්ථිකයේ ඵලදායීතාවයට බෙහෙවින්ම හිතකර වන බවද ප්‍රකාශ කළේය.පසුගිය 2012 වසරේදී අයවැය ඉදිරිපත් කරමින් ජනාධිපති මහින්ද රාජපක්ෂ මහතා විසින් මෙරට කර්මාන්ත කරුවන් වෙනුවෙන් සහන සහ සහයෝගය ලබාදන්නට පියවර ගත්බව සිහිපත් කළ ආචාර්ය පී.බී ජයසුන්දර මහතා විදේශ රැකියා සඳහා ගොස් යළි පැමිණෙන අයටද කර්මාන්ත ආරම්භ කිරීමේ හැකියාව තිබෙන බව කීවේය. මේ අතර ඒ මහතා පෙන්වා දුන්නේ ශ්‍රී ලංකාව පසුගිය වසරේදී ඇමෙරිකානු ඩොලර් බිලියන 10ක අපනයන ආදායමක් ලබා තිබෙන බවත් මේ වනවිට මෙරට ආර්ථිකය ඇමෙරිකානු ඩොලර් බිලියන 70 ක් වී තිබෙන බවත්ය.විදේශ රැකියා සඳහා පිටත්ව යන ශ්‍රී ලාංකික ශ්‍රමිකයන් පසුගිය 2013 වසරේදී ඇමෙරිකානු ඩොලර් බිලියන 7ක ආදායමක් මෙරටට උපයා දී තිබෙන අතර සංචාරක ක්ෂේත්‍රය හරහා ඇමෙරිකානු ඩොලර් බිලියන 1.5ක ආදායමක් ලබා තිබෙන බවද එයින් ලංකාවේ ආර්ථිකයට විශාල ශක්තියක් වන බවද සඳහන් කළ මුදල් හා ක්‍රමසම්පාදන අමාත්‍යාංශයේ ලේකම්වරයා වාර්ෂිකව ශ්‍රී ලංකාවෙන් ලක්ෂ තුනක පමණ පිරිසක් විදේශ රැකියා සඳහා පිටත්ව යන බවද පෙන්වා දුන්නේය. ඒ අනුව එළඹෙන 2020 වනවිට ඇමෙරිකානු ඩොලර් බිලියන 12ක ආදායමක් විගමනික සේවාව හරහා ශ්‍රී ලංකාවට උපයා ගැනීමට හැකිවනු ඇතැයිද හෙතෙම කීවේය.ගෘහසේවය සඳහා පිටත්ව යන කාන්තාවන් සියයට 33කින් පහත වැටී තිබෙන අතර නිපුණතාවන්ගෙන් පිරි ශ්‍රමිකයන් විදේශ ගතවීම සියයට 30කින් වර්ධනය වී තිබෙන බව පැවසූ ලේකම්වරයා ශ්‍රී ලංකාව ඉදිරි වර්ෂ දහයේදී ගමන් කරන දිශාව එයින්ම පැහැදිලි වන්නේ යැයිද පැවසීය.විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා, ඇෆ්ගනිස්ථානයේ නියෝජ්‍ය කම්කරු ඇමැති සුරයා ඛාන්, ජ්‍යෙෂ්ඨ අමාත්‍යාංශ ලේකම් මහින්ද මඩිහහේවා, විදේශ රැකියා ප්‍රවර්ධන හා සුබසාධන අමාත්‍යාංශයේ ලේකම් නිශ්ශංක විජේරත්න, අධිකරණ අමාත්‍යාංශයේ ලේකම් කමලනී ද සිල්වා, ශ්‍රී ලංකා විදේශ සේවා නියුක්තිකාර්යාංශයේ සභාපති අමල් සේනාලංකාධිකාර, සාමාන්‍යාධිකාරී හරිස්චන්ද්‍ර බටගොඩ, නියෝජ්‍ය සාමාන්‍යාධිකාරී මංගල රන්දෙනිය මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=n1405077</link>
    <topic>කුරුණෑගල පොලිස් කොස්තාපල්ගේඝාතකයන් සොයා පොලිස් කණ්ඩායම් තුනක්</topic>
    <author>චන්ද්‍රිකා පෙරේරා-විජයානි එදිරිසිංහ- කුරුණෑගල දිසා සමූහ- කුරුණෑගල මධ්‍යම විශේෂ- හිරියාල සමූහ සහපණ්ඩුක සමරසේකර</author>
    <content>සුදු හයිඑස් වර්ගයේ වෑන් රථයකින් පැමිණි අවිගත් මැර කල්ලියක් ඊයේ(6)අලුයම 2.30ට පමණ කුරුණෑගල මාර්ග රාජකාරියේ යෙදී සිටි පොලිස් නිලධාරීන් දෙදෙනෙක් පැහැරගෙන නිල ඇඳුම් ගලවා පහර දී වෙඩි තබා එක් අයෙක් ඝාතනය කර බඩගමු රක්ෂිතය අසල දමා පලාගොස් තිබේ. එහිදී නිලධාරීන් දෙදෙනා මැරයන් සමඟ පොරබදා ඇති අතර වෙඩි ප්‍රහාර හමුවේ එක් නිලධාරියෙක් අවියේ මැගසිනය ගලවාගෙන රථයෙන් පැන පලා ගොස් දිවිබේරාගෙන ඇති බව පොලිසිය පවසයි.මෙසේ අභීතව මැරයන් හා පොරබදා දිවිගලවාගෙන ඇත්තේ කුරුණෑගල පොලිසියට අනුයුක්තව සේවය කරන කොස්තාපන් 34098 අතුරංගේ හේරත් අජිත් වීරසූරිය නමැති තිස්නව හැවිරිදි අංක 167/56,දේවගිරිපුර ගල්ගමුව පදිංචි ‍අයෙකි. පොරබැදීමේ තුවාල ලබා ඇති ඔහු කුරුණෑගල රෝහලට ඇතුල් කර තිබේ.සිද්ධියෙන් මියගොස් ඇත්තේ කොස්තාපල්41497යාපා මුදියන්සෙලාගේ චන්දන සම්පත්(42))අංක පහ,ඉසුරු, අරගම, ගොකරැල්ල පදිංචිව සිටි අයෙක් බව පොලිසිය කියයි. කුරුණෑගල බරවැඩපල හන්දිය අසල රාජකාරියේ යෙදී සිටියදී ‍මේ දෙදෙනා පැහැරගැනීමට ලක්ව ඇතිඅතර පොරබැදීමෙන් තුවාල ලබා දිවිගලවාගත් නිලධාරියා ලබාදුන් දුරකථන ඇමතුමක් මත පොලිසියට රක්ෂිතය අසල දමාගොස් සිටි නිලධාරීන් සොයා ගැනීමට හැකිව තිබේ.සහාසිකයන් පිළිබඳ මෙතෙක් තොරතුරු අණාවරණය වී නැත. පැහැරගත් සහාසිකයන් නිලධාරීන් දෙදෙනාගේ නිල ඇඳුම් ගලවාගෙන එක් අයෙකුට වෙඩිතබා ඝාතනය කර ඇති අතර අනෙක් නිලධාරියා ඒ අතර වෙඩි ප්‍රහාර එල්ලකළ අය සමඟ පොරබදා උණ්ඩ සහිත මැගසිනය ගලවා ගෙන ඇත.රථයේ සිටි අනෙක් මැරයන්ද මේ නිලධාරියා සමඟ පොරබදමින් ඔහු‍ට පහරදී ඇතත් නිලධාරියා රථයෙන් පැන මැගසිනයද රැගෙන බඩගමු රක්ෂිතයේ සැඟ වී ඇත. ඝාතකයන් මියගිය නිලධාරියාගේ සිරුර ද ඒ ආසන්නයේ දමා පලා ගොස් තිබේ. පුද්ගලයන් සිව්දෙනෙකුගෙන් යුතු මැර කල්ලියක් ටී පනස් හය ගිනි අවියක් සහිතව පැමිණ පැහැර ගැනීම සිදුකර ඇති බව මෙතෙක් සිදුකළ පරීක්ෂණ මගින් හෙළිව ඇත. සිද්ධිය පිළිබඳ දැනගත් වහාම අපරාධ පරීක්ෂණ දෙපාර්ත‍මේන්තුවේ විශේෂ කණ්ඩායමක් අදාල ස්ථානයට ‍යැවූ බව පොලිස්පති එන්.කේ.ඉලංගකෝන් මහතා දිනමිණට පැවසීය.මීට පෙර දිනක මාර්ග රාජකාරියේ යෙදී සි‍ටියදී සිදුකළ පරීක්ෂාවක් හේතුවෙන් මේ සිද්ධිය වූවා ද එසේ නැතිනම් මෙදින යම් අපරාධයකට යමින් සිටි සහාසිකයින් ගේ ‍රථය පරීක්ෂා කිරීම නිසා අවි සමඟ හසුවීම පිළිබඳ උරණව මේ අපරාධය සිදුකර ඇත්ද යන්න පිළිබඳ සැක මතුව ඇත.පොලිස් නිලධාරීන්ගේ නිල ඇඳුම් සොරාගෙන පොලිස් වෙසින් ගොස් යම් අපරාධයක් කිරීමේ සැළසුමක් ක්‍රියාත්මක කිරීමට සූදානමක් ඇති බවට ද සැක මතුව ඇති බැවින් ඒ පිළිබඳ පොලිසිය වෙනම පරීක්ෂණයක් පවත්වයි. අපරාධයට අදාළ රථය හයිඑස් වර්ගයේ තරමක් දිග රථයක් බව පහර කෑමෙන් තුවාල ලබා ඇති නිලධාරියා සඳහන් කර ඇත. තුවාලකරු හෙළිකළ තොරතුරු මත මේ වන වි‍ට අපරාධකරුවන් පළාගිය රථය සොයා පරීක්ෂණ අරඹා ඇත. වෙඩි වැදීමෙන් සිදුවූ අධික තුවාල වලින් රුධිරය වහනය වීම හා කම්පනය හේතුවෙන් මරණය සිදුව ඇති බවට විශ්වාස කරයි.මළ සිරුර දමාගොස් ඇති ස්ථානයට ඊයේ පෙරවරුවේ ගිය කුරුණෑගල මහේස්ත්‍රාත් වරයා මරණය පිළිබඳ මහේස්ත්‍රාත් පරීක්ෂණය සිදුකර ඇත. සිද්ධිය පිළිබඳ රස පරීක්ෂක වාර්තාවක්ද කැඳවා තිබේ. රහස් පොලිසිය හා කුරුණෑගල පොලිසිය මේ පිළිබඳ පරීක්ෂණ පවත්වයි. ඝාතනයට ලක් කර ඇති කුරුණෑගල රථවාහන පොලිසියේ කොස්තාපල් චන්දන සම්පත්ගේ සිද්ධිය සොයා බැලීමට රහස් පොලිසියේ අධ්‍යක්ෂකවරයා ප්‍රමුඛ කණ්ඩායම් තුනක් කුරුණෑගල හා ඒ අවට වටලා මෙහෙයුම් සිදු කරන බව පොලිස් මාධ්‍ය ප්‍රකාශකවරයා පවසයි.මේ නිලධාරින් දෙදෙනා පැහැරගෙන ගොස් බඩගමුව කැලෑවට ගොස් වෙඩි තබා තිබේ.එහිදී චන්දන සම්පත් මිය ගිය අතර පොලිස් කොස්තාපල් අජිත් වීරසූරිය අපරාධකරුවන් සමඟ පොරබදා ටී 56 ගිනි අවියේ බඳය ගලවා විසි කර ඔවුන්ගෙන් ගැලවී කැලයේ සැඟවී සිට දිවි බේරාගෙන තිබේ.පොලිස් කොස්තාපල් චන්දන සම්පත් ඝාතනය කිරීම සම්බන්ධව සාර්ථක තොරතුරක් ලබාදෙන අයකුට රුපියල් මිලියනයක මුදලක් පරිත්‍යාග කරන බව පොලිස් මූලස්ථානය ප්‍රකාශ කරයි. රාජකාරියේ දී දිවි පිදූ මෙම පොලිස් නිලධාරියා පොලිස් සැරයන් නිලයට උසස් කිරීමටද පොලිස්පති එන්. කේ. ඉලංගකෝන් මහතා තීරණය කර ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා ඊයේ පැවැති මාධ්‍ය හමුවකදී ප්‍රකාශ කළේය.ඒ සම්බන්ධයෙන් යම් තොරතුරක් වෙතොත් කුරුණෑගල ජ්‍යෙෂ්ඨ පොලිස් අධිකාරී අජන්ත සමරකෝන් මහතාගේ දුරකථන අංක 077 4784648 වෙත දැනුම් දෙන ලෙස ඉල්ලා සිටියි. අපරාධ කල්ලිය එම පොලිස් නිලධාරීන්ගේ පොලිස් නිල ඇඳුම්ද ගලවාගෙන පැහැරගෙන ගොස් තිබේ. මේ පොලිස් නිලධාරීන් දෙදෙනාගේ ඝාතනයට ලක්වූ චන්දන සම්පත් ගොකරැල්ල ප්‍රදේශයේ පදිංචි දෙදරු පියෙකි. ඔහුගේ තනතුර සැරයන් දක්වා උසස් කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=n1405078</link>
    <topic>කිරුළ දුම්රියේ කළු පෙට්ටියෙන්වරදකරුවන් හඳුනාගත හැකියි</topic>
    <author>ශීලා උඩුවර</author>
    <content>අනතුරට පත් දැයට කිරුළ දුම්රියේ කළු පෙට්ටිය පරීක්ෂාවෙන් වරදකරුවන් කවුද යන්න නිවැරදිව හදුනාගත හැකිබව ප්‍රවාහන ඇමැති කුමාර වෙල්ගම මහතා ප්‍රකාශ කළේය. පොතුහැර දුම්රිය අනතුරේදි දුම්රිය ධාවනය වූ වේගය තිරිංග යොදා ඇති ආකාරය ආදී වූ සියලු රහස්‍ය තොරතුරු කළු පෙට්ටියේ සටහන් වී ඇති බවද ඇමතිවරයා අනාවරණය ‍කළේය.මේ සම්බන්ධයෙන් දුම්රිය දෙපාර්තමේන්තුව පවත්වන පරික්ෂණ වලට අමතරව වහාම ස්වාධීන පරීක්ෂණයක් පවත්වන්නැයි ජනාධිපති මහින්ද රාජපක්ෂ මහතා ජකාධිපති ලේකම්වරයාට උපදෙස් දී ඇතැයි කී හෙතෙම එම ස්වාධීන කණ්ඩායමට විනිසුරු වරයෙක්ද ඇතුළත් බව අනාවරණය කළේය. ඇමැතිවරයා මෙසේ සඳහන් කළේ ප්‍රවාහන අමාත්‍යාංශයේ ඊයේ ( 6 ) පැවති විශේෂ මාධ්‍ය සාකච්ඡාවට එක්වෙමින්ය.මේ පරීක්ෂණ වලින් වරදකරුවන් වන අයට තරාතිරම නොලබා ලබා දිය හැකි උපරිම දඬුවම ලබා දෙන බව ද කිසිදු හේතුවක් මත කිසිවෙකු ආරක්ෂා නොකරන බවද ඒ මහතා පැවසීය.දුම්රිය දෙපාර්තමේන්තුවේ මහා මණ්ඩලයේ පරීක්ෂණයක් පැවැත්වෙන බව සඳහන් කළ හෙතෙම පොලිසිය මඟින් පරීක්ෂණයක් සිදු කරන ලෙස පොලිස්පතිවරයාගෙන් ඉල්ලීමක් කර ඇතැයි කීය.දුම්රිය අනතුරට පත් වන අවස්ථාවේදි සංඥා පුවරු නිවැරදිව ක්‍රියාත්මක වී නැතිබවට තොරතුරු ලැබී තිබුණන ඒ පිළිබඳ ස්ථිරව යමක් ප්‍රකාශ කළ නොහැකි බව ඇමැතිවයා සදහන් කළේය.දුම්රිය අනතුරට ලක්වන අවස්ථාවේ දුම්රිය නියාමකවරයෙකු නොසිටීම පිළිබඳ හා නියාමකවරයෙකු දුම්රියට ලබා නොදීම පිළිබඳ සොයා බලන බව කී හෙතෙම දුම්රිය නියාමකවරු තුන් සියයකගේ අඩුවක් පවතින බව පිළිගන්නා බව පැවසීය.දුම්රිය සාමාන්‍යඅධිකාරි බී.ඒ. පී ආරියරත්න මහතා-දුම්රිය ධාවනය කිරීමේදි ආරක්ෂක නීති සංග්‍රහයක් යටතේ ධාවනය කළයුතුයි. නමුත් එසේ ධාවනය කළේ ද යන්න පරීක්ෂා කරනවා.අධික වේගයෙන් එන දුම්රියක් වුව ද දුම්රිය නැවතුම් පොළ ආසන්න වෙත්ම වේගය සීමා කළ යුතුයි.ඒ පිළිබඳ අවධානය යොමුකරන බවත් මෙම කොට්ඨාශයේ ස්ථිර වේග සීමා තිබෙන බවත් , එය පැයට හැතැප්ම 35 බවත් ආරියරත්න මහතා පැවසීය.ප්‍රවාහන නියෝජ්‍ය ඇමැති රෝහණ දිසානායක මහතා ද දුම්රිය දෙපාර්තමේන්තුවේ ඉහළ නිලධාරින් ද මේ සාකච්ඡාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=n1405079</link>
    <topic>පරිපූරක වෛද්‍ය සේවා වැඩ ‍වර්ජනයෙන් අනුරාධපුර රෝහලේ රෝගීහු අසරණ වෙති</topic>
    <author>අනුරාධපුර මධ්‍යම විශේෂ</author>
    <content>උතුරු මැද පළාත් පරිපූරක වෛද්‍ය සේවා වෘත්තීය සමිති ඒකාබද්ධ බලමණ්ඩලයේ සේවයට අයත් වෛද්‍ය පර්යේෂණාගාර තාක්ෂණ විද්‍යාඥ නිළධාරීන්, ඖෂධවේදීන්, වෘත්තීය චිකිත්සක නිළධාරින්, විකිරණ ශිල්පීන් විසින් ඊයේ (6) දින සිට අනුරාධපුර ශික්ෂණ රෝහලේ දැවැන්ත වැඩ වර්ජනයක නිරත වූහ.පරිපූරක වෛද්‍ය සේවා වෘත්තීය සමිති ඒකාබද්ධ බලමණ්ඩලයේ අනුරාධපුර දිස්ත්‍රික් ලේකම් අජිත් පී. තිලකරත්න අප කළ විමසීමකදී කියා සිටියේ, වසර 08ක් ප්‍රමාද වූ පළමු ශ්‍රේණියේ උසස් වීම් ලබා ගැනීම වසර 03ක් ප්‍රමාද වූ විශේෂ ශ්‍රේණි උසස් වීම ලබා ගැනීම, ගුණාත්මක පෞද්ගලික සෞඛ්‍ය සේවාවක් ඇති කිරීම සදහා එකග වූ යෝජනාව ක්‍රියාත්මක නොකිරීම, සිවු අවුරුදු සම සෞඛ්‍ය උපාධිය වහා ස්ථාපිත නොකිරීම යන ඉල්ලීම් මුල් කරගෙන මෙම වැඩ වර්ජනය දියත් කර ඇති බවයි.වැඩි දුරටත් අදහස් දැක්වූ ඒ මහතා කියා සිටියේ “අද දින (6) මෙම ගැටළුව නොවිසදෙන්නේ නම් මැයි 07 උදේ 8.00 සිට වයඹ, ඌව හා සබරගමුව පළාත්වල සියලු රෝහල් ද මැයි 08 දින සිට බස්නාහිර, දකුණ, මධ්‍යම පළාත්වල සියලු රෝහල්ද මෙම වැඩ වර්ජනයට එක්කර ගැනීමට නියමිත බවය.ඊයේ දින (6) උතුර, උතුරු මැද හා නැගෙනහිර පළාත්වල යාපනය, මඩකලපුව, අනුරාධපුර යන ශික්ෂණ රෝහල් 03කත්, පොළොන්නරුව, වව්නියාව, මන්නාරම, ත්‍රීකුණාමලය හා අම්පාර යන මහ රෝහල් 05කත්, මූලික රෝහල 18කත් දිස්ත්‍රික් රෝහල් 43කත් මෙම වර්ජනය ක්‍රියාත්මක කෙරිණි.අනුරාධපුර ශික්ෂණ රෝහලේ ජයීකා ගොඩනැගිල්ලේ ඇති සියලු ඖෂධ කවුලු වසා තිබූ අතර, වව්නියාව , කැබිතිගොල්ලෑව, හොරොව්පොතාන, කැකිරාව වැනි දුශ්කර ප්‍රෙද්ශවලින් පැමිණි රෝගීන් දැඩි දුශ්කරතාවයකට පත් ව අසරණ වී සිටිනු එහි ගිය අපට දැක ගත හැකි විය. එම අවස්ථාවේ අදහස් දැක්වූ රෝගීන් අපවෙත කියා සිටියේ හෙදියන් ප්‍රසූතිකා පුහුණුව ලබා දීමට විරුද්ධව ක්‍රියාත්මක කර තිබූ වැඩ වර්ජනය 05 වනදා මධ්‍යම රාත්‍රිෙයන් අවසන් වූ විගස 06 වන දින උදෑසන සිට මෙම වැඩ වර්ජනය ක්‍රියාත්මක වීම නිසා තමන් දැඩි අසීරැතාවයකට පත්ව ඇති බවයි.මේ පිලිබද අප කළ විමසීමකදී අනුරාධපුර ශික්ෂණ රෝහලේ අධ්‍යක්ෂ වෛද්‍ය ඩබ්. අතපත්තු මහතා ප්‍රකාශ කර සිටියේ පරිපූරක වෛද්‍ය සේවාවට අයත් සියලු අංශවල නිළධාරීන් 06 වන දින ආරම්භ කළ මෙම වැඩවර්ජනය හේතුවෙන් රෝහලේ සියලු අංශවල කටයුතු ඇනසිට ඇති බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=n14050710</link>
    <topic>කප්පම්කරු අත සෙල්ලම් පිස්තෝලයක්</topic>
    <author>ගාල්ල දිස්ත්‍රික් සංචාරක</author>
    <content>මහා පරිමාණ ලෙස කප්පම් ගැනීම්වල යෙදුනු කප්පම්කරුවකු ගාල්ල කනන්පිටිය ප්‍රදේශයේදී අත්අඩංගුවට ගෙන ඇත.ගාල්ල ප්‍රධාන පොලිස් පරීක්ෂකවරයාට ලැබුනු තොරතුරකට අනුව කරන ලද මෙහෙයුමකදී අත්අඩංගුවට ගෙන ඇති මෙම සැකකරු සන්තකයේ තිබී ජීව අත්බෝම්බ 02 ක් සහ සෙල්ලම් පිස්තොලයක් සොයාගෙන ඇත.මොහුගෙන් ප්‍රශ්න කිරීමේදී තවත් කප්පම් ගැනීම් රැසක් පිළිබඳ තොරතුරු ලැබී ඇති බව දැනගන්නට ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=n14050711</link>
    <topic>අනුරපුර මහින්ද රාජපක්ෂ ක්‍රිඩාංගණය හෙට ජනපති අතින් විවෘත කෙරේ</topic>
    <author>අමිල ප්‍රභාත් වනසිංහ</author>
    <content>රුපියල් මිලියන දෙසිය පනහක(250) පමණ මුදලක් වැය කරමින් ප්‍රතිසංස්කරණය කරන ලද අනුරාධපුර මහජන ක්‍රිඩාංගණය හෙට(7)ජනාධිපති මහින්ද රාජපක්ෂ මහතාගේ ප්‍රධානත්වයෙන් විවෘත කෙරේ.මේ අනුව මෙලෙස විවෘත වන ක්‍රිඩාංගණය” ජනාධිපති මහින්ද රාජපක්ෂ ක්‍රිඩාංගණය” ලෙස නම් කර ඇත.අංග සම්පුර්ණ මේ ක්‍රිඩා සංකීර්ණය මංතිරු අටකින්(8) ද මිටර් හාරසියය(400)හා දෙසිය(200)ධාවන පථයකින් සමන්විත අතර රග්බි,පාපන්දු හා ක්‍රිකට් යන ක්‍රිඩාවන් ද පැවැත්විමට හැකි ලෙස ඉදිකර ඇත.එසේම පිහිනුම් තටාකයක්,විසිපස් දෙනකුට ක්‍රිඩා කළ හැකි ගෘහස්ථ ක්‍රිඩාගාරයකින් ද යුක්ත වන මෙහි නේවාසිකාගාරයක්,ශ්‍රවනාගාරයක්,වෛද්‍ය පරීක්ෂණ මධ්‍යස්ථානයක්,ආපනශාලා මෙන්ම කාර්යාල පහසුකම්වලින් ද සමන්විතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=n14050712</link>
    <topic>ඕනෑම සමාජයක අනාගත රඳාපැවැත්ම උදෙසා තරුණ අවශ්‍යතාවලට මුල් තැන ලබා දිය යුතුයි</topic>
    <author>@ ජයසිරි මුණසිංහ, චමීර ඇල්ලදෙණිය සහ රාජා වෛද්‍යසේකර හම්බන්තොට සිට..</author>
    <content>අධිපතිවාදී ආකල්ප පසෙකට දමමින් වත්මන් තරුණ ප්‍රජාව පරිණාමය වී ඇති බව හා ඔවුන්ට සමාජ සංවර්ධනයට සහභාගී වීමේ හා දායකවීමේ අවස්ථා අවශ්‍ය බව අප පිළිගත යුතු යැයි ජනාධිපති මහින්ද රාජපක්ෂ මහතා අප්‍රකාශ කළේය.ඕනෑම ජාතියක අනාගතය වන තරුණයන් පූර්ණ ලෙස බලගැන්වීම සහතික කිරීම සඳහා ඔවුන් පෝෂණය කළ යුතු මෙන්ම ඔවුන්ගේ අවශ්‍යතා පිළිබඳව බරපතල ලෙස සැළකිලිමත් විය යුතු බවද ජනාධිපතිවරයා පෙන්වා දුන්නේය.හම්බන්තොට මාගම් රුහුණුපුර ජාත්‍යන්තර සම්මේලන මධ්‍යස්ථානයේ දී ඊයේ (6) පැවැති ලෝක තරුණ සමුළුවේ සමාරම්භක උත්සව අවස්ථාවේ ප්‍රධාන ආරාධිත අමුත්තාවශයෙන් සහභාගීවෙමින් ජනාධිපති මහින්ද රාජපක්ෂ මහතා මෙම අදහස් පළ කළේය.එහිදී වැඩි දුරටත් අදහස් දැක් වූ ජනාධිපතිවරයා මෙසේද කීය.ශ්‍රී ලංකාවේ හාආසියාවේ ප්‍රථම වතාවට පැවැත්වෙන 2014 ලෝක තරුණ සමුළුව වෙනුවෙන් ඔබ සැම පිළිගැනීමට ලැබීම මට මහත් සතුටකි.මහා මණ්ඩලයේ සභාපති මෙන්ම එක්සත් ජාතීන්ගේ මහ ලේකම්ගේ තරුණ කටයුතු පිළිබඳ විශේෂ නියෝජිතවරයා ද මෙහි පැමිණ සිටීම ශ්‍රී ලංකාවට හා තරුණ නියෝජිතයන්ට ඇත්ත වශයෙන්ම ගෞරවයකි.තරුණ පිරිස් සමඟ සෘජුව සම්බන්ධ වෙමින් තරුණයන්ගේ ගැටලුවලට සවන්දීමේ හා ඒවා ආමන්ත්‍රණය කිරීමේ ඇති වැදගත්කම ඔවුන්ගේ සහභාගීත්වයෙන් පෙන්නුම් කෙරේ.2011 ජුනි මස පැවැත්වුණු එක්සත් ජාතීන්ගේ මහා මණ්ඩලයේ එක්සත් ජාතීන්ගේ තරුණයන් පිළිබඳ ඉහළ මට්ටමේ හමුවේ දී මේ ලෝක සමුළුවට සත්කාරකත්වය සැලසීමට ශ්‍රී ලංකාව යෝජනා කළේ තරුණයන් මුහුණ දෙන දිනෙන් දින ඉහළ යන අභියෝග වැනි හේතු නිසා ය. මිලියන 20ක් වන අපගේ ජනගහනයෙන් 26%ක ප්‍රතිශතයක් තරුණයන් ය. ත්‍රස්තවාදී උවදුර අවසන තරුණ පිරිස් අතර වඩාත් සුරක‍ෂිත යහපත් හා සංවර්ධිත ශ්‍රී ලංකාවක් පිළිබඳ බලාපොරොත්තු නැවත ප්‍රාණවත් වී ඇත.ගෝලීය මට්ටමේ දී ලෝකය මේ වන විට එදා මෙදාතුර සිටි විශාලතම තරුණ පරම්පරාව දැක ඇත. ගෝලීය දක‍ෂිණ අර්ධයේ වෙසෙන දිනෙන් දින වර්ධනය වන විශාල තරුණ ජනගහනය හේතුවෙන් ඔවුන්ගේ අවශ්‍යතා හා අභියෝග පිළිබඳ සැළකිලිමත් නොවී රියෝ 20+ පසුවිපරම් කිරීමට හෝ පශ්චාත් 2015 සහස්‍ර සංවර්ධන න්‍යාය පත්‍රය පිළිබඳව සාකච්ඡා කිරීමට නොහැකි බවට ඔබ එකඟ වනු ඇත.වර්තමාන තරුණයන් වගකීම් රැසකට මුහුණ දී සිටිති. දිනෙන් දින ඉහළ යන වැඩිමහලූ ජනතාවට සළකන අතර, තමන්ගේ ජීවිකාව සරිකර ගැනීමේ මං සොයා ගැනීමට ඔවුන්ට සිදුව ඇත. මෙම වර්ධනය වන නැඹුරුතාව කෙරෙහි සැළකිලිමත් නොවූවොත් එය ප්‍රතිපත්ති සම්පාදකයන්ට, ජාතික නායකයන්ට හා ගෝලීය ප්‍රජාවට පාලනය කළ නොහැකි මට්ටමේ ගැටලු එක සේ ඇති කරනු ඇත. 2015 වන විට ලෝක තරුණ ජනගහනය බිලියන 3ක් පමණ වනු ඇත. තරුණ අවධානය එක් ප්‍රධාන ධාරාවකට යොමු කිරීමට හා ජාතික, කලාපීය හා ගෝලීය මට්ටම්වල දැනට පවත්නා හා අනාගත සංවර්ධන වැඩසටහන් හා ඔවුන්ගේ සහභාගීත්වය සහතික කිරීමට ගෝලීය ක්‍රමෝපායක් සංවර්ධනය කිරීම අත්‍යවශ්‍යයෙන් ම කළ යුත්තකි. එවන් කථීකාවක් සඳහා මෙම ලෝක තරුණ සමුළුව උද්‍යෝගීමත් වේදිකාවක් සලසනු ඇති බවට මට විශ්වාස ය.සංවර්ධනයේ තරුණ සහභාගීත්වය සහතික කිරීමේ මූලික වගකීම රාජ්‍ය සතු වේ. මෙම වෑයම අර්ථවත් හා සාර්ථක කර ගැනීමට නායකයන් හා ප්‍රතිපත්ති සම්පාදකයන් වෙත අපි අභියෝග ගණනාවක් පිළිබඳව සළකා බැලිය යුතු වන්නෙමු.ඕනෑම සමාජ ක්‍රියාදාමයක තරුණ සහභාගීත්වය පිළිබඳව ඔබ විමසූ විට සාම්ප්‍රදායක ප්‍රතිපත්ති සම්පාදකයන්ගේ කෝණයෙන් බොහෝ විට විමසනු ලබන්නේ එවන් කාලයක් සඳහා හැකියාව, දැනුම, අත්දැකීම්, නායකත්වය හා සම්පත් ඔවුන් සතුව ඇත්ද යන්නයි. යැපෙන්නන් හෝ ප්‍රතිලාභීන් මිස වඩාත් යහපත් ප්‍රතිඵල සඳහා දායක විය හැකි ක්‍රියාශීලී හවුල්කරුවන් ලෙස තරුණයන් නොසළකා හැර ඇත.මෙම අධිපතිවාදී ආකල්ප පසෙකට දමමින් වත්මන් තරුණ ප්‍රජාව පරිණාමය වී ඇති බව හා ඔවුන්ට සමාජ සංවර්ධනයට සහභාගී වීමේ හා දායකවීමේ අවස්ථා අවශ්‍ය බවට අප පිළිගත යුතු ය. තරුණ සහභාගීත්වයට ඉඩ සැලසෙන පරිදි අපගේ සාම්ප්‍රදායක හා ගතානුගතික ප්‍රතිපත්ති සැලසුම් රාමුව හා ආයතන නැවත සකස් කළ යුතු වන්නෙමු. අප සිතන ආකාරය වෙනස් විය යුතුය. තරුණයන් සම්බන්ධයෙන් ප්‍රතිපත්ති හා චින්තන ධාරාවේ දී අප වේගයෙන් ඉදිරි පියවර ගත යුතුව ඇත.ප්‍රතිඵලදායක තරුණ සහභාගීත්වයක එකතු කළ අගයන් වන්නේ මොනවාද? ප්‍රතිපත්ති පරතර පියවීමට ආධාර වන තක්සේරු කිරීම් ඇතුළු වඩා යහපත් ප්‍රතිඵල සැලසුම් කිරීමේ දී හා ක්‍රියාත්මක කිරීමේ දී තරුණයන් සහභාගී කර ගැනීම හා අදහස් ලබා ගැනීම ප්‍රතිඵලදායක ය. ඔවුන්ගේ ගැටලු, බලාපොරොත්තු හා අභිලාශ තේරුම් ගැනීමට අපට හැකි වන්නේ ඔවුන් සමඟ සම්බන්ධවීම තුළින් පමණි. ඕනෑම ජාතියක අනාගතය වන තරුණයන් පූර්ණ ලෙස බලගැන්වීම සහතික කිරීම සඳහා ඔවුන් පෝෂණය කළ යුතු අතර, ඔවුන්ගේ අවශ්‍යතා පිළිබඳව බරපතළ ලෙස සැළකිලිමත් විය යුතුය.තරුණ සිත් බලපෑම්වලට ඉතා සංවේදී බව හා පහසුවෙන් නොමඟ යැවිය හැකි බව අපි දනිමු. මෙය සිය සටන්කරුවන් ලෙස තරුණයන් බඳවා ගැනීම හා ත්‍රස්තවාදීන් මෙවලමකට ගනී. එසේ බඳවා ගන්නා තරුණයන් බොහෝ විට තුවක්කුවේ අවසන් ඉලක්කය බවට පත් වේ. නැතහොත් ජීවත්වීමට වරම් ලදහොත් කම්පිත හා බියට පත් පරම්පරාවක් බවට පත් වේ. අමෙරිකානු ජාතික විමර්ශන තොරතුරු සේවය ලෝකයේ දරුණුතම ත්‍රස්තවාදය ලෙස හඳුන්වා දී ඇති ත්‍රස්තවාදී සංවිධානයක අභියෝග හමුවේ ශ්‍රී ලංකාව මෙම තත්ත්වයට මුහුණ දුනි. ශ්‍රී ලංකාවේ දී හිටපු තරුණ සටන්කරුවන් ත්‍රස්තවාදයේ ගොදුරු ලෙස මිස හවුල්කරුවන් ලෙස නොසළකන ලද අතර, සියලූම දෙනා යහපත් අනාගතයක් වෙනුවෙන් පුනරුත්ථාපනය කර සමාජගත කර ඇත. කිසියම් රාජ්‍ය යාන්ත්‍රණයකට වඩා මෙම නොමඟ යවනු ලැබූ තරුණයන් පුනරුත්ථාපනය කර සමාජගත කළ හැකි වන්නේ සමාජයට බව අපි දැඩිව විශ්වාස කරමු.ගෞරවනීය අමුත්තනි, නෝනාවරුනි, මහත්වරුනි,අපගේ සුවිශේෂ තරුණ ජනගහන අවශ්‍යතා හා අභිලාශයන්ට ශ්‍රී ලංකාව විශේෂ අවධානයක් යොමු කර ඇත. 1971 දී හා 1989 දී හටගත් තරුණ කැරලි දෙකක අත්දැකීම් සහිත අප සාහසික අසම්තෘප්තිය ඇති කරන හේතු පිළිබඳව විමසිලිමත් ය. විශේෂයෙන්, ප්‍රතිපත්ති සම්පාදනයේ දී හා ක්‍රියාත්මක කිරීමේ දී තරුණයන් ක්‍රියාශීලී සහභාගීකරුවන් වූ විට ආර්ථීක හා සමාජ සංවර්ධනය වඩාත් සාර්ථක බව ශ්‍රී ලංකාව පිළිගනී.ග්‍රාමීය මට්ටමේ තරුණ මූලික සංවිධාන 10,000 කට අධික අපගේ ජාලය හා ශ්‍රී ලංකා තරුණ පාර්ලිමේන්තුව හරහා අපගේ ජාතික ප්‍රතිපත්ති සැලසුම් කිරීමේ හා ක්‍රියාත්මක කිරීමේ ක්‍රියාවලියට තරුණයන් සහභාගී කර ගැනීම අපි අඛණ්ඩව සිදු කරන්නෙමු. තරුණ පාර්ලිමේන්තු මන්ත්‍රීවරුන් ප්‍රතිපත්ති සම්පාදකයන් හා සිවිල් සමාජය සමඟ ද ජාතික පාර්ලිමේන්තු මන්ත්‍රීවරුන් සමඟ ද එක්ව අදහස් හුවමාරු කර ගනිමින් ප්‍රතිපත්ති සම්පාදනය කිරීම සඳහා සම්බන්ධ වෙති. රටේ තරුණ පරම්පරාව අතර පශ්චාත් ගැටුම් ශී ලංකාවේ සාමයේ ඉවසීමේ හා සුසංවාදයේ පරමාදර්ශ පෝෂණය කිරීම සඳහා ද මෙය වැදගත් අවස්ථාවක් සලසා ඇත.ගෞරවනීය අමුත්තනි, තරුණ නියෝජිතවරුනි,පුළුල් සහභාගී කණ්ඩායම් සමූහයක් සමඟ ප්‍රතිඵලදායී සම්බන්ධතාවකින් ප්‍රත්‍යක‍ෂ තරුණ සංවර්ධනය හා බල ගැන්වීම සඳහා දායක විය හැකි ප්‍රතිඵල, ඉලක්ක ගත අවසන් ප්‍රතිඵලයක් සඳහා මෙම සමුළුව නිසැකවම ආධාර වනු ඇත. සිය ධූර කාලය තුළ මහා මණ්ඩලයේ සභාපතිතුමා තරුණ අවශ්‍යතා අඛණ්ඩව ආමන්ත්‍රණය කරනු ඇතැයි මගේ විශ්වාසයයි. තොරතුරු සපයන්නෙකුගේ කාර්ය භාරය ක්‍රියාවට නංවමින් තරුණයන් සඳහා වන එක්සත් ජාතීන්ගේ වැඩසටහන්වලට පහසුකම් සලසන හා එක්සත් ජාතීන්ට හා ඒ ආයතනවලට තරුණයන්ගේ අදහස් සපයන මහ ලේකම්ගේ තරුණ කටයුතු පිළිබඳ නියෝජිතවරයා කොළඹ ප්‍රකාශය පිළිබඳව ද එක්සත් ජාතීන්ට හා එහි ආයතනවලට තොරතුරු ලබා දෙනු ඇත.ගෞරවනීය අමුත්තනි, තරුණ නියෝජිතවරුනි,අර්ථාන්විත ක්‍රියාකාරිත්වයක් සඳහා සිය ධාරිතාවන් හා ශක්තීන් උකහා ගැනීම පිළිබඳව මනා වැටහීමක් තරුණයන්ට ලබා දිය යුතු ය. ඔවුන්ගේ නවෝත්පාදන හා නිර්මාණශීලීත්වය නව දැනුම ගවේශනය කිරීම හා අනාගතයට ලොව සූදානම් කිරීම සඳහා ඉතා වැදගත් වේ. ව්‍යවසායක තරුණයන් හරිත බලශක්තිය, තොරතුරු සන්නිවේදන තාක‍ෂණය වාණිජ ක්ෂේත්‍රයන්ට ක්‍රියාශීලී ලෙස දායක විය හැකිය.සාර්ථකත්වයේ මිහිරි හා අමිහිරි ඵල නෙළා ගැනුමට මෙන්ම වර්තමාන අත්වැරදිවල ප්‍රතිඵල විඳ දරා ගැනීමට ද තරුණයන් සූදානම්ව සිටිය යුතු ය. ජාතික හා අන්තර්ජාතික තලයන් හි දී තරුණයන් යනු හුදු සේවා භුක්තිවිඳින්නන් නොව සිය ප්‍රාජාවගේ අනාගතය සකස් කරන ක්‍රියාශීලී සහභාගීකරුවන් ලෙසට හඳුනා ගැනීම සඳහා මඟපාදනු ඇත. එබැවින් නායකයන් ලෙස අපි අනාගතය සකස් කිරීමේ දී ඔවුන්ගේ නියමාකාර කාර්යභාරය ඉටු කිරීම සඳහා තරුණ ජනතාවට ප්‍රවේශයන් සලසා දීමට බැඳී සිටිමු.මා, තරුණ ක්‍රියාකාරිකයෙකු ලෙස විශ්වාස කළ අභිප්‍රායයන් වෙනුවෙන් සටන් කළ ආකාරය මාගේ මතකයට නැඟෙයි. එදා මාගේ මිතුරන් සමඟ තරුණ ප්‍රමුඛතාවන් වෙනුවෙන් පෙනී සිටින ආකාරය, අදහස් පළ කළ ආකාරය මට එදා මෙන් අද ද මතකය. මුහුකුරා ගිය පුද්ගලයකු ලෙස ඔබ තුළ වන ජවය මට අද පෙනේ. වේදිකාවේ ඔබ නර්ථනය කළ ආකාරයෙන් මම එය දුටිමි. එම උත්තේජනය ඔබගේ දෑසින් දකින මම ඔබගේ මනෝභාවයන් හා හැඟීම් තවමත් බෙදා ගනිමි.තරුණ ජනතාවගේ අභිප්‍රායයන් ආමන්ත්‍රණය කිරීමේ හා ඔවුන්ගේ ඉදිරි ගමන වෙනුවෙන් රජයන්, තරුණයන්, සිවිල් සමාජය හා ශාස්ත්‍රඥයන් අතර සහයෝගීතාව ශක්තිමත් කරන උත්ප්‍රේරකයක් ලෙස ක්‍රියා කිරීම සඳහා සහභාගීත්ව වේදිකාවක් නිර්මාණය කිරීමට මම ඔබට දිරි දෙමි.නිර්මාණශීලී වන්න. බාධක බිඳ දැමීමට හැම විටම නව ප්‍රවේශයන් සොයා යෑමට උත්සාහ වන්න. වඩාත් හොඳ ලෝකයක් ගොඩනැඟීම සඳහා ඔබගේ ජවය හා ශක්‍යතාව යොදවන්න. වඩාත් යහපත් ලෝකයක් සඳහා ඔබ සතු මෙවලම් වන්නේ නවෝත්පාදනය හා නිර්මාණශීලීත්වය යි.ඔබ සැමගෙන්, ලෝකය නියෝජනය කරන තරුණ පිරිසගෙන් ඔබගේ රට පූජනීය ලෙස සළකන ලෙසට මම ඉල්ලා සිටිමි. එය ඔබගේ කිසිදු වෙනත් උවමනාවකට දෙවැනි විය යුතු නොවේ. එමෙන්ම එය කුමනාකාරයේ ප්‍රතිලාභයක් වෙනුවෙන් හෝ කැප කළ නොහැක. රට වෙනුවෙන් වන ඔබගේ ලැදියාව කිසිවකට පාවා දෙන ලෙසට අභ්‍යන්තර බලවේගයන්ගෙන් පීඩනයක් සිදු විය හැකි වුවත් එවන් බලපෑම්වලට සියලූ ආකාරයෙන් විරුද්ධ විය යුතුය. අපි උරුමකම් කියන සංස්කෘතීන්, සම්ප්‍රදායන්, චාරිත්‍ර විනාශ නොකර යහපත් ලෝකයක් අප සැම වෙනුවෙන් ගොඩනැගිය හැක්කේ එවිට පමණි.ඔබ සැම ට්විටර් සමාජ ජාලය භාවිතා කරන බව මම දනිමි. එබැවින් බ්‍රහස්පතින්දා ට්විටර් සංවාදයකට සහභාගී වන ලෙසට ඔබ සැමට මම ආරාධනා කරමි.තරුණයන් පිළිබඳ ලෝක සමුළුවේ සාකච්ඡා සියලූ ආකාරයෙන් සාර්ථක වේවා යැයි ද සමුළුවට සහභාගී වී සිටින්නන්ට ශ්‍රී ලංකාවේ ගත කරන කාලය අනුස්මරණීය එකක් වේවා යයි ද මම පතමි.ඔබ සැමටට තෙරුවන් සරණයි.එක්සත් ජාතීන්ගේ මහ සමුළුවේ සභාපති ආචාර්ය ජෝන් විලියම් ඇෂේ මහතා - 2015 සහස්‍ර සංවර්ධන සැලැස්ම ජය ගැනීම සඳහා දිළිදුබව සම්පූර්ණයෙන් තුරන් කළ යුතුයි. ඒ වගේම තව අරමුණු රාශීයක ඉදිරිපත් කර තිබෙනවා.ඒ සෑම අරමුණක්ම එකම ආකාරයෙන් ම සපුරා ගන්න බැහැ. එය විවිධ ආකාරයෙන් සපුරා ගත හැකියි. වත්මන් තරුණ පරපුර වාසනාවන්ත වෙලා තිබෙනවා නව තාක්ෂණය සමඟ කටයුතු කිරීමට ලැබීම නිසා. මේ තමයි ඔබට උරුම ලෝකය. ඒ නිසා සහස්‍ර සංවර්ධනය ජය ගැනීම සඳහා තරුණයා එයට ඍජු දායකත්වයක් සැපිය යුතුයි. ඔබගේ ආර්ථික තත්ත්වය කුමක් වුවත් ඔබට දක්ෂතා තිබේ නම් ඔබගේ අතීතය වර්තමානය අනාගතය තීරණය වේවි.එක්සත් ජාතීන්ගේ මහ ලේකම්වරයාගේ පණිවිඩය ඉදිරිපත් කරමින් කතා කළ එක්සත් ජාතීන්ගේ මහ ලේකම්වරයාගේ තරුණ කටයුතු නියෝජිත අහමඩ් අල් හෙන්දාවි මහතා:- ඉදිරි සහස්‍ර සංවර්ධන දර්ශකයට තරුණයන්ගේ දායකත්වය ලබා ගැනීමට සැලසුම් ක්‍රියාත්මක කරමින් තිබෙනවා. ඒ සඳහා තරුණ සමුළුවේ දී ගනු ලබන තීන්දු තීරණ අපට මහත් ආශීර්වාදයක් වේවි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=n14050713</link>
    <topic>උපකාරක පන්තිඅධ්‍යාපනයට පිළිකාවක්</topic>
    <author>ඉන්ද්‍රාණි තෝරදෙනිය</author>
    <content>අධ්‍යාපනයට කාවැදී ඇති උපකාරක පන්ති පිළිකාව ප්‍රාථමික අංශයට ද ගමන් කරමින් දරුවනගේ නිදහස මෙන්ම නිදහස් අධ්‍යාපනය ද කා දමනවා යැයි මධ්‍යම පළාත් ආණ්ඩුකාර ටිකිරි කොබ්බෑකඩුව මහතා පැවැසීය.ආණ්ඩුකාරවරයා එම අදහස් පළකළේ ඊයේ (06) පෙරවරුවේ යටිනුවර හෙක්ටර් කොබ්බෑකඩුව ආදර්ශ ප්‍රාථමික විද්‍යාලයේ ඉදිකරන තෙමහල් ගොඩනැගිල්ලේ බිම්මහල විවෘත කිරීමේ උත්සව අවස්ථාවට සහභාගි වෙමිනි.තවදුරටත් අදහස් දැක්වූ කොබ්බෑකඩුව මහතා, අවුරුදු විස්සකට පෙර විෂයකට හෝ විෂයන් දෙකකට සීමා වූ උපකාරක පන්ති දැන් සියලු විෂයයන් කරා ඔඩු දුවා තිබෙනවා. ඉහළ පන්තිවලට සීමා වූ මේ පන්ති දැන් ළදරු පාසල් දරුවන්ගේ පටන්ම පැවැත්වෙනවා.මේ සඳහා නොයෙක් ආකාරයෙන් සකසා ඇති ආකර්ෂණීය බෝඩ් ලෑලි පසුපස තම දරුවන් දක්කන දෙමව්පියන් අද ඒ ඔස්සේ දැඩි තරඟයක නියැලෙනවා. මෙයින් දරුවන්ට තිබූ නිදහස නැත්තටම නැති වී තිබෙනවා.මේ රටේ ලබාදෙන නිදහස් අධ්‍යාපනයේ වටිනාකම තේරුම් කර නොදෙන මවුපියන් උපකාරක පන්ති ගුරුවරයා මත තම දරුවාගේ විශ්වාසය ඇතිකර තිබෙනවා. මෙහි අත්වන අනිසි ප්‍රතිඵල අති භයානකයි. මෙවර අ. පො. ස. සාමාන්‍ය පෙළ විභාගයට මධ්‍යම පළාතේ දූ දරුවන් 33,000 ක් ඉදිරිපත් වී 1326 දෙනෙකු පමණ සිංහල සහ ආගම විෂය දෙකම අසමත් වී තිබෙනවා. මෙය සිංහල බෞද්ධයන් වන අපි ලැජ්ජා විය යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=n14050714</link>
    <topic>නීති විරෝධි පුද්ගල ප්‍රවාහනය වැළැක්වීමේ ශ්‍රී ලංකාවේ ක්‍රියාමාර්ග ඕස්ට්‍රේලියාවේ ඇගයීමට</topic>
    <author/>
    <content>නීති විරෝධි පුද්ගල ප්‍රවාහනය මැඩපැවැත්වීමේ ශ්‍රී ලංකාවේ කාර්ය භාර්ය ඕස්ට්‍රේලියා ආරක්ෂක අමාත්‍යවරයාගේ ඇගයීමට ලක්වී ඇත.දැනට ඕස්ට්‍රේලියාවේ නිල සංචාරයක නිරතව සිටින විදේශ කටයුතු ඇමැති මහාචාර්ය ජී. එල්. පීරිස් මහතා අඟහරුවාදා (6) කැන්බරාහි දී එරට ආරක්ෂක අමාත්‍ය සෙනෙට් සභික ඩේවිඩ් ජොන්ස්ටන් මහතා හමුවී කළ සාකච්ඡාවේ දී මෙසේ ඇගයීමට ලක්විය.මෙම හමුවේදී මිනිසුන් නීතිවිරෝධි ලෙස ප්‍රවාහනය කිරීම ඇතුළු අනිකුත් නීතිවිරෝධි ක්‍රියාකාරකම් මැඩපැවැත්වීමෙහිලා ශ්‍රී ලංකාව ඉටුකරන කාර්ය භාරය ඇගයීමට ලක් කළ ජොන්ස්ටන් මහතා මේ සම්බන්ධයෙන් අඛණ්ඩව ශ්‍රී ලංකාව සමඟ සමීපව කටයුතු කිරීමට ඕස්ට්‍රේලියාව අධිෂ්ඨානයෙන් පසුවන බව පැවසීය.ඒකාබද්ධ ක්‍රියාකාරී කණ්ඩායමේ වැඩකටයුතු පිළිබඳව සාකච්ඡා කළ අමාත්‍ය දෙපළ ඒ සම්බන්ධයෙන් අත්කරගෙන ඇති ප්‍රගතිය පිළිබඳව සිය සතුට පළකර සිටි අතර, ඉදිරියේදී ප්‍රමුඛතාව ලබාදිය යුතු වැඩකටයුතු පිළිබඳව මෙහිදී සාකච්ඡා කළහ.‍ශ්‍රී ලංකාව නාවික හා ගුවන් සේවා කේන්ද්‍රස්ථානයක් ලෙස සංවර්ධනය කිරීම සඳහා වූ රජයේ සැලැස්ම පිළිබඳව ඇමැති පීරිස් මහතා ඕස්ට්‍රේලියානු ආරක්ෂක අමාත්‍යවරයාට කරුණු පැහැදිලි කළ අතර සාමය හා ස්ථායිතාව ස්ථාපනය කිරීමෙන් අනතුරුව රටෙහි පවත්නා ප්‍රවණතා පිළිබඳවද කෙටි විස්තරයක් ඉදිරිපත් කළේය.වෙරළ ආරක්ෂක යාත්‍රාවක් පරිත්‍යාග කිරීම වෙනුවෙන් ඕස්ට්‍රේලියානු රජයට ස්තුතිය පළ කළ අමාත්‍ය පීරිස් මහතා එම යාත්‍රාව මගින් වෙරළ ආරක්ෂාව සම්න්ධයෙන් ශ්‍රී ලංකාව ඉටුකරන ක්‍රියාකාරකම්හි වර්ධනයක් පෙන්නුම් කර ඇති බැව් පැවසීය. “බේ ක්ලාස්” වෙරළ ආරක්ෂක යාත්‍රාව දැනටමත් ශ්‍රී ලංකාවට පැමිණ තිබේ. ඕස්ට්‍රේලියාවේ පරිත්‍යාගයක් වන මේ ආකාරයේම දෙවැනි යාත්‍රාව ජුනි මාසයේ දී ශ්‍රී ලංකාවට පැමිණීමට නියමිතය.ආරක්ෂක කටයුතු සම්බන්ධයෙන් දෙරට අතර පවත්නා සුවිශේෂී සවිමත් සබඳතාව පිළිබඳව සාකච්ඡා කළ අමාත්‍ය දෙපළ එය තවදුරටත් වර්ධනය කළ හැකි අන්දම පිළිබඳවද සලකා බැලූහ.අමාත්‍ය පීරිස් මහතා මෙම සංචාරයේදී ආගමන හා දේශ සීමා ආරක්ෂක කටයුතු සඳහා ඕස්ට්‍රේලියානු අමාත්‍ය ස්කොට් මොරිසන් මහතා සමගද සාකච්ඡා පැවැත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=n14050715</link>
    <topic>ගංජා කිලෝවක් ළඟ තබාගත්සැකකරුට දසදහසක ඇපයක්</topic>
    <author>සිරිසේන රාජපක්ෂ</author>
    <content>ජාවාරම් කිරීමේ අරමුණින් ගංජා කිලෝ එකක් ළඟ තබාගත් සැකකරුවකුට මාළිගාකන්ද ප්‍රධාන මහේස්ත්‍රාත් ජයකි ද අල්විස් මහත්මිය රුපියල් දසදහසක මුදල් ඇපයක් ඊයේ (06) නියම කළාය.එම මුදල් ඇපයට අමතරව රුපියල් ලක්ෂයක ශරීර ඇපයක් ද මහේස්ත්‍රාත්වරිය එම සැකකරුට නියම කළාය.කොළඹ අපරාධ කොට්ඨාසය මගින් කරන ලද වැටලීමකදී සැකකරු සන්තකයේ තිබී මෙම ගංජා තොගය අත්අඩංගුවට ගෙන තිබේ.කොළඹ අපරාධ කොට්ඨාසයේ පොලිස් සැරයන් ප්‍රේමලාල් මහතා විසින් ඊයේ මෙම සැකකරු සමඟ ගංජා තොගය මාළිගාකන්ද මහේස්ත්‍රාත් අධිකරණය වෙත ඉදිරිපත් කර තිබිණ.‍ඒ අවස්ථාවේ සැකකරු වෙනුවෙන් පෙනී සිටි නීතිඥ ආර්. රජිත ලක්මාල් අධිකරණය වෙත කරුණු ඉදිරිපත් කරමින් සිද්ධියට අදාළ ගංජා තම සේවා දායකයා වෙත නොතිබුණු බවත්, පොලිසියෙන් කරන දැනුම් දීමකට අනුව ඔහු පොලිසියට භාර වී ඇති බවත් පවසමින් ඔහු ඇප මත මුදාහරින ලෙස ඉල්ලා සිටියේය.නීතිඥ මහතාගේ එම ඉල්ලීමට අනුව මහේස්ත්‍රාත්වරිය සැකකරුට ඉහත කී ලෙස ඇප නියම කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=n14050716</link>
    <topic>මෙහෙකරුවෝ තිදෙනෙක් ලක්ෂ දහයක භාණ්ඩ සොරාගෙන</topic>
    <author>සිරිසේන රාජපක්ෂ</author>
    <content>ලක්ෂ දහයක් (10) වටිනා භාණ්ඩ සොරාගත් බවට සැකකරන කොල්ලුපිටියේ නිවසක මෙහෙකරුවෝ තිදෙනෙකු මේ මස 08 වෙනිදා දක්වා රිමාන්ඩ් භාරයේ තබන ලෙස කොටුව වැඩබලන මහේස්ත්‍රාත් ජයන්ත ඩයස් නානායක්කාර මහතා නියෝග කළේය.මෙම දේපළ සොරාගැනීම සම්බන්ධයෙන් කොල්ලුපිටියේ පදිංචිකරුවෙකු විසින් කරන ලද පැමිණිල්ලකට අනුව අත්අඩංගුවට ගෙන කොටුව මහේස්ත්‍රාත් අධිකරණය වෙත ඉදිරිපත් කිරීමෙන් අනතුරුව ඔවුන් මෙසේ රිමාන්ඩ් බාරයට පත්කෙරිණි.පැමිණිලිකරු අලුත් නිවසක පදිංචියට යාමට සැලසුම් කර නිවසේ බඩු බාහිරාදිය අස්කිරීම නිවසේ සේවකයින් තිදෙනාට භාර දී ඔහු නිවසින් පිටව ගිය බව පැමිණිලිකරු සිය පැමිණිල්ලෙන් කියා සිටී. ලක්ෂ තුනක් වටිනා ඉනේ බඳින පටි තුනක් ද, මිල අධික සුවඳ විලවුන් කුප්පියක් ද, රන් ආභරණ, රටබීම තොගයක් හා අත්බෑග් කීපයක් ද සොරාගෙන ඇතැයි පැමිණිල්ලේ වැඩිදුරටත් සඳහන් වේ.සොරාගන්නා ලද භාණ්ඩවලින් කොටසක් සැකකරුවන් ළඟ තිබී සොයාගෙන ඇතැයි පොලිසිය අධිකරණයට දැනුම් දෙන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=n14050717</link>
    <topic>පලෙයි පොලිස් ස්ථානාධිපතිවිශේෂ ඇගැයීමකට</topic>
    <author>විජයානි එදිරිසිංහ</author>
    <content>ත්‍රස්තවාදය මෙරටින් සම්පූර්ණයෙන් තුරන් කර සිව් වසරක් ගතවෙද්දී නැවත වරක් රටේ ත්‍රස්තවාදයක් ඇතිකිරීමට කටයුතු කළ ත්‍රස්තවාදී සැළසුම් හෙළිකරගෙන ඊට සම්බන්ධ කොටි නායකයන් අත්අඩංගුවට ගැනීමට හේතු සාධක හෙළිකර ගත් පලෙයි පොලිසියේ පොලිස් ස්ථානාධිපතිවරයා විශේෂ ඇගයීමකට ලක්කිරීමට පොලිස්පති එන්. කේ. ඉලංගකෝන් මහතා තීරණය කර තිබේ.මෙසේ විශේෂ ඇගැයීමකට ලක්කරන්නේ පලෙයි පොලිස් ස්ථානාධිපති ප්‍රධාන පොලිස් පරීක්ෂක ආනන්ද රාජපක්ෂ මහතායි.පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි නීතිඥ අජිත් රෝහණ මහතා ප්‍රකාශ කළේ පසුගිය මාර්තු මාසයේ දිනෙක පලෙයි ප්‍රදේශයේ පෝස්ටර් අලවමින් සිටි පිරිසක් පලෙයි පොලිස් ස්ථානාධිපතිවරයා විසින් අත්අඩංගුවට ගෙන ප්‍රශ්න කිරීමේදී එම ත්‍රස්තවාදී සැළසුම් ගැන කරුණු හෙළිකර ගැනීමට හැකි වූ බවයි.අනතුරුව එම පරීක්ෂණවල ප්‍රතිඵලයක් වශයෙන් ගෝපි, අප්පන්, තේවියර් ඇතුළු කොටි නායකයෝ තිදෙනෙක් ඝාතනය කර කොටි සංවිධානයට සම්බන්ධ තවත් 60 දෙනෙකු පමණ අත්අඩංගුවට ගැනීමට ද හැකි විය.ඊට අමතරව පෙරේදා කටුනායක ගුවන් තොටුපළේදී අප්පන් නමැති කොටි නායකයාට සහාය දී මෙරටින් පලා යාමට උත්සාහ කළ ගනේෂන් සුවානියා සහ රවින්ද්‍රන් රේගන් යන යුවළ ද අත්අඩංගුවට ගැනීමට හැකි වී තිබේ.රට තුළ විනාශයක් යළි ඇතිකිරීමට උත්සාහ කළ කොටි සංවිධානයේ තොරතුරු හෙළිකර ගැනීමට මූලික වූ පලෙයි ස්ථානාධිපතිවරයාගේ වීර ක්‍රියාව මත ඔහු විශේෂ ඇගයීමකට ලක්කිරීම ඉදිරි දින කිහිපය තුළ සිදුවෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=n14050721</link>
    <topic>ඇෆ්ගනිස්ථානයේ සිදු වූ භූ කම්පනයටජනපති මහින්දගෙන් බලවත් සංවේගය</topic>
    <author/>
    <content>ඇෆ්ගනිස්ථානයේ සිදුවූ දරුණු භූ කම්පනයෙන් හානියට පත් ජීවිත සහ දේපළ සම්බන්ධයෙන් ජනාධිපති මහින්ද රාජපක්ෂ මහතා සිය බලවත් සංවේගය පළ කරයි.මේ සම්බන්ධයෙන් ඇෆ්ගනිස්ථාන ජනාධිපති හමීඩ් කර්ෂායි මහතා වෙත ශෝක පණිවුඩයක් නිකුත්කරන ජනාධිපතිවරයා වැඩිදුරටත් මෙසේ සඳහන් කරයි.ජීවිත හා දේපළ හානි සිදුකරමින් බදක්ෂාන් ප්‍රාන්තයේ හොබෝ ගම්මානයේ සිදු වූ දරුණු භූමිකම්පාවෙන් මම බලවත් ශෝකයට පත්වූයෙමි. නායයෑමෙන් සිදු වූ මරණ සම්බන්ධයෙන් ශ්‍රී ලංකා රජය සහ ජනතාව වෙනුවෙන් ද මම පුද්ගලිකවම දැඩි සංවේගය පළ කරමි. මෙම ස්වාභාවික ව්‍යසනයෙන් තුවාල ලැබූවන්ට ඉක්මන් සුවය ලැබේවායි ප්‍රාර්ථනා කරමි.මිනිස් ජීවිතයට සිතිය නොහැකි තරම් හානි සිදුවන මෙවැනි ස්වාභාවික ආපදාවන් ඒවාට මුහුණදීමට ඇති මානුෂික ශක්තිය පිළිබඳ පරීක්ෂණයක් ද වේ. පසුගිය මාර්තු මස ශ්‍රී ලංකාවේ නිල චාරිකාවක යෙදුණ අවස්ථාවේ දී අභියෝගවලට මුහුණ දී සමෘද්ධිමත් දේශයක් ගොඩනැඟීමට ඇෆ්ගන් ජනතාවට ඇති ශක්තිය හා අධිෂ්ඨානය ගැන ඔබතුමා කළ සඳහන මට සිහිපත් වේ.මෙම විපතින් සිදු වූ බලගතු හානිවලට මුහුණ දී සිය ජීවිතය යථා තත්ත්වයට ගෙන ඒමට ඇෆ්ගන් ජනතාවට ධෛර්යයක් සහ අධිෂ්ඨානයක් තිබෙන බව මට විශ්වාසයි. මෙම අභියෝගාත්මක අවස්ථාවේදී ඔබත් ඇෆ්ගන් ජනතාවත් සමඟ අපේ සිතුම් පැතුම් බෙදා ගන්නෙමු. මැතිඳූනි, මාගේ ඉහළම ගෞරවාදරය පුදකරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=r1405071</link>
    <topic>විද්‍යාපීඨ ගුරුවරියටඅතවර කළ අය සොයයි</topic>
    <author>දකුණු පළාත් සංචාරක එස්. දීයගහගේ</author>
    <content>යක්කලමුල්ල මාරසේදුව ප්‍රදේශයේදී විද්‍යපීඨ ශිෂ්‍ය ගුරුවරියක දූෂණය කළ බව කියන සැකකරු අත්අඩංගුවට ගැනිමට යක්කලමුල්ල පොලීසිය පරීක්ෂණ පවත්වයි.මේ ගුරුවරියගේ මව තේ වත්තේ වැඩට ගිය පසු දිවා කාලයේ නිවසට ඇතුලූවු සැකකරු තමාගේ මුහුණට කොට්ටයක් තබා දූෂණය කළ බව පොලීසියට පැමිණිලි කර තිබුණි.මේ සැකකරු එම තරුණියගේ මවගේ අනියම් සැමියා බව පොලිස් පරීක්ෂණවලදී අනාවරණයවී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=r1405072</link>
    <topic>වතුර බවුසරයේ හැපී පාසල් සිසුවා මරුට</topic>
    <author>අහංගම සමූහ සහඉමදූව සමූහ</author>
    <content>වක්වැල්ල මොල්ලිගොඩදී යතුරුපැදියක් නාවික හමුදාවට අයත් වතුර බවුසරයක හැපීමෙන් යතුරුපැදියේ ගමන් කළ 15 හැවිරිදි පාසල් සිසුවකු මියගොස් ඇතැයි පෝද්දල පොලිසිය පවසයි.මේ අනතුරින් මියගොස් ඇත්තේ යූ. එල්. සුදීර නැමැති ළමයාය. අනතුර සිදුවන අවස්ථාවේ යතුරුපැදියේ තිදෙනෙක් ගමන් කර ඇති අතර අනතුරින් තුවාල ලැබූ යතුරුපැදියේ ගමන් කළ අනිත් දෙදෙනා කරාපිටිය රෝහලට ඇතුලත් කර ඇත.බූස්ස නාවික හමුදා කදවුරට අයත් මේ වතුර බවුසරය සමග යතුරුපැදිය මුහුණට මුහුණ හැපී ඇති බව පරීක්ෂණවලදී අනාවරණය වී ඇත. අනතුරට සම්බන්ධ වතුර බවුසරය සහ එහි රියදුරුද පෝද්දල පොලිසිය විසින් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=r1405073</link>
    <topic>ගලහිටියේ දී ලොරි 2ක්මුහුණට මුහුණලා ගැටෙයි</topic>
    <author>රත්නපුර දිසා වි‍ශේෂ නිරෝෂණ පෙ‍රේරා</author>
    <content>ගොඩකවෙල ගලහිටියේ දී ලොරි රථ දෙකක් මුහුණට මුහුණ ගැටීමෙන් එක් ලොරි රථයක රියැදුරෙකු තුවාල ලබා රෝහල් ගත කර තිබේ.අනතුරට ලක් වූ එක් ලොරි රථයක් රත්නපුර ඇඹිලිපිටිය මාර්ගයේ පැති බැම්මකට ද හානි සිදුකරමින් මාර්ගයෙන් ඉවතට පෙරලී ගොස් තිබිණ. ඊයේ උදේ මේ අනතුර සිදු වූ බව රක්වාන පොලිසිය කියයි.ඇඹිලිපිටිය සිට කොළඹ දක්වා ධාවනය කරමින් තිබූ සහල් පටවන ලද ලොරි රථයක් සහ කොළඹ සිට බුත්තල බලා ධාවනය කරමින් තිබූ සිවිලිම් තහඩු පටවා ගත් ලොරියක් අනතුරට ලක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=r1405074</link>
    <topic>මාතර බස් වර්ජනයක්</topic>
    <author>මාකඳුරේ ධර්මසිංහ</author>
    <content>මාතර ඩිපෝවේ ලංගම බස් රථ රියදුරන් සහ කොන්දොස්තරවරුන් රජකාරියෙන් ඉවත් වී ඊයේ (06) දා පස්වරුවේ සිට වැඩ වර්ජනයක යෙදෙන බව මාතර ඩිපෝව පවසයි.2014 මාර්තු මාසයට ඔවුනට හිමිවිය යුතු වැටුප මේ වනතුරුත් නොගෙවීම නිසා මේ වැඩ වර්ජනය ආරම්භ කළ බවත් එය ලබාදෙන තුරු මෙය දිගටම පවත්වාගෙන යන බවත් ඔවුහු පෙන්වා‍ දෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=r1405075</link>
    <topic>කොළඹ-නුවරබස් රිය කොල්ල කයි</topic>
    <author>සබරගමුව සමූහ</author>
    <content>කොළඹ සිට මහනුවර දක්වා ධාවනය වූ පුද්ගලික බස් රථයක් පෙරේදා රාත්‍රී 8.30ට පමණ ගලිගමුව බිසෝවල විහාරස්ථානය අසලදි කැබ් රථයක් හරස් කර නවත්වා එහි සිටි බස්කොන්දොස්තර වරයාට පහර දී ඔහු සතුව තිබූ රුපියල් 12000කට ආසන්න මුදලක් පැහැරගෙන පලාගිය බවට කෑගල්ල පොලිසියට පැමිණිල්ලක් ලැබී ඇත.එම අවස්ථාවේ බස් රථයේ මගින් ඉතා අඩු ප්‍රමාණයක් සිටි බවද මගීන්ට සහ රියදුරුවරයාටද බැන තර්ජනය කර කොන්දොස්තරවරයා බස් රථයෙන් බිමට බස්සවා මේ මුදල් පැහැරගැනීම සිදුකළබවද එම පැමිණිල්ලේ වැඩිදුරටත් සඳහන් වන බවද පැවසේ. කෑගල්ල පොලිසිය රථවාහන අංශය වැඩිදුරටත් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=r1405076</link>
    <topic>අකුරැස්සේ ලොරි අනතුරින් කතක් මරුට</topic>
    <author>අහංගම සමූහ</author>
    <content>උඩුගම අකුරැස්ස ප්‍රධාන මාර්ගයේ සාන්ත ආනා දේවස්ථානය අසළදී පෙරේදා (05) ලොරි රථයක හැපීමෙන් බරපතල තුවාල ලැබූ (86) හැවිරිදි කාන්තාවක් මියගොස් ඇතැයි හිනිදුම පොලිසිය පවසයි.මේ කාන්තාව පාර හරහා මාරු වෙමින් සිටියදී ලොරි රථයේ හැපී ඇති බව මූලික පොලිස් පරීක්ෂණවලදී අනාවරණය වී ඇත. හිනිදුම පොලිසිය අනතුරට සම්බන්ධ ලොරි රථය සහ රියදුරු අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=r1405077</link>
    <topic>දඹුල්ලේ කසිප්පු ජාවාර‍මේ අඹුසැමි යුවළ රිමාන්ඩ්</topic>
    <author>සීගිරිය විශේෂ</author>
    <content>දඹුල්ල හා අවට ප්‍රදේශවලට කසිප්පු බෙදා හරින අඹුසැමි යුවළක් ත්‍රිරෝද රථයකින් කසිප්පු ප්‍රවාහනය කරමින් සිටියදී කසිප්පු බෝතල් 40ක් සමඟ ඊයේ (06) සැකපිට දඹුල්ල කණ්ඩලම ප්‍රදේශයේ දී දඹුල්ල පොලිසිය විසින් අත්අඩංගුවට ගෙන ඇත.මේ අඹුසැමි යුවළ කාලයක සිට පිරිස් යොදවා මහා පරිමාණයෙන් කසිප්පු පෙරා තොග වශයෙන් අලෙවි කරන නම ගිය අය බව පොලිසිය කියයි.කණ්ඩලම ‍ප්‍රදේශයේ කසිප්පු අලෙවිකරන අයකුට කසිප්පු තොග අලෙවි කිරීමට යද්දී මේ දෙදෙනා අත්අඩංගුවට ගෙන තිබේ.දඹුල්ල පොලිසියේ දූෂණ මර්දන අංශයේ ස්ථානාධිපති පොලිස් පරීක්ෂක ගන්දරවත්ත පො.සැ. රණසිංහ, පො.කො. ජෙමිල්, තිළිණ යන නිලධාරීහු වැටලීම සිදුකළහ.සැක යුවළ දඹුල්ල මහේස්ත්‍රාත් අධිකරණයට ඉදිරිපත් කිරීමට නියමිතව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=r1405078</link>
    <topic>කෑගල්ල දිස්ත්‍රික්කයෙන් ලාදුරු රෝගීන් 12ක්</topic>
    <author>රඹුක්කන උතුර සමූහ - විපුල එස්. කුමාරතුංග</author>
    <content>මෙම වර්ෂයේ මුල් මාස හතර තුළදී කෑගල්ල දිස්ත්‍රික්කයෙන් ලාදුරු රෝගීන් 12කු වාර්තා වී තිබෙන බව කෑගල්ල දිස්ත්‍රික් සෞඛ්‍ය සේවා අධ්‍යක්ෂ කාර්යාල ලාදුරු මර්දන ඒකකයේ මහජන සෞඛ්‍ය පරීක්ෂක ජයන්පති ගුණරත්න මහතා පැවසීය. 2013 වර්ෂයේ ලංකාවෙන් ලාදුරු රෝගින් 2126ක් වාර්තාවී ඇති අතර, එයින් බෝවන වර්ගයේ ලාදුරු රෝගින් 1038ක් සහ බෝ නොවන වර්ගයේ ලාදුරු රෝගීන් 1088ක් හැටියට වාර්තා වී තිබෙනවා.ලංකාවේ රෝගීන් වැඩිපුර වාර්තා වී තිබෙන්නේ බස්නාහිර, දකුණ සහ නැ‍ඟෙනහිර ඒ අතර ප්‍රධානය. දිස්ත්‍රික්ක වශයෙන් කොළඹ, ගම්පහ, කළුතර, අම්පාර වගේම කුරුණෑගල ප්‍රදේශයෙනුත් වැඩිපුර රෝගින් වාර්තා වී තිබෙනවා.කෑගල්ල දිස්ත්‍රික්කයේ 2013 වර්ෂයේ රෝගීන් 32ක් වාර්තා වී තිබෙනවා. 2014 වර්ෂයේ අප්‍රේල් මස අවසන් වනවිට රෝගීන් 12ක් වාර්තාවී තිබෙනවා.මෙම රෝගීන් වාර්තාවීමත් සමඟ කෑගල්ල දිස්ත්‍රික් සෞඛ්‍ය සේවා අධ්‍යක්ෂ වෛද්‍ය කුමාර් වික්‍රමසිංහ මහතාගේ සහ වසංගත රෝග විද්‍යාඥ වෛද්‍ය සුජීව බණ්ඩාර මහතාගේ උපදෙස් පරිදි රෝගීන්ට අවශ්‍ය ප්‍රතිකාර සහ දැනුවත් කිරීම් ආරක්ෂිත විධිවිධාන අවශ්‍ය උපදෙස් ලබාදීම සිදුකෙරෙනවා.මෙම ලාදුරු රෝගය ගත්තාම බෝවන සහ ‍බෝ නොවන වර්ගයේ වශයෙන් ලාදුරු රෝග දෙකක් තිබෙනවා.සංවේදනය අඩු නොදැනෙන ලා පැහැති ‍ලප සුලබව දැකීම, ලප එකක් හෝ කීපයක් පමණක් බෙල්ල හෝ වැලමිට අසල ස්නායුවලට අදාළව දුර්වලතාවන්, හිරියක් පැවතීම, අත්වළ හා පතුල්වල සුව නොවන තුවාල මුහුණේ ස්වරූපය වෙනස්වීම, සම ගනකම වීම කන්පෙතිවල ගැටිති ඇතිවීම ආදිය ලාදුරු රෝගී ලක්ෂණ කීපයකි.මෙම ලාදුරු රෝගය අන් අයට ‍‍‍බෝවීමක් සිදුවන්නේ බිඳිති මාර්ගයෙනි.රෝගියකු ස්පර්ෂ කිරීමෙන් වෙනත් අයට රෝගය බෝ කළ ‍හැක්කේ රෝගීන්ගෙන් ඉතා සුළු ප්‍රතිශතයකට පමණයි. බැක්ටීරියා ශරීරගත වන අයගෙන් 90%කට රෝගය වැළ‍ඳෙන්නේ නැත.ලාදුරු රෝගියකු බවට හඳුනා ගැනීමේදී ‍බොහෝ අවස්ථාවලදී රෝග පරීක්ෂාවක් පමණක් ප්‍රමාණවත් වෙනවා. සමේ විසබීජ පරීක්ෂාවක් සිදු කිරීමෙන් පටක පරීක්ෂාව මගින් රුධිර පරීක්ෂා මගින් ඉක්මනින් රෝගය හඳුනා ගන්න පුළුවන්.නිසි ලෙස ප්‍රතිකාර ලබා ගැනීමෙන් අන් අයට රෝගය ‍බෝවීමත් සිදුවන්නේ නෑ. ලාදුරුවලට නිසි ප්‍රතිකර ලබාගන්නා අතර වුවද සාමාන්‍ය ජීවිතයක් ගත කරන්න පුළුවන්.කෑගල්ල දිස්ත්‍රික්කයේ මෙම රෝගයට ප්‍රතිකාර ලබා ගැනීමට කෑගල්ල මහ රෝහල, කරවනැල්ල, වරකාපොල මූලික රෝහල්වල පහසුකම් සලසා තිබෙන බව ලාදුරු මර්දන ඒකකයේ මහජන සෞඛ්‍ය පරීක්ෂක ජයන්පති ගුණරත්න මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=r1405079</link>
    <topic>කෑගල්ලමහ වැස්සෙන්හානි රැසක්</topic>
    <author>කෑගල්ල දකුණ සමූහ සිරිසේන රාජපක්ෂ</author>
    <content>මේ දිනවල සවස් භාගයේ ඇතිවන තද සුළං සහ වර්ෂාව නිසා කෑගල්ල දිස්ත්‍රික්කයේ බොහෝ ප්‍රදේශවල සුළු ගංවතුර, නාය යෑම්, ගස් කොලන් කඩා වැටීම් සහ අකුණු සර වැදීම් පිළිබඳ සිද්ධීන් ගණනාවක් වාර්තා වෙයි.පසුගිය දිනක සවස් භාගයේ ඇතිවූ තදබල වර්ෂාවෙන් මාවනැල්ල නගරය සම්පූර්ණයෙන්ම යටවීමෙන් කොළඹ නුවර මාර්ගයේ රථවාහන ගමනාගමනය පැය 4ක පමණ කාලයක් ඇනහිටියේය. මෙගින් සිදුවූ හානිය කොපමණදැයි ගණන් බලා නැත. මාවනැල්ල නගරය් අක්‍රමවත් ඉදිකිරීම් නිසා මෙම තත්ත්වයට ජනතාවට මුහුණ දීමට සිදුවඇති බව බොහෝ දෙනෙකුගේ මතය වී තිබේ.එමෙන්ම කෑගල්ල නගරයේ විකල්ප මාර්ගයේ පස් කන්දක් සහ ගස් කඩා වැටී එහි ගමනාගමනයද සම්පූර්ණයෙන් ඇනහිට ඇති අතර එම බාධක ඉවත්කිරීමට නගර සභාව සහ මහාමාර්ග අධිකාරිය ඒකාබද්ධ වී කටයුතු කරනු දක්නට ලැබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=r14050710</link>
    <topic>වලව මහවැලි අධිකාරියේ විශ්‍රාමිකයන්නිල නිවාස එකක්වත් තාම භාර දී නෑ</topic>
    <author/>
    <content>වලව, ශ්‍රී ලංකා මහවැලි අධිකාරියේ සේවක සේවිකාවන්ට පදිංචිය පිනිස ලබා දී ඇති නිල නිවාස, ඔවුන් විශ්‍රාම ගිය පසුවද නැවත බාර නොදී පවතින බැව් වාර්තාවේ.ඇඹිලිපිටිය දිසා රෝහල පාරේ මේ අයුරින් නැවත බාර නොදී පවතින නිල නිවාස කිහිපයක් පදිංචිකරුවන් විසින් පුද්ගලිකව බදු දී ඇති අවස්ථා ද හෙළිවේ.නිල නිවාස නොමැති කමින් සිටින සේවක සේවිකාවන්ට බලවත් අසාධාරණයක්ව පවතින හෙයින්, සේවකයින් පදිංචිය නොදරන බදු ක්‍රමයට බාහිර පුද්ගලයන් පදිංචි වී සිටින නිල නිවාස සම්බන්ධව සොයා බලා තමනට සහනයක් ලබා දෙන ලෙස,නිල නිවාස නොමැති කමින් පීඩා විඳින අධිකාරියේ සේවක සේවිකාවෝ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=r14050711</link>
    <topic>අක්ෂි ශල්‍ය වෛද්‍යවරයා ගිහින් අවුරුද්දයි තාම කෙනෙක් ඇවිත් නෑ</topic>
    <author>කන්තලේ සමූහ</author>
    <content>කන්තලේ මූලික රෝහලේ අක්ෂි ‍ශල්‍ය වෛද්‍යවරයා රෝහලින් නික්ම ගොස් මේ වනවිට වසරක කාලයක් ඉක්මගියද මෙතෙක් ඊට අනුප්‍රාප්තිකයෙකු පැමිණ නෙමැත.එසේ නමුත් විශාල වශයෙන් දිනපතා පැමිණෙන ඇසේ සුද ඉවත්කර ගැනීමේ ප්‍රතිකර්මයට විසඳුමක් ලෙස ඉකුත් දා අග්බෝපුර බටුකච්චිය ග්‍රාමීය රෝහලේදී විශේෂ අක්ෂි වෛද්‍ය සායනයක් පැවැත්වීමට කටයුතු කළ කන්තලේ මූලික රෝහලේ වෛද්‍ය අධිකාරී ඩී.ජී.එම්. කොස්තා මහතා එම ගැටලුවට තමාට හැකි පමණින් පිළියම් යෙදීය.ඒ අනුව රෝහලේ සියලු අක්ෂි වෛද්‍යවරුන්ගේ හා කාර්ය මණ්ඩලයේ ආධාර උපකාර ඇතිව බටුකච්චිය ප්‍රදේශයේදී ඇසේ සුද ඉවත්කිරීමට අවශ්‍ය පිරිස් හඳුනාගැනීම සඳහා පැවැත්වූ මේ සායනයේදී 100කට අධික පිරිසක් සුද ඉවත්කිරීමේ ‍ ශල්‍ය කර්මයන් සඳහා තෝරාගත්හ.මේ පිරිස් මතු දිනයකදී කන්තලේ මූලික රෝහලේ අක්ෂි වෛද්‍ය ඒකකයට කැඳවා වෙනත් රෝහල්වලින් අක්ෂි ‍ ශල්‍ය වෛද්‍යවරුන් ගෙන්වා එම ‍ ශල්‍ය කර්මයන් සිදුකර රෝගීන්ගේ අපසුතාවන් ‍ මදක් දුරට හෝ ඉටුකිරීම වෛද්‍ය අධිකාරිවරයාගේ අභිලාශවී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=r14050712</link>
    <topic>මින්නේරියවීදි පහන් ඔක්කොමලෙඩ ඇඳේ</topic>
    <author>ගිරිතලේ සමූහ එම්.ඒ. රසීඩ්</author>
    <content>මින්නේරිය මැතිවරණ කොට්ඨාසයේ ඇතැම් ප්‍රදේශවල වීදි පහන් බොහොමයක් අක්‍රිය වී තිබෙන නිසා රාත්‍රී කාලයේ ප්‍රදේශවල ජනතාවට දුෂ්කරතා රැසකට මුහුණදීමට සිදු වී තිබේ.දුෂ්කර ප්‍රදේශවල ඇතැම් ප්‍රධාන හංදිවල සවිකර තිබෙන අධිශක්ති විදුලි පහන් අක්‍රිය වී ඇති හෙයින් එම හංදි අවට කුඩා නගර රාත්‍රී කාලයේ අඳුරේ පවතී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=r14050713</link>
    <topic>අනේ මෙහෙමත් පෝරිසාදයෝ</topic>
    <author>මාතර සමූහ ඩබ්ලිව්.පී.ධර්මසේන</author>
    <content>පුද්ගලයන් හතර දෙනකු පහරදී මුදල් රන්මාල සහ ජංගම දුරකතනය මං‍ෙකාල්ල කෑ බවට පොලිසියට පැමිණිලිකිරීමට පැමිණි පුද්ගලයාගේ සාක්කුවේ තිබූ එම ජංගම දුරකතනය නාදවීම නිසා මංකොල්ල කෑ බව පැවැසූ භාණ්ඩ එම අවස්ථාවේම සොයා ගැනීමට හක්මණ පොලිසියට හැකිවීමේ අපූරු සිද්ධියක් මෙසේය.පසුගියදිනෙක රාත්‍රී 11.00ට පමණ හක්මණ, වැවක් අසලදී පුද්ගලයන් සිව්දෙනකු එකතුවී පහරදී මුදල් රුපියල් 3500/=ක් පවුම් 05ක රන්මාලයක් ජංගම දුරකතනයක් මංකොල්ල කෑ බවට ගස්ජාවාරම් කරුවකුගෙන් හක්මණ පොලිසියට පැමිණිල්ලක් ලැබී තිබුණි.එම අවස්ථාවේ පැමිණිල්ල සටහන් කිරීමේ යෙදුණු නිලධාරියා ළඟදී පැමිණිලිකරු වෙනුවෙන් සාක්කි දීමට පැමිණි පුද්ගලයාගේ සාක්කුවේ තිබී ජංගම දුරකතනයක් නාදවී ඇත. මේ අවස්ථාවේ පැමිණිල්ල සටහන් කරමින් සිටි උපසේවා නිලධාරියාගේ අවධානය සාක්කි කරු දෙස යොමුවී ජංගම දුරකතනය කාගේද? කියා විමසා ඇත.මේ අවස්ථාවේ එය පැමිණිලිකරු දුන්න බව පැවසීම සමඟම මේ පුද්ගලයා පරීක්ෂාකිරීමේදී කොල්ලකෑ බවට සඳහන් කර මුදල් රන්මාලය, දුරකතනය, හැඳුනුම්පත පොලිසියට සොයාගැනීමට හැකිවී ඇත.පහර දුන් පුද්ගලයින්ට මංකොල්ල කෑමේ චෝදනාවක් එල්ලකිරීමට මෙසේ අසත්‍ය පැමිණිල්ලක් සිදුකර ඇතිබවට හෙළිවූ අතර සිද්ධිය පිළිබඳව වැඩිදුර පරීක්ෂණ සිදුවෙමින් පවතී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=s1405071</link>
    <topic>ජනාධිපති රන් කුසලානය සමඟවොලිබෝල් තෑගි මුදල් දෙගුණ කරයි</topic>
    <author>ප්‍රින්ස් ගුණසේකර</author>
    <content>ජනාධිපති රන් කුසලාන වොලිබෝල් තරගාවලියේ ජයග්‍රාහකයන්ට පිරිනැමෙන තෑගි මුදල් දෙගුණයකින් වැඩි කිරීමට තීරණය වෙයි. ඒ අනුව මෙවර කාන්තා - පිරිමි අංශ දෙකේම ජයග්‍රාහක කණ්ඩායම්වලට රුපියල් ලක්ෂ 40ක පමණ තෑගි පිරිනැමීමට අපේක්ෂිතය.කාන්තා හා පිරිමි ශූරතා දිනා ගන්නා කණ්ඩායම් දෙකට රුපියල් ලක්ෂ 3බැගින් පිරිනැමීමටත් අනුශූරයන් බවට පත්වන කණ්ඩායම් දෙකට රුපියල් ලක්ෂ දෙක බැගින් ලබා දීමටත් කටයුතු යොදා ඇත. තෙවැනි ස්ථානය දිනා ගන්නා පිරිමි - කාන්තා කණ්ඩායම් දෙකට රුපියල් ලක්ෂය බැගින් පිරිනැමෙන අතර ප්‍රාදේශීය ලේකම් කොට්ඨාස මට්ටමේ සිට ජයග්‍රාහී කණ්ඩායම්වලට විශාල තෑගි මුදල් ප්‍රමාණයක් වෙන්කොට තිබීම විශේෂත්වයකි.තරගාවලියේ විශිෂ්ඨතම ක්‍රීඩක ක්‍රීඩිකාවන් සඳහා ද විශේෂ සම්මාන පිරිනැමීමට කටයුතු යොදා ඇත.ඩයලොග් ජනාධිපති කුසලාන වොලිබෝල් තරගාවලිය ජූලි මාසයේ සිට ආරම්භ වන අතර අවසන් මහා තරගය හම්බන්තොට පැවැත්වීමට කටයුතු යොදා තිබේ.උතුරු - නැගෙනහිර ඇතුලු ග්‍රාම නිලධාරී වසම් 300කට වැඩි ප්‍රමාණයකින් කණ්ඩායම් 5000ක් පමණ තරගාවලියට සහභාගී වෙතැයි සංවිධායකයෝ අපේක්ෂා කරති.පසුගිය වසරේ දී මේ තරගාවලියට ර‍ටපුරා ග්‍රාම ‍සේවා වසම්වලින් කණ්ඩායම් 4000ක් පමණ එක්ව සිටියහ. ජනාධිපති රන් කුසලාන වොලිබෝල් තරගාවලිය පිළිබඳ මාධ්‍ය හමුවක් රිට්ස්බරි හෝටලයේ දී පෙරේදා පැවැති අතර එහිදී අනුග්‍රාහක චෙක්පත ඩයලොග් ප්‍රධාන විධායක ආචාර්ය හාන්ස් විජේසූරිය මහතා විසින් වොලි‍බෝල් සම්මේලන සභාපති ඇමැති ඩිලාන් පෙරේරා මහතා වෙත පිරිනැමීය.මෙහිදී අදහස් දැක්වූ ඇමැති ඩිලාන් පෙරේරා මහතා පැවැසුවේ රන් කුසලාන වොලිබෝල් තරගාවලිය ආරම්භවනතුරු ක්‍රීඩක ක්‍රීඩිකාවන් ඉතා ආසාවෙන් බලා සිටින බවයි.'ඩයලොග් සමාගම අඛණ්ඩව වසර 10ක් මේ තරගාවලියට අනුග්‍රහය දැක්වීම සතුටට කරුණක්. ජාතික ක්‍රීඩාව නඟා සිටුවීමට බිම් මට්ටමේ සිට විවිධ ක්‍රියාකාරිත්වයන් අප ගනු ලැබුවා. මෙවැනි තරගාවලි තුලින් දක්ෂ ක්‍රීඩක ක්‍රීඩිකාවන් ශ්‍රී ලංකා පිලට එක් කර ගැනීම අපේ බලාපොරොත්තුවයි.' පෙරේරා මහතා පැවැසීය.ශ්‍රී ලංකා වොලිබෝල් පිල විදෙස් කණ්ඩායම්වලට ඕනෑම මොහොතක අභියෝග එල්ල කළ හැකි මට්ටමේ කණ්ඩායමක් බැවින් ඉදිරියේ දී පෙරැළිකාර ජයග්‍රහණ බලාපොරොත්තු විය හැකි බව ද ඒ මහතා පැවැසීය.ලෝක වොලිබෝල් සම්මේලනය මගින් ශ්‍රී ලංකාවේ ඉදිකිරීමට යෝජිත උසස් තත්ත්වයේ ගෘහස්ථ ක්‍රීඩා පිටියට යාබදව වොලිබෝල් සම්මේලන මූලස්ථානය ද ඉදිකිරීම අපේක්ෂාව බව හෙතෙම පැවැසීය.මේ අවස්ථාවට ක්‍රීඩා අධ්‍යක්ෂ ජෙනරාල් රංජනී ජයකොඩි, තරග කමිටු සභාපති කංචන ජයරත්න, ලේකම් සුසිල් රණසිංහ, උපසභාපති බණ්ඩාර හේරත් ඇතුලු පිරිසක් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=s1405077</link>
    <topic>කුලසේකර-මෙන්ඩිස් ශ්‍රී ලංකාවට ජය ගෙනෙති</topic>
    <author/>
    <content>නුවන් කුලසේකරගේ පිතිහරඹයත්, අජන්ත මෙන්ඩිස් හා සුරංග ලක්මාල්ගේ විශිෂ්ට පන්දු යැවීමත් හේතුවෙන් අයර්ලන්තයේ ඩබ්ලින් හී දී ඊයේ පැවැති පළමු එක්දින තරගයෙන් ලකුණු 79ක ජයක් හිමිකර ගැනීමට සංචාරක ශ්‍රී ලංකා පිල සමත්විය. ශ්‍රී ලංකා පිල ලබාදුන් ලකුණු 220ක ජයග්‍රාහී ඉලක්කය හඹාගිය අයර්ලන්තයට ඕවර 39.5කදී සියල්ලන් දැවී ලබාගත හැකිවුයේ ලකුණු 140ක් පමණි.පිළිතුරු ඉනිම ඇරැඹු අයර්ලන්ත පිලේ මුල් කඩුලු දෙක ලකුණු 5ක් තුළ බිඳ වැටිණි. නායක විලියම් පෝර්ට්ෆීල්ඩ් සමගින් ඉනිම ඇරැඹු පෝල් ස්ටර්ලින් ලකුණු 4කටත්, එඩ් ජොයිස් ලකුණු නොලබාත් දැවී ගියේය. තෙවැනි කඩුල්ලට නායකයා සමග එක්වු නීල් ඕ'බ්‍රියන් අයර්ලන්ත ඉනිම ගොඩනගමින් මුළු ලකුණු සංඛ්‍යාව 63දක්වා ඉදිරියට ගෙන ගියේය. අජන්ත මෙන්ඩිස්ගේ පන්දුවක් හමුවේ නීල් ලකුණු 33කට කඩුල්ල මුවා කිරීමේ වරදට හසුවීමෙන් එම සබඳතාව බිඳ වැටුණි.නීල් පන්දු 39කට මුහුණදී හතරේ පහර 5ක් එල්ල කළේය. තෙවැනි කඩුල්ල බිඳ වැටීමත් සමග අයර්ලන්ත පිලේ මැද පෙළ අසාර්ථක වීමෙන් ජයග්‍රහණයේ බලාපොරොත්තු ඔවුන්ගෙන් ගිලිහි ගියේය. තෙවැනි කඩුල්ල ලකුණු 63දී බිඳ වැටුණු අතර ශ්‍රී ලංකා පන්දු යවන්නන්ගේ පීඩනය හේතුවෙන් ලකුණු 97ක් වෙද්දී අයර්ලන්ත පිතිකරුවන් අට දෙනකු යළි ක්‍රීඩාගාරයට ගොස් සිටියේය. ‍නායක පොටර්ෆීල්ඩ්ගේ ඉනිම ලකුණු 37කට සීමාවු අතර ඔහු පන්දු 87කට මුහුණදී තිබිණි.තරගයේ වීරයා වු අජන්ත මෙන්ඩිස් ලකුණු 26කට කඩුලු 3ක් දවාගත් අතර සුරංග ලක්මාල් ලකුණු 29කට කඩුලු 3ක් හා නුවන් කුලසේකර කඩුලු 2ක් බිඳ හෙළීය.නුවන් කුලසේකර හා අජන්ත මෙන්ඩිස් නවවැනි කඩුල්ලට ගොඩනැගූ ලකුණු 43ක නොබිදුණු සබඳතාව හේතුවෙන් අයර්ලන්ත පිලේ ආරාධනයෙන් පළමුව පන්දුවට පහරදුන් ශ්‍රී ලංකා පිල කඩුලු 8ක් දැවී ලකුණු 219ක් රැස් කළේය.ඕවර 46.2කදී ශ්‍රී ලංකා ඉනිමේ අටවැනි කඩුල්ල බිඳ වැටෙන විට මුළු ලකුණු සංඛ්‍යාව 176ක් විය. ඉනිමේ ඉතිරි පන්දු 22කින් වේගවත් ලකුණු 43ක් එක් කිරීමට කුලසේකර හා මෙන්ඩිස්ට හැකිවිය. ශ්‍රී ලංකා ඉනිමට එක්වු හයේ පහර 2කම එල්ල කළ කුලසේකර පන්දු 34කින් නොදැවී ලකුණු 42ක් රැස් කළේ හතරේ පහර 3ක් ද සමගිනි. අනගි සහායක් ලබාදුන් මෙන්ඩිස් පන්දු 9කින් නොදැවී ලකුණු 18ක් වාර්තා කළේය.ශ්‍රී ලංකා ඉනිමේ පළමු කඩුල්ල ලෙස කුසල් ජනිත් ලකුණු ලබාගැනීමට පෙර දැවී ගියේය. නව උපනායක ළහිරු තිරිමාන්න ලකුණු 8කට පිටියෙන් ඉවත් වු අතර ආරම්භක පිතිකරු උපුල් තරංග ලකුණු 24ක් රැස් කර ගත්තේය. පන්දු යැවූ කෙවින් ඕ'බ්‍රියන් අතට උඩ පන්දුවක් දෙමින් ලකුණු 39ක් රැස්කරගෙන සිටි දිනේෂ් චන්දිමාල් සිවුවැනි කඩුල්ල ලෙස දැවී යනවිට මුළු ලකුණු 90ක් විය. තවත් ලකුණු 5ක් එක් වෙද්දී කිත්රුවන් විතානගේ පිටියෙන් ඉවත් වු අතර 6වැනි කඩුල්ලට ලකුණු 40ක් එක් කිරීමට නායක ඇන්ජලෝ මැතිව්ස් හා අශාන් ප්‍රියංජන සමත්වුහ.මැතිව්ස් ලකුණු 30කට දුවද්දී දැවී යෑමෙන් එම සබඳතාව බිඳ වැටුණි. ප්‍රියංජනගේ ඉනිමද ලකුණු 31කට සීමාවනවිට ලකුණු පුවරුව 160ක් විය. හත්වැනි කඩුල්ල ලෙස දැවී ගිය සචිත්‍ර සේනානායකට ලබාගත හැකිවුයේ ලකුණු 3ක් පමණි. ශ්‍රී ලංකා පිලේ ලකුණු 100 වාර්තා වීමට ඕවර 31ක් වැය විය. එහෙත් ඉනිම අග භාගයේ කුලසේකර දියත් කළ වේගවත් පිතිහරඹය හේතුවෙන් අවසන් ඕවර 5තුළ ශ්‍රී ලංකා පිලට ලකුණු 52ක් එක්විය. පන්දු යැවීමේදී ටිම් මර්ටෑග් කඩුලු 2ක් දවාගත් අතර පන්දු යවන්නන් පස් දෙනකු අතරේ එක් කඩුල්ල බැගින් බෙදී ගියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=s1405072</link>
    <topic>චෙන්නායි පෙරමුණේ</topic>
    <author/>
    <content>ඩ්වේන් ස්මිත් ඇතුළු චෙන්නායි පිලේ පළමු ‍පෙළ පිතිකරුවන්ගේ විශිෂ්ට දස්කම් හේතුවෙන් දිල්ලි ඩෙයාර්ඩෙවිල්ස් කණ්ඩායමට එරෙහිව කඩුලු 8ක පහසු ජයක් වාර්තා කළ චෙන්නායි සුපර් කිංග්ස් කණ්ඩායම මෙවර අයි.පී.එල්. තරගාවලියේ තවදුරටත් පෙරමුණ රැක ගැනීමට සමත්විය.මේ වනවිට තරග 7කට සහභාගිවී ජයග්‍රහණ 6ක් වාර්තා කළ චෙන්නායි පිල ප්‍රසාද ලකුණු 12ක් ලබා පළමු තැන සිටින අතර කිංග්ස් පන්ජාබ් පිල තරග 6කදී ජයග්‍රහණ 5ක් වාර්තා කරමින් ප්‍රසාද ලකුණු 10ක් ලබා දෙවැනි තැන පසුවෙයි. මේ අතර පෙරේදා කල්කටා පිල ලකුණු 10කින් පරාජය කළ රාජස්තාන් රෝයල්ස් කණ්ඩායම ප්‍රසාද ලකුණු සටහනේ තුන්වැනි තැන අත්කර ගත්තේය.දිල්ලි - ‍චෙන්නායි අතර තරගයේ පළමුව පන්දුවට පහරදුන් දිල්ලි පිල ඕවර 20 අවසානයේ කඩුලු 5ක් දැවී ලකුණු 178ක් රැස් කළ අතර චෙන්නායි පිල ඉනිම නිමාවීමට පන්දු 2ක් ඉතිරිව තිබියදී කඩුලු 2ක් පමණක් දැවී ජයග්‍රහණය වාර්තා කළේය. වේගවත් පිතිහරඹයක නිරතවූ ආරම්භක පිතිකරු යුගලය ඩ්වේන් ස්මිත් ලකුණු 79ක් රැස් කළ අතර බ්‍රෙන්ඩන් මැකලම් ලකුණු 32ක් වාර්තා කළේය.ස්මිත්ගේ ඉනිමට හතරේ පහර 4ක් සහ හයේ පහර 8ක් ඇතුලත් විය. ඒ සඳහා ඔහුට වැය වූයේ පන්දු 51ක් පමණි. රයිනා නොදැවී ලකුණු 47ක් රැස් කළේ පන්දු 27කට පමණක් මුහුණදෙමිනි. ඊට හයේ පහර 6ක් සහ හතරේ පහරක් ඇතුලත් විය. දිල්ලි කණ්ඩායම වෙනුවෙන් දිනේෂ් කාර්තික් ලකුණු 51ක් ද, මුරලි විජේ ලකුණු 35ක් ද රැස් කළහ.මේ අතර රාජස්තාන් රෝයල්ස් පිලේ ප්‍රවීන් තම්බේ කල්කටා පිල සමග පැවැති තරගයේ දී කඩුලු ත්‍රිත්වයක් දවා ගැනීම කැපී‍ පෙනෙන සිදුවීමක් විය. එහි දී පළමුව පන්දුවට පහරදුන් රාජස්තාන් රෝයල්ස් පිල ඕවර 20 අවසානයේ කඩුලු 6ක් දැවී ලකුණු 170ක් ලබා ගත්තේය. කරුන් නායර් ලකුණු 44ක් ද, සංජු සැම්සන් ලකුණු 37ක් ද, නායක ශේන් වොට්සන් ලකුණු 31ක්ද, අජින්ක්‍යා රහානේ ලකුණු 30ක් ද රැස් කළහ.පිළිතුරු ඉනිම ක්‍රීඩා කළ කල්කටා පිලට රැස් කරගත හැකිවූයේ ඕවර 20 අවසානයේ කඩුලු 6කට ලකුණු 160ක් පමණි. ආරම්භක පිතිකරුවන් වන රොබින් උතප්පා ලකුණු 65ක් සහ ගෞතම් ගම්භීර් ලකුණු 54ක් රැස් කළ ද එය ජයග්‍රහණය සඳහා ප්‍රමාණවත් නොවීය. පන්දු යැවීමේ දී ප්‍රවීන්ගේ කඩුලු ත්‍රිත්වයට අමතරව නායක වොට්සන් ද කඩුලු 3ක් දවාලීමට සමත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=s1405073</link>
    <topic>ආසියානු පාපන්දු සභාපති කුසලාන මූලික වටයේ තරගයකට ගුවන් හමුදාව එයි</topic>
    <author>ප්‍රින්ස් ගුණසේකර</author>
    <content>ආසියානු පාපන්දු සම්මේලන සභාපති කුසලාන තරගාවලියට සුදුසුකම් ලැබීම සඳහා පාකිස්තානය, භූතාන හා බංග්ලාදේශය සමග ශ්‍රී ලංකා ගුවන් හමුදා පිල අද තරග බිමට පිවිසේ.චැම්පියන් ලීග් පාපන්දු ශූරයන් වූ ගුවන් හමුදාව ආසියානු පාපන්දු සම්මේලන සභාපති කුසලාන තරගාවලියට එක්වීමේ අවස්ථාව උදාකරගත් අතර අනෙක් රටවල් තුනේ දක්ෂතම ක්‍රීඩා සමාජ තුන සුදුසුකම් ලැබීමේ තරග වටයට පිවිස සිටිති.මුල්ම තරගය හෙට පස්වරු 4.00ට ගුවන් හමුදාව හා භූතාන උග්සේන් ඇකඩමි පිල අතරත්, දෙවැනි තරගය පස්වරු 6.30ට පාකිස්තාන කේ.ආර්.එල්.ක්‍රීඩා සමාජය හා බංග්ලාදේශයේ ෂෙයික් රසල් පිල අතර පැවැත්වේ. මේ තරගාවලිය ලීග් ක්‍රමයට පැවැත‍්වෙන අතර හොඳම දක්ෂතා පෙන්වන කණ්ඩායම් දෙක ඊළඟ වටයට සුදුසුකම් ලබනු ඇත.ශ්‍රී ලංකා ගුවන් හමුදා පිල සම්පත් පෙ‍රේරා මහතාගේ පුහුණුව යටතේ පිටියට පිවිසෙන අතර සුමේධ ප්‍රනාන්දු කණ්ඩායම මෙහෙයවයි.ශ්‍රී ලංකා පිලට ක්‍රීඩා කරන පළපුරුදු ක්‍රීඩකයන් රැසක්ම ගුවන් හමුදා පිල නියෝජනය කරති. ගුවන් හමුදා ක්‍රීඩකයෝ පසුගිය වසරේ චැම්පියන් ලීග් පාපන්දු ශූරතාව හිමිකරගත්තේ ගෝල් 1-0කින් රිනවුන් පිල පරාජය කරමිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=s1405074</link>
    <topic>ජාතික කනිෂ්ඨ මලල ක්‍රීඩා ශූරතාවලියේ නව තරග වාර්තා</topic>
    <author/>
    <content>16න් පහළ (කාන්තා) මී.3000 ඇවිදීමේ තරගය – දිලානි ලක්ෂිකා වි.18:35:66(දඹදෙණිය මධ්‍ය මහා විද්‍යාලය)යගුලිය විසිකිරීම – ජානි ගයානා ද සිල්වා මී.11.43 (මීගමුව ආවේ මරියා කන්‍යාරාමය)16න් පහළ (පිරිමි) මී.100 – ආසිරි වි‍ජේසේකර තත්.11.21 (ගේට්වේ විදුහල රාජගිරිය)18න් පහළ (කාන්තා) රිටි පැනීම - ‍ජේ. අනීතා මී.3.00 (යාපනය මහජන විදුහල)මී.800 – නිශාන්ති දිල්හානී වි.2:14:39 (කුලියාපිටිය මධ්‍ය මහා විද්‍යාලය)හෙල්ල විසිකිරීම – එම්.ඩී.ඩී.ඒ.දිසානායක මී.37.81 (හංවැල්ල රාජසිංහ ම.වි.)18න් පහළ (පිරිමි) රිටි පැනීම – නටිතාලි ජොයිසන් මී. 3.96 (අරුණෝදය විද්‍යාලය යාපනය)යගුලිය විසිකිරීම – ඒ.එම්.මධුසංඛ මී.16.32 (සා.රීටා විදුහල වෙන්නප්පුව)20න් පහළ (කාන්තා) මිටිය විසිකිරීම – ෆාතිමා රිෂාඩ් මී.27.91 (කලුතර බාලිකා ජා.ප.)මී.3000 බාධක – එස්.පී.එම්.කේ.වීරසිංහ වි.11:18:30 (වලල රත්නායක වි.)මී‍.10000 ඇවිදීම – එම්.සී.දමයන්ති වි.57:19:8 (ශ්‍රී ලංකා නාවික හමුදාව)තුන් පිම්ම – විදූෂා ලක්ෂානී මී.12.99 (නිව්ස්ටඩ් බාලිකා විදුහල මීගමුව)මී.400 කඩුලු - කෞෂල්‍යා මධුෂානී වි.1:01:99 (කුලියාපිටිය ම.ම.වි.)20න් පහළ (පිරිමි) මි.100 – ඩී.කේ.එම්.එන්.සචින්තන තත්.10.80 (නාලන්දා විදුහල)මිටිය විසිකිරීම – ඩී.එම්.රණවීර මී.32.42 (නාවික හමුදාව)23න් පහළ (කාන්තා) මී‍.5000 - ඒ.එන්.එල්.ආරියදාස වි.17:17:66 (ගුවන් හමුදාව)මී.10000 ඇවිදීම - පී.බී.ගයානී වි.57:15:5 (යුද හමුදාව)මී.10000 – ඒ.එන්.එල්.ආරියදාස වි.35:49:05 (ගුවන් හමුදාව)23න් පහළ (පිරිමි) රිටි පැනීම – එම්.එච්.අයි.සඳරුවන් මී‍.4.50 (ගුවන් හමුදාව)මී‍.200 – කේ.පී.ඩී.එම්.ජයසේකර තත්.21.65 (නාවික හමුදාව)මී.110 කඩුලු - සුපුන් විරාජ් රන්දෙණිය තත්.14.15 (මහනුවර දි.මලල ක්‍රීඩා ස.)මී.10000 - එම්.සී.සී.නවසිංහ වි.31:04:92 (ගුවන් හමුදාව)උස පැනීම – තිළිණ කරුණාරත්න මී.2.15.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=s1405075</link>
    <topic>ජාතික යොවුන් චෙස්14න් පහළ ශූරතාව රාහුලයේ දිමුත්ට</topic>
    <author>ප්‍රියාන් ද සිල්වා මාතර ක්‍රීඩා</author>
    <content>ශ්‍රී ලංකා චෙස් සම්මේලනය සංවිධාන කළ ජාතික යොවුන් චෙස් ශූරතාවලියේ අවු.14න් පහළ වයස් කාණ්ඩයේ පිරිමි ශූරතාව දිනාගැනීමට මාතර රාහුල විද්‍යාලයේ දිමුත් ඕෂදී මිරිස්සගේ සමත්විය.මේ ජයග්‍රහණයත් සමග දිමුත් මේ වසරේ ඉන්දියාවේ නවදිල්ලි නුවරදී පැවැත්වෙන ආසියානු චෙස් තරගාවලියට හා දකුණු අප්‍රිකාවේ පැවැත්වෙන ලෝක යොවුන් චෙස් ශූරතාවලිය නියෝජනය කිරීමට සුදුසුකම් ලබාගත්තේය.කොළඹ රාජකීය විද්‍යාලයේදී පසුගියදා පැවැති තරගාවලියේ 14න් පහළ තරග අංශයට දිවයින පුරා පාසල් රැසක් නියෝජනය කරමින් ක්‍රීඩකයන් 245ක් පමණ සහභාගි වුහ.චෙස් ක්‍රීඩාවෙන් විශිෂ්ට දස්කම් දක්වන දිමුත් 2007 වසරේදී මෙරටදී පැවැති තෙවැනි ආසියානු පාසල් චෙස් ශූරතාවලියේදී අවු.7වන් පහළ ශ්‍රී ලංකා කණ්ඩායම නියෝජනය කරමින් දෙවැනි ස්ථානය හා කණ්ඩායම් පළමු ස්ථානය දිනාගැනීමට සමත්විය.2008 වසරේ පැවැති ජාතික යොවුන් චෙස් තරගාලියේදී අවු.8න් පහළ ප්‍රථම ස්ථානය දිනාගත් දිමුත් එම වසරේ පැවැති ආසියානු යොවුන් චෙස් ශූරතාවලිය හා ලෝක යොවුන් චෙස් ශූරතාවලියට සහභාගිවීමේ අවස්ථාව උදාකර ගත්තේය.පස්වැනි ආසියානු පාසල් චෙස් ශූරතාවලියේදී (2009) අවු.9න් පහළ රිදී පදක්කම දිනාගත් ඔහු 2011 වස‍රේදී පැවැති හත්වැනි ආසියානු පාසල් චෙස් ශූරතාවලියේ දී 11න් පහළ තරග අංශයෙන් රිදී පදක්කමක් දිනාගත්තේය.තමාගේ මේ ක්‍රීඩා ජයග්‍රහණ සඳහා දෙමාපියන් හා රාහුල විද්‍යාලයේ විදුහල්පති කර්නල් නිමල් දිසානායක, චෙස් භාර ආචාර්ය බී.ජී.ප්‍රියන්ත, චෙස් පුහුණුකරු තිළිණ ගුණසිංහ මහත්වරුන් ශක්තියක් වු බව දිමුත් පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=s1405076</link>
    <topic>ලේක්හවුස් රියැදුරු අංශයට ජය...</topic>
    <author>ඡායාරූපය – සමන් ශ්‍රී වෙදගේ</author>
    <content>ලේක්හවුස් ප්‍රවාහන දෙපාර්තුමේන්තුවේ වාර්ෂික සුහද හමුව සහ ක්‍රිකට් තරගාවලිය පසුගියදා කොළඹ බී.ආර්.සී.පිටියේ දී පැවැත්විණි. එහි දී ක්‍රිකට් තරගාවලියේ අවසන් තරගයෙන් රියැදුරු අංශයේ කණ්ඩායම ඕවර 6 අවසානයේ එක් කඩුල්ලකට ලකුණු 96ක් රැස් කළ අතර කාර්මික අංශයේ කණ්ඩායම ඕවර 6කදී ලැබුවේ කඩුලු 7කට ලකුණු 65ක් පමණි. ඒ අනුව රියැදුරු අංශයේ කණ්ඩායම ක්‍රිකට් ශූරතාව දිනාගත්තේය. ජයග්‍රාහී රියැදුරු අංශයේ පිල ප්‍රධාන ආරාධිතයන් වූ ලේක්හවුස් සාමාන්‍යධිකාරී අභය අමරදාස, කර්තෘ මණ්ඩල අධ්‍යක්ෂ සීලරත්න සෙනරත්, මෙහෙයුම් අධ්‍යක්ෂ උපුල් දිසානායක, නීති අධ්‍යක්ෂ රසාංග හරිස්චන්ද්‍ර, ප්‍රවාහන ප්‍රධානී එන්.එස්.ඉලංගකෝන් මහත්වරු සමග..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=f1405071</link>
    <topic>ලෝකයේ තරුණ හඬආසියාවෙන් ඇහෙන පළමු වතාවයි මේ</topic>
    <author>සාකච්ඡා කෙළේ ධම්මික සෙනෙවිරත්න</author>
    <content>ශ්‍රී ලංකාවේදී පැවැත්වෙන ලෝක තරුණ සමුළුව නිමිතිකොට ගනිමින් අධ්‍යාපන නියෝජ්‍ය අමාත්‍ය සහ තරුණ කටයුතු හා නිපුණතා සංවර්ධන අමාත්‍යංශයේ අධීක්ෂණ මන්ත්‍රී මොහාන් ලාල් ග්‍රේෙරා මහතා සමඟ කළ සාකච්ඡාවකි.* මේ දිනවල ශ්‍රී ලංකාවේ දී පැවැත්වෙන ලෝක තරුණ සමුළුවේ සාර්ථකත්වය පිළිබිඹුවන කාරණා ලෙස ඔබ දකින්නේ මොනවා ද?මෙවර ලෝක තරුණ සමුළුව මෙතෙක් පැවැති ඒවාට වඩා වෙනස්. මෙය තරුණ සමුළුව යනුවෙන් හැඳින් වුණත් මේකට සහභාගිවෙන්නෙ තරුණ ප්‍රජාව පමණක්ම නොවෙයි. ඒ අනුව මෙය තරුණයන් සඳහා ලෝක සමුළුවයි. ලෝක තරුණ ප්‍රජාව මේ සඳහා සහභාගි වන අතර ප්‍රතිපත්ති සම්පාදකයන්, විවිධ රාජ්‍ය නිලධාරීන්, ජාත්‍යන්තර සංවිධාන, එක්සත් ජාතීන්ගේ සංවිධානයේ විවිධ ආයතන හා නිලධාරීන් ආදී විවිධ නියෝජනයන් මෙහි තිබෙනවා. ඒ වගේම එක්සත් ජාතීන්ගේ සංවිධානයේ සභාපති ජෝන් විලියම් අෑෂ් මහතා සහ එ.ජා. සංවිධානයේ තරුණ කටයුතු පිළිබඳ දූත නිලධාරියා වන අහමඩ් අල් හෙන්දාවි මහතා මහලේකම් බැන් කී මූන් මහතා නියෝජනය කරමිනුත් මීට සහභාගිවෙනවා.මීට කලින් පැවැති සමුළු අවසානයේ තරුණයන් විසින් එක් ප්‍රකාශනයකුත් ප්‍රතිපත්ති සම්පාදකයන්, දේශපාලන නායකයන් ආදීන් විසින් තවත් ප්‍රකාශනයකුත් ව‍ශයෙන් ප්‍රකාශන 2ක් නිකුත් කළා. 2010 මෙක්සිකෝ සමුළුවේදීත් ප්‍රකාශන 2ක් ඒ අන්දමට නිකුත් වුණා. මේ දෙකෙන් තැනක් ලැබුණේ තරුණයන්ගේ ප්‍රකාශනයට නොව අනෙකටයි. තරුණයන්ගේ ප්‍රකාශනය ගැන සංවාදයක් ඇතිවූයේ නෑ. නමුත් මෙවර මේ කාණ්ඩ දෙකම එකතු වී නිකුත් කරන්නේ එක් ප්‍රකාශනයක් පමණයි. ඒ ලෝක තරුණ සමුළුවේ කොළඹ ප්‍රකාශනය. ඉදිරි කාලයේදී සංවාදයට හා අවධානයට ලක්වන්නේ එම ප්‍රකාශනයයි.මෙවර සමුළුව සඳහා රටවල් 30ක පමණ තරුණ කටයුතු භාර ඇමැතිවරු සහභාගි වී සිටිනවා. තරුණ කටයුතු පිළිබඳ ඉහළ පෙළේ නියෝජිතයන් රාශියකුත් සහභාගි වෙනවා. ඔවුන් සියලු දෙනාගේම එකතුවෙන් තමයි 9 වැනිදා රාත්‍රියේ කොළඹ ප්‍රකාශනය එළිදක්වන්නෙ. එය 2015 වර්ෂයේ පටන් ලොව පුරා රටවල සංවර්ධන ක්‍රියාදාමයන්ට අදාළ ප්‍රතිපත්ති තීරණය කිරීමේදී බලපෑම් සහගත වෙයි කියන සුබවාදී අපේක්ෂාව අපට තියෙනවා.මෙතෙක් පැවැති ලෝක තරුණ සමුළු අතරින් වැඩිම සහභාගිත්වයක් ඇති සමුළුවත් මෙයයි. ලෝකයේ රටවල් 196න් 162ක්ම මීට සහභාගිවෙනවා. ඒ කියන්නේ රටවල් 85%ක් විතර. මේ සෑම අතකින්ම බලනවිට මෙවර සමුළුව විශේෂයි.* තරුණයා පිළිබඳ අර්ථකථනය මෙන්ම ලෝක තරුණ ප්‍රජාව අතර ඇති සමානකම් හා විවිධත්වය ඔස්සේත් මෙවැනි සමුළුවක අවශ්‍යතාව තේරුම් කරන්නේ කෙසේද?ලෝකයේ වැඩියෙන්ම ප්‍රශ්න තියෙන්නේ තරුණයාට වගේම ලෝකයේ අනාගත ගමන් මඟ තීරණය කරන්නෙත් තරුණයායි. දරිද්‍රතාව, කුසගින්න, සෞඛ්‍ය, යහපාලනය, විරැකියාව ආදී කාරණා සම්බන්ධයෙන් මෙන්ම අසාධාරණයට එරෙහිවත් ඉදිරියෙන් සිටගත යුත්තේ තරුණයායි. ඔවුන්ගේ හඬ, ගමන් මඟ, සිතුම් පැතුම් ආදිය ඔවුන්ගේ අයිතියක්, තරුණයා ගෙන් තොරව ලෝකයට යහපත් වර්ධනයක් ගැන කතා කරන්න බෑ.අද ලෝක ජනගහනයෙන් 18%ක් තරුණයන්. අපේ රටේ ජනගහනයෙන් 26%ක්ම තරුණයන්. ඒ කියන්නේ අපටදැන් තරුණ බෝනස් එකක් තියෙනවා. මිලියන 21ක් වන අපේ ජනගහනයෙන් මිලියන 5.6ක් තරුණයන්. එතකොට මේ සම්පත කොහොමද සමස්ත සංවර්ධනයට, විශේෂයෙන් ආර්ථික සංවර්ධනයට මෙහෙයවන්නේ කියන එක ගැන අපට සිතන්න වෙනවා.ඔවුන්ගේ අධ්‍යාපනයට, අදාළව තෘතීය හා වෘත්තීය අධ්‍යාපනය වගේ කාරණා ගැනත් රැකියාවක පිහිටුවීම, පවුල් සෞඛ්‍ය, ලිංගික සෞඛ්‍යය, මාතෘ සෞඛ්‍ය, ළදරු මරණ ආදී කාරණා ගැනත් මෙහිදී අපට අවධානය යාමු කරන්න වෙනවා. මෙවැනි ප්‍රශ්න-වලින් ලෝකයේම වැඩියෙන්ම බැටකන්නේ තරුණයන් වැඩිහිටියන් මේවායින් තෙම්පරාදුවෙලා ඔවුන්ට දරාගන්න පුළුවන්. හැබැයි තරුණයා එසේ නෙවෙයි. ඔවුන්ට දැනෙනවා වැඩි නිසා විශාදයට පත්වෙනවා. ඒකෙ ප්‍රතිඵලය සියදිවි නසා ගැනීම, සමාජ විරෝධී කැරැලි ගැසීම වගේ දෙයක් විය හැකියි. එනම් ස්වයං විනාශයක් වගේම සාමූහික විනාශයකුත් වෙන්න පුළුවන්.නමුත්, තරුණ ශක්තිය හරියට ඉලක්ක ගත කළොත් එය ආර්ථික සංවර්ධන ක්‍රියා වලියට විශාල පිටිබලයක්. ලෝකයේ සිටින මිලියන 1800ක් පමණ වන තරුණයන් ගෙන් 67%ක්ම සිටින්නේ ආසියාවෙ. 12% අප්‍රිකාවෙ.එනම් ලෝක තරුණ ප්‍රජාවගෙන් 79%ක්ම ඉන්නෙ ආසියා හා අප්‍රිකා රටවලයි. මේක ඉතාවැදගත් කාරණයක්. ලෝකයේ නොයෙක් ප්‍රශ්න වැඩිවශයෙන් දකින්න තියෙන්නෙත් මේරටවලයි. ඒවායේ සිටින 79%ක් වූ තරුණ ප්‍රජාවගෙන් 42%කගේම ආදායම දිනකට ඇ. ඩො. 2ට අඩුයි. එතකොට ඔවුන්ට ඇති ප්‍රශ්න ගැනසිතා ගත හැකියි.එ.ජා. සහශ්‍ර සංවර්ධන ඉලක්ක (M D G) අතරින් පළමු වැන්න දිළිඳුකම හා කුසගින්න තුරන්කිරීමයි. වර්ෂ 2015 වනවිට මේ ඉලක්ක සපුරාගත යුතු වුවත් ලෝකයේ තරුණයන්ගෙන් 45%කගේ දෛනික ආදායම තවමත් ඇ. ඩො.2ට අඩුයි. වසර 2015 දී පශ්චාත් සහශ්‍ර සංවර්ධන ඉලක්ක යුගයේදී එක්සත් ජාතීන්ගේ සංවිධානය නව යෝජනා ඉදිරිපත් කරනවා නම් ඔවුන් වැඩියෙන්ම සවන්දිය යුත්තේ ලෝක තරුණ ප්‍රජාවටයි. එයිනුත් විශේෂයෙන් ආසියා අප්‍රිකා තරුණයන්ගේ හඬටයි.ඒ හඬ ආසියාවෙන් නැඟෙන පළමු වතාව තමයි මේ. ආසියානු රටක මේ සමුළුව පැවැත්-වෙන්නේ පළමුවරටයි. ඒකත් ඉතාමත් වැදගත් කාරණයක්.* මෙවර සමුළුවට සහභාගිවීම සඳහා ලෝක තරුණ ප්‍රජාවට තිබූ උනන්දුව ගැන ඔබ මොකද කියන්නෙ?අන්තර්ජාලය ඔස්සේ ලෝකය පුරා නියෝජනය වන පරිදි ඉල්ලුම් පත්‍ර 8000ක් පමණ ලැබුණා. එම ඉල්ලුම්පත් ජාත්‍යන්තර තරුණ කාර්ය සාධක බළකාය මඟින් සලකා බලා 350ක් තෝරාගත්තා. ඊට අමතරව ලෝකයේ රටවල් 196කින් දෙදෙනා බැගින් මීට සහභාගි කරවන ලෙස අපි ඒ යෞවනකටයුතු අමාත්‍යාංශ වලින් ඉල්ලීමක් කළා. ඒ අනුවත් 324ක් සහභාගි වෙනවා. රටවල් 162කින් දෙදෙනා බැගින්. මේ විදිහට ලෝකයේ ඈත කෙළවර පටන් මෑත කෙළවර දක්වාම මීට සහභාගිත්වයක් තියෙනවා.විශාල දුෂ්කරතා දරාගෙන ලතින් අමෙරිකානු රටවලින් පවා තරුණයන් මෙහි පැමිණ සිටිනවා. මොකද ඒ රටවලට සෘජු ගුවන්ගමන් පහසුකම් නෑ.ඔවුන් අමෙරිකාවට ඇවිත් එක්සත් රාජධානිය හෝ මැදපෙරදිග හරහා පැමිණියයුතුයි. අමෙරිකාව ඔවුන්ට වීසා ලබාදෙන්නෙත් නෑ. තමන්ගේ රටේ ගුවන් තොටුපොළට එන්නත් සැතපුම් සියගණන් දුර දුෂ්කරතා බිඳගෙන පැමිණි තරුණයන් ඒ බව අපට කිව්වා. අඩු පහසුකම් සහිත දුගී දුප්පත් තරුණයන් වෙනුවෙන් අපි ගුවන් ටිකට්පත්වලට පවා අනුග්‍රහය දැක්වූවා. එය වියදමක් ලෙසටත් අප සලකන්නේ නෑ. ඔවුන් විඳි දුක් වේදනා අසද්දී එවැනි සහනයක් සැලසීමට හැකිවීමත් විශාල දෙයක්. ඔවුන් ඉතා සතුටෙන් සමුළුවට එක්වෙනවා. මීට අමතරව විශේෂ අවශ්‍යතා ඇති අයත් පැමිණියා. කවුරුහරි කියනවා නම් මේවාට වැය කරන මුදල් අපරාධයක් කියලා, ඒකඉතාම අසාධාරණ ප්‍රකාශයක්.* මෙවර ලෝක තරුණ සමුළුව පැවැත්වෙන්නෙ තරුණ නැඟිටීම් දෙකක හා තිස් අවුරුද්දක යුද්ධයක අඳුරු අත්දැකීම් ඇති රටක, මේවායින් වැඩිපුරම අහිමි වුණෙත් තරුණ ජීවිත. ඒ කටුක අතීතය මතින් පැමිණ අද මෙවැන්නක් කිරීමට හැකිවීම හා මේ ඔස්සේ අනාගතය ගැන අවධාරණය කරන්නේ කෙසේද ?තරුණ නැඟිටීම් දෙකක හා කුරිරු යුද්ධයක අත්දැකීම් ඇතිව රටේ තරුණ පරපුර බලගැන්වීම හා රටේ අනාගතය සඳහා ඔවුන් හැඩගැස්වීම මහින්ද චින්තන ඉදිරි දැක්ම වැඩපිළිවෙළ ප්‍රකාරව පෙරට ගෙනයාම ගරු ජනාධිපතිතුමා පැවරුවේ තරුණයන් පිළිබඳ ඉතා සංවේදීව සිතන, අත්දැකීම් ඇති ඩලස් අලහප්පෙරුම ඇමැතිතුමාට. එතුමා මීට දෙවසරකට උඩදී යොවුන් පාර්ලිමේන්තුව අරඹලා ඉතාම සාර්ථකව ඉදිරියට ගෙන යනවා. අපේ පාර්ලිමේන්තුවේ වගේම ඒ ක්‍රියාදාමයන් සිදුවෙනවා. හැන්සාඩ් පවා මුද්‍රණය වෙනවා. ඒවා අමාත්‍යාංශවලටත් යොමුකරන නිසා ඒ ඒ ක්ෂේත්‍ර ගැන තරුණ සිතුම් පැතුම් අදහස් අදාළ ඇමැතිවරුන්ට ඉදිරි වැඩපිළිවෙළ සඳහා ප්‍රයෝජනයට ගත හැකියි.එ.ජා. මානව හිමිකම් මහකොමසාරිස් නවි පිල්ලෙ මහත්මියත් යොවුන් පාර්ලිමේන්තුව නැරඹුවා. මං හිතන්නෙ එතුමිය අපි ගැන හොඳක් කිව්වා නම් ඒ මේ ගැනයි. මේ ක්‍රියාදාමය ගැන විශාල ලෙස පැහැදුණා. ලෝකයට ආදර්ශයක් ගත හැකි දෙයක් හැටියට මෙය දුටුවා.2010 මෙක්සිකෝවේ ලෝක තරුණ සමුළුවට සහභාගි වෙලා ඩලස් අලහප්පෙරුම ඇමැතිතුමා මීළඟ සමුළුව ශ්‍රී ලංකාවේ පැවැත්වීම ගැනයම් ප්‍රකාශයක් කළා ද අද එය සැබෑවක් වී තිබෙනවා. අපේ රටේ තරුණයන් ලෝකයට රැගෙන යාමට අවකාශ සැලසීමත් මේ සිදුවීම හරහා සිදුවෙනවා. 71’දී 89’ දී ප්‍රජාතන්ත්‍රවාදී ප්‍රවාහයෙන් බැහැරවී තරුණයන් ඉල්ලා සිටි දේවල් අද ඔවුන්ට බන්දේසියක තබා තිළිණකොට තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=f1405076</link>
    <topic>සතිපතා පළවන පැරැණිතම සිංහල පුවත්පත ඥානාර්ථ ප්‍රදීපය</topic>
    <author> </author>
    <content>ආරම්භය 1866 ජුනි 07අදට වසර 148කට පෙර 1866 ජුනි මස 07 දින පීටර් ඉලාරි පියතුමාගේ අධ්‍යක්ෂකත්වයෙන් හා ජුවාන් ප්‍රනාන්දු මහතාගේ කර්තෘත්වයෙන් ඇරැඹි ඥානාර්ථ ප්‍රදීපය දැනට ශ්‍රී ලංකාවේ පළවන පැරැණිතම සතිපතා පුවත්පතයි.වසර 148ක් සිංහල ජාතියට, සිංහල භාෂාවට, සිංහල සාහිත්‍යයට, සිංහල සංස්කෘතියට ඥානාර්ථ ප්‍රදීපයෙන් කළ සේවාව අතිමහත්ය. වසර 100ක් නොකඩවා පළවු එකම දිනපතා පුවත්පත දිනමිණ පුවත්පත 1909 ඇරැඹි අතර එය 1915 සිංහල මුස්ලිම් කෝලහල අවදියේ මාස කිහිපයකට නැවතී නැවත ඇරැඹිය.ඥානාර්ථ ප්‍රදීපය වසර 1866 ජුනි මස 07 දින ඇරැඹි අදට වසර 148ක් නොකඩවා පළවූ සතිපතා පුවත්පතක් වූ මෙය එක් අවස්ථාවකදී පමණක් 1869 කලාප කිහිපයක් පලකිරීමට නොහැකි වී ඇති බව වර්තමාන ඥානාර්ථ ප්‍රදීපයේ කර්තෘ සාන්ත සාගර හෙට්ටිආරච්චි පියතුමා පවසයි.මුලින්ම ඥානාර්ථ ප්‍රදීපය පුවත්පතේ මුද්‍රණ කරුත් කර්තෘත්වූයේ කොළඹ මෝදර පිෂර්ස් හිල් හි නොම්මර 47 දරන නිවසේ විසු ජුවන් ප්‍රනාන්දු මහතායි.නොවක් බවින් සදා දෙ ලෝ සුවේ පොවාඋදක් නැණේ අරුත් වඩා පහන් බවේ හොවාමෙලක් පුවත් සසුන් ලොවේ දැයේ හරේ වවාසියක් වසක් පිරේ මෙදා උදම් හැගුම් මවාප්‍රදීපය ඇරැඹීමට මුල්කරගත් සැබෑ හේතුන් පළමු පත්‍රයේ ප්‍රකාශනයකින් මෙසේ සඳහන් විය.ලංකාවේ හවුල් ගණන් නියම වූ කතෝලික සමාගම, යෙදවු මුල් මුදල පවුම් 2000යි.ලක්දිව දක්ෂිණ බාග ඥාණ පදවිය පාලනය කරන අති ගෞරවනීය ඉලාරී යෝන් සිල්ලානි ධම්මාචාර්ය රාජගුරු ප්‍රසාදීන් වහන්සේගේ සහ එම පදවියේ නොයෙක් ප්‍රේරිත ස්ථානවල ක්‍රියාකරන ගරු ප්‍රසාදින් වහන්සේලාගෙන් ආධාර ඇතිව පිහිටුවන ලද ඉහත කී කතෝලික සමාගමේ ප්‍රතිෂ්ඨාධාර තැනගේ යෝජනාවක් පිට ඥානාර්ථ ප්‍රදීපය නම් වූ මේ ප්‍රවෘත්ති පත්‍රය ප්‍රසිද්ධ කිරීමට පටන් ගත්තේමු.මෙහි සත්‍ය දේව ධර්ම, රාජනීති, ශිල්පශාස්ත්‍ර, වෙළෙඳාම්, කර්මාන්තාදියට අදාළ වග වාසගම්ද, ස්වදේශ, පරදේශ ආරංචිද, සිත් ප්‍රිය කරන කථා වස්තුද දැන්වීම් පත්‍ර සහ වැදගත් කියුමුත් ප්‍රසිද්ධ කරණු ලැබේ.1866 ජුනි 7 වැනිදා පළවු ඥානාර්ථ ප්‍රදීපයේ මුල්පිටපත් මුද්‍රණය වූයේ කොටහේන සාන්ත ලුසියා ආසන දෙව්මැදුර යාබද මුද්‍රණාලයේය. මේ පත්‍රය ආරම්භ කිරීමට මූලික හේතුව වී තිබෙන්නේ අනත් දරු මඩම්වල නඩත්තුව සඳහා ආධාර ලබා ගැනීමයි. එවකට පත්‍රය පිටු 8 කින් යුක්ත වූ අතර ප්‍රමාණය අගල් 11 x 8 ½ ක් විය. මිල තුන් මසකට නියම වූ මිල සිලින් 2කි. අවුරුද්දකට සිලින් 08කි.කිසියම් හේතුවක් නිසා 1869 කලාප කිහිපයක් මුද්‍රණය කිරීමට නොහැකි වී නැවතත් ආරම්භ කර ඇති මේ පුවත්පත. 1884 වසරේදී නැවතත් නැවතී තිබී ඇරැඹී ඇති බව කලු කොඳයාවේ ප්‍රඥාශෙඛර හිමි සිංහල පුවත්පත් සඟරා ඉතිහාසය පොතේ සඳහන් කරයි.“1884 දෙසැම්බර් 6 දින ලක්මිණි පහන” ඥානාර්ථ ප්‍රදීපය ගැන මෙසේ සඳහන් කරයි.පසුගිය 1 දින දාතමින් නිකුත් කරන ලද කතෝලිකයන්ගේ මෙම පත්‍රයේ පළමු වෙනි කොපියක් අප වෙතද එවන ලදුව පිළිගෙන කියවා බැලීමු. මීට ඉහතිදිත් කතෝලිකයන්ගේම “ඥානාර්ථ ප්‍රදීප” නමින් ප්‍රවෘත්ති පත්‍රයක් බොහෝකල් පැවති නටබුන් වෙන්නට යෙදුනේය. මේ පටන් ගත් පත්‍රය ඒ වෙනුවට පටන් ගත් එකක් වෙන්ට ඇති...“ඥානාර්ථ ප්‍රදීපයේ පුවතකට යටින් යෙදු කවක්එක ලෙස දුඟි ලද දියුණුව කර සු මුලක කුස වැඩ ඇති තතු සැම පතුර මුදැක තොස වන සස යුවලැස කරැයො මු‍නෙක දෙස නැණරුත් මේ පහණ දල්ව මු1866 පැරැණි ඥානාර්ථ ප්‍රදීපයෙන්යාපනේ සිදුවූ සිය දිවි නසා ගැනීමක්සිටියාර්තෙරු නම් ගමේ එක් ගැමියෙක් සිය බිරිය නැසූ දුකින් බෙල්ලේ වැල් පොටක් ලාගෙන එල්ලුම් කා එම විටම ප්‍රාණය හානිකර ගත්තේය...තවත් මරණ ආරංචියක්...ඊළඟ ඉරිදා රාවතාවත්ත තැබෑරුමේ සයි අයියා රත්මලානේ පාරේ දී මැරිච්චි. මීට හේතුව නම් ගොන් දෙන්නෙක් ඔට්ටු කර එලවීමක් තිබී මුන්දෑත් එක පැත්තකට පවුමක් ඔට්ටු තිබ්බා සහ ඒ පැත්ත දිනූ බව ආරංචි වී සන්තෝ‍ෙෂට දිනුම් ගන්ඩ දුවද්දී ඇදගෙන වැටී එවලේම මලාළු‘මොරටුවේ මඤ්ඤොක්කා වත්තේ ගෑණු ඉස්කෝලෙට මැහුම් ගුරුන්නාන්සේ නිතරම දවල්වෙලා එනවා.එසේ එන්නේ මක්නිසාද නම් ළමයින් ගෙවල්වලින් වේලාසනින් එවන්නේ නැති නිසාය. අකුරු පාඩන් ගත්තායින් පසු මැහුන්වල වැඩ පටන් ගන්න නිසා දවල් වෙලා එනවාළු. ළමයිගේ අම්මණ්ඩිලා දරුවන්ට දෙලෙවේ වැඩ සඳහා පිහිටා තිබෙන ස්කෝලවල ගුරුන්නාන්සේලාගෙන් ගන්ඩ වැඩ ගැන උඹලා බාදා නොකරල්ලා ...’අපේ කියන හැඟීමෙන් අපේ ජනතාවට කතෝලික දහම අපේ හෙළ හැදියාවෙන්ම කියාදීමට ප්‍රදීප පුවත්පත හොඳ කාර්යයක යෙදෙනවා. අන්තර් ජාලය හා රටවල් ගණනාවකම ශ්‍රී ලාංකිකයන් මේ පුවත්පත අද කියවනවා. ඒ වගේම උතුරු කරේ ඥානාර්ථප්‍රදීපය දෙමළ භාෂාවට පරිවර්තනය කරල ප්‍රචාරය වෙලා තිබෙනවා. මැසෙන්ජර් කියා ඉංග්‍රීසි භාෂාවෙන් රට පුරා ප්‍රචලිතයි. එමෙන්ම රටේ පොදු ආධ්‍යාත්මික ප්‍රගමණයට කතෝලික චින්තනයෙන් දැනුවත් කිරීම අපේ එකම පරමාර්ථයයි.අද අප පත්තරය බෞද්ධ ජනතාව කියවන අතර බෞද්ධ වියතුන් ප්‍රදීපයට ලිපි ලේඛන පවා සපයනවා.අප ප්‍රදීපයත් සමඟ ශ්‍රී ලාංකීය සභාව තුළ ලාංකීය හැඟීමෙන් පොදුවේ කටයුතු කරන්නට බැ‍ඳෙන අතරම, රටතුළත් -ජාතීන් තුළත් - වෙනත් ආගමිකයන් අතරද සුහද සම්බන්ධකමක් ඇතිකර ගනිමින් දහමේ වර්ධනය හා උන්නතිය වෙනුවෙන් පොදු මිනිස් පවුලේ සහජීවනය හා සංහිඳියාව වෙනුවෙන් අපි කැප වෙනවා.අප පුවත්පත ජාති - ආගම් භේදයෙන් තොරව අගතිගාමී නොවී පොදුවේ කටයුතු කරනවා. ඒ වගේ කතෝලික සභාවට කිසියම් හිංසනයක් වෙනවා නම් අපි නොබියව ක්‍රියාත්මක කරනවා. තවත් විශේෂ දෙයක් කිව යුතුයි. එනම් අන්තර් ජාලය හරහා බොරු ප්‍රලාප පතුරුවමින් සභාවට මඩ ගසන අයට උත්තර ලියන්නත් අපි කිසිදාක පසුබට වෙන්නෙ නැහැ.දේශපාලනය අතිනුත් අපි හරි දේට හරි කියනවා ඇරෙන්න වැරදි දේට අපි කවදාවත්ම හරි යයි කියන්නෙ නැහැ. මේ රටේ සිදුවන අසාධාරණකම් දුටු හැම අවස්ථාවකම ඒක පාක්ෂි නොවී රටට සත්‍ය පෙන්නුම් කළා. ඉදිරියටත් එහෙමයි.1866 ජුනි 07 ආරම්භක කර්තෘජුවන් ප්‍රනාන්දු මහතාජෝසප් අම්බ්‍රෝස් මහතාවී. චාර්ලිස් පෙරේරා මහතාජෝන් පහමුනේ පියතුමාඒ. ජේ. දබරේරා මහතාඩී. පී. කුරුකුලසූරිය මහතා(මොහු වසර 42ක් කර්තෘධුරය දැරීය)මුල් යුගයේ කර්තෘධුර දැරූ මේ අයගේ ඡායාරූප සොයා ගැනීමට නොහැකි වියජනේරු නිවාඩුව සඳහා මේ දිනවල කතෝලික යන්ත්‍රාලය වසා දමන බැවින් ලබන බුද දින පත්‍රය නිකුත් කරනු නොලැබේ. වසර 100කට පැරණි බොහෝ ආයතනවල අද ද මේ ජනවාරි මාසයේ ජනේරු නිවාඩුව සේවකයන්ට ලබා දෙයි‍. අප දිනමිණ පුවත්පත මුද්‍රණය කරන ලේක් හවුස් ආයතනය ද සෑම වසරකම ජනවාරි 01 දින සේවකයන්ට නිවාඩුවක් ලබා දේ.1030දෙනකුගෙන් යුත් පවුලක් ප්‍රංශයේ ලිලි නගරයෙහි ඇම්. චාර්වට් මහතාට ශුද්ධොත්තම පියතුමා විසින් මහා ග්‍රගරිපංතියෙහි නයිට් පදවිය ප්‍රදානය කිරීම සම්බන්ධයෙන් නොබෝදා පවත්වන ලද උත්සවය දී ඒ මහතා ගේ පියාගෙන් පැවත එන දැනට ජීවත්ව සිටින සෙනග 1030ක් බැව් කියා තිබේ.ආශ්‍රිත ග්‍රන්ථපැරණි ඥානාර්ථ ප්‍රදීපය පුවත්පත් ලක්මිණි පහන පුවත්පත් කළු කොඳයාවේ ප්‍රඥා ශේඛර හිමිගේ සිංහල පුවත්පත් සඟරා ඉතිහාසය ලෙස්ලි පෙරේරා 2013. 12. 30 දිනමිණවිශේෂ ස්තූතියදිනමිණ සමකර්තෘ පුෂ්පාරොවෙල් මහත්මියට ඥානාර්ථ ප්‍රදීපය වත්මන් කර්තෘ ගරු ශාන්ත සාගර හෙට්ටිආරච්චි පියතුමා සහාය සංස්කාරක ශිරාන් මෛත්‍රි මහතාට දිනමිණ ප්‍රධාන කර්තෘ ගාමිණී ජයලත් මහතාගේ ඉල්ලීම පරිදි ඥානාර්ථ ප්‍රදීපය මුල් පුවත්පතේ ඡායාරූප පිටපතක් ලබා දුන් ජාතික ලේඛනාරක්ෂක දෙපාර්තමේන්තුවේ අධ්‍යක්ෂ සරෝජා වෙත්තසිංහ මහත්මිය ඇතුළු කාර්ය මණ්ඩලයට..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=f1405072</link>
    <topic/>
    <author>සංවාදය කාංචනා අමිලානි</author>
    <content>පුරාවිද්‍යා ක්ෂේත්‍රය පිළිබඳ ප්‍රාමාණික විද්වතකු වන සිරිසමන් විජේතුංගයන්ගේ අභිනව කෘතිය ‘සිදුහත් කුමරු උපන් ලුම්බිණියේ මායාදේවී විහාරය’ සිදුහත් උපත සිදු වූ ස්ථානයේ කැණීම් පිළිබඳ දහම් සංවේගයෙන් පසුවන පාඨකයන්ට තුඩු පඬුරක් සරිය. පුරාවිද්‍යාව සම්බන්ධ කෘති විශාල සංඛ්‍යාවක් රචනා කළ ඔහුගේ අභිනව ග්‍රන්ථය ගැන කළ සංවාදයකි මේ.* බෞද්ධාගමිකයන් ලෙස සිදුහත් උපත සිදුවූ ලුම්බිණියේ මායාදේවි විහාරයේ කැණීම් අපට වැදගත් වන්නේ ඇයි?ක්‍රි.පූ.03 වැනි සියවසේ ඉදලම බුදු දහම ව්‍යාප්ත වෙලා තිබුණු රටක් විදිහට බලපුවම අපිට තරම් කාටවත් මේ කැණීම් වැදගත් වෙන්නෙ නෑ. පළමුවෙන්ම සදහන් කරන්න ඕනා ආගම් ශාස්තෘවරයෙක් ඉපදිච්ච තැනක් පිළිබඳ ශිලා ලේඛනයක සඳහන් වෙලා තියෙන එකම අවස්ථාව මේක තමයි. වෙනත් කිසිම ආගමික ශාස්තෘවරයෙක් උපන් තැනක් ගැන ශිලා ලේඛනයක සටහන් වෙලා නෑ. ඒක නිසා මේ ලුම්බිණි විහාරයේ කැණීම් අපට ඉතාමත් වැදගත් වෙනවා කියලා කියන්න පුළුවන්. මේ කාලෙට අදාළව මම යමක් කියන්නම්. මිථ්‍යාදෘෂ්ටිකයෝ වගයක් ඉන්නවා මේ ලංකාවේ.පොත් ලියනවත් එක්ක මේ සිද්ධාර්ථ කුමාරයා ලංකාවෙ ඉපදුණාය කියලා. ඒකට මං හිතන්නෙ දෛවය විසින් දීපු අතුල් පහරක් තමයි මායාදේවි විහාරයේ කැණීම් කියන්නේ. මොකද මේ කැණීම් කළේ බුද්ධාගම්කාරයෙක් නෙවෙයි. ඔහු ක‍තෝලිකයෙක්. මහාචාර්ය රොබින් කොනිංහැම් තමයි ඔහුගෙ නම. ඔහු 1986 ශ්‍රී ලංකාවටත් ආවා.වෙන විදිහකට කතා කරනවා නම් කපිලවස්තු රාජධානිය ගැන විවාදයක් තියෙනවානේ. ඒක ඔය වගේ ශිලාලේඛනයක සටහන් වෙලා නෑ. ඉන්දියානු පුරාවිද්‍යාඥයෝ කියනවා ඒක තියෙන්නේ ඉන්දියාවෙ කියලා. ලෝක පුරාවිද්‍යාඥයන් පිළිගෙන තියෙනවා කපිලවස්තුව තියෙන්නේ නේපාලයේයි කියලා.රොබින් කනිංහැම් විද්‍යාඥයා ඇතුළු කණ්ඩායම මේ දවස්වල කපිලවස්තු පුරයේ සුද්ධෝදන රජතුමාගේ මාලිගාව තිබුණ තැන කැණීම් කරගෙන යනවා. දැන් නේපාලය,ඉන්දියාව,පකිස්ථානය,ඇෆ්ගනිස්ථානය මේ ඔක්කෝම ඉස්සර එකම රටක්. ඒකට අපි කිව්වෙ ජම්බුද්වීපය කියලා. පස්සෙ කාලෙ භාරත වර්ෂය,භාරතය,භාරත දේශය කියලා කියනවා. නමුත් බුද්ධකාලෙදි කිව්වෙ ජම්බුද්වීපය කියලා. පස්සෙ තමයි මේවා රටවල් විදිහට වෙන්වෙලා ගියේ.මේ සියලු කාරණා බැලුවම බෞද්ධාගමිකයන් බහුතරයක් සිටින රටක් වන අපට ලුම්බිණි විහාරයේ කැණීම් ඉතාම වැදගත් කියලයි මම කියන්නේ.* අශෝක රජතුමා නැතිනම් මේ සියලු නටබුන් පොත්පත්වල පමණක් ලියැවුණු දේ පමණක් වන බවද ඔබ මතු කරන්න උත්සාහ කරන්නේ?මේ පොතේ ‘වන්දනාව’ කියලා මං පරිච්ඡේදයක් ලියලා තියෙන්නෙම අශෝක රජතුමා වෙනුවෙන්. ඔබ මතක් කරපු කාරණය හරිම වැදගත්. මොකද අශෝක රජතුමා මෙහෙම ශිලා ලේඛන පිහිටෙව්වෙ නැත්නම් ඇත්තටම සිද්ධාර්ථ කුමාරයා ඉපදිච්ච තැන ගැන නිශ්චිත තොරතුරක් ලැබෙන්න නෑ. ඒ විතරක් නෙවෙයි අශෝක රජ්ජුරුවො ගිහිල්ලා සාරානාථයේ ස්ථම්භයක් හදලා තියෙනවා බුදුරජාණන්වහන්සේ ගේ ප්‍රථම ධර්ම දේශනය පැවැත්තුවේ මෙතැනයි කියලා. ඒක ඉතාම ප්‍රකටයි. ඒක අදට කොහොමද කියලා කිව්වොත් ඒ ශිලා ස්ථම්භය අද ඉන්දියාවේ රාජ්‍ය ලාංඡනයට පාවිච්චි කරනවා. සිංහයෝ හතර දෙනෙක් ඉන්න ඒ රූපය කාටත් හුරුපුරුදු ඇති. අනිත් එක ඒ ශිලා ස්ථම්භයේ තිබුණු ධර්ම චක්‍රය තමයි ඉන්දියානු ජාතික ධජයේ තියෙන එකම ලාංඡනය.අශෝක රජ්ජුරුවෝ බුද්ධාගම වෙනුවෙන් කරපු සේවය අති විශාලයි. ඔහු තමන්ගෙ පුතාව ලංකාවට එව්වා. දියණියත් එව්වා. ඒ ගොල්ලො ඇවිල්ලා ආයෙ ගියේ නෑ. මෙහේ තමයි ඔවුන් දිගටම ජීවත් වුණේ. අශෝක රජ්ජුරුවෝ බෞද්ධ අධිරාජ්‍යයක් ගොඩනැගුවා. මං හිතන්නෙ ඒ බෞද්ධ අධිරාජ්‍යය අද අපිට අදුනා ගන්න ලැබිලා තියෙන්නේ එතුමා පිහිටවපු ශිලා ලේඛන නිසයි. ඒක අංක එක. අංක දෙක තමයි ඉන්දියාවට ක්‍රි.ව.5 වැනි සියවසේදී ඇවිල්ලා තියෙනවා ෆාහියන් හාමුදුරුවෝ. ක්‍රි.ව.7 වැනි සියවසේදී ඇවිල්ලා තියෙනවා හියුං සාන් හාමුදුරුවෝ. එතකොට ඒ හාමුදුරුවරු ලුම්බිණිය ඇතුළු බෞද්ධ සිද්ධස්ථාන පිළිබද අශෝක රජ්ජුරුවෝ ශිලා ලේඛන පිහිටවපු ස්ථාන පිළිබඳත් වෙනමම සඳහන් කරලා තියෙනවා.අංක තුන,ඉන්දියාවේ පුරාවිද්‍යාව. ඇලෙක්සැන්ඩර් කනිංහැම් කියන පුරාවිද්‍යාඥයා ලියලා තියෙනවා ‘ඒන්ෂන් ජියෝග්‍රැ‍ෆි ඔෆ් ඉන්දියා'කියලා පොතක්. ඔහු මේ පොතේ අර මම කලින් කියපු කාරණා ඔක්කෝම එකතු කරලා සඳහන් කරලා තියෙනවා. එහෙම බැලුවම මේ අයත් වැදගත් වෙනවා ඉන්දියාවෙ තියෙන බෞද්ධ සිද්ධස්ථාන අඳුන ගන්න. හැබැයි ඒ ඔක්කොම තිබ්බත් අනගාරික ධර්මපාලතුමා ගිහිල්ලා බුද්ධගයාව බේරා ගත්තෙ නැත්නම් අද වෙනකොට මේ මොනවත් අපිට ඉතිරි වෙන්නෙ නෑ. අනගාරික ධර්මපාලතුමා හිටියේ නැත්නම් අද ලුම්බිණියකුත් නෑ.බුද්ධගයාවත් නෑ.* මායාදේවි විහාරයේ කැණීම්වලට රොබින් කොනිංහැම් හැරුණාම මේ වෙනුවෙන් අපේ රටෙන් කිසිවෙක් සම්බන්ධ වුණාද?කැලණිය විශ්වවිද්‍යාලයේ මහාචාර්ය ක්‍රිශාන්ත ගුණවර්ධන ශ්‍රී ලංකාව නියෝජනය කළා. ඔහු බොහොම තරුණ කෙනෙක්. රොබින් කොනිංහැම් යටතේ තමයි ඔහුගේ පීඑච්ඩී උපාධිය කරලා තියෙන්නේ.* ලුම්බිණි වර්ෂය කියන්නේ මොකක්ද?ලුම්බිණි වර්ෂය කියලා නම් කරලා තියෙන එක එහෙ කට්ටියගෙ වැඩක්. ඇත්තටම ඒක කරගෙන තියෙන්නේ සංචාරක ආකර්ෂණයටයි. දැනට නේපාලයේ හින්දු ආගම තමයි ප්‍රධාන ආගම වෙන්නේ. නමුත් බුද්ධාගම කෙරෙහි ලොකු ප්‍රබෝධයක් ඔවුන් තුළ දකින්න තියෙනවා. දැන් පාකිස්ථානය ගත්තොත් ඒක ඉස්ලාම් ආගම අදහන රටක් වුණාට බුදුපිළිම නෙළලා තියෙන්නේ ඒ රටේනේ. දැන් මේ සිද්ධාර්ථ කුමාර උප්පත්තිය ගැන නෙළලා තියෙන ප්‍රසිද්ධ මූර්තියත් තිබ්බෙ පාකිස්ථානයේ ලාහෝර්වල. බොහොම අලංකාරව නෙළලා තියෙනවා ඒක.* මායාදේවි විහාරයේ කැණීම් ගැනඔබ විසින් රචිත මේ කෘතියේ වැඩිපුරම දකින්න තියෙන්නේ ඒ ආශ්‍රිත කරුණු මිසක් කැණීම් පිළිබඳ තොරතුරු නොවෙයි. මීට වඩා සවිස්තරාත්මකව තොරතුරු ඉදිරිපත් කරන්න තිබුණා නේද?මේක මං ලිව්වේ පුරාවිද්‍යාඥයන්ට හෝ ඉතිහාසඥයන්ට නොවෙයි. මගේ මාතෘකාව ‘සිදුහත් කුමරු උපන් ලුම්බිණියේ මායාදේවි විහාරය පුරාවිද්‍යා කැණීම් ආශ්‍රිත ඓතිහාසික හා පුරාවිද්‍යාත්මක ගවේෂණයක්’ කියන එකයි. ඒක මං හිතාමතා කරපු දෙයක්. කැණීම් ගැන විතරක් ඉතා විසාල පොතක් මට ලියන්න තිබ්බා. සමස්ත කැණීම ගැනම පි‍ටු විස්සයි ඒ වාර්තාවෙ තියෙන්නේ. මම සමස්ත කරුණුත් එක්ක ඒකට අදාළ පසුබිමත් කතා කරමිනුයි මේ පොත ලිව්වේ. අශෝක රජ්ජුරුවෝ ගැන,ලුම්බිණිය ගැන කතා නොකර බෑනේ මේ කැණීම ගැන කතා කරන්න. ඉතිං ඒ නිසයි ආශ්‍රිත කරුණුවලටත් මං අවධානය යොමු කළේ. මං හිතුවේ පාඨකයාට සමස්තය ගැනම අවබෝධයක් දෙන ගමන් තමයි මායාදේවි විහාරයේ කැණීම් ගැන කියන්න ඕනේ කියලා. ඊට අදාළ පසුබිම නැතිව පාඨකයාට පලක් නෑ කියලා මං හිතුවා. පොත ලඝු කළේ මෙන්න මේ සියලුම කාරණා නිසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=f1405073</link>
    <topic>අපේකම උගන්වන අපූරු පොතක්!</topic>
    <author>රන්ජන් අමරරත්න</author>
    <content>ගුණවර්ධන කහදවආරච්චි මහතා මිනිසා හා ස්වාභාව ධර්මය කේන්ද්‍රකොට නව ප්‍රබන්ධයක් ගොතා තිබේ. නවකතාවේ ශිල්පීය අංශයේ කැපී පෙනෙන ලක්ෂණ වන චරිත නිරූපණය, ආකෘතිය, දෘෂ්ටි - කෝණය හා භාෂා භාවිතය ආදිය ගැන නොසලකා මේ කතාව කියවාගෙන යන්නේ නම්; වඩා වැදගත් ය. එහි හරවත් ලක්ෂණය වන්නේ අන්තර්ගතය යි.ඒ ගැන විග්‍රහයක යෙදෙන්නට පෙර ලෝකය දෙසට හැරී බලී බැලිය යුතු ය.මිනිසාගේ පැවැත්මට එරෙහිව නැ‍ඟෙන බරපතළ ව්‍යසන ගැන විද්වත් සංවාද ලොව පුරාම පවතී. ඒ අතර ජනප්‍රිය මාතෘකා ගණනාවක් තිබේ. ත්‍රස්තවාදය, දුප්පත්කම, මානව හිමිකම් උල්ලංඝනය, අසමානතාව, සමාජ අසාධාරණය ඉන් කිහිපයක් ලෙස පෙන්වා දිය හැකි ය. ලෝකයේ ප්‍රබල සංවිධාන මේ ව්‍යසන සමථයකට පත් කිරීම සඳහා විශාල මුදලක් වැය කරයි. එම තත්ත්ව නිරීක්ෂණය සඳහා ද විශාල කැප කිරීම් කරයි. ඒ සමඟ ම මිනිස් ජීවිතවලට බලපාන ප්‍රධාන ගැටලුවක් කෙරෙහි පවතින අවධානය කෙමෙන් බිංදුවට බසී. එම ගැටලුව නම්; ස්වාභාව ධර්මයට එකඟ ලෙස ජීවත් නොවීමයි.එකිනෙක සමාජ ස්වභාව ධර්මයට කරන අයහපත් බලපෑම නිසා ලෝකය විනාශ වෙමින් පවතී. ඉන් පැන නැ‍ඟෙන එක් ප්‍රධාන ගැටලුවක් වන්නේ කාලගුණික විපර්යාස ය. ඇෆ්ගනිස්ථානයේ නාය යෑම්, චීනයේ ගංවතුර, අමෙරිකාවේ ලැව්ගිනි හා චණ්ඩ මාරුත, ලතින් අමෙරිකානු රටවල ගිනි කඳු පිපිරීම්, ඇන්ටාක්ටිකාවේ ග්ලැසියර් දියවීම ඊට නිදසුන් ලෙස පෙන්වා දිය හැකි ය. ලොව පුරා ව්‍යාප්ත වන අධික උෂ්ණත්වය ශීඝ්‍රයෙන් පැතිර යන කාන්තාරකරණය එබඳුම තවත් ව්‍යසන වේ.එහෙත් අත්‍යන්තයෙන් ම මිනිසාට බලපාන මේ ගැටලු පිළිබඳ අවධානය ලෝකයෙන් ගිලිහී යයි.ගැටලුව මතු වන්නේ ස්වාභාව ධර්මය හා නූතන මිනිසා අතර පවත්නා සම්බන්ධය හේතුකොට ගෙන ය. කාර්මික - තාක්ෂණික හා විද්‍යාත්මක අතින් දියුණු මිනිසා ස්වාභාව ධර්මය තුට්ටුවකට සලකන්නේ නැත. ඔහුගේ සෑම ක්‍රියාකාරකමක් ම පෙළ ගැසී ඇත්තේ ස්වාභාව ධර්මය පරාජය කරමින් තමා නැඟී සිටීම සඳහා ය. මෙහි ප්‍රතිඵලය දැන් අපේ ඇස් මානයට පැමිණ තිබේ.එය අංශ කිහිපයකින් විග්‍රහ කළ හැකි ය.(I) ස්වභාවික විපත් උත්සන්න වීම(II) කාලගුණික විපර්යාස ව්‍යාප්ත වීම(III) කාන්තාරකරණය(IV) ලෙඩරෝග බහුලවීමඇෆ්ගනිස්ථානය යනු වියළි - ශුෂ්ක දේශගුණයෙන් යුතු කාන්තාර බහුල, වැලි කඳුවලින් ද සමන්විත විශාල ප්‍රදේශයෙකි. දැන් එහි ඇතැම් ප්‍රදේශවලට අධික වර්ෂාපතනයක් ලැබී නාය යන්නට පටන්ගෙන තිබේ. ගම්මාන පිටින් වැලි කඳුවලට යට වී වැලලීය යි. චීනය මෙන් ම කැනඩාව ද ගංවතුර හා වැසි වතුර තර්ජනවලට මුහුණ දී සිටී. අමෙරිකාවේ ලැව්ගිනි හා චණ්ඩ මාරුත පැතිර යයි. වසරින් වසර එහි අනාථයන්ගේ ගණන ඉහළ යයි.කාලගුණික විපර්යාසවල කෙළවරක් නැත. ඇතැම් ප්‍රදේශවල වාර්ෂික වර්ෂාපතනය ශීඝ්‍රයෙන් අඩුවන අතර දේශගුණික රටාව විකෘති වී ඇත. මේ අනුව වගාව අර්බුදයට ලක් වේ. සහල් අර්බුදයක් ගැන ද ධාන්‍ය අර්බුදයක් ගැනද අසන්නට ලැබේ. කොටින්ම කාලගුණික විපර්යාස නිසාම ආහාර අර්බුදයක් ද මතුවෙමින් පවතී. ආසියාවේ සෑම රටකින් ම පාහේ දැඩි උෂ්ණත්වය මතු වෙයි. ඉන්දියාවේ ඇතැම් පළාත්වල මිනිස්සු දරාගත නොහැකි ඌෂ්ණයෙන් මිය යති.කාන්තාරකරණය හා ලෙඩ - රෝග බහුලවීම තවත් ලෝක ගැටලුවකි. ඔස්ට්‍රේලියාව ඉතා ශීඝ්‍රයෙන් කාන්තාරකරණයට යටත් වේ. ආසියාවේ බොහෝ ප්‍රදේශවල ස්වාභාවික ගංඟා එක්කෝ සිඳී යමින් පවතී. නැතහොත් දූෂණයට ලක්වන්නට පටන්ගෙන තිබේ. ඉන්දියාවේ ගංගානම් නදිය දූෂණයට ලක් වූ ගංගාවකට කදිම නිදසුනකි. රටවල් ගණනාවක් පෝෂණය කරමින් ගලා යන මී‍ෙකාං ගඟ තවත් නිදසුනකි. අද එම ගංඟාවෙහි ජලය දූෂිත ය. ඒ හැරෙන්නට එහි පිටාර තැනි වියළි ය. බොහෝ තැන් වගාවෙන් තොර ය.ලෙඩ රෝග හා වසංගත පිළිබඳ ව්‍යාප්තිය සටහන් කිරීමට බැරිතරම් වේගවත් ය. මුළු ලතින් අමෙරිකානු කලාපයම පිළිකා රෝගයට ගොදුරු වී ව්‍යසනයට පත්ව තිබේ. ආසියාවේ බො‍හෝ ප්‍රදේශවලින් කුරුලු උණ ද, යුරෝපයේ බොහෝ ප්‍රදේශවලින් කුර ලෙඩ හා ශූකර උණ ගැන ද අසන්නට ලැබේ. මිනිසා පමණක් නොව සතා - සීපාවා ද නීර්ණය කළ නොහැකි අද්භූත රෝගවලින් මිය පරලොව යති. මේ ව්‍යසනවලට හේතුව කුමක් ද? රෝග - පීඩා ආදිය වාර්තා කිරීමට දක්වන සැලැකිල්ලවත් රෝග - නිධාන සෙවීම සඳහා දක්වන්නේ නැත.මීට ඇත්තේ එක ම එක විසැඳුමෙකි. එනම්; ස්වාභාව - ධර්මය සමඟ මිනිසාගේ ඇති සබඳතාව අලුත් කිරීම ය. ප්‍රශ්නය ඇත්තේ ලෝකයේ දියුණු හා විශාල රටවලට පමණක් නොවේ. ශ්‍රී ලංකාව වැනි කුඩා හා පෞරාණික රාජ්‍යවලට ද මේ ගැටලුව බරපතළ ලෙසින් බලපායි. වකුගඩු රෝග, පිළිකා, අධිරුධිර පීඩන,දියවැඩියා වැනි රෝග රට තුළ ශීඝ්‍රයෙන් ව්‍යාප්ත වෙයි. මධ්‍යම කඳුකරයෙන් ආරම්භ වී රට මැදින් ගලා ගොස් මුහුද සමඟ එකතු වන අපූරු ගංගා පද්ධතියක් අපට තිබේ. මේ ගංගා පද්ධතියේ ජල ධාරිතාව ශීඝ්‍රයෙන් පහළ බසී. බොහෝ ප්‍රදේශවල වගාව නියඟයෙන් දැවී යයි. වනාන්තර ද දැඩි වේගයකින් කපා දැමෙයි. මේ අතර රටේ ප්‍රධාන ආහාරය වූ බතට විෂ මිශ්‍ර වී තිබේ. වී වගාව මුළුමනින් ම යාන්ත්‍රිකකරණයට යටත්ව තිබේ. පලතුරු - එළවළු සමඟ පමණක් නොව ජලය සමඟ ද විෂ ශරීරයට කාන්දු වෙයි.පරිසරය හා බද්ධ වූ අපූරු කෘෂිකර්මයක් ද, ස්වාභාව - ධර්මය සමඟ මිශ්‍ර වූ යහපත් ජීවන රටාවක් ද අපට තිබිණි. එය අපගේ උරුමය ලෙස ද සම්ප්‍රදාය ලෙස ද පැවැතිණි. එය අපගේ සංස්කෘතිය ලෙසද හැඳින්විය හැකි ය. ගොවි ගීතයේ රචකයා අපට දෙන පණිවිඩය වන්නේ අප නැවත අපේ උරුමය වෙත යා යුතුය යන්න ය.කතා වස්තුව ගොඩනඟා ඇත්තේ එක්තරා ගැමි පවුලක් කේන්ද්‍රකොට ගෙන ය. මේ ගැමි පවුල තුළ පරම්පරා තුනක සබඳතා පවතී. ආත්තම්මා හා සීයා ඉතිහාසය නියෝජනය කරති. අම්මා හා තාත්තා වර්තමානය නියෝජනය කරති. පුතා හා දියණිය අනාගතය නියෝජනය කරති. රටේ පවතින බරපතළ ගැටලු රැසක් මේ පවුල තුළින් විග්‍රහ කිරීමට කතුවරයා සමත් වේ.ගොවි ගීතය නවකතාවේ එන මව නූතන අම්මලාගේ පොදු චරිතය කදිමෙට නිරූපණය කරයි. ඇය ගමට කැමති නැත. ගමේ අධ්‍යාපනයට කැමති නැත. ගොවිතැනට කැමති නැත. අවසන් ලෙස දරුවන් මඩ ගා ගෙන සෙල්ලම් කරන විට ද ඇය ඊ‍ට විරෝධය පායි. ශිෂ්‍යත්වය, අපොස සා/පෙ, උසස් පෙළ හා වෛද්‍ය විද්‍යාලයය දරුවා වෙනුවෙන් ඇය හදන සැලසුම තුළ තිබේ. ගම අතහැර නගරයට යෑමේ සිහිනයක ඈ රැ‍ඳෙයි. දියණි ශිෂ්‍යත්වය සමත් වූ දා මව හා පියා අතර ඇතිවන සංවාදයෙන් ඒ බව හොඳ හැටි පැහැදිළි වේ.“ඔය කතා වැඩක් නෑ. දුව උසස් බාලිකාවට දාන්නම ‍ඕනෙ”. අම්මා ස්ථීරවම කියා සිටියාය.“ මම බැලුවෙ ඉතිං මගෙ තනි පඩියෙන් මේ සේරම කරන්න එපැයි. අනික් එක දැං ඉන්න ඉස්කෝලෙත් ඉහළ පංති තියෙනවනෙ ප්‍රතිඵලත් හොඳයි මං හිතන්නෙ” අමරේ තරමක් පසුබෑමෙන් කතා කළේය.“මේ ඔය, නැති බැරි කතා නං කියන්න එපා ඔන්න, ඔය කුඹුරු ටික හරි විකුණල....ළමයින්ට හොඳට උගන්නන්න ඕනෑ”ඇය ගෝරණාඩු කළාය.මේ මව හෙවත් ශාන්ති තුළ ඇත්තේ මෙරට මව්වරුන් ළඟ ඇති පොදු සිහිනයකි. ඒ සිහිනයේ මස්තකප්‍රාප්තිය ජයග්‍රහණය යැයි ඔව්හු සිතති. එහෙත් එම ක්‍රියාවලිය තුළම බරපතළ විනාශයක් ද පවතී. එම විනාශය අංශ දෙකකින් දැක්විය හැකි ය. පළමුවන්න අපේ උරුමය පාගා දැමීමය. දෙවන්න අනවශ්‍ය තරගකාරීත්වය නිසා මනුෂ්‍යයාගේ සාරධර්ම පිරිහීම ය. මේ විනාශ දෙකටම අපි මුහුණදෙමින් සිටිමු.අපේ උරුමය, සංස්කෘතිය හා ඉදිරි ගමනට අවශ්‍ය උපාය මාර්ග ඇත්තේ සීයා හා අත්තම්මා ළඟ ය. නැතහොත් පළමු පරම්පරාව ළඟ ය. එය ඉතිහාසයෙන් පාඩම් ඉගෙනීමක් ලෙස ද සැලැකිය හැකි ය.“ඇයි සීයෙ එක ම වැල් ජාතිය දෙවි දිහකට හැදෙන්නේ?”“ඒක තමා පුතේ මටත් පුදුමෙ! නිදහසේ පොළොව දිගේ ඇදෙන වැල හයියයි. පට්ටයක් වගේ. ආධාරකයක් දිගේ ඉහළට ඇදෙන වැල හයිය නෑ. හරියට තනියම ජීවිතේට මුහුණ දෙන මිනිහයි, අනුන්ගේ උපකාරයෙන් ජීවත්වෙන්න හදන මිනිහයි ව‍ගේ... කියලයි මට හිතෙන්නෙ”“ඒ කියන්නෙ සීයෙ, අපිට නම් තේරෙන්නෙ නැ”“තනියම ගොඩ නැ‍ඟෙන මිනිහා ශක්තිමත්, අනුන් මත්තෙ ජීවත් වෙන්න හදන මිනිහට වැඩියකියන පණිවිඩය තමා ඔය දීලා තියෙන්නෙ”(පිටුව 783)ගොවි ගීතය කතාවේ එන සීයා හා ආත්තම්මා අපේ පුරාණ ගොවිකම, අපේ සංස්කෘතිය හා අපේ උරුමය පිළිබඳ බොහෝ කතන්දර දරුවන්ට කියා දෙති. එමඋපදේශන සිදුවන්නේ නාට්‍යාකාරයෙන් ය. ඇතැම් තැනෙක දී කතුවරයා සීමාව ඉක්මවා කවි ලියයි. එහෙත් ඒ හැම කවියක ම ඇත්තේ ජීවිතයට අදාළ වටිනා ආදර්ශයකි. නැතහොත් උපදේශනයකි. ආත්තම්මා අකුරු නොදන්නා’මුත් ජීවිතයෙන් හා පරිසරයෙන් උගත් දේ බොහෝ ය. කොටින් ම ඈ ජීවිත පරිඥානයක් සහිත පරිණත ගැහැනියෙකි. අපේ සරල දිවි පැවැත්ම, ආගමානුකූල ජීවිතය හා ඉතිරිකිරීම නැතහොත් අරපිරිමැස්ම ගැන බොහෝ දේ ආත්තම්මා වෙතින් උගත හැකි ය.“මිරිස් කරලක් ගලේඅඹරලා ගන්න සම්බෝලයක් වගේ රස කොහෙද” අත්තම්මා නිතර පවසන වදනකි.දිනක් තමා ඇලුමිනියම් භාජනයක කෑම පිසූ විට අසන්නට සිදු වූ වදන් ශාන්තිට තවමත් සිහිපත් වේ.“මේ කෑම කන්න පුළුවන් ද? දිය රහට, ඔය නවීන වළංවල මැටි ඇතිලියකවගේ ලුණු - ඇඹුල් ටිකක් හරියට වදින්න හොද්දක් හැඳිගාන්න පුළුවන් ද? මාළුවක් ඇඹුල් තියල් කරන්න පුළුවන් ද? ඕවා... මේ මිනිස්සු කම්මැලි කරන්න හදපු උපකරණ”(පිටුව 730)ආත්තම්මා ආගමානුකූල ජීවිතයකට හුරු වූ කාන්තාවකි. ඇය අරපිරිමැස්ම නිර්වචනය කරන්නේ ලෝභකමක් නො වේ යනුවෙන් ය. එය හරියට ම හරිය. හරිහම්බ කරන දේ සියල්ල කා දමන සිරිතක්අපේ සංස්කෘතිය තුළ නැත. එසේම අනුනට සංග්‍රහ කරන පිළිවෙතක් ද අපේ සංස්කෘතිය තුළ ඇත. ඒ දෙක ම දැන් විනාශයට යමින් තිබේ.මේ කතාවෙන් අපේ පාරම්පරික ගැටුම ද යම් පමණකට නිරූපිත ය. අම්මා හා තාත්තාගේ පරපුර නූතන පරිවර්තන යුගයේ කාර්මිකකරණය හා නාගරිකකරණය අනුමත කරති. ඒ දෙසට ඉබේම මෙන් ඇදී යති. දරු දෙදෙනා පරිසරයට ආදරය කරන තැනක සිටිති. ඔවුන් තමාගේ පරමාදර්ශය ලෙස ගනුලබන්නේ සීයා හා අත්තම්මා ය. එය සුබවාදී දැක්මක් ලෙස පෙන්වා දිය හැකිය.නූතන ළමයා අපේ සිරිත් - විරිත් දන්නේ නැත. පුරාණ ගොවිකම දන්නේ නැත. අටුවදන්නේ නැත. දුම් මැස්ස දන්නේ නැත. වී බිස්ස දන්නේ නැත. ඔවුන්මේ දේවල් පොත පතින් හෝ උගත යුතු ය. මේ පොත කියවන දරුවකුට අපේ උරුමය ගැන පමණක් නොව රස වින්දනය ගැන ද බො‍හෝ දේවල් උගත හැකි ය.සෙනෙහෙවන්ත ගනුදෙනුව හෙවත් ගොවි ගීතය නවකතාව ප්‍රබන්ධ සාහිත්‍යයේ ශිල්ප ධර්මවලට අනුව ගතහොත් උසස් හෝ විශිෂ්ට කෘතියක් නො වේ. එහෙත් මේ කෘතියෙන් සමාජයට දෙන පණිවිඩයත්, එයින් ලබා දෙන දැනුමත් බෙහෙවින් පෑස්සිය යුතු තැනෙක තිබේ. කතුවරයා දේශීයත්වය හා අපේ උරුමය පිළිබඳ පරිණත පුද්ගලයකු බව පෙනේ. ඔහු නව ප්‍රබන්ධ විධිවල ශිල්පීය අංශය හදාරන්නේ නම්; කෙතරම් වැදගත් දැ’යි අපට සිතේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=f1405074</link>
    <topic>සිත නිවන ගැඹුරු අරුතක සැහැල්ලුව</topic>
    <author>ප්‍රභාත් රත්නායක මාධ්‍ය ලේකම්උද්භිද උද්‍යාන හා පොදු විනෝදාත්මක අමාත්‍යාංශය</author>
    <content>රටක ජාතික උද්භිද උද්‍යාන පද්ධතිය එම රටේ පාරිසරික උරුමය කියාපාන ප්‍රබල සාක්ෂියක්. ගෝලීය පාරිසරික අභියෝග හමුවේ පරිසර පද්ධති රැකගැනීමේ අර්බුදයට රටවල් මේ වනවිට මුහුණදීලා. ජෛව සම්පත් ‍මෙලෙස අභියෝගයට ලක්වීමේදී ඒවා සුරක්ෂිත කොට අනාගත පරපුරට දැකබලා ගැනීමට සැලැස්වීමත් අපට අහිමිවන පාරිසරික පද්ධති ආරක්ෂා කරගැනීමට දායකත්වයක් ලබාදීමත් සඳහා රටට ජාතික උද්භිද උද්‍යාන පද්ධතිය ලබාදෙන්නේ ශක්තිමත් දායකත්වයක්.මෙවන් පුළුල් අරමුණු ඉලක්ක කරගනිමින් ජනාධිපති මහින්ද රාජපක්ෂ මහතාගේ මහින්ද චින්තන වැඩපිළිවෙළ යටතේ අලුතින් ඇරඹූ උද්භිද හා පොදු විනෝදාත්මක කටයුතු අමාත්‍යාංශය, සුවිශේෂ ව්‍යාපෘති රැසක් උද්භිද උද්‍යාන ක්ෂේත්‍රයේ ආරම්භ කර තිබෙනවා. උද්භිද උද්‍යාන හා පොදු විනෝදාත්මක කටයුතු අමාත්‍ය ජයරත්න හේරත්ගේ මඟපෙන්වීම මත උද්‍යාන ව්‍යාපෘති ක්‍රියාත්මකයි.උද්භිද උද්‍යාන හා ‍පොදු විනෝදාත්මක කටයුතු අමාත්‍යාංශය වසරක් පමණ ඉතා කෙටි කාලයක් තුළ හම්බන්තොට, මිරිජ්ජවිල වියළි කලාපීය උද්භිද උද්‍යාන වැනි දැවැන්ත උද්භිද උද්‍යාන ව්‍යාපෘතියක් අවසන් කර ජනතා අයිතියට පත් කිරීමට සමත් වුණා.කාර්යබහුල සමාජයක ජීවත්වන ජනතාවට මානසික නිදහස ඉතාම වැදගත්. විශේෂයෙන් පාරිසරික සිසිලස අත්විඳීමට, තම පවුලේ දූ දරුවන් සමඟ විවේකීව ගත කිරීමට හැකි උද්භිද උද්‍යාන සකස් කිරීම ජනතාවගේ මානසික සෞඛ්‍ය නැංවීමට දායකවීමක්. එලෙස ජනතාවගේ මානසික සාමය වෙනුවෙන් ජාතික උද්භිද උද්‍යාන ව්‍යාපෘති ක්‍රියාත්මකයි.පාරිසරික අධ්‍යාපනය තුළින් අලුත් පරපුර දැනුම්වත් කිරීමත්, වැඩිහිටි පරපුර තුළ පාරිසරික සුරක්ෂිතතාව පිළිබඳව අවබෝධයක් ලබාදීමත් උද්භිද උද්‍යාන අමාත්‍යාංශය ගත් වැදගත් පියවරක්. උද්භිද උද්‍යාන ව්‍යාපෘති සකස්වීමේ දී අධ්‍යාපනය ලබාදීමේ ඉලක්කය ද ප්‍රධාන අරමුණක්.මේ වනවිටත් උද්භිද උද්‍යාන දෙපාර්තමේන්තුව, උද්භිද උද්‍යාන ව්‍යාපෘති රැසක් ආරම්භ කර ඇති අතර උද්‍යානවල යටිතල පහසුකම් සංවර්ධනය කර එම උද්‍යාන පුළුල් කිරීමේ වැඩසටහන් ක්‍රියාත්මකයි.පේරාදෙණිය, හග්ගල, ගම්පහ, ගනේවත්ත යන ඖෂධ උද්‍යාන වැනි උද්‍යානවල යටිතල පහසුකම් සංවර්ධනය කෙරෙනවා. විශේෂයෙන් මෙම උද්‍යානවල නවීන පහසුකම්වලින් යුත් ශාක සංරක්ෂණාගාර ඉදිකිරීමට සැලසුම් සකස් වෙනවා.ජාතික උද්භිද උද්‍යාන පද්ධතිය සංචාරක කර්මාන්තයට දැවැන්ත ශක්තියක් සපයනවා. ශ්‍රී ලංකාවේ පාරිසරික පද්ධතියේ සැබෑ උරුමය ලෝකයට ප්‍රකාශ කිරීමේ ප්‍රදර්ශන මධ්‍යස්ථානයක් ලෙසත් උද්භිද උද්‍යාන සැලකිය හැකියි.ජාතික උද්භිද උද්‍යාන පද්ධතිය තවදුරටත් පුළුල් වෙමින් සෑම දිස්ත්‍රික්කයක ම උද්භිද උද්‍යානයක් ස්ථාපිත කිරීමට අපේක්ෂිතයි.මෙම වැඩපිළිවෙළේ සුවිශේෂි ම උද්‍යාන ව්‍යාපෘතිය වන්නේ, උතුරට උද්භිද උද්‍යානයක් සැලසුම් කිරීමයි. ඒ අනුව ඉදිරියේදී මෙම ව්‍යාපෘතිය ක්‍රියාත්මක කිරීමට අදාළ වැඩසටහන ක්‍රියාත්මක වීමට නියමිතය.ජාතික උද්භිද උද්‍යාන ව්‍යාපෘති මගින් සංචාරක කර්මාන්තයට දායකත්වයක් ලබාදෙනවා. දෙස් විදෙස් සංචාරක පැමිණීම පසුගිය කාලය සමඟ සන්සන්දනය කිරීමේදී වර්ධනයක් අත්කර ගෙන තිබෙනවා. එමෙන්ම පසුගිය වසර කිහිපය ගත්විට උද්භිද උද්‍යාන ලබා ඇති ආර්ථික ලාභය ද ඉහළයි.ජාතික උද්භිද උද්‍යානවලින් 2013 වසරේ උපයාගෙන ඇති මුළුආදායම රුපියල් මිලියන 416.5ක්. මෙම ආදායමෙන් රුපියල් මිලියන 314.8ක් විදේශ සංචාරකයින්ගේ ප්‍රවේශ පත්‍ර ගාස්තුවලින් උපයාගත් මුදලයි.මෙම ආදායම් මෙතෙක් උද්භිද උද්‍යානවලින් ලබාඇති ඉහළ ම ආදායම බවයි උද්භිද උද්‍යාන දෙපාර්තමේන්තුවේ අධ්‍යක්ෂ ජනරාල් ආචාර්ය සිරිල් විජේසුන්දර මහතා පවසන්නේ.“වසර 2013 දී ලක්ෂ 20කට අධික නරඹන්නන් පිරිසක් උද්භිද උද්‍යාන වෙත පැමිණ තිබෙනවා. මින් 293,454ක් විදේශ සංචාරකයින්. විදේශ සංචාරකයින්ගේ පැමිණීම පසුගිය 2012 සාපේක්ෂව සියයට 13%ක වර්ධනයක් අත්කර තිබීම සුවිශේෂයි.දෙස් විදෙස් සංචාරක ආකර්ෂණය ජාතික උද්භිද උද්‍යාන වෙත යොමු වෙද්දී ජාතික උද්භිද උද්‍යාන ගොඩනැගීමේ ව්‍යාපෘති පුළුල් වෙමින් තිබේ. වසර 2016 වනවිට උද්භිද උද්‍යාන දහයක් ගොඩනැගීමේ ඉලක්කය සම්පූර්ණ කිරීම අරමුණයි. එම ඉලක්කයට තවත් සුවිශේෂී උද්භිද උද්‍යානයක් මේ වනවිටත් ගොඩනැගෙමින් පවතිනවා.කොළඹට ආසන්නව සංචාරක ආකර්ෂණය දිනාගත හැකි ලෙස ගොඩනැගෙන අලුත්ම උද්භිද උද්‍යානය වන්නේ අවිස්සාවේල්ල, ඉලුකෝවිට සීතාවක තෙත් කලාපීය උද්භිද උද්‍යානයයි.රටේ පවතින අනෙකුත් උද්භිද උද්‍යාන සමඟ සැසදීමේදී මෙම උද්භිද උද්‍යානය තෙත් කලාපීය වනාන්තරවල පවතින පාරිසරික තත්ත්වය ආරක්ෂා වන පරිදි ඉදිවන්නක්”සුවිශේෂී පාරිසරික කලාපයක් ලෙස කොළඹ, අවිස්සාවේල්ල, රත්නපුර ආදී නාගරික ප්‍රදේශවලට ආසන්නව පිහිටි සීතාවක තෙත් කලාපීය උද්භිද උද්‍යානය සුවිශේෂී වූවක්.තෙත් කලාපීය පාරිසරික ලක්ෂණවලින් යුතු මෙම උද්‍යාන කලාපය දකින ඕනෑම අයෙකුට කදුකරයේ සිසිල් සුන්දරත්වය අත්විඳීමට හැකි වෙනවා. සිසිල් වාතාශ්‍රය, නිල්ල පිරුණු ගහකොළ, උයන් මධ්‍යයේ තිබෙන කුඩා ජලාශය, දියකඩිති උද්‍යානයට එක් කරන්නේ සුවබර දසුනක්.ශාක සංරක්ෂණයට මූලික තැනක් ලබාදෙමින් මෙම උද්‍යානය ගොඩ නඟා තිබේ.උද්‍යානයේ පළමු අදියර මේ වනවිට අවසන් මට්ටමේ පවතින අතර නුදුරේම ජනතා අයිතියට පත් කිරීමට නියමිතය. මෙහි සංවර්ධන කටයුතු පේරාදෙණිය උද්භිද උද්‍යාන දෙපාර්තමේන්තුව විසින් අධීක්ෂණය කරනු ලබනවා. කොළඹ නගරයේ සංචාරක සිතියමට අලුතින් ම එකතුවන සංචාරක ගමනාන්තයක් ලෙස සීතාවක තෙත් කලාපීය උද්භිද උද්‍යානය ඉදිවෙනවා.නාගරිකකරණය තුළ සිර වූ මිනිසුන්ගේ විඩාව නිවා දැමීමට පරිසර ය සමඟ සමීප වෙමින් සිත් සතන් නිවා දමන්නට හැකි පරිසර පද්ධතියක් උද්‍යානයට හිමියි. තුරු ගොමු අතරින් විහිදී ගිය කුඩා මංමාවත්, ඉහළ කඳුකරයේ පිහිටි රෝස උද්‍යානය, ගිමන් නිවීමට කඳුකරය සිසාරා පෙනෙන ගිමන්හල් උද්‍යානයට එක් කරන්නේ සුන්දරත්වයක්.අක්කර 100ක් පමණ වූ භූමියක විහිදී තිබෙන උද්‍යානය වටා ඇත්තේ තේ වතුවලින්, කඳු පන්තීන්ගෙන් වට වූ පරිසරයක්. තෙත් කලාපයට ආවේණික ශාක වර්ග රැසක් මෙම උද්‍යානයේ දැකබලාගත හැකියි. ලේන තැරි වැනි අවධානමට ලක්වී අති ශාකවර්ග, හොර, සුවඳ, පිනිබෙරලිය වැනි වඳවීමේ තර්ජනයට ලක්වී ඇති ශාකවර්ග, මෙම උද්‍යානයේ ආරක්ෂිතයි.සුන්දරත්වය ද උද්‍යානයෙන් ලැබෙද්දී දේශීය ශාක වර්ග සංරක්ෂණය කිරීම, උණ වගාව ප්‍රචලිත කිරීම, මල් වගාව ප්‍රචලිත කිරීම, පාරිසරික සංචාරක කර්මාන්තය සඳහා උද්‍යානය දායක කිරීම, විශ්වවිද්‍යාල සිසු සිසුවියන්ට උද්‍යානය මගින් අධ්‍යයන අවස්ථා ලබාදීම, මෙන්ම ජෛව විවිධත්ව සංරක්ෂණය සඳහා අධ්‍යාපනික ‍විද්‍යා මධ්‍යස්ථානයක් ලෙස ක්‍රියාත්මක කිරීම මෙම උද්‍යානය මගින් කෙරෙන ප්‍රධාන සේවාවන්.බාල, මහලු, තරුණ සැමට විනෝද විය හැකි, මානසික නිදහස ලබාගත හැකි, අධ්‍යාපනය ලබාගත හැකි, පාරිසරික උද්‍යානයක් ලෙස සීතාවක තෙත් කලාපීය උද්භිද උද්‍යානය ළඟදීම ඔබ වෙනුවෙන් සැදී පැහැදී සිටිනු ඇත. මෙම සුන්දර පාරිසරික අත්දැකීම ඉතාම ඉක්මනින් ම ජනතාවට ලබාදීම අරමුණ බවයි අමාත්‍ය ජයරත්න හේරත් මහතා පවසන්නේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>07</day>
    </date>
    <link>http://www.dinamina.lk/2014/05/07/_art.asp?fn=f1405075</link>
    <topic>මිරිවැඩි තනන්නී ජිවිතය දිනන්නී</topic>
    <author>ඡායාරූප හා සටහන චිත්‍රාරත්න කළුආරච්චි, හිදෝගම සමූහ</author>
    <content>හැමදාමත් මෙහෙම ඉඳලා හරියන්නේ නෑ.... ගෙදර අගහිඟකම් පිරිමහගන්න මටත් මොනවාම හරි දෙයක් කරන්න වෙනවා. ඉරේෂා සිතන්නට විය... ඉස්කෝලේ යන කාලේ අත්වැඩවලට වැඩියෙන්ම ලකුණු ලැබුණේ මට. අත්වැඩ පාඩමේදී අලුත් දෙයක් වෙනස් විදියට ඉදිරිපත් කරන්න හැමදාමත් මම උත්සාහ කළා.ඉරේෂා තමන්ගේම දස්කම් ගැන හිතින් තක්සේරු කළා. බිත්ති සැරසිලි, පැච්වර්ක් වැඩ, මල්වගාව, වගේ දේවල් මේ පළාතට වැඩක් නෑ. ඒවායින් ආර්ථික වටිනාකමක් ගන්න අමාරුයි. කාන්තා සෙරෙප්පු හදන්න ඉගෙන ගත්තොත් තරුණ ළමයි කැමති වෙන විදිහේ අලුත් මෝස්තර නිර්මාණය කරන්න මට පුළුවන් වෙයි.එසේ සිතූ ඉරේෂාගේ ඊළග අධිටන වූයේ සෙරෙප්පු නිර්මාණය කිරීමේ තාක්ෂණය පිළිබඳව යම් දැනුමක් ලබාගැනීමයි.අනුරාධපුර හිදෝගම, නාච්චාදූව ප්‍රාදේශීය ලේකම් කොටසේ මහනෙළුබෑව එම්. නිල්මිණී ඉරේෂා (39) කාන්තා සෙරප්පු වෙ‍ළඳපොළට නිකුත් කිරීම සිදුකළේ ඉවතලන පොල්කටුද තම නිෂ්පාදනයට යොදා ගනිමිනි.“මම මහනෙළුබෑව ගමේ උපන්නේ. කුඩානෙළුබෑව ගැමුණු මහා විද්‍යාලයේ ඉගෙනුම ලැබුවා. උසස් පෙළ දක්වා ‍ඉගෙනගත් මම විවාහකයි. දියණියන් දෙදෙනෙක් සිටිනවා. නාච්චාදූව ප්‍රාදේශීය ලේකම් කාර්යාලයේ සම්බන්ධීකරණය ඇතුව නාච්චාදූව විදාතා මධ්‍යස්ථානයේ ස්ථාන බාර නිලධාරිනි තනූජා මාධවී තෙන්නකෝන් මහත්මිය මුණගැසුනා. කාන්තා සෙරප්පු, සපත්තු සෑදීම පිළිබඳ පුහුණුවක් ලබාදෙන ලෙස මා ඉල්ලලා සිටියා. ඉතාම කෙටි කාලයකදී මම ඒ පුහුණුව සඳහා යොමු කළා.නාච්චාදූව ප්‍රාදේශීය ලේකම් ජේ. ඩබ්. සුගත් කිත්සිරි මහතා හැම විටම අපට උපරිම ශක්තිය ලබා දුන්නා. මහනෙළුබෑව වැනි ගමක ගැහැනියක් සපත්තු, සෙරප්පු හදනවා කීවාම හැමෝටම පුදුම හිතුණා. ඔය අතරෙදි කාර්මික සංවර්ධන මණ්ඩලයේ දැනුවත් කිරීම මත 2014 අය-වැය යෝජනා ඉදිරිපත් කිරීමට අවස්ථාව උදාවුණා. නාච්චාදූව ප්‍රදේශය වෙනුවෙන් නාච්චාදූව ප්‍රාදේශීය ලේකම්තුමාගේ අවසරය පරිදි මම මේ අවස්ථාවට සහභාගී වුණා. ජනාධිපතිතුමා සමඟ එදා පැමිණ සිටි නිලධාරීන් බැංකු නිලධාරීන් සමඟ අය-වැය යෝජනා මම ඉදිරිපත් කළා. කාන්තා ව්‍යවසායකයින්ට ණය මුදල් ලබා ගැනීමේදී ඇප ලබාගැනීමේදී කරදර සිදුවන බවත් පොලිය වැඩිනිසා ව්‍යාපාර දියුණු කිරීම ප්‍රමාණවත් වන බවත් විස්තර සහිතව මා ජනාධිපතිතුමාට පවසා සිටියා.එහිදී ජනාධිපතිතුමා කීවා “නිකම්මද මුදල් ඉල්ලන්නේ” නමුත් මම කීවා නිකම්ම නොවෙයි සහණ දෙන්න කියලා. ජනාධිපතිතුමා ඒ මොහොතේම බැංකු නිලධාරීන්ගෙන් මේ පිළිබඳ විමසුවා. මේ අයට සහන දෙන්න බැරි ද කියාත් විමසුවා. එම අවස්ථාවේ බැංකු නිලධාරීන් කළ හැකි සෑම උදව්වක්ම ලබාදීමට ජනපතිතුමාට පොරොන්දු වූවා. ණය යෝජනා ක්‍රම කොපමණ තිබුණත් නීති රීති අනුව සාමාන්‍ය ජනතාවට ගන්න පුළුවන් ණය ක්‍රමයක් නැති බව පැහැදිලි වුණා. පොලී නැතිව කාන්තා ව්‍යවසායකයින්ට ණය දෙන්න පුඵවන්ද කියන ප්‍රශ්නය ජනාධිපතිතුමා බැංකු නිලධාරින්ගෙන් විමසා සිටියා.ඇත්තටම කියන්න සතුටුයි රාජ්‍ය හා පුද්ගලික බැංකු තම කැමැත්ත ඒ අවස්ථාවේදීම පලකළා. ඒ අනුව 2014 අය-වැයෙන් කාන්තා ව්‍යවසායකයින්ට ඇප හා පොලී නැතිව රුපියල් ලක්ෂ දෙකහමාර බැගින් ලබාදීමට ජනපතිතුමා තීරණය කළා. නාච්චාදූව ප්‍රදේශයෙන් ගෙනා යෝජනාවක් හැටියට ඒ පිළිබඳව මට හරිම සතුටුයි. නාච්චාදූව ජනපදයට වගේම අනුරාධපුර දිසාවටම එය වැදගත්.2014 අය-වැය යෝජනාව පරිදි මුල්ම වටයෙන් ලබා දුන් ණය සඳහා මා තෝරාගෙන තිබුණා. ජනාධිපතිතුමාගේ සුරතින් පසුගිය මාර්තු මස 08 වන දින එම මුදල් ලබාදුන්නා. එම මුදල් යොදාගෙන ඉතාම ඉක්මණින් මට අවශ්‍ය යන්ත්‍ර සූත්‍ර සහ අමුද්‍රව්‍ය මම සපයා ගත්තා. ඉවතලන පොල්කටු, කාන්තා සෙරෙප්පුවලට යොදා ගන්නවා. එම නිෂ්පාදනයට දෙස් විදෙස් ඉල්ලුම වැඩියි. කකුලට හරිම සනීපයි. ඒ වගේම ශක්තිමත්.සෝල් කපා ගැනීමට පොල්කටු කපා ගැනීමට යන්ත්‍ර සූත්‍ර තිබෙනවා. එම යන්ත්‍ර ලබාගැනීම මගේ ඊළඟ අරමුණ වී තිබෙනවා. එම යන්ත්‍රයක් රුපියල් ලක්ෂ 07ක් පමණ වනවා. ව්‍යාපාර ලෝකයේ පොත් සෑදීම පිළිබඳව ඇඹිලිපිටිය, කැතීරීච් ආයතනයේ පුහුණුවක් ලබා ගැනීමට කැමැත්තෙන් සිටිනවා. ඒ සඳහා මට යම් ආයතනයක් උදව් කරනවා නම් අගය කරනවා. ජනාධිපති මහින්ද රාජපක්ෂ මහතාට සමස්ත කාන්තා ව්‍යවසායකයින් වෙනුවෙන් ගෞරවනීය ස්තූතිය පිරිනමනවා.නාච්චාදූව සංවර්ධන කමිටුවේ සභාපති පාර්ලිමේන්තු මන්ත්‍රී ශෙහාන් සේමසිංහ මහතාටත් නාච්චාදූව ප්‍රාදේශීය ලේකම්තුමාටත් විදාතා සංවර්ධන නිලධාරිනී තනූජා මාධවී මහත්මියටත් අනුරාධපුර කාර්මික සංවර්ධන මණ්ඩලයටත් සමෘද්ධි සංවර්ධන බැංකුවටත් රුපියල් ලක්ෂ දෙකහමාරක ණය මුදල ලබාදුන් රජරට සංවර්ධන බැංකුවටත් මම ස්තූතිය පිරිනමනවා. 2014 ජනාධිපතිතුමාගේ අය-වැය මගින් ලබාදුන් කාන්තා ව්‍යවසායකත්ව සහන ණය පරිදි ලබාගත් ණය මුදල් යොදා කරනු ලබන ව්‍යාපාරය “ඊසා ප්‍රඩක්ට්ස්” මේ වනවිට වෙළඳ පොළට නිකුත් කර තිබීම ඉතාම සතුටට කරුණක්.මෙම ණය මුදල් ලබාගන්නා සියලු අයගේ ව්‍යාපාර පිළිබඳව නිතරම පසුවිපරම් කරන ලෙසත් අපගේ කර්මාන්ත පිළිබඳව දැඩි ලෙස සොයා බලන ලෙසත් මා කාරුණිකව ඉල්ලා සිටිනවා. එසේ නොවුනහොත් මෙම මුදල් ලබාගෙන නාස්තිකරාවි. නිර්මාණශීලී කාන්තා ව්‍යවසායකයින් වැඩි පිරිසක් රටට බිහිකර ආදායම ලබා ආර්ථිකය දියුණු කර ගැනීම සියලු දෙනාගේත් අරමුණ විය යුතුයි.”.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n14050814</link>
    <topic>ශ්‍රී ලංකාව මගේ නිවහනයි</topic>
    <author>ජයසිරි මුණසිංහ සහ චමීර ඇල්ලදෙණිය</author>
    <content>ශ්‍රී ලංකාව පිළිබඳ තමන් සුබවාදී මතයක් දරන බව එක්සත් ජාතීන්ගේ මහා මණ්ඩල සභාපති ආචාර්ය ජෝන් විලියම් ඈෂ් මහතා පවසයි.තමන්ගේ නිවහන ලෙස ශ්‍රී ලංකාව සලකන බව ද ඈෂ් මහතා පෙන්වා දුන් අතර, මෑත භාගයේ දී ශ්‍රී ලංකාව අත්කර ගෙන ඇති ප්‍රගතිය ප්‍රසංශනිය බව ද කිවේය.ලෝක තරුණයන් පිළිබඳ ‍ සමුළුවේ දෙවන දිනියේ දී මාධ්‍ය වෙත අදහස් දක්වමින් සභාපතිවරයා මේ බව ප්‍රකාශ කළේය. ලෝක තරුණයන් පිළිබඳ සමුළුවේ දෙවන දිනයේ දී විශේෂ සාකච්ඡා කිහිපයක් පැවැත්වූ අතර, රටවල් කිහිපයක ජාතික ප්‍රකාශ ඉදිරිපත් කිරීම ද සිදු කෙරිණ.මෙම සමුළුවට සමගාමීව ප්‍රදර්ශනයක් ද සිරිමාවෝ බණ්ඩාරනායක සම්මන්ත්‍රණ ශාලාවේ දී පැවැත්වෙන අතර, කොළඹ ප්‍රකාශය සඳහා අවශ්‍ය කරුණු මේ වන විට සැකසෙමින් පවතින බව සංවිධායක මඩුල්ල පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n1405082</link>
    <topic>වාචික ප්‍රශ්නවලට පිළිතුරු දීමට ඇමැතිවරු නැතිනම් මා මූලාසනයෙන් යනවා</topic>
    <author>රන්ජිත් පද්මසිරි, චමීර ඇල්ලදෙණිය සහ සුභාෂිණි සේනානායක</author>
    <content>වාචික පිළිතුරු අපේක්ෂාවෙන් අසන ලද ප්‍රශන්වලට පිළිතුරුදීමට ඇමැතිවරු නොමැතිනම් තමාත් මුලාසනයෙන් බැස යන බව කතානායක චමල් රාජපක්ෂ මහතා පාර්ලිමේන්තුවේදී ඊයේ (07) ප්‍රකාශ කළේය.අනුරාධපුර දිස්ත්‍රික් මන්ත්‍රී පී හැරිසන් මහතා වාචික පිළිතුරු අපේක්ෂාවෙන් ඇසු පැනයට පිළිතුරු දීමට විෂය භාර ඇමැතිවරයා නොමැතිබවට මූලාසනයේ අවධානය යොමු කිරීමෙන් අනතුරුව කතානායකවරයා මේ බව කීය.එම පැනයට ආණ්ඩු පක්ෂ ප්‍රධාන සංවිධායක දිනේෂ් ගුණවරුධන මහතා විසින් පිළිතුරු ලබා දුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n1405083</link>
    <topic>එක්සත් ජාතීන්ගේ මහා මණ්ඩලයේ සභාපති ජනපති හමුවෙයි</topic>
    <author>ධනුෂ්ක ගොඩකුඹුර.</author>
    <content>ශ්‍රී ලංකාව මෑතභාගයේ අත්පත් කර ගෙන තිබෙන ප්‍රගතිය එක්සත් ජාතීන්ගේ මහා මණ්ඩලයේ සභාපති ආචාර්ය ජෝන් ඩබ්ලිව්. ඈෂ් මහතාගේ ඇගයීමට ලක් වේ.රටේ සිදුව ඇති සංවර්ධනය තමන් දැක බලා ගත් බව පහළොස් වැනි ලෝක තරුණ සමුළුවේ සමාරම්භක උළෙලට සහභාගී වීමට පැමිණි එක්සත් ජාතීන්ගේ මහා මණ්ඩලයේ සභාපති ආචාර්ය ජෝන් ඩබ්ලිව්. ඈෂ් මහතා ජනාධිපති මහින්ද රාජපක්ෂ මහතා අරලිය ගහ මන්දිරයේ දී ඊයේ (07) හමු වූ අවස්ථාවේදී ප්‍රකාශ කළේය.ජනාධිපතිවරයා ලෝක තරුණ සමුළුවේ සමාරම්භක උළෙල අමතමින් පැවැත් වූ කථාව එක්සත් ජෝන් ඩබ්ලිව්. ඈෂ් මහතාගේ ප්‍රසාදයට ලක්කෙරිණි.  තිස් වසරකට ආසන්න ත්‍රස්තවාදයෙන් පීඩා විඳි ශ්‍රී ලංකාව ගැටුම් අවසන් වීමෙන් පසු අත්කර ගෙන ඇති ප්‍රගතිය පැහැදිලි කළ ජනාධිපතිතුමා, දැන් රටේ සාමාන්‍ය වාර්ෂික වර්ධන අනුපාතය සියයට 7ක් බව පෙන්වා දුන්නේ ය.උතුරු පළාතේ වර්ධන අනුපාතය සියයට 22ක් බව පැවසූ ජනාධිපතිවරයා ශ්‍රී ලංකාව චීනයට පසු ආසියාවේ ඉහළම වර්ධනයක් සහිත රටවල් කිහිපයෙන් එකක් බව පැවසීය. ත්‍රස්තවාදය පරාජය කිරීමෙන් පසු හිටපු සටන්කරුවන් 12,000 ක් පමණ පුනරුත්ථාපනය කොට සමාජගත කරන ලද අතර සියලු ළමා සෙබළු ඔවුන්ගේ දෙමාපියන් වෙත භාර කර තිබෙන බවත් මහා මාර්ග, දුම්රිය මාර්ග, වාරි මාර්ග වැනි යටිතල පහසුකම් විශාල ලෙස සංවර්ධනය කරමින් සෞඛ්‍යය හා අධ්‍යාපන ක්ෂේත්‍රයේ කැපී පෙනෙන දියුණුවක් ඇති කළ බවත් ජනාධිපතිතුමා ප්‍රකාශ කළේය.වර්තමානයේ දී වැඩිම සිසුන් පිරිසක් උසස් අධ්‍යාපන වරම් ලබනුයේ යාපනය දිස්ත්‍රික්කයෙන් බවත් 2005 දී ජනගහණයෙන් සියයට 3ක් වූ පරිගණක සාක්ෂරතාව දැන් සියයට 50 දක්වා වැඩි වී ඇති බවත් ජනාධිපතිවරයා පැවසීය. රටට එල්ල වන අනිසි බාහිර බලපෑම් ප්‍රගතියට බාධාවක් බව පැවසූජනාධිපතිවරයා ජනතාවගේ ජීවන තත්ත්වය ඉහළ ගොස් ඇති බවත් ශ්‍රී ලංකාව සුබසාධන සමාජයක් බවත් ප්‍රකාශ කළේය.ආචාර්ය ඈෂ් මහතා සමග පැමිණි දූත පිරිසේ සාමාජිකාවක් ශ්‍රී ලංකාවේ සමාජ ජීවිතයේ කාන්තා සහභාගීත්වය ගැන විමසූ විට අධ්‍යාපනය, සෞඛ්‍යය, බැංකු සේවාව ඇතුළු ක්ෂේත්‍ර ගණනාවක කාන්තා සහභාගීත්වය සියයට 60ක් හෝ ඊට ඉහළ මට්ටමක පවතින අතර දේශපාලනයෙහි පමණක් තවම ඒ තත්ත්වය දක්නට නැති බව ජනාධිපතිවරයා පැවසීය.එක්සත් ජාතීන්ගේ මහා මණ්ඩල සභාපතිවරයාගේ කාර්ය මණ්ඩල ප්‍රධානී තානාපතිනී පොලට් බෙතල් මහත්මිය අතුළු කිහිප දෙනෙක් ආචාර්ය ජෝන් ඈෂ් මහතා සමග පැමිණ සිටියහ. නියෝජ්‍ය කථානායක චන්දිම වීරක්කොඩි, ජනාධිපති ලේකම් ලලිත් වීරතුංග, එක්සත් ජාතීන්ගේ ශ්‍රී ලංකා නිත්‍ය නියෝජිත ආචාර්ය පාලිත කොහොන යන මහත්වරු සහ විදේශ අමාත්‍යාංශයේ ලේකම් ෂෙනුකා සෙනෙවිරත්න මහත්මිය සාකච්ඡාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n1405084</link>
    <topic>දුම්රිය අනතුරු ගැන සෙවීමට රහස් වැඩපිළිවෙළක්</topic>
    <author>ශීලා උඩුවර සහ රක්ෂණ ශ්‍රියන්ත‍</author>
    <content>දුම්රිය අනතුරු වළක්වාගැනීමට විධිමත් පියවර රැසක් ගත යුතු බවත් අනතුරු සිදුවන ආකාරය සෙවීමට රහස්‍යමය වැඩපිළිවෙළක් ද ක්‍රියාත්මක කරන බවත් දුම්රිය සාමාන්‍යාධිකාරී බී.ඒ.පී.ආරියරත්න මහතා දිනමිණට පැවසීය.දුම්රියේ එක් එක් පුද්ගලයන්ගේ ක්‍රියාකාරකම් පිළිබඳ සොයාබැලීම නිරතුරුව සිදුවිය යුතු බවත් එවැනි වැඩපිළිවෙළක දැඩි අවශ්‍යතාවක් මතුවී තිබෙන බවද සාමාන්‍යාධිකාරීවරයා පෙන්වා දෙයි.ඉකුත් කාලය තුළදී දුම්රිය පීලි පැනීම වැනි ක්‍රියාවන් සැලකිය යුතු ප්‍රමාණයකින් අඩු වී තිබියදී මෑත කාළයේ නිරතුරුව සිදුවන දුම්රිය අනතුරු පිළිබඳ දැඩි අවධානයක් යොමුකළයුතු කරුණක් බවද හෙතෙම පැවසීය.දුම්රිය කෙරෙහි මගීන් තබා ඇති විශ්වාසය පලුදු නොකළ යුතු බව සියලුම දුම්රිය සේවකයන් සිහි තබා ගත යුතු කරුණක් බවද සාමාන්‍යාධිකාරිවරයා කීය.ඉදිරියේදී ජී.පී.එස්. තාක්ෂණය යොදා ගනිමින් ඉතා ගුණාත්මක තත්ත්වයෙන් යුතු දුම්රිය සේවයක් ලබාදෙන බවත් දුම්රිය රියදුරු සහ නියාමක අතර ඇති සම්බන්ධතාව වැඩිදියුණු කිරීමේ වැඩපිළිවෙළක්ද ක්‍රියාවට නංවන බවද ආරියරත්න මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n1405085</link>
    <topic>වෙසක් සතිය 11 දා සිට 17 දා දක්වා</topic>
    <author>නුවන් කොඩිකාර</author>
    <content>රාජ්‍ය වෙසක් උළෙල නිමිත්තෙන් මේ මස 11 වැනිදා සිට 17 වැනිදා දක්වා සතිය වෙසක් සතිය ලෙස රජය විසින් නම්කර ඇත.ඊට සමඟාමීව පැවැත්වෙන 2558 වැනි රාජ්‍ය වෙසක් උත්සවය අගමැති, බුද්ධ ශාසන හා ආගමික කටයුතු ඇමැති දි. මු ජයරත්න මහතාගේ ප්‍රධානත්වයෙන් මේ මස 15 වන දින සවස 2.00 ට පුලතිසිපුර බුද්ධිමණ්ඩපයේදි පැවැත්වේ.බුද්ධ ශාසන හා අගමික කටයුතු අමාත්‍යාංශ ශ්‍රවණාගාරයේ ඊයේ (07) පැවැති මාධ්‍ය හමුවේදි  බෞද්ධ කටයුතු කොමසාරිස් ජනරාල්වරයා ජනරාල් චන්ද්‍රප්‍රේම ගමගේ මහතා එසේ ප්‍රකාශ කෙළේය.පොළෙන්නරුව දිස්ත්‍රික්කයේ ජ්‍යෙෂ්ඨ සංඝයාවහන්සේලා දාසය නමකට උපහාර පිදීම හා බුදුපුත් මව්පිය උපහාර නිවාස ව්‍යාපෘතිය යටතේ ඉදිකළ නිවාසයන්හි යතුරු බාරදීමද එදින සිදුකරන බව කොමසාරිස් ජනරාල්වරයා පැවැසීය.පැවිදි වී වර්ෂ පහක් හෝ ඊට වැඩි කාලයක් සම්පූර්ණ කර සිටින ස්වාමීන්වහන්සේ නමකගේ අඩු ආදායම් ලාභී දෙමව්පියන් වෙනුවෙන් නිවසක් අලුතින් ඉදිකර ගැනිමට හෝ තිබෙන නිවාස සංවර්ධනය කරගැනීම වෙනුවෙන් සමස්ත ලංකා ශාසනාරක්ෂක මණ්ඩලයේ අරමුදලෙන් රුපියල් පනස්දහසක මුදලක් ලබාදෙන බවද හෙතෙම කීවේය.රාජ්‍ය වෙසක් සතිය හා රාජ්‍ය උත්සවය පැවැත්වීම සඳහා අවශ්‍ය කටයුතු මේ වන විට සකස් කර ඇති බවත් අභිමානවත් හා වර්ණවත් පොළොන්නරු දිස්ත්‍රික්කය කේන්ද්‍ර කරගනිමින් බවත් වන බවත් පොළොන්නරු දිස්ත්‍රික් ලේකම් නිමල් අබේසිරි මහතා පැවැසීය.පොළොන්නරුව දිස්ත්‍රික්කයට පිවිසෙන සෑම ස්ථානයකම බුද්ධාලංම්බන ප්‍රිතිය උපදවන දැවැන්ත තොරණ් හා විචිත්‍රවත් වෙසක් කූඩු තිස්දහසකට අධික ප්‍රමාණයක් මෙන්ම සැරසිළිවලින්ද අලංකාරවත් කරන බව අබේසිරි මහතා ප්‍රකාශ කෙළේය. ඊට අමතරව ත්‍රිවිද හමුදා හා පොලිස් ස්ථාන කේන්ද්‍ර කරගනිමින් වෙසක් කලාප පැවැත්වීමට කටයුතු යොදා ඇති බව පැවැසු ඒ මහතා පාසල් දරුවන් ඇතුලු උපාසක උපාසිකාවන් පන්දහසක් සිල් සමාදන් කරවීමට සැළසුම් සකස් කර ඇති බව කියා සිටියේය.මේ අවස්ථාවට කැළණිය විශ්වවිද්‍යාලයේ කුලපති, සමස්ත ලංකා ශාසනාරක්ෂක මණ්ඩලයේ සභාපති ආචාර්ය වැලමිටියාවේ කුසලධම්ම නාහිමි, පොළොන්නරුව දිස්ත්‍රික් ශාසනාරක්ෂක මණ්ඩලයේ ලේඛකාධිකාරී ශාස්ත්‍රපති කඳුරුවෙල ධම්මපාල හිමි,බුද්ධ ශාසන හා අගමික කටයුතු පිළිබඳ නියෝජ්‍ය ඇමැති එම්. කේ. ඒ. ඩි. එස් ගුණවර්ධන, බුද්ධ ශාසන හා අගමික කටයුතු අමාත්‍යාංශයේ ලේකම් එම්. කේ. බී දිසානායක මහත්වරුන්ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n1405086</link>
    <topic>සුනාමි ව්‍යසනයෙන්-යුද ගැටුම්වලින් විනාශයට පත් වූ ශ්‍රී ලංකාවේ සංවර්ධනට යුරෝපා සංගමයෙන් රු. බි. 100ක්</topic>
    <author>මහින්ද අලුත්ගෙදර</author>
    <content>සුනාමි ව්‍යසනයෙන් සහ යුද ගැටුම් හේතුවෙන් විනාශයට පත් වූ ශ්‍රී ලංකාවේ සංවර්ධන කටයුතු වෙනුවෙන් රුපියල් බිලියන100ක (කෝටි 10,000) මුදලක් වෙන්කර ඇතැයි යුරෝපා සංගමය පවසයි. එ‍ළඹෙන 2015 දක්වා වූ කාලය වෙනුවෙන් මේ ප්‍රදානය ශ්‍රී ලංකාවට ලබාදී තිබෙන අතර එය සුනාමි ව්‍යසනයෙන් සහ යුද ගැටුම් හේතුවෙන් විනාශයට පත්වූ රට යළි ගොඩනැඟීම සඳහා විශාල දායකත්වයක් ලබාදෙනු ඇතැයි අපේක්ෂා කරන බව ශ්‍රී ලංකාවේ සහ මාලදිවයිනේ යුරෝපා සංගම් ප්‍රධානී සහ තානාපති ඩේවිඩ් ඩැලී (David Daly) මහතා ප්‍රකාශ කරයි.මහින්ද චින්තන ඉදිරි දැක්මේ සඳහන් පරිදි රටේ සංවර්ධන ක්‍රියාදාමයට ප්‍රමුඛතාව ලබාදෙමින් මේ කටයුතු සිදුකරන බව සඳහන් කරන ඒ මහතා එම වැඩකටයුතු දිඟින් දිඟටම සිදුකරන බවද යුරෝපා සංගමයේ පවතින සහ ඉදිරි ආධාර වැඩපිළීවෙලවල් සම්බන්ධයෙන් රජය සමඟ එක්ව ක්‍රියාත්මක වන බවද තානාපතිවරයා සඳහන් කරයි. ඒ මහතා මේ බව සඳහන් කළේ යුරෝපා සංගම් දිනය නිමිත්තෙන් කොළඹ දී පැවැති විශේෂ සැමරුම් උත්සවයකට සහභාගි වෙමිනි.එහිදී වැඩිදුරටත් අඳහස් දක්වමින් තානාපති ඩේවිඩ් ඩැලී සඳහන් කළේ මේ ආධාර වැඩසටහන යටතේ ශ්‍රී ලංකාවේ නිවාස 20,000 ක්, පාසල් 200 ක් යළි ගොඩනඟන අතර ඊට අමතරව තවත් ව්‍යාපෘති කිහිපයක් ක්‍රියාත්මක කරන බවත්ය. ශ්‍රී ලංකාව යුරෝපා සංගමයේ යහපත් මිත්‍රයෙකු බව පෙන්වාදුන් ඒ මහතා මේ නිසාම ශ්‍රී ලංකාව කෙරෙහි විශේෂ අවධානයක් යොමුකරන බවද ශ්‍රී ලංකාවේ ප්‍රතිසංධාන ක්‍රියාවලිය මුළුමණින්ම ක්‍රියාත්මක කරනු ඇතැයි අපේක්ෂා කරන බවද සඳහන් කළේය.ශ්‍රී ලංකාවේ විශාලතම අපනයන වෙළෙඳපොල යුරෝපය බවද එය දිනෙන් දින වර්ධනය වෙමින් පවතින බවද පෙන්වාදුන් තානාපතිවරයා සංචාරකයින් විශාල වශයෙන් ශ්‍රී ලංකාවට පැමිණෙනුයේ යුරෝපා රටවල් බවද කීවේය. මේ අතර ඒ මහතා සඳහන් කළේ ශ්‍රී ලංකාවට විදේශ ආයෝජන ලැබෙන ප්‍රධාන මාර්ගයක් වන්නේද යුරෝපා සංගමය බවයි.ප්‍රංශයේ හිටපු විදේශ ඇමැති රොබට් ස්චුමාන්ගේ ප්‍රධානත්වයෙන් 1950 වසරේදී යුරෝපා සංගමය පිහිටුවාගෙන තිබෙන බව සිහිපත් කළ ඩේවිඩ් ඩැලී මහතා රටවල් 6ක් ආරම්භයේ සාමාජිකත්වය දරා තිබෙන බවද වර්තමානය වනවිට රටවල් විශාල ප්‍රමාණයක් සාමාජිකයන් බවද පෙන්වා දුන්නේය.ජ්‍යෙෂ්ඨ ඇමැති මහාචාර්ය තිස්ස විතාරණ, ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න, සම්ප්‍රදායික කර්මාන්ත හා කුඩා ව්‍යවසාය සංවර්ධණ ඇමැති ඩග්ලස් දේවානන්ද, නියෝජ්‍ය කතානායක චන්දිම වීරක්කොඩි, විදේශ කටයුතු නියෝජ්‍ය ඇමැති නියොමාල් පෙරේරා මහත්වරු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n1405087</link>
    <topic>අලුත්ගම දී යළිදුම්රිය අනතුරක්</topic>
    <author>ශීලා උඩුවර</author>
    <content>පොතුහැර දුම්රිය අනතුරේ උණුසුම යාමටත් පෙර අලුත්ගම දුම්රිය ස්ථානයේදීත් ඊයේ (6) අලුයම යළිත් දුම්රිය ගැටුමක් සිදුවිය.අලුත්ගම දුම්රිය ස්ථානයේ බලවේග කට්ටල දුම්රියක් නවතා තිබියදී එම මාර්ගයේම පැමිණි ගාල්ල සිට කොළඹ දක්වා ධාවනය කෙරෙන තෙල් දුම්රියක් ඊයේ අලුයම 12.55 ට පමණ නවතා තිබූ දුම්රියේ ගැටි තිබේ.අනතුරෙන් දුම්රිය රියැදුරු තුවාල ලබා රෝහල් ගතවී ඇති අතර අනතුර සිදුවන අවස්ථාවේ දුම්රියේ හෝ දුම්රිය ස්ථානයේ මගීන් නොසිටීම නිසා මගී ජනතාවට හානියක් නොවිනි.අනතුරින් දුම්රිය එන්ජිමට හා දුම්රිය මැදිරියකට හානි සිදුවී තිබූණි. සිද්ධිය සම්බන්ධයෙන් රියැදුරු , රියැදුරු සහායක, නියාමක , උපනියාමක, හා දුම්රිය ස්ථානාධිපති වරුන් දෙදෙනෙකුගේ වැඩ තහනම් කර තිබේ. මේ පිළිබඳව පරීක්ෂණ අරඹා ඇති අතර ඒ සඳහා දුම්රිය දිස්ත්‍රික් ප්‍රවාහන. දිස්ත්‍රික් යාන්ත්‍රික හා විදුලි සංඥා නිලධාරින් ගෙන් සමන්විත ත්‍රි පුද්ගල කමිටුවක්ද පත් කර ඇතැයි දුම්රිය සාමාන්‍යාධිකාරි බී. ඒ. පී. ආරියරත්න මහතා පැවසීය. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n1405088</link>
    <topic>මිහින්තලා ලේක්හවුස් ආලෝක පූජාවමෙවරත් මිහින්තලය පුදබිමේ දී</topic>
    <author/>
    <content>මිහින්තලා ලේක්හවුස් ආලෝක පූජාව මිහින්තලා පුදබිමේදී මෙවරත් අත්‍යාලංකාරයෙන් සිදු කෙරේ.එළඹෙන පොසොන් පොහොය නිමිත්තෙන් මිහින්තලා ලේක්හවුස් ආලෝක පූජාව මිහින්තලා රාජමහා විහාරාධිපති වළවාහැංගුනුවැවේ ධම්මරතන හිමියන්ගේ අනුශාසනා පරිදි ජුනි මස 11 වනදා සිට තෙදිනක් පුරා සීමාසහිත එක්සත් ප්‍රවෘත්ති පත්‍ර සමාගමේ මෙහෙයවීමෙන් ලංකා විදුලිබල මණ්ඩලයේ සම අනුග්‍රහයෙන් පැවැත්වේ.මිහින්තලා ලේක්හවුස් ආලෝක පූජාව පිළිබඳ මූලික සාකච්ඡාවක් සීමාසහිත එක්සත් ප්‍රවෘත්ති පත්‍ර සමාගමේදී මිහින්තලා රාජමහා විහාරාධිපති වළවාහැංගුනුවැවේ ධම්මරතන හිමියන්ගේ ප්‍රධානත්වයෙන් ඊයේ (7) පැවැත්විණි.මිහින්තලා රාජමහා විහාරාධිපති වළවාහැංගුනුවැවේ ධම්මරතන හිමියෝ එහිදී මෙසේ පැවැසූහ. අතිගරු ජනාධිපති මහින්ද රාජපක්ෂ මැතිතුමා ප්‍රධාන රජයේ අනුග්‍රහයෙන් මිහින්තලා පුදබිමේ නව සංවර්ධනයක් උදාකර තිබෙන බවත් නාගරික සංවර්ධන හා ආරක්ෂක අමාත්‍යාංශයේ ලේකම් ගෝඨාභය රාජපක්ෂ මැතිතුමාගේ මගපෙන්වීම තුළින් ත්‍රිවිධ හමුදාවේ සහ සිවිල් ආරක්ෂක බළකායේ හා පොලිස් රණවිරුවන්ගේ දායකත්වයෙන් මිහින්තලා පුදබිම වෙනුවෙන් පුරාවිද්‍යා දෙපාර්තමේන්තුවේ පූර්ණ අධීක්ෂණයෙන් උදාර මෙහෙවරක් සිදු කිරීම සැමදා අගය කළ යුතු බවත් උන්වහන්සේ පැවැසූහ.මාර්ග පද්ධතිය ප්‍රධාන මිහින්තාල පුදබිමේ නව සංවර්ධන කටයුතු පිළිබඳ නිරන්තරයෙන්තමන් වහන්සේ සතුටු වන අතර ඊට සහාය දුන් සියලු දෙනාට කෘතඥතාවය පළ කරන බවද ඉදිරි සංවර්ධන කටයුතු පිළිබඳවද මූලික සැලසුම් සූදානමින් පවතින බවද උන්වහන්සේ පැවැසූහ.මිහින්තලා රාජමහා විහාරයේදී ජුනි මස 2වනදා සතිපිරිත් දේශනාව ඇරැඹෙන අතර ජුනි 8 වනදා දොරකඩ අස්න දේශනාව පැවැත්වේ. වාර්ෂික මිහිඳු පෙරහර අත්‍යාලංකාරයෙන් මෙවරද පැවැත්වේ.පසුගිය වසරවලදී මෙන්ම මේ වසරේදී ද මිහින්තලා ලේක්හවුස් ආලෝක පූජාව අත්‍යාලංකාරයෙන් සිදු කිරීමට සියලු දෙනාගේ නොමඳ සහාය අපේක්ෂා කරන බවද උන්වහන්සේ පැවැසූහ.ආලෝක පූජාව නිමිත්තෙන් මිහින්තලා ප්‍රාදේශීය ලේකම් කොට්ඨාශයේ දහම් පාසල් වලින් තෝරාගත් සිසුන් සඳහා සිල්රෙදි ප්‍රදානය මහාභාරකාර දෙපාර්තමේන්තුව අනුග්‍රහයෙන් සිදු කිරීමට එහිදී තීරණය කැරිණි.'බුදුසරණ' පුවත්පත මෙහෙයවීමෙන් වාර්ෂික දීප ව්‍යාප්ත රචනා තරඟය ජාතික ඉතිරිකිරීමේ බැංකුව අනුග්‍රහයෙන් මෙවරද සිදු කෙරේ. උතුරු මැද පළාතේ පාසල් දහම් පාසල් සිසුන් අතර පැවැත්වෙන කථික තරඟය ලේක්හවුස් පත්‍ර බෙදාහැරීමේ දෙපාර්තමේන්තුව මෙහෙයවීමෙන් පැවැත්වේ.මිහින්තලා ලේක්හවුස් ආලෝක පූජාව ජුනි 11, 12, 13 යන තෙදින තුළ පැවැත්වේ.අදාළ සාකච්ඡාව සඳහා එක්සත් ප්‍රවෘත්ති පත්‍ර සමාගමේ මෙහෙයුම් අධ්‍යක්ෂ උපුල් දිසානායක, නීති හා පරිපාලන අධ්‍යක්ෂ නීතිඥ රසාංග හරිස්චන්ද්‍ර, මහාභාරකාරතුමා වෙනුවෙන් එම දෙපාර්තමේන්තුවේ ප්‍රධාන ගණකාධිකාරී යු.ජී.පී. කුමාරසිරි, ලංකා විදුලිබල මණ්ඩලයේ සභාපති ඩබ්ලිව්.බී. ගනේගල මහතා වෙනුවෙන් සුබ සාධක කළමනාකාර එම්.ආර්.එන්.ජී. රණතුංග, ලේක්හවුස් සාමාන්‍යාධිකාරී අභය අමරදාස මහත්වරු සහ ආයතනයේ ලේකම් කුමුදු ගුණවර්ධන මහත්මිය ඇතුළු ආයතනයේ අදාළ අංශ ප්‍රදානීහුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n1405089</link>
    <topic>ශ්වේත විප්ලව ජාතික වැඩසටහනේඅවාරේ ලොකු ලූනු වගාව සාර්ථකයි</topic>
    <author>අසේල කුරුළුවංශ</author>
    <content>කෘෂිකර්ම දෙපාර්තමේන්තුව ක්‍රියාත්මක කළ ශ්වේත විප්ලවය ජාතික වැඩසටහන යටතේ හම්බන්තොට හා මොනරාගල දිස්ත්‍රික්ක වල සිදු කළ අවාරේ ලොකු ලූනු වගාකිරී‍මේ වැඩසටහන අති සාර්ථකත්වයට පත්වෙමින් එම දිස්ත්‍රික්කවල ලොකු ලූනු වගාව වෙළෙඳපොළට නිකුත් කිරීම මේ දිනවල සිදු කෙරෙයි.හෙක්ටයාර 600ක භූමි ප්‍රමාණයක් ආවරණය වන පරිදි සිදු කළ මෙම අවාරේ ලොකු ලූනු වගාව තුළින් මෙට්‍රික් ටොන් 6000ක අස්වැන්නක් බලාපොරොත්තු වන බව කෘෂිකර්ම අධ්‍යක්ෂ ජනරාල් ආචාර්ය රොහාන් විජේකෝන් මහතා පවසයි.මෙරට ලොකු ලූනු වගාවාරය ලෙස සැලකෙන ජුලි සිට දෙසැම්බර් දක්වා වූ මාස 06 තුළ දඹුල්ල, අනුරාධපුර හා පොළොන්නරු දිස්ත්‍රික්කවල ලොකු ලූනු වගා කෙරෙන නමුත් වසරේ මුල් මාස හය තුළ එම ප්‍රදේශවල ලොකු ලූනු වගා කිරීමට නොහැකි බවත් කෘෂිකර්ම අධ්‍යක්ෂ ජනරාල්වරයා ප්‍රකාශ කළේය.අදාළ තත්ත්වය හේතුවෙන් මෙරට වාර්ෂික බී ලූනු අවශ්‍යතාව සම්පූර්ණ කිරීම සඳහා බී ලූණු ආනයනය කිරීමට සිදුවන බව ඒ මහතා කීය.අවාරේ බී ලූනු වගා වැඩසටහන සාර්ථක ක්‍රියාත්මක කිරීම මඟින් වසර 2015 වන විට මෙරටට බී ලූනු ආනයනය සම්පූර්ණයෙන් නතර කිරීමට අපේක්ෂා කරන බවත් එමඟින් විදේශ රටවලට ඇදීයන රුපියල් ලක්ෂ 7000ක පමණ මුදලක් මෙරට ඉතිරි කරගැනීමට හැකිවනු ඇති බවත් හෙතෙම පැවසීය.මන්නාරම හා පුත්තලම දිස්ත්‍රික්කවල ලොකු ලූනු වගා කිරීමට ඇති හැකියාව පිළිබඳව කෘෂිකර්ම දෙපාර්තමේන්තුව පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n14050810</link>
    <topic>ගතවූ මාස 6ට පොලිස් මත්ද්‍රව්‍ය කාර්යාංශය ලෝක මත්ද්‍රව්‍ය හොරු 10ක් අල්ලා ගනිති</topic>
    <author>රක්ෂණ ශ්‍රියන්ත සහ පණ්ඩුක සමරසේකර</author>
    <content>පසුගිය දෙසැම්බර් මස සිට මේ දක්වා ලෝක මත්ද්‍රව්‍ය ජාලයට සම්බන්ධ ප්‍රධාන පෙළේ සැකකරුවන් දහ දෙනෙකු පොලිස් මත්ද්‍රව්‍ය නාශක කාර්යංශය මගින් අත්අඩංගුවට ගෙන තිබේ.මීට අමතරව හෙරොයින් ග්‍රෑම් දහසක් සමග අත්අඩංගුවට ගෙන බන්ධනාගාර ගතව සිටින පාකිස්තානු ජාතිකයෙකුගේ බිරිදක බව කියන මුස්ලිම් ජාතික කාන්තාවක සහ තවත් කාන්තාවක්‍ ‍හෙරොයින් ග්‍රෑම් දෙසිය පනහක් සමග පෙරේදා (06) පොලිස් මත්ද්‍රව්‍ය නාශක කාර්යංශය මගින් අත්අඩංගුවට ගෙන ඇත.මීගමුව අධිකරණය මගින් ලබාගන්නා ලද නියෝගයකින් කරන ලද වැටලිමකදී මෙම කාන්තාවන් ‍දෙදෙනා අත්අඩංගුවට ගැනීමට හැකිවූ බව පොලිස් මාධ්‍ය ප්‍රකාශක ජේ්‍යෂ්ඨ පොලිස් අධිකාරී අජිත් රෝහණ මහතා ප්‍රකාශ කරයි.වෛද්‍ය උපාංග මෙරටට ගෙන්වන මුවාවෙන් ඒවා තුළ බහා මෙම හෙරෝයින් තොගය මෙරටට ගෙන්වා ඇති අතර ඒවා අත්අඩංගුවට ගැනීමත් සමග මත්ද්‍රව්‍ය ආනයනය කරන ප්‍රධාන පුද්ගලයන් කිහිපදෙනෙකු පිළබද තොරතුරු අනාවරනය වී ඇති බවද පොලිසිය සදහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n14050811</link>
    <topic>අප්‍රේල් මාසයේ දුම්රිය දඩවලින් ලක්ෂ 15 ක ආදායමක්</topic>
    <author>ශීලා උඩුවර</author>
    <content>ප්‍රවේශපත් නොමැතිව හා තුන්වැනි පන්තියේ ප්‍රවේශපත් ලබා ඉහළ පන්තියේ මැදිරිවල ගමන් ගත් මගීන් ඇතුළු තවත් සිද්ධීන් වෙනුවෙන් දුම්රිය ආරක්ෂක නිලධාරින් විසින් කරන ලද වැටලීම් වලදී අල්ලා ගනු ලැබූ අය වෙතින් දඩ මුදල් වශයෙන් දුම්රිය දෙපාර්තමේන්තුවට අප්‍රේල් මාසය තුළදී රුපියල් ලක්ෂ 15 ක් ආදායමක් ලැබී තිබේ.මෙම මාසය තුළදී ප්‍ර‍වේශපත් නොමැතිව ගමන්ගත් මගීන් 351 දෙනෙතු අල්ලා ගැනුනු අතර , ඹවුන්ගෙන් රුපියල් 1061105 ක්ද, තුන්වැනි පන්තියේ ප්‍රවේශපත් ලබා ඉහළ පන්තියේ මැදිරිවල ගමන් ගත් මගීන් 139 ක් අල්ලා ගත් අතර ඹවුන්ගෙන් රුපියල් 358690 ක්ද, ආදායම් වශයෙන් ලැබිණි.මීට අමතරව වාහන කරුවන් අතින් දුම්රිය හරස් මාර්ග ගේ‍ට්ටු තුනකට හානි සිදුවූ ඇති අතර , ඒ වෙනුවෙන් දුම්රිය දෙපාර්තමේන්තුවට රුපියල් 75000ක් ද, අධිබර ප්‍රවාහනයෙන් රුපියල් 4619 ක් ද, බලපත්‍ර නොලබා වෙළඳාම් කළ වෙළෙන්ඳන්ගෙන් රුපියල් 6600 ක්ද, ලැබිණි.මෙය දුම්රිය දෙපාර්තමේන්තුව වැටලීම් වලින් ලබාගත් වැඩි ආදායමක් වන අතර, 2013 වසර තුළදීම ලබාගෙන ඇත්තේ රුපියල් ලක්ෂ 58 කි.දුම්රිය ආරක්ෂක සේවා අධිකාරි ජේ.එන් එම්.එස්‍. ජයසේන මහතාගේ මෙහෙයවීම යටතේ දුම්රිය ආරක්ෂක නිලධාරින් විසින් මෙම වැටලීම් කරන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n14050812</link>
    <topic>අනුරාධපුර බස් රථ කප්පම්කරුවෝ යළි හිස ඔසවති</topic>
    <author>අනුරාධපුර මධ්‍යම විශේෂ</author>
    <content>අනුරාධපුර දිස්ත්‍රික්කයේ ධාවනය වන පෞද්ගලික බස් රථ වලින් නැවතත් කප්පම් මුදල් ලබා ගන්නා බව බස් රථරියැදුරෝ සහ කොන්දොස්තරවරු පවසති. දුරගමන් සේවා බස් රථවලින් සහ කෙටි ගමන් සේවා බස් රථවලින් කප්පම් මුදල් එකතු කර ගන්නා බවද ඔවුහු පැවසුහ.අනුරාධපුර දුරගමන් සේවා බස් නැවතුම්පොළින් , අනුරාධපුර පැරණි බස් රථ නැවතුම්පොළින්, අනුරාධපුර නව නගර බස් නැවතුම්පොළින් , මැදවච්චිය හා කැකිරාව, තඹුත්තේගම යන බස් නැවතුම්පොළවල්වලින් කප්පම්කරුවන් විවිධ උපක්‍රම භාවිතා කරමින් කප්පම් ලබා ගැනීම නැවත සිදුකරන බව බස් රථහිමියෝ හා කොන්දොස්තරවරු පැවසුහ.සති කිහිපයක් පමණක් කප්පම් ගැනීම නතර වී තිබු අතර ක්‍රියාත්මක වු පොලිස් මෙහෙයුම් නතර වීමෙන් අනතුරුව නැවතත් කප්පම්කරුවන් හිස ඔසවා ඇති බව ඔවුහු පෙන්වා දුන්හ.උතුරු මැද ප්‍රවාහන අමාත්‍ය එච්.බී සේමසිංහ මහතා ද මීට පෙර දිගින් දිගටම කප්පම්කරුවන් අල්ලා ගැනීම සදහා මෙහෙයුම් දියත් කිරීම හේතුවෙන් එම ක්‍රියාවේ යෙදුනු පුද්ගලයන් බොහෝ බියට පත්ව සිටියත් මෑතක සිට බස් නැවතුම්පොළවල් වලට අමාත්‍යවරයා සංචාරය නොකිරීම හේතුවෙන් කප්පම්කරුවන්ගේ බිය පහව ගොස් ඇති බව ද ඔවුහු පැවසුහ.එමෙන්ම පොලීසියට කප්පම්කරුවන් පිළිබඳ තොරතුරු ලබා දුනහොත් ඊට වන්දි ගෙවීමට සිදුවන බවට කප්පම්කරුවන් තර්ජනය කිරීම හේතුවෙන් බොහෝ බස් රථ රියැදුරන් සහ කොන්දොස්තරවරුන් පොලිසිවලට පැමිණිලි ඉදිරිපත් කිරීමට ද පසුබට වී ඇති බව ඔවුහු පෙන්වා දුන්හ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n14050813</link>
    <topic>විභාග ප්‍රතිඵල www.nic.lk වෙබ් අඩවියෙන්</topic>
    <author/>
    <content>ජාතික අධ්‍යාපන ආයතනයේ ශාස්ත්‍රීය කටයුතු මණ්ඩලය සහ ආයතනික සභාව විසින් මෙම වසරේ මැයි 01 වෙනිදා සිට වලංගු වන පරිදි නිකුත් කර ඇති විභාග ප්‍රතිඵලwww.nic.lk වෙබ් අඩවිය මගින් ලබා ගත හැකි බව ජාතික අධ්‍යාපන ආයතනය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n14050815</link>
    <topic>ලංකා කම්කරු සමිති මධ්‍ය මණ්ඩලයෙන්ජනතාවට සහන සැලසීමට යෝජනාවලියක්</topic>
    <author>අනුර ප්‍රේමලාල්</author>
    <content>ලංකා කම්කරු සමිති මධ්‍ය මණ්ඩලය වැඩකරන ජනතාවට සහන සැලසීම සඳහාවු කරුණු පහළොවකින් යුක්ත යෝජණාවලියක් ජනාධිපති මහින්ද රාජපක්ෂ මහතා වෙත ලබාදීමට කටයුතු යොදා ඇතැයි එහි ප්‍රධාන ලේකම් සෝමවීර චන්ද්‍රසිරි මහතා නිවේදනයක් නිකුත් කරමින් ප්‍රකාශ කරයි.එම නිවේදනය මගින් වැඩිදුරටත් මෙසේ කරුණු දක්වන ඒ මහතා බඩු මිල අඩුකිරීම, අඩු ආදායම්ලාභීන්ට සහන මිලට ආහාර මල්ලක් ලබාදීම, නිදහස් අධ්‍යාපනය හා නිදහස් සෞඛ්‍ය සේවය සුරැකීම, පාසල්වලට ළමයි ඇතුළත් කිරීමේදි නිවාස ඔප්පුවේ අයිතිය ඉවත් කිරීම, මව්බිමට එරෙහි අධිරාජ්‍යවාදි කුමන්ත්‍රණ පැරදවීම, විශ්‍රාම වැටුප අහෝසි නොකිරීම, අටවෙනි ශ්‍රේණිය සමතුන්ට රජයේ රැකියා අයිතිය නැවත ලබාදීම, දින 180 සම්පූර්ණ කර ඇති අස්ථිර, අනියම්,සේවකයන්ගේ සේවය වහාම ස්ථිර කිරීම, දූෂිත මැතිවරණ ක්‍රමය වහා වෙනස් කිරීම, ප්‍රවහන සේවක අයිතිය සුරැක ගමනාගමනය විධිමත් කිරීම, රාජ්‍ය හා සංස්ථා වැටුප් විසමතා ඉවත් කර ගැනීම, පෞද්ගලික හා රාජ්‍ය අංශයේ සේවකයන් නව සේවක වැටුප් තලවල පිහිටුවීම, වතු කම්කරු ගැටළු විසඳීම, කාන්තා සේවක අයිතියවාසිකම් සුරැකීම යන ඉල්ලීම් හා යෝජනා ඒ යෝජනාවලියේ ඇති බව චන්ද්‍රසිරි මහතා වැඩිදුරටත් පෙන්වාදෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n14050816</link>
    <topic>ශ්‍රීපාදස්ථානය පූජා භූමියක් බවට ප්‍රකාශයට පත් කෙරේ</topic>
    <author>ක්‍රිස්ටි මහේෂ් ද සිල්වා</author>
    <content>ශ්‍රී පාදස්ථානය පූජා භූමියක් ලෙස ප්‍රකාශයට පත්කිරීමට රජය තීරණය කර තිබේ.නුවරඑළිය, රත්නපුරය හා කෑගල්ල දිස්ත්‍රික්කවලට මායිම් වී ඇති මෙහි පූජා භූමියක් ලෙස ප්‍රකාශයට පත්කරනු ලබන්නේ අක්කර 99 රූඩ් 3 පර්චස් 4 ක් වූ බිම් ප්‍රමාණයකි.ජාතික භෞතික සැලසුම් දෙපාර්තමේන්තුව විසින් පූජා භූමියක් ලෙස ප්‍රකාශයට පත්කරනු ලබන්නේ 1940 ඔක්තෝබර් 25 දරන 8675 දරන ගැසට් පත්‍රයට අනුවය. එයට අමතරව නල්ලතන්නිය හා ඉඳිකටුපාන අතර මීටර් 30 ක තීරුවකින් යුතුව මාර්ගය සකස් කිරීමට ද නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n14050817</link>
    <topic>මෙහෙකාර දැරියගේ මුහුණ රත් කළ තෙල් හැන්දකින් පිළිස්සූ කාන්තාවක් අත්අඩංගුවට ගැනීමට පරීක්ෂණ</topic>
    <author>අසේල කුරුළුවංශ</author>
    <content>වයස අවුරුදු දාහතරක දැරියක් මෙහෙකාර සේවයේ යොදවා ගනිමින් ඇයගේ මුහුණ හා ශරීරය තෙල් හැන්දක් රත්කර පිළිස්සූ බව කියන සිද්ධියකට සම්බන්ධ කාන්තාවක් අත්අඩංගුවට ගැනීමට කටුගස්තොට පොලිසිය පරීක්ෂණ පවත්වයි.පන්විල මඩොල්කැලේ ප්‍රදේශයේ පදිංචි මේ දැරිය නිවැසියන්ගේ කෲර වධ හිංසා ඉවසාගත නොහැකිව පෙරේදා (6) රාත්‍රියේ නිවසින් පැන තම නිවස සොයමින් යන විට අඹතැන්න ප්‍රදේශයේ පිරිසක් ඇගේ පිහිටට ඉදිරිපත් වී ඇත.දැරියගේ මව්පියන් ඇයව රෝහල් ගතකිරීමෙන් පසු පොලිස් හදිසි ඇමතුම් අංශය වෙත පැමිණිලි කර තිබේ.මේ දරුවා ඔවුන්ගේ මව්පියන්ට සුළු මුදලක් ලබා දී තැරැව්කරුවකු නිවසක මෙහෙකාර සේවයට රැගෙන ගොස් තිබෙන බවත්, එම තැරැව්කරුවා මඟින් තොරතුරු ලබාගෙන වධ හිංසා කළ කාන්තාව අත්අඩංගුවට ගැනීමට පරීක්ෂණ පවත්වන බවත් පොලිසිය කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n14050818</link>
    <topic>සිසු උද්ඝෝෂණයෙන් ගාලු පාරේ පැය 6ක් ගමනාගමනය අඩාල වෙයි</topic>
    <author>පණ්ඩුක සමරසේකර</author>
    <content>කොළඹ කොල්ලුපිටිය අරලියගහ මන්දිරය ඉදිරිපිට ගාලු පාරේ ඊයේ (7) පැවැති ශිෂ්‍ය උද්ඝෝෂණයක් හේතුවෙන් පැය හයක පමණ මාර්ග තදබදයක් ඇති වූ බව පොලිස් මාධ්‍ය ප්‍රකාශක කාර්යාලය සඳහන් කරයි.අන්තර් විශ්වවිද්‍යාල ශිෂ්‍ය බල මණ්ඩලයේ ක්‍රියාකාරීන් 17 දෙනෙකුට කොළඹ නගරයේ කුරුඳුවත්ත, කොල්ලුපිටිය, කොම්පඤ්ඤවීදිය යන පොලිස් වසම්වල උද්ඝෝෂණය කිරීම හා පෙළපාලි පැවැත්වීම තහනම් කරමින් කොළඹ ප්‍රධාන මහේස්ත්‍රාත් අධිකරණය පෙරේදා දුන් නියෝගය නොතකා මේ උද්ඝෝෂණය පැවැති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් ‍රෝහණ මහතා “දිනමිණ” ට ප්‍රකාශ කළේය.උසාවි නියෝගයක් කඩකරමින් මෙසේ උද්ඝෝෂණය පැවැත්වීමට එරෙහිව මේ ශිෂ්‍ය ක්‍රියාකාරීන් 17 දෙනාට එරෙහිව නීතිය ක්‍රියාත්මක කරන බව අජිත් රෝහණ මහතා ප්‍රකාශ කළේය.උද්ඝෝෂණය හේතුවෙන් මාර්ග වසා දැමීමට සිදුවූ නිසා මේ දිනවල කොළඹ දී පැවැත්වෙන තරුණ සමුළුවට ද බාධා ඇති වූ බව පොලිස් මාධ්‍ය ප්‍රකාශකවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n14050819</link>
    <topic>සිසුවා වෑන් රියේ පිටුපසින් බිමට වැටෙයි</topic>
    <author>අසේල කුරුළුවංශ</author>
    <content>පාසල් ළමයින් ප්‍රවාහනය කෙරෙන පෞද්ගලික වෑන් රථයක පිටුපස දොර හදිසියේ විවෘත වීමෙන් එහි ගමන් ගත් සිසුවකු වෑන් රථයෙන් බිමට ඇද වැටී තුවාල ලබා ඇත‍. සිසුවා ප්‍රතිකාර සඳහා මහනුවර මහ රෝහලට ඇතුළත් කර තිබේ.අනතුර ඊයේ (07) පෙරවරු 7.00ට පමණ මහනුවර ධර්මපාල මාවතේ පිහිටි මධ්‍යම පළාත් ප්‍රධාන ඇමැති නිල නිවස ඉදිරිපිටදී සිදුව ඇත.අනතුරින් තුවාල ලැබ ඇත්තේ මහනුවර ධර්මරාජ විදුහ‍ෙල් දෙවැනි ශ්‍රේණියේ අධ්‍යාපනය ලබන හත් හැවිරිදි සිසුවෙකි‍.තුවාලලත් ගෙලිඔය පදිංචි යසිත බණ්ඩාර සිසුවාගේ තත්ත්වය බරපතළ නොවන අතර අදාළ වෑන් රථයේ රියැදුරු මහනුවර පොලිසියේ රථවාහන අංශය මගින් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n14050820</link>
    <topic>ජාත්‍යන්තර බලපෑම්වලින් ශ්‍රී ලංකාවආරක්ෂා කිරීමට නිරන්තරව පෙනී සිටිනවා</topic>
    <author>චන්දිමා එදිරිමාන්න</author>
    <content>ශ්‍රී ලංකාවට එරෙහිව එල්ලවන ජාත්‍යන්තර බලපෑම්වල දී ඉරානය සෑම විටම ශ්‍රී ලංකාව ආරක්ෂා කිරීමට කටයුකු කරන බව ශ්‍රී ලංකාවේ ඉරාන තානාපති ඊබ්බ්‍රාහිම් කානි මහතාපැවසීය.ඉරානය හා ශ්‍රී ලංකාව අතර අතීතයේ සිට පැවත එන දැඩි මිත්‍රත්වය අගය කළ ඉරාන තානාපතිවරයා ඉදිරියේ දීත් ඒ මිත්‍රත්වය තව තවත් වර්ධනය කරගත යුතු බවද කීය.ශ්‍රී ලංකාවේ ඉරාන තානාපති ඊබ්බ්‍රාහිම් කානි මහතා මෙම කරුණු පැවසුවේ ඊයේ (7) ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා හමු වු අවස්ථාවේදී ය. මේ හමුව සෙත්සිරිපාය , බත්තරමුල්ලේ පිහිටි ඉදිකිරීම් ඉංජිනේරු සේවා නිවාස හා පොදු පහසුකම් අමාත්‍යාංශයේ දී සිදුවිණි.ඉරාන රජයේ වියදමින් අමෙරිකානු ඩොලර් මිලියන1.5ක් වැය කර මඩකළපුවේ ඉදිකෙරෙන නිවාස ව්‍යාපෘතියේ ප්‍රගතිය පිළිබඳ සාකච්ඡා කිරීම සඳහා ශ්‍රී ලංකාවේ ඉරාන තානාපති ඊබ්බ්‍රාහිම් කානි ඇමති විමල් වීරවංශ මහතා හමු විය.ඉරාන රජයේ ආධාර ඇතිව ශ්‍රී ලංකාවේ ක්‍රියාත්මක කළ හැකි වෙනත් ඉදිකිරීම් ව්‍යාපෘති පිළිබඳව ද මෙහිදී ඉරාන තානාපතිවරයා හා විමල් වීරවංශ අමාත්‍යවරයා අතර සාකච්ඡාවට ලක්විය.එසේම ශ්‍රී ලංකාවට එරෙහිව එල්ලවන ජාත්‍යන්තර බලපෑම්වල දී ඉරානය සෑමවිටම ශ්‍රී ලංකාව ආරක්ෂා කිරීම සඳහා කටයුකු කරන බවද සඳහන් කළේය.තවද ඉරානය ශ්‍රී ලංකාවට දිගු කරන මිත්‍රත්වයේ හස්ථය තමා හා තම රජය දැඩි සේ අගය කරන බවද ඇමැති විමල් වීරවංශ මහතා මෙහි දී පැවසීය.ශ්‍රී ලංකාවේ ඉරාන තානාපති ඊබ්බ්‍රාහිම් කානි මහතා හා ඇමති විමල් වීරවංශ මහතා හමු වු අවස්ථාව..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n14050821</link>
    <topic>සංචාරක ව්‍යාපාරයේ ඉපැයීම වාර්තාගත ලෙස ඉහළ ට</topic>
    <author>මහින්ද අලුත්ගෙදර</author>
    <content>කලාපීය වශයෙන් වේගවත් සංවර්ධනයක් කරා පියනඟන ශ්‍රී ලංකාවේ සංචාරක ව්‍යාපාරයේ ඉපයීම වාර්තාගත ලෙස ඉහළ යමින් සියයට 26.2ක වර්ධනයක් පෙන්නුම් කරන බව ශ්‍රී ලංකා මහ බැංකුව ප්‍රකාශ කරයි.එය පසුගිය 2013 වසරේ මාර්තු මාසයට සාපේක්ෂව මේ වසරේ මාර්තු මාසයේදී වාර්තාවන බවද 2013 වසරේ මාර්තු මාසයේදී සංචාරක ව්‍යාපාරයෙන් ශ්‍රී ලංකාව උපයා තිබෙන අමෙරිකානු ඩොලර් මිලියන 152.4 ට සාපේක්ෂව සියයට 26.2ක වර්ධනයක් පෙන්නුම් කරමින් මේ වසරේ එම මාසයේදී අමෙරිකානු ඩොලර් මිලියන 192.2ක ආදායමක් ඉපයීමට සමත්ව තිබෙන බවද ශ්‍රී ලංකා මහ බැංකුවේ ආර්ථික පර්යේෂණ දෙපාර්තමේන්තුව පවසයි.පසුගිය 2013 වසරේ මාර්තු මාසයේදී මෙරටට පැමිණී විදේශීය සංචාරකයනගේ සංඛ්‍යාව 113,208 ක් වන අතර ඊට සාපේක්ෂව සියයට 17.5ක වර්ධනයක් පෙන්නුම් කරමින් ,මේ වසරේ මාර්තු මාසයේදී මෙරටට පැමිණී විදේශීය සංචාරකයනගේ සංඛ්‍යාව 133,048ක් බවද ශ්‍රී ලංකා මහ බැංකුව නිකුත්කළ නවතම වාර්තාවක් මඟින් පෙන්වා දෙයි.මේ අතර පසුගිය 2013 වසරේ පෙබරවාරි මාසයේදී ශ්‍රී ලංකාවට විදේශීය සංචාරකයෝ 113,968 දෙනෙක් පැමිණ තිබෙන අතර එම සංඛ්‍යාව අභිබවා යමින් මේ වසරේ එම මාසයේදී සංචාරකයෝ 141,878 දෙනෙක් මෙරටට පැමිණ තිබේ. එය සියයට 24.5ක වර්ධනයකි. ඊට අමතරව 2013 වසරේ පෙබරවාරි මාසයේදී මෙරට සංචාරක ව්‍යාපාරයේ ඉපයීම අමෙරිකානු ඩොලර් මිලියන 153.4ක් වන අතර එම ආදායම සියයට 33.6ක වර්ධනයක් පෙන්නුම් කරමින් මේ වසරේ පෙබරවාරි මාසයේදී අමෙරිකානු ඩොලර් මිලියන 205 ආදායමක් ඉපයීමට සමත්ව ඇත.ශ්‍රී ලංකා මහබැංකු වාර්තාව මඟින් පෙන්වා දෙන්නේ මේ වසරේ පෙබරවාරි මාසයේදී වැඩිම විදේශීය සංචාරකයෝ පිරිසක් මේ රටට පැමිණ තිබෙන්නේ ඉන්දියාව, එක්සත් රාජධානිය, ජර්මනිය, ප්‍රංශය හා චීනය යන රටවලින් බවත් එම රටවලින් පැමිණි සංචාරකයනගේ ප්‍රමාණය සමස්ත සංචාරක පැමිණීමෙන් සියයට 45ක් බවත්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n14050822</link>
    <topic>පෙම්වතියට ලිංගික අතවර කළ පෙම්වතාට අත්හිටවූ සිර දඬුවම්</topic>
    <author>නෙල්කා මැදගෙදර</author>
    <content>සිය පෙම්වතිය බරපතළ ලිංගික අපයෝජනයට ලක් කිරීමට වරදකරු වූ පුද්ගලයකුට හලාවත මහාධිකරණය විසින් නියම කළ වසර හතක බරපතළ වැඩ සහිත සිර දඩුවම ඉවත් කළ අභියාචනාධිකරණය ඒ වෙනුවට වසර දෙකහාමාරක බරපතළ වැඩ සහිත සිර දඩුවම් නියම කළ අතර එම වසර දහයකට අතහිටු වන ලදි.එම අපයොජන සිද්ධිය පිළිබඳ පැණිල්ල එම සිද්ධියෙන් වසර දෙකකට පසු ව සිදු කිරිමත් , ප්‍රේම සම්බන්ධය පවත්වන කාලයේදී දෙදෙනාගේ කැමැත්ත ඇතිව මේ සිදුවීම සිදුවීමත් යන කරුණු අවධානයට ගනිමින් මෙලෙස අත්හිටවූ සිර දඩුවම් නියම කරන බව අභියාචනාධිකරණය විසින් සඳහන් කර ඇත.තමාට සිර දඩුවම් නියම කළ නඩු තීන්දුවට එරෙහිව විත්තිකරු ගොනු කළ අභියාචන පෙත්සමක විභාගය අවසන් කර එහි තීන්දුව ප්‍රකාශ කරමින් අභියාචනාධිකරණ විනිසුරුවරුන් වන සිසිර ද ආබෲ සහ චන්ද්‍රා ජයතිලක යන මහත්වරු මේ බව සඳහන් කර ඇත.මීට අමතරව රුපියල් දස දහසක සහ රුපියල් ලක්ෂ දෙකහාමාරක වන්දි මුදල් ගෙවන ලෙසද එම නොගෙවන්නේ නම් මාස හයක මෙන්ම වසර දෙකක සිර දඩුවම් නියම කරමින් හලාවත මහාධිකරණය විසින් පනවන ලද නියෝගය එලෙසම ක්‍රියාත්මක වන බව ද එම තීන්දුවෙහි දැක්වේ. මෙලෙස අත්හිටවූ සිර දඩුවම් නියම කරන ලද්දේ හලාවත ප්‍රදේශයෙහි පදිංචිකරුවකු වන අබ්දුල් මජීඩ් මොහොමඩ් රිස්වාන් නමැත්තෙකුටය.නීතිඥ ආචාර්ය රංජිට් ප්‍රනාන්දු මහතා විත්තිකරු වෙනුවෙන් පෙනී සිට් අතර නියෝජ්‍ය සොලිසිටර් ජෙනරාල් සරත් ජයමාන්න මහතා නීතිපතිවරයා වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n14050823</link>
    <topic>අන්තර්ජාලය යොදා ගෙන දරුවකුට ලිංගික අතවර කළැයිකොස්තාපල් අත්අඩංගුවට</topic>
    <author>බුද්ධිකා ඉඹුලාන</author>
    <content>අන්තර්ජාලය උපයෝගී කර ගනිමින් පිරිමි දරුවකු ලිංගික අපයෝජනයට ලක් කළ පොලිස් කොස්තාපල්වරයෙකු අත්අඩංගුවට ගැනීමට ළමා රක්ෂණ අධිකාරියේ අන්තර්ජාල ආවේක්ෂණ ඒකකය ඊයේ (07) සමත් වී තිබේ.මොහු පිරිමි දරුවකු අපයෝජනයට ලක් කරන බවට ලැබුණු තොරතුරක් මත උපාය දුතයකු යොදවා කරන ලද වැටලීමකින් පසු ළමා රක්ෂක අධිකාරිය අසලදීම මේ සැකකරු අත්අඩංගුවට ගැනීමට අන්තර්ජාල ආවේක්ෂණ ඒකකයේ නිලධාරීන් කටයතු කර ඇත. අත්අඩංගුවට ගත් සැකකරු 35 හැවිරිදි අයකු බව පැවසේ.අන්තර්ජාලය උපයෝගී කර ගනිමින් දරුවන් ලිංගික අපයෝජනයට ලක් කිරීමේ සිද්ධීන් රැසක් සම්බන්ධයෙන් පසුගිය කාලය පුරා ළමා හා කාන්තා කාර්යාංශයට පැමිණිලි ගණනාවක් ලැබී ඇති අතර ඒ සම්බන්ධයෙන් විමර්ශනය කර සැකකරුවන් ද අත්අඩංගුවට ගැනීමට එම අධිකාරිය කටයුතු කර තිබේ.දිගින් දිගටම මේ සම්බන්ධයෙන් ලැබෙන පැමිණිලි සම්බන්ධයෙන් සොයා බැලීමට ළමා රක්ෂණ අධිකාරිය විසින් අන්තර්ජාල ආවේක්ෂණ ඒකකයක් ස්ථාපිත කර තිබෙන අතර අන්තර්ජාල අපයෝජන අවම කිරීමේ අරමුණෙන් මේ ඒකකය කටයුතු කරනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n14050824</link>
    <topic>දකු‍ණේ පාතාල නායකයකුගෙන්ප්‍රශ්න කිරීමට රහස් පොලිසියට අවසර</topic>
    <author>සිරන්ජනි කුමාරි</author>
    <content>කඹුරුගමුව තරුණයකු පැහැරගෙන ගොස් වෙඩි තබා ඝාතනය කොට මළ සිරුර කුරුඳුවත්ත ඉඩ‍මේ ටයර් හා දර යොදා ගනිමින් පිලිස්සීමේ සිද්ධියක් සම්බන්ධයෙන් දකු‍ණේ පාතාල නායක තමිල් අජිත් කුමාර පොලිසියේ රඳවා ප්‍රශ්න කිරීමට කොළඹ ප්‍රධාන මහෙස්ත්‍රාත් ගිහාන් පිලපිටිය මහතා ඊයේ (7) රහස් පොලිසියට අවසර ලබා දුන්නේය.දින 90ක රැඳවුම් නියෝගයක් මත රඳවා මේ සැකකරු ප්‍රශ්න කිරීමට ‍රහස් පොලිසියට ආරක්ෂක අමාත්‍යාංශය ලබා දී තිබු අවසරය සැකකරු නිරික්ෂණය කරමින් මහෙස්ත්‍රාත්වරයා විසින් තහවුරු කෙළේය. කඹුරුගමුව පදිංචි ඌවගේ දොන් චමිලා නෙළුම් කුමාරි යන අය 2013/05/02 වැනිදින රහස් පොලිසියේ මහජන පැමිණිලි අංශය වෙත කරන ලද පැමිණිල්ලකට අනුව පොලිසිය මේ විමර්ශන ආරම්භ කොට තිබිණි.සිය පුරුෂයා වන රාමවික්‍රම ගමආරච්චිගේ ගීත් නුවන් යන අය 2013/04/13 වැනි දින දෙවිනුවර ,සමඟි මාවතේ ශිලවති යන අයගේ නිවසේ සූදු සෙල්ලම් කරමින් සිටියදී පැහැරගෙන ගොස් ඝාතනය කළ බවට ඇය සිය පැමිණිල්ල මඟින් කියා සිටින්නීය.දකුණේ පාතාල නායකයකු වන නාරාංතොටහේවගේ තමිල් අජිත් කුමාර නමැත්තා තවත් පුද්ගලයන් පස්දෙනකු විසින් නුවන් යන අයව පැහැරගෙන ගොස් තමිල්ට අයත් "හෝටලය " යන නිවසේ දී වෙඩි තබා ඝාතනය කොට මළ සිරුර රැගෙන ගොස් තමිල්ගේ කුරුඳුවත්ත ඉඩමේ දී ටයර් හා දර යොදා ගනිමින් පිළිස්සීමෙන් පසූ ඉතිරි කොටස් අසල පිහිටි රසසන්දෙනිය කළපුවට දමා ඇති බවට තොරතුරු අනාවරණය වී තිබේ. මේ සිද්ධියෙන් පසූ ව්‍යාජව සකස් කර ගත් ජාතික හැඳුනුම්පතකට සකස් කරගත් ව්‍යාජ විදේශ ගුවන් බලපත්‍රයක් මඟින් සැකකාර තමිල් නමැත්තා තායිලන්ත වෙත ගොස් ඇත.ජාත්‍යන්තර පොලිසිය මඟින් රතු නිවේදන සහිත විවෘත වරෙන්තුවක් ද නිකුත් කොට තිබු අතර සැකකරු බැංකොක් නුවර සිට මෙරටට පැමිණිමේ දී කටුනායක ගුවන්තොටුපළේ දී ඉකුත් 8 වැනි දින රහස් පොලිසිය විසින් අත්අඩංගුව‍ට ගෙන තිබිණ. මෙසේ අත්අඩංගුවට ගත් සැකකරු පැය 72ක කාලයක් රැඳවුම් නියෝග මත පොලිසියේ රඳවා ප්‍රශ්න කළ සැකකරු තවත් මිනිමැරුම් කිහිපයකටම සම්බන්ධ බවට තොරතුරු අනාවරණය වු බව පවසන පොලිසිය නුවන් යන අය ඝාතනය සඳහා යොදා ගත් ගිනි අවිය සොයා ගැනීමට පරික්ෂණ පවත්වන බව පැවසීය.කෙටි කාලයකින් දේපළ උපයා ගැනීම සඳහා මත්ද්‍රව්‍ය ජාවාරමට සම්බන්ධ වී ඇති සැකකරු ත්‍රස්තවාදී කණ්ඩායම් සමඟ සම්බන්ධතා පැවැත්වු අයිස් මංජු නමැත්තා සමඟ ද සම්බන්ධතා පැවැත්වු බවට තොරතුරු අනාවරණය වී තිබේ.සැකකරු සම්බන්ධයෙන් දිර්ඝ විමර්ශනයක් පැවැත්වීමට ඇති හෙයින් 1979 අංක 48 ත්‍රස්තවාදි වැළැක්වීමේ පනතේ 6(1)වගන්ති ප්‍රකාරව පැය 72 කාලය ප්‍රමාණවත් නොවන බව පවසන පොලිසිය දින 90ක කාලයක් සැකකරු පොලිසියේ රදවා තබා ගැනීමට අධිකරණයෙන් අවසර ඉල්ලා තිබිණ.රහස් පොලිසියේ මහජන පැමිණිලි අංශයේ ස්ථානාධිපති කාන්තා පොලිස් පරික්ෂක ටී. ඩී .හෙලඋඩගේ මහත්මිය අධිකරණයට කරුණු වාර්තා කොට තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n14050825</link>
    <topic>තරුණ සමුළුවේ ආරක්ෂාවටපොලිසියේ 8000ක්</topic>
    <author>පණ්ඩුක සමරසේකර, රක්ෂණ ශ්‍රියන්ත</author>
    <content>ලෝක තරුණ සමුළුවේ ආරක්ෂාව සඳහා පොලිස් නිලධාරීන් 8000ක් සේවය සඳහා යොදවා ඇතැයි පොලිස් මූලස්ථානය සඳහන් කරයි.කොළඹදී සමුළුව පැවැත්වෙන කාල සීමාව තුළදී විශේෂ වාහන සැලසුම් ක්‍රියාත්මක ‍ෙනාවන නමුත් හදිසි අවස්ථාවක කෙටි කාලයක් මාර්ග වසා දැමීමට සිදු වුවත් එය රථ වාහන ධාවනයට බාධාවක් නොවන බව ද පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=n14050826</link>
    <topic>කාන්තාවන් සමඟ මිතුරුවී රන්භාණ්ඩ සොරාගත් කොන්දොස්තර දැලේ</topic>
    <author>රක්ෂණ ශ්‍රියන්ත සහ පණ්ඩුක සමරසේකර</author>
    <content>කාන්තාවන් සමඟ මිතුරුවී ඔවුන්ගේ රන්භාණ්ඩ හා දේපළ සොරාගන්නා පෞද්ගලික බස් කොන්දොස්තර වරයකු සොරාගත් භාණ්ඩ සමඟ පෙරේදා(6) අත්අඩංගුවට ගෙන තිබේ.පෞද්ගලික බස්රථවල ගමන් ගන්නා කාන්තාවන් සමඟ මිතුරුවී ඔවුන් සිනමා ශාලා හා පෞද්ගලික ස්ථානවලට කැදවාගෙන ගොස් මත්ද්‍රව්‍ය මිශ්‍ර බීම පානය කිරීමටදී කාන්තාවන් සතු දේපළ සොරා ගන්නා බවට පොලිසියට ලද තොරතුරු මත මේ සැකකරු අත්අඩංගුවට ගෙන තිබේ.සැකකරු ජා ඇල කොටුගොඩ ප්‍රදේශයේ පදිංචි වයස අවුරුදු හතළිස් හතරක අයෙකි.සැකකරුගෙන් ප්‍රශ්න කිරීමේදී සොරකම් කරන ලද ග්‍රෑම් 23ක් බර රන් කැබැල්ලක්,රුපියල් දෙලක්ෂ විසිනම දහසක් වටිනා රන් මාල දෙකක්, රන් පෙන්ඩන් දෙකක්, රන් වළලු දෙකක්. රන් මුදු හතරක්, ජංගම දුරකථනයක්, ඩිජිටල් කැමරාවක්, ග්‍රෑම් තිස් පහක් බර රන් කැබැල්ලක් සහ මුදලින් රුපියල් හැත්තෑපන්දහසක් සොයාගෙන තිබේ.සැකකරු ඊයේ(7) හලාවත මහෙස්ත්‍රාත් අධිකරණයට ඉදිරිපත් කිරීමට නියමිතව තිබුණි.හලාවත පොලිසිය සිද්ධිය පිළිබද වැඩිදුර විමර්ශන සිදුකරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=r1405081</link>
    <topic>මුරුංගා කරලටහොඳ ඉල්ලුමක්...</topic>
    <author>කල්පිටිය සමූහ</author>
    <content>කෘෂි රසායන සහ පළිභෝධ නාශකවලින් තොර එළවළුවක් ලෙස පාරිභෝගික විශ්වාසය දිනාගෙන ඇති මුරුංගා කරලට කොළඹ සුපිරි වෙළෙඳ සංකීර්ණවලින් ඉහළ ඉල්ලුමක් ඇතැයි වාර්තා වේ.මේ තත්ත්වය හේතුවෙන්, කල්පිටියේ මුරුංගා සදහා වන ඉල්ලුම, දිනෙන් දින ඉහළ යන බැව් වැඩි දුරටත් වාර්තා වේ.පෙබරවාරී සිට ජූලි මාසය දක්වා වන මුරුංගා වාරයේ මෙන්ම අවාරයේ ද මුරුංගා සදහා ඉහළ ඉල්ලුමක් පවතින බව ද ගොවිහු පවසති. නොරොච්චෝල කෘෂි ආර්ථික මධ්‍යස්ථානයේ දී රුපියල් හැත්තෑවක් පමන වන මිලකට ඇති මුරුංගා කිලෝව කොළඹ දී මිළ රුපියල් එකසිය පනහේ සිට දෙසීය දක්වා වේ.අවාරයේ දී මුරුංගා කිලෝව රුපියල් තුන්සිය පනහ දක්වා ඉහළ යන අවස්ථා ද වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=r1405082</link>
    <topic>මාරවිල සුපිරි නිවෙසක පවත්වාගෙන ගියහොර මත්පැන් තිප්පොළක් වටලයි</topic>
    <author>මුන්නේශ්වරම සමුහ - ඊ.සි.ප්‍රනාන්දු</author>
    <content>මාරවිල සුපිරි නිවෙසක මහා පරිමාණයෙන් පවත්වාගෙන ගිය හොර මත්පැන් තිප්පොළක් ඊයේ (7) අලුයම වැටලූ හලාවත කොට්ඨාස දූෂණ මර්දන ඒකකයේ නිලධාරින් එහි සිටි එක් සැකකරුවකු සමඟ පෙරන ලද මත්පැන් සහ පෙරීමේ උපකරණද ගෑස් ලිප් හා ගෑස් සිලින්ඩර් තොගයක් ද අත් අඩංගුවට ගැනුණි.හලාවත ජ්‍යෙෂ්ඨ පොලිස් අධිකාරි පි. සාලිය ද සිල්වා මහතා වෙත ලැබි තිබූ තොරතුරක් මත දූෂණ මර්දන ඒකකයේ නිලධාරින් මේ ස්ථානය පිළිබඳ සොයාගත් කරුණු අනූව කිසිවකුටත් සැකයක් ඇති නොවන ලෙසින් ගෑස් ලිප් මගින් මත්පැන් පෙරීම සිදු කරනු ලබන බව සොයා ගෙන ඇත.ඒ අනුව ඊයේ (7) අලුයම තුනට පමිණ නිලධාරි එම නිවෙස වැටලු විට පෙරීමේ කටයුතු ආරම්භ කර තිබුණි. නිලධාරින් දැක පිරිසක් අදුරේම පලා ගියත් ජාවාරම්කරු පොලිසියට කොටු කර ගත හැකි වී තිබේ. මේ හොර මත්පැන් දිවයිනේ විවිධ පළාත්වලට ගෙන ගොස් තොග වශයෙන් අලෙවි කර ඇති බවත් පොලිසිය කියයි.අරක්කු බෝතල 25ක් කලවම් තිබූ ප්ලාස්ටික් බැරල් 16ක්, ගෑස් අඩංගු සිලින්ඩර් 10ක්, ගෑස් ලිප් 2ක්, තඹ දඟර 2ක් සුදු යකඩ බැරල් 2 ක් ද මෙහි තිබී අත් අඩංගුවට ගැනුණි.හලාවත කොට්ඨාස දූෂණ මර්දන ඒකකයේ ස්ථානාධිපති පොලිස් පරීක්ෂක ඩී. එම්. සී.දිසානායක මහතා ඇතුළු නිලධාරින් පිරිසක් වැටලීම සිදු කර තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=r1405083</link>
    <topic>පොලිසිය ඇන්ඳවූහොර මුදලාලි මාට්ටු</topic>
    <author>රත්නපුර දිසා විශේෂ</author>
    <content>ව්‍යාපාරිකයකු ලෙසින් ගිය පොලිස් පරීක්ෂකවරයකුට රුපියල් 400,000ක් වටිනා වල්ලපට්ටා කිලෝ හතර හමාරක් විකිනීමට සුදානම් වූ පුද්ගලයකු ලෙල්ලෝපිටිය සන්නස්ගම දී රත්නපුර කොට්ඨාස දූෂණ මර්දන ඒකකය මගින් අත්අඩංගුවට ගනු ලැබීය.සන්නස්ගම ප්‍රදේශයේ කැලැවකින් වල්ලපට්ටා ශාඛය කපා තිබූ බව පරීක්ෂණවලදී හෙළිවිය.අත්අඩංගුවට‍ ගෙන ඇත්තේ 60 හැවිරිදි පුද්ගලයකි. පොලිස් කණ්ඩායම ගැනුම්කරුවන් ලෙස ගිය අවස්ථාවේ දී සැකකරු වල්ලපට්ටා තොගය සමඟ අත්අඩංගුවට ගනු ලැබුවේ පසුගිය දා (05) පස්වරුවේදිය. රත්නපුර කොට්ඨාශ දූෂණ මර්දන ඒකකයේ පොලිස් පරීක්ෂක සම්පත් අබේවික්‍රම මහතාගේ මෙහෙයවීමෙන් පරීක්ෂණ සිදුවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=r1405084</link>
    <topic>මුලතිව්හි වෙළෙඳ සලක්ගින්නෙන් වැනසෙයි</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>මුලතිව් මුල්ලියාවලෙයි ප්‍රදේශයේ පරිගණක අලුත්වැඩියා කිරීමේ වෙළෙඳ සලක පසුගියදා අලුයම සිදුව ඇති පිපිරීමකින් එම වෙළෙඳ සල ගිනිගෙන සම්පූර්ණයෙන්ම විනාශ වි ඇතැයි මුලතිව් පොලිසිය පවසයි.පෙරේදා අලුයම දෙකට පමණ මේ පිපිරීම සිදුව ඇතැයි පවසන පොලිසිය පිපිරුම බෝම්බ පිපිරීමක් බවට සැක කරන බවද සදහන් කරයි.වෙළෙඳ සල පිපිරීමට ලක් වි ගිනිගැනීම හේතුවෙන් අසල නිවෙසක සිටි පුද්ගලයකු පිළිස්සුම් සහිතව මුලතිව් රෝහලට ඇතුළත් කර ඇති බවද පොලිසිය පවසයි.පිපිරීමත් සමඟ වෙළෙඳ සලේ දොර සහ නාම පුවරුව මීටර් 7ක් පමණ දුරකට කැඩී විසිවී ඇත. මුලතිව් පොලිසිය පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=r1405085</link>
    <topic>දකුණු පළාතේ බස් නැවතුම්වලටආරක්ෂක කැමරා සවි කරයි</topic>
    <author>ටී.එල් .ඒ.පී.හේ‍මපාල නාගොඩ සමූහ</author>
    <content>මගීන්ගේ ආරක්ෂාව සඳහා සහ ගමන්වාරය ඇරැඹීමට නියමිත කාලය ඉක්මවා ගත කරන බස්රථ වැටලීමට ද බස්නැවතුම්පොළ ආශ්‍රිතව සිදු කෙරෙන විවිධ බලපෑම් පාලනය කිරීම සඳහා ද ඉදිරිකාලයේදී දකුණු පළාතේ සියලු බස් නැවතුම්පොළකම ආරක්ෂිත කැමරා පද්ධතියක් ඉදිකිරීමට කටයුතු ‍යොදන්නේ යැයි දකුණු පළාතේ මාර්ගස්ථ මගී ප්‍රවාහන සේවාවේ අධ්‍යක්ෂ ජනරාල් බී.එම්.ඒ.රාජාකුමාර මහතා දිනමිණට පැවැසීය.දැනටමත් දකුණු පළාතේ මාර්ග කිහිපයක ආරක්ෂිත කැමරා සවිකර තිබේ. ඒ අනුව හම්බන්තොට සිරිබෝපුර පරිපාලන සකීර්ණය අසල කැමරා දෙකක්ද, වීරකැටිය පස්මංහන්දියේ කැමරා දෙකක්ද, ගාල්ල බද්දේගම මාර්ගයේ පෝද්දල ප්‍රදේශයේ කැමරා දෙකක්ද සවිකරනු ලැබ තිබේ. ලබන අටවැනිදා ගෝනපිනුවල ප්‍රදේශයේද ආරක්ෂිත කැමරා දෙකක් සවි කිරීමට නියමිත ය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=r1405086</link>
    <topic>මාතර ගොවින් 150ක්විශ්‍රාම වැටුප් ලබාගෙන නෑ</topic>
    <author>පී.පී.ජී.සුගතදාස තිහගොඩ සමුහ</author>
    <content>මාතර දිස්ත්‍රික්කයේ ගොවි විශ්‍රාම වැටුප් ප්‍රතිලාභින්ගේ සංඛ්‍යාව 7500ක් පමණ වන අතර ඔවුන්ගේ විශ්‍රාම වැටුප් සඳහා රජය මසකට රුපියල් ලක්ෂ 110ක මුදලක් වැයකරන බව ගොවිජන රක්ෂණ මණ්ඩලයේ මාතර දිස්ත්‍රික් සහකාර අධ්‍යක්ෂ සිරිල් ලියනගේ මහතා පවසයි.හෙතෙම සඳහන් කරන පරිදි මේ වසරේ ජනවාරි මාසයට නියමිත විශ්‍රම වැටුප මාතර, නූපේ ගොවිජන රක්ෂණ මණ්ඩලයේ දිස්ත්‍රික් කාර්යාලයෙන් ගෙවනු ලැබු අතර, එම මාසයට හිමි විශ්‍රාම වැටුප මේ දක්වා ලබා නොගත් පිරිස 150ක් පමණ වේ.මාතර දිස්ත්‍රික්කයේ දුරබැහැර ප්‍රදේශවලට ගොස් අදාළ ගෙවිම් කටයුතු සිදු කිරීමට පියවර ගත් බවත් අනෙකුත් ප්‍රතිලාභීන්ට ගොවිජන රක්ෂණ මණ්ඩලයේ මාතර, නූපේ කාර්යාලට පැමිණ එම විශ්‍රාම වැටුප් ලබාගන්නා ලෙස දන්වා යවා ඇතත් ඔවුන් කාර්යාලයට පැමිණ මේ දක්වා එම වැටුප ලබාගෙන නැති බවද බවද හෙතෙම සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=r1405087</link>
    <topic>සැඟව සිටි වරෙන්තුකරුවෙක් ඉමදූවෙන් සොයා ගනී</topic>
    <author>ලංකින්ද නානායක්කාර ඉමදුව සමුහ</author>
    <content>මාස ගණනකට පෙර අධිකරණයේ වරෙන්තු ලැබු පුද්ගලයකු පෙරේදා (6) අත්අඩංගුවට ගත් බව ඉමදුව පොලිසිය පවසයි.කාලයක් තිස්සේ පොලිසියෙන් සැඟව සිටි සැකකරු 6 දින ඉමදුව නගරයට පැමිණි බවට පොලිසියට ලැබුණු තොරතුරක් මත විශේෂ මෙහෙයුමකින් මේ පුද්ගලයා අත්අඩංගුවට ගත් බව ඉමදුව පොලිස් ස්ථානාධිපති උ.පො.ප. ගාමීණී ශාන්ත මහතා පවසයි.අදාළ වරෙන්තුකරු අධිකරණයට ඉදිරිපත් කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=r1405088</link>
    <topic>පැරැණි ආරවුලක් අලුත්වී කාකිදෙණියේ මහ ගෝරියක්</topic>
    <author>@ ලංකින්ද නානායක්කාර - ඉමදුව සමුහ</author>
    <content>ගාල්ල පෝද්දල කාකිදෙණිය ප්‍රදේශයේ පැරැණි ආරවුලකට ඇතිවූ බහින් බස් වීමක් දුර දිගගොස් යතුරු පැදියකට අලාභ හානි කර තිබෙන බව පෝද්දල පොලීසිය පවසයි.පෙරේදා (6) රාත්‍රියේ මේ සිදුවීම සිදුවන අතරේ දෙපිරිස අතර, එක් පිරිසක් අහසට වෙඩිතබා ප්‍රදේශයම බිය ගන්නා ඇති අතරමේ සම්බන්ධයෙන් අදාළ යතුරු පැදියේ හිමිකරු ඇතුළු තිදෙනෙක් පොලීසියට පැමිණිලි කර තිබේ. මේ අනුව ඊයේ (7) හිමිදිරියේ අදාළ ස්ථානයට ගිය පොලිස් නිලධාරින් එහි තිබී ජීව අත්බෝම්බයක්සොයාගෙන ඇත. එම බෝම්බය නිෂ්ක්‍රීය කිරීමට පියවර ගත් බව පෝද්දල පොලීසිය පවසයි.පෝද්දල පොලීසිය සිද්ධිය සම්බන්ධයෙන් පරික්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=r1405089</link>
    <topic>ශාසනික වැඩට පවරාදුන් ඉඩමගොඩනැලි ඉදිකර කුලියට දීලා</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>‍බදු ගිවිසුමක් මත ශාසනික කටයුතු සඳහා හිමිනමකට දී තිබූ ඉඩමක් කිසියම් ව්‍යාපාරිකයන් දෙදෙනකු තම නමට හරවාගෙන එහි ස්ථිර ගොඩනැගිලි ඉදිකර වෙනත් පුද්ගලයනට කුලියට දී තම සභාවට බදු මුදල් හෝ කුලී මුදල් නොගෙවා පසුවන බව කොළඹ මහ නගර සභාවේ නාගරික භාණ්ඩාගාරිකවරයා පවසයි.කොල්ලුපිටියේ පිහිටි මේ ඉඩම ඇත්තේ අරලියගහ මන්දිරය සමීපයේය. එහි වටිනාකම රුපියල් කෝටි ගණනකි. නගර සභාවට කුලියක් හෝ බදු කුලියක් නොගෙවා මේ ගොඩනැගිලි සඳහා මහ නගර සභාවෙන්ම වරිපනම් අංක ලබා ගැනීමටද සමත්වී සිටිති.ආර්. ඒ. ද මෙල් මාවතේ පිහිටි මේ ඉඩම රාජකාරි කටයුත්තක් සඳහා යොදාගැනීමට ආරක්ෂක අමාත්‍යාංශයටද අවශ්‍යවී එය ලබාගැනීමට ඉදිරිපත්වී ඇතත් මේ ව්‍යාපාරිකයන් දෙපළ ඊටද හරස්කපමින් සිටින බව මහ නගර සභාවේ මුදල් පිළිබඳ ස්ථාවර කාරක සභාව වෙත වාර්තාවක් සපයමින් නාගරික භාණ්ඩාගාරිකවරයා පවසයි.මහ නගර සභා නිලධාරීන් අවස්ථා කීපයකදීම මේ දෙදෙනා ගෙන්වා කරුණු පැහැදිලි කර ඇතත් එයින් ද පලක්වී නැත. ඔවුහු යළි යළිත් තම අයිතියම කියාපාන බව පෙන්වා දෙන භාණ්ඩාගාරිකවරයා ඔවුන් මේ ගොඩනැගිලි පිටස්තර අයට කුලියට දී ඇති බවද කියා සිටියි.මේ ඉඩම් ආරවුල පිළිබඳව නාගරික භාණ්ඩාගරිකවරයා ඉදිරිපත් කරන වාර්තාවේ මෙසේද සඳහන් වෙයි.මේ ඉඩම ශාසනික කටයුතු සඳහා 1983දී බදු ගිවිසුමක් මගින් භාරදෙනු ලැබූ ස්වාමීන් වහන‍්සේ දැන් අපවත්වී සිටිති. එහි හිමියන්ගේ උරුමක්කාර ශිෂ්‍යයන් වහන්සේ ඉඩම බදු ගිවිසුමෙන් නිදහස් කිරීම සඳහා 2011 අගෝස්තු මස 22 දින නිදහස් කිරීමේ ඔප්පුව මගින් කොළඹ මහ නගර සභාවට පවරා දී තිබේ. ඒ අනුව මේ දේපළ කොළඹ මහනගර සභාවට අයත්ය.මේ තත්ත්වය යටතේ මේ දේපළ ලිඛිත ‍ෛ‍නතික කල් ගිවිසුමක් මත ජනාධිපති ආරක්ෂක අංශයේ ඉල්ලීම පරිදි ඒ සඳහා රජයේ තක්සේරුව අනුව මාසයකට රුපියල් 6,04250.00 සහිතව කුලියට දීමට 2012 අගෝස්තු මස 30 වැනි දින මහා සභාව මගින් අනුමත කර ඇත.මේ සඳහා ජනාධිපති කාර්යාලය හා කොළඹ මහනගර සභාව අතර කුලී ගිවිසුමකට එළඹීම සඳහා අප විසින් ජනාධිපති කාර්යාලයේ ලිඛිත හා වාචික ඉල්ලීම පරිදි අදාළ ලියකියවිලි සහ අපගේ නීති අංශය විසින් සකස් කරන ලද කුලී ගිවිසුමේ පිටපතක් ද ජනාධිපති කාර්යාලය වෙත යවා ඇත. තවද සභා තීරණය පරිදි මාසික කුලී මුදල් නොපමාව ගෙවා සභාව සමඟ ගිවිසුමකට එළඹෙන ලෙස දන්වා යවා ඇති බව සඳහන් වේ.මේ පිළිබඳව කොළඹ මහනගර සභාවේ මුදල් පිළිබඳ ස්ථාවර කමිටුව දැනුවත් කළ යුතු බවත් වසර ගණනාවක් මෙය නොවිසඳී පැවැති ප්‍රශ්නයක් වූ බැවින් හා දැනට පැවැති ගැටලු විසඳා අවසන් පියවරේ ඇති බැවිනුත් ගිවිසුමට එළැඹීමට අවශ්‍ය පියවර ඉතා ඉක්මනින් ගන්නා ලෙසත් වැඩිදුරටත් දන්වා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=r14050810</link>
    <topic>ගම්පහ මාතෘ සායන 60ක් ජනතා අයිතියට</topic>
    <author>ලයනල් පී. පෙරේරා කැලණිය විශේෂ</author>
    <content>දැනට ගම්පහ දිස්ත්‍රික්කයේ මාතෘ සායන 60කට ආසන්න ප්‍රමාණයක් ජනතා අයිතියට පත්කර ඇති බවත්, තවත් බොහෝ ප්‍රමාණයක් මාතෘ සායනයන්හි වැඩ කටයුතු නිමාවෙමින් පවතින බවත්, මේ සෑම කටයුත්තක් ම ආර්ථික සංවර්ධන ඇමැති බැසිල් රාජපක්ෂ මහතාගේ සංකල්පයක් මත සිදුවෙන බවත්, ලිය අභිමන් සංවිධානයේ සභාපතිනි අධිනීතිඥ පුෂ්පා රාජපක්ෂ මහත්මිය පැවැසුවාය.ඒ මහත්මිය එසේ පැවැසුයේ අම්මාට මුල්තැන සංකල්පයට අනුව ආර්ථික අමාත්‍යාංශයේ ප්‍රතිපාදන මත කැලණිය සිංහාරමුල්ල ප්‍රදේශයේ ඉදිකරන ලද ළමා හා මාතෘ සායන මධ්‍යස්ථානය නිරීක්ෂණය කිරීම සඳහා පැමිණ එහි පැවැති උත්සවයකට සහභාගී වෙමිනි.පළාත් සෞඛ්‍ය සේවා අධ්‍යක්ෂ වෛද්‍ය සුදත් ධර්මරත්න හා කැලණිය මහජන සෞඛ්‍ය සේවා නිලධාරිනී වසන්තා රාජපක්ෂ මහත්මිය ද සහභාගිවූහ.පුෂ්පා රාජපක්ෂ මහත්මිය මෙසේද කීවාය.දරුවකු බිහිකිරීමට සිටිනා මවුවරු පිළිබඳව දැඩි ලෙස සංවේදීව සිතිය යුතුයි. යහපත් හා සෞඛ්‍ය තත්ත්වයෙන් පෝෂිත දරුවකු සෑම මවකගේම පැතුමක්..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=r14050811</link>
    <topic>බිරිය සමඟ දබර වී සැමියා ගිනි තබාගෙන</topic>
    <author>හෝමාගම සමූහ ආනන්ද ප්‍රේමතිලක</author>
    <content>අධික ලෙස මත්පැන් පානයට ඇබ්බැහිව නිතර දෙවේලේ තම බිරිය සමඟ අඬදබර ඇතිකර ගත් 37 හැවිරිදි දෙදරු පියෙක් අධික බීමතින් භාර්යාව එළියට දමා නිවසට වැදී දොරවල් වසා ගෙන සිරුරට භූමිතෙල් හලා ගිනි තබාගෙන රෝහල්ගතව ප්‍රතිකාර ලබමින් සිටියදී මියගොස් ඇත.හෝමාගම මූලික රෝහලේදී මෙසේ මියගොස් ඇත්තේ පන්නිපිටිය, දෙපානම කැන්දහේනවත්ත පදිංචි ඕවිටිගල විතානගේ කමල් කුමාර (37) නමැත්තෙකි.හෝමාගම අධිකරණ කලාපයේ හදිසි මරණ පරීක්ෂක මානෙල් ගමගේ මහත්මිය පැවැත්වූ මරණ පරීක්ෂණයේදී මහරගම පොලිසියේ පො: සැ: අබේරත්න මහතාගේ මෙහෙයවීම යටතේ මියගිය අයගේ මව බෝම්බුගල කංකානම්ගේ ලිසිනෝනා, භාර්යාව දිසානායක මුදියන්සේලාගේ නන්දාවතී සොයුරු, දොඩම්ගොඩගේ දොන් ප්‍රියන්ත කුමාර සහ වීඅමුණේ කරුණාදාස යන අය සාක්කි දුන්හ.වෛද්‍ය සුධීර සිරිවර්ධන මහතාගේ පශ්චාත් මරණ පරීක්ෂණ වාර්තාව හා ඉදිරිපත්වූ සාක්කි අනුව මෙය භූමිතෙල් හලා සිරුරට ගිනි තබාගැනීම හේතුවෙන් අධික ලෙස පිළිස්සීම නිසා සිදුවූ හදිසි මරණයක් බවට නිගමනය කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=r14050812</link>
    <topic>කුරුණෑගල තැලසීමියා මධ්‍යස්ථානයේ‘අසුග්රා’ පෙති එකක්වත් නෑ</topic>
    <author>කුරුණෑගල දිස්ත්‍රික් සංචාරක ගුණරත්න ලියනආරච්චි</author>
    <content>ජාත්‍යන්තර තැලසීමියා දිනය මෙම මැයි මස 08 දාට යෙදී තිබියදී තැලසීමියා රෝගීන්ගේ සිරුරේ යකඩ ඉවත් කිරීම සඳහා ලබාදෙන අසුග්රා නමැති පෙති වර්ගය මාස කිහිපයක සිට නොමැති බව රෝගීහු පවසති.කුරුණෑගල තැලසීමියා මධ්‍යස්ථානයේ දැනට ප්‍රතිකාර ලබා ගන්නා රෝගීන් 900ක් පමණ සිටින අතර රෝගීන් 300ක් පමණ මේ පෙති වර්ගය භාවිතා කරන බව රෝගීහු කියති.5දා ජාතික තැලසීමියා මධ්‍යස්ථානයේ හෙදියන් වර්ජනයේ නිරතව සිටි බැවින් වෛද්‍යවරුන් හා සුළු සේවකයන් රෝගීන්ට රුධිරය ලබාදෙනු දක්නට ලැබුණි. නේවාසික හා බාහිර රෝගීන්ට දිනපතා රුධිරය ලබාදිය යුතු බව වෛද්‍යවරු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=s1405081</link>
    <topic>ශ්‍රි ලංකා රගර් පිල ජපානයට යයි</topic>
    <author>ෆවුස් මොහොමඩ්</author>
    <content>ආසියානු සුපිරි රටවල් පහේ රගර් තරගාවලියේ ශ්‍රී ලංකාව සහභාගි වන තුන්වැනි තරගය ජපානය සමග ලබන 10වැනිදා පැවැත්වේ. ජපානයේ තෝකියෝ නුවර නගෝයා හී පැවැත්වෙන මේ තරගයට සහභාගි වන ශ්‍රී ලංකා කණ්ඩායම ඊයේ ජපානය බලා පිටත්ව ගියේය. පාර්ලිමේන්තු මන්ත්‍රී නාමල් රාජපක්ෂ මහතාගේ නායකත්වයෙන් යුත් ජාතික 15සාමාජික රගර් කණ්ඩායමේ ජපාන සංචාරයට නවක මුහුණු රැසක් එක්වී සිටිති.ඒ අතර එරංග ස්වර්ණතිලක, අශෝක ජයලාල්, ශෂික ජයවර්ධන, ශෙහාන් පතිරණ, සුරංග පුෂ්පකුමාර, දුෂ්මන්ත ප්‍රියදර්ශන හා කි‍ෂෝර් ජෙහාන් සහ රෝෂාන් වීරරත්න වෙති.මෙවර තරගාවලියේ ශ්‍රි ලංකාව මුහුණදුන් තරගවල දී දකුණු කොරියාවට හා හොංකොං පිලට පරාජය විය. ඒ තරගවල දී ශ්‍රී ලංකා පිලට ක්‍රීඩා කළ ක්‍රීඩකයන් කීපදෙනකුම විවිධ ආබාධවලට ලක්වී සිටීම මත ජපානය සමග පැවැත්වෙන තරගයට නවක ක්‍රීඩකයන් රැසක් එක් කරගැනීමට සිදුවී ඇතැයි වාර්තාවේ.ලෝක සත් සාමාජික රගර් ශූරතාවලියේ අවසන් තරගාවලිය වන 'එංගලන්ත සෙවන්ස්' තරගාවලිය ද ලබන 10 හා 11දෙදින ලන්ඩනයේ පැවැත්වෙන බැවින් ඊට සුදුසුකම් ලබා සිටින ජපානය ඒ සඳහා සිය ප්‍රබලතම ක්‍රීඩකයන් රැසක් එංගලන්ත සංචාරයට යවා ඇත. එබැවින් ශ්‍රී ලංකාව සමග තරග වැදීමට ජපාන කණ්ඩායමට ද නවක ක්‍රීඩකයන් රැසකගේ දායකත්වය ලබා ගැනීමට සිදුවනු ඇත.ආසියාවේ අංක එකේ කණ්ඩායම වන ජපානය විශාල ලකුණු ප්‍රමාණයක් වාර්තා කිරීම වැළක්වීමට ශ්‍රී ලංකාවට මේ අනුව කදිම අවස්ථාවක් හිමිවනු නිසැකය. ජපානයට විශාල ලකුණු ප්‍රමාණයක් ලබා නොදී තරගය නිමා කර ගැනීමට හැකිවුවහොත් එය ඉදිරි තරගයේ දී ශ්‍රි ලංකාවට වාසි සහගත තත්ත්වයක් උදාකරනු ඇත. මෙවර තරගාවලියේ ශ්‍රී ලංකාව මුහුණදෙන අවසන් තරගය ලබන 17වැනිදා පිලිපීනය සමග කොළඹ තුරඟ තරග පිටියේ දී පැවැත්වීමට නියමිතය. ශ්‍රී ලංකා කණ්ඩායමේ කළමනාකරු ලෙස ගුවන් කොමදෝරු ‍ලෙනාඩ් රොද්‍රිගෝ මහතා කටයුතු කරන අතර පුහුණුකරු ලෙස ලෙනාඩ් ද සිල්වා මහතා කටයුතු කරයි.තරගාවලියට සහභාගි වන ශ්‍රී ලංකා කණ්ඩායම මෙ‍සේය - නාමල් රාජපක්ෂ (නායක), ‍‍යෝෂිත රාජපක්ෂ, එරංග ස්වර්ණතිලක, ශෙහාන් දිමිත්‍රි, අශෝක ජයලාල්, අසිත පෙරේරා, ෂශික ජයවර්ධන, ශෙහාන් පතිරණ, ධනුෂ්ක පෙරේරා, බිලාල් හසන්, සුරංග පුෂ්පකුමාර, ෆසීල් මරිජා, ධනුෂ්ක රංජන්, දිනූෂ චතුරංග, සඳුන් හේරත්, චාමර දාබරේ, රෝෂාන් වීරරත්න, දිනේෂ් සංජීව, දුෂ්මන්ත ප්‍රියදර්ශන, කිෂෝර් ජෙහාන්, නිරෝෂන් ප්‍රනාන්දු, චානක චන්දිමාල්, සුදර්ශන් මුතුතන්ත්‍රී, ලී කීගල්.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=s1405082</link>
    <topic>අයර්ලන්තයේ ශීත දේශගුණයේශ්‍රී ලංකා පිල දස්කම් අතරට</topic>
    <author/>
    <content>ශ්‍රී ලංකාව හා අයර්ලන්තය අතර දෙවැනි හා අවසාන එක්දින ක්‍රිකට් තරගය අද ඩබ්ලින් නුවරදී පැවැත්වෙයි. දෙපිල අතර පෙරේදා තරගය සෙල්සියස් අංශක 13ක ශීත දේශගුණයක ක්‍රීඩා කරමින් ශ්‍රී ලංකාව ජයග්‍රහණය කිරීම ප්‍රශංසනීය වෙයි. ඕනෑම කාළගුණික තත්ත්වයන් යටතේ ජයග්‍රාහී ක්‍රීඩාවක නිරත වීමේ හැකියාව ශ්‍රී ලංකා කණ්ඩායම විසින් මේ තරගයේදී ප්‍රදර්ශනය කර තිබේ.එම ජයග්‍රාහී රිද්මය තවදුරටත් එලෙසම රඳවා ගනිමින් අද තරගයද ජය ගෙන එංගලන්තය සමග තරගමාලාවට හොඳින් මුහුණදීමේ වාතාවරණය ඇතිකර ගැනීම ශ්‍රී ලංකා කඳවුරට වැදගත් වෙයි. පළමු තරගයේදී අයර්ලන්තය ලකුණු 79කින් ශ්‍රී ලංකාවට පරාජය විය.එම තරගයේදී ශ්‍රී ලංකාව කඩුලු 5කට ලකුණු 95 හා කඩුලු 8කට ලකුණු 176 තත්ත්වයන්ට පත් කිරීමට අයර්ලන්තය සමත් වූවද අජන්ත මෙන්ඩිස් හා නුවන් කුලසේකර අවසාන පන්දු 22දී ලකුණු 43ක් රැස් කරමින් ශ්‍රී ලංකාව 219–8ක මුළු ලකුණු සංඛ්‍යාවකට ගෙන ගියහ.අයර්ලන්තය ලකුණු 5කට කඩුලු 2ක් අහිමි කරගෙන සිටියද විලියම් පොටර්ෆීල්ඩ් හා නියාල් ඕබ්‍රයන් ලකුණු 58ක සබඳතාවක් ගොඩනගමින් අයර්ලන්තය තුළ බලාපොරොත්තු ජනිත කළහ. නායක පොටර්ෆීල්ඩ් ලකුණු 37ක් රැස්කර ගනිමින් කණ්ඩායමේ වැඩිම ලකුණු ලබා ගත් පිතිකරුවා විය.එහෙත් ‘තරගයේ වීරයා’ අජන්ත මෙන්ඩිස් ලකුණු 26කට කඩුලු 3ක් ලබා ගනිමින් අයර්ලන්තය ලකුණු 140කට දවාලීමට උපාකාරී විය. කුසල් ජනිත් පෙරේරා පෙරේදා තරගයේ සිවුවැනි පන්දුවෙන්ම දැවී ගියේය. ඉන්පසුව ලහිරු තිරිමාන්න ලකුණු 8කට දැවී ගියේය.අශාන් ප්‍රියන්ජන හතරේ පහර 4ක් එල්ල කරමින් පන්දු 44කින් ලකුණු 31ක් රැස් කළේය.සචිත්‍ර සේනානායක ලකුණු 3කට දැවී ගියේය. 48 වැනි ඕවරය යැවූ ඩොක්රෙල්ගෙන් ලකුණු 17ක් උදුරා ගැනිණි. එම ඕවරයේදී මෙන්ඩිස් පිට පිට හතරේ පහර 3ක් එල්ල කළේය. මෙන්ඩිස් පන්දු 9කට පමණක් මුහුණ දෙමින් නොදැවී ලකුණු 18ක් ලබා ගත්තේය. නුවන් කුලසේකර පන්දු 34කින් නොදැවී ලකුණු 42ක් ලබා ගැනීමට සමත් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=s1405083</link>
    <topic>ශ්‍රී ලංකා මලල ක්‍රීඩා පිලඅද මැකාවෝ යති</topic>
    <author/>
    <content>මැකාවෝ හිදී ආරම්භ වන ආරාධිත නගර මලල ක්‍රීඩා තරගාවලියට සහභාගීවන ලංකා මලල ක්‍රීඩා දෙවැනි පෙළ කණ්ඩායමක් අද දිවයිනෙන් පිටත්ව යයි.මේ මස 10-11 දෙදින පැවැත්වෙන තරගාවලියට ශ්‍රී ලංකාව නියෝජනය කරමින් ක්‍රීඩක ක්‍රීඩිකාවන් 7ක් එක් වෙති. චන්දන අමරසිංහ කණ්ඩායමේ පුහුණුකරු ලෙස කටයුතු කරන අතර බර්නාඩ් පෙරේරා කළමනාකරු ලෙස කටයුතු කරයි.ශ්‍රී ලංකා කණ්ඩායම ඉඳුනිල් හේරත් (මීටර් 800), නිශ්ශංක කුමාර (මී.1500), අයි.ඩී.එස්.එස්.ජයසිංහ (තුම් පිම්ම), කේ.පී.හසිත් නිර්මාල් (මී.110 කඩුලු), මිලන්ත සම්පත් දිසානායක (දුර පැනීම), එන්.සී.ඩී‍.ප්‍රියදර්ශනී (මී.100 හා දුර පැනීම) හා යූ.ජී.ඩී.සඳමාලි (මී.800) යන ක්‍රීඩක ක්‍රීඩිකාවන්ගෙන් සමත්විත වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=s1405084</link>
    <topic>පුහුණුකරු පාඨමාලාවේසහතික ප්‍රදානය 13දා</topic>
    <author/>
    <content>ජාතික ක්‍රීඩා විද්‍යා ආයතනය මගින් පැවැත්වු පුහුණුකරුවන් ලියාපදිංචි කිරීමේ පාඨමාලාවේ (පුහුණුකරු කුසලතා) සහතික ප්‍රදානෝත්සවය ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් මේ මස 13 වැනිදා පෙ.ව.9.00ට ක්‍රීඩා අමාත්‍යාංශ ශ්‍රවණාගාරයේදී පැවැත්වේ.ක්‍රීඩා ක්ෂේත්‍රයේ ප්‍රවීණ සම්පත්දායක මණ්ඩලයක් යටතේ න්‍යායාත්මක හා ප්‍රයෝගික පුහුණුව ලැබු පාපන්දු, පිහිනුම් හා වොලිබෝල් පුහුණුකරුවන් 350ක් මේ යටතේ සහතිකපත් ලැබිමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=s1405085</link>
    <topic>ජාතික රගර් පිලේ නිල ඇඳුම් සැපයීමට'රීබෝන්' වෙතින් වසර තුනක ගිවිසුමක්</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් ක්‍රීඩා ඉතිහාසයේ පළමුවරට නිල ඇඳුම් සත්කාරකත්වය ලබා දීමට ස්ටැෆර්ඩ් ගාමන්ට් ඉන්ඩස්ට්‍රීස් ආයතනය ඉදිරිපත්වී සිටියි. ලෝ ප්‍රකට 'රීබෝන්' වෙළෙඳ නාමය යටතේ වසර තුනක කාලයකට මේ නිල ඇඳුම් සැපයීමේ ගිවිසුම ශ්‍රී ලංකා රගර් සංගමය හා ස්ටැෆර්ඩ් ගාමන්ට් ඉන්ඩස්ට්‍රීස් ආයතනය පසුගියදා අස්සන් කෙරිණි.‍‍ඒ අනුව ශ්‍රී ලංකා 15 සාමාජික රගර් කණ්ඩායමේ හා සත් සාමාජික රගර් කණ්ඩායමේ මෙන්ම ජාතික කාන්තා රගර් කණ්ඩායමේ ද නිල ඇඳුම් සපයන්නා බවට ස්ටැෆර්ඩ් ගාමන්ට් ඉන්ඩස්ට්‍රීස් පත්ව සිටී.වසර 100කට එහා අතීතයකට දිව යන ශ්‍රි ලංකා රගර් ක්‍රීඩා ක්ෂේත්‍රයේ ජාතික කණ්ඩායමක් මෙවැනි නිල ඇඳුම් සත්කාරකත්වයක් ලැබූ පළමු අවස්ථාව මෙය බව මේ සම්බන්ධව පසුගියදා කොළඹ පිහිනුම් සමාජයීය ක්‍රීඩා ශාලාවේ පැවැති මාධ්‍ය හමුවේ දී රගර් සංගමයේ සභාපති අසංග සෙනෙවිරත්න මහතා ප්‍රකාශ කළේය.ජාතික කණ්ඩායම්වලට නිල ඇඳුම් සපයන්නා මෙන්ම ජාතික කණ්ඩායම ක්‍රීඩා කරන තරගාවලිවල දී ක්‍රීඩා‍‍ලෝලීන්ට එම නිල ඇඳුමට සමාන සමරු ඇඳුම් කට්ටල ලබා ගැනීමේ පහසුකම් සලසා දීමට ද එම ආයතනය කටයුතු කරනු ඇත. මීට පෙර ජාතික රගර් කණ්ඩායමේ ක්‍රීඩකයන්ගේ නිල ඇඳුමට සමාන සමරු ඇඳුම් කට්ටල ලබා ගැනීමේ පහසුකම් ක්‍රීඩාලෝලීන්ට නොතිබූ අතර මේ ගිවිසුමෙන් අනතුරුව ඉදිරියේ දී ක්‍රීඩාලෝලීන්ට එම සමරු ඇඳුම් කට්ටල පහසු මිළට ලබාගැනීමට දිවයිනේ පිහිටි සියලුම ඇඟලුම් අලෙවිසැල්වෙත ඒවා බෙදා හැරීමට නියමිතය.‍ස්ටැෆර්ඩ් ගාමන්ට් ඉන්ඩස්ට්‍රීස් ආයතනයේ කළමනාකාර අධ්‍යක්ෂ ශකීර් හෆීස් , රගර් සංගමයේ ලේකම් ගෲප් කපිතාන් නලීන් ද සිල්වා මහත්වරු ද මාධ්‍ය හමුවේ දී අදහස් දැක්වූහ. එම ආයතනයේ අධ්‍යක්ෂ අල්තාෆ් ඒ.ගෆාර්, වෙළෙඳ කළමනාකාර සබ්රි සවාහීර්, රගර් සංගමයේ විධායක අධ්‍යක්ෂ රොහාන් ගුණරත්න මහත්වරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=s1405086</link>
    <topic>ශ්‍රී ලංකාවට එරෙහි එක්දින තරගමාලාවටස්ටුවර්ට් බ්‍රෝඩ් නෑ</topic>
    <author>- වර්නන් ගුණසේකර</author>
    <content>ශ්‍රී ලංකාවට එරෙහිව පැවැත්වෙන ජාත්‍යන්තර විස්සයි20 තරගයට හා එක්දින තරගමාලාවට එංගලන්ත කණ්ඩායමේ වේග පන්දු යවන ක්‍රීඩක ස්ටුවර්ට් බ්‍රෝඩ් ක්‍රීඩා නොකරනු ඇත.බටහිර ඉන්දීය කොදෙව් කණ්ඩායම සමග පැවැති එක්දින තරගමාලාවේ අවසන් වකවානුවේ හා විස්සයි20 ලෝක කුසලාන තරගාවලියේදී තමන්ට කරදරයක් වූ දණිසේ ආබාධය නැවත මතුව තිබීම නිසා ස්ටුවර්ට් ලබන 20 වැනිදා පැවැත්වීමට නියමිත එංගලන්තයට එරෙහි එක ම විස්සයි20 තරගයට හා ඉන්පසුව පැවැත්වෙන තරග පහකින් සමන්විත ජාත්‍යන්තර එක්දින තරගමාලාවට සහභාගි නොවනු ඇත.බ්‍රෝඩ්, ජූනි මස 12 වැනි දින ලෝඩ්ස්හිදී ඇරැඹෙන ශ්‍රී ලංකා – එංගලන්ත පළමු ටෙස්ට් තරගයට සහභාගි වනු ඇතැයි අපේක්ෂා කෙරේ. කෙසේ වෙතත් මේ සහභාගිත්වය ඔහුගේ ක්‍රීඩා යෝග්‍යතාව මත රැඳී තිබේ.ඊට පෙර බ්‍රෝඩ්, මේ තරග වාරයේ ඔහුගේ පළමු ක්‍රීඩාව ලබන 25 වැනි දින ට්‍රෙන්ට් බ්‍රිජ්හිදී ඩරම් කණ්ඩායමට එරෙහිව නොටිංහැම්ෂයර් පිලේ ප්‍රාන්ත ශූරතා තරගයෙන් ආරම්භ කිරීමට බලාපොරොත්තු වෙයි. ඉන්පසුව ඔහු සසෙක්ස් කණ්ඩායමට එරෙහි තරගයට ක්‍රීඩා කරනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=s1405087</link>
    <topic>ගීතානිගෙන් ශ්‍රී ලංකාවට රන් පදක්කමක්</topic>
    <author>චින්තන වාසල බැංකොක් නුවර සිට...</author>
    <content>තායිලන්ත විවෘත මලල ක්‍රීඩා ශූරතාවලියේ දී ශ්‍රී ලංකාවට පළමු රන් පදක්කම ලබා දීමට ගීතානී රාජපක්ෂ සමත්වූවාය. මීටර් 1500 තරග ඉසව්වේ ජයග්‍රහණය අත්කර ගනිමින් ඇය මේ රන් පදක්කමට හිමිකම් කීවාය.ශ්‍රී ලංකා යුද හමුදාව නියෝජනය කරන ගීතානී රාජපක්ෂ තරගය නිමාකිරීමට ගතවූ කාලය මිනිත්තු 4:24:41කි. අධික වර්ෂාව මධ්‍යයේ පැවැති මේ තරගයේ ආරම්භයේ සිටම පෙරමුණ ගත් ගීතානීට අභියෝගයක් එල්ල කිරීමට කිසිදු ක්‍රීඩිකාවක සමත් නොවීම කැපී පෙනුණි.'ලබන සිකුරාදා මම මීටර් 5000 තරගයට සහභාගි වෙනවා. ඒ නිසා අද තරගයේ දී මම විශාල පරතරයක් තබා ගනිමින් තරගය නිමා කිරීමටයි අදහස් කළේ. වර්ෂාව මධ්‍යයේ දිවීම එතරම් පහසු නෑ. මම අදහස් කළේ තරගය මිනිත්තු 4කුත් තත්පර 18කින් නිමා කිරීමටයි.ඒත් පිටියේ තත්ත්වය මට වාසිදායක වුණේ නෑ. කොහොමවුනත් ශ්‍රී ලංකාවට රන් පදක්කම අත්කර දීමට හැකිවීම මට විශාල සතුටක්.' තරගයෙන් අනතුරුව ඇය පැවැසුවාය.තරගයේ පළමු දිනය වූ පෙරේදා ශ්‍රී ලංකාවට තවත් ලෝකඩ පදක්කමක් අත්විය. උස පැනීමේ තරග ඉසව්වේ දී මංජුල කුමාර මීටර් 2.14කින් තරගය නිමාකොට ලෝකඩ පදක්කමට හිමිකම් කී‍වේය.මේ අතර ශ්‍රී ලංකා කෙටි දුර ධාවන ශූර ශෙහාන් අඹේපිටියට හා ජානි චතුරංගිට ඔවුන් සහභාගි වූ තරග ඉසව්වල දී සිවුවැනි ස්ථානයෙන් සෑහීමකට පත්වීමට සිදුවීය. අඹේපිටිය තත්.10.80 ක කාලයක් වාර්තා කළ අතර ජානී වාර්තා කළ කාලය තත්.11.98කි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=f1405081</link>
    <topic>රෝගීන් ප්‍රාණ ඇපයට ගෙන විසඳුම් සෙවීම</topic>
    <author>රාමන්</author>
    <content>ධනවාදය කෙසේ වෙතත් නිදහස් සෞඛ්‍ය සේවාවක් මේ වන විට සමාජවාදී රටවල ද දක්නට ලැබෙන්නේ නැහැ. ඒ අතින් ශ්‍රි ලංකාවේ අය වාසනාවන්තයි. ඒ වාසනාව අවාසනාවට කැරකෙන අවස්ථා ද තිබෙනවා. එහෙත් තවමත් අපි නිදහස් සෞඛ්‍ය සේවාව පවත්වාගෙන යනවා. ලෝකයේ බොහෝ රටවල් සුබසාධන රාජ්‍ය පිළිවෙතින් බැහැර වීමත් සමඟ ම සෞඛ්‍ය, අධ්‍යාපනය වැනි විෂයයන් මිල මුදලට අලෙවි කිරීමට පටන් ගත්තා. අපේ රටේ තවමත් එවැන්නක් සිදු වී නැහැ.ඒ අතින් ශ්‍රි ලංකාව වාසනාවන්තයි.කුමන රජයක් යටතේ වුව ද විවිධ අපහසුකම් මධ්‍යයේ වුව ද ශ්‍රි ලංකාවේ නිදහස් සෞඛ්‍ය සේවාව හා සුරැකිව නඩත්තු කිරීමට අපේ රටේ ආණ්ඩු වගබලා ගෙන තිබෙනවා.නිදහස් සෞඛ්‍ය සේවාව වෙනුවෙන් මේ වසරේ( 2014 )වත්මන් රජය රුපියල් බිලියන 157ක් (ද.ල.157000ක් ජාතික අයවැය ලේඛනයෙන් වෙන් කළා. මෙය ජනතාව වෙනුවෙන් දරන ලද දැවැන්ත මුදලක්. මින් 40%ක් වැය වන්නේ සෞඛ්‍ය සේවාවේ නිරත වන සියල්ලට ම පඩිනඩි ගෙවීමට.මේ නිසා වෛද්‍යවරයාගේ සිට සුළු සේවකයා දක්වා දැවැන්ත සේවා ජාලයක් ජනතාවගේ සනීපාරක්ෂාව වෙනුවෙන් මහජන මුදලින් පඩි හා දීමනා ලබනවා. එසේ ම මෙය අත්‍යවශ්‍ය සේවාවක්. වෛද්‍යවරුන්ගේ සිට හෙද හෙදියන්, පවුල් සෞඛ්‍ය සේවිකාවන් ඇතුළු මේ ක්ෂේත්‍රයට අදාල රෝහල් සේවා ආදේශක නැහැ. රෝහල් ක්ෂේත්‍රයේ වැඩ වර්ජනයක් ක්ෂණිකව ම ජනතාවට දැනෙන්නේ මේ නිසයි. හමුදාව හෝ වෙනත් ආදේශක පිරිසක් යොදවා සෞඛ්‍ය සේවාවේ කටයුතු ඉටු කරන්න බැහැ. ඊට පුරුදු පුහුණු වන අය ම අවශ්‍යයි. මේ නිසා වැඩවර්ජන තීන්දුවකදී සෑම පාර්ශවයක් ම ඊට ප්‍රථම දෙවතාවක් කල්පනා කිරීමට සිදු වෙනවා. එසේ ම ආණ්ඩුවට ද එවැන්නක් නොසලකා හැර සිටිය නොහැකියි.මෙහිදී අසරණ වන්නේ රෝගී ජනතාවයි. නේවාසික ව මෙන් ම පිටතින් ප්‍රතිකාර සඳහා පැමිණෙන පිරිස් ද මේ නිසා අසරණ වෙනවා.ජනතාවගේ මුදලින් නඩත්තු වන සෞඛ්‍ය සේවා වැඩවර්ජන නිසා ඒ අය නඩත්තු කරනු ලබන ජනතාවට ම අසරණ වීමට සිදු වෙනවා.පසුගිය දිනවල සෞඛ්‍ය සේවයේ හෙද හෙදියන් වැඩවර්ජනය අබියස මේ සිදුවීම නැවත ප්‍රතිනිර්මාණය වුණා. මේ නිසා රජරට වකුගඩු රෝගීන් අසරණ වූ ආකාරය රූපවාහිනී නාළිකා ඔස්සේ මුළු රටට ම දැක ගන්නට ලැබුණා.අවසානයේ රජරට වකුගඩු රෝගීන්ට අනුරාධපුරයේ දී වර්ජනයට එරෙහි ව විරෝධතාවක් දැක්වීමට සිදු වුණා. මෙය සානුකම්පිත දසුන වූ බවට සැකයක් නැහැ.අනුරාධපුරය අයත් වන උතුරු මැද පළාත අපේ රටේ වකුගඩු රෝගීන් වැඩි ප්‍රමාණයක් වෙසෙන ප්‍රදේශයක්. වකුගඩු ඔත්පල වීම නිසා යන්ත්‍රයක් මාර්ගයෙන් රුධිරය පෙරා ගැනීමට ඔවුනට අද සිදු වෙලා. ඒ සඳහා පෞද්ගලික රෝහල් කරා යෑමටවත් අද මේ අයට අතේ මිටේ මුදල් නෑ. ඒතරමට සමහරුන් අසරණයි. ඔවුන් රෝහල් කරා පැමිණෙන්නේ බස් ගාස්තු පවා අමාරුවෙන් සොයාගෙන.එහෙත් මේ පිරිස අසරණ වුණේ රටට ම බත සපයන්න ගිහින් ඒ අයගේ වකුගඩු නරක් වුණේ. වී ගොවිතැනට යොදන කෘමිනාශක, ආසනික් හා රසායනික පොහොර භාවිතය නිසා දුෂණය වූ ජලය පානය කිරීමෙන්. දැන් මේ ප්‍රශ්නය රට ම හඳුනාගෙන තිබෙනවා. රෝගාතුර වූ පසුවවත් අඩුම වශයෙන් රුධිරය පෙරා මේ පිරිස රැක බලා ගැනීම රටේ වගකීමක්. ඒ වගකීම ඉටු කිරීමේ කාර්යය රට වෙනුවෙන් පැවරී තිබෙන්නේ රෝහල් ක්ෂේත්‍රයටයි.මෙවන් වැඩවර්ජන සාධාරණදැයි දෙපාරක් කල්පනා කිරීමට සිදු වී තිබෙන්නේ මේ නිසයි. මෙ ක්ෂේත්‍රය සම්බන්ධයෙන් වර්ජණයේ යෙදෙන අයට මීට වඩා වගකීමකින් කල්පනා කිරීමට තිබුණ බවයි රටේ පොදු පිළිගැනීම.එය ඉටු වී නැහැ. පොදුවේ සෞඛ්‍ය ක්ෂේත්‍රයේ වැඩ වර්ජනවල ආනිසංස විඳීමට සිදු වී තිබෙන්නේ රෝගීන්ට පමණක් නොවෙයි. රෝගීන්ගේ දරුවන්, නෑ හිතවතුන් පවා ඊට ගොදුරු වෙනවා. ඒ යථාර්ථය කිසිවකුට අමතක කරන්න බැහැ. පසුගිය දා අවසන් වූ වැඩවර්ජනය වෘත්තීය සංගම් දෙකක අභිමානය හා බලඅරගලය නිසා හටගත් වර්ජනයක් බවයි සමහරුන් සඳහන් කරන්නේ. එය අසත්‍යයක් වෙන්නත් පුළුවන්.මෙය එක් කොටසකගේ පුහුණුවක් තවත් කොටසක් තොග වශයෙන් ලබා ගන්නවාට එරෙහි ව පැන නැගුණු ආරවුලක් බල අරගලයක් දක්වා වැඩි දියුණු වීමක් ලෙසයි සමහර අය වටහා ගෙන තිබෙන්නේ, එහෙත් නිගමනවලට පැමිණීමත් සාධාරණ නැහැ. මේ රටේ සෞඛ්‍ය ක්ෂේත්‍රයට ඕනෑම මොහොතක තම තමන්ගේ සේවාවල හයිය පෙන්වීමේ සුවිශේෂී හැකියාවක් තිබෙනවා.එය ඔවුනට තිබෙන විශේෂ වරප්‍රසාදයක්. මෙවන් අවස්ථාවල ආණ්ඩු පවා අසරණ වෙනවා. එසේ ම මේ රටේ පවුල් සෞඛ්‍ය සේවාවට ඇත්තේ අනගිභවනීය ඉතිහාසයක්. අතීතයේ ඇය හඳුන්වනු ලැබුවේ ‘වින්නඹු අම්මා’ කියලයි. ගමේ වින්නඹු අම්මා අත්‍යවශ්‍ය මෙන් ම ප්‍රධාන භුමිකාවක් නිරූපණය කළ චරිතයක්. ‘අම්මා’ යන හැඳින්වීම වින්නඹුකමට එක් කිරීමෙන් ම එය පැහැදිලියි.මිනිස් වර්ගයාගේ ආරම්භයේ සිට ම වින්නඹුකම සිදු වී තිබෙන නමුත් එය විධිමත් සේවාවක් ලෙස හැඳින්වීමට පටන් ගත්තේ මෑත ඉතිහාසයේ සිට. දරුප්‍රසූතියක දී ඇය අත්‍යවශ්‍ය චරිතයක්. ඒ සඳහා ඇය දිවා රෑ නොබලා කටයුතු කළේ මුදලට නොවෙයි.සේවාවක් විදියටයි. අද මෙන් මංමාවත් දියුණු නැති අතීතයේ වින්නඹු අම්මා දරු ප්‍රසූතියට කැඳවාගෙන ඒමට සිදු වූයේ වන ගහන සහිත කැළෑ පාරවලින්. මේ දුෂ්කර වෑයමේදී අලූත් ජීවිතයක් මෙලොවට හඳුන්වාදීමට පැමිණෙන වින්නඹු අමිමා තමන්ගේ ජීවිතයට නැති කර ගත් අවස්ථා තිබෙනවා.පසුකලෙක පවුල් සෞඛ්‍ය නිලධාරිනිය ලෙස හඳුන්වනු ලබන්නේ එදා මේ ‘වින්නඹු අම්මා’ ගේ කාර්යය ඉටු කළ අයයි. පවුල් සෞඛ්‍ය සේවිකාවන් මෙන් ම හෙදියන්ගේ පුහුණුව සඳහා ද රජය විශාල මුදලක් වැය කරනු ලබනවා.එක් පවුල් සෞඛ්‍ය සේවිකාවක් බිහි කිරීමට රජය රු. ලක්ෂ 6ක් පමණ මහජන මුදලින් වැය කරනු ලබන් අතර එක් හෙදියක් සඳහා රු. ලක්ෂ 28ක් පමණ වැය කරනු ලබන ලබයි. සෞඛ්‍ය සේවා ආරංචි මාර්ග සඳහන් කරන්නේ. එහෙත් වෛද්‍යවරයකු බිහි කිරීමට එතරම් මුදලක් වැය වන්නේ නැහැ. ඒ සඳහා වැය වන්නේ එක් අයකුට ලක්ෂ 11ක පමණ මුදලක්.ඒ නිසා මේ ක්ෂේත්‍රවල සේවය කරන අය පුහුණු කිරීමට වැය වන්නේ ද මහජන මුදල්. මේ රටේ ළදරු මරණ අනුපාතයට හා දරු ප්‍රසුතියක දී මිය යන මවුවරුන්ගේ මරණ අනුපාතය දියුණු රටක මට්ටමට අඩු කර ගැනීමේ ජයග්‍රාහී ඉලක්කයට රටක් ලෙස අප ගමන් කර තිබෙන්නේ මේ පුරුදු පුහුණු වූ පවුල් සෞඛ්‍ය සේවිකාවන්ගේ සහායෙන්.මේ නිසා හෙද හෙදියන් ගේ කාර්ය කිසිසේත්ම අවතක්සේරුවකට ලක් වන්නේ නැහැ. ඒ අය ද මේ ක්ෂේත්‍රයේ අනගිභ­ිවනිය කාර්යයක් ඉටු කරන පිරිසක්. මේ නිසා දෙපිරිස ම සෞඛ්‍ය ක්ෂේත්‍රයට අත්‍යාවශ්‍යයි. ප්‍රශ්නකාරී දරු ප්‍රසුතියක දී හෙදියන්ගේ සහායෙන් තොර ව එම කාර්ය අවසන් වන්නේ නැහැ. අඩුම ගානේ එන්තක්වත් ලබා දීමේ හැකියාවක් පවුල් සෞඛ්‍ය සේවකාවකට නැහැ. මේ නිසා සාමාන්‍ය දරු ප්‍රසූතියකින් තොරව සිසේරියන් සැත්කම් ඇතුළු සියලූ කාර්යයන් සඳහා වෛද්‍යවරයාට සහාය වන්නේ ඒසඳහා පුරුදු පුහුණු වූ හෙදියන්. පුහුණුවෙන් පසු ඔවුන්ගේ සේවාවන් සඳහා ද ගෙවනු ලබන්නේ මහජන මුදල්.වත්මන් ආරවුල පැන නඟින්නේ හෙදි හෙදියන්ට පවුල් සෞඛ්‍ය සේවිකාවන්ගේ පුහුණු ලබා ගැනීමට කරනු ලබන ඉල්ලීම සම්බන්ධයෙන්.එපමණක් නොව එක් වෘත්තීය සමිතියක ප්‍රධානීන් එම කාර්යය අවිධිමත් ලෙස ඉටු කිරීමට යෑම නිසා මේ ආරවුල ඇති වුණා කියලත් සමහරුන් සඳහන් කරනවා. මෙහි දී සෞඛ්‍ය අමාත්‍යාංශය පවා අසරණ වී ඇති බවයි පෙනෙන්නේ.හෙද හෙදියන් පුහුණු වීමෙන් පසු අත්දැකීම් සහිත හෙදියන් අතළොස්සක් සඳහා පවුල් සේවිකාවන් ලබා ඇති ප්‍රසුතිකාගාර පුහුණුව හෙදියන්ට ලබා දීම කලක පටන් සිදු වී තිබෙනවා. මීට වසර 4ක ට නොවැඩි පළපුරුද්දක් හෙදියකට අවශ්‍ය බව යි සෞඛ්‍ය සේවා බලධාරින් සඳහන් කරන්නේ. ඒ සඳහා වෙන ම චක්‍රලේඛනයක් පවා නිකුත් කර තිබෙන බවත් ඔවුන් සඳහන් කරනවා. මේ අය සඳහා ලබා දෙන්නේ පවුල් සෞඛ්‍ය සේවිකාවනට ලබා දෙන පුහුණුවෙන් යම් මට්ටමක පුහුණුවක්. එය ප්‍රසූතිකාගාරවල දී වෛද්‍යවරුන්ට සහාය වීමට බවයි පැවසෙන්නේ. ඊට හේතුව සාමාන්‍ය නොවන මතභේදාත්මක දරු ප්‍රසුතිවලදී හෙදියන්ගේ සහාය අත්‍යවශ්‍යවන නිසායි.මේ ආරවුල පැන නඟින්නේ තෝරා ගැනීමෙන් හා පළපුරුද්දෙන් තොර ව හෙදි විදුහලින් පිටවන හෙදියන් සියලූ දෙනාට ම පවුල් සෞඛ්‍ය සේවිකාවන්ට ලබා දෙන සුතිකාගාර පුහුණුවට ලබා දිය යුතු බවට ගෙන එනු ලබන ඉල්ලීම යි. ඊට අදාළ හෙද සංගමය අවිධිමත් ආකාරයෙන් හෙද හෙදි විදුහල්වල විදුහල්පතිවරුන්ට මේ සඳහා උපදෙස් දී ඇති බව ද දැන ගැනීමට තිබෙනවා. මේ සම්බන්ධයෙන් පවුල් සෞඛ්‍ය සේවිකාවන්ගේ සංවිධානය සැක පහළ කිරීම ද ගැටලුව වැඩි දියුණු වීමට හේතුවක් වෙලා. ඔවුන් අනාගතේ දී තම වෘත්තීය අයිතිවාසිකම් හා එහි වටිනාකම අඩුවේ යැයි සැක පහළ කිරීම ද මෙම විරෝධතාව ය වැඩි දියුණු වීමට හේතුවක් වෙලා. රජයේ වෛද්‍ය නිලධාරින්ගේ සංගමය සඳහන් කරන්නේ ද හෙද හෙදියන් සියල්ලට ම පවුල් සෞඛ්‍ය සේවිකාවන්ගේ පුහුණුව ලබා දීම අනවශ්‍ය බව යි.මෙ නිසා දැනට වසර 3ක් වන හෙද හෙදි පුහුණුවේ කාල සීමාව ද තවත් වසර 1 1/2ක දීර්ඝ කිරීමට සිදු වන බව ද ඔවුන් තර්ක කරනවා. මේ ප්‍රශ්නයේ දී රජයේ වෛද්‍ය නිලධාරින්ගේ සංගමය මෙහි දී සහාය දක්වන්නේ පවුල් සෞඛ්‍ය සේවිකාවන් ගේ මතයට.මෙය සාකච්ඡාවෙන් විසඳා ගත හැකි මට්ටමේ බලඅරගලයක්. මෙවන් කාරණ සම්බන්ධයෙන් වැඩ වර්ජනයකට යෑම යුක්ති සහගත ද යන ප්‍රශ්නය පැන නගිනවා. විශේෂයෙන් ම රෝගී ජනතාව ප්‍රාණ ඇපයට ගනිමින් කරනු ලබන මේ මට්ටමේ වැඩ වර්ජන කොතරම් දුරට සාධාරණ ද යන ප්‍රශ්නය මේ වන විට රට හමුවට පැමිණ තිබෙනවා. මෙවන් වැඩ වර්ජන නිසා සමස්තයක් වශයෙන් නිදහස් සෞඛ්‍ය සේවා සම්බන්ධයෙන් ම කළකිරීමක් ඇති වන්නේ නම් ඒගැන පුදුම විය යුතු නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=f1405082</link>
    <topic>අපි අද ජීවත් වෙන්නේ'බ්‍රෙෂ්ට්' එදා කියූ යුගයකයි</topic>
    <author>සටහන සමදරා ජයසිංහ</author>
    <content>ස්පාඤ්ඤයේ සිවිල් යුද්ධය බුර බුරා නැග එයි. අන්දලුසියා ධීවර ගම්මානයේ ජිවත් වන මවක් තම තරුණ පුතුන් දෙදෙනා යුද්ධයේ කම්පනයෙන් සඟවා තබා ගැනීමට වෙහෙසෙයි. එහෙත් යුද්ධය හා කැරලිකාරිත්වය පවතින ගැටුම්කාරී වාතාවරණය තුළ ඔවුන්ට කොතෙක් දුරට යහතින් ජීවත් විය හැකිද? එයට පිළිතුරු ගෙනෙන බර්ටෝල්ට් බ්‍රෙෂ්ට්ගේ Senora cararr’s Rifle නැමැති නාට්‍ය රචනය ඇසුරින් නිර්මාණය කරන ලද ‘රැගෙන අවි මම ද එම්’ වේදිකා නාට්‍ය මේ මස 10 වැනිදා සවස 6.30ට කොළඹ ලුම්බිණි රඟහලේ දී රඟදැක්වේ. නාට්‍යයේ අධ්‍යක්ෂ ධම්මජිත් පුණර්ජීව සමඟ නාට්‍ය පිළිබඳ කළ කතා බහකි මේ.* ‘රැගෙන අවි මමද එමි’ නාට්‍යයේ වස්තු බීජය පිළිබඳ කතා කළහොත්?බර්ටෝල්ට් බ්‍රෙෂ්ට් පුනරුද පර්ෂදය මඟින් ඉදිරිපත් කරන මෙය 1904 දී අයිරිෂ් ජාතික නාට්‍ය රචක මිලිටන් සින්ජ් විසින් රචනා කරන ලද Riders to the sea නැමැති ඒකාංක නාට්‍ය‍ෙය් අනුවර්තනයක්. පසුව 1937 දී බර්ටොල්ට් බ්‍රෙෂ්ට් විසින් මෙම නාට්‍ය නිර්මාණය කළේ 1936 - 1939 කාලය තුළ පැවැති ස්පාඤ්ඤ සිවිල් යුද්ධය අවධියේ ස්පාඤ්ඤයේ අන්දලුසියා නම් ධීවර ගම්මානයේ සිදුවූ සිද්ධියක් තේමා කර ගනිමින්.සිවිල් යුද්ධ පරිසරයක් තෙරේසා කරාර් කියන මව තම ස්වාමි පුරුෂයාගේ වියෝවෙන් පසු තරුණ වියට පත් පුතුන් දෙදෙනා යුද්ධයෙන් සඟවා තබා ගැනීමට ගත් උත්සාහයත් ඒ උත්සාහය ව්‍යර්ථ වූ කළ ඇය තුළ ඇතිවන හදිසි පරිවර්තනයත් මේ නාට්‍ය තුළ දිග හැරෙන කතාංගයට ඇතුළත් වනවා. ආචාර්ය මයිකල් ප්‍රනාන්දුගේ පරිවර්තනයෙන් නිර්මාණය වූ මෙයට අනෝමා ජනාදරී, නිනෝ ජයකොඩි, සුරේෂ් හර්ෂදේව, සුදර්ශන බණ්ඩාර, රෂ්මි අබේවර්ණ, ඉන්දික වික්‍රමරත්න, රංජිත් වික්‍රමසිංහ, ලංකා සුගතපාල, නෙවුලි පුණර්ජීව රංගනයෙන් දායකවනවා.* සිවිල් යුද්ධයක්, දේශපාලනය හා විවිධ සමාජ අර්බුද පදනම් කර ගනිමින් සිදුවූ සිදුවීම් සියල්ල දැනට වසර ගණනාවකට පෙර යුරෝපයේ ඇති වී තිබූ දේවල්. මෙය අදට ගළපා ගන්නේ කෙසේද?මෙය ස්පාඤ්ඤ ඉතිහාසයේ අතිශය ඛේදජනක කාල පරිච්ඡේදයක් නියෝජනය කරන්නක්. 1939යේ අප්‍රේල් 1දින එහි සිවිල් යුද්ධය අවසන් වුණේ පනස් දහසක් පමණ ස්පාඤ්ඤ වැසියන් පිරිසක් යුද්ධය නිසා මරණයට පත් වෙමින්. යුද්ධය නිසා වැඩිපුරම අසරණ වන්නේ, ජීවිතයෙන් වන්දි ගෙවන්න වන්නේ අහිංසක නිරායුධ ජනතාවට. එහෙත් එය වළක්වන්න අමාරුයි. සිවිල් යුද්ධයක් පවතින වාතාවරණයක් තුළ කෙතරම් ප්‍රජාතන්ත්‍රවාදී රටක වුවද සාමාන්‍ය ජනතාවගේ ජීවන රටාව වෙනස් වන්න පුළුවන්.ඔවුන්ගේ ජීවිත අහිමි වන්න පුළුවන්. බ්‍රෙෂ්ට් කියන්නේ අතීතය තුළින් අනාගතය දුටු ජගත්කරණ දෘෂ්ටිය පතළ කළ කලාකරුවෙක්.අනාගතයේ මෙවැනිම තත්ත්වයකට මුහුණ දීමට ලෝකයේ කුමන හෝ රටකට සිදුවන බව ඔහු එදා මනසින් දුටුවා. අපේ රටත් දීර්ඝ යුද්ධයකට මැදි වූ රටක්. කුමන්ත්‍රණ, කැරලි, විප්ලව තිබූ යුගයක අපි ජීවත් වුණේ. යුද වාතාවරණයෙන් පසු ප්‍රතිසංස්කරණ යුගයක අපි දැන් ජීවත් වුවත් කෙතරම් බලපෑම් අපේ රටට තියෙනවාද? ෆැසිස්ට්වාදය, ආගම් වාදය, සංහිඳියාව, විදේශීය කුමන්ත්‍රණ අපිට අද නිතර ඇසෙන වචන අපි එවැනි යුගයක ජීවත්වන පරම්පරාවක්. ඉතිං එදා සහ අද අතර විශාල වෙනසක් නැහැ. බ්‍රෙෂ්ට්ගේ නාට්‍යය තේමාව අද අපට ගැළපෙන්නේ ඒකයි. යුද වාතාවරණයන් තුළ පවතින තත්ත්වය සිවිල් වැසියන් කෙරෙහි එය බලපාන ආකාරය මෙයින් පැහැදිලිව විද්‍යාමාන වනවා.* මෙහි තෙරේසා කරාර් යන දිරියමව සටන් කරන්නේ තම තරුණ පුතුන් දෙදෙනා සිවිල් යුද්ධයෙන් බේරාගෙන ජීවත් කරවීමට. මෙවැනි මවුවරු අපේ සමාජයේ එදත් හිටියා. අදටත් ඉන්නවා. මේ අපිට ආගන්තුක චරිත නොවෙයි...ඇත්ත. නමුත් අපි මේ චරිත හරහා කියන්න උත්සාහ කරන්නේ ලොකු සමාජ යථාර්ථයක්. අපි මේ කථා කරන මොහොතේත් ලෝකයේ ත්‍රස්තවාදය පවතිනවා. යුද්ධයක් තුළ කෙනෙකුට මධ්‍යස්ථව ජීවත් විය හැකිද? විශේෂයෙන්ම යුද්ධය නිසා භීෂණය නිසා දහස් ගණන් මවුවරුන්ට තම දරුවන් අහිමි වුණා. ඒ මව්වරුන් ගැන අපි මෙතෙක් කතා කළා නම් ඒ අල්ප වශයෙන්. ඒ හැම පැතිකඩක් ඔස්සේම කිසියම් අරමුණක් සඳහා ප්‍රේක්ෂකයා පෙලඹවීමට උත්සාහ දරා තිබෙනවා.* බ්‍රෙෂ්ට්ගේ නාට්‍යය මේ සඳහා තෝරා ගැනීමේ විශේෂත්වය ගැන කතා කළහොත්?1930 සිටම බ්‍රෙෂ්ට්ගේ කලා සම්බන්ධය අපට ලැබී තිබෙනවා. හෙන්රි ජයසේනයන්ගේ හුණුවටයේ කථාව එයට එක් නිදසුනක් , ඔහු බොහෝ විට ස්ටැනිස්ලාවිස්කි ක්‍රමයට බර රූපණ ක්‍රමයක් යොදා ගත්තා. මේ නාට්‍යයේ එක් විශේෂත්වයක් වන්නේ මෙහිදී බ්‍රෙෂ්ට් ඇරිස්ටෝටලියානු රංග ක්‍රමයට අනුකූලව මෙම නාට්‍යය රචනා කොට තිබීම. බ්‍රෙෂ්ට් උත්සාහ ගන්නේ නාට්‍ය කථාව දැකීමෙන් පසු සංවාදය, විවේචනය හා සමාජය වෙනස් කිරීමට ප්‍රේක්ෂකයාට යම් පෙලඹීමක් ඇති කිරීම.ඔහුගේ නාට්‍යවල ජවනිකා රැසක් ඉදිරිපත් වන අතර සාම්ප්‍රදායික රංගයෙන් මිදී ප්‍රේක්ෂකයාට විමර්ශනාත්මකව හා විවේචනාත්මකව චරිත වටහා ගැනීමට ඉඩ දී තිබෙනවා.* ‘බර්ටෝල්ට් බ්‍රෙෂ්ට් පුනරුද පර්ෂදය’ මඟින් උත්සාහ ගන්නේ බ්‍රෙෂ්ට්ගේ රංග ක්‍රමවේදය ඉදිරියට ගෙන යාමද?අපි මෙම පදනම ආරම්භ කළේ 2012 දී පැහැදිලිව අපි මෙයින් කරන්නේ අධ්‍යාපන කාර්යයක්. නාට්‍ය කලාව තුළ ඇති දුරස්ථ කරන රංග රීතිය, බ්‍රෙෂ්ට්ගේ ආකල්ප හා සංකල්ප අනුව සමාජ සංකල්ප ප්‍රේක්ෂකයාට මතු කිරීමට මේ හරහා අප උත්සාහ ගන්නවා. ඔහුගේ නාට්‍ය ආකෘතින් හා සංකල්ප හරිහැටි හඳුනා ගනිමින් බ්‍රෙෂ්ට්ගේ නාට්‍ය රංග කලාව ප්‍රවර්ධනය කිරීම මෙහි අරමුණයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=f1405083</link>
    <topic>ගායිකාවක් වීම අහම්​බයක්</topic>
    <author>සටහන කාංචනා අමිලානි</author>
    <content>වයලීනය සිහින්,ලලිතවත් නාදයක් පටන් ගත්තෙන් වාද්‍ය වෘන්දයම හෙමි,හෙමින් වයන්නට පටන් ගති. ඈ මෘදුවට සිනාසෙන විට එතරම් බරපතළ,තියුණු කටහඬක් ඒ සිරුර තුළ සැඟවී තිබුණේ යැයි මට නොසිතුණි. ඉතාමත් පහත් ස්වරයෙන් පටන් ගෙන ඕ උච්ච ස්වර කරා යන්නට වූයෙන් මා මනස ඇතුළත තිබූ සියුම් වීදුරු වන් දෑ කැඩී යනවාක් මෙන් දැනුණි. දැන් නැ‍ඟෙන්නේ ශෝකී ස්වරයකි. චෙලෝවක් තනිව වැයෙන්නට සැරැසෙන විටම වයලීන,පියානෝ,බටනලා වර්ග ශෝකී ස්වර වයන්නට විය. ඈ ගයන්නේ ශෝකී තනුවකි. මේ කිශානි ජයසිංහය. ඕ ප්‍රකට සොප්‍රානෝ ශිල්පිණියකි. මේ සංවාදයේ ගීතවත් බවක් මට ඇසුණෙන්, ඒ කියැවීම ආනන්දයක් විය හැකි යැයි කලින්ම කියමි.* කිශානි ඇයි විශාඛාවන් වෙනුවෙන් ගයන්නේ? මේ සංගීත සංදර්ශනය ගැන කෙටියෙන් කියන්න.‘කිශානි සින්ග්ස් ෆෝ විශාකා'කියන්නේ මම තනිවම ගායනා කරන ඔපෙරා සංගීත ප්‍රසංගයක්. මැයි මාසෙ 11 වැනිදා සවස 7.00ට විශාඛා විද්‍යාලීය ජෙරමියස් ඩයස් ශ්‍රවණාගාරයේ පවත්වන්න නියමිත මේ ප්‍රසංගයේදී මට හතර දෙනෙක් වාදනයෙන් සහය වෙනවා. පියානෝවෙන් සවුන්දරී ඩේවිඩ්,බටනලාවෙන් සුරේඛාඅමරසිංහ,වයලීනයෙන් සතිශ් කාසිචෙට්ටි වගේම චෙලෝවෙන් ෂමිස්තා ඩි.සිල්වා. ඉතාලියට ආවේනික ඔපෙරා ගායනායි මං කරන්න බලාපොරොත්තු වෙන්නේ. හැබැයි ගොඩාක් ශාස්ත්‍රීය පැත්තට බර නොකර තරමක් සරලව ගයන්නත් බලාපොරොත්තු වෙනවා. මොකද මේ ප්‍රසංගය කරන්නේ ඉතාම හොඳින් ඔපෙරා සංගීතය දන්නා අයට නෙවෙයි.සාමාන්‍යයෙන් ඔපෙරා සංගීතය අහන්නේ නැති අයටයි මං එදාට ගයන්නේ. විශාඛා විද්‍යාලයේ ආදී සිසුවියන් සංවිධානය කරන මේ ප්‍රසංගය පවත්වන ශාලාව බොහොම විවෘතයි. සාමාන්‍යයෙන් මං ගයනකොට මගේ හඬ දෝංකාර දෙනවා. ඒ දෝංකාරය හරියට ඇහෙන්න නම් ප්‍රසංග ශාලාව වැහුණු තැනක් වෙන්න ඕනා. නමුත් මං ඒ වගේ අවදානමකුත් අරගෙන ටිකක් වෙනස් ප්‍රසංගයක් කරන්නයි ලෑස්ති වෙන්නේ. ඔපෙරා ගායිකාවක් විදිහට ගයන අතරම ශාස්ත්‍රීය ගීත කිහිපයක් වගේම වෙනත් භාෂා කිහිපයකිනුත් ගයන්න බලාපොරොත්තු වෙනවා. ස්පාඤ්ඤ,ඉතාලි සහ රුසියන් භාෂාවේ ගීත ඒ අතර ප්‍රධානයි.ඒ වගේම මේ ප්‍රසංගයෙන් ලැබෙන සියලුම ආදායම බැර වෙන්නේ විශාඛා විද්‍යාලයේ සිසුවියන්ගේ සුබසාධනය වෙනුවෙන්.* සොප්‍රානෝ කියන්නෙ මොකක්ද? ඔපෙරා ගායනයකින් සොප්‍රානෝ වෙනස් වෙන්නෙ කොහොමද?වැඩි වෙනසක් නෑ. ඔපෙරා ශෛලියම තමයි. ගොඩාක් ශාස්ත්‍රීයව කටහඬේ උච්ඡස්වරයෙන් ගයන කෙනෙක් තමයි සොප්‍රානෝ ගායිකාවක් වෙන්නේ. ඒ හඬ පොඩ්ඩක් ගැඹුරුයි. ගයනවා විතරක් නෙවෙයි.රඟපාන්නත්,නටන්නත් සොප්‍රානෝ ගයන්නියකට පුළුවන් වෙන්න ඕනා. මයික්‍රොෆෝනයක් නැතිව අති විශාල ශාලාවක ඉන්න තුන් දහසක් පමණ දෙනාට ඇහෙන්න ඉතාම ශක්තිමත්ව ගයන්න පුළුවන්කම තියෙන්න ඕනා. අපි මේකට සිංහලෙන් කියන්නේ අධිතාරස්වරීය ගායනයක් කියලයි.* ඔබ රාජකීය ඔපෙරා මන්දිරයේත්,බකිංහැම් මාලිගයේදී චාල්ස් කුමරුගේ 60 වැනි උපන්දිනය වෙනුවෙන් ගැයුවා. මොන වගේ හැඟීමකින්ද ඔබ ඒ වෙලාවෙ හිටියේ?ඒක නිකං සිහිනයක් වගෙයි. රාජකීය ඔපෙරා මන්දිරයේ ඔපෙරා ගායිකාවන් ‍තෝරා ගැනීමේ මූලික පරීක්ෂණයකටයි මං මුලින්ම පෙනී හිටියේ. ලෝකෙ පුරාම දහස් ගාණක ඔපෙරා ගයන්නන් එදා ආවා. මේ පරීක්ෂණයෙන් හතර දෙනෙක්ව විතරයි ‍තෝරා ගන්නේ. ඒ ‍තෝරා ගන්න අයට එහි ‍රැකියාව ලබා දෙනවා. ඉතින් මං ඒ හතර දෙනාගෙන් කෙනෙක් වුණා. රාජකීය ඔපෙරා මන්දිරයේ ගායිකාවක විදිහට සේවය කරන අතරේ යළිත් සමූහයකගෙන් මාව ‍තෝරා ගත්තා චාල්ස් කුමරු වෙනුවෙන් ගයන්න. මාලිගයට ගිහින් ඔහු වෙනුවෙන් ගැයීම සුළුප‍ටු දෙයක් නෙවෙයි කියලා ඒ වෙලාවෙ මට හිතුණා. සරලවම කියනවා නම් ඒක මට නිකං හීනයක් වගෙයි.* ඔබ කොහොමද ඔපෙරා ගායිකාවක් වුණේ? මේ ඔබේ හීනයක්ද?නෑ. මේක මගේ හීනයක් නෙවෙයි. මම වෘත්තියෙන් නීතීඥවරියක්. උසස් පෙළට හැදෑරුවේ ජීව විද්‍යාව. මට ඕනෙ වුණා වෛද්‍යවරියක් වෙන්න. ඒත් පොඩි කාලෙ ඉදන් නියමිත ශ්‍රැතියට ගී ගයන්න මට හැකියාවක් තිබ්බා. අනවශ්‍ය තරම් කුඩා කාලෙක ඉදන් මං ඔපෙරා ඇහුවා. මට ඔපෙරා ඇහුණා. පස්සෙ කාලෙක මට ඉගෙන ගන්න ගුරුවරයෙක් හම්බ වුණා. ඔහුයි මාව උනන්දු කළේ. සාමාන්‍යයෙන් මේ ක්ෂේත්‍රයේ ඉන්නෙ සුදු හම තියෙන අය මිසක් දුඹුරු හම ඇති අය නෙවෙයි. කුඩා දූපතක ඉදන් අන්තිමේදී මං ඔපෙරා ගායිකාවක් වුණා. ඒක හරි අහම්බයක්. මං ඉතාම ආදරේ කරන අහම්බයක්.* ඔපෙරා ගායනය වෙනුවෙන් ඔබ සතුව ඇති ජයග්‍රහණ ගැන කෙටියෙන් කිව්වොත්?ආසියාවේ සිටින දක්ෂතම කලා හැකියාවන් ඇති අයට බ්‍රිතාන්‍යයෙන් ලබා දෙන සම්මානය ලබා ගත්ත ප්‍රථම ආසියානුවා මමයි. ඒෂියන් වුමන් ඔෆ් ඇචිව්මන්ට් කියලයි ඒ සම්මානය හඳුන්වන්නේ. ඒ වගේම ඉතාලියේ,ස්පාඤ්ඤයේ,‍ෆින්ලන්තයේ,ප්‍රංශයේ සහ තුර්කියේ පැවැත්වුණු ඔපෙරා ගායනා තරඟවලින් ප්‍රථම ස්ථාන දිනා ගන්නත් මම සමත් වුණා. බකිංහැම් මාලිගයේ ඔපෙරා ගයපු පළමු දකුණු ආසියාතික ජාතිකයා මමයි. ඒ වගේම බ්‍රිතාන්‍යයේ රාජකීය ඔපෙරා මන්දිරයේ ගැයූ පළමු ශ්‍රී ලාංකීය සොප්‍රානෝ ගායිකාවත් මමයි. මං ඒ ගැන අවංකවම ආඩම්බර වෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=f1405084</link>
    <topic>‘පටාචාරා’  සැබෑ වූ සිහිනයක්</topic>
    <author>තිලානි ශානිකා විතානාච්චි ඡායාරූපය -ප්‍රසාද් සමරතුංග</author>
    <content>ජානකී හිල්ගේ් අධ්‍යක්ෂණයෙන් හැඩවුණු ‘පටාචාරා’ නෘත්‍ය නාටකය මේ මස 10සහ 11 දිනයන්හී දී නෙළුම් පොකුණ මහින්ද රාජපක්ෂ රඟහලේ දී වේදිකා ගතවෙයි. මේ ඒ පිළිබඳ ජානකී හිල් සමඟ කළ කතාබහකි.* අරකවිල නර්තන ගම්මානය බිහිවීම සිදු වන්නේ ඔබේ කුඩා කාලයේ සිතේ තිබූ සිහිනය සැබෑ වීමක් ද ?මම ඉපදුණේ අරකවිල ගම්මානයේ. කුඩා දැරියක් විදියට ඒ කාලයේ මට තිබුණේ අපූරු ආශාවල්. ඒ එකක් තමයි කවද හරි මම නර්තන ගම්මානයක් හදනවා කියන ආශාව. ඒකට ප්‍රධාන වශයෙන් හේතුවුණේ ඒ කාලයේ අපි නාට්‍ය කරන්න ගිහින්, නර්තනය ඉගෙන ගන්න ගිහින් මුහුණ දුන්න දුෂ්කරතා. ඒ දුෂ්කරතා දැන් ඉන්න කිසිම ළමයෙක් විඳින්නේ නැහැ කියලත් මේත් සමඟ ම කියන්න ඕනෑ.කොහොම නමුත් කුඩා කාලයේ නාට්‍ය පිළිබඳ කොයිතරම් උනන්දුවක් තිබුණද කිව්වොත් මම අපේ ගම අවට කෙල්ලෝ කොල්ලෝ ටිකත් එකතු කරගෙන ගල උඩ සමිතිය කියලා සමිතියක් පටන් ගත්තා. ඒකේ හිටිය අයට තිබුණේ එක එක දක්ෂතා. ඒ දක්ෂතා එක්තැන් කරලා මම ‘කාලගෝල’ නාඩගම ඇතුළුබොහෝ නිර්මාණ පුරුදු පුහුණු වුණා. ඊට පස්සේ කොට්ටං කොළේ ආරාධනා පත්‍ර ලියලා ඒක නරඹන්න හැමෝටම ආරාධනා කළා. මේ සියලු කටයුතු අවසානයේ සිද්ධ වුණේ හීනය හැබෑ කර ගන්නවා කියන කාරණය නොමැකෙන අදහසක් ලෙස මගේ හදවතේ කොණක තැන්පත් වීමයි. එය අද වනවිට සැබෑවුණු හීනයක් බවට පත් වෙලා.* පටාචාරා’ වගේ නෘත්‍ය නාටකයක් බිහිවීමේ පසුබිම නිර්මාණය වෙන්නේ කොහොමද?අද බොහෝ ළමයි රියැලිටි වැඩ සටහන් පස්සේ තමයි නිතරම දුවන්නේ. ඒත් අරකවිල නර්තන පදනමේ ඉන්න ළමයි ඒ අය අතරෙන් තරමක් වෙනස් අය විදියටයි මම දකින්නේ. ඔවුන් එහි යථාර්ථය හොඳින් හඳුනා ගත්ත පිරිසක්. ඒ නිසා ඒ පසු පස්සේ දුවන්නේ නැහැ. මේ නිසා ම ඔවුන්ට යමක් කළ යුතුයි කියලා මා සිතුවා. ඒ අනුවයි ‘පටාචාරා’ කරළියට නැඟෙන්නේ. ඒ වගේම ‘පටාචාරා’ නාට­්‍ය බිහි වෙන්න තවත් හේතුවක් තිබෙනවා. මම නාට්‍ය වැඩමුළුවලට විවිධ ප්‍රදේශවල සංචාරය කළා. ඒ අවස්ථාවලදී මම දැක්ක දෙයක් තිබුණා.අවුරුදු දොළහේ, දහතුනේ, දාහතරේ ළමයි ඉක්මනින් ම විවාහ වීම වගේම කිසිම කෙනෙකුට දන්වන්නේ නැතුව හොරෙන් විවාහ වීමත් බහුල ලෙස ඒ අය අතර තිබුණා. ඔවුගෙන් සමහර අය ඒ ජීවිතයේ අතරමං වී සිටියා.තවත් සමහරු ජීවිතය වරද්දවා ගෙන සිටියා. මේ විදියට විවිධ තැන්වල දුටු මේ දසුන මගේ සිත සසල කළා. ඒ අය ජීවිතය පිළිබඳ නොදැන මේ වැටෙන අපහසුව ගැන යමක් කිව යුතුයි කියලා මට සිතුණා.එවිටම වගේ් මගේ් මතකයට ආවේ ජීවිතයේ අතරමන් වුණු පාටාචාරා කතා වස්තුවයි. ඒ කතා වස්තුව අපූරු පණිවුඩයක් ගේනවා නේද කියලත් මට සිතුණා. එය මම නර්තන රැසක් රැගත් නාටකයක් වගේ වේදිකාවට රැගෙන ආවා. මෙහි නළු - නිළියන් එකසිය පනහක් පමණ රංගනයෙහි හා නර්තනයෙහි යෙදෙනවා. ඒ සියල්ලන් සමඟින් සමාජය ට හොඳ දෙයක් දෙන්නයි මට වුවමනා වූණේ්. එය සාර්ථකයි කියලා මට හිතෙනවා.* ‘පටාචාරා’ ට ලැබෙන ප්‍රතිචාර එහෙම කොහොමද?මට තවම ඒ ගැන හිතා ගන්නවත් බෑ. මේ නෘත්‍ය නාටකය සඳහා ලක්ෂ 90ක් ගණනක් වියදම් වුණා. ඒ තරම් වියදමක් ගියත් මට වුවමනා වුණේ සමාජයට වඩා ගුණාත්මක දෙයක් දෙන්නයි. ඒ නිසා ගිය වියදම අපතේ් නොගිය බව දැනෙන්නේ ‘පටාචාරා’ සඳහා ලැබුණු ප්‍රතිචාර නිසයි. මහාචාර්ය සුනිල් ආරියරත්න, මහාචාර්ය ගංගානාත් දිසානායක, මහාචාර්ය ලයනල් බෙන්තරගේ, ජ්‍යෙෂ්ඨ මහාචාර්ය ජයසේන කෝට්ටගොඩ, මහාචාර්ය ආරියරත්න කළුආරච්චි, රවිබන්ධු විද්‍යාපති කියන විද්වතුන් වගේම අනෝජා වීරසිංහ කියක ප්‍රවීණ රංගන ශිල්පිනිය ඇතළු බොහෝ දෙනෙක් මේක නරඹලා මට ප්‍රශංසා කළා. එහි තිබෙන කලාත්මක අගය හා වටිනාකම පිළිබඳත් ඔවුන් සඳහනක යෙදුණා. ඔවුන් ඔක්කොම ඇහුවේ ජානකී, මේ තරම් නළු - නිළියන් රැසක් එකතු කරගෙන ඔයා මේ තරම් හොඳ වැඩක් කළේ කොහොමද කියලයි. ඒ අයගේ අදහස් මට සතුටක්. මේ හැම වික්‍රමයක්ම කරන්නට මට හැකිවුණේ මගේ මහත්තයා පීටර් නිසයි. ඔහුත් මේ අවස්ථාවේ මා සිහිපත් කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=f1405085</link>
    <topic>මගේ නිර්මාණකරණයට තාගෝර් බලපෑම් කළා</topic>
    <author>ඉරෝෂිණී දීපිකා ඡායා - චමින්ද නිරෝෂණ</author>
    <content>වේයන්ගොඩ, කල්එළිය පාර කොට්ටල කියන්නෙ අතිශයින්ම සුන්දර ගම්මානයක්. ඒ ගමේ පදිංචිව සිටි හංචාපොළ අප්පුහාමිලාගේ හේමචන්ද්‍ර සහ චන්ද්‍රා ධර්මප්‍රිය යුවළට 1940 නොවැම්බර් 18 වැනිදා කියන්නෙ අමතක නොවන දවසක්. ඒකට හේතුව මේ නව යුවළගෙ කැදැල්ලට පුංචි දූ සිඟිත්තියක් එකතුවීම. ඇයට ‘කුසුම්’ යැයි නම් තැබුණා.“ගෙදරට කිරි උතුරන්නා වගේ තමා. හරිම සීදේවි දැරිවි. ඇස්වහක් කටවහක් නෑ. පවුලට ම හරියනවා.” ඇය දකින හැමෝම තොල් මතුලෙ ඒ විදිහටයි.කාලය කෙමෙන් ගෙවිලා ගියා. අකුරු කරන්නට යන්න හීන දකින මේ දැරිවිට අම්මා ගුරුවරියක් වුණා. කවි, කතා, සින්දු කියාදෙන අතරතුරේ ‘අ’ යනු ‘ආ’යනු කියා දීලා අකුරට සිත යොමු කරන්නත් ඇය පසුබට වුණේ නෑ. ඇය ගෘහණියක් නිසා මේ කාර්යයට අමුතු සූදානමක් අවශ්‍ය වුණෙත් නෑ. තැපැල් ස්ථානාධිපතිවරයෙක් වුණ තාත්තා ටිකක් කාර්යබහුලයි. ඒත් හවස් ජාමෙට තකහනියෙම ගෙදර දුවගෙන එන්නෙ, පුංචි දැරිවිගෙ සිනහවෙන්, කෙළිකවට කතාවලින් පිරුණු සොඳුරු ලෝකය දැකබලා ගන්නයි.“කවදාහරි මේ දැරිවි හොඳ තැනකට යාවි” කුසුම්ගේ හැසිරීම් දෙස බලාසිටි තාත්තාට එහෙම හිතුණ වාර ගණන අනන්තයි.ඉස්ඉස්සෙල්ලාම අකුරු කරන්නට යන දවසත් උදාවුණා. කුසුම්ගෙ හිත බලාපොරොත්තුවලින් උතුරා යනවා. තාත්තගෙත්, අම්මගෙත් අතේ එල්ලුණු කුසුම් ගමේ පාසල වුණ තල්ගස්මොටේ මහා විද්‍යාලයට ගියා. කිරි කොකුන් වගේ බැබළෙන දරු දැරියන් අතරේ ඇයත් ගිහින් පන්ති කාමරයේ වාඩිවුණා. කවි කියමින්, කතා අසමින්, ගුරුවරුනගේ සිත් දිනාගත් ඇයට, වසර දෙකකට වඩා ඒ පාසලේ සිටින්නට හැකි වුණේ නෑ. ඒකට හේතු වුණේ කලින්කලට තාත්තාට ලැබෙන මාරුවීම් නිසයි.“තාත්තාගේ වෘත්තියෙ හැටියට එයාට කලින්කලට මාරුවීම් ලැබුණා. මේ නිසා රටේ විවිධ පළාත්වල ජීවත් වෙන්න සිදු වුණා. තාත්තට මාරුවීම් ලැබෙනකොට අපිත් එයා එක්ක ඒ ප්‍රදේශවලට ගියා. මේ නිසා මට කලින්කලට විවිධ පාසල්වලට යාමට සිදුවුණා. සමහර පාසල්වල හිටියෙ වාරයයි දෙකයි. සමහර ඒවයෙ වසර දෙක තුන ඉන්න පුළුවන් වුණා. හැටන් කොන්වන්ට් එකේ වාර දෙකයි හිටියෙ. ඒ වගේ හිටිය පාසල් කීපයක්ම තිබුණා. කොහොම වුණත් මහනුවර උසස් බාලිකා විදුහලේ වැඩි කාලයක් අධ්‍යාපනය ලබන්න හැකියාව ලැබුණා. සාමාන්‍ය පෙළ විභාගය සමත්වෙලා 1957දී කොළඹ විශාඛාවට එන්න පුළුවන් වුණා.ඒ අපොස උ. පෙළ. ඉගෙනුම් කටයුතු සඳහායි. එහිදී සිංහල, සංස්කෘත, භූගෝල විද්‍යාව, ලංකා ඉතිහාසය වගේ විෂයයන් හැදෑරුවා.”ඇය කලා විෂය ධාරාවෙන් ඉගෙනුම ලැබුවෙ පුංචි කාලෙ ඉඳන්ම කලාවට රුචියක් පැවැති නිසයි. ඒ කෙරෙහි උනන්දුව වැඩි වුණේ, උසස් බාලිකාවෙ අධ්‍යාපන කටයුතු හදාරද්දි නිර්මාණකරණයට හිත යොමුවුණ නිසයි.“පාසල් යන කාලෙදි අපි පොතටම ඇලිලා හිටියෙ නෑ. මුද්‍රා නාට්‍යවල හිටියා. මං උත්සවවල නටන්න යනවට තාත්තා කවදාවත් කැමැති වුණේ නෑ. පාසලේ විවිධ අවස්ථාවලදී නර්තනයෙන් දායක වුණා. ඒත් මගේ පියා ඒවා බලන්න කවදාකවත් ආවෙ නෑ.මං පුංචි කාලෙ ඉඳන්ම කවි කියන්න වගේම කාව්‍ය රචනයටත් දැඩි ඇල්මක් දැක්වූවා. පාසල් සඟරාවට හැමදාම කවි ලිව්වා. කවි තරගවලට ඉදිරිපත් වුණා. ඒවායින් ප්‍රථම ස්ථාන පවා ලැබූවා. මගේ ලේඛන දිවිය හැඩගැසෙන්න කවිය බලපාන්න ඇති කියලා මං හිතනවා. බොහෝ ලේඛකයො මුලින්ම ලේඛන කලාවට පිවිසිලා තියෙන්නෙ කවිය හරහායි. මාත් කාව්‍ය රචනයට හරිම කැමැතියි. මං ලේඛනයට ප්‍රවිශ්ට වුණෙත් කවි රචනය කරමිනුයි.”ඈත අතීතයට පිවිසි ඇය, තම දිවියේ සොඳුරු ඉසව් වෙත ප්‍රවේශ වුණා. නැටුමට, කවි රචනයට උපන්හපන් දක්ෂතාවලින් පිරිපුන් කුසුම් අධ්‍යාපන කටයුතුත් හොඳින් කරගෙන ගියා.ඒ වගේම තමයි ඇය ක්‍රීඩාවටත් හරිම දක්ෂයි.“හැම නිවාසාන්තර ක්‍රීඩා උළෙලකටම මං සහභාගි වුණා. උස පනින්න, මීටර් 100 දුවන්න වගේ තරගවලට මං හරිම කැමැතියි.”කුසුම් හැදුණු වැඩුණු පවුල් පරිසරය ඇගේ දිවියේ ජයග්‍රාහී ගමන් මගට බලපෑවා. තාත්තා නිරතුරුවම පොත්පත් ගෙනැවිත් දෙමින් ඇයට ඒවායේ රසාස්වාදය ලැබීමට මඟ සකසා දුන්නා. අකුරු කියවන්න පුළුවන් වුණදා පටන්ම ඇය පොත පතට බෙහෙවින් ඇලුම් කළා. ඉඩක් ලද විගසම තාත්තා ගෙනත් දුන් කතන්දර පොතක රස මිහිර විඳගන්නට කුසුම් අමතක කළේ නෑ.“ඒ කාලෙ අද වගේ නෙමෙයි. හැල්මෙ දුවමින් තරගකාරී අධ්‍යාපනයක නිරතවීමේ ක්‍රමයක් එදා තිබුණෙ නෑ. ඒ නිසා අපි ඉගෙන ගත්තෙ අරමුණක් ඇතිව නෙමෙයි. ඒ නිසා අපට ඉලක්ක ජයගන්න, අභියෝගවලට මුහුණදෙන්න කියලා අවශ්‍යතාවක් තිබුණෙත් නෑ. තාත්තා පොත් කියවන්න අප හුරු කළ නිසා අප තුළ පුංචි සංධියේ ඉඳන් ම නිර්මාණාත්මක කුසලතා වර්ධනය වුණා. ඒ නිසා ම ගුවන්විදුලියේ ‘ළමා පිටියට’ කවි, කෙටිකතා ලියන්න පෙලඹුණා. ඒවායින් ප්‍රථම ස්ථාන පවා හිමිවුණා. එහෙම නිර්මාණාත්මක යමක් කරන්න පුළුවන් වුණා.කොහොම වුණත් අපි නිදහසේ ඉගෙන ගත්තා. පාඩම් කරන්න කියලා මව්පියො කවදාකවත් අපට බලකළේ නෑ. පාසල් ගිහින් ආවහම සෙල්ලම් කරන්න, සතුටුවෙන්න අවස්ථාව තිබුණා. තාත්තා අපට දිගට ම ඉගැන්නුවා. ඒත් අපි රැකියාවක් කළයුතු නැතැයි ඔහු නිතරම සිතුවා. ‘ළමයින්ගෙන් හරි හම්බ කරගෙන කන්න අපට වුවමනා නෑ.’ කියන පරම අධිෂ්ඨානයේ එයා හිටියා. ගෑනු වුණහම රැකියාවක් කරන්න ඕනෙ නෑ කියන අදහස එදා වැඩිහිටියන් තුළ තිබුණ අදහසක්. අපේ මව්පියො නිතරම බලාපොරොත්තු වුණේ පවුලෙ ගෞරවය කියන දෙයයි. කාන්තාවක් වුණහම සංවරව, වැඩිහිටි ගෞරවය සුරක්ෂිත වන විදිහට, කිසිවෙකුගෙන්වත් කතන්දරයක් අහන්නෙ නැතිව ඉන්න ඕනෑ කියන අදහස ඒ අය තුළ තිබුණා. ඒ නිසා ඒ අය නිතරම අප ආරක්ෂා කළා. යන එන ගමන බිමන පවා ඒ අයත් සමඟ ගියේ. මවුපියන්ට කීකරුව මමත්, මල්ලිත්, නංගිත් ජීවත් වුණා. ඒ කාලෙ සාමූහික පැවැත්මට මුල්තැන ලැබුණා.ඒ ආකාරයේ ජීවන රටාවක් සමඟම අපේ ජීවිත ගොඩනැඟුණා. අපගේ ගෞරවය ආරක්ෂා වුණා.”පුංචි සංධියේ පටන්ම සංවර ගතිපැවතුම් ඇතිව, මාපිය ගරුත්වයට මුල්තැන දෙමින් හැදී වැඩුණු කුසුම්, නිහතමානී දිවියකට ඇලුම් කළා. කිසිවෙක් සමඟ ගැටුම් ඇතිකර නොගනිමින් යහපත් ජීවිතයක් ගත කිරීමට ඇයට මඟ සැකසුණේ මව්පියන්ගේ ආභාසය නිසයි.“මං එක්ක කවුරුත් තරහා නෑ. මං කවදාකවත් කිසි කෙනෙක් එක්ක රණ්ඩුවට ගිහින් නෑ. කාටවත් බැණලා නෑ. මට කවුරුහරි බැණ්නොත් මං අහගෙන ඉන්නෙත් නෑ. නෑසෙන මානයකට ගිහිං මගෙ පාඩුවෙ පොතක් පතක් ගැන හිතනවා. එහෙම කළහම මගේ සිතත් පිරිසුදුයි. හිත් අමනාපකම් ඇතිවෙන්නෙත් නෑ. මගේ හිත වගේම අනිත් අයගේ සිත් රිදෙන්නෙත් නෑ.”සෑම මොහොතකම සිතේ සතුට පිළිබඳ සිතූ ඇය, දැහැමි විදිහට ජීවත්වුණා. කෙසේ හෝ දක්ෂතාවලින් පිරුණු කුසුම්, කලා විෂයයන් හදාරලා තෘතීය අධ්‍යාපනය සඳහා පේරාදෙණිය විශ්වවිද්‍යාලයට ‍බැ‍ඳෙනවා. ඒ 1959 වසරෙදියි. සිංහල විශේෂවේදී උපාධිය හැදෑරූ ඇයට, මහාචාර්ය සෙනරත් පරණවිතාන, මහාචාර්ය එදිරිවීර සරච්චන්ද්‍ර වැනි මෙරට විසූ වියතුන්ගෙන් ඉගෙනීමට මඟ සැකසෙනවා. විශ්වකෝෂ බඳු එවැනි ඇඳුරුතුමන්ලාගෙන් ඉගෙනීමට ලැබීම පිළිබඳ ඇයට තිබෙන්නෙ තෘප්තිමත් හැඟීමක්.“1963දී අපි විශ්වවිද්‍යාලයෙන් පිටවුණා. ඒ කාලෙ ගුරුපත්වීම් දුන්නෙ අද වගේ නෙමෙයි. අවසාන වසරෙ ඉන්නකොට විශාල ෆෝම් එකක් අධ්‍යයන අංශයට එනවා. ගුරුපත්වීම් ලබාගන්න කැමැති අයට ඒකේ නම ලියන්න පුළුවන්. එදා ගුරුපත්වීම් ලබන්න අද වගේ එක එක්කෙනා වෙන වෙනම ඉල්ලුම්පත් දැමීමට අවශ්‍ය වුණේ නෑ. හැමෝම එකම ෆෝම් එකකින් තමයි අයැදුම් කළේ.මට මුල්ම ගුරු පත්වීම ලැබුණෙ ගලහිටියාව මධ්‍ය මහා විද්‍යාලයටයි. ඒත් මං ඒකෙ මාස හයකට වඩා හිටියෙ නෑ. ඒත් ඒ හිටිය කාලෙදි අපි හරිම විනෝදයෙන් කාලය ගත කළා. මමයි, මාත් එක්කම උපාධි ලැබුව මගේ යෙහෙළියකුයි, අපට කලින් වසරෙ උපාධි ලැබූ යෙහෙළියකුයි මේ පාසලේ ගුරුවරුන් විදිහට එකම හොස්ටල් කාමරයකයි හිටියෙ. ඒ කාලෙදි අපි හවසට නෙට්බෝල් ගහනවා. පාසලේ පඩිපෙළේ ඉඳගෙන සිංදු කියනවා. හැමෝම එකතුවෙලා හවසට හරි සතුටින් හිටියෙ.ඒ කාලෙදි ගුරුවරු ළමයින්ට කිට්ටුවෙන් ආශ්‍රය කළා. ඒත් එදා ළමයි තුළ ගුරු ගෞරවය කියන දෙය ඉතාමත්ම තදින්ම තිබුණා. අපි සති අන්තයේදි තමයි ගෙදර ගියේ. හොස්ටල් එකේ නතරවෙලා ඉන්න නිසා ළමයි අපට විවිධ කෑම බීම ගෙනත් දෙනවා. සමහරු පොළොස් මාළුව උයාගෙන එනවා. තවත් අය කජු මාළුව හදාගෙන එනවා. හැමෝම බෙදාහදාගෙන කෑවා බිව්වා. ඒ කාලෙ අපි හරිම විනෝදෙන් ජීවත් වුණා.”මාස හයක් උගන්වලා ගලහිටියාව මධ්‍ය මහා විද්‍යාලයේ දරුවන්ගෙන් සමුගත් කුසුම්ට, තමා උගත් පාසල වුණ විශාඛාවට පත්වීම ලැබුණේ ඔය අතරතුරේදියි. තමා උගත් පාසල, තමා උගත් ගුරුවරු ඇසුරට ලැබුණ ද ඇගේ හිතේ චකිතයක් ඇතිවුණා. ඒ අන් කවරක් නිසාවත් නෙමෙයි. තමන්ගේම ගුරු මවුවරුන් සමඟ වැඩ කිරීමට ලැබෙන නිසයි.“මගේ ගුරුවරු සමඟ එක ම කාර්ය මණ්ඩලයක ඉඳගන්න මට බය හිතුණා. අපේ හිත්වල ගුරු ගෞරවය කියන දෙය තදින්ම පැලපදියම්වෙලා තිබුණ නිසා වෙන්නැති එහෙම සිතිවිල්ලක් ඇතිවුණේ. ඒත් මගේ හිතේ බිය නැතිවෙලා මගේ ගුරුවරු මාව ඉතාමත්ම හොඳින් පිළිගත්ත නිසා. හොඳ ගුරුවරු හිටිය නිසා ඒ අය මට උගන්වන හැටි කියලා දීලා, කාලසටහන් හදලා දීලා, මට මඟපෙන්වීම් කළා. ඒ නිසා මගේ හිතේ තිබුණු බිය සැක දෙකම නැති වුණා. මං විශාඛා විද්‍යාලයේ සිංහල, භූගෝලය, ඉතිහාසය වගේ විෂයයන් ඉගැන්නුවා. ඒ පාසලේ අවුරුදු 13ක් උගන්නලා, පශ්චාත් උපාධි ඩිප්ලෝමාව කළාට පස්සෙ තර්ස්ටන් විද්‍යාලයට ගියා.ඒකෙ අවුරුදු 10ක සේවා කාලයක් සම්පූර්ණ කරලා 1987 ජනවාරි මාසයේදී ගුරු වෘත්තියට සම්පූර්ණයෙන්ම සමුදුන්නා. මං ගුරු වෘත්තියෙන් විශ්‍රාම ගියේ මගේ කැමැත්තෙන්මයි.මං ගුරුවරියක් විදිහට සේවය කරද්දි කවදාවත් ශිෂ්‍යයන්ගෙන් ප්‍රශ්න ඇවිත් නෑ. වගකීමෙන් යුතුව කටයුතු කළ නිසා ළමයි සමඟ සුහදව ඉගැන්වීම් කාර්යයේ නිරත වෙන්න හැකියාව ලැබුණා. ඒ ගැන මගේ හිතේ තියෙන්නෙ තෘප්තිමත් හැඟීමක්.ගුරු දිවියෙන් විශ්‍රාම ගත් කුසුම්, සිය නිර්මාණ හැකියාවෙන් ප්‍රයෝජනයක් ගතයුතු යැයි සිතනවා.ඒ අනුව ඇය ප්‍රථමයෙන් ම මුළු මහත් භාරතයේ ම කවීන්ද්‍රයා බවට පත් වූ රබී න්ද්‍රනාත් තාගෝර්ගේ ‘ශීතාංජලී’ කෘතිය පරිවර්තනය කරමින්,සිය පරිවර්තන කාර්ය අරඹනවා. එහෙත් ප්‍රථම වරට මුද්‍රණ ද්වාරයෙන් පිටවුණේ ඇය ‍ෙදවැනිවරට පරිවර්තනය කළ භවානි භට්ටාචාර්ය නමැති ඉන්දියානු නවකතාකරුවාගේ So Many Hungers නම් නවකතාවේ පරිවර්තනයයි. එය ‘තණ්හා ආශාවෝ’ නමින් පළ කෙරුණා. 1990 දී එය ප්‍රකාශයට පත් කළා. මේකෘතිය 1990 වසරේ පළවූ විශිෂ්ට පරිවර්තනයක් වශයෙන් රාජ්‍ය සාහිත්‍ය මණ්ඩලය මඟින් නම්කළා. පසුව ගීතාංජලී කෘතිය 1992 දී ප්‍රකාශයට පත් කෙරුණා.“මං පේරාදෙණිය විශ්වද්‍යාලයේ සිංහල විශේෂ උපාධි පාඨමාලාව හදාරද්දි, අපට දේශන පැවැත්වූ මහාචාර්ය හෙට්ටිආරච්චි මහත්තයා ශිෂ්‍ය ශිෂ්‍යාවන්ට ඉංග්‍රීසි කවි පන්තියක් දීලා, එය එවේලෙම සිංහලට නගන්නැයි පැවසුවා. ඒක තාගෝර්තුමාගේ කවි පන්තියක්. ගෝර්තුමාගේ කවි ප්‍රථම වතාවට මගේ සිත ඇඳ බැඳ ගත්තෙ ඔය විදිහටයි. සිංහල විෂයට අමතරව පුරාවිද්‍යාව හැදෑරූ උපාධි අපේක්ෂිකාවක් විදිහට මහාචාර්ය තෙන්නකෝන් විමලානන්ද මහතාගේ මඟ පෙන්වීම යටතේ භාරතයේ පුරාවිද්‍යාත්මක වටිනාකමක් ඇති ස්ථාන නැරැඹීමට ද මට අවස්ථාව ලැබුණා. කල්කටාවේ හැදුණු වැඩුණු විමලානන්ද මහත්මයත්, වංග ජාතික ආචාර්ය සර්කාර් මහතා සහ එම මහත්මියත් සමඟ ඒ නගරය නරඹපු අපට, තාගෝර් තුමාගේ මන්දිරය දැකගන්න අවස්ථාව ලැබුණා.තාගෝර් නමැති සුවිශේෂී පුද්ගලයා සතු අසමාන කවිත්වය වගේම පුළුල් ජීවන දර්ශනය ද සැකැසුණු පසුබිම, කල්කටාවේ රමණීය භූමි භාගයක පිහිටි ඒ විසල් මන්දිරය මඟින් කියාපෑවා. සොබාදහමේ සුන්දරත්වය සහ පරිපූර්ණත්වය යදින මනුෂ්‍යත්වයේ වේදනාබර සුසුම් මාලාව මා හදවතට වඩාත් සමීප කළේ තාගෝර්තුමාගේ කෘති යැයි කීවොත් එය නිවැරැදියි.”තාගෝර්තුමා ගේ කෘති හා කුසුම් දිසානායකයන් අතර බැඳීමක් ඇති වීමේ පසුබිම් කතාව ගොඩනැගෙන්නෙ ඒ විදිහටයි.“ආත්මය බ්‍රහ්මයා සොයා යාම ගීතාංජලියේ දර්ශනයයි. එය බෞද්ධ අපට පිළිගන්න පුළුවන් දෙයක් නොවුණත්, එහි බෞද්ධ දර්ශනය ගැබ්ව තිබෙනවා.”මින් අනතුරුව ඇය 1994 දී පරමත්ථදීපනී නම් ථෙරි ගාථාවේ අට්ඨ කතාව පරිවර්තනය කළා. ඉන් පසුව 1995 දී මහාචාර්ය චමන් නහල් නම් ඉන්දියානු නවකතාකරුවාගේ ‘Asadi’ නමැති කෘතිය ගින්නෙන් උපන් දරුවෝ’ ලෙස පරිවර්තනය කෙරුණා. ඒ සඳහා 1995 වසරේ පළවු විශිෂ්ටතම සිංහල පරිවර්තනය සඳහා උපාලි පුවත්පත් සාහිත්‍ය සම්මානය ලැබුවා. 1996 දී ටජිමා ශින්ජි නම් ජපන් ලේඛකයාගේ ‘Goudis Ocean’ කෘතිය ‘ගෞදින් මුහුද’ ලෙස ඇය පරිවර්තනය කළා. 1997 දී දඹානේ ගුණවර්ධනයන්ගේ ‘දඩබිමෙන් දඩබිමට’ නවකතාව ‘Hunting Grounds’ ලෙස පරිවර්තනය කෙරුණ අතර එම වසරේදී ඒ සඳහා රාජ්‍ය සාහිත්‍ය සම්මානය ඇයට හිමිවුණා. උඩරට රාජධානිය, කන්දේ රජ්ජුරුවෝ යන පරිවර්තන 1998 දී කළ ඈ, කෙටිකතා මෙන්ම බෞද්ධ පුවත් ඇසුරින් යෞවනයන් සඳහා ගෙතූ නාට්‍ය එකතුවක් ද රචනා කළා.වර්තමානය වන විට ඇය ලොවවටා ජනකතා, පුංචි අයට කතා සහ ජාතක කතා ඇසුරින් කුඩා දරුවන් සඳහා කෘති නිර්මාණය කර තිබෙනවා.“අපේ පවුලෙ සාමාජිකයො හතරදෙනාම රාාජ්‍ය සාහිත්‍ය සම්මාන දිනා තිබෙනවා. මගේ පුතා සමිත, දුව මධුභාෂිණී අපට මිනිබිරියන් හතර දෙනෙක් සිටිනවා. පුතා පොත් ප්‍රකාශකයෙක්. දුව කථිකාචාර්යවරියක්.මං මහාචාර්ය බිරියක් වගේ ම තානාපති බිරියක් ලෙස රට රටවල ගොස් තිබෙනවා. රට රටවල ජීවත් වී තිබෙනවා. ඒ හැම වෙලාවකම මට හිතුණෙ අපේ රට තරම් ජීවත් වෙන්න හොඳ තවත් රටක් නෑ කියලයි. ජීවිතය කියන්නෙ සැප පහසුකම් ම නෙමෙයි. මං ජීවිතය කියන්නෙ ඥාතීන්ට උදවු කරගෙන ඔවුන් සමඟ ජීවත් වීමයි. පිටරට ඉන්නකොට අ‍ෙප් අයගෙ මළ ගෙදරකට, මගුල් ගෙදරකට යන්න නෑ. තානාපති බිරියක් විදිහට තායිලන්තයේ අවුරුදු හතරක් පමණ හිටිද්දි මට දැනුණු දේ ඒකයි.දුප්පතුන්ට දීම ඒ රටවල නෑ. වෙසක්වලට දන්සැල් දකින්න තියෙන්නෙ අපේ රටේ විතරයි. ඒ රටවල අය පන්සලට ඕනතරම් දෙනවා. ඒත් දුප්පතුනට යැයි කියා සැලකීමක් එහෙ නෑ. දීමට කැමැති අය ඉන්නෙ ශ්‍රී ලංකාවේ කියලයි මට හිතෙන්නෙ.ඒ අය රජ පවුලට සලකන්නෙ දෙවියන්ට වගේ. ඔවුන් පිරිනමන දේ ලබාගන්නෙ දණගහගෙන ගිහින්.මං බිරියක් විදිහට, මවක් විදිහට හරිම වාසනාවන්තයි. මගේ සැමියා මහාචාර්ය ජේ.බී. දිසානායකයන්. මගේ නිර්මාණ දිවියට ලබාදුන් ශක්තිය අප්‍රමාණයි. ඒ වගේම දූ දරුවන්ගෙන් ලැබෙන සහයත් අගය කරන්න ඕනෑ. ලේඛිකාවක් විදිහට මං හරිම තෘප්තිමත්.”ලේඛිකාවක ලෙස කුසුම් මේ වන විට දැයේ දුවා දරුවන් වෙනුවෙන් ළමා කෘති රාශියක් නිර්මාණය කර තිබෙනවා. ඉදිරියටත් ඇය ඒ කාර්යයේ නිරත වෙමින් සිටිනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>08</day>
    </date>
    <link>http://www.dinamina.lk/2014/05/08/_art.asp?fn=f1405086</link>
    <topic>වැලිගොඩේ සුද්දෙකුගේ රූපයක් ඇඳ පොලුවලින් පහරදීම</topic>
    <author>- බන්ධුල ආර්.ගුලවත්ත</author>
    <content>බ්‍රිතාන්‍ය අධිරාජ්‍යයට අපේ දේශය නතුව තිබුණු ඒ පරාධීන සමයේ ශ්‍රේෂ්ඨ දේශප්‍රේමියෙකු වූ, අධිරාජ්‍ය විරෝධියෙකු වූ අතිබල සම්පන්න මහා පුරුෂයකු වූ මඩුවන්වල දිසාව එක් දිනක රාත්‍රියේ එක් අධම ඒජන්තවරයෙකු තමන්ගේ වලව්ව ඉදිරිපිට ගසක බැඳ දැමීමේ සිද්ධියක් අපි දැන ගත යුතු වෙමු. ඒ සිද්ධිය පිටුපස දීර්ඝ කතන්දරයක් ද පවතී. මඩුවන්වල දිසාව සහ බොරලුගොඩ රාලහාමි අතර තිබුණේ ඉතා ළෙන්ගතු මිත්‍ර සම්බන්ධකමකි.එක් දිනක් මඩුවන්වල දිසාව බොරලුගොඩ මහ ගෙදරට අසුපිටින් පැමිණෙන විට මිදුලේ වැලි ගොඩක් අසල රාලහාමිගේ පුතුන් දෙදෙනා (පිලිප් හා රොබට්) කරනු ලබන ජරමරයක් දුටුවේය. දුටුවා පමණක් නොව අනාගතයේ කිසියම් දවසක ඒ අත්දැකීම යථාර්ථයක් කරන බව ද තේරුම් ගත්තේ ය.“අනාවැකි කියන්නට නම් මට එච්චර දැනුමක් තේරුමක් නෑ. ඒ වුණාට බොරලුගොඩ, අර දඟකාර කොල්ලෝ දෙන්න නම් කවදා හරි දවසක මේ රට හොල්ලන්ඩ පුළුවන්.”ඊට හේතුව කුමක් දැයි දඟකාර කොල්ලන් දෙන්නගේ විසේගැන හොඳට දන්නා බොරලුගොඩ රාලහාමි විමසීය.මඩුවන්වෙල දිසාව බොරලුගොඩ මහ ගෙදර ඉස්තෝප්පුවේ ඇති කළුවර ලීයෙන් නිර්මාණය කර තිබූ මහා පුටුවක හරි බරි ගැසී වාඩිවී සිය තේජාන්විත දෙනෙතින් යළිත් බොරලුගොඩ රාලහාමි දෙස විමසිල්ලෙන් බැලුවේ ය. බොරලුගොඩ රාලහාමිත් සමීප පුටුවක අසුන් ගත්තේ ය.“මේ ගෙදරට මුල්ම දවසෙ ආව වෙලාවෙ මං මාර සිද්ධියක් දැක්කනෙ. අර මහගෙදර ඉස්සරහ තියෙන වැලිගොඩේ පර සුද්දෙකුගෙ රූපයක් ඇඳලා, උගෙ කරේ තුවක්කුවකුත් ඇඳලා, හිසට තොප්පියකුත් දාලා, අයියයි, මල්ලියි දෙදෙනා පොලු කෑලි දෙකක් අත් දෙකට අරං අර සුද්දගෙ රූපෙට තඩි බානවා.මාත් ඕවගේ වැඩක් කළානෙ. මගෙ වලව්ව ඉස්සරහ. අපිට කරන්නට බැරි වෙච්ච කළ යුතුම දේවල් මේ දරුවන් දෙදෙනා කවදහරි කරන්නට ඉඩක් තියෙනවා.”බොරලුගොඩ රාලහාමි සිද්ධිය අසා ඉතා ඉහළින් උදම් වී ශබ්ද නගා සිනාසුණේ ය.බොරලුගොඩ රාලහාමි යනුවෙන් විරුදාවලීලත් දොන් ජාකොලිස් රූපසිංහ ගුණවර්ධන අධිරාජ්‍ය විරෝධි සැබෑ දේශප්‍රෙමියගේ දරුවන් අට දෙනාගෙන් නාහෙට නාහන දෙදෙනාවූ පිලිප් සහ රොබට් ගැන එදා මඩුවන්වල දිසාව කියු අනාවැකිය ඊටත් වඩා අර්ථවත් ආකාරයෙන් යථාර්ථයක් වූ අයුරු අපි මෑත ඉතිහාසය තුළින් දුටුවෙමු.ඒ පමණක් නොවේ. පිලිප්ගේ හා රොබට්ගේ වීරෝදාර ඓතිහාසික ගමන් මඟට විවියන් ද එක්වූවාය. ඒ පමණක් නොවේ. විවියන් සමඟ කුසුමා ගුණවර්ධන ද, ලෙස්ලි ගුණවර්ධන ද එක් වූයේ ය.ඒ එක් පැත්තකි. ශ්‍රී ලංකාවේ මාක්ස්වාදයේ පියා යැයි විරුදාවලී ලත් පිලිප් ගුණවර්ධන රොබට් ගුණවර්ධන , ආචාර්ය ඇන්.ඇම්.පෙරේරා, ආචාර්ය කොල්වින් ආර්.ද සිල්වා, දොස්තර එස්.ඒ. වික්‍රමසිංහ, එඩ්මන්ඩ් සමරක්කොඩි, පීටර් කෙනමන් ඈ රතු සෙන්පතිවරු ක්‍රියාත්මක කළ වමේ ඓතිහාසික ගමන් මඟ අපි යළි යළිත් ස්මරණය කළ යුතු වෙමු. තමන්ගේ එඩිතර දරු පරපුර පිළිබඳ බොරලුගොඩ රාලහාමි වරක් මෙසේ ප්‍රකාශ කළේ ය.‘ගිය ආත්මෙ මං මහා පුණ්‍ය කර්මයක් කරල තියෙනවා. මගෙ ළමයි විතරක් නෙමේ පිලිප්ට, රොබට්ට එක්කහු වෙච්ච කුසුමා, විවියන්, ලෙස්ලි වගේ අය කවදහරි දවසක අපේ රට හොල්ලන්ඩ පුළුවං.’ඒ සිතිවිල්ල ඊටත් ඉහළ ආකාරයෙන් සිදුවූ අයුරු දැක දැන ගන්නට වැඩි ඈතක නොගොස් තිහේ දශකයෙන් මෙපිට ඉතිහාසය උඩින් අත පත නොගා ගැඹුරින් හා ඉවසීමෙන් අධ්‍යයනය කළ යුතුය. ගවේෂණය කළ යුතුය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=n1405099</link>
    <topic>සම්බුදු සසුනේ චිරස්ථිතියට වැඩිමමෙහෙවරක් වුණේ මේ යුගයේ දී</topic>
    <author>ධනුෂ්ක ගොඩකුඹුර</author>
    <content>මේ යුගය වෙන කවරදාටත් වඩා ධර්මයට, පිරිතට වෙහෙර විහාර දියුණුවට, භික්ෂූන් වහන්සේලාගේ අධ්‍යාපනයට, සීලයට සහ ගුණයට තැනක් ලැබුණු යුගයක් යැයි රටම පිළිගන්නා බව රාමඤ්ඤ මහා නිකායේ ලේඛකාධිකාරී මාතලේ ධම්මකුසල හිමියෝ ප්‍රකාශ කළහ.සමාජයේ ඉහළින් සිටීමට නම් භික්ෂූන් වහන්සේ ප්‍රතිපත්තිගරුක, විනයගරුක හා ආධ්‍යතාත්මයෙන් පෝෂණය විය යුතු බව පෙන්වා දුන් උන්වහන්සේ ඒ වෙනුවෙන් ශක්තිය ලබා දීමට ජනාධිපති මහින්ද රාජපක්ෂ මහතා ගන්නා උත්සාහයට ප්‍රසාදය පළ කරන බව පැවසූහ.උන්වහන්සේ මේ බව ප්‍රකාශ කළේ ශ්‍රී ලංකා රාමඤ්ඤ මහා නිකායේ 69 වන උපසම්පදා විනය කර්ම පුණ්‍යෝත්සවය පිළිබද ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේ දී පෙරේදා (7) පැවැති සාකච්ඡාවකට එක්වෙමිනි.මෙම පුණ්‍යෝත්සවය පූර්ණ රාජ්‍ය අනුග්‍රහය සහිතව අතිඋත්කර්ෂවත් අන්දමින් ජූනි මස 3 වැනිදා මාතර නිල්වලා නදිය අසළ දී පැවැත්වේ. මෙම උළෙල සම්බන්ධයෙන් මෙහිදී දීර්ඝ වශයෙන් සාකච්ඡා කෙරිණි.ශ්‍රී ලංකා රාමඤ්ඤ මහා නිකායේ 150 වන සැමරුම පසුගිය වසරට යෙදී තිබූ අතර ඒ නිමිත්තෙන් රට පුරා පැවැත්වුණු ආගමික උත්සව මාලාව ද මෙම පුණ්‍යොත්සවයත් සමඟ නිමාවට පත් කෙරේ.ක්‍රිස්තු වර්ෂ 1863 ජූලි මස 13 වැනි දින ගාල්ලේ මහමෝදර උදකුක්ඛේප සීමා මාලකයේ දී සිදු කරන ලද ප්‍රථම උපසම්පදාවෙන් ආරම්භ වූ ශ්‍රී ලංකා රාමඤ්ඤ මහා නිකාය, සම්බුදු සසුනේ චිරස්ථිතිය පිණිස පසුගිය වසර 150 ක් තිස්සේ සිදු කොට ඇත්තේ උදාර සේවාවකි.අරලියගහ මන්දිරයේ ධර්ම දේශනා, පිරිත් පින්කම් රටම පිළිගන්නා බව පැවසූ මාතලේ ධම්මකුසල හිමියෝ මොන අපහසුතා තිබුණත් ජයපිරිතට මෙතරම් මහා සංඝරත්නය සහභාගී වන්නේ පිරිතට වැඩම කර, දහස් ගණනක් එකම තැන පිරිත් දේශනා කිරීමෙන් උන්වහන්සේලාත් යම් සතුටක් භුක්ති විඳින නිසා බවත් ජයපිරිත නිසා රටටම ඇසෙන්නට ධර්ම ඝෝෂාව කරන්නට භික්ෂුන් වහන්සේලාට ලැබුණු අවස්ථාවක් බවත් පැවසූහ.ගිහියන්ට නීතිගරුක විය හැකි වුවත් විනයගරුක වන්නට අසීරු බව පෙන්වා දුන් කුසලධම්ම හිමියෝ ගිහියන්ට මෙන් නොව භික්ෂූන් වහන්සේලා කිසිවකුගේවත් බලපෑමක් නොමැතිව බුදුරජාණන් වහන්සේගේ විනය පිටකයට අනුව විනයගරුක වන බව කීහ.භික්ෂූන් වහන්සේලා ළඟත් මේ විනය ඇතිදැයි ඇතැම් විට ගැලුවක් පැන නැඟුණත් අපේ රටේ උපසම්පදාව බිඳ වැටී නොමැති බවත් පිරිසිදු සීලවන්ත, ගුණවන්ත උත්තමයන් තවමත් මේ රටේ සිටින බවත් උන්වහන්සේ ප්‍රකාශ කළහ.රාමඤ්ඤ මහා නිකායේ අනුනායක මඩිතිවෙල මේධංකර හිමිපාණන් වහන්සේ, දක්ෂිණ ලංකාවේ ප්‍රධාන සංඝනායක ඕමල්පේ සෝභිත හිමිපාණන් වහන්සේ ප්‍රමුඛ මහා සංඝරත්නයත් දකුණු පළාත් ආණ්ඩුකාර කුමාරි බාලසූරිය මහත්මිය සහ ඇමැතිවරුන් වන ඩබ්ලිව්. ඩී. ජේ. සෙනෙවිරත්න, චන්ද්‍රසිරි ගජධීර, නියෝජ්‍ය අමාත්‍යවරුන් වන හේමාල් ගුණසේකර, එම්. කේ. ඩි. එස්. ගුණවර්ධන, නන්දිමිත්‍ර ඒකනායක, රාමඤ්ඤ මහා නිකායේ සභාපති පාර්ලිමේන්තු මන්ත්‍රී කරු ජයසූරිය, ලේකම් කේසරලාල් ගුණසේකර, දකුණු පළාත් අමාත්‍ය වීරසුමන වීරසිංහ, ජනාධිපති ලේකම් ලලිත් වීරතුංග, අග්‍රාමාත්‍ය ලේකම් එස්. අමරසේකර , ජනමාධ්‍ය හා ප්‍රවෘත්ති අමාත්‍යාංශයේ ලේකම් චරිත හේරත් මහත්වරුන් සහ යුද හමුදාපති, නාවික හමුදාපති, පොලිස්පති ඇතුළු ආරක්ෂක අංශ නිලධාරිහු ද සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=n14050910</link>
    <topic>මාධ්‍යවලින් සංඝයාවහන්සේවිවේචනය කරන්න එපා</topic>
    <author/>
    <content>සංඝයා වහන්සේ විවේචනය කිරීම හෝ උන්වහන්සේට අපහාසයක් උපහාසයක් ඇතිවන ආකාරයේ ප්‍රචාරක කටයුතුවලින් වළකින්නැයි ජනපති මහින්ද රාජපක්ෂ මහතා මාධ්‍ය ආයතනවලට ඊයේ (8) උපදෙස් දුන්නේය.සංඝයා වහන්සේ කුමන දේශපාලන අදහස් දැරුවත් ඒවා විවේචනය කිරීමට හෝ උන්වහන්සේට අපහාසයක් උපහාසයක් ඇතිවන ආකාරයේ ප්‍රචාරක කටයුතුවල නොයෙදෙන්නැයි සියලු මාධ්‍ය ආයතනවලට උපදෙස් ලබා දුන්නේය. විශේෂයෙන්ම පූජ්‍ය මාදුළුවාවේ සෝභිත ස්වාමීන් වහන්සේට එරෙහිව ඇතැම් මාධ්‍ය තුළින් ප්‍රකාශ නිකුත් වී ඇති බවට පුවත් පතක පළවූ ප්‍රවෘත්තියක් සම්බන්ධයෙන් ජනාධිපතිතුමාගේ අවධානය යොමු වීමත් සමඟ මෙම උපදෙස් ලබා දුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=n1405091</link>
    <topic>අවසන් සටනේ දී මියගිය කොටින් සමරන්න කිසිවකුට ඉඩ දෙන්නේ නැහැ</topic>
    <author>සිතාරා සේනානි සහ චන්දිමා එදිරිමාන්න,</author>
    <content>එල්ටීටීඊ සංවිධානය තහනම් සංවිධානයක් බැවින් අවසන් සටනේ දී මිය ගිය එම සංවිධානයේ සාමාජිකයන් සැමරීම සඳහා සංවිධානාත්මකව ඒකරාශී වීමට කිසිවකුට ඉඩ නොදෙන බව කැබිනට් ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා අවධාරණය කරයි.මියගිය පුද්ගලයකු වෙනුවෙන් එක් පුද්ගලයකු ගොස් පහනක් පත්තු කිරීමත්, කිසියම් පිරිසක් සංවිධානාත්මකව එසේ කිරීමත් අතර පැහැදිලි වෙනසත් තිබෙන බවද හෙතෙම පෙන්වා දෙයි.ඇමැති කෙහෙළිය රඹුක්වැල්ල මහතා මේ බව පැවැසුවේ මියගිය එල්.ටී.ටී.ඊ. සාමාජිකයන් සැමරීම සඳහා දෙමළ ජාතික සන්ධානය ඇතුළු එල්.ටී.ටී.ඊ. හිතවාදීන්ගේ සූදානමක් තිබීම සම්බන්ධයෙන් කැබිනට් තීරණ දැනුම් දීමේ මාධ්‍ය හමුවේදී මාධ්‍යවේදියකු කළ විමසුමකට පිළිතුරු දෙමිනි.කැබිනට් තීරණ දැනුම්දීමේ මාධ්‍ය හමුව ජනමාධ්‍ය හා ප්‍රවෘත්ති අමාත්‍යාංශ ශ්‍රවණාගාරයේදී ඊයේ (8) පැවැත්විණි.ජාතික ප්‍රශ්නයට විසැඳුම් සෙවීමේදී අවසන් තීරකයා ලෙස ක්‍රියා කරන්නේ ඒ සඳහා පත් කැරුණු පාර්ලිමේන්තු තේරීම් කාරක සභාව බැවින් විවිධ දේ කියමින් නොසිට ඒ වෙත පැමිණ තම අදහස් ඉදිරිපත් කරන ලෙස රජය දෙමළ සන්ධානයට දන්වා සිටින බවත් ඇමැතිවරයා මෙහිදී පැවැසීය.තේරීම් කාරක සභාවට පැමිණෙන ලෙස ඉන්දියාව ඇතුළු රටවල් රැසක් දෙමළ සන්ධානයට බලපෑම් කළත් ඊට සහභාගී නොවී සිටීමේ තීන්දුව මේ දක්වා වෙනස් කැර ගෙන නොමැති බවත් කීය. දෙමළ සන්ධානය යනු දෙමළ ජනතාවගේ එකම නියෝජිතයා නොවන බවද ඇමැතිවරයා මෙහිදී පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=n1405092</link>
    <topic>තරුණ රැකියා නියුක්තිය වර්ධනයට විකල්ප විසඳුම්වලට යා යුතුයි</topic>
    <author>ජයසිරි මුණසිංහ සහ චමීර ඇල්ලදෙණිය</author>
    <content>තරුණ රැකියා නියුක්තිය වර්ධනය කිරීමට විකල්ප විසඳුම්වලට යා යුතු බව ලෝක කම්කරු සංවිධානයේ නියෝජිත මැතිව් කොග් මහතා පවසයි. රැකියා නියුක්තිය වැඩි කිරීමට ව්‍යවසාය ප්‍රවර්ධනය කිරීමත්, සම්පත් බෙදා හැරීම නිසිලෙස සිදු කිරීමත් අත්‍යවශ්‍ය බවද හෙතෙම පෙන්වා දුන්නේය.තරුණයන් පිළිබඳ ලෝක සමුළුවේ තුන්වන දින සාකච්ඡාවට එක්වෙමින් කොග් මහතා මේ බව කීවේය.බණ්ඩාරනායක සම්මන්ත්‍රණ ශාලාවේදී ඊයේ (08) තුන්වන දිනටත් තරුණයන් පිළිබඳ ලෝක සමුළුව ආරම්භවිය. එහිදි වටමේස සාකච්ඡා ගණනාවක් සිදු කළ අතර, ඉදිරි සහස්‍ර සංවර්ධන ඉලක්ක ජය ගැනීම සඳහා තරුණයා පෙළ ගැස්වීමේ පිළිබඳවද සාකච්ඡා කෙරිණි.මෙහිදී ශ්‍රී ලංකාව වෙනුවෙන් කතා කළ ඉහළ ව්‍යවසයෙකයකු වන දිලිත් ජයවීර මහතා පෙන්වා දුන්නේ විශ්ලේෂණ සිද්ධාන්තයට වඩා නව්‍යකරණය තුළින් ජයග්‍රහණ යතුර සොයා ගත හැකි බවය. පූර්ණ රැකියාගත කිරිම් සදහා තරුණයන්ට නව අවස්ථාවන් හා නව තාක්ෂණය යොදා ගැනීම අත්දැකීම් බෙදා ගැනීම තුළින් හැකි වන බව චීන තරුණ සංගමයේ උප සභාපති චොග් චන්ගුකි මහතා කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=n1405093</link>
    <topic>අමාදහර වෙසක් කලාපය 14, 15 හා 16 දිනවල</topic>
    <author/>
    <content>අමාදහර වෙසක් සදහම් කලාපය මෙම මස 14, 15, 16 යන තෙදින ශ්‍රී ලංකා ටෙලිකොම් ආයතනයේ අනුග්‍රහයෙන් ලේක්හවුස් මන්දිරය අභියස දී පැවැත්වේ.ශ්‍රී බුද්ධ වර්ෂ 2558 අසිරිමත් සම්බුදු තෙමඟුල නිමිත්තෙන් ලංකාවේ සීමාසහිත එක්සත් ප්‍රවෘත්ති පත්‍ර සමාගම විසින් 24 වන වරටත් සංවිධාන කරන වෙසක් පහන් කූඩු ප්‍රදර්ශනය, බැති ගී සරණිය, බොදු බැති ගී ප්‍රසංගය සහ දන්සල් මැයි මස 14, 15 සහ 16 යන දිනයන්හිදී ලේක්හවුස් මන්දිරය අභියසදී උත්සවශ්‍රීයෙන් පැවැත්වේ.ජනමාධ්‍ය හා තොරතුරු ඇමැති ආචාර්ය කෙහෙළිය රඹුක්වැල්ල මහතා සහ ජනමාධ්‍ය හා තොරතුරු අමාත්‍යාංශයේ  ලේකම් ආචාර්ය චරිත හේරත් මැතිතුමන්ගේ සහ මහාභාරකාර එන්.එස්.ඒ.එස්. සෙනෙවිරත්න මැතිතුමන්ගේද සහභාගීත්වයෙන් උත්සව කටයුතු ඇරඹෙයි.අමාදහර වෙසක් සදහම් කලාපය සඳහා ශ්‍රී ලංකා ටෙලිකොම් ආයතනය අනුග්‍රහය දක්වන අතර විද්‍යුත් මාධ්‍ය අනුග්‍රහය දෙරණ ටී.වී. වෙතිනි.ශ්‍රී ලංකා ටෙලිකොම් සමූහ විධායක නිලධාරී ලලිත් ද සිල්වා මහතා ඇතුළු ලංකාවේ සීමාසහිත එක්සත් ප්‍රවෘත්ති පත්‍ර සමාගමේ සභාපති හා කළමනාකාර අධ්‍යක්ෂ බන්දුල පද්මකුමාර, මෙහෙයුම් අධ්‍යක්ෂ උපුල් දිසානායක, කර්තෘ මණ්ඩල අධ්‍යක්ෂ සීලරත්න සෙනරත්, නීති හා පරිපාලන අධ්‍යක්ෂ නීතිඥ රසාංග හරිස්චන්ද්‍ර මහත්වරු ඇතුළු දෙරණ ටී.වී. ආයතනයේ විධායක නිලධාරීන්ද සහභාගී වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=n1405094</link>
    <topic>ඌව පළාත් සභා රැස්වීම විනාඩි පහයි</topic>
    <author>දෙමෝදර සමූහ ආර්.එම්. සෝමරත්න</author>
    <content>ඌව පළාත් සභාවේ මහ සභා රැස්වීම ඊයේ (8) පෙරවරු 10.07ට ඇරඹුණු අතර පෙරවරු 10.12ට අවසන් විය.න්‍යාය පත්‍රයේ විවාද කිරීම සඳහා ඌව පළාත් සභාවේ ප්‍රතිපක්ෂ නායක උපාලි සමරවීර මහතාගේ යෝජනාවක් ඉදිරිපත් වි තිබුණද, ප්‍රතිපක්ෂ නායකවරයා නිවාඩු ලබා සිටිහෙයින් එම යෝජනාව විවාදයට නොගැනින.මහවැලි සී.කලාපයේ කුඹුරු සඳහා මෙවර යල කන්නයට බෙදුම් ක්‍රමයට ජලය සපයන හෙයින් ඒ අනුව ගොවීන් දෙදෙනෙකු සඳහා එක් කුඹුරක් අස්වැද්දීමට නියමිතව ඇත්තේ වර්ෂා ජල ප්‍රශ්නය නිසා බව පවසන නමුත් සමාගම් සඳහා ජලය සැපයීම සියයට සියයක්ම සිදුවන බවත්, මේ නිසා 2014 යල කන්නය සඳහා ගොවියන් වෙත පූර්න ලෙස කුඹුරු අස්වැද්දීමට ජලය මුදාහරින ලෙසත් යන ප්‍රශ්නය සභාවේ විවාදයට ගැනීම සඳහා ස්ථාවර නියෝග අත්හිටුවා ගෙන එනු ලබන යෝජනාව සභාවට ඉදිරිපත් කිරීමට ජනතා විමුක්ති පෙරමුණේ ඌව පළාත් සභා මන්ත්‍රී සුදත් බලගල්ල මහතා අවසර ඉල්ලා ඇති බව ගරු සභාපතිනි හේමා රත්නායක මහත්මිය සභාවේ අවධානයට යොමු කළේය.මේ පිළිබඳ ඡන්ද විමසීමේදි යෝජනාව විවාද කිරීමට පක්ෂව ඡන්ද පහක් ලැබුණ නමුත් සම්මත නිති අනුව අවශ්‍ය තරම් ඡන්ද නොලැබීම නිසා යෝජනාව ඉදිරිපත් කිරීමට අවසර නොලැබිණ. ඌව පළාත් සභා මන්ත්‍රී චාමර සම්පත් දසනායක මහතා මේ ප්‍රශ්නය බදුල්ල දිස්ත්‍රික් සම්බන්ධීකරණ කමිටුවට ඉදිරිපත් කරණ ලෙස සුදත් බලගල්ල මහතාට යෝජනා කළේය. සම්පුර්ණ සභාව පවත්වා අවසන් කිරීමට ගත වු කාලය විනාඩි පහකි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=n1405095</link>
    <topic>ගුරු ව්‍යවස්ථාවට පිටින් ඉංග්‍රීසි ගුරු පත්වීම්</topic>
    <author>රන්ජිත් පද්මසිරි, චමීර ඇල්ලදෙණිය සහ නුවන් කොඩිකාර</author>
    <content>ඉංග්‍රීසි උපාධිධාරීන්ගේ හිඟයක් පවතින නිසා ගුරු ව්‍යවස්ථාවට පටහැනිව ගුරු සේවයට බඳවා ගැනීමට කැබිනට් අනුමැතිය ඉල්ලා ඇත. ඉංග්‍රීසි භාෂා ගුරුවරුන් 1048 දෙනකුගේ හිඟයක් ඇතැයි කී ඇමැති බන්දුල ගුණවර්ධන මහතා මේ තත්ත්වය මගහැරීමට ජාතික හා පළාත් පාසල් එකඟතාවට පැමිණ ඉංග්‍රීසී ගුරු තුලනයක් ඇතිකිරීමට පියවර ගන්නා බවද කීය. හම්බන්තොට දිස්ත්‍රික් මන්ත්‍රී සජිත් ප්‍රේමදාස මහතා විසින් වාචික පිළිතුරු අපේක්ෂාවෙන් ඇසූ ප්‍රශ්නයකට පිළිතුරුදෙමින් ඇමැතිවරයා ඊයේ (08)මේ බව කීය.පළාත් සභා මඟින් ද ඉංග්‍රීසි භාෂා ගුරුවරුන් බඳවා ගැනීමට කටයුතු කරන අතර අලුතින් 1000න් බඳවා ගැනීමට පියවර ගෙන ඇත. තවද ඉංග්‍රීසි ඩිප්ලෝමාධාරීන් ගුරු සේවයට එක් කර ගැනීම සඳහා අනුමැතිය ලබා ගැනීමට කැබිනට් පත්‍රිකාවක් ඉදිරිපත් කර තිබේ. ගුරු ව්‍යවස්ථාවට පටහැනිව මේ බඳවා ගැනීම් කළ යුතු නිසා කැබිනට් අනුමැතිය ඉල්ලූ බව ද ඇමැතිවරයා වැඩිදුරටත් පැවසීය.එකම භාෂාගාරයක්වත් නොතිබුණු රටේ භාෂාගාර දහසක් ප්‍රතිනිර්මාණය කිරීමට මේ රජය කටයුතු කළ බවත්, භාෂා විද්‍යාගාර ඉදිකිරීම මේ රටේ අධ්‍යාපනය සමඟ සාකච්ඡා කරනවා. ඉංග්‍රීසි භාෂා කථනය හා ඇහුම්කන් දීම සම්බන්ධයෙන් විශේෂ වැඩපිළිවෙළක් සකස් කරමින් පවතින බවත් ඒ මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=n1405096</link>
    <topic>රාමඤ්ඤ මහා නිකායේ 69 වැනි උපසම්පදා පුණ්‍යෝත්සවය නිල්වලා නදිය අසබඩ දී</topic>
    <author/>
    <content>ශ්‍රී ලංකා රාමඤ්ඤ මහා නිකායේ 69 වැනි උපසම්පදා විනය කර්ම පුණ්‍යෝත්සවය පූර්ණ රාජ්‍ය අනුග්‍රහය සහිතව පැවැත්වීමට තීරණය කෙරේ. ඒ අනුව ජුනි 2 වනදා දකුණු පළාත කේන්ද්‍ර කර ගනිමින් මාතර නිල්වලා නදිය අසබඩ දී පුණ්‍යෝත්සවය පැවැත්වෙයි.මේ පිළිබඳ විශේෂ සාකච්ඡාවක් ජනාධිපති මහින්ද රාජපක්ෂ මහතාෙග් ප්‍රධානත්වයෙන් ඊයේ (7) පස්වරුවේ අරලියගහ මන්දිරයේදී පැවැත්විණි. පුණ්‍යෝත්සවය සංවිධාන කටයුතු පිළිබඳ මෙහිදී දීර්ඝ වශයෙන් සාකච්ඡාවට ලක් විය.ශ්‍රී ලංකා රාමඤ්ඤ මහා නිකායේ 150 වැනි සැමරුම පසුගිය වසරට යෙදී තිබූ අතර ඒ නිමිත්තෙන් දිවයින පුරා පැවැත්වුණු ආගමික උත්සව මාලාවද මේ පුණ්‍යෝත්සව‍යත් සමඟ නිමාවට පත් කෙරේ.ක්‍රි.ව. 1863 ජුලි මස 13 වැනි දින ගාල්ලේ මහමෝදර උදකුක්ඛේප සීමා මාල‍කයේදී සිදු කරන ලද ප්‍රථම උපසම්පදාවෙන් ආරම්භ වූ ශ්‍රී ලංකා රාමඤ්ඤ මහා නිකාය, සම්බුදු සසුනේ චිරස්ථිතිය පිණිස පසුගිය වසර 150ක් තිස්සේ සිදු කොට ඇත්තේ උදාර සේවාවකි.සංඝ ශෝභන ගුණ ඇති අතිපූජ්‍ය අඹගහ‍වත්තේ ඉන්දාසහවරඤාණසාමි නායක ස්වාමීන් වහන්සේ මෙහි ආරම්භක මහානායක හිමිපාණන් වහන්සේ වූහ. එදා සිට මේ වනතුරු මහා යථිවරයාණන් වහන්සේලාගේ නායකත්වය රාමඤ්ඤ මහා නිකායට ලැබුණි. වර්තමානයේ එහි උත්තරීතර මහානායක පදවිය හොබවනුයේ අග්ගමහා පණ්ඩිත අතිපූජ්‍ය නාපාන පෙමසිරි නායක ස්වාමීන් වහන්සේයි.රාමඤ්ඤ මහා නිකායේ අනුනායක පූජ්‍ය මඩි‍තිවෙල මේධංකර හිමිපාණන් වහන්සේ, දක්ෂිණ ලංකාවේ ප්‍රධාන සංඝනායක පූජ්‍ය ඕමල්පේ සෝභිත හිමිපාණන් වහන්සේ, රාමඤ්ඤ මහා නිකායේ ලේඛකාධිකාරී පූජ්‍ය මාතලේ ධම්මකුසල හිමිපාණන් වහන්සේ ප්‍රමුඛ මහා සංඝරත්නයද, අමාත්‍යවරුන් වන ඩබ්.ඩී.ජේ. සෙනෙවිරත්න, චන්ද්‍රසිරි ගජධීර, දකුණු පළාත් ආණ්ඩුකාරිනී කුමාරි බාලසූරිය, නියෝජ්‍ය අමාත්‍යවරුන් වන හේමාල් ගුණසේකර, එම්.කේ.ඩී.‍එස්. ගුණවර්ධන, නන්දිමිත්‍ර ඒකනායක, රාමඤ්ඤ මහා නිකායේ සභාපති පා.ම. කරු ජයසූරිය, ‍ලේකම් කේසරලාල් ගුණසේකර, දකුණු පළාත් අමාත්‍ය වීරසුමන වීරසිංහ යන මහත්වරුන්ද, ජනාධිපති ලේකම් ලලිත් වීරතුංග, අග්‍රාමාත්‍ය ලේකම් එස්.අමරසේකර යන මහත්වරුන් ඇතුළු රාජ්‍ය නිලධාරීන්ද යුද හමුදාපති, නාවික හමුදාපති පොලිස්පති ඇතුළු ආරක්ෂක අංශ නිලධාරීහුද සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=n1405097</link>
    <topic>වැට් බදු වංචාවේ ප්‍රධාන චූදිතටවසර 102ක සිර දඬුවම්</topic>
    <author>රෝෂන් තුෂාර</author>
    <content>රුපියල් කෝටි හාරසියයකට ආසන්න මහා වැට්බදු වංචාවක් සිදුකිරීමේ ප්‍රධාන චූදිත වන දේශීය ආදායම් දෙපාර්තමේන්තුවේ හිටපු නියෝජ්‍ය කොමසාරිස් ඥානසිරි සොයිසා ජයතිලකට එක් එක් චෝදනාවන්ට වසර තුන බැගින් වසර 102ක බරපතළ වැඩ සහිත සිර දඬුවමක් කොළඹ මහාධිකරණ ඊයේ (8) නියම කළේය.වංචා කළ රුපියල් තුන්සිය අනු නම කෝටි හැට ලක්ෂ අටදහස් එකසිය පනස් එකක මුදල මෙන් තුන්ගුණයක මුදලක් දඩයක් ලෙස අයකර ගැනීමට නියම කළ මහාධිකරණ විනිසුරු කුමුදිනි වික්‍රමසිංහ මහත්මිය එක් එක් චෝදනාට වසර තුන බැගින් චෝදනා 34 ට නියම කළ සිර දඩුවම වසර තුනකින් එකවර ‍ගෙවීයන බවද නියෝග කළාය.චුදිත රක්ෂිත බන්ධනාගාර ගතව සිටි අට වසරක කාලය, වයස අවුරුදු 65 කට ආසන්නවීම, සෞඛ්‍ය තත්ත්වය හා අධිකරණයේ කාලය ඉතිරිකරමින් වරද පිළිගැනීම යන කරුණු සැලකිල්ලට ගෙන මේ දඩුවම නියම කරන බව සඳහන් කළ විනිසුරුවරිය අදාළ දඩ මුදල වන රුපියල් කෝටි 1197 කට අධික මුදල මාසයක් ඇතුළත ගෙවන ලෙසට නියෝග කළාය.සියලු දඩ මුදල් ගෙවා සම්පුර්ණ කිරිමට අපොහොසත් වන්නේ නම් පොදු දේපළ පනත අනුව නීතිමය ක්‍රියාමාර්ග ගැනීමටද දේපළ රාජසන්තක කිරිමට හෝ සුදුසු ක්‍රියාමාර්ගයක් ගැනීමට විනිසුරුවරය නියෝග කළාය.ආසියාවේ ලොකුම බදු වංචාව ලෙස සැලකෙන මේ නඩුව වසර හයක් විභාග කිරිමෙන් අනතුරුව මේ දඩුවම නිකුත් කළේය.නඩුවේ දෙපාර්ශවය මගින් ලේඛන පන්දහසකට අධික ප්‍රමාණයක් අධිකරණයට ඉදිරිපත් කළ අතර පිටු පහළොස් දහසක සාක්ෂි සටහන් කිරිම සිදු කර ඇති බව මහාධිකරණ විනිසුරුවරිය සඳහන් කළාය.මේ දඩුවම නියම කිරිමට පෙර පැමිණිලේ දේශනය කළ රජයේ ජ්‍යෙෂ්ඨ නීතිඥ සනිල් කුලරත්න මහතා ප්‍ර‍ධාන සැකකරු වු මේ චූදිත වසර දෙකක කාලයක් තුළ රජයේ සේවකයකු ලෙස සිටිමින් මේ වංචාව කර ඇති බවත්, සමාගම් 25 ක නමින් ව්‍යාජ චෙක්පත් 258 ක් නිකුත් කරමින් මුදල් ගිණුම් 39 ක තැන්පත් කර ඇති බවත් කරුණු දැක්වීය. මේ අනුව මේ නඩුව හුදෙක් අස්වාභාවිකව සිදුවු වංචාවක් හෝ ආරෝපනයක් නොවන බව නඩුවේ අටවන විත්තිකරු සමඟ එක්වී සැලසුම් සහගතව සිදුකළ එකක් බවද පැවසීය. මේ අනුව ප්‍රධාන සැකකරු ගිණුම් දහයක් කොටහේන පෞද්ගලික බැංකුවක පවත්වාගෙන ගිය බවද හෙතෙම කරුණු දැක්වීය.රජ‍යේ සේවකයකු ලෙස සිය මුදලින් උපයාගත නොහැකි දේපළක් උපයා ඇති බව පෙන්වාදුන් කුලරත්න මහතා රුපියල් මිලියන 97 ක් වටිනා කොළඹ 7 පිහිටි ඉඩමක් හා නාවල , කොළඹ 03, කුරුණැගල ප්‍රදේශවල ඉඩම් ඇති බව පෙන්වා දුන්නේය. විත්තිකරු වෙනුවෙන් පෙනී සිටි ජනාධිපති නීතිඥ තිලක් මාරපන මහතා විත්තිකරුට මේ චෝදනා ඉදිරිපත් කළ වසර දෙක තුළ දේශිය අදායම් දෙපාර්තුමේන්තුවේ අකාර්යක්ෂමතාවයෙන් රුපියල් මිලියන 388ක් රටට අහිමි වී ඇති බවත්, ඒ අනුව මේ චුදිතට එල්ලකර ඇත්තේ එම මුදල මෙන් සියයට එකකටත් අඩු මුදලක චෝදනාවක් බවත් කරුණු ඉදිරිපත් කළේය. 2002 නොවැම්බර් 15 දින හා 2004 දෙසැම්බර් 15 දින අතර කාලය තුළ දී රුපියල් තුන්සිය අනු නම කෝටි හැට ලක්ෂ අටදහස් එකසිය පනස් එකක වැට් බදු වංචාවක් සිදුකරමින් දණ්ඩ නීති සංග්‍රහයේ 113 ආ වගන්තිය හා 102 වගන්තිය සමඟ කියැවෙන 386 වගන්තියේ විස්තර කෙරෙන වරද සිදු කිරීම හා 1982 අංක 76 සහ 1999 අංක 28 දරන පනත්වලින් සම්මත 1982 අංක 12 දරන පොදු දේපළ පනතේ විෂයෙහි වරදක් සිදුකරීම යටතේ චෝදනා 34 ගොනු කරමින් නීතිපතිවරයා මේ නඩුව 2007 වරෂයේ දී ගොනු කළේය.නඩුවේ විත්තිකරුවන් ලෙස නියෝජ්‍ය කොමසාරිස්වරයා ඇතුළු 14 දෙනකු නම්කර සිටි අතර එම විත්තිකරුවන්ගෙන් නව දෙනකු අධිකරණයේ පෙනී නොසිටියේ ය . එම විත්තිකරුවන්ට අධිකරණය මගින් වරෙන්තු නිකුත් කර ඇත.අනෙක් විත්තිකරුවන් තිදෙනකු මීට ඉහත දී අදාළ චෝදනාවන්ට අධිකරණයේ දී වරද පිළිගැනීමෙන් අනතුරුව දඬුවම් පමුණුවා ඇත.අදාළ දඩ මුදල ජුනි 06 දිනට පෙර ගෙවන ලෙස නියෝග කළ විනිසුරුවරිය නඩුව එදින යළි කැදවන ලෙසට නියෝග කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=n1405098</link>
    <topic>ඊළඟ දැයට කිරුළෙන් ඉඩම් කට්ටි ලක්ෂයක් බෙදා දීමට පියවර</topic>
    <author>@ ගාල්ල උතුර විශේෂ කුසුමි තිරාණගම</author>
    <content>මාතර පැවැත්වෙන දැයට කිරුළ 2015 සංවර්ධන ප්‍රදර්ශනයට සමගාමිව ඉඩමි කට්ටි 100000 මහජනයා අතර බෙදා දීමට දකුණු පළාත් ඉඩම් කොමසාරිස් මහේෂ් කරුණානායක මහතා කටයුතු යොදා ඇත.ගාල්ල දිස්ත්‍රික්කයේ ඉඩම් දීමනා පත්‍ර 35000ක්, හම්බන්තොට දිස්ත්‍රික්කයේ ඉඩම් දීමනා පත්‍ර 35000ක් හා මාතර දිස්ත්‍රික්කයේ ඉඩම් දීමනා පත්‍ර30000ක් ලබා දීමට කටයුතු සම්පාදනය කෙරේ.මේ පිළිබඳදකුණු පළාතේ ගාල්ල, මාතර, හම්බන්තොට දිස්ත්‍රික් ලේකම් වරුද, ප්‍රාදේශීය ලේකම් වරුද, මිනින්දෝරු දෙපාර්තමේන්තුවේ නිලධාරීන් ද දැනුවත් කෙරෙති.ගාල්ල දිස්ත්‍රික්කයේ නිලධාරීන් දැනුවත් කිරීම පවත්වනු ලැබූ අතර මාතර හා හම්බන්තොට දිස්ත්‍රික්කයේ නිලධාරින් දැනුවත් කිරීම ඉදිරි දිනවලදී සිදු කරන බව දකුණු පළාත් ඉඩම් කොමසාරිස් මහේෂ් කරුණානායක මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=n14050911</link>
    <topic>ශ්‍රී ලංකා ඉන්ෂුවරන්ස් 2013 වසරේ බිලියන 6.354ක වාර්තාගත ලාභ</topic>
    <author/>
    <content>ශ්‍රී ලංකා රක්ෂණ ක්ෂේත්‍රයේ ප්‍රමුඛතම රාජ්‍ය රක්ෂණායතනය වන ශ්‍රී ලංකා ඉන්ෂුවරන්ස් 2013 වසර සඳහා බදු ගෙවීමට පෙර බිලියන 6.354 ක වාර්තාගත ලාභයක් ලබා ඇත. ඒ අනුව ඉන්ජීවිත රක්ෂණ ඔප්පු හිමියන්ට බිලියන 4.4ක ප්‍රසාද දීමනාවක් ලබාදීමට සමාගම තීරණය කර ඇත.ශ්‍රී ලංකා ඉන්ෂුවරන්ස් හි කළමනාකාර අධ්‍යක්ෂ පියදාස කුඩාබාලගේ මහතා මේ මූල්‍ය තොරතුරු හෙළි කරමින් වැඩිදුරටත් කියා සිටියේ 2013 වසරේ මේ ලද ලාභය ප්‍රතිශතයක් වශයෙන් ගත් කළ එය 10%ක් වන අතර 2012 වසරට වඩා එය බිලියන 0.491ක වර්ධනයක් ප්‍රදර්ශනය කරන බවයි.ජීවිත රක්ෂණ අංශයෙන් 13.96%ක ප්‍රතිශතයක්ද එහි 2013 වසරේ වාරික ආදායම බිලියන 8.398ක වර්ධනයක්ද සාමාන්‍ය රක්ෂණ අංශයෙන් මිලියන 12.953ක වාරික ආදායමක්ද ලබා ඇති බව පෙන්වා දුන්නේය.එසේම ශ්‍රී ලංකා ඉන්ෂුවරන්ස් ජීවිත රක්ෂණ ඔප්පු හිමියන්ට රක්ෂණ ක්ෂේත්‍රයේ වැඩිම ප්‍රසාද දීමනාවක් ගෙවන රාජ්‍ය රක්ෂණායතනය ලෙසද වාර්තාවක් තබා ඇති අතර වසර 9ක කාලයක් ඇතුළතදී බිලියන 25.7ක වාර්තාගත ප්‍රසාද දීමනාවක් ජීවිත රක්ෂණ ඔප්පු හිමියනට ගෙවීමටද සමත්ව ඇත.2009 වසරේදී බිලියන 3ක වාර්තාගත ප්‍රසාද දීමනාවක්ද එය 2010 වසරේ බිලියන 3.4ක වර්ධනයක්ද 2011 වසරේ බිලියන 4ක වර්ධනයක්ද 2012 වසරේදී බිලියන 4.2 දක්වා වැඩිවීමක්ද වශයෙන් වාර්ෂිකව ප්‍රසාද දීමනා ගෙවීමේ වාර්තා සනිටුහන් කළ ශ්‍රී ලංකා ඉන්ෂුවරන්ස් 2013 වසරේදී එය බිලියන 4.4 ක වර්ධනයක් ප්‍රදර්ශනය කිරීම ඉතිහාසගත සංසිද්ධියක් ලෙස පෙන්වා දෙයි.ශ්‍රී ලංකා ඉන්ෂුවරන්ස් දැනට ශ්‍රී ලංකාවේ විශාලතම මූල්‍ය ශක්තියකින් හෙබි මහජන විශ්වාසය දිනා ඇති රාජ්‍ය රක්ෂණායතනය ලෙස හැඳින්විය හැකි බවත් ආයතනයේ ඉතිහාසගත මූල්‍ය වර්ධනයක් ලද වර්ෂය ලෙස පසුගිය වසර හැඳින්විය හැකි බවද කුඩා බාලගේ මහතා පෙන්වා දුන්නේය.ශ්‍රී ලංකා ඉන්ෂුවරන්ස් පසුගිය වසර තුනක කාලය පුරා සෞඛ්‍ය අංශයෙන් රෝහල්, සංචාරක අංශයෙන් හෝටල් සහ බලශක්ති අංශ‍යන් වෙනුවෙන් කාලෝචිත මෙන්ම සැලකියයුතු ආයෝජනයන් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=n14050912</link>
    <topic>විදෙස් ශ්‍රමිකයන් අතර ශ්‍රී ලාංකිකයන්ටදකුණු කොරියාවෙන් ඉහළ ඉල්ලුමක්</topic>
    <author>මහින්ද අලුත්ගෙදර</author>
    <content>විදේශීය ශ්‍රමිකයන් අතරේ කැපී පෙනෙන කාර්යභාරයක් ඉටුකරන ශ්‍රී ලාංකික ශ්‍රමිකයන්ගේ කාර්යක්ෂමතාව සහ උනන්දුව හේතුවෙන් තම කර්මාන්තශාලා සඳහා ශ්‍රී ලාංකික ශ්‍රමිකයන් වැඩි වැඩියෙන් බඳවා ගැනීමට සූදානම් බව දකුණු කොරියානු කර්මාන්ත ශාලා හිමියෝ ප්‍රකාශ කරති.තම කරුමාන්ත ශාලාවල සේවය කරන විදේශීය ශ්‍රමිකයන් වෙනුවෙන් උපරිම පහසුකම් ලබාදෙන අතර එහිදී ශ්‍රී ලාංකික ශ්‍රමිකයන් කැපී පෙනෙන කාර්යභාරයක් ඉටුකරන බවද එම කර්මාන්ත ශාලා හිමියෝ පවසති.ශ්‍රී ලාංකික ශ්‍රමිකයන් මුහුණ දෙන ගැටළු සම්බන්ධයෙන් සොයා බලා කඩිනම් විසඳුම් ලබාදීමේ අරමුණින් දකුණු කොරියාවේ සංචාරය කළ ශ්‍රී ලංකා පාර්ලිමේන්තුවේ මන්ත්‍රී කණ්ඩායම හමුවේ ඔවුන් මේ බව ප්‍රකාශකර ඇතැයි ශ්‍රී ලංකා විදේශ සේවා නියුක්ති කාර්යාංශය පවසයි.දකුණු කොරියාවේ කර්මාන්ත ශාලාවල සේවය කරන ශ්‍රී ලාංකික ශ්‍රමිකයින්ගේ තොරතුරු සොයාබැලීම සඳහා විදේශ රැකියා ප්‍රවර්ධන හා සුභසාධන ඇමැති ඩිලාන් පෙරේරා මහතාගේ උපදෙස් මත මේ මන්ත්‍රී කණ්ඩායම පිටත්ව ගොස් තිබෙන අතර එම මන්ත්‍රී කණ්ඩායමට එරික් වීරවර්ධන, තාරානාත් බස්නායක, ශෙහාන් සේමසිංහ, කනක හේරත්, උදිත් ලොකුබණ්ඩාර හා චාමික බුද්ධදාස මහත්වරුන් අයත් වූ බවද විදේශ සේවා නියුක්ති කාර්යාංශය කියයි.දකුණු කොරියාවේ ශ්‍රී ලංකා තානාපති තිස්ස විජේරත්න මහතා හා එහි සිටින විදේශ සේවා නියුක්ති කාර්යාංශයේ නිළධාරීන් විසින් මෙම චාරිකාව සංවිධානය කර තිබෙන බව පෙන්වා දෙන එම කාර්යාංශය එහිදී ශ්‍රී ලංකා මන්ත්‍රී කණ්ඩායම සෝල් අගනුවර පිහිටි කම්හල් රැසක් නිරීක්‍ෂණය කළ බවද එහිදී ශ්‍රී ලාංකික ශ්‍රමිකයන් විශාල පිරිසක් හමුව තිබෙන බවද කියාසිටී.දැනට සේවය කරන විවිධ රටවල ශ්‍රමිකයින් අතර ශ්‍රී ලාංකික ශ්‍රමිකයින් උනන්දුවෙන් හා කාර්යක්‍ෂමව වැඩකරන බවට ශ්‍රී ලාංකික ශ්‍රමිකයින් සේවය කරන කර්මාන්ත ශාලා හිමියන් එහිදී ප්‍රකාශකර තිබෙන අතර එබැවින් තම කර්මාන්ත ශාලාවලට ශ්‍රී ලංකාවෙන් ශ්‍රමිකයින් වැඩිවශයෙන් බඳවා ගැනීමට සූදානම් බවට ඔවුන් මන්ත්‍රීවරුන් හමුවේ ප්‍රකාශ කර තිබෙන බව ශ්‍රී ලංකා තානාපති කාර්යාලය සඳහන් කරයි.මෙම කර්මාන්ත ශාලාවල සේවය කරන ශ්‍රමිකයින්ට උපරිම පහසුකම් සලසා තිබීම පිළිබඳව නිරීක්‍ෂණය කළ මන්ත්‍රී කණ්ඩායම ඒ පිළිබඳව ශ්‍රී ලංකාවේ ප්‍රසාදයද කර්මාන්ත හිමියන්ට ප්‍රකාශ කර තබේ. මෙහිදී ශ්‍රී ලංකා තානාපති කාර්යාලය මඟින්, එම කර්මාන්ත ශාලා හිමියන්ට ඔවුන් ශ්‍රී ලාංකික ශ්‍රමිකයින්ට සලසන සේවා හා පහසුකම් අගය කරමින් සහතික පිරිනැමීමද මන්ත්‍රීවරුන් අතින් සිදුකළ බව තානාපති කාර්යාලය පවසයි.ඇමැති ඩිලාන් පෙරේරා මහතාගේ මඟපෙන්වීම මත මෙම මන්ත්‍රීවරු අදාළ කර්මාන්ත ශාලා නිරීක්‍ෂණය කළ අතර, ඇමතිවරයාගේ අදහස් හා යෝජනා ද ඉදිරිපත් කර ඇත. ශ්‍රී ලාංකික ශ්‍රමිකයින් දකුණු කොරියාවේ රැකියාවලට යොමුකිරීමේදී ශ්‍රී ලංකාව අනුගමනය කරන ක්‍රමවේදයන් සෙසු රටවලට ආදර්ශයක් බවද විනිවිදභාවය හා කාර්යක්‍ෂමතාව ඉතා ඉහළ බවද ශ්‍රී ලංකා මන්ත්‍රී කණ්ඩායම එහිදී පෙන්වාදී තිබේ.විදේශ කටයුතු අමාත්‍යංශයේ තරංග ගම්ලත්, දකුණු කොරියාවේ ශ්‍රී ලංකා තානාපති කාර්යාලයේ කොන්සලර් ඩී.ඩී.පී.සේනානායක, තෙවැනි ලේකම් අරුණි රණසිංහ, තාරක රත්නායක යන මහත්ම මහත්මීන්ද මේ අවස්ථාවට සහභාගි වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=n14050913</link>
    <topic>උප නියාමකවරු 4ක් සේවයේ සිටියදීත්රජරට රැජින දුම්රියට කෙනකු යොදවා නෑ</topic>
    <author>විජයානි එදිරිසිංහ</author>
    <content>පොතුහැර දුම්රිය ස්ථානයේදී රජරට රැජින දුම්රිය සමඟ ගැටී අනතුරට ලක් වූ දැයට කිරුළ නගරාන්තර දුම්රියට උප නියාමකවරයකු යොදවා නැත්තේ තවත් අමතර උප නියාමකවරු සිවු දෙනෙකු එදින සේවයේ සිටියදී බව පරීක්ෂණවලදී අනාවරණය වෙයි.එම උප නියාමකවරුන් සිවු දෙනාගෙන් දෙ‍දෙනෙක් එදින පොරොත්තු ලේඛනයේ සිටි අය වෙති. අනෙක් දෙදෙනා එදින ධාවනය වීමට නියමිතව තිබී අවලංගු වූ බඩු දුම්රිය දෙකක උප නියාමකවරු වෙති.මේ උප නියාමකවරුන් සිවු දෙනාගෙන් එක් අයෙක් පලෙයි වැනි දුර ගමන් දුම්රියකට අනිවාර්යයෙන්ම යෙදිය යුතුව තිබිණි.දුම්රිය දෙපාර්තමේන්තුවේ නියෝජ්‍ය ගමනාගමන අධිකාරිවරයා විසින් එම උප නියාමකවර‍යකු පත්කිරීම සිදු නොකර ඇති බව පැවසේ.තවද උප නියාමකවරයකු එම දුම්රියේ ගමන් නොගන්නා බවට ගමනාගමන අධිකාරිවරයා විසින් එම දුම්රිය ගමන් මාර්ගයේ ඇති විශේෂ ස්ථානවල දුම්රිය නිලධාරීන්ට දැනුම් දී දැනුවත් කළ යුතුය. මේ ගමනාගමන අධිකාරිවරයා එවැනි දැනුවත්කිරීමක් සිදු කර තිබේද යන්න පරීක්ෂණ කර සොයා බැලේ. දුම්රිය පණිවුඩ හුවමාරුවලට පමණක් යොදා ගැනෙන තාක්ෂණයක් පණිවුඩ ක්‍රමයක් ඔස්සේ එම දැනුම් දීම සිදු කෙරේ.මේ සිද්ධිය පිළිබඳ පරීක්ෂණ පවත්වන කමිටුවේ සභාපතිවරයාත්, උප නියාමකවරයකු එම දුම්රියට ‍පත් නොකළ නියෝජ්‍ය ගමනාගමන අධිකාරිවරයාත් එකම පුද්ගලයකු බව දුම්රිය දෙපාර්තමේන්තු ආරංචි මාර්ග සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=n14050914</link>
    <topic>අතීතය පිළිබඳ සිහියේ තබාගෙන මැතිසබයේදී ප්‍රශ්න අසන්න</topic>
    <author>රන්ජිත් පද්මසිරි, චමීර ඇල්ලදෙණිය සහ නුවන් කොඩිකාර</author>
    <content>සභාවේ ප්‍රශ්න ඇසීමේදී අතීතය පිළිබඳවත් සිහියේ තබාගෙන ප්‍රශ්න අසන ලෙස කතානායක චමල් රාජපක්ෂ මහතා හම්බන්තොට දිස්ත්‍රික් මන්ත්‍රි සජිත් ප්‍රේමදාස මහතාට අවවාද කළේය.සජිත් ප්‍රේමදාස මහතා විසින් යාහපාලපනය පිළිබඳ ඇසූ පැනයකට ආණ්ඩු පක්ෂ ප්‍රධාන සංවිධායක දිනේෂ් ගුණවර්ධන මහතා වේගවත් පිළිතුරක් ලබාදිමෙන් අනතුරුන කතානායකවරයා ඊයේ (08) මේ බව කීවේය.විවියන් ගුණවර්ධන මැතිණියට පහරදුන් පුද්ගලයා අධිකරණයෙන් වරදකරු වූවායින් පසුවත් එජාප කාලයේ උසස්වීම් ලබාදුන් බවද දිනේෂ් ගුණවර්ධන මහතා සිහිපත් කළේය. එජාප ආණ්ඩු කාලයේ වැපුරුවේ අයහපත් බීජ බව පෙන්වා දුන් ඇමැතිවරයා වත්මන් ආණ්ඩුව විසින් එයට විසඳුම් ලබාදෙමින් තිබෙන බවද සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=n14050915</link>
    <topic>අළුගෝසු තනතුරේ නම සඳහා අලුත් නම් නිර්දේශ 200ක්</topic>
    <author>බුද්ධිකා ඉඹුලාන</author>
    <content>වධක හෙවත් අළුගෝසු තනතුරේ නම සඳහා මේ වන විට නව නිර්දේශ 200ක් පමණ ලැබී ඇතැයි බන්ධනාගාර කොමසාරිස් ජෙනරාල් චන්ද්‍රරත්න පල්ලේගම මහතා කියයි.අළුගෝසු තනතුරේ නම වෙනස් කිරීම සම්බන්ධයෙන් ලැබී ඇති නිර්දේශ ඊ‍‍යේ (8) පුනරුත්ථාපන හා බන්ධනාගාර ප්‍රතිසංස්කරණ අමාත්‍යංශයට භාරදීමට නියමිතව තිබිණ.එම නිර්දේශ අමාත්‍යංශයට භාර දීමෙන් අනතුරුව ඊට අදාළ සුදුසු නමක් තෝරාගැනීම සිදුකරනු ඇත. එලෙස තෝරාගන්නා නම රාජ්‍ය කළමනාකරණ දෙපාර්තමේන්තුවේ අනුමැතියට යොමුකිරීමට නියමිත බව බන්ධනාගාර කොමසාරිස්වරයා පවසයි. පුරප්පාඩුවී ඇති වධක තනතුර සඳහා ද අයදුම්පත් 50 ක් පමණ මේ වන විට ලැබී ඇත.ඉල්ලුම්පත් කැඳවීමක් සිදු නොකළ ද අදාළ තනතුර සඳහා ඔස්ට්‍රේලියාව, කැනඩාව සහ බ්‍රිතාන්‍ය වැනි රටවලින් විදේශිකයන් 6 දෙනෙකු ද ඉල්ලුම්පත් යොමු කර ඇති බව බන්ධනාගාර කොමසාරිස් ජෙනරාල් චන්ද්‍රරත්න පල්ලේගම මහතා කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=n14050916</link>
    <topic>දුම්පානය සෞඛ්‍යයට තර්ජනයක් සේම රටේ ආර්ථිකයට බරපතළ ගැටලුවක්</topic>
    <author>දුමින්ද ගුරුගේ සහ මහින්ද අලුත්ගෙදර</author>
    <content>දුම්පානය හේතුවෙන් සෞඛ්‍යයට තර්ජන සිදුවනවා සේම සමස්තයක් ලෙස රටේ ආර්ථිකයට බරපතළ ගැටළු ඇතිවන බවට ශ්‍රී ලාංකීය විදවත්හු අනතුරු අඟවති.සෞඛ්‍යයට සෘජුව ඇති බලපෑම්වලට අමතරව දුම්බීම හේතුවෙන් ඖෂධ සඳහා වැය කරන වියදම ඉතා අධික වන බවද යුදගැටුම් අවසන් කළ ශ්‍රී ලංකාව දීප්තිමත් අනාගතයක් ගොඩනැඟීම සඳහා උත්සාහ දරණ අවස්ථාවක මෙවැනි රටට අහිතකර තත්ත්වයන් ඇතිවීම අභාග්‍යසම්පන්න තත්ත්වයක් බවද ජාතික පෝෂණ සම්බන්ධීකාරක සහ දුම්කොළ හා‍ මධ්‍යසාර පිළිබඳ ජාතික අධිකාරියේ සාමාජික වෛද්‍ය ලලිත් චන්ද්‍රදාස මහතා ප්‍රකාශ කරයි.ඒ මහතා මේ බව සඳහන් කළේ නාරාහේන්පිට පිහිටි ශ්‍රී ලංකා පුවත්පත් ආයතනයේදී ඊයේ (8) පැවැති මාධ්‍ය හමුවකට සහභාගි වෙමිනි.එහිදී වැඩිදුරටත් අඳහස් දක්වමින් ඒ වෛද්‍ය ලලිත් චන්ද්‍රදාස මහතා සඳහන් කළේ,දුම්බීමට ඇබ්බැහි වූ පසු එයින් මිඳීම අපහසු කාර්යයක් බවත් දුම්කොළ සමාගම්වලට අවශ්‍ය වී තිබෙන්නේ ඒ තත්ත්වය රටතුළ නිර්මාණය කිරීම බවත්ය. සිගරට් පැකැට්ටුව තුළ සියයට 80ක ප්‍රමාණයක් රූපමය සෞඛ්‍ය අනතුරු ඇඟවීම් ඇතුළත් කරන්නැයි පාර්ලිමේන්තුවේදී ඒක ඡන්දයෙන් අනුමත කළද එය මේ දක්වා ක්‍රියාත්මක නොවන බව ඒ මහතා පෙන්වා දෙයි.සිගරට් පැකැට් මත සියයට 80 ක් ආවරණය වන අයුරින් රූපමය සෞඛ්‍ය අනතුරු ඇඟවීම් අටක් සමඟින් නීතිය ක්‍රියාත්මක කිරීම සඳහා 2012 වසරේ අගෝස්තු මස 8 දා රජය අනුමැතිය ලබාදී ඇති අතර ඒ වෙනුවෙන් ගැසට් නිවේදනයක් ප්‍රකාශයට පත්කර තිබෙන බව ද පසුව මේ වසරේ පෙබරවාරි මස 19 දා පාර්ලිමේන්තුවේදී එක් ඡන්දයෙන් අනුමත කළ බවද ඒ මහතා පැවසීය.දුම්පානය කිරීම සඳහා යන වියදම නොව එය පානය කිරීමෙන් සිදුවන හානිය සම්බන්ධයෙන් මෙහිදී අවධානය යොමු කළයුතු බව පෙන්වාදුන් වෛද්‍ය ලලිත් චන්ද්‍රදාස මහතා යමක් සම්බන්ධයෙන් කුඩා ළමුන් අත්හඳා බැලීමට කැමැති පිරිසක් බවද ඔවුන් වෙත මේ සම්බන්ධයෙන් පැහැදිලි කරදිය යුතු බවද පෙන්වා දුන්නේය.මේ අවස්ථාවට සහභාගි වූ පාර්ලිමේන්තු මන්ත්‍රී බුද්ධික පතිරණ මහතා සඳහන් කළේ පක්ෂ, පාට, මතවාද පසෙකලා රටේ අනාගත පරපුර වෙනුවෙන් පොදු අරමුණක් කරා ගමන් කළයුතු බවත් එවැන්නකින් අනාගත පරපුරට යහපතක් කළ හැකිවන බවත්ය.දුම්කොළ සමාගම් යනු භයානක ත්‍රස්තවාදීන් බව පෙන්වාදුන් මන්ත්‍රීවරයා සිගරට් පැකැට් මත සියයට 80 ක් ආවරණය වන අයුරින් රූපමය සෞඛ්‍ය අනතුරු ඇඟවීම් ඇතුළත් කිරීම සඳහා පාර්ලිමේන්තුවේ සියලුම මන්ත්‍රීවරුන්ගේ අනුමැතිය හිමිව තිබෙන බවද මේ දක්වා එය ක්‍රියාත්මක නොවීමේ හස්තය කුමක්ද යන්න සම්බන්ධයෙන් අවධානය යොමු කළයුතු බවද කීවේය.ලෝකයේ රටවල් විශාල ප්‍රමාණයක් මේ වැඩපිළිවෙල සාර්ථකව ක්‍රියාත්මක කරන බව සඳහන් කළ ඒ මහතා එල්.ටී.ටී.ඊ ත්‍රස්තවාදීන්ට නොදෙවෙනි ලෙස දුම්කොල සමාගම් විසින් මේ රටේ මිනිසුන් ඝාතනය කරන බවද වාර්ෂීකව 20,000ක් වන එය දිනකට අවම වශයෙන් 55ත් පමණ වන බවද පෙන්වා දුන්නේය.මේ අතර එම අවස්ථාවට සම්බන්ධ වූ නීතීඥ භාෂිණී හෙට්ටිආරච්චි මහත්මිය සඳහන් කළේ සෞඛ්‍ය අමාත්‍යාංශ්‍ය සහ දුම්කොළ හා‍ මධ්‍යසාර පිළිබඳ ජාතික විසින් ඉදිරිපත් කළ සිගරට් පැකැට් මත සියයට 80 ක් ආවරණය වන අයුරින් රූපමය සෞඛ්‍ය අනතුරු ඇඟවීම් සම්බන්ධ නීතියට එරෙහිව ලංකා දුම්කොල සමාගම විසින් අධිකරණයේ නඩුවක් ගොනුකර තිබෙන බවද එළඹෙන 12දා ඒ සම්බන්ධයෙන් තීන්දුව ප්‍රකාශයට පත්කිරීමට නියමිත බවත්ය.කරුණු කිහිපයක් ඉදිරිපත් කරමින් අදාළ සමාගම විසින් අභියාචනාධිකර‍ණයේ නඩු පවරා තිබෙන බවද සාධාරණ සහ අපක්ෂපාතී තීන්දුවක් ලබාදෙනු ඇතැයි අපේක්ෂා කරන බවද ඒ මහත්මිය සඳහන් කළාය.ශ්‍රී ලංකා වෛද්‍ය සභාවේ සභාපති මහාචාර්ය කාලෝ ෆොන්සේකා, වෛද්‍ය සමාධි රාජපක්ෂ මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=n14050917</link>
    <topic>ගැබිනි කත හප්පා පලා ගිය රෝහල් අධ්‍යක්ෂ අල්ලන්නවාහනයේ අයිතිකරුගෙන් සහාය</topic>
    <author>සිරන්ජනී කුමාරි</author>
    <content>පිටකොටුව ගුණසිංහපුර දී පස්මස් ගැබිණි කාන්තාවක පාර මාරුවන අවස්ථාවේදී හප්පා පලා ගිය පුද්ගලික රෝහල් අධ්‍යක්ෂකවරයා අත්අඩංගුවට ගැනීමට පොලිසියට පුර්ණ සහාය ලබා දෙන බවට එම වාහනයේ ලියාපදිංචි අයිතිකරු ඊයේ (8) අධිකරණය හමුවේ පෙරොන්දුවක් ලබා දුන්නේය. මෙසේ අධිකරණයේ පෙරොන්දුවක් ලබා දිමෙන් අනතුරුව ඔහු ලක්ෂයක ශරීර ඇපයක් මත මුදා හැරීම‍ට කොළඹ රථවාහන අධිකරණයේ මහේස්ත්‍රාත් දුලානී වීරතුංග මහත්මිය නියම කළාය.මොන්ටේරෝ ස්පොට්ස් නැමැති ජිප්රථය මෙසේ බැඳුම්කරයක් මත ලියාපදිංචි අයිතිකරුට මුදා හළ මහේස්ත්‍රාත්වරිය සැකකරු අත්අඩංගුවට ගැනීමට පුර්ණ සහාය පොලිසියට ලබා දෙන ලෙස පවසමින් සැකකරුට අවවාද කළාය. මෙහි දී මිය ගිය මහනුවර පුජාපිටියේ පදිංචි මොහොමඩ් රාසික් මොහොමඩ් මුජිසියා (27) කාන්තාවගේ ඇඳුම් රජයේ රස පරික්ෂක වෙත යොමු කිරිමට අධිකරණය නියෝග කෙරිණ. ඉකුත් 27 වන දින අලුයම 4.15ට පමණ ගුණසිංහපුර පාර මාරුවන ස්ථානයක පාර මාරුවෙමින් සිටි කාන්තාව හප්පා ජිප් රථය නොනවත්වා සැකකරු ඉදිරියට ධාවනය කොට ඇත.මෙසේ ගිය සැකකරු පසුදිනම සිංගප්පුරුව බලා පිටත් ව ගිය බවට අධිකරණයට කරුණු වාර්තා කළ පොලිසිය කොළඹ සී.සී.ටී.වී කැමරා පද්ධතියේ සටහන්ව ඇති දර්ශන ඔස්සේ සැකකරු හඳුනාගත් බව පැවසීය.පුද්ගලික රෝහලක ආරක්ෂක අංශ අධ්‍යක්ෂකවරයෙකු වන 198/7,ගැමුණු මාවත, කිරිබත්ගොඩ පදිංචි නිලාන් පියරත්න නැමැත්තෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=n14050918</link>
    <topic>දෙහිවල ගල්කිස්සේ සියලු ජනකොටස්එකතු කරගෙන ආදර්ශවත් පාලනයක්</topic>
    <author>පණ්ඩුක සමරසේකර</author>
    <content>දෙහිවල - ගල්කිස්ස සියලුම ජනකොටස් එකතුකොට ආදර්ශවත් පාලනයක් සමඟ කිසිදු කලෙක නොවූ සංවර්ධනයක් දෙහිවල - ගල්කිස්ස නගරාධිපති ධනසිරි අමරතුංග මහතා විසින් සිය ජනතාවගේ ප්‍රයෝජනය සඳහා ඉටු කරන බව ජනමාධ්‍ය හා ප්‍රවෘත්ති අමාත්‍යාංශයේ අධීක්ෂණ මන්ත්‍රී ඒ. එච්. එම්. අස්වර් මහතා ප්‍රකාශ කරයි.දෙහිවල බෙල්ලන්තර පාරේ පිහිටි මෙත් සෙවණ ළමා නිවාසයේ බක්මහ උළෙලේ ආරාධිත මන්ත්‍රීවර‍යකු ලෙස සහභාගි වෙමින් අස්වර් මහතා මේ බව ප්‍රකාශ කළේය.එම උත්සව සභාවට එක්වූ මන්ත්‍රීවරයා මෙසේ ද පැවැසීය.ආබාධිත වූ අය අදක්ෂ වන්නේ නැත යන කියමනක් තියෙනවා. මේ හේතුව නිසාම ඔලිම්පික් ක්‍රීඩාවට සමාන්තරව ජගත් ආබාධිත ක්‍රීඩක ක්‍රීඩිකාවන් වෙනුවෙන් ද තවත් ඔලිම්පික් තරගයක් පවත්වනවා.තමා උපන් මව්බිමට ආදරය කරන දරු පරපුරක් හදා වඩා ගැනීම මෙම යුගයේ වැදගත් අවශ්‍යතාවක්. දෙහිවල - ගල්කිස්ස ප්‍රදේශයේ වාසය කරන සිංහල, මුස්ලිම්, දෙමළ, මැලේ, බර්ගර් යන සියලු ජනකොටස්වල ආධාර උපකාර මේ ළමා නිවාසයට ලැබීම ඉතාම වටිනවා.මේ උත්සව අවස්ථාවේදී වයස අවුරුදු 106 සපිරුණු නැදිමාලයේ ඇඩ්මන් පීරිස් මහතාට උපහාර තිළිණයක් පුදකරන ලද අතර අස්වර් මහතා අතින් ඒ මහතාට අවුරුදු ත්‍යාගයක් ද පිරිනැමිණි.නැදිමාල කොට්ඨාස භාර ග්‍රාම සේවා නිලධාරී වයි. කේ. එල්. ඉෂාන්ත මහතාගේ සභාපතිත්වයෙන් පවත්වන ලද මෙම බක්මහ උළෙල අමතා බ්‍රිතාන්‍ය ජාතික ආචාර්ය එම්. හාරීස් ඩීන්, මෙත් සෙවනේ අධිකාරි ඒ. ඒ. කේ. හේමචන්ද්‍ර යන මහත්වරු ඇතුළු ප්‍රදේශයේ ප්‍රභූන් පිරිසක් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=r1405091</link>
    <topic>කළු ග‍ඟේ හූරන් කාලා</topic>
    <author>කළුතර මධ්‍යම සමූහ</author>
    <content>කළු ග‍ඟේ තැන්පත් වන වැලි ප්‍රමාණයට වඩා වැඩි වැලි ප්‍රමාණයක් කළු ග‍ඟෙන් ඉවත් කෙරෙන බවත් මෙය අනාගතයේ දීවිශාල පාරිසරික ගැටලුවකට මුලපුරන්නක් බවත් කළුතර දිසා ලේකම් යූ. ඩී. සී.ජයලාල් මහතා කළුතර දිස්ත්‍රික් සම්බන්ධීකරණ කමිටු රැස්වී‍ෙම් දී කීය.කළු ගං පතුල පවා අසීමිත ලෙස හාරමින් වැලි ගොඩ දැමීම නිසා මුහුදු ජලය රට තුළට ගලාවිත් පානීය ජලයට ද එක්වී ඇති බවත් මෙම තත්ත්වය වැළැක්වීම සඳහා ගංගා ආශ්‍රිතව නව වැලි කැණීම් බලපත්‍ර නිකුත් නොකිරීමටත් සමීක්ෂණයක් පවත්වා අනතුරුදායක ලෙස වැලි ගොඩදමන තොටුපොළවල බලපත්‍ර අවලංගු කිරීමටත් කළුතර දිස්ත්‍රික් පරිසර නීති ස්ථාපිත කිරීමේ කමිටුව තීරණය කර ඇති බවත් කීය.‍ඒ මහතා මෙසේ ද කීය.මේ වනවිට වැලි ගොඩ දැමීම සඳහා කළුතර දිස්ත්‍රික්කයේ පුද්ගලයන් 745කට බලපත්‍ර ලබාදී ඇති අතර ඊට අමතරව නීති විරෝධී ලෙස ද වැලි ගොඩ දමනවා. දැනට නීත්‍යානුකූලව ලබ‍ාගෙන ඇති බලපත් යටතේ පමණක් වාර්ෂිකව වැලි කියුබ් 3,12,900ක් ඉවත් කරන බව අනාවරණය වෙලා.මෙම තත්ත්වය පාලනය කිරීම සඳහා වසර දෙකකට වඩා පැරණි වැලි කැණීම් බලපත්‍ර නැවත අලුත් නොකිරීමටත් ඉවුරු ඛාදනයට ලක්ව ඇති ප්‍රදේශවල විධිමත් සමීක්ෂණයකින් අනතුරුව එම වැලි බලපත්‍ර අවලංගු කිරීමටත් පාලම්, ගංගා, මෝය අසල ද දොළ පාරවල් හා ඇළ මාර්ග අසල ද වැලි ගොඩ දැමීමට නිකුත් කර ඇති වැලි බලපත්‍ර සමීක්ෂණයකින් පසුව අවලංගු කිරීමටත් තීරණය කර තිබෙනවා.කළුතර දිස්ත්‍රික්කයේ කළු ගඟ, කුඩා ගඟ, කුකුළේ ගඟ, බෙන්තර ගඟ, හෙවිස්ස ඇළ, පැලවතු ඇළ හා ‍ෙබාල්ගොඩ ග‍ඟේ වැලි ගොඩ දැමීම සඳහා බලපත්‍ර නිකුත් කර තිබෙනවා.මේ සඳහා ප්‍රාදේශීය ලේකම් කොට්ඨාස 10ක වැලි තොටුපොළවල් ස්ථාපිත කර තිබෙනවා. ගංගා වැලි වෙනුවට වැලි කඳු, මුහුදු වැලි, ඉඩම් වැලි හා ගල්කුඩු පාවිච්චි කිරීමට මහජනතාව පෙලඹවීමට පරිසර කමිටුව සැලසුම් කරලා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=r1405092</link>
    <topic>ගම්පහ ග්‍රාම නිලධාරින්ට පුහුණු පාඨමාලාවක්</topic>
    <author>වතුරුගම සමූහ</author>
    <content>ගම්පහ-දිස්ත්‍රික්කයේ අලුතින් ග්‍රාම නිලධාරීන් සඳහා පුහුණු පාඨමාලාවක් ආරම්භ කර ඇත.මේ යටතේ හිස්ව පවතින කොට්ඨාශ සහ අතිරේක ග්‍රාම නිලධාරි කොට්ඨාස සඳහා බඳවා ගත් නවක ග්‍රාම නිලධාරීන්ටද විශේෂිත පුහුණුවක් මේ දිනවල ගම්පහ දිස්ත්‍රික් ලේකම් කාර්යාලය ආරම්භකර ඇත.ගම්පහ දිස්ත්‍රික්කයේ පවතින ග්‍රාම නිලධාරි වසම් 1177 වැඩි වීමක් ද ඉදිරියේදී ඇති විය හැකි බවද වාර්තා වේ. කෙසේ වෙතත් දැනට පවතින ග්‍රාම නිලධාරි සමහර කොට්ඨාස නිලධාරින් තිදෙනා බැගින් සේවයට යෙදවීමට කටයුතු කරගෙන යයි. ඇතැම් කොට්ඨාස උතුර / දකුණ බටහිර වශයෙන් එක කොට්ඨාසය කොට්ඨාස තුනක් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=r1405093</link>
    <topic>මහරගම ග්‍රාමීය සංවර්ධනවැඩට මුදල්</topic>
    <author>මහරගම විශේෂ වේහැල්ලේ පියතිලක</author>
    <content>දිවිනැඟුම වැඩසටහන යටතේ ආර්ථික සංවර්ධන අමාත්‍යාංශයේ ග්‍රාමීය සංවර්ධනය සඳහා මුදල් ප්‍රතිපාදන වෙන්කිරීමේදී 2014 වසර සඳහා මහරගම මැතිවරණ කොට්ඨාසය වෙනුවෙන් අනුමත කර දී ඇති මුදල දසලක්ෂ 331.3කි.එක ගමකට එක වැඩක් වැඩසටහන යටතේ මහරගම මැතිවරණ කොට්ඨාසයට වෙන්කර දී ඇති මුදල රුපියල් දසලක්ෂ 47කි.මග නැගුම, දිවිනැගුම, මඟ නැගුම සුළු වාරිමාර්ග, පෙර පාසල්, ප්‍රජා සේවා මධ්‍යස්ථාන මාතෘ නිවාස හා ළමා නිවාස මෙම ව්‍යාපෘති ඝනයට වැටේ.මහරගම ප්‍රාදේශීය ලේකම් බුද්ධි තරංගා කරුණාසේන මහත්මිය මෙම තොරතුරු අනාවරණය කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=r1405094</link>
    <topic>වල්බිහිවූ බුජ්ජොමුව දුම්රියපොළ අලුත්වෙයි</topic>
    <author>අලව්ව විශේෂ ඒ. කීර්තිසිංහ</author>
    <content>කලක පටන් වල්බිහිව තිබුණ ප්‍රධාන දුම්රිය මාර්ගයේ බු‍ජ්ජොමුව දුම්රිය ස්ථානය අද ශීඝ්‍රලෙස දියුණු වෙමින් පවතී.මෙම දියුණුවට හේතුව වත්මන් දුම්රිය ස්ථානාධිපති පුණ්‍යසිරි කුමාර මහතාගේ සහ ප්‍රදේශවාසීන්ගේ බලවත් උත්සාහයි. මේ සඳහා ‘ දුම්රිය ස්ථාන සංවර්ධන පදනම’ නමින් සංවිධානයක්ද පිහිටුවාගෙන තිබේ.එම සංවිධානයේ ඉල්ලීම මත රුපියල් ලක්ෂ 90ක රජයේ වියදමින් ඉදිකරන ලද දුම්රිය වේදිකාවේ මගී පාලමේ වැඩද නිමවී තිබේ.වල්බිහි වී තිබුණ දුම්රිය වේදිකාව අද එකම මල් ගොමුවකි. මගී විවේකාගාරය සඳහාද තව ශාලාවක් ඉදිකර තිබේ. කුරුණෑගල දිස්ත්‍රික් පාර්ලිමේන්තු මන්ත්‍රී ශාස්ත බණ්ඩාර,වයඹ පළාත් සභා මන්ත්‍රී සුමිත් කුමාර රාජපක්ෂ යන මහත්වරු මේ සඳහා පූර්ණ සහාය ලබා දී ඇත.වැඩ නිමකර ඇති මගී පාලමයි මේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=s1405091</link>
    <topic>ශ්‍රී ලංකා-අයර්ලන්ත දෙවැනි තරගය වැස්සට සේදෙයි</topic>
    <author/>
    <content>සංචාරක ශ්‍රී ලංකා පිල හා අයර්ලන්තය අතර ඊයේ පැවැත්වීමට නියමිතව තිබු දෙවැනි හා අවසාන එක්දින ක්‍රිකට් තරගය වර්ෂාව හේතුවෙන් එකම පන්දුවක් හෝ නොයවා අත්හැර දැමීමට විනිසුරුවන් තීරණය කළේය.ඒ අනුව තරගාවලි‍යේ ජය 1-0ක් ලෙස ශ්‍රී ලංකා පිලට හිමිවිය. ඩබ්ලින් නුවරදී මෙරට වේලාවෙන් ප.ව.3.15ට තරගය ආරම්භ කිරීමට නියමිතව තිබු අතර පැය 3කට ආසන්න කාලයක් ක්‍රීඩාංගණය වර්ෂාව ඇද හැලීමෙන් තරගය ආරම්භ කිරීමට ප්‍රමාද විය. ක්‍රීඩාංගණයේ පැවැති තෙතබරිත ස්වාභාවය හේතුවෙන් ප.ව.2.20ට (ප.ව.7.15ට පමණ) තරග අත්හැර දැමීමට තීරණය විය. ශ්‍රී ලංකා කණඩායම එංගලන්ත සංචාරය ආරම්භ කරමින් 13 වැනිදා සසෙක්ස් චිලම්ෆෝඩ් කණ්ඩායම සමග පළමු පුහුණු තරගයට එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=s1405092</link>
    <topic>අන්තර් පාසල් රගර් තරගාවලියේතීරණාත්මක වටය අද ඇරැඹේ</topic>
    <author>ෆවුස් මොහොමඩ්</author>
    <content>අවුරුදු 20න් පහළ අන්තර් පාසල් සිංගර් ලීග් රගර් ශූරතාවලියේ පළමු කොටසේ තීරණාත්මක අවසන් තරග වටය අද (9) සාන්ත ‍ජෝශප් විදුහල හා ඩී.එස්.සේනානායක විදුහල අතර සී.ආර්.පිටියේ පැවැත්වෙන තරගයෙන් ආරම්භ කෙරේ. මුහුණුවර වෙනස් කිරීමෙන් පසුව පළමුවරට පැවැත්වෙන මේ තරගාවලියේ අද ඇරැඹෙන තරග වටයෙන් පසුව කුසලාන වටයට එක්වන කණ්ඩායම් තීරණය කෙරේ.'ඒ' සහ 'බී' කාණ්ඩ යටතේ කණ්ඩායම් 6බැගින් පළමු කොටසේ තරගාවලියට එක්වී සිටින අතර කුසලාන වටයට සුදුසුකම් ලබන්නේ අදාල කාණ්ඩවල පළමු කණ්ඩායම් 4 පමණි. මෙවර තරගාවලියේ සිවුවැනි වටය නිමාවනවිටත් 'බී' කාණ්ඩයේ අපරාජිතව පෙරමුණ ගැනීමට සමත්ව සිටින ඉසිපතන විදුහල් පිල ප්‍රසාද ලකුණු 21ක් ලබා සිටින අතර කුසලාන වටයට ප්‍රමාණවත් සුදුසුකම් ලබා සිටී.‍ මීට අමතරව තරග 3ක් ජයගෙන ප්‍රසාද ලකුණු 17.50ක් ලබා සිටින ත්‍රිත්ව විදුහල් පිලත්, තරග 3ක් ජයගෙන ප්‍රසාද ලකුණු 17ක් රැස් කරගෙන සිටින රාජකීය විදුහල් පිලත් 'බී' කාණ්ඩයෙන් කුසලාන වටයට එක්වීමට ප්‍රමාණවත් සුදුසුකම් ලබා සිටිති.ඒ අනුව කුසලාන වටයට 'බී' කාණ්ඩයෙන් එක්වන සිවුවැනි කණ්ඩායම බවට පත්වීමට සාන්ත ජෝශප් විදුහල් පිල සහ වෙස්ලි විදුහල් පිල අතර දැඩි තරගකාරිත්වයක් මතුවී තිබේ.ප්‍රසාද ලකුණු සටහනේ 'බී' කාණ්ඩයේ මෙතෙක් සහභාගි වූ තරග 4ම පරාජයට පත්වී ප්‍රසාද ලකුණු 4ක් පමණක් ලබා සිටින ඩී‍.එස්.සේනානායක විදුහලට එරෙහිව අද තරග‍යේ දී ජයග්‍රහණය වාර්තා කිරීම සාන්ත ජෝශප් විදුහල් පිලේ එකම බලාපොරොත්තුව වනු ඇත. සාන්ත ජෝශප් විදුහල් පිල මෙතෙක් මුහුණදුන් තරග 4න් ජයගෙන ඇත්තේ එක් තරගයක් පමණි.මේ වනවිට ඔවුන් ලබා ඇති ප්‍රසාද ලකුණු ප්‍රමාණය 8.50කි. 'බී' කාණ්ඩයේ ප්‍රසාද ලකුණු සටහනේ මේ වනවිට සිවුවැනි තැන සිටින වෙස්ලි විදුහල් පිල තරග 4න් එක් තරගයක් ජයගෙන ලකුණු 9.50ක් ලබා සිටී‍.සාන්ත ජෝශප් විදුහල් පිල අද තරගය ජය ගතහොත් ඔවුන් වෙස්ලි විදුහල් පිල අබිබවා සිවුවැනි තැනට පත්වේ.ඒ අනුව කුසලාන වටයට එක්වීමට නම් හෙට (10) පැවැත්වෙන තරග‍යේ දී ඉසිපතන විදුහල් පිලේ අපරාජිතභාවය බිඳ දැමීමට වෙස්ලි විදුහලට සිදුවනු ඇත.'ඒ' කාණ්ඩයේ පෙරමුණේ පසුවන්නේ තරග 3ක් ජයගත් කිංග්ස්වුඩ් විදුහල් පිලය. සාන්ත පීතර විදුහල් පිලද තරග 3ක් ජයගෙන එම කාණ්ඩයේ දෙවැනි තැන පසුවෙයි. දෙපිලම ප්‍රසාද ලකුණු 19 බැගින් ලබා සිටිති. විද්‍යා විද්‍යාලය තරග 2ක් ජයගෙන ප්‍රසාද ලකුණු 13.50ක් ලබා 'ඒ' කාණ්ඩයේ තුන්වැනි තැන සිටින අතර තරග 2ක ජය වාර්තා කරමින් ප්‍රසාද ලකුණු 13ක් රැස් කළ ගල්කිස්ස සාන්ත තෝමස් විදුහල එම කාණ්ඩයේ සිවුවැනි තැන සිටී.සාන්ත අන්තෝනි විදුහල එක් ජයග්‍රහණයක් ඇතැතිව ප්‍රසාද ලකුණු 8.50ක් ලබා පස්වැනි තැන සිටින අතර සහභාගි වූ තරග 4ම පරාජයට පත්වූ පසුගිය වසරේ ලීග් ශූරයන් වන ධර්මරාජ විදුහල් පිල ප්‍රසාද ලකුණු 4ක් ලබා 6වැනි ස්ථානයේ පසුවෙයි. ඒ අනුව 'ඒ' කාණ්ඩයෙන් කුසලාන වටයට එක්වන කණ්ඩායම් මේ වනවිටත් සිය ස්ථාන තහවුරු කරගෙන සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=s1405093</link>
    <topic>මැක්ස්වෙල්ගෙන් යළි ප්‍රහාරයක්</topic>
    <author/>
    <content>මෙවර අයි.පී.එල්.තරගාවලියේ වැඩිම අවධානයක් දිනා සිටින කිංග්ස් පන්ජාබ් පිලේ මැදපෙළ පිතිකරු ග්ලෙන් මැක්ස්වෙල් සිය සුපුරුදු ආක්‍රමණශීලී පිතිප්‍රහාරය දියත් කරමින් පෙරේදා චෙන්නායි සුපර් කිංග්ස් කණ්ඩායම සමග පැවැති තරගයේ දී ලකුණු 90ක් රැස් කිරීමට සමත්විය. ඔහුගේ විශිෂ්ට ඉනිම හේතුවෙන් පළමුව පන්දුවට පහරදුන් පන්ජාබ් පිල මේ තරගාවලියේ කණ්ඩායමක් රැස්කළ වැඩිම ලකුණු සංඛ්‍යාවට හිමිකම් කියමින් ඕවර 20 අවසානයේ කඩුලු 4කට ලකුණු 231ක් ලබා ගත්තේය.තරගාවලියේ මෙතෙක් වැඩිම ලකුණු ලාභියා වන මැක්ස්වෙල් (ලකුණු 435) ඩේවිඩ් මිලර් සමග තුන්වැනි කඩුල්ලට එක්වන විට පන්ජාබ් පිල කඩුලු 2කට ලකුණු 38ක් ලබා සිටියේය. දෙදෙනා එක්ව චෙන්නායි පිලේ පන්දු යවන්නන්ට දිගට හරහට පහරදුන් අතර ක්‍රීඩා‍‍‍ලෝලීන් අමන්දානන්දයට පත් කරමින් සිවුවැනි කඩුල්ලට ලකුණු 135ක සම්බන්ධතාවක් ගොඩ නැගීමට සමත්වූහ. මැක්ස්වෙල් හා මිලර්ගේ ලකුණු 100 සම්බන්ධතාව වාර්තා වූයේ ඕවර 8.5කදීය.පන්දු 38කට මුහුණදුන් මැක්ස්වෙල් හතරේ පහර 6ක් සහ හයේ පහර 8ක් එල්ල කළ අතර පන්දු 32කදී හතරේ පහර 5ක් සහ හයේ පහර 2ක් සමග ලකුණු 47ක් රැස් කිරීමට මිලර් සමත්විය.ඉනිමේ අවසන් ඕවර කීපයේ දී පිටියට පැමිණි නායක ජොර්ජ් බේලි නොදැවී ලකුණු 40ක් රැස් කළේ පන්දු 13කට පමණක් මුහුණදෙමිනි. ඔහුගේ ඉනිමට හතරේ පහර 6ක් සහ හයේ පහර 2ක් ඇතුලත් විය. පිළිතුරු ඉනිම ක්‍රීඩා කළ චෙන්නායි පිලට ඕවර 20 අවසානයේ රැස් කිරීමට හැකිවූයේ කඩුලු 6කට ලකුණු 187ක් පමණි. ‍පෆ් ඩුප්ලෙසිස් ලකුණු 52ක් ලබාගත් අතර සුරේෂ් රයිනා ලකුණු 35ක් සහ බ්‍රෙන්ඩන් මැකලම් ලකුණු 33ක් රැස් ක‍ළහ. මේ ජයග්‍රහණයත් සමග ප්‍රසාද ලකුණු සටහනේ යළි පෙරමුණ ගැනීමට පන්ජාබ් පිලට හැකිවිය.මේ අතර දිල්ලි පිල සමග පැවැති තරගයෙන් කඩුලු 8ක පහසු ජයක් වාර්තා කිරීමට කල්කටා නයිට් රයිඩර්ස් පිල සමත්විය. පළමුව පන්දුවට පහරදුන් දිල්ලි පිල ඕවර 20 අවසානයේ කඩුලු 5කට ලකුණු 160ක් රැස් කළේය. ජේ.පී.දුමිනි නොදැවී ලකුණු 40ක් ද, දිනේෂ් කාර්තික් ලකුණු 36ක් ද වාර්තා කළහ. ලකුණු 161ක ඉලක්කය හඹාගිය කල්කටා පිල ඕවර 18.2කදී කඩුලු 2ක් පමණක් දැවී ජයග්‍රහණය සපුරා ගත්තේ ආරම්භක පිතිකරුවන් වන රොබින් උතප්පා සහ ගෞතම් ගම්භීර්ගේ දායකත්වය මතය. උතප්පා ලකුණු 47ක් ලැබූ අතර ගම්භීර් රැස් කළ ලකුණු සංඛ්‍යාව 69ක් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=s1405094</link>
    <topic>ශ්‍රී ලංකා 21න් පහළ වෝටර් පෝලෝ කණ්ඩායම</topic>
    <author/>
    <content>ශ්‍රී ලංකා 21න් පහළ වෝටර් පෝලෝ කණ්ඩායම මලයාසියාවේ දී ලෝකඩ පදක්කමක් දිනා ගනියි. ශ්‍රී ලංකාව ‍ගෝල් 17-4කින් සෙලැන්ගෝ පිල පරාජය කරමින් මේ දක්ෂතාව දැක්වීය. අවසන් තරගය හොං‍කොං හා මලක්කාව අතර පැවැත්විණි. එහිදී ගෝල් 7-6ක තියුණු ජයක් මලක්කා පිලට හිමිවිය. ලෝකඩ පදක්කම දිනාගත් ශ්‍රී ලංකා වෝටර්පෝලෝ පිල මුෂ්රාෆ් උවෙයිස් මෙහෙයවූ අතර ශාන් ලක්ෂිත, වසීම් බාවා, කනිත මුණසිංහ, දීලක වීරරත්න, කේෂාන් මුණසිංහ, අකිල වීරසිංහ, වලීඩ් උවෙයිස්, රිෆාත් උවෙයිස්, චන්දුල ප්‍රනාන්දු, කෝසල විජේවර්ධන, පැතුම් එදිරිසිංහ හා ඕෂධ මධුසංඛ අයත් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=s1405095</link>
    <topic>ශ්‍රී ලංකාව හා ඇෆ්ගනිස්තානය අතරක්‍රීඩාව සඳහා අවබෝධතා ගිවිසුමක්</topic>
    <author>ක්‍රිස්ටි මහේෂ් ද සිල්වා</author>
    <content>ශ්‍රී ලංකාව හා ඇෆ්ගනිස්තානය අතර ක්‍රීඩා කටයුතු සඳහා අවබෝධතා ගිවිසුමක් අස්සන් කිරීම කෙරෙහි රජයේ අවධානය යොමුවී ඇත.ඒ අනුව ඉදිරියේ දී ක්‍රිකට්, ගොල්ෆ්, පාපන්දු ක්‍රීඩා කණ්ඩායම් හුවමාරු කර ගැනීම, ක්‍රීඩා පුහුණු නිලධාරීන් හා විශේෂඥයින් හුවමාරු කර ගැනීම මේ වැඩ පිළිවෙළට අයත්ය. ඇෆ්ගනිස්තාන ජනාධිපති හමීඩ් කර්සායි මහතාගේ පසුගිය මාර්තුවේ යෙදුණු ශ්‍රී ලංකා සංචාරයට අනුව මේ අවබෝධතා ගිවිසුම් අස්සන් කරනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=s1405096</link>
    <topic>අකිලගෙන් රිදී පදක්කමක්</topic>
    <author>චින්තන වාසලබැංකොක් නුවර සිට...</author>
    <content>පළමුවරට අන්තර්ජාතික මලල ක්‍රීඩා ශූරතාවලියකට සහභාගී වූ අකිල චන්නක ප්‍රනාන්දු පිරිමි කිලෝමීටර් 20 ඇවිදීමේ තරගයෙන් ශ්‍රි ලංකාවට රිදී පදක්කමක් අත්කර දීමට සමත්විය.තායිලන්තයේ පැවැත්වෙන මේ විවෘත මලල ක්‍රීඩා ශූරතාවලියේ දී ශ්‍රී ලංකාවට හිමිවූ තුන්වැනි පදක්කම මෙය වේ. තරගය නිමා කිරීම සඳහා අකිලට ගතවූ කාලය පැය 1:40:11ක් විය. සිය පළමු ජාත්‍යන්තර තරගාවලියේ දීම ශ්‍රි ලංකාවට පදක්කමක් හිමිකර දීමට හැකිවීම ගැන ආඩම්බරයට පත්වන බව අකිල තරගයෙන් පසුව කියා සිටි‍යේය.'මුලදී තරමක බයක් දැනුණා. මම සාමාන්‍යයෙන් පළමු මීටර් 1000 මිනිත්තු 4.30කින් නිමා කරනවා. ඒත් මේ තරගයේ දී මට ඒකට මිනිත්තු 5ක් විතර ගතවුණා. ඉතිං මම හිතුවා මගේ හොඳම කාලය වාර්තා කරනවාට වඩා මොකක් හරි පදක්කමක් දිනා ගැනීමට උත්සාහ කිරීම වැදගත් කියලා.' ඔහු කියා සිටියේය.‍26හැවිරිදි අකිල දළුවකොටුව සාන්ත ආනා විදුහලෙන් අධ්‍යාපනය ලැබූ අතර යුද හමුදාව නියෝජනය කරමින් දේ‍ශීය තරගබිමේ කැපී‍පෙනෙන දස්කම් දැක්වූ ක්‍රීඩකයෙකි. මේ තරගයේ රන් පදක්කම හිමිවූයේ සත්කාරක තායිලන්තයේ කිටිපොං ජොන්ඩුආන්ටය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=s1405097</link>
    <topic>පිළියන්දල හර්ම්න් මයිනර් පාසලෙන්පාපන්දු කණ්ඩායම් 4ක් පළාත් තරගාවලියට</topic>
    <author/>
    <content>පිළියන්දල අධ්‍යාපන කොට්ඨාස පාපන්දු තරගාවලියේ කාණ්ඩ 4ක ශූරතා හිමිකර ගනිමින් බස්නාහිර පළාත් තරගාවලියට සුදුසුකම් ලබාගැනීමට පිළියන්දල හර්මන් මයිනර් පාසලේ පාපන්දු කණ්ඩායම් සමත්විය.අධ්‍යාපන කොට්ඨාස පාපන්දු තරගාවලියේ අවු.15, 17, 19න් පහළ හා විවෘත බාලිකා කාණ්ඩයේ ශූරතා මේ කණ්ඩායම් වලට හිමිවිය. එහිදී අවු.17 හා 19න් පහළ කණ්ඩායම් තරගාවලියේ ප්‍රථම ස්ථාන දිනාගත් අතර 15න් පහළ හා විවෘත බාලිකා කණ්ඩායම්වලට දෙවැනි ස්ථානය හිමිවිය.පළාත් තරගාවලියට පාසල් 11ක් නියෝජනය කරමින් පාපන්දු කණ්ඩායම් එක්වු අතර එකම පාසලකින් කණ්ඩායම් 4ක් පළාත් තරගාවලියට සුදුසුකම් ලබාගැනීම විශේෂත්වයකි. අවසන් වටයේදී 17න් හා 19න් පහළ හර්මන් කණ්ඩායම් හමුවේ ඇතුලත්මුදලි විදුහල හා පිළියන්දල මැදි විදුහල පරාජයට පත්වු අතර 15න් පහළ හා විවෘත බාලිකා තරගවලින් එම විදුහල් දෙකට හර්මන් පාසල් පරාජය විය. මේ කණ්ඩායම්වල පුහුණුකරු ලෙස හිටපු ජාත්‍යන්තර පාපන්දු විනිසුරුවකු හා ආසියානු පාපන්දු සංගමයේ ශ්‍රේණිගත පුහුණුකරුවකු වන ඩබ්.වී.සුනිල් ජයවීර මහතා කටයුතු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=s1405098</link>
    <topic>ශ්‍රී සුමංගල බාලිකා විදුහලට බැඩ්මින්ටන් ශූරතාවක්</topic>
    <author/>
    <content>අවුරුදු 16න් පහළ සමස්ත ලංකා පාසල් බැඩ්මින්ටන් තරගාවලිය පසුගියදා බණ්ඩාරවෙල සාන්ත ‍තෝමස් විද්‍යාලයීය ශාලාවේ දී පැවැත්විණි. එහි දී 'ඩී' කාණ්ඩයේ බාලිකා ශූරතාව දිනා ගැනීමට පානදුර ශ්‍රී සුමංගල බාලිකා විදුහල සමත්විය. ලක්නාරා ද සිල්වාගේ නායකත්වයෙන් යුත් එම කණ්ඩායමට යසිත්‍රි ජිනසේන, වෙනුරි ඔමෙත්‍යා, ටොෂානී තෙවින්‍යා, මල්මී භාග්‍යා, තරුෂී තීක්ෂණා, ශවින්දි උද්දීපනා ඇතුලත් වූහ. ජයග්‍රාහී කණ්ඩායම විදුහල්පතිනිය ඩබ්.ඒ.ඩී‍.ඩී‍.එස්.නේපාල, නියෝජ්‍ය විදුහල්පතිනිය ‍කේ.එම්.ප්‍රනාන්දු, ක්‍රීඩා භාර ආචාරිනී ඩබ්.දේවිකා ගුණසේකර, බැඩ්මින්ටන් ක්‍රීඩාව භාර ආචාරිනී කුසල් නයනී විජේසූරිය සහ පුහුණුකරු ක්‍රිෂාන්ත ගොඩහේවා මහත්ම මහත්මීහූ සමඟ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=f1405091</link>
    <topic>අලවිගේ මුද්ද ගම්මන්පිල‍ෙග් අ‍තේ</topic>
    <author>අන් දොස් හොයන්නේ නිරුෂි විමලවීර</author>
    <content>පුංචි බොරැල්ලේ බෝධිරාජ විහාරස්ථානයේ බෝධි ප්‍රාකාරය හා රන්වැට පසුගිය සෙනසුරාදා නිරාවරණය කෙරුණේ ජනාධිපති මහින්ද රාජපක්‍ෂ මහතාගේ සුරතින් ය. විවෘත කිරීමට පැමිණි ජනාධිපතිතුමා තිලංග සුමතිපාල මන්ත්‍රීවරයා විසින් පිළිගත්තේ ඉතා උණුසුම් අයුරිනි. ඇමැති ඒ. එච්. එම්. ෆවුසි, පාඨලි චම්පික රණවක, එම්. කේ. ඩී. එස්. ගුණවර්ධන, පළාත් ඇමැති උපාලි කොඩිකාර, මන්ත්‍රී එස්. ඒ. ඩී. ජගත් කුමාර හා ජගත් සුමතිපාල මහත්වරු එම අවස්ථාවට එක් වී සිටියහ.මේ කඩන්න ගිය බෝධි ප්‍රාකාරය නේද පොඩි ඉඩක විචිත්‍රවත්ව හදලා තියෙන්නේ? යැයි ජනාධිපතිතුමා විමසීය. ඔව් සර් එදා මංගල සමරවීර කැඩුවෙ මේ ප්‍රාකාරය යැයි තිලංග සුමතිපාල කීවේය.මංගල මේකට අත තියපු දවසෙ සර් මෙතනට ආවා. එදා සර්ගෙ පෑනත් මෙතනදි නැති වුණා නේද යැයි පාඨලී චම්පික ඇමැතිවරයා අතීත සිද්ධිය ස්මරණය කරමින් පැවසී ය. මගෙ පෑන නැති වුණ එක නම් මට හොඳට මතක යැයි ජනපතිවරයා සිනාසෙමින් කීය.පානදුරාවාදයේ සිට එන පූජනීය ස්ථානයක් රැක ගැනීමට සර් ලබා දුන්නේ අනුපමේය සහායක් යැයි, තිලංග සුමතිපාල මන්ත්‍රීවරයා කීවේය. මෙවැනි තැනක් රැක ගැනීම ජාතික යුතුකමක්. ඒ යුතුකම ඉටුකිරීම සතුටක් ජනාධිපතිතුමා කීය.සර් එදා මංගල මේ බෝධි ප්‍රාකාරය කඩලා ඒකෙ තිබුණ බුදු රූපය සිරසෙන් ඔසවාගෙන ගියා. ඒ ඡායාරූපය තමා පුවත්පත්වල පළ වුණේ යැයි තිලංග මන්ත්‍රීවරයා පැවසීය.පූජනීය ස්්ථාන විනාශ කරල එයත් විනාශ වුණා යැයි ජනාධිපතිතුමා කීවේ ය. රන් වැට විවෘත කිරීමෙන් අනතුරුව ජනාධිපතිතුමා බණ්ඩාරනායක සම්මන්ත්‍රණ ශාලාවේ පැවැති ජය පිරිත දේශනා කිරීමේ පින්කමට සහභාගිවීම සඳහා නික්ම ගියේ ය. එදින රාත්‍රී පාර්ලිමේන්තු මන්ත්‍රි තිලංග සුමතිපාල මහතාගේ සහ ඔහුගේ පුතුගේ උපන් දිනය නිමිත්තෙන් ඔහුගේ බොරැල්ල නිවසේ උපන්දින සාදයක් පැවතියේ අති උත්කර්ෂවත් අයුරින් ය. පැරැණි ව්‍යාපාරික මිතුරන් විශාල පිරිසක් ද ඊට එක් වී සිටියහ. මධ්‍යම රාත්‍රිය ළඟාවෙත්ම සිනහවකින් මුව සරසාගෙන සුපුරුදු රුවක් සුමතිපාල නිවසට සේන්දුවනු දුටු නිවැසියන් ද වික්‍ෂිප්ත විය. ඒ සුපුරුදු රුව අන් කිසිවෙකුගේ නොව, රටේ රාජ්‍ය නායකයා වූ ජනාධිපති මහින්ද රාජපක්‍ෂ මහතාය.තිලංග සුමතිපාල මහතාගේත් ඔහුගේ පුතුගේත් උපන්දිනය එකම දිනයේ යෙදී තිබීම විශේෂත්වයකි. තිලංගටත් පුතුටත් වෙන් වෙන්ව සුබ පැතූ ජනාධිපතිතුමා මං නාවොත් අඩුවක් වෙතැයි සිතුවා යැයි සිනාසෙමින් කීය. උපන්දින කේක් ගෙඩිය කැපූ පුතුගෙන් කේක් කෑල්ලක් කෑ එතුමා සුබ උපන්දිනයක් වේවා කියමින් දරුවා සිපගත්තේ දැඩි ස්නේහයෙන් ය. “සර් නොදන්වා පාටි එකට ආපු එක අපිට ලැබුණ ලොකුම ප්‍රසන්ට් එක යැයි තිලංග සුමතිපාල මහත්මිය කීවාය. ජනාධිපතිතුමා සිනාසෙමින් ඒ දෙස බැලීය. නිහාල් අමරසේකර, නිමල් පෙරේරා වැනි තිලංගගේ ළඟම මිතුරන් සමඟ සුහදව කතා බස් කිරීමට ද ජනාධිපතිවරයා අමතක නොකළේ ය.බස්නාහිර පළාත් උපාධිධාරී ගුරුවරුන් හාරසිය හය දෙනෙකුට පත්වීම් ලිපි ප්‍රදානය පසුගිය සඳුදා කොළඹ මහානාම විදුහලේ දී පැවතියේ ප්‍රධාන ඇමැති ප්‍රසන්න රණතුංග මහතාගේ ප්‍රධානත්වයෙනි. මෙම උත්සවයට පැමිණි බස්නාහිර ආණ්ඩුකාර අලවි මව්ලානා මහතා හා ඇමැති උදය ගම්මන්පිල මහත්වරු වේදිකාවේ සමීපව අසුන්ගෙන සිටියේ සුහද කතා බහකට එක් වෙමින් ය. ආණ්ඩුකාරවරයාගේ වෙදඟිල්ලේ වූ රිදී මුදුව දුටු ගම්මන්පිල ඇමැතිවරයා සර්ගෙ මුද්දෙ ගල දිලිසෙනවා යැයි කීය.මේ බලන්න යැයි කියමින් ආණ්ඩුකාරවරයා වෙදඟිල්ලේ වූ මුදුව ගලවා ගම්මන්පිල ඇමතිවරයාගේ සුරතේ තැබීය.මුදුව ඇසට ළං කරමින් ඈත් කරමින් බැලූ ගම්මන්පිල ඇමැතිවරයා සර් මේ බ්ලූ සැෆයාර් කියන වටිනා වර්ගයේ මැණිකක්. මෙය පැලඳීමෙන් සෞභාග්‍ය උදාවෙනවා යැයි පවසද්දී මේක වටිනා කෙනෙක් පැලඳ වූ මුදුවක් බව ආණ්ඩුකාරවරයා සිනාසෙමින් කීය.පහළොස්වැනි ලෝක තරුණ සමුළුව මහත් අභිමානයෙන් හා අති උත්කර්ෂවත් අයුරින් හම්බන්තොට මාගම් රුහුණුපුර ජාත්‍යන්තර සම්මන්ත්‍රණ ශාලාවේදී පසුගිය අඟහරුවාදා ආරම්භ වූයේ ජනාධිපති මහින්ද රාජපක්ෂ මහතාගේ ප්‍රධානත්වයෙන්ය.ලෝක තරුණ සමුළු‍ෙව් තේමා ගීතය ශ්‍රී ලංකා.. කියමින් භාතිය සංතුෂ් ගායක කණ්ඩායම ඉදිරිපත් කරද්දී විදේශ නියෝජිතයෝ, තාලයට අත්පොළසන් දෙමින් අසුන්වලින් නැඟී සිට වේදිකා මස්තකයට පැමිණියේ අමන්දානන්දයට පත්වය. ඔවුන් ගීතයේ තාලයට නර්තනයේ යෙදුණේ ජනාධිපතිවරයා ද වටකරගනිමින් ය. පිරිස සමඟ ඡායාරූපයකට පෙනී සිටීමටද අමතක නොකළ රාජපක්ෂ මහතා රාජ්‍ය නියෝජිතයන් සමඟ දිවා භෝජනයට එක් විය. උත්සවය නිමවා මාගම්පුර මාධ්‍ය මධ්‍යස්ථානයට ඇමැති ඩලස් අලහප්පෙරුම මහතා හා වැඩ බලන විදේශ ඇමැති නියෝමාල් පෙරේරා මත්වරු පැමිණියහ. නියොමාල් ඔයා හරි වාසනාවන්තයැයි ඩලස් අලහප්පෙරුම මහතා පවසද්දී අන්ද මන්ද වී ඒ දෙස නියෝමාල් ඇමැතිවරයා බැලීය. ලෝක තරුණ සමුළුව වැනි ජාත්‍යන්තර සමුළුවක් පවත්වන අද ඔයා වැඩ බලන විදේශ ඇමැති යැයි ඩලස් ඇමැතිවරයා සිනාසෙමින් කීවේය. කතාව වටහාගත් නියෝමාල් ඇමැතිවරයා ඔබතුමාත් වාසනාවන්තයි. තරුණ සමුළුවේ සභාපතිකම ලැබුණේ ඒ නිසායැයි සිනා සෙමින් කීවේය.උතුරු මහ ඇමැති සී. විග්නේෂ්වරම් මහතා යාපනය රජයේ රෝහලට පසුගිය සඳුදා ඇතුළත් වූයේ හදිසි හෘදයාබාධයක් හේතුවෙන්ය. විග්නේෂ්වරම් මහතා තෙදිනක් නේවාසික ප්‍රතිකාර ගත යුතු බව වෛද්‍යවරු උපදෙස් දී තිබුණි. විග්නේෂ්වරම්ගේ අසනීප තත්ත්වය හේතුවෙන් ටී.එන්.ඒ. කටයුතු මදක් අඩාලවී තිබුණි. ප්‍රජාතන්ත්‍රවාදී ජනතා පෙරමුණේ නායක මනෝ ගනේෂන් මහතා පසුගිය බදාදා කොළඹදී විශේෂ හමුවක් කැඳවා තිබුණි. ඊට ටී.එන්.ඒ. සාමාජික එම්.ඒ. සුමන්දිරන් මහතා ද එක් වීය. අපි ජනාධිපතිවරණයකට සූදානම්. පොදු අපේක්ෂකයෙක්ට සහාය දෙනවා යැයි මනෝ ගනේෂන් මහතා පැවසීය.පොදු අපේක්ෂකයෙක්... යැයි කියූ සුමන්දිරන් මහතා උතුරු මහ ඇමති විග්නේෂ්වරම් මහතා පොදු අපේක්ෂකයා කරමු. එජාපයට, ජවිපෙට, සියලුම පක්ෂවලට විග්නේෂ්වරම්ට සහාය දෙන්න යැයි අපි යෝජනා කරමු. එයාල සහාය දෙන්න බැහැ කිව්වොත්. ඒකට හේතුව මොකක්ද විග්නේෂ්වරම්ගේ අඩුපාඩුව මොකක්දැයි අහමු යැයි සුමන්දිරන් කීවේ මනෝ ගනේෂන්ව ද පුදුමයට පත් කරමින් ය.හම්බන්තොට බලා යෑමට මහ ලේකම් තිස්ස අත්තනායක, කරු ජයසූරිය ඇතුළු පිරිසක් සෙනසුරාදා අලුයම සිරිකොතට රැස්විය. අම්පාර මැයි රැලිය සාර්ථක කර ගැනීමට දයා ගමගේ හා අනෝමා ගමගේ කැපවී ක්‍රියා කළා. ඔවුන්ට ඒ සඳහා තුති පුද කිරීමේ යෝජනාවක් කෘත්‍යාධිකාරී මණ්ඩලයට ගෙන ආ යුතු යැයි තිස්ස කීය. බො‍හෝම හොඳ යෝජනාවක් යැයි කරු ජයසූරිය ඊට තවත් යමක් එක්කරමින් කීවේය. රවී කරුණානායක මහතාගේ අනුග්‍රහයෙන් සුඛෝපභෝගී බස් රථ දෙකක් සිරිකොත අසලට පැමිණීමෙන් අනතුරු පිරිස දකුණු පළාත් විපක්ෂනායක තෙන්නකෝන් නිලමේ මහතාගේ නිවස බලා පිටත් විය. පිරිස පිළිගැනීමට සජිත් ප්‍රේමදාස මහතා ඇතුළු පිරිසක් එම ස්ථානයට පැමිණ සිටියහ. පිරිස හම්බන්තොට පොලිසිය ඉදිරිපිට සාමකාමී විරෝධතාවයක නිරතව සිට තංගල්ල හෝටලයක මංගල සමරවීර සූදානම් කර තිබූ දිවා භෝජනයට ද එක් වූහ. පසුගිය ඉරිදා තිස්ස අත්තනායක මහතාගේ දුරකථනයට සුවිශේෂී දුරකථන ඇමතුමක් ලැබුණි. ඔව් සර් කියමින් කලබලයෙන් අත්තනායක මහතා දුරකථනයට පිළිතුරු දුන්නේය.“තිස්ස ඔයාලා මැයි රැලිය හොඳට ඕගනයිස් කරලා, ඒ ගැන සතුටුයැයි විපක්ෂනායක රනිල් වික්‍රමසිංහ මහතා කීය. ඔව් සර් දයා ගොඩක් මහන්සි වුණා යැයි තිස්ස පිළිතුරු දෙමින් කීවේය.මම මැයි 17 ලංකාවට එනවා. අපි ජාතික මැතිවරණයකට සූදානම් වෙමු යැයි විපක්ෂ නායකවරයා කීවේය.සඳුදා - තිස්ස අත්තනායක, කරු ජයසූරිය, කබීර් හෂීම්, රවී කරුණානායක මහත්වරු එක් වී ඌව පළාත් සභා මැතිවරණය පිළිබඳ දීර්ඝ ලෙස සාකච්ඡා කළහ. හරීන් මහ ඇමැති අපේක්ෂක ලෙස තරග කරන බවට ලොකු මාධ්‍ය ප්‍රචාරයක් ලැබිලා යැයි ‍ රවී කරුණානායක මහතා කීය. ඔව් හරීන් තරග කරන්න කැමතියි. හැබැයි හැමෝම එකතුවෙලා එකා වගේ සහාය දෙන්න ඕනෑ යැයි කබීර් හෂීම් ඊට තවත් යමක් එක් කරමින් කීවේය.ජුනි මැද විතර ඌව විසුරුවයි. ආණ්ඩුවෙන් ශෂීන්ද්‍ර රාජපක්ෂ මහතා නැවත මහ ඇමැතිකමට තරග කරනවා යැයි රවී කරුණානායක පැවසීය.කවුරු තරග කළත් අපි දුවන අශ්වයෙක් රේස් එකට දාන්න ඕනෑ යැයි කබීර් හෂීම් කීය.ජෝන් අමරතුංග මහතාද පසුගියදා ප්‍රතිකාර සඳහා විදේශ ගත විය. පසුගිය අඟහරුවාදා පැවැත්වීමට නියමිතව තිබූ විපක්ෂ මන්ත්‍රී කණ්ඩායම් රැස්වීම අවලංගු කෙරුණේය. කමක් නැහැ, පාර්ලිමේන්තුවේ ලොකු කාරණා නැහැනේ යැයි මහ ලේකම්වරයා පැවසීය.ජනතා විමුක්ති පෙරම‍ුණේ මැයි රැලිය හා පෙළපාළිය මෙවර වෙබ් අඩවිය ඔස්සේ සජීව විකාශනය කෙරිණි. විදේශීය රැකියා නියුක්තිකයන් පක්ෂයට බඳවා ගැනීම් නැවත ජවිපෙ ඇරඹුවේය. ඒ සුනිල් හඳුන්නෙත්ති හා සුනිල් වටගලගේ ප්‍රධානත්වයෙනි.වයඹ පළාත් සභා රැස්වීම පසුගිය අඟහරුවාදා රැස්වූයේ විපක්ෂ ප්‍රධාන සංවිධායක කාමර ප්‍රශ්නයක් ගැන සඳහන් කිරීමත් සමඟය. අපිට තියෙන්නේ 20 - 20 පොඩි කාමරයක්. ඒක හැරෙන්නවත් ඉඩ නැහැ යැයි හෙක්ටර් පොඩි අප්පුහාමි කීය.අලියා දැන් අලි කූඹියෙක් වෙලා. කූඹියා හැටියටයි උගේ කැවුත්ත තියෙන්නේ. ඒ නිසා විපක්ෂය ඉඳගෙන කරන වැඩකුත් නැහැ. ඔය ඉඩත් දැන් විපක්ෂයට වැඩි යැයි මහ ඇමැති දයාසිරි ජයසේකර කීවේ පිරිස සිනා සාගරයක ගිල්වමින්ය.සීතාවක පොලිස් බල ප්‍රදේශයේ මැදගොඩදී නව පොලිස් ස්ථානයක් විවෘත කෙරිණි. ජ්‍යෙෂ්ඨ ඇමැති අතාවුද සෙනෙවිරත්න, සබරගමු මහ ඇමැති මහීපාල හේරත්, පළාත් මන්ත්‍රී වෛද්‍ය පරාක්‍රම අතාවුද හා සබරගමු නියෝජ්‍ය පොලිස්පති මැක්සි ප්‍රොක්ටර් මහත්වරු ඊට එක් වූහ. නව පොලිසිය විවෘත කිරීමේදී ජාතික, පළාත්, පොලිස් ‍ෙකාඩි එසවීමට අනුපිළිවෙළින් අතාවුද සෙනෙවිරත්න, මහීපාල හේරත් හා මැක්සි ප්‍රොක්ටර් මහත්වරුන්ට පැවරී තිබුණි.පළාත් හා පොලිස් කොඩි රැහැන් පොටේ ගැටයද ගසා අවසන් වුවද ජාතික කොඩිය විදහාලීමට රැහැන ලිහා ගැනීමට නොහැකිව අතාවුද මහතා දැඩි ප්‍රයත්නයක් දරනු මහ ඇමැතිවරයාගේ නෙත ගැටුණි. වහා ක්‍රියාත්මක වූ මහ ඇමැතිවරයා අතාවුදගේ ගැටය ලිහමින් ජාතික කොඩිය ගගනතලේ ලෙළ දීමට සැලැස්වීය.මෙහිදී අදහස් දැක්වූ අතාවුද සෙනෙවිරත්න ඇමැතිවරයා බලයට එන ආකාරය ගැන මම විපක්ෂනායකවරයාට පාඩමක් කියාදුන්නා. විපක්ෂනායකවරයා එය පිළිගනිමින් අතා ඔබ හරියට හරි. එත් අපේ විපක්ෂයේ අයට ඔය ඇත්ත තේරෙන්නේ නැහැනේ යැයි විපක්ෂ නායකවරයා සිනා සෙමින් කීවා.මම මියගිය පුද්ගල සිරුරු දහසක් විතර කපා තිබෙනවා. ඒ දිස්ත්‍රික් වෛද්‍ය නිලධාරියා ලෙසයි. ඉන් 200කට වැඩි පිරිසක් කසිප්පුවලට ඇබ්බැහිවූවන්. මළ සිරුරුවල මුවෙන්ද කසිප්පු වැගිරෙන අවස්ථා තිබෙනවා. වෛද්‍ය පරාක්‍රම අතාවුද මෙසේද කීය. ගමක් ගමක් ගානේ ගෙයක් ගෙයක් ගානේ පොලිසි දැම්මත් අපචාර අපරාධ මුළුමනින් මැඬලන්න බැහැ. පන්සිල් සුරැකීම කියන පොලිස් මුරපොළ සිතේ විවෘත කළ යුතු යැයි මහා ඇමතිවරයා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=f1405092</link>
    <topic>බුදු දහමබුද්ධිමතුන්ගේ ආගමක්</topic>
    <author>සැකසුම- නිලූෂා නිරංජලා</author>
    <content>ඔස්ට්‍රේලියාවේ ඉපිද 1976 වසරේදී ඉන්දියාවේදී පැවිදි දිවියට පත් ශ්‍රාවස්තියේ ධම්මික හිමියන් බුදුදහමේ වැදගත්කම පෙරඅපර දෙදිග වැසියන්ට අවබෝධ කර දීමෙහි නිරත භික්ෂූන් වහන්සේ නමකි. බුදුදහම සම්බන්ධයෙන් කෙනෙකු තුළ පැන නැඟිය හැකි ගැටලු ගැන හා විශේෂයෙන් අන්‍යාගමිකයන් මතු කරන පොදු ප්‍රශ්නවලට උන්වහන්සේ ලබා දුන් පිළිතුරු උපතින්ම බෞද්ධයන් වන අපටද යළි මුල් බුදුසමය ගැන සිතා බැලීමට පොලඹවයි.“බුද්ධාගම” යන්න “බුද්ධි” යන වදන ඇසුරෙන් නිර්මාණය වූවක්. අවබෝධය යන තේරුම ඉන් මතුවෙනවා. ඒ අනුව බුද්ධාගම යනු අවබෝධය සඳහා වන දර්ශනයක් ලෙසින් අර්ථගැන්විය හැකියි.සම්මා සම්බුද්ධත්වයට පත් වූ සිද්ධාර්ථ ගෞතමයන් වහන්සේගේ ප්‍රත්‍යක්ෂ ඥානය ඇසුරෙන් බිහි වූ දර්ශනයක්. උන්වහන්සේ සම්බෝධියට පත් වූයේ වයස අවුරුදු 35 දී. බුදුදහම වසර 2500 කට වඩා පැරැණි වන අතර එය ලොව පුරා මිලියන 380ක පමණ බැතිමතුන් පිරිසක් අනුගමනය කරනවා. මෑතක් වනතුරුම ප්‍රධාන වශයෙන් බෞද්ධාගම පැවැතුණේ ආසියාකරයේ ප්‍රචලිත දර්ශනයක් ලෙස වුවත් වර්තමානය වන විට යුරෝපය, ඕස්ට්‍රේලියාව සහ අමෙරිකාව ඇතුළු බටහිර රටවල ද බුදුදහම වැලඳගන්නා පිරිස වැඩිවෙමින් පවතිනවා.දර්ශනය යන වචනය ආදරය සහ ප්‍රඥාව යන්න එකතුවීමෙන් සෑදුණක්. ඒ අනුව දර්ශනය යන්න ප්‍රඥාවේ මිත්‍රත්වය හෝ මිත්‍රත්වය සහ ප්‍රඥාව වශයෙන් අර්ථගැන්විය හැකියි. මේ තේරුම් දෙකම බෞද්ධාගම යන්න නිවැරැදිව විග්‍රහ කරනවා.බුදුදහමෙන් අපට උගන්වන්නේ අපගේ බුද්ධිමය හැකියාව ඉහළම මට්ටමක් දක්වා දියුණු කර ගැනීමට උත්සාහ ගත යුතු බවයි. එසේ දියුණු කරගත් ප්‍රඥාවෙන් යථාර්ථය දැකිය හැකියි. ඒ වගේම අපගේ කරුණාව, දයාව, මෛත්‍රිය යන ගුණාංග වැඩිදියුණු කරගත යුතු බව බෞද්ධාගමෙන් පෙන්වා දෙනවා. එසේ වර්ධනය කරගත් ගුණධර්ම සහිත පුද්ගලයකු සියලු සතුනට කල්‍යාණ මිත්‍රයෙක් වෙනවා. මේ නිසා බුදුදහම හුදෙක් දර්ශනයක් පමණක්ම නෙවෙයි. එය උත්තරීතර දර්ශනයක්.බුදුන් වහන්සේ දෙවි කෙනෙකු නොවේ. තමන් දෙවි කෙනකු, දෙවියන් වහන්සේගේ පුත්‍රයකු හෝ පණිවුඩකාරයකු බව බුදුන් වහන්සේ දේශනා කළේ නැහැ. උන්වහන්සේ මිනිසුන් අතර ඉපිද මිනිසුන් තුළ තිබෙන්නා වූ ක්ලේෂ ධර්ම ප්‍රහිණ කළ උත්තමයෙකි. උත්තරීතර මනුෂ්‍යයෙකි. බුදුන් වහන්සේ පෙන්වා දුන්නේ ධර්මයට අනුව පිළිපදින්නේ නම් අපට ද එවැනි උතුම් තත්ත්වයකට පත්වීමට එනම් කෙලෙසුන්ගෙන් මිදීමට හැකිවන බවයි.කිසිවකු දෙවියන් හට වන්දනා කරයි නම් ඔහු දෙවියන් වෙනුවෙන් යාතිකා කරන අතර පූජෝපහාර දක්වමින් යම් කිසිවක් ඉල්ලා සිටිනවා. ඔහු එසේ කරන්නේ දෙවියන් තමන්ගේ යාතිකා අසා තම ඉල්ලීම ඉටුකරනු ඇත යන බලවත් විශ්වාසයෙන්. බෞද්ධයෝ මෙවැනි යාතිකා ක්‍රම අනුගමනය කරන්නේ නැහැ.මේ අතර තවත් කෙනෙක් පුද්ගලයකු හෝ යම් වස්තුවක් කෙරෙහි තමන් තුළ මහත් ගෞරවයක් තිබේ නම් ඒ තැනැත්තාට හෝ වස්තුවට නන් අයුරෙන් ගරු සැලකිලි දක්වනවා. ගුරුවරයකු පන්ති කාමරයට පිවිසෙන විට අප අසුනෙන් නැඟී සිටින්නේත්, ජාතික ගීය ගයන අවස්ථාවක සෘජුව සිටගෙන සිටින්නේත් මෙසේ ගෞරව දැක්වීම සඳහායි. බෞද්ධයන් පිළිපදින වන්දනා ක්‍රමය ද මෙයට බොහෝදුරට සමානයි. දෙනෙත් අඩවන් සමාධි සුවයෙන් වැඩ සිටින බුදුහිමියන්ගේ ප්‍රතිමාවක් දකින අපගේ සිත් බුද්ධාලම්භන ප්‍රීතියෙන් සැනසෙනවා. හඳුන්කූරු සුවඳක් දැනෙන විට සිතෙහි මිහිරියාවක්, ශ්‍රද්ධාවක් උපදිනවා. දීප්තිමත් ප්‍රදීපාලෝකය නුවණැස සිහිගන්වනවා. බුදුන් වහන්සේ අබියස පුද දෙන මල් කෙමෙන් මිලානව යන බව මතකයට නැඟීමෙන් අනිත්‍ය සිහිවෙනවා. අප පසඟ පිහිටුවා බුදුන් වඳින්නේ උන්වහන්සේගේ උතුම් ගුණයන්ට, අප වෙනුවෙන් දෙසූ ධර්මයට ගරු කිරීමක් වශයෙන්. මෙලෙස බෞද්ධ වන්දනාව අනෙකුත් වන්දනා ක්‍රමයන්ට වඩා වෙනස් වෙනවා.එවැනි ප්‍රකාශවලින් පෙනෙන්නේ බුදුදහම පිළිබඳ ඔවුන් තුළ වන අඩු දැනීමයි. ශබ්දකෝෂය idol යන්න නිර්වචනය කරන්නේ “දෙවියන් ලෙස සලකා වන්දනා කරන රූපයක් හෝ ප්‍රතිමාවක්” වශයෙන්. බෞද්ධයන් තම ශාස්තෘෘන් වහන්සේ දෙවි‍ෙයක් ලෙස නොසිතන නිසා ඔවුන් කිසි විටෙකත් ලී කැබැල්ලක් හෝ ලෝහ කැබැල්ලක් දෙවියකු වශයෙන් ගෙන පිළිම වන්දනාවේ යෙදෙනවා යැයි නොසිතිය යුතුයි.සෑම ආගමක්ම තමන්ගේ විවිධ වූ විශ්වාස පිළිබිඹු කිරීමට විවිධාකාර සංකේත භාවිතා කරනවා. තාඕ දහම, යින්ග් - යැන්ග් සටහන භාවිත කරන්නේ විරුද්ධ පාර්ශ්වයන් අතර එකඟතාව විදහා දැක්වීමටයි. සික් දහම කඩුවෙන් සංකේතවත් කරන්නේ අාධ්‍යාත්මික අරගලයයි. කිතුනු දහමේදී ජේසුස් ක්‍රිස්තුස් වහන්සේගේ ජීවිත පරිත්‍යාගය සිහිගැන්වීමට කුරුසිය භාවිත කරනවා. එසේම බුද්ධ ප්‍රතිමාවක් දැක්මෙන් අපට බුදු ගුණ සිහිපත් වෙනවා. බුදු දහම දේව කේන්‍ද්‍රීය දහමක් නොව මනුෂ්‍ය කේන්ද්‍රීය දහමක්. කෙළෙසුන්ගෙන් මිදීමට, ධර්මාවබෝධය ලැබීම අපගෙන් පිටත බාහිර ලෝකය නොව අප තුළම බැලිය යුතු බව, විමසිය යුතු බව බෞද්ධාගමෙහි ඉගැන්වෙනවා. ඒ නිසා බෞද්ධයන් හුදෙක් පිළිම වන්දනා කරන්නන් පිරිසක් යැයි පැවසීම නුවණැති ප්‍රකාශයක් නොවේ.බෝධිසත්වයන්ට තම රජ මැදුරත්, පවුලත් අතහැර නික්ම යෑම පහසු කාර්යයක් නොවන්නට ඇති. ඔහු නික්මෙන්නට පෙර බොහෝ කාලයක් මේ පිළිබඳ දෙගිඩියාවෙන් සහ කනගාටුවෙන් පසුවන්නට ඇති. එහෙත් ඒ පිළිබඳ තීරණයක් ගැනීමේදී තමන් තම පවුල වෙනුවෙන් කැපවන්නේ ද නොඑසේ නම් සියලු ලෝක සත්වයන් වෙනුවෙන් කැපකිරීමක් කරන්නේ ද යන්න නිශ්චය කරගත යුතුව තිබුණා. අවසානයේ බෝධිසත්වයන් තුළ වූ අපරිමිත කරුණාව බොහෝ ජනයාට හිත සුව සදනු පිණිස එතුමන් මෙහෙයවාලූ අතර මෙසේ සිදුකළ පරිත්‍යාගය නිසා අදත් මුළු ලොවම එහි ප්‍රතිලාභය භුක්ති විඳිනවා. ඒ අනුව, මහ බෝසතුන් ගිහි ගෙයින් නික්මීම වගකීම් විරහිත ක්‍රියාවක් නොව ලෝක ඉතිහාසයේ සිදුවූ උසස්තම පරිත්‍යාගයක්.විද්‍යුතය සොයාගත් ෆැරඩේ අද ජීවතුන් අතර නැහැ. එහෙත් ඔහුගේ සොයාගැනීම් අදට ද අපට ප්‍රයෝජනවත්. ලුවි පාස්චර් බොහෝ රෝගවලට ප්‍රතිකාර සොයාගත් අතර අද ඔහු ජීවත් නොවූවද ඔහුගේ වෛද්‍ය විද්‍යාත්මක සොයාගැනීම් මේ මොහොතේ ද මිනිසුන්ගේ දිවි බේරා දෙනවා. ලොව සුපතළ චිත්‍ර ශිල්පී ලියනාඩෝ ඩාවින්සි මියගියත් ඔහු ලොවට දායාද කළ කලා නිර්මාණ වර්තමාන පරම්පරාවේ හදවත් ජීවයෙන් පුරවාලන්නට සහ සතුට ලබාදෙන්නට සමත්ව තිබෙනවා. විශිෂ්ට ගණයේ වීරවරයන් සහ වීරවරියන් සදහටම දෙනෙත් පියා ගත්තත් ඔවුන් ලොවට ලබා දුන් දේත්, ඔවුන් සපුරාගත් උසස් ඉලක්කත් අපට ද එලෙසින් ජීවිත අභියෝග ජයගන්නා ආකාරය කියා දෙනවා. එසේ නම් උතුම් ශාස්තෘෘ වරයාණන් පිළිබඳ කියන්නට ඇත්තේ කුමක්ද? උන්වහන්සේ පිරිනිවන් පා වසර 2500කට වඩා කල්ගත වුවද එම ඉගැන්වීම් අදද ලෝකයාට සෙත සලසන බව අමුතුවෙන් කියන්නට අවශ්‍ය නැහැ.බුදුන් වහන්සේ දෙසූ වදන් ජනයාගේ ජීවිත වෙනස් කර නිසි මඟට යොමු කිරීමට සමත්. ශත වර්ෂ ගණනාවක් ඔස්සේ තම ඉගැන්වීම් මඟින් ලෝක සත්වයාට සෙත සැලසීමට හැකි ඓශ්චර්යමත් බලයක් පවතින්නේ සම්බුදුවරයකු සතුවම පමණයි.(ශ්‍රාවස්තියේ ධම්මික හිමියන් ගෙන් අසන ලද ප්‍රශ්නයන්ට උන්වහන්සේ දුන් පිළිතුරු ඇතුළත් 'හොඳ ප්‍රශ්නයට හොඳ පිළිතුරක්' කෘතිය මේ වන විට එක්සත් ජනපදය, ඉන්දියාව, තායිලන්තය ඇතුළු රටවල භාෂා 14කට පරිවර්තනයව ඇත. ඉහත පළවන්නේ එම කෘතියෙන් උපුටාගත් කොටසකි. එම කෘතියේ ඉතිරි කොටස ලබන සතියේ සිට 'තීරූ ලිපියක්' ලෙස ධර්ම සභාවේ පළ වේ. ).</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=f1405093</link>
    <topic>ජගත් මහලේකම්වරයෙක් මෙහි සිටින්න පුළුවන්</topic>
    <author>සංවාද සටහන ටී.කේ මහින්ද</author>
    <content>අපි මේ සමුළුවට මැදිහත් වෙන්නේ ශ්‍රී ලංකා රජය විදියට.මේ විෂය අයත් වෙන්නේ යෞවන කටයුතු හා නිපුණතා සංවර්ධන අමාත්‍යාංශයට.මේ වගකීම පැවරෙන්නේ ශ්‍රී ලංකා යූත් විදියට ජාතික තරුණ සේවා සභාවට. නමුත් විදේශ කටයුතු අමාත්‍යාංශය,ආරක්ෂක අමාත්‍යාංශය,ජනමාධ්‍ය අමාත්‍යාංශය,මුදල් අමාත්‍යාංශය ,සෞඛ්‍ය අමාත්‍යාංශය රජය විදියට ඇතුළු අමාත්‍යාංශ රැසක් මේ සඳහා මැදිහත් වෙනවා. එක්සත් ජාතින්ගේ සංවිධානය මේ සඳහා විශාල සහයෝගයක් ලබා දෙනවා. . ඒ වගේම එක්සත් ජාතින්ගේ මහ ලේකම් බෑන්කි මූන් මහතා 2012 වසර නිල කාලයේදී ඔහුගේ න්‍යාය පත්‍රයෙන් ප්‍රධාන කාරණා 05 න් එකක් විදියට තරුණ කටයුතු නම් කරලා තියෙනවා .අන්තර් ජාතික තරුණ සාධක බළකායක් පත් කර තිබෙනවා. අන්තර් ජාතික වශයෙන් තරුණයන් 10 දෙනෙක් ඉන්නවා. ශ්‍රී ලංකාවෙන් මෙම කමිටුව සඳහා 10 දෙනෙකු ඉන්නවා. මෙම සංවිධායක කමිටුවේ සම සභාපතිවරුන් වන්නේ යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම හා හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහත්වරුන් .පසුගිය පොදු රාජ්‍ය මණ්ඩලීය තරුණ සමුළුව පැවත්වීමෙන් ලෝකය තුළ විශ්වාසයක් ගොඩැනැගි තිබෙනවා මෙවැනි සමුළු ශ්‍රී ලංකාවේ පැවත්විමේ හැකියාව පිළිබදව.ඒ පිළිබඳව කිසිදු ප්‍රශ්නයක් නැහැ. මේ වන විට ලෝකයේ රට‍වල් 140 කින් පමණ තරුණ,තරුණියන් පැමිණීමට කැමැත්ත පළ කොට තිබෙනවා. අපේ රට සාමකාමීයි කියන පනිවිඩය ලෝකයට ගිහින් තිබෙනවා. ජාතිකවත් අපට විශ්වාසයක් ගොඩැනැගිල තියෙනවා මෙවැනි සමුළුවක් පැවත්වීමට හැකියාව තිබෙන බව.රටවල් 25 ක තරුණ කටයුතු භාර විෂයභාර අමාත්‍යවරුන් සහභාගි වුණා. සහභාගික තරුණයන් තෝරා ගනු ලැබුවේ පාරදෘශ්‍ය ආකාරයෙන් නමුත් ජාතික වශයෙන් වැදගත් කමක් තියෙන්නේ තරුණයන්ට ඉඩක් ලබා දුන්නොත් පමනයි. මේ හා සම්බන්ධ වන තරුණයෙක් සමහර වන විට බෑංකි මූන් කෙනෙක් වෙන්න පුළුවන්. මෙම සමුළුවට තරුණයන් තෝරා ගැනිමේදි පුවත්පත් නිවේදන දාල එන්.අයි.බී.එම් ආයතනය මගින් තෝරා ගෙන තිබෙන්නේ .යෞවන සමාජ සම්මේලයේ 52 දෙනෙකුට ඉඩ කඩ ලබාදීල තියෙනවා. . සෑම දිස්ත්‍රික් යෞවන සමාජ සම්මේලනවල සභාපති හා තවත් එක් අයෙකු තෝරා ගෙන තිබෙනවා.ඉතාම ඉහළයි. මේ වන විට ෆෙස් බුක් වල කැමැත්ත පල කොට 50000 කමන්ඩි කරලා තියෙනවා.මේකට ලංකාවේ තරුණයන් පමණක් නොවෙයි .මේ තුළ ලංකාව ඉන්නේ තුන්වැනි තැන. ඉතා විශාල උනන්දුවක් තියෙනවා විදේශ රටවල තරුණයන්ගේ. ඔවුන් ලංකාවට නාවත් එම රටවල ඉදගෙන හෝ දැනුවත් වෙනවා. ජාත්‍යන්තර වශයෙන් නම ගෙනයාමට මේ තුලින් විශාල ශක්තියක් ලැබෙනවා. ශ්‍රී ලංකාව ක්‍රිකට් ක්‍රීඩාව අතින් ඉදිරියට ඇවිත් තිබෙනවා.නමුත් ක්‍රිකට් ක්‍රීඩා කරන්නේ රටවල් සුළු ප්‍රමාණයක් විතරයි. පොදු රාජ්‍ය මණ්ඩලය තුල ඉන්නේ රටවල් 54 ක් විතරයි. ඒත් මේ තුල විශාල රටවල් ප්‍රමාණයක් ඉන්නවා. එවගේම තමයි මේ සහභාගි වෙන්නේ තරුණ සමාජ තරුණයන් පමණක් නොවෙයි තරුණ නායකයින්.මේ තුළ අප කරන්නේ විශාල ආයෝජනයක් කියලා හඳුන්වා දෙන්න පුළුවන්.පසුගිය සමුළුවලදී ලියවිලි දෙකක් විදියට ඉදිරිපත් වුණේ. යෞවන කටයුතු අමාත්‍යවරුන්ගේ එක ලියවිල්ලක් එනවා. තවත් ලියවිල්ලක් ඉදිරිපත් වෙන්නේ තරුණයන්ගේ.නමුත් මෙවර එකම ලියවිල්ලක් ලෙස ඉදිරිපත් වෙන්නේ. ඒක ඉතාම සාර්ථකයි. පසුගිය ලේඛන දෙකක් ආපු නිසා මොන ලියවිල්ලද යොදා ගන්නේ ප්‍රශ්නයක් ආව. ඒ තුලින් සමුළුවේ තීරණ ක්‍රියාත්මක කිරිමට අපොහොස් වුණා. නමුත් මෙවර මේ සියළු කණ්ඩායම් එකට ඉදගෙන එකම ලියවිල්ලක් සකස් කිරිම ඉතාම වැදගත් වෙනවා. එය කොළඹ ප්‍රකාශනය නමින් ඉදිරිපත් වෙන්නේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>09</day>
    </date>
    <link>http://www.dinamina.lk/2014/05/09/_art.asp?fn=f1405094</link>
    <topic>ලෝක තරුණ සමුළුව</topic>
    <author>උදිත ගුණවර්ධන</author>
    <content>තාරුණ්‍ය රටක පැවැත්මට යොදා ගැනීමට මෙන්ම මෙරට තාරුණ්‍යට අත්දැකීම් හා ප්‍රතිලාභ රාශියක් ලබාදුන් ලෝක තරුණ සමුළුව හෙට නිමාවීමට නියමිතය. මේ සමුළුව මෙරට පැවැත්වීම නිසා අප රටටත් මෙරට තරුණ පරපුරටත් සුවිශේෂ ප්‍රතිලාභ රාශියක් අත්පත් කර ගැනීමට හැකියාව ලැබී තිබේ. මෙරට පිළිබඳව අන්තර්ජාතිකව එල්ල වී තිබූ වැරැදි ප්‍රතිරූපය නිවැරදි කිරීමටත් අන්තර් ජාතිකව ඇති වරැදි අර්ථකථන නිවැරදි කිරීමටත් මේ ලෝක සමුළුව මගින් විශාල ශක්තියක් ලැබී තිබේ.එපමණක් නොව අප ‍රටේ තාරුණ්‍යයට කොදෙව්වක සිර නොවී ‍තම අත්දැකීම් අන්තර් ජාතික තාරුණ්‍ය සමඟ හුවමාරු කර ගැනීමට ලැබුණු හොඳ ප්‍රවේශයක් ලෙසද හඳුන්වාදිය හැකිය. මෙය අපේ තරුණ පෙළ වෙත ලැබුණු අනගි අවස්ථාවක් ලෙස හඳුන්වාදීමේ වරදක් නැත. ඇත්තෙන්ම ලෝක ජනගහනයෙන් තුනෙන් එකක පමණ අවුරුදු දහඅටත් විසි නවයත් අතර යෞවන පිරිස ලෙස සැලකේ. ඇත්තෙන්ම තාරුණ්‍ය නිකම්ම නිකම් පිරිසක් නොවේ.ඔවුන් රටේ පමණක් නොව මුළු ලෝ‍කයේම අනාගතය භාර ගැනීමට නියමිතව සිටින පිරිසකි. ලෝක තරුණ සමුළුව වැනි මහා සමුළු අවස්ථා මගින් තාරුණ්‍යට ‍විශාල සවියක් මෙන්ම මගපෙන්වීමක් ද ලබා ගැනීමට පුළුවන්කම ලැබී තිබේ. ඒ ලෝක තරුණ සමුළුව මගින් අපට කෙටි කාලයක් තුළ මෙන්ම දීර්ඝකාලීන ප්‍රතිලාභ රැසක් අත්පත් කර‍ගත හැකිය.1936දී ඇරැඹුණු ලෝක තරුණ සමුළුව ආසියාකරයේ ශ්‍රී ලංකාව වැනි රටක පැවැත්වීමම පමණක් ‍වුවත් විශේෂ අවස්ථාවක් ලෙස හඳුන්වා දිය හැකිය. රටේ ඉදිරි ගමනටත් රටේ ස්ථාවරත්වයටත් ලැබුණු හොඳ අවස්ථාවක් ලෙසද ලෝක තරුණ සමුළුව හඳුන්වා දිය හැකිය.මෙහිදී අප දකින තවත් සුවිශේෂි කරුණක් තිබේ. මෙවර ලෝක තරුණ සමුළුව පවත්වන්නේ කාලයක් රටේ අති දුෂ්කර ප්‍රදේශයක් ලෙස පැවැති හම්බන්තොට ප්‍රදේශයේදීය. එදා මෙවැනි සමුළුවක් පවත්වනවා තබා එවැන්නක් ගැන සිතීම පවා දුෂ්කර දෙයක් බවට පත්ව තිබුණි.එහෙත් අද හම්බන්තොට යනු නූතන ලෝකයත් සමඟ කරට කර සිටිය හැකි ප්‍රදේශයක් බවට පත්ව තිබේ. මෙවැනි මහ පෙරැළියකට හම්බන්තොට ප්‍රදේශය පත්කිරීමට පුළුවන් වූයේ ජනාධිපති මහින්ද රාජපක්ෂ මහතාගේ මැදහත්වීම නිසාය. මේ යුගයේදී භෞතික සංවර්ධනය ගැන පමණක් නොව, තාරුණ්‍යයේ චින්තනයේ විපර්යාසයක් සිදුකර ඔවුන්ගේ අදහස් හා චින්තන ධාරා රටට හිතවත් හා ප්‍රතිඵල දායක කරගත යුතු බවට වූ අදහස ද වර්තමානයේදී රට තුළ ඉස්මතු‍වී තිබේ. ජනාධිපති මහින්ද රාජපක්ෂ මහතා ලෝක තරුණ සමුළුව වැනි මහා සමුළුවක් මෙරට පැවැත්විය යුතු බවට අදහස් කළේ මේ සියලු කරුණු මූලික කරගෙනය. ඒ කාර්ය ඉටු කිරීමට යෞවන කටයුතු අමාත්‍යාංශය මගින් විශාල මගපෙන්වීමක් ද ජාතික තරුණ සේවා සභාව මගින් ‍ප්‍රමුඛ කර්යභාරයක් ද පාර්මේන්තු මන්ත්‍රී නාමල් රාජපක්ෂ මහතාගේ කැපවීමද අගය කළ යුතුය.මෙම ලෝක සමුළුව අන්තර් ජාතික තලයේ කාර්යයක් පමණක් බවට සලකා කටයුතු කිරීම බුද්ධිගෝචර දෙයක් නොවේ. මන්දයත් ප්‍රාදේශීය තලයේ තරුණ කණ්ඩායම්වලට ද මෙහි අත්දැකීම් ප්‍රාදේශීයවම භුක්ති විඳීමට ඉඩකඩ ලැබී තිබේ.දිස්ත්‍රික් මට්ටමෙන් මෙම සමුළු පවත්වන්ටද යෝජනා වී තිබේ. එමෙන්ම ප්‍රාදේශීය තලයේ යෞවන සභා නියෝජනයට ලෝක තරුණ සමුළුවට සහභාගි වීමටත් එහි අත්දැකීම් හුවමාරු කර ගැනීමටත් ලැබීම විශේෂ අවස්ථාවක් මෙන්ම මෙරට තාරුණ්‍ය ලැබූ ඉහළම ප්‍රතිලාභයක් ලෙස හඳුන්වාදීමේ වරදක් නැත.‍අප රට මුහුණදුන් පසුගිය අවුරුදු හතළිහ තුළ තරුණ කැරැලි තුනකට මුහුණ දී තිබේ. දකුණේ සිංහල තරුණයන් අතර කැරැලි දෙකක් ඇතිවූ අතර උතුරේ දෙමළ තරුණයන්ද ත්‍රස්තවාදයට යොමුවිය. මේ සියල්ලටම මූලික වූයේ තරුණ ගැටලු පිළිබඳව රාජ්‍ය තන්ත්‍රයේ අවධානය යොමු ‍නොවීමයි. එහෙත් වර්තමානයේදී මේ තත්ත්වය පාලනය කිරීමටත් එදා අර්බුදකාරී තත්ත්වයට හේතු වූ තරුණ ගැටලු විසැඳීමටත් ලෝක තරුණ සමුළුව මගින් හොඳ ඉඩක් විවර වී තිබේ. එහි අවසාන ප්‍රතිඵලය බවට පත්වන්නේ යළිත් තරුණ ගැටලු ඇති නොවන ලෙස විසඳා ගැනීමයි. මේ සමුළුව ආරම්භයේදී පැවැති දේශනයේදී ජනාධිපතිතුමා මේ ගැන සඳහන් කර තිබේ.මේ අප සඳහන් කළේ ලෝක තරුණ සමුළුවේදී අප රටටත් ලෝකයටත් ලැබෙන ප්‍රතිලාභ හා අවස්ථා කිහිපයක් ගැන පමණි. දීර්ඝ කාලීන ප්‍රතිඵල රැසක්ද අනාගතයේදී අපට ලබාගත හැකිය. මේ සියලු කරුණු ගැන සලකා බැලූ කළ ලෝක තරුණ සමුළුව මෙරට තාරුණ්‍යයේ අනාගතයට සිදුකළ අගනා ආයෝජනයක් ලෙස හඳුන්වා දිය හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n1405109</link>
    <topic>ජිනීවා යෝජනාවෙන් ශ්‍රී ලංකාවටයහපතක් සිදුවන්නේ නැහැ</topic>
    <author/>
    <content>“ශ්‍රී ලංකාව පිළිබඳ ජිනීවා හි මානව හිමිකම් මණ්ඩලයට ඉදිරිපත් වූ යෝජනාව ශ්‍රී ලංකාවේ ප්‍රගතියට ඉවහල් වනු ඇත්දැයි වනු අප විමර්ශනය කළා. අපේ නිගමනය වුණේ එසේ නොවන බවයි.ඒ නිසයි අප ඡන්දය දීමෙන් වැළකී සිටියේ” යනුවෙන් ජපානයේ විදේශ කටයුතු පිළිබඳ පාර්ලිමේන්තු උප අමාත්‍ය සෙයිජි කිහාරා මහතා ඊයේ සවස අරලියගහ මන්දිරයේ දී ජනාධිපති මහින්ද රාජපක්ෂ මහතා හමු වූ අවස්ථාවේ පැවැසීය.ජපාන උප ඇමතිවරයා නිල චාරිකාවක් සඳහා ශ්‍රී ලංකාවට පැමිණ සිටී.“මේ සත්‍යය ලෝකයට කියන්න” ජනාධිපති රාජපක්ෂ මැතිතුමා කිහාරා මහතාගෙන් ඉල්ලීමක් කළේය. “ජිනීවා යෝජනාව ගෙන ආ කණ්ඩායම කරන ඉල්ලීම්වලින් අන්තර්ජාතික පරීක්ෂණය හැර අන් සියලු දේ අප ඉටු කරමින් සිටිනවා”, එතුමා කීය.අන්තර්ජාතික වේදිකාවල දී ශ්‍රී ලංකාවට අඛණ්ඩව සහාය වන බවට ජපාන උප ඇමතිවරයා සහතික විය. “අන්තර්ජාතික ආයතන පිළියෙල කරන අගතිගාමී වාර්තා ජපානය පිළිගන්නේ නැහැ. ගැටලු එකින් එක විසඳා ගැනීමට ශ්‍රී ලංකාව සමත් බව අපට විශ්වාසයි”, කී කිහාරා මහතා අන්තර්ජාතික ප්‍රජාවට ශ්‍රී ලංකාවේ යථාර්ථය පැහැදිලි කළ යුතු බව සඳහන් කළේය.ජනාධිපති රාජපක්ෂ මැතිතුමා පසුගිය වසරේ ජපානයේ කළ චාරිකාව සිහිපත් කළ කිහාරා මහතා එහිදී අස්සන් තැබුණු ගිවිසුම් ද්විපාර්ශ්වික සබඳතා වර්ධනය කිරීමට ඉවහල් වූ බව පැවැසීය. ජනාධිපතිතුමාගේ නායකත්වය මේ ප්‍රගතියට බලවත් පිටිවහලක් විනැයි කී ඔහු ආර්ථික, වෙළෙඳ ආයෝජන හා සාමුද්‍රීය ආරක්ෂාව යන අංශවල ශ්‍රී ලංකාව සමග සහයෝගීතාව තවදුරටත් වර්ධනය කර ගැනීමට ජපානය අපේක්ෂා කරන බව ප්‍රකාශ කළේය.“ජපානය අපේ සමීප මිතුරෙක්. ශ්‍රී ලංකාවේ වැඩියෙන්ම ආයෝජනය කර ඇති රට” යයි පැවසු රාජපක්ෂ මැතිතුමා ජපාන ආධාර ඇතිව යාපනයේ ඉදිකළ රෝහල දිවයිනේ දැනට ඇති හොඳම රෝහල බව පෙන්වා දුන්නේ ය.ජපාන විදේශ අමාත්‍යාංශයේ නිරිත දිග ආසියානු අංශයේ අධ්‍යක්ෂ මකොතෝ මත්සුදා සහ ශ්‍රී ලංකාවේ ජපාන තානාපති නොබුහිතෝ හොබෝ මහත්වරු ඇතුළු නිලධාරීහු පිරිසක් කිහාරා මහතා සමග පැමිණ සිටියහ.සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍ය ඩග්ලස් දේවානන්දා මහතා සහ විදේශ අමාත්‍යාංශයේ ලේකම් ෂෙනුකා සෙනෙවිරත්න මහත්මිය සාකච්ඡාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n1405102</link>
    <topic>තලාව මහජන බැංකු පරිශ්‍රය ජනාධිපති අතින් ජනතා අයිතියට</topic>
    <author>ධනුෂ්ක ගොඩකුඹුර තලාව සිට.</author>
    <content>මහජන බැංකුවෙන් සේවා ලබා ගන්නා රජරට ජනතාවට වඩාත් පහසුකම් සැපයීමේ අරමුණින් ඉදිකෙරුණු අනුරාධපුර තලාව මහජන බැංකු පරිශ්‍රය ජනාධිපති මහින්ද රාජපක්ෂ මහතාගේ ප්‍රධානත්වයෙන් ඊයේ (09) පෙරවරුවේ ‍ජනතා අයිතියට පැවරිණි.තලාව හා ඒ අවට ජනතාවට දීර්ඝ කාලයක් තිස්සේ පැවැති අඩුපාඩුවක් සම්පූර්ණ කරමින් නවීන තාක්ෂණයෙන් සහ පුළුල් පහසුකම් සහිතව ඉදි කැර ඇති නව මහජන බැංකු පරිශ්‍රය සඳහා වැය කැර ඇති මුදල රුපියල් මිලියන 40 කි.එම පරිශ්‍රය වෙත පැමිණි ජනාධිපතිතුමා සමරු ඵලකය නිරාවරණය කැර බැංකු පරිශ්‍රය ජනතා අයිතියට පවරා දුන්නේය. බැංකුවේ ප්‍රථම තැන්පතුව ජනාධිපතිතුමාගේ අතින් පිළිගැනිණි.ජනාධිපතිතුමා දැකගන්නටත් කතා බහ කරන්නටත් අතිවිශාල ජනකායක් තලාව නගරය වෙත රැස්ව සිටිනු දක්නට ලැබිණි.රුවන්වැලි චෛත්‍යාරාමාධිපති, නුවර කලාවියේ ප්‍රධාන සංඝනායක පල්ලේගම හේමරතන හිමියන් සහ උතුරු මැද පළාත් ආණ්ඩුකාර කරුණාරත්න දිවුල්ගනේ, ප්‍රධාන ඇමැති එස්. එම්. රංජිත් සමරකෝන්, විශේෂ ව්‍යාපෘති ඇමැති හා ආර්ථික සංවර්ධන නියෝජ්‍ය ඇමැති එස්. එම්. චන්ද්‍රසේන, ජනාධිපති කාර්ය මණ්ඩල ප්‍රධානී සහ මහජන බැංකුවේ සභාපති ගාමිණි සෙනරත් මහත්වරුන් ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n1405103</link>
    <topic>ශ්‍රී ලංකන් කොළඹ සිට චීනයේ චොංකින් වෙත ගමන් අරඹයි</topic>
    <author/>
    <content>ශ්‍රී ලංකන් ගුවන් සමාගම කොළඹ සිට චීනයේ චොංකින් වෙත ගුවන් ගමන් ආරම්භ කිරීමට කටයුතු යොදා තිබේ.ජුලි මස 1 වැනිදා සිට ශ්‍රී ලංකන් ගුවන් යානා චොංකින් වෙත මෙහෙයුම් සිදු කරන අතර එය නැවත පැමිණීමේදී බැංකොක් හරහා කොළඹට ළඟාවීමට නියමිතය.ඒ සඳහා වන ගිවිසුම පසුගිය (08) දා චොංකින් හුවාපොන්ට් ජාත්‍යන්තර සංචාරක සේවා සමාගම හා ශ්‍රී ලංකන් ගුවන් සමාගම අතර අස්සන් කිරීම සිදු කෙරිණි.මේ වන විට ශ්‍රී ලංකන් ගුවන් සමාගම චීනයේ බීජිං, ෂැන්හයි, කැන්ටන් සහ හොංකොං යන ගමනාන්ත සඳහා සතියකදී ගුවන් ගමන් 15ක් සිදු කරන අතර මෙම නව ගුවන් සේවාව ආරම්භ කිරීමත් සමඟ නිරිත දිග චීනයට ශ්‍රි ලංකන් ගුවන් යානා පියාසර කිරීමද සිදු වනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n1405104</link>
    <topic>ශ්‍රී ලංකාව අප්‍රිකානු සංගමයේ සාමාජිකත්වය ලබාගනී</topic>
    <author>මහින්ද අලුත්ගෙදර</author>
    <content>විදේශ ප්‍රතිපත්තියට නව මුහුණුවරක් එක් කරමින් දකුණු ආසියාතික රටක් වන ශ්‍රී ලංකාව අප්‍රිකානු සංගමයේ සාමාජිකත්වය ලබාගනී.මේ වසරේ අප්‍රේල් මාසයේ සිට ක්‍රියාත්මක වන පදිරි ශ්‍රී ලංකාවට එම සංගමයේ සාමාජිකත්වය හිමිව තිබෙන අතර ඒ අනුව එම සංගමයේ අප්‍රිකානු නොවන රාජ්‍යයන් අතරට ශ්‍රී ලංකාවද එක්වන බව විදේශ කටයුතු අමාත්‍යාංශය පවසයි.අප්‍රිකානු සංගමයේ සාමාජිකත්වය ලබාගත් තෙවැනි දකුණු ආසියානු රට වශයෙන් ශ්‍රී ලංකාව ඉතිහාසයට එක්වන බව පෙන්වා දෙන එම අමාත්‍යාංශය මීට පෙර පාකිස්තානය සහ ඉන්දියාව එහි සාමාජිකත්වය ලබා තිබෙන බවද එම අමාත්‍යාංශය සිහිපත් කරයි.ශ්‍රී ලංකාව අප්‍රිකානු සංගමයේ සාමාජිකත්වය ලබා ගැනීමත් සමඟ ශ්‍රී ලංකාව සහ අප්‍රිකානු කලාපීය රටවල් අතර පවතින ද්වීපාර්ශවික මෙන්ම රාජ්‍යතාන්ත්‍රික සම්බන්ධතාවය තවදුරටත් ශක්තිමත් වන බවද එහි සාමාජිකත්වය ලබාදීම තුළින් ශ්‍රී ලංකාවට හවුල් සංවර්ධන ව්‍යාපෘති සඳහා සහභාගි වීමේ වැඩි අවස්ථාවක් ලැබෙන බවද විදේශ කටයුතු අමාත්‍යාංශය පෙන්වා දෙයි.එමඟින් අප්‍රිකානු රටවල් අතර සමාජ, ආර්ථික, දේශපාලනික, තාක්ෂණික සහ වාණිජමය සහයෝඟීතාව වැඩිදියුණු කැර ගැනීමට අවස්ථාව සැළසෙයි.මෙවැනි සම්බන්ධතා තහවුරු කැර ගැනීමට ජනාධීපති මහින්ද රාජපක්ෂ මහතා අප්‍රිකානු රටවල් කිහිපයක කළ සංචාරයන් මෙන්ම අප්‍රිකානු රටවල් කිහිපයක නායකයන් ශ්‍රී ලංකාවට පැමිණීමත් හේතුවන බවද එම අමාත්‍යාංශය කියයි.අප්‍රිකානු සංගමය අප්‍රිකානු කලාපීය සාමාජික රටවල් 54කින් සමන්විත වන අතර 1999 වසරේදී ඇරැඹි මෙය මාස හයකට වරක් රැස්වී කලාපීය වශයෙන් එක් එක් රටවලට පොදු ගැටලු සම්බන්ධයෙන් අවධානය යොමු කරයි.ඒකාබද්ධ සෞභාග්‍යමත් හා සාමකාමී අප්‍රිකාවක් බිහිකිරීම එම සංගමයේ අරමුණ වී තිබෙන අතර මේ තුළින් ඉදිරි අනාගතයේදී වඩා ජවසම්පන්න ඉදිරි අනාගතයක් නිර්මාණය කරගන්නට හැකියාව ලැබෙයි.ඊට අමතරව පොදු රාජ්‍ය මණ්ඩලීය රටවල් 54ට අප්‍රිකානු සංගමයේ රටවල් 19ක්ද අයත් වෙයි. අප්‍රිකානු සංගමයේ ප්‍රථම ශ්‍රී ලංකා නිත්‍ය නියෝජිතවරයා වශයෙන් උගන්ඩාවේ ශ්‍රී ලංකා මහ කොමසාරිස් වී. කනනාදන් මහතා අප්‍රිකානු සංගමයේ සභාපතිනී ආචාර්ය එන්.ඩී සූමා මහත්මිය වෙත ඉතියෝපියාවේ අඩිස් අබාබා නගරයේදී අක්තපත්‍ර බාරදුන් බවද විදේශ කටයුතු අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n14051010</link>
    <topic>එජාපයට සල්ලි හොයන්නකොටි හිතවාදීන් සමඟරනිල් අමෙරිකාවේ සාකච්ඡා</topic>
    <author/>
    <content>එක්සත් ජාතික පක්ෂයේ ඉදිරි වැඩපිළිවෙළේ කටයුතුවල‍ට මුදල් තර කර ගැනීමට විපක්ෂ නායක රනිල් වික්‍රමසිංහ මහතා අමෙරිකාවේ වෝටර් ගේට් හෝටලයේ දී අමෙරිකානු සෙනට් සභික ජොන් මැකේන් මහතා හා රාජ්‍ය නොවන සංවිධාන රැසක නියෝජිතයන් අද(10) හමුවීමට නියමිත බව එම පක්ෂයේ අභ්‍යන්තර ආරංචි මාර්ග පවසයි.‍විපක්ෂ නායක රනිල් වික්‍රමසිංහ මහතා ප්‍රකාශ කර ඇත්තේ අමෙරිකානු විශ්වවිද්‍යාලයක දේශනයක් පැවැත්වීමට යන බවය. මෙයට අමතරව ඔහුගේ බිරිය ද තම උසස් අධ්‍යාපන කටයුත්තක් සඳහා පර්යේෂණ කාර්යක් සඳහා එහි ගොස් ඇත.ශ්‍රී ලංකාවේ බෙදුම්වාදයට හා එල්.ටී.ටී.ඊ සංවිධානය යළි පන්ගැන්වීමට ආධාර අනුබල දෙන පිරිස් ද මෙම රාජ්‍ය නොවන සංවිධානවල සිටී.එම පක්ෂයේ නායකයන් තම වැරදි වසා ගැනීමට මාධ්‍ය මගින් විවිධ උපක්‍රම යෙදුව ද මෙවැනි කාර්යන් නිසා එක්සත් ජාතික පක්ෂයේ සැබෑ හෙළුව ලොව හමුවේ ද හෙළිවී ඇතැයි අමෙරිකාවේ පදිංචි රටට හිතෛෂි ශ්‍රී ලාංකිකයෝ පෙන්වා දෙති. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n1405105</link>
    <topic>ජනාධිපතිගේ නිහතමානිත්වයට මහා සංඝරත්නයේ ආශිර්වාදය හිමි වෙනවා</topic>
    <author>ධනුෂ්ක ගොඩකුඹුර සහ කිත්සිරි වනසිංහ අනුරාධපුරය සිට.</author>
    <content>රටේ නායකයා වුවත් ජනාධිපති මහින්ද රාජපක්ෂ මහතාගේ ඇති නිහතමානීත්වයට මහා සංඝරත්නයේ ආශිර්වාදය නිබඳව හිමි වන බව රුවන්වැලි මහා සෑය විහාරාධිපති, නුවර කලාවියේ ප්‍රධාන සංඝනායක පල්ලේගම හේමරතන හිමියෝ ප්‍රකාශ කළහ.පල්ලේගම හේමරතන හිමියන් මේ බව ප්‍රකාශ කෙළේ කුලදරුවන් 75 දෙනකු පැවිදි කිරීම සඳහා ජනාධිපති මහින්ද රාජපක්ෂ මහතාගේ ප්‍රධානත්වයෙන් අනුරාධපුරය ඵෙතිහාසික රුවන්වැලි මහා සෑය අභියස ඊයේ (09) පැවැති පුණ්‍යොත්සවයකට එක්වෙමිනි.ප්‍රථමයෙන් අනුරාධපුර ඓතිහාසික ජය ශ්‍රී මහා බෝ සමිඳුන් වැඳ පුදාගෙන ආශිර්වාද ලබා ගත් ජනාධිපතිවරයා අටමස්ථානාධිපති ආචාර්ය පල්ලේගම සිරිනිවාස නායක හිමිපාණන් වහන්සේ බැහැදැක උන්වහන්සේගේ සුව දුක් විමසා කෙටි පිළිසඳරක නිරත විය.ඵෙතිහාසික ජය ශ්‍රී මහා බෝ සමිඳු වැඩ සිටින පරිශ්‍රය ආශ්‍රිතව සිදු කෙරෙන ඉදිකිරීම් කටයුතු ද මෙහිදී ජනාධිපතිතුමාගේ නිරීක්ෂණයට ලක් විය. අනතුරුව රුවන්වැලි සෑය විහාරාධිපති පල්ලේගම හේමරතන නායක හිමිපාණන් වහන්සේ බැහැ දුටු ජනාධිපතිවරයා බැහැ දැක සුව දුක් විමසීය.කුලදරුවන් 75 දෙනකු සසුන්ගත කිරීමේ පුණ්‍යෝත්සවයට ජනාධිපතිතුමා එක් වූ යේ ඉන් අනතුරුවය. සසුන්ගත වූ සාමණේර භික්ෂුන් වහන්සේලා වෙත පිරිකර පුජා කෙළේය.අටමස්ථානාධිපති ආචාර්ය පල්ලේගම සිරිනිවාස නාහිමියන් සහ රුවන්වැලි චෛත්‍යාරාමධිපති පල්ලේගම හේමරතන නාහිමියන් පැවිදි බිමට පත්ව වසර 46ක් සම්පූර්ණ වීම ද ඊයේ ට යෙදී තිබීම සුවිශේෂී කරුණකි.මහා සංඝරත්නය නායකයකු වශයෙන් ජනාධිපතිතුමාට කැමැත්තක් දක්වන බව පෙන්වා දුන් උන්වහන්සේ මෙවැනි රාජ්‍ය නායකයකුගේ සහභාගීත්වයෙන් මෙම පුණ්‍යෝත්සවය පවත්වන්නට ලැබීම අද පැවිදි බිමට පත් වූ පොඩි හාමුදුරුවන්ට කෙරුණු ගෞරවයක් බවත් සිහිපත් කළහ. රටේ ප්‍රධානියාගේ පමණක් නොව විදේශීය නායකයන්, රජවරුන් වැනි බලවතුන් සමඟ සම මට්ටමින් හෝ ඉහළින් සිටීමට අවස්ථාව හිමි වී ඇත්තේ පැවිදිකමේ, සිවුරේ බලය නිසා බවත් ඒ අධ්‍යාත්මික ශක්තිය, චරිත ශක්තිය මහා වටිනාකමකින් යුක්ත බවත් ප්‍රකාශ කළහ.භික්ෂූන් වහන්සේලාගේ චරිත ශක්තිය, අධ්‍යාත්මික ශක්තිය හරිහැටි ඇත්නම් ඊට ඉහළින් යන්නට මේ තුන්ලොව කිසිවකුත් සමත් නැති බවත් උන්වහන්සේ වැඩිදුරටත් පැවසූහ.උතුරු මැද පළාත් ආණ්ඩුකාර කරුණාරත්න දිවුල්ගනේ, ප්‍රධාන අමැති එස්.එම්. රංජිත්, නියෝජ්‍ය අමැති ඩබ්ලිව්. බී. ඒකනායක යන මහත්වරුන් ඇතුළු පිරිසක් මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n1405106</link>
    <topic>අද එළිදකින ‘කොළඹ ප්‍රකාශනය’ලෝක තරුණයාගේ ගමන් මඟ තීරණය කරනවා</topic>
    <author/>
    <content>ලෝක තරුණ සමුළුවේ නිල ප්‍රකාශනය වන කොළඹ ප්‍රකාශනය අද (10දා) පෙරවරුවේ එළිදක්වන බවත් එය ඉදිරි වසර 10ක 15ක කාලය තුළ ලෝක තරුණයන්ගේ ගමන් මඟ කෙසේ විය යුතුද යන්න තීරණය කරන බව යෞවන කටයුතු සහ නිපුණතා සංවර්ධන ඇමැති ඩලස් අලහප්පෙරුම මහතා ඊයේ (9) දා කොළඹ බණ්ඩාරනායක අනුස්මරණ සම්මන්ත්‍රණ ශාලා‍ පරිශ්‍රයේදී පැවැසීය.කොළඹ බණ්ඩාරනායක සම්මන්ත්‍රණ ශාලාවේදී පැවැත්වෙන තරුණයන් පිළිබඳ ලෝක සමුළුවේ ක්‍රියාකාරීත්වය පිළිබඳව මාධ්‍ය දැනුවත් කරමින් ඇමැතිවරයා මේ බව පැවසීය.වැඩිදුරටත් අදහස් දැක්වූ ඇමැතිවරයා මෙසේද පැවසීය.මේ සමුළුව සාර්ථකද අසාර්ථකද යන්න පිළිබඳව ජාත්‍යන්තර කථිකාවතක් ඇතිවිය යුතු බවත්, ඒ සඳහා මාධ්‍ය පෙරමුණ ගත යුතුයි.තරුණයන් පිළිබඳ ලෝක සමුළුවේ සාර්ථකත්වය ප්‍රධාන කාරණා 3ක් ඔස්සේ සලකා බැලිය හැකියි. මේ සමුළුව සඳහා රටවල් 148ක් නියෝජනය කරමින් තරුණ නියෝජිතයන් 608ක් සහභාගී වුණා. 1936න් ඇරැඹි ලෝක තරුණ සමුළු ඉතිහාසයේ වැඩිම සහභාගීත්වය ලැබෙන්නේ මේ සමුළුවටයි. අද පෙරවරුවේ සමුළුවේ නිල ප්‍රකාශනය වන 'කොළඹ ප්‍රකාශනය' එළිදක්වනවා.එය ඉදිරි වසර 10ක 15ක කාලය තුළ ලෝක තරුණයන්ගේ ගමන්මග තීරණය කරාවි. මීට පෙර පැවැති ලෝක තරුණ සමුළු‍වලදී සමුළු නියෝජිතයන් එක් ප්‍රකාශනයකුත්, ප්‍රතිපත්ති සම්පාදකයන් ලෙස තරුණ කටයුතු ඇමැතිවරුන් එක් ප්‍රකාශනයකුත් නිකුත් කළා. නමුත් කොළඹ ප්‍රකාශනයට සමුළු නියෝජිතයන් සහ ප්‍රතිපත්ති සම්පාදකයන් යන දෙපිරිසම අස්සන් කැර තිබෙනවා.මේ සමුළුව සාර්ථක අසාර්ථක ද යන්න පිළිබඳව ජාත්‍යන්තර කථිකාවතක් ඇතිවිය යුතුයි. ඒ සඳහා මාධ්‍ය පෙරමුණ ගත යුතු බව මගේ විශ්වාසයයි. හෝටල් කාමරයක අඩුවක් කෑම පැකට් එකක් බෙදාදීමේදී සිදුවූ ප්‍රමාදයක් වැනි කාරණා මේ තුළ සිදු වෙන්න පුළුවනි. මෙවැනි සමුළුවක් සංවිධානය කරද්දී එවැනි දේ විය හැකියි. නමුත් සමුළුවේ සමස්ත වටිනාකම එවැන්නකට ලඝු නොකළ යුතු බව මා විශ්වාස කරනවා.ඊයේ (9) දා දිනය තුළ නයිජීරියානු තරුණ පිරිසක් ශ්‍රී ලංකාවේදී උද්ඝෝෂණයක නිරත වුණා. එය ශ්‍රී ලංකාවේදී තරුණ සමුළුව අතරතුර ඔවුන්ට සිදුවූ අසාධාරණයක් හේතුවෙන් ශ්‍රී ලංකාවට එරෙහිව කළ උද්ඝෝෂණයක් ලෙස සමාජගත විය හැකියි. පසුගිය දිනවල නයිජීරියාවේදී නයිජීරියානු පාසල් සිසුවියන් පිරිසක් අතුරුදන් වෙලා තිබෙනවා. ඔවුන් තරුණ සමුළුවට ලංකාවට පැමිණ මෙස් උද්ඝෝෂණය කළේ එම සිද්ධියටයි. එය නයිජීරියානු තරුණයින් නයිජීරියානු ආණ්ඩුවට එරෙහිව කළ උද්ඝෝෂණයක්. තරුණයන් උද්ඝෝෂණ අරගල කළ යුතුයි. තරුණයන් එවැනි දේ නොකරන්නේ නම් එය තරුණකම පිළිබඳ ප්‍රශ්නයක් යැයි ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n1405107</link>
    <topic>අටපිරිකරවලට නව සංශෝධිත ප්‍රමිතියක්</topic>
    <author>නුවන් කොඩිකාර</author>
    <content>භික්ෂූන් වහන්සේලාට පූජා කරන අටපිරිකරවලට නව සංශෝධිත ප්‍රමිතියක් හඳුන්වා දීමට ශ්‍රී ලංකා ප්‍රමිති ආයතනය තීරණය කොට තිබේ.මෙම නව සංශෝධන ප්‍රමිතියට අනුව භික්ෂූන් වහන්සේලාගේ තනිපට සිවුර, දෙපට සිවුර හා අඳන සිවුර සඳහා භාවිත කරන රෙද්දේ තිබිය යුතු දිග හා උස, වර්ණය හා නිමාව ආදිය සඳහා ප්‍රමිති සකස් වන බව එම ආයතනය පවසයි.ඉකුත් දිනවල කූට ව්‍යාපාරිකයන් විසින් ප්‍රමිතියකින් තොරව අටපිරිකර නිෂ්පාදනය කොට විකිණීමත් ඒ සම්බන්ධව බෞද්ධ කටයුතු අමාත්‍යාංශයට ලැබුණු පැමිණිලි සැලකිල්ලට ගනිමින් ප්‍රමිතීන් නැවත සංශෝධනයට පියවර ගත් බව ප්‍රමිති ආයතනය පවසයි.අටපිරිකර සඳහා නව සංශෝධිත ප්‍රමිතීන් සකස් කිරීමෙන් පසුව අටපිරිකර නිෂ්පාදනය කරනු ලබන ස්ථාන පරීක්ෂා කොට ඒවා නියමිත ප්‍රමිතියට අනුව නිෂ්පාදනය කරන්නේ දැයි සොයාබලා බෞද්ධ කටයුතු අමාත්‍යාංශය මගින් ලියාපදිංචි කිරීමේ වැඩපිළිවෙළක් ක්‍රියාත්මක වන බවද එම ආයතනය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n1405108</link>
    <topic>ගාල්ල නගර අලංකාරයට හානි</topic>
    <author>රවිදු ලසිත දීයගහගේ අහංගම සමූහ</author>
    <content>පසුගිය වසරේ ගාල්ලේදී පැවති පොදුරාජ්‍ය මණ්ඩලීය ජනතා සමුළුව නිමිත්තෙන් ගාල්ල නගරය අලංකාරය කිරීම සඳහා ගාල්ල කොටුවේ සිට කලුවැල්ල දක්වා තබා තිබූ මල්පෝච්චි විශාල ප්‍රමාණයකට මේ වනවිට හානි සිදුකර ඇතැයි ගාල්ල වැඩබලන නගරාධිපති කැලුම් සෙනවිරත්න මහතා කීය.නගරයේ අලංකාරය නොඉවසන කිසියම් පිරිසක් විසින් මෙම කඩාකප්පල්කාරී ක්‍රියාව කර ඇතැයි සඳහන් කළ ඒ මහතා මේ පිළිබද ගාල්ල පොලිසියට පැමිණිලි කර ඇතැයිද කීය.මේ පෝච්චිවල තබා තිබූ මල්පැල සහ විසිතුරු පැල ගලවා විනාශ කර ඇති කිසියම් පිරිසක් මල්පෝච්චි රැසකටද අලාභ කර ඇතැයි ද සෙනවිරත්න මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n14051011</link>
    <topic>මාර්ග ආරක්ෂාව ගැන ජාතික දිනයක්</topic>
    <author/>
    <content>මාර්ග රිය අනතුරු අවම කරමින් සුරක්ෂිත මාර්ග පද්ධතියක් ශ්‍රී ලංකාවාසී ජනතාවට ලබා දීමේ අරමුණින් “ජාතික මාර්ග ආරක්ෂණ දිනයක්” නම් කිරීමට මාර්ග ආරක්ෂාව පිළිබඳ ජාතික සභාව තීරණය කර ඇත.මේ දිනය ජනාධිපතිතුමාගේ උපදෙස් පරිදි ඉදිරියේ දී නම් කිරීමට නියමිත බව මාර්ග ආරක්ෂාව පිළිබඳ ජාතික සභාවේ සභාපති නීතිඥ ගාමිණී ඒකනායක මහතා පවසයි. මෙහිදී රාජ්‍ය, රාජ්‍ය නොවන සංවිධාන හා අනිකුත් සියලු සම්බන්ධිත ආයතන හා එක්ව මාර්ග ආරක්ෂාව පිළිබඳ විවිධ වැඩ සටහන් ක්‍රියාත්මක කිරීමට ද නියමිතය.එක්සත් ජාතීන්ගේ සංවිධානය 2011 – 2020 කාල සීමාව මාර්ග ආරක්ෂාව පිළිබඳ දශකය ලෙස නම් කර ඇති අතර මීට සමගාමීව 2011 මැයි 11 වන දින ජාතික මාර්ග සුරක්ෂිතා සමුළුවේ දී 2011 – 2020 කාල සීමාව ශ්‍රී ලංකාවේ ද මාර්ග ආරක්ෂාව පිළිබඳ දශකය ලෙස නම් කර ඇති බවද සභාපතිවරයා වැඩිදුරටත් පැවසීය.ශ්‍රී ලංකාවේ දිනකට මාර්ග රිය අනතුරු හේතුවෙන් 6 – 7ක් මිය යන අතර 115ක් පමණ බරපතළ තුවාල ලබති. මෙම මාර්ග අනතුරු හේතුවෙන් පවුලේ එකම ආදායම උපයන්නා මිය යාම නිසා පවුලේ සාමාජිකයන් අනපේක්ෂිත ලෙස බරපතළ ආර්ථික ප්‍රශ්නයන්ට මුහුණදීමට සිදු වෙයි.තවද, මාර්ග රිය අනතුරු හේතුවෙන් බරපතළ ලෙස තුවාල ලබන අයට ප්‍රතිකාර ලබාදීම සඳහා රජය විශාල මුදලක් වැය කරති. මාර්ග රිය අනතුරු අවම කර ගැනීමට හැකි වුවහොත් ප්‍රතිකාර සඳහා වියදම් කරන මුදල් අධ්‍යාපනය, නිවාස හා විදුලිය වැනි යටිතල පහසුකම් සංවර්ධනයට යොදා ගත හැකි බව ද සභාපති නීතිඥ ගාමිණී ඒකනායක මහතා අවධාරණය කර සිටියි.මාර්ග ආරක්ෂාව පිළිබඳ ජාතික සභාව මාර්ග අනතුරු වැළැක්වීමේ ජාතික ආයතනය ලෙස 1998 අංක 5 දරන මෝටර් රථවාහන පනතට ගෙන එන ලද සංශෝධනය මඟින් ස්ථාපිත කර තිබේ. මෙම ජාතික සභාව පොලීසිය, මාර්ග සංවර්ධන අධිකාරිය, ගමනා ගමන කොමිෂන් සභාව ඇතුළු ආයතන 17ක ප්‍රධාන නිලධාරී මණ්ඩලයක් නියෝජනය කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n14051012</link>
    <topic>ඉඩම් හිමිකම් පනත සංශෝධනයට පෙර අදහස් විමසීමට යයි</topic>
    <author>ක්‍රිස්ටි මහේෂ් ද සිල්වා</author>
    <content>ඉඩම් හිමිකම් ලියාපදිංචි කිරීමේ පනත සංශෝධනය කිරීමට පෙර ඒ සම්බන්ධයෙන් අදහස් විමසීමට නීති කෙටුම්පත් සම්පාදකවරයා තීරණය කර ඇතැයි නීතිපති දෙපාර්තමේන්තුවේ ජ්‍යෙෂ්ඨ ප්‍රකාශකයෙක් දිනමිණට පැවැසීය.ඒ අනුව ඉදිරියේදී දියවඩන නිලමේ ඇතුළු දේවාලවල බස්නායක නිලමේවරුන් සාකච්ඡාවක් සඳහා කැඳවීමට නියමිතව ඇතැයි ද කීය.ඉඩම් අමාත්‍යාංශය මඟින් බිම් සවිය වැඩසටහන ක්‍රියාත්මක කිරීමේදී විහාර දේවාල හා බෞද්ධ සිද්ධස්ථානවල ඉඩම් අයිතිය ආරක්ෂා කර ‍තහවුරු වන පරිදි සහන සංශෝධනය කිරීම අමාත්‍යාංශ‍ය පියවර ගෙන ඇතැයිද කීවේය.කෙසේ වෙතත් ඉඩම්වල නීත්‍යානුකූල භාවය තහවුරු කර ගැනීමට නොහැකි කිසිදු විහාරස්ථානයකට දේවාලයකට ඉඩම්වල හිමිකම් ලබා නොදීමට ඉඩම් අමාත්‍යාංශය තීරණය කර ඇති බවත් පනත සංශෝධනය සම්බන්ධයෙන් අමාත්‍යාංශයේ ජ්‍යෙෂ්ඨ නිලධාරියා වැඩිදුරටත් දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n14051013</link>
    <topic>ගොවි විශ්‍රාම වැටුපතැපැල් කාර්යාලයෙන්</topic>
    <author>නුවන් කොඩිකාර</author>
    <content>සෑම මසකම 7වැනි දා සිට 22වැනි දා දක්වා තැපැල් කාර්යාල හරහා ගොවි විශ්‍රාම වැටුප් ගෙවීම සිදුකරන බව කෘෂිකාර්මික හා ගොවිජන රක්ෂණ මණ්ඩලය පවසයි.එම කාලසීමාවේ සිය විශ්‍රාම වැටුප් ලබා ගන්නා ලෙස ගොවි විශ්‍රාම වැටුප්ලාභීන්ගෙන් ඉල්ලා සිටින බව එම මණ්ඩලය කියයි.අදාළ කාලසීමාවේ විශ්‍රාම වැටුප් මුදල් ලබා ගැනීමට නොහැකිවුවහොත් සකස් කොට ඇති පෝරමය විධිමත් ලෙස පුරවා කෘෂිකර්ම හා ගොවිජන රක්ෂණ මණ්ඩලය වෙත යොමු කළ යුතු බවත් ගොවි විශ්‍රාම වැටුප් නැවත ලබා ගැනීමේ පෝරමය සිය දිස්ත්‍රික් කාර්යාලවලින් ලබා ගත හැකි බවත් කෘෂිකාර්මික හා ගොවිජන රක්ෂණ මණ්ඩලය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n14051014</link>
    <topic>ශ්‍රී ලංකාව හා නවසීලන්තය අතරනව ගුවන් ගමන් සේවා ගිවිසුමක්</topic>
    <author/>
    <content>නව ගුවන් ගමන් සේවා ගිවිසුමක් සඳහා ශ්‍රී ලංකාව හා නවසීලන්තය අත්සන් තබයි.එම ගිවිසුම වෙනුවෙන් විදේශ කටයුතු ඇමැති මහාචාර්ය ජී.එල් පීරිස් සහ නවසීලන්ත ප්‍රවාහන ඇමැති ජෙරී බ්‍රවුන්ලී මහත්වරුන් අතර අත්සන් තැබූ බව විදේශ කටයුතු අමාත්‍යාංශය පවසයි.නවසීලන්තයේ නිල සංචාරයක නිරත වූ විදේශ කටයුතු ඇමැති මහාචාර්ය ජී.එල්.පීරිස් මහතා ව්‍යාපාර සබඳතා මෙන් ම ශ්‍රී ලංකාවේ සංචාරක කර්මාන්තය ද වර්ධනය කිරීමේ රජයේ ප්‍රතිපත්තියට අනුව ගුවන් ගමන් මාර්ග සම්බන්ධතා සම්බන්ධයෙන් එරට රජය සමඟ සාකච්ඡා කළේය.ඒ යටතේ නවසීලන්ත ප්‍රවාහන ඇමැතිවරයා සමඟ ද්විපාර්ශ්වික ගුවන් සේවා ගිවිසුමකට ඕක්ලන්ඩ්හි දී අත්සන් තැබූ අතර මෙම ගිවිසුමට අනුව ශ්‍රී ලංකාවේ සංචාරක කර්මාන්තයේ උන්නතිය උදෙසා මෙමගින් වැදගත් කාර්ය භාරයක් ඉටුවනු ඇත.මෙම සංචාරයේ දී ජී.එල් පීරිස් මහතා ශ්‍රී ලංකාවේ කිරි නිෂ්පාදන සංවර්ධනය සහ ශ්‍රී ලංකාවේ පශූ විද්‍යාව හා සම්බන්ධ විශ්වවිද්‍යාල සමඟ සහයෝගිතාව සවිබලගැන්වීම සම්බන්ධයෙන් ද නවසීලන්තයේ ප්‍රකට විශ්වවිද්‍යාලයක් වන මැසේ විශ්ව විද්‍යාලයේ දී සාකච්ඡා පැවැත්වීය.පේරාදෙණිය විශ්වවිද්‍යාලය සමඟ එළඹි සහෝදර ගිවිසුමකට අනුකූලව, මැසේ විශ්වවිද්‍යාලය මේ වනවිට පශු විද්‍යා විෂය සම්බන්ධයෙන් සහ පශු සම්පත් කර්මාන්තයේ උපාධිධාරීන්ගේ ධාරිතාව වැඩිදියුණු කිරීම සම්බන්ධයෙන් තාක්‍ෂණික නායකත්වය ලබා දෙන අතරම ව්‍යාපෘති කළමනාකරණ නිපුණතා සඳහා පහසුකම් සැලසීමෙන් පේරාදෙණිය විශ්වවිද්‍යාලයට සහාය ලබාදෙයි.ශ්‍රී ලංකා - නවසීලන්ත කිරි නිෂ්පාදන අංශය හා සම්බන්ධ සහයෝගිතා ගිවිසුම් යටතේ, යෝග්‍ය කිරි නිෂ්පාදන ව්‍යාපෘතියක් ඇරඹීම පිළිබඳව විදේශ ඇමැතිවරයා, මැසේ විශ්වවිද්‍යාලයේ නියෝජ්‍ය උප කුලපති මහාචාර්ය රොබර්ට් ඇන්ඩර්සන් මහතා හා එම විශ්වවිද්‍යාලයේ ජාත්‍යන්තර සබඳතා පිළිබඳ අධ්‍යක්‍ෂ මයිකල් ඕ ෂෝග් නෙයි මහතා සමඟ ද සාකච්ජා කළේය.ශ්‍රී ලාංකීකයන්ට විධිමත් පදනමකින් මැසේ විශ්වවිද්‍යාලයේ අධ්‍යාපනය ලැබිය හැකි ශිෂ්‍යත්ව ගිවිසුමක් පිළිබඳව ද මෙහිදී වැඩි දුරටත් අවධානය යොමු කෙරිණි.කොතලාවල ආරක්‍ෂක විශ්වවිද්‍යාලය හා නවසීලන්තයේ මැසේ විශ්වවිද්‍යාලය අතර සහයෝගිතාව පිළිබඳ අවබෝධතා ගිවිසුම තව දුරටත් දීර්ඝ කිරීම සම්බන්ධයෙන් ද මෙහිදී සාකච්ජා කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n14051015</link>
    <topic>කැකෑරෙන මිනිස් හදවත දමනයටබුදු දහම අගනා ඔසුවක්</topic>
    <author/>
    <content>බෞද්ධ දර්ශනය ලෝකයේම පිළිගැනීමට ලක්වෙමින් පවතින අවදියක මිනිස් ආවේගශීලී හැගීම් පාලනය කිරීම සඳහා බුදු දහමේ ඉගැන්වීම් උපයෝගී කර ගත යුතු යැයි අගමැති ආචාර්ය දි.මු.ජයරත්න මහතා පැවැසීය.ලෝකයේ ඇතැම් රටවල් දුරාචාරයට යොමු වන්නේ සමාජයේ පවතින වැරැදි නිසා බවත් ඔවුන් නිසි මඟට ගෙන ඒමේ වගකීම සමස්ත ලෝකයාටම පැවරෙන්නක් බවත් අගමැතිවරයා කීවේය.බෞද්ධයන් වන අප අන් අයට සෑම විටම කරණාව, මෛත්‍රිය, දයාව දක්වන පිරිසක් විය යුතු අතර ඒ මානුෂීය ගුණාංගයන්ගෙන් ඉවත් වන පුද්ගලයා මෙන්ම සමාජය ද පරිහානියට පත් වෙනවා.එක්සත් ජාතීන්ගේ 11 වන වෙසක් දින සැමරුම් උළෙල වියට්නාමයේ, නින්හ් බින්හ් ප්‍රාන්තයේ බායි ඩින්හ් විහාරස්ථානයේදී ආරම්භ වූ අතර එහිදී ශ්‍රී ලංකාව නියෝජනය කරමින් විශේෂ දේශනයක් පවත්වමින් අගමැතිවරයා එසේ කීවේය.වියට්නාම ජාතික බෞද්ධ සංඝ සභාවේ මෙහෙවී මෙන් රටවල් අනූවක මහා සංඝරත්නය එක් දහස් පන්සියයක් හා දසදහසකට අධික බෞද්ධ සම්භාවනීය ආරාධිතයන්ගේ සහභාගීත්වයෙන් ආරම්භ වූ මෙම සැමරුම් උළෙල 11 වන දින දක්වා එම විහාරයේදී පැවැත්වේ.තිලෝගුරු බුදුරජාණන් වහන්සේගේ ඉගැන්වීම ශතවර්ෂ විසිහයකට වඩා පැරැණි වුව ද ඒ දේශනාව එදා සිට මේ දක්වාම අඛණ්ඩව පිළිගැනීමට ලක් වෙන බවත් ජයරත්න මහතා පැවැසීය. මහා භාරතයේ සම්භවය ලැබූ බුදුදහම පිළිබඳ බටහිර ඇතුළු ලෝකයේ විවිධ රටවල් අධ්‍යයන හා පර්යේෂණ පවත්වන බව පැවැසු අගමැතිවරයා බුදු දහමේ ඉගැන්වීම් හොඳින් අධ්‍යයනය කොට භාවනා ආදියෙන් විවිධ මාර්ග ඵල කරා ගමන් කරන පිරිස් නිවන් මග ප්‍රාර්ථනා කරමින් බෞද්ධ දර්ශනයේ විපුල ඵල අත්කර ගන්නා බව කීවේය.අගමැති දි. මු ජයරත්න මහතා මෙසේ ද කීය.1998 නොවැම්බරයේදී ශ්‍රී ලංකාවේ දී පැවැත්වූ ජාත්‍යන්තර බෞද්ධ සම්මේලනයේ නිර්දේශයන්ට පිළිතුරු ලෙස 1999 දෙසැම්බර් මස පවත් වන ලද එක්සත් ජාතීන්ගේ මහා සම්මේලනය වෙසක් දින උත්සවයට ජාත්‍යන්තර පිළිගැනීමක් ලබාදෙනු සඳහා ඒකමතිකව ප්‍රඥප්තියක් සම්මත කර ගත්තා.ඒ යටතේ වියට්නාම් රජය විසින් කැඳවන ලද අන්තර් රාජ්‍ය බෞද්ධ සම්මේලනයක් වන මෙම වැදගත් අවස්ථාවේ දී අප අද සාකච්ඡාව සඳහා යොදා ගත් එක්සත් ජාතීන්ගේ සහශ්‍ර ඉලක්ක ළඟා කර ගැනීම උදෙසා බෞද්ධ දර්ශනය යන තේමාව නූතන ජාත්‍යන්තර තත්ත්වයන්ට ඉතා හොඳින් අදාළ වෙනවා. ලෝකය සංවර්ධන ඉලක්ක කරා සීඝ්‍රයෙන් පියමං කරන විට ඔවුන්ට සාරධර්ම අමතක වන බව අමුතුවෙන් කිව යුතු නැහැ. නමුත් අපට හෘද සාක්ෂිය මෙන්ම අපගේ ආගමට පරිබාහිරව හැසිරිය නොහැකියි. ඒ නිසා තමන් කවර තරාතිරමක් දැරුව ද සාධාරණ සමාජයක් නිර්මාණය කිරීම සඳහා හෘද සාක්ෂියට එකඟව ක්‍රියාකළ යුතුයි.එක්සත් ජාතීන්ගේ එකසිය අනූ එකක් වන සියලු සාමාජික රටවල් විසින් 2015දී අත්කර ගැනීමට පොරොන්දු වී ඇති එක්සත් ජාතීන්ගේ සහශ්‍ර සංවර්ධන ඉලක්කයන් ගණන අටකි.2000 වර්ෂයේ සැප්තැම්බරයේ දී අත්සන් තබන ලද එක්සත් ජාතීන්ගේ සහශ්‍ර ප්‍රකාශනය මගින් දුප්පත්කම, කුසගින්න, ලෙඩ රෝග, නිරක්ෂරතාව, පාරිසරික විනාශය, කාන්තා හිංසනය පිටුදැකීම සඳහා ලෝක නායකයින් විසින් පොරොන්දු වුණි. එම සහශ්‍ර සංවර්ධන ඉලක්ක සඳහා විශේෂිත වූ ඉලක්කයන් හා දර්ශකයන් ඇත. ඊට සමගාමීව බෞද්ධ දර්ශනය රැක ගැනීම හා ආරක්ෂා කිරීම වෙනුවෙන් මේ අයුරින් ලොව රටවල් රැසක් ඉදිරිපත්වීම පිළිබඳ මම බෙහෙවින් සතුටට පත්වෙනවා.විශ්වීය ජනවාර්ගික පද්ධතියේ පදනමක් සේ ගත් කළ බෞද්ධ ඉගැන්වීම් මගින් සමාජයීය සහජීවනය හා විශ්වීය සාධක ප්‍රවර්ධනය කිරීමට දායක වෙනවා. අව්‍යාජ සාමයක් හා සංවර්ධනයක් ළඟා කර ගැනීමට නම් රටක ආර්ථිකය සංවර්ධනය කරන්නේ යම් තාක් ද එරටෙහි මිනිසුන්ගේ ආධ්‍යාත්මය ද ඒ හා සමානව සංවර්ධනය කළ යුතුයි.ජාතික සංඝ සම්මේලනයේ සභාපති න්‍යුයෙන් සිංහ් යුන්ග් හිමිපාණන් වහන්සේ, වියට්නාම කථානායක න්යුයෙන් සින්හ් ය්‍යුන්ග්, එක්සත් ජාතීන්ගේ වියට්නාම නේවාසික සම්බන්ධීකාරක ප්‍රතිභා මෙතා මහත්ම මහත්වරුන්, උගන්ඩා ටොරෝ රාජධානයේ රජු එච්.එම්.කින්ග් ඔයෝ ඇතුළු දෙස් විදෙස් සමභාවනීය ආරාධිතයෝ විශාල පිරිසක් ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n14051016</link>
    <topic>උතුම් වෙසක් පෝ දිනය සැණකෙළියක් නොකර ගන්න</topic>
    <author>නුවන් කොඩිකාර</author>
    <content>වෙසක් පොහොය දින සැණකෙළියක් හෝ විනෝදාත්මක දිනයක් බවට පත් නොකර ගන්නැයි කැලණිය විශ්වවිද්‍යාලයේ කුලපති, සමස්ත ලංකා ශාසනාරක්ෂක මණ්ඩලයේ සභාපති, ආචාර්ය වැලමිටියාවේ කුසලධම්ම නාහිමියෝ ප්‍රකාශ කළහ.එම දිනයේදි ප්‍රතිපත්ති පූජාවට මුල්තැන දෙමින් කටයුතු කරන්නැයි ද උන්වහන්සේ ජනතාවගෙන් ඉල්ලා සිටියහ.බුද්ධ ශාසන හා ආගමික කටයුතු අමාත්‍යාංශයේ දී ඉකුත් (7) වැනිදා පැවැති මාධ්‍ය හමුවේදි නාහිමියෝ එසේ කීහ.ආගමික වතාවත් පාඩම් කිරීමෙන් හෝ විභාග පාස් කිරීමෙන් සිදු කළ නොහැකි බවත් එය පාරම්පරිකව පැවැත ආ හෙයින් එය ඉදිරියටත් පවත්වාගෙන යෑමට දරුවන් හුරු පුරුදු කරන්නැයි දෙමව්පියන්ගෙන් ඉල්ලා සිටින බවත් කුසලධම්ම නාහිමියෝ කියා සිටියහ.දන්සල් හෝ වෙනත් ආගමික වතාවත්වල යෙදීමේදි අන් අයට හිරිහැරයක් නොවන අයුරින් කටයුතු කරන්නැයි ඉල්ලා සිටී උන්වහන්සේ එසේ කිරීමෙන් වන්නේ බුදු දහමට අගෞරව කිරීමක් යැයි ද පැවැසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n14051017</link>
    <topic>දුම්රිය ප්‍රමාදය වළක්වා ගැනීමටරියැදුරන් හා බලධාරීන් පොදු එකඟතාවක සිටිය යුතුයි</topic>
    <author>ශීලා උඩුවර සහ අනුර ප්‍රේමලාල්</author>
    <content>දුම්රිය ප්‍රමාදය වළක්වා ගැනීම සඳහා රියැදුරන් හා බලධාරීන් අතර පොදු එකඟතාවයක් ඇති කරගත යුතු යැයි වෘත්තීය සමිති පෙන්වා දෙයි.මෑතක සිදුවූ දුම්රිය අනතුරු සම්බන්ධයෙන් වැඩිපුර දුම්රිය රියැදුරන් වෙත පමණක් වරද පැටවීමට විරෝධය පාමින් ලොකොමොටිව් රියදුරු සංගමය පෙරේදා(8) දුම්රිය ආරක්ෂා නීතිවලට අනුව කටයුතු කිරීම නිසා දුර ගමන් ඇතුළු සියලු දුම්රිය ගමන් ප්‍රමාදවී ධාවනය කෙරේ.මේ නිසා රැකියා හා විවිධ රාජකාරි සඳහා යන මගී ජනතාව දැඩි අපහසුතාවයට පත්වී තිබෙන අතර දුම්රිය කාර්ය මණ්ඩල හා මගී ජනතාව අතර මේ සම්බන්ධයෙන් ගැටුම් ඇතිවෙමින් පවතී.දුම්රිය දෙපාර්තමේන්තුවේ ගමනාගමන අධිකාරි එල්.ඒ.ආර්. රත්නායක මහතා මේ සඳහා ස්ථිර විසඳුමක් ලැබෙනතුරු මගීන්ට වන අපහසුතාවයන් වළක්වා ගැනීමට අවශ්‍ය සෑම පියවරක්ම ගන්නා බව පැවසීය. ලොකොමොටිව් දුම්රිය රියැදුරු සංගමයේ ප්‍රධාන ලේකම් කේ.ඒ.යු. කොන්තසිංහ මහතා මෙම ගැටලුව විසඳා ගැනීම වෙනුවෙන් බලධාරීන් සමග සාකච්ඡාවකට සූදානම් බව පැවසු අතර දුම්රිය අනතුරකදී රියැදුරන් පමණක් නොව ඊට වගකිව යුතු තවත් අංශ වගකිව යුතු බව පෙන්වා දුන්නේය.මෙහිදී මගී ජනතාවට සිදුවන අපහසුතාව පිළිබඳ කණස්සල්ල පල කරන බව පවසන කොන්තසිංහ මහතා ආරක්ෂක නීතිරීති පිළිපදින විට මෙසේ වේග සීමා ඇතුළු තව අංශ කෙරෙහි අවධානය යොමු කළ යුතු බව අවධාරණය කළේය.ශ්‍රී ලංකා නිදහස් සේවක සංගමයේ දුම්රිය දෙපාර්තමේන්තුවේ ශාඛාවේ සභාපති නදීර මනෝජ් මහතා වර්තමානයේ දුම්රිය ගමනාගමනය පිළිබඳ ඇති වී තිබෙන අර්බුදය විසඳීමට දෙපාර්ශවය අතර කඩිනමින් එකඟතාවයක් ඇතිවිය යුතු අතර නැත්නම් වේග සීමා ක්‍රමය දිගටම අනුගමනය කළොත් කිසිදිනෙක මගීන්ට කලට වේලාවට ගමන් කිරීම අපහසුවන බව පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n14051018</link>
    <topic>ලක්ෂ දහයක ගෘහ භාණ්ඩසොරාගත්තැයි තිදෙනාට ඇප</topic>
    <author>සිරිසේන රාජපක්ෂ</author>
    <content>නිවසක සේවකයින් වශයෙන් සිට ගෙහිමියා නැති අවස්ථාවක නිවසේ තිබූ ලක්ෂ දහයක් පමණ වටිනා බඩු බාහිරාදිය සොරකම් කළ බව කියන සැකකරුවන් තිදෙනකුට කොටුව මහේස්ත්‍රාත් තිළිණ ගමගේ මහතා විසින් එකිනෙකාට රුපියල් ලක්ෂය බැගින් වූ ශරීර ඇප නියම කරන ලදී.රුවන් ජයතුංග, විරාජ් ක්‍රිෂ්ණකුමාර හා අබ්දුල් අසීස් මොහොමඩ් අචීන් මෙසේ ඇප ලැබූ සැකකරුවන්ය.කොල්ලුපිටියේ පදිංචිකරුවකු වන වෛකුන්ටන් සිවකරන් නමැත්තකු විසින් කරන ලද පැමිණිල්ලකට අනුව කරන ලද පරීක්ෂණවලින් අනතුරුව සැකපිට කොල්ලුපිටිය පොලිසිය මඟින් මොවුන් අත්අඩංගුවට ගෙන කොටුව මහේස්ත්‍රාත් අධිකරණය වෙත ඉදිරිපත් කිරීමෙන් පසු රිමාන්ඩ් භාරයට පත්කරන ලදී.බන්ධනාගාරයේ සිට ඊයේ (08) මොවුන් යළිත් අධිකරණයට ඉදිරිපත් කළ අවස්ථාවේ ඔවුන් වෙනුවෙන් පෙනී සිටි නීතිඥ සුදර්ශනී වෙල්ලාලගේ මහත්මිය අධිකරණය වෙත කරුණු දක්වමින් සැකකරුවන්ට ඇප ලබාදෙන ලෙස ඉල්ලා සිටියේය.නීතිඥ මහත්මියගේ එම ඉල්ලීම ගැන සලකා බැලූ මහේස්ත්‍රාත්වරයා සැකකරුවන්ට ඉහත කී ලෙස ඇප නියම කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n14051019</link>
    <topic>ලක්ෂ 35 ක වල්ලපට්ටඅගලවත්තේ දී දැලේ</topic>
    <author>මතුගම සමූහ</author>
    <content>සිංහරාජය ආශ්‍රිත රක්ෂිතයෙන් කපා අපනයනය කිරීමේ අරමුණෙන් බදුරලිය ප්‍රදේශයේ සිට මෝටර් රථයකින් කොළඹට ප්‍රවාහනය කරමින් තිබූ රුපියල් ලක්ෂ තිස්පහක් වටිනා වල්ලපට්ට තොගය අගලවත්ත පොලිස් මුරපොළේ නිලධාරීන් අත්අඩංගුවට ගෙන ඇත.කොළඹ, අතුරුගිරිය ප්‍රදේශයේ මහ පරිමාණයෙන් වල්ලපට්ටා ජාවාරම්වල යෙදෙන ධනවත් මුස්ලිම් සහ සිංහල පුද්ගලයන් දෙදෙනකු හා මෝටර් රථයක් පොලිස් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n14051020</link>
    <topic>කෝපයට පත් මගීහු පොල්ගහවෙල කළඹති</topic>
    <author>ශීලා උඩුවර</author>
    <content>දුම්රිය ප්‍රමාදය පිළිබඳව කෝපයට පත් මගීහු පෙරේදා ( 8) සවස පොල්ගහවෙල දුම්රිය ස්ථානයේදී දුම්රියෙන් බැස දුම්රිය ස්ථානාධිපති කාර්යාලයටද කඩාවැදී කෑකෝ ගසමින් කලබලයක් සිදු කළ අතර ඊයේ උදේ එම දුම්රිය ස්ථානයේදීම මහව දුම්රියේ රියැදුරාට පහර දීමට තැත්කර තිබේ.පෙරේදා ( 8 ) සවස 5ට කොළඹින් පිටත්ව කුරුණෑගල දක්වා ධාවනය කෙරුණු කාර්යාල දුම්රිය පොල්ගහවෙල දුම්රිය ස්ථානයට පැමිණි අවස්ථාවේදී එම දුම්රියේ ප්‍රධාන විදුලි ලාම්පුවඅක්‍රීය වීම නිසා එම දුම්රිය පොල්ගහවෙලින් එහාට ධාවනයකිරීමට නොහැකි වීම හේතුවෙන් කෝපයට පත් මගීහු දුම්රියෙන් බැස කෑ කෝ ගහමින් දුම්රිය ස්ථානාධිපති කාර්යාලයට ද කඩා වැදී මහත් කලබලයක් සිදු කළ බව පොල්ගහවෙල දුම්රිය ස්ථානාධිපතිවරයා පැවසීය.කලබලය නවත්වා ගැනීම සඳහා පොලිසිය ගෙන්වා ගැනීම‍ට සිදුවූ බව ස්ථානාධිපතිවරයා පැවසීය.ධාවනය අත්හිටවූ දුම්රිය වෙනුවට වෙනත් දුම්රියක් කුරුණෑගල දක්වා ධාවනයට යෙදවූ බවද ඔහු සඳහන් කළේය. ඊට අමතරව ඊයේ උදේ මහව දුම්රිය පොල්ගහවෙල දුම්රිය ස්ථානයට පැමිණි අවස්ථාවේදි එම දුම්රියේ මගීහු දුම්රිය රියැදුරාට පහර දීමට තැත්කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n14051021</link>
    <topic>පන්සිය පනස් ජාතක පොත් වහන්සේ නව තාක්ෂණයෙන්</topic>
    <author>මහරගම විශේෂ - වේහැල්ලේ පියතිලක</author>
    <content>2559 වෙසක් උළෙල නිමිත්තෙන් පන්සිය පනස් ජාතක පොත් වහන්සේ නව තාක්ෂණය මඟින් ඩිජිටල් මාධ්‍යයට ඉදිරිපත් කෙරෙන “විශ්ව බලධර්ම සංගෘහිත චෛත්‍යරාජයාණන් වහන්සේ” රටට හඳුන්වා දීමේ මංගල උළෙල අද (10) දින පස්වරු 5.05 ට ජනපති මහින්ද රාජපක්ෂ මහතාගේ ප්‍රධානත්වයෙන් කොළඹ 10 මාලිගාකන්ද මහා පිරිවෙන් විහාරස්ථානයේදී පැවැත්වේ.එම ඩිජිටල් තාක්ෂණික උපකරණ චෛත්‍යයක අනුරුවක් තුළ සකසා ඇත.ප්‍රථම විශ්ව බලධර්ම සංගෘහිත චෛත්‍ය රාජයාණන් වහන්සේ ජනාධිපතිතුමාට පිරිනැමීම බුද්ධ ශාසන හා ආගමික අමාත්‍යාංශයේ නියෝජ්‍ය ඇමැති එම්. කේ. ඩී. එස්. ගුණවර්ධන මහතා විසින් සිදුකෙරේ.පන්සිය පනස් ජාතක පොත අවශ්‍ය විටෙක ශ්‍රවණය කළ හැකි වන සේ සංගෘහිත චෛත්‍ය රජාණන් වහන්සේ බුද්ධ ශාසන හා ආගමික කටයුතු අමාත්‍යාංශය විසින් සැලසුම් කරන ලද්දකි.මෙය ජනාධිපතිතුමාගේ බෞද්ධ කටයුතු උපදේශක බෙංගමුවේ නාලක හිමියන්ගේ සංකල්පයකි.ආර්ථික සංවර්ධන අමාත්‍යාංශය, නීතිය හා සාමය පිළිබඳ අමාත්‍යාංශය හා රාජ්‍ය පරිපාලන හා ස්වදේශ කටයුතු පිළිබඳ අමාත්‍යාංශ හා පොලිස් දෙපාර්තමේන්තුව එක්ව මෙම ශාසනික මෙහෙවර කර ඇත. ‍මෙය හා සමගාමීව එකම වේලාවක තෝරාගත් විහාරස්ථාන 550 කදී මෙම චෛත්‍ය රාජයාණන් වහන්සේ දොරට වැඩීමට නියමිතය.අමාත්‍යාංශයේ ලේකම් එම්. කේ. බී. දිසානායක, මෙහි සංකල්පකරු වන බෙංගමුවේ නාලක හිමියන්, කෘතියේ නිර්මාතෘ ලෙස්ලි රංජිත් රාජසේකර හා පොලිස් මාධ්‍ය ප්‍රකාශක අජිත් රෝහණ ඇතුළු විශාල පිරිසක් මේ අවස්ථාව වර්ණවත් කරනු ඇත.‍මීට අමතරව පන්සිය පනස් ජාතක පොත පදනම් කරගනිමින් කෙටි චිත්‍රපට වීඩි‍යෝ චිත්‍රපට පනහක් නිර්මාණය කිරීමට අමාත්‍යාංශය සැලසුම් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=n14051022</link>
    <topic>වංචනික ලෙස පුද්ගලයකු රවටාඉඩමක් අත්කරගත් චීවරධාරියාට වැඩ වරදී</topic>
    <author>පාණදුර සමූහ කපිල සෝමරත්න</author>
    <content>අමරපුර නිකායේ සංඝ සභාව විසින් භික්ෂු ධුරයෙන් ඉවත්කරන ලද හිමිනමක් යලිත් සිව්රු පොරවාගෙන රුපියල් ලක්ෂ 25 ක් පමණ වටිනා ඉඩමක් වයෝවෘද්ධ පුද්ගලයෙකු රවටා ලබාගෙන වටිනාකම රුපියල් ලක්ෂ 4ක් බව සඟවමින් ඒ සම්බන්ධයෙන් ඔප්පුවක් අත්සන් කරගෙන වංචාවක් සිදු කර ඇතැයි නීනිඥ කසුන් ජයරත්න මහතා පාණදුර අතිරේක දිසා විනිසුරු සහ ප්‍රධාන මහේස්ත්‍රාත් රුචිර වැලිවත්ත මහතා හමුවේ 08-05-14 දින කියා සිටියේය.පමුණුගම සීලරතන නමින් අධිකරණය හමුවේ පෙනී සිටි චීවරධාරියා මෙම නඩුවේ විත්තිකරුය . ඔහු චෝදනා ලබා සිටියේ පාණදුර පමුණුගම බෝධිරුක්ඛාරාම විහාරයට යාබදව පිහිටි පර්චස් 10 විශාල ඉඩමේ පදිංචි වී සිටි වයෝවෘද්ධ පුද්ගලයෙකු වු ඇඩෝ සිල්වා නැමත්තාගේ ඉඩම ඔහු රවටා ඔප්පුවක් ලියා ගෙන වංචාවක් කිරීම සම්බන්ධයෙනි.මෙම ඉඩම රුපියල් ලක්ෂ 25 ක් වටින අතර ඔප්පුවේ සඳහන් කර ඇත්තේ රුපියල් ලක්ෂ 4 කට එම ඉඩම මිලදී ගත් බවයැයි නීතිඥවරයා අධිකරණයට පැවසීය. පොලිසියද එය පිලිගත්තේය. මෙම වයෝවෘද්ධ පැමිණිලිකරුට නෑදෑයින් නැත. ඔහු ජීවත්වනතුරු ඔහුව නඩත්තු කරන බවට පොරොන්දුවී විත්තිකාර චීවරධාරියා පමුණුගම බෝධිරුක්ඛාරාම පන්සලට යාව තිබෙන ඔහුගේ ඉඩම වංචාවෙන් ලබාගෙන ඇති බවද පොලිස් පරීක්ෂණයෙන් අනාවරණය වී ඇති බවද නීතිඥවරයා අධිකරණයට පැවසීය.මෙම වීවරධාරියා භික්ෂුධූරයෙන් අමරපුර සංඝ සභාව විසින් ඉවත් කිරීමේදී ප්‍රකාශයට පත් කළ නිල නිවේදනයද නීතිඥවරයා අධිකරණයට ඉදිරිපත් කළේය. භික්ෂුවේශයෙන් පෙනී සිටින මෙම විත්තිකරු ගිහියෙකු මිස භික්ෂුවක් නොවන බව නීතිඥ කසුන් ජයරත්න මහතා තවදුරටත් අධිකරණයට පැවසීය. අදාළ විහාරස්ථානයේ කාමරයක නාඩගම් නැටූ මෙම විත්තිකරු ලඟ තිබී අසභ්‍ය සී.ඩී. තැටි පොලිසිය විසින් අත්අඩංගුවට ගෙන වෙනම නඩුවක් ඔහුට විරුද්ධව මෙම අධිකරණයේ පවරා තිබෙන බවද නීතිඥවරයා අධිකරණයට කියා සිටියේය.පාණදුර පොලිසියේ විශේෂ අපරාධ සහ වංචා අංශයේ සැරයන් හේරත් මහතා අධිකරණයට කරුණු දැක්විය. නඩුව විභාග කිරීමට තීරණය කළ ප්‍රධාන මහේස්ත්‍රාත්වරයා නඩුව අගොස්තු මස 7 දිනට කල් දැමීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=r1405101</link>
    <topic>හීනෙන් කියූ නිධානයක් ගන්නකුස්සියේ වළක් කපලා</topic>
    <author>අනුරාධපුර මධ්‍යම විශේෂ</author>
    <content>මියගිය සැමියා සිහිනයෙන් පැවසු නිධානයක් ගැනීම සදහා පදිංචිව සිටි නිවසේ නිධන් හෑරූ බවට චෝදනා ලැබ සැකපිට එම නිවස හිමි කාන්තාව සහ තවත් පුද්ගලයකු අනුරාධපුර කොට්ඨාස දුෂණ මර්දන අංශයේ නිලධාරීන් විසින් අත්අඩංගුවට ගනු ලැබීය.නිවසේ මුළුතැන්ගෙය ආසන්නයේම අඩි 04 ක් පමණ දිග අඩි 03 ක් පමණ පළල කොටුවක ආකාරයට වළ අඩි 15 ක් ගැඹුරට හාරා තිබුණු අතර එහි දෝණාව හැඩයට හාරා තිබුණු කොටසේ අඩි 05ක් පමණ කොටසක් ජලයෙන් පිරී තිබුණි.එයට එක්කාසු වු ජලය නිවසේ තිබු බේසම් හා බාල්දිවලට පුරවා තිබුණි.කැණීම සිදුකර ගොඩට ගත් පස් කියුබ් 03ක් පමණ මුලුතැන් ගෙයි ගොඩ ගසා තිබුණි.මියගිය සැමියා විසින් මීට සති කිහිපයකට ඉහතදී බිරිය නිදා සිටියදී සිහිනයෙන් පැමිණ නිවසේ මුලුතැන් ගෙය අසල රත්ත්‍රං පෙට්ටියක් තිබෙන බව පවසා ඇත.ඒ අනුව ගෙහෙමි කාන්තාවත් ඇය කිට්ටුවෙන් ආශ්‍රය කරන පුද්ගලයාත් සමග සති දෙකකට පමණ වැඩි කාලයක් මේ කැණීම සිදුකර ඇති බව පොලීසිය සදහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=r1405102</link>
    <topic>මහනුවරට බාබුල් යෙදු තිප්පොළක් වටලයි</topic>
    <author>අසේල කුරුළුවංශ</author>
    <content>මහනුවර කටුගස්තොට ඇතුළු ප්‍රදේශ ගණනාවකට බාබුල් මත්ද්‍රව්‍ය බෙදාහරිනු ලබන මධ්‍යස්ථානය අලවතුගොඩ පොලීසිය විසින් වටලා බාබුල් කිලෝග්රූම් 03ක් සමඟ පුද්ගලයකු අත්අඩංගුවට ගෙන තිබේ.කටුගස්තොට නගර මධ්‍යයේ පිහිටි මහල් ගොඩනැගිල්ලක දෙවන මහලේ සී.ඩී අළෙවි සැලක මුවාවෙන් පවත්වාගෙන ගොස් තිබෙන මෙම බාබුල් බෙදා හැරීමේ මධ්‍යස්ථානයේ සිට අවට නිරීක්ෂණය කිරීම සඳහා සි.සි.ටීවී කැමරා පද්ධතියක්ද සවිකර තිබූ බව පොලීසිය පවසයි.පාසල් සිසුන් බහුල වශයෙන් මත්ද්‍රව්‍ය අඩංගු බාබුල් කෑමට පුරුදු වී සිටින බවට විදුහල්පතිවරුන්ගෙන් ලත් පැමිණිලි මත අලවතුගොඩ පොලීසිය බාබුල් සමඟ සිසුන් දෙදෙනකු අත්අඩංගුවට ගෙන ඇත.ඔවුන් ගෙන් ලත් තොරතුරු මත කුඩුගල ප්‍රදේශයේ සී.ඩී අළෙවි සලක් වැටලූ පොලීසිය බාබුල් පැකට් 45ක් සමඟ පුද්ගලයෙකු අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=r1405103</link>
    <topic>ගාල්ලේ ගබඩාවකනරක් වු ලොකු ලූනු</topic>
    <author>ලංකින්ද නානායක්කාර ඉමදුව සමුහ</author>
    <content>ගාල්ල පෙට්ටිගල වත්ත තොග ගබඩාවක තිබු කිලෝ දෙදහසකට අධික නරක් වු රටලුනු තොගයක් සමඟ එක් සැකකරුවකු අත්අඩංගුවට ගත් බව ගාල්ල සෞඛ්‍ය වෛද්‍ය නිලධාරී කාර්යාලය පවසයි.සෞඛ්‍ය වෛද්‍ය නිලධාරී කාර්යාලයට ලැබුණු තෙරතුරකට අනුව මේ වැටලීම කරන අවස්ථාවේ දී නරක් වු රටලුනු තොගයේ පොතු ගලවා අඩු මිලට නැවත විකිනීම සදහා සකස් කරමින් සිටි බව ගාල්ල සෞඛ්‍ය වෛද්‍ය නිලධාරීහු පවසති.සැකකරු ඊයේ( 9) අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=r1405104</link>
    <topic>හේන්ස් ටින් 300ක් බගවන්තලාවෙන් අල්ලයි</topic>
    <author>අසේල කුරුළුවංශ</author>
    <content>වතුකරයේ පාසල් ළමුන් බහුල වශයෙන් භාවිතයට ඇබ්බැහි වී සිටින හේන්ස් නැමැති මත්ද්‍රව්‍ය අඩංගු ටින් 300ක් සමඟ පුද්ගලයින් තිදෙනකු බගවන්තලාව ප්‍රදේශයේදී හැටන් පොලීසියේ කොට්ඨාස දූෂණ මර්දන අංශය මගින් අත්අඩංගුවට ගෙන ඇත.වතුකරයට කොළඹ සිට හේන්ස් මත්ද්‍රව්‍ය බෙදාහරිනු ලබන බවට සැකකරන පුද්ගලයාද සැකකරුවන් අතර සිටින බව පොලීස් පරීක්ෂණ මගින් අනාවරණය වී තිබේ.මේ මත්ද්‍රව්‍ය ප්‍රවාහනය කිරීමට උපයෝගි කරගත් ත්‍රි‍රෝද රථයක්ද පොලීසිය විසින් අත්අඩංගුවට ගනු ලැබ ඇත.හේන්ස් මත්ද්‍රව්‍ය ග්රෑම් 10ක් අඩංගු ටින් එකක් රුපියල් 300.00 ක මුදලකට අළෙවි කෙරෙන අතර අත්අඩංගුවට ගත් හේන්ස් තොගයේ වටිනාකම රුපියල් 1500000.00 ක් පමණ වන බව පොලීසිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=r1405105</link>
    <topic>රතු කුරුස සභාපතිට එරෙහිවසාමාජිකයෝ උසාවි යති</topic>
    <author>කුරුණෑගල මධ්‍යම විශේෂ - ආරියපාල වංශතිලක</author>
    <content>රතු කුරුස ව්‍යවස්ථාවට පටහැනිව බලයේ රැඳී සිටිමින් වංචා දූෂණ, ළමා අපචාරවල නියැළී සිටිනවා යැයි කියනු ලබන කුරුණෑගල රතු කුරුස සංගමයේ සභාපතිවරයාට එරෙහිව හිටපු භාණ්ඩාගාරික බී. කේ. ජී. රෙජිනෝල්ඩ් මහතා ඇතුළු කමිටු සාමාජිකයින් පිරිසක් විසින් කුරුණෑගල දිස්ත්‍රික් උසාවියේ නඩු පවරා ඇත.නඩු අංක බී 906/2013 යටතේ මේ නඩුව ගොනුකර ඇත.සභාපතිවරයාට එරෙහිව තවත් නඩුවක් කුරුණෑගල නගරයේ ප්‍රසිද්ධ විදුහලක ඉගෙනුම ලැබූ පාසල් ශිෂ්‍යාවකට ශිෂ්‍යත්වයක් ලබා දෙන මුවාවෙන් කාර්යාලයට කැඳවා ඇයට අතවර කිරීමට එරෙහිව නඩුවක් කුරුණෑගල පොලිසියේ ළමා හා කාන්තා කාර්යාංශයේ පොලිස් පරීක්ෂක උදුලා දිසානායක මහත්මිය විසින් පවරා තිබේ. එය කුරුණෑගල මහේස්ත්‍රාත් අධිකරණයේ විභාග වෙමින් පවතී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=r1405106</link>
    <topic>අත්තනගල්ල ගම ගොඩනඟන්න එක්කෝටි 96 ලක්ෂයක්</topic>
    <author>අත්තනගල්ල විශේෂ ජයවීර සුගතපාල</author>
    <content>අත්තනගල්ල ප්‍රාදේශීය ලේකම් 2013 වැඩසටහන යටතේ ග්‍රාමසේවා මට්ටමින් ග්‍රාමීය ප්‍රජා සංවර්ධන ව්‍යාපෘති 669ක් ක්‍රියාත්මක කිරීම සඳහා රු. එක්කෝටි අනූහය ලක්ෂයක මුදලක් වැයකර ඇතැයි අත්තනගල්ල ප්‍රාදේශීය ලේකම් කාර්යාලයේ සැලසුම් අධ්‍යක්ෂිකා දිස්නා රණසිංහ මහත්මිය පවසයි.අඩු ආදායම් ලබන ජන කොටස්වල ජීවන තත්ත්වය ඉහළ නැංවීම, කෘෂිකාර්මික කටයුතුවලට අවශ්‍ය පාරවල්, ඒ. හා සම්බන්ධ කුඩා පාලම්, බෝක්කු ඉදිකිරීම සෞඛ්‍ය හා සනීපාරක්ෂක, සමාජ සුබසාධන ව්‍යාපෘති සහ සමාජ යටිතල පහසුකම් සංවර්ධනය සඳහා මේ මුදල් වැයකර ඇත.රේඛීය අමාත්‍යාංශ, පළාත් සභා විමධ්‍යගත, ආර්ථික සංවර්ධන යන මුදල් මූලාශ්‍ර මේ ව්‍යාපෘති සඳහා දායක කර ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=r1405107</link>
    <topic>අනඟ රැඟුම් පෑසිනමාහලේ ලොක්කා දැලේ</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>චිත්‍රපටියක් නැරැඹීම සඳහ රඹුක්කන නගරයේ සිනමාශාලාවකට පැමිණි ලාබාල පාසල් දැරියක රවටා ගෙන ගොස් දූෂණය කළ බවට සැකපිට අත්අඩංගුවට ගත් එම සිනමාහලේ කළමනාකරු හා තවත් සේවකයකු රක්ෂිත බන්ධනාගාරගත කෙරේ.මෙසේ දූෂණයට ලක්වූ දැරිය කෑගල්ල, අරන්දර ප්‍රදේශයේ පදිංචි 14 හැවිරිදි පාසල් ශිෂ්‍යාවකි. ඇය තමාගේ යෙහෙළියක සමඟ ඉකුත් පළමුවැනිදා චිත්‍රපටයක් නැරැඹීමේ අදහසින් කෑගල්ලට පැමිණ ඇතිඅතර, කෑගල්ලේදී තම යෙහෙළියගේ පෙම්වතා හමුවූ පසු ඔහු යෝජනා කර ඇත්තේ කෑගල්ලේ හඳුනන අය සිටින බැවින් රඹුක්කනට ගොස් චිත්‍රපටය නැරැඹීමටය.ඒ අනුව මොවුන් තිදෙනා රඹුක්කන නගරයේ පිහිටි “රිජන්ට්” සිනමාශාලාවේදී පස්වරු 2.30 දර්ශනය නරඹා ඇත. පෙම්වතුන් යුවළ සිනමාශාලාවේ උඩුමහලේ පිහිටි “බොක්ස්” වලට වී චිත්‍රපටය නැරඹූ අතර, දූෂණයට ලක්වූ දැරිය තනිවම “ඕ.ඩී.සී” පංතියේ හිඳ චිත්‍රපටය නරඹා තිබේ.මෙලෙස තනිවම චිත්‍රපටය නරඹන මේ දැරිය දුටු සිනමාශාලාවේ කළමනාකරු ඇයගෙන් තොරතුරු විමසා තිබෙන බවද, විවේකකාලයෙන් පසු චිත්‍රපටය ආරම්භවිමෙන් අනතුරුව සිනමාශාලාවේ සේවකයකු අත ඇගේ යහලුවන්ට උඩුමහලට පැමිණෙන ලෙස මේ දැරියට කී බව පවසා දැරිය රවටාගෙන සිනමාශාලාවේ උඩුමහලට ගෙන ගොස් ඇය දූෂණය කර ඇති බව අනාවරණය වේ.අත්අඩංගුවට ගත් රඹුක්කන රිජන්ට් සිනමාශාලාවේ කළමනාකරු කුරුුණෑගල, වැල්ලව පදිංචි ලොකුගම්හේවාගේ රසික දිල්හාන් (28) හා එහි සේවකයකු වන මන්නාරම, මඩුපාර පදිංචි කනගරත්නම් අල්ලින් රාජ් (19) යන අය මෙසේ රක්ෂිත බන්ධනාගාරගත කරනු ලැබූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=r1405108</link>
    <topic>කුරුණෑගල කෙසෙල්-ගස්ලබුමිල පහළට</topic>
    <author>පොල්ගහවෙල සමූහ</author>
    <content>මේ දිනවල කුරුණෑගලට බලපෑ ඇති වර්ෂාව හේතුවෙන් ඉදුණු කෙසෙල්වල හා ගස්ලබු මිල පහත වැටී ඇත.ඉදුණු ගස්ලබු කිලෝවක සිල්ලර මිල රුපියල් 20 දක්වා පහත වැටී තිබේ. එසේම ඉදුණ කෙසෙල් කිලෝවක සිල්ලර මිල ද රුපියල් 25 දක්වා පහත වැටී ඇත.පවතින වැසි තත්ත්වය හේතුවෙන් ගස්ලබු හා කෙසෙල් පලදාව ද වැඩි වී ඇතැයි ගොවීහු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=s1405101</link>
    <topic>ගුවන් හමුදාව පරදවා ෂෙයික් රසල් දිනයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ගුවන් හමුදා පාපන්දු කණ්ඩායම සහ බංග්ලාදේශයේ ෂෙයික් රසල් පිල අතර ඊයේ පැවැති තරගයෙන් ගෝල් 5-0ක ජයක් ෂෙයික් රසල් පිලට හිමිවිය.කොළඹ සුගතදාස ක්‍රීඩාංගණයේදී මේ තරගයට එක්වු ෂෙයික් රසල් පිල වෘත්තීය ක්‍රීඩකයන්ගෙන් සමන්විත වු බැවින් මුල සිටම ඉදිරියෙන් සිටියේය.ආසියානු පාපන්දු සම්මේලන සභාපතිවරයාගේ කුසලානය වෙනුවෙන් පැවැත්වෙන තරගාවලියට සුදුස්සන් තේරීම සඳහා මෙම තරගාවලිය රටවල් 4ක සහභාගිත්වයෙන් මේ දිනවල පැවැත්වේ.ඊයේ තරගයේදී ගුවන් හමුදා පිල පරාජය වු බැවින් ආසියානු පාපන්දු සම්මේලන සභාපතිවරයාගේ කුසලාන තරගාවලියට සුදුසුකම් ලබාගැනීමේ අවස්ථාව බොහෝ දුරට ඇහිරි ගියේය. ශ්‍රී ලංකා ගුවන් හමුදා පිල භූතානයේ උග්සේන් කණ්ඩායමට එරෙහිව මුහුණදුන් පළමු තරගයේදී ගෝල් 1-0කින් ජයග්‍රහණය වාර්තා කළේය.බංග්ලාදේශයේ ෂෙයික් රසල් පිල මුහුණදුන් පළමු තරගය ජය පරාජයෙන් තොරව නිමාකළ අතර ගුවන් හමුදාවට එරෙහි තරගයේදී වැඩි ගෝල් සංඛ්‍යාවක් වාර්තා කළ බැවින් ඉදිරි වටයට සුදුසුකම් ලබාගැනීමේ අවස්ථාව හිමිකරගෙන සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=s1405102</link>
    <topic>ආසියානු ෆයිව් නේෂන්ස් රගර්ශ්‍රී ලංකා - ජපාන තරගය අද</topic>
    <author> - ෆවුස්</author>
    <content>ආසියානු ෆයිව් නේෂන්ස් සුපිරි රටවල් පහේ 15 සාමාජික රගර් තරගාවලියේ ශ්‍රී ලංකාව මුහුණදෙන තුන්වැනි තරගය ජපානය සමග අද (10) ශ්‍රී ලංකා වේලාවෙන් පස්වරු 2.30ට ජපානයේ නගෝයා හී දී ආරම්භ වේ.ශ්‍රී ලංකා පිල තරගාවලියට එක්වී සිටින්නේ පාර්ලිමේන්තු මන්ත්‍රී නාමල් රාජපක්ෂ මහතාගේ නායකත්වයෙනි. ජාත්‍යන්තර අත්දැකීම් ලැබීමේ අරමුණින් යොවුන් ක්‍රීඩකයන් රැසකට අද තරගයේ දී අවස්ථාව උදාවනු ඇතැයි අපේක්ෂා කෙරේ.මෙවර තරගාවලියේ ශ්‍රී ලංකාව මුහුණදුන් පළමු තරගයෙන් දකුණු කොරියාව හමුවේ ලකුණු 59-3කින් ද, හොංකොං පිල හමුවේ ලකුණු 41-10කින් ද පරාජයට පත්වීය. දකුණු කොරියාව හමුවේ දැඩි පසුබෑමක් පෙන්නුම් කළ ද හොංකොං පිලට එරෙහිව ආක්‍රමණශීලී තරග රටාවක නිරතවීමට ශ්‍රී ලංකා පිල සමත්විය.වැඩි ලකුණු ප්‍රමාණයක් ලබා නොදී හොංකොං පිල සිය ග්‍රහණයේ තබා ගැනීමට ශ්‍රී ලංකා පිල සමත්වීය. අද තරගයේ දී ද ජපාන කණ්ඩායම හමුවේ ශ්‍රී ලංකාව සාර්ථක ලෙස ක්‍රීඩා කරනු ඇතැයි විචාරකයන් පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=s1405103</link>
    <topic>වොට්සන්ගෙන් කඩුලු ත්‍රිත්වයක්</topic>
    <author/>
    <content>සන්රයිසස් හයිද්‍රබාද් පිල සමග අහමද්බාද් හි පෙරේදා පැවැති තරගයේදී කඩුලු ත්‍රිත්වයක් දවාගැනීමට රාජස්ථාන් රෝයල් කණ්ඩායමේ නායක ෂේන් වොට්සන් සමත්විය.කෙසේ වෙතත් රාජස්ථාන් පිල මේ තරගය ලකුණු 32කින් පරාජයට පත්විය. සන්රයිසස් පිල පළමුව පන්දුවට පහරදෙමින් ලකුණු 134ක් රැස්කළ අතර පිළිතුරු ලෙස රාජස්ථාන් පිලට සියල්ලන් දැවී ලබාගත හැකිවුයේ ලකුණු 102ක් පමණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=s1405104</link>
    <topic>කල් ගිය පාපන්දු මහා සභාව 24 වැනිදා</topic>
    <author>ප්‍රින්ස් ගුණසේකර‍</author>
    <content>ශ්‍රී ලංකා පාපන්දු සම්මේලනයේ මහා සභා රැස්වීම ලබන 24වැනිදා පැවැත්වේ. පාපන්දු සම්මේලනයේ වාර්ෂික මහා සභාව මීට පෙර දිනක පැවැත්වීමට නියමිතව තිබු අතර අධිකරණ නි‍යෝගයකින් එය වැළැක්වුණි.පාපන්දු නිලධාරීන් කිහිප‍දෙනකු එක්ව අධිකරණ ඉදිරියේ ගොනුකළ නඩුවට සම්බන්ධ කරුණු මේ මහ සභා රැස්වීමේදී සාකච්ඡා ‍නොකිරීමට ශ්‍රී ලංකා පාපන්දු සම්මේලනය තීරණය කොට ඇතැයි වාර්තා වේ. ඒ අනුව ඉදිරියේදී සිදු කිරීමට නියමිතව තිබු පාපන්දු ව්‍යවස්ථා සංශෝධනය, නව පාපන්දු ලීග පිළිගැනීම ඇතුලු කරුණු කිහිපයක් මහ සභාවේදී සාකච්ඡා නොවේ.ශ්‍රී ලංකා පාපන්දු සම්මේලනයේ දැනට සිටින නිලධාරි මණ්ඩලයේ ධුර කාලය ලබන වසර දක්වා වලංගු වෙයි. පාපන්දු ක්‍රීඩාවේ දියුණුවට අදාළ යෝජනා කිහිපයක් පමණක් මේ මහ සභාවේදී සම්මත කිරීමට සුදානම් බව පාපන්දු සම්මේලන ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=s1405105</link>
    <topic>රාජකීය-ත්‍රිත්ව ‘බ්‍රැඩ්බි’ පළිහ රගර් තරගය අද</topic>
    <author>ෆවුස් මොහොමඩ්</author>
    <content>කොළඹ රාජකීය විදුහල සහ ත්‍රිත්ව විදුහල අතර වාර්ෂිකව පැවැත්වෙන 70 වැනි ඓතිහාසික ‘බ්‍රැඩ්බි’ පළිහ රගර් තරගයේ පළමු අදියර අද (10) පස්වරු රාජකීය විදුහල් ක්‍රීඩා සංකීර්ණයේ දී පැවැත්වේ.දේශීය පාසල් ක්‍රීඩා පිටියේ පැරැණිතම විදුහල් දෙකක් වන රාජකීය හා ත්‍රිත්ව විදුහල් අතර 1945දී පමණ ‘බ්‍රැඩ්බි’ පළිහ රගර් තරගය ආරම්භ වූ අතර පළමු තරගයේ ශූරයන්ට එවකට රාජකීය විදුහල්පතිවරයාව සිටි ඊ.එල්. බ්‍රැඩ්බි මහතා විසින් මේ පළිහ ප්‍රදානය කරනු ලැබීමෙන් වාර්ෂික බ්‍රැඩ්බි තරගයේ උපත සිදුවිය.එතෙක් මෙතෙක් පැවැති බ්‍රැඩ්බි තරග 69න් වැඩිම වාර ගණනක් පළිහට හිමිකම් කියනු ලැබුවේ ත්‍රිත්ව විදුහල විසිනි. ඔවුන් අවස්ථා 39ක දී බ්‍රැඩ්බි පළිහ දිනා ගත් අතර රාජකීය විදුහල අවස්ථා 30කදී බ්‍රැඩ්බි පළිහට හිමිකම් කීවේය.2011 වසරේ සිට පසුගිය වසර දක්වා පිට පිට වසර තුනක්ම බ්‍රැඩ්බි පළිහ දිනා ගැනීමට ත්‍රිත්ව විදුහල සමත්ව සිටින අතර මෙවර ත්‍රිත්ව විදුහල වෙතින් බ්‍රැඩ්බි පළිහ උදුරා ගැනීම රාජකීය විදුහල් ක්‍රීඩකයන්ගේ අරමුණය.තුන්වැනි වසරේ ක්‍රීඩකයකු වන නිම්ෂාන් ජයවර්ධන මෙවර රාජකීය විදුහල් පිල මෙහෙයවන අතර ත්‍රිත්ව විදුහල මෙහෙයවනු ලබන්නේ පසුගිය වසරේ දී බ්‍රැඩ්බි පළිහ දිනා ගැනීමට ත්‍රිත්ව විදුහල් පිලට නායකත්වය ලබා දුන් සිවුවැනි වසරේ ක්‍රීඩක තරිඳු රත්වත්ත විසිනි. මෙවර පාසල් ලීග් තරගාවලියේ දෙපිලම මෙතෙක් පැවැති තරග 4න් තරග 3ක් ජයගෙන සිටිති.දේශීය රගර් පිටියේ ප්‍රකට පුහුණුකරුවකු වන සනත් මාටිස් යටතේ රාජකීය විදුහල තරගබිමට පිවිසෙන අතර නවසීලන්ත ජාතික නීල් ෆුටීගේ පුහුණුකාරිත්වය යටතේ ත්‍රිත්ව විදුහල් පිල තරග බිමට එක්වේ.පසුගිය වසරේ පැවැති බ්‍රැඩ්බි තරගයේ පළමු අදියරේ ජය ත්‍රිත්ව විදුහල හිමිකර ගත් අතර දෙවැනි අදියරේ ජය හිමිවූයේ රාජකීය විදුහලටය. එහෙත් තරග 2දීම සමස්ත ලකුණු අනුව බ්‍රැඩ්බි පළිහ ත්‍රිත්ව විදුහල් පිලට අත්විය. මෙවර බ්‍රැඩ්බි පළිහ දෙවැනි අදියර ලබන 24වැනිදා පල්ලෙකැලේ පිටියේ දී පැවැත්වේ.රාජකීය විදුහල් කණ්ඩායම - නිම්ෂාන් ජයවර්ධන (නායක), ආකීල් ජමාල්දීන්, ආරෝෂ් එලිකේවෙල, ආකාශ් ඉද්දවෙල, අශෝක් විජේකුමාර්, අයේන්ද්‍ර සුබසිංහ, භානුක ගමගේ, චන්දුල ජයසුන්දර, ඩැනියෙල් ගුණසේකරම්, දෙවංක ජයකොඩි, දිනිත් ගුණවර්ධන, ගවේෂ් යාපා, ගයාල් ජයසිංහ, හරිත් ලොකුගමගේ, ඉෂ්ෆාක් නසීර්, කේෂාන් පීරිස්, මිනුර පුංචිහේවා, නඳුන් ජයවර්ධන, නිකිල ගුණධීර, පසිඳු පෙරේරා, ෂවුකත් ලාහීර්, සුපුන් වර්ණකුලසූරිය, තිවංක පෙරේරා, උමේෂ් මධුෂාන්, විනිත් ගුණවර්ධනත්‍රිත්ව විදුහල් කණ්ඩායම - තරිඳු රත්වත්ත (නායක), අනුරුද්ධ කරුණාතිලක, නෙත්මල් සකලසූරිය, සංඛ ඇතුල්ගම, නේදන් චිං, ශලීන්ද්‍ර අලහකෝන්, බුද්ධික දොඩම්තැන්න, පසිඳු හේමාල්, සුරේන් කරුණාතිලක, රාහුල් කරුණාතිලක, ඉමේෂ් රංගල, චමෝද් දිසානායක, නවීඩ් සෙනෙවිරත්න, උමේෂ් සමරසේකර, රංජිත් සමරසේකර, දුෂාන් පෙරේරා, නිපුන් අලහකෝන්, ඉසුරු රංගල, ගස්සාලි ඉස්මායිල්, සනුෂ්ක අබේවික්‍රම, නගීත රිදීමාලියද්ද, තුෂිල පෙරේරා, ශෙහාන් එලෝරි, රයන් වීරකෝන්, ලෝචන ගිරිහාගම, දිනුක් රත්වත්ත, රුක්ෂාන් සස්මින්, ට්‍රෙවීන් වීරසුරිය, සංචන ෂේක්, නිශාන් ඇන්තනී.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=s1405106</link>
    <topic>‘බ්‍රැඩ්බි’ තරගයේ විනිසුරු අර්බුදයක්</topic>
    <author>ෆවුස් මොහොමඩ්</author>
    <content>කොළඹ රාජකීය විදුහල සහ ත්‍රිත්ව විදුහල අතර අද පැවැත්වෙන සුප්‍රකට බ්‍රැඩ්බි රගර් තරගය සඳහා ඉහළ මට්ටමේ තීරකවරයකු පත් කරන්නැයි ඉල්ලා ශ්‍රී ලංකා පාසල් රගර් සංගමය හා රාජකීය විදුහල මගින් තරග තීරකවරුන්ගේ හා විනිසුරුවන්ගේ සංගමයට විරෝධතා දෙකක් ඉදිරිපත් වී ඇත.එබැවින් එහි ගුණාත්මකභාවය හා ජීවගුණය ආරක්ෂා කර ගැනීමට විශිෂ්ට පසුබිමක් සහිත තරග තීරකවරයකු යෙදවිය යුතු බව බොහෝ දෙනකුගේ අදහස වී තිබේ. එහෙත් අද පැවැත්වෙන තරගය සඳහා තරග තීරකවරුන්ගේ හා විනිසුරුවන්ගේ සංගමය මගින් යොදවා ඇති තීරකවරයා සම්බන්ධව ගැටලු සහගත තත්ත්වයන් පවතින බැවින් එය වෙනස් කරන ලෙස ඉල්ලා මේ විරෝධතාව ඉදිරිපත් කර ඇතැයි ආරංචි මාර්ග සඳහන් කරයි.අද තරගයට නම් කොට ඇති තීරකවරයා මෙවර පාසල් රගර් තරගවාරයේ විනිශ්වය කර ඇත්තේ තරග 2ක් පමණක් බවත්, ඔහු පසුගිය වසරේ පාසල් තරගවාරය අතරතුර දුර්වල විනිශ්වය සම්බන්ධව තරග තහනමකට පවා ලක්වූ අයකු බවත් කියැවේ.තරග තීරකවරුන්ගේ හා විනිසුරුවන්ගේ සංගමය මගින් යම්කිසි තරගයකට තීරකවරයකු පත්කිරීමට වෙනම කමිටුවක් පත් කර ඇත. එහෙත් ඉහත සඳහන් තරග තීරකවරයා අද පැවැත්වෙන බ්‍රැඩ්බි තරගයට නම් කර ඇත්තේ එම කමිටුවේ සාමාජිකයන් කීපදෙනකුට නොදන්වා බවට තරග තීරකවරුන්ගේ හා විනිසුරුවන්ගේ සංගමයේ සභාපති ඕවිල් ප්‍රනාන්දු මහතාට චෝදනා එල්ල වී ඇත.අද පැවැත්වෙන බ්‍රැඩ්බි තරගයට මෙන්ම පාසල් රගර් තරගාවලියේ සෙසු තරගවලට ද තීරකවරුන් පත්කිරීමේ සාකච්ඡාවට ප්‍රවීණ තරග තීරක ඩිල්රෝයි ප්‍රනාන්දු මහතා මෙන්ම පාසල් රගර් සංගමයේ නියෝජිතවරයා ද කැඳවා නැතැයි ආරංචි මාර්ග සඳහන් කරයි. සෙසු සාමාජික ටෝනි අමිත් මහතා රටින් බැහැරැව සිටින බැවින් මේ සඳහා අනිකුත් පාර්ශවයන් කැඳවීම සභාපතිගේ වගකීමක් බවටත්, එය පැහැර හරිමින් තම අවශ්‍යතාව මත පමණක් තරග තීරකවරුන් පත්කිරීම අනුමත කළ නොහැකි බවටත් පාර්ශව කීපයකින්ම ඕවිල් ප්‍රනාන්දු මහතාට දැඩි චෝදනා එල්ලවී තිබේ.මේ කරුණු මත තරග තීරකවරුන් පත්කිරීමේ කමිටුවෙන් ඩිල්රෝයි ප්‍රනාන්දු මහතා පෙරේදා ඉල්ලා අස්වීය. තීරකවරුන් පත්කිරීමේ දි තම සංගමයට නොදන්වා එය සිදුකිරීම සම්බන්ධව ශ්‍රී ලංකා පාසල් සංගමය ද තම විරුද්ධත්වය ප්‍රකාශ කර ඇතැයි එම සංගමයේ නියෝජිතවරයා ලෙස කමිටුවට එක්වී සිටින ගාමිණී සරච්චන්ද්‍ර මහතා ‘දිනමිණ’ට ප්‍රකාශ කළේය. පසුගිය වසරේ බ්‍රැඩ්බි තරගයේ පළමු අදියර සඳහා විදෙස් තරග තීරකවරයකුගේ සහාය ලබා ගත් අතර දෙවැනි අදියර විනිශ්වය කරනු ලැබුවේ ඩිල්රෝයි ප්‍රනාන්දු මහතා විසිනි.මේ වනවිට ඩිල්රෝයි ප්‍රනාන්දු මහතා තරග තීරකවරයකු ලෙස කටයුතු නොකරයි. ඉහළ මට්ටමේ තවත් තරග තීරකවරුන් දෙදෙනකුගේ දරුවන් අදාළ පාසල්වල අධ්‍යාපනය ලබන බැවින් ඔවුන් මේ තරගයට නම් කළ නොහැකි තත්ත්වයක් මතුවී ඇතැයි ද වාර්තා වේ. කෙසේ වෙතත් මේ සම්බන්ධව තීරණය කිරීමට තරග තීරකවරුන්ගේ හා විනිසුරුවන්ගේ සංගමයේ හදිසි රැස්වීමක් ඊයේ පැවැත්වීමට නියමිතව තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=s1405107</link>
    <topic>ආධුනික අයෝමය ශූරයා අද තෝරයි</topic>
    <author/>
    <content>ශ්‍රී ලංකා කායවර්ධන හා ශාරීරික යෝග්‍යතා සම්මේලනයේ පූර්ණ අධීක්ෂණය යටතේ පැවැත්වෙන ජාතික ආධුනික ‍අයෝමය ශූරයා (MR.NOVICE 2014) තේරීමේ තරග අද (10) දෙහිවල එස්.ද.එස් ජයසිංහ සමරු රඟහලේදී පැවැත්වේ.තරග පෙ.ව.8‍.00ට සිට ප.ව.4.00 දක්වා පැවැත්වීමට සැලසුම් කර ඇත. ප්‍රධාන ආරාධිතයන් ලෙස පාර්ලිමේන්තු මන්ත්‍රී දුමින්ද සිල්වා, නගරාධිපති ධනසිරි අමරතුංග යන මහත්වරුන් සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=s1405108</link>
    <topic>මාතලේ කොට්ඨාස ක්‍රීඩා අද-හෙට</topic>
    <author>මාතලේ දිසා විශේෂ</author>
    <content>මාතලේ දිස්ත්‍රික් අන්තර් ප්‍රාදේශීය ලේකම් කොට්ඨාස ක්‍රීඩා තරගාවලියේ වොලිබෝල්, නෙට්බෝල් හා මලල ක්‍රීඩා තරග අද (10) සහ හෙට (11) දෙදින මාතලේ බර්නාඩ් අලුවිහාරේ ක්‍රීඩාංගණයේදී පැවැත්වේ.මාතලේ දිසාවේ ප්‍රාදේශීය ලේකම් කොට්ඨාස 11 නියෝජනය කරමින් ක්‍රීඩක ක්‍රීඩිකාවන් දහසකට ආසන්න සංඛ්‍යාවක් මෙහිදී තරග වදිති.මාතලේ දිස්ත්‍රික් ක්‍රීඩා නිලධාරි නිමල් ශ්‍රී කොස්ගොල්ල මහතාගේ මෙහෙයවීම යටතේ දිස්ත්‍රික් ක්‍රීඩා අංශය මගින් තරගාවලිය සංවිධාන කෙරේ.තරගාවලියේ ප්‍රධාන ආරාධිතයා ලෙස ප්‍රවාහන නියෝජ්‍ය ඇමැති රෝහණ දිසානායක මහතා සහභාගි වන අතර මේ අවස්ථාවට මාතලේ දිසා ලේකම් හෙලන් ඒ. මීගස්මුල්ල මහත්මිය සහ පළාත් ක්‍රීඩා අධ්‍යක්ෂක පරාක්‍රම නිශ්ශංක මහතාද සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=s1405109</link>
    <topic>ශ්‍රී ලංකාවට පදක්කම් 12ක්</topic>
    <author>චින්තන වාසල බැංකොක් නුවර සිට...</author>
    <content>තායිලන්තයේ පැවැති විවෘත මලල ක්‍රීඩා උළෙලේදී ශ්‍රී ලංකා කණ්ඩායම පදක්කම් 12ක් දිනාගැනීමට සමත්විය. ඊට රන් 6ක්, රිදී 5හා ලෝකඩ පදක්කමක් ඇතුළත් විණි. තරගාවලියේ අවසාන දින‍ය වු ඊයේ නිලුකා රාජසේකර හා ඩබ්.කේ.එල්.ඒ.නිමාලි රන් පදක්කම් දිනාගැනීමට සමත්වු අතර ගයන්තිකා අබේරත්න, ඩී.එල්.සමරජීව, එරංද ප්‍රනාන්දු රිදී පදක්කම් දිනාගත්හ.මීටර් 5000 අවසන් තරගයට එක්වු නිලුකා රාජසේකර එම ඉසව්ව විනාඩි 17:18.24කින් නිමකරමින් රන් පදක්කම දිනාගත්තාය.මේ තරගාවලියේ නිලුකා දිනාගත් දෙවැනි රන් පදක්කම මෙය විය. ඩබ්.කේ.එල්.ඒ.නිමාලි මීටර් 800 ඉසව්ව විනාඩි 2:05.02කින් නිමකරමින් රන් පදක්කම දිනාගත් අතර එම ඉසව්වේ රිදී පදක්කම දිනාගැනීමට ගයන්තිකා අබේරත්න සමත්වුවාය.ඊයේ පැවැති අනෙක් තරගවලදී ඩි.එල්.සමරජීව මීටර් 5000 පිරිමි ඉසව්වේ රිදී පදක්කම (වි.15:6.53) හා එරංද ප්‍රනාන්දු තුම් පිම්ම ඉසව්වේදී මීටර් 15.98ක දුරක් වාර්තා කරමින් එහි රිදී පදක්කම දිනාගැනීමට සමත්වුහ.මේ අතර පෙරේදා පැවැති තරගවලින් මීටර් 200 හා මීටර් 400 ඉසව්වන්ගේ රන් පදක්කම් හිමිකර ගැනීමට චන්ද්‍රිකා සුභාෂිණි සමත්වුවාය. තරගාවලියේ තෙවැනි දිනයේ මේ දස්කම දැක්වු ඇය මීටර් 200 තරගය නිම කිරීමට තත්.24.03ක කාලයක් ගත කළාය. මීටර් 400 ඉසව්වේදී ඇය ජය ගත්තේ තත්.53.67ක කාලයක් වාර්තා කරමිනි.මීටර් 200 පිරිමි ඉසව්වෙන් තත්.21.35ක කාලයක් වාර්තා කරමින් එහි රන් පදක්කම දිනාගැනීමට අබ්දුල් රෂීඩ් රාජස්ඛාන් සමත්විය. පළමුවරට අන්තර්ජාතික මලල ක්‍රීඩා ශූරතාවලියකට සහභාගී වූ එච්.එම්.සලීම්ඩීන් මීටර් 400 පිරිමි ඉසව්වේ රිදී පදක්කම දිනාගත් අතර ඒ සඳහා ඔහුට තත්.48.21ක කාලයක් ගතවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=f1405101</link>
    <topic>ගොවිතැන අද හොඳ රැකියාවක්</topic>
    <author>සාකච්ඡා කෙළේ උදිත ගුණවර්ධන</author>
    <content>කෘෂිකර්ම ක්‍ෂේත්‍රයේ නවෝදය සඳහා ආණ්ඩුව ගෙන ඇති ක්‍රියා මාර්ග මොනවාද, එම ක්‍රියාමාර්ග මඟින් කෘෂිකර්මාන්තයේ වැඩි දියුණුව සැලැසී ඇත්තේ කෙසේ ද සහ තවත් කාලීන හා සමාජ කරුණු ගැන ඇමැති මහින්ද යාපා අබේවර්ධන මහතා සමඟ සිදුකළ සාකච්ඡාවකි මේ.* කෘෂිකර්මාන්තය ඉහළ නැංවූ බවට ආණ්ඩුව දිගින් දිගටම අදහස් පළ කළත් එම කර්මාන්තයේ ප්‍රමාණාත්මක වර්ධනයක් දක්නට නැතැයි ඇතැම් පාර්ශව අදහස් පළ කරනවා. මේ අදහසට ඔබ එකඟ ද?මේ අදහස්වල කිසිදු සත්‍යතාවක් හෝ පදනමක් නැහැ කියල මං මුලින්ම කියනවා. කෘෂි කර්මාන්තය මීට කලකට පෙර එදා වේල පිරිමසා ගැනීමටත්, යැපීමටත් පමණක් සීමා වූ දෙයක් පමණක් වෙලා තිබුණා. ඒත් අද එහෙම නොවෙයි, ගොවිතැන ගොවිකම ගෞරවනීය වෘත්තියක් විතරක් නොවෙයි, හොඳ ආදායමක් ලබා ගත හැකි රැකියාවක් බවටත් පත් වෙලා තිබෙනවා. අද තරුණ කණ්ඩායම් පවා ගොවිතැනට කෘෂිකර්මාන්තයට උනන්දුව දක්වන පිරිසක් බවට පත්වෙලා තිබෙනවා.මේ පරිවර්ත-නයට මුලික හේතුව වුණේ අන් දෙයක් නො-වෙයි, මහින්ද චින්තනය තුළ කෘෂි කර්මාන්තයට විශාල තැනක් හා පිළිගැනීමක් ලබා දීමයි. එපමණක් නොවෙයි, ගොවියාට සහ පාරිභෝගිකයාට මේ ආණ්ඩුව යටතේ විශාල වැඩපිළිවෙළක් ඇතිකර තිබෙනවා. මේ තත්ත්වය තුළ ගොවිතැනට නිසි තැනක් හෝ නිසි පිළිගැනීමක් ලබා දී නැහැ කියලා කිසිවකු කියනවා නම් ඒක ඉතාමත් වැරැදි අදහසක්.* ඔබ ගොවිතැනට කෘෂි කර්මාන්තයට ඉහළ පිළිගැනීමක් ලැබී ඇතැයි ප්‍රකාශ කළත්, ඒ තත්ත්වය තහවුරු කිරීමට ඇති සාධක මොනවා ද?අද වී කිලෝවකට ඉහළ වටිනාකමක් ලැබිලා තිබෙනවා. එදා රුපියල් දහයට පහළොවට නැතිනම් විස්සට අලෙවි වූ වී කිලෝවට අද ඉහළ සහතික මිලක් ලැබී තිබෙනවා. ඒ නිසා අද කෘෂිකර්මාන්තය කියන්නේ ආදායම් ලැබිය හැකි කර්මාන්තයක් බවට පත්වෙලා තිබෙනවා. ඒ ගොවිතැන පමණක් නොවෙයි, තේ කර්මාන්තය, රබර් කර්මාන්තය ඇතුළු සියලු කෘෂිකාර්මික අංශවලටත් එළවළු නිෂ්පාදකයාටත් හොඳ මූල්‍ය වාසියක් ලබා ගැනීමටත් හැකියාව ලැබී තිබෙනවා. මේ සියලු කරුණු සලකා බැලුවිට මහින්ද රාජපක්‍ෂ යුගයේ දී තමයි කෘෂිකර්මාන්තයට, ගොවිතැනට විශාලම ඉඩක් ලැබිලා තියෙන්නෙ කියලා ඉතාම පැහැදිලියි.* ඔබ වර්තමාන යුගය ගැන පමණක් කතා කරනවා. පසුගිය යුගයේ බලයේ සිටි ආණ්ඩු කෘෂිකර්මාන්තයට කිසිදු සේවයක් ඉටුකර නැතිද?එහෙම නොවෙයි, මේ ආණ්ඩුව තමයි විශාලම කාර්යභාරයක් සැලැසුම් සහගත වැඩපිළිවෙළක් ඇතිව කටයුතු කළේ. ඒ නිසා තමයි ගොවි ජනතාවගේ ආර්ථික තත්ත්වය ඉහළ නැංවීමට හැකියාව ලැබුණේ. එපමණක් නොවෙයි අද වී අතිරික්තයක් ඇතිවන තරමටම වී ගොවිතැනෙන් අද රට ස්වයංපෝෂිත වෙලා තිබෙනවා. ඒත් ඔබට මතක ඇති කාලයක් මෙරට සහල් ආනයනය කිරීමට පවා සිදු වුණා. එවැනි තත්ත්වයක සිට තමයි අද තත්ත්වයට කෘෂිකර්මය ඉහළ නැංවීමට අපට පුළුවන් වෙලා තිබෙන්නේ.ඇත්තෙන්ම ආණ්ඩුවක් විදිහට අප ඉතාමත් සතුටට පත් වෙනවා කෘෂි කර්මාන්තයෙන් ස්වයංපෝෂිත තත්ත්වයට රට පත් කිරීමට පුළුවන් වීම ගැන.* ඔබ කියන තරම් කෘෂිකර්මාන්තයට රජය ලබා දුන් අනුග්‍රහය කුමක් ද?ගොවීන්ට පොහොර සහනාධාරය ලබාදීම පමණක් ම වුණත් ගොවින්ට ලබා දුන් සුවිශේෂ සහනයක් විදිහට හඳුන්වාදීම වරදක් නොවෙයි. මීට පෙර කිසිදු ආණ්ඩුවක් මේ තරම් විශාල සහනයක් ගොවි ජනතාවට ලබා දුන්නේ නැහැ. ඒ ගැන ගොවි ජනතාව තුළ විශාල ගෞරවයක් හා ප්‍රසාදයක් තිබෙනවා. ඒ නිසා තමයි ඡන්ද ප්‍රතිඵල අනුවත් ගොවි ජනතාව නියෝජනය කරන ප්‍රදේ්ශවලින් ආණ්ඩුවට විශාල සහයෝගයක් ලැබුණේ.ඉදිරියට මේ සහයෝගය අපට නොවෙනස්ව ලැබෙනවා. ඒ ගැන අපට කිසිදු සැකයක් නැහැ. වී ගොවීන්ට පමණක් නොවෙයි. පොල් වගාකරුවන්ටත් සෙසු අංශ වෙතත් අඩු මිල ගණන් යටතේ පොහොර ලබාදීමට ආණ්ඩුව වැඩ කටයුතු සම්පාදනය කර තිබෙනවා.* එක්සත් ජාතික පක්‍ෂය ප්‍රමුඛ විපක්‍ෂය ජාතික මැතිවරණයක් ලබාදෙන ලෙස ඉල්ලීම් කරනවා. මේ ඉල්ලීමට ඉඩ ලබාදීමට ආණ්ඩුව සූදානම් ද?එජාපයට හෝ විපක්‍ෂයට අවශ්‍ය වෙලාවට මැතිවරණ ලබාදීමට බැහැ. මැතිවරණ කාල සටහන් අනුවයි මැතිවරණ පවත්වන්නේ. අපිට මැතිවරණයකට මුහුණ දීමටත් එම මැතිවරණ ජයග්‍රහණය කිරීමටත් පුළුවන්කම තිබෙනවා. පසුගිය පළාත් සභා මැතිවරණවලින් අපට විශිෂ්ට ජයග්‍රහණයක් ලබා ගැනීමට පුළුවන් වුණා. මේ ප්‍රතිඵල අප ලබාගත්තේ පළාත් සභා මැතිවරණයකින්. ජනාධිපතිවණයක දී හෝ මහ මැතිවරණයක දී අපට මීට වඩා හොඳ ඉහළ ප්‍රතිඵලයක් ලබා ගැනීමට පුළුවන් බව විශ්වාස යි.නියමිත කාලයේ දී ජනාධිපතිවරණයක් සහ මැතිවරණයක් පැවැත්වෙනවා. ඒ ගැන කිසිවකු ප්‍රශ්නයක් ඇති කර ගත යුතු නැහැ. අප එක්සත් ජාතික පක්‍ෂය කළ විදිහට මැතිවරණ සිතියම කිසිම මොහොතක හකුළන්නේ නැහැ.නියමිත කාලයට නියමිත වෙලාවට මැතිවරණ පවත්වනවා.ඇතැමුන් මැතිවරණයක් ඉක්මනින් ම දෙන්න කියලා ආණ්ඩුවට අභියෝග කර තිබුණා. මේ අයට මේ මොහොත දක්වා බැරිවෙලා තිබෙනවා තමන්ගේ පක්‍ෂය ඇතුළත සමඟිය තහවුරු කර ගැනීමට. නායකයාට විරුද්ධව නියෝජ්‍ය නායකයා කැරලි ගහනවා, නායකයාට මන්ත්‍රීවරු පහරදෙන්න උත්සාහ කරනවා. මේ විදිහේ අබල දුබල දේ්ශපාලන පක්‍ෂවලට ඉදිරියට යාමට තබා තම සිටිනා තැන හෝ ආරක්‍ෂා කර ගැනීමට ලැබුණොත් ඒක පුදුමයක්.ජනතා බලය ජනතා වරම තිබෙන්නේ මේ ආණ්ඩුවට යි. ඒ ගැන අප අතිශයෝක්තියෙන් කියන දෙයක් නොවෙයි. ආණ්ඩුවට ඇති ජනතා ආකර්ශනය තවමත් බිඳකුදු අඩුවෙලා නැහැ.* ප්‍රජාතන්ත්‍රවාදී මූල ධර්මවලට අභියෝග කරමින් විපක්‍ෂයේ මන්ත්‍රීවරුන්ගේ ක්‍රියාකාරකම්වලට බාධා එල්ල කරන බවට චෝදනා එල්ල වෙනවා. මේ ගැන ඔබේ අදහස පැහැදිලි කළ හැකි ද?විපක්‍ෂයේ මන්ත්‍රීවරුන්ට කිසිදු බලපෑමක් එල්ල වෙලා නැහැ. ඔවුන්ට නිදහසේ තම ක්‍රියාකාරකම් සිදු කරගෙන යාමට අවශ්‍ය පසුබිම ඇතිකර තිබෙනවා. අද හුදෙකලා සිදුවීමක් පමණක් ගෙන සමස්තයට විවේචනය කිරීම හොඳ දෙයක් නොවෙයි.අනෙක එජාපයට මේ වගේ දේවල් අරගෙන කතා කරන්න සදාචාරවත් අයිතියක් නැහැ. එදා ඔවුන්ට බලය තිබූ කාලයේ දී කටයුතු කළේ කොහොම ද කියලා මුළු රට ම දන්නවා. එහෙම තිබියදී තමයි එක්සත් ජාතික පක්‍ෂය ආණ්ඩුවට එරෙහිව එක් එක් විදිහේ චෝදනා එල්ල කරන්නේ.* ඌව පළාත් මැතිවරණය දේශපාලන කරළියේ විශේෂ මැතිවරණයක් ලෙසයි දේ්ශපාලන විශ්ලේෂකයන් අදහස් පළ කරන්නේ. මේ ගැන ඔබේ මතය පැහැදිලි කළ හැකි ද?මම නම් එහෙම විශේෂත්වයක් මේ මැතිවරණය තුළ දකින්නේ නැහැ. ඌව කියන්නේ අපට ඉතාමත් වාසිදායක ප්‍රදේශයක්. ඒ නිසා අපට පහසුවෙන්ම ඌව පළාත් සභා මැතිවරණය ජයග්‍රහණය කිරීමට පුළුවන්.මේ පළාත තුළ අප ආණ්ඩුවක් විදිහට විශාල කාර්ය භාරයක් ඉටුකර තිබෙනවා. සංවර්ධනය පුළුල් කර තිබෙනවා. ඒ ගැන අපට සතුටක් තිබෙනවා වගේම ජනතාවටත් මේ ආණ්ඩුව ගැන විශාල ප්‍රසාදයක් තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=f1405102</link>
    <topic>ඒ නිහඬතාවේ මහා හඬක් තිබිණි</topic>
    <author>සටහන නිලුකා ඩී. තිලකරත්න</author>
    <content>නැවුම් බවක් පුරෝගෙන උදාවුණු අලුත් අවුරුද්දට සිංහල හින්දු හැමෝම ලහි ලහියේ සූදානම් වුණා. දොර දොර රඹ කැන් සුවඳ විහිද ගියා. කැවුම් කොකිස් තෙල් හැළියේ නටන්න වුණා. මලින්, ඵලින් බර ගහ කොළ මැද්දේ ඉඳගෙන කොහා අලුත් අවුරුද්ද ගැන තොරතුරු කිව්වා. මේ ආරංචිය අපූරු අලුත් අවුරුදු උත්සවයක් ගැන.මේ සොඳුරු අසිරිය අපි ඇහෙන් දකිනවා, ශ්‍රවණය කරනවා, ඒ ගැන ප්‍රහර්ශයෙන් කතාවට වැටෙනවා. එහෙත් මේ අලුත් අවුරුදු අසිරිය පිළිබඳ මාත්‍රයක් ඔවුන් හඳුනා ගන්නේ සුවඳින්, ඇතමකු ඒ ඇසීමෙන් නොව දැකීමෙන්. මේ නැවුම් වෙනසෙහි අපූර්වත්වය බෙදා හදා ගත්තේ් සාත්වික අභිනයෙන්. ඇඟිලි තුඩු මතින් විදින වචන සමූහයෙන්. මේ අපූරු සහෘදයෝ අපේම කොටසක් බව කොහා විස්තර කරනවා.ඇහැළ ගහේ එල්ලී වැටෙන මල් කෙමි මැද්දේ ඉඳගෙන කොහා මේ අවුරුදු උත්සවය නැරැඹුවා. ස්ථානය අනුරාධපුර අඳ ගොළු බිහිරි පාසල. හරියට ම පොලිසිය ළඟ. උතුරු මැද පළාතේ ශ්‍රවණාබාධිත වූවන්ගේ සංගමය හා ආබාධ සහිත කාන්තාවන් ගේ සංගමයේ සහයෝගයෙන් මෙය සංවිධානය කොට තිබුණා.තුන්සීයකට වැඩි ශ්‍රව්‍යාබාධිත සහෘදයෝ සහභාගී වී සිටියා.සුපුරුදු පරිදි තරගකරුවෝ ලක ලැහැස්තිව පෝලිම් ගැසුණා. හැමෝම උණුසුම් හැඟීමෙන් එක්ව හුන් බව එකිනෙකාගේ මුහුණුවලින් පෙනෙන්නට තිබුණා. මේ තරගය ගම හරහා දිවීමයි. තැනෙක කොට්ට පොර තරගයක්. තැනෙක බාධක දිවීම, එහෙත් මේ සියල්ලෙම සුවිශේෂීත්වයක් දක්නට තිබුණා.මොකද හැම තරගයක් ම ආරම්භ විය යුත්තේ ආරම්භක සංඥාවලින්. ඒවා බොහෝම ශබ්ද යි. එහෙත් මේ අවුරුදු උත්සවය පුරාවටම භාවිත සංඥාව නිහඬයි. මේ නිහඬ අණ දීම් ප්‍රබලව ඔවුන්ගේ තරගකාරී හැඟීම් ඇවිස්සූ බව පේන්න තිබුණා. ඔවුන් ඒ අණට අවනත වුණා. නියම ලෙස තරග ආරම්භ කිරීමත් අදාළ නීති රීතීන් ට යටත්ව තරග වැදීමටත් මේ සහෘද තරග කරුවන්ට හැකි වුණා.කොට්ට පොර තරගය මේ තරග අතර කාගෙත් අවධානය දිනාගත්තා. දරා ගැනීම, ඉදිරිපත්වීම මැද උණුසුම් තරගයක් මවා තිබුණා. එහෙත් ඒ හැම තරගයක දීම කණ්ඩායම් සිය සහයෝගය එකිනෙකා වෙත ලබා දෙන්නට තරම් හෘදයංගම වුණා. උත්සවයේ ඉසව් අතර කැපී පෙනුණේ සුවිශේෂී අංගය අවුරුදු කුමාරිය තේරීම යි. රජරට ඈත දුර මේ සොඳුරු අවුරුදු කුමාරියන් ගැමි කමත්, අව්‍යාජත්වයත්, තරුණ්‍යයේ සුන්දරත්වයත් දරා හිටියා. ඒ සුන්දරත්වය හොරැහින් බලාගෙන හිටි සැඟවුණු අමුත්තට ඇහැළ ගහේ ඇහැල මල් ඒ තරම් සුන්දර නෑ කියලා හිතෙන්න ඇති.ඒ නිසාම කොහෝ කියල ඔවුන් වෙනුවෙන් ලස්සන සිංදුවක් කියන්නත් අමතක කළේ නෑ.දෑගිලි තුඩු අගින් ඔවුන් තම තමන් ගැන හෙළි කළා. දක්‍ෂතා ඉදිරිපත් කළා. තවත් විටෙක මෙතෙක් ඔවුන් වෙනුවෙන් පැවැත්වූ හොඳම අවුරුදු උත්සවය මේ යැයි වර්ණනා කළා. ඔවුන්ව මෙලෙස ඇගයූ ඉහළම අවස්ථාවක් ලෙස අදහස් පළ කළා.ඕනෑම අවුරුදු උත්සවයක ඇත්තේ නා නා විධ ජය ඝෝෂා ය. ඒ ඒ තැන්හි පැවැත්වෙන ඉසව් වටා රොක්ව තරගකරුවන්ට දිරි දෙන්නේ කෑ කෝ ගසමින්.එහෙත් මේ අවුරුදු උත්සවය ආරම්භයේ සිට අවසානය දක්වා ම නිහඬ යි. එනිසාම මෙය අපූරු අවුරුදු උත්සවයක් බව නොකියමනා ය. සහභාගි වූවෝ ඊට සාක්‍ෂියි. එහෙත් උණුසුම් හැඟුමේ, උද්යෝගයේ, ප්‍රීතියේ, ජයග්‍රාහී හැඟීමේ අඩුවක් නැත. පරාජය බාර ගැනීමේ, සහයෝගය පැතිරවීමේ අඩුවක් නෑ. කඹ ඇදීම ඊට හොඳම සාක්‍ෂියක්. ප්‍රතිවිරුද්ධ තරගකරුවෝ දෙපිල බෙදී සිය පිල වෙනුවෙන් දහඩිය හෙළමින් තරග කළා.ආබාධ සහිත කාන්තාවන් ගේ සංවිධානයේ සභාපතිනි එන්. ජී. කමලාවතී මහත්මිය පවසන්නේ සියල්ලන් කෙරෙන් කිසිදු වෙනසක්, ඉදිරිපත් වීමේ දී නොදුුටු බව යි. ඇස්, කන්, නාසා හොඳින් ඇති අයට වඩා ඔවුන් ඉදිරිගාමීත්වයක් පළ කළ බව ඇගේ අදහස යි. එසේ ම මේ දෙපිරිස කිසිදු වෙනසක් නොකොට එකම වේදිකාව අවුරුදු තරග සඳහා යෙදවීම කළ හැකි බව ඈ විශේෂයෙන් සඳහන් කරන්නී ය.ශ්‍රව්‍යාබාධිත සහෘදයන් උදෙසා පැවැති සොඳුරු අවුරුදු උත්සවයට සුවිශේෂී දායකත්වයක් ලබා දෙමින් තෑගි භෝග රැගෙන ආවේ උතුරු මැද පළාත් මහ ඇමැති එස්. එම්. රංජිත් සමරකෝන් මහතා යි. එහිදී පළාත් මහ ඇමැතිතුමාගේ පුද්ගලික ලේකම් එන්. ඒ. ශාන්ති චන්ද්‍රසේන මහත්මිය දැවැන්ත ශක්තියක් සැපයූ බව අමතක කරන්නම බැහැ. සමාජයේ අපේම දූ දරුවන් සමග එක්සිත්ව සතුට බෙදා දිය යුතු බවක් ඔවුන්ගේ ජීවිත ආලෝකය පිණිස එය හේතුවන බවත් ඇයගේ අදහස වුණා.ගොම්මන් අඳුර වැටෙන්නට ඔන්න මෙන්න තිබියදී අවුරුදු උත්සවයේ කටයුතු නිමාව ගෙන තිබුණා. එහෙත් සැඟවුණු අමුත්තා ඇහැළ ගස් දෙබලට වී සිටියේ අහසට නැගෙන්නට අමතක වූවා වගේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=f1405103</link>
    <topic>බක්මහ බගව්වෙන් පසුව එන බක්මහ අකුණු...</topic>
    <author>සඳරුවන් ලොකුහේවා</author>
    <content>මේ ගොවී යන්නේ බක් මහේ බගව්ව ය. ඉර දෙයියා මීන රාශියේ ඉඳලා මේෂ රාශියට වඩම්මවන බක්මහ කෝණ මාසය නමින් ද ගැමියෝ හඳුන්වති. කෝණ මාසේ කියන්නේ මීන රාශියේ කොණට ය.සූර්යා පෘථිවිය වටා ගමන් වාරයක් අවසන් කර ඒ ගමන් මගේ කොණට පැමිණීම මේ අන්දමට කෝණ මාසය වී ඇත. සූර්යා පෘථිවිය වටා යන දීර්ඝ ගමනේ දී එක්ගමන් වාරයක් අවසාන කරන මේ කාල පරාශය කෝණම නමින් හැඳින්වීමට ද ගැමියෝ පුරුදු ව සිටිති.එම කාල සීමාව තුළදී සූර්යා පෘථිවියට ලම්බකව හෙවත් කිට්ටුවෙන් පිහිටීම, හෙවත් ඉද්දගැහුවක් මෙන් පිහිටීම අර්ථවත් කරමින් (අවුරු+ඉද්ද) අවුරුද්ද යන වචනය නිර්මාණය වී ඇත. මේ අන්දමට හිරු ඉද්ද ගැසුවාක් මෙන් කෙළින් ම පෑයී ම නිසා ඇතිවන දැඩි උෂ්ණත්වය ඉවසා දරාගත නොහැකි තරම් වේ. පරිසරය උණුසුම් කරමින් ගතට දැඩි වෙහෙසක් ගෙන දෙන බක්මහේ හිරු එළිය හෙවත් සූර්ය රශ්මිය ගැමියා හඳුන්වන්නේ බක්මහ බගව්ව යනුවෙනි.බක්මහ බගව්වෙන් එතෙක් කාලයක් තෙත බරිත ව තිබූ මඩ රිති කුණුකසළ වියළී පරිසරය පිරිසුදු ‍ වේ. ඒ සොබා දහමෙන් මිනිසාට ලැබුණු දායාදයකි. එසේ පොළොව වියළී ගියායින් පසුව බක්මහේ හරි අඩක් ගෙවී යද්දී... හවස් කොරේ ‘කෝඩි හුළං’ හමමින් අකුණු ගහමින් වැසි වසින්නට පටන් ගනියි. මේ වැහි ඒ තරම්ම තද වැහි නොවේ. සුළං ද මහ හුළං හමන්ට පෙර පුරුදු වෙන්ට හමන කෝඩි හුළං ය.යන්තම් හමන කෝඩි හුළඟත් එක්ක බක්මහේ බගව්ව මැකෙන්ට වහින්නේ තද වැහි නොවුණ ද වහින්ට පෙර ගහන අකුණු නම් සක්වල ගලක් පෙරළා දමන තරම් සැඩ පරුෂ ය. බක්මහට ගහන අකුණුවල සැරට කම්මලේ ඉන්න බල්ලොත් බය බිරාන්ත වෙන බව දන්නේ කම්මලේ නයිදේ විතර ය. ඒත් බක්මහට අකුණු ගහන කොට අඬමින් ඉන්න කිරිසප්පයෝ ගොර්බිල්ලාට බියේ අම්මාගේ තනගෙඩි අස්සේ මුහුණු හොවාගෙන නහද්දේ ගුළිවෙති.බක්මහේ බගව්වට කැලේ කෝන් ගස්වල කොළ වියළී ගොස් හැළේ. බක්මහේ අකුණුත් එක්ක වහින වැස්සට හැළී තිබුණ කෝන් කොළත් අනෙකුත් කොළජාතිත් වැහි වතුරෙන් සේදී යයි. ඒ හින්දා කැලෑගම්මානවල ඇත්තෝ මේ වහින වැස්ස හඳුන්වන්නේ “කෝන් කොළ වතුරේ යන වැස්ස” නමිනි. දැන් වහින වැස්සට සේදීයාමට කෝන්කොළ හෝ වෙනත් කොළ ජාති නැති නිසාවෙන් සේදී යන්නේ පස් කඳුය; බක්මහට අකුණු ගහනවා වගේ මහා මාර්ගවල නාය යන්නේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>10</day>
    </date>
    <link>http://www.dinamina.lk/2014/05/10/_art.asp?fn=f1405104</link>
    <topic>නැතුවම බැරි වුණත් පරිස්සමෙන්</topic>
    <author>සටහන-රජිතා හේරත් ජනසන්නිවේදන අධ්‍යයන අංශය කැලණිය විශ්වවිද්‍යාලය</author>
    <content>ජංගම දුරකථනය වර්තමානයේදී ජනතා ආකර්ශනය ලබාගෙන තිබෙන කෙළි භාණ්ඩයක් මෙනි. නමුත් ඒ පිළිබඳව ජනතාව සතු දැනුම ප්‍රමාණවත් නොවේ. එබැවින් ජංගම දුරකථන පරිහරණය කිරීමේදී පාරිභෝගිකයන් විසින් දැනගත යුතු කරුණු රැසකි. වර්තමානයේදී ජංගම දුරකථනය සුඛෝපභෝගී භාණ්ඩයකින් බැහැරව ජනතාවගේ ප්‍රාථමික අවශ්‍යතා සපුරන සාමාන්‍ය දෙයකි. ජංගම දුරකථන ලංකාවට පැමිණි ආරම්භක කාලවකවානුවේදී දුරකථනයක් රුපියල් ලක්ෂයක් පමණ ද, ලබාගන්නා ඇමතුමකට රු. 10 ක් පමණ ද විය. පසු කාලීනව තරගකාරීත්වයත් සමඟ දුරකථනය සාමාන්‍ය මෙවලමක් බවට පත් විය.දුරකථන සමාගම් බොහෝ ප්‍රමාණයක් ඇමතුම් සේවාවන් ලබා දීමට කටයුතු කරන ලදී. වර්තමානයේදී රු. 2.00 ක් පමණ අවම මුදලකට ඇමතුම් ලබාගත හැකි ය. එය මෙම කාලයේදී ජංගම දුරකථන සම්බන්ධයෙන් සිදු වූ නව්‍යතාවයයි. තරගකාරී වෙළෙඳපළ නිසා මෙලෙස මිල පහත වැටීම් සිදු වේ. විදුලි සංදේශ නියාමන කොමිසන් සභාව විසින් සියලුම දුරකථන සමාගම් සඳහා බලපත්‍ර ලබා දෙයි.ඕනෑම පාරිභෝගිකයෙක් ජංගම දුරකථනයක් මිලදී ගත යුත්තේ විදුලි සංදේශ නියාමන කොමිසන් සභාවේ අනුමත ආයතනයකින් පමණි. ජංගම දුරකථන අලෙවි කරන ආයතන සඳහා වෙළෙඳපළ බලපත්‍රයක් ආයතනය මඟින් ලබා දිය යුතු වන අතර එය ප්‍රදර්ශනය කිරීම එම දුරකථන අලෙවිසල් හිමියන්ගේ වගකීමකි. එමෙන්ම ජංගම දුරකථනය අඩංගු ඇසුරුමෙහි විදුලි සංදේශ නියාමන කොමිසම විසින් අනුමත කරන ලද්දක් බවට සඳහන් කර ඇත. එයින් ද පාරිභෝගිකයාට සෑහීමකට පත් වීමට නොහැකි නම් එම ඇසුරුමේම IMIE අංකය සඳහන් කර තිබේ.තමා ළඟ තිබෙන ඕනෑම දුරකථනයකින් IMIE ලෙස සඳහන් කර හිස්තැනක් තබා මිලදී ගැනීමට සූදානම් වන දුරකථනය සහිත ඇසුරුමෙහි තිබෙන IMIE අංකය සඳහන් කර 1909 ට කෙටි පණිවිඩයක් යැවිය හැක. තත්පර කිහිපයක් තුළ ඔබට ස්වයංක්‍රීයව ප්‍රතිචාරයක් ලැබෙනු ඇත. එවිට අනුමත කරන ලද දුරකථනයක් නම් එසැණින් දුරකථනයට අනුමත කළ දුරකථනයක් බවට කෙටි පණිවිඩයක් ලැබේ.IMIE අංකය යනු International Mobile Equipment Identification යන්නෙහි කෙටි යෙදුම වේ. එකම ජාතික හැඳුනුම්පත් අංකයක් තවත් අයෙක්ට තිබිය නොහැක. IMIE අංකය යනු දුරකථනයේ අනන්‍යතාව තහවුරු කරන සාධකයයි. මෙය අන්තර්ජාතික වශයෙන් පිළිගත් දෙයකි.ජංගම දුරකථන සහ චන්ද්‍රිකා දුරකථන ආදී සෑම දුරකථනයකම එයටම වෙන්වූ IMIE අංකයක් තිබේ. මෙම IMIE අංකය දුරකථනයේ බැටරිය ගැලවූ පසු දැකගත හැක. නැතිනම් *#06# ඇමතීමෙන් ලබාගත හැක.IMIE අංකයේ ඇති වැදගත්කම වන්නේ එම අංකය දැන සිටීමෙන් දුරකථනය නැති වූ අවස්ථාවක නීතිමය පියවර ගැනීමට එය බොහෝ ප්‍රයෝජනවත් වේ. එමෙන්ම එවැනි අවස්ථාවක ආයතන සඳහා IMIE අංකය ලබා දී දුරකථනය අක්‍රීය කළ හැක. එම දුරකථන ය ශ්‍රී ලංකාවට නීත්‍යානුකූල ලෙස ආනයනය කළ ව්‍යාජ එකක් නොවේ නම් “Registered IMIE &amp;lt; ඔබගේ IMIE අංකය TRC Reference No: TRCxx/xx ..xx/xx ..xx/xx..xx” වැනි SMS එකක් ඔබට ලැබෙනු ඇත. ඇතැම් විට එය නීත්‍යානුකූල ලෙස ආනයනය කළ ද ආනයනකරු විසින් ගෙන්වූ © ඔබ අංක 15 කින් අංකය නිවැරැදිව ඇතුළත් නොකළේ නම් Invalid IMIE..... වැනි SMS එකක් ලැබෙනු ඇත.නිවැරැදිව IMIE අංකය ඇතුළත් කොට නැවැත උත්සහ කළ හැකිය. අස්ථානගත වූ ජංගම දුරකථන පිළිබඳ පැමිණිලි කරන ආකාරය ගැන අවබෝධයක් තිබීම වැදගත්ය. මහජනතාවගේ අස්ථානගත වූ හෝ සොරකම් කරන ලද හෝ නැති වූ හෝ ජංගම දුරකථන නැවැත සොයා ගැනීම සඳහා තොරතුරු ලබාදීමේ වැඩපිළිවෙළක් ද මේ වන විට කොමිෂන් සභාව මඟින් ආරම්භ කර ඇත. මෙම වැඩපිළිවෙළ යටතේ තොරතුරු ලබාගැනීම සඳහා අනුගමනය කළ යුතු ක්‍රියා පිළිවෙළ පහත දැක්වේ.1. ප්‍රථමයෙන් දුරකථනයේ හිමිකරු විසින් දුරකථනය අස්ථානගත වූ බවට හෝ සොරකම් කරන ලද බවට හෝ පොලිසියට පැමිණිල්ලක් සටහන් කර තිබිය යුතුයි.2. පොලිස් පැමිණිල්ලේ පිටපත සහ ජාතික හැඳුනුම්පතේ පිටපතක් ද සමඟ දුරකථනයේ IMIE අංකය අස්ථාන ගත වූ දිනය, භාවිතා කළ දුරකථන අංකය ආදිය සටහන් කරන ලද ඉල්ලීමේ ලිපියක් දුරකථනය අස්ථාන ගත වී දින 14 ක් තුළ කොමිෂන් සභාව වෙත යොමු කළ යුතුයි.ජංගම දුරකථනයක් අස්ථානගත වූ විගස එම දුරකථන සම්බන්ධතාව අදාළ සමාගමට දැනුම් දී විසන්ධි කළ යුතුයි. ඔබගේ දුරකථන සම්බන්ධතාව වෙනත් පාර්ශ්වයක් විසින් අයථා ලෙස භාවිතා කිරීමෙන් ඔබ වෙත ඇතිවිය හැකි ගැටලු සහගත තත්ත්වයන් වළක්වා ගැනීම සඳහා එය වැදගත් වේ. වැඩිපුර තොරතුරු ලබාගැනීම සඳහා 1900 ක්ෂණික විමසීම් සිදු කළ හැක. ජංගම දුරකථනය භාවිතා කිරීමේදී අනුගමනය කළ යුතු පිළිවෙත් රැසකි.l හැකි සෑම අවස්ථාවකදීම ජංගම දුරකථනය වෙනුවට රැහැන් සහිත දුරකථනය භාවිතා කරන්න.l හැකි සෑම අවස්ථාවකදීම ඇමතුම් වෙනුවට කෙටි පණිවිඩ භාවිතා කරන්න.l ජංගම දුරකථනයක් ක්‍රියාත්මක කිරීමේදී වඩාත් ආරක්ෂාකාරී ක්‍රමය වන්නේ එහි ස්පීකරය ක්‍රියාත්මක කර ඇමතුම් ලබා ගැනීමයි.l ඇමතුම් ලබාගැනීමේදී කනට තරමක් ඈතින් ජංගම දුරකථනය තබාගැනීම වඩා ප්‍රවේශම්කාරී වෙයි. ඔබේ මාපට ඇඟිල්ල දුරකථනය සහ කන අතර තබා ගැනීම වැදගත් වේ.l ඇමතුමක් ලබාගැනීමේදී ඔබේ දකුණු කනෙන් නොව වම් කනින් ශ්‍රවණය කරන්න.l ජංගම දුරකථනයේ බැටරියේ බලය අවම වන අවස්ථාවලදී දුරකථනය භාවිත කිරීමෙන් වළකින්න. මේ අවස්ථාවේදී ද වැඩි විකිරණ ප්‍රමාණයක් දුරකථනය මඟින් නිකුත් කරනු ඇත.l ළමයින්ගෙන් සහ ගර්භනී මාතාවන්ගෙන් අඩුම තරමින් අඩි 2 ක් වත් දුරකින් ජංගම දුරකථනය තබන්න.l ක්‍රියාත්මක වෙමින් පවතින ජංගම දුරකථනයක් වැඩි වේලාවක් ඔබේ සිරුරට සමීප වන සේ තබා නොගන්න. නොවැළැක්විය හැකි ලෙස එසේ තබාගන්නට සිදුවෙනවා නම් අඩුම තරමේ දුරකථනයේ තරංග ග්‍රහණය කර ගන්නා ඇන්ටනාව තම සිරුර දෙසට නොව ප්‍රතිවිරුද්ධ දිසාවට දිසාගත වන සේ තබාගන්න.l අනවශ්‍ය වේලාවල්වලදී ජංගම දුරකථනය අක්‍රීය කර තබන්න.l සංඥා දුර්වල අවස්ථාවලදී කිසි විටෙකවත් ජංගම දුරකථනයකින් ඇමතුම් ලබාගැනීමෙන් වළකින්න.l දුම්රියක්, බස් රථයක්, ගුවන් යානයක් හෝ වෙනත් යම් වාහනයක් තුළදී හෝ සෝපානයක් තුළදී ජංගම දුරකථනයකින් ඇමතුම් ලබාගැනීම සිදු නොකරන්න. ලෝහ ආවරණයක් තුළදී ජංගම දුරකථනයෙන් විකිරණ වැඩි ප්‍රමාණයක් නිකුත් කරනු ලබයි.l නිවසේ සිටින අවස්ථාවලදී ජංගම දුරකථනය අක්‍රීය කර ගෘහස්ථ රැහැන් සහිත දුරකථනයක් භාවිත කරන්න.l රැහැන් සහිත දුරකථනවලට සම්බන්ධ කර තිබෙන රැහැන් රහිත දුරකථන භාවිත නොකරන්න.l ඒවායින්ද ජංගම දුරකථනවලින් නිකුත් කෙරෙන ප්‍රමාණයකින්ම විකිරණ පිට කෙරෙන බව සැලකිල්ලට ගන්න.l ජංගම දුරකථනය ආරෝපණය ගැන්වෙමින් තිබියදී ඇමතුම් ලබාගැනීමෙන් වළකින්න.l ජංගම දුරකථන රැගෙන යාම සඳහා ලෝහ මිශ්‍ර ආවරණයක් බෑගයක් භාවිත නොකරන්න.l දුරකථනය හා සංඥා කුළුන අතර සම්බන්ධතාවන්ට බාධකයන් ඇති අවස්ථාවලදී ඔබේ දුරකථනයෙන් වැඩි විකිරණ ප්‍රමාණයක් නිකුත් කෙරෙනු ඇත. (විශේෂයෙන් අපේ රටේ උදවිය ජංගම දුරකථනය සාක්කුවේ හෝ අත් බෑගයේ දමා යන විට ඒවායේ තිබෙන කාසි මුදල් හෝ යතුරු කැරලි වැනි දේවල් නිසාවෙන් ද මෙම තත්ත්වයම ඇතිවිය හැක.)l ගර්භණී සමයේ මුල් මාස 06 තුළදී ජංගම දුරකථන හා රැහැන් රහිත උපාංගවලින් කළලයට තදින්ම හානි සිදුවන බව සොයාගෙන තිබෙන බැවින් එකී සමය තුළ දැඩි අවධානයකින් පසුවීම වැදගත් වේ.l ඔබේ නිවෙස් වයර්ලස් රවුටරයක් තිබෙනවා නම් එය පවුලේ සාමාජිකයන් නිතර නොගැවසෙන කාමරයක තබන්න.l කිසි විටෙකත් ඔබේ නිදන කාමරය තුළ ජංගම දුරකථන, පරිගණක රවුටර රැහැන් රහිත අන්තර්ජාල සම්බන්ධතා ක්‍රියාත්මක අවස්ථාවේ නොතබන්න. රාත්‍රී කාලයේදී ඒවා අක්‍රීය කර තබන්න. මෙවැනි පූර්වාරක්ෂණ ක්‍රම පිළිබඳ නොසලකා දවස පුරාම ජංගම දුරකථනය තම ශරීරයේම කොටසක් සේ සලකා කටයුතු කොට හෙට දිනයේ අවදි වීම සඳහා ද ජංගම දුරකථනයේම එලාම් එක තබා පිරිත් හෝ සිංදු ද දමා ජංගම දුරකථනයට තුරුළුව නිදාගන්නා මෙරට ඇත්තන් තම වටිනා කියන පුරුෂ බීජ, ස්ත්‍රී බීජ තම කුස හොත් නූපන් දරුවන් මෙන්ම තම සිරුරේ අතිශයින්ම වැදගත් ඉන්ද්‍රියන් ද ක්ෂූද්‍ර තරංග පිසීමකට ලක්කර ගනිමින් සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=n1405121</link>
    <topic>ආගමික නායකයෝ-දේශපාලනඥයෝ-විද්වත්හු අදහස් පළ කරති</topic>
    <author>බුද්ධිකා ඉඹුලාන, ධනුෂ්ක ගොඩකුඹුර, සිතාරා සේනානි, සමන්මලී ප්‍රියශාන්ති, නුවන් කොඩිකාර, නිරුෂි විමලවීර</author>
    <content>පොදු අපේක්ෂකයා සම්බන්ධයෙන් මේ දිනවල සමාජයේ පුළුල් කථාබහක් ඇති වී තිබේ. විවිධ දේශපාලන පක්ෂවල සහයෝගය ඇතිව පොදු අපේක්ෂකයා ලෙස ඉදිරිපත්වීමට සමාජයේ විවිධ තරාතිරම්වල අය සූදානමින් සිටින බවට ද මත පළ වේ.පොදු අපේක්ෂකයා සම්බන්ධයෙන් මේ දිනවල සමාජයේ පුළුල් කථාබහක් ඇති වී තිබේ. විවිධ දේශපාලන පක්ෂවල සහයෝගය ඇතිව පොදු අපේක්ෂකයා ලෙස ඉදිරිපත්වීමට සමාජයේ විවිධ තරාතිරම්වල අය සූදානමින් සිටින බවට ද මත පළ වේ. දේශපාලන පක්ෂ 18කින් සමන්විත එක්සත් ජනතා නිදහස් සන්ධානය‍ මෙහෙයවන ජනාධිපති මහින්ද රාජපක්ෂ මහතාගේ නම අපේ රටේ පොදු ජනතාවගේ පොදු අපේක්ෂකයා ලෙසින් සටහන් වන විට විපක්ෂ නායක රනිල් වික්‍රමසිංහ මහතා, මාදුළුවාවේ සෝභිත හිමි, උතුරු පළාත් මහ ඇමැති සී. විග්නේශ්වරන් යන අයගේ මෙන්ම ශ්‍රී ලංකාවේ අමෙරිකානු තානාපතිනි මිෂෙල් ජේ. සීසන් මහත්මියගේ නම් ද කියැවේ.යුද්ධය නිමවී ශීඝ්‍රයෙන් ඉදිරියට යන රටක් වශයෙන් ශ්‍රී ලංකාවේ පොදු අපේක්ෂකත්වයට සුදුසුම පුද්ගලයා කවුරුන්ද යන්න සම්බන්ධයෙන් “දිනමිණ” මත විමසුමක් සිදු කළ අතර ආගමික නායකයන්, දේශපාලනඥයන්, විද්වතුන්, බුද්ධිමතුන් ඒ පිළිබඳ දැක්වූ අදහස් මෙසේ සටහන් කරමු.සබරගමුව විශ්වවිද්‍යාලයේ කුලපති, මහාචාර්ය කුඹුරුගමුවේ වජිර නාහිමිපාණන් වහන්සේ,පොදු ජනතාවගේ සිත් දිනාගත් ආගමට දහමට සංස්කෘතියට මෙතරම් ළැදි මහින්ද රාජපක්ෂ ජනාධිපතිතුමා වැනි ජන නායකයෙක් මෑත යුගයේ පහළවී නැහැ. හොඳ පෞරුෂත්වයකින් හෙබි තීන්දු තීරණ ගැනීමේදී කොන්ද පණ ඇති නායකයෙක් ලෙස නොබියව ගනු ලැබූ තීන්දු තීරණ නිසා වසර 30ක යුද්ධය නිම කරන්න එතුමාට හැකි වුණා.ජනාධිපතිතුමා ඉටු කළ ඒ දැවැන්ත කාර්යභාරය ජනතාවට අමතක කළ නොහැකියි. ඒ නිසා කවුරු ජනාධිපතිවරණයට ඉදිරිපත් වුණත් වත්මන් ජනාධිපතිවරයා පරද්දන්න ඒ කාටවත් බැහැ.අද රටේ ශීඝ්‍ර ආර්ථික සංවර්ධනයක් සිදු වෙමින් තිබෙනවා. චීනය, කොරියාව, සිංගප්පූරුව, මැලේසියාව වැනි රටවල් දවසින් දෙකින් දියුණු වුණේ නැහැ. ඒ හිටපු නායකයන්ගේ හා ජනතාවගේ තිබූ කැප කිරීම් නිසයි ඒ රටවල් දියුණු වුණේ.අපේ ජනතාවටත් රට ජාතිය දියුණු කරන්න දහඩිය, කඳුළු, ලේවලින් කැපකිරීම් කරන්න වෙනවා. විපක්ෂය උත්සාහ කරනවා වත්මන් ජනාධිපතිතුමා පරද්දන්න. ඒ අයට ඒ දේ කරන්න ජනතාව සහය දෙන්නේ නෑ. කෙළෙහිගුණ දන්න ජනතාව තමන් වෙනුවෙන් මේ තරම් කැපකිරීම් කළ නායකයකු කිසිමදාක අමතක ‍කරන්නේ නෑ.එතුමා ජීවත්ව ඉන්නතාක් මේ රටේ නායකත්වය, රට පාලනය කිරීම එතුමාට බාර දෙන්න ඕනේ. මේ වගේ නායකයෙක් ආයෙත් පහළ වන්නේ නැහැ. එම නිසා අපේ සංඝයා වහන්සේගේ ආශිර්වාදය හැමදාමත් එතුමාට තිබෙනවා.ජනාධිපතිවරණයට විපක්ෂ නායක රනිල් වික්‍රමසිංහ මහතා ඉදිරිපත් වන්නේද පොදු අපේක්ෂකයකුට සහාය දෙන්නේද යන්න මෙතෙක් තීන්දු කොට නැතැයි එක්සත් ජාතික පක්ෂ සභාපති කබීර් හෂිම් මහතා සඳහන් කළේය.ඕනෑම ඡන්දයකට මුහුණ දීම සඳහා පක්ෂය මේ දිනවල සූදානම් වන බව කී ඒ මහතා බදුල්ලේ පක්ෂයට බඳවා ගැනීමේ වැඩපිළිවෙළක් ක්‍රියාත්මක බව කීය. පක්ෂ නායකයා සිකුරුදා ශ්‍රී ලංකාවට පැමිණි පසු ජනාධිපතිවරණයේ අපේක්ෂකයා පිළිබඳ අවසන් තීන්දුව ගන්නා බව කීය.වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා,මේ රටේ ඉතාම සුදුසු පොදු අපේක්ෂකයා මහින්ද රාජපක්ෂ ජනාධිපතිතුමයි. එතුමා සිංහල, දෙමළ, මුස්ලිම් සියලු ජාතීන් ත්‍රස්තවාදයෙන් මුදාගෙන ජාති, ආගම්, කුල, පක්ෂ භේදයකින් තොරව සමස්ත ලංකාවටම සාමය උදා කළා. ඒ නිසා සෑම ජනකොටසකගේම ආදරය දිනාගත්, පිළිගැනීම හිමි වූ පොදු ‍අපේක්ෂකයා අපේ ජනාධිපතිතුමයි. එතුමා සමඟ කරට කර සිටින්නට, එතුමාට තරගයක් දෙන්නට සමත් කිසිවකුත් මේ දේශපාලන ක්ෂේත්‍රයේ නැහැ.ජනාධිපති ‍ෙ‍පාදු අපේක්ෂකයා ලෙස නාග විහාරාධිපති මාදුළුවාවේ සෝභිත හිමියන් හෝ විපක්ෂය නියෝජනය කෙරෙන පොදු අපේක්ෂකයකු හෝ ඉදිරිපත් කළ යුතු බව එජාප පාර්ලිමේන්තු මන්ත්‍රී අශෝක අ‍බේසිංහ මහතා ප්‍රකාශ කළේය.විපක්ෂය නියෝජනය කරන සියලු පක්ෂවල එකඟත්වය සහ සහාය එම පොදු අපේක්ෂකයාට ලබාදිය යුතු බවද ඒ මහතා කීය.විපක්ෂයේ පොදු අපේක්ෂකයකුට පූර්ණ සහාය දීමට සූදානම් බව හෙතෙම පැවසීය.කොළඹ විශ්වවිද්‍යාලයේ නියෝජ්‍ය උපකුලපති මහාචාර්ය ප්‍රේමකුමාර ද සිල්වා,ශ්‍රී ලංකාවේ දේශපාලන ඉතිහාසය පුරාම විවිධ රාජ්‍ය නායකයන් රට පාලනය කර තිබෙනවා. නිදහසින් පසු මේ රටේ විවිධ ආරවුල්, සමාජයීය ගැටලු මතු වුණා. එවැනි විශාල ගැටලුවක් ලෙස මේ තිස් අවුරුදු යුද්ධය හඳුන්වන්න පුළුවන්.මේ වසර 30ක දරුණු යුද්ධය ජයග්‍රහණය කර රටට සාමය උදා කළේ ‍රටේ වත්මන් නායකත්වයයි. එතැනින් නොනැවතී රට සංවර්ධනය කර රටේ සමාජීය, ආර්ථික වර්ධනයක් ඇති ක‍ෙළ්ත් වත්මන් ජනාධිපති මහින්ද රාජපක්ෂ මහතායි. එවැනි නායකත්වයක් හැර වෙනත් නායකයෙක් ගැන හිතන්නවත් ජනතාවට අවශ්‍ය නැහැ.‍රටේ ඉදිරි ගමනට නායකත්වය දෙන්න පුළුවන් දූරදර්ශී, රට ගැන හිතන්න පුළුවන්, ජාත්‍යන්තරය තුළ ඉහළින් පිළිගැනෙන වත්මන් ජනාධිපති මහින්ද රාජපක්ෂ මහතා වැනි තවත් පොදු අපේක්ෂකයෙක් ඉන්නවද?ජ්‍යෙෂ්ඨ ඇමැති ඒ. එච්. එම්. ෆවුසි මහතා,මේ දිනවල බොහෝ පිරිස් විවිධ මත ප්‍රකාශ කරනවා. එළඹෙන ජනාධිපතිවරණයේ දී කවුරු කුමක් කීවත් මේ රටේ ජනතාවගේ එකම පොදු අපේක්ෂකයා ජනාධිපති මහින්ද රාජපක්ෂ මහතායි.තිස් වසරක් මේ රටේ පැවැති යුද්ධයෙන් රට නිදහස් කර ගන්නට කිසිවකුට නොහැකි වුවද වත්මන් ජනාධිපති මහින්ද රාජපක්ෂ මහතා තම මාතෘභූමිය වෙනුවෙන් ඒ යුතුකම ඉටුකරමින් සියලු ජාතීන්ට නිදහසේ ජීවත් වීමට අවශ්‍ය පරිසරය නිර්මාණයකර දී තිබෙනවා. සියලු ජාතීන්ට මෙන්ම සියලු ආගමිකයන්ට එක ලෙස සලකන ජනාධිපති මහින්ද රාජපක්ෂ මහතා හැර වෙනත් කිසිවකු ජනාධිපති කරවන්නට අවශ්‍ය වන්නේ නැහැ.ඒ මහතාට විරුද්ධව පොදු අපේක්ෂකයකු නම් කිරීම සුදුසු වන්නේ නැහැ. ඒ නිසා පක්ෂ, ජාති, ආගමික භේදයකින් තොරව කටයුතු කරන ජනාධිපති මහින්ද රාජපක්ෂ මහතා මේ රටේ එකම පොදු අපේක්ෂකයා වෙනවා.මාධ්‍යවේදී කුසල් පෙරේරා මහතාඉදිරි ජනාධිපතිවරණයේ පොදු අපේක්ෂකයාට වඩා සුදුසු උතුරු මහ ඇමති සී. විග්නේශ්වරන් මහතා යැයි මාධ්‍යවේදී කුසල් පෙරේරා මහතා ප්‍රකාශ කළේය.උතුරු, දකුණු පාලනය එකක් කිරීමට වඩා සුදුසු වන්නේ මුස්ලිම් හෝ දෙමළ නායකයකු බව පවසන ඒ මහතා ඒ සඳහා වඩාම සුදුස්සා විග්නේශ්වරන් බවද සඳහන් කළේය.කුසල් පෙරේරා මහතා මෙසේද කීය.විග්නේශ්වරන් මහතා පොදු අපේක්ෂකයා ලෙස නම් කිරීම වඩා සුදුසු යැයි පවසන්නේ ඒ මහතා උතුරු මහ ඇමති වීම හෝ හිටපු කීර්තිමත් මහාධිකරණ විනිසුරුවරයකු වී‍ම හෝ නිසා නොවෙයි. සිංහල, දෙමළ හා මුස්ලිම් ජනතාව එක් කළ හැකි ජාතික දේශපාලනඥයෙක් ලෙස ඔහු නම් කළ හැකියි. එක්සත් රටක් නිර්මාණය කිරීමට මුස්ලිම් හෝ දෙමළ නායකයකු රටේ නායකයා විය යුතුයි. ඒ අතරින් විග්නේශ්වරන් මහතා ප්‍රධානයි.මහාචාර්ය ජනිතා ඒ. ලියනගේ, අධ්‍යක්ෂ ගම්පහ වික්‍රමාරච්චි ආයුර්වේද විද්‍යායතනය,මෑත කාලීන ඉතිහාසයේ රාජ්‍ය නායකයින් අතරින් රටට සාමය හා නිදහසත්, රටේ සංවර්ධනයත් පිළිබඳ ඓතිහාසික යුගයක් බිහිකළ එකම රාජ්‍ය නායකයා මහින්ද රාජපක්ෂ ජනාධිපතිතුමායි. රටේ අනාගත පරපුර වෙනුවෙන් සාමාජීය හා ආර්ථික වශයෙන් ආසියා කලාපයේ දිදුලන රටක් ලෙස ශ්‍රී ලංකාව පත් කිරීමට හැකි එකම පොදු අපේක්ෂකයාත් එතුමායි.පොදු අපේක්ෂකයෙක් සතුව නායකත්ව ගුණාංග, ඍජු තීරණ ගැනීම, ඒවා ක්‍රියාත්මක කිරීම වැනි ගතිගුණත් තිබිය යුතුයි. පොදු ජනතාව අතර ඉතා ජනප්‍රිය අයෙක් ද විය යුතුයි වගේ ම ඔහු රටට දැයට හිතැති අයෙක් විය යුතුයි. ජනතාවගේ සිතුම්පැතුම් ඉටු කරන නායකයෙක් ද විය යුතුයි.ශ්‍රී ලංකා ඉතිහාසයේ එවැනි නායකයෙක් සිටියේ නම් හෝ ඉදිරියට සිටී නම් හෝ ඒ ජනාධිපති මහින්ද රාජපක්ෂ මහතා පමණයි.සිවිල් සංවිධායක ශාන්ත වික්‍රමසිංහ මහතාජනාධිපතිවරණයේ පොදු අපේක්ෂකයා ලෙස වඩා සුදුසු වන්නේ මෙරට පාසල් සිසුන්ට නීතිඥයන්ට විශාල සේවයක් කරන ඇමෙරිකානු තානාපති මිචෙල් ජේ. සීසන් (MICHELE J. SISON) මහත්මිය යැයි සිවිල් සංවිධායක ශාන්ත වික්‍රමසිංහ මහතා ප්‍රකාශ කළේය.වික්‍රමසිංහ මහතා මෙසේද කීය.නීතිඥ සංගමයට ආධාර ලබා දෙමින් පාසල් සිසුන්ට පොත් පත් බෙදා දෙමින් තානාපතිනිය මෙරට ජනතාවට විශාල සේවයක් කරනවා. ඇය පසුගිය සමයේ ගාලු මුවදොර කුණු රොඩු එක් කරමින් පරිසර හිතකාමි වැඩපිළිවෙළට එක් වූයේ ශ්‍රී ලංකාවට රටේ ජනතාවට ඇති ළෙන්ගතුකම නිසයි. ඒ නිසා මෙවර ජනාධිපතිවරණයේ පොදු අපේක්ෂකයා ලෙස වඩා සුදුසු වන්නේ ඇමරිකානු තානාපතිනියයි.පේරාදෙණිය විශ්වවිද්‍යාලයේ ආර්ථික විද්‍යා දෙපාර්තමේන්තුවේ ජ්‍යෙෂ්ඨ කථිකාචාර්ය ආචාර්ය මාලක රණතිලක මහතා,පොදු අපේක්ෂකයා ලෙස හඳුන්වන්න පුළුවන් වෙන්නේ සමාජයේ අති බහුතරයකගේ කැමැත්ත සහිත අපේක්ෂකයායි. අද ඒ බහුතර කැමැත්ත තිබෙන්නේ කාටද? ඔහු හෝ ඇය තමයි පොදු අපේක්ෂකයා විය යුතු වන්නේ. ජනතාව මේ වනවිටත් පොදු අපේක්ෂකයා විය යුත්තේ කවුරුන්දැයි තේරුම් ගෙන තිබෙනවා.රටේ ආගමික, ආර්ථික, සමාජයීය, සංස්කෘතික වර්ධනයන් ළඟා කර දුන් හා ළඟා කර දිය හැකි යැයි විශ්වාස කළ හැකි පුද්ගලයකුයි පොදු අපේක්ෂකයා විය යුතු වන්නේ.අටවාගත් විවිධ පක්ෂවලින් ඉදිරිපත් වන අපේක්ෂකයාට පොදු අපේක්ෂකයා කියන්නේ කොහොමද? මින් පෙර මැතිවරණවලදී ඒ අය සහ ඒ පක්ෂ ලබාගත් ඡන්ද ප්‍රමාණය ඉතා අඩුයි. එවැනි අඩු මනාප ප්‍රමාණයක් ලැබූ අයෙක් පොදු අපේක්ෂකයා විය නොහැකියි.මේ රටේ සිටින්නේ එකම පොදු අපේක්ෂකයි. ඒ ජනාධිපති මහින්ද රාජපක්ෂ මහතා පමණයි. ජනාධිපතිතුමා පක්ෂ ගණනාවක් එකතු වෙලා සකස් කෙරුනු එක්සත් ජනතා නිදහස් සන්ධානයේ නායකයා. එවැනි නායකයෙක් පොදු අපේක්ෂකයා නොවෙයි කියන්න තිබෙන සාධක මොනවාද?ආචාර්ය අජිත් දිසානායක අංශ ප්‍රධානි, ආර්ථික විද්‍යා අධ්‍යානාංශය, කැලණිය විශ්වවිද්‍යාලයජනාධිපති මහින්ද රාජපක්ෂ මහතා අගමැතිවරයාව සිට ජනාධිපතිවරයා වශයෙන් පත්වුණේ පක්ෂ ගණනාවකින් සැදුම් ලත් සන්ධානයකින් ජනාධිපතිවරණයට ඉදිරිපත් වීමෙනුයි. මේ නිසා ජනාධිපතිතුමා පොදු අපේක්ෂකයා වුණේ 2005 දීමයි. එදා රනිල් වික්‍රමසිංහ මහතා ඉදිරිපත් වුණේ පක්ෂයෙන්.ඒනිසා ඔහු පක්ෂ අපේක්ෂකයෙක් වුණා. එදා සිට අද දක්වාම ජනාධිපතිතුමා තමයි රටේ එකම පොදු අපේක්ෂකයා. තවම ජනාධිපතිතුමාගේ ඒ පොදු අපේක්ෂක කම අහෝසි වී නැහැ.සන්ධානය කැඩිලා බිඳිලා නම් පොදු අපේක්ෂකයාට හානි වෙන්න පුළුවන්. එහෙම වෙලත් නැහැ. ඒ නිසා තවමත් ජනාධිපතිතුමාගේ අපේක්ෂකත්වය වලංගුයි. පොදු අපේක්ෂකයා මම වෙන්න පුළුවන් කියා ගන්නා අය තවමත් පොදු අපේක්ෂකයෙක් වෙලා නැහැ. ජනතා කැමැත්තෙන් ජනාධිපතිතුමා දෙවරක් පොදු අපේක්ෂකයා වුණා.මේ ඉදිරිපත් වන සංකල්ප තාම තවමත් පොදු අපේක්ෂකයෙක් වෙලා නැහැ. මෙය සංකල්පයක් පමණයි. සංකල්ප යථාර්ථයක් වන්නේ නැහැ.මහාචාර්ය චන්දන උඩවත්ත, ව්‍යවහාරික විද්‍යා පීඨය, සබරගමු වි‍ශ්වවිද්‍යාලයඅපේ රටේ දැනට සිටින එකම පොදු අපේක්ෂකයා ජනාධිපති මහින්ද රාජපක්ෂ මහතායි.අද අපේ රටේ යාපනයේ සිට කන්කසන්තුරේ දක්වා රටේ ඕනෑම තැනකට බියක් සැකක් නැතිව යන්න එන්න පුළුවන්. ඒ නිදහස ජනතාවට ලැබුණේ ජනාධිපතිතුමාගේ කාර්ය ශූරත්ව හා නිවැරදි නායකත්වය නිසයි. එතුමා අවශ්‍ය වෙලාවට නිසි විසඳුම් ගනු ලැබූ නිසා අද ජනතාව සතුටින් සාමයෙන් ඉන්නවා. එතුමාගේ ඒ තීන්දු තීරණවලින් අපට වඩා ප්‍රතිඵල ලබන්නේ මතු උපදින දරුවන්.ජනාධිපතිතුමා කුල මල භේදයෙන්, ජාති ආගම් බේදයෙන් තොරව සියලු ජනතාව වෙනුවෙන් කටයුතු කරනවා. එතුමා ජනතාව අතර විශාල ප්‍රසිද්ධියක් උසුලන්නේ ජනතාවට එක හා සමානව සලකන නිසයි.සමාජ සේවා ඇමැති ෆීලික්ස් පෙරේරා මහතාපංච මහා බලවේගයද එකමුතු ජනතා මූලිකව කටයුතු කළ ප්‍රගතිශීලී පක්ෂයක් වන ශ්‍රී.ල.නි. පක්ෂයට සැමදාම එඩිතර බුද්ධිමත් නායකයින් සිටියා. ශ්‍රී ලංකා නිදහස් පක්ෂය කවදත් රටේ සුබසිද්ධියට වැඩකළ පක්ෂයක්. එහි නිවැරදි නායකත්වයක් සමඟ රට සංවර්ධනය කරන්නට සැමදා පෙරමුණ ගත්තා. එම පක්ෂය ප්‍රමඛ එක්සත් ජනතා නිදහස් සන්ධානය අද මහින්ද රාජපක්ෂ ජනාධිපතිතුමාගේ නායකත්වය යටතේ රට සංවර්ධනය කරා ගෙනයනවා. ඒ නිසා එවන් එඩිතර, කාර්ය ශූර නායකත්වයක් ඇති අපේ රජය තුළ පොදු අපේක්ෂක සංකල්පයක් නැහැ.එදා යුද්ධය ජයගෙන රට අගාදයෙන් මුදාගත් ජනනායක මහින්ද රාජපක්ෂ ජනාධිපතිතුමාගේ නායකත්වයෙන් ක්‍රියාත්මක දැවැන්ත සංවර්ධන ව්‍යාපෘතිවල ප්‍රයෝජන අත්විඳින්නේ, අප නොවෙයි, ඉදිරි දරු පරම්පරාවයි.රටේ දිනෙන් දින වර්ධනය වන සමාජීය ආර්ථික සංවර්ධනය සියැසින් දැකගන්නා ජනතාව පොදු අපේක්ෂිත සංකල්පය මැතිවරණයකදී බැහැර කරනවා. පසුගිය ජනාධිපතිවරණයේදීත් එය වුණා.ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතාශ්‍රී ලංකා නිදහස් පක්ෂය ඓතිහාසික පක්ෂයක්. එයට එදා සිට අද දක්වාම හොඳ නායකයන් සිටියා. ඔවුන් ශ්‍රී ලංකාවේද හොඳ ආදර්ශවත් නායකයන් වුණා. ශ්‍රී.ල.නි. ප.යේ වත්මන් නායකයා වන ජනාධිපති මහින්ද රාජපක්ෂ මහතා අද රටේද නායකයා ලෙස ආදර්ශවත් ගමනක් යනවා.එතුමා සතුරු බලවේග පරාජය කර රට එක්සේසත් කළ අභීත නායකයෙක්. යුද්ධය ජයගෙන ජනතාව එදා සිටි අඳුරු යුගයෙන් මුදා ගත් එතුමා රටේම නායකයා වීමට සිටින එකම සුදුස්සායි.එක්සත් ජනතා නිදහස් සන්ධානයට එඩිතර නායකයකු සිටිනවා. ඒ ජනාධිපති මහින්ද රාජපක්ෂ මහතා බව සෑම දෙනාම එක හඬින් පවසනවා. නමුත් එ.ජා.පයට හොඳ නායකයකු නෑ. ලැබෙන බවක් පේන්නත් නෑ. ඔහු පිට පිට මැතිවරණ ගණනාවකින්ම පරාදයි. ඉතින් ඔහු සතුව නායකත්වයක් තිබෙන්නේ කොහොමද? එ.ජා.ප. පාක්ෂිකයන් පමණක් නොවෙයි, මුළු රටම ඔහුව ප්‍රතික්ෂේප කරලා.දැන් ඔහු නායකත්ව මණ්ඩල පිහිටුවලා එ.ජා.ප. ය භේද කරලා. එ.ජා.ප.යට ජනාධිපතිවරණයකට ඉදිරිපත් කළ හැකි ශක්තිමත් නායකයකු නෑ.ජනතා විමුක්ති පෙරමුණත් එසේමයි. ප්‍රාදේශීය මැතිවරණයක් වත් ජයගන්න බැරිව බොරු පුරසාරම් දොඩන පක්ෂයක් එය. ඒ වගේ පක්ෂයක මොන පොදු අපේක්ෂකයෙක්ද?සරත් ‍ෙ‍ෆාන්සේකා එකපාරක් පොදු අපේක්ෂකයකු ලෙස ඉදිරිපත් වුණා. ඔහුගේ තිබුණේ අර්බුදකාරී මානසිකත්වයක්. ජනාධිපතිවරයකු වන්නට සන්සුන්, බුද්ධිමත්, සංවරසීලී මනසකින්, චරිතයකින් යුතු පුද්ගලයකු බිහිවිය යුතුයි. ඒ සුදුසුකම් ඇති එකම ජනනායකයා ජනාධිපති මහින්ද රාජපක්ෂ මහතායි. ෆොන්සේකාගේ පක්ෂයේ සාමාජිකයෝද අද භේද භින්න වෙලා. පොදු අපේක්ෂකයකු සොයාගන්නවා තබා පක්ෂයේ සාමාජිකයන්වත් එහි රඳවාගන්නට ඔහුට නොහැකි වී තිබෙනවා.ශ්‍රීමත් ජෝන් කොතලාවල ආරක්ෂක විද්‍යා පීඨයේ නීති පීඨයේ පීඨාධිපති ආචාර්ය ප්‍රතිභා මහානාම හේවා මහතාජනතාවගේ ගැටලු දුටු විට ඔවුන් සමඟ අත්වැල් බැඳගෙන හා සිනාමුසුව ඒවාට දිගුකාලීන විසැඳුම් ලබාදීමේ කාර්යයෙහි නිරතව සිටින ආසියාවේ එකම නායකයා ලෙස මා දකින්නේ ජනාධිපති මහින්ද රාජපක්ෂ මහතායි.ජනතා ප්‍රශ්න ඉතා හොඳින් හඳුනන නායකයකු ලෙසත්, ලෝකය දකින නායකයකු ලෙසත් ජනාධිපති මහින්ද රාජපක්ෂ මහතා මේ රටේ ක්‍රියාත්මක කරමින් යන සංවර්ධන වැඩපිළිවෙළ ඉදිරියටත් ක්‍රියාත්මක විය යුතුයි. මේ රජයේ යම් යම් අඩුපාඩු තිබුණත් එකී වැඩපිළිවෙළට බාධා නොකළ යුතුයි. තිස් වසරක යුද්ධය අවසන් කිරීමට ජනාධිපතිතුමා කිසියම් දැක්මක් හා වැඩපිළිවෙළක් ඇතිව ක්‍රියා කළා. මේ සියලු කරුණු අනුව එතුමා මේ රටේ බහුතර ජනතාවගේ විශ්වාසය දිනා සිටිනවා.ඒ නිසා මා විශ්වාස කරන්නේ මේ රජයේ යම් යම් අඩුපාඩු තිබුණත් රටේ සංවර්ධන ඉලක්ක සපුරා ගැනීම සඳහා රජය ගෙන යන වැඩපිළිවෙළට බාධා නොකළ යුතු බවයි.පොදු අපේක්ෂකයා පිළිබඳ විශේෂ ලිපිය  ‘කතිරය’ අතිරේකයේ.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=n1405122</link>
    <topic>‘කොළඹ ප්‍රකාශනය’ බිලියන ගණනාවක ලෝක තරුණයන්ට දොරකඩ අස්නක්</topic>
    <author/>
    <content>කොළඹ ප්‍රකාශනය බිලියන ගණනාවක ලෝක තරුණයන්ට දොරකඩ අස්නක් වන බව, යෞවන කටයුතු සහ නිපුණතා සංවර්ධන අමාත්‍ය, ඩලස් අලහප්පෙරුම මහතා පෙරේදා (10) ප්‍රකාශ කළේය.ශ්‍රී ලාංකේය භූමිය ත්‍රස්තවාදයෙන් මුදාගැනීමත්, ප්‍රතිපත්ති සම්පාදකයන් හා තරුණ ප්‍රජාව ඒකාබද්ධව කොළඹ ප්‍රකාශනය එළිදැක්වීමත් මේ ශතවර්ෂයේ සිදුවූ අසිරිමත් සිදුවීම් බවද අමාත්‍යවරයා මෙහිදී අවධාරණය කළේය.ලෝක තරුණ සමුළුවේ නිල ප්‍රකාශය ලෙස “කොළඹ ප්‍රකාශනය” එළිදැක්වීමෙන් අනතුරුව කොළඹ BMICH හිදී පැවැති ප්‍රවෘත්ති සාකච්ඡා‍ෙව්දී අමාත්‍යවරයා මේ බව ප්‍රකාශ කළේය.අපි අද (10) මේ ප්‍රවෘත්ති සාකච්ඡාව කැඳවූයේ පෙරේදා (10) නිමාවටපත්වූ තරුණයන් පිළිබඳ ලෝක සමුළුව සාර්ථක වූ බව කියන්න සහ ඒ සඳහා සහය දැක්වූ සැමට ස්තුති කරන්නයි. සමුළුව ශ්‍රී ලංකාව තුළ පැවැත්වීමට අවශ්‍ය පසුබිමසකස් කර ඊටඅවශ්‍ය මූල්‍ය සම්පත් පෙළගැස්වූයේ ජනාධිපති මහින්ද රාජපක්ෂ මහතායි. ඒ නිසාම සමුළුව සාර්ථක වීමේ වැඩිම ගෞරවය එතුමාට හිමි විය යුතුයි.ශ්‍රී ලාංකේය සාමාජිකයන් දස (10) දෙනකු ඇතුළත්ව පිහිටුවන ලද විසිදෙනකුගෙන් (20) සමන්විත ලෝක තරුණ කාර්ය සාධක බළකාය මෙන්ම ශ්‍රී ලංකාවේ සංවිධාන කටයුතු සඳහා පිහිටුවූ කමිටු 24ක ප්‍රධානීන් ඇතුළු සහාය දැක්වූ සැමටත් ගෞරවය පුද කරනවා. ස්වේච්ඡා සේවකයින් ලෙස සේවය කළ 600කට අධික තරුණ පිරිසක් බෙහෙවින් අගය කළ යුතුයි. ශ්‍රී ලාංකීය ඉතිහාසය තුළ වැඩිම රටවල් සංඛ්‍යාවක් සහභාගීවූයේ මේ සමුළුවයි.සමුළුව සඳහා අපේ රටේ සියලුම දේශපාලන පක්ෂ වල නියෝජිතයන්, තරුණ දේශපාලනඥයන්, ජනතා නියෝජිතයන් සහභාගී වුණා. අපේ දේශපාලනඥයන් තුල දක්නට නොමැති ජාතික අවශ්‍යතාවන් වලදී එකතුවීම පක්ෂ භේදයකින් තොරව එක්වී ලොව හමුවේ රට නියෝජනය කිරීම ආදී කාරණා ඓතිහාසිකයි. ඔවුන් කිසිවෙක් ඔවුන්ගේ පෞද්ගලික දේශපාලන පක්ෂ අවශ්‍යතාවයන් ඉටුකරගන්න මේ සමුළුව පාවිච්චි කළේ නැහැ. ඒ වගේම අපිත් අපේ පක්ෂ දේශපාලනය වෙනුවෙන් ඔවුන් යොදාගත්තේ නැහැ. මෙය ශ්‍රී ලාංකේය ජාතික න්‍යාය පත්‍රයන් සඳහා සුභ පෙර නිමිත්තක්.ශ්‍රී ලාංකිකයන් ලෙස (10) අපිට ඉතාම සතුටුදායකයි. 1936 ස්විට්සර්ලන්තයෙන් ආරම්භ කර 2010 මෙක්සිකෝවේ පැවැති තරුණ සමුළුව දක්වා සෑම තරුණ සමුළුවකම තරුණ නියෝජිතයින් සහ ප්‍රතිපත්ති සම්පාදකයින් අවසන් ප්‍රකාශන දෙකක් (02) එළිදක්වා තිබෙනවා. තරුණ නියෝජිතයින් සහ ප්‍රතිපත්ති සම්පාදකයින් එක මතයකට ගෙන ඒම ලේසි නැහැ. නමුත් මෙවර තරුණ සමුළුවේ අවසන් ප්‍රකාශනයට තරුණ නියෝජිතයින් සහ ප්‍රතිපත්ති සම්පාදකයින් ලෙස එම රටවල යෞවන කටයුතු අමාත්‍යවරුන් අත්සන් තබා තිබෙනවා. එක්සත් ජාතීන්ගේ සංවිධානයේ ශ්‍රී ලංකාවේ නිත්‍ය නියෝජිත පාලිත ‍ෙකාහොන මහතා 09 දා රාත්‍රී 11.45ට කොෛළඹ ප්‍රකාශය අවසන් බව ලෝකයාට කිව්වා. (10) පෙරවරු 11. 45ට එම ප්‍රකාශනය ලෝකයා හමුවේ තැබුවා.මේ ශතවර්ෂයේ ලෝකයේ සිදු වූ අසිරිමත් සිදුවීම් දෙකක් තිබෙනවා. ලෝකයේ යම් බිමක ත්‍රස්තවාදය මුලිනුපුටා දමා, එම රට නිදහස් නිවහල් රාජ්‍යයන් බවට පත්කිරීම මේ ශතවර්ෂ‍ෙය් පළමු දශකය තුළ ශ්‍රී ලංකාවේ දී සිදුවුණා. එය පළමු අසිරිමත් සිදුවීමයි. දෙවැන්න ශ්‍රී ලංකාවේ ලක්ෂ 50ක තරුණයින් වෙනුවෙන් නොව බිලියන 2කට ආසන්න ලෝක තරුණයාගේ මෙන්ම ඉදිරියේදී උපදින තවත් බිලියන ගණනක අනාගත ගමන් මග තීරණය කරන “කොළඹ ප්‍රකාශනය” එළි දැක්වීමයි. මේ ලියවිල්ල යථාර්ථයක් කිරීමයි දැන් වැදගත් වන්නේ. දැනටමත් එහි පළමු ප්‍රතිඵලය ලැබී තිබෙනවා. ලබන මාසයේදී පැවැත්වෙන ලෝක ආර්ථික හා සමාජීය සමුළුවේ පදනම් ලියවිල්ලක් ලෙස කොළඹ ප්‍රකාශනය යොදාගන්නා බව එක්සත් ජාතීන්ගේ සංවිධානයේ මහලේකම්, බෑන් කී මූන් මහතාගේ තරුණ කටයුතු නියෝජිත අහමඩ් අල්හන්දාවී මහතා ප්‍රකාශ කළා.මේ සමුළුවට සහභාගී වූ විදේශීය නියෝජිතයන්ගෙන් 95%ක් පමණ පළමු වතාවටයි, ලංකාවට ඇවිත් තිබෙන්නේ.ඔවුන්ගෙන් බොහෝමයක් ශ්‍රී ලාංකිකයෙකු සමඟ කතා කර තිබෙන්නේ මේ සමුළුව පිළිබඳ කාරණා සඳහායි. කවදාවත් ලංකාවට නොපැමිණි විදේශීය මාධ්‍ය වලින් පමණක් ශ්‍රී ලංකාව මැනපු බොහෝ විදේශ පිරිසකට ලංකාව සියැසින් දැක රට පිළිබඳ තීන්දු තීරණ ගන්නට මේ සමුළුව හේතු වුණා. මේ සමුළුව ඇස්තමේන්තු ගත මුදලින් හරිඅඩකින් පමණ නිමකරන්නට හැකිවුණා. සමුළුව තුල කිසිදු නාස්තියකට, දූෂණයකට ඉඩක් තිබුණේ නැහැ. එසේ වුණානම් එයට පෞද්ගලිකව ඩලස් අලහප්පෙරුම වගකියනවා. කොළඹ ප්‍රකාශනය ලෝකයේ දූ පුතුන්ට අනාගතයට පාර කියන පහන් තාරකාවක් වේවායි ප්‍රාර්ථනා කරනවා.ජාතික තරුණසේවා සභාවේ සභාපති, නීතිඥ ලලිත් පියුම් පෙරේරා මහතා සහ ලෝක තරුණ කාර්ය සාධක බළකායේ සම සභාපති, මිලින්ද රාජපක්ෂ, ජයත්මා වික්‍රමනායක, චායා පෙරේරා, අජන්තන් සිවදාසන්, සෙනල් වන්නිආරච්චි යන නියෝජිතයෝද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=n1405123</link>
    <topic>වැසි ඉල්ලා වූ බාරය ඌව මහ ඇමැති ඉටු කරයි</topic>
    <author>කතරගම කේ.ඩී.දේවප්‍රිය</author>
    <content>මීට මාස කිහිපයකට පෙර පැවති නියං සමය නවතා රටට නිසි වැසි ලැබීම පිණිස ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ මහතා කිරිවෙහෙර සෑරදුන්ට වූ බාරයක් ඔප්පු කිරීම පිණිස කිරිවෙහෙර සුවඳ පැන් වලින් දෝවනය කර පිරිසුදු කිරීම සිදු කරනු ලැබීය.කිරි කළ 100ක් සුවඳ විලවුන් වර්ග 10, පිණිදිය ලීටර් 2000ක් හා කහදියර ඇතුළු සුවඳ ද්‍රව්‍ය රැසක් එක්කර ගිනි නිවන බවුසර් මඟින් කිරිවෙහෙර කොත් කැරැල්ල දක්වා සුවඳ පැන් විහිදවා සෝදා පිරිසුදු කරන ලදී.‍ මේ අවස්ථාවට කථානායක චමල් රාජපක්ෂ මහතා ද එක්ව සිටි අතර ප්‍රදේශවාසීන් හා බැතිමතුන් රැසක් මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=n1405124</link>
    <topic>දුම්වැටි දවටන නඩුවේ තීන්දුව අද</topic>
    <author/>
    <content>දුම්වැටි දවටනවල රූපමය අවවාද ඇතුළත් කිරීමේ නඩුවේ තීන්දුව අද (12) ලබාදීමට නියමිතය.“ජනාධිපතිතුමා, අමාත්‍ය මණ්ඩලය සහ පාර්ලිමේන්තු මන්ත්‍රීවරු 225 දෙනාම ඒකමතිකව දුම්වැටි දවටනවල සියයට 80ක් ආවරණය වන පරිදි රූපමය අවවාද ඇතුළත් කිරීමේ ගැසට්පත්‍රය ඒකමතිකව සම්මත කළ බවත් දවසකට දුම්බීම නිසා වයස අවුරුදු 40 – 55ත් අතර වයස් කාණ්ඩයේ 65ක් මැරෙන අතර දවසකට දරු පවුල් 65ක් මේ නිසා අතරමං වෙනවා” යැයි සෞඛ්‍ය අමාත්‍ය මෛත්‍රීපාල සිරිසේන මහතා පැවසීය.අවුරුද්දකට 21,000ක් දුම් බීම නිසා මැරෙනවා. පවුල් 21,000ක දරුවෝ අතරමං වෙනවා. පිළිකා රෝගීන්ගෙන් සියයට 60ක්, පිළිකා රෝගයට ගොදුරු වී තිබෙන්නේ දුම්බීම නිසා. ඔවුන්ට ප්‍රතිකාර කරන්න ආණ්ඩුව අවුරුද්දකට රුපියල් කෝටි 450ක් වැය කරනවා. දුම්වැටි දවටනවල රූපමය අවවාද ඇතුළත් කිරීමේ නඩුවේ තීන්දුව දෙස අද (12) රටේ සමස්ත ජනතාව ම බලාගෙන ඉන්නවා යැයි ද සෞඛ්‍ය අමාත්‍යවරයා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=n1405125</link>
    <topic>ආසියානු සංවර්ධන බැංකුවෙන් ශ්‍රී ලංකාවට ඇ.ඩො.මිලියන 6,281ක්</topic>
    <author>මහින්ද අලුත්ගෙදර</author>
    <content>සංවර්ධනය වෙමින් පවතින රටක් වශයෙන් පැවැති ශ්‍රී ලංකාවේ සංවර්ධන ක්‍රියාදාමය වෙනුවෙන් විවිධ සංවර්ධන ව්‍යාපෘති සහ වැඩසටහන් ක්‍රියාත්මක කිරීම සඳහා ආසියානු සංවර්ධන බැංකුව විසින් ශ්‍රී ලංකාවට ලබා දී තිබෙන මුදල ඇමෙරිකානු ඩොලර් මිලියන 6,281ක් (රුපියල් කෝටි 78,500) බව මුදල් හා ක්‍රම සම්පාදන අමාත්‍යාංශය පවසයි.එම මුදලින් ඇමෙරිකානු ඩොලර් මිලියන 5,800ක ප්‍රමාණය සහන පොළිය මත ණය ආධාර වන අතර ඉතිරි ඇමෙරිකානු ඩොලර් මිලියන 481ක මුදල පරිත්‍යාගයක් බවද එම අමාත්‍යාංශය සඳහන් කරයි.සංවර්ධනය කරා ගමන් කරන ශ්‍රී ලංකාවේ මාර්ග, විදුලිය, නිවාස, සෞඛ්‍ය, අධ්‍යාපන, වාරිමාර්ග, කෘෂිකාර්මික හා ධීවර ඇතුළු ක්ෂේත්‍ර රැසක සංවර්ධන කටයුතු වෙනුවෙන් මේ මුදල යොදාගෙන තිබෙන අතර එය රටේ සංවර්ධනය වෙනුවෙන් බෙහෙවින්ම ප්‍රයෝජනවත් වූ බවද මුදල් හා ක්‍රම සම්පාදන අමාත්‍යාංශය පෙන්වා දෙයි.ආසියානු සංවර්ධන බැංකුව 1966 වසරේදී ආරම්භ කර තිබෙන අතර එතැන් සිට මේ දක්වා කාලය තුළ ශ්‍රී ලංකාවේ විවිධ අවශ්‍යතා වෙනුවෙන් මුදල් පරිත්‍යාග කිරීමට එම බැංකුව පියවර ගෙන තිබෙන බවද එම මඟින් ශ්‍රී ලංකාවේ සංවර්ධනය වෙනුවෙන් ලබා දී තිබෙන දායකත්වය ඉතා විශාල බවද මුදල් හා ක්‍රම සම්පාදන අමාත්‍යාංශයේ ජ්‍යෙෂ්ඨ ප්‍රකාශකයෙක් "දිනමිණ" ට පැවසීය. මේ අතර එම ප්‍රකාශකයා සඳහන් කළේ ශ්‍රී ලංකාවේ සංවර්ධන ක්‍රියාදාමය වෙනුවෙන් මේ දක්වා කාලය තුළ ආසියානු සංවර්ධන බැංකුව මඟින් ණය වැඩසටහන් 166ක් අනුමත කර තිබෙන බවයි.සංවර්ධනය වෙමින් පවතින රටක් වශයෙන් පැවැති ශ්‍රී ලංකාව මේ වනවිට මධ්‍ය ආදායම් ලබන මට්ටමට පැමිණ තිබෙන බවද ඒ වෙනුවෙන් මෙවැනි ආධාර සහ ප්‍රදානයන් අතිශය වැදගත් බවද මුදල් හා ක්‍රමසම්පාදන අමාත්‍යාංශය පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=n1405126</link>
    <topic>අනවසරයෙන් ඉන්දීය මුහුදු සීමාවට ඇතුළු වූ ශ්‍රී ලාංකික ධීවරයන් 11ක් අත්අඩංගුවේ</topic>
    <author>මහින්ද අලුත්ගෙදර</author>
    <content>නීති විරෝධී ලෙස ඉන්දීය මුහුදු සීමාවට ඇතුළු වූ ශ්‍රී ලාංකික ධීවරයින් 11 දෙනෙකු එරට වෙරළාරක්ෂක බළකාය විසින් අත්අඩංගුවට ගෙන තිබේ.ඉන්දියාවේ චෙන්නායි පුලිකට් වෙරළ තීරයේ දී මෙම ශ්‍රී ලාංකික ධීවරයන් අත්අඩංගුවට ගෙන ඇති අතර ධීවර යාත්‍රා දෙකක ගමන් කරමින් සිටි මෙම ධීවර පිරිස සතුව තිබූ ටොන් දෙකකට ආසන්න මත්ස්‍ය ප්‍රමාණයක් ද අත්අඩංගුවට ගෙන තිබෙන බව වාර්තා වෙයි.අත්අඩංගුවට ගත් ධීවරයින් වැඩිදුර පරීක්ෂණ සඳහා චෙන්නායි වරාය වෙත ගෙනවිත් තිබෙන අතර ඔවුන් සියලුදෙනා ඉන්දීය පොලීසිය වෙත භාරදී තිබේ.මේ අතර පසුගිය දින ඉන්දීය මුහුදු සීමාවට ඇතුළු වු ශ්‍රී ලාංකික ධීවරයන් තිස් එක් දෙනෙකුද ඉන්දීය වෙරළාරක්ෂක නිලධාරීන් විසින් අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=n1405127</link>
    <topic>කොල්ල කල්ලියක පහක් ආයුධ සමඟ අත්අඩංගුවට</topic>
    <author>රක්ෂණ ශ්‍රියන්ත</author>
    <content>වැලිපැන්න, හෝමාගම, ඌරගස්මංහන්දිය යන ප්‍රදේශවල අවි පෙන්වා මුදල් හා රන්භාණ්ඩ කොල්ලකෑම් සිදුකළ අපරාධ කල්ලි සාමාජිකයන් පස් දෙනකු පෙරේදා(10) කොල්ල කන ලද භාණ්ඩ ඇතුළු ආයුධ සමඟ අත්අඩංගුවට ගෙන තිබේ.කළුතර කොට්ඨාස අපරාධ විමර්ශන අංශයේ නිලධාරීන් විසින් මේ කොල්ලකරුවන් අත්අඩංගුවට ගෙන ඇත.අත්අඩංගුවට ගත් සැකකරුවන් ඌරගස්මංහන්දිය, හෝමාගම, දර්ගා නගරය යන ප්‍රදේශවල පදිංචිකරුවන් වේ.සැකකරුවන් ඊයේ(11) මතුගම මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබුණි. වැලිපැන්න පොලිසිය සිද්ධිය පිළිබඳ වැඩිදුර විමර්ශන මෙහෙයවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=n1405128</link>
    <topic>ඉන්දු-ශ්‍රී ලංකා ධීවර ගැටලුවලට විසඳුම් සොයන සාකච්ඡාවේ දෙවැනි වටය අද කොළඹ දී</topic>
    <author>බුද්ධිකා ඉඹුලාන</author>
    <content>ඉන්දු ශ්‍රී ලංකා ධීවර ගැටලුවලට ස්ථිරසාර විසඳුම් සෙවිම සඳහා දෙරටේ ධීවර සංවිධාන නායකයන් අතර දෙවන වටයේ සාකච්ඡා අද (12 දා) උදේ 9.00ට කොළඹ කිංසි පාරේ සෙඩෙක් ආයතනයේදී පැවැත්වෙයි.පසුගිය ජනවාරි 27 දා ඉන්දියාවේ තමිල්නාඩු ප්‍රාන්තයේ චෙන්නායි හි පැවැති පළමු සාකච්ඡාවන්ගෙන් ඇතිකර ගත් එතඟතාවයන් හි සාර්ථකත්වය මෙහිදී සාකච්ඡාවට ගැනෙන බව ධීවර අමාත්‍යංශය කියයි.මේ සාකච්ඡාවට ඉන්දීය ධීවර සංවිධාන නායකයන් 18ක් සහ නිලධාරීන් 08ක් ද ශ්‍රි ලංකා ධීවර සංවිධාන නායකයින් 20 ක් සහ නිළධාරීන් 10ක් ද සහභාගි වීමට නියමිතය.පසුගිය චෙන්නායි සාකච්ඡාවලදී , ඉන්දීය යාත්‍රා මෙහි පැමින, තහනම් පන්න ක්‍රමයක් වන ට්‍රෝලිං පන්න ක්‍රමයසම්පුර්ණයෙන්ම නවතා දැමීමද, පෙබරවාරි මස 10 දා සිට මාර්තු 10 දා දක්වා මාසයක කාලයක් ඉන්දීය ධීවර යාත්‍රා මෙරට උතුරු මුහුදේ සීමා උල්ලංඝනය නොකරන බවට ද එකඟතාවයකට පැමිණෙන ලදි.එමෙන්ම මේ කාලය තුළදී ඔවුන් විකල්ප පන්න ක්‍රම සඳහා යොමු වීමටත්, ඒ පිළිබඳ ප්‍රාන්ත මෙන්ම ඉන්දීය මධ්‍යම රජය සමඟ සාකච්ඡා පැවැත්වීමටත් එහිදී ඔවුන් ප්‍රතිඥා දී ඇත.මොන යම් හේතුවක් නිසා හෝ මෙරට මුහුදු සීමාවට ඇතුල්වී මසුන් නොමරන ලෙසද එහිදී ශ්‍රී ලංකා ධීවරයන් ඉන්දීය තමිල්නාඩු ප්‍රාන්ත ධීවරයන්ගෙන් ඉල්ලීමක්ද කරන ලදි.මේ අතර ඊයේ 11) වන විට ශ්‍රී ලාංකික ධීවරයන් 11 දෙනෙකු සහ එක් ධීවර යාත්‍රාවක් තමිල්නාඩු වෙරළාරක්ෂක බලකායේ අත්අඩංගුවේ සිටින අතර අන්ද්‍රා ප්‍රදේශයේදී අත්අඩංගුවට පත්වූ ශ‍්‍රී ලාංකික ධීවරයින් තිස් දෙනෙකු සහ ධීවර යාත්‍රා හයක්ද එම ප්‍රාන්ත බලධාරින් අත්අඩංගුවට ගෙන ඇත. තමිල්නාඩු අත්අඩංගුවේ සිටින එම ධීවරයින් පිළිබද අද සාකච්ඡා කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=n1405129</link>
    <topic>ජාතික රෝහලේ බාහිර රෝගී අංශය අලුත් වෙයි</topic>
    <author/>
    <content>ශ්‍රී ලංකාවේ ප්‍රධානම රෝහල සහ ආසියාවේ විශාලතම රෝහල වන කොළඹ ජාතික රෝහලේ බාහිර රෝගී අංශයේ තිබෙන දැඩි තදබදය අවම කිරීම සඳහා නව ගොඩනැගිල්ලක් ඉදිකිරීමට මහජන චීන සමූහාණ්ඩුවේ සහයෝගය පළ වී ඇත.සෞඛ්‍ය ඇමැති මෛත්‍රීපාල සිරිසේන මැතිතුමාගේ ඉල්ලීමක් පරිදි මහජන චීන සමූහාණ්ඩුව එම ගොඩනැගිල්ල ඉදිකිරීම සඳහා දසලක්ෂ 13,400ක මුදලක් මූල්‍යමය පරිත්‍යාගයක් වශයෙන් ලබාදීමට එකඟත්වය පළ කර ඇත.මෙම මූල්‍ය ප්‍රදානය ලබාදීම සඳහා මූලික එකඟතා ගිවිසුමට අත්සන් තැබීම පසුගියදා සෞඛ්‍ය අමාත්‍යාංශයේදී සිදු වූ අතර, ඊට සෞඛ්‍ය අමාත්‍යංශය වෙනුවෙන් ලේකම් වෛද්‍ය නිහාල් ජයතිලක මහතාත්, චීන රජය වෙනුවෙන් එරට වාණිජ අමාත්‍යාංශයේ ‍පළමු ලේකම් ෂෑන්ග් ලියුගා මහතාත්, අත්සන් තැබීය.එම අවස්ථාවට අතිරේක ලේකම් කේ. ඒ. එස්. කීරගල, කොළඹ ජාතික ‍රෝහලේ අධ්‍යක්ෂ වෛද්‍ය අනිල් ජාසිංහ යන මහත්වරු ද සහභාගී වූහ.මෙම අතිදැවැන්ත මූල්‍ය ප්‍රදානය යටතේ කොළඹ ජාතික රෝහලේ දැනට ක්‍රියාත්මක බාහිර රෝගී අංශය වෙනුවට අංගසම්පූර්ණ නවීන පහසුකම්වලින් සමන්විත මහල් 10කින් යුත් බාහිර රෝගී අංශ ගොඩනැගිල්ලක් ඉදි කිරීමට නියමිතය. එහි වාහන රථගාලක් ඇතුළු ප්‍රතිකාර ලබාගැනීමට පැමිණෙන ජනතාවගේ පහසුව පිණිස පහසුකම් රැසක් ඇතුළත් වේ. මෙම ගිවිසුම අත්සන් කරමින් සෞඛ්‍ය ලේකම් වෛද්‍ය නිහාල් ජයතිලක මහතා කියා සිටියේ මෙම මූල්‍ය ප්‍රදානය මඟින් ශ්‍රී ලංකා ජාතික රෝහලේ කාලයක් තිස්සේ පැවැති මහත් අඩුපාඩුවක් සම්පූර්ණ වන බවයි. එමඟින් දිවයිනේ විවිධ ප්‍රදේශවලින් පැමිණෙන රෝගීන්ට වඩාත් කාර්යක්ෂම හා ගුණාත්මක රෝගී සත්කාරක සේවාවක් ලබාදීමට කටයුතු කරන බවත්, වෛද්‍ය නිහාල් ජයතිලක මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=n14051210</link>
    <topic>දරු පැංචන්ගෙන් ගිහි පිරිතක්</topic>
    <author>චිත්‍රාරත්න කළුආරච්චි හිදෝගම සමූහ</author>
    <content>වයස අවුරුදු 14න් පහළ පිරිත් කීමට දක්ෂ දරුවන් පිරිසක් පසුගියදා (10) අනුරාධපුර නැඟෙනහිර නාච්චාදූව ප්‍රාදේශීය ලේකම් කොට්ඨාසයේ තුරුවිල ගම්මානයේ දී සර්ව රාත්‍රික පිරිත් දේශනයක් පැවැත්විණි. තුරුවිල පදිංචි එන්.බී. විනී නන්දසේන මහතා විසින් මෙම ළමා පිරිත් කණ්ඩායම පුරුදු පුහුණු කර තිබුණි.මෙම අවස්ථාවට තුරුවිල රජ මහා විහාරාධිපති හාමුදුරුවන් සමඟ නාච්චාදූව ප්‍රාදේශීය ලේකම් ජේ. ඩබ්ලිව්. සුගත් , කිත්සිරි, තුරුවිල ජල පවිත්‍රාගාරයේ ස්ථාන භාර නිලධාරී සංජීව සේනානායක, නාච්චාදූව සමගි වෙළෙඳ සංගමයේ සභාපති රංජිත් තිලකසිරි, විනී නන්දසේන, ආචාර්ය සුරවීර යන මහත්වරුන් ඇතුළු විශාල පිරිසක් සහභාගී වූහ.10 දා රාත්‍රී පහන් වන තුරු පිරිත් දේශනය වයස අවුරුදු 14 න් පහළ තිළිණ සම්පත්, මිලින්ද මධුසංක, පැතුම් බුද්ධික, අනූප ඉෂාර ශ්‍රීනාත් ලසන්ත කුමාර, තාරක සඳරුවන්, අමිල හංසමාල්, නුවන් සමීර, තරිඳු නුවන්, ඉමේෂ් මධුසංක, ක්‍රිෂාන්ත ලක්මාල්, අවිශ්ක දිල්ෂාන්, ඉරෝෂන් මාධව, ඉඳුනිල් දිනේෂ් යන දරුවන් විසින් පවත්වනු ලැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=n14051211</link>
    <topic>මිතුරාගේ ක්‍රෙඩිට් කාඩ්පතෙන් රු.80,000ක් හොරෙන් අරන්</topic>
    <author>@ දිලිප් නිශ්ශංක - බළපිටිය සමූහ</author>
    <content>මිතුරෙකුගේ ක්‍රෙඩිට් කාඩ්පතෙන් රුපියල් අසූදහසක මුදලක් සොරාගෙන ෆිනෑන්ස් ගෙවු මිතුරෙකු බෙන්තොට පොලිසිය විසින් අත්අඩංගුවට ගෙන බළපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසු රුපියල් ලක්ෂයක ශරීර ඇප මත මුදා හැරීමට (08) නියෝග කළේය.එසේ ඇප මත මුදා හරින ලද්දේ බෙන්තොට දෙද්දූව පදිංචි දිමුත් අසංක ජයසේකර නැමැති අයෙකි. නිවසේ තිබූ ක්‍රෙඩිට් කාඩ් පත නැතිවීම සම්බන්ධයෙන් නිවසේ හිමිකරු වන දූවගේ පියසේන නැමැත්තා පොලිසියට කරන ලද පැමිණිල්ල අනුව විමර්ශන සිදු කිරීමේදී නිවසට නිතර පැමිණි සැකකරු ක්‍රෙඩිට් කාඩ්පත රැගෙන ගොස් අවස්ථා දෙකකදී රුපියල් අසූදහසක මුදලක් ලබාගෙන වාහනයේ හිඟ මුදල් ගෙවා ඇති බව පොලිසිය පැමිණිල්ල අධිකරණයට ඉදිරිපත් කරමින් කියා සිටියේය.බෙන්තොට පොලිසිය සැකරු අධිකරණයට ඉදිරිපත් කරමින් පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=n14051212</link>
    <topic>ශ්‍රී මහා බෝධි මහා විහාර ශාලාව සැදැහැවතුන්ට පෝදා විවෘතයි</topic>
    <author>චිත්‍රාරත්න කළුආරච්චි හිදෝගම සමූහ</author>
    <content>සෑම පුරපසළොස්වක පොහොය දිනකම ශ්‍රී මහා බෝධි මහා විහාර ශාලාව පෙහෙවස් සමාදම් වන සැදැහැවතුනට විවෘත කරනවා යැයි අනුරාධපුර අටමස්ථානාධිපති පණ්ඩිත පල්ලේගම සිරිනිවාස නාහිමියන් පවසති. මාධ්‍යයට අදහස් දක්වමින් උන්වහන්සේ මෙසේද කීහ.අනුරාධුපුර ජය ශ්‍රී මහා බෝධීන් වහන්සේ අබියස පෙහෙවස් සමාදන් වන සියලුම දෙනාහට එම ශාලාවේදී ධර්ම දේශනා, ජාතක කථා වස්තු කියවීම, භාවනා වැඩසටහන් ඇතුළු ආගමික වැඩසටහන් රාශියක් පැවැත්වීමට කටයුතු යොදා තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=n14051213</link>
    <topic>රට පුරා පිහිටි සියලු පාසල්වල වෙසක් සතිය හෙට සිට</topic>
    <author>සුභාෂිණී සේනානායක</author>
    <content>රට පුරා පිහිටි සියලු පාසල් වල වෙසක් සතිය හෙට (12) සිට 18 වනදා දක්වා ක්‍රියාත්මක කෙරේ. මෙවර වෙසක් උත්සවය නිමිත්තෙන් පාසල්වල වෙසක් වැඩසටහන් රැසක් ක්‍රියාත්මක කිරීමට නියමිතය.ඒ අනුව මුළු දිවයිනේ සියලු බෞද්ධ දරුදැරියෝ 2014 මැයි 13 වැනි දින ස්වකීය පාසල්වල විදුහල්පතිවරුන්, අචාර්ය මණ්ඩලය හා මාපියන් ඇතුළු සියලුදෙනාගේම සහභාගිත්වයෙන් වෙසක් පුරපසළොස්වක පොහොය නිමිත්තෙන් සිල් සමාදන් වීමේ වැඩසටහන පැවැත්වේ.මෙවර වෙසක් සතියේ ප්‍රධාන තේමාවට අමතරව ඒ ඒ දින සඳහා වෙන් වූ තේමාවන් කිහිපයක් ඔස්සේ වැඩසටහන් ක්‍රියාත්මක කෙරෙන අතර තම පාසලට ගැළපෙන ආකාරයෙන් වැඩසටහන් ක්‍රියාත්මක කිරීමට විදුහල්පතිවරුන් දැනුවත් කරන ලෙස අධ්‍යාපන අමාත්‍යාංශයේ ලේකම් අනුර දිසානායක මහතා සියලුම පළාත් අධ්‍යාපන අධ්‍යක්ෂවරුන් වෙත උපදෙස් ලබා දී තිබේ.මේ වෙසක් සතිය වැඩසටහන් පිළිබඳ ආචාර්ය මණ්ඩලය, සිසුන් හා මාපියන් දැනුවත් කිරීම, මේ සතිය තුළ පාසල් භූමිය බෞද්ධ ධජවලින් අලංකාරවත් කිරීම, ප්‍රධාන තේමා පාඨය වන ‘තෙමඟුල සමරමු- පිළිවෙත් සපුරමු‘ සඳහන් බැනරයක් පාසල ඉදිරිපිට ප්‍රදර්ශනය කිරීම, මේ සතියේ සෑම දිනකම උදෑසන පාසල ආරම්භ කිරීමට පෙර විනාඩි 5ක කාලයක් තුළ ධර්මානුකූල කථාවක් පැවැත්වීම මේ වැඩසටහන් පැවැත්වේ.මේ වැඩසටහන ක්‍රියාත්මක කිරීමේදී බෞද්ධ සිසුන් බහුතරයක් සිටින පාසල්වල හා වෙනත් ආගමික සිසුන් බහුතරයක් සිටින පාසල්වල එය සුදුසු පරිදි ක්‍රියාත්මක කිරීමට විදුහල්පතිවරුන්ගේ වගකීම වන බව සඳහන් කරන ලේකම්වරයා මේ වැඩසටහනට සමගාමීව විද්‍යාපීඨ ගුරු විදුහල්වල හා සෙසු ආයතනවල ද සුදුසු පරිදි වැඩසටහනක් සකස් කර ක්‍රියාත්මක කර ලෙ ස අධ්‍යාපන ලේකම්වරයා වැඩිදුරටත් සඳහන් කරයි.පාසල්, ආගමික හා පොදු ස්ථාන පිරිසිදු කිරීමේ ශ්‍රමදාන, වෙසක් සැරසිලි, වෙසක් සුබ පැතුම්පත් හා නිර්මාණ සැකසීම, ඒවා ප්‍රදර්ශනය කිරීම, ආරම්භ කිරීම (සාධු සබ්බත්ථ සංවරො) පාසල් මට්ටමේ සීල සමාදාන වැඩසටහන් ක්‍රියාත්මක කිරීම, ප්‍රතිපත්ති පූජාවේ යෙදීම ආසන්න විහාරස්ථානයේ සිල් සමාදන් වීම, වන්දනාමාන කිරීම, දන්සැල් පැවැත්වීම හා සැදැහැ ගී ප්‍රසංග පැවැත්වීම, පාසලේ බුදු මැදුර අලෝකමත් කිරීම හා වෙසක් කූඩු, වෙසක් පහන් දැල්වීම, සැදැහැ ගී ප්‍රසංග පැවැත්වීම, වෙසක් සැරසිලි ප්‍රදර්ශනය හා පහන් කූඩු දැල්වීම, සිද්ධාන්ත නැරඹීම, වන්දනාමාන කිරීම, පරාර්ථකාමී ලෙස ක්‍රියා කරමු-සුබ සාධන හා සමාජ සේවා කටයුතු (ගිලනුන්ට, අනාථ ළමුන්ට, වැඩිහිටියන්ට උවටැන් කිරීම, සත්ත්ව කරුණාව දැක්වීම, පුණ්‍ය ආයතන සඳහා පුණ්‍යාධාර ලාබාදීම හා අනෙකුත් පුණ්‍ය කටයුතු), සිද්ධස්ථාන නැරඹීම, වන්දනා කිරීම වෙසක් සතිය තුළ සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=n14051214</link>
    <topic>බුද්ධිමය දේපළ අයිතිය සුරක්ෂිත කරන ක්‍රියාකාරී සැලැස්මට ශ්‍රී ලංකාව සහ ලෝක බුද්ධිමය දේපළ සංවිධානය ඇතුළත් වෙයි</topic>
    <author>මහින්ද අලුත්ගෙදර</author>
    <content>බුද්ධිමය දේපළ අයිතිය සුරක්ෂිත කරන ක්‍රියාකාරී සැලැස්මට ශ්‍රී ලංකාව සහ ලෝක බුද්ධිමය දේපළ සංවිධානය (World Intellectual Property Organization (WIPO) ඇතුළත් වෙයි.ශ්‍රී ලංකාවේ බුද්ධිමය දේපළ අයිතිය ශක්තිමත් කිරීම සඳහා වන මේ ක්‍රියාකාරී සැලැස්ම වැදගත් කරුණු දහයකින් සමන්විත බව එක්සත් ජාතීන්ගේ සංවිධානයේ ජිනීවා හි ශ්‍රී ලංකා නිත්‍ය නියෝජිත සහ තානාපති රවිනාථ ආරියසිංහ මහතා පවසයි.ස්විට්සර්ලන්තයේ ජිනීවා හිදී පැවැති ලෝක බුද්ධිමය දේපළ සංවිධානයේ 53 වැනි සැසිවාරය අමතමින් බව විදේශ කටයුතු අමාත්‍යාංශය පවසයි. මේ සංවිධානයේ අධ්‍යක්ෂ ජනරාල්වරයා ලෙස ආචාර්ය ෆ්‍රැන්සිස් ගරී දෙවැනි වරටත් තේරීපත්ව තිබෙන අතර ඒ මහතා පසුගිය 2013 වසරේ දී ශ්‍රී ලංකාවට පැමිණි අවස්ථාවේ දී ලක්ෂ්මන් කදිරගාමර් අනුස්මරණ දේශනය සිදුකර තිබෙන බවද එහිදී බුද්ධිමය දේපළ අයිතිය සුරක්ෂිත කරන ක්‍රියාකාරී සැළැස්ම සම්බන්ධයෙන් වන යෝජනාව ඉදිරිපත්කර තිබෙන බවද එම අමාත්‍යාංශය සිහිපත් කරයි.මේ ක්‍රියාකාරී සැලැස්මට එළැඹීමත් සමඟ ශ්‍රී ලංකාවේ ජාතික බුද්ධිමය දේපළ කාර්යාලයේ අනුබද්ධිත කාර්යයන් හි නියැළෙන ආයතනවල කාර්යභාරය තවදුරටත් පුළුල්කර, ශක්තිමත් කිරීමට හේතුවන බවද රවිනාථ ආරියසිංහ මහතා සඳහන් කරයි.විශේෂයෙන්ම නව නිර්මාණකරුවන්, ව්‍යවසායකයන්, කලාකරුවන්, විද්‍යාඥයන්, සම්ප්‍රදායික කලා ශිල්පීන් ඇතුළු වෘත්තිකයන්ගේ අයිතිවාසිකම් වඩාත් සුරක්ෂිතකර ගැනීමට මෙය වඩාත් හේතුවන බව සඳහන් කරන ශ්‍රී ලංකා තානාපතිවරයා මේ සැලැස්මේ කටයුතු සාර්ථකව ඉදිරියට ගෙන යන්නට ලෝක බුද්ධිමය දේපළ සංවිධානයේ තාක්ෂණික සහාය ලබාදෙනු ඇතැයි විශ්වාසය පලකරයි.මේ සම්මුතිය සංවර්ධනය වන රටවලට නියමු ව්‍යාපෘතියක් බව පෙන්වාදී තිබෙන රවිනාථ ආරියසිංහ මහතා එමඟින් බුද්ධිමය දේපළ ආරක්ෂා කිරීමේ හැකියාව වැඩිදියුණුකර ගැනීමටත් පුළුල් පරාසයක සිට වැඩි සේවයක් සැළසීමටත් හැකිවනු ඇතැයි එක්සත් ජාතීන්ගේ සංවිධානයේ ජිනීවා හි ශ්‍රී ලංකා නිත්‍ය නියෝජිත සහ තානාපතිවරයා කියාසිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=n14051215</link>
    <topic>එජාපයට වගේ රජයට අමුතුවෙන් ගම්වල චාරිකා යන්න අවශ්‍ය නැහැ</topic>
    <author># නුවන් කොඩිකාර</author>
    <content>වත්මන් රජය සැමදා ගම්වල චාරිකා යන හෙයින් එක්සත් ජාතික පක්ෂයට වගේ අමුතු චාරිකා යෑමට අවශ්‍ය නැතැයි වාරිමාර්ග හා ජලසම්පත් කළමනාකරණ ඇමැති නිමල් සිරිපාල ද සිල්වා මහතා පැවැසීය.එම නිසා හරින් ප්‍රනාන්දු මන්ත්‍රීතුමා ඇතුලු යූ.එන්.පී එකේ අයට බදුල්ල ආසනයට පැමිණ එහි සංවර්ධන දිහා බලා කේක් කෑල්ලකුත් කා මුතියංගණයට ගොස් ආණ්ඩුවට සාදුකාර දී යන්න එන්නයි ඉල්ලා සිටින බව හෙතෙම කීවේය.බදුල්ල හෙරිටේජ් හෝටලයේ පැවැති කේක් නිර්මාණ ප්‍රදර්ශනයක් විවෘත කරමින් ඇමැතිවරයා එසේ ප්‍රකාශ කෙළේය.අපි කාලයකට විතරක් පායන තරු නොව ජනතාව අතර සැමදා හැමදාම පායන තරු බවත් එම නිසා අලුතෙන් ගම්වලට ගොස් බොරු සෝභන චාරිකා කරන්න අවශ්‍ය නැති බවත් ඒ මහතා පැවැසීය.ඇමැතිවරයා මෙසේද කියා සිටියේය.අද බදුල්ලේ කොළ කොඩි දාලා හරින් ප්‍රනාන්දු මහතා ග්‍රාම චාරිකා යනවා. බොහෝම හොඳයි . මම ආරාධනා කරනවා ඒ යන ගමන් මේ කේක් ප්‍රදර්ශනයටත් ඇවිල්ලා කේක් කැල්ලක් කාලා යන්නකියලා. අපේ ළඟ සෙල්ලම් පිස්තොල නැහැ. අපේ රජය මේ කාන්තාවන්ගේ ආර්ථිකය දියුණු කරන්න විශාල වැඩ කොටසක් සිදු කරනවා. ජනාධිපතිතුමා ස්වයං රැකියා සඳහා විශේෂ ණය ඇති කරලා තියෙනවා. ඉන් ප්‍රයෝජන ගන්න ඔබ හැම දෙනාටම පුළුවන්.බදුල්ලේ පමණක් නොවේ මුලු ශ්‍රී ලංකාවේම කාන්තාවන්ගේ අභිවෘද්ධිය, ආර්ථිකය ශක්තිමත් කිරීමට විශේෂ වැඩසටහන් ව්‍යාපෘති රජය විසින් ආරම්භ කරලා තිබෙනවා. එම ව්‍යාපෘතිවලින් උපරිම ප්‍රයෝජනය ගන්නා ලෙස මම කාන්තාවන්ගෙන් ඉල්ලනවා. ඔබ මේ වෘත්තියෙන් ඉදිරියට යන්න. ඔබගේ ව්‍යාපෘති දියුණු කරගන්න අපේ රජයෙන් ඇපකරයක් නැතිව රුපියල් දෙලක්ෂපනස්දාහක් ලබාදීමට කටයුතු යොදා තිබෙනවා. එම ණය මුදල සංවර්ධන බැංකු මඟින් ලබාගන්න අවශ්‍ය පහසුකම් සපයා තිබෙනවා.මේ රටේ ස්වයං රැකියාවල නියුතු කාන්තාවන්ට අවශ්‍ය සෑම සහනයක්ම ලබාදීමට කටයුතු කරන ලෙසට ජනාධිපතිතුමා විසින් සියලුම කැබිනට් ඇමැතිවරුන්ට අවශ්‍ය උපදෙස් ලබා දී තිබෙනවා. ඒ නිසා එයිනුත් ප්‍රයෝජනයට ගෙන මෙවැනි ව්‍යාපෘතීන් වඩ වඩාත් ව්‍යාප්ත කරමින් කාන්තාවන්ට මෙවැනි ගුණාත්මක ස්වයං රැකියා සඳහා යොමුකිරීමට ඔබ නායිකාවන් පිරිසක් වන ලෙසට ඉල්ලා සිටිනවා.මෙහිදි තරුණියන් 65 දෙනෙකුගේ කේක් නිර්මාණ ප්‍රදර්ශනයට ඉදිරිපත් කර තිබුණිමේ අවස්ථාවට පළාත් සභා මන්ත්‍රි මානෙල් රත්නායක, අජිත් හික්කඩුව ලියනගේ, බදුල්ල නගරාධිපති උපාලි නිශ්ශංක යන මහත්වරුන්ද සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=n14051216</link>
    <topic>බැසිල් රාජපක්‍ෂ ජනතාවගේ ගෞරවයට පාත්‍ර වූ ඇමැතිවරයෙක්</topic>
    <author/>
    <content>තම සේවාව නිසිලෙස හා නොපමාව ඉටුකරමින් කටයුතු කරන ඇමැතිවරයෙකු ලෙස බැසිල් රෝහණ රාජපක්‍ෂ මහතා ජනතාවගේ ගෞරවයට පාත්‍ර වු ඇමැතිවරයෙක් බව කෝට්ටේ ශ්‍රී කල්‍යාණී සාමග්‍රී ධර්ම මහා සංඝ සභාවේ වැඩබලන මහානායක ආචාර්ය ඉත්තෑපානේ ධම්මාලංකාර නාහිමියෝ පවසති.ඒ මහතාගේ ඉදිරි කටයුතු ද සාර්ථක වේවායි තමන් වහන්සේ ප්‍රාර්ථනා කරන බවද උන් වහන්සේ සඳහන් කරති.තලවතුගොඩ, ගනේලන්ද සිරි නන්දනාරාම රජමහා විහාරයේ නව දෙමහල් දහම් පාසල් ගොඩනැඟිල්ල විවෘත කිරීමේ උත්සවයේ දී උන්වහන්සේ මෙසේ පැවසුහ.එහිදී වැඩිදුරටත් අඳහස් දක්වමින් මහානායක හිමියන් සඳහන් කළේ තමන් වහන්සේ දීර්ඝ කාලයක සිට බැසිල් රාජපක්‍ෂ ඇමැතිවරයා හඳුනන බවත්, ඒ මහතා බාරගත් කාර්යයක් කල් දැමීමක් හෝ අතපසු කිරීමක් නොකරන බවත්ය.මෙහි දි අනුශාසනාවක් සිදුකළ කෝට්ටේ ශ්‍රී කල්‍යාණී සාමග්‍රී ධර්ම මහා සංඝ සභාවේ ප්‍රධාන ලේඛකාධිකාරී කැලණිය විශ්ව විද්‍යාලයේ පශ්චාත් උපාධි අධ්‍යයන ආයතනයේ අධ්‍යක්‍ෂ මහාචාර්ය කොටපිටියේ රාහුල නායක ස්වාමීන් වහන්සේ සඳහන් කළේ රටක ආර්ථික සංවර්ධනය මෙන්ම ආධ්‍යාත්මික සංවර්ධනය ද සිදුවීම එම රටේ සංවර්ධනයට එක ලෙස බලපාන බවත්, ඒ සඳහා රටේ ආර්ථික සංවර්ධන ඇමැතිවරයා ලෙස බැසිල් රාජපක්‍ෂ මහතා සිදුකරන සේවාව අති මහත් වන බවත්ය. ඔහු කතා කරනවාට වඩා වැඩකර පෙන්වන නායකයකු බවද උන්වහන්සේ පෙන්වා දුන්හ.තව දුරටත් අදහස් දැක්වු උන්වහන්සේ සඳහන් කළේ පන්සල මුල්කරගනිමින් පැවැත්වෙන දහම් පාසල් හේතුවෙන් සාර ධර්ම පිරි සමාජයක් ඇතිකළ හැකි බවත් එලෙස ආධ්‍යාත්මික සංවර්ධනය රටතුළ සාර්ථකව සිදුවන විට පොලිසි, හිර ගෙවල් ඇතුළු අංශ සඳහා වැයවන විශාල මුදලක් ඉතිරි කරගත හැකි බවත්ය. පන්සල මුල් කරගනිමින් සිංහල බෞද්ධ සංස්කෘතිය සහිත සමාජයක් බිහිකිරීම රටේ සංචාරක ව්‍යාපාරය දියුණුවටද හේතු වන බව උන් වහන්සේ සඳහන් කළහ.ප්‍රංශයේ ටුවර් ප්‍රදේශයේ පෞරාණික පල්ලියක් කේන්ද්‍ර කරගනිමින් ගොඩනැගුණු එම රටේ සංස්කෘතික සමාජය හේතුවෙන් එම ප්‍රදේශයට සංචාරකයන් පැමිණීම ආරම්භ වු බවද එය පසුව ටුවරිසම් ලෙස සංචාරක ව්‍යාපාරය ලොව පුරා ව්‍යාප්ත වීමට හේතු වු බවද පෙන්වා දුන් උන්වහන්සේ ශ්‍රී ලංකාවට සංචාරකයන් පැමිණෙන්නේ මෙරට සිංහල බෞද්ධ සංස්කෘතිය විඳීමට මිස බටහිර සංස්කෘතියක් විඳීමට නොවන බවද පෙන්වා දුන්හ.මෙහිදි අදහස් දැක්වු ආර්ථික සංවර්ධන ඇමැති බැසිල් රාජපක්‍ෂ මහතා සඳහන් කළේ යහපත් සමාජයක් ගොඩනැඟීම සඳහා දහම් පාසල් හරහා ගරුතර මහ සංඝරත්නය සිදුකරන සේවාව අතිමහත් බවත්, කුරිරු ත්‍රස්තවාදය නොමැති ගුණ ගරුක අනාගත සමාජයක් බිහි කිරීමට එය ඉවහල් වන බවත්ය. ලක්‍ෂ 19 ආසන්න ළමයින් පිරිසක් අද වනවිට දහම් පාසල් අධ්‍යාපනය ලබන බව පැවසු ඒ මහතා වෙනත් ආගම්ද අද වනවිට දහම් පාසල් ආරම්භ කර ඇති බව පෙන්වා දුන්නේය.ගනේලන්ද සිරි නන්දනාරාම රජමහා විහාරය කෝට්ටේ යුගයට අයත් 6 වැනි පරාක්‍රමබාහු (ක්‍රි.ව. 1412 - 1467) රාජ සමයේ ආරම්භකර ඇති අතර අද වනවිට ප්‍රදේශයේ බෞද්ධ ප්‍රබෝධය වෙනුවෙන් විශාල වැඩ කොටසක් සිදුකරයි. විහාරයට අනුබද්ධ ගැමුණු දහම් පාසල සිංහල සහ ඉංග්‍රීසි මාධ්‍යයෙන් දහම් අධ්‍යාපනය ලබාදෙන අතර සිංහල මාධ්‍ය දහම් පාසලේ සිසුන් 800ක් පමණද, ඉංග්‍රීසි මාධ්‍ය දහම් පාසලේ සිසුන් 400ක් පමණද ඉගෙනුම ලබති. ඔවුන්ගේ ප්‍රයෝජනය සඳහා ඉදිකළ මේ ගොඩනැඟිල්ල සඳහා රුපියල් කෝටි 3.5 ක පමණ මුදලක් වැයවී ඇති අතර ඒ සඳහා ප්‍රදේශයේ දේශපාලන නායකයන්, දානපතීන්, දායක සභාව අනුග්‍රහය දක්වා තිබේ.කෝට්ටේ ශ්‍රී කල්‍යාණී සාමග්‍රී ධර්ම මහා සංඝ සභාවේ ගල්ගොඩ විහාර පාර්ශ්වයේ ප්‍රධාන සංඝනායක මත්තේගොඩ සරණ ධම්ම විහාරාධිපති ආචාර්ය පැලන්වත්තේ ධම්මතිලක, කෝට්ටේ ශ්‍රී කල්‍යාණී සාමග්‍රී ධර්ම මහා සංඝ සභාවේ ප්‍රධාන ලේඛකාධිකාරී කැලණිය විශ්ව විද්‍යාලයේ පශ්චාත් උපාධි අධ්‍යයන ආයතනයේ අධ්‍යක්‍ෂ මහාචාර්ය ය කොටපිටියේ රාහුල, කෝට්ටේ ශ්‍රී කල්‍යාණී සාමග්‍රී ධර්ම මහා සංඝ සභාවේ ප්‍රධාන වත්ත පටිපාදක අතුරුගිරිය ශ්‍රී මහා විහාරාධිපති කොළඹ නව කෝරලයේ සහ නවතොටමුනේ උප ප්‍රධාන සංඝ නායක රුක්මලේ ධම්ම කීර්ති නාහිමිවරුන් ද ආර්ථික සංවර්ධන ඇමැති බැසිල් රාජපක්ෂ, බස්නාහිර පළාත් ආණ්ඩුකාර අලෙවි මවුලානා, කෝට්ටෙ ශ්‍රී.ල.නි.ප ප්‍රධාන සංවිධායක රෝහිත බෝගොල්ලාගම, බස්නාහිර පළාත් ඇමැති උපාලි කොඩිකාර, බස්නාහිර පළාත් සභා මන්ත්‍රී ජගත් කුමාර, මහරගම නගරාධිපතිනී කාන්ති කොඩිකාර මහත්ම මහත්මීහු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=n14051217</link>
    <topic>කොළඹ මෙවර වෙසක් කලාප 6ක්</topic>
    <author>නිරූෂි විමලවීර</author>
    <content>සම්බුදු තෙමඟුල සමරා කොළඹ නගරය ආශ්‍රිතව වෙසක් කලාප 6ක් සහ වෙසක් තොරණ 12කට අධික ප්‍රමාණයක් මෙවර ප්‍රදර්ශනය කෙරේ.ඩී.ආර්. විජේවර්ධන මාවත (ලේක්හවුස්) අමාදහර, ගංඟාරාමය ආශ්‍රිත බුද්ධ රශ්මි, වෝඩ් පෙදෙස සිරස වෙසක් කලාපය, පැලවත්ත බත්තරමුල්ල දියවන්නා‍ වෙසක් කලාපය, බෞද්ධාලෝක මාවතේ බෞද්ධාලෝක වෙසක් කලාපය ආදී වශයෙන් වෙසක් කලාප රැසක් සංවිධානය කර තිබේ.වෙසක් තොරණ 12කට අධික ප්‍රමාණයක් කොළඹ නගරය හා ඒ අවට ප්‍රදර්ශනය කෙරෙන අතර තොටළඟ, පෑලියගොඩ, දෙමටගොඩ,කොස්ගස් හන්දිය,කොළඹ බැස්ටියන් මාවත, ගොතටුව එයින් ප්‍රධාන තැනක් ගෙන ඇත.මහරගම, නුගේගොඩ, කොට්ටාව, හෝමාගම, මාළඹේ, කිරිබත්ගොඩ ප්‍රදේශයන්හිද තොරණ ප්‍රදර්ශනය කිරීමට පියවර ගෙන තිබේ. මීට අමතරව කොළඹ නගරය සහ ඒ ආශ්‍රිතව බත් හා සිසිල් පැන් දන්සල් 500ට අධික ප්‍රමාණයක් කොළඹ නගර සභාවේ ලියාපදිංචි වී ඇත. වෙසන් පුන් පොහොය නිමිත්තෙන් ආමිස හා ප්‍රතිපත්ති පූජාවලට මුල්තැන දෙමින් වෙහෙර විහාරස්ථාන රැසක ආගමික වැඩසටහන් රැසක් සංවිධානය කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=n14051218</link>
    <topic>දුම්වැටි භාවිතයෙන් තොර රටක් නිර්මාණයටසියලු දෙනාගේම සහයෝඟය අවශ්‍යයි</topic>
    <author>දුමින්ද ගුරුගේ, මහින්ද අලුත්ගෙදර</author>
    <content>ශ්‍රී ලාංකීය තරුණ පරපුර දුම්වැටි උවඳුරෙන් ගලවා ගැනීම සඳහා සිගරට් පැකැට් මත සියයට 80ක ප්‍රමාණයක් රූපමය සෞඛ්‍ය අනතුරු ඇඟවීම ඇතුළත් කිරීම වෙනුවෙන් රජය ගෙන තිබෙන ක්‍රියාමාර්ගය සැබවින්ම ප්‍රශංසනීය බව ද පෙන්වා දෙති.දුම්වැටි භාවිතයෙන් තොර ශ්‍රී ලංකාවක් නිර්මාණය කිරීම සඳහා කටයුතු කිරීම අවශ්‍ය වන අතර ඒ වෙනුවෙන් සියලු දෙනාගේම සහයෝඟය අවශ්‍ය බව ශ්‍රී ලංකා වෛද්‍ය සභාවේ සභාපති මහාචාර්ය කාලෝ ෆොන්සේකා මහතා ප්‍රකාශ කරයි.ඒ වෙනුවෙන් වත්මන් රජය ක්‍රියාමාර්ග ගනිමින් සිටින බව පෙන්වා දෙන ඒ මහතා මේ කාර්යයේදී විද්වතුන් පිරිසක් අත්වැල් බැඳගෙන සිටීම සතුටට කරුණක් බවද ඒ මහතා සඳහන් කරයි.මේ සම්බන්ධයෙන් අදහස් දක්වන වෛද්‍ය සමාධි රාජපක්ෂ මහතා සඳහන් කරන්නේ මිලියන 20ක් වාසය කරන ශ්‍රී ලංකාවේ දුම්බීම හේතුවෙන් වාර්ෂිකව 20,000ක් පමණ මියයන බවත් දුම්බීම හේතුවෙන් ඇතිවන සෞඛ්‍යමය හානියට අමතරව ඒ හා සමාන අයුරින් විනාශකාරී ආර්ථික පාඩුවක් රටතුළ සිදුවන බවත්ය.මේ වනවිට රටේ පවතින විශාලතම ත්‍රස්තවාදය මෙය බව පෙන්වා දෙන ඒ මහතා 2012 වසරේ අගෝස්තු මස 08දා සිගරට් පැකැට් මත සියයට 80ක ප්‍රමාණයක් රූපමය සෞඛ්‍ය අනතුරු ඇඟවීම ඇතුළත් කිරීම සම්බන්ධයෙන් ගැසට් නිවේදනය ප්‍රකාශයට පත්කළ බවද මේ වසරේ පෙබරවාරි මස 19 දා පාර්ලිමේන්තුවේ දී සියලු මන්ත්‍රීවරුන්ගේ අනුමැතිය ලැබී තිබෙන බවද සඳහන් කරයි.දුම්කොල සමාගම් විසින් රජයේ ක්‍රියාමාර්ගයට විරෝධය පළකරමින් නඩු පවරා තිබෙන බවද ඒ සම්බන්ධයෙන් වන තීන්දුව අද (12) ප්‍රකාශයට පත්කිරීමට නියමිත බවද ඒ මහතා පෙන්වා දෙයි.ජීවක පදනම පසුගිය වර්ෂ 20ක කාලයේදී දුම්කොළ භාවිතයට එරෙහිව කටයුතු කර තිබෙන බව සිහිපත් කරන වෛද්‍ය සමාධි රාජපක්ෂ මහතා ඒ වෙනුවෙන් මේ රටේ විද්වතුන් විශාල පිරිසක් කටයුතු කරන බවද කියා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=r1405121</link>
    <topic>විකුණන්න කපාගෙන ආ කිඩාරම් අලෙන් මලක් පිපිලා</topic>
    <author>ගම්පොළ සමූහ</author>
    <content>වර්ෂයේ අප්‍රේල් මැයි කාලවල පිපෙන කිඩාරම්මල දැකීම සුලබ නොවන අතර පොළොවේ අභ්‍යන්තරයේ ඇති අලයෙන් හට ගන්නා මල මතු පිටට විත් පිපීම සිදුවේ.නමුත් ගම්පොල වෙළෙඳ සැලකට විකිණීම සඳහා රැගෙනවිත් තිබූ කිඩාරම් අලයකින් මලක් හට ගෙන තිබීමේ දුර්ලබ අවස්ථාවක් දැක ගැනීමට නගරවාසීන්ට වාසනාව උදා වී තිබේ.මෙහි පුදුමය නම් වතුර පොදක් නොමැතිව මාස 6 – 7 ක් එළවළු බක්කියේ තිබූ මේ අලයෙන් මලක් හට ගෙන තිබීමයි. ගම්පොළ කඩුගන්නාව මාර්ගයේ තිබූ එළවළු වෙළෙඳ සලක් මීට මාස 7කට පමණ ඉහතදී එහි අයිතිකරු විසින් වසා දමා ඇත්තේ එය වෙනත් අයකුට කුලියට දෙන අදහසිනි.මේ අතර මාස 7කට පමණ පසු එය කුලියට ගැනීමට ආ අයෙකුට වෙළෙඳ සැල පෙන්වීම සඳහා ඔහු සමඟ එය විවෘත කරන අවස්ථාවේ එළවළු බක්කියකින් මලක් පිපී ඇති බව දැක එය විපරම් කිරීමේදී මතක් වී ඇත්තේ මීට මාස ගණනාවකට පෙර විකිණීමට තිබූ කිඩාරම් අලයකින් එය හටගෙන ඇති බවයි.නගර වැසියන් මේ කිඩාරම් අලය සහිත මල නැරැඹීම සඳහා විශාල ලෙස පැමිණෙමින් සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=r1405122</link>
    <topic>මඩකළපුවේ ප්‍රථම පිළිකා රෝහලේ ඉදිකිරීම් අවසන් අදියරේ</topic>
    <author>මඩකළපු සමූහ - ජවුෆර් කාන්</author>
    <content>මඩකළපු දිස්ත්‍රික්කයේ ඉදිවන පළමු පිළිකා රෝහල මේ වන විට ඉදිවෙමින් පවතී. රුපියල් දසලක්ෂ 675ක් මේ සඳහා සෞඛ්‍ය අමාත්‍යාංශය වෙන්කර ඇති බව මඩකළපු ශීක්ෂණ රෝහල් අධ්‍යක්ෂක දොස්තර අයි.එල්. ඉනුජා ලෙබ්බේ පැවැසීය.මේ රෝහලේ ‍ ඉදිකිරීම් කටයුතු අධ්‍යක්ෂක ප්‍රධානත්වයෙන් සෞඛ්‍ය අමාත්‍යාංශ කණ්ඩායම අද උදේ පරීක්ෂණය කළහ.මෙහි දැඩිසත්කාර ඒකකයේ ඇඳන් 10ක් හා නැවතී ප්‍රතිකාර ලබන අංශයේ ඇඳන් 80කින් සමන්විතය. එසේ බාහිර රෝගී අංශයේ ඇතුළු සියලුම අංශ මේ වන විට ඉදිකර අවසන්වෙමින් පවතී‍.මිලියන 185ක වියදමින් විකිරණ අංශයක් ද මෙහි ඉදිකර තිබේ. ලබන වසරේ මෙහි ඉදිකිරීම් නිම කිරීමට නියමිත බව අධ්‍යක්ෂකවරයා තවදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=r1405123</link>
    <topic>ජාති ආගම් කුල භේද නැති එක මවකගේ දරු කැලක් නොවෙද අපි</topic>
    <author>ගම්පොල සමූහඑස් එම් ගොඩමුන්න</author>
    <content>ශ්‍රී ලංකාව බහු වාර්ගික බහු ආගමික රටක් ලෙස බොහෝ කාලයක සිට පැවත එන්නකි. නමුත් වරින්වර ඔවුනොවුන් අතර ගැටුම් ඇතිකරලීමට විවිධ කොටස් කටයුතු කොට මෙරට පවතින සමගිය විනාශ කිරීමට උත්සහා ගත් අවස්ථාවන්ද විවිධ කාලවල දක්නට ලැබුණි.වර්තමානයේ ද එවැනි තත්ත්වයක් ඇති කරලීමට විවිධ පාර්ශ්වයන් උත්සාහ ගන්නා බවක් දක්නට තිබුණත් මේ රටේ සිටින විවිධ ජාතීන්ට හා ආගම්වලට අයත් ළමා පිරිසට නම් වැඩිහිටියන්ගේ එම ක්‍රියාකාරකම් හා මතවාද එතරම් වටිනා බවක් දක්නට නොමැති බව ගම්පොළ ශාන්ත ජෝශප් බාලිකාවන් සම්බුදු තෙමඟුල සැමරීමට සූදානම් වන ආකාරයෙන් දක්නට තිබේ.විවිධ ජාතීන්ට අයත් ශිෂ්‍යාවන් එකට අධ්‍යාපනය හදාරන මේ පාසලේ වෙසක් උත්සවය වෙනුවෙන් නිර්මාණය කරන ලද වෙසක් කාඩ්පත් අතර මුස්ලිම් ශිෂ්‍යාවන් අතින් නිර්මාණය වූ වෙසක් කාඩ්පත් දැකීමට ලැබීම විශේෂත්වයකි.විදුහල්පතිනි චන්දනා රණසිංහ මහත්මියගේ උපදෙස් මත ක්‍රියාත්මක වූ මෙම වැඩසටහනට අනුව 10වන ශ්‍රේණියේ ඉගෙනුම ලබන ෆාතිමා සල්කා සිසුවිය බුදුසිරිත නිර්මාණය වන අයුරින් ඇද ඇති වෙසක් සුබ පැතුම් පතයි මෙහි දැක්වෙන්නේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=r1405124</link>
    <topic>මහ පාර හරස් කර බැම්මක් බැඳලා</topic>
    <author>@ කුරුවිට සමූහ - රූපිකා කේ.බණ්ඩාර</author>
    <content>නඩුකාරදෙණිය, පැරඩයිස් යා කරන පස්වන පටුමඟ අවහිර කරමින් පුද්ගලයකු විසින් බැම්මක් බැඳ තිබෙන බැවින් එම අවහිරතාවන් ඉවත්කර දෙන ලෙස ජනතාව ඉල්ලා සිටිති. ප්‍රාදේශීය සභාවට අයත් මේ මාර්ගය ගැසට්කර ඇත්තේ 1993.01.15 දිනය.ග්‍රාමනිලධාරී මහතාටවත් ඇහුම්කන් නොදී බලහත්කාරයෙන් මේ බැම්ම ඉදිකර තිබෙන බවද එය මානව හිමිකම් උල්ලංඝනය කිරීමක් බවද ප්‍රාදේශීය සභා මන්ත්‍රි රුවන් අශෝක මහතා පවසයි. මේ මාර්ගය භාවිත කළ ජනතාවට විකල්ප මාර්ගයක් ද නැති බැවින් ඉතා අපහසුතාවට පත්ව සිටින බැවින් එම අවහිරතාවන් ඉවත් කර දෙන ලෙස ඔවුහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=r1405125</link>
    <topic>ලංගම බස් රියට කොටන්න ප්‍රයිවට් බසයේ කඩුවක් තියාගෙන</topic>
    <author>ගම්පොළ සමූහ</author>
    <content>නාවලපිටිය ගිනිගත්හේන මාර්ගයේ කාලයක් තිස්සේ පවතින ලංගම හා පුද්ගලික බස් රථකරුවන්ගේ ගැටුම දුර දිග ගොස් පුද්ගලික බස් රථයක සඟවා තිබූ කඩුවක් සමඟ එහි අයිතිකරු හා රියදුරු නාවලපිටිය පොලිසිය මඟින් අත්අඩංගුවට ගෙන තිබේ.නාවලපිටිය බස් නැවතුම්පළේ ගිනිගත්හේන මාර්ගයේ ධාවනය වන පුද්ගලික බස් රථ හා ලංගම බස් රථ නවතා තැබීම සම්බන්ධයෙන් වසර ගණනක සිට ගැටුමක් පවතී.මේ සම්බන්ධයෙන් වරින්වර දෙපාර්ශ්වය අතර ගැටුම් පවතින අතර බස් වර්ජන කිරීම, බහින් බස්වීම, ආදිය නිතර ඇති වේ. ඒ සම්බන්ධයෙන් විවිධ පාර්ශ්ව වෙත ද පැමිණිලි කළත් මේ වෙනතුරුත් විසඳුම් නොලැබී තිබේ.මේ අතර පෙරේදා (09) දින ගිනිගත්හේන බස් නැවතුමේ දී ලංගම බස් රථ රියදුරන් හා පෞද්ගලික බස් රථ රියදුරන් ගැටුමක් අති කර ගෙන ඇති අතර එදින ම නැවත නාවලපිටිය බස් නැවතුම් පොළේ දී මේ දෙපාර්ශ්වය ගැටුමක් ඇතිකර ගෙන ඇත.එහිදී පුද්ගලික බස් රථයේ සිටි අය කඩුවක් ගෙන ලංගම බස් සේවකයින්ට තර්ජනය කළයි ඔවුන් නාවලපිටිය පොලිසියට පැමිණිලි කොට තිබේ. ඒ අනුව නාවලපිටිය පොලිසියේ වැඩ බලන ස්ථානාධිපති ඉන්දික නාවලගේ මහතා එම ස්ථානයට ගොස් බස් රථයේ සඟවා තිබූ කඩුව සමඟ එහි රියදුරු හා අයිතිකරු අත්අඩංගුවට ගෙන තිබේ.මොවුන් නාවලපිටිය අධිකරණය වෙත ඉදිරිපත් කිරීමට නියමිත අතර දීර්ඝ කාලීනව පවතින මෙම ගැටුම සම්බන්ධයෙන් අදාළ පාර්ශ්වය වෙත කරුණු දැක්වීමට ද කටයුතු කොට තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=s1405121</link>
    <topic>ජාතික ශූරතාවලියේ නෙට්බෝල් රැජන ශ්‍රී ලංකා පිලෙන් කැපෙයි</topic>
    <author>ප්‍රින්ස් ගුණසේකර‍</author>
    <content>ආසියානු ශූරතාවලිය ඉලක්ක කරගනිමින් ශ්‍රී ලංකා නෙට්බෝල් පිලට ක්‍රීඩිකාවන් 15ක් තෝරා ගැනෙයි. එම සංචිතයට මේ වසරේ ජාතික නෙට්බෝල් ශූරතාවලියේ දක්ෂතම ක්‍රීඩිකාව ලෙස 'රැජන සම්මානය' දිනු යුද හමුදාවේ කාංචනා ජයවීර තෝරා නොගැනීම විශේෂත්වයකි.'ගෝල් ෂුටර්' ස්ථානයේ ක්‍රීඩා කරන ඇය පසුගිය වෙළෙඳ සේවා නෙට්බෝල් තරගාවලියේ දක්ෂතම ගෝල් ෂුටර් සම්මානය ද දිනා ගත්තාය.මෙරට ඇති ප්‍රධානතම ශූරතාවලියේ 'නෙට්බෝල් රැජන' කිරුළ දිනු ක්‍රීඩිකාවට ජාතික පිලේ ස්ථානයක් හිමි නොවීම පිළිබඳ විමතිය පළවී තිබේ.එහෙත් පසුගිය කාලයේ ආබාධ තත්ත්වයන් හේතුවෙන් සංචිතයෙන් ඉවත්ව සිටි ක්‍රීඩිකාවකට ශ්‍රී ලංකා නෙට්බෝල් පිලේ අවස්ථාව හිමිව තිබේ. කණ්ඩායම භාර වෛද්‍යවරයාගේ නිර්දේශ මත එම ක්‍රීඩිකාව එක් කර ගැනීමට සිදුව ඇතැයි නෙට්බෝල් ආරංචි මාර්ග පවසයි.තෝරාගත් සංචිතයට නාවික හමුදාවේ හසිතා මෙන්ඩිස් හා ගුවන් හමුදාවේ තිවංකා පෙරේරා ඇතුළත්ව ඇති අතර මේ දෙදෙනාම ජාතික පිලට එක්වන පළමු අවස්ථාව මෙය වේ.හිටපු නායිකාවන් දෙදෙනකු වන ශෂිකා සමරසිංහ, කුමරිනී ද සිල්වා එක්ව සිටින අතර කනිෂ්ඨ නෙට්බෝල් නායිකාවක් වු ෂෙරීන් නුගේරා ද තෝරා ගෙන ඇත.මේ සංචිතයට කටුනායක ගෘහස්ථ ක්‍රීඩාංගණයේ ඉදිරි පුහුණු කටයුතු සිදුකරන අතර නවසීලන්ත පුහුණු උපදේශිකාවක් ද කණ්ඩායම සමග එක්වීමට නියමිතය. එම නවසීලන්ත පුහුණු උපදේශිකාව මගින් පරාජිත මානසිකත්වයෙන් මිදීමේ ශක්තිය ක්‍රීඩිකාවන් තුළ ඇති කිරීමට අපේක්ෂා කෙරේ. එමෙන්ම ක්‍රීඩිකාවන්ගේ දක්ෂතා පිළිබඳ වෙන වෙනම වාර්තාවක්ද මේ නවසීලන්ත පුහුණු උපදේශිකාව සැකසීමට නියමිතව ඇතැයි වාර්තා වේ.ශ්‍රී ලංකා නෙට්බෝල් පිලට විදෙස් සංචාරයක් ලබාදීම කෙරෙහිද අවධානය යෙමුවී ඇත. ආසියානු නෙට්බෝල් ශූරතාවලියට පෙර පුහුණුවක් ලෙස සංවිධානය කෙරෙන එම සංචාරය අප්‍රිකානු රටක හෝ කොදෙව් දුපත් ආශ්‍රිතව පැවැත්වීම කෙරෙහි නෙට්බෝල් අතුරු කමිටුවේ අවධානය යොමුවී තිබේ.ශ්‍රී ලංකා පිල පසුගිය ආසියානු ශූරතාවලියේදී අනුශූරතාව දිනාගත් අතර සිංගප්පූරුව හමුවේ ලකුණක තියුණු පරාජයක් ලැබීය.ශ්‍රී ලංකා නෙට්බෝල් සංචිතය මෙසේය: මරීෂා ප්‍රනාන්දු, ශෙරීන් නුගේරා, තිළිණි වත්තේගෙදර, ගයනි දිසානායක, තිසාලා අල්ගම, තර්ජනී සිවලිංගම්, දර්ශිකා අබේවික්‍රම, දීපිකා අබේකෝන්, සුරේඛා කුමාරී, සෙමිනි අල්විස්, නවුජලී රාජපක්ෂ, හසිතා මෙන්ඩිස්, කුමරිනි ද සිල්වා, ශෂිකා සමරසිංහ, තිවංකා පෙරේරා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=s1405122</link>
    <topic>‍බ්‍රැඩ්බි පළිහ පළමු අදියර ත්‍රිත්ව විදුහල ජය ගනී</topic>
    <author>ෆවුස් මොහොමඩ්</author>
    <content>රාජකීය විදුහල සහ ත්‍රිත්ව විදුහල අතර පැවැත්වෙන දේශීය පාසල් රගර් පිටියේ සුප්‍රකට බ්‍රැඩ්බි පළිහ රගර් තරගයේ පළමු අදියර ජය ගැනීමට තරින්ද රත්වත්තේගේ නායකත්වයෙන් යුත් ත්‍රිත්ව විදුහල් පිල සමත්විය.රාජකීය විදුහල් ක්‍රීඩා සංකීර්ණයේ පෙරේදා පැවැති මේ තරගයේ දී රාජකීය විදුහල් පිල හමුවේ ලකුණු 28-16ක ජයක් ත්‍රිත්ව විදුහලට හිමිවිය. පළමු භාගයේදී රාජකීය විදුහල් පිල වෙතින් අභියෝගයක් එල්ල වූවත් තරගයේ දෙවැනි භාගයේ දී සම්පූර්ණ ගෞරවය ත්‍රිත්ව විදුහල දිනා ගත්තේය. පළමු භාගය නිමාවනවිට ලකුණු 17-13ක් ලෙස පෙරමුණ ගත් ත්‍රිත්ව විදුහල තරගය නිමා කළේ ගෝල් 2ක්, උත්සාහක දිනුමක්, ඩ්‍රොප් ‍ගෝලයක් සහ දඬුවම් පහර 2ක් වාර්තා කරමින්ය. රාජකීය විදුහල් පිල රැස් කළේ ‍ගෝලයක් සහ දඬුවම් පහර 3ක් පමණි. නායක තරින්ද රත්වත්ත, ලෝචන ගිරිහාගම සහ සංචන ෂේක් ත්‍රිත්ව විදුහල වෙනුවෙන් කැපී පෙනෙන දස්කම් දැක්වූ අතර නායකත්වයේ වගකීම කරට ගත් නිම්ෂාන් ජයවර්ධන රාජකීය විදුහල් පිල වෙනුවෙන් සාර්ථක දස්කම් දැක්විය.තරගය නැරැඹීම සඳහා ජනාධිපති මහින්ද රාජපක්ෂ මහතා ඇතුලු ආරාධිතයන් රැසක් පැමිණ සිටි අතර අතිවිශාල ක්‍රීඩා‍ලෝලීන් පිරිසක් මධ්‍යයේ තරගය පැවැත්විණි. 70වැනි වරටත් පැවැත්වෙන බ්‍රැඩ්බි පළිහ රගර් තරගයේ දෙවැනි අදියර ලබන 24වැනිදා පල්ලෙකැලේ ක්‍රීඩාංගණයේ පැවැත්වීමට නියමිතය.බ්‍රැඩ්බි පළිහ තරගය විනිශ්වය කළ තරග තීරක දිමිත්‍රි ගුණ‍සේකර මහතා ආබාධයකට ලක්වීම හේතුවෙන් නියමිත වේලාවට වඩා මිනිත්තු 2කට පමණ පෙර තරගය නිමා කිරීමට තරග සංවිධායකවරුන්ට සිදුවිය.පාසල් රගර් සංගමයේ නියෝජිතවරයාට සහ තරග තීරකවරුන් පත් කිරීමේ කමිටු නි‍‍යෝජිතයන් කීපදෙනකුට නොදන්වා තරග තීරකවරුන්ගේ සංගමයේ සභාපති ඕවිල් ප්‍රනාන්දු මහතාගේ තීරණයකට අනුව දිමිත්‍ර ගුණසේකර මහතා මේ තරගයට නම් කර තිබූ අතර ඒ සම්බන්ධව ගැටලු සහගත තත්ත්වයක් මතුවී තිබිණි. තරග තීරකවරුන්ගේ සංගමයේ සභාපතිවරයාගේ තීරණයට එරෙහිව පාසල් රගර් සංගමය හා රාජකීය විදුහල ඉදිරිපත් කළ විරෝධතා ප්‍රතික්ෂේප වී තිබූ අතර අදාළ තරග තීරකවරයා ආබාධයකට ලක්ව නියමිත වේලාවට පෙර තරගය නිමාවීම බොහෝදෙනකුගේ අප්‍රසාදයට හේතුවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=s1405123</link>
    <topic>ධර්මරාජයට විනය පරික්ෂණයක්</topic>
    <author>ෆවුස් මොහොමඩ්</author>
    <content>අන්තර් පාසල් අවුරුදු 20න් පහළ ලීග් රගර් තරගාවලියේ පළමු කොටසේ විද්‍යා විද්‍යාලය සමග පැවැත්වීමට නියමිතව තිබු තරගයට ක්‍රීඩා කිරීම ප්‍රතික්ෂේප කරමින් තම කණ්ඩායම රැගෙන ක්‍රීඩාංගණයෙන් පිටව යාම සම්බන්ධව ධර්මරාජ විදුහලේ ක්‍රීඩා භාර ආචාර්වරයාට එරෙහිව විනය පරීක්ෂණයක් පවත්වන බව ශ්‍රී ලංකා පාසල් රගර් සංගමයේ ‍ලේකම් සුසන්ත මෙන්ඩිස් මහතා 'දිනමිණ'ට ප්‍රකාශ කළේය.ලීග් රගර් තරගාවලියේ අවසන් වටයේ දී විද්‍යා විද්‍යාලයීය කණ්ඩායම සමග විද්‍යා විද්‍යාලයීය ක්‍රීඩා පිටියේ පෙරේදා පැවැත්වීමට නියමිතව තිබූ මේ තරගයට ලියාපදිංචි නොකළ ක්‍රීඩකයන් තිදෙනකු ඇතුළත් කිරීමට ධර්මරාජ විදුහලේ ක්‍රීඩා භාර ආචාර්ය සාලිය ඇලෙක්සැන්‍ඩර් මහතා උත්සාහ කළ බවත්, එය පාසල් රගර් සංගමයේ නීතිරීතිවලට පටහැනි බැවින් ඒ සම්බන්ධව දැනුම්දුන් අවස්ථාවේ ධර්මරාජ විදුහලේ ක්‍රීඩා භාර ආචාර්යවරයා තරග කොමසාරිස්වරයා ලෙස කටයුතු කළ නිරෝධ විජේරාම මහතාට බාධා කොට ඇති බවත් මෙන්ඩිස් මහතා මෙහිදී සඳහන් කළේය.'මෙවර තරගවාරයේ මැද භාගයේ දී ධර්මරාජ විදුහල් පිලට නවක ක්‍රීඩකයන් තිදෙනෙක් නම් කර ඇති බව එම විදුහලේ ක්‍රීඩා භාර ආචාර්යවරයා මීට පෙර මට දැනුම් දී තිබුණා. මම ඒ මොහොතේ ඔහුට කියා සිටියේ අදාළ ක්‍රීඩකයන් තිදෙනා වහාම ලියාපදිංචි කරන ලෙසයි. එහෙත් විවිධ හේතු කියා ඔහු ඒ අවස්ථාව පැහැර හැරියා. ලියාපදිංචි නොකළ ක්‍රීඩකයන්ට තරගයට සහභාගි විය නොහැකි බව ඔහු හොඳින්ම දන්නවා. යම්කිසි තරගයකට පෙර අදාළ කණ්ඩායම්වල ක්‍රීඩකයන්ගේ ලියාපදිංචි බව තහවුරු කර ගැනීම තරග කොමසාරිස්වරයාගේ රාජකාරියක්. විද්‍යා විද්‍යාලය සමග පැවැත්වීමට නියමිතව තිබු තරගයට පෙර ඒ සම්බන්ධව කටයුතු කිරීමට තරග කොමසාරිස්වරයා සූදානම් වූ මොහොතේ ධර්මරාජ විදුහලේ ක්‍රීඩා භාර ආචාර්යවරයා ඊට බාධා කරමින් එය නැවැත්වීමට උත්සාහ ගෙන තිබෙනවා. ලියාපදිංචි ‍නොකළ ක්‍රීඩකයන් තිදෙනා වෙනුවට වෙනත් ක්‍රීඩකයන් යෙදවීමට පවා ඔහු කැමැතිවී නෑ. ඔහු ඊට විරෝධය දක්වමින් කණ්ඩායම රැගෙන පිටවී යාම සම්බන්ධව අපි විනය පරීක්ෂණයක් පවත්වනවා.' මෙන්ඩිස් මහතා පැවැසීය.පසුගියදා සාන්ත පීතර විදුහල් පිල සමග මහනුවර දි පැවැති තරගයට ද ධර්මරාජ විදුහල් පිල ලියාපදිංචි නොකළ අදාළ ක්‍රීඩකයන් තිදෙනා ඇතුළත් කළ බවට තොරතුරු වාර්තා වී ඇතැයි කී මෙන්ඩිස් මහතා ඒ සම්බන්ධව සොයා බලන බවත් කියා සිටියේය.ධර්මරාජ විදුහලට එරෙහි විනය පරික්ෂණය මේ සතියේ දී පැවැත්වෙන අතර විද්‍යා විදුහලට නිතරග ජයක් පිරිනැමීම හෝ තරගය විසඳුමකින් තොරව නිමා කිරීම හෝ විනය කමිටුවේ නිර්දේශ මත සිදුකෙරෙන බව ඔහු සඳහන් කළේය.පසුගිය වසරේ ලීග් ශූරයන් වන ධර්මරාජ විදුහල් පිල මෙවර තරගාවලියේ පළමු කොටසේ 'ඒ' කාණ්ඩයෙන් තරග වැදුණු අතර මෙතෙක් සහභාගිවූ තරග 4ම පරාජයට පත්ව ප්‍රසාද ලකුණු සටහනේ අවසන් ස්ථානයේ පසුවෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=s1405124</link>
    <topic>ඩැරන් සැමී ටෙස්ට් පිටියෙන් සමු ගනී</topic>
    <author/>
    <content>බටහිර ඉන්දියා කොදෙව් පිලේ තුන් ඉරියව් ක්‍රීඩක ඩැරන් සැමී ටෙස්ට් පිටියෙන් සමුගත්තේය. 30 හැවිරිදි සැමී කොදෙව් ටෙස්ට් පිලේ මෙන්ම විස්සයි20 කණ්ඩායමේ ද නායකයා ලෙස කටයුතු කළ අතර පසුගියදා ඔහු ටෙස්ට් නායකත්වයෙන් ඉවත් කිරීමට කොදෙව් ක්‍රිකට් පාලක මණ්ඩලය තීරණය කළේය.සැමී ටෙස්ට් පිටියෙන් සමුගැනීමේ ආසන්නතම සිදුවීම එය බව කොදෙව් වෙබ් අඩවි සඳහන් කළේය. 29 හැවිරිදි කඩුලු රකින ක්‍රීඩක දිනේෂ් රාම්ඩීන් කොදෙව් ටෙස්ට් පිලේ නව නායකයා ලෙස පත්කිරීමෙන් අනතුරුව සැමී තම සමුගැනීමේ නිවේදනය නිකුත් ක‍ර තිබේ.ඩැරන් සැමී කොදෙව් පිල වෙනුවෙන් ටෙස්ට් තරග 38කට නායකත්වය ලබා දුන් අතර ජයග්‍රහණය ලැබුවේ ඉන් තරග 8ක් පමණි. ටෙස්ට් පිටියෙන් සමුගත්තද එක්දින පිලේ ක්‍රීඩකයකු ලෙසත්, විස්සයි20 කණ්ඩායමේ නායකයා ලෙසත් තවදුරටත් කොදෙව් ක්‍රිකට් ක්ෂේත්‍රය වෙනුවෙන් සේවය කරන බව සැමී ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=s1405125</link>
    <topic>තිලාන් මෙල්බෝන් පුහුණුකරු තනතුරට</topic>
    <author/>
    <content>ශ්‍රී ලංකාවේ හිටපු දක්ෂ ක්‍රිකට් ක්‍රීඩකයකු වු තිලාන් සමරවීර ඔස්ට්‍රේලියාවේ දකුණු මෙල්බෝන් ක්‍රීඩා සමාජයේ පිතිකරුවන්ගේ පුහුණුකරු ලෙස පත් කරයි. තිලාන් ඉදිරි වසර දෙකක කාලයක් මේ ධූරයේ කටයුතු කිරීමට නියමිතය. ලොව දක්ෂ පිතිකරුවකු ලෙස නමක් දිනා සිටි තිලාන් ටෙස්ට් තරග 81කට ක්‍රීඩාකර ලකුණු 5462ක් ලබා ඇති අතර එක්දින තරග 53කදී ලකුණු 862ක් ලබා ඇත‍. පසුගිය වසරේ අන්තර්ජාතික ක්‍රිකට් තරග බිමෙන් සමුගත් තිලාන් එංගලන්තයේ වුෂ්ටර්ෂයර් ප්‍රාන්ත පිලට එක්විය.කොළඹ ආනන්ද විදුහලෙන් ක්‍රිකට් පිටියට අවතීරණ වු ඔහුට පාකිස්තානයේදී ත්‍රස්තවාදී ප්‍රහාරයකට ලක්ව දරුණු තුවාල සිදුවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=s1405126</link>
    <topic>ජපානයෙන් ශ්‍රී ලංකාවට දැඩි ප්‍රහාරයක්</topic>
    <author/>
    <content>ආසියානු ෆයිව් නේෂන්ස් රගර් තරගාවලියේ ශ්‍රී ලංකාව හා ජපානය අතර පෙරේදා ජපානයේ නගෝයා නුවර පැවැති තරගයෙන් ලකුණු 132-10ක දැවැන්ත ජයක් ජපානයට හිමිවිය. ආරම්භයේ සිටම ආක්‍රමණශීලීව ක්‍රීඩා කළ ජපානය තරගයේ පළමු භාගයේ දී ලකුණු 68-0කින් පෙරමුණ ගත් අතර දෙවැනි භාගයේ දී තවත් ලකුණු 64ක් රැස් කළේය.ආසියාවේ අංක එකේ කණ්ඩායම වන ජපානයේ අභියෝගාත්මක ක්‍රීඩා විලාසය හමුවේ නොසැලී ක්‍රීඩා කළ ශ්‍රී ලංකා පිල දෙවැනි භාගයේ දී දඬුවම් පහරක් සහ ගෝලයක් රැස් කිරීමට සමත්වීම කැපී පෙනේ. රීසා මුබාරක් තරගයේ දෙවැනි භාගයේ දී දඬුවම් පහරක් වාර්තා කළ අතර ධනුෂ්ක රංජන් විශිෂ්ට උත්සාහක දිනුමක් රැස් කරමින් ශ්‍රී ලංකාවේ ගෞරවය රැක ගත්තේය.ජපාන ක්‍රීඩකයන් විශාල ලකුණු සංඛ්‍යාවක් ලකුණු පුවරුවට එක් කළ ද තම කණ්ඩායම අධිෂ්ඨානශීලිව ක්‍රීඩා කරමින් ජපානයට එරෙහිව ගෝලයක් වාර්තා කිරීම ගැන සතුටට පත්වන බව ශ්‍රී ලංකා පිලේ නායක පාර්ලිමේන්තු මන්ත්‍රී නාමල් රාජපක්ෂ මහතා තරගයෙන් අනතුරුව ප්‍රකාශ කළේය. මේ තරගයෙන් ශ්‍රී ලංකා පිලේ යොවුන් ක්‍රීඩකයන්ට වටිනා අත්දැකීම් රැසක් ලැබූ බව ද ඒ මහතා කියා සිටියේය.ආසියානු ෆයිව් නේෂන්ස් තරගාවලියේ ශ්‍රී ලංකාව සහභාගි වන අවසන් තරගය ලබන 17වැනිදා කොළඹ තුරඟ තරග පිටියේ දී පිලිපීනය සමඟ පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=f1405121</link>
    <topic>මම පඹයෙක් නෙමෙයි</topic>
    <author>චන්දන ජයවීර</author>
    <content>උසස් අධ්‍යාපනය දේශපාලනීකරණය කළ බවට ජ.වි.පෙ හා ශිෂ්‍ය සංවිධාන නඟන චෝදනාවට පිළිතුරු දෙන උසස් අධ්‍යාපන ඇමැති එස්. බී. දිසානායක පවසන්නේ, මෙතෙක් කලක් ශිෂ්‍යයන්ගේ හා අන්තවාදී දේශපාලන පක්‍ෂවල ග්‍රහණයට හසුව තිබූ විශ්වවිද්‍යාල පරිපාලනය එයින් මුදා ගැනීම නිසා උරණ වූ දේශපාලන කණ්ඩායම් මේ චෝදනාව නඟන බව යි.ඒ අය මතු කරන්නේ හොඳ කාරණයක්. ඊට කලින් ශිෂ්‍ය බල මණ්ඩලය කියලා දෙයක් නැති විත්තිය කියන්න ඕනේ.ඔව්. මම තමයි මුල්ම සභාපතිවරයා.1972 දී විශ්වවිද්‍යාල සියල්ලක්ම එක විශ්වවිද්‍යාලයක් බවට පත් කළා. ඒ අනුව කොළඹ, යාපනය, කටුබැද්ද, විද්‍යෝදය, විද්‍යාලංකාර විශ්වවිද්‍යාල ශ්‍රී ලංකා විශ්වවිද්‍යාලයේ මණ්ඩප බවට පත් වුණා. අන්තර් විශ්වවිද්‍යාල ශිෂ්‍ය බල මණ්ඩලය කියලා එකක් තිබුණේ ඒ පනතට අනුවයි. දැන් එහෙම එකක් නැහැ.අන්තර් විශ්වවිද්‍යාලීය ශිෂ්‍ය බල මණ්ඩලය කියලා කතා කරන සංවිධානයේ විශ්වවිද්‍යාල ශිෂ්‍යයෝ නැහැ.නැහැ. ඒක නෙවෙයි. දැන් ඔය සංවිධානයේ හිටපු නායකයා බණ්ඩාර කියන හාදයා රුහුණ විශ්වවිද්‍යාලයේ හය වතාවක් විභාග ෆේල් වෙච්ච කෙනෙක්. පස් වතාවකට වඩා විභාග අසමත් වුණොත් ශිෂ්‍ය භාවය නිකම්ම අහෝසි ;වනවා. ඒ නිසා ඔහු තවදුරටත් විශ්වවිද්‍යාල ශිෂ්‍යයෙක් නෙවෙයි.ඔතන ඉන්නේ ජේ.වී.පියේ ඉඳලා, ඊට පස්සේ පෙරටුගාමීන් පස්සෙ ගිහිල්ලා නන්නත්තාර වෙච්ච තරුණයෝ ටිකක්.50 දශකයේ ආරම්භ වූ විශ්වවිද්‍යාල ක්‍රමය තුළ විවිධ මතවාද දැරූ සංවිධාන 25 – 30 ක් පැවතුණා. විශ්වවිද්‍යාල ඇතුළේ බොහොම දියුණු ආර්ථික, සංස්කෘතික, සමාජ - දේශපාලන සංවාදයක් තිබුණා. ඒ වාදයට බොහොම ක්‍රියාශීලී විදිහට ශිෂ්‍යයන් වගේම ආචාර්යවරුන් පැටළුණා. වාසු, වික්‍රමබාහු, මහාචාර්ය නලීන් ද සිල්වා, වගේ් අය නිතර වාද වලට ආවා. මම පේරාදෙණියේ ශිෂ්‍ය නායකයා විදිහට හවස 4 සිට රාත්‍රි 12.00 දක්වා සංවාද කරලා තිබෙනවා. ඒ වගේ දියුණු සංවාද අද නැහැ.50 දශකයේ විශ්වවිද්‍යාලවල බලය තිබුණේ මහජන එක්සත් පෙරමුණට, 60 දශකයේ සමසමාජයටත් 70 දී කොමියුනිස්ට් පක්‍ෂවලටත් විශ්වවිද්‍යාලවල බලය ගියා. මේ කාලවල අනෙකුත් දේ්ශපාලන පක්‍ෂත් ක්‍රියාශීලීව තිබුණා.ඒත් 80 දශකයේ ජේ.වී.පිය බලයට පැමිණි විගස අනෙකුත් සියලු ශිෂ්‍ය සංවිධානවල ශිෂ්‍යයෝ, උප කුලපතිවරු මරලා නැති කරලා දැම්මා. ඊට පස්සෙ විශ්වවිද්‍යාල වලට ශ්‍රී ලංකා එකට, සමසමාජ, කොමියුනිස්ට් පක්‍ෂය, චීන පිලට, ට්‍රොට්ස්කිවාදීන්ට මේ විදිහට ජේ.වී.පීයට ඇර වෙන කාටවත් එන්න බැහැ. මේක උතුරේ ඒ විදිහට ප්‍රභාකරන් කළා. උතුරේ ශක්තිමත් ශිෂ්‍ය සංවිධාන හැටියට තිබුණ. ඊරෝස්, ප්ලොට්, ඊ.පී.ආර්.එල්.එෆ් වගේ සංවිධානවල සියලු දෙනා එල්.ටී.ටී.ඊය මරලා දැම්මා.ඊට පස්සෙ නවකවදය ශාරීරික, ලිංගික මානසික වදයක් බවට පත් කරලා ශිෂ්‍යයන්ව බය කර ගත්තා. නිලවරණයට තරග කරනවයි කිව්වට ජයවර්ධනපුර විශ්වවිද්‍යාලයේ සමන්ත ශිෂ්‍යාව පීඨාධිපතිගේ කාමරය ඇතුළේ දීම මැරුවා. ඒ විතරක් නෙවෙයි, ඉංග්‍රීසියෙන් කතා කළා කියලා ශිෂ්‍යයන්ගේ කකුල් කැඩුවා. ආචාර්යවරුන්ගෙන් තනියම හම්බවෙලා ප්‍රශ්නයක් අහන්න දුන්නේ නැහැ. මේ තත්ත්වයට විශ්වවිද්‍යාල පත් වුණා.මම ඇමැති ධුරයේ වගකීම ගන්න තෙක් විශ්වවිද්‍යාල පාලනය කළේ ශිෂ්‍යයෝ. විශ්වවිද්‍යාල ප්‍රතිපාදන කොමිසම, උප කුලපතිවරුන්ට විශ්වවිද්‍යාලවල මොකක්වත් කර ගන්න බැරිව හිටියේ.රජයේ දේපළ කෝටි ගණන් විනාශ කළත් කාටවත් දඬුවමක් දෙන්න බැරි තත්ත්වයක් තිබුණේ. මම ඒ තත්ත්වය වෙනස් කළා.ඒ නිසා ඔවුන්ට ඕනෑ විදිහට වැඩ කරන්න බැරි වූ යුගය ලෙස මගේ කාලය සැලකීම හරි.මම ඒකට අමනාප නැහැ. මගේ රූපේ වගේ පඹයෝ හදලා ගිනි තිබ්බට, මම පඹයෙක් නෙවෙයි. දැන් හැබැයි විශ්වවිද්‍යාලවල උපකුලපතිවරු තීන්දු තීරණ ගන්නවා.ආචාර්යවරුන් එහෙම කියන්නේ නැහැ. ඔවුන්ගෙන් 90% ක්පමණ අපිත් එක්ක වැඩ කරනවා. ඔය කියන්නේ ආචාර්යවරුන්ගේ සංගමයේ (ෆුටා) ඉන්න දෙන්නෙක් තුන් දෙනෙක්. ඒකේ සභාපති සම්පූර්ණයෙන්ම විකෘතියක්. ඒ නිසා එයා මොනව හරි කියනව ඇති. විශ්වවිද්‍යාල කථිකාචාර්යවරු, පීඨාධිපතිවරු, මහාචාර්යවරු 90% ක් අපිත් එක්ක වැඩ කරනවා. මුල් කාලයේ ඔවුන් බහුතරයම මට විරුද්ධ වුණා. නමුත් දැන් ඔවුන් ඉන්නේ මා එක්ක.වෙනසක් කරන්න හදන විට ඊට විරුද්්ධවීම මිනිස් ස්වභාවයක්. එහෙත් අද ඒ අය විතරක් නෙවෙයි ශිෂ්‍යයොත් මේ කරන වෙනස්කම් පිළිගෙන තිබෙනවා.නැහැ. එහෙම නැහැ. ජේ.වී.පිය එහෙම නැත්නම් පෙරටුගාමීන් දෙන ලැයිස්තුවකට අනුව ශිෂ්‍ය නියෝජිතයන් පත් කරන, කථිකාචාර්යවරුන් හමුවීමට අවසර නොදෙන ක්‍රමය අවුරුදු 25 – 30 ක් එක දිගට තිබුණ දේවල්. එය දැන් විශ්වවිද්‍යාල සංස්කෘතියට එකතු වෙලා.1950 ගණන්වල සිට අධ්‍යාපන ඇමැතිවරයාට, රාජ්‍ය නායකයාට යන්න නොදෙන තදබල සංස්කෘතියක් විශ්වවිද්‍යාල ඇතුලේ තිබුණා. මං මුලින් පේරාදෙණියට, රජරට, වයඹ විශ්වවිද්‍යාලවලට යන විට මිනී පෙට්ටි ගෙනැවිත් පිච්චුවා. ඒත් අද එවැනි එකක් නැහැ.අපි නිදහසේ විශ්වවිද්‍යාලවලට යනවා. බණ්ඩාරනායක, ඩඩ්ලි අගමැතිවරුන්ට විශ්වවිද්‍යාලවලට යන්න දුන්නේ නැහැ. ඒත් මහින්ද රාජපක්‍ෂ ජනාධිපතිතුමා සෑම විශ්වවිද්‍යාලයකටම පාහේ යනවා. ඊරියගොල්ලට, හමීඩ් ට, ඇතුලත්මුදලිට ශිෂ්‍යයෝ ගැහුවා. උසස් අධ්‍යාපන ඇමැතිවරු විශ්වවිද්‍යාලවලට යන එක අත්හැරියා.දැන් එහෙම නැහැ. බොහොම නිදහසේ මම විශ්වවිද්‍යාලවලට යනවා. ඒවායේ ඉගැන්වීමේ වැඩ කටයුතු හොඳින් කෙරෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=f1405122</link>
    <topic>ජනතාවගේ පොදු අපේක්‍ෂකයා මහින්ද රාජපක්‍ෂ</topic>
    <author>ජනතා මිත්‍ර</author>
    <content>පොදු අපේක්‍ෂකයා කවුද? පොදු අපේක්‍ෂකයෙක් දාන්න වෙයි ද? පොදු අපේක්‍ෂකයෙක් නැතුව පුළුවන් ද? පොදු අපේක්‍ෂකයාට කුඩා දේශපාලන පක්‍ෂ කැමති වෙයි ද? මේ දිනවල දේශපාලන ක්ෂේත්‍රයේ වැඩිපුරම කතාබහට ලක්වෙන්නේ “පොදු අපේක්‍ෂක” කතාවයි. මොකක් ද මේ පොදු අපේක්‍ෂක කතාව? කවුද මේ පොදු අපේක්‍ෂකයා?සාමාන්‍යයෙන් මෙරට දේශපාලන ක්ෂේත්‍රය තුළ වැඩිපුරම පොදු අපේක්‍ෂක කතාබහ කරළියට පැමිණියේ මැතිවරණ සමඟ ය. විශේෂයෙන්ම ජනාධිපතිවරණයක් ගැන කතා වෙන මේ දේශපාලන ශබ්ද කෝෂයේ වැඩිපුරම ඇසෙන වචනයක් වන්නේ පොදු අපේක්‍ෂක කතාවයි.පොදු අපේක්‍ෂකයෙකු අවශ්‍ය වන්නේ ඇයි? නියම පොදු අපේක්‍ෂකයෙකුට තිබිය යුතු ගුණාංග හා සුදුසුකම් කවරේ ද?දේශපාලන පක්‍ෂ හා සංවිධාන ගණනාවක් එක් වී ජනාධිපතිවරණයට යම් අපේක්‍ෂකයෙකු හෝ අපේක්‍ෂිකාවක් ඉදිරිපත් කරනවා නම් එය පොදු අපේක්‍ෂකයෙකු ලෙස සැලකිය හැකි ය. නමුත් එහිදී ඉදිරිපත් වන පොදු අපේක්‍ෂකයාට ජනප්‍රියත්වයක් තිබිය යුතුමය. එමෙන්ම එම අපේක්‍ෂකයා ඉදිරිපත් වන දේශපාලන සන්ධානය ඡන්ද පදනමක් සහිත දේශපාලන පක්‍ෂ හා සංවිධානවලින් සමන්විත විය යුතුයි. ත්‍රිරෝද රථයක ගමන් කළ හැකි සාමාජික සංඛ්‍යාවක් සිටින දේශපාලන පක්‍ෂ කෙතරම් සන්ධාන ගත වුණත් කෙතරම් පොදු අපේක්‍ෂකයන් සංඛ්‍යාවක් ඉදිරිපත් කළත් කිසිදු වැඩක් නැත. එමනිසා නමින් පොදු අපේක්‍ෂක වූවාට වැඩක් නැත, ප්‍රායෝගිකව ක්‍රියාවෙන් ද පොදු අපේක්‍ෂකයෙකු විය යුතුය.උදාහරණයක් ලෙස ආචාර්ය වික්‍රමබාහු කරුණාරත්න මහතාට ද පොදු අපේක්‍ෂකයෙකු ලෙස ඉදිරිපත් විය හැකිය. නමුත් එම පොදු අපේක්‍ෂකත්වය වචනයට පමණක් සිමාවන්නේ බාහු සහෝදරයාට තිබෙන්නේ ත්‍රිරෝද රථ සන්ධානයක් නිසා ය. බාහුගේ මිත්‍ර මනෝ ගනේෂන් මහතාට ද අවශ්‍ය නම් පොදු අපේක්‍ෂකයෙකු ලෙස ඉදිරිපත් විය හැකිය. නමුත් ඔහුට ද අත් වෙන්නේ බාහු සහෝදරයාටම අත්වෙන ඉරණමයි. 2010 දී මෙන් යළිත් වරක් උරගා බැලීමට සරත් ෆොන්සේකා මහතාට ආසාවක් තිබෙනවා නම් ඔහුට ද පොදු අපේක්‍ෂකයෙකු ලෙස ඉදිරිපත් විය හැකිය. එවිට මෙවර ඔහුට ඔහුගේ තරම පිළිබඳ ඉතා හොඳ අවබෝධයක් ලබා ගත හැක්කේ ගිය වර ඡන්ද දහ අට ලක්ෂයකින් පරාජය වූ නිසාය.1956 ශ්‍රී ලංකා නිදහස් පක්‍ෂය ප්‍රමුඛ සමගි පෙරමුණු ආණ්ඩුව බලයට පත්වෙන්නේ සඟ, වෙද, ගුරු, ගොවි, කම්කරු පංච මහා බලවේග සමඟිනි. එදා සමගි පෙරමුණු සන්ධානයේ පොදු අපේක්‍ෂකයා බවට පත්වෙන්නේ එස්. ඩබ්ලිව්. ආර්. ඩී. බණ්ඩාරනාය මහතා ය. එදා සමගි පෙරමුණු සන්ධානය ගොඩනැඟීමට බණ්ඩාරනායක මහතාට සුවිශේෂී දායකත්වයක් ලබා දෙන්නේ ඩී. ඒ. රාජපක්‍ෂ මහතා යි. එම නිසා මෙරට පොදු අපේක්‍ෂකයෙකු ලෙස ප්‍රථම වරට දේශපාලන ක්ෂේත්‍රය තුළ හැඳින්විය හැකි දේ්ශපාලනඥයා වන්නේ එස්. ඩබ්ලිව්. ආර්. ඩී. බණ්ඩාරනායක මහතා යි. සඟ, වෙද, ගුරු, ගොවි, කම්කරු පංච මහා බලවේග එදා මේ රටේ විශාලතම සන්ධානය වූ අතර ඉන් පසුව මෙරට විශාලතම සන්ධානය ගොඩනැගුණේ 2005 වසරේ ජනාධිපතිවරණයේ දී ය. 2005 වසරේ පැවැති ජනාධිපතිවරණයේ දී මහින්ද රාජපක්‍ෂ මහතා වටා එක් වූයේ මේ රටේ විශාලතම පොදුජන සන්ධානය යි. 2004 වසරේ දී බිහි වූ එක්සත් ජනතා නිදහස් සන්ධානය තවත් ශක්තිමත් වූයේ 2005 වසරේ දී මහින්ද රාජපක්‍ෂ මහතාගේ නායකත්වය යටතේ බව අමුතුවෙන් කිව යුතු නොවේ.2005 වසරේ දී මේ රට පැවතුණු තත්ත්වය ගැන අමුතුවෙන් මතක් කිරීමට අවශ්‍ය නොවන්නේ එහි තිබුණු භයංකරත්වය සෑම දෙනාගේම සිත් තුළ ඒ දිනවල ප්‍රබලව පැවති නිසාය. වසර 30 කට අධික කාලයක් තිස්සේ මෙරට පැවති යුද්ධයෙන් මෙරට පොදු මහජනතාව විඳි දුක දන්නේ ඔවුන් පමණි. කොළඹ බෝම්බ පිපිරෙන විට, ගම්මානවල බෝම්බ පිපිරෙන විට, මුළු රටම මර බියෙන් වෙළාගෙන සිටින විට, ත්‍රස්ත ප්‍රහාරවලින් මිනිසුන් මිය යන විට, රටේ අස්ථාවරභාවය වැඩි වී එන්න එන්නම රට ආර්ථිකයෙන් පිරිහෙන විට වර්තමානයේ ආණ්ඩු පෙරළීමට කතා කරන අය සිටියේ කාහේ ද? ජනතාව දැන් ප්‍රශ්න කරන්නේ මෙම කාරණය යි. ආණ්ඩුව පෙරළීම සඳහා පොදු අපේක්‍ෂකයන් සොයන පිරිස් එදා 2005 දී සිටියේ කොහේ ද? ඒවාට ඔවුන්ට කිසිඳු පිළිතුරක් නැත. නමුත් එම කරුණු ගැන ඉතා හොඳින් දන්නා මෙරට පොදු මහජනතාව ඉදිරියේ දී ඔවුන්ට නියම පිළිතුරු ලබාදීම සඳහා පෙළගැසී සිටින බව අමතක නොකළ යුතු ය.පොදු අපේක්‍ෂක කතාවක් විරුද්ධ පක්‍ෂයෙන් ඇසුණත් නියම පොදු අපේක්‍ෂකයා සිටින්නේ එක්සත් ජනතා නිදහස් සන්ධානයේම බව එම විරුද්ධ පක්‍ෂය දන්නේ් නැත. 2015 වසරේ දී හෝ 2016 වසරේ දී පවත්වනු ලබන ජනාධිපතිවරණයේ ප්‍රතිඵල නිකුත් වන විට නියම පොදු අපේක්‍ෂකයා කවුරුන් දැයි විපක්‍ෂයට දැනගත හැකි ය. විපක්‍ෂයේ පොදු අපේක්‍ෂකයෙකු ගැන කතා කරන්නේ එක්සත් ජනතා නිදහස් සන්ධානයේ අපේක්‍ෂකයා ඉතා ප්‍රබල දේශපාලන චරිතයක් වන නිසාය. වසර 30ක කුරිරු ත්‍රස්තවාදයෙන් මේ රට බේරා ගත් ඬසා 2005 ජනාධිපතිවරණයට සාපේක්‍ෂව 2010 වසරේ ජනාධිපතිවරණයෙන් මහින්ද රාජපක්‍ෂ මහතා ජයග්‍රහණය කරනු ලබන්නේ වැඩි ඡන්ද දහඅට ලක්‍ෂයකිනි.බෙදීමට ගිය රට එක්සේසත් කළේ කවුද? කොටි ඊළාම් සිහිනය බොඳ කළේ කවුද? සිංහල, දෙමළ, මුස්ලිම් ජාතීන් අතර සමගිය ඇති කළේ කවුරුන් ද? රටේ ඒකීයභාවය සුරකිමින් රට කිසිදු අවස්ථාවක පාවා නොදෙන බවට මෙරට පොදු මහජනතාවට සහතිකය දුන් රාජ්‍ය නායකයා කවුරුන් ද? මහින්ද රාජපක්‍ෂ මහතා පමණි. රාජපක්‍ෂ මහතා හැරෙන්න මේ රටේ වෙනත් පොදු අපේක්‍ෂකයෙකු සිටී ද? එසේ කිරීමට පුළුවන් ද? එසේ සිටී නම් ඒ කවුරුන් ද? එම නිසා මේ රට බෙදා ඊළාම් රාජ්‍යයක් බිහිකිරීමට වලිකන පිරිස්වලට අවශ්‍ය වී ඇත්තේ කෙසේ හෝ මහින්ද රාජපක්‍ෂ මහතා ප්‍රමුඛ වත්මන් එක්සත් ජනතා නිදහස් සන්ධාන ආණ්ඩුව පෙරළා දැමීමට යි.ලෝකය පුරා සිටින බෙදුම්වාදී හිතවතුන්ට හා දෙමළ ඩයස්පෝරාවට කෙසේ හෝ අවශ්‍ය වී ඇත්තේ කෙතරම් මුදල් ප්‍රමාණයක් හෝ වෙන් කර ඊළාම් රාජ්‍යයට ගමන් කළ හැකි පාර කපා ගැනීම යි. ඒ සඳහා ඕනෑම මුදලක් වියදම් කිරීමට දෙමළ ඩයස්පෝරාව සූදානම් ය. දෙමළ ජාතික සන්ධානයටත් අවශ්‍ය වී ඇත්තේ කෙසේ හෝ මහින්ද රාජපක්‍ෂ මහතා පරාජයට පත්කරගත හැකි වැඩපිළිවෙළක් ඉදිරි ජනාධිපතිවරණයේ දී දියත් කිරීමට ය.විරුද්්ධ පක්‍ෂය පොදු අපේක්‍ෂකයෙකු ගැන කතා වෙන්නේ තනිවම තරග කර මහින්ද රාජපක්‍ෂ මහතා පරාජයට පත් කළ නොහැකි බව ඉතා හොඳින් දන්නා නිසා ය. සන්ධානගත වී තරග කළත් මහින්ද රාජපක්ෂ මහතා පරාජය කළ නොහැකි බවද ඔවුන් දනී. නමුත් එය පෙන්වීමට විරුද්ධ පක්‍ෂය අකමැති වන්නේ ඔවුන්ට තිබෙන ඡන්ද ටිකත් ඉන් අඩුවන නිසාය. එකම පොදුජන පොදු අපේක්‍ෂකයා මහින්ද රාජපක්‍ෂ මහතා නිසා විරුද්ධ පක්‍ෂය කෙතරම් පොදු අපේක්‍ෂකයින් දැම්මත් ඉන් වාසියක් අත් නොවන බව ද විරුද්ධ පක්‍ෂය ද හොඳින් දනී.කෝට්ටේ ශ්‍රී නාග විහාරාධිපති පූජ්‍ය මාදුළුවාවේ සෝභිත නාහිමියන් ඉදිරි ජනාධිපතිවරණයේ දී පොදු අපේක්‍ෂකයා බවට පත් කිරීමේ කතාවක්ද ඇති වී තිබේ. නමුත් විරුද්ධ පක්‍ෂයේ පොදු අපේක්‍ෂකයා ලෙස ඉදිරි ජනාධිපතිවරණයට තරග කරනවා ද? කියා සෝභිත හිමියන් තාම නිල වශයෙන් ප්‍රකාශයට පත් කර නැත. නමුත් සෝභිත නාහිමියන් සිදු කරන ඇතැම් ප්‍රකාශවලින් ගම්‍ය වන්නේ එවැනි යම් බලාපොරොත්තුවක් උන් වහන්සේ තුළ පවතින බවයි.රටේ සිංහල බෞද්ධ ඡන්ද පදනම දෙකඩ කර ඉදිරි ජනාධිපතිවරණයක දී මහින්ද රාජපක්‍ෂ මහතා පරාජය කිරීමේ සැලැස්මක් තිබෙන බවත් එය බෙදුම්වාදී බලවේග හා අමෙරිකාව ඇතුළු ඇතැම් බටහිර රටවල් ඉතා සූක්ෂමව ක්‍රියාත්මක කරන බවත් ‘කතිරය’ මඟින් පෙන්වා දුන්නේ මීට වසර දෙකකට පමණ පෙරදීය.2010 ජනාධිපතිවරණයේ දී මෙය ක්‍රියාත්මක වූයේ දේශප්‍රේමී සංකල්පය ඉදිරියට යොදාගෙන ය. එක්සත් ජාතික පක්‍ෂයට අලි - කොටි ලේබලය ඇලවී තිබුණේ කවදාවත් ගලවාගත නොහැකි වන ආකාරයට ය. එම නිසා රනිල් වික්‍රමසිංහ මහතා වෙනුවට සරත් ෆොන්සේකා මහතා ජනාධිපතිවරණයේ පොදු අපේක්‍ෂකයා ලෙස විරුද්ධ පක්ෂයෙන් ඉදිරිපත් කෙරිණි. දේශප්‍රේමී මහින්ද රාජපක්‍ෂ මහතා පරාජය කිරීම සඳහා දේශප්‍රේමී සංකල්පයම යොදා ගැනීම සඳහා ෆොන්සේකා මහතා එදා පාවිච්චි කළේ මෙම බෙදුම්වාදී බලවේග විසින් ම බව අද රහසක් නොවේ. සරත් ෆොන්සේකා මහතා අමෙරිකාවට ගෙන්වා ගන්නේ ඒ සඳහා ඔහු හොඳින් පාවිච්චි කිරීමට ය. එක්සත් ජාතික පක්‍ෂය හා ජනතා විමුක්ති පෙරමුණ යන දේශපාලන පක්‍ෂ බෙදුම්වාදී බලවේගවලින් ලණුව ඉල්ලා අඹරාගෙනම කෑවේය. බෙදුම්වාදී බලවේග ඉතා සූක්ෂම ලෙස ෆොන්සේකා මහතා සහ එක්සත් ජාතික පක්‍ෂය හා ජනතා විමුක්ති පෙරමුණ යොදා ගත්ත ද මේ රටේ අති බහුතරයක් ජනතාව මේ ලණුව කෑවේ නැත. රටට ආදරය කරන පොදු මහජනතාව නියම වේලාවට නියම තීන්දු ලබා දුන් නිසා වැඩි ඡන්ද දහ අට ලක්‍ෂයකින් සරත් ෆොන්සේකා මහතා පරාජය කර 2010 ජනාධිපතිවරණයෙන් ජය ගැනීමට මහින්ද රාජපක්‍ෂ මහතාට හැකි විය.එදා දේශප්‍රේමී සංකල්පය යොදා ගත්තා සේ මෙවර සිංහල බෞද්ධ සංකල්පය යොදාගෙන මේ රටේ ඡන්ද කඩා එමඟින් කොටි බෙදුම්වාදී බලවේගවලට නැටවිය හැකි රූකඩ ආණ්ඩුවක් පිහිටුවා ගැනීම සඳහා අවශ්‍ය කරන පොදු අපේක්‍ෂකයෙකු නිර්මාණය කිරීමේ මූලික කටයුතුවල බෙදුම්වාදයට හිතවත් කොටස් මේ වන විට නියැළී සිටී.එක්සත් ජාතික පක්ෂයට, ජනතා විමුක්ති පෙරමුණට, සරත් ෆොන්සේකා මහතාට, පූජ්‍ය මුදුළුවාවේ සෝභිත නාහිමියන්ට එක් වී එක් සන්ධානයක් යටතේ තරග කළ හැකි ද? එසේ නම් සන්ධානගත වන්නේ කුමන ප්‍රතිපත්ති ප්‍රකාශයක් යටතේ ද? සෝභිත නාහිමියන් පොදු අපේක්‍ෂක වුවහොත් විපක්‍ෂයේ ප්‍රධාන දේශපාලන පක්‍ෂ, එක්සත් ජාතික පක්‍ෂය හා ජනතා විමුක්ති පෙරමුණ සන්ධාන ගත වන ප්‍රතිපත්තිමය කරුණු මොනවා ද? එයට එක්සත් ජාතික පක්‍ෂයෙත්, ජනතා විමුක්ති පෙරමුණෙත් සහයෝගය හිමි වේ ද? සජිත් ප්‍රේමදාස මහතා මෙයට පක්‍ෂපාතී වේද? මනෝ ගනේෂන්, වික්‍රමබාහු කරුණාරත්න, ආර්. සම්බන්ධන් මන්ත්‍රීවරුන් කුමන කොන්දේසි දමයි ද? මේවාට සෝභිත නාහිමියන් හෝ විරුද්ධ පක්‍ෂයේ පොදු අපේක්‍ෂක වීමට බලා සිටින තැනැත්තා ලබාදෙන ප්‍රතිචාර කුමක් ද?ජීනිවා මානව හිමිකම් සමුළුව හරහා මේ රට අස්ථාවර කිරීමට බෙදුම්වාදයට පක්ෂපාත බලවේග නොගන්නා උත්සාහයක් නැත. නමුත් මේ එකක්වත් විවේචනය කිරීමට එක්සත් ජාතික පක්‍ෂයටත්, ජනතා විමුක්ති පෙරමුණවත් අඩුම ගණනේ පූජ්‍ය මාදුළුවාවේ සෝභිත නාහිමියන්වත් ක්‍රියා නොකරන්නේ ඇයිද? යන ප්‍රශ්නයට ලබාදෙන පිළිතුර දෙස මෙරට පොදු මහජනතාව බලා සිටිති.දෙමළ ජාතික සන්ධානයේ පාර්ලිමේන්තු මන්ත්‍රී ආර්. සම්බන්ධන් මහතා හා පූජ්‍ය මාදුළුවාවේ සෝභිත නාහිමියන් අතර සාකච්ඡා පැවැත්වුණු බව මාධ්‍යවලින් වාර්තා විය. මෙහිදී සාකච්ඡා වූ කරුණු මොනවා ද? දෙමළ ජාතික සන්ධානයේ බෙදුම්වාදී ප්‍රතිපත්ති ගැන සෝභිත නාහිමියන්ගේ ස්ථාවරය කුමක් ද? එම ප්‍රතිපත්ති සෝභිත නාහිමියන් පිළිගන්නවාද? යන කරුණු ගැන මේ රටේ පොදු මහජනතාව කිසිවක් දන්නේ නැත.මැයි 01 වෙනිදා දෙමළ ජාතික සන්ධානයේ මැයි දින සැමරුම් උත්සවය පැවැත්වුණේ චාවකච්චේරියේ දී ය. ඒ උතුරු පළාත් ප්‍රධාන අමාත්‍ය සී. වී. විග්නේශ්වරන් මහතාගේ ප්‍රධානත්වයෙනි.“අපට අවශ්‍ය නැති හමුදාව අපේ භූමියෙන් වහාම ඉවත්වෙන්න. ජනාධිපතිතුමා හෝ හමුදා ප්‍රධානීන් කල්පනා කරන ආකාරයට හමුදාව ස්ථිරකාලීනව අපේ භූමියේ රැඳී සිටිනවාට අපි කැමති නැහැ. යුද්ධය පැවති කාලයේ දී උතුරු පළාතේ පරිපාලනය කරගෙන ගියේ ප්‍රභාකරන්. ඉන්දියාවේ ආරක්ෂාව පැත්තෙන් ගත්තත් උතුරේ හමුදාව රැඳී ඉන්නවාට ඉන්දියාව කැමැති නැහැ. උතුරේ දෙමළ කතා කරන ජනතාව අවුරුදු 50ක් විතර ඉඳලා බෙදීම් ඇතිකරලා තියෙන්නේ. ඒ කාලේ හිටපු දෙමළ නායකයෝ එකමුතුව වැඩ කළා නම් මේ වෙනකොට ස්වයං පාලනය අපි අරගෙනයි. දැනටත් දෙමළ සන්ධානයේ නායකයින් එක්කෙනෙකුට බලය ලැබෙනවාට අනෙකා විරුද්ධයි. එහෙම නැතුව දෙමළ දේශපාලනඥයින් දෙමළ ජනතාව වෙනුවෙන් කල්පනා කරලා කටයුතු කරනවා නම් දැනටත් අපට සාර්ථක වෙන්න පුළුවන්.” මෙසේ ප්‍රකාශ කරන්නේ උතුරු පළාත් ප්‍රධාන අමාත්‍ය සී. වී. විග්නේශ්වරන් මහතා ය.මෙම ප්‍රකාශය කෙතරම් බරපතළ ද? ඒකීයභාවය සුරකින බවට ජනාධිපතිතුමා ඉදිරියේ දිවුරුම් දුන් විග්නේශ්වරන් මහතා මෙසේ ප්‍රකාශ කරන්නේ කෙසේ ද? හමුදාව වහාම උතුරෙන් ඉවත් විය යුතු යැයි විග්නේශ්වරන් මහතා ප්‍රකාශ කරයි. උතුරෙන් හමුදාව ඉවත් කළහොත් ඉන් වාසි අත්වෙන්නේ කාටදැයි අමුතුවෙන් කිව යුතු නැත. යළි නැඟී සිටීමට උත්සාහ ගන්නා ත්‍රස්තවාදයට අවශ්‍ය වී ඇත්තේ උතුරෙන් හමුදාව කෙසේ හෝ ඉවත් කර ගැනීමට ය. එසේ වුවහොත් යළිත් රටේ ත්‍රස්තවාදී ගැටුම් ඇතිවීමට තිබෙන ඉඩ ප්‍රස්ථාව වැඩිය. දැනටමත් උතුරේ අවි ගත් ඇතැම් කණ්ඩායම් තිබෙන බවට ආරක්ෂක අංශවලට වාර්තා වී ඇති අතර පසුගියදා එසේ සිටි කොටි නායකයින් කිහිපදෙනෙකු සොයා ගැනීමට ද ආරක්‍ෂක අංශවලට හැකිය.විග්නේශ්වරන් මහතා ඍජුවම ඉන්දියාව සමඟ සම්බන්ධකම් ඇතිකරගෙන තිබේ. රාජ්‍ය තාන්ත්‍රික සබඳතා හා සීමාවන් අභිභවා ගිය මේ සම්බන්ධතාවලින් විග්නේශ්වරන් මහතා බලාපොරොත්තු වන්නේ කුමක්ද? උතුරේ හමුදාව සිටිනවාට ඉන්දියාව අකමැති බව විග්නේශ්වරන් මහතා ප්‍රකාශ කරනු ලබන්නේ කෙසේ ද?ඔහු තවත් චෝදනාවක් මෙරට හිටපු දෙමළ දේශපාලන නායකයින්ට එල්ල කරමින් කියා සිටින්නේ ඔවුන් සමගියෙන් සිටියා නම් ඊළාම් සිහිනය සැබෑ කර ගැනීමට හැකි වන බවයි. එසේ වුවා නම් ස්වයංපාලන අයිතිය ලබාගෙන බොහෝ කාලයක් ගත වී තිබෙන බව ද විග්නේශ්වරන් මහතා පෙන්වා දෙයි.රට දෙකඩ කරන මෙතරම් බරපතළ ප්‍රකාශයක් උතුරේ ප්‍රධාන අමාත්‍ය විග්නේශ්ෂ්වරන් මහතා සිදු කරන විට එක්සත් ජාතික පක්‍ෂය, ජනතා විමුක්ති පෙරමුණ මේ ගැන ප්‍රකාශ කරන්නේ කුමක් ද? පොදු අපේක්‍ෂකයා වීමට සූදානමින් සිටින පූජ්‍ය මාදුළුවාවේ සෝභිත හිමියන් මේ ගැන ප්‍රකාශ කරන්නේ කුමක් ද?රට බෙදන මෙවැනි බරපතළ ප්‍රකාශ එකක්වත් ගැන විවේචනය නොකරමින් සිටින්නේ ඉදිරි ජනාධිපතිවරණයේ දී උතුරේ ඡන්ද ලබා ගැනීමේ සැලසුමක් තිබෙන නිසා ය. පූජ්‍ය මාදුළුවාවේ සෝභිත නාහිමියන්ට හෝ වෙනත් පොදු අපේක්‍ෂකයෙකුට මෙවැනි තත්ත්වයකට මුහුණපෑමට සිදු වුවහොත් ගනු ලබන පියවර කුමක් ද?පොදු අපේක්‍ෂකයෙකු ඉදිරිපත් කරන විට අගමැති අපේක්‍ෂකයා වන්නේ කවුරුන් ද? විපක්‍ෂය ඉදිරිපත් කරන පොදු අපේක්‍ෂකයා බලය ලබාගතහොත් ඉන්පසුව මේ රටේ අරාජික තතත්වයක් ඇති නොකිරීමට ගත හැකි පියවර කවරේ ද?2010 වසරේ හදිසියේවත් සරත් ෆොන්සේකා මහතා ජයග්‍රහණය කළා නම් මේ රට ලේ විලක් කිරීමට ගෙන තිබුණු ඇතැම් සැලසුම් ඉතා භයානක බව පසුව හෙළිදරව් විය. එවැනි සැලසුමක් ඇති නොවීමට පොදු අපේක්‍ෂකයාට තිබෙන සංවිධාන ශක්තිය කුමක් ද? පොදු අපේක්ෂකයා ජයග්‍රහණය කළ පසුව එක්සත් ජාතික පක්‍ෂය, ජනතා විමුක්ති පෙරමුණ, සරත් ෆොන්සේකා මහතා තම තමන්ගේ දේ්ශපාලන න්‍යාය පත්‍ර අනුව ක්‍රි‍යා කළොත් සිදු වන්නේ කුමක්ද? අමාත්‍ය මණ්ඩලය පත් කරන්නේ කවු ද? අමාත්‍යවරුන් තෝරා ගන්නේ කෙසේ ද? මේ ගැටලු සමඟ රට අරාජික වීම වැළැක්විය නොහැක. රට අරාජික වූ පසුව එමඟින් වාසි ලබාගන්නේ කවුරුන් ද? එතැන් සිට දෙමළ ඩයස්පෝරාව, බෙදුම්වාදී බලවේග, අධිරාජ්‍යවාදී රටවල් ක්‍රියාත්මක වී අනිවාර්යෙන්ම මේ රට තව තවත් අරාජික කරනු ඇත. ඉන් පසුව ඊළාම් සිහිනය සැබෑ කර ගැනීම එතරම් අපහසු නොවේ. විපක්‍ෂයේ පොදු අපේක්‍ෂක නාටකයේ අවසන් ජවනිකාව ඊළාම් සිහිනය සැබෑ කර ගැනීම බව මෙමඟින් ඉතා හොඳින් ගම්‍ය වනු ඇත.මෙවැනි අවාසනාවන්ත තත්ත්වයකට රට ගෙන යාමට මේ රටේ අති බහුතරයක් පොදු මහජනතාව අකමැතිය. එම නිසා මේ රටේ නියම ප්‍රායෝගික පොදු ජනතාවගේ පොදු අපේක්‍ෂකයා මහින්ද රාජපක්‍ෂ ජනාධිපතිවරයා ය. මහින්ද රාජපක්‍ෂ මහතා තරම් කිසිවෙක් මේ රටේ පොදු අපේක්‍ෂකයාට සුදුසුකම් ලබා නැත. එම නිසා සෙසු ජනතාවගේ පොදු අපේක්‍ෂකයා ලෙස මහින්ද රාජපක්‍ෂ මහතා මීළඟ ජනාධිපතිවරණයෙන් ඉදිරිපත් වී අති විශිෂ්ට ජයක් ලබා මේ රට සුරකිනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=f1405123</link>
    <topic>බුදු‍රැස් විහිදෙන යැන්ගොන්</topic>
    <author/>
    <content>මියන්මාරය මුල දී හැඳින්වූයේ “බුරුමය” කියාය. අද යැන්ගොන් අග නගරය එකල “රැන්ගුන්” ය. බුදුරජුන් පහළ වූ කාලයේ දී දැනට බුද්ධ වර්ෂ 2558 කට පෙර යැන්ගොන් හැඳින්වූයේ “ඔක්කලාපා” කියාය. මේ “ඔක්කලාපා” නගරය අසල “මෙලමෙව්” ගමේ ජීවත් වූ තපස්සු සහ භල්ලුක කියන්නේ රට රටවලට ගොස් වෙළෙඳාමේ නියැළුණු සහෝදරයෝ දෙදෙනෙකි.මේ දෙදෙනා වෙළෙඳාම සඳහා ඉන්දියාවට ගිය අවස්ථාවක දී ඔවුන්ට බුදුරජාණන් වහන්සේ මුණ ගැසුණි. මේ වන විට සිදුහත් තවුසානෝ බුද්ධත්වයට පත් වී සති හයක් ගත වී සත් වැනි සතියට ලැබුවා පමණි. බුදුරජුන් දැක පැහැදුණු මොවුන් දෙදෙනා බුදුරදුන්ගෙන් ධර්මය අසා දැනගත්තා. ඉන් පසු මොවුන් බුදුරජාණන් වහන්සේට සත්වැනි සතිය තුළදීම විළඳ (පොරි) මී පිඬු (මී පැණි) පිළිගැන් වූ අතර තම මවු රටට ගිය විට බුදුන් වැඳීම සඳහා කිසියම් දෙයක් ලබා දෙන ලෙස ඉල්ලා සිටියා. බුදුන් සරණ ගිය ප්‍රථම “දේවාචික” උපාසකවරුන් වූ මේ දෙදෙනාට බුදුරජාණන් වහන්සේ තම සිරස පිරිමැද කේශ ධාතු 08 ක් ලබා දුන්නා. එම කේශ ධාතු අට මහත් බැති සිතින් බාරගත් තපස්සු භල්ලුක වෙළෙඳ දෙබෑයින් නැවත බුරුමයේ ඔක්කලාපාවලට පැමිණ ශ්‍රී කේෂ ධාතු ඔක්කලාපාවල සිටි ඔක්කලාපා රජුට පිළිගැන්වූයේ එම ශ්‍රී කේශ ධාතු නිදන්කොට දාගැබක් සාදන ලෙස ඉල්ලීමක් කරමිනි.ඔක්කලාපා රජු “සංගුත්තර” නම් කුඩා කඳුගැටය මුදුනේ අඩි 66 ක් උස දාගැබක් සාදා මේ ශ්‍රී කේශ ධාතු සහ පෙර පහළ වූ වෙනත් බුදුවරුන්ගේ ධාතූන් වහන්සේ කීප නමක් ද මෙහි නිදන් කළා‍.ඊට පසු කාලයක දී පහළ වූ “බින්නයා යූ” රජු විසින් මේ දාගැබ නවීකරණය කොට ඒ අවට තවත් කුඩා දාගැබ් කීපයක් නිර්මාණය කළා. ක්‍රි. ව. 1454 දී “ධම්මශ්‍රීඩි” රජුගේ නැන්දනිය වූ “ශින්සයුබු” රැජින විසින් මෙම දාගැබ උස අඩි 131 බවට පත්කර සෑදුවා. 1768 දී ඇතිවූ භූමි කම්පාවක් හේතු කොටගෙන මේ දාගැබ ඉරි තැලීමකට ලක් වුණා. 1775 දී “හසිබයුසින් රජු” මේ දාගැබ අඩි 325 ක් උසට දැන් තිබෙන තත්ත්වයට ප්‍රතිසංස්කරණය කරනු ලැබුවා.ඉන්පසු 1871 දී “මින්ඩොන් මින්” රජු විසින් මෙම දාගැබට රත්තරන්, දියමන්ති සහ මැණික්වලින් යුත් කුඩයක් සාදා දාගැබේ මුදුනේ සවිකළා. ඉන්පසු දාගැබේ උස අඩි 344 ක් දක්වා වැඩි වුණා.Great Dagon Pagoda, Gloden Pagoda යන නම්වලින් ද හැඳින්වෙන මේ දාගැබ “ශ්වේදගොන් දාගැබ” (Shwedagon Pagoda) යන නමින් ලොව පුරා ප්‍රසිද්ධ වී තිබෙනවා. රත්තරන් පාටින් දිලිසෙමින් බබළන දාගැබ අංග කීපයකින් යුක්තයි. මියන්මාර් භාෂාවෙන් “පියසයාන්” යනු පාදමේ සිට පඩි 3 ක් උසට ඇති කොටසයි. “කායුන්ග්ලායුන්” යනු ඝණ්ඨාර හැඩය ඇති දාගැබේ බඳයි. “බායුන්යෙට්” යනුවෙන් හඳුන්වන්නේ දාගැබ වටා ඇති උඩට මතු වී ඇති මෝස්තරය. “තාබෙයික්” යනුවෙන් හඳුන්වන්නේ හාමුදුරුවන්ගේ පාත්‍රය වැනි දාගැබේ කොතයි.“ක්යැලැන්” යනු නෙළුම් මලේ හැඩය ඇති කොටසයි. “හන්නෙට්පයාඕබ්යු” යනු කෙසෙල් මලක් වැනි කොතේ මුදුනයි. “හට්” යනු කොතේ කුඩයයි. කොතේ ඇති, දිසාව අනුව සැලෙන රත්තරන් කොඩිය හඳුන්වන්නේ “හන්ගෙට්මනා” යනුවෙන්. “සීන්බූ” යනුවෙන් හඳුන්වන්නේ කොත මුදුනේ ඇති දියමන්ති පොහොට්ටුවයි. මේ රන් කොත මුදුනේ රන් සීනු 3154 ක් සවි කර තිබෙනවා.. දියමන්ති මෙන් ම වටිනා මැණික් වර්ග 79569 කින් රන් කොත සමන්විතයි.මේ ශ්වේදගොන් පූජා භූමියේ ඇති කුඩා දාගැබ් මෙන් ම ප්‍රධාන ශ්වේදගොන් දාගැබ තනි රන් පැහැයෙන් බබළයි. වසර පහකට වරක් මෙහි රන් ආලේප කරනු ලබනවා. ආලේප කරනවා යැයි කීවාට සැබවින්ම මෙහි රත්තරන් ආලේප නොකරයි. කරන්නේ රත්තරන් කොළ ඇලවීමයි. මෙහි අලවන රත්තරන් කොළ සාදන්නේ මහත් ‍වෙහෙසක් දරා මිනිස් ශ්‍රමයෙනි. පළමුව රත්තරන් පතුරක් ගෙන එය බර මිටියකින් ලක්ෂ වාරයකටත් වැඩියෙන් තළා ඉතා තුනී රත්තරන් කොළයක් බවට පත් කරගෙන එය දෙපැත්තම ඇලෙන මැලියම් කොලයක අලවාගෙන (ස්ටිකර්) අඟල් 3 x3 කෑලිවලට කපා ගන්නවා.ශ්වේදගොන් දාගැබේ රන් කොළ අලවන කාලයට දාගැබේ උස සිට පහළට රත්තරන් පාට පියස්සක් දාගැබ තිබෙන ආකාරයට ම බඳින්නේ දාගැබ් පිට බිත්තියේ සිට අඩි 4 ක් පමණ ඈතට වන්නටයි. රන් කොළ ඇලවීමට මාස 4 – 5 ක් ගත වෙනවා. දාගැබේ ස්වරූපය අනුවම පියස්ස හදන්නේ වන්දනාකරුවන්ට දාගැබේ ස්වභාවය දැක බලා ගැනීමට යි. මෙහි උඩ සිට පහළට රන් කොළ අලවන අතර රත්තරනින් දාගැබ අලුත් වන විට පියස්ස ටිකෙන් ටික අස් කරයි. වැඩ නිම වූ පසු දිස්වන්නේ රත්තරනින් දීප්තිමත් වූ ශ්වේදගොන් දාගැබය. මේ පූජා සංකීර්ණයේ ඇති කුඩා දාගැබ් මෙන්ම බුද්ධ ප්‍රතිමාවලට ද මේ රත්තරන් කොළ අලවනු ලබනවාශ්වේදගොන් නමස්කාර කිරීමට යන ඔබත් නැරඹීමට යන සංචාරකයනුත් මුදල් ගෙවා අවසර පතක් ලබා ගත යුතුයි. ඉන් පසු ඔබත් ඔබ ගෙන යන බෑග් ආදියත් තියුණු පරීක්ෂාවකට ලක් කරනු ලබයි. විහාර සංකීර්ණයට ඇතුළුවීමට ප්‍රථම සියලුම දෙනා පාවහන් මේස් පවා ගලවා යා යුතුයි. එහෙත් තොප්පි පැළඳ කුඩ ඉහළගෙන යෑම කළ හැකියි. විදුලි සෝපානයක් මඟින් දාගැබ් සංකීර්ණයට පිවිසුණු ඔබ විශ්මයට පත්වෙනු නො අනුමානයි.විශාල භූමි ප්‍රදේශයකි. එහි හැම අතම දක්නට ඇත්තේ රත්තරන් පාටට දිලිසි දිලිසී තිබෙන නොයෙක් ප්‍රමාණයේ දාගැබ් සහ විහාර ගෙවල් සංකීර්ණයකි. මෙහි පොළොව සම්පූර්ණයෙන්ම පිඟන් ගඩොල් අල්ලා ඔපවත් කර ඇත. මේ පූජා භූමියේ ප්‍රධාන ශ්වේදගොන් දාගැබ මැදි කර සතර දිසාවට විශාල විහාර ගෙවල් සතරක් ඉදිකර ඇත. මේවා තුළ විශාල බුදු පිළිම සහ බෝසත් පිළිම රාශියකි. සිංහ, ව්‍යාඝ්‍ර රූප ඉදිරිපසින් ඉදිකර ඇත්තේ ආරක්ෂාවට විය හැකියි. මේ පූජා භූමියේ ටිබෙට්, තායි පන්සල්වලත්, බුද්ධගයා විහාරයේත්, චීන ආරාමවලත් අනුරූ කීපයක්ම තනා ඇත. විහාර ගෙවල් මියන්මාර් බෞද්ධ කැටයම් කලාවන්ගෙන් යුක්තය.ශ්වේදගොන් පූජ‍ා භූමියේ පහන් දැල්වීම, හඳුන්කූරු දැල්වීම, මල් පූජා කිරීම කරන්නේ නැත. මහායාන මෙන් ම ථෙරවාදී බුදු දහම අදහන්නෝ දිනපතා දහස් ගණනින් මේ පූජා භූමියට පැමිණේ. ඒ අතර යුරෝපා, ‍අමෙරිකා වැනි රටවලින් සංචාරකයෝ විශාල ප්‍රමාණයක් මෙය නැරඹීමට පැමිණේ.මේ පූජා භූමිය නරඹමින් වැඳ පුදාගැනීමට පුරා පැය 05 ක් 06 ක් පමණ ගත වේ. බැතිමතුන් තම ප්‍රාර්ථනා සිතේ තබාගෙන දාගැබ වටා ඇති බෝසත් පිළිම සත්වරක් ජලයෙන් නාවන ආකාරය ද ඔබට දැක බලා ගැනීමට හැකියි. තවත් තැනෙක මහායාන ක්‍රමයට සිය දහස් වරක් බිම දිගා වෙමින් නැගිටිමින් බුදුන් වඳින සැදැහැවතුන්ය. බුදු මැදුරු තුළ තම අලුත උපන් දරුවා බිම හොවා බුදුන් වඳින මවුපියවරුය. අතපය වාරු නැතිව සිටියත් අමාරුවෙන් ඇවිදිමින් බුදුන් වඳින වයසක අම්මලාය. තාත්තලාය. මෙහි පැමිණ සිටින කාලය අතරතුර ඔබගේ සිත නිවී සැනසී යන අතර ඔබට සිතට මහත් සැහැල්ලුවක් දැනෙනු ඇත.ශ්වේදගොන් දාගැබ වැඳ පුදාගත් ඔබ තවත් වැඳිය යුතු විශේෂිත පන්සලක් යැන්ගොන් නගරයේ ඇත. ඒ ශ්වේදගොන් දාගැබ් සංකීර්ණය සෑදීමට මුල් වූ තපස්සු භල්ලුක වෙළෙඳ දෙබෑයින්ගේ ගමේ ඔවුන් සිහිවීම සඳහා සාදා ඇති පූජා භූමියයි. ශ්වේදගොන් සිට කිලෝමීටර් 3 ක් පමණ ගිය විට “මෙලමෙව්” ගමේ මේ “මෙලමෙව් පන්සල” දැක බලා ගැනීමට හැකිය.මේ පූජා භූමියට පිවිසෙන විටම ඔබට බුදුරජාණන් වහන්සේගේ විශාල ප්‍රමාණයේ පිළිමයක් දැක ගැනීමට හැකියි. මේ පිළිමය මහත් ශ්‍රද්ධාව ඇති වන ආකාරයට තනා ඇත්තේ. ඉන්පසු විහාර ගෙයට පිවිසෙන විට එහි තපස්සු භල්ලුක වෙළෙඳ දෙබෑයින් බුදු රජුන් හමුවීම පිළිබඳ තනා ඇති පිළිම දැකබලා ගැනීමට හැකියි. මේ විහාර සංකීර්ණය තුළ සත් සතිය විදහා දැක්වෙන මූර්ති මෙන්ම බුද්ධ චරිතයේ තවත් විශේෂිත අවස්ථා නිරූපනය කරන මූර්ති ඉදිකර ඇත.මෙලමෙව් පන්සල වැඳ පුදාගත් පසු ශ්වේදගොන් සිට කිලෝමීටර් 04 ක් පමණ ඈතින් ස්වේගොන් තයින්ග් වීදියේ ඇති “චෞටජී” විහාරය වන්දනාමාන කිරීමට යා යුතුමය. මෙහි සුවිශාල විහාර ගෙයකි. එතුළ බුදු රජුන් සැතපී සිටින ඉරියව්වෙන් වැඩ සිටින විශාල බුදු පිළිමයක් ඇත. මේ බුදු පිළිමයේ දිග අඩි 195 කි. 1899 වර්ෂයේ දී සාදන ලද්දකි. අඩි 5 ½ උස වේදිකාවක් මත මේ බුදු පිළිමය සාදා ඇත. බුදුගෙය බැතිමතුන්ගේත්, සංචාරකයන්ගේත් ආකර්ෂණය නොඅඩුව දිනාගන්නා ස්ථානයකි.“ස්වේටෝ” විහාරය ද යැං‍ගොන් හී ඇති තවත් පන්සලකි. මෙහි චීනයෙන් ගෙන එන ලද, දන්ත ධාතූන් වහන්සේගේ ආකෘතියක් තැන්පත් කර ඇත. මේ පන්සලේ විහාර ගෙය තුළ නිතරම මියන්මාර් ජාතිකයින් පිරිත් සජ්ඣායන කරමින් සිටින අයුරු දැක ගත හැකිය.යැන්ගොන් නගරයේ ඇති “කබා ඒ” පැගෝඩාවද නැරඹිය යුතුම ස්ථානයකි. මෙහි ඇති ගුහාව තුළ “ඡට්ඨ සංගායනාව” පවත්වන ලදී. ඒ ආසන්නයේ ඇති විහාරය සහ භික්ෂූන් වහන්සේලා 1600 කට බෞද්ධ ධර්මය ඉගෙනීමට තනා ඇති මධ්‍යස්ථානයයි. යැන්ගොන් නගරය මධ්‍යයේ ඇති “සුලේ විහාරය”ද මේ අතර තිබේ.මීට අමතරව මියන්මාරයේ යැන්ගොන් නගරයේ බෞද්ධ සිද්ධස්ථාන රාශියකි.ඔබ මියන්මාරයේ සංචාරයට යන්නේ නම් එහි යැන්ගොන් අගනගරයේ ඇති ශ්වේදගොන් පූජා භූමිය පේන තෙක් මානයේ හෝටලයක නැවතීමට අමතක නොකරන්න. විහාර භූමියට මුහුණලා ඇති කාමරයක්ම වෙන් කරවා ගන්න. නැතහොත් විහාර භූමිය පේන තෙක් මානයට යන්න. එළඹෙන රාත්‍රිය ඔබට සුවිශේෂී රාත්‍රියක් වනු ඇත. රාත්‍රී 8 ට පමණ කාමරයේ සියලුම විදුලි පහන් නිවා දමන්න.ජනේලය අරින්න. දෑස් පියන්න. මෙසේ විනාඩියක් පමණ සිට දෙඇස් සෙමින් අරින්න. සඳ එළියත්, විදුලි ආලෝකයත් නිසා ආලෝකයෙන් බබළන රත්තරන් පූජා භූමියේ සුන්දරත්වය විඳින්න. මනස සැහැල්ලු කරගන්න. ශ්වේදගොන් දෙස බැලූ ඇස් ඉවතට නොගෙන භාවනාවක නිරත වන්න. සිතේ සැහැල්ලුව ඔබටම දැනෙනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=f1405124</link>
    <topic>දිවියට එළිය දෙන පහන්සිල පන්සිල්</topic>
    <author/>
    <content>මෙයට පෙර අපට අසන්නට නොලැබුණු ඉතාමත් අවාසනාවන්ත සිද්ධි සමුදායක් දැන් අසන්නට ලැබෙන්නේ කුමක් හේතු කොටගෙනද යන්න අපට නම් නොතේරේ.එදිනෙදා අපට කියවන්නට ලැබෙන පුවත්පත් වාර්තාවලින් ද අසන්නට ලැබෙන සිද්ධි අනුව ඉතාම ඛේදනීය සිද්ධි මනුෂ්‍යත්වයට නිගා දෙන්නකි. මනුෂ්‍යත්වයක් ලැබූව ද එම තත්ත්වය යථාර්ථවාදීව අවබෝධ කොටගෙන ඇත්තේ සමාජයේ අත‍ළොස්සකි.මානුෂික ගුණාංග ගැන මනා අවබෝධයක් ඇත්නම් අප අතින් ඉතාම ඛේදනීය සිද්ධි සිදු නොවන්නේමැයි.පන්සිල් කෙරෙහි මිනිසා අවධානය යොමු කරන්නේ නම් මෙබඳු අපරාධ සමාජයේ සිදුනොවන්නේමැයි.1. පාණාතිපාතා වේරමණි‍2. අදින්නාදානා වේරමණී3. කාමේසු මිච්චාචාරා වේරමණී4. මුසාවාදා වේරමණී5. සුරාමේරය මඡ්ඡපමාදට්ඨානා වශයෙන් පංචශීල ප්‍රතිපත්ති අප අනුගමනය කරන්නේ නම් මිනිසාගෙන් මනුෂ්‍යත්වය මතුවන්නේ නිතැතිනි.බොහෝ මිනිසුන් කෙරෙහි ඇත්තේ න්‍යාය පමණි. ප්‍රායෝගික තත්ත්වයක් නොමැත. මිනිස් ජීවිතය සරුවන්නේ, ඔපවත් වන්නේ පංචශීල ප්‍රතිපත්ති නිසි අයුරින් පිළිපදින පුද්ගලයා කෙරෙහිය.ආවේගශීලී හැඟීම් ඉක්මවා ගිය තැන සිදුවන්නේ බරපතළ අපරාධයකි. පුතා පියාගෙන් සල්ලි ඉල්ලුවා යයි පුතාට පිහියෙන් ඇන්න පියවරු ගැන අපට අසන්නට ලැබුණි. දරුවා පියාගෙන් මිසක් සල්ලි ඉල්ලන්නේ වෙන කාගෙන්ද? පුතාට පිහියෙන් අනින්න තරම් දරුණු සිතක් ඇති වූයේ පන්සිල් ගැන අංශුමාත්‍රයකවත් හැඟීමක් නොමැති නිසා නොවේද?විශ්වවිද්‍යාලයට තේරුණු සිසුවියක් මඟ මරුවාට බිලි වූ පුවතක් ද අපට අසන්නට ලැබුණි. මිනිසුන් කෙරෙහි නොසැලකිල්ල හේතු කොටගෙන මෙබඳු මරණ සිදුවන්නේ පන්සිල්වල නොපිහිටීම නිසා නොවේද? සමාජයට අර්ථදායී, ඵලදායී මෙහෙවරක් ‍කරන්නට සිටි මේ සිසුවිය අකාලයේ මරු වසඟයට ගියේ මිනිසාගේ නොසැලකිල්ල හේතු කොටගෙනය.පුද්ගලයා කල්පනාකාරීව රිය පැදවූයේ නම් මෙවන් විපතක් සිදු නොවන්නේමැයි. මුළු මහත් ගමක් හඬවා ඒ පුවත ඇසූ අය කෙරෙහි කම්පනයක් ඇතිවූයේ කාගේ වරදින්ද? මිනිසාගේ වරද නිසා නොවේද?අප අරමුණු කරගත යුත්තේ සිත පාලනය කර ගැනීමටය. තමන් ගත් තීරණයේ ප්‍රතිවිපාක විඳින්නට සිදුවන්නේ පසුවටය. අපරාධයට යොමු වන්නට පෙරාතුව සිතා බැලුවේ ‍නම් පශ්චාත්තාපයට පත් නොවන්නේමැයි.ගුරුවරයාගෙන් සිසුන්ට ප්‍රහාරගුරුවරයෙකු විසින් තම පන්තියේ සිසුන් දෙදෙනෙකුට යකඩ පොල්ලකින් පහර දී බරපතළ ලෙස තුවාල ලැබ ‍රෝහල් ගත කළ පුවතක් ද අපට කියවන්නට ලැබුණි. බාල පරපුර යහමඟ යවන්නට වෙර දරන, මේ වැඩදායක පිරිසක් බිහි කරන්නට අරඅඳින ගුරුවරුන්ගෙන් මෙබඳු බරපතළ අපරාධ සිදුවන්නේ නම් සාමාන්‍ය මිනිසකුගෙන් සිදුවන අපරාධ ගැන කවර කතාද? ගුරුවරයා යනු සෙසු අයට වඩා සංවේදී පුද්ගලයෙකි. පරමාදර්ශී දිවිපෙවෙතක් ගත කරන ගුරුවරයා අමානුෂික අයුරින් හැසිරෙන්නේ නම් එම තැනැත්තා ගුරුකමට කිසිසේත්ම උචිත නැත.මෙහි වරද කා අතද? මානුෂිකත්වය ඉක්මවා යාමේ ඵලයක් නොවේද? මිනිසා කෙරෙහි ශික්ෂණය, විනය, සංවේදී බව අනවරතයෙන්ම පිළිබිඹු විය යුතුය. ජීවිතය ඔපවත් වන්නට නම් මේ ත්‍රිකය අනිවාර්යයෙන්ම ඉස්මතු විය යුතුය.යහපතට මඟ පෙන්වීමමිනිසා කුමන දහමක් ඇදහුවත් ඒ හැම දහමකින්ම කියාපාන්නේ යහපත් ජීවිතයකට මිනිසා අවතීර්ණ කිරීමය. ස්වකීය විඥානය මෙහෙයවා තමන්ගේ ජීවිතයත්, සෙසු ජීවිතත් යහමඟට යොමුවීම හා යොමුකිරීමය. අප මේ ලෝකය හැරදා යන විට ගෙනයන්නේ හොඳ හා නරක පමණි. සමාජයේ බොහෝ අය ජීවත්වන්නේ නොමැරෙන අය ලෙසය. සැමදා ජීවත්වීමේ මුළාවේ වැටී සිටින අයගෙන් සමාජයට බොහෝ කරදර සිදුවන්නේ.අන්සතු ධනය සොරා ගැනීම, අන් අයගේ ඉඩම් කොල්ලකෑම, තමන් පමණක් ජීවත් විය යුතුය යන ආකල්පයේ පිහිටීම, සෙසු අය යටපත් කොට, තමන් පමණක් ඉස්මතු වීමට වෙරදරන අය සමාජයේ එමටය. මෙය මෝහය නිසා ඇතිවන්නකි. මෙබඳු අය කෙරෙහි අප අනුකම්පා කළ යුතු විනා වෙන දෙයක් කළ නොහැකිය.වැරදි හඳුනාගැනීමවැරැදි අප අතින් සිදු වේ. එහෙත් ඒ වැරැදි අප හදාගත යුතුය. යළිත් වැරැදි නොකිරීමට වගබලා ගත යුතුය.ලජ්ජාව හා බයජීවිතයට ලජ්ජාව හා බය අනිවාර්යයෙන්ම තිබිය යුතුය. මේ දෙක නැති පුද්ගලයාගේ ආත්ම ශක්තිය හීන වේ. ආත්මයක් නැති තරම්ය. ජීවිතය යනු කුමක්ද යන්න අප තේරුම් ගත යුතුය. පුද්ගලයා දුර බලන්නේ නැත. ළඟ පමණි බලන්නේ. ළඟ බැලීම හේතුකොටගෙන අත්වන විපාක අති ප්‍රබලය.පරමාදර්ශය මතුවීමඅපේ ජීවිතයේ හැම ඉරියව්වකින්ම අන් අයට පරමාදර්ශයක් වන අන්දමට හැසිරිය යුතුය. ජීවත් විය යුතුය. ගමන - බිමන, කතාබහ, අන් අය දෙස බැලීම ආදී ජීවිතයේ හැම ඉරියව්වකින්ම අප අන් අයට පාඩමක් දිය යුතුය. ඒ නිසාම අපේ ජීවිතය ශ්‍රේෂ්ඨ ගණයට ගැනෙන, සම්භාව්‍ය ගණයට ගැනෙන මහා පාඩම් පොතක් බවට පත් විය යුතුය.පන්සිල් පද පහ ප්‍රායෝගික වශයෙන් ක්‍රියාවට නංවන්නට අප වගබලා ගත යුතුය. සමාජ ප්‍රගමනයේ කේන්ද්‍රීය තැන් වන්නේ පුද්ගලයාය. පුද්ගලයා නොමැති කල සමාජ ප්‍රගමනයක් නොමැත. සමාජය ඉදිරියට යන්නේ පුද්ගලයාගේ යහපත් ක්‍රමවේද මතය. යහපත හා අයහපත අතර පරතරය ගැන ද අප කල්පනාවට බඳුන් කළ යුතුය.තමන්ගේ ජීවිතය තේරුම් නොගෙන අන් අයගේ ජීවිත දෙස නොබලන්න. තමා කෙරෙහි වැරැදි දහසක් තිබියදී අන් අයගේ එක වැරැද්දක් සෙවීමත් නරක දෙයකි.උදව් කිරීමේ ඇල්මයහපත් පුද්ගලයා, අන් අයට උදව් කරන්නට දක්වන්නේ දැඩි ඇල්මකි. මිල මුදලින් බැරි නම් වචනයෙන් හෝ සෙස්සන්ට උදව් කරන්න. සමාජයේ බොහෝ අය ආත්මාර්ථකාමීව ජීවත්වීමට වගබලා ගනිති. එහෙත් පන්සිල් නියමාකාරයෙන් රකින, පිළිපදින පුද්ගලයා පරාර්ථකාමී හැඟීම්වලින් උපයුක්තය.දුරලිය යුතු වෛරය - ක්‍රෝධයසමාජය දෙස අවඥාවෙන් නොබලන්න. කරුණාවෙන් යුතුව සමාජය දෙස බලන්න. ජීවිතයෙන් ප්‍රකට විය යුත්තේ ‍කරුණාව සහ මෛත්‍රියයි. එසේ නොමැතිව වෛරය, ක්‍රෝධය ඇතිකර නොගන්න. වෛරය, ක්‍රෝධය යන දෙකින් උපයුක්ත පුද්ගලයා අවලස්සනය. ලස්සන වන්නේ මෛත්‍රිය හා කරුණාව මතය. මේ යථාර්ථය ද අප තේරුම් ගත යුතුය.දීර්ඝායු තත්ත්වයට පුද්ගලයා පත් වීමට බලපාන්නේත් පංචශීල ප්‍රතිපත්තියයි. පන්සිල් පද පහ නියමාකාරයෙන් පිළිපදින පුද්ගලයාගේ ජීවිත කාලය දිගුය. අනවරාග්‍රභාවයෙන් මිදීමට යත්න දරන පුද්ගලයා ප්‍රඥාවන්තය. එසේ නොමැතිව තව දුරටත් භවයේ සැරිසරන්නට යත්න දරන පුද්ගලයා ලෝකයේ අනාථ වී, මංමුළා වී, අඳුරේම සැරිසරයි. මේ තත්ත්වය ජීවිතයට ගැළපෙන්නේ නැත. නොගැළපෙන භාවිතයෙන් අප අත්මිදිය යුතුය.විනාඩි 90 ක් පාසා කාන්තාවන් අපයෝජනයට ලක්වන අන්දම සමීක්ෂණයකින් හෙළි වී ඇත. ලෝක කාන්තා දිනයක් පසුගිය 08 දා අපි සැමරුවෙමු. කාන්තා පරපුර රැකිය යුතුව තිබියදී ඒ අයගේ ජීවිත විනාශ කරන්නට පෙළඹෙන්නේත් පන්සිල් පද පහ නොරැකීමේ ඵල වශයෙනි.ජීවිතය ලස්සන කරගන්නට, ඔපවත් වන්නට ඔබ කැමැති ද? එසේ නම් කළ යුත්තේ පන්සිල් පද පහ නිසි ලෙස රැකීමය. අන් අය දෙස වෛරයෙන් බලන්න එපා! වෛරය තවත් වෛර ගණනාවකට පෙරැළී ජීවිතය ගිනි ගන්නා තත්ත්වයක් උදා වේ. ජීවිතය ගිනි ගන්නවාට ඔබ කැමැතිද?ජීවිතය මෙත් සෙවණක් බවට පරිවර්තනය කරගත යුතුය. ගැඹුරු ගංගාවක් නිසලව ගලා බසින්නේ යම් සේද පන්සිල් හි පිහිටන පුද්ගලයා නිසලය. හික්මීම ආත්ම කොටගෙන ජීවත්වීමට වගබලා ගැනීම ලොවට පරමාදර්ශී වන්නා සේ තමන්ට ප්‍රෞඪත්වයෙන් යුතුව දිවි ගෙවන්නට ශක්තියක් ද ලැබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=f1405125</link>
    <topic>කොළඹ දී පාවෙවී කඩේ යමු</topic>
    <author/>
    <content>අඅගනුවර වනාහී රටක ප්‍රතිමූර්තියයි. විදෙස් සංචාරකයන්ගේ හා ආයෝජකයන්ගේ නෙත් සිත් මුලින්ම හමුවන අගනුවර ආර්ථික හා සමාජීය තත්ත්වය ඉහළ මට්ටමක තැබීමටත්, පිරිසුදුකම කෙරෙහි වැඩි අවධානයක් යොමු කිරීමටත් බොහෝ රාජ්‍යයන් ක්‍රියා කරති.ශ්‍රී ලංකාවේ සංවර්ධිත යුගයක් සනිටුහන් කරමින් ලොව ප්‍රධාන රටවල්හි පවතින දැවැන්ත සංවර්ධන ව්‍යාපෘති හා සමාන සුවිශේෂී ව්‍යාපෘතිවලින් කොළඹ අලුත්කර තිබේ.වරාය, ගුවන් තොටුපළ, මහාමාර්ග පද්ධතිය, දැවැන්ත ආයෝජන ව්‍යාපෘති ආර්ථික හා සංචාරක කලාප වැනි විනිමය උපයන ව්‍යාපෘති මෙන්ම හරිත සමතුලිතතාව හා පිරිසුදුකම කෙරෙහි ද විශේෂ අවධානයක් ගෙන තිබේ. ඒ අතර ශ්‍රී ලාංකික සංස්කෘතික උරුමයන් නොනැසෙන ලෙස සංරක්ෂණය කරමින් සංවර්ධන ව්‍යාපෘති දියත් කිරීමද සුවිශේෂ වේ.කොළඹ නව නිර්මාණවලින් අලුත් කරනු ලබන්නේ වාණිජ නගරයක් ලෙසින්ය. ප්‍රධාන වාණිජ නගරයක් සතු ආර්ථික මර්මස්ථාන නිවැරදිව හඳුනා ගනිමින් හා ජාතික හා ජාත්‍යන්තර වශයෙන් ඉදිරි වසර 10කදී මුහුණපෑමට සිදුවන අභියෝග ඉලක්ක කරගනිමින් නිවැරදි සැලැස්මකට අනුව කොළඹ අලුත් කෙරේ.ආරක්ෂක ලේකම් ගෝඨාභය රාජපක්ෂ මැතිතුමන්ගේ නව නගර නිර්මාණ සැලැස්මට අනුව තෙවසරක පමණ කෙටි කාලයකින් කොළඹ නගරයේ දක්නට ලැබෙන්නේ විප්ලවීය සංවර්ධනයකි. ඉදිරි වසර 10ක් ඉලක්ක කර ගනිමින් නව නගර නිර්මාණ සැලැස්මක් මත කොළඹ ගොඩ නැගෙන සංවර්ධන ව්‍යාපෘති ලෝක අවධානයට ලක්ව තිබේ. ජාතික භෞතික සැලසුම් ප්‍රතිපත්ති අනුව උපායමාර්ගික අගනගරය ප්‍රධාන කොට සියලු නගර සංවර්ධනය කිරීම සුවිශේෂී කරුණකි.කොළඹ නගර සංවර්ධනයෙහි පියවරක් ලෙස නිර්මාණය වන දියමත පාවෙන වෙළඳපළ (Floating market) තවත් අපූර්ව නිර්මාණයකි. කොටුව - පිටකොටුව දුම්රියපළ හා බස් නැවැතුම්පළ ප්‍රදේශ ආශ්‍රිතව නිර්මාණය වන එය ආරක්ෂක ලේකම්තුමන්ගේ සංකල්පයකි. ෆ්ලෝටින් මාර්කට් යනු සාප්පු පෙළකි. ඉතා ඉහළ මිලකින් යුත් වටිනා අගනා උපකරණ මෙන්ම අතේ තිබෙන ඉතා කුඩා මුදලට මිලදී ගත හැකිවන පරිදි සියලු පාරිභෝගිකයන් සඳහා සාප්පු සංකීර්ණවලින් සමන්විත ස්ථානයකි. වෙහෙස නිවාලන ගිමන්හලකි. රිසි සේ ඇවිද යා හැකි සිත් සනහාලන හරිත උයනකි. දේදුනු පාලමෙන් එහා සුන්දර ලෝකයකි. ගිනියම් වූ නගරයේ සිසිලස දෙන මනස්කාන්ත දූපතකි. දකුණු ආසියාවේ උසම නෙළුම් කුලුන අහස සිපගන්නා දිනයේදී බෝට්ටු සවාරියකින් එකිනෙක නැරඹීමේ අවස්ථාව උදාවෙනු ඇත.සිංගප්පූරුව, තායිලන්තය, මැලේසියාව වැනි සංචාරක ව්‍යාපාරය ප්‍රධාන විනිමය ලෙස සලකන රටවල ෆ්ලෝටින් මාර්කට් යනු සංචාරක නෙත් සිත් ඇද ගන්නා දසුනකි. ජලාශයක් මධ්‍යයේ දූපතක් ලෙස ඉදි වූ සාප්පු සංකීර්ණයත් ඇතුළු කුඩා නගරය වෙත නොයන සංචාරකයින් නොවෙති. එම ස්ථානයට යායුතු වන්නේ බෝට්ටු සවාරියකිනි. එම රටවල සංචාරක හා ආයෝජන ක්ෂේත්‍රවල තරගකාරිත්වයට එක්වෙමින් කොළඹ අගනගරයෙහි ‘ෆ්ලෝටින් මාර්කට්’ ඉදි වෙයි.අපේ රටේ පළමුවරට ඉදිවන ෆ්ලෝටින් මාර්කට් සංකල්පයෙහි අරමුණු ගණනාවකි. අගනුවරට දිනපතා පැමිණෙන ලක්ෂ සංඛ්‍යාත ජනතාවට පහසුව සැලසීම හා නගරය අලංකාර කිරීම ඉන් ප්‍රධාන වේ.කොටුව - පිටකොටුව ප්‍රදේශ යනු ඉතා ඉහළ ජන ඝනත්වයක් පවතින සංකීර්ණ ප්‍රදේශයකි. දිනපතා ලක්ෂයකට අධික ජනතාවක් නිරන්තරයෙන් ගැවසේ. රට පුරා සියලු නගර සඳහා ප්‍රධාන මගී ප්‍රවාහනසේවා ආරම්භ කෙරෙන්නේ කොටුව දුම්රිය ස්ථානය හා පිටකොටුව බස් නැවතුමෙනි. අධ්‍යයන, ව්‍යාපාරික හා වෙනත් විවිධසේවා පහසුකම් සඳහා අගනුවර ‍වෙත පැමිණෙන ජනයාය. එබැවින් එය සංකීර්ණය. දෙස් - විදෙස් සංචාරකයින් මෙන්ම නොයෙකුත් අවශ්‍යතා වලට දුර බැහැර ප්‍රදේශ සඳහා ගමනාගමන සේවාවන් සලසා ගැනීමට පැමිණෙන ජනතාව ඉතා කඩිනමින් සේවා ඉටුකර ගැනීමට නොහැකිවීමෙන් විවිධ අපහසුතාවලට ලක්වෙති. උත්සව සමයට අගනුවර විශාල තදබදයකි.පිටකොටුව - කොටුව ප්‍රදේශයන්හි පවතින්නේ අවිධිමත් හා අපිළිවෙළ කඩ සාප්පු පෙළකි. ගමනාගමන පහසුකම් ලබාගැනීමට දුම්රිය හා බස්රිය සේවා ස්ථානවලට පැමිණෙන ජනතාවට එකම ස්ථානයකින් පාරිභෝගික භාණ්ඩ මිලදී ගැනීමේ හැකියාවක් කඩ සාප්පු පෙළක් නොවේ. මැනින් වෙළෙඳපළ පිටුපස ප්‍රදේශයේ අපිරිසුදුකම හා අකාරුණිකම හේතුවෙන් එම ප්‍රදේශ පාවිච්චි කරනු ලබන්නේ උරුමක්කාරයන් අතළොස්සකි. ජනතාව අසීරුතාවයෙන් බඩු - මුට්ටු මිලදී ගනු ලැබූවේද විස්වාසයකින් නොවේ. දුර බැහැර සිට පැමිණෙන ජනතාවට බස් නැවතුම ඇති බැස්ටියන් මාවත ප්‍රදේශයේ සනීපාරක්ෂක සේවාවන් නොතිබීම පීඩාවකි. රට පුරා දසත විසිරෙන මාර්ග පද්ධතිය ආරම්භ වන හා දුම්රිය, බස්රිය සේවා සැපයෙන ප්‍රධාන ස්ථානය අගනුවරයි. මුළු රට පුරාම ජනතාව ඒකරාශී කරන ස්ථානයක් බවට හඳුනා ගනිමින් ඔවුන්ට අවශ්‍ය සුව පහසුව සැපයීමේ එක් පියවරකි ෆ්ලෝටින් මාර්කට්.එය වාණිජ නගරයක ප්‍රධාන අවශ්‍යතාවයකි. නගර අලංකරණයට රුකුලකි. එය කොළඹ නාගරික නව නිර්මාණ සැලැස්මට අනුව විවෘත ප්‍රදේශ, හරිත උද්‍යාන, ජල ප්‍රදේශ පදනම් කරගත් උයන, නගරය හරහා දිවෙන ඇළ මාර්ග සංරක්ෂණය ආදියෙන් සමන්විත වේ. දෙස් - විදෙස් සංචාරකයින් ආකර්ෂණය කර ගැනීමේ ක්‍රමෝපායකි. නාගරික සංවර්ධන අධිකාරිය මෙම ව්‍යාපෘතිය ක්‍රියාත්මක කරයි. සංචාරක ව්‍යාපාරය හා ආයෝජන ක්ෂේත්‍රයට උචිත වාණිජ නගරය ලෙස කොළඹ සංවර්ධන ව්‍යාපෘතියේදී සංස්කෘතික වටිනාකමින් යුත් ගොඩනැගිලි ඇතුළු සංස්කෘතික උරුමයන් සංරක්ෂණය කිරීම විශේෂයකි. යුද හමුදාව සහ නාවික හමුදාව ඇතුළුව ආරක්ෂක අමාත්‍යාංශයේ සහාය ව්‍යාපෘතිය ක්‍රියාත්මක කිරීමට ලබාදීමද විශේෂත්වයකි.අවිධිමත් හා අපිළිවෙළ පිළිබඳව වසර සියවස් ගණනාවක් පුරා කිසිම රජයක අවධානයට ලක්වූයේ නැත. පටු අභිමතාර්ථ හේතුවෙන් කොළඹ නගර සංවර්ධනය සැලසුම් සහ විවිධ මතවාදවලට පමණක් සීමා විය. 1978 වසරේ සිට ඉදිරිපත් කර ඇති නගර සැලසුම් යථාර්ථයක් වූයේ නම් කොළඹ සිරි අසිරි පිරි නගරයක් ලෙස සංචාරක හා ආයෝජන ක්ෂේත්‍රයේ ආකර්ෂණය ආර්ථිකයට විශාල පිටුවහලක් ලැබෙනු ඇත.ශ්‍රී ලංකාවේ අගනගරයෙහි ආර්ථික හා සාමාජීය තත්වය ඉහළ දැමීමටත් පිරිසුදුකම, පිළිවෙළ. ආකර්ෂණය කෙරෙහි අවධානය යොමුවූයේ මහින්ද රාජපක්ෂ ජනාධිපතිතුමාගේ රජය යටතේ රාජ්‍ය ආරක්ෂක අමාත්‍යාංශයට නාගරික සංවර්ධන අධිකාරිය ඒකාබද්ධ කිරීමෙන් පසුවය. වසර 33ක් පමණ ගත වී ඇති නගර සැලසුම් හා ඊට පසුව රජයයන් විසින් ද සැලසුම් කොට ඇති නගර සංවර්ධන සැලසුම් සැලකිල්ලට ගනිමින් ඉදිරි වසර 10 – 20 ක කාලයක් සඳහා ඉලක්ක කොටගෙන කොළඹ නගර සංවර්ධනය යථාර්ථයක් කිරීමේ පියවර එකිනෙක ක්‍රියාත්මක වෙයි. එම දූරදර්ශී වැඩපිළිවෙළට අනුව ගොඩ නැගෙන සංවර්ධන ව්‍යාපෘතිවලින් ජනතාව ප්‍රතිලාභ ලබති.බැස්ටියන් මාවතේ වසා දමා තිබූ කඩ පේළියද නැත. පදිකයින්ට ඇවිද යා හැකි හා මඟීන් සඳහා විධිමත් මං තීරුවකි. ඕල්කට් මාවතේ පේළිකඩ හිමියන්ට ෆ්ලෝටින් මාර්කට් හි කඩ සාප්පු හිමි කරදීමට නාගරික සංවර්ධන අධිකාරිය කටයුතු යොදා තිබේ.ෆ්ලෝටින් මාර්කට් ආශ්‍රිත ප්‍රදේශයේ දුගඳ හමන කාලවර්ණයෙන් යුත් ඇළමාර්ග දැන් නැත එම ජල තීරුව සුනිල දිය දහරාවකි. කැලි කසල ගොඩ ගැසුණු බිම දැකුම්කලු ගොඩනැගිලි පෙළකි. එකිනෙක වෙන් කෙරුණු කඩ සාප්පු සංකීර්ණයකි. ගිමන් නිවාලන හා විවේක සුව දෙන අරලිය මල් යායකි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>12</day>
    </date>
    <link>http://www.dinamina.lk/2014/05/12/_art.asp?fn=f1405126</link>
    <topic>ෂුරුෂ් ගාන පටාස් පිපිරුම්</topic>
    <author>ඩී. එෆ්. කාරියකරවන</author>
    <content>ඩී. එෆ්. කාරියකරවන මහතා දිනමිණ පත්‍රයේ ප්‍රධාන උප කතුවරයාව හුන්, එක්දාස් නවසිය පනහ දශකයේ සත් දිනයන් හි පළ වූ “චීන පටස්” අතිශයින් ජනප්‍රිය තීරු ලිපියක් විය. එය වසර ගණනාවක් මුළුල්ලේම දිනමිණ පුවත්පතේ පළ විය.ඒ ලිපිය ලියූ කාරියකරවන මහතා එවක පසු වූයේ තිස්වැනි වියේ ය. දැන් දිවියේ නව වැනි දශකයේ පසු වන හෙතෙම යළිත් “චීන පටස්” තීරුව ලියයි. අතීතය වර්තමානයෙන් ගැට ගසන “චීන පටස්” මහත් ශබ්ද මාධුර්යයෙන් යුක්තව පුපුරා යනු ඇතැයි සිතමු.මා කුඩා කල ඉතා ආසා කළ දෙයක් නම් ගිනි කෙළි ය. ගමේ පල්ලියේ මංගල්ලය එන තුරුත් ඉන් පසු කලෙක අල්ලපු ගමට, අල්ලපු ගමේ පන්සලේ පෙරහැර එනතුරුත් බලා හුන්නේ ගිනි කෙළි දකින්නට - අසන්නට ය.ගිනි කෙළි අතුරෙන් මා වඩාත් ම ප්‍රිය කළේ මල් බෝම්බයයි. ඊළඟට කයි චක්කරය හා අහස් වෙඩිල්ලයි. ගහකට තබා ඇණයක් ගසා තොංගලට ගිනි තැබූ කල්හි ඒ කයි චක්කරය ගිනි මල් විහිදුවමින් කැරැකුණු ආකාරය මනෝහර වී.ඊට වැඩි දස්කම් දකින්නට ලැබුණේ අහස් ගුණ්ඩුවලිනි. ‘ෂුරුෂ්’ ගා ගෙන අඩි තිහ හතළිහක් ඉහළ නැඟ පටාස් ගා පිපිරූ කල්හි මල් පොකුරක් මෙන් විහිදී යන පාට පාට ගිනි මල් වැල් බලන්නට ලස්සන විය.පහු පහු වන විට ඒ අහස් වෙඩිවල මහ ඉහළ දස්කම් දකින්නට ලැබිණි. යම් යම් වචන ආකාශයේ හැදෙන්නට වීම එක් දස්කමෙකි. ලංකාවේ සිතියම ආකාසේ ඇ‍ෙඳන්නට වීම තව දස්කමෙකි. ඒවා දැකීමෙන් කුඩා මම මවිතයට පත් වීමි.මේ කීවේ දැකීමෙන් සතුටට පත් වූ ගිනි කෙළි ගැන ය. මා විසින් ම දල්වනු ලැබීමෙන් සතුටට පත් වූයේ නිලාවලිනි. එහිදි වයිවාරන්න නිලාකූරු තිබිණි.දැකීමට වඩා හඬ ඇසීමෙන් සතුටට පත් වූයේ රතිඤ්ඤාවලිනි. විවිධ ප්‍රමාණවල රතිඤ්ඤා පෙට්ටි විය. ඒවායින් කුඩාම කූරු සහිත වර්ගය හැඳින්වුණේ කොච්චි රතිඤ්ඤා යනුවෙනි. ඒවාට ඒ නම වැටුණේ කොච්චි කරලක් තරම් පුංචි නිසාත් කොච්චි කරල් මෙන් සැර ගතියෙන් අධික වූ නිසාත් ය.රතිඤ්ඤාවලට බය උදවිය ඒවා පත්තු කළේ දවටනය ඉරා හෝ නොඉරා පොට පාදා ගෙන ඈතක තබා ගිනි පෙනෙල්ලකින් කොන දල්වා වහා ඈත් වෙමිනි. බය නැති උදවිය පත්තු කළේ රතිඤ්ඤා කැරැල්ල අතේ තබාගෙන නූලට ගිනි දල්වා විසි කිරීමෙනි. බොහෝ දෙනකු ගිනි දැල්වූ හැටිය වීසි කළ අතර බය නැති සමහරුන් එය ඉවත දැම්මේ ටිකක් වෙලා ගිය පසුය.මේ රතිඤ්ඤා පත්තු කිරීමේදී සමහරුන්ගේ අත තුවාල වේ. ඒ ගිනි දැල්වීමෙන් පසු ඉවත දැමීම පමා වූ විට ය. එය හැඳින්වෙන්නේ ‘අතේ පත්තුවීම’ යනුවෙනි.කලක් යන විට සිදු වන යම් යම් වැරැදි හා ප්‍රමාද ‘අතේ පත්තුවීම’ යනුවෙන් නම් කැරුණේ අර රතිඤ්ඤා පත්තු කිරීමෙන් යැයි මම සිතමි.ශබ්ද වින්දනය අතින් රතිඤ්ඤා මෙන් ම ජනප්‍රිය වූ අනෙක් ගිනිකෙළි භාණ්ඩය හැඳින්වුණේ චීන පටස් යනුවෙනි. එයට ගිනි අවැසි නොවීය. ගිනි තැබීමක් අවශ්‍ය නොවන ගිනි කෙළි භාණ්ඩයක් වූ චීන පටසය දෙහි ගෙඩියක් තරම් වූ කඩදාසි ගුලියක් සේ පෙනෙන්නකි. එය අතින් ගෙන ගහක ගලක හෝ දැඩි පොළොවක වැරෙන් ගැසූ කළ පටාස් ගා පුපුරයි. එහි නමේ දෙවැනි කොටසට ‘පටාස්’ යන්න වැදුනේ ඒ ශබ්දයෙනි. මුල් කොටස වූ ‘චීන’ යන්න ලැබුණේ චීනයෙන් ගෙන්වන ලද හෙයිනි.මේ චීන පටස් ඒ කාලේ මඟුල්ගෙදරකට නම් නැතිවම බැරි එකක් විය. මඟුල් ගෙදරට නැත්නම් ‘ඇට්හෝම්’ සාදයට එන්නවුන් පිළිගන්නා ලද්දේ එක්කෙනකුට එක බැගින් චන චීන පටස් ගැසීමෙනි. දෙතුන් දෙනකු එක්වී පැමිණි කල ඒ එක් එක් කෙනා වෙනුවෙන් චීන පටස් එක එක බැගින් ගසනු ලැබේ. උත්සව ගෙදරට සහභාගි වූවන් ගේ ගණන ගමේ අහල පහළ උදවියට කියනු හැකි වූයේ චීන පටස් හඬ ගණන් කිරීමෙනි.එදා හොඳට සැරට කියන කතා ද හඳුන්වන ලද්දේ “චීන පටස්” වගේ, යැයි කියමිනි. සමහරුන් කීවේ ‘හරියට වෙඩි වගේය’ කියාය. එහෙත් ‘වෙඩි’ යන්නට වඩා ජනප්‍රිය වූයේ ‘චීන පටස් වගේය’ යන්නයි.එක්දාස් නවසිය පනහ දශකයේ දිනමිණ පාලක කතුවරයා වූ මර්වින් ඇලෝසියස් ද සිල්වාගේ අතිශයින් ප්‍රිය කළ කෑල්ලකි චීන පටස් යන්න. එවක මම ඔහු ගේ දෙවැනියා වීමි. හතළිහ දශකයේ පල්ලම් බැස තුබුණු දිනමිණ ට මා නව දිවියක් දෙනු දැක සතුටට පත් මර්වින් දවසක් මට කතා කැර මෙසේ කීවේ ය.“සහෝදරයා ලියන්නකෝ බලන්න හොඳ තීරු ලිපියකුත් චීන පටස් වගේ හිටින්න”මම කැමැති වීමි. මගේ සංස්කරණ තලයට අයත් ‍ෙනා වුව ද මම හොඳ තීරු ලිපියක් ලියූවෙමි. එයට යෙදූ නම ‘චීන පටස්’ ය. සනිදා පළ වූ ඒ තිරු ලිපිය නැඟලා ගියේය. එය ඉතා අගේ කරමින් දිනමිණේ පළ කළේ එකල දිනමිණේ විශේෂාංග කතුවරයා බී. ඒ. සිරිවර්ධන මිතුරා ය. සිකුරාදා දිනයන්හි මා චීන පටස් තීරුව ලියා දෙන තුරු සිරාගෙන් බේරිල්ලක් නැති විය.‘චීන පටස්’ ලිපිය අවුරුදු ගණනාවක්ම දිනමිණේ ජයට පළ විණි. ඒ මෙයින් හැට වසකට පමණ පෙරය.මට යළිත් සතියකට වරක් චීන පටස් ගහන්නට සිතේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=n1405132</link>
    <topic>ඉන්දු-ශ්‍රී ලංකා ධීවර නියෝජිතයෝ කොළඹ දී හමුවෙති</topic>
    <author>බුද්ධිකා ඉඹුලාන</author>
    <content>ඉන්දියාවේ තමිල්නාඩු ධීවර සංවිධාන නියෝජිතයන් සහ ශ්‍රී ලංකා ධීවර සංවිධාන නියෝජිතයින් අතර දෙවන වටයේ සාකච්ඡා ඊයේ (12) කොළඹදී ආරම්භ වූයේය.කොළඹ 08, කිංසි පාරේ සෙඩෙක් ආයතනයේදී ආරම්භ වූ මේ සාකච්ඡා සඳහා තමිල්නාඩු ධීවර නියෝජිතයින් 18ක් සමඟ එම ප්‍රාන්ත රජයේ ධීවර, පශු සම්පත් හා සත්ත්ව නිෂ්පාදන ලේකම් ආචාර්ය එස්. විජයකුමාර් මහතා තමිල්නාඩු රජය වෙනුවෙන් සාකච්ඡා විමර්ශකවරයා ලෙස සහභාගී විය.ඒ මහතා ඇතුළුව එම රජයේ ධීවර අධ්‍යක්ෂවරුන්, පුදුච්චේරි ප්‍රාන්තයේ ධීවර අධ්‍යක්ෂවරුන්ගෙන් සමන්විත නිලධාරීහු 08 දෙනෙකුද මේ සාකච්ඡා සඳහා එක්ව සිටිති.ශ්‍රී ලංකාව වෙනුවෙන් ධීවර අමාත්‍ය උපදේශක ආචාර්ය එස්. සුබසිංහ, ධීවර අධ්‍යක්ෂ ජනරාල් නිමල් හෙට්ටිආරච්චි, සහකාර අධ්‍යක්ෂ ලාල් ද සිල්වා මහත්වරුන් ප්‍රමුඛ නිලධාරීන් 10ක්ද, ධීවර කණ්ඩායම් නායක එස්. සතාසිවම් මහතා ඇතුළු ධීවර නියෝජිතයින් 20 දෙනෙකුද සාකච්ඡාවට එක් වූහ.පසුගිය මාර්තු 13 දා පැවැත්වීමට තිබුණු මෙම සාකච්ඡා වරින්වර කල් දැමුණු අතර ඊයේ (12) ආරම්භ වුණු දෙවන වටයේ සාකච්ඡාවලදී පළමු වටයේ සාකච්ඡාවන්හි ඇතිකරගත් එකඟතා පිළිබඳව සාකච්ඡා කෙරේ.පසුගිය සාකච්ඡාවලදී දෙරටේ ධීවර නියෝජිතයින් අතර ඇතිවූ එකඟතා තමිල්නාඩු පාර්ශ්වයෙන් උල්ලංඝණය වූ අවස්ථාද මෙහි සමාරම්භක උත්සවයේදී අවධාරණය විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=n1405133</link>
    <topic>දුම්වැටි දවටනවල 60%ක රූපමය අවවාද අනිවාර්යයි</topic>
    <author>නෙල්කා මැදගෙදර</author>
    <content>සිගරට් ඇතුළු දුම්කොළ නිෂ්පාදන ඇසුරුම්වල සියයට 50-60 ක ප්‍රමාණයක් ආවරණය වන සේ රූපමය සෞඛ්‍ය අවවාද ප්‍රදර්ශනය කිරිම සම්බන්ධයෙන් තීරණය කිරිමට සලකා බැලීමට සෞඛ්‍ය ඇමැතිවරයා ඇතුළු බලධාරින්ට අවසර දුන් අභියාචනාධිකරණය රූපමය අවවාද මුද්‍රණය කිරිම අනිවාර්යය කිරීමට එරෙහිව ලංකා දුම්කොළ සමාගම ගොනු කළ පෙත්සමක් ගාස්තු රහිතව ඊයේ (12) නිෂ්ප්‍රභ කෙ‍ළේය.2006 දුම්කොළ සහ මධ්‍යසාර පිළිබඳ ජාතික අධිකාරී පනත අනුව රූපමය අවවාද මුද්‍රණය කළ යුතු අතර සිගරට් ඇතුළු දුම්කොළ නිෂ්පාදනවල හානිකර බව පිළිබඳ ඕනෑම තරාතිරමක අයකුට පැහැදිලි අවබොධයක් ලබා ගැනීම සඳහා එය වැදගත්වන බව අභියාචනාධිකරණය විසින් සඳහන් කෙළේය.ඒ අනුව සිගරට් ඇතුළු දුම්කොළ නිෂ්පාදන ඇසුරුම්වල සියයට 50-60 ප්‍රමාණයක් රූපමය අවවාද සඳහාද සියයට 40ක ප්‍රමාණයක් වෙළඳ සලකුණු ප්‍රදර්ශනය කිරීම සඳහාද වෙන් කළ යුතු බවට අභියාචනාධිකරණය විසින් තීරණය කර ඇත.සිගරට් ඇතුළු දුම්කොළ නිෂ්පාදන ඇසුරුම්වල සියයට 80ක ප්‍රමාණයක රූපමය සෞඛ්‍ය අවවාද මුද්‍රණය කිරිම අනිවාර්යය කරමින් සෞඛ්‍ය ඇමැතිවරයා විසින් නිකුත් කළ ගැසට් නිවේදනයට එරෙහිව ලංකා දුම්කොළ සමාගම ගොනු කළ පෙත්සමක් විභාග කර එහි තින්දුව ප්‍රකාශ කරමින් අභියාචනාධිකරණය විසින් මේ බව සඳහන් කර ඇත.අනිල් ගුණරත්න සහ මාලනී ගුණරත්න යන අභියාචනාධිකරණ විනිසුරු මඩුල්ල විසින් මේ තීන්දුව ප්‍රකාශයට පත් කරන ලදි.සෞඛ්‍ය ඇමැතිවරයා, එම අමාත්‍යාංශ ලේකම්, දුම්කොළ සහ මධ්‍යසාර පිළිබඳ ජාතික අධිකාරිය, එහි සභාපතිවරයා ඇතුළු පිරිසක් මේ පෙත්සම මගින් වග උත්තරකරුවන් ලෙස නම් කර සිටියහ.සියලු දෙනාගේම අවධානයට ලක් වූ මෙවැනි කරුණක් සම්බන්ධ නඩු තීන්දුවක් ප්‍රකාශ කිරිමේදී මහජනතාවගේ පාර්ශ්වය සහ රජයේ අනුමත සමාගමක් වන දුම්කොළ සමාගම පාර්ශ්වය සැලකිල්ලට ගත යුතු බවද ඒ සියල්ල සැලකිල්ලට ගෙන මේ තින්දුව ප්‍රකාශ කරන බවද අභියාචනාධිකරණ විනිසුරු මඩුල්ල සඳහන් කර ඇත.වෙළඳ සලකුණු පිළිබඳ ආඥා පනත අනුව වෙළඳ සලකුණු සඳහා අවම වශයෙන් සියයට 20 ප්‍රමාණයක් ඇසුරුමෙන් වෙන් කළ යුතුය. එහෙත් එම ප්‍රමාණය මේ නඩුවට පාදක වූ කරුණ සම්බන්ධයෙන් වැඩි විය යුතු බව අධිකරණයේ අදහසයි.තමන් මිලදි ගන්නා භාණ්ඩය නිවැරැදිව තෝරාගැනීම සඳහා වෙළඳ ලකුණු වඩාත් පැහැදිලිව තිබිම පාරිභෝගියන්ට පහසුවක් වේ. එසේම පිළිගත් සිය වෙළඳ ලකුණ ප්‍රදර්ශනය කිරිමේ අයිතිය පිළිගත් රජයේ අනුමත සමාගමකට තිබිය යුතුය. එසේ නොවුවහොත් ව්‍යාජ නිෂ්පාදන එම නමින් අළෙවි කිරීමට කූඨ වෙළෙදුන් යොමු විය හැකි බවද එම තින්දුවෙහි දැක්වේ.එසේම යම් නිෂ්පාදනයක හානිකර තත්ත්වය පහසුවෙන් ඕනෑම අයකුට පහසුවෙන් වටහා ගැනීම සඳහා රූපමය මාධ්‍යයය ඉතා වැදගත් වේ. එය ධනවත්, දිළිඳු, උගත්, නූගත්, ලොකු , කුඩා සියලු දෙනාටම සමාන තොරතුරු සන්නිවේදනය කිරිමේ මාධ්‍යයකි. එබැවින් දුම්කොළ නිෂ්පාදනවල හානිකර තත්ත්වය වටහා දිමට මේ රූපමය සෞඛ්‍ය අවවාද වැදගත් වන බව එම තින්දුවෙහි දැක්වේ.ෆයිස් මුස්තාපා, අලි සබ්රි යන ජනාධිපති නිතිඥවරු සමඟ ෆයිසා මාකාර් , සී. විජේසිංහ යන නීතිවේදීන් පෙත්සම්කාර පාර්ශ්වය වෙනුවෙන් පෙනි සිටියහ.නියෝජ්‍ය සොලිසිටර් ජෙනරාල් ජනක් ද සිල්වා මහතා වගඋත්තරකරුවන් වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=n1405134</link>
    <topic>රාජ්‍ය වෙසක් උළෙල වෙනුවෙන් කුල දරුවන් 57ක් පැවිදි කිරීම අද</topic>
    <author>උපාලි කරුණාරත්න සහ නුවන් කොඩිකාර</author>
    <content>රාජ්‍ය වෙසක් උත්සවය නිමිත්තෙන් කුල දරුවන් පනස් හත් දෙනෙකු පැවිදි කිරීමේ පුණ්‍ය උත්සවය අද (13) පෙරවරු 9.33 ට මැදිරිගිරිය වටදාගෙය පූජා භූමියේදි සිදුකෙරේ.මැදිරිගිරිය ප්‍රාදේශිය ශාසනාරක්ෂක මණ්ඩලයේ ලේඛකාධිකාරී මෙනේරියපිටියේ සුමංගල හිමියන්ගේ ප්‍රදානත්වයෙන් පැවිදි කිරීමේ උත්සවය පැවැත්වෙන අතර පැවිදි කිරිමෙන් අනතුරුව පොළොන්නරුව දිස්ත්‍රික්කයේ විහාරස්ථානවල වැඩවාසය කිරිමට කටයුතු සලස්වා තිබේ.පැවිදි කිරිමෙන් පසුව උන්වහණ්සේලාගේ අධ්‍යාපන කටයුතු හා ඉදිරි කටයුතු පවත්වාගෙන යෑම සඳහා අවශ්‍ය සියලු පහසුකම් සැළසීම බුද්ධ ශාසන හා ආගමික කටයුතු අමාත්‍යාංශයේ බුද්ධ ශාසන අරමුදලෙන් සිදුකරන බව බෞද්ධ කටයුතු කොමසාරිස් ජනරාල් චන්ද්‍රප්‍රේම ගමගේ මහතා පැවසීය.පැවිදි වී සිටින සාමනේර භික්ෂූන්වහන්සේලාගේ දෙමව්පියන් යම් අඟහිඟතාවයකින් පෙලෙන්නේ නම් ඔවුන් සඳහා නිවාස සදා දිමේ වැඩපිළිවළක් ආරම්භ කර ඇති බව පැවැසු ඒ මහතා සමස්ථ ලංකා ශාසනාරක්ෂක අරමුදලෙන් ඊට මුදල් ලබාදෙන බව කීවේය.මේ වන විට නිවාස 115 ක් පමණ සකස් කර දී ඇති බවත් එක් නිවසක් සකස් කර ගැනීම සඳහා රුපියල් ලක්ෂ දෙකක් හා බුද්ධ ශාසන හා ආගමික කටයුතු අමාත්‍යාංශයෙන් වහල සෙවිලි කිරීමට අවශ්‍ය ෂිට් මෙන්ම ආධාර රැසක් සිදුකරන බවත් ගමගේ මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=n1405135</link>
    <topic>කිලෝමීටර් 206 ක් මඟ ගෙවා දිනපතා පාසලට යන ගුරුවරියක්</topic>
    <author/>
    <content>බදුල්ල දිස්ත්‍රික්කයේ හල්දුම්මුල්ල කනිෂ්ඨ විද්‍යාලයේ සේවය කරන සෞන්දර්යය ගුරු එස්.ඩබ්. උස්ගලහේවා මහත්මිය කොට්ටාව පොල්ගස්ඕවිට ප්‍රදේශයේ පදිංචිකාරියකි.තමාගේ වයෝවෘද්ධ මව රැකබලා ගැනීමට සිටින එකම දියණිය ලෙස රෝගාතුරව එක්තැන්වී සිටින මව රැකබලා ගනිමින් හා වයස අවුරුදු තුනක් වන තම දරුවාගේ අවශ්‍යතාවන් ද සපුරාලමින් හිමිදිරි පාන්දර 2.00ට නිවසින් පිටත්වන ඇය කොට්ටාවට  රාත්‍රියේම සැමියාගේ යතුරු පැදියෙන් පැමිණ කොළඹ සිට බදුල්ල බලා යන බස් රථයකින් හල්දුම්මුල්ලට එන විට උදේ 8.00ට පමණ වෙයි.නැවත සවස 2.00ට හල්දුම්මුල්ලෙන් කොළඹ බසයට ගොඩවන මේ ගුරුතුමිය රාත්‍රී 9.00 පමණ වන විට කොට්ටාව පොල්ගස්ඕවිට තම නිවසට පැමිණෙන බව වාර්තා වේ.දිනපතා තනි ගමනකට කිලෝමීටර් 206ක් මග ගෙවන ඇය දරුවා නිදා සිටියදී වැඩට එන අතර නැවත ගෙදර යන විටද තම දරුවා නින්දට ගොස් ඇත. වසර තුනක් තිස්සේ ඉතා දුෂ්කර රාජකාරියක නිරත ‍වන මේ ගුරුවරියට රැකියාව නිසා ඇතිවී ඇති මානසික පීඩනය කෙතරම්ද යත් තම දරුවාට දරු සෙනෙහස ලබා දෙන්නට ඉඩක් නොලබා වෙනත් දරුවන්ට දරු සෙනෙහසින් උගන්වන්නට මානසික ඒකාග්‍රතාවය ඇති කර ගන්නේ කෙසේද යන්න අධ්‍යාපන බලධාරීන්ගෙන් ප්‍රශ්න කළ යුතුය.තවද මේ කිලෝමීටර් 206 දිපතා සිටගෙන බස් රථයේ ගමන් කරන ඇයට ගමට ඒමට පිටත්වන විටද බදුල්ල කොළඹ බස් රථයක ආසනයක් ලැබෙන්නේද ඉතා කලාතුරකිනි. ඌව පළාත් අධ්‍යාපන නිලධාරීන්ගේ අවධානය‍ යොමු නොවූ මේ ප්‍රශ්නයට විසඳුමක් ජනාධිපතිතුමන්ගෙන් ගුරු සංගම් අපේක්ෂා කරයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=n1405136</link>
    <topic>දුම්රිය රියැදුරන්ගේ ආරක්ෂක නීතියට කඩිනම් විසඳුම්</topic>
    <author>ශීලා උඩුවර සහ රක්ෂණ ශ්‍රියන්ත</author>
    <content>දුම්රිය රියැදුරන් ආරක්ෂක නීතිය ක්‍රියාත්මක කිරීම නිසා පැන නැගී ඇති ගැටලුවට කඩිනම් විසඳුමක් ලබා දීමට කටයුතු කරන බව ප්‍රවාහන නියෝජ්‍ය ඇමැති රෝහණ දිසානායක මහතා දිනමිණට පැවසීය.දුම්රිය රියැදුරන් ආරක්ෂක නීතිය ක්‍රියාත්මක කිරීම නිසා සියලුම දුම්රියන් ඊයේත් (12) බොහෝ ප්‍රමාද වීම නිසා මගීන් දැඩි අපහසුතාවට පත් වූහ.දුම්රිය ප්‍රමාදය අනිවාර්යයෙන්ම වළක්වා මගී ජනතාවට හොඳ ප්‍රවාහන සේවයක් ලබාදිය යුතු බවත් ඒ සඳහා විශේෂ කමිටුවක්ද පත් කරන බවද නියෝජ්‍ය ඇමැතිවරයා පැවසීය.මේ පිළිබඳ දුම්රිය රියැදුරන් සහා වෘත්තිය සමිති සමඟ එකඟත්වයකට පැමිණ අදාළ ගැටලුවට ඉක්මනින් විසදුමක් ලබාදෙන බවද වැඩිදුරටත් නියෝජ්‍ය ඇමැතිවරයා පැවසීය.මේ සම්බන්ධයෙන් දිනමිණ ලොකෝමොටෙව් දුම්රිය රියැදුරු සංගමයේ ප්‍රධාන ලේකම් කේ.ඒ.යූ.කොන්තසිංහ මහතාගෙන් කළ විමසීමේදී ඒ මහතා පැවසූවේ මෙය වෘත්තීය සමිති ක්‍රියාමාර්ගයක් නොවන බවත් දුම්රිය බලධාරීන් පනවා ඇති නීති රීති ක්‍රියාත්මක කිරීමක් පමණක් බවත්ය. මෙහිදී වේගසීමා, මාර්ග සංඥා කෙරෙහි වැඩි අවධානයක් යොමු කරමින් දුම්රිය රියැදුරන් ධාවන කටයුතු සිදුකීරිමක් පමණක් වන බවයි.මේ පිළිබඳ ප්‍රවාහන ලේකම්වරයා සමඟ සාකච්ඡා වට කිහිපයක් පවත්වා ඇතත් ඒවා සුබදායක ප්‍රවණතාවක් පෙන්නුම් කරන බවද කොන්තසිංහ මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=n1405137</link>
    <topic>සරසවි ප්‍රවේශ අයදුම් කිරීම 19දායින් අවසන්</topic>
    <author/>
    <content>2013 වර්ෂයේ අ.පො.ස. (උසස් පෙළ) සමත් සිසුන්ට 2013/2014 අධ්‍යයන වර්ෂය සඳහා විශ්වවිද්‍යාල ප්‍රවේශ අයදුම්පත් මේ වන විට විශ්වවිද්‍යාල ප්‍රතිපාදන කොමිසන් සභාවෙන් සහ දිවයින පුරා නියෝජිත අලෙවිසල්වලින් මිලදී ගත හැක.නිසි ලෙස සම්පුර්ණ කරන ලද අයදුම්පත් 2014 මැයි 19 දින හෝ එදිනට පෙර විශ්වවිද්‍යාල ප්‍රතිපාදන කොමිසන් සභාවට පැමිණ හෝ ලියාපදිංචි තැපෑලෙන් භාරදිය යුතු බවත් එහි සභාපතිනී දන්වා සිටීයි.ඇතැම් විශ්වවිද්‍යාලවල උපාධි පාඨමාලා සඳහා එම විශ්වවිද්‍යාල මඟින් පවත්වන ප්‍රායෝගික/ අභියෝගතා පරීක්ෂණ සඳහා පෙනී සිටිමට බලාපොරොත්තු වන අයදුම්කරුවන්ගෙන් මේ දිනවල පුවත්පත් දැන්වීම් මඟින් අයදුම්පත් කැඳවන බැවින් අවධානයෙන් සිටිය යුතු වන අතර අදාළ පුවත්පත් දැන්වීම් අනුව විශ්වවිද්‍යාල ප්‍රායෝගික / අභියෝග්‍යතා පරීක්ෂණ සඳහා අදාළ විශ්වවිද්‍යාල වෙත තම අයදුම්පත් යොමු කරන ලෙසත් ඇය සිසුන්ට දැනුම් දෙයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=n1405138</link>
    <topic>උතුරු මැද පළාත් රණවිරු සමරු උළෙල ස්මාරකය අභියස මහත් හරසරින්</topic>
    <author>@ හිදෝගම සමූහ චිත්‍රාරත්න කළු ආරච්චි, අනුරාධපුර දිසා විශේෂ වෝල්ටර් දයාරත්න සහ අමිල ප්‍රභාත් වනසිංහ</author>
    <content>මාතෘ භූමි උත්තරීතර නිදහස වෙනුවෙන් සිය ජීවිතය පුජා කළ රණවිරුවන් වෙත ජාතියේ ප්‍රසාද ප්‍රණාම පිරිනමන රණවිරු අනුස්මරණ ජාතික උත්සවයට සමගාමීව උතුරුමැද පළතේ රණවිරු අනුස්මරණ මහා උළෙල ඊයේ (12) පෙවරුවේ අනුරාධපුර මහජන ක්‍රිඩාංගනය අසල පිහිටි රණවිරු ස්මාරකය අසලදී අතිමහත් ගෞරවයෙන් හා අභිමානවත් අයුරින් පැවැත්විණි.උතුරු මැද පළාත් ආණ්ඩුකාර කරුණාරත්න දිවුල්ගනේ සහ ප්‍රධාන අමාත්‍ය රංජිත් සමරකෝන් යන මහත්වරුන්ගේ ප්‍රධානත්වයෙන් මේ උළෙල පැවැත්විණි. වලිසිංහ හරිශ්චන්ද්‍ර මහා විදුහලේ තූර්ය වාදක කණ්ඩායම මගින් ජාතික ගීය වාදනය කිරීම හමුවේ ජාතික පළාත් හා රණවිරු ධජයන් ඔසවන ලදී.ත්‍රිවිධ හමුදා පොලිස් හා සිවිල් ආරක්ෂක අචාර්ය පෙළ පාලී , උත්තමාචාර දැක්වූ අතර බියුගල් වාදනවලින් සහ පළාත් සංස්කෘතික දෙපාර්තමේන්තුවේ නර්තන කණ්ඩායම් මගින් රණබෙර වාදනයක්ද ඉදිරිපත් කෙරිණි.පළාත් ආණ්ඩුකාර කරුණාරත්න දිවුල්ගනේ, උතුරුමැද පළාත්මහ ඇමැති එස්.එම්. රංජිත් සමරකෝන්, උතුරුමැද පළාත් සෞඛ්‍ය ඇමැති හා අනුරාධපුර නැඟෙනහිර ආසන සංවිධායක එච්.බී. සේමසිංහ මහතා ඇතුළු මැති ඇමතිවරුන්ද , රණවිරු පවුල්වල සාමාජිකයෝ ද රණවිරු ස්මාරකයට පුෂ්පෝපහාර දැක්වූහ.මේ අවස්ථාවට උතුරු මැද හා උතුරු පළාත් ප්‍රධාන සංඝනායක නුගේතැන්නේ පඤ්ඤානන්ද නාහිමි, කදිරේෂන් කෝවිලේ ස්වාමි ශ්‍රි ඥාන චන්ද්‍රන් කුරුක්කාල් , අබ්දුල් කමීමී පූජක තුමා සහ කතෝලික පූජකතුමන් වන ඇන්ඩෘ පියතුමාද සහභාගී වූ අතර අනුරාධපුර දිස්ත්‍රික් පාර්ලිමේන්තු මන්ත්‍රි ශෙහාන් සේමසිංහ මහතාට රණවිරු ස්මාරකයට පුෂ්පෝපහාර දැක්වීමට අවස්ථාවක් ලබා නොදීම පිළිබඳ පැමිණ සිටි සියලු දෙනාගේ වැඩි කතාබහට ලක්විය.මේ අවස්ථාවට උතුරුමැද පළාත් ආණ්ඩුකාර කරුණාරත්න දිවුල්ගනේ උතුරු මැද පළාත් ප්‍රධාන අමාත්‍ය එස්.එම් රංජිත් සමරකෝන් , අනුරාධපුර නැගෙන ආසන සංවිධායක එච්.බී සේමසිංහ , වාරිමාර්ග හා ජල කළමනාකරණ නියෝජ්‍ය අමාත්‍ය ඩබ්.බී ඒකනායක , බන්ධනාගාර නියෝජ්‍ය අමාත්‍ය සී මුතුකුමාරණ , අනුරාධපුර දිස්ත්‍රික් පාර්ලිමේන්තු මන්ත්‍රි ෂෙහාන් සේමසිංහ , අනුරාධපුර මහනගර සභා පුරපති එච්.බී සෝමදාස , පළාත් සභා සභාපති ටී.එම්.ආර් සිරිපාල යන මැති ඇමතිවරුන් සමග ශ්‍රී ලංකා ගුවන් වැඩ බලන කදවුරු අණදෙන නිලධාරි වින්ග් කමාන්ඩර් ආර්.පී කොඩිප්පිලි උතුරුමැද පළාත් නියෝජ්‍ය පොලිස්පති රවී ගුණවර්ධන ශ්‍රි ලංකා නාවික හමුදාවේ කොමදොරු ඩබ්ලිව්.එම්.එන්.ජී බණ්ඩාර , නියෝජ්‍ය ජනරාල් විතාන යන මහත්ම මහත්මීන් ඇතුළු විශාල පිරිසක් සමග රණවිරු පවුල්වල සාමාජිකයින් රැසක්ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=n1405139</link>
    <topic>චීන-ශ්‍රී ලංකා ද්විපාර්ශ්වික සබඳතා නව සංවර්ධන මාවතක</topic>
    <author>මහින්ද අලුත්ගෙදර</author>
    <content>ශ්‍රී ලංකාව සහ චීනය අතර ඇති ඵෙතිහාසික ද්වීපාර්ශවික සබඳතාවය නව සංවර්ධනීය මාවතකට එළඹ තිබෙන බව චීනය පෙන්වා දෙයි.චීන - ශ්‍රී ලංකා සබඳතා සෑම විටම ස්ථිරසාර මෙන්ම යහපත් සංවර්ධනයක් වෙනුවෙන් ක්‍රියාත්මක වී තිබෙන අතර ඒ සමඟම දෙරට අතර ආර්ථික, සංස්කෘතික, අධ්‍යාපන හා සංචාරක සහයෝඟීතාව සංවර්ධනය වෙමින් පවතින බව අන්තර්ජාතික අවබෝධය සඳහා වන චීන සංගමයේ මහ ලේකම් ලියු කායියාන් මහතා පවසයි.ඒ මහතා මේ බව සඳහන් කළේ චීන සිහිනය හා ශ්‍රී ලංකා - චීන මිත්‍රත්වය සම්බන්ධයෙන් ශ්‍රි ලාංකිකයන් දැනුම්වත් කිරීමේ අරමුණින් ශ්‍රී ලංකා පදනම් ආයතනයේදී පැවැති විශේෂ වැඩසටහනකට එක් වෙමිනි.ශ්‍රී ලංකා - චීන මිත්‍රත්ව සංගමය විසින් මේ දැනුවත් කිරීමේ වැඩසටහන සංවිධානය කළ අතර එහිදී ලියු කායියාන් මහතා විසින් ප්‍රධාන දේශනය සිදුකරන ලදී.මෙහිදී වැඩිදුරටත් අදහස් දක්වමින් ඒ මහතා සඳහන් කළේ මේ සංචාරය තමාගේ ප්‍රථම ශ්‍රී ලංකා සංචාරය වන බවත් ශ්‍රී ලංකාව ඉතා සුන්දර රටක් සේම දැඩි වෙහෙසකින් කටයුතු කරන ඉතා මිත්‍රශීලී ප්‍රජාවක් සිටින බවත්ය.ශ්‍රී ලංකාව සහ චීනය අතර තිබෙන සබඳතාවය මේ වනවිට ඉතිහාසයේ විශිෂ්ඨතම අවධියට එළඹ තිබෙන බව සඳහන් කළ ඒ මහතා පසුගිය වසරේ දී දෙරටේ රාජ්‍ය නායකයන් චීන - ශ්‍රී ලංකා සබඳතාවය ක්‍රමෝපායික සහකාරත්වයක් දක්වා උසස් කරන බවට ප්‍රකාශකර තිබෙන බවද සිහිපත් කළේය.ශ්‍රී ලංකාව සමඟ වැඩසටහන් රැසක් හුවමාරු කරගෙන තිබෙන අතර තවදුරටත් ශ්‍රී ලාංකික මිත්‍රයින් සමඟ සහයෝඟයෙන් කටයුතු කරන බවද මෙහිදී දෙරටේ ජනතාව අතර ඇතිවන හුවමාරුව අතිශය වැදගත් බවද පෙන්වා දුන් ලේකම්වරයා එමඟින් දෙරටේ ජනතාවට අන්‍යෝන්‍ය අවබෝධයක් ලබා ගැනීමටත් සහයෝඟීතාවය ප්‍රවර්ධනය කිරීමටත් හැකිවන අතරම රාජ්‍යමය සබඳතාවන්ට ශක්තිමත් පදනමක් වැටෙන බවද පෙන්වා දුන්නේය.මේ නිසා චීන - ශ්‍රී ලංකා මිත්‍රත්වය තවදුරටත් ශක්තිමත් කිරීමට දෙරටේ ජනතා හුවමාරු වැඩසටහන්වලට වඩ වඩාත් එක්වන ලෙස ආරාධනා කළේය.චීන ආර්ථිකය වසර කිහිපයක් පුරා වේගයෙන් වර්ධනය වෙමින් පවතින අතර දළ දේශීය නිෂ්පාදිතය වර්ධනය වීම සියයට 9ට වැඩි අගයක් ගන්නා බවද එය පසුගිය වසරේ දී සියයට 7.4ක් වූ බවද හෙතෙම සිහිපත් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=n14051310</link>
    <topic>වෙසක් පූජා කලාප උත්සවය වෙනුවෙන් සමරු මුද්දරයක්</topic>
    <author>ඡායාරූපය - සිරිපාල හල්වල</author>
    <content>වෙසක් පූජා කලාප උත්සවය වෙනුවෙන් සමරු මුද්දරයක් නිකුත් කිරීම ඊයේ (12දා) අගමැති දි. මු. ජයරත්න මහතාගේ ප්‍රධානත්වයෙන් කොළඹ 07 පිහිටි අගමැති කාර්යාලයේ දී සිදුකෙරිණි.මෙම සමරු මුද්දරය නිකුත් කිරීම සඳහා තැපැල් සේවා ඇමැති අංශය මඟින් අවශ්‍ය කටයුතු සලසා තිබුණි. එහිදී තැපැල්පති ඩී, එල්. පී. රෝහණ අබේරත්න මහතා සමරු මුද්දර සහිත මුල්දින කවරය අගමැති දි. මු. ජයරත්න මහතා වෙත පිළිගැන් වූ අයුරු.මෙම අවස්ථාවට රජයේ ජ්‍යෙෂ්ඨ ඇමැති අතාවුද සෙනෙවිරත්න, අගමැති ලේකම් එස්. අමරසේකර, බුද්ධශාසන අමාත්‍යාංශයේ ලේකම් එම්. කේ. බී. දසනායක යන මහත්වරු ඇතුළු පිරිසක් සහභාගි විය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=n14051311</link>
    <topic>මිනුම් ප්‍රමිති දෙපාර්තමේන්තුවේ හදිසි වැටලීම්වලින් ලක්ෂ 41ක දඩ ආදායම්</topic>
    <author>පි.පි.ජි.සුගතදාස-තිහගොඩ සමුහ</author>
    <content>මිනුම් ප්‍රමිති හා සේවා දෙපාර්තමේන්තුව පසුගිය වසරේ දිවයින පුරා සිදුකරනලද හදිසි වැටලිම් හා ජංගම පරික්ෂණ වලින් රුපියල් ලක්ෂ 41 වාර්තාගත ආදායමක් අධිකරණ දඩ වලින් උපයා ගැනිමට සමත්වු බව මිනුම් ප්‍රමිති හා සේවා දෙපාර්තමේන්තුවේ අධ්‍යක්ෂ ප්‍රේමසිරි කුමාර මහතා පවසයි.අදාල කාලය තුල සිදුකරනලද සම්පුර්ණ වැටලිම් සංඛ්‍යාව 14322 කි.අඩු බරට පාන් සහ වෙනත් ආහාර වර්ග අලෙවි කිරිම, මුද්‍රා නොකල මිනුම් හා කිරුම් උපකරන භාවිතය, වැරදි මිනුම් හා කිරුම් උපකරන භාවිතය සහ තහනම් කරන ලද තරාදි වර්ග භාවිතය සැකකරුවන්ට එරෙහිව තිබු චෝදනා වෙති.ඔවුන්ට එරෙහිව අධිකරනයේ පවරන ලද නඩු සංඛ්‍යාව 2874 ක් වු බවත්, එම සංඛ්‍යාවෙන් නඩු 2045 දැනටමත් අධිකරන මගින් විසඳා ඇති බව අධ්‍යක්ෂ ප්‍රේමසිරි කුමාර මහතා ප්‍රකාශ කළේය.වෙළෙඳුන් විසින් සිදුකරන වංචා, දුෂණ හා අක්‍රමිතා වළක්වාලිම පිණිස මෙම වසරේ දිවයින පුරා හදිසි වැටලිම් හා ජංගම පරික්ෂණ වැඩිකර තිබෙන බව ද මිනුම් ප්‍රමිති හා සේවා දෙපාර්තමේන්තුවේ අධ්‍යක්ෂ පේමසිරි කුමාර මහතා වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=n14051312</link>
    <topic>අනුරපුර දිසාවේ යාං ඔය ජලාශ ව්‍යාපෘතිය ඉදිකිරීම් අගෝස්තුවේ ඇරැඹේ</topic>
    <author>@ අනුරාධපුර අතිරේක දිස්ත්‍රික් සමූහ නිමල් විජේසිංහ</author>
    <content>අනුරාධපුර දිස්ත්‍රික්කයේ යාං ඔය ජලාශ ව්‍යාපෘතියේ ඉදිකිරීම් කටයුතු වලට ලබන අගොස්තු මුලදී මුලපිරේ. යෝජිත යාන් ඔය ජලාශ ව්‍යාපෘතියේ වැඩ 2013 වසරේදී ජනාධිපති මහින්ද රාජපක්ෂ මහතා අතින් ආරම්භ කෙරුණි. මේ සඳහා අයවැයෙන් රුපියල් මිලියන 600ක ප්‍රතිපාදනයක්, මූලික මිනුම් කටයුතු හා යටිතල පහසුකම් සැපයීම සඳහා වෙන් කර දී තිබුණි.යෝජිත ජලාශයේ ජල ධාරිතාව අක්කර අඩි 145000කට ආසන්නය. එහි ප්‍රධාන වේල්ල කි.මි. 2.35ක් දිගින් යුක්ත වන අතර ජල සුරක්ෂිත තාවය හා අපතේ ගලායාම පාලනය කිරීම පිණිස, සඳැලි වේලි හතරක් ඉදිකෙරෙන අතර සමස්ථ දිග ප්‍රමාණය කි.මි. 3.59කි. යාන් ඔය ජලාශයේ වම් හා දකුණු ඉවුරු ඇළ මාර්ග යටතේ කුඩාවැව් 65කට වසර පුරා පහසුකම් සැළසෙන අතර අක්කර 30000ක පමණ කෙත් බිම් යල මහ දෙකන්නයේ වගා කිරීමටද හැකිවනු ඇත.වම්ඉවුර ඇල මාර්ගය කි.මි. 20.3ක් වන අතර දකුණු ඉවුර ප්‍රධාන ඇල මාර්ගය කි.මි. 15ක දුරකට ගමන් කරයි. ජලාශය ඉදිකිරීම නිසා ගොවිපවුල් 650කට නිවාස හා ඉඩම් අහිමි වන අතර ඔවුන්ට අවට ප්‍රෙද්ශයෙන් ජීවන පහසුකම් සළසා දීමට පියවර ගනු ඇත. ත්‍රීකුණාමලය, පදවිය, ජයන්තිවැව වැනි ප්‍රෙද්ශවලටද ජලය සපයා දීමට හැකිවීමට මේ ජලාශය සමත් වෙයි.මේ අතර යෝජිත ජලාශය ඉදිකිරීමෙන් පසු එයට පහළින් පිහිටි යාන් ඔය අමුණ ආශ්‍රිත අක්කර 1000ක පමණ කුඹුරු ඉඩම් වාර්ෂීකව ජල ගැල්මට හසුවී විනාශ වී යාමද නවතිනු ඇතැයි යාං ඔය ජලාශ ව්‍යාපෘතියේ ව්‍යාපෘති අධ්‍යක්ෂ ඉංජිනේරු උදය හේමකුමාර මහතා පෙන්වා දුන්නේය. යෝජිත ජලාශය ඉදිකිරීම සඳහා වැයවන මුදල රුපියල් මිලියන 35000ක් බව ඇස්තමේන්තු කර ඇත.ප්‍රධාන වේල්ල හා සඳැලි වේලි ඉදිකිරීමේ කටයුතු චීන ඉදිකිරීම් සමාගමක් වෙත පවරා දී ඇති අතර දැනටමත් චීන ජාතික වාරි ඉංජිනේරුවන්, කාර්මික නිලධාරීන් ඇතුළූ භූ විද්‍යා සමීක්ෂකයින් පිරිසක් යාන්ඔය වැඩ බිමේ අවසන් මිනුම් කටයුතු, සැලසුම් සැකසීම හා භූ විද්‍ය සමීක්ෂණ කටයුතුවල යෙදී සිටිති. මේ අතර දකුණු සහ වම් ඇළ මාර්ග ඉදිකිරීම සහ පදවිය, ජයන්තිවැව ආශ්‍රිත ප්‍රෙද්ශයන්හි අබලන්ව ඇති පැරණි වාරිමාර්ග ඇල පද්ධති හා නිර්මිතයන් නවීකරණය කිරීමේ වැඩ ශ්‍රී ලාංකික ඉංජිනේරුවන් හට පැවරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=n14051313</link>
    <topic>සාමය ඇති කරන්න රණවිරුවන් කළ සේවය කිසි දිනෙක අමතක කරන්න බෑ</topic>
    <author>ඉන්ද්‍රානි තෝරදෙනිය</author>
    <content>තිස් වසරක් පුරා පැවැති ත්‍රස්තවාදය නිමා කිරීමට රණවිරුවන් ජීවිත පරිත්‍යාගයෙන් කළ මෙහෙවර කිසිදා අමතක ‍නොකළ යුතු යැයි මධ්‍යම පළාත් ආණ්ඩුකාර ටිකිරි කොබ්බෑකඩුව මහතා පැවැසීය. ආණ්ඩුකාරවරයා එසේ පැවැසුවේ ඊයේ (12) යෙදී තිබූ ජාතික රණවිරු සැමරුම් උත්සවයට සමගාමීව මහනුවර මයිලපිටියේ පැවැති මධ්‍යම පළාත් සැමරුම් උත්සවය අමතමිනි.එහිදී ඒ මහතා මෙසේ ද පැවැසීය.ජාති ආගම් කුල පාට පක්ෂ බේදවලින් තොරව සියලුමදෙනාට නිදහසේ ජීවත්වන වාතාවරණයක් අපට උදාවී තිබෙනවා. තිස් වසරක් පුරාවට මෙරට වෙලාගත් රුදුරු ත්‍රස්තවාදය නිසා මෙරට ජන ජීවිත අවුලෙන් අවුලට පත්ව තිබුණා. ජනාධිපති මහින්ද රාජපක්ෂ මහතාගේ නායකත්වය මත රණවිරුවන් කරන ලද මෙහෙවර නිසා ත්‍රස්තවාදය අවසන් කිරීමට හැකිවුණා. ඒ මෙහෙවරේ දී අපි වෙනුවෙන් රණවිරුවන් විසි හතර දහසක් පමණ ජීවිත පරිත්‍යාග කළා. ඒ කැපවීම අප කිසිසේත් සුළුකොට තකන්නේ නැහැ.මෙම අවස්ථාවට මහනුවර පුරපති මහේන් රත්වත්තේ, පළාත් ලේකම්වරුන්, පළාතේ ත්‍රිවිධ හමුදා සහ ‍පොලිසියේ ප්‍රධානීන් රාජ්‍ය නිලධාරින්, රණවිරු ඥාතීන් ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=n14051314</link>
    <topic>පාසල් අවට මත්ද්‍රව්‍ය ජාවාරම් මැඬලන්න විශේෂ වැටලීම් කරන්න</topic>
    <author>ධනුෂ්ක ගොඩකුඹුර</author>
    <content>පාසල් අවට මත්ද්‍රව්‍ය ජාවාරම්වල නිරතවන්නන් අත්අඩංගුවට ගැනීම සඳහා විශේෂ වැටලීම් සිදු කරණ ලෙස ජනාධිපති මහින්ද රාජපක්ෂ මහතා පොලිස්පති එන්. කේ. ඉලංගකෝන් මහතාට ඊයේ (12) උපදෙස් දුන්නේය.පාසල් අවට සහ පාසල් අභ්‍යන්තරයේ සිදුවන මත්ද්‍රව්‍ය ජාවාරම් හා කප්පම් ගැනීම් පිළිබඳ ලැබී ඇති මහජන පැමිණිලි සැලකිල්ලට ගනිමින් ජනාධිපතිතුමා පොලිස්පතිවරයා වෙත මෙසේ නියෝග කළේය.මත්කුඩු, බාබුල්, මෝදක, මත්පෙති ආදි මත් ද්‍රව්‍ය සඳහා පාසල් දරුවන් ඇබ්බැහි කිරීමේ වැඩපිළිවෙළක් ප්‍රධාන නගරවල පාසල් ආශ්‍රිතව සිදු වන බවට ජනාධිපතිතුමා වෙත පැමිණිලි ලැබී තිබේ.මෙවැනි ක්‍රියාවන්ට අදාළ සියලු පාර්ශවයන් වහාම නීතියේ රැහැනට හසු කර ගනිමින් තරාතිරම නොබලා නීතිය ක්‍රියාත්මක කරන ලෙසත් ජනාධිපතිවරයා පොලිස්පතිවරයාට උපදෙස් දුන්නේය.මත් ද්‍රව්‍ය උවදුරෙන් අපගේ අනාගත පරපුර බේරා ගැනීම සියලුදෙනාගේ වගකීම බව පෙන්වා දුන් ජනාධිපතිතුමා ඒ සඳහා සියලු පාර්ශවයන් එක්විය යුතු බව ද කියා සිටියේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=n14051315</link>
    <topic>‘බුද්ධාභිවන්දනා බැති ගී සරණිය’ අද සවස නෙළුම්පොකුණේ දී</topic>
    <author/>
    <content>ජනමාධ්‍ය හා ප්‍රවෘත්ති අමාත්‍යාංශය සංවිධානය කරන “බුද්ධාභිවන්දනා බැති ගී සරණිය” අද (13) සවස 7.00ට නෙළුම්පොකුණ මහින්ද රාජපක්ෂ රඟහලේදී පැවැත්වේ.ජනාධිපතිතුමාගේ ප්‍රධානත්වයෙන් පැවැත්වෙන මේ බැති ගී සරණියට ජනමාධ්‍ය හා ප්‍රවෘත්ති අමාත්‍යාංශයට අනුබද්ධ සියලුම ආයතනවල සේවක සේවිකාවෝ සහභාගි වෙති.ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල සහ එම අමාත්‍යාංශයේ ලේකම් ආචාර්ය චරිත හේරත් යන මහත්වරු මේ අවස්ථාවට සහභාගි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=n14051316</link>
    <topic>අදහන ආගම පිරිහුණු දා තිරිසනා සහ මිනිසා අතර වෙනසක් නැහෑ</topic>
    <author>නිරූෂි විමලවීර සහ වයිමන් හෙට්ටිආරච්චි</author>
    <content>අදහන ආගම පිරිහුණු දා තිරිසනා හා මිනිසා අතර වෙනසක් නැතැයිද ,මිනිසා හා තිරිසනා වෙන් වන්නේ අදහන ආගම අනුව යැයිද කොළඹ නගරාධිපති ඒ.ජේ.එම් මුසම්මිල් මහතා ප්‍රකාශ කළේය.නිසි ලෙස ආගමක් අදහන්නේ නැති පුද්ගලයා ඕනෑම පාප කර්මයක් කිරීමට බිය වන්නේ නැතැයිද නගරාධිපතිවරයා කීය.ඒ මහතා එසේ සඳහන් කළේ බෞද්ධ සිද්ධස්ථාන වලට මූල්‍ය ආධාර ලබාදීම නිමිත්තෙන් ඊයේ(11)කොළඹ මහා නගර සභා ශ්‍රවනාගාරයේදි පැවැති උත්සවයට එක් වෙමිණි .එහිදි සම්බුදු තෙමඟුල නිමිත්තෙන් විහාරස්ථාන සියයකට රුපියල් පනස් දහස බැඟින් මූල්‍ය ආදාර පිරිණැමුණි.වැඩි දුරටත් අදහස් දැක්වූ නගරාධිපතිවරයා මෙසේද සඳහන් කළේය.මේ ලෝකයට එන ඕනෑම කෙනෙකුට පොදු එකම දෙය මරණයයි.ජීවිතය අනියතය මරණය නියතයි කියන්නේ ඒ නිසයි.මොන තරම් ජීව සම්පන්න වුවත් මොන තරම් ධනවත් වුවත් අපි සැම කවදා ‍හරි මැරෙනවා. මැරුණු පසු වෙන ලෝකයකට යනවා. මැරුණු පසුඅපි හිස් අතින් යන්නේ නැහැ. අපි අරන් යන්නේ මේ ලෝකයේදි කළ හොද හා නරක පමණයි. අපි අද ජීවත්න වෙන්නේ තාවකාලික නවාතැන් පොළකයි . මනුෂ්‍යයන් යහමඟට ගැනීම හැසිරීම යහමඟට ගැනීමේ වගකීමේ පැවරී තියෙන්නේ මේ ගෞරවනීය මහා සංඝ රත්නයටයි. කොළඔ නගර සභාව කියන්නේ සිංහල දෙමළ මුස්ලිම් ආදී බහු ආගම් අදහන ජාතීන් වෙසෙන නගරයක්. මේ ජාතික සමගිය ආගමික සමගිය මේ රටට ඉතා වැදගත්. සියලුම ආගම් වලට ගෞරව කරන පරිසරයකයි අපි ජීවත් වෙන්නේ . අපේ ඉස්ලාමීය ආගමෙන් කියන්නේ හැම ආගමකටම හැම ආගමික නායකයකුටම ගෞරව කරන්න කියායි.එය අපිට ඉගැන්වුණූ පාඩමක්.කොළඹ නගරය සිංහල දෙමළ මුස්ලිම් ආදී සෑම ජාතියක්ම ජීවත්වෙන නගරයක් ලෙස ලෝකයට ආදර්ශයක් දිය හැකි නගරයක්.නියෝජ්‍ය නගරාධිපති යූ. එල්. ටයිටස් පෙරේරා මහතා ,-නගර සභාවට මෙතරම් විශාල භික්ෂූන් පිරිසක් වැඩම කළ ප්‍රථම අවස්ථාව මෙයයි. නාගරික මන්ත්‍රී රොයී බෝගහවත්ත මහතා බෞද්ධ සිද්ධස්ථාන වලට මූල්‍ය ආධාර මුදල රුපියල් 50000 දක්වා ඉහළ නංවන ලෙස මුදල් කමිටුවේදී ඉල්ලීමක් කළා. මුස්ලිම් ජාතිකයකු වුවත් නගරාධිපතිවරයාද බෞද්ධ ආගම පිළිබඳ මනා දැනුමක් තියෙනවා. ඒනිසා එතුමා ඊට එකඟ වුණා.මහා සංඝ රත්නය , නාගරික කොමසාරිස් භද්ද්‍රානි ජයවර්ධන නාගරික මන්ත්‍රීන් වන රෝයි බෝගහ වත්ත , මහේෂ් දර්ශනද සිල්වා , එරික් චන්ද්‍රසේන , සුනිල් විතානගේ , ප්‍රේමජයන්ත කස්තුරි ආරච්චි , ටී. කුලසේකර, ප්‍රියානි ගුණවර්ධන යන මහත්ම මහත්මීහු මේ අවස්ථාවට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=n14051317</link>
    <topic>ශ්‍රී ලංකාවේ යටිතල පහසුකම් නැංවීමට ආණ්ඩුව කටයුතු කර තිබෙනවා</topic>
    <author>ජස්ටින් කොඩිකාර මාතර දිසා විශේෂ ජයාවික්‍රම සුරේන්ද්‍ර මාතර විශේෂ</author>
    <content>අපේ රටේ අධිවේගී මාර්ගයක් දකින්න අපට නිදහස ලබා වසර (63)ක් පමණ බලා ඉන්න වුනා. ජනාධිපති මහින්ද රාජපක්ෂ මහතාගේ පාලනයත් සමඟ අද අපි ලෝකයේ දියුණු යටිතල පහසුකම්වලින් සමන්විතයි. ඒ වැඩිදියුණු යටිතල පහසුකම්වලින් බිය නැතිව ප්‍රයෝජන ගන්න කියා මා ව්‍යාපාරික ප්‍රජාවගෙන් ඉල්ලා සිටිනවා යැයි යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පැවසීය.ඉකුත් දා මාතර දිස්ත්‍රික් වාණිජ මණ්ඩලය විසින් සංවිධානය කර සනත් ජයසූරිය ක්‍රීඩාංගණයේ පැවැති දක්ෂිණ ජාත්‍යන්තර වෙළෙඳ ප්‍රදර්ශනයේ සමාරම්භක අවස්ථාවට සහභාගී වෙමින් එසේ පැවසූ ඒ මහතා වැඩිදුරටත් අදහස් දක්වමින් මෙසේ ද පැවසීය.මෙවැනි ජාත්‍යන්තර ප්‍රදර්ශන මීට පෙර සීමාවෙලා තිබුණේ කොළඹටයි. රෝහණ ප්‍රදේශයේම නූතනත්වය පැමිණෙන ගමනේ තවත් විශේෂ එක් අවස්ථාවක් මේ. මෙය ගෙන ඒමට හැකිවන්නේ නව අධිවේගී මාර්ගය නිසයි.අපේ ඉතිහාසයේ සමහරුන්ගේ මතයක් තිබුණා ශ්‍රී.ල.නි.ප.ය ප්‍රමුඛ රජයක් ආවහම අපේ ආර්ථිකය කඩා වැටෙනව කියල. රාජ්‍ය අංශයට ඉහළ තලයක්, පෞද්ගලික අංශයට පහළ මට්ටමකින් සලකනව කියල. නමුත් පසුගිය වසරේ මහ බැංකු වාර්තා අනුව ආර්ථික වර්ධනය රජයට වඩා පෞද්ගලික අංශය(10.07ක්) රැකියා ලක්ෂ (27)ක් රාජ්‍ය අංශය රැකියා ලක්ෂ (14) කි.අද භෞතික සංවර්ධනයේ වැඩිම ප්‍රතිලාභ ලබන දිස්ත්‍රික්කයක් මාතර දිස්ත්‍රික්කය. මාතර දිසාවේ පුනර්ජීවනයට මේ ව්‍යාපාරිකයෝත් කොටස්කරුවෝයි.දක්ෂිණ දේශයේත් මාතර දිසාවේත් පුන්ජීවනයට රජය හැම විටම අතහිත දෙනවා.අද මේ ප්‍රදර්ශනයට ජාත්‍යන්තර මෙන්ම දේශීය ව්‍යාපාරිකයෝත් ඉදිරිපත්ව සිටිනවා. එය අපට ලොකු අභිමානයක්.මාතර දිස්ත්‍රික් වාණිජ මණ්ඩලයේ සභාපති එම්. විදානගමාච්චි මහතා සභාව ඇමතූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=n14051318</link>
    <topic>වසර 7ක් ආපස්සට ගිය හොරණ සංවර්ධන වැඩ ඇරැඹේ</topic>
    <author>@ බුලත්සිංහල විශේෂ මිල්ටන් ධර්මසිංහ</author>
    <content>අවුරුදු හතක පමණ කාලයක් තිස්සේ ක්‍රියාත්මක නොවු හොරණ නගර සංවර්ධන ව්‍යාපෘතිය කළුතර දිස්ත්‍රික් මන්ත්‍රි විදුර වික්‍රමනායක මහතාගේ උපදෙස් පරිදි කඩිකමින් ක්‍රියාත්මක කිරීමට නාගරික සංවර්ධන අදිකාරිය කටයුතු කරගෙන යයි.මේ සැලැසුම් ක්‍රියාත්මක කිරීමේ මූලික අදියර වශයෙන් නාගරික සංවර්ධන අධිකාරියේ නිලධාරීන් පිරිසක් කළුතර දිස්ත්‍රික් මන්ත්‍රි විදුර වික්‍රම මහතා හොරණ ප්‍රාදේශීය ලේකම් නිශාන්ති ජයසිංහ මහත්මිය සමඟ නගරය හා සැලැසුම් නිරීක්ෂණය කිරීමේ චාරිකාවක නොබෝදා යෙදිනි.නව නගර සංවර්ධන වැඩ සටහන යටතේ පළමුව හොරණ බස් නැවතුම්පොළ සංවර්ධනය කිරීමේ දෙවැනි අදියර හා වෙළද සංකීර්ණය ඉදිකිරීමේ කටයුතු ඇරඹේ. මේ සඳහා මූල්‍ය ප්‍රතිපාදන නිවාස සංවර්ධන අධිකාරිය සපයනු ලබයි. අවුරුදු හතකට පමණ කාලයක් මුල්ගලට පමණක් සීමාවී තිබූ හොරණ සති පොළ සංකීර්ණය රුපියල් මිලියන 50ක මුදලකින් ඉදිකෙරෙන අතර හොරණ නව ක්‍රීඩාංගණය ක්‍රිකට් ක්‍රිඩා පිටියක් සමඟ නවීන පහසුකම් සහිතව ඇල්ලකන්ද ප්‍රදේශයේ ඉදි කිරීමට නියමිතය. මේ සඳහා අවශ්‍ය ඉඩම් දැනටමත් පවරාගෙන ඇති අතර අවශ්‍ය මුදල් කළුතර දිස්ත්‍රික් මන්ත්‍රී විදුර වික්‍රමනයක මහතා විසින් වෙන්කර තිබේ. මේ ඉදිකිරීම් සියල්ල මේ වර්ෂය අවසන් වීමට පෙර නිම කිරීමට නියමිතය.මීට සමගාමීව මොරගහහේන නගරය සංවර්ධනය සඳහා නව බස් නැවතුම් පොළක් හා වෙළද සංකීර්ණයක් ඉදිකෙරෙන අතර ඒ සඳහා වැයවන රුපියල් මිලියන 50 ක මුදල ක් ද ඉංගිරිය නගරය සංවර්ධනය කිරීමේ කටයුතුද ආරම්ඹ කෙ‍රේ. මෙයට වෙන් කර ඇති මුදල රුපියල් මිලියන 50කි. එම මුදල් උපයෝගි කරගනිමින් ඉංගිරිය නව රංග ශාලාව ඉදි කෙරේ.මේ සංවර්ධන ක්‍රියාදාමයන් පිළිබඳව කරුනු දැක්වූ කළුතර දිස්ක්‍රික් මන්ත්‍රී විදුර වික්‍රමනායක මහතා ,හිටපු අග්‍රාමාත්‍ය රත්නසිරි වික්‍රමනායක මහතාගේ යෝජනාවක් පරිදි විශේෂ ගැසටි පත්‍රයක් මඟින් හොරණ නගරය සංවර්ධනය කිරීමේ වැඩ සටහන නාගරික සංවර්ධන අධිකාරියට පැවරුවා. මීට අවුරුදු නවයකට පමණ ඉහතදී. හොරණ සති පොළ සංවර්ධනය කිරීම සඳහා මුල් ගල් තැබුවා. නමුත් නාගරික සංවර්ධන අධිකාරිය සැලසුම් සකස්කලා මිස කිසිම වැඩකට අතගැසුවෙ නෑ.අපේ රට ශීඝ්‍රයෙන් සංවර්ධනය වන දේශයක්. අප ප්‍රදේශයේ සංවර්ධනයක් නැත්නම් දියුණුවක් නෑ. නාගරික සංවර්ධන අධිකාරිය හොරණ නගරය සැලැසුමි වලට පමණක් සීමාකර තිබුණා. හොරණ බස් නැවතුමි පොළේ පළමු අදියර පමණයි නිම කළේ.නමුත් ඵහි වැඩත් සම්පූර්ණ කර නැහැ. වත්මන් රජයේ ආර්ඵික සංවර්ධන ඇමැතිබැසිල් රාජපක්ෂ මහතා හොරණ ආසනයේ සංවර්ධන වැඩ කටයුතු සඳහා රුපියල් මිලියන 513 ක මුදලක් 2014 වසරට ලබාදී තිබෙනවා.ඵ් පිළිබඳව එතුමාටත් ජනාධිපතිතුමාටත් මගේ ගෞරවය පුදකරනවා. මේ මුදල් වැය කරමින් ආසනයේ යෝජිත සංවර්ධන වැඩ කටයුතු නිම කිරිමට පියවර ගෙන තිබෙනවා.මේ නිරීක්ෂණ චාර්කාවට හොරණ ප්‍රාදේශීය ඉංජිනේරු සිංහබාහු සහ හොරණ ප්‍රාදේශීය සභා මන්ත්‍රී සනත් විපුලජීව යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=n14051330</link>
    <topic>වෙසක් වැඩසටහන්</topic>
    <author>නිහාල් ජයවර්ධන</author>
    <content>මහනුවර නාගරික ගිනි නිවීම් ඒකකය අසළ ත්‍රිරෝද රථ රියදුරන් විසින් වෙසක් මංගල්‍යය ‍නිමිත්තෙන් අඳුරෙන් එළියට යන තේමාව ඔස්සේ පෙහෙවස් සමාදන්වූ උපාසක උපාසිකාවන්ට පූජනීය ස්ථාන වෙත යෑමට නොමිලේ ප්‍රවාහන පහසුකම් සැපයීම ඇතුළු පින්කම් රැසක් මේ මස 14 හා 15 දෙදින තුළ සංවිධානය කැර තිබේ.අදාළ වැඩසටහන යටතේ මහනුවර ඩී.එස්.සේනානායක පුස්තකාල ගොඩනැඟිල්ල අභියසදී අක්ෂි සායනයක් පවත්වා නොමිලේ ඇස් කණ්ණාඩි ලබා දීමටත් දඹදිව සිද්ධස්ථාන පිළිබඳව තොරතුරු ඇතුළත් වාර්තා චිත්‍රපටයක් ප්‍රදර්ශනය කිරීමටත් නියමිතය.සම්බුදු තෙමගුල නිමිත්තෙන් වීරකැටිය ගජනායකගම කනිටු විදුහලේ සිසු සිසුවියන්ගේ සිල් සමාදන්වීමේ පින්කම අද ( 13) දවස පුරා විද්‍යාලයීය ශාලාවේ දී පැවැත්වේ.විදුහලේ බුද්ධාගම විෂය භාර ආචාරිනී බී.එම්. වී. ගයානි රන්දුලිකා මහත්මිය ගේ මඟපෙන්වීම යටතේ මේ සිල් පින්කම සංවිධානය කෙරේ.කෑගල්ල නගරය කේන්ද්‍රකරගෙන පැවැත්වෙන වෙසක් කලාපය මේ 14 සිට 18 දක්වා කෑගල්ල නගරය ආශ්‍රිතව පැවැත්වේ. මීට අමතරව රඹුක්කන හා පින්නවල ශාසනාරක්ෂක බල මණ්ඩල මඟින් රඹුක්කන නගරය මුල් කරගෙන ඉහත දිනවලදී වෙසක් කලාපයක් පැවැත්වේ.15,16,17 දිනවල උතුවන්කන්දේ සිට ගනේතැන්න දක්වා වෙසක් කලාපයක් පැවැත්වෙන අතර බුලත්කොහුපිටිය නගරය කේන්ද්‍රකරගෙන ද වෙසක් කලාපයක් පැවැත්වේ.‍තොරණ, බැති ගී, වෙසක් පහන් කූඩු , ධර්ම දේශනා, බත් දන්සල්, බෞද්ධ චිත්‍රපට, ලේ දන්දීම් ආදී විශේෂාංග මේ සඳහා එක්කර ඇත.දෙහිවල ගල්කිස්ස මහ නගර සභාව 8වැනි වරටත් සංවිධානය කරන ‘පූජා වෙසක් කලාපය’ මේ 14,15,16,17,18 දිනවලදී දෙහිවල මහජන ක්‍රීඩාංගණය කේන්ද්‍රකොට ගෙන පැවැත්වේ.ජනාධිපති මහින්ද රාජපක්ෂ මහතාගේ පූර්ණ මඟ පෙන්වීම යටතේ ධනසිරි අමරතුංග පදනම මෙහි කටයුතු මෙහෙයවනු ලබයි.බෞද්ධ කථා වස්තු ඇතුළත් විදුලි බුබුළු රාශියකින් යුතු තොරණ 4ක්, වෙසක් පහන් කූඩු තරගයක්, බත් දන්සල් 2ක්, වෙසක් බැති ගී සංදර්ශනය, රූකඩ සංදර්ශනය වේදිකා නාට්‍ය සංදර්ශන රැසක් මෙහිදී ප්‍රදර්ශනය කෙරේ.වෙසක් උත්සවය නිමිත්තෙන් මොනරාගල දිසාපති කාර්යාලයේ සහ ඊට අනුබද්ධිත අනෙකුත් දෙපාර්තමේන්තු සහ ආයතනවල නිලධාරීන් සහභාගීවන ශීල ව්‍යාපාරයක් සහ භාවනා වැඩසටහනක් දිස්ත්‍රික් ලේකම් ශ්‍රවණාගාරයේ දී අද (13) දවස පුරා පැවැත්වෙන බව දිසාපති ඒ. පතිනාදන් මහතා පවසයි.ඊට අමතරව, වෙසක් සතිය තුළ විචිත්‍ර ධර්ම කථික විටියල කවිධජ ස්වාමීන් වහන්සේ විසින් අභිධර්ම දේශනාවක් ද පවත්වන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=r1405131</link>
    <topic>මහවැලි ජලය වයඹ පළාතට ගෙන එන විශේෂ ව්‍යාපෘතියක්</topic>
    <author>එම්. මහරුෆ් - කුරුණෑගල දකුණ සමූහ</author>
    <content>මහවැලි ග‍ඟේ ජලය වයඹ පළාතට ගෙන ඒමේ විශේෂ ව්‍යාපෘතියක් ක්‍රියාත්මක කිරීමට රජය මේ වනවිටත් සැලසුම් කර තිබේ.ආසියානු සංවර්ධන බැංකු ණය ආධාර යටතේ මේ ව්‍යාපෘතිය ලබන දෙසැම්බර් මස ආරම්භ කිරීමට නියමිතය. ඒ සඳහා වැයකිරීමට අපේක්ෂිත මුදල රුපියල් දසලක්ෂ දහතුන්දහසකි.නාලන්දා ජලාසය ඔස්සේ කිලෝමීටර් අසූපහක දිගකින් යුත් ඇළ මාර්ගයක් මගින් කුරුණෑගල දිස්ත්‍රික්කයට ප්‍රථමයෙන් ජලය ගෙන ඒමට සැලසුම් කර ඇත. ගල්ගමුව, යාපහුව, පොල්පිතිගම, ගිරිබාව යන ප්‍ර‍ාදේශීය ලේකම් කොට්ඨාසවල වැව් 208කට මේ යටතේ ජලය ලබාගත හැකි වෙයි. එමගින් කුඹුරු අක්කර 13000ක් යල මහ හොඳින් වගා කිරීමටද හැකියාව ලැබෙයි. ඊයේ (12දා) පෙරවරුවෙහි කුරුණෑගල පැවති දිස්ත්‍රික් සම්බන්ධිකරණ රැස්වීමේදී මේ කරුණු අනාවරණය කෙරින. දැදුරුඔය නව ව්‍යාපෘතියෙහි, ව්‍යාපෘති සම්බන්ධිකාරක අශෝක පෙරේරා මහතා මේ නව ව්‍යාපෘතිය පිළිබඳව එහිදී කරුණු දැක්වීය.සමුපකාර හා අභ්‍යන්තර වෙළඳාම පිළිබඳ ඇමැති ජොන්ස්ටන් ප්‍රනාන්දු හා වයඹ ප්‍රධාන ඇමැති දයාසිරි ජයසේකර යන මහත්වරුන්ගේ සම සභාපතිත්වයෙන් දිස්ත්‍රික් සම්බන්ධිකරණ කමිටු රැස්වීම පැවැත්වින.මෙහිදී කරුණු දැක්වූ සමුපකාර ඇමැති ජොන්ස්ටන් ප්‍රනාන්දු මහතා, මේ නව ජල ව්‍යාපෘතිය ආරම්භ කිරීමත් සමඟම මෙතෙක් වයඹ පළාතට අඩුපාඩුවක් වශයෙන් පැවති ජල හිඟය සම්පූර්ණයෙන්ම මගහැරීයන බවත්, දැදුරුඔය ව්‍යාපෘතියද ලබන නොවැම්බර් මස විවෘත කිරීමෙන් අනතුරුව කුරුණෑගල දිස්ත්‍රික්කයෙන් පිටතටද ජලය ලබාදීමේ හැකියාව ලැබෙන බවත් කීය.දැදුරුඔය ව්‍යාපෘතියෙහි ඉදිකිරීම් කටයුතු මේ වනවිට සියයට අනූවක ප්‍රමාණයකින් අවසන් කර ඇති බවද මෙහිදී අනාවරණය කෙරින..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=r1405132</link>
    <topic>කතකට පිහියෙන් ඇන මරා දැමූ ඝාතකයා වසර 2කට පසු අල්ලයි</topic>
    <author>මිහිර විජේසේකර - මාරවිල සමූහ</author>
    <content>ආනමඩුව තෝනිගල ප්‍රදේශයේ මීට වසර දෙකකට පමණ පෙර කාන්තාවක් පිහියෙන් ඇන ඝාතනය කිරීමේ සිද්ධියේ ඝාතකයා අත්අඩංගුවට ගැනීමට ආනමඩුව පොලිසිය සමත් වේ.මෙසේ ඝාතනයට ලක් වූයේ තෝනිගල නවගම්මානයේ පදිංචිව සිටි චන්ද්‍රා කුමාරිහාමි නමැති සිව්දරු මවකි. 2012.07.27 දින රාත්‍රියේ මේ ඝාතනය සිදුකොට තිබේ.ආනමඩුව පොලිසියට ලද තොරතුරක් මත සැකකරු මීරිගම ප්‍රදේශ‍ෙය් දී ඉකුත් 11දා අත්අඩංගුවට ගෙන තිබේ. ඔහු මීගමුව පහළ යාදවල ප්‍රදේශයේ පදිංචි ප්‍රසාද් පෙරේරා (37) නමැති අයෙකි.සිද්ධියට සම්බන්ධ පුද්ගලයා මරදාන ප්‍රදේශයේ අමාත්‍යාංශයක ලිපිකරුවෙකු වශයෙන් සේවය කර තිබේ. මේ අතරතුර ඔහු මත්කුඩු භාවිතයට ඇබ්බැහි වී ඇත. මේ හේතුවෙන් ඔහු මේ සිද්ධිය සම්බන්ධයෙන් එම රැකියාවෙන් ඉවත් කර ඇත. පසුව ජා- ඇල ප්‍රදේශයේ ව්‍යාපාරිකයකුගේ නිවසක සුළු රැකියාවක නිරත වී ඇති අතර එහිදී අධික ලෙස මත්කුඩු භාවිතය නිසා රැකියාව අහිමි විය. අධික ලෙස මත්කුඩු භාවිතයට ඇබ්බැහි වීම නිසා මත්කුඩු සඳහා ඔහුට දිනකට රුපියල් දෙදහසක මුදලක් වැය වූ අතර එම මුදල ‍ෙසායා ගැනීමට ඔහු නිවෙස්වලට හොර රහසේ ගොස් සොරකම් කිරීමට ගටන් ගෙන තිබේ.නිවෙස්වල තිබූ ගෑස් සිලින්ඩර්, පා - පැදි, වැනි දෑ සොකරම් කර ඔහුගේ අවශ්‍යතාව සපුරා ගෙන තිබේ.ආනමඩුවේ ගඩොල් සහ උළු කර්මාන්තය පවත්වා‍ෙගන යන ස්ථානයක මැටි කැපීමේ නිරත වී සිටියදී ඝාතනය කරන ලද කාන්තාව සමඟ අනියම් සම්බන්ධතාවයක් පවත්වා‍ෙගනගොස් තිබේ. සිද්ධිය වූ දින ඔහු විසින් එම කාන්තාවට ලබාදුන් රුපියල් තිස්පන්දහසක මුදලක් නැවත ඉල්ලා සිටීමේ දී ඇය විසින් නැවත එම මුදල් ලබා දීම ප්‍රතික්ෂේප කළ නිසා කාන්තාව නිවසෙන් එළියට ගෙන පිහියෙන් ඇන ඝාතනය කොට ති‍ෙබ්. ඇයගේ ශරීරයේ ස්ථාන 14කට පිහියෙන් ඇන තිබූ බවත්, එම අවස්ථාවේ ඔහු අධික ලෙස මත්කුඩු හා මත්ද්‍රව්‍ය භාවිතා ක‍ර තිබූ බවත් ආනමඩුව පොලිසියේ සඳහන් කරයි.ඝාතනය සිදු‍ෙකාට පලාගිය ඔහු මීරිගම ප්‍රදේශයේ පොල් කැඩීම වෘත්තිය කරගෙන සිටියදී ගසකින් වැටී රෝහල් ගත කොට ඇති අතර වසර 11/2ක් රෝහලේ ප්‍රතිකාර ගෙන තිබේ.ගෑස් සිලින්ඩරයක් ‍සොරකම් කොට රැගෙන යෑමේදී පොලිසියට ලද තොරතුරක් මත සැකකරු අත්අඩංගුවට ගෙන තිබේ. ඡායාරූප-මාරවිල සමූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=r1405133</link>
    <topic>චූන් පාන් මෙන් ගේ දොරකඩටම දියර කිරිත්</topic>
    <author>@ මුන්නේශ්වරම සමුහ ඊ.සි.ප්‍රනාන්දු</author>
    <content>දියර කිරි පරිභෝජනයට ජනතාව නැඹුරු කිරිමේ වැඩ පිළිවළට අනුග්‍රහය දක්වමින් වයඹ පළාතේ දියර කිරි භාවිතය ඉහළ නැංවීමේ වැඩ පිළිවෙළක් ‍ආරම්භ කිරිම සතුටක්. නිවෙස් අසලටම පැමිණ චුන් පාන් අලෙවි කරන ලෙසින් වයඹ පළාතේ නිවෙස් අසලටම පැමිණ දියර කිරි අලෙවි කිරිමේ වැඩ පිළිවෙළ මගින් විශාල ප්‍රතිඵලයක් ලබා ගත හැකි වේ යැයි වයඹ ප්‍රධාන ඇමැති දයාසිරි ජයසේකර මහතා මාදම්පේ සමුපකාර රංග ශාලාවේ පැවැති උත්සවයක පැවැසීය.පුත්තලම දිසාවේ තෝරා ගත් කිරි ගොවි සමුපකාර ගොවි පවුල්වලට ණය මුදල් හා ණය පදනම යටතේ බට්ටි රථ ප්‍රදානය කිරිම පිණිස මේ උත්සවය පැවැත්විනි. ප්‍රධානඇමැතිවරයා මෙසේ ද කීය.රට නංවන වැඩ පිළිවෙළක් ආරම්භ කර ඇති විට අප එය හදුනා ගෙන ඒ අනුව වයඹ නගා සිටුවීමට ද කැප විය යුතුයි. අන් පළාත් සභා දෙස නොබලා අප විසින් ඒ සියලු පළාත් සභා අභිබවමින් සංවර්ධන වැඩ කිරිමට අපට හැකියි. වයඹ කිරි රටට වැඩ පිළිවෙළ එහි ප්‍රතිඵලයක්.මේ මගින් අපට සාර්ථක ප්‍රතිඵලයක් ලබා ගත හැකියි.අපේ ග්‍රාමිය බැංකුවල විශාල මුදලක් තිබෙනවා. එම මුදල් ප්‍රයෝජනවත් ලෙසින් ජනතාවගේ ආර්ථිකය නැංවීමට යොදා ගත හැකියි. පළාත් ඇමතිවරුන් වන සනත් නිශාන්ත පෙරේරා සන්ධ්‍යා කුමාර රාජපක්ෂ ලේකම් විජිත බණ්ඩාර මහත්වරුද අදහස් දැක්වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=r1405134</link>
    <topic>සම්බුදු තෙමඟුල සමඟියෙන් සාමයෙන් සමරමු අපි මෙසේ....</topic>
    <author>ඡායාරූප - @වවුනියාව උතුර සමූහ</author>
    <content>වෙසක් උත්සවය සැමරීමට වවුනියාවේ සිංහල දමිළ රජයේ සේවකයන් අතර මෙවර විශේෂ උනන්දුව ඇති අයුරු දක්නට ලැබිණි. වවුනියාව දකුණ ප්‍රාදේශීය ලෙකම් කාර්යාලයේ සිංහළ දමිළ නිලධාරින් එක්ව වෙසක් කූඩු සැකසූ අයුරුයි මේ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=r1405135</link>
    <topic>සීතාවක කුමාරි ඇල්ල අවට පරිසර හානි වැඩිවෙලා</topic>
    <author>අවිස්සාවේල්ල සමූහඑස්. පද්මපෙරුම</author>
    <content>කොළඹ දිස්ත්‍රික්කයේ අවිස්සාවේල්ල මැතිවරණ කොට්ඨාසයේ සීතාවක ප්‍රාදේශීය ලේකම් බල ප්‍රදේශයේ පිහිටා ඇති “කුමරි ඇල්ල” මේ වන විට නිසි බලාධාරීන්ගේ අවධානයට ලක්නොවී අසරණව ගලා හැලේ.සීතාවක රාජසිංහ රජතුමාගේ බිසෝවරුන් දිය නෑ ස්ථානය ලෙස සැලකෙන නිසා කුමාරි ඇල්ල ලෙස පෙර සිටම ව්‍යවහාරායේ පවතියි.පුවක්පිටිය- තුම්මෝදර පාරේ කිලෝ මීටර් පහක් පමණ ගමන් කළ පසු හමුවන සිරිසඳ ප්‍රදේශයේ දී මෙම දර්ශනීය දිය ඇල්ල දැක ගත හැකිය. ප්‍රධාන පාරේ සිට හේවායින්නට යන මාර්ගයේ කිලෝමීටර් භාගයක් පමණ ගමන් කළ විට ඇල්ල හමුවන අතර පයින්වත් ගමන් කළ නොහැකි සේ අබලන් වී ඇති මෙම මාර්ගයේ පෞද්ගලික බස් රථයක් ධාවනය ‍ෙවයි.ඇල්ල අසල මාර්ගය විශාල ලෙස සෝදා පාළුවට ලක් වී ඇති අතර ඇල්ල දෙපස ‍ හිස් බෝතල්, හිස් බීම ටින්, පොලිතින් බෑග්වලින් පිරී පවතියි.ඩෙංගු මදුරුවන් බෝවීමට හිතකර ලෙස දමා ඇති එම අපද්‍රව්‍යයන් විශාල ලෙස තැන තැන දමා ඇති බෝතල් කටු නිසා සීරුවෙන් ගමන් නොකළහොත් කකුල් කැපී යාමට ඉඩ ඇති බව පෙන්වා දිය යුතුයි. මේ වනවිට පහ‍ළොස් දෙනෙකු දිය නෑමට ගොස් මෙම ස්ථානයේ දී මියගොස් ඇති නිසා ප්‍රවේශමෙන් දිය නෑ යුතු බව අවට පදිංචිකරුවෝ පවසයි. දිය ඇල්ලට හැරෙන ස්ථානයේ සවිකර තිබූ “කුමාරි ඇල්ලට” යන පුවරුවද දැන් එම ස්ථානයේ නොමැති අතර එම පුවරුව සවිකර තිබූ තැන ශාස්ත්‍රකරුවෙකුගේ දැන්වීම් පුවරුවක් දක්නට ලැබෙයි.පහතරට තෙත් කලාපීය උද්භිත උද්‍යානයද මෙම ප්‍රදේශයේම පිහිටුවා ගෙන යන නිසා අනාගයේ දී විශාල ජනතාවක් මෙම දිය ඇල්ල නැරඹීමට එනු ඇතැයි විශ්වාස කළ හැකිය. සීතාවක ප්‍රාදේශීය සභාව සහ සීතාවක ප්‍රාදේශීය ලේකම් කාර්යාලය ද මේ පිළිබඳව අවධානය යොමු කළොත් විදේශීය සංචාරකයන්ද ඇද ගැනීමට හැකිවන බව ප්‍රදේශවාසීහු පැවසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=s1405131</link>
    <topic>ආසියානු පාපන්දු සම්මේලන කුසලාන අවසන් වටයට ගුවන් හමුදාව</topic>
    <author>ප්‍රින්ස් ගුණසේකර</author>
    <content>ආසියානු පාපන්දු සම්මේලන සභාපති කුසලාන තරගාවලියට ශ්‍රී ලංකා ගුවන් හමුදාව සුදුසුකම් ලබයි. ශ්‍රී ලංකාවේ වසර 75ක පාපන්දු ඉතිහාසයේ ක්‍රීඩා සමාජයක් ආසියානු මට්ටමේ අවසන් වටයකට පිවිසි පළමු අවස්ථාව මෙය ලෙස සටහන් වේ.කොළඹ සුගතදාස ක්‍රීඩාංගණයේ දී රටවල් හතරක ප්‍රධානතම පාපන්දු ශූරතා දිනූ කණ්ඩායම් සහභාගිත්වයෙන් පැවැති සුදුස්සන් තේරීමේ තරග වටයේ දී ගුවන් හමුදා ක්‍රීඩකයෝ සහභාගි වූ තරග තුනෙන් දෙකක් ජයගෙන ලබන සැප්තැම්බර් මාසයේ පැවැත්වෙන අවසන් වටය කරා පිවිසියහ. ශ්‍රී ලංකාව නියෝජනය කළ ගුවන් හමුදාව සමග බංග්ලාදේශයේ ෂෙයික් රසල් ක්‍රීඩා සමාජය ද ‘ඒ’ කාණ්ඩයෙන් අවසන් වටයට සුදුසුකම් ලබා ගත්තේය.ගුවන් හමුදාව සුදුසුකම් ලැබීමේ තීරණාත්මක තරගයේ දී පාකිස්තානයේ ඛාන් රිසර්ච් ලැබෝටරි ක්‍රීඩා සමාජය ‍ගෝල් 3-0කින් පරාජය කළේය. ඛාන් රිසර්ච් කණ්ඩායම පසුගිය වසරේ ආසියානු පාපන්දු සම්මේලන සභාපති කුසලාන තරගාවලියේ අනුශූරතාව දිනාගත් ප්‍රබල කණ්ඩායමක් වූවද ගුවන් හමුදා ක්‍රීඩකයෝ තරගයේ මුල සිටම ආක්‍රමණශීලී ක්‍රීඩා විලාශයක් පෙන්නුම් කළහ. ගුවන් හමුදාවේ දුමින්ද, හෂාන් දර්ශක හා කවිඳු ඉෂාන් තරගයේ පළමු මිනිත්තු 9 තුල දී ගෝල් තුනම ලබා පාකිස්තාන ක්‍රීඩා සමාජයට ප්‍රබල පීඩනයක් එල්ල කළහ.ගුවන් හමුදා පිල පළමු තරගයේ දී භූතානයේ උග්යාන් ඇකඩමි ක්‍රීඩා සමාජය ගෝල් 1-0කින් පරාජය කළ අතර දෙවැනි තරගයේ දී බංග්ලාදේශයේ ෂෙයික් රසල් පිල හමුවේ ගෝල් 5-0කින් පරාජය විය.කාණ්ඩ තුනක් යටතේ පැවැති සුදුස්සන් තේරීමේ තරග වටයෙන් කණ්ඩායම් 6ක් තෝරා ගෙන ඇති අතර එම තරග සැප්තැම්බර් 24වැනිදා සිට පැවැත්වේ. තරග පැවැත්වෙන රට පිළිබඳ තවම තීරණයක් ගෙන නොමැති බව සංවිධායකයෝ පවසති.ගුවන් හමුදාව සමග මොන්ගෝලියාවේ එර්චීමි,‍ නේපාලයේ මැනෑන්ග්, ටර්කිමෙනිස්තානයේ අස්ගාර්බාට්, දකුණු කොරියාවේ රිම්යොන්ග්සූ හා බංග්ලාදේශයේ ෂෙයික් රසල් ක්‍රීඩා සමාජ අවසන් වටයේ දී හමුවෙති.මෙතෙක් වැඩිම වාර ගණනක් ආසියානු පාපන්දු සම්මේලන කුසලානය දිනා ඇත්තේ ටජිකිස්තානයේ පාපන්දු ක්‍රීඩා සමාජ 5ක් වන අතර දකුණු ආසියානු කලාපයේ රටකට කිසිදු අවස්ථාවක මේ කුසලානය දිනා ගැනීමේ අවස්ථාව උදාවී නොමැත..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=s1405132</link>
    <topic>යුව්රාජ සිංගේ තුන්ඉරියව් දස්කම් අපතේ</topic>
    <author/>
    <content>යුව්රාජ සිංගේ තුන්ඉරියව් දස්කම් අපතේ හරිමින් බැංග්ලෝර් පිලට එරෙහිව කඩුලු 5ක ජයක් වාර්තා කිරීමට රාජස්තාන් රෝයල්ස් පිල සමත්විය.පළමුව පන්දුවට පහරදුන් බැංග්ලෝර් පිලේ ඉනිම ගොඩගත් යුව්රාජ් පන්දු 38කදී හතරේ පහර 7ක් සහ හයේ පහර 7ක් සමග ලකුණු 83ක් වාර්තා කළ අතර පන්දුවෙන් දස්කම් පාමින් රාජස්තාන් කණ්ඩායමේ කඩුලු 4ක් දවාලීම සමත්විය.එහෙත් ලකුණු 191ක ඉලක්කයක් හඹාගිය රාජස්තාන් පිල ලකුණු 106කට කඩුලු 5ක් බිඳ වැටී තිබූ මොහොතේ කඩුල්ලට එක්වූ ස්මිත් සහ ෆුල්ක්නර් එක්ව 6වැනි කඩුල්ලට ලකුණු 85ක නොබිඳුණු සම්බන්ධතාවක් ගොඩ නැගීම හේතුවෙන් බැංග්ලෝර් පිල පරාජයට පත්විය.ස්මිත් ‍නොදැවී ලකුණු 48ක් ද, ෆුල්ක්නර් නොදැවී ලකුණු 41ක් ද වාර්තා කළහ. බැංග්ලෝර් ඉනිමේ දී යුව්රාජ්ට අනගි සහයක් ලබාදුන් ඩිවිලියර්ස් ලකුණු 58ක් රැස් කළේය. පසුගිය තරග කීපය පුරාම අසාර්ථක වූ බැංග්ලෝර් පිලේ නායක විරාත් කෝලි මේ තරගයේ දී ආරම්භක පිතිකරු ලෙස පිටියට පැමිණිය ද රැස් කිරීමට හැකිවූයේ ලකුණු 4ක් පමණි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=s1405133</link>
    <topic>අන්තර් පාසල් රගර් කුසලාන වටය 30දා ඇරැඹේ</topic>
    <author>ෆවුස් මොහොමඩ්</author>
    <content>නව මුහුණුවරක් යටතේ පැවැත්වෙන මෙවර අන්තර් පාසල් අවුරුදු 20න් පහළ ලීග් රගර් තරගාවලියේ අවසන් වටය නිමාවනවිට පළමු කොටසේ ‘ඒ’ කාණ්ඩයේ ඉදිරියෙන් පසුවන කිංග්ස්වුඩ්, සාන්ත පීතර, විද්‍යා විද්‍යාලය සහ ගල්කිස්ස සාන්ත තෝමස් විදුහල් පිල සමග ‘බී’ කාණ්ඩයේ ඉදිරියෙන් පසුවන ඉසිපතනය, ත්‍රිත්ව, රාජකීය සහ සාන්ත ජෝශප් විදුහල් කණ්ඩායම් කුසලාන වටයට සුදුසුකම් ලබා සිටිති. කුසලාන වටයේ තරග ලබන 30වැනිදා ආරම්භ වීමට නියමිතය.ලීග් තරග වටයේ පසුගියදා පැවැති අවසන් වටයේ දී ඩී.එස්.සේනානායක විදුහලට එරෙහිව ලකුණු 12-5ක ජයක් වාර්තා කිරීමට සාන්ත ජෝශප් විදුහල සමත්වූ අතර වෙස්ලි විදුහලට එරෙහිව ලකුණු 25-22ක ජයක් අත්කර ගැනීමට ඉසිපතන විදුහල සමත්විය. සාන්ත අන්තෝනි විදුහල සමග පැවැති තරගය ලකුණු 32-17කින් සාන්ත පීතර විදුහල ජයගත් අතර සාන්ත තෝමස් විදුහල ලකුණු 40-8කින් පරාජය කිරීමට කිංග්ස්වුඩ් විදුහල සමත්විය. ධර්මරාජ විදුහල් පිලට ලියාපදිංචි ‍‍නොවූ ක්‍රීඩකයන් 3ක් ඇතුලත්වීම හේතුවෙන් විද්‍යා විද්‍යාලය සමග පැවැත්වීමට නියමිතව තිබූ තරගය අවලංගු වී තිබිණි.මේ අතර කුසලාන වටයට සුදුසුකම් නොලැබූ පළමු කොටසේ ‘ඒ’ කාණ්ඩයේ සාන්ත අන්තෝනි සහ ධර්මරාජ විදුහල් කණ්ඩායම් ද, ‘බී’ කාණ්ඩයේ වෙස්ලි විදුහල සහ ඩී.එස්.‍‍සේනානායක විදුහල ද පළඟ ශූරතා වටයට එක්වී සිටිති.මීට අමතරව දෙවැනි කොටසේ ‘ඒ’ කාණ්ඩයේ ඉදිරියෙන් පසුවන සී.ඩබ්.ඩබ්.කන්නන්ගර විදුහල සහ වේල්ස් කුමර විදුහල් පිල ද, ‘බී’ කාණ්ඩයෙන් මහනාම විදුහල් පිල සහ ආනන්ද විදුහල ද පළඟ ශූරතා වටයට සුදුසුකම් ලබා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>13</day>
    </date>
    <link>http://www.dinamina.lk/2014/05/13/_art.asp?fn=f1405131</link>
    <topic>රටවිරුවන්ගේ සුබසාධනයට රජය බොහෝ කටයුතු කළා</topic>
    <author/>
    <content>විදේශගත ශ්‍රමිකයන් සම්බන්ධයෙන් වන ගැටලු නිරාකරණය කිරීම සහ ඔවුන්ගේ සුභසාධන කටයුතු ආදිය සම්බන්ධයෙන් ක්‍රියාත්මක වීම සඳහා පසුගිය දා කොළඹ දී නිමාවට පත්වූ කොළඹ ක්‍රියාදාම‍ෙය් (Colombo P*ocess) ෙජ්‍යෂ්ඨ නිලධාරින්ෙග් සමුළුව ශ්‍රී ලංකාවට වැදගත් වන ආකාරය, එළඹෙන ඌව පළාත් සභා මැතිවරණය සඳහා එක්සත් ජනතා නිදහස් සන්ධානයේ සූදානම පිළිබඳ දිනමිණ සංවාදයට එක්වන්නේ විදේශ රැකියා ප්‍රවර්ධන හා සුභසාධන ඇමැති ඩිලාන් පෙරේරා මහතාය.මේ සමුළුව එක් කරුණක් නිසා නොව කරුණු කිහිපයක් හේතුවෙන් වැදගත් වෙනවා. විදේශ රටවල සේවය කරන ශ්‍රමිකයන් සම්බන්ධයෙන් විවිධ ගැටලු ඇතිවුණු අවස්ථාවන්හි දී ඒවා විසඳීම සඳහා ක්‍රමවේද කිහිපයක් අනුගමනය කරනවා. විදේශ රටකට ශ්‍රමිකයන් යොමු කරන රට වගේම එම ශ්‍රමිකයන් බාරගන්නා රට අතර ද්වීපාර්ශවික ගිවිසුම් ඇතිකර ගන්නවා.අපි අපේ ශ්‍රමිකයන් සම්බන්ධයෙන් වන ගැටලු විසඳා ගැනීමට උත්සාහ කළාට ඇතැම් රටවල් විසින් ඇතිකරගෙන තිබෙන ගිවිසුම් හරහා තව තවත් ප්‍රශ්න ඇති වෙනවා. මෙවැනි අවස්ථාවන්හි දී අපි බහු පාර්ශවීය ගිවිසුම් ඇතිකර ගැනීම වැදගත්.සියලු රටවල් අපේක්ෂා කරන ආකාරයෙන් ප්‍රශ්න විසඳා ගැනීමේ දී කොළඹ ක්‍රියාදාමය වැනි බහුපාර්ශවීය එකඟතාවන් අපිට ඉතාම වැදගත් වෙනවා. මෙහිදී ශ්‍රමිකයන් බාරගන්නා රටවල ඇතිකර ගෙන තිබෙන සංවිධාන සමඟ සාකච්ඡා කිරීම වැදගත්. මෙවැනි අවස්ථාවක ශ්‍රී ලංකාවේදී සමුළුවක් පවත්වා වැදගත් තීන්දු තීරණ ගැනීමට හැකිවීම අපි ලද විශාල ජයග්‍රහණයක් ලෙස මම දකිනවා.ශ්‍රී ලංකාවේ සභාපතිත්වයෙන් යුතු කොළඹ ක්‍රියාදාමයේ (Colombo P*ocess) ජ්‍යෙෂ්ඨ නිලධාරීන්ගේ සමුළුවේ දී පැමිණි එකඟතාවයත් සමඟ ඉදිරියේ දී සියලු රටවල් ගෘහ සේවිකාවන් සම්බන්ධයෙන් එක් ගිවිසුමකට අත්සන් කරනවා. මැද පෙරදිග රටවල් සඳහා විදේශීය ශ්‍රමිකයන් බඳවා ගන්නා රටවලින් සැදුම්ලත් අබුඩාබි ඩයලොග් සංවිධානයේ මීළඟ සැසිවාරය කුවේටයේදී පැවැත්වෙන්නේ එළඹෙන 22යි. කොළඹ ක්‍රියාදාමයේ ජ්‍යෙෂ්ඨ නිලධාරීන්ගේ සමුළුවේ දී ගන්නා ලද තීරණ සම්බන්ධයෙන් එහි දී සාකච්ඡා කරන්නට අපි බලාපොරොත්තු වෙනවා.විදේශ රැකියාවන් සඳහා පිටත්ව ගියපසු තම ඥාතීන් වෙත මුදල් ප්‍රේෂණය කිරීමේ දී එක් එක් ආයතන විසින් අයකරනු ලබන කොමිස් මුදල සියයට පහ දක්වා පහත හෙළීම, විදේශ රැකියා සඳහා බඳවා ගැනීමේ දී ශ්‍රමිකයන්ගෙන් කිසිදු මුදලක් අය නොකිරීම, කෆාලා නීති හේතුවෙන් සිදුවන අපහසුතා ඉවත් කිරීම, ශ්‍රමිකයෙකු මියගිය පසු සති දෙකක් ඇතුළත එම සිරුර මවුබිමට ගෙන්වා ගැනීම, ඉදිරියේ දී ඇතිවන රැකියා සම්බන්ධයෙන් තෝරාගත් රටවල් 10ක රැකියා අවස්ථාවන් සම්බන්ධයෙන් විශ්ලේෂණයක් සිදුකර වාර්තාවක් සැපයීම ඇතුළු වැදගත් තීන්දු කිහිපයකටම එහිදී එකඟතාව පළ කළා.විදේශගත ශ්‍රී ලාංකික ශ්‍රමික ප්‍රජාවෙන් ගෘහ සේවිකාවන්ගේ ප්‍රමාණය සියයට 33 දක්වා පහත හෙළන්නට හැකියාව ලැබී තිබෙනවා. එක්සත් ජාතික පක්ෂ ආණ්ඩුව සමයේ දී එය සියයට 78ක් තරම් ඉහළ අගයක පැවතියා. මම විෂය බාර ඇමැතිවරයා වශයෙන් පත්වන අවස්ථාව වනවිට විදේශගත ශ්‍රී ලාංකික ගෘහ සේවිකාවන් ප්‍රමාණය සියයට 51ක අගයක් ගෙන තිබුණා.මහින්ද චින්තන ඉදිරි දැක්මට අනුව අපේ අරමුණ වී තිබෙන්නේ පුහුණු හෝ අර්ධ පුහුණු වශයෙන් ඉහළ වැටුප්තල සහිත රැකියාවන් වෙත ශ්‍රී ලාංකික ශ්‍රමිකයන් යොමු කිරීමයි. මේ වනවිට ඔවුන්ගෙන් හිමිවන විදේශ විනිමය අඩු නොකොට එය වර්ධනය කරමින් ගෘහ සේවය සඳහා පිටත්ව යන පිරිස අවම කරන්නට රජය ක්‍රියාමාර්ග රැසක් ගෙන තිබෙනවා.විදේශ රැකියා වෙළෙඳපොළ වර්ධනය කරන්නට ශ්‍රී ලාංකික ශ්‍රමිකයන් නොයන රටවල් වෙත ශ්‍රමිකයන් යොමු කිරීමට ද පියවර ගෙන තිබෙනවා. සීෂෙල්ස්, ඇල්ජීරියාව, සයිප්‍රසය වැනි රටවලට වර්තමානය වනවිට ශ්‍රී ලාංකිකයන් යනවා. ඔවුන් ඉතාම හොඳ රැකියාවන් නියැළී සිටිනවා. ඇත්තටම ජපානය වැනි රටවලට ද අපේ අවධානය යොමු වියයුතුයි. ජපානයට රැකියා සඳහා ශ්‍රී ලාංකිකයන්ට ප්‍රමාදවීම් සිදුව තිබෙන්නේ අපේ තානාපති කාර්යාල නිලධාරීන්ගේ පවතින දුර්වලතා නිසයි.හොංකොං රැකියා සඳහා පිටත්ව යාම විශාල වශයෙන් අඩාල වී තිබුණා. නමුත් දැන් දැන් ඒ තත්ත්වය යහපත් වෙමින් තිබෙනවා. සිංගප්පූරුවට ගෘහ සේවිකාවන් පමණයි ගියේ. නමුත් ඉදිරියේ දී පුහුණුව ලත් ශ්‍රමිකයන් ඉදිකිරීම් ක්ෂේත්‍රයට යවන්න බලාපොරොත්තු වෙනවා. ඒ සඳහා මේ දිනවල පුහුණු කිරීම් සිදුවෙනවා. ඇත්තටම අලුත් රැකියා වෙළෙඳපළ කරා අපි ගමන් කරනවා.ඒ යනවිට පවතින රැකියා වෙළෙඳපොළ තුළ පුහුණු සහ අර්ධ පුහුණු ශ්‍රමිකයන් යවන්නට උපරිමයෙන් පියවර ගන්නවා. ගෘහ සේවිකාවන් වශයෙන් නොව ගෘහ පාලිකාවන් වශයෙන් යවන්නට NVQ 3 පුහුණුව ද ලබාදෙනවා. අලුත් රැකියා වෙළෙඳපළට යනවිට පුහුණු හා අර්ධ පුහුණු අංශය ඉහළ නැංවීමට පියවර ගන්නවා. උසස් තත්ත්වයේ රැකියා ලබාදීම වෙනුවෙන් හොඳ පුහුණුවක් ලබාදෙනවා.විදේශයන්හි සේවය කරන ශ්‍රී ලාංකික ප්‍රජාව 2013 වසරේ දී ඇමෙරිකානු ඩොලර් බිලියන 7ට ආසන්න විදේශ විනිමයක් ශ්‍රී ලංකාවට උපයා දෙන්නට සමත්ව තිබෙනවා. ඒ මුදල කිසිදු ආයෝජනයකින් තොරව ශ්‍රී ලංකාවට ලැබෙන බව විශේෂයෙන්ම කියන්න කැමැතියි.මේ තත්ත්වය දැනගෙන විපක්ෂයේ ඇතැමුන් අද විවිධ කතා ප්‍රචාරය කරනවා. රජයේ ආර්ථිකය රඳා පවතින්නේ රට විරුවන්ගේ මුල්‍ය දායකත්වය නිසයි. මෙලෙස විදේශ විනිමය රටතුළට රැගෙන එන පිරිස රටවිරුවන් ලෙස සමාජගත කරන්නට පියවර ගන්නවා. ඇත්තටම මොවුන් දෙවැනි වන්නේ ත්‍රස්තවාදීන්ගෙන් අපේ මාතෘ භූමිය නිදහස් කරගත් රණවිරුවන්ට පමණයි.ඒ නිසා ඔවුන් සමාජ ගතකොට වසරේ එක් දිනයක් පමණක් නොව සෑම දිනෙකම ඔවුන්ට අවශ්‍ය ස්ථානය ලබාදෙන්නට කටයුතු කරනවා. මට කිසියම් හෝ රටවිරුවෙකුගේ පවුලකින් පැමිණිල්ලක් ලැබුණේ නම් මම මුලින්ම කරන්නේ ඒ හා සම්බන්ධ විදේශ රැකියා ඒජන්සිය තාවකාලිකව අත්හිටුවීමයි. රටේ පොදු නීතිය කුමක් වුවත් මම මුලින්ම කරන්නේ එයයි. එයින් අනතුරුව අදාළ පැමිණිල්ල සම්බන්ධයෙන් විභාග කිරීම සිදුකරගෙන යනවා.මේ වනවිට අපි රටේ සෑම ප්‍රාදේශීය ලේකම් කොට්ඨාශයක්ම නියෝජනය වන පරිදි රටවිරු සංවිධාන ස්ථාපිත කර තිබෙනවා. මේ වසරේදී ලෝකයේ පළමුවරට විදේශගත ශ්‍රමිකයන් වෙනුවෙන් රක්ෂණයක් ලබා දෙමින් ශ්‍රී ලාංකිකයන්ට රක්ෂණාවරණයක් සහ විශ්‍රාම වැටුපත් සහිත සමාජ ආරක්ෂණ ක්‍රමයක් ආරම්භ කරන්නට සැලසුම්කර තිබෙනවා. විදේශයන්හි සේවය කළ ශ්‍රී ලාංකිකයන්ට වයස අවුරුදු 60 සම්පූර්ණ වූ පසු එහි ප්‍රතිලාභ ලබාගන්නට හැකියාව ලැබෙනවා.විදේශගත ශ්‍රමිකයන්ගේ අවම මට්ටමේ තිබෙන රටවල් අතරින් ශ්‍රී ලංකාව දෙවැනි වන්නේ පිලිපීනයට පමණයි. විදේශ ගතවන ශ්‍රී ලාංකිකයන් අතරින් සියයට 5 ට තරම් අවම පිරිසකට ගැටලු තිබෙනවා. එයිනුත් වැඩි පිරිසක් අයත් වන්නේ ගෘහ සේවිකාවන්ටයි. නමුත් මේ පිරිසට ද ගැටලුවකින් තොරව රැකියා කරගෙන යන්නට අවස්ථාව ලබාදීමයි අපේ අරමුණ වී තිබෙන්නේ. අපේ තානාපති කාර්යාල උනන්දුවෙන් වැඩ කරනවා නම් මේ ගැටලු ඉතාම අවම මට්ටමින් පවත්වාගෙන යන්නට හැකි වෙනවා.ඇතැම් තානාපතිවරු විදේශ සේවාවට ගොස් සිටින්නේ විනෝද චාරිකා පිණීසයි. ඒ ඒ තානාපති කාර්යාලවල කම්කරු අංශයට සලකන ආකාරය ප්‍රමාණවත් නැහැ. එවැනි අවස්ථාවක අපේ රටවිරුවන්ට සලකන ආකාරය සිතා ගන්නට පුළුවන්.පැහැදිලිව සඳහන් කරන්න පුළුවන් එම මැතිවරණයෙන් ද එක්සත් ජනතා නිදහස් සන්ධානය ජයග්‍රහණය කරනවා. දකුණු සහ බස්නාහිර පළාත් සභා මැතිවරණයේ දී එක්සත් ජනතා නිදහස් සන්ධානය වැඩි ඡන්ද ලක්ෂ 10ට වැඩියෙන් ලබා ගත්තා. මේ වනවිට පක්ෂ වශයෙන් ගත්විට එක්සත් ජාතික පක්ෂයට වඩා එක්සත් ජනතා නිදහස් සන්ධානය ඡන්ද ලක්ෂ 27ක් ඉදිරියෙන් සිටින බව කියන්න කැමැතියි..</content>
  </post><post>
    <category>NEWSPAPER</category>
    <date>
      <year>2014</year>
      <month>05</month>
      <day>14</day>
    </date>
    <link>http://www.dinamina.lk/2014/05/14/_art.asp?fn=n1405141</link>
    <topic>ජනපති මහින්දගේ පාලනය යටතේ මෙරට ජාතික ආගමික ශාසනික ක්ෂේත්‍රයන්හි සුවි‍ශේෂී පුනර්ජීවනයක් සිදුවූවා</topic>
    <author>අසේල කුරුළුවංශ</author>
    <content>ජනපති මහින්ද රාජපක්ෂ මහතා පාලනයට පත්වීමෙන් පසු මෙරට ජාතික ආගමික හා ශාසනික ක්ෂේත්‍රයන්හි සුවි‍ශේෂි පුනර්ජීවනයක් සිදුවූ බව ත්‍රෛනිකායික මහා සංඝරත්නය පවසති.මහා සංඝරත්නයේ අවවා ද අනුශාසනාවන්ට ඇහුම්කන් දෙමින් සංඝයා වහන්සේ සමඟ සුහඳව කටයුතු කරන ජනපතිතුමන් පසුගිය කාලය තුළ සමිබුද්ධ ශාසනයේ චිරස්තිථිය උදෙසා පියවර රැසත් ගත් බවද උන්වහන්සේලා පවසති.ශ්‍රී ලංකාව හා ලෝකයේ සෙසු බෞද්ධ රටවල් අතර පැවති සහසම්බන්ධතා‍වේ ඉහළ වර්ධනයක් වත්මන් ජනපති සමයේ සිදුවීම රටක් ලෙස අප ලත් ජයග්‍රහණයක් බවද නාහිමිවරු පවසති.රාමඤ්ඤ මහ නිකායේ මහ නායක අතිපූජ්‍ය නාපානේ පෙමසිරි නාහිමියෝ- ජනපති මහින්ද රාජපක්ෂ මහතාගේ පාලන කාලය තුළ සම්බුද්ධ ශාසනයේ උන්නතිය උදෙසා සිදුවූ සේවය අතිවිශාලයි.ඉතිහාසයේ ප්‍රථම වතාවට පිරිවෙන් සඳහා පසුගිය අයවැයෙන් රුපියල් ලක්ෂ 05 බැගින් ලබා දුන්නා.දිවයිනේ වෙහෙර විහාරස්ථාන සංවර්ධනය කිරීමට විශේෂ අවධානයක් යොමුකර කටයුතු කළ බව සැවොම පිළිගන්නවා.මල්වතු පාර්ශවයේ අනුනායක මහා සද්ධම්ම ජෝතික ධජ සාහත්‍ය චක්‍රවර්ති පූජ්‍ය නියංගොඩ ශ්‍රී විජිතසිරි නාහිමියෝ-වසර 2600 ශ්‍රී සම්බුද්ධත්ව ජයන්තිය නිමිත්තෙන් ජනපති උපදෙස් මත රාජ්‍ය අනුග්‍රහය ඇතිව සම්බුදු සසුනේ අභිවෘද්ධිය පිණිස සුවිශාල වැඩකොටසක් දිවයින පුරා ක්‍රියාත්මක වුණා.නිදහසින් පසු වෙනත් කිසිදු රජයක් සිදුනොකළ අන්දමේ ශාසනික සේවාවක් වත්මන් රජය යටතේ සිදුව තිබෙන අතර අද සෑම පුන් පොහෝ දිනයකම රජ ගෙදර දහම් මැදුරක් බවට පත් කරන්නට ජනපති මහින්ද රාජපක්ෂ මහතා කටයුතු කැර තිබෙන්නේ එතුමා සැබෑ ලෙසම බෞද්ධයකු ලෙසයි.වසර 2600 ශ්‍රී සම්බුද්ධත්ව ජයන්ති සැමරුම නිමිත්තෙන් දිවයිනේ වෙහෙර විහාරස්ථාන 905 ක් හා දහම් පාසැල් දහසක් පමණ සංවර්ධනය කළා.සම්බුද්ධ ශාසනයේ දියුණුව හා අභිවෘද්ධිය අරමුණු කරගනිමන් සම්බුද්ධත්ව ජයන්ති දස අවුරුදු සැලැස්මක් රටේ ක්‍රියාත්මකයි.බෞද්ධ ග්‍රන්ථ නියාමන පනත ,කථිකාවත් ලියාපදිංචි කිරීමේ පනත,විහාර දේවාළ ගම් සංශෝධන පනත ආදිය ගෙන ඒමට එතුමා ක්‍රියාකළා.ශ්‍රී ලංකා බෞද්ධ හා පාලි විශ්ව විද්‍යාලයේ අභිවර්ධනය සදහා ද ජනපතිවරයා පියවර ගෙන තිබෙනවා.මල්වතු පාර්ශවයේ නියෝජ්‍ය ලේඛකාධිකාරී ‍ඓතිහාසික සෝමාවතී රජමහා විහාරාධිපති පූජ්‍ය පහමුණේ සුමංගල නාහිමියෝ-මහින්ද රාජපක්ෂ ජනපතිතුමන් තම ගෙවී ගිය පාලන කාලය තුළ රටේ ජනතාවගේ අභිවෘද්ධිය හා සුරක්ෂිතභාවය ඇතිකිරීම සඳහා දිවා රෑ වෙහෙසී ක්‍රියාකළා. මල්වතු හා අස්ගිරි උභය මහ විහාර මහනායක ස්වාමින්ද්‍රයන් වහන්සේ දෙනම හැකි සෑම අවස්ථාවකම බැහැදකිමින් ශ්‍රී දළදා වහන්සේගේ හා ජය ශ්‍රී මහා බෝ සමිඳුන්ගේ ආශිර්වාදය නිරන්තරව ලබා ගන්නා එතුමන් මෙරට සම්බුද්ධ ශාසනය සඳහා තමන්ගෙන් ඉටුවිය යුතු සේවය නොපිරිහෙලා ඉටුකරනු ලැබුවා.මල්වතු විහාරයේ පන්සල් රැසක අබලන්වී තිබූ වහළ ප්‍රතිසංස්කරණ කිරීම, අස්ගිරි මහ විහාරය ඇතුළු විහාරස්ථාන විශාල ප්‍රමාණයක සංවර්ධන වැඩසටහන් දියත්කිරීම, අපගේ අධිපතීත්වය යටතේ පවතින ඓතිහාසක ‍සෝමාවතී රජමහ විහාරස්ථානයේ චෛත්‍ය රාජයාණන් වහන්සේ වෙත ප්‍රවිෂ්ඨ වන කිලෝමීටර 40 කින් යුත් මාර්ගය කොන්ක්‍රීට් කිරීම වැනි එතුමාගෙන් ඉටුවන සේවාවන් අප කෘතවේදීව සිහිපත් කළ යුතුයි.අස්ගිරි පාර්ශවයේ නියෝජ්‍ය ලේඛකාධිකාරී,අස්ගිරි පරිවේණාධිපති පූජ්‍ය නාරංපනාවේ ආනන්ද හිමියෝ- මෙරට ආර්ථික සමාජීය හා සංස්කෘතික පුනරුදයක් ඇතිවූයේ දේශපාලන වශයෙන් රජු හෝ පවතින රජය ස්ථාවර වූ විටයි. දුටුගැමුණු,මහසෙන්,පරාක්‍රමබාහු රජ සමයන්හිදී රටේ විශාල සංවර්ධනයක් සිදුවූයේ එවක පැවති දේශපාලන ස්ථාවරත්වය මතයි.කිසිදු නායකයකුට ස්ථිර විසඳුමක් ලබා දීමට නොහැකිව තිබූ ත්‍රස්තවාදී ප්‍රශ්නයට විසඳුම් ලබාදී ජනපති මහින්ද රාජපක්ෂ මහතා රටේ දේශපාලන ස්ථාවරත්වයක් ඇති කළා.ඒ ඔස්සේ රටේ විශාල ජාතික,ආගමික හා සංස්කෘතික ප්‍රබෝධයක් ඇති වුණා.උතුරු නැගෙනහිර වල් බිහිව තිබූ පූජනීය ස්ථාන යළි ප්‍රතිසංස්කරණය වීම මේ අවධියේ සිදුවුණා.පිරිවෙන් අධ්‍යාපනය සඳහා සුවිශේෂි අනුග්‍රහයක් ජනපති ප්‍රමුඛ වත්මන් රජය ලබාදී තිබෙනවා.දැයේ දරුවන්ගේ දහම් දැනුම වර්ධනය කරමින් හෙට දවසට යහපත් පුරවැසියන් බිහිකරලීමට අනුපමේය සේවයක් කළ දහම් පාසැල් ගුරුවරුන්ගේ සේවය අගයමින් ධර්මාචාර්ය සමත්වූවන්ට ගුරු පත්වීම් ලබාදීම වත්මන් රජය සිදුකළ මහඟු කාර්යයකි. ගැට‍ඹේ රාජෝපවනාරාමාධිපති පූජ්‍ය කැප්පෙටියාගොඩ සිරිවිමල හිමියෝ-සම්බුදු සසුනේ චිරස්තිථිය උදෙසා ජනපති මහින්ද රාජපක්ෂ මහතා අවංකව කැපවී ක්‍රියාකරනවා.එතුමාට සෙසු පිරිසගෙන් ඒ සඳහා අවශ්‍ය සහයෝගය ලැබෙනවාද කියන ගැටලුව තිබෙනවා.ත්‍රස්තවාදය පරාජයට පත්කර රටට නිදහස දිනාදුන් ජනපතිතුමන් කෙරෙහි මහා සංඝරත්නයේත් පොදු ජනතාවගේත් විශ්වාසය තිබෙනවා.එතුමාගේ නායකත්වයට අභියෝග කළ හැකි නායකත්වයක් වර්තමානයේ රටේ දකින්නට නැහැ.එවැන්නෙකු බිහිවන ලකුණුද දක්නට නැහැ.</content>
  </post></root>