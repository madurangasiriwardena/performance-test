<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=s1302209</link>
    <topic>මා තබන මුල්ගල් පැළවෙන්නේ නෑ</topic>
    <author>ජයසිරි මුණසිංහ</author>
    <content>“මම පැළ‍ වෙන මුල්ගල් තබන ඇමැතිවරයෙකු නොවේ” යැයි ක්‍රීඩා ඇමැති මහින්දානන්ද අලුත්ගමගේ මහතා ප්‍රකාශ කළේය.තෝලංගමුව ඩඩ්ලි සේනානායක මධ්‍ය විද්‍යාලයේ අභිනවයෙන් ඉදිකිරීමට නියමිත අංග සම්පූර්ණ ක්‍රීඩාංගණයට මුල්ගල තැබිමේ අභිමානවත් අවස්ථාවට ප්‍රධාන ආරාධිතයා ලෙස සහභාගි වෙමින් ඇමැතිවරයා එසේ පැවැසීය.ජනාධිපති මහින්ද රාජපක්ෂ මහතාගේ පූර්ණ ආශිර්වාදයෙන් එවකට රාජ්‍ය ආදායම් හා මුදල් නියෝජ්‍ය ඇමැති ධූරය දැරූ වත්මන් විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතාගේ මැදිහත්වීම මත රුපියල් මිලියන 500කට ආසන්න මුදලක් තෝලංගමුව මැදි විදුහලේ සම්පත් දියුණුවට හිමිවිණි.ඒ අනුව නව ක්‍රීඩාංගණය ඉදිකිරීමට වැඩ කටයුතු සැලැසුණි. මෙහි ඉදිකිරිම් ඉතා කඩිනමින් නිමා කොට විදුහලේ තවත් අවශ්‍යතාවයක් වන නවීන අංගෝපාංගවලින් යුතු පිහිනුම් තටාකාංගණයක්ද ඉදිකිරීමට නියමිතය.මේ උත්සව අවස්ථාවට අමාත්‍ය රංජිත් සියඹලාපිටිය, සබරගමු පළාත් සභා මන්ත්‍රී උදයකාන්ත ගුණතිලක, ප්‍රාදේශිය සභා සභාපති කීර්තිසිරි විජේතුංග, විදුහල්පතිනි ජී.ගමආරච්චි යන මහත්ම මහත්මිහු ඇතුළු අමුත්තන් පිරිසක් සහභාගි වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=s1302208</link>
    <topic>වූෂු විනිසුරුවන්ට වැඩමුළුවක් කැලණියේ දී</topic>
    <author>කේ.ටී.ඩී.දර්ශන-ඉංගිරිය විශේෂ</author>
    <content>ශ්‍රී ලංකා පාසල් වූෂු සංගමයේ විනිසුරු කවුන්සිලය යාවත්කාලීන කිරීම සඳහා නව විනිසුරුවන් පුහුණු කිරීම සහ දැනට සංගමයේ සිටින විනිසුරුවන්ගේ දැනුම හා කුසලතා සංවර්ධනය කිරීම සඳහා පවත්වනු ලබන වූෂු විනිසුරු වැඩමුළුව මෙම 24 සහ 25 දෙදින කැලණිය ගුරුකුල විද්‍යාලයේදී පෙ.ව. 8.30 සිට ප.ව.4.30 දක්වා පැවැත්වේ.සහභාගි වීමට කැමති අය 071 6129105 දුරකතන අංකයට අමතන ලෙස නිවේදනය කෙරේ.ජනසතු සේවා මේස පන්දු සංගමය සංවිධානය කරන ලීග් මේස පන්දු තරගාවලිය මාර්තු මස 4-5දෙදින නුවරඑළිය නගර සභා ගෘහස්ත ක්‍රීඩාංගණයේදී පැවැත්වේ.රාජ්‍ය සංස්ථා, මණ්ඩල සහ බැංකුවල කණ්ඩායම් මේ සඳහා සහභාගිවිය හැකි අතර තරගාවලියේ අයැදුම්පත් අජිත් රත්නායක ප්‍රධාන ලේකම් ජනසතු සේවා මේස පන්දු සංගමය සුභසාධක දෙපාර්තමේන්තුව මහජන බැංකු ප්‍රධාන කාර්යාලය කොළඹ 2 ලිපිනයට එවිය යුතුය. වැඩි විස්තර දු.ක 071 4878848 හෝ 077 3047463 මගින් ලබාගත හැකිය.ඉංගිරිය ප්‍රාදේශිය ලේකම් කාර්යාලය සංවිධානය කරන අන්තර් සමාජ ක්‍රීඩා තරගාවලිය මේ මස 23දා සිට ආරම්භ වන අතර මාර්තු මස 29දා අවසන් මහා තරග පැවැත්වේ.මේ තරගාවලියේ කණ්ඩායම් තරග සඳහා එක්වන ක්‍රීඩක ක්‍රීඩිකාවන් අදාල අයැදුම්පත් තරග පැවැත්වෙන දිනයන්හිදී ක්‍රීඩා භාර නිලධාරී වෙත ලබාදිය යුතු අතර මලල ක්‍රීඩා ඉසව් සඳහා පමණක් අදාල අයැදුම්පත් මාර්තු මස 6වැනිදාට පෙර ඉංගිරිය ප්‍රාදේශිය ලේකම් කාර්යාලීය ක්‍රීඩා අංශය වෙත යොමු කළ යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=s13022010</link>
    <topic>විශාඛා ප්‍රාථමික ක්‍රීඩා 22දා</topic>
    <author>වීරකැටිය සමූහ</author>
    <content>කොළඹ විශාඛා විද්‍යාලයේ ප්‍රාථමික අංශයේ ක්‍රීඩා උත්සවය මේ මස 22දා උදෑසන විද්‍යාලයීය ක්‍රීඩාංගණයේදී පැවැත්වේ.මෙහි විශේෂ ආරාධිතයන් ලෙස ආදි ශිෂ්‍යවක, ක්‍රීඩා නායිකාවක වු නීතිඥ කාන්තිමාලා ගුණසේකර මහත්මිය සහ විදුහල්පතිනි සඳමාලි අවිරුප්පොල, නියෝජ්‍ය විදුහල්පතිනියන් සහ ප්‍රාථමික අංශ ප්‍රධානී මුදිතා මදනායක යන මහත්මීන් සහභාගි වේ.අඟුණකොළපෑලැස්ස අධ්‍යාපන කොට්ඨාසයේ අන්තර් පාසල් අතර වොලිබෝල් තරගාවලිය අද ආරම්භවි 22දක්වා දබරුල්ල මහා විද්‍යාලයීය ක්‍රීඩාංගණයේදී පැවැත්වේ.දැරණියගල 'වයිට් ප්‍රිජන්' ක්‍රීඩා සමාජය විසින් සංවිධානය කරනු ලබන දීපව්‍යාප්ත සය සාමාජික ක්‍රිකට් තරගාවලිය මේ මස 25දා දැරණියගල සිරිසමන් ජාතික පාසල් ක්‍රීඩා පිටියේ දී පැවැත්වේ.මැණික්හින්න දියබුබුල දිලෙන තරු ක්‍රීඩා සමාජය ‍සංවිධානය කරන සය සාමාජික ක්‍රිකට් තරගාවලිය මේ මස 23 දින කෙන්ගල්ල නවෝද්‍යා විදුහල් ක්‍රීඩාංගණයේදී ආරම්භ වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=f1302201</link>
    <topic>අත්වැල් බැදගෙන ඉන්නේ ජනාධිපතිතුමා සමගයි</topic>
    <author>සාකච්ඡා කළේ චන්දන ජයවීර ඡායාරූප දුෂ්මන්ත මායාදුන්න</author>
    <content>තැපැල් සේවාව නවීකරණය කිරීමෙන් මහජනතාවට කාර්යක්ෂම සේවාවක් සැලසිය හැකි අතරම තැපැල් සේවකයන්ගේ වෘත්තීය ගැටලු වසඳීමටද හැකියාව ලැබෙන බව පවසන තැපැල් සේවා ඇමැති ජීවන් කුමාරතුංග මහතා විපක්ෂය ගොඩනඟාගෙන ඇති සන්ධානය ගැන පවසන්නේ මෙම අශුද්ධ සන්ධානය කලෙක ප්‍රසිද්ධියේත් වරෙක අප්‍රසිද්ධියෙත් ක්‍රියාත්මක වන බවය.* තැපෑල පාඩු ලබන ආයතනයක් කියන කතාව විෂය භාර ඇමැතිවරයා හැටියට ඔබ පිළිගන්නවාද?එදා ඉඳන්ම තැපෑල ලාභ ලැබුවේ නැහැ. තැපෑල සේවයක් විදිහටයි අපි සලකන්නේ. ගාස්තු වැඩි කරලා අවශ්‍ය නම් තැපෑල ලාභ ලබන ආයතනයක් කියලා පෙන්වන්න පුළුවන්. නමුත් රජය කල්පනා කරන්නේ ජනතාවත් අපහසුතාවයට පත් නොවෙන විදිහට, මහා භාණ්ඩාගාරයටත් බරක් නොවෙන විදිහට පවත්වාගෙන යන්නයි.* තැපෑල සේවා සපයන ආයතනයක් වුවත් අධ්‍යාපනය හෝ සෞඛ්‍යමෙන් පූර්ණ වශයෙන් නිදහස් සේවාවක් නොවෙයි නේද?තැපෑල ඉතාමත් අඩු ගාස්තු යටතේ සේවා සපයන ආයතනයක්. ඒ වගේම අපි සලසන සමහර සේවා සඳහා මහජනයාගෙන් අයකර ගන්නා මුදලට වඩා වැඩි වියදමක් දරනවා. තවත් සමහර සේවා අපි සපයන්නේ මුළුමනින්ම නොමිලේ.* නමුත් තැපෑල නූතන ලෝකයට ගැළපෙන පරිදි නවීකරණය නොවන බවට චෝදනාවක් තිබෙනවා නේද?මේ සේවාවන් සපයන අතර රටට බරක් නොවන විදිහට තැපෑල පවත්වාගෙන යන්න අපිට පුළුවන් කමක් ලැබිලා තිබෙනවා. ඒ වගේම නවීකරණය කිරීමේ කටයුත්ත ආරම්භ කර තිබෙනවා.වර්තමානය වනවිට ලිපි යැවීමේ පුරුද්ද අඩුව තිබෙනවා. ඒ නිසා තැපෑල හා සම්බන්ධ නව සන්නිවේදන සේවාවන් රැසක් අපි හඳුනාගෙන තිබෙනවා. තැපෑල ජාලගත කිරීම හරහා නව සේවාවන් ගණනාවක් සපයන්න අපිට හැකියාව ලැබිලා තිබෙනවා. ප්‍රධාන තැපැල් කාර්යාල දොළහක් තෝරාගෙන නියමු ව්‍යාපෘතියක් දැන් ක්‍රියාත්මක වෙනවා. එයින් හඳුනාගනු ලබන අඩුපාඩු සකස්කර මාස දෙකක් ඇතුළත තැපැල් කාර්යාල 645ක් ජාලගත කරනවා. නව සේවා ආරම්භ කළ විට අපිට නව ආදායම් මාර්ගයක් සකස් වෙනවා.* තැපෑල නවීකරණය කිරීමෙන් පාරිභෝගිකයන්ට ලැබෙන පහසුකම් මොනවාද?ජාලගත කරනු ලැබු පසු ගෙවනු ලබන විදුලි, ජල ආදි බිල්පත් එවලේම ගෙවීම සිදුවෙනවා. සාමාන්‍ය ආකාරයට කරන විට දින කිහිපයක ප්‍රමාදයක් සිදුවෙනවා. මේ වගේ සේවාවන් 21ක් අපි ලබා දෙනවා.* තැපැල් මලු ප්‍රවාහනය කිරීමේ කටයුත්ත පෞද්ගලික අංශයට පවරා ඇති බවට ඔබට එරෙහිව චෝදනාවක් නැඟී තිබෙනවා නේද?විදේශ රටවලට තැපැල් මලු බෙදාහැරීමේ කටයුත්ත කවදත් කළේ පෞද්ගලික අංශයයි. ඒක අලුතින් කළ දෙයක් නෙවෙයි. විදේශීය තැපැල් මලු බෙදාහරින්න අපිට හැකියාවක් නැහැ. පෞද්ගලික අංශයට ලබාදී තිබෙන්නේ ඒ නිසයි.* පසුගියදා තැපෑල නියෝජනය කරන වෘත්තීය සමිති නියෝජිතයන්ට අමාත්‍යාංශය මඟින් විදේශ සංචාරයක් ලබා දුන්නා. එහි අරමුණ කුමක්ද?මේක පුද්ගලික සංචාරයක් නෙවෙයි. අපි නවීන තාක්ෂණය තැපෑලට ඇතුළත් කර ගැනීමේ උත්සාහයක නිරතව සිිටිනවා. අලුත් දෙයක් කරනවිට මේ පිළිබඳ අවබෝධයක් නැත්නම් වෘත්තීය සමිති හිතන්නේ ඔවුන්ගේ රැකියාවට අනතුරක් කියලයි. තැපෑල රැකගන්න හැබෑ වුවමනාවක් තිබෙනවා නම් නව තාක්ෂණයත් සමඟ අපි අත්වැල් බැඳගත යුතුයි. මේ ගැන අවබෝධයක් ලබාදෙන්නයි අපි ඔවුන් ඉන්දියාවට පුහුණුවකට යැව්වේ. තැපැල් වෘත්තීය සමිතිත් නවීකරණයක අවශ්‍යතාවය පිළිගන්නවා. ඒ නිසා අප හා වෘත්තීය සමිති අතර කිසිම ගැටලුවක් නැහැ.* කාලයක් වෘත්තීය අරගල මධ්‍යස්ථානයක්ව තිබුණු තැපෑලේ දැන් සටන් නැත්නේ ඔබ වෘත්තීය සමිති සමඟ දක්වන සුහද ගනුදෙනුව නිසාද?මගේ අමාත්‍යාංශයේ දොරටු ඕනෑම වෙලාවක වෘත්තීය සමිති නියෝජිතයෙක්ට විවෘතයි. ඔවුන් දන්නවා අප මුහුණ දී සිටින අභියෝගයේ බැරෑරුම්කම. ඒ නිසා අප සියලු දෙනාම උත්සාහ කරන්නේ එක්ව තැපෑල නඟා සිටුවීමටයි.විසඳන්න පුළුවන් වෘත්තීය ගැටලු මම විසඳනවා. මගේ සීමාවෙන් පිටත රාජ්‍ය සේවා කොමිෂන් සභාවෙන් හෝ භාණ්ඩාගාරයෙන්, වැටුප් කොමිෂමෙන් විසඳාගත යුතු ප්‍රශ්නවලට එහිදී සිදුවන ප්‍රමාදයන්ට මට වගකියන්න බැහැ. වැඩ වර්ජන අවශ්‍ය නැහැ. ලබාදිය හැකි සියලු දේ ලබා දෙන්න ඇමැතිවරයා හැටියට මම කැප වෙනවා. තැපෑල වෙනස්විය යුතු ආකාරය ගැන සොයන්න සේවකයන්ගෙන්ම කමිටුවක් පත්කර තිබෙනවා. එහි වාර්තාව ලැබුණු පසු අපි ඒවා ක්‍රියාත්මක කරනවා.* විදුලි පණිවිඩ සේවාව නවතා දැමීම නිසා රජයේ හා පෞද්ගලික අංශයේ සේවකයන්ට සිදුව ඇති අපහසුතාව වළක්වන්න පියවරක් ගැනීමට අපේක්ෂා කරනවාද?දැන් විදුලි පණිවිඩ සේවාව ලබා ගන්නේ සීමිත පිරිසක්. අපි මේ සේවය ලබා දෙන්න සේවකයන් 1800ක් සූදානම්ව තබා තිබෙනවා. ඔවුන් දෛනිකව තැපැල් කටයුතු සඳහා යොදා ගත්තොත් ඒ සේවා කාර්යක්ෂම කළ හැකියි. අපි එයට විසඳුමක් හැටියට ටෙලිමේල් ක්‍රමය හඳුන්වා දී තිබෙනවා. විදුලි පණිවුඩ ක්‍රමය මෙන් ටෙලිමේල් ක්‍රමයටත් නීත්‍යානුකූල වලංගු භාවයක් ලබාදීමට ඇති හැකියාව ගැන අපි සොයා බැලීමක් කරනවා.* විපක්ෂයේ පක්ෂ කිහිපයක් එකතුව ඇති කරගෙන තිබෙන සන්ධානය ආණ්ඩුවේ ගමනට අභියෝගයක් නොවේද?විපක්ෂයේ සන්ධානය අලුත් එකතුවක් නෙමෙයි. මේ සන්ධානය ආණ්ඩුවට විරුද්ධව හැමදාම තිබුණා. ඔය සන්ධානයේ ඉන්නේ රට පාවාදෙන්න කැස කවපු උදවියයි. ජනාධිපතිතුමා රට බේරාගන්න කටයුතු කරන විට මේ පිරිස කළේ රට අගාධයට ගෙනියන්න ජාත්‍යන්තරයට උදව් කිරීමයි. මේ අශුද්ධ සන්ධානය වරෙක ප්‍රසිද්ධියේත් තවත් අවස්ථාවක රහසිගතවත් වැඩ කළා.අද අස්සනක් ගහලා, අත් උස්සගෙන ඝෝෂා කළාට දැන් කරළියට ඇවිත් තිබෙන්නේ පරණ සන්ධානයමයි. අධිරාජ්‍යවාදීන්ට අවශ්‍ය අවස්ථාවල ඔවුන්ගේ වුවමනාවන් ඉටුකරන්න මේ සන්ධානය විටින් විට මතු වෙනවා. විපක්ෂයේ මේ සන්ධානය ගැන මනා වැටහීමක් ජනතාවට තිබෙනවා. ජනතාව අත්වැල් බැඳගෙන ඉන්නේ ජනාධිපතිතුමා සමඟයි. ඒ නිසා හැමදාම ඔවුන් අටවා ගන්නා පෙරමුණු අභාවයට යනවා. දැන් හදාගෙන තිබෙන විපක්ෂයේ විරෝධයටත් අත් වෙන්නේ ඒ සුපුරුදු ඉරණමම තමයි.* බොහෝවිට සන්ධාන ගොඩනැඟෙන්නේ මැතිවරණ ඉලක්ක කරගෙනයි. එසේ නොමැතිව ගොඩනැඟී ඇති මෙම සන්ධානයට එතරම් ආයුෂ නැති බව ඔබ පවසන්නේ කෙසේද?නම වෙනස්වෙලා ඇතිවෙලා තිබෙන්නේ සුපුරුදු අශුද්ධ සන්ධානයම තමයි. වෙනසකට තිබෙන්නේ 2010 ජනාධිපතිවරණයේදී විපක්ෂය සමඟ සිටිය සමහර කොටස් පවා දැන් ඔවුන් සමඟ නැහැ.කොටසක් කැඩිලා තව පැත්තකට ගිහිල්ලා තිබෙනවා. ඒකේ නායකයා වෙන්න සෝමවංශ හා ෆොන්සේකා අතර තරගයක් තිබෙනවා. එජාපය සමඟ හිටපු සමහර අයම පොඩි පොඩි බෝඩ්ලෑලි පක්ෂ හදාගෙන ආපහු යූ.ඇන්.පී.ය සමඟ එකතුවෙලා තිබෙනවා. ඒ පක්ෂ හරියට එජාපයේ ශාඛා සමිති වගේ.* රජය තමන් විසින්ම පත්කළ උගත් පාඩම් කොමිෂමේ නිර්දේශ ක්‍රියාත්මක නොකිරීමෙන් ප්‍රජාතන්ත්‍රවාදය හා මානව අයිතිවාසිකම් බිඳ වැටීමේ තරම පෙනෙන බවට විපක්ෂය නඟන චෝදනාව ගැන කියන්න තිබෙන්නේ කුමක්ද?කොමිෂම යෝජනා කර ඇති සියලුම නිර්දේශ එකවිට ක්‍රියාත්මක කරන්න හැකියාවක් නැහැ. එය කොතැනින් හෝ ආරම්භ කළ යුතුයි. නිර්දේශ ක්‍රියාත්මක කිරීම ආරම්භ කර සැලකිය යුතු නිර්දේශ සංඛ්‍යාවක් ක්‍රියාත්මක කර තිබෙනවා.වගකිව යුතු රජයක් හැටියට ප්‍රජාතන්ත්‍රවාදී සමාජයක ප්‍රතිසංස්කරණ ඇති කළ හැකි ක්‍රමයක් තිබෙනවා. ඒ සඳහා විවිධ දේශපාලන පක්ෂ අතර පොදු සම්මුතියක් ඇති කරගත යුතුයි. රටේ ජනතාවගේ කැමැත්ත ලබාගත යුතුයි.සන්ධාන රජය පිහිටුවාගත් දින සිටම විපක්ෂය කිව්වේ අවුරුද්දෙන් වැටෙයි. දෙකෙන් වැටෙයි. සිංහල අවුරුද්දට කලින් වැටෙනවා. තව පෝය තුනයි ආණ්ඩුව තියෙන්නේ කියලනේ. ඒ වුණත් දවසින් දවස ආණ්ඩුව ස්ථාවර වුණා මිස බලය බින්දුවක්වත් අඩු වුණේ නැහැනේ. ත්‍රස්තවාදයෙන් රට මුදා ගන්න අවුරුදු තිහක් අපි යුද්ධ කළා. ජාත්‍යන්තරය වුණත් කල්පනා කළ යුතුයි මේ ප්‍රශ්නය දවසින් දෙකෙන් විසඳන්න බැරි විත්තිය. ඒ සඳහා සාධාරණ කාලයක් ලබාදිය යුතුයි.* කාලයක් තිස්සේ තැපෑලේ පවතින පුරප්පාඩු සම්පූර්ණ නොකරන බවට තවත් චෝදනාවක් තිබෙනවා නේද?තරග විභාගයේ ප්‍රතිඵල අනුව තැපැල් සේවයට උප තැපැල් ස්ථානාධිපතිවරු 1086ක් පසුගිය 15 වෙනිදා බඳවා ගත්තා. මේ බඳවා ගැනීමත් එකක් තැපෑලේ පුරප්පාඩු සම්පූර්ණ වෙනවා. කවුරු මොනවා කිව්වත් තැපෑල ශක්තිමත් කරන්න මේ රජයට වුවමනාවක් තිබෙන බව පැහැදිලියි. ජනාධිපතිතුමාට ඒගැන ස්තූතිය පුකාශ කරනවා. අලුතින් බඳවාගත් පිරිස යොදවා ගෙන තැපෑල ජාලගත කිරීම ඉදිරියට ගෙන යාම අපේ බලාපොරොත්තුවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=f1302202</link>
    <topic/>
    <author>සටහන සුමේධා නවරත්න</author>
    <content>බුද්ධදාස ගලප්පත්තිගේ නවතම කෘතිය “කවි මිහිර” ය. ප්‍රවීණ හා ආධුනික කවීන්ගේ කවි පිළිබඳ, ඔහු විසින් පුවත්පතකට රචනා කරනු ලැබූ කවි රසවින්දන මේ කෘතියට ඇතුළත් ය. මේ එම කෘතිය පිළිබඳ හා නව පරපුරේ කවි පිළිබඳ ඔහු සමඟ කළ සාකච්ඡාවකි.* “කවි මිහිර” කෘතියක් ලෙස දොරට වඩින්නේ කුමන පරමාර්ථයක් පෙරදැරි කරගෙනද?කාව්‍ය රසවින්දන සංග්‍රහවල හිඟයක් තිබෙනවා. ඒ හිඟය විශ්වවිද්‍යාල මට්ටමෙන් හෝ පියවී නැහැ. ඒ කියන්නෙ විශ්වවිද්‍යාල විභාග ඉලක්ක කර ගනිමින් ලියැවුණු කාව්‍ය රසවින්දන කෘති හැරුණාම, මේ සම්බන්ධයෙන් ලියැවුණු වෙනත් කෘති නැහැ. ඒ වගේ කාව්‍ය රසවින්දනය යාවත්කාලීන නොවී එක තැනකින් නැවතිලා තියෙනවා. අලුත් පරම්පරාවේ කාව්‍ය ගැන මීට වඩා කතා කළ යුතු යැයි මා හිතනවා. මේ අභිමතාර්ථ පෙරදැරි කරගෙනයි මේ කෘතිය සම්පාදනය වුණේ.* මේ කෘතියේ ඇතැම් ප්‍රවීණ කවියන්ගේ මෙන් ම, නව කවීන්ගේ කාව්‍ය අන්තර්ගතයි. එහෙත් ඒවායේ අනුපිළිවෙළක් හෝ යුග වශයෙන් හෝ නැහැ. එවැනි ගලායාමක් මේ කෘතියේ දක්නට නොලැබෙන්නේ ඇයි?සමහරෙකුට එවැනි ප්‍රශ්නයක් නැඟෙන්න පුළුවන්. මේ කෘතිය යුග වශයෙන් අනුපිළිවෙළකට කළ කෘතියක් නෙමෙයි. සම්පූර්ණයෙන්ම මගේ රුචිකත්වය මත තෝරාගත් කවි, මං විඳින ආකාරයෙන් රසවින්දනය කිරීමයි මෙහි අරමුණ. එතැනදී ප්‍රවීණ, ආධුනික, නැතිනම් යුග පිළිවෙළ හෝ වස්තු විෂයයන් යනාදි කාරණා පෙළගැස්වීමක් ගැන සිතුවේ නැහැ. මට අවශ්‍ය වුණේ මං රසවිඳින කවියක් ගැන යම් රසවින්දනයක් ඉදිරිපත් කිරීම පමණයි.මෙහි එන ඇතැම් කවියක නිර්මාණකරුවන් මං හඳුනන්නෙවත් නැහැ. ඇතැම් කවියක් පත්තර පිටුවකින්, පොතකින්, නැතිනම් අන්තර්ජාලයෙන් උපුටා ගත් ඒවා. එතැනදී අන්තර්ජාලයට එකතු වූ කවි පවා, ඒ සීමාවෙන් මෙපිටට ගත්තා.* ප්‍රවීණ ආධුනික බේදයකින් තොරව ඔබ මේ කාව්‍යවල වැඩි වශයෙන් දකින්නේ ගුණාත්මක පැතිකඩයි. ඒවායේ දොසක් නොදකින තරම්. ඇයි ඒ?මං කළේ මේ කවි මට දැනෙන විදියට රසවිඳීමයි. එය විචාරයක් නොවේ. මම මගේ අදහස් ලියා තිබෙනවා. තව කෙනෙකුට පුළුවන් ඊට වෙනස් හෝ ප්‍රතිවිරුද්ධ ලෙස සිය අදහස් කැටි කරගනිමින් රසවින්දනයක යෙදෙන්න. එවැනි සංවාද, කාව්‍යයේ දියුණුවට හේතුවක්.* මෙහි අන්තර්ගත වන්නේ කාව්‍යයක ගුණ පමණක් දකිමින් කරන රසවින්දනයක් නිසා, මේ කෘතිය පිළිබඳ හැදෑරීමක් කරන අයෙකුට, කාව්‍ය පිළිබඳ දැනුම සීමා වෙන්න පුළුවන් නේද?මම මේ කාව්‍ය රසවින්දනය රචනා කළේ පුවත්පතකට. එය කෘතියක් බවට පත් කිරීමේදී ඒ රසවින්දනය වෙනස් කරන්න කල්පනා කළේ නැහැ. කෙසේ වෙතත් කවියක් දෙස එකිනෙකා බලන්නෙ තම තමන්ගේ ආකල්ප, අදහස් උදහස් සමඟයි. ඒ නිසා මේ කවි කියවන තවකෙකුගේ රසවින්දනය මීට වෙනස් වෙන්න පුළුවන්.* නව කවීන්ගේ වස්තු විෂයන් සහ කාව්‍යමය ලක්‍ෂණ, ප්‍රවීණ කවීන්ට සාපේක්‍ෂව කුමන මට්ටමක තිබෙනවා කියලද ඔබ හිතන්නේ?පත්තරවල කවි පිටු දිහා බලන විට අපට ආධුනික කවීන් බොහෝ සංඛ්‍යාවක් මුණගැහෙනවා. ප්‍රමාණාත්මකව කවි පරපුර වැඩිවුණාට, ඒ අතර ගුණාත්මක නිර්මාණ බිහි කරන කවීන්ගේ අඩුවක් තිබෙනවා. එහෙත් නිර්මාණාත්මක ගුණාත්මක කවි ලියන ආධුනිකයොත් ඉන්නවා. හැබැයි හැත්තෑව, අසූව දශකයේ බිහි වූ කවිවල තිබෙන ජවය මේ කවිවල පෙනෙන්න නැතිවීම නම් අඩුවක්.* එහෙම වෙන්න හේතුව කුමක් ද?කවිය සරල මාධ්‍යයක්ය යන අදහසේ සිටිමින් කවි නිර්මාණය කරන්න බැහැ. ඇත්තටම දෙස් විදෙස් කවිය ගැන ආධුනික කවීන් මීට වඩා උනන්දුවෙන් හා ආශාවෙන් හැදෑරීම් කළ යුතුයි. අඩුම තරමේ මේ රටේ කවීන් සහ කවිය ගැනවත් නිසි හැදෑරීමක් තිබිය යුතුයි.* මෙවැනි තත්ත්වයක් යටතේ සම්මානයට සුදුසු කාව්‍ය කෘතියක් නැතැයි කීම සාධාරණයි කියලා ඔබ හිතනවද?කිසිසේත්ම නැහැ. කවියේ දියුණුවට ඇගැයීම අත්‍යවශ්‍යයි. සම්මාන දීමට තරම් උසස් කාව්‍ය කෘති බිහි නොවනවා යැයි කීම මා පිළිගන්නෙ නැහැ.* එවැනි ගුණාත්මක නිර්මාණ බිහිනොවීමට ප්‍රවීණයන් ඒ පිළිබඳ විද්වත් සංවාද, වැඩමුළු නොපැවැත්වීමත් එක හේතුවක් නේද?එහෙම සංවාද ඇති නොවෙනවාම නොවේ. මේ වන විට විවිධ පිරිස් ඒ කාර්යය නැවත පණගන්වමින් ඉන්නවා.* යම් සාහිත්‍යාංගයක් අභාවයට යන්නේ නම්, පවතින අධ්‍යාපන ක්‍රමයත් ඊට වගකිවයුතු බව ඔබ පිළිගන්නවද?අපේ අධ්‍යාපන ක්‍රමය සම්පූර්ණයෙන් මීට වගකිව යුතුයි. පාසල් අධ්‍යාපනයේ පටන් ඒ හැදෑරීමට දරුවා යොමු කළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>20</day>
    </date>
    <link>http://www.dinamina.lk/2013/02/20/_art.asp?fn=f1302203</link>
    <topic>තේ කහට ඇල්වතුර වගෙයි!</topic>
    <author>රන්ජන් අමරරත්න</author>
    <content>“කොච්චර දෙමළු හිටියත් වැඩක් නෑ! මගෙ කොල්ල එක්ක හිටියෙ සිංහලයො විතරයි”(අන්නම්මා 7 පිටුව 254)පිටු 256ක් පුරා දිවෙන උපාලි ලීලාරත්නගේ “තේ කහට” නම් ප්‍රබන්ධයේ ගත යුත්ත එම සංවාදය පමණි. එය පවා කලාත්මක නවකතාවකට උචිත ලෙස සකසුරුවම් වී නැත. මධ්‍යම කඳුකරයේ උඩරට වතු කම්කරුවන්ගේ සංස්කෘතිය පිළිබඳ තිරසාර අත්දැකීම් කතුවරයා සතු වන්නට පුළුවන. එහෙත් නවකතාවකට යෝග්‍ය ලෙස එම අත්දැකීම් නිරූපණය කරන්නට උපාලි ලීලාරත්න අසමත් ය.“නැචුරලිසම්” නම් සෞන්දර්යවාදයේ මූලිකයකු ලෙස පිළිගත් ප්‍රංශ ලේඛක එමිල් සෝලා නවකතාවක් රචනා කිරීමට පෙර කරුණු තුනක් කෙරෙහි දැඩි අවධානය යොමු කරයි. පළමුවැන්න තමන්ගේ ඉලක්කය හෙවත් මුඛ්‍යාර්ථය පිළිබඳ සටහනක් තබා ගැනීම ය. දෙවැන්න කතාවේ ප්‍රධාන චරිත ගැඹුරින් අධ්‍යයනය කිරීම ය. තෙවැන්න කතාවට පසුබිම් වන පරිසරය හා සංස්කෘතිය ගැන පූර්ණ විශ්ලේෂණයක් සිදු කිරීම ය.අවාසනාවකට; උපාලි ලීලාරත්න වැනි රචකයෝ මේ කිසිවක් සැලැකිල්ලට නො ගෙන ඉබාගාතේ නවකතා ලියති. ඔවුන්ගේ කාර්යය වී ඇත්තේ එදිනෙදා ජීවිතය පිටපත් කිරීම ය. චරිත හා සිද්ධි අරමුණක් මත පිහිටා නිරූපණය කිරීමට ඔව්හු උත්සුක නොවෙති. නවකතාවක නිරූපණය සාමාන්‍ය ජීවිතය හා කල්පිතය අතර පවතින්නකි. එහි රසය හා ගැඹුර ඇත්තේ ද එතැන ය. “තේ කහට” නවකතාව නීරස මෙන් ම ආයාසකර කියැවීමක් සහිත හෑල්ලක් බවට පත් ව ඇත්තේ ජීවිතය තත්වාකාරයෙන් පිටපත් කිරීම නිසා ය. එය “නැචුරලිසම්” හෙවත් ස්වභාවවාදය යැයි වරදවා වටහා ගත යුතු නැත.මේ නවකතාවට විෂය වන උඩරට වතු කම්කරුවන්ගේ උප සංස්කෘතියට සැලැකිය යුතු ඉතිහාසයක් තිබේ. ඉංග්‍රීසි පාලන සමයේ කෝපි වගාවත් සමඟ එය ආරම්භ වෙයි. මෙරට මුල්ම කෝපි වත්ත 1823දී ගම්පොල ප්‍රදේශයෙන් ආරම්භ වන බව සඳහන් ය. ජෝර්ජ් බර්ඩ් නම් පළපුරුදු ව්‍යාපාරිකයා එය පටන් ගනී. ශ්‍රී ලංකාවේ කෝපි වගාව කෙතරම් සාර්ථක වූයේ ද යත්; ලෝකයේ කෝපි වෙළෙඳාමට ප්‍රකට ජැමෙයිකාව හා බ්‍රසීලය තරමට ම ශ්‍රී ලංකාව ද ඒ අතින් නමක් තැබුවේ ය. මෙරට ඉංග්‍රීසි ආණ්ඩුකාරයා පවා කෝපි වගාවට එකතු විය. මේ වැවිල්ල සඳහා විශාල කම්කරු ශ්‍රමයක් අවශ්‍ය වුව.උඩරට අහංකාර සිංහලයා සුද්දා යටතේ වැඩ කරන්නට ගියේ නැත. මේ අනුව දකුණු ඉන්දියාවේ ලාභ ශ්‍රමය නැව් මඟින් ආනයනය කරන්නට සුද්දාට සිදුවිණි. උඩරට වතු ආශ්‍රිත දෙමළ කම්කරුවන්ගේ ආගමනය එසේ සිදු වන්නේය.1870 ගණන්වල දී ශ්‍රී ලංකාවේ කෝපි වගාව දිලීර රෝගයක් නිසා විනාශ වී යයි. ඒ වෙනුවට ඉංගී‍්‍රසි ආණ්ඩුව උඩරට ව්‍යාප්ත කරන්නේ තේ වගාව ය. මහනුවර, බදුල්ල, රත්නපුරය, මාතලේ යන දිස්ත්‍රික්ක තේ වගාවට වෙන් කරන අතර, උඩරට සිංහලයාගේ පාරම්පරික වගා බිම් බලහත්කාරයෙන් ඉංග්‍රීසි ආණ්ඩුව වෙත පවරා ගනු ලැබේ. ප්‍රභූ පවුල්වල අයට හැර සෙසු ජනයාට තේ වතුවල වැඩට යෑමට සිදුවිණි. එහෙත් දෙමළ ජාතික වතු ජනයාට ලැබුණු සුබ-සාධනය සිංහල කම්කරුවාට නො ලැබිණි. හේතු දෙකක් මත උඩරට සිංහලයා සුද්දාට වෛර කළේ ය.පළමුවන්න පාරම්පරික ඉඩම් කොල්ලකෑම හා මවුබිම බලහත්කාරයෙන් අල්ලා ගැනීම නිසා ය. දෙවන්න දෙමළ වතු කම්කරුවාට ලැබුණු සහන සිංහල ජනයාට නො ලැබීම නිසා ය. මේ තත්ත්වය මත සිංහල - දෙමළ කම්කරුවන් අතර සහජීවනයක් නොතිබිණි. එකට වැඩ කළත්, එකට සිංදු ගායනා කළත් වහා ගිනි ඇවිලෙන සුලු ජාතිවාදී සාධකයක් ද ඔවුන’තර පැවැතිණි.උපාලි ලීලාරත්නගේ කතාවේ නිශ්චිත කාල පරාසය 1970 සිට 1980 ජූලි වැඩ වර්ජනය දක්වා දසකයකට පමණ යටත් වේ. මේ ඉඩහසර තුළ දේශපාලන සම්ප්‍රදායයන් දෙකක් ක්‍රියාත්මක විය. එක සමඟි පෙරමුණ ආණ්ඩුවේ සංවෘත ආර්ථික ක්‍රමයට අයත් රජය මූලික කරගත් දේශපාලන සම්ප්‍රදායයි. දෙක ජේ. ආර්. ජයවර්ධන මහතාගේ විවෘත ආර්ථික ක්‍රමයට අයත් ඒකාධිපති දේශපාලන සම්ප්‍රදායයි. මේ සම්ප්‍රදායන් දෙකෙන් ම වතු කම්කරුවා පීඩාවට පත් විය.(i) පුරවැසි පනත(ii) ඉඩම් ප්‍රතිසංස්කරණ (1972 – 1975)(iii) ප්‍රමිතිකරණය(iv) වගා සංග්‍රාමය(v) පෝලිම් ක්‍රමයසමඟි පෙරමුණ ආණ්ඩුව යටතේ ඉහත සංසිද්ධි වතු කම්කරුවාට බලපෑම් කරනු ලැබී ය. ඒවායෙහි බලපෑම සිංහල කම්කරුවාට එක ලෙසකටත්; දෙමළ කම්කරුවාට තවත් ලෙසකටත් යනුවෙන් වෙනස්විණි.(i) ජාතිවාදය පැතිරීම(ii) අධිපතිවාදී පාලනය(iii) විවෘත ආර්ථිකය(iv) ආදායම් විසමතාව පුළුල්වීම(v) වැඩ වර්ජන මර්දනය කිරීමජේ. ආර්. ජයවර්ධන ආණ්ඩුව යටතේ මේ ප්‍රධාන සංසිද්ධි වතු කම්කරුවාට බලපෑම් කරනු ලැබී ය. ඒවායෙහි පීඩනය සිංහල කම්කරුවාට එක ලෙසකටත්; දෙමළ කම්කරුවාට තවත් ලෙසකටත් යනුවෙන් වෙනස්විණි.නවකතාකරුවා සිය කතාව ගොතන්නේ මේ කිසිදු සමාජ සාධකයක් කෙරෙහි පැහැදිලි අවබෝධයකින් තොරව ය. සමඟි පෙරමුණ ආණ්ඩුව සමයේ දෙමළ වතු කම්කරුවන් තුළ විශාල විරෝධයක් මතුවූයේ ඔවුන්ගේ පාරම්පරික භූමිය අතහැර ඉන්දියාවේ පුරවැසිභාවය සඳහා උඩරට දෙමළ ජනයාගෙන් කොටසක් පිටුවහල් කිරීම නිසා ය. ප්‍රමිතිකරණය ඔස්සේ ඔවුන්ගේ උසස් අධ්‍යාපනයට ද පහර වැදිණි. ජේ. ආර්. ජයවර්ධන ආණ්ඩු සමය යටතේ වතුකරයේ දෙමළ ජනයා දෙවරක් පහරදීම්වලට ලක්වූහ. ඒ හැරෙන්නට ජාතිවාදය දෙපාර්ශ්වය වෙතින් ම නැඟී ආයේ ය. උතුරේ අන්තවාදී දෙමළ සංවිධාන හා වතුකරයේ තරුණ දෙමළ සංවිධාන අතර සාකච්ඡා පවා පැවැත්විණි. “මලයනාඩු” සංකල්පය බිහිවන්නේ ඒ අතර ය.නවකතාකරුවකුගේ වගකීම වන්නේ තමා තෝරාගත් කාල පරාසයක, සමාජ යථාර්ථය චරිත හා සිද්ධි කේන්ද්‍රකොට භාවිත ලෙස නිරූපණය කිරීම ය. එසේ නොවුණු කල කතාව කියැවීමේ රුචියෙන් දුරස් වෙයි. එහි යටි පෙළ ද අතුරුදන් වෙයි. මේ සියලු දුර්වලතා “තේ කහට” නවකතාවේ තිබේ. ඒ හැරෙන්නට පුනරුච්චාරණ ද, පාඨකයා වෙහෙසට පත් කරන නීරස දීර්ඝ හෑලි ද ඊට ඇතුළත් ව තිබේ.“ධනවාදයට එරෙහිව සටන් කිරීමට යොදා ගත හැකි ප්‍රබල ම අවිය කම්කරුවන්ගේ සමඟිය හා වැඩ වර්ජනය බව ඔහු ඇතුළු වෘත්තීය සංගම් නායකයන්ගේ සිත් තුළ රෝපණය කිරීමට සියලු වෘත්තීය සංගම් ක්‍රමවේද සකස් කර තිබිණි. වතු නියෝජනය කරන කම්කරු නායකයන්ට වැඩමුළු පවත්වන්නට ද, වසරකට වරක් විදේශ කම්කරු සංගම්වලට යවා පුහුණු කරවීමට ද කටයුතු යොදා ඇති බව ගෝපාල් ඇතුළු නායකයන්ට දැනුම් දී තිබිණි. ලෝක කම්කරු සංවිධානයේ නැතහොත් කෙටියෙන් හඳුන්වන ඩබ්ලිව්. එල්. ඕ. අනුග්‍රහය ලැබෙන බැවින් කම්කරු නියෝජිතයන්ට විදේශ සංචාරවල දී වියදම් දැරීමේ අවශ්‍යතාවක් මතු නො වන බව ද ඔවුනට පෙන්වා දෙනු ලැබිණි.”(පිටුව 180)කතුවරයා ඉදිරිපත් වෙමින් පැන පැන දෙන මේ විග්‍රහ , කතා රසයට බාධාවෙකි. එය කතාව සමඟ මනාව බද්ධ වන්නේ ද නැත. වැඩ වර්ජන වතු සමාජය තුළ පැතිර ගියේ ධනවාදය පිළිබඳ අවබෝධයක් නිසා නො වේ. වතු කම්කරුවන් නියෝජනය කළ වෘත්තීය සමිති නායකයන්ට පවා ධනවාදය ගැන හෝ සමාජවාදය ගැන හෝ ගැඹුරු වැටහීමක් නො තිබිණි. වතුකම්කරුවන් වර්ජනයට සහභාගි වූයේ හෝ නොවූයේ ප්‍රාදේශීය දේශපාලන නායකයන්ගේ මෙහෙයැවීම මත හා වෙනත් සමාජ සාධක මත ය. එම සිදුවීම් මාලාව කතුවරයා අතින් විකෘති වී ඇතැ’යි යන්න අපගේ පිළිගැනීම වේ.සාර්ථක නවකතාවක් රචනා කිරීම සඳහා සාහිත්‍ය පිළිබඳ ඥානය පමණක් ප්‍රමාණවත් නො වේ. දේශපාලනය, සමාජ විද්‍යාව, දර්ශනය වැනි විෂයයන් කෙරෙහි නිපුණතාවක් හොඳ රචකයෝ ලබා ගනිති. නවකතාකරුවාට වැදගත් වන දෘෂ්ටිය පහළ වන්නේ ඒ මත ය. උපාලි ලීලාරත්න නවකතාවේ ශිල්පීය පක්ෂයෙන් ද දුර්වල ය. නවකතාවක ප්‍රධානම ශිල්පීය ලක්ෂණය වන චරිත නිරූපණයේ දී ඔහු සිටින්නේ ඉතා පහළ මට්ටමක ය.ගෝපාල්, නන්දසිරි, අන්නම්මා, පුෂ්පරාණි, සෙවනු අයියා, සිවරාණී, විජේපාල, ආරියවංශ යන ප්‍රධාන චරිත නිරූපණය කර ඇත්තේ; එම චරිතවලට පසුබිම් වූ සමාජ මූලයන් පිළිබඳ වැටහීමකින් නො වේ. ඒ හැරෙන්නට මේ සෑම චරිතයක් ම සරල රේඛීයව ගලා යයි. පැතලි චරිත නිරූපණයක් කතුවරයා ළඟ තිබේ. ශ්‍රී ලංකාවේ වතු සමාජය කේන්ද්‍ර කොට නවකතා කිහිපයක් ම රචනා වී ඇතත්; ඉන් වැඩි ප්‍රමාණය අසාර්ථක ය. උපාලිගේ කෘතිය වැටෙන්නේ ද එම ගොඩටම ය.වතුකරයේ සිංහල - දෙමළ කම්කරුවන් අතර ප්‍රතිවිරෝධතා රැසක් පැවැතිණි. වරින්-වර ඒවා පුපුරා යෑම සමාජ යථාර්ථය වේ. එහෙත් ගෝපාල්ගේ නන්දසිරිගේ සහජීවනය රහසින්වත් බිඳ වැටෙන්නේ නැත. එය අමුලික බොරුවකි. සිංහල, දෙමළ සමගිය සඳහා අන්තර් විවාහ ක්‍රමය යෝජනා වන්නේ ද මේ කාලයේදී ය.උපාලි ලීලාරත්න මහතා පළපුරුදු පරිවර්තකයකු වන්නට පුළුවන්. එහෙත් ඔහුට සාර්ථක ස්වතන්ත්‍ර නවකතාකරුවකු විය නො හැකි බව “තේ කහට” කෘතියෙන් හොඳටම පැහැදිලි වේ.ගෝපාල් මේ කතාවේ ප්‍රධාන චරිතය ය. ඔහුගේ දෛනික ජීවිතයේ සිදුවීම් ද, සංගීත ඥානය ඈ ආස්වාදනීය සිදුවීම් ද ආශ්‍රයෙන් කතාව ගොඩනඟාගෙන තිබේ. ඔහු වතු කම්කරු ලෙස සේවයට බැඳෙන ආකාරයත්, කම්කරු නායකයකු ලෙස ඉහළට යන ආකාරයත් කෙරෙහි සැලැකිල්ල දක්වන කතුවරයා, 1980 වැඩ වර්ජනයේ දී ගෝපාල් මරා දමා කතාව හමාර කරයි. මෙය අතිශය බාල - මෝඩ උපාය මාර්ගයෙකි. මෙහි එන භාෂාව සාර්ථක ප්‍රබන්ධයකට නො ගැළපෙන දුර්වල එකකි. ඇතැම් සංවාද බුද්ධිමත් පාඨකයාගේ කට කොනකට සිනහවක් නඟනු ඇත.මේ නවකතාවේ එන වෛත්තිලිංගම් නමැත්තාට එක්තරා රාත්‍රියක දී යකෙක් පහර දෙයි. ඒ නිසා වෛත්තිලිංගම් දින චරියාව අවුල් වේ. උපාලි ලීලාරත්නගේ නවකතා කලාවද අවුල් වී ඇත. ඒ කුමන යකකු පහරදීමෙන් දැ’යි සිතාගත නො හැකි ය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=n1302211</link>
    <topic>රට පුරා පෞද්ගලික රෝහල් රෝගීන් ගසා කනවා</topic>
    <author>විජයානි එදිරිසිංහ</author>
    <content>රට පුරා පිහිටි පෞද්ගලික රෝහල්වලින් ප්‍රතිකාර ලබාගන්නා දහස් සංඛ්‍යාත රෝගීන් දැඩි ගසාකෑමකට ලක් කෙරෙන බව පාරිභෝගික අධිකාරිය පවසයි.අධික මිල ගණන් අය කිරීම, එම බිල්පත්වල අය කරන මුදල අය කරන්නේ කුමන කරුණක් සඳහාද යන්න පැහැදිලිව සඳහන් විස්තරාත්මක බිල්පතක් ලබා නොදීම, වෛද්‍යවරයකු චැනල් කර නැවත එම වෛද්‍යවරයාට වෛද්‍ය වාර්තා ඉදිරිපත් කිරීමේදී නැවතත් චැනල් ගාස්තුවක් ගෙවීමට නියම කිරීම, රෝගියාට ලබාදෙන ප්‍රතිකාර, අමතර වෛද්‍යවරුන් සම්බන්ධ කර ගැනීම ආදි කරුණු සම්බන්ධව රෝගියා හෝ ඔහුගේ භාරකරු දැනුවත් නොකිරීම, ආදී වශයෙන් රෝගීන්ට ඇතැම් පෞද්ගලික රෝහල්වලින් අසාධාරණ ‍රැසක් සිදු වන බවට තොරතුරු ලැබී තිබේ. පෞද්ගලික රෝහල්වලින් සිදුවෙන එම අසාධාරණකම් සහ අනවශ්‍ය ගසාකෑම් පිළිබඳව පැමිණිලි කිරීමට පොලිසිය හැර වෙනත් ආයතනයක් නොමැත.මේ නිසා මෙවැනි තත්ත්වයන්ට ගොදුරුවන රෝගීන් සහ ඔවුන්ගේ භාරකරුවන් මේ පිළිබඳව පාරිභෝගික අදිකාරියට දැනුම් දී ඒ හරහා ඔවුන්ට සාධාරණයක් ඉෂ්ට කර දෙන ලෙසටද ඉල්ලීම් කර තිබේ.කොළඹ සහ දිවයිනේ බොහෝ ප්‍රදේශවල පිහිටි සුපිරි පෞද්ගලික රෝහල් විශාල ප්‍රමාණයක විශේෂඥ වෛද්‍යවරුන් පවා ප්‍රතිකාර සඳහා අයකිරීම් සිදු වන අවස්ථාවල දී දැඩි ලෙස අකාරුණික වූ අවස්ථා රැසක් වාර්තා වෙයි.සති දෙකක් ඇතුළත වෛද්‍ය වාර්තා ඉදිරිපත් කළහොත් යළි චැනල් ගාස්තු අය නොකරන වෛද්‍යවරු සීමිත ප්‍රමාණයක් සිටිති. එහෙත් ප්‍රතිකාර ලබා දින දෙක තුනක් ඇතුළත වෛද්‍ය වාර්තා ඉදිරිපත් කළද යළි චැනල් ගාස්තු අය කිරීම රෝහල් රැසක සිදු වෙයි. එසේ චැනල් ගාස්තු යළි නොගෙවන බොහෝ රෝගීන්ට වෛද්‍යවරයා හමුවීමට ඉඩ නොලැබෙන අතර ඇතැම් විට සියලුම රෝගීන් බලා අවසන් වූ පසු වෛද්‍යවරයා හමුවීමට ඉඩ ලැබෙන අවස්ථාද විශාල ප්‍රමාණයක් වාර්තා වී ඇත.එම රෝහල්වල නේවාසිකව ප්‍රතිකාර ලබා ගන්නා රෝගීන් වෙනුවෙන් අය කරන බිල්පත්වල මුදල් ලක්ෂ ගණනින් තීරණය වෙන අවස්ථා බොහෝය. එහෙත් එම බිල සකස් වන ආකාරය පැහැදිලිව සඳහන් වී නොමැත. රෝහල් ගාස්තු, වෛද්‍යවරයාගේ ගාස්තු, හෙද හෙදියන්ගේ ගාස්තු, ආහාරපාන, බෙහෙත් ද්‍රව්‍ය ආදි වශයෙන් ඇතැම් බිල්පත්වල සඳහන් වූවත් රෝගියාට ලබාදුන් බෙහෙත් වර්ග මොනවාද ඒවායේ මිල ගණන් කොපමණද යන්න කිසිම බිල්පතක සඳහන් නොවන බව පැවසේ.මේ නිසා වෛද්‍ය ප්‍රතිකාර සඳහා රක්ෂණ ගාස්තු අය කරන රක්ෂණලාභීන්ට රක්ෂණ මුදල් නොලැබී යන අවස්ථාද බොහෝ වෙයි. ඇතැම් පෞද්ගලික රෝහල් කරගෙන යන මෙම ගසාකෑමෙන් ඔවුන් බේරා ගෙන සාධාරණ සේවාවක් ලබා ගැනිමේ වැඩපිළිවෙළක් සකස් කිරීමට පාරිභෝගික අධිකාරියේ දැඩි අවධානය යොමුවී තිබේ. වෛද්‍යවර‍යකු ප්‍රතිකාර සඳහා චැනල් කර වෛද්‍ය වාර්තා ඉදිරිපත් කිරීමේදී නැවත චැනල් කිරීමට සිදුවීම සම්බන්ධව අපි දැනට සුපිරි තත්ත්වයේ රෝහල් කිහිපයක් වන නවලෝක, ආසිරි, ලංකා සහ ආශා යන රෝහල්වල අධ්‍යක්ෂවරුන් සහ විශේෂඥ වෛද්‍යවරුන්ගෙන් විමසා බැලුවෙමු.එහිදී ඔවුන් අදහස් පළ කළේ වෛද්‍ය වාර්තා ඉදිරිපත් කිරීමේදී නැවත චැනල් කිරීමට අදාළ වෛද්‍යවරයාගේ අභිමතය සහ මානුෂිකත්වය මත සිදු වන්නක් බවය. ඒ සඳහා කාල සීමාවක් හා වෙනත් නීති රීති මාලාවක් නොමැත. රෝගියාගේ තත්ත්වය ආදිය සලකා බැලේ. අදාළ වෛද්‍යවරයා එම රෝහලේ චැනල් සේවා අංශයට දෙන උපදෙස් මත එම අය කිරීම හෝ නොකිරීම සිදු වන බවද ඔවුහු පැවසුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=n1302212</link>
    <topic>ජීනිවාහි දී ශ්‍රී ලංකාවේ ක්‍රියාකාරිත්වය විදෙස් රාජ්‍යතාන්ත්‍රිකයන්ට දන්වයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ වත්මන් ප්‍රගතිය, ඉදිරි ක්‍රියාමාර්ග මෙන්ම ජීනිවාහි ජගත් මානව හිමිකම් සැසිවාරයේදී ශ්‍රී ලංකාව ක්‍රියාත්මක වන ආකාරය සම්බන්ධයෙන් විදෙස් රාජ්‍යතාන්ත්‍රිකයන් දැනුවත් කිරීමට විදේශ කටයුතු අමාත්‍යාංශය පියවර ගෙන ඇත.මේ සඳහා කොළඹ සිටින විදේශීය තානාපතිවරුන් සහ මහ කොමසාරිසවරුන් සහභාගී වන බවද එම විශේෂ සාකච්ඡාව විදේශ කටයුතු අමාත්‍යාංශයේදී අද (21) පැවැත්වෙන බවද එම අමාත්‍යාංශ සන්නිවේදන අංශයේ අධ්‍යක්ෂ ජනරාල් රොඩ්නි පෙරේරා මහතා දිනමිණ ට පැවසීය.විදේශ අමාත්‍ය මහාචාර්ය ජී.එල්.පීරිස් මහතා ප්‍රධානත්වයෙන් පැවැත්වෙන මේ සාකච්ඡාවේදී ශ්‍රී ලංකාව සම්බන්ධයෙන් වැදගත්වන කරුණු රැසක්  කෙරෙහි අවධානය යොමු කරන බව සඳහන් කළ ඒ මහතා උගත් පාඩම් හා ප්‍රතිසංධාන කොමිෂන් සභා වාර්තාවේ නිර්දේශ ක්‍රියාත්මක කිරීම සඳහා රජය ගෙන තිබෙන ක්‍රියාමාර්ග, ජාතික ක්‍රියාකාරී සැළැස්ම, හිටපු එල්.ටී.ටී.ඊ සාමාජිකයන් පුනරුත්ථාපනය කිරීම ආදිය පිළිබඳව අවධානය යොමුකරන බව කීවේය.ඊට අමතරව මෑතකදී එක්සත් ජාතීන්ගේ සංවිධානයේ ආරක්ෂක මණ්ඩලය විසින් ළමා සොල්දාදුවන් සම්බන්ධ ලැයිස්තුවෙන් ශ්‍රී ලංකාව ඉවත් කිරීම, උතුරු පළාතේ සංවර්ධන කටයුතු සහ ප්‍රජාතන්ත්‍රවාදය ශක්තිමත් කිරීම සඳහා ගෙන තිබෙන ක්‍රියාමාර්ග, රාජ්‍ය සේවය සඳහා ‍නවකයන් බඳවා ගැනීම සහ පසුගිය වසර කිහිපය තුළ මෙරට ක්‍රියාදාමයන් සම්බන්ධයෙන්ද අවධානය යොමු කරන බව රොඩ්නි පෙරේරා මහතා ප්‍රකාශ කළේය. මෙම දැනුවත් කිරීමේ වැඩසටහන සඳහා විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා ඇතුළු නිලධාරීන් පිරිසක් සහභාගී වීමට නියමිතය. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=n1302213</link>
    <topic>වසර 300ක ඉතිහාසයක් ඇතිහැඳල ලාදුරු රෝහල නවීකරණය කෙරේ</topic>
    <author>මහින්ද අලුත්ගෙදර</author>
    <content>වසර 300 ක ඉතිහාසයක් ඇති පැරණි හැඳල ලාදුරු රෝහල නවීකරණය කොට සංරක්ෂණය කිරීමට රජය පියවර ගෙන ඇත. ගම්පහ දිස්ත්‍රික්කයේ පිහිටි රෝහල් නවීකරණය කිරීම යටතේ වත්තල හැඳල ලාදුරු රෝහල ප්‍රතිසංස්කරණය කිරීමට නියමිත අතර එහි වත්මන් තත්ත්වය සොයා බැලීම සඳහා ආර්ථික සංවර්ධන ඇමැති බැසිල් රාජපක්‍ෂ මහතා නිරීක්‍ෂණ චාරිකාවක නිරත විය.ලාදුරු රෝගය සඳහා ප්‍රතිකාර සොයා ගැනීමෙන් පසු 1983 සිට මෙම රෝහලට රෝගීන් ඇතුළත් කරගැනීම නවතා තිබෙන හෙයින් පෞරාණික වටිනාකමක් ඇති ඕලන්ද යුගයේ 1708 දී ගොඩනඟා ඇති මෙම රෝහල සංචාරක ආකර්ශනීය ස්ථානයක් ලෙස සංරක්ෂණය කිරීමේ වැදගත්කම මෙහිදී අවධාරණය කෙරිණි.මෙම රෝහල ලාදුරු රෝගය සඳහා නිසි ප්‍රතිකාර සොයා ගැනීමට පෙර එම රෝගය වැළදී ඇති රෝගීන් සඳහා ඉදිකරන ලද්දක් වන අතර රෝහල ආරම්භ කළ වකවානුවේ රෝගීන් 1,900 ක් පමණ නේවාසිකව ප්‍රතිකාර ලබාඇති බවද මේ වනවිට සුවය ලැබූ රෝගීන් 43 ක් එම රෝහලෙහි නේවාසිකව සිටින බවද ආර්ථික සංවර්ධන අමාත්‍යාංශය පවසයි.එයින් 15 දෙනෙකු ස්තී‍්‍රන් වන අතර ඔවුන් සම්පූර්ණ සුවය ලබා තිබුණ ද නිවෙස්වලින් භාර නොගැනීම හේතුවෙන් රෝහලේම නතරවී සිටින බව රෝහලේ කාර්ය භාර වෛද්‍ය නිලධාරී නාමල් ගුණසේකර මහතා සඳහන් කරයි.මේ වනවිට ශ්‍රී ලංකාවේ වාර්ෂිකව ලාදුරු රෝගීන් 2,000 ක් පමණ හදුනාගෙන ඇති අතර වැඩිම රෝගීන් සංඛ්‍යාවක් වාර්තා වන්නේ බස්නාහිර පළාතෙනි. එම ප්‍රමාණය සියයට 46 ක් බවට ජාතික ලාදුරු මර්දන වැඩසටහනේ අධ්‍යක්‍ෂ වෛද්‍ය නිලන්ති ප්‍රනාන්දු මහත්මිය පවසන්නීය.. සෙසු ලාදුරු රෝගීන් නැඟෙනහිර සහ වයඹ යන ප්‍රදේශවලින් බහුල වශයෙන් හදුනාගෙන තිබෙන අතර ශ්‍රී ලංකාවේ ලාදුරු රෝහල් 02 පිහිටා ඇත්තේ හැදල සහ මඩකළපුව, මාන්කුලම්වලය.හේකිත්ත ලාදුරු රෝහල පිහිටා ඇති භූමියේ බෞද්ධ පන්සලක්, හින්දු කෝවිලක්, මුස්ලිම් පල්ලියක්, ක්‍රිස්තියානි පල්ලියක් සහ රෝමානු කතෝලික පල්ලියක්ද පිහිටා තිබේ. ලාදුරු රෝගී අංශයට වාට්ටු 04 ක් අයත්ය. සම්පූර්ණ කාර්ය මණ්ඩලය 47 ක් වන අතර එයට වෛද්‍යවරයෙක්, සහකාර වෛද්‍යවරයෙක්, හෙදියන් 07 ක් සහ සුළු සේවකයින් 38 ක් අයත් වෙති. එම රෝහල නිරීක්ෂණ චාරිකාවට නියෝජ්‍ය ඇමැතිවරුන් වන සරත් ගුණරත්න සහ දුලිප් විජේසේකර, බස්නාහිර පළාත් ඇමැති නිමල් ලන්සා, සෞඛ්‍ය අමාත්‍යාංශයේ ලේකම් වෛද්‍ය නිහාල් ජයතිලක, නියෝජ්‍ය සෞඛ්‍ය අධ්‍යක්‍ෂ ජනරාල් සරත් අමුණූගම මහත්වරුන් ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=n1302214</link>
    <topic>ඉරානයේ බුදු පිළිම තහනමක් නෑ</topic>
    <author>මහින්ද අලුත්ගෙදර</author>
    <content>බුද්ධ ප්‍රතිමා ආනයනය සහ අලෙවිය සම්බන්ධයෙන් කිසිදු තහනමක් පනවා නැති බවට ඉරාන රජය තහවුරුකර ඇතැයි විදේශ කටයුතු අමාත්‍යාංශය පවසයි.ඉරානය තුළ බුද්ධ ප්‍රතිමා ආනයනය මෙන්ම අලෙවිය තහනම් කර ඇති බවට ඇතැම් මාධ්‍ය වාර්තා පළකර තිබුණද එහි කිසිඳු සත්‍යතාවක් නොමැති බවද මේ සම්බන්ධයෙන් එරට ර‍ජයේ බලධාරියෙකු ප්‍රකාශයක් නිකුත්කර තිබෙන බවද විදේශ කටයුතු අමාත්‍යාංශයේ පොදු සන්නිවේදන අංශයේ අධ්‍යක්ෂ ජෙනරාල් රොඩ්නි පෙරේරා මහතා පැවසීය.මේ සම්බන්ධයෙන් වාර්තාවක් සපයන ලෙසට ඉරානයේ ශ්‍රී ලංකා තානාපති කාර්යාලයට දැනුම්දුන් බවද පසුගිය දිනවල පළ වූ මාධ්‍ය වාර්තාවන් අසත්‍ය බවට ඉරාන සංස්කෘතික කටයුතු පිළිබඳ මූලස්ථානයේ ලේකම්වරයා දැනුම්දුන් බවද ඒ මහතා සඳහන් කළේය.ඉරාන රජය සමඟ ශ්‍රී ලංකා තානාපති නිලධාරීන් මේ සම්බන්ධයෙන් සාකච්ඡාකර තිබෙන බවද බුද්ධ ප‍්‍රතිමා ආනයනය සහ අලෙවිය සම්බන්ධයෙන් කිසිඳු තහනමක් පනවා නැති බවට ඉරාන සංස්කෘතික කටයුතු පිළිබඳ මූලස්ථානයේ ලේකම් ෂහීඩ් ජබාර් අන්සාරි මහතා ප්‍රකාශකර තිබෙන බවද විදේශ කටයුතු අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=n1302215</link>
    <topic>කුඩා දරුවන් අතරසරම්ප රෝගය පැතිරීමේ අවදානමක්</topic>
    <author>සන්ධ්‍යා කරුණාරත්න</author>
    <content>කුඩා දරුවන් අතර සරම්ප රෝගය පැතිරීමේ අවදානමක් මේ දිනවල පවතින බව ළමා රෝග විශේෂඥ වෛද්‍ය දීපාල් පෙරේරා මහතා පවසයි.වයස මාස නවයත් අවුරුද්දත් අතර දරුවන්ට සරම්ප රෝගය වැඩිපුර වැළඳීමේ අවදානමක් පවතින බව ද ඒ මහතා කීය.වයස අවුරුද්දේදී සරම්ප, ජර්මන් සරම්ප, කම්මුල්ගාය (MMR) ප්‍රතිශක්තිකරණ එන්නත දරුවන්ට ලබාදීම සිදු කෙරේ.එම එන්නත මීට පෙර වයස මාස නවයේදී ලබාදීම සිදු කළ ද වර්තමානයේදී වයස අවුරුද්ද පිරෙන විට ලබාදීම සිදුකෙරේ. සරම්ප වෛරසය ශරීරගත වීම හේතුවෙන් මන්ද පෝෂණය, නියුමෝනියාව හා මොළයට හානි සිදු වන අතර වෛරසය ශරීරගත වීම වළක්වා ගැනීම සඳහා වයස අවුරුද්ද සම්පූර්ණ වන විට අනිවාර්යයෙන්ම එන්නත ලබා ගත යුතු බව වෛද්‍ය පෙරේරා මහතා පැවැසුවේය.කාලයෙන් කාලයට මේ වෛරසය රට පුරා ප්‍රදේශවල පැතිර යන අතර වෛරසය ශරීරගත වීමෙන් දරුවන් ආරක්ෂා කර ගැනීම සඳහා මවුපියන් දැනුවත්ව දරුවන්ට ප්‍රතිශක්තිකරණ එන්නත ලබා දිය යුතු බව ද ඔහු පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=n1302216</link>
    <topic>ශ්‍රී ලංකාවට එරෙහි යෝජනා පැරදවීමට රුසියාවෙන් පූර්ණ සහාය</topic>
    <author>නුවන් කොඩිකාර</author>
    <content>එක්සත් ජාතීන්ගේ මානව හිමිකම් කවුන්සලයේදී බටහිර රටවල් ශ්‍රී ලංකාවට එරෙහිව ගෙන එන සෑම යෝජනාවක්ම පරාජය කිරීමට අවශ්‍ය සහයෝගය ලබාදෙන බව රුසියාව පවසයි.ශ්‍රී ලංකාවේ ආරක්ෂක තත්ත්වය ඉහළ නැංවීම සඳහා රුසියාව කැපවී කටයුතු කරන බවත් ආසියාවේ ආශ්චර්යය ලෙස ඉදිරියට යන ශ්‍රී ලංකාවේ ආර්ථිකය ඉහළ නැංවීමට අවශ්‍ය සහයෝගය ලබාදීමට පියවර ගන්නා බව ශ්‍රී ලංකාවේ රුසියානු තානාපති, ඇලෙක්සැන්ඩර් ඒ.කර්චාවා මහතා පැවසීය.රුපියල් මිලියන තුන්සීයක තාක්ෂණික හා ආරක්ෂක උපකරණ ශ්‍රී ලංකාවට ලබාදීමට රුසියාව ඉදිරිපත් වෙයි. දෙරට අතර මේ සඳහා අවබෝධතා ගිවිසුමක් ද අත්සන් කොට ඇති බවත්, මේ යටතේ හෙලිකොප්ටර් හතරක් සහ තවත් උපකරණ රැසක් මෙම වර්ෂයේ දී ශ්‍රී ලංකාවට ලබාදෙන බවත් ශ්‍රී ලංකාවේ රුසියානු නව තානාපති, ඇලෙක්සැන්ඩර් ඒ. කර්චාවා මහතා (Alexsender A. Karchava), ඊයේ (20) පෙරවරුවේ "විසුම්පාය" අග්‍රාමාත්‍ය නිල නිවසේ දී අගමැති දි..මු. ජයරත්න මහතා හමුවූ අවස්ථාවේ දී කියා සිටියේය.චීනය, රුසියාව සහ කියුබාවට මෙවර මානව හිමිකම් කොමිසමේ නිත්‍ය සාමාජිකත්වය නොමැති බවත්, රුසියාව ලබන වර්ෂයේ එය ලබා ගැනීමට අයඳුම්පතක් ඉදිරිපත් කොට ඇති බව පවසන ඒ මහතා මානව හිමිකම් උල්ලංඝනය කළා යැයි බටහිර රටවල් ශ්‍රී ලංකාවට චෝදනා කිරීම සම්බන්ධයෙන් තමන් නිරතුරුව මෙරට දේශපාලන අධිකාරිය සමඟ සාකච්ඡා කරන බවත්, විදේශ කටයුතු අමාත්‍යවරයා හා මානව හිමිකම් පිළිබඳ ජනාධිපති නිත්‍ය නියෝජිතවරයා සමඟ ද අදහස් හුවමාරු කර ගන්නා බව ප්‍රකාශ කළේය.එම සාකච්ඡා අතීශයින් සාර්ථක වී තිබෙන බවත් මාගේ කොළඹ සිටින එම දේශපාලන කුළුපග මිතුරන් සමඟ එක්ව ශ්‍රී ලංකාව අසීරුතාවයට ලක්කිරීම සඳහා ගන්නා සියලු උත්සාහයන් ඉවත් කිරීමට පියවර ගන්නා බවත් ඇලෙක්සැන්ඩර් ඒ. කර්චාවා මහතා පැවසීය.ශ්‍රී ලංකාව හා රුසියාව ඈත අතීතයේ පටන් සහයෝගයෙන් හා මිත්‍රශීලීව කටයුතු කරන රටවල් දෙකක් බව කී තානාපතිවරයා, එම මිත්‍රත්වයේ ප්‍රතිඵල දෙරටටම ලැබී ඇති බවත් සඳහන් කළේය.තානාපතිවරයා එහිදි මෙසේද ප්‍රකාශ කළේය. ශ්‍රී ලංකාව තිස් වසරක යුද්ධයකින් පසු වසර තුනකින් බිම් බෝම්බ ඉවත් කිරීම මුළුමනින්ම සිදුකොට තිබෙනවා. උතුරු නැගෙනහිර ප්‍රදේශවල සංවර්ධනය වේගවත් කිරීමට එය ඉවහල් වී තිබෙනවා. එහෙත්, යුද්ධය අවසන් වී වසර තිහකට පසුවත්, කාම්බෝජයට මුළුමණින්ම බිම්බෝම්බ ඉවත් කිරීමට හැකියාවක් ලැබුණේ නැහැ.ශ්‍රී ලංකාව මේ සම්බන්ධයෙන් ඉහළ ප්‍රගතියක් අත්පත් කරගෙන ඇති බවත් තානාපතිවරයා පැවසීය.ශ්‍රී ලංකාවේ සංචාරක කර්මාන්තය ඉහළ නැංවීම සඳහා අවබෝධතා ගිවිසුමක් අත්සන් කර ඇතිකර තියෙනවා. ඒ අනුව දිවයිනේ ප්‍රධාන නගර කිහිපයක සුවිශල් හෝටල් නමයක් ඉදිකරන්න, එසේම, සංචාරකයන්ගේ පැමිණීම වර්ධනය කිරීමට අවශ්‍ය යටිතල පහසුකම් නංවන්නත් පියවර ගෙන තියෙනවා. ගුවන්තොටුපල, වරාය මෙන්ම ශ්‍රී ලංකාවේ සුන්දර වෙරළ තීරයේ කිමිඳුම් හා මුහුදු ජලය මත ලිස්සායාමේ තරග පැවැත්වීමට ශ්‍රී ලංකාව ආකර්ශනීය ස්ථානයක්. එමෙන්ම, ශ්‍රී ලංකාවේ ආයෝජන අවස්ථා පුළුල් කිරීමේ අරමුණින් ඉඳිකිරීම් කර්මාන්තය සඳහා යොමු කිරීමට ද රුසියාව අ‍පේක්ෂා කරන බව හෙතෙම කීවේය.අගමැති දි.මු ජයරත්න මහතා.එස්.ඩබ්ලිව්.ආර්.ඩී. බණ්ඩාරනායක මහතා සහ සිරිමාවෝ බණ්ඩාරනායක මැතිනියගේ ආණ්ඩු සමයේ දී සෝවියට් දේශය හා රුසියාව සමග ඉතාම සමීපයෙන් ක්‍රියා කළා. මෙරට කර්මාන්ත ක්ෂේත්‍රය ඉහළ නැංවීම සඳහා රුසියාවේ ආධාර 1970 ආණ්ඩු පාලන සමයේ දී ලැබුණා. සම්භාණ්ඩ, වානේ, කෘෂිකර්මාන්තය ආදී සියලු ක්ෂේත්‍ර සංවර්ධනය කිරීමට සෝවියට් දේශයේ සහාය ලැබුණා, ඉන් ශ්‍රී ලංකාව ඉහළ ආර්ථික වර්ධන වේගයක් අත්පත් කරගන්න පුළුවන් වුණා. ශ්‍රී ලංකාව මේ මොහොතේ දී සංචාරකයන්ගේ පාරාදීසයක් වී ඇති බව ලෝකප්‍රකට සඟරා කිහිපයක් සහ විදේශ සංචාරකයන් ගෙන්වන ආයතන ප්‍රකාශයට පත්කර තියෙනවා.රුසියානු සංචාරකයින්ගේ අවධානය ද ශ්‍රී ලංකාව වෙත යොමු කරන ලෙස ඉල්ලා සිටියේය. අතිගරු ජනාධිපති මහින්ද රාජපක්ෂ මැතිතුමා, තිස් වසරක් තිස්සේ පැවැති යුද්ධය අවසන් කොට උතුරු - නැගෙනහිර ඇතුළු රටේ සියලු ජනතාවගේ ආර්ථික සමෘද්ධිය උදා කිරීමට ක්‍රියා කළා.මේ අවස්ථාවේ දී ජනාධිපතිතුමා උතුරු නැගෙනහිර ත්‍රස්තවාදී කලබල හේතුවෙන් විපතට පත්වූවන්ට අවශ්‍ය සියලු යටිතල පහසුකම් ඉහළ නැංවීමට පියවර ගෙන තිබෙනවා. සියලු ආගම් ඇදහීමේ නිදහස ද මෙරට තිබෙනවා. ජනාධිපතිතුමා ජාතීන් අතර සහයෝගීතාව ඉහළ නැංවීමට වාර්ෂිකව අයවැයෙන් විශාල මුදලක් වෙන්කර ඇති බව බුද්ධශාසන හා ආගමික කටයුතු අමාත්‍යවරයා ද වශයෙන් තමා හොඳාකාරවම දන්නා බව අගමැතිවරයා කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=n1302217</link>
    <topic>මංගල දැන්වීම්වලින් විවාහ වීමුදල් භාණ්ඩ සොරාගත් අය දැලේ</topic>
    <author>විජයානි එදිරිසිංහ</author>
    <content>පුවත්පත්වල පළ කෙරෙන මංගල දැන්වීම් හරහා තරුණියන් සමඟ විවාහ වී ඔවුන් සතු මුදල් හා වටිනා ද්‍රව්‍ය සොරාගන්නා පුද්ගලයකු කොළඹ අපරාධ කොට්ඨාසය මඟින් අත්අඩංගුවට ගෙන තිබේ.සැකකරු මේ ආකාරයෙන් කසාද පහක් කරගෙන ගොස් තිබේ. ප්‍රථම විවාහයේ දරුවන් තිදෙනකු සිටින බවද වාර්තා වෙයි. මොහු එම තරුණියන්ගෙන් වටිනා රන් ආභරණ සහ මුදල් ලබාගෙන ඇති අතර එක් තරුණියකගෙන් රුපියල් ලක්ෂ හතක මුදලක් පැහැරගෙන ඇති සැකකරු කොලොන්නාව ප්‍රදේශයේ පදිංචිකරුවෙකි. කොළඹ අපරාධ කොට්ඨාසයට ලැබුණු පැමිණිල්ලක් මත සැකකරු දෙහිවලදී අත්අඩංගුවට ගනු ලැබුවේ වෙස් වලාගෙන සිටි පොලිස් කාන්තාවක් සමඟ විවාහ වීමට සූදානම් ව සිටියදීය. මොහු ඊයේ අධිකරණයට ඉදිරිපත් කිරීමට නියමිතව තිබුණි.බස්නාහිර පළාත් භාර ජ්‍යෙෂ්ඨ නියෝජ්‍ය පොලිස්පති අනුර සේනානායක මහතාගේ උපදෙස් මත කොළඹ අපරාධ කොට්ඨාසයේ ජ්‍යෙෂ්ඨ පොලිස් අධිකාරී සී.ආර්.එල්. රණවීර මහතාගේ අධීක්ෂණය යටතේ ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට, පොලිස් පරීක්ෂක ප්‍රේමචන්ද්‍ර උප පොලිස් පරීක්ෂක පෙරේරා සහ සැරයන් 3035 යසරත්න යන අය වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=n1302218</link>
    <topic>චූඩා මාණික්‍යයක් විකිණීමට ගෙනයද්දී අත්අඩංගුවේ</topic>
    <author>මහියංගන මාපාකඩ වැව සමුහ එච්.එම්.ආර්. කරුණාවීර</author>
    <content>චෛත්‍යයයක චුඩා මාණික්‍යයක් රුපියල් ලක්ෂ 1.5 කට විකිණීමට ත්‍රි රෝද රථයකින් ගෙන යමින් සිටිය පුද්ගලයකු හසලක මිල්ලගස්හන්දියේදී පොලිසිය විසින් අත්අඩංගුවට ගෙන ඇති අතර අත්අඩංගුවට පත් පුද්ගලයා හසලක ප්‍රදේශයේ පදිංච් 45 හැවිරිදි අයෙකු වන අතර මෙම සිද්ධියට සම්බන්ධ තවත් පුද්ගලයන් අත්අඩංගුවට ගැනීමට නියමිතය.මෙම චුඩා මාණික්‍ය මේවන තුරු කිනම් ප්‍රදේශයක කිනම් ‍‍චෛත්‍යයයකින් සොරකම් කළ එකක්ද යන්න හඳුනාගෙන නොමැති අතර එය හඳුනාගැනීම සඳහා හසලක පොලිසිය මහජන සහය පතයි. චුඩා මාණික්‍යයේ උස සෙන්ටිමීටර්10 උස අතර වට ප්‍රමාණය සෙන්ටිමීටර් 15 කි.එහි බර ග්රෑම් 295කි. එහි හැඩය කුඩා කොසෙල්මුවයක හැඩයක් ගනී. අත්අඩංගුවට ගත් පුද්ගලයා මහියංගන මහේස්ත්‍රාත් අධිකරණයට ඉදිරිපත් කිරීමට නියමිත අතර තෙල්දෙනිය සහකාර පොලිස් අධිකාරී තෙන්නකෝන් මහතාගේ උපදෙස් පරිදි හසලක පොලිසියේ ස්ථානාධිපති රුවන් කුමාරසේකර මහතාගේ අධීක්ෂණයෙන් පොලිස් පරීක්ෂක සේනාරත්න මහතාගේ මගපෙන්වීමෙන් පො.සැ. 23332 රාජපක්ෂ, පො.සැ. 34874 නවරත්න පො.කො. 35131 රත්නායක වන නිලධාරීන් මෙම සිද්ධිය පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=n1302219</link>
    <topic>ලේක්හවුස් නිර්මාතෘ ජන්ම දිනය සමරාහෙට-අනිද්දා පින්කම්</topic>
    <author/>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගමේ (ලේක්හවුස් ) නිර්මාතෘ ඩී.ආර්. විජයවර්ධන ශ්‍රීමතාණන්ගේ 127 වැනි ජන්ම දිනය මෙම 23 වැනිදාට යෙදී ඇත. ඒ නිමිත්තෙන් ලේක්හවුස් ආයතනය වාර්ෂිකව සංවිධානය කරන ජන්ම දින සංවත්සර පින්කම හෙට (22) ආරම්භ වේ.හෙට රාත්‍රී ලේක්හවුස් ආයතනයේදී සර්ව රාත්‍රික පිරිත් සජ්ඣායනාව පැවැත්වෙන අතර පසුදින (23) මහා සංඝරත්නය විෂයයෙහි දානමය පුණ්‍යකර්මය සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=n13022110</link>
    <topic>ජාත්‍යන්තර මවු භාෂා දින සැමරුම් උළෙල අද</topic>
    <author/>
    <content>අදට (21) යෙදී ඇති “ජාත්‍යන්තර මවු භාෂා දිනය” ඉතා ඉහළින් සැමරීමට ජාතික භාෂා හා සමාජ ඒකාබද්ධතා අමාත්‍යාංශය පියවර ගෙන ඇත. සැමරුම් උත්සවය ඇමැති වාසුදේව නානායක්කාර මහතාගේ ප්‍රධානත්වයෙන් අද (21) ප.ව. 4.00ට ජාතික භාෂා හා සමාජ ඒකාබද්ධතා අමාත්‍යාංශයේදී පැවැත්වේ.වැදි නායක වන්නියල ඇත්තන් ඇතුළු විවිධ ජාතීන් නියෝජනය කරන පිරිසක් මේ අවස්ථාවට සහභාගි වෙති. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=n13022111</link>
    <topic>ශ්‍රී ලංකා නීතිඥ සංගමයේනව සභාපති උපුල් ජයසූරිය</topic>
    <author>සිරංජනී කුමාරි, පණ්ඩුක සමරසේකර</author>
    <content>ශ්‍රී ලංකා නීතිඥ සංගමයේ 2013 නිලවරණයේදී බහුතරය ඡන්ද 1141 ලබා ගනිමින් ජ්‍යෙෂ්ඨ නීතිඥ උපුල් ජයසූරිය මහතා නව සභාපතිවරයා ලෙස ඊයේ (20) තේරී පත් විය.මීට පෙරද උපුල් ජයසූරිය මහතා ශ්‍රී ලංකා නීතිඥ සංගමයේ සභාපතිවරයා ලෙස කටයුතු කර ඇත.නීතිඥ උපුල් ජයසූරිය මහතා මුළු ඡන්ද 1471 ක් ලබාගත් අතර ශ්‍රී ලංකා නීතිඥ සංගමයේ සභාපති ධුරය සඳහා තරඟ කළ ජනාධිපති නීතිඥ ටිරන්ත වලලියද්ද මහතා ඡන්ද 330 ක්ද ආර්. තංගරාජා මහතා ඡන්ද 77ක්ද ලබාගෙන තිබේ.ශ්‍රී ලංකා නීතිඥ සංගමයේ ලේකම්වරයා ලෙස නීතිඥ සංජය ගමගේ මහතා නිතරගයෙන් තේරී පත්වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=n13022112</link>
    <topic>සපත්තුවේ හෙරොයින් සඟවාගෙන බන්ධනාගාරයට ගිය නියාමක දැලේ</topic>
    <author>බුද්ධිකා ඉඹුලාන</author>
    <content>තම සපත්තුව තුළ මත්ද්‍රව්‍ය රැගෙන කොළඹ රිමාන්ඩ් බන්ධනාගාරය තුළට පැමිණි නියාමකවරයකු බන්ධනාගාර බුද්ධි අංශය මඟින් පෙරේදා (19) රාත්‍රියේ අත්අඩංගුවට ගෙන ඇත.එම නියාමකවරයාගේ සපත්තුව ඇතුළේ තිබී කේරළ ගංජා ග්‍රෑම් 35ක් හෙරොයින් ග්‍රෑම් 23ක් බුද්ධි අංශය මඟින් සොයාගෙන තිබේ.වසර 04ක පමණ සේවා කාලයක් සපුරාලන මෙම නිලධාරියා රිමාන්ඩ් බන්ධනාගාරයේ සේවයට පැමිණි අවස්ථාවේදී බන්ධනාගාර පිවිසුම් දොරටුවේදී බන්ධනාගාර නිලධාරීන් මෙසේ සෝදිසි කර ඇත.එම බන්ධනාගාරයට පැමිණෙන ඕනෑම නිලධාරියෙකු සෝදිසි කර බන්ධනාගාරය තුළට ඇතුල් කර ගැනීමට ක්‍රියාත්මක කර ඇති වැඩපිළිවෙළ මත මේ නියාමකවරයාව අත්අඩංගුවට ගත් බව කොළඹ රිමාන්ඩ් බන්ධනාගාරයේ අධිකාරී චන්දන ඒකනායක මහතා කියයි.මේ නියාමකවරයා ‍මත්ද්‍රව්‍ය නාශක අංශයට භාරදී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=n13022113</link>
    <topic>ළමා අපයෝජන කාන්තා හිංසන ඇතිවීමටහේතු අධ්‍යයනයට මණ්ඩලයක්</topic>
    <author>බුද්ධිකා ඉඹුලාන සහචින්තා රණසිංහ</author>
    <content>ළමා අපයෝජන හා කාන්තා හිංසන ඇතිවීමට බලපා ඇති හේතු සාධක ගැඹුරින් අධ්‍යයනය කර එම ගැටලු සඳහා නිසි විසඳුම් සෙවීමට ජාතික මට්ටමේ විද්වත් මණ්ඩලයක් පත් කිරීමට ළමා සංවර්ධන හා කාන්තා කටයුතු අමාත්‍යාංශය පියවර ගෙන ඇත.එම ඇමැති තිස්ස කරල්ලියද්ද මහතාගේ උපදෙස් පරිදි ක්‍රියාත්මක කරන මෙම වැඩ පිළිවෙළෙහි අරමුණ වන්නේ දැයේ දරුවන් හා කාන්තාවන්හට සුරක්ෂිත හෙට දවසක් උදා කරදීමයි.ළමා හා කාන්තා හිංසන පිටුදැකීම උදෙසා මේ වනවිට රජය ගෙන ඇති ක්‍රියාමාර්ගයන්ට අමතරව මෙම වැඩපිළිවෙළ ක්‍රියාත්මක වන අතර පත්කරන විද්වත් මණ්ඩලය බිම් මට්ටමේ සිටම කරුණු සොයා බලා මෙම විසඳුම් ලබාදීමට නියමිත ය.ළමා හා කාන්තා හිංසන සිදුකරනු ලබන පුද්ගලයින් ඊට යොමු වීමට බලපා ඇති සමාජ ආර්ථික හේතු සාධක සමාජ විද්‍යාත්මක ලෙස පුළුල් අයුරින් විශ්ලේෂණය කර එවැනි පුද්ගලයන් යහපත් පුරවැසියන් ලෙස යළි සමාජගත කිරීම සඳහා ගතයුතු ප්‍රායෝගික ක්‍රියාමාර්ග, අනුගමනය කළ යුතු උපාය මාර්ග මොනවාද යන්න පිළිබඳවද මෙම විද්වත් කමිටුව සොයා බලනු ඇත.විවිධ අපයෝජනයන්ට ලක්වන දරුවන් සහ හිංසනයන්ට පත්වන කාන්තාවන් සඳහා සුදුසු උපදේශන සේවාවන් මෙන්ම පසුවිපරම් සිදුකිරීමත්, ඒවා වළක්වාගැනීමට ගතහැකි ක්‍රියාමාර්ග පිළිබඳවත් මෙම නව විද්වත් මණ්ඩලය මගින් සොයා බැලීමට නියමිතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=n13022114</link>
    <topic>ජර්මන් ටෙක් ආයතනය විශ්වවිද්‍යාලකොලිජි තත්ත්වයට පත්කරනවා</topic>
    <author/>
    <content>වෘත්තිය හා කාර්මික අධ්‍යාපනය නගා සිටුවීමකින් තොරව තිරසාර සංවර්ධනයක් අපේක්ෂා කරන්න බැහැ. ඉතිහාසයේ කුමන හෝ ආණ්ඩු මේ යථාර්ථය මහින්ද රාජපක්ෂ මහතාගේ රජය තරම් වටහා ගත්තේ නැහැ. මේ වන විට එතුමා වෘත්තීය හා කාර්මික අධ්‍යාපනය සඳහා විශ්ව විද්‍යාල කොලිජි 20ක් බිහිකරන්න පියවර ගෙන තිබෙනවා. ඒ අනුව ශ්‍රී ලංකා ජර්මානු කාර්මික අභ්‍යාස ආයතනය විශ්වවිද්‍යාල කොලිජියක් බවට පත්කිරීමට කටයුතු යොදන බව යෞවන කටයුතු සහ නිපුණතා සංවර්ධන අමාත්‍ය, ඩලස් අලහප්පෙරුම මහතා ප්‍රකාශ කළේය.ශ්‍රී ලංකා ජර්මානු කාර්මික අභ්‍යාස ආයතනය තුළ ජර්මන් භාෂාව ඉගැන්වීම නිල වශයෙන් ආරම්භ කිරීම නිමිත්තෙන් පැවැති උත්සව සභාව වෙත විශේෂ ප්‍රකාශයක් කරමින් එසේ පැවසීය.මොරටුව ජර්මන් ටෙක් පරිශ්‍රයේ පැවති මෙම උත්සව අවස්ථාව වසර 52 ක ඉතිහාසයේ ස්වර්ණමය අවස්ථාවක් බව ප්‍රකාශ කළ අමාත්‍ය, ඩලස් අලහප්පෙරුම මහතා ලංකා ජර්මානු කාර්මික අභ්‍යාස ආයතනය තුළ ජර්මන් භාෂාව ඉගැන්වීම ආරම්භ කිරීම, එහි වසර 52 ක ඉතිහාසයේ සුවිශේෂී හැරවුම් ලකුණක් වනු ඇතැයි ද ඒ තුළින් කාර්මික අධ්‍යාපනය පිළිබඳව උනන්දුවක් දක්වන නව පන්නයේ තරුණ පරපුරකට යුරෝපීය රැකියා වෙළෙඳපළ විවර වනු ඇතැයිද විශ්වාසය පළ කරන ලදී.අමාත්‍ය ඩලස් අලහප්පෙරුම මහතා මෙසේ ද කීය.ජනාධිපතිතුමාගේ සංකල්පයකට අනුව විශ්වවිද්‍යාල කොලිජි 20 ක් ගොඩනැඟීමේදී ජර්මානු කාර්මික අභ්‍යාස ආයතනයද එම තත්ත්වයට උසස් කිරීමට තීරණය කර තිබෙනවා. දැනට කාර්මිකයින් බිහිකිරීමට පමණක් සීමා වී ඇති මේ ආයතනය තුළින් මධ්‍යම මට්ටමේ ඉංජිනේරුවන් බිහිකරන ආයතනයක් දක්වා වැඩිදියුණු කර උසස් කර එය ඔවුන්ගේ තිඹිරිගෙය බවට පත්කරනවා.ජර්මානු කාර්මික අභ්‍යාස ආයතනයෙන් බිහිවූ කාර්මිකයින්ට මෙතෙක් ඕස්ට්‍රේලියාවේ හා මැදපෙරදිග වෙළෙඳපොළට පමණක් සීමා වුණේ. ජර්මානු කාර්මික වෙළෙඳපොළ ජයගැනීමටද හැකිවෙනවා.විශේෂයෙන් ජර්මානු රැකියා වෙළඳපොළට කාර්මිකයින්ගේ විශාල හිඟයක් තිබෙනවා. මෙමඟින් ශ්‍රී ලාංකීය තරුණ පෙළට ඒ සඳහා ළඟාවීමේ හැකියාවද ලැබෙනවා. එය අපේ රට ලබන විශාල ජයග්‍රහණයක්. ජර්මන් භාෂාව ඉගැන්වීමේ පළමු නියාමක වැඩසටහනට සිසුන් 50ක් තෝරාගෙන ඇති අතර පැය 280ක කාලයක් ජර්මන් භාෂාව හා සංස්කෘතිය ගැන අධ්‍යාපනය ලබාදේ.ආචාර්ය අරුණ අබේවර්ධන මහතාගේ “පින” සංවිධානය, ජර්මන් සංස්කෘතික මධ්‍යස්ථානය හා ඒකාබද්ධව මෙම පාඨමාලාව ආරම්භ කර තිබේ. යෞවන කටයුතු සහ නිපුණතා සංවර්ධන අමාත්‍ය, ඩලස් අලහප්පෙරුම මහතාගේ විශේෂ ඉල්ලීමකට අනුව ජර්මානු තානාපති කාර්යාලය ද මේ සඳහා අනුග්‍රහය දක්වා තිබේ.ජර්මන් භාෂාව ඉගැන්වීම පිළිබඳව අවබෝධතා ගිවිසුම අත්සන් කිරීම ශ්‍රී ලංකා ජර්මන් තානාපති කාර්යාලයේ සංස්කෘතික කන්සියුලර් මහත්මිය හා යෞවන කටයුතු හා නිපුණතා සංවර්ධන අමාත්‍යාංශයේ වැඩබලන ලේකම් ඩබ්.ඒ. ජයවික්‍රම මහතා අතර සිදුවූ අතර අවශ්‍ය අධ්‍යාපනික උපකරණ ප්‍රදානය ද ඔවුන් අතින්ම සිදුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=r1302211</link>
    <topic>ලක්ෂ 10ක් වංචා කර පැන ගිහින්මහණවෙන්න හැදූ සැකකාරිය දැලේ</topic>
    <author>නිට්ටඹුව සමූහ - ජෙනට් ජයසිංහ</author>
    <content>සයිප්‍රස් රටේ රැකියා ලබාදෙන පොරොන්දුව මත පුද්ගලයකුගෙන් රුපියල් ලක්‍ෂ 10ක් වංචා සහගත ලෙස ලබාගත් කාන්තාවක් පොරොන්දුව ඉටු නොකර හොරණ දෙකඳුවල ප්‍රදේශයේ මෙහෙණි අරණකට වී මහණවීමට සූදානම් වෙමින් සිටියදී ගම්පහ මූලස්ථාන පොලිසියේ විශේෂ අපරාධ විමර්ශන අංශයේ නිලධාරීන් විසින් ඉතා දුෂ්කර මෙහෙයුමක් කර සැකකාරිය අත්අඩංගුවට ගෙන තිබේ.සැකකාරියගේ සොහොයුරියක් සයිප්‍රස් රටට රැකියාවක් සඳහා යවන බවට පොරොන්දුවී පැමිණිලිකාරියගෙන් රුපියල් ලක්‍ෂ 10ක් ලබාගත් සැකකාරිය කාලයක් ගතවී ගිය නමුත්, රැකියාවට යැවීම හෝ මුදල් ආපසු ගෙවීම හෝ සිදු නොකළ හෙයින් අසහනයට පත්ව ගම්පහ මූලස්ථාන පොලිසියේ විශේෂ අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්‍ෂක තිස්ස සේනානායක මහතා හමුවේ පැමිණිලිකර තිබුණි.ඒ අනුව ගම්පහ කොට්ඨාස භාර ජ්‍යෙෂ්ඨ පොලිස් අධිකාරී විජිත ඩී. කොමසාරු මහතාගේ උපදෙස් මත සහකාර පොලිස් අධිකාරී ධ් එම්. ඒ. රංජිත් මාසිංහ මහතාගේ අධීක්‍ෂණය යටතේ ක්‍රියාත්මක වූ ගම්පහ - මූලස්ථාන පොලිසියේ විශේෂ අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්‍ෂක තිස්ස සේනානායක, උප පොලිස් පරීක්‍ෂකවරුන් වන ඒ. ඩබ්ලිව්. ඒ. වඩුවාවල ඇතුළු නිලධාරී පිරිසට ඒ වනවිට සිය දරු දෙදෙනා සහ ප්‍රදේශය අතහැර සැඟවී සිටි මෙම කාන්තාව සෙවීමට විශාල දුෂ්කර මෙහෙයුමක් කිරීමට සිදුවූ බව පොලිස් ආරංචිමාර්ග පවසයි.සැකකාරිය ප්‍රදේශය අතහැර යනවිට ඇය භාවිතා කරමින් තිබූ සියලු දුරකථන අංක සියල්ල වෙනස්කර ඇය පිළිබඳ කිසිදු තොරතුරක් ලබා ගැනීමට හැකි හෝඩුවාවක් ඉතිරි නොකරම සැඟවී සිටි බව පොලිසිය පවසයි.ඒ අනුව දුරකථන සමාගම්වල සහායෙන් ඇගේ පැරණි දුරකථන අංකවලට ඉඩමක් විකිණීම සම්බන්ධයෙන් වැඩි වාර ගණනක් කතාකර තිබූ පුද්ගලයා වෙත එම ඉඩම මිලදී ගැනීමට පැමිණියකු මෙන් පොලිස් උපාය දූතයෙක් යොදවා ඇත. ඉන්පසුව ඉඩම විකිණීම සඳහා තොරතුරු කීමට හොරණ ප්‍රදේශයෙන් පැමිණි දුරකථන අංකය අනුව යමින් සැකකාරිය සැඟවී සිටි හොරණ දෙකඳූවල ‍ෙමහෙණි ආරණ්‍ය සේනාසනය සොයාගෙන ඇත. සැකකාරිය වසරක් පමණ මෙම ස්ථානයෙහි මහණවීම සඳහා පෙරුම්පුරමින් නවාතැන් ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=r1302212</link>
    <topic>මිනුවන්ගොඩ කම්මල් කර්මාන්තයනැත්තටම නැති වෙන දිනය අත ළඟ</topic>
    <author>උඩුගම්පළ බර්ටි ලයනල්</author>
    <content>මිනුවන්ගොඩ ප්‍රාදේශීය ලේකම් කොට්ඨාසයට අයත් හෙණ්ඩිමහර ප්‍රදේශයේ ව්‍යාප්තව පවතින කම්මල් කර්මාන්තය සියවස් ගණනාවක ඉතිහාසයකට හිමිකම් කියාපායි.ක්‍රි.ව. 1490 කාලයේ දී උඩුගම්පොළ ප්‍රාදේශීය රාජධානියක්ව පැවති කල එහි පාලන තන්ත්‍රය භාරව සිය සකලකලා වල්ලභ රජතුමාගේ කාලයේ පටන්ම මෙම කර්මාන්තය ඉතා දියුණු තත්ත්වයකින්ම පැවත තිබී ඇති බවට සාධක එමට ය.මොවුන් කම්මල් කර්මාන්තයෙන් රජුගේ සේවයෙහි යෙදී සිටි බවද ප්‍රචලිතය. එදා පටන් පැවති මෙම කර්මාන්තය වත්මනෙහි අභාවයට යමින් පවතී.ඈත අතීතයේ දී මෙම ගම්මානයේ කම්මල් සියගණනක් පමණ පැවති බව වැඩිහිටියෝ පවසති.එකල මෙම කම්මල් වලට ආවේනිකව ආයුධ, කරත්ත, පට්ටම් වැනි දේ නිෂ්පාදනය කර ඇත. විශේෂයෙන් රජතුමාට අවශ්‍ය යුද උපකරණ ගොවි උපකරණ නිෂ්පාදනය වී ඇත.1970 – 1980 දශක වලින් පසුවන විට මෙම කර්මාන්තය පරිහානිය කරා දිවයාම ආරම්භ වී ඇති බව පැවසේ.පසුකාලයේ දී කම්මල් 50ක් පමණ පැවතියද අද වනවිට මෙම ප්‍රදේශයේ කම්මල් 10කටත් අවම වී ඇත. ඒ කාර්මිකයන්ද මෙම කර්මාන්තයෙහි යෙදී සිටින්නේ ඉතාමත් අපහසුතාවයකින් බව පවසති.ආර්ථික වශයෙන් ස්ථාවරයක් නැතිවීම අඩු මිල ගණන් වලට ආයුධ ආනයන කිරීම නිෂ්පාදනය කරන ආයුධ සඳහා අධික ලෙස වැයවීම ඒ අනුව ඒවා අලෙවිකර ගැනීමට අපහසුවීම නව පරපුර මෙම කර්මාන්තය කෙරෙහි ඇල්මක් නොදැක්වීම, නැඹුරු නොවීම, අමු ද්‍රව්‍ය වල මිල අධික වීම, නිෂ්පාදිත භාණ්ඩ ආනයනික භාණ්ඩ සමඟ සසඳමින් අව තක්සේරුවට ලක් කිරීම වැනි දේ මෙම කර්මාන්තය පිරිහීයෑමට හේතු සාධක වී ඇති බව රැකියාවට සම්බන්ධ වී සිටින කම්මල් කරුවෝ පැවසූහ.මෙම කර්මාන්ත කරුවන්ගේ දිවි මඟ සරුකරගැනීමට හැකි වැඩ පිළිවෙළක් සකස්කර ක්‍රියාත්මක කරන්නේ නම් වැනසී යන මෙම කම්මල් කර්මාන්තය තුළින් උසස් තත්ත්වයේ ආයුධ මෙවලම් දැයට දායාද කළ හැකි බව ඔවුහු පවසති.දැනට පාරම්පරිකව මෙම කර්මාන්තයෙහි නිරත වී සිටින ඩී.ජේ. ඩබ්ලිව්.වෙළුන්හාමි අසරණ තත්ත්වයට පත්ව සිටී.ඔහුගේ සහෝදරයන් තිදෙනාද ඉතාම අසරණ තත්ත්වයකට පත්ව ඇත. සහෝදරයන් දෙදෙනෙකුද ස්නායු ආබාධයකින් පෙළෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=r1302213</link>
    <topic>හත්වතාවක් ගියත් ගම්පහ ඉඩම් කාර්යාලයෙන් වැඩක් කරගන්න බැරිලු</topic>
    <author>නිට්ටඹුව සමූහ - ජෙනට් ජයසිංහ</author>
    <content>බැංකු ණයක් ගෙන ගෙවා අවසන් කළ ගම්පහ නාගරික මන්ත්‍රීවරයකුට තමා ඇපයට තැබූ ඉඩමේ බැඳුම්කරය ඉවත්කර ගැනීම සඳහා දින පහළොවක් ඇතුළත හත් වතාවක් ගම්පහ ඉඩම් ලියාපදිංචි කිරීමේ කාර්යාලය වෙත ගිය නමුත් නිලධාරීන්ගේ දුර්වලතා නිසා තමාට එය ඉටුකර ගැනීමට නොහැකිවූ බව කනගාටුවෙන් පැවසීය.ගම්පහ - මහ නගර සභා මන්ත්‍රී බොනී පෙරේරා මහතා මෙම අකරතැබ්බයට මුහුණදී තිබුණි. නාගරික මන්ත්‍රීවරයා පවසන අන්දමට සිද්ධිය මෙසේය.මන්ත්‍රීවරයා ඉඩමක් ඇපයට තබා ගම්පහ ලංකා බැංකු ශාඛාවෙන් ලබාගත් ණය ගෙවා අවසන් කර ඇපයට තැබූ ඉඩමේ බැඳුම්කරය ඉවත්කර ගැනීම සඳහා අවශ්‍ය ලිපි ලේඛන සකසා මුද්දර ගාස්තුද ගෙවා 2013. 01. 30 වැනි දින ගම්පහ දිස්ත්‍රික් ඉඩම් ලියාපදිංචි කිරීමේ කාර්යාලය වෙත භාරදී ඇත.එම අවස්ථාවේදී දින හතරකින් පැමිණ ඔප්පුව භාරගන්නා ලෙසට අදාළ විෂය භාර නිලධාරියා පවසා ඇත. ඒ අනුව නියමිත දින එහි ගිය මන්ත්‍රීවරයාට තව දින දෙකකින් ඒ සඳහා පැමිණෙන ලෙස දන්වා ඇත.මේ අන්දමට 2013.02.12 දක්වා ගෙවුනු කාලය ඇතුළත හත් වතාවක් තමා කච්චේරිය වෙත ගෙන්වා ඇති නමුත් අටවැනි වතාවටද දිනය කල් දැමූ පසු ඒ පිළිබඳව කොමසාරිස්වරයාට දුරකථනයෙන් කරුණු පැහැදිලි කළ බව පැවසීය.මෙම සෑම අවස්ථාවකදීම තම අවශ්‍යතාවය පිළිබඳව ආයතනයේ රෙජිස්ට්‍රාර්වරියට දැන්වූ විට ඇය ඉතා ඉක්මණින් මෙම කාර්යය නිමකර දීමට විෂය භාර නිලධාරියා ඍජුව හමුවී කරුණු පැහැදිලි කළ නමුත් ඔහු එයද ගණන් නොගත් බවත් මන්ත්‍රීවරයා පවසයි.එයට අමතරව නියෝජ්‍ය ඇමැති ලසන්ත අලගියවන්න මහතාද ගම්පහ පුරපති එරංග සේනානායක මහතා ද වරින්වර මන්ත්‍රීවරයාගේ අවශ්‍යතාව ඉටුකර දෙන ලෙසට ආයතනයෙන් ඉල්ලූ නමුත් මෙම නිලධාරීන් ඒ කිසිවක් ගණන් නොගත් බව මන්ත්‍රීවරයා වැඩිදුරටත් පැවසීය.සාමාන්‍ය පොදු මහජනතාවගේ ඉඩම් පිළිබඳ අවශ්‍යතාවයන් ඉටුකිරීම සඳහා බැඳී සිටින ගම්පහ දිස්ත්‍රික් ඉඩම් ලියාපදිංචි කිරීමේ කච්චේරියේ නිලධාරීන් අතර පවත්නා මෙම දුර්වලතා පිළිබඳව විධිමත් පරීක්‍ෂණයක් පවත්වා කරුණු ‍ෙසායාබලන ලෙසට සාමාන්‍ය පොදු ජනතාව වෙනුවෙන් නාගරික මන්ත්‍රීවරයා අදාළ බලධාරීන්ගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=r1302214</link>
    <topic>ගම්පහ නගරයේ මහා පරිමාණයේ කොල්ලකෑම් සිදු කරන සොර කණ්ඩායමක්</topic>
    <author>යක්කල විශේෂ රුවන් සමන්ත</author>
    <content>ගම්පහ නගරය සහ අවට ප්‍රදේශ ඉලක්ක කරගෙන මහා පරිමාණයේ කොල්ලකෑම් සිදු කරන අලුත් සොර කණ්ඩායමක් බිහිවී ඇති බවට ගම්පහ පොලිසියට තොරතුරු ලැබී ඇති බැවින් නිතරම නාඳුනන පුද්ගලයන් පිළිබඳව දැඩි අවධානයෙන් සිටින ලෙස ගම්පහ පොලිසියේ උසස් නිලධාරියෙක් ප්‍රදේශවාසී ජනතාවගෙන් ඉල්ලා සිටියි.දිවා කාලයේදී බෝතල්, පත්තර, එකතු කරන්නන්, ජංගම අලෙවි නියෝජිතවරු මෙන්ම යාචක වෙසින් පැමිණ නිවාසවල වෙසෙන පුද්ගලයන් පිළිබඳව සොයා බලා රාත්‍රි කාලයේදී නිවාස මංකොල්ලකෑම ඔවුන්ගේ උපක්‍රමයක් බව පොලිසිය පවසයි.එවැනි සැක සහිත පුද්ගලයන් දුටු සැනින් ගම්පහ පොලිසිය දැනුවත් කරන ලෙස ද ඔහු ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=r1302215</link>
    <topic>පොලිස් නිලධාරීන්ට එරෙහිව කළපැමිණිලි 57ක පරීක්ෂණ අවසන්</topic>
    <author>නිට්ටඹුව සමූහ - ජෙනට් ජයසිංහ</author>
    <content>පසුගිය වසරේ ගම්පහ දිස්ත්‍රික් පොලිස් කොමිෂන් සභා කාර්යාලය වෙත පරීක්ෂක ශ්‍රේණියෙන් පහළ පොලිස් නිලධාරීන් හැට හතක් සම්බන්ධයෙන් මහජන පැමිණිලි ලැබී තිබූ අතර මේ වන විට එම පැමිණිලි සංඛ්‍යාවෙන් පනස් හතක් පිළිබඳව මූලික පරීක්ෂණ නිමවා වාර්තා මූලස්ථානය වෙත යවා ඇති බව ගම්පහ දිස්ත්‍රික් පොලිස් කොමිෂන් සභා කාර්යාලය මගින් වසර අවසානයේ නිකුත් කර ඇති ප්‍රගති වාර්තාවේ සඳහන් වේ.එයට අමතරව ඉහළ ශ්‍රේණියේ එක් පොලිස් නිලධාරියෙක් සම්බන්ධව හා එක් කාන්තා පොලිස් නිලධාරිණියකට විරුද්ධව මහජන පැමිණිලි මෙම ආයතනය වෙත ලැබී තිබී ඇත.පොදු මහජනතාව නීතියේ පිළිසරණ පතා පොලිස් ස්ථානවලට කරන ලද ඇතැම් පැමිණිලි සම්බන්ධයෙන් නිසි පරිදි ක්‍රියාත්මක නොවීම, බලය අනිසි ලෙස උපයෝගිකර ගැනීම, උදාසීනව කටයුතු කිරීම, පහරදීම, පක්ෂග්‍රාහිවීම වැනි චෝදනා මත අගතියට ලක්වූ පැමිණිලිකරුවන් ඒ බව පොලිස් කොමිෂන් සභා කාර්යාලය වෙත පැමිණිලි කර තිබුණි.ඒ සමගම මෙම වසරේ ගෙවී ගිය කාල පරාසය තුළදී පමණක් පොලිස් නිලධාරීන් එකොළහකට එරෙහිව ගම්පහ දිස්ත්‍රික් පොලිස් කොමිෂන් සභා කාර්යාලය වෙත මහජන පැමිණිලි ලැබී ඇති අතර ඒ සියලු පැමිණිලි විමර්ශන මට්ටමේ පවතී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=r1302216</link>
    <topic>නයි පොළඟුන් සමඟ දිවි ගෙවනරාජගිරියේ විස වෛද්‍යවරයා</topic>
    <author>ඉංගිරිය මධ්‍යම සමූහ – ප්‍රියර්ශනී කහවල</author>
    <content>නයි නළඟන, සතුන් වත්තෙන් නයින් පලායාම් ආදි ලෙසින් නයින්, සර්පයින් සම්බන්ධ ප්‍රවෘත්ති පසුගිය දිනවල රට පුරා මහත් ආන්දෝලනයක් ඇති කිරීමට සමත් වූ බව අමුතුවෙන් කිවයුතු නොවේ.බොහෝ ප්‍රදේශ නාගරීකරණයට ලක්වීමත් සමඟ සර්පයන්ද ක්‍රමයෙන් ජන ජීවිතය සමඟ තිබූ සම්බන්ධයෙන් ඈත් වූ අතර, මිනිසුන්ට එසේ අමතකව ගොස් තිබූ සර්පයින් යළිත් කරළියට පැමිණුනේ මෙකී ප්‍රවෘත්ති නිසාවෙන්ය.නයි නළඟන හා සම්බන්ධ පුවතින් කියැවුණේ කාන්තාවක් ගැන වුවද මේ පුවතින් කියැවෙන්නේ අපූරු මිනිසෙක් පිළිබඳවය. ඔහු නයින් පමණක් නොව පොළඟුන්, මාපිලුන්, කරවලයන් ආදී විෂඝෝර සර්පයන් රැසක් සමඟ තම ජීවිත කාලය ගෙවා දමන්නෙකි.රාජගිරිය මාදින්නාගොඩ, පදිංචි ඔහු නමින් ඒ. පී. ඒ. අබේරත්නයි. වසර 50ක පමණ කාලයක් තිස්සේ සර්පයන්ද පිරිචරාගෙන, ගමින් ගමට, නගරයෙන් නගරයට යන මොහු එම සර්පයන් පිළිබඳවත්, උන්ගේ උග්‍ර විෂ පිළිබඳවත්, එම විෂ සඳහා කළ යුතු ප්‍රතිකාර පිළිබඳවත් ජනතාව දැනුවත් කරමින්, දේශන පවත්වමින්, අප්‍රසිද්ධියේ, නිහඬව සිදු කරනු ලබන සමාජ සේවය සැබවින්ම අගය කළ යුතුය.මෙම කාර්යය කිරීමෙන් කිසිදු ආර්ථික ප්‍රතිලාභයක් හෝ වෙනයම් වාසියක් බලාපොරොත්තු නොවන බව පවසන අබේරත්න මහතා, හුදෙක් තමන් සතු දැනුම ලක්‍ෂ සංඛ්‍යාත මහ ජනකායක් අතර බෙදා දීමෙන් හදවතින්ම අවංකවම සතුටක් විඳීම පමණක් බලාපොරොත්තු වන බව පවසයි.ඔහුගේ ඇඳුමේ සාක්කුවට අත යැවුවහොත් එතුළ විෂඝෝර කුණකටුවෙකි. දෝත මත අරා සිටින්නේ සුදු නාගයෙකි. ගෙල වටා මුතු මාලයක් සේ දමාගත් තෙල් කරවලෙකි. මෙලෙස සර්වාංගයම සර්පයින්ගෙන් සරසාගෙන සිටින අබේරත්න මහතා, තෙලිජ්ජවිල වෙද පරපුරෙන් වෛද්‍ය කර්මය හැදෑරූ, රජයේ ලියාපදිංචි දක්‍ෂ පාරම්පරික විස වෛද්‍යවරයෙකි.දැනට ලංකාවේ සිටින සර්පයින්ගෙන් වර්ග 96ක් මේ වන විට තමා හඳුනාගෙන ඇති බවත්, දෙහිවල සතුන් වත්තේ හැරුණු විට ලංකාවේ සුදු නාගයකු සිටින්නේ තමා ළඟ පමණක් බවත් අබේරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=r1302217</link>
    <topic>වාද්දුව අරුණෝදය පෙර පාසලපානදුර ප්‍රා. සභාවට</topic>
    <author>වාද්දුව සමූහ එස්. ආර්. පියදාස</author>
    <content>පානදුර ප්‍රාදේශීය සභා ඉතිහාසයේ ප්‍රථම වතාවට තව නොබෝ දිනකින් පානදුර හේනමුල්ල ප්‍රදේශයේ ප්‍රාදේශීය සභාව මඟින් පාලනය වන මුස්ලිම් පෙර පාසල ආරම්භ කරනවා යැයි පානදුර ප්‍රාදේශීය සභා සභාපති නීල් සුනේත්‍රලාල් ප්‍රනාන්දු මහතා පැවැසීය.වාද්දුව මහවාද්දුව ගංගාරාම විහාරස්ථානයේ සර්වෝදය සමිතිය මගින් 1997 වසරේ ආරම්භ කළ අරුණෝදය පෙර පාසල පානදුර ප්‍රාදේශීය සභභාවට පවරා ගැනීමේ උත්සවයේදී ඒ මහතා මේ බව කීවේය.හොරොන්තුඩුව - සත්බුදු විහාරාධිපති කම්මට්ඨානාචාර්ය පරගස්තොට සුධම්ම හිමියන් ගේ ප්‍රධානත්වයෙන් උත්සව සභාව පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=s1302211</link>
    <topic>ලක්මව රනින් සැරසූ ප්‍රසන්න අමර‍සේකරට ලක්ෂ 20ක මුදල් තෑගි උපහාරයක්</topic>
    <author>ප්‍රින්ස් ගුණසේකර</author>
    <content>ජාත්‍යන්තර මලල ක්‍රීඩා තරගවලදී පදක්කම් 50ක් දිනා ශ්‍රී ලංකාවට ගෞරවයක් අත්කරදුන් ආසියානු ශූර ප්‍රසන්න සම්පත් අමරසේකර ක්‍රීඩාවෙන් සමුගැනීම ප්‍රකාශයට පත්කළ ඊයේ දිනයේ රු‍‍.ලක්ෂ 20ක මුදල් තෑගි ඔහුට පිරිනැමුණි‍.ක්‍රීඩා ඇමැති මහින්දානන්ද අලුත්ගමගේ මහතාගේ නියෝගයක් මත ක්‍රීඩා සංවර්ධන අරමුදලෙන් ලක්ෂ හතක්ද, ශ්‍රී ලංකා මලල ක්‍රීඩා සංගමයෙන් ලක්ෂ හතහමාරක් හා ඔහු සේවය කරන ශ්‍රී ලංකා යුද හමුදාවෙන් රු.ලක්ෂ 5ක් ඇතුළුව මේ මුදල් තෑගි පිරිනැමුණි. ක්‍රීඩා විද්‍යා ආයතනයේදී මලල ක්‍රීඩා ශූර ප්‍රසන්න සම්පත් අමරසේකර මලල ක්‍රීඩාවෙන් සමුගැනීම ප්‍රකාශයට පත් කරද්දී ජනාධිපති මහින්ද රාජපක්ෂ මහතාට විශේෂ ස්තුතියක් පුද කළේය.එක්තරා අවස්ථාවකදී රැකියාව පවා අහිමිව බොහෝ කරදරයට පත්වු විටක ජනාධිපති මහින්ද රාජපක්ෂ මහතා තමාට තිබු මානුෂික පිඩාවෙන් මිදීමට දැක්වු අනුග්‍රහය හා සහයෝගය වෙනුවෙන් එම විශේෂ ස්තුතිය මලල ක්‍රීඩා ශූර ප්‍රසන්න සම්පත් විසින් සිදු කරන ලදි.ප්‍රසන්න සම්පත් ජාත්‍යන්තර තරගවලදී රන් පදක්කම් 18ක් රිදී පදක්කම් 22ක් හා ලෝකඩ පදක්කම් 10ක් දිනාගැනීමට සමත්වු අති දක්ෂ ක්‍රීඩකයෙකි‍.ඔහු ආසියානු මලල ක්‍රීඩා ශූරතාවලියේදී රන් පදක්කම් 3ක්, ආසියානු ගොන්ප්‍රී තරගාවලියේදී රන් පදක්කම් 10ක් හා දකුණු ආසියානු ක්‍රීඩා උලෙළේදී රන් පදක්කම් 2ක් දිනා දක්ෂතාව දැක්වීය.ඔහුගේ ක්‍රීඩා දිවියේ කැපී පෙනෙන අවස්ථාව වුයේ වසර 2005දී ජාතික මලල ක්‍රීඩා ශූරතාවලියේදී මීටර් 400ඉසව්ව තත්පර 45.47කින් නිම කිරීමය. එය ඔහුගේ තරග දිවියේ මී‍ටර් 400 ඉසව්වේ ගතකල හොඳම කාලයයි. එම දක්ෂතාව ඔලිම්පික් 'ඒ' ශ්‍රේණියේ පරිසාධන මට්ටම ඉක්මා යෑමක් වන අතර ලෝක ශ්‍රේණිගත කිරීම්වලට අනුව 25වැනි යා විය. එම දක්ෂතාවය එවක ආසියානු ශ්‍රේණිගත කිරිම්වල අංක එක බවට පත්වීමද විශේෂත්වයකි.වරෙක යුද හමුදා ක්‍රීඩා තරග වාර්තා කිහිපයක්ම බිඳ හෙලමින් යුද හමුදා ක්‍රීඩා ඉතිහාසයේ විශිෂ්ඨතම ක්‍රීඩකයෙකු බවටද පත්විය.මේ අවස්ථාවට එක්වු ක්‍රීඩා ඇමැති මහින්දානන්ද අලුත්ගම‍ගේ මහතා ප්‍රකාශ කළේ ප්‍රසන්න සම්පත් සමුගැනීම මලල ක්‍රීඩාවේ තවත් ආරම්භයක් විය යුතු බවය.“මා බලාපොරොත්තු වෙනවා ප්‍රසන්න මලල ක්‍රීඩාවේ දක්ෂ පුහුණුකරුවෙක් වෙයි කියලා. ඔහු ජයග්‍රහණ රැසක් ශ්‍රී ලංකාවට ගෙන දුන්නා. ඒ වගෙම තවත් ජයග්‍රාහී පරපුරක් බිහිකිරීම සඳහා පුහුණුකරුවෙකු වෙනවානම් අපේ විය යුතුදේ ඉටු කරනවා” ක්‍රීඩා ඇමැතිවරයා පැවැසීය.මේ උත්සව අවස්ථාවට ඔහුගේ මුල් පුහුණුකරු කේ.එච්.පී.ජයතිස්ස මහතා හා පසුකාලීන පුහුණුකරුවු සුනිල් ගුණවර්ධන මහතාද එක්වුහ. එමෙන්ම ක්‍රීඩා අධ්‍යක්ෂ ජෙනරාල් රංජනී ජයකොඩි, ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් දයා රත්නායක, ක්‍රීඩා අමාත්‍යංශ ලේකම් අනුර ජයවික්‍රම මහත්ම මහත්මිහු සහ යුද හමුදාවේ ජ්‍යෙෂ්ඨ නිලධාරින් හා තවත් ක්‍රීඩක ක්‍රීඩිකාවන් රාශියක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=s1302212</link>
    <topic>‍අනුග්‍රාහකයෝ පිස්ටෝරියස් හැර යති</topic>
    <author>වොෂින්ටන් (ඒ.එෆ්.පී.)</author>
    <content>මිනිමැරුම් චෝදනා එල්ලවී සිටින දකුණු අප්‍රිකාවේ සුප්‍රකට පැරාලිම්පික් ශූරයා වන ඔස්කාර් පිස්ටෝරියස්ගේ ප්‍රධානතම අනුග්‍රාහක ආයතන වන අමෙරිකාවේ 'නයික්' සහ 'ඕක්ලේ' සිය අනුග්‍රාහකත්වය අවලංගු කිරීමට පියවර ගෙන ඇත.පසුගිය වසරේ ලන්ඩන් ඔලිම්පික් ක්‍රීඩා උළෙලේ දී කෘත්‍රිම පාද සහිතව තරග වැදුණු පිස්ටෝරියස්ගේ ජනප්‍රියත්වය හේතුවෙන් ලෝක ප්‍රකට වෙළෙඳ සමාගම් ඔහුට අනුග්‍රහය දැක්වීමට ඉදිරිපත් වූහ‍.එහෙත් පෙම්වතිය ඝාතනය කිරීමේ චෝදනා එල්ලවීමෙන් පසුව ඔහුට ඇතිවූ අපකීර්තිය හේතුවෙන් අනුග්‍රාහක්ව ගිවිසුම් අවලංගු කරන බව ඔවූහූ පවසති.ලොව ප්‍රධානතම ක්‍රීඩා ඇඟළුම් සහ ක්‍රීඩා භාණ්ඩ නිශ්පාදනය කරන නයික් සමාගම තවදුරටත් පිස්ටෝරියස් සමග කටයුතු නොකරන බව එම සමාගමේ ප්‍රකාශකයකු පැවැසීය.එමෙන්ම අව් කණ්නාඩි නිශ්පාදනයෙන් ලොව ජයගත් ඕක්ලේ සමාගම ද වහාම ක්‍රියාත්මක වන පරිදි පිස්ටෝරියස් සමග ඇතිකරගත් අනුග්‍රාහකත්ව ගිවිසුම අවලංගු කළේය. පසුගිය කාලය පුරාම මේ සමාගම්වල අනුග්‍රාහකත්වය ලැබීමෙන් ‍අමෙරිකානු ඩොලර් මිලියන ගණනාවක් උපයාගැනීමට පිස්ටෝරියස් සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=s1302213</link>
    <topic>සුපර්ක්‍රොස් මෙහෙයවන්න නව සංගමයක්</topic>
    <author>ෆවුස් මොහොමඩ්</author>
    <content>මෙරට මෝටර් රථ හා යතුරුපැදි ධාවන ශූරයන්ගේ දස්කම් උරගා බලන ත්‍රාසජනක සුපර්ක්‍රොස් ධාවන තරග පථයේ ප්‍රධානතම තරගාවලි මෙහෙයවීමට ස්ලඩා රේසිං නමින් නව සංගමයක් බිහිවී ඇත. ‍ඒ අනුව මෙරට සුපර් ක්‍රොස් තරග පථයේ වැඩි ප්‍රේක්ෂක අවධානයක් දිනාගත් දියතලාව ෆොක්ස්හිල්, කුරුණෑගල කැවල්රි, අනුරාධපුරයේ ගජබා, මින්නේරිය ගනර්ස්, සීගිරිය මොටෝක්‍රොස් සහ කටුකුරුන්ද මෝටර් රථ හා යතුරු පැදි ධාවන තරගාවලියේ මෙහෙයවීම නව සංගමයෙන් සිදුකෙරෙන බව එම සංගමයේ සභාපති යෝගා පෙරේරා මහතා 'දිනමිණ' කළ විමසුමකදී සඳහන් කළේය.මීට පෙර මෙරට සුපර්ක්‍රොස් තරග මෙහෙයවූ ප්‍රධානතම සංගමය වන ශ්‍රී ලංකා මෝටර් රථ සහ යතුරුපැදි ධාවකයන්ගේ සංගමයේ (ස්ලාර්ඩර්) පසුගියදා පැවැති නිලවරණය ව්‍යවස්ථාවට පටහැනිව පැවැත්වීම නව සංගමය බිහිකිරීමේ ආසන්නතම හේතුව බව පැවැසේ. සංගම් ව්‍යවස්ථාව අනුව නිලවරණයට දින 14කට පෙර නාමයෝජනා ඉදිරිපත් කළ යුතු වුවද මේ නිලවරණයේ දී එය එසේ සිදුනොවූ බවත් ඒ හේතුවෙන් පැන නැගුණු මතගැටුමක් දුරදිග යාමෙන් නව සංගමය බිහිවූ බව වාර්තා විය.කෙසේ වෙතත් මේ සම්බන්ධව 'දිනමිණ'ට ප්‍රකාශයක් කරමින් ස්ලාඩර් සංගමයේ සභාපති පුබුදු වික්‍රම මහතා සඳහන් කළේ වසර 28ක ස්ලාඩර් නිලවරණ ඉතිහාසයේ කිසිදු නිලවරණයක දී දින 14කට පෙර නාමයෝජනා භාරදීමක් සිදුනොවූ බවය. ස්ලාඩර් සංගමයේ ජ්‍යෙෂ්ඨ නිලධාරීන් කීපදෙනකු මෙසේ නව සංගමයක් බිහිකරනු ලැබුවේ එක්තරා ජ්‍යෙෂ්ඨ නිලධාරියකු සම්බන්ධව පැවැති විනය පරික්ෂණයක් හේතුවෙන් බව පුබුදු වික්‍රම මහතා පැවැසීය.“පසුගිය වසරේ පැවැති සුපර්ක්‍රොස් තරගාවලියක් වර්ජනය කිරීමට අදාලව එක්තරා මෝටර් රථ ධාවකයකුට විනය පරික්ෂණයක් පවත්වා ස්ලාඩර් සංගමයෙන් මාස 6ක තරග තහනමක් පැනවූවා‍. ඒත් ඒ වෙනකොට අදාල මෝටර් රථ ධාවකයා ඊළඟ තරගාවලියට ඉල්ලුම්පත් භාරදීලයි තිබුණේ. ඒ නිසා මෝටර් රථ තරග ධාවකයෙක් වන ඔහුගේ පියා ඒ අදාල මෝටර් රථයෙන් ඒ තරගාවලියට සහභාගිවීමට ස්ලාඩර් සංගමයෙන් ඉල්ලීමක් කළා.සංගමයේ නිලධාරීන් බහුතරයකගේ එකඟතාව මත ඊට අවසර ලැබුණා. නමුත් ඒ සඳහා දැඩි විරෝධතාවක් එල්ල කළ ඉහත කී ජ්‍යෙෂ්ඨ නිලධාරියා තරගාවලිය අතරතුර දී සංගමයේ සෙසු නිලධාරීන් අපහසුතාවට පත්කරමින් කටයුතු කිරීමේ හේතුවෙනුයි ඔහුට විරුද්ධව විනය පරික්ෂණයක් පවත්වන්න තීරණය වුණේ. මේ වසරේ නිලවරණයට ඔහුත් තරග වැදීමට නියමිතවයි හිටියේ. ඒත් පරික්ෂණයට කළින් ඔහු විධායක කමිටුවෙන් ඉවත්වුණා. ඒ වගේම නිලවරණයට ඉදිරිපත් වුණෙත් නෑ. ඔහුට සංගමයේම තවත් ජ්‍යෙෂ්ඨ නිලධාරීන්ගේ සහායත් ලැබී තිබුණා” පුබුදු වික්‍රම මහතා කීවේය.නිලවරණයෙන් පත්වූ නව නිලධාරි මණ්ඩලය පිළිගැනීම ප්‍රතික්ෂේප කරමින් ඔහු තවත් ජ්‍යෙෂ්ඨ නිලධාරීන් සමග එක්වී මෙසේ සුපර්ක්‍රොස් ධාවන පථයේ ප්‍රධානතම තරගාවලි මෙහෙයවීමට නව සංගමයක් ආරම්භ කිරීමට කටයුතු කළ බව ස්ලාඩර් සභාපතිවරයා සඳහන් කළේය. මේ සඳහා ඇතැම් සුපර්ක්‍රොස් තරග සංවිධායකවරුන්ගේ සහාය ද ඔවුන්ට ලැබුණු බවත් පුබුදු වික්‍රම මහතා කීවේය.ස්ලාඩර් සංගමයේ නව සභාපතිවරයා ලෙස පත්වූ තමාට සහ ලේකම්වරයාට නිලවරණය ව්‍යවස්ථාවට පටහැනි බැවින් ඉන් ඉවත්වන ලෙසත්,‍‍ ‍නොඑසේ නම් තරගාවලිය ලබානොදෙන බවත් ඇතැම් සුපර්ක්‍රොස් තරග සංවිධායකවරුන් බලපෑම් එල්ල කළ බව ද ඔහු අනාවරණය කළේය.“ක්‍රිඩාව වෙනුවෙන් තනතුරුවලින් ඉවත්වීමට අපි සූදානම්. නමුත් ඊට කළින් මේ සිදුවීම ගැන පැහැදිලි කරන්න අපට අවස්ථාවක් ලබාදෙන්න කියලා අපි ඒ තරගාවලි සංවිධායකවරුන්ගෙන් ඉල්ලා සිටියා. ඒත් ඔවුන් එය ප්‍රතික්ෂේප කළා” පුබුදු වික්‍රම මහතා වැඩිදුරටත් සඳහන් කළේය.කෙසේ වෙතත් ස්ලඩා රේසිං නව සංගමය ගැන කරුණු දැක්වූ එහි සභාපති යෝගා පෙරේරා මහතා පැවැසුවේ මෙරට මෝටර් රථ හා යතුරුපැදි ධාවන ක්ෂේත්‍රයේ උන්නතිය උදෙසා ඔවුන් මේ පියවර ගත් බවය.“අපේ රටේ වැඩිම සුපර්ක්‍රොස් ධාවන පථ යුද හමුදාව හා ගුවන් හමුදාව සතුයි. ඔවුන්ගේ සහයෝගය ඇතිව මෙරට සුපර්ක්‍රොස් ධාවන පථ තවදුරටත් දියුණු කිරීමේ හා අපේ ක්‍රිඩකයන්ගේ දක්ෂතාවලට වැඩි වටිනාකමක් ලබාදීමේ අරමුණින් යුතුවයි අපි නව සංගමය බිහිකළේ. පළමුවතාවට යුද හමුදාවේ හා ගුවන් හමුදාවේ නිලධාරීන් අපට සම්බන්ධව වෙලා ඉන්නවා. ඒ අනුව ඉදිරියේ දී මෙරට සුපර්ක්‍රොස් ධාවන ක්ෂේත්‍රයේ නව පරිච්ඡේදයක් ආරම්භ කිරීමට අපිට හැකිවේවි” යෝගා පෙරේරා මහතා විශ්වාසය පළකළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=s1302214</link>
    <topic>වෙළඳසේවා ක්‍රිකට් පාසලේ සිසුන්ට මුරලිදරන්ගෙන් වටිනා උපදෙස්</topic>
    <author/>
    <content>වෙළඳසේවා සංගමයට අයත් ක්‍රිකට් පාසලේ කළමණාකාරිත්වය ක්‍රිකට් ක්‍රීඩාවට අදාළ කෙටි දේශන සැසිවාරයක් එම ආයතන පරිශ්‍රයේදී පසුගියදා සංවිධානය කර තිබිණි.මේ සඳහා හිටපු ලෝක පුජිත දඟ පන්දු යවන්නා වන මුත්තයියා මුරලිදරන් හා ශ්‍රී ලංකා ක්‍රිකට් ආයතනයේ කණිෂ්ඨ අංශයේ පුහුණුකරු වන හිටපු ශ්‍රී ලංකා ටෙස්ට් හා එක්දින ක්‍රිකට් ක්‍රීඩක රොජර් විජේසුරිය සම්බන්ධ වීම ක්‍රීඩකයන්ගේ මහත් උද්යෝගයට හේතුවක් විය.එහිදී ක්‍රීඩකයන් ඇසු විවිධ ප්‍රශ්නවලට මුරලිදරන් මහත් උනන්දුවෙන් පිළිතුරු සැපයීය. රොජර් විජේසුරිය ද ඔහු සතු සුවිශේෂ දැනුම හා අත්දැකිම් ක්‍රීඩකයන් හා බෙදා ගත් අයුරු කාගේත් පැසසුමට ලක්විය.‍මෙම සැසිවාරයේදී මුරලිදරන් ක්‍රීඩකයා සම්බන්ධ කෙටි විඩීයෝ පටයක්ද ප්‍රදර්ශනය කළ අතර සම්පූර්ණ වැඩසටහන පැය දෙකක පමණ කාලයක් පැවතිනි.මෙම ක්‍රිකට් පාසලේ දැනට වයස අවුරු 13, 15 හා 17න් පහළ වයස් ඛාන්ඩවල ක්‍රීඩකයන් 170ක් පමණ පුහුණුවීම් කටයුතු වල යෙදී සිටිති. නවීන පහසුකම් රැසකින් සමන්විත මෙම ක්‍රිකට් පාසල පුහුණු තරග, අන්තර් ක්‍රිකට් පාසල් ශූරතා තරගාවලි සංවිධානය කිරීම තුළින් ක්‍රීඩකයන්ට අත්දැකීම් සම්භාරයක් ලබාදීමට කටයුතු කරනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=s1302215</link>
    <topic>ගුවන් හමුදා පාපැදි සවාරිය මාර්තුවේ දී</topic>
    <author>ෆවුස් මොහොමඩ්</author>
    <content>ශ්‍රී ලංකා ගුවන් හමුදාවේ 62වැනි සංවත්සරයට සමගාමීව ගුවන් හමුදාව සහ පාපැදි අතුරු කමිටුව එක්ව 14 වැනි වරටත් මෙහෙයවනු ලබන ගුවන් හමුදා පාපැදි සවාරිය මාර්තු මස 1දා සිට 3වැනිදා දක්වා පැවැත්වේ.මෙරට ප්‍රධානතම පාපැදි සවාරිය ලෙස සැලකෙන ගුවන් හමුදා පාපැදි සවාරිය පිරිමි සහ කාන්තා වශයෙන් අංශ දෙකකින් පැවැත්වේ. එහි පිරිමි තරගයේ දුර ප්‍රමාණය කි.මී. 420ක් වන අතර කාන්තා තරගය කි.මී. 52කි.පිරිමි තරගයේ පළමු දිනයේ කොළඹ ගුවන් හමුදා මූලස්ථානය අසලින් ආරම්භවී තරගය දඹුල්ල දක්වා කි.මී.148ක දුර ප්‍රමාණයක් ආවරණය කරන අතර දෙවැනි දිනයේදී දඹුල්ලේ සිට පුත්තලම දක්වා කි.මී.143ක දුර ප්‍රමාණයක් ආවරණය කෙරේ. තරගය අවසන් දිනය වන මාර්තු 3දා පුත්තලම සිට කොළඹ ගුවන් හමුදා මූලස්ථානය දක්වා තරගය පැවැත්වෙන අතර එහි දුර ප්‍රමාණය කි.මි.129කි.මෙවර තරගය සඳහා මෙරට ප්‍රමුඛ පෙලේ පාපැදි තරගකරුවන් 100කට අධික පිරිසක් සහභාගී වන අතර පළමුවරට උතුරු නැ‍ඟෙනහිර පළාත් නියෝජනය කරමින් ක්‍රීඩකයන් සහභාගිවීම විශේෂත්වයකි.මෙහි කාන්තා තරගය පැවැත්වෙන්නේ මාර්තු 3වැනිදාය‍. ඒ තරගය කටුකුරුන්ද ගුවන් හමුදා කඳවුර අසල සිට කොළඹ ගුවන් හමුදා මූලස්ථානය දක්වා පැවැත්වීමට නියමිතය. මෙවර තරගයට සහභාගීවන සියළුම ක්‍රීඩක ක්‍රීඩිකාවන්ට තරගය පැවැත්වෙන දිනවලදී ආහාර හා නවාතැන් පහසුකම්වලට අමතරව පාරිතෝෂික දීමනාවක් ලබාදීමට ගුවන් හමුදාව කටයුතු යොදා තිබේ.ඒ අනුව පිරිමි අංශයේ තරගයේදී ක්‍රීඩකයන්ට සහ කළමනාකරුවන්ට රු.2000 බැගින්ද කාන්තා අංශයේ ක්‍රීඩිකාවන්ට සහ කළමනාකරුවන්ට රු.1500 බැගින් වු පාරිතෝෂික දීමනා ලබාදෙනු ඇත.එල්.ජී.අබාන්ස් සමාගම 8වැනි වරටත් අනුග්‍රාහකත්වය ලබාදෙන ගුවන් හමුදා පාපැදි සවාරියේ සමස්ත ශූරයාට රු.ලක්ෂ 3ක මුදල් ත්‍යාගයක් පිරිනැමේ. සමස්ත තරගයේ දෙවැනි ස්ථානයට රු.ලක්ෂ 2ක් සහ තුන්වැනි ස්ථානයට රු ලක්ෂයක්ද පිරිනැමේ. ඊට අමතරව සමස්ත තරගයේ 15වැනි ස්ථානය දක්වා මුදල් ත්‍යාග පිරිනැමීමට නියමිතය.තරගාවලියේ කණ්ඩායම් ජයග්‍රහකයන්ට කුසලානය සමග රු.150000ක්ද, අනුශූරතාවට කුසලානය සමග රු.75000ක්ද පිරිනැමෙනු ඇත. එමෙන්ම සමස්ත තරගයේ වේගවත්ම ක්‍රීඩකයාටද මුදල් ත්‍යාග පිරිනැමේ. පිරිමි අංශයේ තරගයේ එක් එක් අදියර ජයගන්නා ක්‍රීඩකයාටද තෑගි පිරිනැමීමට නියමිතය.යොවුන් පාපැදි ක්‍රීඩකයන්ගේ උනන්දුව සහ සහභාගිත්වය වැඩි කිරීමේ අරමුණින් මෙවර තරගයේ ළාබාලතම ක්‍රීඩකයාට රු.50000ක මුදලක් පිරිනැමීම විශේෂත්වයකි. ඊට අමතරව කාන්තා තරගයේ ජයග්‍රාහිකාවන්ට සහ වේගවත්ම ක්‍රීඩිකාවටද මුදල් ත්‍යාග පිරිනැමේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=s1302216</link>
    <topic>එංගලන්තයට ජය</topic>
    <author/>
    <content>නවසීලන්තය සමගින් නේපියර් හිදී පැවැති දෙවන එක්දින තරග කඩුලු 8කින් ජයගැනීමට සංචාරක එංගලන්ත පිල ඊයේ සමත්විය.ලකුණු 269ක ජයග්‍රාහී ඉලක්කයක් හඹාගිය එංගලන්තය කඩුලු 2ක් පමණක් දැවී තිබියදී ඕවර 47.4කදී තරගය ජයග්‍රහණය කරා ගෙන ගිය එංගලන්ත පිලේ ජොනතන් ට්‍රොට් හා ජො රූට් තෙවන කඩුල්ල සඳහා ලකුණු 121ක නොබිදුණු සබඳතාවක් ගොඩනැගීය. රූට් පන්දු 56කදී හත‍රේ පහර 7ක් හා හ‍යේ පහර 2ක් සමගින් ලකුණු 79ක් රැස් කළ අතර ජොනතන් ට්‍රොට් ලකුණු 65ක් හා ඇලෙස්ටයාර් කුක් ලකුණු 78ක් ලබාගත්තේය.කාසියේ වාසිය දිනාගත් එංගලන්ත පිලේ ආරාධනයෙන් පළමුව පන්දුවට පහරදුන් නවසීලන්තය ඕවර 48.5කදී ලකුණු 269කට සීමාවිය. රොස් ටේලර් ලකුණු 100ක් ලබාගත් අතර ඊට පන්දු 117කදී හතරේ පහර 9ක් හා එක් හයේ පහරක් ඇතුළත් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=s1302217</link>
    <topic>රන් සිංහ සටන 22-23</topic>
    <author>ප්‍රියාන් ද සිල්වා-මාතර ක්‍රීඩා</author>
    <content>මාතර රාහුල විදුහල සහ පන්නිපිටිය ධර්මපාල විදුහල අතර 'රුහුණු-මායා සටන' ලෙසින් ආරම්භ වු වාර්ෂික මහා ක්‍රිකට් තරගය මෙවර 'රන් සිංහ සටන' ලෙසින් මේ මස 22 සහ 23 දෙදින මොරටුව ද සොයිසා ක්‍රීඩාංගණයේදී පැවැත්වේ.‍දෙවැනි වරට පැවැත්වෙන තරගාවලියේ මෙවර සත්කාරකත්වය ධර්මපාල විදුහලට හිමිව තිබේ. සහන් චාමිකර ධර්මපාල කණ්ඩායමේ නායකත්වය දරන අතර රාහුල විදුහල් කණ්ඩායම නදුන් තරංග විසින් මෙහෙයවනු ලබයි. පසුගිය වසරේ පැවැති තරගය ජය පරාජයෙන් තොරව අවසන් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=f1302211</link>
    <topic>හලාල්වීම සමඟ</topic>
    <author/>
    <content>කවදත් ආගමික අන්තවාදය නිල වශයෙන් හෝ රාජ්‍ය මට්ටමින් පිළි ගැනීමක් අපේ රටේ දක්නට ලැබෙන්නේ නැහැ. රාජ්‍ය නායකයාගේ සිට රජයේ හෝ විපක්ෂයේ දේශපාලනඥයන් ජාතිවාදය හා ආගමික අන්තවාදය පිළිකුලෙන් ප්‍රතික්ෂේප කරනවා. තමන්ට කැමැති ආගමක්, පන්සලක්, පල්ලියක් හෝ කෝවිලක් ගොඩ නඟා ගැනීමේ ඉඩකඩ පිළිබඳ සුළු සිදුවීම් ඇතත් අපේ රටේ ඕනෑම තැනක් ඒ සඳහා විවෘතයි.ඉරානය තුළ වෙළෙඳ සල්වල අලෙවි කිරීමට තබා තිබූ බුද්ධ ප්‍රතිමා තහනම් කිරීමට එරට ඉස්ලාමීය රාජ්‍ය පියවර ගෙන තිබෙන බවක්, පසුගිය 17 වැනි දා මෙරට ප්‍රධාන පෙළේ ජාතික පුවත්පතක මුල් පිටුවේ ම වාර්තා කර තිබුණා. එහි ශීර්ෂ පාඨය නම් කර තිබුණේ ‘ ඉරානයට බුදු පිළිම අරහං ‘ යන සිරස් තලයෙන්.එම පුවත්පත් වාර්තාවට පදනම් වී තිබුණේ ඉරානයේ පළවන ‘අරමාන්’ පුවත්පතේ වාර්තාවක්. බුද්ධ ප්‍රතිමාව වැනි භාණ්ඩවලින් කිසියම් විශ්වාසයක් වර්ධනය වීමට ඉඩ නොතැබිය යුතු බවත්, එරට සංස්කෘතික උරුමයන් ආරක්ෂා කිරීමේ දෙපාර්තමේන්තුවේ නිලධාරියකු වන සයිඩ් ජබොරි අන්සෑරි සඳහන් කළ බව ද එම වාර්තාවේ සඳහන් කර තිබුණා. බුද්ධ ප්‍රතිමා සංස්කෘතික ආක්‍රමණයේ සංකේතයක් ලෙසයි මෙම නිලධාරියා අර්ථ කථනය කරන්නේ. මේ සමඟ ම ඉරානයේ තුළ අලෙවි නොකිරීමේ තහනම් බඩු ලැයිස්තුවට බුද්ධ ප්‍රතිමා ද ඇතුළත් කර තිබෙනවා.මීට ඉහත මෙවැනි ම පුවතක් සෞදි අරාබියෙන් ද වාර්තා වුණා. එය බුද්ධ ප්‍රතිමාවක් සිය කාමරයේ තබා ගෙන වන්දනා කළ ශ්‍රී ලාංකිකයකුට සිදු වූ අකරතැබ්බයක් ගැනයි. එහි සත්‍ය අසත්‍යතාවය කෙසේ වෙතත් ‘ ඉරානයේ’ ප්‍රවෘත්තියෙන් ඉස්ලාමීය නොවන ආගම් සම්බන්ධයෙන් එරට බලධාරීන්ගේ ආකල්පය පැහැදිලි වෙනවා.ආගම රාජ්‍ය පාලනයේ කොටසක් කර ගනිමින් ආගමික අන්තවාදයට නැඹුරු රාජ්‍ය මැද පෙරදිග පවතින බව සත්‍යයක්. ඒවා අපේ මිතුරු රාජ්‍ය වුවද දැඩි ආගමික නීතිරීතිවලින් බැඳී පවතින බව ද රහසක් නොවෙයි. ඉරානයේ බුදු පිළිම තහනම් ප්‍රවෘත්තියට අපේ රටේ ප්‍රධාන පුවත්පතක් වැඩි අවධානයක් යොමු කළේ මේ දිනවල නැඟෙන හලාල් විරෝධී රැල්ල නිසා විය හැකියි. එහේ එහෙමය. මෙහේ මෙහෙමය.මේ සියල්ලෙන් නැවත නැවත පැහැදිලි වන්නේ අපේ රටේ ආගමික හා විවිධ ජාතිකත්වයන්ට කොපමණ නිදහසක් තහවුරු වී ඇද්ද යන්නයි.ශ්‍රී ලංකාව සිංහල බෞද්ධ බහුතරයක් ජීවත් වන රටක් වුවද අන්‍ය ජාතීන්ට හා විවිධ ආගම් අදහන අයට තමන් අයත් ආගමික කටයුතුවල නිරතවීමට කිසිදු තහනමක් හෝ හරස්වීමක් නැහැ. විවිධ අන්තවාදීන් අතින් සිදුවන සුළු සිදුවීම් හැරෙන විට ශ්‍රී ලංකාව තුළ ආගමික නිදහස හා ජාතීන් අතර සහෝදරත්වය උපරිමයට තහවුරු වී තිබෙනවා.ඊට එරෙහි වන ප්‍රවණතා මතුවන්නේ දේශපාලන සිදුවීම් මතයි. කවදත් ආගමික අන්තවාදය නිල වශයෙන් හෝ රාජ්‍ය මට්ටමින් පිළි ගැනීමක් අපේ රටේ දක්නට ලැබෙන්නේ නැහැ. රාජ්‍ය නායකයාගේ සිට රජයේ හෝ විපක්ෂයේ දේශපාලනඥයන් ජාතිවාදය හා ආගමික අන්තවාදය පිළිකුලෙන් ප්‍රතික්ෂේප කරනවා. තමන්ට කැමැති ආගමක්, පන්සලක්, පල්ලියක් හෝ කෝවිලක් ගොඩ නඟා ගැනීමේ ඉඩකඩ පිළිබඳ සුළු සිදුවීම් ඇතත් අපේ රටේ ඕනෑම තැනක් ඒ සඳහා විවෘතයි. මෙය ඉහළ ප්‍රජාතන්ත්‍රවාදයක් ගැන කතා කරන සමහර බටහිර යුරෝපයේ රටවලටත් වඩා විවෘත බවයි පෙනෙන්නේ.මෙම සාධනීය ලක්ෂණය ශ්‍රී ලාංකික සංස්කෘතියට කාලාන්තරයක් තිස්සේ එකතු වී තිබෙන්නේ බෞද්ධ ආගමික චින්තනය හැඩ ගන්වන සමානාත්මතාවය හා අන්‍ය ආගමිකයනට ගරු කිරීමේ සම්ප්‍රදාය තුළින් ලැබූ ආභාෂයෙන්. බෞද්ධ ආගමික ශිෂ්ටාචාරයේ සඳහන් වන්නේ ශ්‍රී ලංකාව බුදුන්ට පූජා කළ දේශයක් ලෙස. එහෙත් වෙනත් ජාතීන්ට ජීවත් වීමටත් ඔවුන් කැමැති ආගමක් ඇදහීමටත් එමඟින් තහනමක් හෝ තහංචියක් පැනවී නැහැ. මේ නිසා අපේ රටේ පවතින ආගමික නිදහස අන්තවාදීව පාවිච්චි කිරීමට කිසිවකුට සදාචාරාත්මක අයිතියක් නැහැ.එසේම ආගමික ඇදහිලි හා මෙතෙක් භාවිතයේ නොතිබුණු ආගමික සිද්ධාන්ත බලහත්කාරයෙන් හඳුන්වාදීිම් මඟින් මේ නිදහස අයුතු ලෙස පාවිච්චි කිරීමේ අයිතියක් ද කිසිවකුට නැහැ. එය බෞද්ධ, ක්‍රිස්තියානි හෝ ඉස්ලාමීය යන මොන පැත්තෙන් පැමිණියත් වැරැදියි.විශේෂයෙන් ම ශ්‍රී ලංකාව සිංහල බෞද්ධ බහුතරයක් ජීවත් වන රටක්. මුස්ලිම් හෝ ක්‍රිස්තියානි ලබ්ධීන් බහුතරයක් ජීවත් වන රටවල ක්‍රියාත්මක වන ආගමික ඇදහිලි හෝ එම රටවලත් අද අන්තවාදි ලෙස හැඳින්වෙන ආගමික සම්ප්‍රදායන් මෙරට තුළ ක්‍රියාත්මක කිරීමට උත්සාහ දැරීම එතරම් ප්‍රඥාගෝචර වන්නේ නැහැ. එසේ ම එය පවතින නිදහස වැරැදි ලෙස පාවිච්චි කිරීමක් ලෙස ද පෘථග්ජන බෞද්ධයන්ට හැඟෙන්න පුළුවන්. මේ නිසා ඊට එරෙහි ප්‍රතිචාරය ඇරඹෙන්නේම යම් අන්තවාදී ස්වරූපයකින් විය හැකියි.බෞද්ධයන් තුළ ඇති වන අස්ථාන බිය ද ඊට හේතුවක් විය හැකියි. තමන්ගේ රටවල වෙනත් ආගමක් ඇදහීමට කෙනෙකුට නොමැති නිදහසක් ශ්‍රී ලංකාව තුළ තමන්ට හිමි වී තිබීමේ වැදගත්කම මුස්ලිම් ජනයා අවතක්සේරුවට ගත යුතු නැහැ.තමන් වඳ වී යන ජාතියක් හා ආගමකට අයත් වන්නේ ය යන හැඟීමක් නැත්නම් අස්ථාන බියක් සිංහල බෞද්ධයන් තුළ කලක සිට පවතිනවා. මේ නිසාම යම් යම් අන්තවාදී ක්‍රියාවන්ට සමහර පිරිස් යොමු වීමේ ප්‍රවණතා දක්නට ලැබෙනවා. එය වැරැදි වුවත් යථාර්ථයත් එයමයි. එසේ ම බුදු දහමේ එන අසීමිත ආගමික නිදහස අවබෝධ කර ගෙන අන්තවාදී නොවී මැද තැනක සිට කල්පනා කිරීමට අන්‍ය ආගමිකයන් කටයුතු කරන්නේ නම් මතු වන අර්බුද විසඳා ගැනීමට පහසුයි.හලාල් රැල්ල මතු වී තිබෙන්නේ මෙවන් පසුබිමක. මීට ඉහත අප හලාල් ගැන අසා තිබුණේ මුස්ලිම් අය උදෙසා සකස් කරනු ලබන මස් සඳහා පමණක් යොදා ගන්නා සහතිකයක් ලෙස. එසේ ම මුස්ලිම් කාන්තාවන් සිරුරු සම්පූර්ණයෙන් ම ආවරණය කරන ආකාරයේ කළු ඇඳුම් ඇඳීමක් මීට දශකයකට දෙකකට පෙරාතුව දක්නට ලැබුණේ නැහැ. එය ආගමික අන්තවාදය පැතිරීමේ ලකුණක් ලෙසයි මුස්ලිම් නොවන සමහරු කල්පනා කරන්නේ. එය වැරැදි විය හැකියි. එහෙත් කල්පනා කරන්නේ එහෙමයි. එහෙත් ප්‍රංශය වැනි රටවල පර්දාව පවා තහනම් කර තිබෙන පරිසරයක අපේ රටේ එවැන්නක් දක්නට ලැබුණේ නැහැ.දැන් සෑම ආහාරයකින් මෙන්ම පාරිභෝගික භාණ්ඩයකින් ම වාගේ හලාල් මතුවන්නේ මෙවන් පරිසරයක. ඉස්ලාම් භක්තිකයනට හලාල් ආහාර හඳුනා ගැනීමේ අයිතියක් ඇතිවා සේ ම බෞද්ධයන්ට හලාල් ප්‍රතික්ෂේප කිරීමේ අයිතියක් ද තිබෙනවා. වැරැදිලාවත් බෞද්ධ ජනයා සඳහා ‘ ධර්ම චක්‍ර’ ලාංඡනය සහිත ආහාර පමණක් ගත යුතුය යන ව්‍යාපාරයක් ක්‍රියාත්මක වුණොත් එය සාධාරණ ද ? නැහැ. එය හෙළා දැකිය යුතු ආගමික අන්තවාදයක්. නැතිනම් අන්තවාදී නැඹුරුවක්. මේ නිසා අන්තවාදය මොන පැත්තෙන් ආවත් වැරැදියි.මේ අතර සිංහල බෞද්ධ බහුතරයක් වෙසෙන රටක ජනතාව අතර භාවිත වන බහුතරයක් භාණ්ඩ අතරට පොදුවේ රටේ ජනගහනයෙන් 10% ක් පමණ භාවිතයට ගන්නා හලාල් සහතිකයක් නිකුත් කිරීම නැති ප්‍රශ්නයක් ඇති කිරීමක් බවයි පෙනෙන්නේ.‘හලාල් හා හලාම් නොවන වශයෙන් එකම භාණ්ඩ මිලට ගත හැකි විය යුතුයි. දෙවියන්ට වෙන් කළ හලාල් බුදුන්ට පූජා කරන්න අපට බැහැ. හලාල් ආහාර ගැනීමේ ශුද්ධ වූ අයිතිය මුස්ලිම්වරුන්ට තිබිය යුතු බව අපි පිළිගන්නවා’ ‘කුරාණයේ 2 වැනි සුරාවේ අල්බකරාටව් 41වැනි පදයේ තිබෙන්නේ සුළු මුදලකට ආගමික ඉගැන්වීම් නොවිකිණිය යුතු බවයි.’ ( නිල නිවේදනය බොදුබල සේනා සංවිධානය ) මුස්ලිම් ජනතාවට හලාල් ආහාර විකිණීමට හෝ මිලට ගැනීමට තිබෙන අයිතිය තමන් පිළි ගන්නා බවයි බොදු බල සේනා සංවිධානයේ නිල පුවත්පත් නිවේදනයේ සඳහන් වන්නේ.මේ රට පිළිගන්නා ආහාර හා වෙනත් පාරිභෝගික භාණ්ඩ සඳහා නිල සහතිකය නිකුත් වන්නේ ශ්‍රී ලංකා ප්‍රමිති කාර්යාංශයෙන් ‘ එස් එල් ඒ එස් නමින් නිකුත් වන්නේ එයයි. ඒ හැරෙන්න වෙනත් සහතිකයක් ගැන මෙරට බහුතර සිංහල බෞද්ධ, සිංහල කතෝලික, දෙමළ හින්දු හා ක්‍රිස්තියානි ජනතාව දැන සිටියේ නැහැ. එම ප්‍රමාණය ප්‍රතිශතයක් ලෙස ගත් කළ රටෙන් 90% ක්. එසේම ශ්‍රී ලංකාවේ කාන්තාවන් විවාහ කරගෙන ශ්‍රී ලංකා මුස්ලිම් වූ අරාබි ජනයා මෙරටට පැමිණෙන විට ද හලාල් රැගෙන ආවේ නැහැ.එසේ නම් හලාල් ප්‍රවණතාවය අප වැනි රටවලට පිවිසෙන්නේ මේ මෑතක සිට එය ආගමික අන්තවාදි ප්‍රවේශයක් ලෙසයි අන්‍ය ජාතික හා අන්‍ය ආගමිකයන් දකින්නේ. නැතිනම් බිය පළ කරන්නෙ. එසේ ම මුස්ලිම් ජනතාවට හලාල් ආහාර ලබා ගැනීමට ඇති අයිතියට ද අප ගරු කළ යුතුයි. සාමාන්‍යයෙන් මුස්ලිම් රටවලට යවන නිෂ්පාදනවල හලාල් ලාංඡනය සඳහන් කිරීමේ වරදක් නැහැ. තායිලන්තය මේ ප්‍රශ්නයට විසඳුම් සොයා ගෙන තිබෙන්නේ එවන් ක්‍රමවේදයකට අනුවයි.ශ්‍රී ලංකාව තුළ විවිධ ජාතීන් අතර මෙන් ම විශේෂයෙන් ම මහ ජාතිය වන සිංහල ජනයා අන් අය අවිශ්වාස කිරීම කලක සිටම පවතින ප්‍රවණතාවයක්. ඊට විශේෂ හේතුවක් වූයේ එල්. ටී. ටී. ඊ. බෙදුම්වාදී ව්‍යාපාරයයි. හලාල් මතු වන්නේ මෙම අවිශ්වාසයේ පසුබිම තුළයි. ඊට ප්‍රතිචාර වශයෙන් අන්තවාදී ව්‍යාපාර මතු වීම ස්වභාවිකයි. අන්තවාදයේ බීජ වැපිරෙන්නේ ම අවිශ්වාසයේ පසුබිම තුළයි. 1948 නිදහසින් පසු අපට තවමත් ශ්‍රී ලාංකීය ජාතිය ගොඩනඟා ගැනීමට නොහැකි වීම නිසා මෙවන් තත්ත්වයක් ඇතිවීම වළක්වන්න බැහැ.ආගමික මුහුණුවරින් ම හලාල් මතුවීමෙන් එම ස්වරූපයෙන් ම ඊට පිළිතුරු දීමත් මෙවන් පසුබිමක පුදුම සහගත වන්නේ නැහැ. නැවතත් පුළුල් ප්‍රතිසංස්කරණ වැඩපිළිවෙළක් හරහා ශ්‍රී ලාංකික ජාතිය නිර්මාණය කර ගැනීමට මේ රටේ දේශපාලනය කරන හැම දෙනාම අදිටන් කර ගන්නේ නම් මේ ප්‍රශ්න ප්‍රබුද්ධ ලෙස විසඳා ගත හැකියි. ඊට හලාල් වුවද හේතුවක් වන්නේ නම් එතනත් වැදගත් කමක් තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=f1302212</link>
    <topic>48 නිදහස් වේදිකාවේ මමඋඩැක්කි නැටුවා</topic>
    <author>සටහන-නිලුකා ඩී. තිලකරත්න ඡායා-අසංක නිරෝෂන</author>
    <content>දවස උදා වූයේ වෙනදා නොවූ විරූ හැඟීමක් සමඟ ය. තාත්තාගේ තිරික්කලය ගමනට සූදානම් ය. මේ යන්නේ මිනුවන්ගොඩ රාජපක්‍ෂ මිනින්දෝරු මහතාගේ නිවෙසට ය. ඒ අන් කිසිවෙක් උදෙසා නොව අකුරු කියවීම සඳහා ය.1931 ඔක්තෝම්බර් 25 දා උපන් හරිස්චන්ද්‍ර විජේතුංග අට දෙනකුගෙන් යුතු පවුලේ තුන්වැන්නාය. අමරාවතී ජයසිංහ මැතිනියට හා ප්‍රකට අක්ෂි වෛද්‍ය ඩී.බී. විජේතුංග මහතාට දාව උපන් පුත් කුමරා මේ යන්නේ අ යනු ආ යනු කියනු සඳහා ය.“අ යන්න” ඒ රාජපක්‍ෂ මහතා ය.අ යන්න මම කීමි. එයම දෙවන වරද හඬ නඟා කීවෙමි. තුන්වෙනුව රාජපක්‍ෂ උන්නැහේ හා පුතා ආයෙත් කියන්න “අ යන්න”...“ඕක කොච්චර කිව්වත් අයන්න තමයි ඒ කුඩා හරිස්චන්ද්‍රයි.”එලෙස අකුරු කියැවූ හරිස්චන්ද්‍ර ඔහු හය වසර දක්වා මිනුවන්ගොඩ විද්‍යාලයෙන් උගත්තේ ය. තැන තැන වැටුණු ගොම බෙටි එක්කාසු කොට ගොවිතැන හරි කරගත් මේ ගැමි දරුවෝ තවත් අරුම අවස්ථාවකට මුහුණ දෙන්නේ ය. එහෙත් ඒ නම් සුබදායි ආරංචියක් නොවූ බව පසක් කළ යුතුම ය. ඒ දෙවැනි ලෝක යුද්ධය යි. එහි ප්‍රතිඵලයක් ලෙස ආණ්ඩුවේ ඉස්කෝලය ද වසා දැමුණි. “වහාම ගෙදර පලයල්ලා යි” සිසුනට නියෝග ලැබිණි.ආණ්ඩුවෙ ඉස්කෝලෙ දැන් වී ගබඩාවකි. මේ අතරතුර බෝම්බ දමන බිය නිසාම කොළඹ නාලන්දා විද්‍යාලය මිනුවන්ගොඩ පන්සලට සංක්‍රමණය වීය. එය වැසුණු ගමේ පාසලේ උගත් දරුවන්ට ආලෝකයක් වූවාට සැක නැත. හරිස්චන්ද්‍රගේ අප්පච්චි කිය කිය සිටියේ ඔහු කොලීජියකට ඇතුළු කරන බව ය.පසුව ඔහු ද නාලන්දාවේ සිසුවකු වූයේ ය. එහෙත් සිංහලෙන් උගත් හරිස්චන්ද්‍ර ට ඉංග්‍රීසියෙන් උගෙන ගන්නට සිදු වීය. ජ්‍යෙෂ්ඨය දක්වා උගන්නා කාලයේ දෙවන ලෝක යුද්ධය ද නිමා වීය. ඔහු පාසලේ පණීභාරත ගුරුතුමාගෙන් නර්තනය උගත්තේ ය. මේ නිසා නාගානන්ද, වෙස්සන්තර, දුටුගැමුණු වැනි නාට්‍යවල හා පාසලේ නර්තන කණ්ඩායමේ ද නිත්‍ය සාමාජිකයෙක් වූයේ ය.ඒ 1948 වසරයි. හරිස්චන්ද්‍ර කොළඹ නාලන්දා විද්‍යාලයට ඇතුළු වීය. එහිදී විද්‍යා විෂය හැදෑරූ මේ සිසුවාටත් ඔහුගේ මවුපියන්ටත් අවශ්‍ය වූයේ අනාගත හරිස්චන්ද්‍ර වෛද්‍යවරයකු වනු දැක්මට ය. දේශීය වෛද්‍යවරයකු වූ පියාට අත්උදවු දුන් ඔහු උගත්තේ බටහිර වෛද්‍ය වරයකු වීම සඳහා ය.ඒ සඳහා වූ ප්‍රවේශ විභාගය ලිවූ ඔහු ප්‍රථම පන්තියේ සමාර්ථයක් ලබා ගත්තේ ය. එසේම ලන්ඩන් මැට්‍රික්‍යුලේෂන් විභාගයේ දී උන්තීර්ණ වූයේ ය. ලන්ඩන් විශ්වවිද්‍යාලයට ඇතුළු වීමේ සුදුසුකම් ලැබුව ද අවසානයේ ලංකා විශ්වවිද්‍යාලයට ඇතුළු වීමට තීන්දු වීය. එහෙත් වෛද්‍ය විද්‍යාව හැදෑරීම පසෙක ලූ හරිස්චන්ද්‍ර විද්‍යා විෂය හැදෑරීමට ආසා කළේ ය.ඊට හේතු භූත වූයේ එක් දහස් නවසිය හතළිස් ගණන් වනවිට සමාජයේ සිදු ව තිබූ චින්තන විපර්යාසය යි. “ශ්‍රී ලංකාවට නිදහස ලැබෙන වෙලාවෙ නිදහස් චතුරශ්‍රය තිබෙන තැන එදා විශාල අහස් යාත්‍රා තොටුපලක් තිබුණා. එම අහස් යාත්‍රා නවත්වා තබන යෝධ ටකරන් මඩුවක් එතැන තිබුණා. එය හැඟර් නමින් හැඳින් වුණා. ඩී. එස්. සේනානායක මහත්තයා ඇතුළු එදා ඇමැති මණ්ඩලය ඉදිරියේ 1948 දී ග්‍රොස්ටර් ආදිපාදයා විසින් නිදහස ප්‍රදානය කළේ මේ තැනදී යි.එම ගොඩනැඟිල්ල යාර සිය ගණනක රැළි පාලම් වලින් යුක්තව අලංකාර ලෙස සරසා තිබුණා. මම මේ වේදිකාවේ උඩැක්කි, පන්තේරු ආදිය නැටුවා. නිදහස් පනත ග්‍රොස්ටර් ආදිපාදවරයා ඩී. එස්. සේනානායක මහත්තයාට දෙද්දී මම ඒ කිට්ටුවම වේදිකාව අයිනට වී බලාගෙන හිටියා. එය මා ඇසින් දුටු ඓතිහාසික සිදුවීමක්.”1952 වසරේ දී හරිස්චන්ද්‍ර සිසුවා සරසවි වරම් ලැබුවේ ය. එවක සමාජ පරිසරය ඉංග්‍රීසිය මුල්කොට ගත් පාරිභෝගික චින්තන රටාවකට නතුව තිබිණි. මීට ප්‍රතිවිරුද්ධ කණ්ඩායමක් ද දේශපාලනික වශයෙන් බිහිව කටයුතු කරන්නට වීය. කෙසේ නමුත් සරසවි සිසුවකු ලෙස හරිස්චන්ද්‍ර ලැගුම් ගන්නේ මහා පඬිවර හෙළ හවුලේ නායකයා වූ ජයන්ත වීරසේකර මහතාගේ නිවසේ ය. එය හැඳින් වූයේ ගෙවල් පහේ වත්ත නමිනි. ඔහු සිංහල පඬිවරයකු පමණක් නොව ජාතික සටන් ව්‍යාපාරයේ කෙනකු ද වූයේ ය.මෙතුමා ගේ නිවස නිතරම එවක තරුණ සටන්කාමීන් හා සිංහල පඬිවරුන්ගෙන් පිරෙන්නේ ය. කෝදාගොඩ ඤාණාලෝක, ලැ. මෝ. පෙරේරා (හෙළ හවුලේ ලේකම්), හියුබට් දිසානායක, සුනිල් ශාන්ත, රැපියල් තෙන්නකෝන්, ඇතුළු පිරිස් ඊට ඇතුළත් වීය. ඒවගේම එස්. ඩබ්. ආර්. ඩී. බණ්ඩාරනායක, ඩඩ්ලි සේනානායක වැනි අයත් එහි නිතර ආ ගියේ ය. මෙය එවක හෙළ හවුලේ මූලස්ථානය යැයි කීව ද නිවැරදි ය. මේ ආභාෂය නිසා හරිස්චන්ද්‍ර සරසවි ශිෂ්‍යයා ද ජාතික ව්‍යාපාරය වෙත ඇදී ගියේ නිතැතිනි.“මා වැටෙන්නේ 56 උදාකරපු අය අතරට යි. බණ්ඩාරනායක හදල එළියට ගත් පිරිසක් හිටිය. ඒ කියන්නේ විරුද්ධ පක්‍ෂයේ හිටපු සභානායක (එජාපයේ) බණ්ඩාරනායක. ඒකෙන් ඉවත් කරල ශ්‍රී ලංකා නිදහස් පක්‍ෂය පටන් අරගෙන යූඇන්පිය ට විරුද්ධ පෙරමුණ හැදූ කණ්ඩායමට මා අයිතියි. බණ්ඩාරනායක එවක යූඇන්පී යේ හිටි ප්‍රධානම පුද්ගලයා යි. ඩී. එස්. සේනානායක දැන් මැරෙයි දැන් මැරෙයි... මැරුණොත් මටයි අගමැතිකම කියල බණ්ඩාරනායක මහත්තයා බලාගෙන හිටියා.“බණ්ඩ බලං ඉන්න එපා උඹට දෙන්නෙ නෑ ඔය අගමැතිකම. Get out බණ්ඩ Get out” කියල අපේ කණ්ඩායම ඔහුට බලපෑම් කළා. අතේ තියෙන අගමැතිකම අතෑරල එන්න කියල මේ කතා කරන්නෙ. මොකද අපට අවශ්‍ය සිංහල බෞද්ධ ව්‍යාපාරය නැංවීමට යි. අන්තිමේ බණ්ඩාරනායකට වැටහුණ තවදුරටත් යූඇන්පියේ ඉඳීමෙන් වැඩක් නැති බව. ඒ අනුවයි ඔහු පාර්ලිමේන්තුවේ දී විපක්‍ෂයේ වාඩි ගත්තෙ.එය මෙරට දේශපාලනයේ ඓතිහාසික සිද්ධියක්. එහෙත් ඔහු ඉල්ලපු පළවෙනි ඡන්දෙන්ම පැරදුණා. තවත් ටික දිනකදී ඩී. එස්. මළා. ඒ තැන ගන්නේ කොතලාවල මහත්මයා යි. අන්තිමේ කොතලාවල ඡන්දෙන් පැරදුණා. බණ්ඩාරනායක දිනුවා. එය හඳුන්වන්නේ 56 සිද්ධිය ලෙසයි. මේ ක්‍රියාවලියට ඍජුව අප සම්බන්ධ වුණා.”විශ්වවිද්‍යාලයේ දී සිංහල බෞද්ධ සංස්කෘතික හරයන් රැක්ම සඳහා උරදීමට හරිස්චන්ද්‍ර තරුණයා නොපසුබට වී ය. ඔහු සිංහල සමිතියේ සභාපතිවරයා ය. බෞද්ධ සමිතියේ සභාපතිවරයා ය. එම සටන කෙතරම් ප්‍රබල වීදයත් සිංහල සමිතියේ මංගල රැස්වීම දා බෝතල් කටු, බීට්රූට් තැම්බූ වතුර, තේ කුඩු පහර කෑමට හරිස්චන්ද්‍රට සිදුවීය. ඒ අන් කිසිවක් නිසා නොව මෙම අරගලයේ ඔහු ප්‍රබල හවුල්කරුවකු වූ නිසා ය. අන්තිමේ හැඳ සිටි වේට්ටිය ද කඩා වැටිණි. දිග කලිසමට ආවැඩූ යුගයේ ඔහු සිංහල සමිතියට ගියේ ජාතික ඇඳුමින් සැරසීගෙනය. ඒ 1955 වසරේදී ය.විද්‍යා විෂය සිංහලෙන් ඉගැන්විය නොහැකි යැයි සමාජයේ මුල් බැසගත් මතයක් එවක පැවැතියේ ය. එයට එදිරිව ගිය හරිස්චන්ද්‍ර සරසවි කාලය තුළදීම “මිරිදිය ජීවිහු” නම් කෘතිය ලියා හමාර කළේ ය. එහෙත් එය ප්‍රකාශයට පත්වන්නේ 1955 සරසවියෙන් පිටව මහනුවර ධර්මරාජ විද්‍යාලයේ විද්‍යා ගුරුවරයා ලෙස සිය ප්‍රථම පත්වීම ලැබීමෙන් පසුව ය. මේ නිසා සිංහලෙන් විද්‍යා කෘතියක් ප්‍රකාශයට පත් කළ ප්‍රථම උපාධිධරයා වීමේ භාග්‍යයද ඔහුට හිමිවෙයි.සරසවි කාලය තුළ දී අරිසෙන් අහුබුදු, සිංහල ශබ්ද කෝෂයේ කර්තෘ ජූලියන් ලැනරෝල්, රිචඩ් තේනබදු, ආදීන්ගේ ඇසුර ශබ්ද කෝෂ කරණයට හරිස්චන්ද්‍ර මෙහෙය වූ බව ඉඳුරා කිව යුතුය. ධර්මරාජයේ ගත කළ කාලය අතරතුර “ජේ‍්‍්‍යෂ්ඨ රසායන විද්‍යාව, නමින් ඔහු විසින් රචිත කෘතිය මෙරට ඉතිහාසයේ එම විෂය අළලා ලියැවුණු මුල්ම කෘතිය ද වෙයි. ගුරු වෘත්තියට සමු දුන් ඔහු කොළඹට ආයේ ය. ඒ ශ්‍රී ලංකා ප්‍රමිති ආයතනයේ ආරම්භක ලේකම් වශයෙනි. එහිදී ලංකාවට මෙට්‍රික් ක්‍රමය හඳුන්වාදීමට ලේකම්වරයාට හැකි විය.එසේම එකල සියලු පාසල් රජයට පවරා ගැනීම, තවත් විශ්වවිද්‍යාල ඇරඹීම හා මෙරට සිසුන්ට බාහිර උපාධි ලබාදීම උදෙසා රජයට බලකිරීමේ පුරෝගාමීන් අතර හරිස්චන්ද්‍ර මහතා ද වීය. ආයුර්වේද ඖෂධ සංස්ථාවේ අධ්‍යක්ෂවරයා ලෙසත්, සිංහල බෞද්ධයා පත්‍රයේ කර්තෘ ලෙසත් විශාල මෙහෙයක් කළේ ය.කාලය වේගයෙන් ගෙවී යද්දී ඔහුට කරුණා මුණ ගැසෙන්නේ නම්‍ය දේශපාලනික අරගල උදෙසා උර දෙමින් ඒවා ජය ගනිමින් සිටිද්දීය. ඔවුහු අතිනත ගත්හ. දරුවන් සිව් දෙනෙකුගේ මව්පියෝ වූහ. විද්‍යා සාගර, චක්‍ර පානී, ක්‍ෂ්‍යාමා කුමාරි, චනු කීර්ති ඔවුහුය.අසංභින්නව, සිංහල බෞද්ධ සංස්කෘතිය උදෙසා ඇප කැප වූ හරිස්චන්ද්‍ර දේශපාලනික වශයෙන් “සිංහලේ මහා සම්මත භූමි පුත්‍ර පක්‍ෂය” පිහිටුවීමටද මූලික විය. එය උපරිම ප්‍රජාතන්ත්‍රවාදය මුල් කොට ගත්තේය. එදා මෙදා තුර ඔහු විද්‍යා, දේශපාලනික, සමාජමය, භාෂාමය කෘති 70ක් 80ක් පමණ ලියා පළ කළේය. එසේම සිංහල විශ්ව කෝෂයේ ප්‍රධාන කර්තෘවරයා ද වූයේය. ප්‍රායෝගික සිංහල ශබ්ද කෝෂය, සිංහල පාරිභාෂිත ශබ්ද කෝෂය, සිංහල මහා ශබ්ද කෝෂය මෙතුමා විසින් රචිත කෘතීන් ය.මේ සියලු දේ අතරතුරත් සිය ශක්‍යතාවන් පසුපස හඹා ගිය ඔහු නීතිඥවරයකු ලෙස දිවුරුම් දෙන්නේ 1965 වසරේදීය. පහළම උසාවියේ සිට ශ්‍රේෂ්ඨාධිකරණය දක්වාම නඩු කතා කළ මෙම නීතිඥවරයා එහිදීද සිංහලෙන් වැඩකිරීමේ ප්‍රතිපත්තිය රැකගැනීමට උරදුන්නේය.”මට මතකයි 1977 කැරැල්ල. ඒකෙන් පස්සේ සිදු වූ දෑ සෙවීමට කොමිසමක් පත් කළා. එහිදී සිංහල බෞද්ධයන් වෙනුවෙන් මා පෙනී සිටියා. එහිදී එල්. ටී. ටී. ඊ. ආයතන හා ඒ හා සම්බන්ධ සියලු ආයතනවලට විරුද්ධව මා පෙනී සිටියා. එදා විරුද්ධ පක්‍ෂයේ හිටි අමිර්තලිංගම් මහත්තයාගේ වුවමනාවටයි මෙම කොමිසම පත් කළේ. මෙම සියලු ම දෙමළ නායකයන්ගෙන් හරස් ප්‍රශ්න ඇසූ මම ඔවුන් ගේ ප්‍රයත්නය වැරැදි බව ඔප්පු කළා. මේ සියල්ල කළේ නිස්සරණාධ්‍යාෂයෙන් සතයක ගාස්තුවක් නොගෙන පුරා වසර දෙකක් මෙම නඩුව කතා කොට දිනවූවා. ඒ කාලෙ සිංහල පක්‍ෂයට කතාකිරීමට නීතිඥයන්ගේ උග්‍ර හිඟයක් තිබුණා.මෙම සංසෝනි කොමිසම මෙහෙයවන්නේ පොලිස් යුනිෆෝම් ඇඳගත් පොලිස්කාරයන් යාපනය පුස්තකාලයට ගිනි තැබූ ආරංචිය සමඟ යි. එම නඩුව මෙහෙයවන්නා ලෙස යුනිෆෝම් ඇඳ සිටියේ පොලිස් නිලධාරීන් නොව එල්.ටී.ටි.ඊ දමිල සාමාජිකයන් බව එක් මට ඔප්පු කළ හැකි වුණා.සිය ආචාර්ය උපාධි පර්යේෂණය සඳහා මෙතුමා තෝරා ගත්තේ මෙරට “නීති නිගණ්ඩුව“ නම් පැරණි සිංහල පොත පිළිබඳවය. පසුව එය විවේචනාත්මකව සංස්කරණය කළේය.විද්වත් පුවත්පත් ලිපි 600ට ආසන්න ප්‍රමාණයක් ඔහු රචනා කළේය. සම්මාන රැසක් ලැබූ මේ විද්වතාණෝ සාහිත රත්න ජාතික සම්මානයෙන් ද පිදුම් ලැබුවේය. භාෂාවෙහි විවිධ ඉසව් සෙවීම සඳහා ගම් නියම්ගම්වල සැරිසරා අනගි ජාතික මෙහෙවරක නියුක්ත මෙතුමා අද විශ්‍රාම වේතනයකුදු නොලබා සිය ජීවිතයේ සැඳෑ සමය ගත කරමින් සිටී. හේ අදත් සිය තෙලිතුඩ මෙහෙයවන්නේ හෙට පරපුර උදෙසා යමක් සටහන් තැබීමටය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=f1302213</link>
    <topic>තිහේ දශකයේ වසංගතය</topic>
    <author>පී. ඒ. කපුරුබණ්ඩාර ආරච්චි තලාතුඔය විශේෂ</author>
    <content>අද ඩෙංගු මදුරු වසංගතය දිනෙන් දින ශීඝ්‍රයෙන් ඉහළ යමින් පවතී. එය මර්දනය කිරීම සඳහා රජය විශාල බලමුළුවක් යොදා ඇත. ත්‍රිවිධ හමුදාව සෞඛ්‍ය දෙපාර්තමේන්තුව, පාසල් සිසුන්, සිවිල් ආරක්ෂක කමිටු, ස්වේච්ඡා සංවිධාන මෙම බලමුළුවේ පෙරමුණ ගෙන සිටිති.මේ හා සමාන රෝගයන් එක්දහස් නවසිය තිස් ගණන්වලදීද ලංකාව පුරා පැතිරි තිබී ඇත. එයින් දරුණුම වසංගතයට මුලිකත්වය දුන්නේද මදුරුවෙකි. ඒ ඇනෝපිලිස් මදුරුවාය. බෝකල රෝගය මැලේරියා උණ රෝගයයි. වර්තමානයේ ඩෙංගු පිිළිබඳව ජනතාව දැනුවත් කිරීම සඳහා නවීන තාක්ෂණයෙන් යුතු ප්‍රචාරක මාධ්‍යයන් උපයෝගි කර ගනිති.පෝස්ටර්, දැන්වීම්, පුවත්පත්, රූපවාහිනි, ගුවන්විදුලිය, ශබ්ද විකාශන යන්ත්‍ර මෙයින් මුලිකත්වය ගනිති. ඒ හැර දියුණු ඖෂධ ප්‍රතිකාර විධි අනුගමනය කරති. එහෙත් මැලේරියා වසංගතය මැඩලීම සඳහා මෙවැනි පහසුකම් නොතිබිණි.එකල රූපවාහිනිය මෙරට ජනතාව සිහිනෙන්වත් දැක නොතිබිනි. ගුවන්විදුලි යන්ත්‍රයක් තිබුණේ නම් ඒ ගමකට එකක් හෝ දෙකක් පමණි. එයද ගමේ ධනවතකුගේ හෝ ප්‍රභූවරයකුගේ නිවසකය. රෝගය මර්දනය කිරීම සඳහා ඉතා සුළු බලමුළුවක් යෙදවිණි. සෞඛ්‍ය දෙපාර්තමේන්තුව විසින් ලංකාව පුරා සෞඛ්‍ය ප්‍රතිකාර මධ්‍යස්ථාන පිහිටුවන ලදී.ඇතැම් පාසල්ද මැලේරියා රෝගීන් ගෙනත් දමන රෝහල් බවට පරිවර්තනය විය. ඇඟපත කෙඩෑරී වී බඩගෙඩිය ඉදිරියට නෙරා ගිය රෝගීන් බහුල විය. ගම්වල මැලේරිය මර්දනය සඳහා මුල්තැන ගත්තේ සෞඛ්‍ය පරීක්ෂකවරයාය.ඔහු ගම්මුන් අතර ප්‍රචලිත වුයේ සැන්ටිපෝට් හෝ කුණු ඉනිස්පැට්ටර් යනුවෙනි. බහුල වශයෙන් ව්‍යවහාරයේ පැවතුණේ කුණු ඉනිස්පැට්ටර් යන්නය. ඔහු ගමන් කළේ මෝටර් සයිකලයෙනි.එකල ගම්වල මෝටර් සයිකලයක් දැකීමට ලැබුනේ කලාතුරකිනි. එබැවින් මෝටර් සයිකලයක පට පට හඬ ඇහෙන විට ගම්මුන් ඒ සෞඛ්‍ය පරීක්ෂකයා බව ලෙහෙසියෙන්ම හඳුනා ගත්හ. කොල්ලෝ කුරුට්ටෝ ඔන්න කුණු ඉනිස්පැට්ටර් එනවෝ යයි කෑ ගැසූහ.ඒ ඇසෙන ගම්මුන් වහ වහා කුරුම්බා කෝම්බ, හිස්ටින් ආදි මදුරුවන් බෝවිය හැකි යයි සිතිය හැකි දේවල් තලා පෙලා පොඩිකර දැමූහ. ප්‍රචාරක මාධ්‍යය තුළ ප්‍රධාන ස්ථානයක් ගත්තේ ද ගැමියන් හා පාසැල් සිසුන්ය.ජනතාව දැනුවත් කිරීම සඳහා එකල හැම දරුවෙකුගේම වැඩිහිටියකුගේම මුවග රැඳුණු ගීතයක් විය. මෙය බලධාරීන් විසින් ඔවුනට උගන්වා තිබුණි. එම ගීතය මෙසේය.“මදුරුවා මදුරුවා - ඇනෝපිලිස් මදුරුවාඇඟේ වහයි මදුරුවා - දෂ්ඨ කරයි මදුරුවාඉගිලියයි මදුරුවා - උණ බෝකර මදුරුවා”මෙය ඉතා සාර්ථක ලෙස ජනතාව අතර ප්‍රචලිත විය. මැලේරියා වසංගතය තුරන්කර විමට යොදා ගත් බුද්ධිමත් ක්‍රියාමාර්ගයක් විය. මේ අතර බටහිර රටවල උසස් අධ්‍යාපනය ලබා පැමිණි තරුණයින් වු ආචාර්ය එන්. එම්. පෙරේරා, කොල්වින් ආර් ද සිල්වා, ලෙස්ලි ගුණවර්ධන, විවියන් ගුණවර්ධන ද මැලේරියා වසංගතය පැතිරී තිබුණු ප්‍රදේශවල ජනතාව අතරට ගොස් ඔවුනට අවශ්‍ය ආහාර ද්‍රව්‍ය හා බෙහෙත් හේත් බෙදා දුන්හ. ඇන්. ඇම්. පෙරේරා මහතා පරිප්පු බෙදාදීම නිසා ජනතාව අතර පරිප්පු මහත්තයා යනුවෙන් ජනප්‍රිය බවට පත්විය.මෙය පසුකලකදී ඔහුට පාර්ලිමේන්තු මන්ත්‍රීවරයකු වීමටද මඟ පෑදීය. කැලෑ උණ, ගැහෙන උණ වශයෙන් ප්‍රචලිත වු මෙයට ලබා දෙන ලද ප්‍රධාන ඖෂධය වූයේ ක්විනීත් නමැති බෙහෙතය. අධික තිත්ත ගතියකින් යුක්ත මෙය සින්කෝනා නමැති ගසේ පොතුවලින් සාදන ලද්දකි. ප්‍රතිකාරය ලබාගත් කොටසක් සුවපත් වූ අතර මරුමුවට පත්වුවන්ද බොහෝය. කැලෑ උණ සම්බන්ධව ශෝචනීය කථා මෙන් ම විනෝද ජනක කථාද පැතිර ගොස් තිබුණි. මින් එකක් මෙසේය.එකල තැපැල් කන්තෝරුවලට සිංහලෙන් ලියාදෙන විදුලි පුවත් යැවිය යුතු පළාතේ කන්තෝරුවට යැවුවේ ඉංග්‍රිසියෙන්ය. විදුලි පුවතේ ඇති වචනවල යෙදී ඇති එක එක අකුරට එක එක ඉංග්‍රීසි වචන කියමින්ය. ඒ. ඇම්. පුංචිබණ්ඩා යනුවෙන් තිබුණේ නම් ඒ අකුරට ආතර් යන්නද ඇම් අකුරට මේරියන්නද පු අකුරට පීටර් යන වචන යොදමින්ය.දිනක් කන්තෝරුවට පැමිණි අයෙක් “මාමා මළා අම්මට කැලෑ උණ” යනුවෙන් විදුලි පුවත ලියා තැපැල් ස්ථානාධිපතිවරයාට භාරදී ඇත. ස්ථානාධිපතිවරයා එය සුපුරුදු පරිදි ඉංග්‍රීසියෙන් කියවීය. ලැබිය යුත්තාට විදුලි පුවත ලැබුණු විට ඔහු උඩ ගියේ ය. මාමා මළා අම්මට කැලෑ උණ යන්න පරිවර්තනය වී තිබුණේ “මම මළා. අම්මට කෙලවුණා” යනුවෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=f1302214</link>
    <topic>1870 පුපුරුවා හැරි මහා ගල් පර්වතය</topic>
    <author>- නන්දි</author>
    <content>ඉංග්‍රීසීන් විසින් කොළඹ නුවර මාර්ගය ඉදිකිරීම මෙරට මහා මාර්ග පද්ධතියේ එක් සුවිශේෂී කඩඉමක් විය. කැප්ටන් ඩෝසන් නම් ඉංජිනේරුවා විසින් මහත් කාලයක් ශ්‍රමයක් කැපකර අපමණ දුෂ්කරතාවන් ට මුහුණ දෙමින් ඉදි කළ මෙම මාර්ගයේ දී කඩුගන්නාවේ මහා ගල් පර්වතයක් පුපුරුවා හරිමින් මාර්ගයේ තැනීම් කටයුතු කරගෙන යන ලදී.එම ගල් පර්වතය පුපුරුවා හැරි ‍ෙඑතිහාසික මොහොත මෙය වේ. මෙම ජායාරූපය 1870 දී ගන්නා ලද්දකි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=f1302215</link>
    <topic>චිත්‍රපටවලරඟපෑමෙන්ආයුකා‍ලයවැඩිවෙනවා</topic>
    <author>සටහන ප්‍රසාද් සමරතුංග</author>
    <content>ස්වකීය අනන්‍යතාවය මත දෘශ්‍ය මාධ්‍ය උපයෝගී කරගනිමින් නිර්මාණකරණයෙහි යෙදෙන අනුරුද්ධ ජයසිංහ ‘බෝම්බ සහ රෝස’ සමඟින් නැවතත් චිත්‍රපට අධ්‍යක්ෂවරයකු බවට පත්විය. ත්‍රාසය, භීතිය, කුතුහලය සහ ප්‍රේමය කැටිකොට විශ්වාසනීය අයුරින් මුල, මැද අග සකස්කොට සැලෝලයිඩ් පටයට ගෙනා එම සිනමා කෘතිය අනුරුද්ධගේ සිනමා ගමනෙහි තවත් මාවතක් එළිපෙහෙළි කිරීමකි. බෝම්බ සහ රෝස අරබයා අනුරුද්ධ දැක්වූ අදහස් කිහිපය මෙතැන් සිට කියවා බලමු.බෝම්බ සහ රෝස රූගතකළේ මීට අවුරුදු කිහිපයකට පෙර, එය දර්ශනයට මෙතරම් පමා වුණේ ඇයි?චිත්‍රපටය රූගත කළේ 2009 අවුරුද්දේ. ආරම්භයේදී අපේ අතේ තිබුණෙ ලක්ෂ තිස්පහයි. එරික් කුසුම්මාකෙවිට සහ ලකී ඉම්රාන් ලබාදුන් මුදලින් රූගතකිරීම් නිම කළා. පසු නිෂ්පාදන කටයුතු රාජ්‍ය චිත්‍රපට සංස්ථාවේ ණය මුදලක් ලබාගෙන නිම කරන්න හිතාගෙන සිටියා. ඒ ණය මුදල ලබා ගන්න තරමක් දුෂ්කර වුණා. ඒ නිසා වැඩේ කල්ගියා. ණය ලැබුණයි කියමුකෝ එයින් අනතුරුව අපට පසුව රූගත කළ චිත්‍රපට තුනක්ම පෝළිමෙන් පිටපැන දර්ශනය වුණා. එතනම අවුරුද්දක් ගෙවී ගියා. බෝම්බ සහ රෝස එන්න කල්ගියේ මේ හේතු නිසයි.බෝම්බ සහ රෝස අනුරුද්ධ ජයසිංහගේ නිර්මාණාත්මක ආකෘතිය බිඳ දැමු බව බොහෝදෙනා කියනවා?මෙහෙමයි. මෙම චිත්‍රපටයේ කතාව ගලාගෙනයන එක්තරා රිද්මයක් තියනවා. ඒක හරි ඉක්මන්. මේ තත්ත්වයට අවශ්‍ය විදිහට මං නළු නිළියන් භාවිතා කළා. ඒක දැඩිව ප්‍රේක්ෂකාගාරයට දැනෙන්නට ඇති. වේග රිද්මයකට මං මීට ප්‍රථම නිර්මාණයක් කර නැහැ. ඒක නිසා මෙය මගෙ ආකෘතිය නෙවෙයි කියලා කෙනෙකුට හිතෙන්න පුළුවන්. අනික සමහරෙක් මගෙ පළමු චිත්‍රපටයවූ සංක්‍රාන්ති සමඟ මෙය සසඳනවා. එහෙම කරන්නට එපා. ඒක වෙනමම ශෛලියක්.මෙය තනිකරම මුදල් උපයන්න හදපු චිත්‍රපටයක් යැයි මං කිව්වොත්?අනිවාර්යෙන්ම නිර්මාණයක් කරන්නේ මුදල් හොයන්න. කවුරු මොන කතා කිව්වත් ඒක තමයි ඇත්ත. මේක විතරක් නෙවෙයි මගෙ අනෙක් නිර්මාණත් මුදල් හොයන්න කරපු ඒවා. නිෂ්පාදකවරයකු මට මුදල් දෙන්නේ ඇඟේපතේ තියන රුදාවකට නෙවෙයිනේ. ඔහුගේ බලාපොරොත්තුව ලාභ සෙවීම. ඒක මං ඉටුකර දිය යුතුයි.එතකොට නිර්මාණාත්මක ගුණය?මුදල් හෙවීමේ පරමාර්ථය ඇතුළේ මගෙ නිර්මාණයක නිර්මාණාත්මක ගුණය තියෙනවා. ඒක කෙළසන්නේ නැහැ.බෝම්බ සහ රෝස මාකට් කරන්න මොනවගේ උපක්‍රමයක්ද භාවිතා කළේ?අපි චිත්‍රපටය රිලීස් කළේ පෙබරවාරි 14 එනම් ආදරවන්තයින්ගේ දිනයේ. ඒ මෙහි ආදරය ගැන එක්පසකින් කියවෙන හින්දා. ඇත්තටම ඒ උපක්‍රමය සාර්ථකයි. සෑහෙන්න පෙම්වතුන් එදින චිත්‍රපටය නරඹලා තියනවා.චිත්‍රපටයෙහි එන පොකට් නම්වූ වීදි ගණිකාවක චිත්‍රපටයට කොතරම් දුරට ගැලපෙනවාද?බෝම්බ සහිත මෝටර් බයිසිකලය පළමුවරට නවත්තපු තැනදීයි ඇයව මුණගැහෙන්නෙ. එතන සිටින බයිසිකලය පැහැරගන්නා ගොට්ටා සමඟයි ඇයගේ දෙබස් තියෙන්නේ. එවැනි චරිතයක් එතැන නැතිනම් පොඩි හිස් බවක් ඇතිවෙනවා යැයි මං විශ්වාස කළා.එතකොට පාසල් පෙම්වතුන් යුවළ චිත්‍රපටයට ඇතුළු වන්නේ කොහොමද?ඔවුන්ද අවසානයේ දී බෝම්බය පිපිරෙද්දී එතැනට එනවා. ඒ දෙදෙනාට වරින්වර බෝම්බය බැඳි බයිසිකලය හමුවනවා. මට වුවමනා වුණේ විවිධ ස්ථරවල කිහිපදෙනෙක් මෙම බෝම්බයට ගොදුරු වීම පෙන්වන්න ඒ වෙලාවේ පෙම්වතුන් යුවළකගේ අවශ්‍යතාවය තිබුණා. ඔවුන් එතැන නොසිටියානම් වෙන ආදේශකයක් ම’විසින් එතැනට ගනීවි.චිත්‍රපටයට පරිණත නළු නිළියන් සුළු චරිත සඳහා යොදා ගැනීමේදී ඔවුන් දැක්වූයේ කිනම් ප්‍රතිචාරයක්ද?මං හිතනවා චිත්‍රපටයක තත්පරයක් පෙනී සිටීමෙන් ලබන ජනප්‍රියත්වය නාට්‍යයක කොටස් හාරසියයක සිටියත් ලැබෙන්නේ නැහැ. අනික ඒ අත්දැකීම හරිම වැදගත්. චිත්‍රපටයක සුළු ජවනිකාවක සිටීම රංගන ශිල්පියෙකුගෙ ආයු කාලය අවුරුදු විස්සකින් වැඩිවුණා වගෙයි. එහෙව් එකේ එහි වටිනාකම ක්‍ෂේත්‍රයේ හැමෝම දන්නවා. මං කතා කළ සැනින් සුළු චරිත රඟපෑ මහ නළුවන් ක්‍ෂණයකින් කැමැත්ත ප්‍රකාශ කළා.බෝම්බ සහ රෝස තුළින් වැරදි ආදර්ශයක් සමාජයට දෙනවා. ඒ හෙල්මට් නැතුව යතුරු පැදි ධාවනය?ඒක තමයි තාරුණ්‍යය කියන්නේ. තාරුණ්‍යයට සීමා මායිම් නැහැ. මමත් ආස හෙල්මට් නැතුව මෝටර් බයික් පැදයන්න. කොලුකාලේ මමත් එහෙම කරලා තියෙනවා. ඒක හින්දා මට එහි වරදක් පෙනෙන්නේ නැති තරම්. අනික පොලිස් දෙපාර්තමේන්තුවට ඕන විදිහට හදපු චිත්‍රපටයක් නොවෙයි මේක.චිත්‍රපටයෙහි අවසානය තවත් සංවේදී කරන්නට තිබුණා නොවේද?ඔය ඇති. බෝම්බයෙන් වුණු ව්‍යසනය අඟවලයි චිත්‍රපටය නිමා කරන්නේ. මෙහිදී තවදෙයක් කියන්න ඕන. මේක කතාවේසමස්ථ අවසානය නෙවෙයි. බෝම්බ සහ රෝස 2, 3 එන්න තියනවා.ඔබ චිත්‍රපටය රූගත කරද්දී සහ මේ වනකොට එහි සිටින සමහර නළු නිළියන්ගේ තරු ගුණය අඩුවෙලා යැයි පිළිගන්නවාද?ඔව් මෙගාවලට ගිහිල්ලා ඇතැම් නළු නිළියන්ගෙ හැකියාව මොටවෙලා. නිර්මාණකරුවන්ට පුළුවන් ඕනම නළුවකුගේ හෝ නිළියකගේ රංගනය සූරාගන්න. එහෙම කරන්නේ නැති එක තමා ගැටලුව.අනුරුද්ධ ජයසිංහ කාලානුරූපී අධ්‍යක්‍ෂවරයෙක්ද?මං නිතරම අප්ඩේට්වෙන කෙනෙක්. මේ කාලයට ඕන නිර්මාණය මොකක්ද මං ඒක ප්‍රේක්‍ෂකයාට දෙනවා.ඒ කියන්නේ ඔබ ඉල්ලුමට සැපයුම දෙන නිර්මාණකරුවෙක්?ඉල්ලුමට සැපයුම දෙන්නේ නැත්නම් නිර්මාණකරුවකුගේ පැවැත්මක් නැහැ. මං මෙච්චර කල් පැවැත්මක් හදාගෙන හිටියේ ඉල්ලුමට සැපයුම දුන්න බැවින්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>21</day>
    </date>
    <link>http://www.dinamina.lk/2013/02/21/_art.asp?fn=f1302216</link>
    <topic>ස්වර්ණමය යුගය යළි බැහැ දැකීම</topic>
    <author>- චන්දන</author>
    <content>රජයේ චිත්‍රපට අංශය අඩසිය වසක් ඉක්මවන කාලවකවානුවක නිර්මාණය කරන ලද ජගත් සිනමා උළෙලයන්හි විශිෂ්ට සම්මාන දිනාගත්, තෝරාගත් නිර්මාණ 40ක් 21-23 දිනවල ප්‍රදර්ශනය සිදුකෙරේ. රජයේ ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල අතින් ඊයේ (20) විවෘත වූ “ප්‍රතිබැහැ දැක්ම” සිනමා උළෙලේ දී රජයේ චිත්‍රපට අංශයේ ඉතිහාසය ඇතුළත් ග්‍රන්ථයක් ද දොරට වඩින ලදී. මේ එම උළෙල ගැන කෙටි සටහනකි.රජයේ චිත්‍රපට අංශයෙන් ජාත්‍යන්තර සම්මානයට පාත්‍රවූ අභිමානවත් වාර්තා චිත්‍රපට රැසක් ජාතියට දායාද කර ඇත. දකුණු ඉන්දීය සිනමාවේ ඡායා පිටපතක් බවට පත් ව තිබූ සිංහල සිනමාව එයින් මුදවාගෙන දේශීය ගති ලක්ෂණ ඇති කොට යථාර්ථවාදී සිනමාවක් බවට පත් කළේ රජයේ චිත්‍රපට අංශයේ මූලාරම්භය ගත් අධ්‍යක්ෂකවරුන්ය.අචාර්ය ලෙස්ටර් ජේමිස් පීරිස්, ටයිටස් තොටවත්ත, විලි බ්ලේක් ආදියත් රජයේ චිත්‍රපට අංශයේ සේවයේ යෙදී සිටි අවධියේ ලබා ගත් අත්දැකීම් හා සාමූහික අවබෝධය පසු කලෙක මෙරට සිනමාවේ නව විභවයකට හේතු විය.විටින් විට ප්‍රබොධමත්ව දැල්වෙමින් සමහර අවස්ථාවල ඉතා දුර්වල අඩියකට වැටෙමින් නමුත් මෑතක් වන තුරුම රජයේ චිත්‍රපට අංශයෙන් ඇගයීමට ලක්විය යුතු සාර්ථක නිර්මාණ බිහිවිය. ආඩම්බර විය යුතු අතීතය ගැන මෙනෙහි කරමින් ඔවුන් නව ජවයක් ලබා ගැනීමට කල්පනා කිරීම අගය කළ යුතුය.රජයේ චිත්‍රපට අංශයේ එවැනි මෙනෙහි කිරීමකින් පසු නව ආරම්භයක් ගත් අවස්ථා ගැන ඔවුන්ගේ මෑත ඉතිහාසයෙන් ද දැක්විය හැක. ඔවුන් මෙයට වසර 15කට පමණ පෙර ශ්‍රී ලංකාව නිදහසේ සවර්ණ ජයන්තිය සමරන මොහොතේ මෙලෙසම වාර්තා හා ප්‍රවෘත්ති චිත්‍රපට උළෙලක් ප්‍රේක්ෂකයින්ට තිළිණ කළේය.එසේම කලක් අකර්මන්‍යව පැවති (60 දශකයෙන් පසු) චිත්‍රපට අංශයට නව පණක් ලබා දෙමින් නව නිෂ්පාදනයන්ට ද මුල පිරුවේය. සුදත් මහදිවුල්වැව අහිකුණ්ටික ප්‍රජාව පිළිබඳවත් විමුක්ති ජයසුන්දර “නිහඬ දේශය” නමින් යුද වාතාවණයක සමාජීය ගැටලු පිළිබඳවත් කළ නිර්මාණ ඔවුන් එලෙස වාර්තා චිත්‍රපට නිෂ්පාදනය කිරීමට දරණ ලද උත්සාහයන් ලෙස දැක්විය හැක.මෙම චිත්‍රපට උළෙල්දී ‘රැල්ෆ් කීන්ගේ’ “නෙළුම්ගම” වාර්තා චිත්‍රපටය මෙන්ම ආචාර්ය ලෙස්ටර් ජේම්ස් පීරිස් ගේ” කොක්වෙස්ට් ඔෆ් ද ඩ්‍රයි සන්” චිත්‍රපටය ද තිරගත වේ. එය නරඹන ප්‍රේක්ෂකයෙක්ට මෙම අනගි වාර්තා චිත්‍රපට රේඛාව වැනි කෘතියක් බිහි කිරීමට ආකාරය පෙනෙනු ඇත.මෙම කාරණා විමුක්ති ජයසුන්දරගේ නිහඬ දේශය (ද ලෑන්ඩ් ෆෝ ඔෆ් සයිලන්ස්) වාර්තා චිත්‍රපටය ආශ්‍රයෙන් දැක්විය හැක. ඔහු පසුව නිර්මාණය කළ “‍ෆෝ ෙසකන්ඩ් ලෑන්ඩ්” සේ (ශ්‍රී ලංකාවේ ප්‍රදර්ශනය කිරීමේ දී සුළඟ එනු පණිස යනුවෙන් නම් ගැන්වූ) චිත්‍රපටයේ මූල බීජය ලෙස ඔහු නිර්මාණය කළ වාර්තා චිත්‍රපටය දැක්විය හැක.මේ අනුව රජයේ චිත්‍රපට අංශයේ මෙරට වෘතාන්ත සිනමාවට දක්වා ඇති දායකත්වය සුළුකොට සලකන්න බැහැ. මෙරට ස්වභාව සෞන්දර්ය හා යථාර්ථය පිලිබිඹු කරන්න රජයේ චිත්‍රපට අංශයේ කැමරා ශිල්පීන් හා අධ්‍යක්ෂකවරු දැක්වූ සාමාර්ථය කිසිසේත් සුළුකොට සලකන්න බැහැ.ඔවුන්ට තමන්ගේම යැයි කිව හැකි අනන්‍යතාවයක් තිබෙන අතර එය ආරම්භයේ සිටම ඇති වූවක්. අප බ්‍රිතාන්‍යයන්ගෙන් නිදහස ලබා වසර 65ක් ගත වන විට මේසා දීර්ඝ කාලයක් තුළ ලාංකේය සමාජයේ සිදුවූ පරිණාමයන් සුන්දරවත් කලාත්මකවත් එක්තැන් කළ සිහිවටනාගාරයක් වෙත් නම් එය රජයේ් චිත්‍රපට අංශයයි. එහි ඉතිහාසය නිදහස් ලංකාවේ ඉතිහාසය හා සමාන වෙයි.1948 දී රජයේ චිත්‍රපට අංශය බිහිවීමට මුල් වූයේ අහඹු සිදුවීමක්. ජූලියෝ පෙට්රෝනි, ප්‍රෙඩ්රිකෝ සේරා හා ජෝර්ජෝ කලාබ්‍රියා යන ඉතාලි ජාතික සිනමා ශිල්පීන් තිදෙනා 1947 දී ලංකාවට පැමිණියේ මෙරට පිළිබඳ වාර්තා චිත්‍රපට නිර්මාණය කිරීම සදහා නොවේ. ඔවුන් කොළඹ ව්‍යාපාරිකයන් පිරිසක් විසින් කරන ලද ආරාධනාවකට අනුව මෙරටට පැමිණියේ වෘතාන්ත චිත්‍රපටයක් නිෂ්පාදනය කිරීම සදහායි.අනපේක්ෂිත අයුරින් එම උත්සාහය ව්‍යාර්ථ වීම නිසා ඔවුන් ප්‍රවෘත්ති අධ්‍යක්ෂ හුළුගල්ල ගේ මඟපෙන්වීම මත 1949 වසරේ පැවති ප්‍රථම නිදහස් සමරු උත්සවය රූගත කරනු ලැබුවා. ඔවුන්ගේ එම උත්සාහය රජයේ චිත්‍රපට අංශයක් ඇති කිරීමේ අවශ්‍යතාවය මතු කළා. පසුව රජයේ චිත්‍රපට අංශයේ අධ්‍යක්ෂකවරයා වෙමින් පෙට්‍රෝනි විශිෂ්ට වාර්තා චිත්‍රපට සම්ප්‍රදායක් ඇති කිරීමට මූලික වූවා. ඔහු එසේ නිර්මාණය කළ අනගි වාර්තා චිත්‍රපට දෙකක් ලෙස නිල් කැපිටල් (කඳුරට අගනුවර) හා (නිව් හොරයිසන්) නවදිවිය හඳුන්වාදිය හැකිවිය.මෙම වාර්තා චිත්‍රපට උළෙලේ වැදගත් වන්නේ ඉහත සඳහන් කළ සිනමාවේ දැවැන්තයන්ට අමතරව ජෝර්ජ් වික්‍රමසිංහ, ප්‍රඥාසෝම හෙට්ටිආරච්චි, ඩී. බී. නිහාල්සිංහ, තිස්ස අබේසේකර, අර්වින් දසනායක, සුගතපාල සෙනරත් යාපා හා රංජිත් ලාල් නිර්මාණය කළ වාර්තා චිත්‍රපට රැසක් තිරගත වීමයි.ඓතිහාසික හා අනුස්මරණීය සිදුවීම් රැසක් ඇතුළත් ප්‍රවෘත්ති චිත්‍රපට ද මෙහිදී ප්‍රදර්ශනය කෙරෙන අතරම මෙතෙක් කාලයකට ලිඛිතව සටහන්ව නොතිබූ රජයේ චිත්‍රපට අංශයේ ඉතිහාසය රැගත් “ප්‍රතිබැහැ දැක්ම” ග්‍රන්ථය ද මෙහිදී නිකුත් වන නිසා මෙසේ ලාංකීය ප්‍රේක්ෂකයන්ට කලකට පසු ලැබෙන වැදගත් සිනමා අත්දැකීමක් වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=n1302222</link>
    <topic>න්‍යෂ්ටික තාක්ෂණය ලබා දෙන්නරුසියාවේ එකඟතාව</topic>
    <author>උපාලි කරුණාරත්න, චමීර ඇල්ලදෙනිය සහ පණ්ඩුක සමරසේකර</author>
    <content>ශ්‍රී ලංකාවේ සංවර්ධනයට න්‍යෂ්ටික තාක්ෂණය යොදා ගැනීමට අදාළ දැනුම දේශීය විද්‍යාඥයන්ට ලබා දීම සදහා වෘත්තීය පුහුණු සැසි පැවැත්වීමට රුසියානු සමූහාණ්ඩුවේ රාජ්‍ය මානව සම්පත් දෙපාර්තමේන්තු කණ්ඩායම එකඟ වේ. මෙම කණ්ඩායම තෙදින නිළ සංචාරයක් සඳහා පසුගිය දා(18) මෙරටට පැමිණියහ.මේ පිළිබඳ අදහස් දක්වමින් තාක්ෂණ පර්යේෂණ හා පරමාණු බල ශක්ති ඇමැති පාඨලී චම්පික රණවක මහතා ප්‍රකාශ කළේ, රටේ සංවර්ධන කාර්යයන් සඳහා න්‍යෂ්ටික තාක්ෂණය භාවිත කිරීමේ දී ඒ සඳහා අවශ්‍ය පසුබිම අධ්‍යනය කිරීම සහ න්‍යෂ්ටික තාක්ෂණය සම්බන්ධයෙන් ද්වීපාර්ශ්වික සාකච්ඡා ඇති කර ගැනීම ඔවුන්ගේ මෙම සංචාරයේ අරමුණ බවයි.ඔවුන් සමග පැවැති සාකච්ජාවේ දී රුසියානු සමූහාණ්ඩුවේ භාවිත කරන ගුණාත්මක සාමකාමී න්‍යෂ්ටික යොදා ගැනීම් පිළිබඳ වැඩි අවධානය යොමු කර තිබේ.විකිරණ සහ න්‍යෂ්ටික ආරක්ෂණ කළමනාකරණය පිළිබඳ දැනුවත් කිරීමට සහ රට තුළ න්‍යෂ්ටික තාක්ෂණය සංවර්ධනයට සහ ඒ සදහා වන යටිතල පහසුකම් සංවර්ධනයට ද්විපාර්ශ්වික ගිවිසුමකට එළඹීමේ අවශ්‍යතාව පිළිබඳ ද විශේෂ අවධානයක් යොමු කර ඇත.ඉදිරියේ දී අදාළ අවබෝධතා ගිවිසුම් අත්සන් කිරීමට කටයුතු කරන බව අමාත්‍යාංශය පෙන්වා දෙයි.රුසියානු සමූහාණ්ඩුවේ දූත පිරිස එහි රාජ්‍ය මානව සම්පත් දෙපාර්තමේන්තුවේ අධ්‍යක්ෂ වී.වී කරේෂින් මහතා ප්‍රමුඛ හත් දෙනකුගෙන් සමන්විත විශේෂඥ කණ්ඩායමකින් සමන්විත විය.මෙම ද්වීපාර්ශ්වික සාකච්ඡා සඳහා ශ්‍රී ලංකාවේ රුසියානු තානාපති ඇලෙක්සැන්ඩර් කර්චාවා, ඇමති පාඨලී චම්පික රණවක, අමාත්‍යාංශ ලේකම් ධාරා විජේතිලක, පරමාණුක බල ශක්ති අධිකාරියේ සභාපති ආචාර්ය රංජිත් විජේවර්ධන මහත්ම මහත්මීන් සහභාගි වූහ. මෙම සාකච්ඡාව තාක්ෂණ පර්යේෂණ හා පරමාණු බල ශක්ති අමාත්‍යාංශයේ දී පැවැත්විණ.  .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=n1302223</link>
    <topic>ලක් ඉතිහාසයේ ප්‍රථම වරටවිනිසුරුවරියන් තිදෙනෙක් පෙත්සම් විභාගයට</topic>
    <author>රෝෂන් තුෂාර</author>
    <content>ශ්‍රී ලංකා ශ්‍රේෂ්ඨාධිකරණ ඉතිහාසයේ ප්‍රථම වරට ශ්‍රේෂ්ඨාධිකරණ විනිසුරුවරියන් තිදෙනකුගෙන් සමන්විත විනිසුරු මඬුල්ලක් ඉදිරියේ ඊයේ (21) පෙත්සම් විභාග කළහ.ශ්‍රේෂ්ඨාධිකරණ විනිසුරු ශිරාණි තිලකවර්ධන මහත්මියගේ සභාපතිත්වයෙන් යුත් ත්‍රිපුද්ගල විනිසුරු මඬුල්ලේ සෙසු සාමාජික විනිසුරුවරියන් වූයේ ශ්‍රේෂ්ඨාධිකරණ විනිසුරු චන්ද්‍රා ඒකනායක මහත්මිය හා ශ්‍රී ලංකාවේ ප්‍රථම කාන්තා නීතිපතිනිය වූ ශ්‍රේෂ්ඨාධිකරණ විනිසුරු ඊවා වනසුන්දර මහත්මිය වේ. ශ්‍රේෂ්ඨාධිකරණයේ 502 අධිකරණ ශාලාවේ විනිශ්චයාරූඪවූ මේ විනිසුරු මඬුල්ල ඊයේ දිනයේ මූලික අයිතිවාසිකම් පෙත්සම් 17ක් සලකා බැලුවෝය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=n1302224</link>
    <topic>ඉංග්‍රීසි නොමිලේ ඉගෙන ගන්නජාතික වැඩපිළිවෙළක්</topic>
    <author>සුභාෂීණී සේනානායක</author>
    <content>ත්‍රෛභාෂා ප්‍රතිපත්තිය යටතේ වියදමක් නැතිව ඉංග්‍රීසි ඉගෙනීම සඳහා ජාතික වැඩපිළිවෙළක් දියත් කිරීමට අධ්‍යාපන අමාත්‍යාංශය පියවර ගනී.ජනාධිපති විශේෂ ඉංග්‍රීසි අධ්‍යාපන ඒකකය, ජාතික අධ්‍යාපන ආයතනය, අධ්‍යාපන අමාත්‍යාංශය එක්ව කථන ඉංගීසි තැටි සහ ඉංග්‍රීසි අත්පොත් මෙවලම් හදුන්වා දී තිබේ. මේ සඳහා පළමු පියවර ලෙස හෙට (23) සෙනසුරාදා සිට ජාතික රූපවාහිණියේ රාත්‍රි 7ට රූපවාහිණි පාඩම් මාලාවක් සෑම සෙනසුරාදා දිනකම ඉදිරිපත් කෙරේ.ඉංගිසි භාෂාව බිය නොවී කතා කරන්නට සිසුන් හුරු කරවීම මෙහි අරමුණ වේ. ගුවන් විදුලිය හරහාත් මෙවැනි පාඩම් මාලාවක් පාවැත්වීම අරමුණබවත් මේ සඳහා ස්වේච්ඡාවෙන් අනුග්‍රාහකත්වය , දායකත්වය දක්වන්නන් බලාපොරොත්තුවන බවද අධ්‍යාපන ඇමැති බන්දුල ගුණවර්ධන මහතා ඊයේ අධ්‍යාපන අමාත්‍යාංශයේ පැවැති ප්‍රවෘත්ති සාකච්ඡාවකට එක් වෙමින් කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=n1302225</link>
    <topic>මහනුවර මහ රෝහලේනව ශල්‍යාගාර සංකීර්ණයජනපති අතින් ජනතා අයිතියට</topic>
    <author>සන්ධ්‍යා කරුණාරත්න</author>
    <content>මහනුවර ශික්ෂණ රෝහලේ ශල්‍යාගාර අටකින් සමන්විත නව ශල්‍යාගාර සංකීර්ණය ජනාධිපති මහින්ද රාජපක්ෂ මහතා අතින් අද (22) විවෘත කෙරේ. සෞඛ්‍ය ඇමැති මෛත්‍රීපාල සිරිසේන මහතාගේ ද සහභාගිත්වයෙන් විවෘත කරන මේ ශල්‍යාගාර සංකීර්ණය රුපියල් මිලියන 288ක වියදමින් ඉදිකර තිබේ. මෙරට දෙවන ජාතික රෝහල වශයෙන් සංවර්ධනය කරන මහනුවර ශික්ෂණ රෝහලේ නව ශල්‍යාගාර සංකීර්ණය මහල් හතරකින් සමන්විත ය.රජයේ මූල්‍යමය ප්‍රතිපාදන මත ඉදි කර ඇති මේ සංකීර්ණය සෞඛ්‍ය අමාත්‍යාංශයෙන් ක්‍රියාත්මක කරන 2013 සිට 2017 දක්වා වූ පස් අවුරුදු සෞඛ්‍ය සංවර්ධන නව සැලැස්ම යටතේ විවෘත කරන තුන්වැනි ව්‍යාපෘතිය බව අමාත්‍යාංශය පවසයි. එන්ඩොස්කොපි, මධ්‍යම සැපයුම් ඒකක හා අනෙකුත් වෛද්‍ය පහසුකම්වලින් සමන්විත මේ ශල්‍යාගාර සංකීර්ණය සියලුම නවීන පහසුකම් හා වෛද්‍ය උපකරණ පවතියි.මහනුවර ශික්ෂණ රෝහලෙන් ප්‍රතිකාර ලබා ගැනීම සඳහා මධ්‍යම පළාතේ ජනතාව පමණක් නොව රට පුරා ප්‍රදේශවලින් ජනතාව පැමිණෙන බවත් ජනාධිපති මහින්ද රාජපක්ෂ මහතාගේ ආණ්ඩුව යටතේ සෞඛ්‍ය ‍ක්ෂේත්‍ර‍ය ශීඝ්‍ර සංවර්ධනයකට ලක්ව ඇති බවත් සෞඛ්‍ය ඇමැති මෛත්‍රීපාල සිරිසේන මහතා පවසයි. මේ අවස්ථාවට සෞඛ්‍ය නියෝජ්‍ය ඇමැති අධිනීතීඥ ලලිත් දිසානායක, මධ්‍යම පළාතේ ආණ්ඩුකාර ටිකිරි කොබ්බෑකඩුව, මහ ඇමැති සරත් ඒකනායක මහත්වරු මේ අවස්ථාවට සහභාගී වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=n1302226</link>
    <topic>දිවි නැඟුමෙන් පැළ ලක්ෂ 10ක් මේ වසරේ බෙදා දෙයි</topic>
    <author>නිමල් රාජපක්ෂ</author>
    <content>දිවි නැඟුම වැඩසටහන යටතේ ගෙවතු වගාවන් සඳහා පැළ මිලියනයක් මේ වසරේ ද බෙදා දෙන බව සුළු අපනයන භෝග ප්‍රවර්ධන අමාත්‍යංශය කියයි.ගෘහ ආර්ථිකය නංවාලීම අරමුණු කර ගනිමින් මේ වැඩසටහන ක්‍රියාත්මක වේ. ඒ අනුව කුරුඳු, ගම්මිරිස්,කෝපි, කොකෝවා, එනසාල්, සාදික්කා, කරාබු නැටි යන භෝග වගා කෙරෙන බව සුළු අපනයන භෝග ප්‍රවර්ධන ඇමැති රෙජිනෝල්ඩ් කුරේ මහතා පැවැසීය. මේ වැඩසටහනට සමගාමීව දිස්ත්‍රික් හයක කුළුබඩු සායන පැවැත්වීමට ද නියමිතය. එසේම දැනට පවතින වගා භූමි හෙක්ටයාර් 3033ක් ඵලදායිතාව සංවර්ධනය කිරීමට පිරිසැකසුම් මධ්‍යස්ථාන 79ක් ආරම්භ කිරීමට සැලැසුම් කර තිබේ.පිරිසැකැසුම් මධ්‍යස්ථානවලට අවශ්‍ය යන්ත්‍ර සූත්‍ර 1410ක් ලබාදීමට පියවර ගන්නා බවද අමාත්‍යංශය කියයි. මීට අමතරව ගොවි ජනතාවගේ තාක්ෂණ කුසලතා ඉහළ නැංවීමේ අරමුණින් කාබනික ගම්මාන හෙක්ටයාර 95ක් ආරම්භ කර පුහුණු පන්ති තුන්දාස් තුන්සියයක් ඇරඹීමට ද කටයුතුª යොදා තිබේ. අදාළ පුහුණු පන්තිවලට සහභාගිවී ගොවීන්ට තම වගාව පිළිබඳ මනා දැනුමක් ලබා ගැනීමට අවස්ථාව උදාවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=n1302227</link>
    <topic>උතුරේ පානීය ජල ගැටලුව විසඳන්න ව්‍යාපෘති 2ක්</topic>
    <author>මහින්ද අලුත්ගෙදර</author>
    <content>උතුරු පළාතේ පානීය ජල අර්බුදයට විසඳුමක් ලෙස ජල යෝජනාක්‍රම දෙකක් ක්‍රියාත්මක කිරීමට ආර්ථික සංවර්ධන අමාත්‍යාංශය පියවර ගෙන ඇත. මේ වෙනුවෙන් රුපියල් මිලියන 472ක මුදලක් වෙන්කර තිබෙන අතර දැනට ක්‍රියාත්මක එම ව්‍යාපෘතීන් දෙක එළඹෙන මාර්තු මාසයේ දී ජනතා අයිතියට පත්කිරීමට සියලු කටයුතු සූදානම් බව ආර්ථික සංවර්ධන අමාත්‍යාංශය පවසයි.ආර්ථික සංවර්ධන අමාත්‍යාංශයේ උතුරු වසන්තය වැඩසටහන යටතේ ක්‍රියාත්මක හදිසි උතුරු ප්‍රතිසාධන ව්‍යාපෘතියේ මූල්‍ය ප්‍රතිපාදන මත මේ ජල යෝජනා ක්‍රම දෙක ජාතික ජල සම්පාදන හා ජලාපවහන මණ්ඩලය මඟින් ඉදිකරන බවද ඒවා මන්නාරම දිස්ත්‍රික්කයේ අඩම්පන් සහ වවුනියාව දිස්ත්‍රික්කයේ නෙදුන්කේනි ප්‍රදේශයන්හි ස්ථාපිත කෙරේ.මේ ජල සම්පාදන යෝජනා ක්‍රම මඟින් මන්නාරම සහ වවුනියාව දිස්ත්‍රික්කයන්හි පිහිටි ග්‍රාමසේවා වසම් 16කට අයත් පවුල් 12,594 කට ප්‍රතිලාභ හිමිවන බව පවසන ආර්ථික සංවර්ධන අමාත්‍යාංශය ජනාධිපති මහින්ද රාජපක්ෂ මහතාගේ උපදෙස් පරිදි උතුරු පළාතේ පානීය ජල අර්බුදයට විසඳුමක් වශයෙන් මෙය ඉදිකරන බවද කියාසිටී.මේ මඟින් ජලය ලීටර් ලක්ෂ 20කට ආසන්න ප්‍රමාණයක් ගබඩා කළහැකිය. වවුනියාව, නෙදුන්කර්නි ප්‍රදේශයේ පැරැණි, අබලන් හා කුඩා පානීය ජල යෝජනා ක්‍රමය වෙනුවට නව ජල සම්පාදන යෝජනා ක්‍රම ඉදිකර තිබෙන අතර මෙමඟින් පඩ්ඩිකුඩිඉරිප්පු, කට්කුලම්, නෙදුන්කර්නි දකුණ සහ උතුර, ඔලුමඩු, මාමඩු, කුලවිසුඩ්ඩාන්, මාරෙයි ඉලප්පායි ග්‍රාමසේවා වසම්හි ප්‍රතිලාභීන් 6,734කට ප්‍රතිලාභ හිමිව තිබේ. අඩම්පන් ප්‍රදේශයේ ඉදිකෙරෙන ජලයෝජනා ක්‍රමය.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=n1302228</link>
    <topic>උතුරේ සිංහලුන්ගේ ඉඩම් අයිතිය ගැන එ.ජා.පයේ ස්ථාවරය කියන්න</topic>
    <author/>
    <content>උතුරේ සිංහලයන්ගේ ඉඩම් අයිතිය පිළිබඳව එක්සත් ජාතික පක්ෂයේ ස්ථාවරය රටට හෙළි කරන ලෙස උතුරේ අවතැන් වූ සිංහලයන්ගේ එකමුතුව නිවේදනයක් නිකුත් කරමින් ඉල්ලා සිටී.එහි මෙසේ ද සඳහන් වේ.එක්සත් ජාතික පක්ෂයේ නායක රනිල් වික්‍රමසිංහ මහතා පසුගිය දා යාපනයේ සංචාරයක නිරත විය. එම සංචාරයේ නිරත වීමට දින කිහිපයකට පෙර එක්සත් ජාතික පක්ෂය තවත් පක්ෂ කිහිපයක් සමඟ විපක්ෂයේ විරෝධතාව නමින් එකඟතාවක් අත්සන් තබනවා අපි දුටුවෙමු. එහිදී ප්‍රධාන පාර්ශ්වයක් වූයේ ඉලංගෙයි තමිල් අරසුකච්චි පක්ෂයයි.එම එකඟතා අස්සන් කිරීමෙන් පසු විපක්ෂ නායක රනිල් වික්‍රමසිංහ මහතා යාපනයේ සංචාරයේ නිරත වෙමින් අධි ආරක්ෂිත කලාපවලට පවරා ගෙන ඇති දෙමළ ජනතාවගේ ඉඩම් නැවත ලබාදෙන ලෙස ඉල්ලා සිටිමින් විරෝධතා උද්ඝෝෂණයක හා සත්‍යයග්‍රහයක නිරතව සිටිනු දැක ගන්නට ලැබුණි.එම විරෝධතාව හා සත්‍යයග්‍රහය සංවිධානය කර තිබුණේ ජාතිවාදී බෙදුම්වාදී ඉලංගෙයි තමිල් අරසුකච්චි පක්ෂයයි. එහිදී ඔවුන්ගේ ප්‍රධාන ඉල්ලීම වූයේ උතුරේ දෙමළ ජනතාවගේ ඉඩම් නැවත ලබාදෙන ලෙසයි.ආරක්ෂක හමුදාවටද, රජයටද චෝදනා කරමින් ඉලංගෙයි තමිල් අරසුකච්චි පක්ෂය සංවිධානය කර තිබූ විරෝධතා සත්‍යයග්‍රහයට රනිල් වික්‍රමසිංහ මහතාද එක්වෙමින් එම ඉල්ලීම් වෙනුවෙන් හඬ නැගීය. දෙමළ ජනතාවට ඉඩම් අහිමි වී ඇත්නම් එම ජනතාවට ඉඩම් ලබාදීමේ කිසිදු වරදක් නැත.එහෙත් රනිල් වික්‍රමසිංහ මහතාගෙන් අපට විමසිය යුතු පැනයක් ඇත. 30 වසරක දෙමළ බෙදුම්වාදී ත්‍රස්තවාදීන් උතුරෙන් පලවා හැරි සිංහල ජනතාවගේ ජීවත්වීමේ අයිතිය සහ ඉඩම් අයිතිය වෙනුවෙන් එක වචනයක්වත් කතා නොකරන්නේ දෙමළ ඡන්ද කුට්ටියට ඇති කෑදරකම නිසාදැයි, අපි විමසීමට කැමැත්තෙමු. උතුරෙන් පලවා හැරි සිංහල ජනතාවගේ වත්කම්, දෙපළ, ඉඩම් නැවත ලබා දෙන ලෙස ඉල්ලා නොසිටින්නේ, උතුරු නැඟෙනහිර දෙමළ ජනතාවගේ නිජ බිම ලෙස පිළිගන්නා නිසා දැයි අපි වැඩි දුරටත් විමසන්නෙමු.උතුරෙන් පලවාහැරි සිංහල ජනතාව ගැන එක්සත් ජාතික පක්ෂයේ ස්ථාවරය වහාම රටට හෙළි කරන ලෙස අප ඉල්ලා සිටින අතර, යාපනයේ ගොස් ඉලංගෙයි තමිල් අරසුකච්චි පක්ෂයේ නායකයන් සමඟ බිම එකට වාඩිවී දෙමළ ජාතියේ ඉඩම් අයිතිය ගැන පමණක් හඬ නැගීම පිළිබඳව අපගේ බලවත් විරෝධය හා අප්‍රසාදය පළකර සිටිමු. උතුරේ සිංහලයන් සතු ඉඩම් හා දේපළ වත්කම් බොහොමයක්ම සිංහලයන්ට අහිමි කළෙත් 2002 රනිල් ප්‍රභා සටන් විරාම ගිවිසුම බව එක්සත් ජාතික පක්ෂ නායකතුමාට අපි මතක් කිරීමට කැමැත්තෙමු..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=n1302229</link>
    <topic>නීතියට පිටින් ඔස්ට්‍රේලියාවට යන්න හැදූ 28ක් අත්අඩංගුවට</topic>
    <author>බන්ධුල ගුණසේකර - ධම්මිකා වෙලේගොඩ සහ ඡයා වික්‍රම සුරේන්ද්‍ර</author>
    <content>මිරිස්ස ධීවර වරායට ආසන්න මුහුදු තීරයේ දී ඕස්ට්‍රේලියාව බලා යාමට තැත් කළ බව කියන නීති විරෝධී සංක්‍රමිකයන් විසි අට දෙනකු (28) සමඟ ධීවර යාත්‍රාවක් හා වෑන් රථ දෙකක් ඊයේ (21) අත්අඩංගුවට ගත් බව මාතර මූලස්ථාන පොලිසිය පැවසීය. මේ පිරිස අතරින් විසි දෙදෙනෙකු (22) පිරිමි අය වන අතර කාන්තාවන් සිව් දෙනෙකුද අවුරුදු 7 හා 9 වයසේ පාසල් සිසුන් දෙදෙනකුද වන බව පොලිසිය කීය. මොවුන් අතරින් විසි හයක් ද්‍රවිඩ ජාතිකයන් වන අතර දෙදෙනෙක් සිංහල ජාතිකයන් වෙති. මොවුන් යාපනය , මන්නාරම, කිලිනොච්චිය, මුලතිව් සහ වව්නියාව යන ප්‍රදේශවල පදිංචිකරුවන් බව පොලිසිය කියයි.එකම පවුලේ සාමාජිකයන් හත් දෙනකු සහ තවත් පවුලක සාමාජිකයන් සිව් දෙනකු මේ කණ්ඩායමට අයත් වන බවද පොලිසිය සඳහන් කළේ ය. ඕස්ට්‍රේලියාවේ දී මසකට රුපියල් ලක්ෂ දහයක වැටුප් ලබාගත හැකි රැකියා ලබාදෙන බවට පොරොන්දු වෙමින් ජාවාරම්කරුවන් දෙදෙනකු මොවුන් නීති විරෝධී ලෙස ඕස්ට්‍රේලියාවට රැගෙන යාමට කැඳවාගෙන පැමිණ ඇති බව ප්‍රශ්න කිරීම්වලදී අනාවරණය වී තිබේ.අංක 56 - 5502 හා 62 - 6415 දරන වෑන් රථ දෙකින් මොවුන් මිරිස්ස ප්‍රදේශයට කැඳවාගෙන පැමිණ ඇති අතර එම වෑන් රථ දෙක හා ඒවා නතර කර තිබූ නිවසේ හිමිකාරිය ද සංක්‍රමිකයන් පලා යාමට තැත් කළ යාත්‍රාව සමඟ පොලිස් අත්අඩංගුවට ගෙන ඇත.දකුණු පළාත් ජ්‍යෙෂ්ඨ නියෝජ්‍ය පොලිස්පති චන්දන වික්‍රමරත්න මහතාගේ අධීක්ෂණය යටතේ මාතර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතාගේ උපදෙස් මත මූලස්ථාන පොලිස් පරීක්ෂක හේමාලි ප්‍රශාන්ත මහතා ප්‍රමුඛ නිලධාරි පිරිසක් මේ වැටලීම සිදු කර එම පිරිස අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=n13022210</link>
    <topic>සරසවි ප්‍රවේශ අභියාචනා මාර්තු 9දා තෙක්</topic>
    <author>සමන්මලී ප්‍රියශාන්ති</author>
    <content>2011 වසරේ අපොස උසස් පෙළ සමත් ව විශ්වවිද්‍යාල ප්‍රවේශය සඳහා සුදුසුකම් සපුරා ඇති එහෙත් විශ්වවිද්‍යාල ප්‍රවේශය හිමි නොවු සිසුන්ට අභියාචනා ඉදිරිපත් කිරිමට මාර්තු 9 දා දක්වා කල් ලබාදීමට විශ්වවිද්‍යාල ප්‍රතිපාදන කොමිසන් සභාව පියවර ගෙන තිබේ. විශ්වවිද්‍යාල අධ්‍යයනය සඳහා සුදුසුකම් ලැබූ සිසුන් සඳහා ලිපි මේ වන විට තැපැල් මගින් යොමු කර තිබෙන බව විශ්වවිද්‍යාල ප්‍රතිපාදන කොමිසන් සභාව පවසයි.විශ්වවිද්‍යාලවලට සුදුසුකම් ලබන අයට දැනුම් දිමේ ලිපි යැවීම ඇතුළු සියලු කටයුතු මේ මස තුළ අවසන් කිරීමට නියමිත අතර සියලු විශ්වවිද්‍යාලවලට සිසුන් ඇතුළත් කර ගැනීමේ කටයුතු මාර්තු 27වැනිදා වන විට සිදු කිරීමට විශ්වවිද්‍යාල ප්‍රතිපාදන කොමිසම බලාපොරොත්තු වේ. ඒ අනුව මේ වන විට සිසුන්ට අභියාචනා ඉදිරිපත් කිරීමට අවස්ථාව ලබා දී ඇති අතර මාර්තු මස අවසන් වීමට පෙර විශ්ව විද්‍යාල අධ්‍යයන කටයුතු ආරම්භ කිරීමට ද බලාපොරොත්තු වන බව විශ්ව විද්‍යාල ප්‍රතිපාදන කොමිසන් සභාව වැඩි දුරටත් කියා සිටියි.ඉසෙඩ් අගය සම්බන්ධයෙන් මතු වු ගැටලුකාරි තත්ත්වය හේතුවෙන් 2011 වසරේ උසස් පෙළ සමත් සිසුන් විශ්වවිද්‍යාලවලට බඳවා ගැනී‍ම ප්‍රමාද වු බැවින් මාර්තු 27දා වන විට සියලු සිසුන් විශ්වවිද්‍යාලවලට ඇතුළත් කර ගන්නා ලෙස විශ්වවිද්‍යාල ප්‍රතිපාදන කොමිසන්සභාවට උසස් අධ්‍යාපන ඇමැතිවරයා උපදෙස් දී ඇත.එම සිසුන්ගේ අධ්‍යයන කටයුතු මාර්තු මාසය තුළම අරඹන ලෙසත් ඇමැතිවරයා සියලු විශ්වවිද්‍යාලවල උපකුලපතිවරුන්ට ද උපදෙස් දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=n13022211</link>
    <topic>මානව හිමිකම් සැසියට ඇමැතිවරු නෑ: නිලධාරීන් පමණයි</topic>
    <author>මහින්ද අලුත්ගෙදර</author>
    <content>ජගත් මානව හිමිකම් කවුන්සල සැසිවාරය සඳහා රජයේ අමාත්‍යවරුන් සහභාගි නොකිරීමට රජය තීරණය කරයි.රාජ්‍ය නිලධාරීන් පමණක් මේ සඳහා සහභාගි කරවීමට රජය තීරණය කර තිබෙන අතර විදේශ කටයුතු අමාත්‍යාංශයේ සහ නීතිපති දෙපාර්තමේන්තුවේ නියෝජිත කණ්ඩායමක් ඒ සඳහා සහභාගි වන බව ජනාධිපති ප්‍රකාශක ජ්‍යෙෂ්ඨ මාධ්‍යවේදී මොහාන් සමරනායක මහතා "දිනමිණ" ට පැවසීය.ශ්‍රී ලංකාව නියෝජනය කරමින් ශක්තිමත් නියෝජිත කණ්ඩායමක් ජගත් මානව හිමිකම් සැසිවාරයට ඉදිරිපත් කිරීමට නියමිත අතර ශ්‍රී ලංකාවට එරෙහිව ඉදිරිපත් වන ඕනෑම යෝජනාවකට සාර්ථකව මුහුණදීමට රජය සූදානම් බව විදේශ කටයුතු අමාත්‍යාංශය සඳහන් කරයි. ස්විස්ටර්ලන්තයේ ජිනීවා නුවර දී පැවැත්වෙන ජගත් මානව හිමිකම් කවුන්සලයේ මීළඟ සැසිවාරය එළඹෙන 25දා ආරම්භ වීමට නියමිත අතර මේ සඳහා ශ්‍රී ලංකාව නියෝජනය කරමින් එක්සත් ජාතීන්ගේ සංවිධානයේ ජිනීවාහි ශ්‍රී ලංකා නිත්‍ය නියෝජිත සහ තානාපති රවිනාථ ආරියසිංහ මහතා ද සහභාගි වෙයි.මීට පෙර පැවැති සැසිවාරය වෙනුවෙන් වැවිලි කර්මාන්ත ඇමැති මහින්ද සමරසිංහ, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, විදේශ කටයුතු ඇමැති මහාචාර්ය ජී.එල් පීරිස්, පරිසර ඇමැති අනුර ප්‍රියදර්ශන යාපා, පාර්ලිමේන්තු මන්ත‍්‍රී රජිව් විජේසිංහ මහත්වරුන් ඇතුළු නියෝජිත කණ්ඩායමක් ශ්‍රී ලංකාව නියෝජනය කරමින් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=n13022212</link>
    <topic>ඉන්දියාවට ත්‍රස්ත ප්‍රහාරයක්</topic>
    <author>පණ්ඩුක සමරසේකර</author>
    <content>ඉන්දියාවේ හයිද්‍රාබාද් නුවරදී ඊයේ (21) බෝම්බ පිපිරීමකින් 20 දෙනෙක් මියගොස් 52 ක් තුවාල ලබා ඇතැයි ඉන්දීය පොලිසි පවසයි. ජනාකීරණ ප්‍රදේශයක ස්ථාන 3ක පිපිරී ගිය බෝම්බ 3කින් මෙම පිරිස මියගොස් සහ තුවාල ලබා ඇති අතර ඉන් වැඩි පිරිස හයිද්‍රාබාද් නගරවාසීන් වේ.හයිද්‍රාබාද් නගරයේ ආරක්ෂාව තහවුරු කිරීම සඳහා විශාල පොලිස් බල ඇණියක් යොදා ඇති බව ඉන්දීය රාජ්‍ය ලේකම් ආර්.කේ. සිංග් මහතා ප්‍රකාශ කරයි. ඉන්දියාවේ ප්‍රධාන නගර ආරක්ෂාව සඳහා පොලිස් හා හමුදා බලඇණි සීරුවෙන් තබා ඇති බවද රාජ්‍ය ලේකම්වරයා මාධ්‍ය වෙත වාර්තා කර තිබිණි. මෙම බෝම්බ පිපිරීම පිළිබඳව වගකීම කිසිවෙකුත් භාර ගෙන නැති අතර ඉන්දීය පොලිසිය පුළුල් පරීක්ෂණ අරඹා ඇත. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=n13022213</link>
    <topic>ලේක්හවුස් නිර්මාතෘජන්ම දිනය සමරා</topic>
    <author/>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගමේ (ලේක්හවුස් ) නිර්මාතෘ ඩී.ආර්. විජයවර්ධන ශ්‍රීමතාණන්ගේ 127 වැනි ජන්ම දිනය මෙම 23 වැනිදාට යෙදී ඇත. ඒ නිමිත්තෙන් ලේක්හවුස් ආයතනය වාර්ෂිකව සංවිධානය කරන ජන්ම දින සංවත්සර පින්කම අද (22) ආරම්භ වේ. හෙට රාත්‍රී ලේක්හවුස් ආයතනයේදී සර්ව රාත්‍රික පිරිත් සජ්ඣායනාව පැවැත්වෙන අතර හෙට (23) දවල් සපිරිකර සංඝගත දක්‍ෂිණාව පැවැත්වේ.ලංකාවේ සීමාසහිත එක්සත් ප්‍රවෘත්ති පත්‍ර සමාගමේ පූර්ණ අනුග්‍රහයෙන් හා සේවක සේවිකාවන්ගේ දායකත්වයෙන් පැවැත්වෙන මේ පින්කම ශ්‍රී ලංකා බෞද්ධ හා පාලි විශ්වවිද්‍යාලයේ මහෝපාධ්‍යාය කොටුව සම්බුද්ධාලෝක විහාරාධිපති මහාචාර්ය ඉත්තදෙමළියේ ඉන්දසර හිමියන් ප්‍රධාන මහා සංඝරත්නයේ සහභාගිත්වයෙන් ලේක්හවුස් බෞද්ධ සංගමයේද මෙහෙයවීමෙන් සිදු කැරේ. සර්ව රාත්‍රික පරිත්‍රාණ ධර්ම දේශනාව ශ්‍රී ලංකා ගුවන් විදුලි සංස්ථාවේ ස්වදේශීය සේවය මගින් විකාශය කිරීමට නියමිතය. කැලණිය විශ්වවිද්‍යාලයේ කුලපති පෑලියගොඩ විද්‍යාලංකාර පරිවේණාධිපති ආචාර්ය වැලමිටියාවේ කුසලධම්ම නාහිමි, මාලිගාකන්ද විද්‍යෝදය පරිවේණාධිපති බළංගොඩ සෝභිත නාහිමි ඇතුළු මහා සංඝරත්නයේ සහභාගිත්වයෙන් එම පින්කම් මාලාව පැවැත්වේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=r1302221</link>
    <topic>අලව්වේ යෝජිත ජල ව්‍යාපෘතියෙන් ගොවි පවුල් ලක්ෂ 5කට සෙත සැලසේ</topic>
    <author>අලව්ව විශේෂ ඒ. කීර්තිසිංහ</author>
    <content>මහ ඔයේ ජලය කුරුණෑගල දිස්ත්‍රික්කය පරා බෙදා හැරෙන යෝධ ජල ව්‍යාපෘතියක් අලව්වේ ආරම්භ කිරීම ගැන රජයේ අවධානය යොමු වී ඇත.මේ මඟින් ගොවි පවුල් ලක්‍ෂ පහකට යල මහ දෙක කුඹුරු අස්වැද්දීම සඳහා ජලය සැපයේ. කුරුණෑගල දිස්ත්‍රික්කයේ දඹදෙණිය, පොල්ගහවෙල, කටුගම්පොළ, බිංගිරිය , පඬුවස්නුවර, කුරුණෑගල මැතිවරණ කොට්ඨාස ආවරණය වන පරිදි මෙම මහා ජල ව්‍යාපෘතිය ක්‍රියාත්ක කිරීමට බලාපොරොත් වන බව කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතා පසුගියදා නාරම්මල පැවැති මාධ්‍ය හමුවක දී පැවසීය.මේ සම්බන්ධයෙන් අදාළ අංශ සමඟ සාකච්ඡා කර අවශ්‍ය ඇස්තමේන්තු සකස් කරන බවද මන්ත්‍රීවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=r1302222</link>
    <topic>මාවනැල්ලේ විදුහලකට තිබූ ලොකු කොඩි විනයක් ‘දිනමිණ’ පුවතින් පසු ඉවතට</topic>
    <author>මාවනැල්ල සමූහ - පී. සෙනෙවිරත්න</author>
    <content>මාවනැල්ල වැත්තෑවේ ලැගුම්හල - යාබද පාසලේ සිසුන්ට කොඩිවිනයක් දවස පුරාම ඝෝෂාකාරී සංගීය” යන හිසින් ඉකුත් (07) වැනිදා ‘දිනමිණ’ පළකළ පුවත නිසා එම කරදරයෙන් දැන් විදුහලේ අධ්‍යාපන කටයුතුවලට එල්ලවී තිබු හිරිහැරය දුරුවී ඇති බවද ප්‍රවෘත්තිය පළවි පැය විසිහතරක්ගත වන්නත් මත්තෙන් අදාළ පාර්ශවයක් අධ්‍යාපන කාර්යාලය වෙතද පැමිණ සාකච්ඡා කළ අතර මෙහිදී ප්‍රශ්නය වගකිවයුතු අයගේ අවධානයටද ලක්වූ වගද කලාප අධ්‍යාපන අධ්‍යක්ෂ අනොමදස්සී හිමියෝ පවසා සිටියහ.එහිදී සිදුවූ ක්‍රියාවලිය පිළිබඳව වැඩිදුරටත් විස්තර කළ අධ්‍යක්ෂ හිමිපාණෝ මෙසේද පැවසූහ.“මෙම ප්‍රවෘත්තිය පළවු පසුව පැය 24ක් ගතවන්නටත් පෙර ලැගුම්හලේ නියෝජිතයකු විදුහලේ ගුරු වරයකු හා තවත් එම විදුහලේ අධ්‍යාපනය ලබන දරුවන්ගේ වැඩිහිටියන් කිහිප දෙනෙකු කාර්යාලය වෙත පැමිණියා. උද්ගතව ඇති ප්‍රශ්නය ගැන ඒ පිරිස් මා සමග කතා බහකළා එහි දී මම එම පිරිස්වලට දරුවන්ගේ අධ්‍යාපනයට සිදුවන අවහිරයන් ගැන පහදා දුන්නා.ඒ සෑම සියලු දෙනාම මාගේ අවවාද පිළිගත්තා. එක් අයෙක් පමණක් ‘දිනමිණට’ නඩුවක් දාන්න ඕනෑ කියාද පවසා සිටියා මෝඩ පියවර නොගෙන සිදුවු වරද නිවැරැදි කැර ගන්න ‘ දිනමිණ’ දරුවන්ගේ අධ්‍යාපනයට ඇතිවූ අවහිරය වගකිවයුතු පිරිස්වලට දැනගන්න එය පළකළා. එය ඉතා නිවැරැදි ක්‍රියාවක් අපි ඊට ස්තුති කළයුතුයි. මේ පුවත පළවී පැය විසිහතරක් ගත වන්න මත්තෙන් සබරගමුව පලාත් සභා මහ ඇමැති අධ්‍යාපන විෂය භාර මහීපාල හේරත් මහතා දුරකථනයෙන් කතා කැර මේ ගැන විමසා සිටියා.දැන් එතුමන් මේ ගැන අවධානයෙන් සිටිනවා. මම එතුමාට මේ කරදරය දුරු කරන්න පියවර ගන්නා වග මතක් කළා. එම නිසා සියලු දෙනාම බුද්ධිමත්ව මෙහිදී හැසිරෙන්න නැත්නම් මමත් ඊට පියවර ගන්නවා කියා පැවසු විට සියලු දෙනාම මාගේ කීම පිළිගත්තා. දැන් ඒ දරුවන්ට නිදහසේ පාසැලේ අධ්‍යාපන කටයුතු කරගෙන යන්න පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=r1302223</link>
    <topic>ගම්පහ වී වගා නොකරන කුඹුරු ඉඩම්වල වෙනත් භෝග වගාකිරීමේ වැඩපිළිවෙළක්</topic>
    <author>ගම්පහ මධ්‍යම සමුහ - පී. ඒ. ඔලිවර් පෙරේරා</author>
    <content>ගම්පහ දිස්ත්‍රික්කයේ වී වගා නොකරන කුඹුරු ඉඩම් වෙනත් භෝග වගා සඳහා ඵලදායී ලෙස යොදා ගැනීමට ගොවි මහත්වරුන් දිරිමත් කිරීමේ විශේෂ වැඩපිළිවෙළක් ගම්පහ දිස්ත්‍රික් කෘෂිකර්ම අධිකාරි කාර්යාලය ආරම්භ කර ඇත.මෙම වැඩපිළිවෙළ යටතේ කෙටි කාලීන අස්වැන්න ලබාගත හැකි එළවළු වර්ග, මුං, කව්පී වැනි භෝග වගා කිහිපයක් හඳුනාගන ඇති අතර ගම්පහ දිස්ත්‍රික්කයේ ප්‍රාදේශීය ලේකම් කොට්ඨාසයන්හි ඵලදායිතා කමිටු මට්ටමින් මෙම වගා ව්‍යාපාරය ආරම්භ කිරීමට කටයුතු යොදා ඇතැයි ගම්පහ දිස්ත්‍රික් කෘෂිකර්ම අධ්‍යක්‍ෂක නෙල්සන් සිල්වා මහතා පැවැසීය.මේ අනුව යල කන්නයේ වගා නොකරන කුඹුරු අක්කර දසදහසක් පමණ මෙම භෝග වගා කිරීමට කටයුතු යොදා ඇති අතර මේ සඳහා ගොවීන්ගේ වැඩි උනන්දුවක් ඇති බවද ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=r1302224</link>
    <topic>කළුතර පුංචි ගඟ අවහිර වෙලා:</topic>
    <author>කටුකුරුන්ද සමූහ - කපිල කුලසිංහ</author>
    <content>උතුරු කළුතර කැලිඩෝ වෙරළ තීරයට හා කළු ගං කළපුවට ආසන්නව පිහිටි කඩොලාන පාරිසරික පද්ධතිය ඒ හා සම්බන්ධ පුංචි ගඟ අවහිර වීමෙන් අනතුරුදායක තත්ත්වයකට පත්ව ඇතැයිප්‍රදේශවාසීහු කියති.කැලිඩෝ වෙරළ තීරයට සමගාමීව පිහිටා ඇති මෙම කඩොලාන ප්‍රදේශයත් එහි ඇති ස්වභාවික සෞන්දර්යාත්මක වටිනාකමත් විනාශවී යා නොදී ආරක්‍ෂා කර ගැනීම බලධාරීන්ගේ වගකීම බවද ඔව්හු පෙන්වා දෙති.පුංචි ගඟ කේන්ද්‍ර කර ගනිමින් ගඟ දෙපස විහිද ඇති මෙම කඩොලාන ශාඛ ප්‍රජාව වෙනත් ස්ථානවල දැකිය හැකි කඩොලාන ප්‍රජාවට වඩා සුවිශේෂි බවක් උසුලනු ලබයි.ගංගා දූපතේ පිහිටි ගංගාරාම විහාරස්ථානයට සම්බන්ධ පාරිසරික කේන්ද්‍රස්ථානයට පාසල් හා විශ්වවිද්‍යාල සිසුන් බහුල ලෙස පැමිණෙන්නේ ඒ නිසාය.මානව ක්‍රියාකාරකම් හේතුවෙන් විනාශයට පත් පුංචි ගඟ මේ වනවිට පවතින්නේ අතිශයින් කනගාටුදායක තත්ත්වයකය. මේ පිළිබඳ අදහස් දැක්වූ ෂෙල්ටන් ෆොන්සේකා මෙසේ කීය.මේ ගඟ ධීවර කටයුතු සාර්ථකව කරන්න උදව් වුණු ගඟක්. ධීවර ඔරු බෝට්ටු පවා මේ ගඟ හරහා එහා මෙහා ගියා.අද වන කොට ගඟ මැදින් හිරවෙලා. සමහර තැන් ගොඩවෙලා. වතුර රැඳිලා තියෙනවා. මේ තත්ත්වය කඩොලානවලටත් බලපානවා.”අතීතයේ ධීවර කර්මාන්තය ද සාර්ථකව සිදුවුණ මෙම ගංගාව මේ වනවිට ස්ථාන කිහිපයකදීම වන වැදී ඇත.ඇතැම් ස්ථානවල ජලය බැස නොයෑම නිසා මදුරු උවදුරත්, අධික දුර්ගන්ධයකුත් ඇති බව ප්‍රදේශවාසීහු කියති.සුන්දරත්වයෙන් හා පාරිසරික වටිනාකමකින් යුත් මෙම ගංගාව ආශ්‍රිත පාරිසරික පද්ධතිය රැක ගැනීම උදෙසා බලධාරීන්ගේ අවධානය යොමු වීම ඉතා වැදගත්ය.ඡායාරූපය - කටුකුරුන්ද සමූහ.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=r1302225</link>
    <topic>වේයන්ගොඩ රථවාහන නඩුවලින් ලක්ෂ 61කට වැඩි දඩ මුදලක්</topic>
    <author>අත්තනගල්ල විශේෂ ජයවීර සුගතපාල</author>
    <content>‍ෙව්යන්ගොඩ පොලිසියේ රථවාහන අංශය මඟින් පසුගිය වසරේදී අත්තනගල්ල අධිකරණයට ඉදිරිපත් කළ රථවාහන වැරැදිකරුවන් 6574 දෙනකුගන් රු: හැට එක් ලක්ෂ විසිපන්දහස් හයසියයක මුදලක් දඩ වශයෙන් රජයට ලබාදී ඇත.මින් වැඩිම දඩ මුදල් අයකරගෙන ඇත්තේ මත්පැන් පානය කොට වාහන පැදවූ අයගෙනි. නඩු සංඛ්‍යාව 250කි. අයකරගෙන ඇති දඩ මුදල රු: විසි එක් ලක්ෂ පනස් දහසකි. මාර්ග නීති උල්ලංඝනය කිරීමේ චෝදනාව මත පැවරූ නඩු සංඛ්‍යාව 2271ක් වන අතර අයකරගත් දඩ මුදල රු: දාහතර ලක්ෂ හතළිස් දහස් හත්සිය පනහකි.අපරීක්ෂාකාරී ලෙස රිය පැදවීම, රියැදුරු බලපත් රහිතව රිය පැදවීම යන වැරැදි සඳහා පැවරූ නඩු 4031කින් රු: විසිතුන් ලක්ෂ දහතුන් දහස් පන්සිය පනහක මුදලක් දඩ වශයෙන් අයකරගෙන ඇති බවද වේයන්ගොඩ පොලිසියේ රථවාහන අංශයේ උප පොලිස් පරීක්ෂක සුසන්ත මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=r1302226</link>
    <topic>ඉංගිරිය සංවර්ධන වැඩ රැසකට කමිටුවේ අනුමැතිය</topic>
    <author>ඉංගිරිය මධ්‍යම සමූහ – ප්‍රියදර්ශනී කහවල</author>
    <content>ඉංගිරිය ප්‍රාදේශීය ලේකම් කොට්ඨාසයේ මාර්ග කිහිපයක කොන්ක්‍රීට් අතුරා ඒවා සංවර්ධනය කිරීමටත්, පාලමක් ඉදිකිරීමටත් අනුමැතිය ඉල්ලමින් ඉදිරිපත් කළ යෝජනා කිහිපයකටම ඉංගිරිය ප්‍රාදේශීය සම්බන්ධීකරණ කමිටුවේ අනුමැතිය හිමි විය.ඒ අනුව රත්මල්ගොඩ ඒ නැගෙනහිර ග්‍රාම නිලධාරි වසමේ නාගහගොඩැල්ල පාරත්, කැකුළදොළ මාපුටුගල හරහා ඇති ගලදාවකන්ද මාර්ගයත් කොන්ක්‍රීට් අතුරා පිළියෙළ කිරීමට සභාවේ අනුමැතිය ලැබුණු අතර, ගලදාවකන්ද සහ මාපුටුගල හරහා පාලමක් ඉදිකිරීමට ඉදිරිපත් කෙරුණු යෝජනාවද සභා කැමැත්තෙන් අනුමත විය. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=r1302227</link>
    <topic>වයඹ පළාතේ ආයුර්වේද කට යුතුවලට පළාත් සභාව ලක්‍ෂ 260ක් වෙන් කරයි</topic>
    <author>වයඹ පළාත් සංචාරකසේන ඉදිරිසිංහ</author>
    <content>දේශීය ආයුර්වේදය නංවාලීමේ අරමුණින් සංවර්ධන කටයුතු සඳහා වයඹ පළාත් සභාව මේ වසරේදී රුපියල් ලක්‍ෂ 260ක් වෙන් කරන බව විෂය භාර පළාත් ඇමැති අශෝක වඩිගමංගාව මහතා පැවැසීය.මේ ප්‍රතිපාදන උපයෝගිකර ගනිමින් පළාතේ ජනතාව වෙත ගුණාත්මක හා ප්‍රමාණාත්මක අයුරින් ආයුර්වේද වෛද්‍ය සේවාවක් සලසාදීමත්, ඖෂධ නිෂ්පාදන කටයුතු සිදු කිරීම් ආයුර්වේද නව නිෂ්පාදන හඳුන්වාදීම් පරීක්‍ෂණ කටයුතු හා සමීක්‍ෂණ කටයුතු ද සිදුකැරේ.ආයුර්වේද අධ්‍යාපන වැඩසටහන් හා අනිකුත් ක්‍රියාකාරකම් මගින් බෝ නොවන රෝග පාලනය කිරීමේ ව්‍යාපෘතිද ආරම්භ වේ. ආයුර්වේදය පිළිබඳ නව ග්‍රන්ථයක් එළි දැක්වීම හා පුරාණ ආයුර්වේද සංරක්‍ෂණය කිරීමේ ව්‍යාපෘතියක් ද ආරම්භ කැරේ.ආයුර්වේදය පිළිබඳ දැනුම ලබාදීමේ මධ්‍යස්ථාන හා ආයුර්වේද පුස්තකාල ආරම්භ කිරීමත් විදෙස් රටවල් අතර ආයුර්වේදය ප්‍රචලිත කිරීමත් ඔසු වගා ව්‍යාපෘති ආරම්භ කිරීමටත් පියවර ගන්නා බව ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=s1302221</link>
    <topic>සුව සම්පත සෝදිසියට වෛද්‍යවරුන් අටක්</topic>
    <author>ප්‍රින්ස් ගුණසේකර</author>
    <content>ජාතික ක්‍රීඩා සංචිතවල ක්‍රීඩක ක්‍රීඩිකාවන්ගේ සෞඛ්‍ය කටයුතු හා පෝෂණ තත්ත්වය සොයා බැලීමට වෛද්‍යවරු 8ක් පත් කිරීමට ක්‍රීඩා ඇමැති මහින්දානන්ද අලුත්ගමගේ මහතා කටයුතු කොට ඇත.පසුගිය කාලයේ ජාතික ක්‍රීඩා සංචිතවල ක්‍රීඩක ක්‍රීඩිකාවන්ගේ සෞඛ්‍ය හා පෝෂණ කටයුතු සොයා බැලීම ක්‍රමවත්ව නොවු හෙයින් පත්කළ වෛද්‍යවරු මාසිකව ක්‍රීඩා ඇමැතිවරයා වෙත විශේෂ වාර්තාවක් ලබාදිය යුතු බවද දන්වා ඇත. ක්‍රීඩා අමාත්‍යංශය සෑම මාසයකම පවත්වන ප්‍රගති සමාලෝචන රැස්වීමේදී ක්‍රීඩක ක්‍රීඩිකාවන්ගේ සෞඛ්‍ය හා පෝෂණය පිළිබඳ කරුණු සමාලෝචනය කිරීමටද නියමිතය.ක්‍රීඩා වෛද්‍ය ආයතනයේ ප්‍රධානී මාහාචාර්ය අර්ජුන ද සිල්වා මහතාගේ උපදෙස් අනුව ජාතික ක්‍රීඩා සංචිතවල ක්‍රීඩක ක්‍රීඩිකාවන්ට විශේෂ ආහාර වට්ටෝරුවක් නියම කොට ඇත. එම තීරණ නිසි පරිදි ක්‍රියාත්මක වන්නේද යන්න සොයා බැලීමට ක්‍රීඩා අමාත්‍යංශයේ වෙනම නිලධාරියෙකු පත් කිරීමටද ඇමැතිවරයාගේ අවධානය යොමුව පවතී.ක්‍රීඩක ක්‍රීඩිකාවන්ගේ සෞඛ්‍ය හා ‍පෝෂණය යහපත් මට්ටමින් පවත්වාගෙන යෑම ක්‍රීඩා සංචිත භාරව සිටින නිලධාරීන්ගේ හා අදාල ක්‍රීඩා සංගමයේද වගකීම බව පෙන්වා දී ඇත.නව දිල්ලි සාග් ක්‍රීඩා උලෙළ ඉලක්ක කොට බිහිවු සංචිතවලට අදාල වෛද්‍යවරු ඉදිරියේදී ද ඒ ආකාරයෙන්ම ක්‍රියා කළ යුතු බව ක්‍රීඩා අමාත්‍යංශය දැනුම් දී තිබේ.ඒ අනුව මලල ක්‍රීඩා, පාපන්දු සංචිත භාරව වෛද්‍ය ලාල් ඒකනායක, බැඩ්මින්ටන් හා බාස්කට්බෝල් සංචිත භාරව වෛද්‍ය ධම්මික ඒකනායක, ජුඩෝ සහ පිහිනුම් සංචිත භාරව වෛද්‍ය කිත්සිරි පෙරේරා, පාපැදි, හොකී හා මල්ලවපොර සංචිත භාරව වෛද්‍ය සුලෝචන කාරියවසම්, ස්කොෂ් හා වෙඩි තැබීමේ සංචිත භාරව වෛද්‍ය සීවලී ජයවික්‍රම යන මහත්වරුන් කටයුතු කරති. දුනු විදීමේ සංචිතය වෛද්‍ය ශිරෝමී පිලපිටිය මහත්මියට භාරදී ඇත.සියලු සංචිතවල ක්‍රීඩක ක්‍රීඩකාවන්ට තහනම් උත්තේජන භාවිතය පිළිබඳ විශේෂ දැනුවත්කමක් ලබාදීමට පියවර ගෙන ඇත.මේ අතර ශ්‍රී ලංකා ක්‍රිකට් පිලට වෛද්‍යවරයෙකු නම් කිරීම ඉදිරි දින කිහිපයේදී සිදු කිරීමට නියමිතව ඇතැයි වාර්තාවේ. ක්‍රීඩා ඇමැතිවරයා ශ්‍රී ලංකා ක්‍රිකට් ආයතනයට පසුගිය සතියේ නියෝගයක් ලබාදුන්නද ක්‍රිකට් ආයතනය තවමත් ක්‍රීඩා වෛද්‍ය ආයතනයෙන් ලිඛිත ඉල්ලීමක් මේ පිළිබඳව කර නැතැයිද දැනගන්නට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=s1302222</link>
    <topic>ෆයිව් නේෂන්ස් රගර් තරගාවලියට ක්‍රීඩකයන් 33කගේ සංචිතයක්</topic>
    <author>ෆවුස් මොහොමඩ්</author>
    <content>ලබන අප්‍රේල් මාසයේ දී ශ්‍රී ලංකාවේ පැවැත්වීමට නියමිත ආසියානු ෆයිව් නේෂන්ස් පළමු කොටසේ රගර් ශූරතාවලිය ඉලක්ක කරමින් ක්‍රීඩකයන් 33දෙනකුගෙන් යුතු සංචිතයක් නම් කර ඇත. යෝෂිත රාජපක්ෂගේ නායකත්වයෙන් යුත් මේ සංචිතයට මහනුවර ක්‍රීඩා සමාජයේ ප්‍රදීප් ලියනගේ සහ රොෂාන් වීරරත්න එක්වී සිටීම විශේෂත්වයකි.2010 වසරේ සිංගප්පූරුවේ පැවැති ආසියානු ෆයිව් නේෂන්ස් පළමු කොටසේ තරගාවලිය නියෝජනය කළ ප්‍රදීප් සහ රොෂාන් විවිධ ආබාධවලට ලක්වී සිටීමේ හේතුවෙන් කලක් ක්‍රීඩා පිටියෙන් ඈත්වී සිටියහ. ඔවුන් මෙවර ජාතික රගර් සංචිතයට එක්වී ඇත්තේ වසර දෙකකට පසුවය.මාර්තු මස 31වැනිදා සිට අප්‍රේල් මස 6වැනිදා දක්වා කොළඹ දී පැවැත්වීමට නියමිත ආසියානු ‍ෆයිව් ‍නේෂන්ස් පළමු කොටසේ රගර් තරගාවලියට ශ්‍රී ලංකාව සමග කසකස්තානය, චීන තායිපේ සහ තායිලන්තය තරග වදිති. ශ්‍රී ලංකා පිල මාර්තු 31වැනිදා චීන තායිපේ කණ්ඩායම සමගත්, අප්‍රේල් 3වැනිදා තායිලන්තය සමගත්, අප්‍රේල් 6වැනිදා කසකස්තානය සමගත් තරග වැදීමට නියමිතය.ශ්‍රී ලංකා 15සාමාජික රගර් පිලේ නව පුහුණුකරු වන දකුණු අප්‍රිකාවේ රවීන් ඩු ප්ලෙසිස් යටතේ ජාතික රගර් සංචිතය මේ වනවිට පුහුණුවීම් ආරම්භ කර තිබේ. ශූරතාවලිය නියෝජනය කරන අවසන් කණ්ඩායම ඉදිරියේදි නම් කෙරේ.ජාතික රගර් සංචිතය මෙසේය.ටෙරන්ස් හෙන්රි, දුෂ්මන්ත ප්‍රියදර්ශන, ක්‍රිෂෝ ජෙහාන්, සත්‍යා රණතුංග, හේෂාන් කල්හාර (ප්‍රොප්), නාමල් රාජපක්ෂ, අනුරංග වල්පොල, උචිත ජයසූරිය (හුකර්ස්), දිනේෂ් සංජීව, හසිත පෙරේරා, සජිත් සාරංග, ජේසන් දිසානායක, ඉෂාන් නූර් (සෙකන්ඩ් රෝ), යෝෂිත රාජපක්ෂ (නායක), සයුරි ඇන්තනී, සුමේධ මාලේවන, ෂැරෝ ප්‍රනාන්දු (තර්ඩ් රෝ), රොෂාන් වීරරත්න, සුරංග පුෂ්පකුමාර (ස්ක්‍රම් හාෆ්), ෆසීල් මරිජා (උප නායක), නිරෝෂණ ප්‍රනාන්දු, රෙහාන් වීරකෝන් (ෆ්ලයි හාෆ්), ප්‍රදීප් ලියනගේ, දිනූෂ චතුරංග, ලසින්ත ද කොස්තා, ගයාන් වීරරත්න (සෙන්‍ටර්), චූල සුසන්ත, චාමර දාබරේ , සඳුන් හේරත්, සාලිය හඳපාන්ගොඩ, නුවන් හෙට්ටිආරච්චි (විඟර්), මොහොමඩ් ශෙරිෆ්, රීසා මුබාරක් (ෆුල් බෑක්).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=s1302223</link>
    <topic>කාල්ටන් සුපර් ස්පෝට්ස් මවුන්ටන් පාපැදි තරග අයැදුම්පත් බාර ගැනීම 26 වැනිදා අවසන්</topic>
    <author>වර්නන් ගුණසේකර</author>
    <content>කාල්ටන් සුපර් ස්පෝට්ස් 2013 මවුන්ටන් සයික්ලොක්‍රොස් පාපැදි තරගාවලිය සඳහා අයැදුම්පත් බාර ගැනීම ලබන 26 වනදායින් අවසන් වෙයි.‘තාරුණ්‍යට හෙටක්’ හා ජාතික මවුන්ටන් පාපැදි සංගමය ඒකාබද්ධව සංවිධානය කරන මේ පාපැදි තරගාවලිය හා පාපැදි සයික්ලෝන් රැළිය මාර්තු මස 1 වැනි දින තිස්සමහාරාමයේදී පැවැත්වේ. මේ සඳහා වන අයැදුම්පත් මේ දිනවල ‘දිනමිණ’ පත්‍රයේ පළවේ. තරග ආරම්භයට පෙර උදේ 7.00 ට දෙබරවැව හන්දියේ සිට තිස්සමහාරාමයේ සිලෝන් ඔටෝඩ්‍රෝම් ධාවන පථය දක්වා පැවැත්වෙන පාපැදි රැළියට දෙදහසක් පමණ සහභාගි වනු ඇතැයි අපේක්ෂා කෙරේ. රැකියාව සඳහා පාපැදිය යොදා ගන්නා අය මෙන්ම පාසල් සිසුන්ද මීට අයත් වෙති.හම්බන්තොට නගරයෙන් දුර බැහැර පළාත්වල පාසල් සිසුන්ද දැන් මවුන්ටන් පාපැදි තරගවලට යොමු වී ඇතැයි ජාතික මවුන්ටන් පාපැදි සංගමය පවසයි. මේ ක්‍රීඩාවට දැඩි උනන්දුවක් දක්වන හම්බන්තොට, තංගල්ල, වලස්මුල්ල හා හක්මන කලාප අධ්‍යාපන අධ්‍යක්ෂවරු පාසල් සිසුන් දහසක් පමණ රැළියට සහභාගි කරවීමට කටයුතු යොදා තිබේ.ත්‍රිවිධ හමුදාව හා හම්බන්තොට පොලිසිය ඔවුන්ගේ ජංගම මුර සේවා නිළධාරීන් මේ රැළියට සහභාගි කරවනු ඇත. කිලෝ මීටර හතක දුර ප්‍රමාණයක රැළිය පැවැත්වේ. පෙරවරු 9.30 ට ඇරැඹෙන පාපැදි තරගාවලිය පිරිමි හා කාන්තා වයස අවුරුදු 10 සිට 19 දක්වා වයස් ඛාණ්ඩ ආවරණය වන පරිදි තරගවලින් සමන්විත වේ. මීට අමතරව ප්‍රවීණයන් වෙනුවෙන් පිරිමි හා කාන්තා විවෘත ඉසව්වක්ද පැවැත්වෙනු ඇත.මවුන්ටන් පාපැදි ක්‍රීඩාව ගම්බදව ජනප්‍රිය කිරීමේ අරමුණින් පැවැත්වෙන මේ තරගාවලියේ ජයග්‍රාහක ජයග්‍රාහිකාවන්ට රුපියල් පන් ලක්ෂයකට අධික මුදලක් පිරිනැමීමට කටයුතු යොදා ඇතැයි සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=s1302224</link>
    <topic>සුරාජ් සමග සටනට රංජිත් සුදානම්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා බැඩ්මින්ටන් සංගමයේ සභාපති තනතුරට සුරාජ් දන්දෙනිය මහතා හා හිටපු අතුරු කමිටු සභාපති මහාචාර්ය රංජිත් සිල්වා යන මහත්වරු තරග කිරීමට සුදානම්ව සිටිති.බැඩ්මින්ටන් සංගමයේ දැනට සභාපති තනතුරේ සිටින පරාක්‍රම බස්නායක මහතා මෙවර එම තනතුරට ඉදිරිපත් නොවන බව පවසයි. ඔහුගේ සහයෝගයද සුරාජ් දන්දෙනිය මහතාට ලබාදීමට තීරණය කොට ඇතැයි වාර්තාවේ.වසර 2011දී පැවැති ලෝක කුසලාන ක්‍රිකට් තරගාවලියේ ශ්‍රී ලංකා කාර්යාලයේ අධ්‍යක්ෂකවරයා වු සුරාජ් දන්දෙනිය මහතාට ක්‍රීඩා පනත අනුව ඇමැති මහින්දානන්ද අලුත්ගමගේ මහතාගේ අනුමැතිය ලැබී ඇත. එහෙයින් බැඩ්මින්ටන් නිලවරණයට ඉදිරිපත්වීමේ නීතිමය තත්ත්වය ඔහු සතුව පවතී.දැනට බැඩ්මින්ටන් ක්‍රීඩාව වැටී ඇති තත්ත්වයෙන් ගොඩගැනීම සඳහා බොහෝ පාර්ශවයන් කළ ඉල්ලීම් සලකා සභාපති තනතුරට තරග වදින බව දන්දෙනිය මහතා 'දිනමිණ'ට පැවැසීය. ක්‍රීඩක ක්‍රීඩිකාවන්ගේ මවුපියන්, ප්‍රවීණයන් හා ක්‍රීඩා සමාජ කිහිපයක්ම කළ ඉල්ලීම් අනුව මේ තරගයට පැමිණි තමා අනිවාර්යයෙන් ජයග්‍රහණය කරන බවද ඒ මහතා පැවැසීය.ලෝක බැඩ්මින්ටන් සංගම‍යේ ශ්‍රී ලංකා නියෝජිතයෙකු වන මහාචාර්ය රංජිත් සිල්වා මහතා පවසන්නේ ජාතික ශූරයෙකුද වු තමාට බැඩ්මින්ටන් පරිපාලනය ඉතා පහසුවෙන් කළ හැකි බවයි. පසුගිය සතියේදී ක්‍රීඩා සමාජ කිහිපයක්ම කැඳවා පැවැත්වු රැස්වීමකදී තමාට ඡන්ද ලබාදීම තහවුරු කළේ යැයි සිල්වා මහතා පැවැසීය.මෙවර බැඩ්මින්ටන් නිලවරණයේ ලේකම් තනතුරට බස්නාහිර පළාත් බැඩ්මින්ටන් සංගමයේ ආරියනන්ද සිල්වා මහතා නාම ‍යෝජනා භාරදීමට සුදානමින් සිටී. ඒ මහතා කලක් බැඩ්මින්ටන් නියෝජ්‍ය ලේකම් තනතුරක් දැරීය.පසුගිය ඔලිම්පික් ක්‍රීඩා උලෙළේදී නිලුක කරුණාරත්න දැක්වු දක්ෂතා හේතුවෙන් ශ්‍රී ලංකාව තුළ බැඩ්මින්ටන් ක්‍රීඩාවේ පිබිදීමක් ඇතිවු බවට මතයකි. ඒ සමගම ලෝක බැඩ්මින්ටන් සංගමය ශ්‍රී ලංකාවේ පාසල් ක්‍රීඩාව නඟා සිටුවීමට ආධාර කිහිපයක්ම පිරිනැමීමට ද තීරණය කළේය.ශ්‍රී ලංකා බැඩ්මින්ටන් නිලවරණය පැවැත්වෙන දිනය තවමත් ප්‍රකාශවී නොමැති අතර මේ 26වැනිදා පැවැත්වෙන බැඩ්මින්ටන් සංගම් විධායක කමිටුවේදී එම දිනය තීරණය කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=s1302225</link>
    <topic>ශ්‍රී ලංකාවේ විශිෂ්ටයන් 5ක් ආසියානු යොවුන් බොක්සිං වළල්ලට</topic>
    <author>ෆවුස් මොහොමඩ්</author>
    <content>ජාතික යොවුන් බොක්සිං ශූරතාවලියේ හොඳම ක්‍රීඩකයා සම්මානය දිනූ රත්නපුර සීවලී මහා විද්‍යලයේ රුචිර ගුණසේන ඇතුළු රන් පදක්කම් දිනූ විශිෂ්ට ක්‍රීඩකයන් 5කට ආසියානු යොවුන් බොක්සිං ශූරතාවලියට සහභාගිවීමේ අවස්ථාව උදාවී තිබේ.ජාතික බොක්සිං තේරීම් කමිටුව විසින් තෝරාගන්නා ලැබූ මේ කණ්ඩායමට පානදුර ශ්‍රී සුමංගල විද්‍යලයේ රොෂාන් හෙට්ටිආරච්චි, ධර්මරාජ විදුහලේ අසේල සංජීව තුඩුවේවත්ත, ස්ලිම් ලයින් බොක්සිං ක්‍රීඩා සමාජයේ රොෂාන් සඳරුවන් සහ රත්මලාන එම්.ඩී.එස්‍. බොක්සිං ක්‍රීඩා සමාජයේ කොඩිකාර ආරච්චිගේ අසේල ඇතුලත්ව සිටිති. රුචිර කි.ග්‍රෑ.56 බර පන්තියත්, ‍රොෂාන් හෙට්ටිආරච්චි කි.ග්‍රෑ60 බර පන්තියත් නියෝජනය කරන අතර අසේල සංජීව කි.ග්‍රෑ. 64 බර පන්තියෙන් තරග වදියි. රොෂාන් සඳරුවන් කි.ග්‍රෑ49 බර පන්තියත්, අසේල කි.ග්‍රෑ52 බර පන්තියත් නියෝජනය කරති.ටොරින්ටන් හී පිහිටි ක්‍රීඩා අමාත්‍යංශ නව ජිම්නාස්ටික් ශාලාවේ පැවැති ජාතික බොක්සිං තරගාවලියේ දැක්වූ දක්ෂතා හා ශාරිරික ‍යෝග්‍යතාව මත මේ ක්‍රීඩකයන් තෝරාගැනීම සිදුකර තිබේ. ආසියානු යොවුන් බොක්සිං ශූරතාවලිය මාර්තු මස 11වැනිදා සිට 16වැනිදා දක්වා පිලිපීනයේ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=s1302226</link>
    <topic>කොදෙව් පිලට අපි හොඳ සටනක් දෙනවා</topic>
    <author>ෆවුස් මොහොමඩ්</author>
    <content>කාන්තා එක්දින අනුශූරියන් වන බටහිර ඉන්දියා කොදෙව් ක්‍රීඩිකාවන්ට එරෙහිව අද (22) දඹුල්ලේ අන්තර් ජාතික ක්‍රිකට් ක්‍රීඩාංගණයේදී ආරම්භ වන තරග 3කින් යුත් එක්දින තරගාවලියේ දී දැඩි අභි‍යෝගයක් එල්ල කළ හැකි දක්ෂ ක්‍රීඩිකාවන් ශ්‍රී ලංකා කණ්ඩායමේ සිටින බව කාන්තා ක්‍රිකට් නායිකා ශෂිකලා සිරිවර්ධන ප්‍රකාශ කළාය.'මීට පෙර තරග බැලුවොත් දෙපිල අතරින් අපි ඉදිරියෙන් සිටියා. නමුත් දැන් දෙපිලම විශාල දියුණුවක් ලබා තිබෙනවා. ඒ නිසා මේ තරගාවලිය කරට කර සටනක් වේවි. කොහොම වුනත් ප්‍රතිවාදීන්ට හොඳ අභියෝගයක් එල්ල කළ හැකි විශිෂ්ට ක්‍රීඩිකාවන් අපට ඉන්නවා.' ශෂිකලා පැවැසුවාය.බටහිර ඉන්දියා කොදෙව් කාන්තා පිලේ ශ්‍රී ලංකා සංචාරය සම්බන්ධව පසුගියදා ක්‍රිකට් ආයතනයේ පැවැති මාධ්‍ය හමුවේදී ඇය මේ බව සඳහන් කළාය.කාන්තා පිලේ වේගපන්දු යවන්නියන් ගැන සඳහන් කළ ශෂිකලා කියා සිටියේ පන්දුවේ වේගයට වඩා නිවැරැදි ඉලක්කයට පන්දුව යොමුකිරීමත්, පන්දුව දෝලනය කිරීමත් සම්බන්ධව වැඩිපුර අවධානය යොමුකිරීම වඩාත් සුදුසු බවය.එක්දින අනුශූරියන් වුවත් තම කණ්ඩායම ශ්‍රී ලංකා පිලට එරෙහිව ක්‍රීඩා කිරීමේ දී සැළකිලිමත් වන බව කොදෙව් කාන්තා පිලේ පුහුණුකරු ෂර්වින් කැම්බල් ප්‍රකාශ කළේය.'ශ්‍රී ලංකාව ඉතා හොඳ කණ්ඩායමක්. ඒ නිසා මේ තරගාවලියට ඉතා සාර්ථක තරගාවලියක් වේවි. ඒ වගේම ඉදිරියේදී ශ්‍රී ලංකා ක්‍රීඩිකාවන්ගේ දක්ෂතා තවත් වර්ධනය වෙන බව මට විශ්වාසයි.' කැම්බල් කීවේය.දෙපිල අතර පැවැත්වෙන එක්දින තරගාවලියේ දෙවැනි තරගය ලබන 24වැනිදාත්, අවසන් තරගය 26වැනිදාත් දඹුල්ලේ දී පැවැත්වෙන අතර තරග 5කින් යුත් විස්සයි20 තරගාවලිය මාර්තු 1වැනිදා ආර්.ප්‍රේමදාස පිටියේදී ආරම්භ වීමට නියමිතය.ලෝක කුසලාන තරගමාලාවේ දී ශ්‍රී ලංකා ක්‍රීඩිකාවන් දැක්වූ දස්කම් පිළිබඳව සිය ප්‍රසාදය පළ කළ ක්‍රිකට් ආයතනයේ උප ලේකම් හිරන්ත පෙරේරා මහතා, ඉදිරියේදී ඔවුන්ගේ ගෙවීම් වැඩි කිරීමේ අදහසක් ඇති බව මෙහි දී අනාවරණය කළේය.'අපි ඔවුන්ට ගෙවීම් කිරීම ආරම්භ කළේ මේ වසරේ සිටයි‍. ඉදිරියේ දී විධායක කමිටු සාකච්ඡාවකින් පසුව එම ගෙවීම් වැඩි කිරීමට පියවර ගන්නවා.' ඔහු කීවේය.ක්‍රිකට් ආයතනයේ ප්‍රධාන විධායක නිලධාරී අජිත් ජයසේකර, කාන්තා ක්‍රිකට් පුහුණුකරු හර්ෂ ද සිල්වා මහත්වරු ද මාධ්‍ය හමුවට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=s1302227</link>
    <topic>ආසියානු පාපැදි ශූරතා මාර්තුවේ දී</topic>
    <author/>
    <content>හීරෝ පාපැදි 33 වැනි ජ්‍යෙෂ්ඨ හා 20 වැනි කණිෂ්ඨ ආසියානු පාපැදි ශූරතාවලිය මාර්තු 7 සිට 17 දක්වා නවදිල්ලියේදී පැවැත්වේ.මෙහි ධාවන පථ හා මාර්ග තරග සඳහා රටවල් 28ක් නියෝජනය කරමින් තරගකරුවන් 567 දෙනෙකු සහභාගි වන අතර එය මේ තරග ඉතිහාසයේ වැඩිම සහභාගිත්වය වේ. ධාවන පථ තරග මාර්තු 7 සිට 11 දක්වා ඉන්දිරා ගාන්ධි පාපැදි වෙලොඩ්‍රොම්හි පැවැත්වෙන අතර මාර්ග ධාවන තරග අනෙක් දිනවල බුධ් ජාත්‍යන්තර එෆ් 1 තරග මාර්ග පද්ධතියේ පැවැත්වෙනු ඇත.ධාවන පථ ලන්ඩන් ඔලිම්පික් ද්විත්ව රිදී පදක්කම්ලාභී චීනයේ ගුඕ ෂුඅන්ග් මේ ශූරතාවලියේ ජනප්‍රිය ක්‍රීඩකයා වෙයි. 2016 රියෝ ඔලිම්පික් උලෙළ සඳහා සුදුසුකම් ලබා ගැනීමේ ක්‍රියාවලියේ ආරම්භය ලෙසද මේ ශූරතාවලිය සැලකේ.1989 (නවදිල්ලිය) හා 2005 (ලුධියානා) ට පසුව මේ ශූරතාවලිය නැවත ඉන්දියාවට පැමිණෙන්නේ තෙවැනි වතාවටය. මාර්තු 5 වැනිදා නේරු ක්‍රීඩාංගණ පර්යන්තයේ පැවැත්වෙන පැරා–පාපැදි තරගාවලියට ඉන්දියාව ඇතුළු රටවල් හතරක් සහභාගි වන අතර එය ශූරතාවලියට පෙරහුරුවක් ලෙස සැලකේ.ජ්‍යෙෂ්ඨ ශූරතාව සඳහා වැඩිම සහභාගිත්වය වන තරගකරුවන් 55 දෙනා ජපානයෙනි. ඊළඟට වැඩිම සංඛ්‍යාව වන 54 ඉන්දියාවෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=s1302228</link>
    <topic>මිත්‍රත්ව ක්‍රිකට් හෙට සිට යාපනයේ දී</topic>
    <author/>
    <content>සනත් ජයසූරිය ක්‍රිකට් පදනම සංවිධානය කරන අවුරුදු 12, 13, 15, හා 17න් පහළ පිරිමි කණ්ඩායම් සඳහා වන මිත්‍රත්ව ක්‍රිකට් තරගාවලිය හෙට (23) සහ අනිද්දා දෙදින යාපනයේදී පැවැත්වේ.මේ තරගාවලිය යාපනයේ ශාන්ත පැට්ට්‍රික් විද්‍යාලය, යාපනය මධ්‍ය මහා විද්‍යාලය, හින්දු විද්‍යාලය සහ ස්කන්ධා විද්‍යාලයන්හි ක්‍රීඩාංගණවලදී පැවැත්වේ.තරගාවලි‍යේ ත්‍යාග ප්‍රදානෝත්සවය සනත් ජයසූරිය ක්‍රිකට් පදනමේ සභාපති, ක්‍රිකට් තේරීම් කමිටු සභාපති පාර්ලිමේන්තු මන්ත්‍රීසනත් ජයසූරිය, යාපනයේ අඥාපති මේජර් ජෙනරාල් මහින්ද හතුරුසිංහ, ලුතිනන් කර්නල් හරේන්ද්‍ර වීරසිංහ, ලුතිනන් කර්නල් සමිත ඉමදුම හා උතුරු පළාත් ක්‍රිකට් පුහුණුකරු රවීන්ද්‍ර පුෂ්පකුමාර යන මහත්වරුන් ඇතුළු සම්භාවනීය අමුත්තන්ගේ සහභාගිත්වයෙන් 24වැනිදා සවස 4.00ට යාපනය මධ්‍ය මහා විද්‍යාලයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>22</day>
    </date>
    <link>http://www.dinamina.lk/2013/02/22/_art.asp?fn=f1302221</link>
    <topic>රනිල්ගේ උතුරේ රඟපෑම</topic>
    <author/>
    <content>උතුරේ ශීඝ්‍ර සංවර්ධනය සහ එහි ජනතාවගේ මුහුණුවල රැඳී ඇති බලාපොරොත්තු පිරුණ සිනහව සියැසින් දැක ගැනීමට “එව-බලව” යැයි ශ්‍රී ලංකා රාජ්‍ය නායකයා ලෝකයට විවෘත ආරාධනාවක් කළේ නිදහස සැමරූ ත්‍රිකුණාමලයේ සිටය. එම ආරාධනය පිළිගත් ඇතැම් නියෝජිත පිරිස් උතුරට ගොස් උතුර අධිවේගයෙන් ලස්සන වී තිබෙන හැටි දැක විස්මය පළ කළහ.සතුට ප්‍රකාශ කළහ.එහෙත් ජිනීවා හිමිකම් කවුන්සිලයේ ලොක්කී නවී පිල්ලේ නෝනා පැත්ත පළාතේ ආවේ නැත. ලෝකයේ ඕනෑම රටකට නොමිලයේ ගුවනේ යන්නට ගමන් බලපත්‍රයක් හිමි ඇය ශ්‍රී ලංකාවට ආවේ නැත. උතුරේ ඕනෑම තැනක යන්නට ඇයට සියලු පහසුකම් සලසා තිබුණි. එහෙත් ආවේ නැත.ශ්‍රී ලංකාවට නාවත් ඇය ජිනීවා නුවර සිට අමූලික බොරු ඇතුළත් කොට ශ්‍රී ලංකාව ගැන වාර්තා ලීවාය. දෙමළ ජාතික සන්ධානය-කොටින්ට ලැදි රාජ්‍ය නොවන සංවිධාන-දෙමළ ඩයස් පෝරාව-චැනල් ෆෝ නාළිකාව ලබාදුන් බොරු-කේලාම්-කටකතා සියල්ල පිළිගෙන සකස් කළ සියලු කරුණු ශ්‍රී ලංකා රජය එක හෙළා ප්‍රතික්ෂේප කෙළේ ය.ශ්‍රී ලංකාවට එන්නට අකමැති නවී නෝනා බී බී. සී. යට ගියාය. චැනල් ෆෝ ගියාය. දෙමළ ජාතික සන්ධානයේ කොටි රූකඩ වන ආර්. සම්බන්ධන් ඇතුළු මන්ත්‍රීවරුන් වරින් වර හමුවී කේලාම් විමසුවාය.දැන් ඉතින් ඇය කේලාම්-බොරු සහ කටකතා ඇසුරින් සකස් කළ වාර්තා මාර්තු මාසයේ පැවැත්වෙන මානව හිමිකම් කවුන්සලයට ගෙන යනු ඇත. ඒවාට පිළිතුරු දෙන්නට ශ්‍රී ලංකා නියෝජිත පිරිස සූදානම්ය. එව-බලව යන විවෘත ආරාධනාවට එක්සත් ජාතික පක්ෂ නායක සහ විපක්ෂ නායක රනිල් වික්‍රමසිංහ මහතාද කිලිනොච්චියට සහ තෙලිප්පලේට ගියේය. ඔහු කොළඹින් එකතු කර ගත් පිරිසක්ද ගමනට හවුල් කර ගත්තේ ය. ඒ අතර දෙමළ ජාතික සන්ධානයේ මන්ත්‍රීවරුද, මනෝ ගනේෂන්ද, ආචාර්ය වික්‍රමබාහු කරුණාරත්නද වූහ. වික්‍රමබාහු දැන් නොයන තැනක් නැත.වික්‍රමසිංහ මහතා කොතැනකද බාහු එතැනය. ඒ සඳහා ඔහු කොත්තමල්ලි සූට් එකක්ද මසාගෙන තිබේ. මනෝ ගනේෂන් කළේ පරිවර්තක ජොබ් එකය.බිම් බෝම්බ ඉවත් කළ බිමේ රනිල් වාඩිවෙයිරනිල් උතුරේ දෙතුන් පළකට ගියේ ලස්සන වන උතුර දකින්නට නොවේ. කොටින්ගේ බෝම්බවලින් විනාශ වී ගිය පාරවල් කාපට් කර ඇති අයුරු දැක ගන්නට නොවේ. රුපියල් බිලියන ගණනින් උතුරේ රෝහල්, පාසල් රාජ්‍ය ආයතන සක්‍රීය වී ඇති අයුරු බලා රටට ලෝකයට දැනගන්නට ප්‍රකාශයක් නිකුත් කිරීමට නොවේ. කොළඹින් ගිය පිරිසත් දෙමළ සන්ධානයේ ඉල්ලීමට ආ පිරිසත් සමඟ රනිල් බිම වාඩිවී සත්‍යග්‍රහයක් කළේ ය.හොඳ වේලාවට කොටින් වළලා තිබූ දහස් ගණන් බිම් බෝම්බ ඉවත් කර තිබෙන බව සැකහැර දන්නා රනිල් පැයක් පමණ උතුරේ මහපොළොවේ වාඩිවී සිටියේය.එසේ සිටියදී රණවිරුවන් ජීවිත පූජාවෙන් මුදාගත් නැෙඟනහිර තොප්පිගල මහා වනාන්තරය ගැන සිහිපත් වන්නට ඇත. මංගල සමරවීර යුද්ධය ජයගන්නට බැරි යැයි පාර්ලිමේන්තුවේ සිට කළ වේගවත් හා හාස්‍ය ජනක ප්‍රකාශ ඇසෙන්නට ඇත.පාමංකඩ නොව ඇත්තටම අලිමංකඩ පේනදුර සිටින්නට ඇත. මැදවච්චිය පසුකර ගෙන ගොස් කිලිනොච්චිය දකින්නට ඇත.ඔහුට අවශ්‍ය අවුලක් නිර්මාණය කරන්නටය. ජාතිවාදය අවුළුවන්නටය. නවනීදන් පිල්ලේ නෝනාට අමුද්‍රව්‍ය සපයන්නටය. ඔහු උතුරේ ජනතාවගෙන් සුළු පිරිසකට පොරොන්දු දුන්නේය. පලාලි ගුවන්තොටුපළ ආරක්ෂා කරන බව කීය. ඒ අවට ඉඩම් ජනතාවට දෙන බව කීය.රනිල් වික්‍රමසිංහ හැමදාමත් කියන්නේ කරන්න බැරි වැඩ ගැනය. ඉටු නොකරන පොරොන්දු ගැනය. උතුරේ පාසල් ලස්සන වී දරු දැරියන් කොක්හඬ තලමින් පන්ති කාමරවලට යන හැටි රනිල් දුටුවේ නැත. ගොවි ජනතාව උතුරේ සරු පස පෙරළා දෑතේ ශක්තියෙන් ගොවිතැන් බත් කරන හැටි දුටුවත් ඒ ගැන කතා කළේ නැත. එදා ගිනි අවිය අත දරා ත්‍රස්තවාදය මර්දනය කළ රණවිරුවන් අද කැත්ත උදැල්ල දෑතට ගෙන උතුර සංවර්ධනය කරන හැටි රනිල් දුටුවත් ඒ ගැන කටක් ඇර වචනයක්වත් කීවේ නැත.රණවිරු ජයග්‍රහණ හෑල්ලුවට ලක් කළ මේ නායකයාගේ පව් සේදෙන්නටවත් රණවිරුවන් අද උතුරේ කරන සංවර්ධන කටයුතු ගැන ඇස් ඇරුණත් කට ඇරුණේ නැත.රනිල් වික්‍රමසිංහ කට ඇරියේ රට අල්ලන බව කියන්නටය. රනිල් උතුරට ගියත් දකුණට ගියත් මැදට ගියත් ගමට ගියත් කියන්නේ එකම දෙයකි. එනම් රාජපක්‍ෂ රෙජිමය පෙරළන හැටි සිතින් මවා ගත් හැටිය. රාජපක්‍ෂ රෙජිමය උතුරේත් දකුණේත් ඉඩම් අයිති කර ගැනීමේ ආසාවකින් පෙළෙන බවය. එහෙත් එක්සත් ජාතික පක්ෂය කොළඹ ශ්‍රී ජයවර්ධනපුර කෝටි ගණන් වටිනා ඉඩම් පාර්ලිමේන්තුව හදන කාලයේ අල්ලා ගත්හැටි ජනතාවට මතකය.එසේ කෝටි ගණන් වටිනා ඉඩම් කිසිදු බාධාවක් නැතිව අල්ලා ගන්නට ප්‍රථම ආදර්ශය දුන්නේ් එක්සත් ජාතික පක්ෂයේ නායකව සිටි ජේ. ආර්. ජයවර්ධන ශ්‍රීමතාණන්ය. ඔහුට කණාටු පොල් ඉඩමක් පුත්තලම පැත්තේ තිබුණේය. එය අක්කර ගණනාවකි. ඔහු හැරල්ඩ් හේරත්ට කතා කළේය.කණාටු ඉඩම වෙනුවට සරු පොල් ඉඩමක් වෙන්කර දෙන ලෙස ඔහු හැරල්ඩ් හේරත්ට කීවේය. සරු ඉඩම ලැබුණේය. හැරල්ඩ් හේරත්ට පොල් සංවර්ධන ඇමැතිකම දුන්නේය. එම ඉතිහාසය සිහිපත් කරගෙන ඉඩම් ගැන කතාකරන ලෙස අපි රනිල් වික්‍රමසිංහ මහතාගෙන් ඉල්ලා සිටිමු.ඔහුට අවශ්‍ය නම් ජයවර්ධන පාර්ලිමේන්තුවේ දෙවෙනි තට්ටුවේ කවුළුවකින් අවට බලන්නට පුළුවන. ඉතා වටිනා ඉඩම්වල එජාපයේ ගජ මිතුරන් මන්දිර හදාගෙන සිටින හැටි එවිට දැක බලා ගත හැකිය. දැන් ඉතින් වික්‍රමසිංහ මහතා කළයුත්තේ 2014 දී ආණ්ඩුව පිහිටුවන්නට පක්ෂය එකමුතු කර ගැනීමය. පාලිත රංගේ බණ්ඩාරගේ විකල්ප එජාපය පිළිගැනීමය.නැතිනම් විසුරුවා හැරීමය. නියෝජ්‍ය නායකයන් හතරක් හෝ අටක් පත්කිරීමය. හැකිනම් එකෙකුටවත් නියෝජ්‍ය නායක පදවි නොදීමය. අඩුපාඩු දුර්වලතා කොතරම් තිබුණත් තවමත් රටේ බහුතර ජනතාව ඉන්නේ මහින්ද රාජපක්‍ෂ සමඟ බව වල්බූත කියවන රනිල් වික්‍රමසිංහ මහතා අවබෝධ කරගෙන, දේශපාලනයේ යෙදෙන්නේ නම් ශරීර සෞඛ්‍යයට වඩාත් හිතකර වන්නේ ය.චැනල් ෆෝ බොරුයළි නිර්මාණය කෙරේචැනල් ෆෝ නාළිකාවට මානසික රෝගයක් නැත. ඔවුන්ට ඇත්තේ අමූලික බොරු ලෝකයට කියා ඩොලර් ඉපැයී­‍ෙම් චේතනාවයි. ඕනෑම නාළිකාවක් ඕනෑම ජරාවක් කෑවාට කමක් නැත. එහෙත් අමාරුවෙන් ගොඩගත් රටකට එරෙහිවීම දිට්ඨ ධම්මවේදනීය කර්මය පල දෙන මහා පාපයකි. වසර තිහක දරුණු ත්‍රස්තවාදය මර්දනය කරන්නට රටක් කළ පරිත්‍යාග අමතක කිරීම කුහක කමකි. කොටි ත්‍රස්තවාදීන් එම වසර තිහ තුළ රට තුළ කළ මහා විනාශය අමතක කිරීම හෙන ගහන අපරාධයකි.එදා ප්‍රභාකරන් රට තුළ කළ මිනිස් ඝාතන ගැන චැනල් ෆෝ නාළිකාව වැඩසටහනක් කළා නම් එය ලෝකයට යථා තත්ත්වය කියාදෙන වේදනාකාරී වුවත් අපුරු පාඩමක් වනු ඇත. වසර තිහ පුරා පැතිරුන වෙඩි හඬ, මර ලතෝනිය – ගලා ගිය රුධිර ගංගා ගැන චැනල් ෆෝ තක්කඩින් නිහඬය.ඒ සියලු අපරාධ ඝාතන නතර කොට රට තුළ සාමය ස්ථාපිත කරන්නට අපේ විරුවන් කළ කැපවීම ගැන චිත්‍රපටියක් හදන්නට චැනල් ෆෝ අකමැති වන්නේ සත්‍යය යටපත් කොට බොරුව ඉස්මතු කරන්නට ඇති මානසිකත්වය නිසාමය. බොරුවට ආයුෂ නැත. සත්‍යය ජය ගනු ඇත.“කැලණි පාලම” ආර්. ආර්. සමරකෝන්ගේ අපුරු නිර්මාණයකි. පාලම යට ජීවත් වන අයගේ ජීවන රටාව මතු කරන සත්‍යය මත පදනම් වූ රංගනයකි. කොළඹ රත්නාවලී බාලිකා විදුහලට ගිය සංජීවනී පාලම යට පැල්පත රජ මාලිගාවක් කර ගත්තාය.සංජීවනීට මාලිගාවක්ඇයට අකුරු කරන්නට මහ රෑ වන තුරු දැල්වුණු කුප්පි ලාම්පුව ඇයට විදුලි ආලෝකයක් විය. අඳුර වැටුණ මොහොතේ සිට රැය පහන් වනතුරු ඇය වටපිටාවෙන් සුන්දර වදන් ඇසුණේම නැත. ඇසට ප්‍රිය උපදවන සුන්දර දසුන් සංජීවනී දුටුවේම නැත. සුන්දර දසුන් බලන්නට ඇයට අවශ්‍ය නොවීය. ළමා වියේ සම වයසේ මිතුරියන් සමඟ සෙල්ලමට ගියේ නැත.මව පිළියෙළ කර දෙන පුංචි කෑමක් කුසට දමාගෙන තමන් සතු නිල ගවුම් දෙක සෝදා මාරුවෙන් මාරුවට ඇදගෙන පාසලට ගිය ඇයට එක් අරමුණක් තිබුණි. ඒ රජමාලිගයක ජීවත් වන්නට නොවේ.කොළඹ හතේ සල්ලිකාර දූවරුන් සේ රස බොජුන් වළඳන්නටද නොවේ. ලස්සන සළු පිළිවලින් සැරසී විනෝද වන්නටද නොවේ. ඇයගේ එකම අරමුණ උසස් පෙළ විභාගයෙන් විශිෂ්ට සාමාර්ථයක් ලබා ගැනීමය. එම අරමුණ ඉටුවිය. වාණිජ අංශයෙන් ඇයට ‘ඒ’ සාමාර්ථ තුනක් ලැබී සරසවි දොර ඇරුණේය.ඒ සමඟම ඇයට තවත් දොරක් ඇරුණේය. වසර 17 ක් ගතවන තුරු ජීවත් වූ පුංචි පැල්පත වෙනුවට රුපියල් ලක්ෂ 35ක බංගලාවක් වැනි නිවසක දොර ඇරුණේය. ඒ දොර ඇර ඇත්තේ වෙනත් කෙනකු නොව සංජීවනී වැනි දුප්පත් පැටවුන්ගේ කඳුළ දුක, හඳුනන, විමල් වීරවංශ ඇමැති මාමාය.ඇමැතිවරුන් සිටින්නේ සංජීවනීලාට බොරු ලෝකයක් නිර්මාණය කරන්නට නොවේ. ආටෝප කතා කියන්නට ද නොවේ. ඇයට ආත්ම ගෞරවයක් ඇතිව හිසට සෙවණක් ලබා ගැනීම අවශ්‍ය වී තිබිණි. එය අද ඉටු වී ඇත. අපි විමල් වීරවංශ ඇමැතිතුමාට පින් දෙමු..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=n1302231</link>
    <topic>උතුරු මැද පළාත් ආයුර්වේදකොමසාරිස්ට ඇසිඩ් ප්‍රහාරයක්</topic>
    <author>විජයානි එදිරිසිංහ, අනුරාධපුර මධ්‍යම විශේෂ, හිදෝගම සමූහ, අමිල ප්‍රභාත් වනසිංහ, කිත්සිරි වනසිංහ, දයා ගුණවර්ධන, එප්පාවල සමූහ සහ සෙනරත් බණ්ඩාර කුලසේකර</author>
    <content>උතුරු මැද පළාත් ආයුර්වේද කොමසාරිස් කුමාර ද අල්විස් මහතා ඊයේ (22) අලුයම ඇසිඩ් ප්‍රහාරයකට ලක්ව බරපතල තුවාල ලබා රෝහල් ගත කැර තිබේ.අංශභාග රෝගියකුට ප්‍රතිකාර ලබා ගැනීම සඳහා යැයි ඊයේ අලුයම 4.50 ට පමණ කොමසාරිස්වරයා පදිංචිව සිටි අනුරාධපුර නිවසට පැමිණි පුද්ගලයන් දෙදෙනකු එම ඇසිඩ් ප්‍රහාරය එල්ලකොට පළා ගොස් ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි ප්‍රියශාන්ත ජයකොඩි මහතා පැවසීය.එම ඇසිඩ් ප්‍රහාරයෙන් කොමසාරිස්වරයාගේ මුහුණට සහ පපු පෙදෙසට බරපතල ලෙස හානි සිදුවී ඇතැයිද රෝහල් ආරංචි මාර්ග සඳහන් කරයි.සිද්ධිය වීමත් සමඟම ඒ මහතා අනුරාධපුර රෝහලට ඇතුල් කැර තිබේ. අනතුරුව ගුවන් මගින් කොළඹ ජාතික රෝහලට ගෙන ඒමට පියවර ගෙන තිබුණි. ඊයේ දහවල් ඒ මහතා අක්ෂි රෝහලේ දී විශේෂ ශල්‍යකර්මයකට සම්බන්ධ කිරීමටද වෛද්‍යවරු කටයුතු යොදා තිබිණි.කුමාර ද අල්විස් මහතාට මෙතෙක් කාලයක් කිසිදු ජීවිත තර්ජනයක් හෝ ඒ හා සම්බන්ධ පැමිණිල්ලක් පොලීසියට ලැබී නැති බව ජ්‍යෙෂ්ඨ පොලිස් අධිකාරි ප්‍රියශාන්ත ජයකොඩි මහතා කීය.කුමාර ද අල්විස් මහතාගේ බිරිය සහ දරු දෙදෙනාද සිද්ධිය වන අවස්ථාවේ නිවසේ සිටි බවද පොලිසිය කියයි.සිද්ධිය පොලීසියට වාර්තා වූ අවස්ථාවේ පොලීසිය එම ස්ථානයට ගොස් අපරාධකරුවන් කොටු කැර ගැනීම පිණිස අවශ්‍ය මෙහෙයුම් ආරම්භ කැර තිබේ.අල්විස් මහතා එම නිවසේදී රෝගීන්ට ප්‍රතිකාර නොකරයි. එහෙත් රෝගාතුරව පැමිණෙන පිරිස අවශ්‍ය ස්ථානවලට යොමු කැර ප්‍රතිකාර ලබා දීමට අවශ්‍ය කටයුතු පිළියෙල කැර දෙන බවද පොලීසිය කියයි.ඒ මහතාගෙන් එවැනි උදව් ලබා ගැනීම සඳහා දිනකට 10 - 15 පිරිසක් එම නිවසට පැමිණෙන බව ද පැවසේ.ප්‍රතිකාර ඉල්ලා පැමිණි දෙදෙනෙක් තම පියා සමඟ ඉදිරිපස ඉස්තෝප්පුවේ කතා බහ කරමින් සිටි බවත් අනතුරුව සුළු වේලාවකින් පියා කෑ ගැසූ අතර පැමිණි පිරිස පලා ගිය බවත් අල්විස් මහතාගේ පුතා පොලීසියට ප්‍රකාශ කැර තිබේ.උතුරු මැද පළාත් ජ්‍යෙෂ්ඨ නියෝජ්‍ය පොලිස්පති ජගත් අබේසිරි ගුණවර්ධන මහතාගේ උපදෙස් මත නියෝජ්‍ය පොලිස්පති රංජිත් පද්මසිරි මහතාගේ අධීක්ෂණය යටතේ පොලිස් අධිකාරි සේනාරත්න , අනුරාධපුර මූලස්ථාන ප්‍රධාන පොලිස් පරීක්ෂක තිස්ස විතානගේ මහතා ඇතුළු කණ්ඩායමක් ප්‍රහාරය සම්බන්ධව පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=n1302232</link>
    <topic>මේ රටේ සියලු ජනතාවඑක මවකගේ දරුවන්</topic>
    <author>අසේල කුරුළුවංශ</author>
    <content>මෙරට ජීවත්වන සියලු ජනතාව එක මවකගේ දරුවන් මෙන් එක මිටට සිටිය යුතු බවත් ජාති, ආගම්, පක්ෂ හෝ පළාත් බේද නොමැතිව අපි සැවොම ශ්‍රී ලාංකිකයින් බව ජනාධිපති මහින්ද රාජපක්ෂ මහතා පැවසීය. ජනාධිපතිවරයා එසේ පැවසුවේ මහනුවර ත්‍රිත්ව විදුහලේ වාර්ෂික ත්‍යාග ප්‍රදානෝත්සවයේ ප්‍රධාන ආරාධිතයා ලෙස සහභාගි වෙමිනි.ලංකා සභාවේ කුරුණෑගල දියෝකිසියේ අතිගරු ශාන්ත ප්‍රැන්සිස් හිමිපාණෝ ද මෙම අවස්ථාවට සහභාගි වූහ.ත්‍රිත්ව විදුහලේ විදුහල්පති බ්‍රිගේඩියර් උදය ආර්යරත්න මහතා ප්‍රමුඛ ආචාර්ය මණ්ඩලය ජනපතිවරයාව පිළිගෙන උත්සව සභාවට කැඳවාගෙන ආ අතර, මෙම අවස්ථාවට ඇමැති සරත් අමුණුගම, මධ්‍යම පළාත් ආණ්ඩුකාර ටිකිරි කොබ්බෑකඩුව, පාර්ලිමේන්තු මන්ත්‍රීවරුන්වන ලොහාන් රත්වත්තේ, දිළුම් අමුණුගම, මහනුවර පුරපති මහේන් රත්වත්තේ යන මහත්වරුද සහභාගි වූහ.මෙහිදී වැඩිදුරටත් කතාකළ ජනාධිපතිවරයා මෙසේ ද කීය.සිංහල, දෙමළ, මුස්ලිම් ජාතීන් මෙන්ම බෞද්ධ, කතෝලික, ඉස්ලාම්, හින්දු ආගමිකයින්ද අධ්‍යාපනය ලබන ත්‍රිත්ව විදුහල, ජාතික සමඟිය පිළිබඳ රටට කියන කදිම තෝතැත්නක්.පොත පතේ පමණක් ඇසුර ලබමින් පන්ති කාමරයේ හුදකලාවෙන දරුවාට වඩා ගහකොළ, දිය ඇලිවල සුන්දරත්වය රස විඳිමින් ජීවත්වන දරුවා රටට වැඩදායි වෙනවා.එක් දෙයක් පමණක් දැන ඒ ක්ෂේත්‍රයේ විශේෂඥයකු වන අතරතුර අනිකුත් ක්ෂේත්‍ර පිළිබඳවද අවබෝධයක් ලබාගන්නට උත්සාහ කරන්නේ නම් සාර්ථක මිනිසකු විය හැකියි.ඩෙන්සිල් කොබ්බෑකඩුව, පාරමී කුලතුංග වැනි ශ්‍රේෂ්ඨ රණවිරුවන් මෙම පාසලින් බිහිව තිබෙන බවත් මාතෘ භූමිය වෙනුවෙන් එවැනි පිරිසක් දායාද කිරීමට මෙම පාසලට හැකි වී තිබෙන්නේ අධ්‍යාපනයට පමණක් නොව බාහිර ක්‍රියාකාරකම් වලට ද මෙහි ඉඩකඩක් ඇති නිසායි.විභාග සමත්වීමේ ප්‍රතිශතය තුළින් පමණක් පාසලක හොඳ නරක නිර්ණය කළ නොහැකිය.බුදුන් වහන්සේ ගිලනුන්ට උපස්ථාන කළා සේම ජේසු තුමන්ද රෝගීන්ට පිහිට වුණා. මේවා කියාදීමෙන් පමණක් යහපත් මනුෂ්‍යත්වයෙන් පිරි දරු පරපුරක් බිහිකළ නොහැකිය.මහයියාව ප්‍රදේශයේ බෙහෙත් ශාලාවක් පවත්වාගෙන යමින් ත්‍රිත්ව දරුවන් එදා ගිලනුන්ට උපස්ථාන කැර ප්‍රායෝගික අත්දැකීම් ලබා ගත් බව අප අමතක නොකළ යුතුයි.ජාතික සමඟිය ගොඩනැඟීම සඳහා ඇති හොඳම ස්ථානය පාසලයි. ක්‍රිස්තියානි පාසලක් වුවත් මෙහි බෞද්ධ නාහිමිවරු අධ්‍යාපනය ලැබ තිබෙනවා. ඒ මහතා කීය.වර්ෂ 1854 ත්‍රිත්ව විදුහල ඇරැඹූ දා පටන් ගතවූ කාලය තුළ මෙරට අධ්‍යාපන ක්ෂේත්‍රයේ විශේෂ පෙරළි හා වෙනස්කම් සිදුවූ නමුත් ත්‍රිත්ව විදුහල හැම අවස්ථාවකම එදා පටන් අද‍ දක්වාම එහි අධ්‍යාපනයේ පවතින ප්‍රමිතිය හා ගුණාත්මක බව රැකගෙන තිබෙනවා.මෙම විදුහලේ කීර්තිමත් ආදි සිසුවකු වූ ලක්ෂ්මන් කදිරගාමර් මහතා සෑම මොහොතකම පැවසුවේ කුමන ජාතියකට, ආගමකට අයත් වූවත් අප සැවොම ශ්‍රී ලාංකිකයින් ලෙස සිතිය යුතු බවයි. කදිරගාමර් මහතා තුළ එවන් හැඟීම් ආතිවන්නට මූලික පදනම වැටුණේ ත්‍රිත්ව විදුහලින්. සෑම පාසලකින්ම මෙවන් උතුම් හැඟීම්වලින් පිරිපුන් පිරිස් සමාජයට දායාද කළ යුතුයි.මවුපියන්ට ධනබලය හෝ වෙනත් කිසිදු බලයක් තිබූ පමණින් දරුවන් යහපත් ලෙස ගොඩනැගිය නොහැකි. දරුවන් වෙනුවෙන් මව්පියන් තමන්ගේ කාලයෙන් කොටසක් වෙන්කළ යුතුයි. අපි කොච්චර මුදල් වියදම් කළත් රටට ආදරය කරන යහපත් දරුවකු බිහිකළ නොහැකියි.කොපමණ රාජකාරි තිබුණත් මවුපියන් දවසේ පැය කිහිපයක් දරුවන් වෙනුවෙන් වැය කළ යුතුයි. දරුවා ජයග්‍රහණය කළත් පරාජය වුවත් ඔහුගේ හැකියාවන් සියසින් දැකබලා ගන්නට මවුපියන් හැකි හැම විටම උනන්දු විය යුතුයි.සමහර මව්පියන්ට තමන්ගේ දරුවන් සඳහා වෙන්කරන්න කාලයක් නැහැ. තමන් අද දරුවන් වෙනුවෙන් වෙන්කරන කාලය තමන්ගේ දරුවන් වෙනුවෙන් නොව රටේ අනාගතය වෙනුවෙන් සිදුකරන්නක් බව මව්පියන් තේරුම්ගත යුතුයි.රටට ආදරය කරන දරුවෙක් අනාගතයේ රටට දායාද වන්නේ අද ඒ දරුවාට ආදරය, සෙනෙහස නොඅඩුව ලැබුනහොත් පමණයි.පළමුවත්, දෙවනුවත්, තෙවනුවත් මේ රට සදාකාලිකවම දරුවන්ගේයි. දරුවන් වෙනුවෙන් අපි රට රැක ගත යුතුයි. දරුවා පාසලට ඇතුළු කිරීමට දක්වන උනන්දුව ඒ ආකාරයෙන්ම දරුවා පාසලින් ඉවත්වන තුරුම මවුපියන් තුළ තිබිය යුතුයි.වර්ෂ 1925දී මේ පාසලේ කෘෂි ගොවිපොළක් පවත්වාගෙන ගියා. මෙරට ජනජීවිතයට දරුවා ලංකරන්න ඇති හොඳම ස්ථානය පාසලේ ගෙවත්තයි. බත උපදින්නේ කොහොමද කියලා නොදන්න කුමාරවරුන්ගෙන් රටට වැඩක් නැහැ. මේ විදුහලේ රගර් ක්‍රීඩාවට වසර 100ක් සපිරී තිබෙනවා. කුමාර් සංගක්කාර වැනි ජාතික තලයේ ක්‍රි‍්‍රකට් නායකයින් බිහිවුණා. මෙරටට ප්‍රථම ඔලිම්පික් පදක්කම දිනාදුන් ඩන්කන් වයිට් මෙහි ආදි සිසුවෙක්. දේශපාලන ක්ෂේත්‍රයේ ලක්ෂ්මන් කදිරගාමර්, ගාමිණී දිසානායක, අනුරුද්ධ රත්වත්තේ වැනි නායකයින් බිහිවුණා. පාර්ලිමේන්තුවේ අද ත්‍රිත්ව ආදි සිසුන් 11 දෙනකු සිටිනවා.ත්‍රිත්ව විදුහල්පති බ්‍රිගේඩියර් උදය ආර්යරත්න මහතාත්‍රිත්ව විදුහල පසුගිය වකවානුව තුළ අධ්‍යාපන හා ක්‍රීඩා අංශයෙන් සුවිශේෂි ජයග්‍රහණ රැසක් අත්පත් කැරගෙන තිබෙනවා. ත්‍රස්තවාදය පරාජය කැර මෙරටට සාමය දිනාදුන් ජනපති මහින්ද රාජපක්‍ෂ මහතා ත්‍රිත්ව විදුහලට පැමිණීම විද්‍යාලයට සුවිශේෂි අවස්ථාවක් බවද හේ් වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=n1302233</link>
    <topic>ලේක්හවුස් නිර්මාතෘජන්ම දිනය සමරාඅද පින්කම්</topic>
    <author/>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගමේ (ලේක්හවුස් ) නිර්මාතෘ ඩී.ආර්. විජයවර්ධන ශ්‍රීමතාණන්ගේ 127 වැනි ජන්ම දිනය මෙම 23 වැනිදාට යෙදී ඇත.අද (23) දවල් සපිරිකර සංඝගත දක්‍ෂිණාව පැවැත්වේ.ලංකාවේ සීමාසහිත එක්සත් ප්‍රවෘත්ති පත්‍ර සමාගමේ පූර්ණ අනුග්‍රහයෙන් හා සේවක සේවිකාවන්ගේ දායකත්වයෙන් පැවැත්වෙන මේ පින්කම ශ්‍රී ලංකා බෞද්ධ හා පාලි විශ්වවිද්‍යාලයේ මහෝපාධ්‍යාය කොටුව සම්බුද්ධාලෝක විහාරාධිපති මහාචාර්ය ඉත්තදෙමළියේ ඉන්දසර හිමියන් ප්‍රධාන මහා සංඝරත්නයේ සහභාගිත්වයෙන් ලේක්හවුස් බෞද්ධ සංගමයේද මෙහෙයවීමෙන් සිදු කැරේ.සර්ව රාත්‍රික පරිත්‍රාණ ධර්ම දේශනාව ශ්‍රී ලංකා ගුවන් විදුලි සංස්ථාවේ ස්වදේශීය සේවය මගින් විකාශය කිරීමට නියමිතය. කැලණිය විශ්වවිද්‍යාලයේ කුලපති පෑලියගොඩ විද්‍යාලංකාර පරිවේණාධිපති ආචාර්ය වැලමිටියාවේ කුසලධම්ම නාහිමි, මාලිගාකන්ද විද්‍යෝදය පරිවේණාධිපති බළංගොඩ සෝභිත නාහිමි ඇතුළු මහා සංඝරත්නයේ සහභාගිත්වයෙන් එම පින්කම් මාලාව පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=n1302234</link>
    <topic>සිගරට් පැකට්ටුවේ රූපමය අවවාද අනිවාර්යයි</topic>
    <author>නෙල්කා මැදගෙදර</author>
    <content>සිගරට් සහ දුම්කොළ නිෂ්පාදන භාවිතය නිසා පිළිකා ඇතුළු රෝග ඇතිවන බව දක්වන රූපමය සෞඛ්‍ය අවවාද, එම නිෂ්පාදන ඇසුරුම් මත ප්‍රදර්ශනය කිරීම අනිවාර්ය කළ ගැසට් නිවේදනය ක්‍රියාත්මක වීම අත්හිටුවන අතුරු තහනම් නියෝගයක් නිකුත් කිරීම අභියාචනාධිකරණය ඊයේ (22) ප්‍රතික්‍ෂේප කෙළේය. එලෙස අතුරු තහනම් නියෝගයක් නිකුත් කරන ලෙස ඉල්ලීමක් කැර තිබුණේ ලංකා දුම්කොළ සමාගම විසිනි.ඒ අනුව සෞඛ්‍ය ඇමැතිවරයා නිකුත් කළ ගැසට් නිවේදනය අනුව දුම්කොළ නිෂ්පාදන ඇසුරුම් මත රූපමය සෞඛ්‍ය අවවාද ප්‍රදර්ශනය කිරීම මාර්තු මස 01 වැනිදා සිට අනිවාර්ය වේ.එසේම සිගරට්වල තාර සහ නිකොටින් අඩංගු බවද සඳහන් කළ යුතුය.අදාළ ගැසට් නිවේදනය අභියෝගයට ලක්කරමින් ලංකා දුම්කොළ සමාගම ගොනු කළ රිට් පෙත්සමක් මගින් මෙලෙස අතුරු නියෝගයක් නිකුත් කරන ලෙස ඉල්ලා තිබිණි.එම පෙත්සම මගින් වගඋත්තරකරුවන් ලෙස නම්කර සිටියේ සෞඛ්‍ය ඇමැතිවරයා’ අන්තරාදායක ඖෂධ පාලක මණ්ඩලයෙහි සභාපතිවරයා, නීතිපතිවරයා ඇතුළු පිරිසකි.එම පෙත්සම අභියාචනාධිකරණ සභාපති විනිසුරු ශ්‍රී ස්කන්ධරාජා මහතා ඉදිරියෙහි කැඳවනු ලැබීය. දුම්කොළ නිෂ්පාදනවල පිළිකාකාරක ඇති බව ඇතුළු රූපමය අවවාද එම ඇසුරුම්වලින් සියයට අසූවක් ආවරණය වන සේ මුද්‍රණය කිරීම අනිවාර්යය කරමින් සෞඛ්‍ය ඇමැතිවරයා ගැසට් නිවේදනයක් නිකුත් කළේ ඉකුත් 2012 වසරේ අගෝස්තු මස 08 වැනිදාය.අනතුරුව එම ගැසට් නිවේදන සංශෝධනය කරමින් නොවැම්බර් 08 වැනිදා සහ පෙබරවාරි 15 වැනිදා නිකුත් කැර ඇත.එම ගැසට් නිවේදන අනුව කටයුතු කිරීම දුෂ්කර අතර ඒ සඳහා ප්‍රමාණවත් කාලයක් නොමැති බවද දුම්කොළ සමාගම සිය පෙත්සම මගින් පෙන්වා දී තිබිණි.එහෙත් නීතිපතිවරයා වෙනුවෙන් පෙනී සිටි නියෝජ්‍ය සොලිසිටර් ජෙනරාල් අර්ජුන ඔබේසේකර මහතා විරෝධය පළ කෙළේය.අදාළ මුල් ගැසට් නිවේදනය ඉකුත් අගෝස්තු මස 08 වැනිදා ප්‍රකාශයට පත් කැර ඇත. එහි ඇති රෙගුලාසි ක්‍රියාත්මක කිරීම අනිවාර්යය කැර ඇත්තේ මාර්තු මස 01 වැනිදා සිට බලපැවැත්වෙන පරිදි ඒ අනුව අදාළ රෙගුලාසි අනුව ක්‍රියාත්මක වීමට ප්‍රමාණවත් කාලයක් දුම්කොළ නිෂ්පාදන සමාගම්වලට තිබෙන බවට ඒ මහතා කරුණු ඉදිරිපත් කෙළේය.අතුරු නියෝගය ප්‍රතික්‍ෂේප කරමින් අභියාචනාධිකරණ විනිසුරු ශි‍්‍ර ස්කන්ධරාජා මහතා සඳහන් කැර ඇත්තේ අදාළ රෙගුලාසි ක්‍රියාත්මක කිරීමට ප්‍රමාණවත් කාලයක් දුම්කොළ නිෂ්පාදන සමාගම්වලට තිබෙන බවය.එසේම රෝග ඇතිකරන බව, පිළිකාකාරක ඇති බව ඇතුළු රූපමය අවවාද මුද්‍රණය කිරීමටත්, වාචික දැන්වීම් කිරීමටත් සිගරට් පැකට්ටුවෙහි ප්‍රමාණවත් ඉඩකඩක් නොමැති බවටද පෙත්සම්කාර සමාගම ඉදිරිපත් කළ තර්කය කෙරෙහිද අධිකරණයෙහි අවධානය යොමු කැර ඇත.එම දැන්වීම් මුද්‍රණය කිරීමේ රෙගුලාසි වරින් වර ගැසට් මගින් සංශෝධනය කැර තිබෙන නිසා පෙත්සම්කරු පවසන ගැටලු පැන නොනගින බවට අධිකරණ තීන්දුවෙහි සඳහන් වේ.එසේම මෙම නීති රෙගුලාසි නිසා පිරිමැසිය නොහැකි පාඩුවක් වන බවට පෙත්සම්කාර සමාගම ඉදිරිපත් කළ කරුණු සම්බන්ධයෙන් සිය තීන්දුව ප්‍රකාශ කරන අධිකරණය දක්වා ඇත්තේ මෙය පෙත්සම විභාගය මැද නිකුත් කරන නියෝගයක් මිස අවසන් තීන්දුවක් නොවන බවය. පෙත්සම් විභාගය අවසානයෙහි පෙත්සම්කරුට වාසි සහගත තීන්දුවක් ලැබුණහොත් පෙත්සම්කරු පවසන පරිදි අගතියක් ඇති නොවන බව අභියාචනාධිකරණය සඳහන් කැර ඇත.පෙත්සම සම්බන්ධ ප්‍රතිවිරෝධතා ලබන අප්‍රේල් මස 04 දිනට පෙර ගොනු කරන ලෙස පෙත්සම්කාර සමාගමට නියෝග කරන ලදී.ජනාධිපති නීතිඥ රොමේෂ් ද සිල්වා මහතා දුම්කොළ සමාගම වෙනුවෙන් පෙනී සිටියේය.නියෝජ්‍ය සොලිසිටර් ජෙනරාල් අර්ජුන ඔබේසේකර මහතා වගඋත්තරකරුවන් වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=n1302235</link>
    <topic>ශිෂ්‍යත්ව හපනා අමෙරිකාවට</topic>
    <author>අහංගම සමූහ</author>
    <content>2012 වසරේ පැවති පස් වැනි ශ්‍රේණිය ශිෂ්‍යත්ව විභාගයේදී ශ්‍රී ලංකාවේ ප්‍රථම ස්ථානය හිමි කරගත් ගාල්ල රිච්මන්ඩ් විදුහලේ කිසර සදලුක කොඩිතුවක්කු ශිෂ්‍යයාගේ දක්ෂතා ඇගයීමක් වශයෙන් එම ශිෂ්‍යයා දෙසතියක විදේශ සංචාරයක් සදහා ලබන අප්‍රේල් මාසයේදී අමෙරිකාවේ ඩිස්නිලන්තය නැරඹීමට පිටත් කරන බව දකුණු පළාත් අධ්‍යාපන ඇමැති චන්දිම රාසපුත්‍ර මහතා පැවසීය.එම විභාගයේදී ලකුණු එකසීය අනූ හයක් බලා කිසර සදලුක දිවයිනේ ප්‍රථම ස්ථානය හිමිකර ගත්තේය.මේ අතර එම විභාගයේදී උසස් ප්‍රතිඵල ලබා දීමට කැපවී කටයුතු කළ ගුරුවරුන්ටද විදේශ චාරිකාවක් ලබා දෙන බව රාසපුත්‍ර මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=n1302236</link>
    <topic>ජිනීවා මානව හිමිකම් සැසියටඇමැති මහින්ද යයි</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>ස්විට්සර්ලන්තයේ ජිනීවා නුවරදී මෙමස 25 වැනිදා ඇරැඹීමට නියමිත ජගත් මානව හිමිකම් කවුන්සල සැසිවාරය නියෝජනය කරන ශ්‍රී ලංකා නියෝජිත පිරිසේ නායකත්වය සඳහා වැවිලි කර්මාන්ත ඇමැති මහින්ද සමරසිංහ මහතා ජනාධිපති මහින්ද රාජපක්ෂ මහතා විසින් පත් කරනු ලැබ සිටී.රජයේ නිලධාරීන්ගෙන් සමන්විත ශ්‍රී ලංකා නියෝජිත පිරිසේ නායකයා ලෙස ඇමැති මහින්ද සමරසිංහ මහතා පත්කිරීමට ජනාධිපතිවරයා තීරණය කර ඇති බව ජනාධිපති ප්‍රකාශක මොහාන් සමරනායක මහතා දිනමිණ ට පැවසිය.මෙමස 25 වැනිදා සිට මාර්තු මස 22 වැනිදා දක්වා පැවැත්වෙන මෙම සැසි වාරයේදී ශ්‍රී ලංකාව වෙනුවෙන් කරුණු දැක්වීම ශ්‍රී ලංකා නියෝජිත පිරිසේ ප්‍රධාන කාර්ය භාරය වනු ඇත.ස්විස්ටර්ලන්තයේ ජිනීවා නුවර දී පැවැත්වෙන ජගත් මානව හිමිකම් කවුන්සලයේ මීළඟ සැසිවාරය එළඹෙන 25දා ආරම්භ වීමට නියමිත අතර මේ සඳහා ශ්‍රී ලංකාව නියෝජනය කරමින් විදේශ කටයුතු අමාත්‍යාංශයේ සහ නීතිපති දෙපාර්තමේන්තුවේ නිලධාරීන් පිරිසක් ඇමැති මහින්ද සමරසිංහ මහතාගේ නායකත්වයෙන් එක් වීමට නියමිතය.ශ්‍රී ලංකාවට එරෙහිව බටහිර රටවලින් මෙවරත් යෝජනාවක් එල්ල කෙරෙන බව දැනටමත් ප්‍රකාශයට පත් කර ඇති අතර ඊට ශක්තිමත්ව මුහුණදීමට හැකි කණ්ඩායමක් මෙරටින් ඉදිරිපත් කිරීම රජයේ අරමුණ වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=n1302237</link>
    <topic>ඇසිඩ් ප්‍රහාරය හෙළා දකිමින්</topic>
    <author>අනුරාධපුර දිසා විශේෂ</author>
    <content>උතුරු මැද පළාත් ආයුර්වේද කොමසාරිස් කුමාර අල්විස් මහතාට ඇසිඩ් ගැසීමේ සිද්ධිය හෙළා දකිමින් ඊයේ (22) අනුරාධපුර නගරයේ මහා උද්ඝෝෂණ ව්‍යාපාරයක් පැවැත්විණ.මේ සඳහා ආයුර්වේද දෙපාර්තමේන්තුවට අයත් විශාල පිරිසක් එක්ව සිටි අතර ආයුර්වේද රෝහල අභියස පැවැත්වූ උද්ඝෝෂණය පසුව නගරයේ වීදි සංචාරය කරන්නට විය.ඔවුන්ගේ ප්‍රධාන සටන් පාඨය වූයේ අපරාධකරුවන් වහාම අත්අඩංගුවට ගන්නා ලෙසටය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=n1302238</link>
    <topic>රත්නපුරේ එක්දරු මවක්අභිරහස් ලෙස මරා දාලා</topic>
    <author>රත්නපුර දිසා විශේෂ – නිරෝෂණ පෙරේරා</author>
    <content>රත්නපුර පොලිස් බල ප්‍රදේශයේ නිරල්ගම දී 33 හැවිරිදි එක්දරු මවක් අභිරහස් ලෙස මරා දමා ඇතැයි පොලිසිය කියයි.ප්‍රියංගිකා දිල්රුක්ෂි නම් තරුණ කාන්තාවක මෙලෙස ඝාතනය කර තිබේ. තියුණු ආයුධයකින් පහර දී මරණය සිදුකර ඇත.මියගිය කාන්තාවගේ දියණිය පාසල නිමවී නිවෙසට පැමිණි අවස්ථාවේදී නිවෙසේ කාමරයක් තුළ මවගේ සිරුර තිබෙනු ඊයේ පස්වරුවේ දැක ඇත.කිසියම් ආයුධයකින් ප්‍රහාරයක් එල්ල කිරීමෙන් තරුණ කාන්තාව මියගිය ලකුණු ඇතැයි පොලිසිය කියයි.කාන්තාවගේ සිරුර තිබෙන ස්ථානයේ වැඩිදුර පරීක්‍ෂණ ඊයේ පස්වරු 6.30 පමණ වන විටත් ආරම්භ කර නොතිබූ නිසා මරණය සිදුවූ ආකාරය නිසැකව කිව නොහැකි බව රත්නපුර උසස් පොලිස් නිලධාරියෙකු කීවේය.කාන්තාවගේ සැමියා රැකියාවට ගොස් දියණිය පාසල් ගොස් තිබෙන නිසා දහවල් කාලයේ නිවසේ සිට ඇත්තේ ඇය පමණි. රත්නපුර අපරාධ ස්ථානභාර (සොකෝ) නිලධාරීන් ද පරීක්‍ෂණවලට යවා තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=n1302239</link>
    <topic>කැස්බෑව නගර සභාවඊයේ උණුසුම් වෙයි</topic>
    <author>කැස්බෑව සංචාරක - ධර්මසිරි සුරවීර</author>
    <content>කැස්බෑව නගර සභාව ඊයේ (22) පෙරවරුවේ එහි සභාපති ලක්ෂ්මන් පෙරේරා මහතාගේ (එජනිස) ප්‍රධානත්වයෙන් රැස්වූ අවස්ථාවේදී එජනිස මන්ත්‍රී ලලිත් රෝහණ ලියනගේ මහතා විසින් සභාවට ඉදිරිපත් කරන ලද යෝජනාවක් පිළිබඳව මන්ත්‍රීවරු අදහස් දක්වමින් සිටියදී ජවිපෙ මන්ත්‍රීවරයා එම යෝජනාවට විරුද්ධත්වය පළකිරීම නිසා සභාව තුළ දැඩි නොසන්සුන්කාරී තත්ත්වයක් හට ගැණිනි.කැස්බෑව නගර සභා බලප්‍රදේශය තුළ පවත්වන පෞද්ගලික උපකාරක පංති ඉරිදා දිනවල පෙරවරුවේ සහ පසළොස්වක පොහොය දිනවල පැවැත්වීම නතර කිරීමට සභාව මැදිහත්විය යුතු යැයි යනුවෙන් ලලිත් රෝහණ ලියනගේ මහතා ඉදිරිපත් කළ යෝජනාව පිළිබඳ උප සභාපති හේමාල් ධර්මප්‍රිය මහතා (එජනිස) අදහස් දක්වමින් සිටියදී මෙම උණුසුම්කාරි තත්ත්වය ඇතිවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=n13022310</link>
    <topic>චැනල් 4 නාලිකාවෙන් ප්‍රචාරය කළේප්‍රභාකරන්ගේ බාල පුතාගේ ව්‍යාජ ඡායාරූප</topic>
    <author>පණ්ඩුක සමරසේකර – රක්ෂණ ශ්‍රියන්ත</author>
    <content>චැනල් 4 නාලිකාවෙන් පසුගියදා ප්‍රචාරය කළ එල්.ටී.ටී.ඊ. නායක ප්‍රභාකරන්ගේ බාල පුත් බාල චන්ද්‍රන්ගේ ඡායාරූප ව්‍යාජ ඒවා බව ආරක්ෂක ලේකම් ගෝඨාභය රාජපක්ෂ මහතා ප්‍රකාශ කරයි.එම නාලිකාව ඔස්සේ ප්‍රචාරය කළ ඡායාරූප සම්පූර්ණ අසත්‍ය ඒවා බව ප්‍රකාශ කරන ආරක්ෂක ලේකම්වරයා එහි පළමු ඡායාරූපවල සඳහන් පරිදි බාලචන්ද්‍රන් යුද හමුදා බංකර්වල සිටි ඡායාරූප බව ප්‍රකාශ කරන්නේ කෙසේදැයි ප්‍රශ්න කරයි.ඡායාරූප ලබාගත් ශිල්පියෙකු හෝ එවැනි අනන්‍යතාවක් තහවුරු කළ කිසිවෙකුත් එම ප්‍රවෘත්තිය තුළ අඩංගු වී නැති බවද ආරක්ෂක ලේකම්වරයා ප්‍රකාශ කරයි.ළමා සොල්දාදුවන් මව්පියන්ගෙන් උදුරාගෙන සයනයිඩ් කරල් පලඳවා උතුරේ යුද බිමට රැගෙන ගිය ආකාරය හෝ උතුරේ හා දකුණේ ජනයා සමූහ වශයෙන් ඝාතනය කළ ආකාරය චැනල් ෆෝ නාලිකාව මඟින් ප්‍රචාරය කළේ කවදාදැයි ආරක්ෂක ලේකම්වරයා ප්‍රශ්න කරයි.ත්‍රස්තවාදීන්ගෙන් රට මුදාගෙන උතුර දකුණ යා කරමින් අද ජනයා කිසිදු භීතියකින් තොරව දිවි ගෙවන බවද ජනාධිපතිතුමාට පවා අද මහ මඟ ගමන් කරමින් උතුරටත් දකුණටත් මුළු රට පුරාමත් ගමන් කල හැකි වාතාවරණයක් රට තුළ නිර්මාණය කර ඇති යුගයක මෙවැනි අසත්‍ය කටකතා පැතිරවීම චැනල් ෆෝ නාලිකාවේ පුරුද්දක් බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=n13022311</link>
    <topic>කොට්ටය රෙද්දකින් වසාමවගේ ඇසට වැලි ගැසූ දුව පෙම්වතා සමඟ පැන යයි</topic>
    <author>කළුතර මධ්‍යම සමූහ</author>
    <content>නිවාඩු දිනයක් බැවින් දහවල් වනතුරු නිදා ගන්නා බව මවට කී 14 හැවිරිදි පාසල් සිසුවියක් රාත්‍රියේ ජනේලයෙන් පැන තම 29 හැවිරිදි පෙම්වතා සමඟ පලායාමේ සිද්ධියක් දකුණු කළුතර පොලිසියෙන් වාර්තාවේ.මෙම සිසුවිය තමන් ඇඳේ සිටින බව ඇඟවීම සඳහා ඇඳ මත කොට්ට තබා ඒවා රෙද්දකින් වසා තිබිණැයි පොලිස් පරීක්‍ෂණවලදී අනාවරණය වී ඇත.නිවසේ සේවය කිරීමට ආ විදුලි කාර්මිකයෙකු සමඟ දැරිය පැනගොස් ඇති බව අනාවරණය වී තිබේ.දකුණු කළුතර පොලිසිය මේ පිළිබඳව වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=n13022312</link>
    <topic>කුරුණෑගල කදිරේෂන් කෝවිලේලොක්කන් ගැන පරීක්‍ෂණ ඇරැඹෙයි</topic>
    <author>කුරුණෑගල දිස්ත්‍රික් සංචාරක</author>
    <content>“කුරුණෑගල කතරගම - කදිරේෂන් කෝවිලේ ලොක්කන්ගේ වැඩ මෙන්න” සිරස්තලය යටතේ 2013 - 02 - 08 වන දින දිනමිණ 3 පිටුවේ පලවූ ප්‍රවෘත්තිය සම්බන්ධයෙන් අපරාධ පරීක්‍ෂණ දෙපාර්තමේන්තුව මගින් පරීක්‍ෂණයක් ආරම්භ කර ඇත.කෝවිලේ අරමුදල් පාවිච්චි කරමින්, එල්. ටී. ටී. ඊ. සංවිධානයට උදව් කරමින් හා මුදල් ලබාදීම සම්බන්ධයෙන් පරීක්‍ෂණයක් පැවැත්වීමට කුරුණෑගල ජ්‍යෙෂ්ඨ පොලිස් අධිකාරිවරයා වෙත දැනුම්දී ඇති බව අපරාධ පරීක්‍ෂණ දෙපාර්තමේන්තු අධ්‍යක්‍ෂ ජ්‍යෙෂ්ඨ පොලිස් අධිකාරී ගාමිණී මතුරට මහතා පැවසීය.කෝවිලේ පාලක මණ්ඩල සාමාජිකයින් විසින් මේ සම්බන්ධයෙන් දැනුම්දීමක් කර ඇති බවද ජ්‍යෙ. පො. අධිකාරිවරයා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=n13022313</link>
    <topic>මාළු බාමින් සිටි පුද්ගලයාකළු ගඟට බිලි</topic>
    <author>හොරණ විශේෂ</author>
    <content>කළුගඟේ මාළුබාමින් සිටි පුද්ගලයකු දියේ ගිලීම හේතුවෙන් අතුරුදහන්වී ඇතැයි බුලත්සිංහල පොලීසිය කියයි.මෙලෙස අතුරුදහන්වී ඇත්තේ පහලනාරගල දියපරැලිකන්දේ පදිංචි ජී. ඩී. සිරිසේන නමැති තිදරු පියෙකි.කළුගඟේ බුලත්සිංහල නාරගල ඇල්ල අසල 21දා රාත්‍රී දෙදෙනකු මාළු අල්ලමින් සිට ඇති අතර එහිදී එක් අයකු පයලිස්සා ගඟට වැටී ගසාගෙනගොස් ඇතැයි පොලිසිය සැක කරයි.සිරුර ඊයේ දහවල් වනතෙක් සොයාගෙන නොතිබුණු අතර බුලත්සිංහල පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=n13022314</link>
    <topic>මාරාන්තික තුවාල සිදුකරපලාගිය අය අත්අඩංගුවට</topic>
    <author>නිමල් රාජපක්‍ෂ</author>
    <content>ගල් ඉන්නකින් පනස් දෙහැවිරිදි අයකුට පහරදී මාරාන්තික තුවාල සිදුකොට පලාගිය සැකකරු කුඩාබොල්ලත ප්‍රදේශයේ දී ඊයේ (22) අළුයම ගණේමුල්ල පොලිසිය මගින් අත්අඩංගුවට ගෙන ඇත.අත්අඩංගුවට ගත් විසිඑක්හැවිරිදි සැකකරු ගෙවල්බිඳුම් මංකොල්ලකෑම් රැසක් සිදුකළ අයකු බව ගණේමුල්ල පොල්ස්ථානාධිපති දමින්ද සෝමජිත් මහතා පැවැසීය.ගල්ඉනි පහරකෑ අයගේ ඔළුවට බරපතළ තුවාල සිදුවූ බැවින් ප්‍ර‍්‍රතිකාර සඳහා කොළඹ ජාතික රෝහලට ඇතුළු කොට ඇත.අත්අඩංගුවට ගත් සැකකරු ඊයේ (22) ගම්පහ මහේස්ත්‍රාත් අධිකරණය වෙත ඉදිරිපත් කිරීමට නියමිතය. ගණේමුල්ල පොලිස් ස්ථානාධිපති දමින්ද සෝමජිත් මහතාගේ උපදෙස් මත උප පරීක්‍ෂක සුනිල් කොස්තාපල් ඉන්ද්‍රජිත් යන මහත්වරු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=n13022315</link>
    <topic>පෞද්ගලික බස් රියදුරු - කොන්දොස්තරවිශ්‍රාම වැටුප් ක්‍රමය කඩිනමින්</topic>
    <author>නිමල් රාජපක්‍ෂ</author>
    <content>පෞද්ගලික බස් රියදුරු කොන්දොස්තර මහත්වරුන්ගේ විශ්‍රාම වැටුප් ක්‍රමය කඩිනමින් ක්‍රියාවට නැංවීමට මාර්ගස්ථ මගී ප්‍රවාහන අධිකාරිය පියවර ගෙන ඇත.මේ වැඩසටහන යටතේ දිනපතා බස් හිමියන් සේවකයන්ට සමුපකාර ග්‍රාමීය බැංකුවේ රුපියල් සියය (100) බැගින් තැන්පත් කළ යුතු යැයි මාර්ගස්ථ මගී ප්‍රවාහන අධිකාරියේ සභාපති අමිල රන්මණ්ඩල මහතා පවසයි.රියැදුරු කොන්දොස්තර මහත්වරුන්ගේ ආර්ථිකය ශක්තිමත් කිරීමේ අරමුණින් විශ්‍රාම වැටුප් ක්‍රමය ක්‍රියාවට නැංවනු ඇත.බොහෝ බස් සේවකයන් ප්‍රවේශ පත්‍ර නොදී වංචා සිදුකරන්නේ රැකියාවේ අස්ථිරතාව නිසාය.රැකියාව සුරක්‍ෂිත කිරීමෙන් ඔවුන් මගියාටත්, බස් හිමියාටත් අවංකව රැකියාව කරනු ඇතැයි ද අමිල මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=r1302231</link>
    <topic>ගම්පහ පුරන් කුඹුරු අස්වැද්දීම 100%ක් සාර්ථකයි</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ දිස්ත්‍රික්කයේ ප්‍රාදේශීය ලේකම් කොට්ඨාස 13 ආවරණය වන පරිදි 2012 වසරේ පුරන් කුඹුරු අස්වැද්දීමේ ඉලක්කය 100% සාර්ථක වූ බව ගම්පහ දිස්ත්‍රික් ගොවිජන සේවා සහකාර අධ්‍යක්ෂිකා සංඛ්‍යාලේඛන ඉදිරිපත් කරමින් ගම්පහ දිස්ත්‍රික් කෘෂිකර්ම කමිටු රැස්වීමේදී හෙළි කළාය.ඒ අනුව අත්තනගල්ල ප්‍රාදේශීය ලේකම් කොට්ඨාසයේ පුරන්කුඹුරු ව්‍යාපෘති එකක් සඳහා ඇස්තමේන්තු කළ මුදල රුපියල් මිලියන 0.29ක් බවත් එහි භෞතික ප්‍රගතිය හා මුල්‍ය ප්‍රගතිය 100% බවත් පෙන්වා දුන්නාය.ගම්පහ දිසාපති ජේ.ජේ. රත්නසිරි මහතාගේ ප්‍රධානත්වයෙන් පැවති කෘෂිකර්ම කමිටු රැස්වීමේදී පුරන් කුඹුරු නැවත වගා කිරීමේ ප්‍රගතිය ගැන කරුණු දැක්වූ සහකාර කොමසාරිස්වරිය ගම්පහ ප්‍රාදේශීය ලේකම් කොට්ඨාසයේ පුරන් කුඹුරු ව්‍යාපෘති 06ක්ද, ඒ සඳහා ඇස්තමේන්තු මුදල රුපියල් මිලියන 1.94ක් බවත්, මහර ව්‍යාපෘති 05 කට ඇස්තමේන්තු මුදල රුපියල් මිලියන 2.08 ක්ද, මිරිගම ව්‍යාපෘති එකකට ඇස්තමේන්තු මුදල රුපියල් මිලියන 1.33ක්ද, වත්තල ව්‍යාපෘති එකකට ඇස්තමේන්තු මුදල රුපියල් මිලියන 0.13 ක්ද, දිවුලපිටිය ව්‍යාපෘති 16කට ඇස්තමේන්තු මුදල රුපියල් මිලියන 3.41ක් බවත් හෙළිකළාය. එසේම සියලු ව්‍යාපෘතිවල භෞතික ප්‍රගතිය හා මුල්‍ය ප්‍රගතිය 100% බවද පෙන්වා දුන්නාය.2013 වසරේ පුරන්කුමුර වගා කිරීමේ වැඩසටහන අනුව ගම්පහ ව්‍යාපෘති 02ක්ද, මිනුවන්ගොඩ, ව්‍යාපෘති 01ක්ද, අත්තනගල්ල ව්‍යාපෲති 03ක්ද, මීරිගම ව්‍යාපෘති 02ක්ද, දිවුලපිටියේ ව්‍යාපෘති 08ක්ද, මහර ව්‍යාපෘති 02ක්ද ඒ සඳහා අපේක්ෂිත සහ ඇස්තමේන්තු මුදල් ප්‍රමාණයන් ගැනද විස්තර කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=r1302232</link>
    <topic>කිරිබත්ගොඩ මාර්ග අංක රැසකබස් සේවයට චෝදනා</topic>
    <author>කැලණිය සමූහ - එඩ්වඩ් වීරසිංහ</author>
    <content>මාර්ග අංක 154 කිරිබත්ගොඩ - අඟුලාන, මාර්ග අංක 138 කඩවත - කොටුව, මාර්ග අංක 356 කරාබුගස්හන්දිය - කොටුව ඇතැම් බස්රථවල සේවකයන් කරන නීතිවිරෝධී ක්‍රියා නිසා බස් මගීහු විවිධ දුෂ්කරතාවලට මුහුණපාමින් සිටිති.සමහර කොන්දොස්තරවරු මගීන්ට ප්‍රවේශපත් නිකුත් නොකර මුදල් ලබාගනිති. බොහෝ අවස්ථාවල නිල ඇඳුම ඇඳීමෙන් ඔවුහු වැළකී සිටින අතර විවිධ වර්ණවලින් යුත් බැනියම් ඇඳ සිටිති.ප්‍රවාහන ක්ෂේත්‍රයේ බලධාරීනි මෙය ඔබේ අවධානයට යොමුවිය යුතුව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=r1302233</link>
    <topic>පයාගල පොතුවිල විදුහලේක්‍රීඩාපිටිය කලඑළිවෙයි</topic>
    <author>කටුකුරුන්ද සමූහ</author>
    <content>පයාගල පොතුවිල මහ විදුහලේ ක්‍රීඩාපිටිය සංවර්ධනය කැරේ. ක්‍රීඩා කිරීමට නොහැකි තත්ත්වයෙන් තිබූ මේ ක්‍රීඩාපිටිය පස් පුරවා සංවර්ධනය කිරීම සඳහා වරාය හා මහාමාර්ග ව්‍යාපෘති ඇමැති රෝහිත අබේගුණවර්ධන මහතා විසින් ලක්‍ෂ 25ක ප්‍රතිපාදන ලබාදී තිබේ.මේ නිසා පාසල් දරු දැරියන්ට මෙන්ම ප්‍රදේශවාසී ක්‍රීඩක ක්‍රීඩිකාවන්ට ද ක්‍රීඩා පුහුණුවීම් කිරීමට ඉඩ පහසුකම් සැලසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=r1302234</link>
    <topic>ගනේමුල්ල - කඳාන මාර්ගය අබලන්: වාහන ධාවනයට බාධා</topic>
    <author>යක්කල විශේෂ - රුවන් සමන්ත</author>
    <content>ගනේමුල්ල - කඳාන (266) මාර්ගය දැඩි ලෙස අබලන් වී ඇති අතර එම මාර්ගයේ වාහනයක් ගමන් කිරීමට නොහැකි තත්ත්වයක තිබේ.මාර්ගයේ අතුරා තිබූ තාර තට්ටු ගැලවී විශාල වළවල් සැදී ඇති අතර, ඒ මතින් ගමන් කිරීමේදී ඔවුන්ගේ රථවාහනද අබලන් තත්ත්වයට පත්වන බව පෙන්වා දෙන ඔව්හු, මේ මාර්ගය පිළිසකර කිරීම සඳහා බලධාරීන්ගේ කඩිනම් අවධානය යොමුවෙනු ඇතැයි අපේක්‍ෂා කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=r1302235</link>
    <topic>අගලවත්ත එජාප පාක්ෂිකයෝ 200ක්ශ්‍රීලනිප සාමාජිකත්වය ලබති</topic>
    <author>මතුගම සංචාරක</author>
    <content>එක්සත් ජාතික පක්ෂයේ අගලවත්ත ආසනයේ හිටපු ප්‍රාදේශීය සභා සභාපතිවරයකු ඇතුළු පාක්ෂිකයන් දෙසීයක් පමණ ශ්‍රී ලංකා නිදහස් පක්ෂයේ සාමාජිකත්වය ලබා ගත්හ.අගලවත්ත ශ්‍රී ලංකා නිදහස් පක්ෂයේ ප්‍රධාන සංවිධායක වැවිලි කර්මාන්ත ඇමැති මහින්ද සමරසිංහ මහතා අතින් අගලවත්ත ශ්‍රවනාගාරයේදී මේ සාමාජිකත්වය ලබා දුන්නේය.මේ අවස්ථාවට වැවිලි කර්මාන්ත ඇමැතිවරයාගේ පෞද්ගලික ලේකම් ඩී.ඩී. දර්ශන, තුරුසවිය සංවිධානයේ සභාපති චන්ද්‍රලාල් ගල්පාය හා පාලින්දනුවර ප්‍රාදේශීය සභාවේ සභාපති ධම්මික රණසිංහ යන මහත්වරු එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=r1302236</link>
    <topic>මෝටර් රථ – යතුරු පැදි අනතුරකින්ඇල්පිටියේ එක්දරු පියෙක් මිය යයි</topic>
    <author>හෝමාගම සමූහ – ආනන්ද ප්‍රේමතිලක</author>
    <content>මෝටර් රථ – යතුරු පැදි අනතුරකින් බරපතළ ලෙස තුවාල ලබා අතුරුගිරිය පොලිස් බල ප්‍රදේශයේදී මහ මග වැටී සිටි පුද්ගලයකු හෝමාගම මූලික රෝහලේදී මියගොස් ඇත.මියගොස් ඇත්තේ ඇල්පිටිය, අමුගොඩ, ගොඩඋඩවත්ත, සිල්වා මාවත ලිපිනයේ පදිංචිව සිටි කාරියවසම් දුලංජි ක්‍රිස්ලාන් ජයවීර (34) නමැති එක්දරු පියෙකි.මේ පිළිබඳ මරණ පරීක්‍ෂණය පැවැත්වූ හෝමාගම අධිකරණ කලාප හදිසි මරණ පරීක්‍ෂක බී. එච්. කේ. චින්තක උදය කුමාර මහතා වෛද්‍ය අසිත අල්ගම මහතාගේ පශ්චාත් මරණ පරීක්‍ෂණ වාර්තාව හා ඉදිරිපත් වූ සාක්‍ෂි අනුව මෙය මාර්ග යතුරු පැදි අනතුරකින් හිස් කබලට හා මොලයට සිදුවූ බරපතළ හානිය හා අභ්‍යන්තර වහනය මත සිදුවූ මරණයක් බවට නිගමනය කළේය.දුටු සාක්‍ෂි වෙතොත් ඒවා සහ අනතුරට අදාළ රථයේ රියැදුරු අධිකරණය වෙත ඉදිරිපත් කරන ලෙසටද පොලිසියට නියෝග කළේය. අතුරුගිරිය පොලිසියේ සැරයන් 43227 ජයවර්ධන මහතා සාක්‍ෂි මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=r1302237</link>
    <topic>කුරුණෑගලට ජලය සැපයීමේ ව්‍යාපෘතියක්</topic>
    <author>පොල්ගහවෙල සමූහ එල්.පී. තිලකරත්න</author>
    <content>අදියර දෙකක් යටතේ වාර්ෂිකව කුරුණෑගල දිස්ත්‍රික්කයට මහවැලි ජලය ඝන මීටර මිලියන 130ක් ලබාදීමේ ව්‍යාපෘතියක් වාරිමාර්ග හා ජල කළමනාකරණ අමාත්‍යංශය මඟින් ක්‍රියාත්මක කිරීමට සැලසුම් කර ඇත.මෙයට අදාළ සක්‍යතා අධ්‍යයන මේ වන විට සිදු කරමින් පවතී.මෙම කරුණු හෙළි වූයේ වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතාගේ ප්‍රධානත්වයෙන් කුරුණෑගල දිස්ත්‍රික් ලේකම් කාර්යාලයේදී පැවති වාරි ප්‍රගති රැස්වීමේදීය.මෙම ව්‍යාපෘතිය පහත සඳහන් පරිදි ක්‍රියාත්මක කිරීමට යෝජිතය.පළමු අදියර යටතේ මාතලේ නාලන්දා ජලාශයේ, ප්‍රතිසංස්කරණ කටයුතු නිමකර එහි අමතර ජලය එම්බාවල ජල පාලන නිර්මිතය හරහා වැලමිටියාව ඔය ඔස්සේ වෑමැඩිල්ල ජලාශයෙන් දේවහූව ජලාශය ඔස්සේ කිලෝමීටර 18ක් දිග අලුත් ඇළ මාර්ගයක් ඔස්සේ මහකිතුල ජලාශයට ජලය ගෙන එනු ලැබේ.ඉන්පසුව පොල්පිතිගම කොට්ඨාසයේ මහකිතුල වැව ප්‍රතිසංස්කරණය කර එහි රැස් කරන ජලය කිලෝමීටර 22කින් යුත් අලුත් ඇළ මාර්ගයක් ඔස්සේ හක්වටුණ ඔය ජලාශය යටතේ හෙක්ටයාර 2579කට ද, ඉහළ මී ඔය පද්ධතියේ කුඩා වැව් යටතේ හෙක්ටයාර 500කට ද මහවැලි ජලය සැපයීමට නියමිතය.මහවැලි ජලය කුරුණෑගලට හැරවීමේ දෙවැනි අදියර ක්‍රියාත්මක කරනු ලබන්නේ මොරගහකන්ද කළුගඟ සංකීර්ණය සමඟ ඉහළ ඇළහැර ඇළ මාර්ග නිමකිරීමෙන් පසුවය. මේ යටතේ බෝවතැන්න උමඟය හරහා සැපයෙන ජලයෙන් කොටසක් ඉහළ ඇලහැර ඇළ හරහා ලබාදීමෙන් පසුව, එම උමඟයෙන් නිකුත් කරන ජල ප්‍රමාණයෙන් කොටසක් කුරුණෑගලට ලබාදීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=r1302238</link>
    <topic>කැස්බෑව-පාමංකඩ මාර්ගය සංවර්ධනය ලබන මස ඇරැඹේ</topic>
    <author>කැස්බෑව සංචාරක ධර්මසිරි සුරවීර</author>
    <content>රුපියල් මිලියන තුන් දහස් තුන්සිය විසිඑකක මුදලක් වැයකර සංවර්ධනය කිරීමට නියමිත පාමංකඩ කැස්බෑව මාර්ග සංවර්ධන ව්‍යාපෘතියෙහි ඉදිකිරීම් කටයුතු ලබන මස ආරම්භ කිරීමට රජය පියවර ගෙන තිබේ.පාමංකඩ සිට කැස්බෑව දක්වා විහිදෙන මාර්ගයේ දිනපතා ගමන් කරන ජනතාවට මුහුණපෑමට සිදුවී තිබෙන විවිධ අපහසුතා හා නිතිපතා පවතින වාහන තදබදය මූලිකව හඳුනාගත් ශ්‍රී ලංකා රජය ආසියානු සංවර්ධන බැංකු ණය ආධාර යටතේ මෙම මාර්ගය සංවර්ධනය කෙරේ.කිලෝ මීටර් 12.07 ක් දුරැති මෙම මාර්ගය මංතීරු 4කින් පුළුල් කර විධිමත්ව සංවර්ධනය කිරීම සඳහා කටයුතු කරනුයේ මාර්ග සංවර්ධන අධිකාරියයි. මෙහි ඉදිකිරීම් කටයුතු කරනුයේ කැන්නම් නැමැති කොරියානු සමාගම යි.පාමංකඩ කැස්බෑව මාර්ග සංවර්ධන ව්‍යාපෘතිය සම්බන්ධව රාජ්‍ය ආයතනවල නිලධාරීන් දැනුවත් කිරීම සඳහා කම්කරු හා කම්කරු සබඳතා ඇමැති ගාමිණි ලොකුගේ මහතාගේ ප්‍රධානත්වයෙන් කැස්බෑව ප්‍රාදේශීය ලේකම් කාර්යාල ශ්‍රවණාගාරයේ දී පසුගියදා පැවැති රැස්වීමේ දී ඉහත සඳහන් කරුණු අනාවරණය කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=r1302239</link>
    <topic>දිනමිණ පුවතින් පසුබෝක්කුවට පිළියම්</topic>
    <author>ඡායාරූපය-අලව්ව විශේෂ</author>
    <content>කොළඹ - කුරුණෑගල මාර්ගයේ අලව්ව නගරය අසළ බෝක්කුව වාහනයක් හැපී කැඩී ගොස් ඇතැයි පසුගියදා “දිනමිණ” පුවත්පතේ පළවූ ප්‍රවෘත්තියෙන් පසු බෝක්තුව නැවත ඉදිකිරීමට මාර්ග සංවර්ධන අධිකාරිය පියවර ගෙන තිබේ.සඳහා අවශ්‍ය ගල් සහ වැලි බෝක්කුව අසළ ගොඩගසා ඇති අයුරුයි මේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=r13022310</link>
    <topic>අත්තනගල්ල මිනි කෝප් සිටි 4ක්:ග්‍රාමීය බැංකු 2ක්</topic>
    <author>අත්තනගල්ල විශේෂ – ජයවීර සුගතපාල</author>
    <content>අත්තනගල්ල ප්‍රාදේශීය ලේකම් කොට්ඨාසයේ කළගෙඩිහේන, සපුගස්තැන්න, කලටුවාව සහ රුවන්පුර මිනි කෝප් සිටි 4 ක් සහ ග්‍රාමීය බැංකු 2 ක් ඛනිජ තෙල් කර්මාන්ත නියෝජ්‍ය අමාත්‍ය සරණ ගුණවර්ධන මහතාගේ ප්‍රධානත්වයෙන් විවෘත කෙරිණි.ග්‍රාමීය ජනතාවට තමනට අවශ්‍ය පාරිභෝගික ද්‍රව්‍ය සාධාරණ මිලකට එක වහලක් යටින් ලබාගැනීමේ පහසුව ද, ජනතාවගේ ජීවන බර ලිහිල් කිරීම සඳහා සමුපකාරයේ දායකත්වය ලබාදීමේ මහින්ද චින්තන වැඩපිළිවෙළ අනුව මෙමඟින් සැලසේ.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=s1302231</link>
    <topic>යොවුන් නෙට්බෝල් පුහුණුකාරිනියඅධ්‍යාපන අමාත්‍යාංශයෙන්?</topic>
    <author>ප්‍රින්ස් ගුණසේකර</author>
    <content>ආසියානු ‍යොවුන් නෙට්බෝල් තරගාවලියට සහභාගීවන ශ්‍රී ලංකා පිලේ පුහුණුකාරිනිය ලෙස අධ්‍යාපන අමාත්‍යංශයට සම්බන්ධ පාසල් ක්ෂේත්‍රයේ පුහුණුකාරිනියක් තෝරා ගැනීමට වැඩි අවධානයක් යොමුව ඇතැයි වාර්තා‍ වේ.මෙවර පත්වන නෙට්බෝල් පුහුණුකාරිනිය ශ්‍රී ලාංකේය නෙට්බෝල් ක්‍රීඩාවට ක්‍රීඩිකාවන් වැඩි ප්‍රමාණයක් බිහිකළ තැනැත්තියක් වනු ඇතැයි පැවැසේ. පෙරේදා දවස පුරා ශ්‍රී ලංකා යොවුන් නෙට්බෝල් පිලේ පුහුණුකාරිනිය තේරීම ක්‍රීඩා අමාත්‍යංශයේදී සිදුකළ අතර වැඩිම සුදුසුකම් ඇති අයැදුම්කාරිය ‍තෝරා ක්‍රීඩා ඇමැති මහින්දානන්ද අලුත්ගමගේ මහතා වෙත යොමු කර ‍ඇත.ක්‍රීඩා ඇමැතිවරයාගේ අනුමැතිය ලැබුණු පසු ක්‍රීඩිකාවන් 30කගේ සංචිතයේ පුහුණු කටයුතු ආරම්භ කිරීමට බලාපොරොත්තු වේ.යොවුන් නෙට්බෝල් පුහුණුකාරිනියන් තේරීමේදී ඉතිහාසයේ වැඩිම අයැදුම්කාරියන් පිරිස මෙවර ඉදිරිපත්වීමද කැපී පෙනුණි. තේරීම් පරීක්ෂණයට අයැදුම්කාරියන් පහලොවකට අධික පිරිසක් එක්ව සිටි අතර හිටපු යොවුන් නෙට්බෝල් පුහුණුකාරිනියන් හා අධ්‍යාපන, ක්‍රීඩා අමාත්‍යංශවලින්ද වැඩි පිරිසක් ඉදිරිපත්ව සිටියහ.යොවුන් නෙට්බෝල් පුහුණුකාරිනී තනතුරට කළුතර හා කුරුණෑගල ප්‍රසිද්ධ බාලිකා පාසල් දෙකක පුහුණුකාරිනියන් දෙදෙනෙකු අතර ප්‍රබල තරගයක් තිබු බව ක්‍රීඩා අමාත්‍යංශ ආරංචි මාර්ග සඳහන් කරයි. මේ දෙදෙනාම පාසල් ක්‍රීඩා ක්ෂේත්‍රයේ ශූරතා රැසක් දිනාගත් කැපී පෙනෙන පුහුනුකාරිනියන් දෙදෙනෙකි.ක්‍රීඩිකාවන් අතර උණුසුම් තරගයක්කොළඹ සුගතදාස ක්‍රීඩාංගණයේදී ඊයේ ආරම්භවු යොවුන් නෙට්බෝල් පිල තේරීම් පරීක්ෂණයට ක්‍රීඩිකාවන් 300කට වැඩි පිරිසක් සහභාගී වී සිටියහ. එම සංඛ්‍යාව මෙතෙක් තේරීම් පරීක්ෂණයකට සහභාගී වු වැඩිම පිරිස බව නෙට්බෝල් සම්මේලනයේ ප්‍රකාශිකාවක් පැවැසුවාය. අද දිනයෙන් තේරීම් අවසන් වන අතර ක්‍රීඩිකාවන් 30කගේ සංචිතයක් ප්‍රකාශවීමට නියමිතය.තේරීම් කමිටුවනම් කරයිශ්‍රී ලංකා නෙට්බෝල් ජාතික තේරීම් කමිටුවට සාන්ත බ්‍රිජට් කන්‍යාරා‍මයේ ලක්මිණී කීර්තිනන්ද මහත්මිය ඇතුළත් කිරීමට ක්‍රීඩා ඇමැති මහිදානන්ද අලුත්ගම‍ගේ මහතා ඊයේ අනුමැතිය ලබා දුන්නේය. යසා රාමචන්ද්‍ර මහත්මියගේ සභාපතිත්වයෙන් නමි කළ තේරීම් කමිටුවට ප්‍රියංකා පීරිස්, සන්ධ්‍යා ජයසූරිය හා චන්ද්‍රාණි පතිරාජ යන ජ්‍යෙෂ්ඨ සාමාජිකාවෝද ඇතුළත් වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=s1302232</link>
    <topic>තහනම් උත්තේජන අමුද්‍රව්‍ය චීනයෙන් පිටවීම ගැන පරීක්ෂණ</topic>
    <author>බෙයිජිං (රොයිටර්)</author>
    <content>නීතිවිරෝධී ශරීර උත්තේජන මත්ද්‍රව්‍ය නිෂ්පාදනය කිරීමට භාවිතා කරන අමු ද්‍රව්‍ය සැබිවින්ම පැමිණෙන්නේ චීනයෙන් බවට තිබෙන මතය පිළිබඳව පරීක්ෂණ පවත්වන බව එරට රජයේ මාධ්‍ය ප්‍රකාශ කරයි. කෙසේ වෙතත් මේ පිළිබඳ නිරවද්‍යතාව කොපමණද යන්න ඔවුනට ප්‍රශ්නයක් වී තිබේ.ලෝක මත්ද්‍රව්‍ය විරෝධී ඒජන්සියේ අධ්‍යක්ෂ ජනරාල් ඩේවිඩ් හෝමන් පසුගිය සතියේ රොයිටර් සමග කරන ලද සාකච්ඡාවකදී, ලොව වටා අපරාධ කල්ලි විසින් මත්ද්‍රව්‍ය සෑදීම සඳහා යොදා ගන්නා ද්‍රව්‍ය “සියයට අනූනවයක්” පිටවන්නේ චීනයෙන් බව කියා සිටියේය.“හෝමන් මහතාගේ ප්‍රකාශය ගැන අප විස්මයට පත්ව සිටිනවා” චීන ක්‍රීඩා අමාත්‍යංශයේ මත් දුව්‍ය විරෝධී අංශයේ ප්‍රධානී ජියං හික්සු ප්‍රකාශ කළේය. “මේ සියයට අනූනවය ආවේ කොහෙන්ද, ඒ ගැන එයාට තියෙන සාක්කි මොනවාද යන්න ගැන අප කල්පනා කරමින් සිටිනවා. අපි වඩාත් සවිස්තර පැහැදිළි කිරීමක් ලෝක මත්ද්‍රව්‍ය විරෝධී ඒජන්සියෙන් ඉල්ලා තිබෙනවා.”මේ පිළිබඳ පරීක්ෂණවලට නොයෙකුත් අමාත්‍යංශවල ඒකාබද්ධ සහයෝගය අවශ්‍ය බවද ජියං පැවසීය. 2008 බෙයිජිං ඔලිම්පික් උලෙළට පෙර කරන ලද තහනම් ශරීර උත්තේජන නිෂ්පාදනය හා අලෙවි කිරීම වැටලීමේදීද මෙවැනි ඒකාබද්ධ සහායක් ලැබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=s1302233</link>
    <topic>‘බ්ලේඩ් රනර්’ට සාපරාධී මිනීමැරුම් චෝදනා ?</topic>
    <author/>
    <content>මෝස්තර නිරූපිකාවක වන සිය පෙම්වතිය වැලන්ටයින් දිනයේ වෙඩි තබා ඝාතනය කිරීමේ චෝදනාවට ලක්ව සිටින ‘බ්ලේඩ් රනර්’ ඔස්කාර් පිස්ටොරියස්ට සාපරාධී මිනීමැරුම් චෝදනා එල්ල වීමට ඉඩ ඇතැයි ඔහුගේ නීතිඥවරයා ඊයේ පැවැති ඇප ලබා ගැනීමේ නඩු ඇසීමේදී කියා සිටියේය.“ඔහු සාපරාධී මිනීමැරීමට වරදකරු වීමට ඉඩ තියෙනවා” බැරී රවුක්ස් නීතිඥවරයා උසාවියේදී පැවසීය. නීති උපාධිධාරිනියක වන 29 හැවිරිදි රීවා ස්ටීන්කැම්ප් මරා දැමුවේ යැයි, දකුණු අප්‍රිකාවේ දෙපා අහිමි සුපිරි කෙටි දුර ධාවක පිස්ටොරියස්ට චෝදනා එල්ල වී තිබේ.එම චෝදනාව ප්‍රතික්ෂේප කරන ඔහු, තමා ඇය මරා දැමුවේ ඇය සොරෙක් යැයි වරදවා වටහා ගෙන බව කියා සිටී. නිවෙසට ඇතුළු වූ සොරෙකු යැයි වැරදීමකින් සිතාගෙන තමා මැදියම් රැයේදී, අගුළු දැමූ නානකාමරයේ දොර තුළින් ඇයට පිට පිට වෙඩි තැබූ බව පිස්ටෝරියස් කියා සිටියේය. දිගු කාලීන සිර දඬුවමක් පිස්ටොරියස් ට දැනටමත් සහතික බව ඔහු දන්නා බව පැමිණිල්ලේ ප්‍රධාන නීතිඥ ජෙරී නෙල් උසාවියේ කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=s1302234</link>
    <topic>කොදෙව් ක්‍රීඩිකාවන්ට පළමු තරගයෙන් කඩුලු 4ක ජයක්</topic>
    <author/>
    <content>රන්ගිරි දඹුලු ජාත්‍යන්තර ක්‍රිකට් ක්‍රීඩාංගණයේදී ඊයේ පැවැති ශ්‍රී ලංකා කාන්තා ක්‍රිකට් පිල හා සංචාරක බටහිර ඉන්දීය කොදෙව් කාන්තා ක්‍රිකට් කණ්ඩායම අතර තරගයෙන් කඩුලු 4ක ජයක් වාර්තා කිරීමට කොදෙව් පිල සමත්විය.ඕවර 38කදී කඩුලු 6ක් පමණක් දැවී තරගය ජයගනිමින් තරගාවලිය 1-0ක් ලෙස ඉදිරියෙන් සිටිමට කොදෙව් පිලට හැකිවිය.කොදෙව් ඉනිමේ පළමු කඩුල්ල ලකුණු 41ක්ව තිබියදී බිඳ දැමීමට චමනි සෙනවිරත්න සමත්වුවාය. ඒ ලකුණු 17ක් ලබාසිටි නටාෂා මැක්ලෙන් කඩුල්ල මුවා කිරීමේ වරදට හසුකර ගනිමිනි.නායිකා ස්ටෙෆ්නි ටේලර් ලකුණු 7ක් ලබාසිටියදී සෙනවිරත්නගේ පන්දුවක් හමුවේ දැවී ගියේය. ඩ්‍රැන්ඩා ඩොටීන් පන්දු 39කදී හතරේ පහර 2ක් සහ හයේ පහර 4ක් සමගින් ලකුණු 43ක් රැස් කළ අතර කේසොයා නයිට් ලකුණු 36ක් වාර්තා කළාය.කාසියේ වාසිය දිනා පළමුවෙන් පන්දුවට පහරදුන් ශ්‍රී ලංකා ක්‍රීඩිකාවෝ නියමිත ඕවර 50 අවසානයේදී කඩුලු 9කට ලකුණු 164ක් රැස් කළේය.මුළු ලකුණු සංඛාව 39ක් වෙද්දී ආරම්භක පිතිකරිනියන් යුගලය ක්‍රීඩා පිටියෙන් ඉවත් කිරීමට ශාකිරා ‍සෙල්මන් සමත්විය. පළමු කඩුල්ල‍ ලෙස චමරි පොල්ගම්පොල ලකුණු 16කට දැවී ගිය අතර ප්‍රසාදීනි වීරක්කොඩි ලකුණු 13ක් ලබා සිටියදී දෙවන කඩුල්ල ලෙස දැවී ගියේය.චමරි අතපත්තු සමගින් තෙවැනි කඩුල්ල සඳහා එක්වු දිපීකා රසාංගිකා ලකුණු වේගය වැඩි කිරීමේ උත්සහයක නිරත වුවද අනිෂා මොහොමඩ් ක්‍රියාත්මක කළ 29වැනි ඕවරයේදී රසාංගිකා කැම්බෙල් අතට උඩපන්දුවක් දෙමින් දැවී ගියේය. ඒ වන විට මුළු ලකුණු සංඛාව 85ක් විය. පන්දු 38කදී හ‍තරේ පහර 4ක් සමගින් රසාංගිකා රැස්කළ ලකුණු 28 ඉනිමේ වැඩිම පෞද්ගලික ලකුණු ලෙසද සටහන් විය.චමරි සමගින් දිපිකා ‍තෙවැනි කඩුල්ල සඳහා එක්කළ ලකුණු 46 ඉනිමේ වැඩිම ලකුණු සබඳතාව ලෙසින්ද සටහන් විය. චමරි අතපත්තු ලකුණු 27ක් ලබා සිටියදී දැවී ගිය අතර නායිකා ශෂිකලා සිරිවර්ධනටද ලබාගත හැකිවුයේ ලකුණු 7ක් පමණි.විශිෂ්ට පන්දු යැවීමක නිරතවු ශාකිරා සල්මෙන් ඕවර 10කදී නිලකුණු ඕවර 5ක් සමගින් ලකුණු 8කට කඩුලු 2ක් බිඳදැමු අතර සෙමනි කැම්බෙල් කඩුලු 2ක් දවාලීය.මේ තරගය සඳහා කොදෙව් පිලේ නායිකා මිරිස්සා අගුලෙයිරා ක්‍රීඩා නොකළ අතර කණ්ඩායම මෙහෙයවීමේ වගකීම ස්ටෙෆ්නි ටේලර්හට හිමිව තිබිණි.දෙවන එක්දින තරග 24වැනිදා පැවැත්වේ.ශ්‍රී ලංකාව-164/9 (ඕවර 50) දිපිකා රසාංගිකා 28, චමරි අතපත්තු 27, ශ්‍රීපාලි වීරක්කොඩි 21 (එස්.සෙල්මන් 8/2, එස්.කැම්බෙල් 13/2)බටහිර ඉන්දීය කොදෙව්- 165/6 (ඕවර 38) ඩ්‍රැන්ඩා ඩොටීන් 43, කේසොයා නයිට් 36 (චමනි සෙනවිරත්න 23/2, ශෂිකලා සිරිවර්ධන 41/2).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=s1302235</link>
    <topic>රංජිත් අනුර පාපැදි සමාජ ශූරතාවලිය</topic>
    <author/>
    <content>අනුරාධපුර රංජිත් අනුර පාපැදි සමාජය අනුරාධපුර දිස්ත්‍රික් පාපැදි සංගම හා පාපැදි අතුරු පාලක කමිටුව එක්ව සංවිධානය කළ 'රංජිත් අනුර පාපැදි සමාජ ශූරතාවලිය' පසුගියදා අනුරාධපුරයේදී පැවැත්විණි. ජයග්‍රාහක ජයග්‍රාහිකාවන් (වමේ සිට) 23න් පහළ ශූරතාව දිනාගත් මහේෂ් සඳරුවන්, සුපිරි පිරිමි ශූරතාව ලක්ෂ්මන් සංජීව, සුපිරි කාන්තා ශූරතාව යූ.ඩී.ශ්‍රීයාලතා වික්‍රමසිංහ සහ කනිෂ්ඨ අංශය සංජය රත්නසිරි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=s1302236</link>
    <topic>කළුතරට නෙට්බෝල් ශූරතා 3ක්</topic>
    <author>වාද්දූව සමූහ</author>
    <content>කළුතර දිස්ත්‍රික් අධ්‍යාපන කොට්ඨාස තරගාවලියේ අවුරුදු 15න් පහළ, අවුරුදු 17න් පහළ සහ අවුරුදු 19න් පහළ නෙට්බෝල් ශූරතා දිනාගැනීමට කළුතර බාලිකා විද්‍යාලය සමත්විය.මේ තරගාවලියේ අවු.15න් පහළ සහ 17න් පහළ අනුශූරතා දෙකම කළුතර ශූද්ධ වු පවුලේ කන්‍යාරමයට හිමිවු අතර අවුරුදු 19න් පහළ අනුශූරතාව උතුරු කළුතර තිස්ස මධ්‍ය මහ විද්‍යාලයට හිමිවිය.පල්ලේකැලේ යුනයිටඩ් ක්‍රීඩා සමාජය මෙහෙයවන සැහැල්ලු පන්දු සය සාමාජික ක්‍රිකට් තරගාවලිය මේ මස 24 හා 25‍‍ දෙ‍දින පල්ලේකැලේ පොදු ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=s1302237</link>
    <topic>ක්‍රීඩාව අනිවාර්ය විෂයයක් කිරීමේ තීරණයට විශාඛා විදුහල්පතිනියගෙන් බලවත් ප්‍රසාදය</topic>
    <author>ප්‍රින්ස් ගුණසේකර</author>
    <content>පාසල් විෂයය පථයට ක්‍රීඩාව එක්කිරීමට රජය ගත් ප්‍රතිපත්තිමය තීරණයට කොළඹ විශාඛා විදුහලේ විදුහල්පතිනිය සඳමාලි අවිරුප්පොල මහත්මිය ප්‍රසාදය පළ කරයි. ක්‍රීඩාව දරු දැරියන්ට අනිවාර්ය කිරීමෙන් යහපත් සමාජයක් බිහිවන බව අවිරුප්පොල මහත්මිය සඳහන් කරයි.විශාඛා විදුහලේ ඊයේ පැවැති ප්‍රාථමික ක්‍රීඩා උලෙළේ විශේෂ දේශනය කරමින් විදුහල්පතිනි සඳමාලි අවිරුප්පොල මහත්මිය ඒ බව පැවසුවාය.“ක්‍රීඩාව සඳහා දරුවෙකු යොමු කළ යුතු හොඳම කාලය ප්‍රාථමික අවධියයි. ඉහළ පන්තිවලට යෑමේදී අධ්‍යාපනික කටයුතු සඳහා දරුවන් ප්‍රමුඛත්වයක් දෙන නිසා කුඩා කාලයේදීම ක්‍රීඩා කුසලතා හඳුනා ගැනීම වැදගත් ක්‍රීඩාව සඳහා දරුවන් යොමු කිරීමෙන් සමබර පෞරුෂයක් මෙන්ම ජය පරාජය සමව විදීමේ හැකියාව ජීවිතයට ලැබෙනවා.එමෙන්ම යහපත් ආකල්ප, දරා ගැනීමේ ශක්තිය නිරායාසයෙන්ම ලැබෙනවා. දරුවන් තුළින් සබකෝලය ඈත් වෙනවා පමණක් නොවෙයි ක්‍රීඩාව තුළින් ලෙඩ රෝග නැතිවී යනවා” යැයි විදුහල්පතිනි සඳමාලි අවිරුප්පොල මහත්මිය පැවැසුවාය.එබැවින් උසස් දරුවෙකු නිර්මාණය කරගැනීමට අධ්‍යාපන රටාවේ ක්‍රීඩාව අනිවාර්ය කිරීමට ගත් උත්සහය අගය කළ යුතු බව අවිරුප්පොල මහත්මිය වැ‍ඩිදුරටත් පැවැසුවාය. කොළඹ විශාඛා විදුහලේ නව ක්‍රීඩාංගණය විවෘත කිරීමෙන් අනතුරුව ප්‍රාථමික ක්‍රීඩා උලෙළ සාර්ථකව පැවැත්වීමට හැකිවු බව ප්‍රාථමික අංශ භාර මුදිතා මදනායක මහත්මිය පැවැසුවාය.විදුහල්පතිනි සඳමාලි අවිරුප්පොල මහත්මියගේ ආරාධනාවෙන් මේ ක්‍රීඩා උලෙළේ ප්‍රධාන ආරාධිතයා ලෙස ආදි ශිෂ්‍ය නීතිඥ කීර්තිමාලා ගුණසේකර මහත්මිය එක්වුවාය. ක්‍රීඩා උලෙළේදී මීටර් 100, මීටර් 75, මීටර් 50 ධාවන තරග හා කණ්ඩායම් තරග රැසක් පැවැත්වුණි. එමෙන්ම ගුරුවරිය‍න්ගේ හා මව්පියන්ගේ තරග කිහිපයක්ද සංවිධානය වී තිබුණි.සරඹ සංදර්ශණ, තූර්ය වාදන වලින් ක්‍රීඩා උලෙළ අලංකාර විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=f1302231</link>
    <topic>ජනප්‍රිය පාසල් තරගයට උත්තරයක් තියෙනවා</topic>
    <author>සාකච්ඡා කෙළේ උදිත ගුණවර්ධන ඡායාරූප රංජිත් අසංක</author>
    <content>අධ්‍යාපන ක්‍ෂේත්‍රයේ වර්ධනය හා ඉදිරි ගමන සඳහා අධ්‍යාපන අමාත්‍යාංශය මඟින් ගෙන ඇති පියවර පිළිබඳ අධ්‍යාපන අමාත්‍යාංශයේ අධීක්‍ෂණ මන්ත්‍රී මොහාල් ලාල් ග්‍රේරු මහතා සමඟ කළ සාකච්ඡාවකි මේ.* මෙරට පාසල් පද්ධතිය පිළිබඳ පසුගිය දිනවල ප්‍රබල කතාබහක් ඇතිව තිබෙනවා. මේ තත්ත්වය තුළ රජයේ පාසල් පද්ධතිය නැංවීමට ආණ්ඩුව පාර්ශවයෙන් ගෙන තිබෙන ක්‍රියාමාර්ග පිළිබඳ පැහැදිලි කිරීමක් කළ හැකි ද?යුද්ධයෙන් පසු මෙරටට අවශ්‍ය කරන ප්‍රමුඛ කාර්ය බවට පත්ව තිබුණේ මෙරට අධ්‍යාපන ක්‍ෂේත්‍රය නැවත නඟා සිටුවීමයි. එය රටක් ඉදිරියට යාමේ දී අනිවාර්යෙන් තිබිය යුතු ලක්‍ෂණයක්. අප රටට අධ්‍යාපනය පිළිබඳ තිබෙන්නේ කීර්තිමත් වූ අතීතයක්. දකුණු ආසියාවේ අධ්‍යාපන ක්‍ෂේත්‍රය අතින් ඉතාමත් ඉහළ ස්ථානයකයි තිබෙන්නේ. ආණ්ඩුවේ අරමුණ හා ඉලක්කය වී තිබෙන්නේ අධ්‍යාපන ක්‍ෂේත්‍රයේ සංවර්ධනය හා ඉහළ නැංවීමයි.පාසල් පද්ධතිය තුළ අලුත් ඉලක්ක අරමුණු සපුරාලීමේ උත්සාහයක් හා උද්යෝගයක් ඇති වෙලා තිබෙන්නේ. මේ පිළිබඳ වැඩපිළිවෙළක් අධ්‍යාපන අමාත්‍යාංශය මඟින් සිදු කරන්නවා.* ඒත් පාසල් පද්ධතිය නාගරික මට්ටමින් යම් තරමක් සාර්ථක මට්ටමක තිබුණත් දුර බැහැර ග්‍රාමීය ප්‍රදේශවල දී පසුගාමි තත්ත්වයක් දක්නට තිබෙනවා. මේ තත්ත්වය නිවැරැදි කරන්නට අධ්‍යාපන අමාත්‍යාංශයෙන් මොන විදිහේ වැඩපිළිවෙළක් ද සූදානම් කර තිබෙනවාද?අප උත්සාහ කරන්නේ දිවයින පුරා ප්‍රාදේශීය ලේකම් කොට්ඨාස ආවරණය වන ලෙස සියලු පහසුකම් සහිත පාසල් දහසක් ආරම්භ කිරීම හා සංවර්ධනය කිරීමට කටයුතු කිරීමයි. මේ පාසල් හඳුන්වනු ලබන නම වන්නේ සපිරි පාසල් යනුවෙනුයි.අපේ අධ්‍යාපනය කෙතරම් පැරැණි වුවත් නිදහස් වුවත් වැඩක් නැහැ. මෙහි ප්‍රතිලාභ ලබාදීම පැතිර ගිහින් තිබෙන්නේ එක්තරා සීමාසහිත ප්‍රදේශ කිහිපයක පමණයි. උදාහරණයකට ගනිමු දිවයිනේ උසස් පෙළ විද්‍යා ගණිත පහසුකම් ඇති පාසල් විසිර ගිහින් ඇති ආකාරය.මේ විදිහේ පාසල් ප්‍රාදේශීය ලේකම් කොට්ඨාස 334 න් 72 ක නැහැ. මෙය ඉතාමත් බරපතළ තත්ත්වයක් විදිහට හඳුන්වා දෙන්න පුළුවන්. සපිරි පාසල් සංකල්පය සාර්ථකව ක්‍රියාත්මක කිරීමට පුළුවන්නම් මා ඉහත සඳහන් අඩුපාඩු අවම කර ගැනීමට පුළුවන්කම ලැබෙනවා.මේ සපිරි පාසල් සංකල්පය සාර්ථක කර ගැනීම සඳහා රුපියල් බිලියන පහළොවක් පමණ වැය කරනවා. මෙහිදී ගුරුවරු බඳවා ගැනීම ආදි සියල්ල ඇතුළත්ව තිබෙනවා.* ප්‍රාථමික පාසල් පද්ධතියේ සාර්ථකත්වය සඳහා අමාත්‍යාංශයට වැඩපිළිවෙළක් නැද්ද?සපිරි පාසල් ආශ්‍රිතව ප්‍රාථමික පාසල් පද්ධතිය දියුණු කිරීම මඟින් ජනප්‍රිය පාසල් පිළිබඳව තරගය නිමා කිරීමට නැතිනම් සීමා කිරීමට ද පුළුවන්කම ලැබෙනවා. මේ තත්ත්වය තුළ ප්‍රාථමික පාසල්වල සිසුන්ට ප්‍රධාන පාසල්වලට ඇතුළත් වීමේ අවස්ථාව ලැබෙනවා.* පහේ ශිෂ්‍යත්ව තරගයට මෙමඟින් විරාමයක් ඇති කර ගැනීමට පුළුවන් කම ලැබේවි ද?ඔව්, අද ශිෂ්‍යත්ව විභාගය කියන්නේ තරගයක් විතරක් නොවෙයි ළමයාට විශාල පීඩනයකුත් එල්ල වෙනවා. ශිෂ්‍යත්වය කියන්නේ අඩු ආදායම්ලාභීන් ගේ හා ආර්ථික දුෂ්කරතා ඇති අයගේ දූ පුතුන්ට අධ්‍යාපනයට අවශ්‍ය කරන ආධාර ලබා දෙන වැඩපිළිවෙළක්. එහෙම නැතිව ශිෂ්‍යත්වය කියන්නේ ලොකු ඉස්කෝලවලට ළමයි දමා ගන්නා විභාගයක් නොවෙයි. මේ තත්ත්වය වෙනස් කිරීම තමයි මූලිකව විය යුතු කාරණය. ඒ සඳහා සපිරි පාසල් සංකල්පය මඟින් විශාල පිටිවහලක් සපුරා ගැනීමට පුළුවන් කම ලැබෙනවා.* උසස් පෙළ හා සාමාන්‍ය පෙළ විභාගවලින් පසුව ඉහළ මට්ටම්වලට යාමට නොහැකිව ලක්‍ෂ දෙකකට වැඩි පිරිසක් වාර්ෂිකව මහ සමාජයට එක් වෙනවා. ඔවුන්ට ඉදිරියට යාමට හැකි වැඩපිළිවෙළක් නැතිද?ඔබ කියූ පරිදිම විශාල ශිෂ්‍ය ප්‍රමාණයක් විභාගවලින් පසුව මහා සමාජයට එක් වෙනවා. ඔවුන්ට විකල්ප අවස්ථා ලබාදීම අනිවාර්යෙන්ම විය යුතුයි. ඒ සඳහා වූ තාක්‍ෂණ පුහුණු ආයතන රැසක් තිබෙනවා වගේම තවත් ආයතන පිහිටුවීමට ද කටයුතු කර තිබෙනවා. එන්.වී.කි නමින් පාඨමාලාවක් මේ සඳහා ක්‍රියාත්මකයි. එමඟින් තාක්‍ෂණ අංශයෙන් ශිෂ්‍යයෙකුට එන්.වී.කි්‍යු උපාධිය දක්වා ඉදිරියට ගමන් කිරීමට පුළුවන් කම ලැබෙනවා. මේ සංකල්ප පාසල් වෙත ගෙන යාමට අවශ්‍ය වැඩපිළිවෙළ ද මේ වන විට සකස් කර අවසානයි.අප හැම වෙලාවේදීම දරුවකුගේ දක්‍ෂතා මොනවා ද ඔහු සමත්කම් දක්වන ක්‍ෂේත්‍රය මොකක් ද කියලා විමසා බැලිය යුතුයි. එමඟින් දරුවා සමත්කම් දක්වන අංශය දිගේ ඉදිරියට ඔහුව රැගෙන යාමට පුළුවන්. ගණිතය විද්‍යාව දක්‍ෂතා නොදක්වන දරුවකුට තාක්‍ෂණ අංශයෙන් කර්මාන්ත අංශයෙන් දක්‍ෂතා හැකියාවන් තිබෙන්නට පුළුවන්. ආණ්ඩුව මේ පිළිබඳ අවබෝධයක් ලබා ගෙන තමයි එන්. වී. කි්‍යු පාඨමාලා වඩාත් ශක්තිමත් විදිහට ඉදිරිපත් කිරීමට කටයුතු කර තිබෙනවා.* උසස් පෙළ ප්‍රතිඵල නිරීක්‍ෂණය කරද්දී අප දකින තවත් ප්‍රවණතාවක් වන්නේ විද්‍යා, ගණිත විෂයන් 20% පමණ සමත් වෙද්දී කලා විෂය ධාරාවෙන් 50% පමණ පිරිසක් සමත් වීමයි. මේ තත්ත්වය වෙනස් කිරීමට ආණ්ඩුවට වැඩපිළිවෙළක් නැද්ද?කලා විෂය ධාරාව නරකයි කියනවා නොවෙයි ඒත් ගණිතය විද්‍යා වැනි විෂය ධාරාවන් රැකියා වෙළෙඳපොළ තුළ ලොකු කොටසක් තිබෙනවා. ඒ නිසා මේ විෂයන් වෙත ඇති නැඹුරුව වැඩි කළ යුතුයි. මෙය ශිෂ්‍යයන්ගේ වරදක් යැයි මා කියන්නේ නැහැ. වැඩිපුරම වෙලා තිබෙන්නේ විද්‍යා ගණිත විෂය ධාරාවලට ඇති පහසුකම් ප්‍රමාණය පාසල් සැලකිය යුතු ප්‍රමාණයක නොමැතිකමයි.ඒ නිසා තමයි වෙනත් විෂය ධාරා වෙත ශිෂ්‍ය ප්‍රජාව යොමු වෙන්නේ. අලුත් සපිරි පාසල් සංකල්පය නිසා මේ අලුත් පාසල්වල මේ පහසුකම් ඇති කිරීමට අධ්‍යාපන අමාත්‍යාංශය විදිහට සියල්ල සැලැසුම් කර තිබෙනවා.2016 වන විට විද්‍යා, ගණිත විෂය ධාරාව සඳහා ශිෂ්‍ය සහභාගිත්වය 40% දක්වා ඉහළ දැමීමත් අපගේ අරමුණක්. මේ ඉලක්කය වෙත තමයි අප ගමන් කරන්නේ.* අධ්‍යාපන විෂයට ජාතික ප්‍රතිපත්තියක් නැතැයි ඇතැම් විශ්ලේශකයන් අදහස් පළ කරනවා. මේ ගැන පැහැදිලි කිරීමක් කළ හැකි ද?අනිවාර්යයෙන්ම ජාතික ප්‍රතිපත්තියක් අවශ්‍ය කරනවා. අවුරුදු හැටකට වැඩි කාලයක ඉඳන් නිදහස් අධ්‍යාපනය ක්‍රියාත්මකයි ඒත් මෙතෙක් කල් ජාතික ප්‍රතිපත්තියක් ක්‍රියාත්මක වුණේ නැහැ. ඒ නිසා අනාගතයේ දී හෝ ජාතික අධ්‍යාපන ප්‍රතිපත්තියක් ඇති කිරීමට කටයුතු සැලසුම් කර තිබෙනවා.ඒ වගේම අධ්‍යාපන විෂය සඳහා රූපවාහිනි නාලිකාවක් ද ඉදිරියේ දී ආරම්භ කිරීමට සැලැසුම් කර තිබෙනවා. දැනට තරංග මාලාවක් නොමැතිකම පිළිබඳ ප්‍රශ්නයක් තිබෙනවා. ඉදිරියේ දී ඒ තත්ත්වය විසඳා ගැනීමට පුළුවන්කම ලැබේවි.ඒ වගේම දෙමළ භාෂා විෂය පිළිබඳ දැනුවත් බව ඇති කිරීමට අවශ්‍ය වැඩපිළිවෙළක් ද ආරම්භ කර තිබෙනවා. මෙරට සංහිදියා ක්‍රියාදාමයට දෙමළ භාෂාව සිංහල ශිෂ්‍යයනටත් සිංහල භාෂාව දෙමළ ශිෂ්‍යයනටත් ඉගැනීමට ලැබීම වඩාත් වැදගත් වෙනවා.*අධ්‍යාපන ක්‍ෂේත්‍රයේ බලධාරීන් හා නිලධාරීන් වෙත පැවරී ඇති වගකීම් හා ඒ වගකීම් නිසි ලෙස ඉටුවෙනවා ද යන්න පිළිබඳ ඔබේ අදහස් පැහැදිලි කළ හැකි ද?අධ්‍යාපනය කියන්නේ ඉතාමත් සංවේදී විෂයක්. මෙතැනදී අධ්‍යාපන අමාත්‍යාංශයට විශාල වගකීමක් තිබෙනවා. ඒ වගකීම අප භාර ගන්නවා. ඒ වගේම ගුරුවරුන්ටත් අධ්‍යාපන බලධාරීන්ටත් මේ වගකීම් තිබෙනවා. මේ සියලු දෙනාගේ එකතුවෙන් සහයෝගයෙන් තමයි අධ්‍යාපනය වැනි විෂයකට වඩාත් සාර්ථක ගමනක් යාමට පුළුවන්කම තිබෙන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>23</day>
    </date>
    <link>http://www.dinamina.lk/2013/02/23/_art.asp?fn=f1302232</link>
    <topic>සතුරු බලමුළු බිඳ දැමුඅකුරු බලවේගයේ නියැමු</topic>
    <author>කලා කීර්ති එඩ්වින් ආරියදාස</author>
    <content>“නියම මිනිසා නියම මොහොත හා සමග එක් වී සිටී” - විලියම් යැන්සිසකල මානව සමාජයම විකාශනය වන්නේ, විවිධ අර්බුදවලට හා ප්‍රබල ප්‍රශ්නවලට මූහුණපෑමෙනි. දේශයක් හෝ ජන කණ්ඩායමක් හෝ ආශ්‍රයෙන් ගැටලුවක් උද්ගත වූ විට, එය ඉවත් කර, ප්‍රශ්නයට විසැඳුමක් සපයමින් ජන මනස සනසන්නට පහළ වන ඇතැම් තැනැත්තන් ඉස්මතුව නැඟි සිටින වීරයන් බවට පත්වෙයි. බොහෝ විට දරුණු සංග්‍රාම, යුද - කලකෝලාහාල ආදී අර්බුදවලින් දේශයක් හෝ ජන කණ්ඩායමක් තැළෙන - පෙළෙන - නැසෙන විටදී ඔවුන් ගේ වීරත්වය, අත්‍යුච්චාකාරයෙන් ප්‍රකාශ වෙයි. මක් නිසාද යත්, ඔවුන් විසින් විසඳනු ලබන අර්බුදය, මහා මට්ටමේ ප්‍රශ්නයක් වූ හෙයිනි.මෙය නිදර්ශනයකින් පැහැදිළි කළ හැකියි.අනුරාධපුර රාජ්‍යය සොළී ආධිපත්‍යයෙන් දැඩි ලෙස පෙළෙන විට, දේශයේ හැම කෙනකුටම තියුණු වේදනාවක් දැනුනේ ය. ඒ නිසා, ඒ දැවැන්ත අර්බුදය විසඳාලමින් මුළු මහත් ජාතියටම සැනසිල්ලක් සපයමින් ඉතිහාසයේ සදා සටහන් වන වීරයකු බවට පත් වූ දුටුගැමුණු කුමරු අසහාය මහා පුරුෂයෙක් බවට පත් වූයේ ය. මෙසේ ජාතියේ මහා අර්බුදයක් උද්ගත වූ මොහොතේ නැඟී සිට, ඒ වේදනාව නිවාලූ තැනැත්තාට සනාතන වීරත්වයක් හිමිවන්නේ ය.එහෙත්, සුළු ගම්මානයක සිදුවන සරල යැයි කිව හැකි සිද්ධියක් ගනිමු. අසරණ පුද්ගලයකු අත තිබුණු යම් කිසි භාණ්ඩයක් උදුරාගෙන දුවන දාමරිකයකුට පහර දී, ඒ දුක්ඛිත තැනැත්තාට ඉතා අගයැති ඒ භාණ්ඩය, ආපසු ගෙනැවිත් දෙන තැනැත්තාත් වීරයෙකි. ඔහු ගැමුණු කුමරු තරම් අසහාය මහා වීරයකු නොවූව ද, ඒ තැනැත්තාත් නිසි මොහොතට ඉදිරිපත් වූ නිසි වීරයෙකි.ශ්‍රී ලංකාවේ ඉතිහාසය යුග ගණනක් මුළුල්ලේ විකාශනය වෙද්දී, වරින් වර විවිධ වීරයෝ පහළ වූහ. ඔවුන්ගෙන් ඇතැම්හු දැවැන්ත චරිත බවට පත් වූහ.දොන් රිචඩ් විජේවර්ධන - නොඑසේ නම් ඩී. ආර්. විජේවර්ධන නමින් අප දන්නා, සත්පුරුෂ මාධ්‍ය ප්‍රභූවරයා ද, මෑත යුගයේ දී එළැඹි, ජාතියේ ඉතා කර්කශ අර්බුදයක් නිරාකරණය කරලීමට දැඩි අධිෂ්ඨානයෙන් කැපවූ, නියම මොහොතේ පහළ වූ නියම ජාතික වීරයෙකි.ඒ මහතා අධි කීර්තියක් බලාපොරොත්තු වූයේවත්, අධි කීර්තියක් ලැබුවේවත් නැත.දොන් රිචඩ් විජේවර්ධන නම් වූ ඒ නායකයා උපත ලැබුවේ 1886 යේ පෙබරවාරි මස විසිතුන් වැනිදායි. එතුමන් ගේ උපතින් දැනට වසර 127ක් ගෙවුණේ වෙයි.අඳුරු යුගයඑතුමන්ගේ යොවුන් වියේ දී ශ්‍රී ලංකාව, ඝන අඳුරක නිමග්නව තිබිණි. දේශපාලනය පිළිබඳ වේගයෙන් මෙහෙයෙමින්, මේ භාග්‍යවත් ශ්‍රී ලංකා දේශය, විදේශීය පාලන ග්‍රහණයෙන් බේරා ගන්නට ජාති හිතෛෂී, දේශ මාමක දෑ හිතැතියෝ, ජාති - ආගම් ආදී බේද නොතකා එකට එක් වූහ.එහෙත්, අනම්‍ය, අමානුෂික ප්‍රතිපත්තියක් අනුගමනය කරමින්, ඒ කෲරතර පාලකයෝ, ජාතික අසමගියක් මවා පාමින්, මේ දේශයේ නායකත්වයෙහි සිටි බොහෝ අයට හිරිහැර පමුණුවන්නට වූහ. අහිංසක දෑ හිතැති ජීවිත විනාශ කෙරුණි.සිය මවුබිම නිදහස් කොට ගන්නට එළැඹි බොහෝ දෙනාහට බන්ධනාගාරගත වන්නට සිදු විය. තමන් ගේ මාතෘ භූමියේ ස්වෛරීත්වය ගැන කතා - බහ කිරීමේ “පව“ නිසා අහිංසක ජාති නායකයන්ට හිරේ - විලංගුවේ තපින්නට සිදු විය.අපේ දේශය පාලනය කරන්නට බ්‍රිතාන්‍ය ආණ්ඩුව විසින් මෙහි එවන ලද ඇතැම් තැනැත්තන් ගේ දුර්දාන්ත ක්‍රියා කලාපය, බ්‍රිතාන්‍ය රජයේ වගකිව යුතු තැන්වලට දන්වන්නට පවා කිසිවෙක් සිටියේ නැත. එවැනි ක්‍රියා මාර්ගයට එළැඹි අයකු පවා මරණය අබියස සිටින්නකු බවට පත් වූයේ ය.එවැනි තිමිර පටලයකින්, මේ දේශය අඳුරු වී සිටි සමයෙක තරුණ ඩී. ආර්. විසින් ඉටු කෙරුණු ජාතික මෙහෙය, බොහෝ විට අපගේ ජන ඉතිහාසයේ ඇති සැටියෙන් වාර්තා නොවූ පැත්තකි.ඩී. ආර්. ගල්කිස්සේ ශාන්ත තෝමස් විදුහලෙන් සිප් සතර හදාරා, උසස් අධ්‍යාපනය සඳහා එංගලන්තයේ කේම්බ්‍රිජ් විශ්වවිද්‍යාල ගතව සිටියේ ය.යොවුන් වියේ සිටි ඩී. ආර්., වරප්‍රසාද සහිත පවුල් පසුබිමකට අයත් වූයේ ය. ඔහුට, ජාති මාමකත්වය, දේශාලය ආදී දේ ගැන කිසිසේත් ‍ෙනාතකා සිය ජන්ම දායාදය වූ වරදානාදියෙන් තුටු පහටු වෙමින් තැන්පත් දිවි පෙවෙතක් ගත කරන්නට, හැම අවස්ථාවක්ම තිබිණි.එහෙත් තරුණ ඩී. ආර්. සිය සුවපහසුව සෙසු කොට තකමින්, ජාතික අර්බුදය නිරාකරණය කරන ව්‍යාපාරයට කැප වන්නට තරයේ අදිටන් කළේ ය. ඔහු ගත් ඒ පියවර කොපමණ අන්තරාදායක දැයි වටහා ගත හැක්කේ, ඒ යුගය පිළිබඳ පුනරාවලෝකන යෙකිනි. එංගලන්තයේ දී ඩී. ආර්. ගේ සුහද හිතවතකු වූයේ විමුක්ති සටනේ පතාක යෝධයකු වූ ඊ. ඩබ්ලිව්. පෙරේරා යි.බ්‍රිතාන්‍ය පාලකයන්ට ඉදිරිපත් කරනු පිණිස, ඔහු ශ්‍රී ලංකාවේ බ්‍රිතාන්‍ය පාලනයේ කෲරත්වය දක්වන ලිපියක් රැගෙන ගියේ ,සිය සපත්තු අඩියෙහි ඒ ලියමන තැන්පත් කොට ගෙනයි.ඒ ක්‍රියාව, දරුණු පාලකයන්ට දැනුනේ නම්, ඊ. ඩබ්ලිව්. පෙරේරා ගේ ජීවිතය ඒ මොහොතේ ම කෙළවර වනු නිරනු මාන ය. (ඒ ඓතිහාසික ලිපිය තබා මසන ලද සපත්තු අඩිය, මේ දේශයේ නිදහස් සටනේ ප්‍රබල කෞතුක වස්තුවකි. එයට සිදු වූයේ කුමක් දැයි දන්නා අයෙක් ගැන සෙවිය යුතු නොවේ දැයි මට බොහෝ විට සිතෙන්නේ ය.)ජාතික කොඩිය සොයා ගැනීමඩී. ආර් - ඊ. ඩබ්ලිව් එක්වීමෙන් උද්ගත වූ ප්‍රශස්ත ඓතිහාසික ප්‍රතිඵලයක් නම් සිංහලයේ අන්තිම රජ දවස, අපට අයත්ව තිබුණු සිංහ ජාතික කොඩිය සොයාගත හැකි වීමයි. ඩී. ආර්. විජේවර්ධන මහතා ඒ අපේ අන්තිම ජාතික කොඩිය සොයා ගත්තේ, චෙල්සි පෙදෙසේ රාජකීය ආරෝග්‍ය ශාලාවෙනි. 1815 දී අපේ රට බ්‍රිතාන්‍ය පාලනයට නතුවීමෙන් පසුව, එංගලන්තයට රැගෙන යන ලද ඒ කොඩිය එසේ තැන්පත් කොට තිබුණේ එංගලන්තයේ චෙල්සීයේ රාජකීය ආරෝග්‍ය ශාලාවේ ය.පසුව, නිදහස් ස්වෛරී ශ්‍රී ලංකා දේශයේ ජාතික ධජය බවට පත් වූයේ ඩී. ආර්. විජේවර්ධන විමුක්ති නායකයා විසින් සොයා ගන්නා ලද ඓතිහාසික ජාතික කොඩියයි.එදා, බ්‍රිතාන්‍ය පාර්ලිමේන්තුවේ දී ශ්‍රී ලංකාවේ අඳුරු තත්ත්වය ගැන පාර්ලිමේන්තු මන්ත්‍රීවරයෙක් ප්‍රථම වරට ප්‍රශ්නයක් විමසන ලද්දේ ඩී. ආර්. විජේවර්ධන මහතා ගේ අනු දැනීමෙනි. එතුමාගේ නිහඬ ජාතික සටනේ තවත් මා හැඟි මොහොතක් වශයෙන් සටහන් විය යුත්තේ ඒ ඓතිහාසික සිද්ධිය යි.ශ්‍රී ලංකාවේ එවක පැවති ව්‍යවස්ථාදායක මණ්ඩලයේ තත්ත්වය පහදා දෙනු පිණිස, එංගලන්තයේ යටත් විජිත භාර ලේකම්වරයා හමුවීමට, නියෝජිත පිරිසක් කැටුව පළමුවෙන්ම ගියේත් ඩී. ආර්. විජේවර්ධන තරුණ නායකයා යි. එතුමා සමඟ ඒ නියෝජිත කණ්ඩායමේ සිටි අන් අය වූයේ එච්. ජේ. සී. ‍ෙපරෙයිරා මහතා සහ දේශමාන්‍ය ඊ. ඩබ්ලිව්. පෙරේරා මහතාත් ය.මේ පුරෝගාමී නියෝජිත සභාව විසින් ප්‍රබල සහනයක් අත්පත් කොට ගන්නා ලදී. බ්‍රිතාන්‍ය ආධිපත්‍යය සහිත ශ්‍රී ලංකා ව්‍යවස්ථාදායක මණ්ඩලයේ, ශ්‍රී ලාංකික සාමාජිකයකුට තැනක් ලැබුණේ ඒ නියෝ්ජිත මණ්ඩලයේ සාර්ථක මෙහෙය හේතු කොට ගෙන යි.මේ ලැබුණු සහනය මඟින්, සිංහල බහුතරයකගේ ඡන්දයෙන්, එදා ව්‍යවස්ථාදායක මණ්ඩලයේ සාමාජිකත්වය ලද ප්‍රථමයා වූයේ සර් පොන්නනම්බලම් රාමනාතන් නම් ද්‍රවිඩ ප්‍රභූවරයා යි. ජාතික විමුක්ති සටනේ දී, ජාති, ආගම් බේද නොතකා, මේ රටේ නායකයන් ඒකාබද්ධ වූ ආකාරය උදෙසා සැපයෙන අති විශිෂ්ට නිදර්ශනය සර් පොන්නම්බලම් රාමනාදන් මහතා ගේ පත්වීමයි.තරුණ ඩී. ආර්. සිය විදේශාධ්‍යාපන සමයේ දී ඇසුරු කළේ, ඉන්දියාවේ විමුක්ති සමයේ නායකයන් වූ ලාජ් පාත් රායි, ගෝපාල් ක්‍රිෂ්ණ ආදී ප්‍රමුඛයෝ යි.අධි කීර්තියක් තබා සුළු ප්‍රසිද්ධියක් පවා නොතකා, ඩී. ආර්. විජේවර්ධන මහතා, ශ්‍රී ලංකාවේ නිදහස් සටනට පුරෝගාමී වූ ආකාරය පිළිබඳ සවිස්තර කතාව, මෙතෙක් හරි හැටි වාර්තා ගත නොවූ ඓතිහාසික පරිච්ඡේදයකි.ඩී. ආර්. විජේවර්ධන මහතා, දේ්ශ විමුක්තිය සඳහා අඛණ්ඩ සටනක යෙදුනේ ප්‍රසිද්ධිය හෝ කීර්තිය හෝ නො ලැබෙන ක්‍ෂේත්‍ර ඔස්සේ ය. අමද්‍යප සභා පිහිටුවා ලීමේ පුරෝගාමිත්වය ද එතුමාගේ ජයග්‍රහණ අතර වෙයි. එහෙත්, ඩී. ආර්. විසින් ප්‍රබලතම දේශ විමුක්ති ව්‍යාපාරය ආරම්භ කරන ලද්දේ පුවත්පත් ප්‍රකාශන ක්‍රියාවලිය මඟිනි. ඒ කෙසේ දැයි, යන ප්‍රශ්නය මෙහිදී පැන නඟී.විසිවන ශත වර්ෂය ආරම්භ වන කාලයේදී, ශ්‍රී ලංකාවට මූහුණ පාන්නට තිබුණු ප්‍රධාන ජාතික අර්බුදය, විමුක්තිය ලබා ගැනීමේ මං සෙවීම පමණක් නොවේ.ජනමාධ්‍ය මෙහෙවරදහනව වැනි ශත වර්ෂයේ අගභාගයේ දීත්, විසිවැනි සියවසේ අරුණෝදයේ දී ශ්‍රී ලංකා වාසීහු, දැනුමෙන් ද, “යටත් විජිතවාදී” මනසකින් පසු වූහ. උගත් අයගේ අවධානයට ලක්වූයේ, බටහිර ආධිපත්‍යය සහිතව සැපයෙන දැනුම යි. මේ රටේ සාමාන්‍ය ප්‍රජාවගෙන් බහුතරයකට, අර්ථවත් දැනුම් සම්භාරයක් ලබා ගැනීමට මඟක් නොතිබුණේ ය.ඒ නිසා, ඩී. ආර්. විජේවර්ධන මහතා, සිය මනස, ශ්‍රමය හා කාලය වැයකොට ශ්‍රී ලංකාවට ප්‍රබුද්ධ ජනමාධ්‍ය යුගයක් උදා කරන්නට ප්‍රශස්ත පියවර ගත්තේ ය.ලේක්හවුස් ආයතනය බිහි වූයේ, ඒ දැක්මේ ආනුභාවයෙනි. එතුමාගේ අනුදැනුමෙන් පළ වූ ඩේලි නිව්ස්, ඔබ්සර්වර්, ඉංග්‍රීසි පුවත්පත්වල අභිප්‍රාය වූයේත්, මේ දේශයට හිතකර ජාතික බැල්මෙන් පුවත් දෙස බලන ප්‍රකාශන සම්පාදනය කිරීම ය.දිනමිණ - සිළුමිණ වැනි සිංහල පුවත්පත්, මේ රටේ ජනතාව, ප්‍රබුද්ධ මාධ්‍ය ලෝකයකට කැඳවාගෙන යන චාරිකා පද්ධතියක් වැනි වූහ.මත භේද - විචාර - දෝෂ දර්ශනත් තිබුණ ද පුරෝගාමී ඩී. ආර්. විජේවර්ධන මාධ්‍ය සත් පුරුෂයා, මේ රටේ ජනතාවට සන්නිවේදන වේදිකාවක් තනා දුන්නේ ය.රටේ ගම්මානයන් හි, නවීන ලෝකය පිළිබඳ සන්දේශ කාරකයා වූයේ දිනමිණ යි. ලේක්හවුස් ආයතනය බොහෝ විට හැඳින්වූයේ දිනමිණ කන්තෝරුව වශයෙනි.“සිළුමිණ”, ජනතාව උදෙසා පිරිනැමෙන බුද්ධි සත්කාරයෙක් විය.ඓතිහාසික වශයෙන් සැළකීමේ දී, ඩී. ආර්. විජේවර්ධන මහා මෙහෙයෙහි අරුත විස්මය උපදවනා සුළු ය. ඔහු ශ්‍රී ලංකාවේ නව ලේඛක පරපුරක් තනා ලූයේ ය. එසේම, මේ දේශයේ අයට පරම්පරාවෙන් පරම්පරාවට, දැනුම හා තොරතුරු සැපයෙන මාර්ග විවෘත කළේ ය. කාන්තා - ළමා - ආගම දහම - සිනමාව ආදී විෂයධාරා ඔස්සේ ප්‍රකාශන ප්‍රවාහයක් පිහිටුවන්නට, මං පෙත් හෙළි කළේය.ලෝකයේ ප්‍රබලතම පුවත්-පත් ප්‍රකාශන ආයතන හා සමග සම තැන් ගත හැකි ප්‍රකාශන ආයතනයක් පිහිටුවා ලූයේ ය.ඒ ඒ යුගයේ නවීනතම තාක්‍ෂණවේදය පුරෝගාමීව ඉදිරිපත් කළේ ය. ප්‍රථම රොටරි මුද්‍රණ යන්ත්‍රය පිහිටුවාලීම වැනි සිද්ධි නිදර්ශන ය. ලේක්හවුස් ආයතනය, මේ දේශයේ ආදර්ශමත් ව්‍යාපාරික සංවිධානයක් බවට පත් කොට, එය රජය තරම්ම ප්‍රශස්ත රැකියා ස්ථානයකැයි යන සම්මතය තහවුරු කළේ ය. ප්‍රකාශනය හා අනුසාංගික ප්‍රවාහන සේවා පිහිටුවා, ලේක්හවුස් බස් සේවය රටට පිරිනැමුවේ ය.එහෙත්, ඩී. ආර්. විජේවර්ධන මහතා කිසි විටෙක පෞද්ගලික කීර්තිය, ප්‍රශංසාව හෝ ප්‍රසිද්ධිය පැතුවේ නොවේ. ජාතික විමුක්තිය උදෙසා, කළ නිහඬ සටනින් පසුව දේශයේ උසස් අධ්‍යාපන ප්‍රගතිය සඳහා වෙහෙසුණු එතුමා, පේරාදෙණිය විශ්වවිද්‍යාලය ආශ්‍රිතව බෞද්ධ භික්‍ෂුන් වහන්සේලා උදෙසා සැපයූ පහසුකම් චිර ප්‍රසිද්ධය.එතුමා පෞද්ගලික හමුවීමේ වරය මට ලැබුණේ ඉඳහිට යි. එහෙත්, වරක් එතුමා ගේ ඇරයුමෙන් මා එතුමා හමුවීමට ගිය විට, පෞද්ගලික කරුණක් සඳහා මා සමඟ කතා-බහ කොට මට යමක් කීවේ ය.රෝගී බව විසින් දුර්වල කරන ලද තම හඬින් එතුමා මට කීයේ “ඔබ අපහා සමඟ බොහෝ කල් සිටින බව යි” එතුමා එදා මට කී දේ අනාවැකියක ස්වරූපයක් ගත්තේ ය. එය මට හැමවිට ම ආශීර්වාදයක් වන්නේ ය.එතුමාගේ ඇවතුම් - පැවතුම්, දෛනික චර්යා රටාව ඉතා සරළ බව, එතුමා පිළිබඳ ලියැවෙන ඇතැම් තැනක සටහන් වෙයි. බටහිර සංස්කෘතියේ හරය ආස්වාදය කළ ද එතුමා සිංහල සිරිත ගරු තැන්හි තබා සැලකුවේ ය. උදෑසන, සිංහල ක්‍රමයට අනුව, කොළ කැඳ භාවිත කරන්නටත් එතුමා ප්‍රිය කළේ යැයි තැනක කියැවුයේ ය.හැමතින්ම ඩී. ආර්. විජේවර්ධන මහතා ශ්‍රී ලංකා මාධ්‍ය ක්‍ෂේත්‍රයේ මහා සත්පුරුෂයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=n1302251</link>
    <topic>සමාගම් රෙජිස්ටාර් දෙපාර්තමේන්තුවේ දූෂිත නිලධාරීන් ගැන දිගටම පරීක්ෂණ</topic>
    <author>විජයානි එදිරිසිංහ</author>
    <content>විදේශීය ආයෝජකයකු මෙරට ව්‍යාපාරයක් පවත්වාගෙන යෑමේ දී අනුගමනය කළ යුතු නීත්‍යනුකූල ක්‍රියා පටිපාටියක් සමාගම් රෙජිස්ට්‍රාර් දෙපාර්තමේන්තුව තුළ තිබුණ ද, එය කිසිසේත් ම සැලැකිල්ලට නො ගෙන රජයට ලැබිය යුතු ආදායම් මාර්ග ද කපා හරිමින් එම ආයෝජකයනට හොර පාරෙන් ව්‍යාපාරික අවස්ථා ලබා දුන් රාජ්‍ය නිලධාරීන් පිරිසක් පිළිබඳ ‍තොරතුරු ආගමන - විගමන දෙපාර්තමේන්තුවේ බුද්ධි අංශය හා විමර්ශන අංශය හෙළි කර ගෙන තිබේ.මේ රාජ්‍ය නිලධාරීන් විදේශීය ආයෝජකයන් වෙතින් ලබා ගත් සන්තෝසම් මුදල් හා වෙනත් වරප්‍රසාද ගැන ද දැන් තොරතුරු හෙළිවෙමින් පවතින අතර සමාගම් රෙජිස්ට්‍රාර් දෙපාර්තමේන්තුවේ දූෂිත නිලධාරීන් ගැන විශේෂ පරීක්ෂණයක්ද පැවැත්වේ. එසේ ව්‍යාපාර ලියාපදිංචි කරගෙන ඇති එම විදේශිකයන් එම ලියාපදිංචි සහතිකය ආගමන විගමන දෙපාර්තමේන්තුවට ඉදිරිපත් කර එහි නිලධාරීන් නොමඟ යවා නේවාසික වීසාද (RESIDENSE) ලබාගෙන තිබේ. මේ ආකාරයෙන් සමාගම් ලියාපදිංචි කිරීමේ ආඥා පනතේ රෙගුලාසි අනුගමනය නොකරමින් සංචාරක වීසා ඇති විදේශිකයන්ගේ නමින් ලියාපදිංචි කරන ලද ව්‍යාපාර විශාල ප්‍රමාණයක් එම විමර්ශන අංශය මඟින් සොයාගෙන ඇත.සංචාරක වීසා හරහා මෙරටට පැමිණ නීති විරෝධී ලෙස විවිධ ව්‍යාපාර පවත්වාගෙන යන විදේශිකයන් කොටු කර ගැනීම සඳහා ආගමන විගමන බුද්ධි නිරීක්ෂණ හා විමර්ශන අංශය මඟින් පසුගිය දින තුනක් තිස්සේ සිදු කරන ලද මෙහෙයුම්වලදී එසේ ලියාපදිංචි කරන ලද ව්‍යාපාරවල තොරතුරු හෙළි කර ගැනීමට හැකිවී තිබේ.හික්කඩුව, ගාල්ල, මාතර ඇතුළු ප්‍රදේශවලින් එසේ සිදු කරන ලද මෙහෙයුම්වලින් සංචාරක වීසා ලබාගෙන මෙරටට පැමිණ නීති විරෝධී ව්‍යාපාර පවත්වාගෙන යන විදේශිකයන් පහළොස් දෙනෙක් අත්අඩංගුවට ගෙන තිබේ.මොවුන් මෙසේ ව්‍යාපාර පවත්වාගෙන යමින් මෙරටට පැමිණෙන සංචාරකයන් ඔවුන් වෙත හරවාගෙන ඔවුන් වෙනුවෙන් නවාතැන් පහසුකම්, ආපන ශාලා, ආහාර පාන පමණක් නොව සංචාරකයන් මෙරට තුළ සංචාරය කිරිම සඳහා අවශ්‍ය ගමන් පහසුකම් සැපයීමද සිදු කරනු ලබයි. මාස හයකට වරක් මෙරටට පැමිණෙන සංචාරකයන්ට අවශ්‍ය දෑ සැපයීමෙන් මෙරට සංචාරක ව්‍යාපාරයේ රැකියාවල නියුතු පිරිස මුදලක් උපයා‍ ගනිති.එහෙත් සංචාරක වීසා ලබාගෙන මෙරටට පැමිණ සංචාරක ව්‍යාපාරයේ යෙදෙන විදේශිකයන් දේශීය ව්‍යාපාරිකයන්ගේ ආදායම සුරාගෙන නැවතත් එම ආදායම ඔවුන්ගේ රටවලට ගෙනයාම වක්‍රාකාරව සිදු කරති.තවද ව්‍යාපාරයක් වෙනුවෙන් ඔවුන් රජයට ගෙවිය යුතු බී.ටී.ටී. වැට් ඇතුළු විවිධ බදු වර්ග ගෙවීමද සිදු නොවේ. විදේශිකයන්ගේ මෙම ජාවාරම් නිසා සංචාරක ව්‍යාපාරයෙන් ලැබෙන ආදායම අහිමිව පීඩාවට පත් දකුණු පළාත් සංචාරක සංගමය විසින් කරන ලද පැමිණිල්ලක් මත මෙහෙයුම් ආරම්භ කෙරුණි.එම මෙහෙයුමේදී සංචාරකයන්ට මත්ද්‍රව්‍ය පවා මෙම ව්‍යාපාරික සංචාරකයන් විසින් සපයන බවට තොරතුරු හෙළිකර ගැනීමට හැකි වී තිබේ. දකුණු පළාත තුළ පමණක් නොව දිවයිනේ සෑම ප්‍රදේශයකම විදේශීය ජාවාරම්කරුවන් මෙම නිල නොවන සංචාරක ජාවාරම කරගෙන යන බවටද තොරතුරු හෙළිවී තිබේ. විවිධ පුද්ගලයන්ගෙන් කුලියට ගන්නා නිවාස, කුඩා වෙළෙඳ සැල් ආදියේ මෙම ව්‍යාපාර කරගෙන යති. අත්අඩංගුවට ගත් පිරිස අතර ඉතාලි, පාකිස්තාන්, රුසියා, චීන, ඉන්දියන් ජාතිකයෝ සිටිති. අත්අඩංගුවට ගත් පිරිසගෙන් දැනට ප්‍රශ්න කරගෙන යන අතර ඔවුන් රටින් පිටුවහල් කිරීමටද නියමිතව ඇත.ආගමන විගමන දෙපාර්තමේන්තු පාලක ජෙනරාල් චූලානන්ද පෙරේරා මහතාගේ උ‍පදෙස් මත ආගමන විගමන ප්‍රත්‍යප්ත පාලක නිහාල් රණසිංහ මහතාගේ අධීක්ෂණය යටතේ ආගමන විගමන බුද්ධි නිරීක්ෂණ හා විමර්ශන අංශය මගින් වැටලීම සිදු කෙරුණි.මෙරට තුළ නීති විරෝධී ජාවාරම්වල යෙදෙන විදේශිකයන් පිළිබඳ තොරතුරු ලබා දෙන පුද්ගලයන්ට ස්තූතිය පළ කරන බුද්ධි හා නිරීක්ෂණ අංශය තවදුරටත් එවැනි තොරතුරු වෙතොත් දුරකථන අංක 011 5329490ට දැනුම් දෙන ලෙස ඉල්ලා සිටියි. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=n1302252</link>
    <topic>සන්ඩේ ටයිම්ස් දේශපාලන විග්‍රහයෙන් ජිනීවාහි එ.ජා. ශ්‍රී ලංකා නිත්‍ය නියෝජිතගේ කීර්තිය පළුදු කිරීම රජය හෙළා දකී</topic>
    <author/>
    <content>සන්ඩේ ටයිම්ස් දේශපාලන විග්‍රහයෙන් ජිනීවාහි එක්සත් ජාතීන්ගේ ශ්‍රී ලංකා නිත්‍ය නියෝජිතයාගේ කීර්තිය පළුදු කිරීමට ගෙන ඇති උත්සාහය පිළිබඳ රජය කනස්සල්ල පළ කරයි.සන්ඩේ ටයිම්ස් පුවත්පතේ දේශපාලන විග්‍රහය මගින් ජිනීවාහි එක්සත් ජාතින්ගේ ශ්‍රී ලංකා නිත්‍ය නියෝජිත රවීනාත් ආරියසිංහ මහතාගේ කීර්තිය පළුදු කිරීමට ගෙන ඇති උත්සාහය සහ ඔහුගේ වෘත්තීය චර්යාව ගැන සැක පළකිරීම පිළිබඳ ජනාධිපති ලේකම් කාර්යාලය බලවත් කනස්සල්ල පළ කරයි. පුවත්පත එසේ කර ඇත්තේ මානවහිමිකම් කවුන්සිලයේ ළඟ එන ජිනීවා සැසිවාරය ගැන සඳහන් කරමිනි. මානව හිමිකම් කවුන්සිලයේ සැසිවාරය ආසන්නව තිබියදී ශ්‍රී ලංකාව අපකීර්තියට පත් කොට දුෂ්කර තත්ත්වයකට ඇද දැමීමට ඇතැම් දේශීය හා විදේශීය බලවේග උත්සාහ කරන බව ජනාධිපතිතුමාගේ අදහස වී තිබේ. එබඳු පිරිස් පුනරුත්ථාපන, ප්‍රතිසංවර්ධන සහ සමගි සන්ධාන ක්ෂේත්‍රවල ශ්‍රී ලංකාව අත්කර ගෙන ඇති ප්‍රගතිය වසන් කරමින් රටට එරෙහිව අභූත චෝදනා නඟනුයේ එබැවින් යැයි ජනාධිපති කාර්යාලය සඳහන් කරයි.ජිනීවා නුවර අපේ නිත්‍ය නියෝජිතයාට අවමන් කරමින් ඔහු අධෛර්යට පත්කිරීම ශ්‍රී ලංකාවට සතුරු බලවේගවල තවත් දුෂ්ඨ ප්‍රයත්නයකි.සිය පාඨකයන් අතර සිතාමතාම වැරදි අවබෝධයක් ඇති කිරීමට සන්ඩේ ටයිම්ස් දේශපාලන කොළම උත්සහ කර ඇතැයිද ජනාධිපති ලේකම් කාර්යාලය ප්‍රකාශ කරයි. ජිනීවාහි අපේ නිත්‍ය නියෝජිතයා පිළිබඳ එහි සඳහන් තොරතුරු පදනම් විරහිත හා සත්‍ය විකෘති කිරීමක් බවද ලේකම් කාර්යාලීය නිවේදනය කියා සිටී. එකී චෝදනා ප්‍රතික්ෂේප කරන ජනාධිපති ලේකම් කාර්යාලය ජිනීවා හි ශ්‍රී ලංකා නිත්‍ය නියෝජිත රවීනාත් ආරියසිංහ මහතාගේ වෘත්තීය ප්‍රවීණතාව හා හැකියාව පිළිබඳ පූර්ණ විශ්වාසය පළ කරයි. ආරියසිංහ මහතා සහ ඔහුගේ කාර්ය මණ්ඩලය ජිනීවා සැසියට සහභාගි වන ඇමැති මහින්ද සමරසිංහ මහතාට සාර්ථක ලෙස සහායවීමට සමත් වනු ඇති බවද නිවේදනය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=n1302258</link>
    <topic>ශ්‍රී ලංකා ඉන්දියා මිතුදම බිඳීමටඇතැමුන් ක්‍රියා කරනවා</topic>
    <author/>
    <content>ශ්‍රී ලංකාව සහ ඉන්දියාව අතර අනාදිමත් කාලයක පටන් පවතින මිතුදම සහ සහෝදරත්වය කඩා බිඳ දැමීමට ශ්‍රී ලංකාවේත් ඉන්දියාවේත් ඇතැම් පාර්ශ්වයන් සෘණාත්මක අදහස් සහ විශ්වාසයන් පතුරුවා හරින බව ශ්‍රී ලංකාවේ ඉන්දීය මහ කොමසාරිස් අශෝක් කේ. කාන්තා මහතා පවසයි.කච්චතිව් දූපතේ සාන්ත අන්තෝනි දෙව් මැදුරේ වාර්ෂිකව පැවැත්වෙන උත්සවයට ඉන්දීය බැතිමතුන් සෑහෙන පිරිසක් සහභාගි වන නිසා ඉන්දියාව සහ ශ්‍රීී ලංකාව අතර පවත්නා සබඳතාව තවදුරටත් ශක්තිමත් කිරීමට එය හේතුවන බවද එම උත්සවයට සහභාගි වූ අශෝක් කේ. කාන්තා මහතා පැවැසීය.“ශ්‍රී ලංකාව සහ ඉන්දියාව අතර පවත්නා මිතුදම සහ සහෝදරත්වය දිගු කාලයක් පුරා පැවතෙන්නක්. මේ සහෝදරත්වය තවදුරටත් ශක්තිමත් කර ගැනීම දෙරටටම ඉතාම වැදගත්. අන්‍යෝන්‍ය අවබෝධය ශක්තිමත් කර ගැනීමට සියලුදෙනාම උත්සුක විය යුතුයි.”“මෙම අන්‍යෝන්‍ය සබඳතා ශක්තිමත් කිරීමට ශ්‍රී ලංකා නාවුක හමුදාව ප්‍රසංශනීය සේවයක් ඉටුකර තිබෙනවා. මේ උත්සාහය සම්බන්ධයෙන් ඔවුනට පැසසුම් කළ යුතුයි. ශ්‍රී ලාංකීය මෙන්ම ඉන්දීය බැතිමතුන්ට ඔවුන් ඉතාම සුහදශීලී සහ ගෞරවාන්විත ලෙස සැලකුවා”යි ඔහු පැවැසීය. “අප දෙරට අතර අනාදිමත් කාලයක් තුළ පවත්නා මෙම මිතුදම සහ සහෝදරත්වය කඩා බිඳ දැමීමට ශ්‍රී ලංකාවේ මෙන්ම ඉන්දියාවේ ඇතැම් පාර්ශ්වයන් සෘණාත්මක අදහස් සහ විශ්වාස පතුරුවා හරිනවා. අප දෙරට අතර සහෝදරත්වය රැකගැනීමටත්, ශක්තිමත් කිරීමටත් නාවුක හමුදාව කැපී පෙනෙන දායකත්වයක් ලබා දෙනවා.”.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=n1302259</link>
    <topic>ධර්මාචාර්ය විභාගය සමත් දහසකට දහම් ගුරු පත්වීම්රජය තීරණය කරයි</topic>
    <author>ජයසිරි මුණසිංහ</author>
    <content>බුදු දහම ඉගැන්වීම සඳහා ධර්මාචාර්ය විභාගය සමත් දහසක් දෙනා ගුරුවරුන් ලෙස බඳවා ගැනීමට රජය තීරණය කොට තිබේ.ත්‍රෛනිකායික මහා නාහිමිවරුන් අනුනායක හිමිවරුන් ප්‍රධානව මහා සංඝරත්නය ජනාධිපති මහින්ද රාජපක්ෂ මහතා සමඟ ඉකුත් දා ජනාධිපති ලේකම් කාර්යාලයේ පැවැත්වූ විශේෂ දහම් හමුවේදී ගත් තීරණයකට අනුව මේ වැඩපිළිවෙළ ක්‍රියාත්මක කරන බව ආගමික කටයුතු පිළිබඳ ජනාධිපති සම්බන්ධීකරණ ලේකම් පූජ්‍ය ගැටමාන්නේ ගුණානන්ද හිමියෝ 'දිනමිණ'ට ප්‍රකාශ කළහ.'දිගු කාලයක් තිස්සේ මේ වැඩපිළිවෙළ ක්‍රියාත්මක කරන්නැයි ඉල්ලීමක් තිබ්බා.නමුත් ක්‍රියාත්මක වුණේ නැහැ. ජනාධිපතිතුමා හමුවූ අවස්ථාවෙන් පසු ඒ දේ ඉෂ්ට වුණා. එය අපේ රටේ ශාසනික සේවාවේ දියුණුවට ඉතා විශාල දිරිගැන්වීමක් යැයිද ගුණානන්ද හිමියෝ කීහ.බුදු සසුනේ දියුණුව උදෙසා රාජ්‍ය නායකයා ලෙස දැඩි උනන්දුවකින්, කැපවීමකින් ක්‍රියා කරන ජනාධිපතිතුමා, තම දින චර්යාවේ ඉතා වැදගත් ස්ථානයක් ආගමික සිද්ධස්ථානවල පැවැත්වෙන පින්කම්වලට සහභාගීවීම වෙනුවෙන් ලබාදී තිබෙන බවද උන්වහන්සේ ප්‍රකාශ කළහ.'රටේ ආර්ථික යටිතල පහසුකම් දිනෙන් දින දියුණු කරන අතරම, සාරධර්ම, ගුණධර්ම, පිරි දරු පිරිසක්, ජනතාවක් බිහි කිරීමටත් මේ වැඩපිළිවෙළ හේතු වෙනවා යැයිද ගුණානන්ද හිමියෝ පැවසූහ. මේ ධර්මාචාර්ය විභාගය සමත් අය 1000ක් පළමුව ගුරු සහායකයින් ලෙස බඳවා ගෙන පසුව ඔවුන්ට ගුරු පුහුණුව ලබාදී බුදු දහම ඉගැන්වීමට යොදා ගන්නවා.ඔවුන්ට රජයේ ස්ථිර පත්වීම් ලබා දෙනවා' යැයි ගුණානන්ද හිමියෝ විස්තර කර සිටියහ. මීට අමතරව දහම් පාසල් නඟා සිටුවීමට, උතුරු - නැඟෙනහිර දෙපළාතේ බෞද්ධාගමික පූජනීය ස්ථානවල පහසුකම් වැඩි දියුණු කිරීමට, මහා සංඝරත්නයේ දැනුම දියුණු කර ගැනීමට උදව් කිරීමේ වැඩපිළිවෙළ රජය ක්‍රියාත්මක කරනවා. ජනාධිපති කාර්යාලය, අධ්‍යාපන අමාත්‍යාංශය, ආගමික කටයුතු අමාත්‍යාංශය, බෞද්ධ කටයුතු කොමසාරිස් දොපර්තමේන්තුව මේවා ක්‍රියාත්මක කිරීමට කැපවී සිටිනවා උන්වහන්සේ අවසන් වශයෙන් සඳහන් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=n13022510</link>
    <topic>‘රන්බිමට අරුණළු’ අදඅනුරාධපුරයෙන් ඇ‍රැඹේ</topic>
    <author>සෙනරත් බණ්ඩාර කුලසේකර</author>
    <content>උතුරුමැද පළාතේ නොවිසඳුණු ගැටලු වලට විසඳුම් ලබාදීමේ අරමුණින් ආරම්භ කළ 'රන්බිමට අරුණළු' ජංගම සේවය අද ආරම්භ කෙරේ. උතුරු මැද පළාත් ප්‍රධාන ඇමැති එස්.එම්. රංජිත් සමරකෝන් මහතාගේ සංකල්පයක් මත ක්‍රියාත්මක වන මෙහි මුල්ම ජංගම සේවය කැබිතිගොල්ලෑව, මැදවච්චිය හා පදවිය යන ප්‍රාදේශීය කොට්ඨාස ආවරණය වන පරිදි අද සිට (25) පුරා සතියක් තිස්සේ ලබන 02 දා දක්වා පැවැත්වේ. ඉඩම් ගැටලු, මාර්ග ගැටලු, අධ්‍යාපන, සෞඛ්‍ය, කෘෂිකර්ම, සමුපකාර ආදී සෑම ක්ෂේත්‍රයක්ම ආවරණය වන පරිදි මේ ජංගම සේවයේදී ගැටලුවලට විසඳුම් දීම අරමුණ වී තිබේ.සතියක් පුරා සංවර්ධන ව්‍යාපෘති ක්‍රියාත්මක කරමින් අවසන් දිනයේදී කලා කුසලතාවන් එළි දැක්වීමේ 'රන්බිමට අරුණළු' සෞන්දර්ය චාරිකාව කැබිතිගොල්ලෑව මධ්‍ය මහා විද්‍යාලයේදී පැවැත්වීමට නියමිතය.'රන්බිමට අරුණළු' ව්‍යාපෘතිය අනුරාධපුර සහ පොළොන්නරුව දිස්ත්‍රික්කයන්වල මැතිවරණ කොට්ඨාස මට්ටමින් ක්‍රියාවට නංවයි.ගැටලුවලට විසඳුම් ලබාදෙන අතර අදාළ ප්‍රාදේශීය ලේකම් කොට්ඨාසවල සියලු තොරතුරු ගෙන ඉදිරි සංවර්ධන ව්‍යාපෘති ක්‍රියාත්මක කිරීමද ‍ප්‍රධාන අමාත්‍යවරයාගේ අදහස වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=n13022511</link>
    <topic>වී අලෙවි මණ්ඩලය හෙට සිට වී මිලට ගනී</topic>
    <author>විජයානි එදිරිසිංහ</author>
    <content>වී අලෙවි මණ්ඩලය මඟින් රජයේ සහතික මිල යටතේ දකුණු පළාතේ සහ උතුරු මැද පළාතේ වී අස්වනු මිලදී ගැනීමේ කටයුතු හෙට (26) සිට ආරම්භ කරයි.සමුපකාර හා අභ්‍යන්තර වෙළෙඳ අැමැති ජොන්ස්ටන් ප්‍රනාන්දු මහතාගේ උපදෙස් පරිදි මේ කටයුතු සිදු කෙරේ. ඒ අනුව පොළොන්නරුව දිස්ත්‍රික්කයෙන් වී අලෙවි මණ්ඩලයට අයත් වී මිලදී ගැනීමේ ගබඩා 25කුත් දකුණු කලාපයේ හම්බන්තොට දිස්ත්‍රික්කයෙන් ගබඩා 14කුත් මොනරාගල දිස්ත්‍රික්කයෙන් ගබඩා 09කුත් රත්නපුර දිස්ත්‍රික්කයෙන් ගබඩා 05කුත් වශයෙන් වී මිලදී ගැනීමේ ගබඩා 28ක් විවෘත කර ඇත. පොළොන්නරුව හා හම්බන්තොට දිස්ත්‍රික්කවල වී අලෙවි මණ්ඩලය විසින් විවෘත කර ඇති වී ගබඩාවලට අමතරව ගොවිජන සේවා මධ්‍යස්ථාන හරහාද වී මිලදී ගැනීම ඉදිරියේදී ආරම්භ කරන බව වී අලෙවි මණ්ඩලයේ සභාපති කේ.බී. ජයසිංහ මහතා පවසයි. මේ වන විට වී මෙට්‍රික් ටොන් 2000ක ප්‍රමාණයක් වයඹ, අම්පාර, අනුරාධපුර, උතුර හා නැගෙනහිර යන කලාපවලින් වී මිලදී ගෙන ඇත.ගොවියාගෙන් ප්‍රමිතියෙන් යුත් වී මිලදී ගැනීම සඳහා රජය සතුව ප්‍රමාණවත් මුදල් ඇති බවත් එම නිසා ගොවියාට රජය විසින් ලබා දුන් නාඩු රු. 32ත් සම්බා රු. 35 ත් යන සහතික මිලට තෙතමනය 14% ක් සහ ප්‍රමිතියෙන් යුත් වී අළෙවි මණ්ඩලය මිලදී ගන්නා බවත් සභාපතිවරයා වැඩිදුරටත් ප්‍රකාශ කර සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=n13022512</link>
    <topic>මිහින් ලංකා-ශ්‍රී ලංකන් ගුවන් ගමන් මත්තල ජාත්‍යන්තර ගුවන්තොටුපොළ හරහා</topic>
    <author>සුභාෂිනි සේනානායක</author>
    <content>මත්තල මහින්ද රාජපක්ෂ දෙවන ජාත්‍යන්තර ගුවන්තොටුපොළ ආරම්භ වීමත් සමඟම මිහින් ලංකා සහ ශ්‍රී ලංකන් ගුවන් සේවාවන් මත්තල ගුවන්තොටුපොළ හරහා තම ගුවන් ගමනාන්ත කරා ගමන් කිරීමට සැලසුම් කර තිබේ.මේ අනුව ශ්‍රී ලංකන් ගුවන් සේවයට අයත් ගුවන් යානා මත්තල හරහා මැදපෙරදිග රටවලට සහ චීනය වෙත ළඟාවීමට සැලසුම් කොට තිබේ.මිහින් ලංකා ගුවන් සේවය මත්තල හරහා ගයා ගුවන්තොටුපළට ළගා වීමට නියමිතය.දකුණු පළාත් ජනතාවට බුද්ධගයාව වන්දනා කිරීම සඳහා මිහින් ලංකා ගුවන්යානා මත්තල හරහා ගමන් කරවීමට කටයුතු යොදා ඇතැයි මිහින් ලංකා ගුවන් සමාගමේ විධායක නිලධාරී කපිල චන්ද්‍රසේන මහතා ප්‍රකාශ කළේය. මේ ප්‍රදේශවල වන්දනාවේ යන ජනතාවට කොළඹට ළඟා වීම අවශ්‍ය නොවේ.එමෙන්ම මේ ප්‍රදේශවල ජනතාවගේ ඉල්ලීම පරිදි මත්තල සිට සෘජු ගුවන් ගමන් ආරම්භ කිරීම කෙරෙහිද අවධානය යොමුවී තිබේ. දකුණු පළාත් ජනතාවගේ අවශ්‍යතා අනුව ගුවන් ගමනාන්ත මත්තල ජාත්‍යන්තර ගුවන්තොටුපොළ හරහා ගමන් කරවීමට කටයුතු යොදන බව සිවිල් ගුවන් සේවා ඇමැති පියංකර ජයරත්න මහතා අවධාරණය කර සිටී. මත්තල දෙවන ජාත්‍යන්තර ගුවන්තොටුපළ මාර්තු 18දා ජනතා අයිතියට පත් කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=n13022513</link>
    <topic>එ.ජා මානව හිමිකම් සැසිවාරය අද ඇරඹේ</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මානව හිමිකම් කවුන්සිලයේ 22 වැනි සැසිවාරය ස්විස්ටර්ලන්තයේ ජිනීවා නුවරදී අද (25) ආරම්භ වෙයි. මේ සැසිවාරය එළඹෙන මාර්තු මස 22 වනදා දක්වා පැවැත්වීමට නියමිතය. ඒ සඳහා ශ්‍රී ලංකාව නියෝජනය කරමින් වැවිලි කර්මාන්ත ඇමැති මහින්ද සමරසිංහ මහතා ඇතුළු නියෝජිත කණ්ඩායමක් සහභාගී වන බව විදේශ කටයුතු අමාත්‍යාංශය පවසයි.ජගත් මානව හිමිකම් මණ්ඩල සැසිවාරයේදී ශී‍්‍ර ලංකා නියෝජිත පිරිස මෙහෙයවීම සඳහා ජනාධිපති මහින්ද රාජපක්ෂ මහතා විසින් ඇමැති මහින්ද සමරසිංහ මහතා පත්කර ඇති අතර විදේශ කටයුතු අමාත්‍යාංශයේ සහ නීතිපති දෙපාර්තමේන්තුවේ නිලධාරී කණ්ඩායමක් ශ්‍රී ලංකා නියෝජිත කණ්ඩායමට ඇතුළත් වෙති.මේ සඳහා සහභාගි වන ශ්‍රී ලංකා නියෝජිත කණ්ඩායම අද (25) ජිනීවා බලා පිටත්ව යාමට නියමිත අතර මේ මස 27 දා ශ්‍රී ලංකා වේලාවෙන් පස්වරු 4.20 ට ඇමැති මහින්ද සමරසිංහ මහතා සමුළුව ඇමැතීමට නියමිත බවද එහිදී ශ්‍රී ලංකාවේ මානව හිමිකම් සුරක්ෂිත කිරීම මෙන්ම ප්‍රවර්ධනය වෙනුවෙන් ගෙන තිබෙන ක්‍රියාමාර්ග සහ උගත් පාඩම් හා ප්‍රතිසංධාන කොමිෂන් වාර්තාවේ නිර්දේශ ක්‍රියාත්මක කිරීම සඳහා ගෙන තිබෙන ක්‍රියාමාර්ග සම්බන්ධයෙන් කරුණු දක්වන බවද විදේශ කටයුතු අමාත්‍යාංශය සඳහන් කරයි..ජගත් මානව හිමිකම් කවුන්සලයේදී එල්ල වන ඕනෑම අභියෝගයකට සාර්ථකව ප්‍රතිචාර දැක්වීම සඳහා ශ්‍රී ලංකා නියෝජිත කණ්ඩායම සූදානමින් සිටින අතර ඊට අමතරව කවුන්සලයේ සාමාජික රටවල් රැසක් ශ්‍රී ලංකාවට සහයෝගය ලබාදීම සඳහා සූදානමින් සිටින බවද එම අමාත්‍යාංශය පෙවන්වා දෙයි.ශ්‍රී ලංකාවේ මානව හිමිකම් ප්‍රවර්ධනය සහ සුරක්ෂිත කිරීම සඳහා ගෙන තිබෙන ක්‍රියාමාර්ග සම්බන්ධයෙන් වන විවාදය මේ මාර්තු මස 11 හා 12 දිනයන්හිදී ජගත් මානව හිමිකම් කවුන්සලයේදී සිදු කිරීමට නියමිත අතර ඊට අමතරව ශ්‍රී ලංකාව සඳහා වැදගත් වන විශ්ව කාලීන වාර්තාව සම්බන්ධයෙන් වන විවාදය එළඹෙන 15 දා පැවැත්වීමට නියමිතව ඇත.එක්සත් ජාතීන්ගේ සංවිධානයේ මානව හිමිකම් පිළිබඳ මහකොමසාරිස් කාර්යාලය විසින් ශ්‍රී ලංකාව සම්බන්ධයෙන් මාර්තු මස 20 වැනිදා වාර්තාවක් ඉදිරිපත් කිරීමට සැලසුම් කර ඇති අතර ඇමෙරිකා එක්සත් ජනපදය විසින්ද ශ්‍රී ලංකාව සම්බන්ධයෙන් යෝජනාවක් ඉදිරිපත් කිරීමට නියමිත බව වාර්තා වෙයි. එය මාර්තු මස 21 වැනිදා සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=n13022514</link>
    <topic>මුස්ලිම් ජාතික දරුවෙක් සසුන් බිමට</topic>
    <author/>
    <content>කොස්වත්ත දුටුගැමුණු මාවතේ පදිංචි මුස්ලිම් ජාතික දරුවකු තලංගම නාභීත නමින් පසුගියදා සසුන්ගත විය. මොහොමඩ් සබ්ප්‍රාස් නමැති මේ දරුවා මොහොමඩ් අනිසා සෙනුල් මහතාගේ තෙවන දරුවා වන අතර ඔහුගේ පූර්ණආශිර්වාදයෙන් මේ සසුන්ගත කිරීම සිදු කෙරිණි. අමරපුර දමලි සිරිසුමන පාර්ශ්වයේ අනුනායක ශ්‍රී දෙව්රම් විහාරාධිපති කොළොන්නාවේ සුමංගල හිමියන්ගේ අනුශාසකත්වයෙන් කොස්වත්ත අටේ කණුව ලුම්බිණි විවේක සේනාසනයේදී එහි විහාරාධිපති තලවතුගොඩ ශ්‍රී සද්ධා මංගල හිමියන්ගේ ප්‍රධානත්වයෙන් එම විහාරස්ථානයේ 24 වැනි සාමනේර හිමි වශයෙන් සසුනට එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=n13022515</link>
    <topic>මානව හිමිකම් සංවිධානයක සේවය කළ පමණින් මානව හිතවාදියකු වන්නේ නැහැ</topic>
    <author>ඉන්දික පොල්කොටුව</author>
    <content>වෘත්තීය අවශ්‍යතාවට මානව හිමිකම් සංවිධානයන්හි සේවය කළ පමණින් මානව හිතවාදියකු නොවන බවත් ඇතැම් විට ඔවුන් මානව හිතවාදීන් නොව ජාතිද්‍රෝහීන් වන අවස්ථාද තිබෙන බවත් ජනාධිපති මහින්ද රාජපක්ෂ මහතා මහනුවරදී පැවැසීය.මානව හිතවාදියකුට ජාතියක්, ආගමක්, පන්ති භේදයක් නොමැති බවත්, ඔවුන්ට බලවතාද දුබලයාද කියා භේදයක්ද නොමැති බවත් ජනාධිපතිතුමා පැවැසීය.මහනුවර ධර්මරාජ විද්‍යාලයේ බාලදක්ෂ ව්‍යාපාරයට වසර සියයක් පිරීම නිමිත්තෙන් පැවැති 'රිස්ගෝ 2013' ජාත්‍යන්තර බාලදක්ෂ ජම්බෝරියේ සමාප්ත උළෙලේදී ජනාධිපතිතුමන් මේ බැව් පැවසීය.මහනුවර බෝගම්බර පිටියේ පසුගියදා (22) පැවැති මෙම ජම්බෝරියේ සමාප්ත උළෙල සංස්කෘතික අංග, බාල දක්ෂයන්ගේ ආචාර පෙළපාළි, තූර්ය වාදක සංදර්ශන රැසකින් සමන්විතවී තිබිණි.මේ සඳහා රටවල් 31 ක සහභාගීත්වය පැවැති අතර එම රටවල්හි නියෝජිතයන්ට ජනාධිපතිතුමන් අතින් සමරු පදක්කම් ලබාදීම සිදු විය.මානව හිමිකම් සංවිධානය කියා සමහරු සංවිධාන රැසක් පිහිටුවාගෙන ඇති බවද එම සංවිධාන දෙස බැලීමේදී ඔවුන් ඉටු කරන කාර්යයන් පිළිබඳව බුද්ධිමත්ව සිතා බැලිය යුතු බවද මහින්ද රාජපක්ෂ මහතා මෙහිදී කීය. බාලදක්ෂ ව්‍යාපාරය තුළ දරුවන්ට ලබාදිය යුතු ගුණාංග රැසක් පවතින බවත් මෙම ගුණාංග සමාජය තුළ පැතිරවීමට ඉඩ ලබා දිය යුතු බවත් ඒ මහතා මෙහිදී පැවසීය.වැඩිදුරටත් කතා කළ ජනාධිපති මහින්ද රාජපක්ෂ මහතා මෙසේද පැවසීය. මහනුවර ධර්මරාජ විද්‍යාලීය බාලදක්ෂ සමූහයට වසර සියයක් සම්පූර්ණ වන විට අපේ රටේ බාලදක්ෂ ව්‍යාපාරයට වසර 101යි. මේක ධර්මරාජ විද්‍යාලයට විශාල අභිමානයක්. බ්‍රිතාන්‍ය අධිරාජ්‍යයට අයත් රටවල එවකට විශිෂ්ටම බාලදක්ෂ සම්මානය වන රජුගේ ධජය වසර කිහිපයක් (1917, 18, 19 වසරවල) වසර තුනේම දිනා ඇත්තේ ධර්මරාජ විදුහලයි. මෙය තෙවරක් පිට පිටම එකම රටක් දිනා ගැනීම ලෝක වාර්තාවක් විය හැකියි. ආසියා ශාන්තිකර කලාපයේ විශිෂ්ටම බාලදක්ෂයා හැටියට 2009 ජයග්‍රහණය ලබා ගනු ලැබුවේ ධර්මරාජ බාලදක්ෂයෙකි. බේඩ්න්පවල් සාමි තුමා දෙවරක් මේ විදුහලට පැමිණ තිබෙනවා. එනිසා බාලදක්ෂ ව්‍යාපාරය හා ධර්මරාජ විදුහල ඓතිහාසික එකමුතුවකි.ලෝකයේ බාලදක්ෂයන් ප්‍රමාණය කෝටි තුනකටත් වැඩියි. ඒ වගේම ශ්‍රි ලංකාවේ 45,000ක් පමණ බාලදක්ෂයන් ප්‍රමාණයක් ඉන්නවා. ලංකාවේ පාසල් දරුවන්ගෙන් වැඩි ප්‍රමාණයක් නියෝජනය කරනු ලබන ස්වේච්ඡා සංවිධානය බාලදක්ෂ ව්‍යාපාරයයි.බාලදක්ෂ ව්‍යාපාරයේ ප්‍රතිපත්ති ලංකාවේ බාල පරපුර අතරට ගෙනයාම ඉතාම ‍පහසු වගේම වටිනා කාර්යකි. රටක බාලදක්ෂ ව්‍යාපාරය ගොඩනඟන්න නම් මානව දයාව කරුණාව අගයන පිරිසක් බවට එම බාලදක්ෂ දරුවන් පත් විය යුතුයි. වසර දහස් ගණනක් මානව දයාව කරුණාව පදනම් කරගෙන ගොඩනැඟුණු ශිෂ්ටාචාරයක් තමයි ලංකාවට තිබෙන්නේ. ලංකාවේ රජය බැඳී සිටින්නේ මේ ශිෂ්ටාචාරය ආරක්ෂා කර ගැනීමටයි. බාලදක්ෂයකු ජනතාවට සේවය කිරීමට ප්‍රථම මානව හිතවාදියකු විය යුතුයි. කුඩා කාලයේ සිටම බාලදක්ෂ ව්‍යාපාර ඒ සඳහා උදව් කර ගත යුතුයි.සාමූහික තීරණ ගැනීමට අන් අයගේ අදහස් වලට ගරු කිරීමට බාලදක්ෂ ව්‍යාපාරයේ කඳවුරු ජීවිතය තුළින් අත්දැකීම් ලැබෙනවා.පෞද්ගලික සමත්කම් දුබලකම් හඳුනාගැනීමට එකතුවෙලා වැඩ කළ යුතුයි. එවිටයි සමත්කම් දුබලකම් පෙනෙන්නේ. සාමූහික බව හුරු වුණු අයයි රටට සමාජයට වැඩ කරන්නේ. දරුවන්ව හුදකලා කැර අධ්‍යාපනය ලබා දෙනවාට වඩා මේ කඳවුරු ජීවිතයෙන් ගොඩක් දේවල් ඉගෙන ගන්න පුළුවන්. බාල කාලයේ මේ දරුවන් ගමේ රටේ ඇවිද නොයෙක් දේවල් කරනවා. සමාජයට පොඩි පොඩි උදව් කරනවා. සමාජයෙන් යහපත් දේවල් ගන්නවා. මේ නිසා එකතු වෙලා සමගියෙන් වැඩ කළ යුතුයි. එවිට තමයි දියුණු විය හැක්කේ.කිසිම ‍භේදයක් නැතිව අපි කවුරුත් සාමයෙන් එකට ජීවත්විය යුතුයි. විවිධ රටවලින් පැමිණි බාලදක්ෂයින් මෙහි ඉන්නවා. ලෝකයේ විවිධ සංස්කෘතීන් මේ තුළ තිබෙනවා. ලෝකයේ කොතන සැරිසැරැවත් ‍තමන් උපන් රටේ සංස්කෘතිය සදාචාරාත්මක ගුණාංග රැකගත යුතුයි. එහිදී තමන්ට තමන්ගේ රටට නොගැළපෙන දේ කරන්න යන්න එපා. ලංකාවේ බාලදක්ෂ ව්‍යාපාරය ආරම්භ වන්නේ 1912 දී මාතලේ ප්‍රදේශයේදී. එය කන්ද උඩරටට ආඩම්බරයකි. බාලදක්ෂ ව්‍යාපාරය හරහා ශාරීරික හා මානසික සුවයක් ලබනවා. බාලදක්ෂ ව්‍යාපාරය තුළ අපේ රටේ දරුවන් කිසිම භේදයක් නැතිව එම ව්‍යාපාරය තුළ සහයෝගයෙන් කටයුතු කරනවා. බාලදක්ෂයන් තමන්ගේ ර‍ටේ ජනතාව ඉස්සරහා ලබාදෙන පොරොන්දුවක් තිබෙනවා. ඒ පොරොන්දුවේ තිබෙන්නේ 'මගේ ආගම හා රට කෙරෙහි යුතුකම් ඉටු කිරීමට බාලදක්ෂ නීතියට කීකරු වීමටද මාගේ අවංක විශ්වාසය උඩ සම්පූර්ණ උත්සාහය යෙදීමට පොරොන්දු වෙමි' කියා. දරුවනේ අපේ ජීවිතයේ කොටසක් තමයි රට හා ආගමට අපි සේවය කිරීමේදී පෙරළා යම් දෙයක් බලාපොරොත්තු වෙන්න එපා. රටින් ලැබිය යුතු යුතුකමට වඩා රටට අපෙන් විය යුතු යුතුකම මොනවාද කියා හිතන එක ඉතා වැදගත් කියා අපේ මුතුන් මිත්තන් කියා තිබෙනවා. අපේ මුතුන් මිත්තන් සේවය කළේ එහෙම හිතලා තමයි.ටිබෙට් ජාතික එස් මහින්ද හාමුදුරුවෝ කියා තිබෙනවා 'සිදු කොට කළ යුතු යුතුකම් ලැබුණත් ලෝකෙන් ගැරහුම් ඉවසන්නට පුළුවන්නම් නුඹයි මගේ පුතා උතුම්' බාලදක්ෂයන් එහෙම හිතන්න ඕනෑ. ඒ වගේම මා ඔබේ තේමා ගීතය නැවත මතක් කරන්න කැමැතියි.'ජයගෙන මිස නෑ පස්සට කවදත් යන්නේ එක මවුකුස දරුවෝ වගේ යමු එක රෑනේ. නැණ ගුණ තෙද වපුරා ශක්තියෙන් අපේ රන් හිරු අපි වෙමු ජය මේ නව යුගයේ'මහනුවර ධර්මරාජ විද්‍යාලයීය විදුහල්පති ඩබ්. එම්. කීර්තිරත්න මහතා කතා කරමින්වසර තිහක කුරිරු යුද්ධය නිසා අපට රටක් ලෙස අහිමි වුණු බොහෝ දේ තිබෙනවා. අද ඒ සියලු කාර්යයන් ජාතික හා ජාත්‍යන්තර මට්ටමින් ඉටු කරනවා. මේ රටේ දරුවන්ට සැබෑ නිදහස උරුම කර දුන්නේ ජනාධිපති මහින්ද රාජපක්ෂ මහතායි. ඒ නිසා දැයේ දරුවන්ගේ ඇට මස් ලේ නහර තුළ මහින්ද රාජපක්ෂ චරිතය ඇතුළත්ව තිබෙනවා.බාලදක්ෂ කොමසාරිස් මහාචාර්ය නිමල් ද සිල්වා මහතාද මෙහිදී කථා ක‍ළ අතර මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන අමාත්‍ය සරත් ඒකනායක, ක්‍රීඩා අමාත්‍ය මහින්දානන්ද අලුත්ගමගේ, සෞඛ්‍ය නියෝජ්‍ය අමාත්‍ය ලලිත් දිසානායක, පාර්ලිමේන්තු මන්ත්‍රීවරුන් වන මොහාන් ලාල් ග්‍රේරු, එරික් ප්‍රසන්න වීරවර්ධන, ලොහාන් රත්වත්තේ, දිලුම් අමුණුගම යන මහත්වරුද මධ්‍යම පළාත් සෞඛ්‍ය පරිවාස හා ළමා රක්ෂක අමාත්‍ය අධිනීතිඥ සුනිල් කිත්සිරි අමරතුංග යන මහතාද මෙයට එක්ව සිටියහ.  .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=r1302251</link>
    <topic>ඇඹිලිපිටියේ නිවෙසක සඟවා තිබූගංජා කිලෝ 34ක් අත්අඩංගුවට</topic>
    <author>රත්නපුර දිසා විශේෂ - නිරෝෂණ පෙරේරා සහ ඇඹිලිපිටිය විශේෂ</author>
    <content>මෝටර් රථයක ප්‍රවාහනය කරමින් සිටි ගංජා තොගයක් සොයා ගැනීමෙන් පසු ඇඹිලිපිටියේ නිවෙසක සඟවා තිබූ ගංජා ද සමඟ කිලෝ 34ක ගංජා සහ සැකකරුවන් දෙදෙනකු අත්අඩංගුවට ගත්හ.ඇඹිලිපිටිය මූලස්ථාන පොලිසියේ නිලධාරීන් විසින් මෙම වැටලීම පෙරේදා 23 දා සිදු කළහ.මේ වැටලීමට නිල පොලිස් සුනඛයෙක් ද දායක කරගත් බවත් නිලධාරීන්ගේ දක්ෂතාව නිසා වැටලීම සාර්ථක වූ බව රත්නපුර උසස් පොලිස් නිලධාරියකු කීවේය. අත්අඩංගුවට ගෙන ඇත්තේ වියළි ගංජා කිලෝ 34කි.රත්නපුර ජ්‍යෙෂ්ඨ පොලිස් අධිකාරී වාස් ගුණවර්ධන මහතාගේ උපදෙස් මත වැටලීම සිදුවිය. ඇඹිලිපිටිය මූලස්ථාන පොලිස් පරීක්ෂක ආර්. ජයසේන මහතාගේ අධීක්ෂණයෙන් දූෂණ මර්දන ඒකකයේ ස්ථානාධිපති උප පොලිස් පරීක්ෂක වීරසේන මහතා ඇතුළු නිලධාරීන් වැටලීමට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=r1302252</link>
    <topic>තලංගම ලක්‍ෂ 13ක මුදල් කොල්ලයේ සැකකරු කොටගල දී පොලිසියෙන් මිදී පාලමෙන් පැනලා</topic>
    <author>නුවරඑළිය මධ්‍යම – එරික් තිලකරත්න</author>
    <content>තලංගම, ප්‍රදේශයේ සිදුකර ඇති රුපියල් දහතුන් ලක්‍ෂයක මුදල් සොරකමක් සම්බන්ධයෙන් සැකපිට පොලිස් අත්අඩංගුවට ගෙන ඇති පුද්ගලයෙකු, වැඩිදුර පරීක්‍ෂණ සඳහා රැගෙන යමින් සිටියදී, නුවරඑළියේ කොටගල ප්‍රදේශයේ පිහිටි අඩි 60 ක් පමණ උස දුම්රිය පාලමකින්, පහළට පැනීම නිසා බරපතළ ලෙස තුවාල ලබා රෝහල් ගත කිරීමෙන් පසු මිය ගොස් ඇතැයි, දිඹුල පොලිසිය කියයි.බරපතළ ලෙස තුවාල ලැබූ සැකකරු, කොටගල දිසා රෝහලටත්, පසුව වැඩිදුර ප්‍රතිකාර සඳහා මහනුවර මහ රෝහලටත් ඇතුළත් කිරීමෙන් පසු ඉකුත් 22 දින මෙලෙස මියගොස් ඇත.මෙසේ දුම්රිය පාලමක් මතින් පහළට පැනීම නිසා මියගොස් ඇත්තේ හැටන් - නෝර්වුඩ්, බංගලාවත්ත නැමති ලිපිනයෙහි පදිංචි සින්නයියා නඩරාජා නැමති වයස අවුරුදු 40ක දෙදරු පියෙකු බව පොලිසිය පවසයි. මේ පුද්ගලයා තලංගම ප්‍රදේශයේ වෛද්‍යවරයෙකුගේ නිවෙසකින් රුපියල් දහතුන් ලක්‍ෂයේ සොරකම සිදුකර ඇති බවත්, ඒ අනුව මොහුව තලංගම පොලිසිය මඟින් අත්අඩංගුවට ගෙන දිඹුල පොලිසිය හා ඒකාබද්ධ වී පරීක්‍ෂණ සිදුකරමින් සිටිය දී සොරකම් කරන ලදැයි කියන මුදල සඟවා තබන ලද ස්ථානයක් පෙන්වීම සඳහා රැගෙන යමින් සිටිය දී මෙම සිද්ධිය වී ඇතැයි පොලිසිය සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=r1302253</link>
    <topic>බසයේ හිටගෙන ගිය රූමතියගේ් කකුලදුරකථනයකින් රූගත කරලා</topic>
    <author>දයාරත්න බණ්ඩාර කෑගල්ල දිස්ත්‍රික් සමූහ</author>
    <content>බස් රථයක ගමන් ගත් තරුණියකගේ කලවා පෙදෙස ජංගම දුරකථනයකින් රූගත කළ පුද්ගලයෙකු අත්අඩංගුවට ගැනීමට දැදිගම පොලිසියට හැකි වී ඇත.වරකාපොළ පෞද්ගලික බැංකුවක ආරක්‍ෂකයකු ලෙස කටයුතු කරන මොහු උඩුකුඹුර බූරුන්නාවේ පදිංචි 57 හැවිරිදි අයෙකි. මේ පුද්ගලයා සවස රාජකාරි නිමව වරකාපොළ සිට කෑගල්ල දක්වා බසයකට ගොඩ වී අසුන්ගෙන ඇත. අතරමග දී අවුරුදු විසි එකක් පමණ වයසැති රූමත් කොට ඇඳුමක් ඇඳගත් තරුණියක් බසයට ගොඩ වී ඒ අසල සිටගෙන ඇත.එවිට මේ පුද්ගලයා ඇයගේ කලවා පෙදෙස රූගත කරන අවස්ථාවේ දී බසය වංගුවක් ගනිද්දී දුරකථන ඇයගේ කලවා පෙදෙසේ වැදී ඇත.එවිට තරුණිය මේ සිද්ධිය දැක කෑගසා ඇත. එවිටම බසයේ සිටි මගීන් මොහුව අල්ලාගෙන දැදිගම පොලිසියට දන්වා ඇත. පසුව නෙලුන්දෙනිය හන්දියේ දී මොහුව පොලිස් අත්අඩංගුවට ගෙන ඇත. 22 සවස මොහු වරකාපොළ මහේස්ත්‍රාත් අධිකරණයට ඉදිරිපත් කරන බව දැදිගම පොලිස් ස්ථානාධිපති කේ. ඩී. එස්. බාලසූරිය මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=r1302254</link>
    <topic>ඇරෑවුල වැව් බැම්ම උඩපත කිඹුල් පොරයක්</topic>
    <author>දේවහුව සමූහ ඇම්. ඩී. මහින්දසිරි</author>
    <content>කිඹුලකු කකුල සපා කෑමෙන් බරපතළ ලෙස තුවාල ලත් ගොවියකු සිකුරාදා රාත්‍රියේ දී දඹුල්ල රෝහලට ඇතුළත් කරන ලදී.මෙසේ රෝහල් ගතකර ඇත්තේ කන්ඩලම ඉහළ ඇරෑවුල පදිංචි 55 හැවිරිදි ගොවියෙකි.පාපැදියෙන් තම කුඹුරේ පැල් රකීමට යද්දී ඉහළ ඇරෑවුල වැව් බැම්ම උඩදී ඔහු කිඹුලාට හසුවී ඇත. වැව්බැම්ම මත සිටි කිඹුලා එකවරම පැන කකුල ඇල්ලීමත් සමඟ ඔහු පාපැදියත් සමඟ වැටී ඇත. කකුලත් සමඟ පැඩලය ද කිඹුලාගේ කටට යාම නිසා කිඹුලාට කකුල කඩා ගැනීමට අපහසුවී ඇත. වහා ක්‍රියාත්මක වූ ගොවියා අත තිබූ විදුලි පන්දමෙන් කිඹුලාගේ කටට පහර දීම නිසා කිඹුලා ඉවතට පැන ඇත. ඉන්පසු තැතිගත් ගොවියා ඉවතට පැන බේරී ආපසු නිවෙසට යාමෙන් පසු රෝහල් ගතකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=r1302255</link>
    <topic>පොලිසියට ඔලුව නැද්ද?</topic>
    <author/>
    <content>  .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=r1302256</link>
    <topic>සුන්දරත්වය වැනසෙන දුකට ‘අඬාහැලෙන දිය ඇල්ල’</topic>
    <author>ඇල්පිටිය විශේෂ ඩී. ජේ. විජේසිංහ</author>
    <content>ගාල්ල දිස්ත්‍රික්කයේ පිහිටි දිය ඇළි අතලොස්ස අතරින් ඇල්පිටිය අඬාහැලෙන ඇල්ලට හිමිවනුයේ සුවිශේෂි තැනකි.බෙරලිය වන රක්ෂිතයේ පිහිටා ඇති අඬාහැලෙන ඇල්ලේ උස අඩි තිස් පහකි. පළල අඩි හතළිහක පමණය.දිය දහරා තුනක් ඔස්සේ පහළට කඩා හැලෙන මේ දිය ඇල්ල දේශීය විදේශීය ආකර්ෂණය දිනාගත් සුන්දර ස්ථානයකි.එහෙත් අද වන විට මෙහි ඇති පාරිසරික සුන්දරත්වයට හානි වන පරිදි ඇතැමුන් හැසිරීම නිසා දිය ඇල්ලටත් වන රක්ෂිතයටත් අහිතකර බලපෑම් එල්ල වෙමින් පවතී.අඬාහැලෙන ඇල්ල නැරඹීමට දිනපතා බොහෝ පිරිසක් පැමිණෙති. විශේෂයෙන් නිවාඩු දිනවලට පැමිණෙන පිරිස බෙහෙවින් ඉහළ යයි.මෙසේ පැමිණෙන ඇතැම් අය මේ ස්ථානයේ මත්පැන් සාද පවත්වති. මත්පැන් පානයෙන් පසුව හිස්වන බෝතල් ඇල්ල අවට තැන තැන දැමීම නිසා ඒ අවට අපවිත්‍ර වීමට පටන්ගෙන තිබේ.ඇතැම් පුද්ගලයන් හිස් මත්පැන් බෝතල් කුඩු කර ඇල්ල අවට දැමීමෙන් එහි පැමිණෙන බොහෝ දෙනා අපහසුතාවට පත්වේ.ඇල්ල නැරඹීමට පැමිණෙන්නෝ රැගෙන එන පොලිතින් ආදී අපද්‍රව්‍ය පරිසරයට බැහැර කර ඇති අයුරු දක්නට ලැබේ. එය පාරිසරික හානි පැමිණවීමට මග පෑදෙන්නෙකි.දිය ඇල්ල නරඹා එහි සුන්දරත්වය විඳගැනීම වෙනුවට ඇතැම් පිරිස් මේ ස්ථානයේ අශෝභන ලෙස හැසිරෙන බව ප්‍රදේශවාසීහු ඛ්යති.එසේ අශෝබන ලෙස හැසිරෙන්නෝ නිසා සෙසු සංචාරක පිරිස් ද අපහසුතාවට පත්වන බවට ප්‍රදේශවාසීහු චෝදනා කරති.ඇල්පිටිය ප්‍රාදේශීය සභාවේ සභාපති අමිල කර්ෂණ කාරියවසම් මහතාගෙන් කල විමසීමේදී මෙසේ පැවසීය.ඔය කාරණාව ගැන අපේ සභාවේ විශේෂ අවධානය යොමුවෙලා තියෙනවා දැනට දකුණු පළාත් සංචාරක අමාත්‍යාංශයත් ආර්ථික සංවර්ධන අමාත්‍යාංශයත් එක්ක එකතු වෙලා වැඩ පිළිවෙළක් සකස් කරල තියෙනවා.ඇල්ල අවට සංවර්ධනය කරලා සභාවේ පාලනය යටතට ගන්න 2013 වසරේදී ඒ වැඩ පිළිවෙළ ක්‍රියාත්මක වෙනවා. ඒ සමඟ ඔය ප්‍රශ්නවලට විසඳුම් ලැබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=r1302257</link>
    <topic>ලාක්‍ෂා කැටයම් කලා භාණ්ඩ  නිෂ්පාදනයට ප්‍රසිද්ධ ප්‍රදේශ සංවර්ධනයට</topic>
    <author>උකුවෙල සමූහ - සි. ති. ගමගේ</author>
    <content>පාරම්පරිකව පිත්තල සහ ලාක්ෂා කැටයම් කලා භාණ්ඩ නිෂ්පාදන පිළිබඳව ප්‍රසිද්ධ කලා. ගම්මාන සංවර්ධනය කිරීමේ ව්‍යාපෘතියක් උකුවෙල ප්‍රාදේශීය ලේකම් කොට්ඨාසයේ දෙහිදෙනිය හා ලෑලිඅඹේ යන ගම් දෙක තුළ ආරම්භ කර ඇති බව මාතලේ දිසාපති කේ. එච්. ඒ. මීගස්මුල්ල මහත්මිය පැවැසුවාය.ආර්ථික සංවර්ධන අමාත්‍යාංශයේ මෙහෙයවීම යටතේ මූල්‍ය ප්‍රතිපාදන ලබා දෙන අතර, කලාකරුවන්ගේ භාණ්ඩ නිෂ්පාදනය උසස් අයුරින් අවම වියදමකින් නිර්මාණය කිරීම කෙරෙහි පහසුකම් සැලසීම හා කලාකරුවන්ට තම ජීවන තත්ත්වය නගාසිටුවීම අරමුණු කොට නව ව්‍යාපෘතිය ආරම්භ කිරීමට පියවර ගෙන තිබේ.එක් ගමක් සඳහා රුපියල් කෝටියක සංවර්ධන කටයුතු සිදු කිරීම කෙරෙහි ආර්ථික සංවර්ධන අමාත්‍යාංශය මගින් සැලසුම් කර ඇත.උකුවෙල ප්‍රාදේශීය ලේකම් ඊ. ඩබ්ලිව්. එන්. ඒ. එගොඩවෙල මහතාගේ අධීක්ෂණය යටතේ කලා ගම්මාන සංවර්ධන නියමු ව්‍යාපෘතිය ක්‍රියාත්මක කෙරේ.ක්‍රම සම්පාදන අධ්‍යක්‍ෂ එම්. එම්. පී. කේ. මීගස්කොටුව, උකුවෙල ප්‍රාදේශීය ලේකම් ඊ. ඩබ්ලිව්. එන්. ඒ. එගොඩවෙල සහකාර ලේකම් ජී. එන්. සේනාරත්න සංකෘතික නිලධාරී උපුල් නන්දන කුමාර යන මහත්ම මහත්මීහු මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=r1302258</link>
    <topic>වැස්ස හා මීදුම නිසා නුවරඑළිය මාර්ගවල ගමන අවදානම්</topic>
    <author>කොටගල සමූහ – අරුණ පොන්නම්බලම්</author>
    <content>නුවරඑළිය හා ඒ අවට ප්‍රදේශ ආශ්‍රිතව වර්ෂාව හා අධික මීදුම් තත්ත්වය නිසා මාර්ගවලට ගල් පෙරළීමේ අවදානමක් ඇති බැවින් මාර්ග භාවිතා කිරීමේදී අවධානයෙන් යුතුව කටයුතු කරන ලෙස නුවරඑළිය දිසාපති ඩී. පී. ජී. කුමාරසිරි මහතා රියැදුරන්ගෙන් ඉල්ලා සිටී.නුවරඑළිය – වැලිමඩ, නුවරඑළිය – ගම්පොළ, නුවරඑළිය – හැටන් ආදී මාර්ග භාවිතා කිරීමේදී වඩා සැළකිලිමත් වෙන ලෙසත්, ඊට අමතරව මේ දිනවල හැටන් – නුවරඑළිය මාර්ගය පුළුල් කිරීම සඳහා දෙපස ඉවුරු කැපීම නිසා මාර්ගය මඩ වී ඇති නිසා රථවාහන ලිස්සා යෑමේ අවධානමක් ඇති බැවින් ඒ පිළිබඳව වඩාත් සැළකිලිමත් වෙන ලෙසත් දිසාපතිවරයා වැඩිදුරටත් රියැදුරන්ගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=r1302259</link>
    <topic>දෙහිඅත්තකණ්ඩිය පොලිසියෙන් රජයට 36 ලක්‍ෂයක ආදායමක්</topic>
    <author>දෙහිඅත්තකණ්ඩිය සමූහ</author>
    <content>දෙහිඅත්තකණ්ඩිය පොලිසිය පසුගිය වසරේ ලක්‍ෂ තිස්හයක ආදායමක් රජයට උපයා දී ඇතැයි පොලිසිය කියයි.සුරා බදු ආඥා පනත, විෂ මත්ද්‍රව්‍ය, ඛනිජ වැලි, අසභ්‍ය ප්‍රකාශන ළඟ තබාගැනීම, හොර දැව ජාවාරම්, ආරක්‍ෂා කළ යුතු සත්ත්වයන්ගේ මස් ළඟ තබාගැනීම, මැණික් ගැරීම, සත්ත්ව හිංසා පනත, හොරෙන් විදුලිය ලබාගැනීම, ප්‍රසිද්ධ ස්ථානවල මත්ද්‍රව්‍ය හා දුම්වැටි පානය, ප්‍රධාන මාර්ගයට කුණු කසළ බැහැර කිරීම, ඩෙංගු මදුරුවන් බෝකිරීම, ප්‍රසිද්ධ ස්ථානවල අශෝබන ලෙස හැසිරීම, ප්‍රසිද්ධ ස්ථානවල අනවශ්‍ය ලෙස රැඳී සිටීම. මේ වැරදිවලට හසු වූ පුද්ගලයන් දෙහිඅත්තකණ්ඩිය මහේස්ත්‍රාත් අධිකරණය වෙත ඉදිරිපත් කර රු. තිස්හයලක්‍ෂ දසදහස් පනහක මුදලක් රජයට උපයා දීමට හැකි වූ බව දෙහිඅත්තකණ්ඩිය පොලිස් ස්ථානාධිපති ප්‍රධාන පොලිස් පරීක්‍ෂක ජයශාන්ත ද සිල්වා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=r13022510</link>
    <topic>කෝටි 13ක් වියදම් කළත්;කහටගස්යාය මාර්ගයේ ප්‍රමිතියක් නැහැ</topic>
    <author>දිගාමඩුල්ල සංචාරක - පියසේන වතුදුර</author>
    <content>යුරෝපා සංගමයේ ආධාර ඇතිව උහන ප්‍රාදේශීය ලේකම් කොට්ඨාසයේ උහන සිට කහටගස්යාය දක්වා ප්‍රතිසංස්කරණය කළ කිලෝමීටර් 12ක් වන මාර්ගයේ වලවල් හෑරී ගමන් කළ නොහැකි තත්ත්වයට පත්ව ඇති අතර බෝක්කුවක් කඩාගෙන යාම නිසා වාහන ගමනාගමනය සම්පූර්ණයෙන්ම ඇනහිට ඇත.රුපියල් කෝටි 13ක් වියදම් කරමින් ඉදිකරනු ලැබූ මේ මාර්ගයේ ප්‍රමිතියකින් තොරව ඉදිකිරීම සහ නිසි පරිදි කම්බි දමා නොමැති නිසා බෝක්කු වතුරට ඔරොත්තු නොදෙන තත්ත්වයකට පත්ව ඇතැයි කහටගස්යායේ ශ්‍රී පුෂ්පාරාම විහාරස්ථානාධිපති බලංගොඩ මහින්ද හිමියෝ පවසති.2009දී වැඩ ආරම්භ කර 2010 දී වැඩ අවසන් කළ මේ මාර්ගය මෙතරම් ඉක්මනට විනාශ වූයේ මේ ප්‍රමිතියකින් තොරව කළ ඉදිකිරීම් නිසා යැයි ද උන්වහන්සේ පවසති.අම්පාර උහන හරහා කහටගස්යාය දක්වා පෞද්ගලික බස් රථයක් ධාවනය වුණා. එය කහටගස්යාය පන්සල ළඟටම ආවා.පසුගිය 15 දා උදේ පාසල් සිසු සිසුවියන්ද 10 – 15 ක් සමග බස් රථය අම්පාරට යාමට ගමන් ආරම්භ කළ නමුත් දමා තිබුන බෝක්කුව කඩාගෙන බසය එම වළට වැටුණා. එම රියැදුරාගේ දක්‍ෂකම නිසා අනතුරක් වළක්වා ගත්තා.බස් රථය බොහොම අපහසුවෙන් පාරට ගත්තා.උහන ප්‍රාදේශීය සභාවේ සභාපති රංජිත් ඒකනායක මහතා - යුරෝපීය ප්‍රජාවගේ ආධාර ඇතිව උහන ප්‍රාදේශීය සභා බල ප්‍රදේශයේ ග්‍රාමීය මාර්ග කිලෝ මීටර් 55ක් ප්‍රතිසංස්කරණය කරනු ලැබුවා.කෙසේ වෙතත් කැඩී ඇති බෝක්කුව ප්‍ර‍්‍රතිසංස්කරණය කරන්න රුපියල් ලක්‍ෂ 20ක් පමණ වැය වෙනවා. එතරම් මුදලක් වැය කරන්න සභාවට හැකියාවක් නැහැ යයි සභාපතිවරයා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=s1302251</link>
    <topic>යොවුන් නෙට්බෝල් සංචිතයටක්‍රීඩිකාවන් 35ක් තෝරයි</topic>
    <author>ප්‍රින්ස් ගුණසේකර</author>
    <content>ආසියානු ‍යොවුන් නෙට්බෝල් තරගාවලියට සහභාගීවන ශ්‍රී ලංකා පිලේ මූලික සංචිතයට ක්‍රීඩිකාවන් 35ක් තෝරා ගෙන ඇත.කොළඹ සුගතදාස ගෘහස්ත ක්‍රීඩාංගණයේ පෙරේදා නිමාවු නෙට්බෝල් යොවුන් ක්‍රීඩිකාවන් තෝරා ගැනීමේ පරික්ෂණයට ක්‍රීඩිකාවෝ 300ක් පමණ එක්ව සිටියහ.ශ්‍රී ලංකා ජාතික පිල නියෝජනය කළ ක්‍රීඩිකාවන් තිදෙනෙකු හා ක්‍රීඩා ශක්ති වැඩ සටහනේ ක්‍රීඩිකාවන් 12ක් මේ මූලික සංචිතයට සුදුසුකම් ලැබුහ. කොළඹ විශාඛා විදුහලේ තිසාලා අල්ගම හා ගයනි දිසානායක යන ක්‍රීඩිකාවන් දෙදෙනාත් ගම්පහ දීප්ති ක්‍රීඩා සමාජයේ සෙමිනී ද අල්විස් ජාතක පිලේ ක්‍රීඩා කළ ක්‍රීඩිකාවන් තිදෙනා වෙති.ක්‍රීඩා අමාත්‍යංශය මෙහෙයවන ක්‍රීඩා ශක්ති වැඩසටහනේ කොළඹ, ගම්පහ, කළුතර, ගාල්ල හා කුරුණෑගල දිස්ත්‍රික්වල ක්‍රීඩිකාවන් යොවුන් නොට්බෝල් මූලික සංචිතයට සුදුසුකම් ලබා සිටිති.මේ ක්‍රීඩිකාවන් 35 අප්‍රේල් මාසය දක්වා සති අන්තවල පුහුණුවීම් සඳහා යෙදවීමට ශ්‍රී ලංකා නෙට්බෝල් සම්මේලනය බලාපොරොත්තු වේ.අප්‍රේල් මාසයේ අවසන් තේරීම් පරික්ෂණය සිදු කෙරෙන අතර එම සංචිතයට ක්‍රීඩිකාවන් 15ක් එක් කෙරේ. එයින් 12ක් ජුලි මාසයේ බෲනායි හි පැවැත්වෙන ආසියානු යොවුන් නෙට්බෝල් තරගාවලියට සහභගීවන අතර ඉතිරි තිදෙනා අතිරේක ක්‍රීඩිකාවන් ලෙස නම් කෙරේ.යොවුන් නෙට්බෝල් මූලික සංචිතයඕවිනි මයුෂිකා හේමචන්ද්‍ර (බස්නාහිර පළාත් සංගමය), නදී ප්‍රනාන්දු (ක්‍රීඩා ශක්ති-කළුතර), ගයාත්‍රි පී වික්‍රමගේ (ක්‍රීඩා ශක්ති-දකුණු පළාත), විනුරි රණසිංහ (පොලීසිය), පි.අශ්විනි (නාවික), ගයනි දිසා (විශාඛා විදුහල), යුෂානි අනුත්තරා (යුද), දිල්ෂානී කබ්රාල් (ක්‍රීඩා ශක්ති-කොළඹ), මධුමාලි සිංහබාහු (තරුණ සේවා), දුලංගි වන්නිතිලක (පාසල් සංගමය-වයඹ), ගයාංජලී අමරවංශ (උසස් බාලිකා), අලෝක බුද්ධිනි (තරුණ සේවා), කවීෂා ඒකනායක (උසස් බාලිකා), භාෂිනී ‍යෝෂිකා (ක්‍රීඩා ශක්ති-ගම්පහ), කවීතා දිල්රුක්ෂි (ක්‍රීඩා ශක්ති-කොළඹ), එම්.එම්.එම්.ආර්.නවරත්න (නාවික), ශ්‍රිනිකා මල්ශානී (පාසල් සංගමය), ඩබ්ලිව්.පී.එල්.වෙද්‍යරත්න (තරුණ සේවා), හසන්ති වල්පොල (පාසල් සංගමය), යු.ඩී.සී.මල්කාන්ති (ගුවන්), සේනානී පාලිකා (ක්‍රීඩා ශක්ති-කළුතර), රසුනි රේෂානි (කළුතර බාලිකා), හිරුනි දිලංකා (ක්‍රීඩා ශක්ති-ගාල්ල), අංජලී ප්‍රනාන්දු (පාසල් සංගමය), රුවනි යටිගම්මන (ක්‍රීඩා ශක්ති-මහනුවර), මෙනිජා පරමලිංගම් (තරුණ සේවා), හිරුනි වල්පොල (බස්නාහිර පළාත් ක්‍රීඩා සමාජය), තරිනි හරින්යා (ක්‍රීඩා ශක්ති-ගාල්ල), මන්දිරා චාරුනි (ක්‍රීඩා ශක්ති-ගාල්ල), හිමාලි මේධා (ක්‍රීඩා ශක්ති-කළුතර), ගිෂාරා නයනතාරා (පාසල් සංගම), තිසාලා අල්ගම (විශාඛා විදුහල), හංසනී අශාෂා (කළුතර ක්‍රී.ස), සෙමිනි අල්විස් (දීප්ති ක්‍රී.ස), මල්ෂා සත්සරී (ක්‍රීඩා ශක්ති-කුරුණෑගල)..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=s1302252</link>
    <topic>පිස්ටෝරියස්ට ඇප දෙයි</topic>
    <author/>
    <content> මෝස්තර නිරූපිකාවක් වන සිය පෙම්වතිය වෙඩි තබා ඝාතනය කිරීමේ චෝදනා එල්ල වූ දකුණු අප්‍රිකාවේ දෙපා අහිමි මලල ක්‍රීඩක ඔස්කාර් පිස්ටෝරියස් වාර්තාගත දකුණු අප්‍රිකානු රෑන්ඩ් මිලියනයක මුදලක් (රුපියල් කෝටි එකහමාරක්) මත නිදහස් කර ඇත. මෙය දකුණු අප්‍රිකානු නඩු විභාග ඉතිහාසයේ වැඩිම ඇප මුදල ලෙස සැළකේ.දින 4ක් පුරා ප්‍රිටෝරියා නුවර පැවැති ඇප ලබාදීමේ නඩු විභාගයේදී ඔහුට සාපරාධී මිනිමැරුම් චෝදනා එල්ල කරමින් ඇප ලබාදීමට එරෙහිව පැමිණිල්ලේ නීතිඥයා දැඩි විරෝධතාවක් එල්ල කළේය.නිවසේ නාන කාමරයේ සිටි තම පෙම්වතියට අනාරාධිතව ‍ නිවසට පැමිණි සොරකු ලෙස වරදවා වටහා ගැනීමේ හේතුවෙන් වෙඩිතැබූ බව පිස්ටෝරියස් උසාවිය හමුවේ ප්‍රකාශ කර තිබිණි. ඇප ලබාදීමට පෙර පිස්ටෝරියස්ගේ ගුවන් ගමන්බලපත්‍රය සහ ඔහු සතු ගිනිඅවි උසාවිය හමුවට ඉදිරිපත් කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=s1302253</link>
    <topic>වයස්ගතම මැරතන් ක්‍රීඩකයා විශ්‍රාම යයි</topic>
    <author/>
    <content>ලොව වයස්ගතම මැරතන් තරග ධාවකයා ලෙස සැලකෙන ෆවුජා සිං හොංකොං මැරතන් තරගයෙන් පසුව ක්‍රීඩාවෙන් සමුගත්තේය.101ක් වියැති සිං කිලෝමීටර් 10කින් යුත් හොංකොං මැරතන් තරගය නිමාකළේ පැයකුත්, මිනිත්තු 32ක් සහ තත්පර 28ක කාලයක් වාර්තා කරමින්ය. ඒ අනුව ඔහු පසුගිය වසරේ තරගයේදී නිමාකළ කාලයට වඩා මිනිත්තු භාගයක් අඩුවෙන් සිටියේය. ඉන්දියාවේ උපත ලබා අනතුරුව බ්‍රිතාන්‍ය පුරවැසිභාවය ලැබූ සිං වාර්තා කළ කාලය පිළිබඳව සතුටට පත්වන බව තරගයෙන් අනතුරුව ප්‍රකාශ කළේය.ක්‍රීඩාවෙන් විශ්‍රාම ගියද සුබසාධනය සඳහා වන තරගවලට ඉදිරියේදී සහභාගිවන බව ඔහු කී‍වේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=s1302254</link>
    <topic>පාපන්දු තරග පාවාදීම සෙවීමට කමිටුවක් නම් කෙරේ</topic>
    <author/>
    <content>පාපන්දු තරග මුදලට පාවාදීම සම්බන්ධව ‍‍ලෝක පාපන්දු සම්මේලනය නිකුත් කළ වාර්තාව අනුව පරික්ෂණ පැවැත්වීමට ස්වාධීන කමිටුවක් පත්කරන බව දකුණු අප්‍රිකා පාපන්දු සංගමය නිවේදනය කළේය.ඒ අනුව මාස තුනක කාලයක් ඇතුලත මේ කමිටුව විසින් දකුණු අප්‍රිකාවේ පාපන්දු තරග මුදලට පාවාදීමේ සිදුවීම් සම්බන්ධව වාර්තාවක් ලබාදිය යුතු බව දකුණු අප්‍රිකා පාපන්දු සංගමයේ විධායක කමිටුව පවසයි.දකුණු අප්‍රිකා පාපන්දු සංගමයේ උප සභාපතිවරයාගේ ප්‍රධානත්වයෙන් යුත් පරික්ෂණ කමිටුව පුද්ගලයන් තිදෙනකුගෙන් සමන්විතය.පසුගිය පාපන්දු ලෝක කුසලාන තරගමාලාවේ පුහුණු තරග කීපයක් පරික්ෂණ කමිටුවේ අවධානයට ලක්කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=s1302255</link>
    <topic>ශ්‍රී ලංකා ක්‍රීඩිකාවෝ කඩුලු 4කින් ජය ලබති</topic>
    <author>දීපිකා රසාංගිකා</author>
    <content>සංචාරක කොදෙව් කාන්තා ක්‍රිකට් පිලට ‍එරෙහිව රංගිරි දඹුලු ක්‍රීඩාංගණයේ ඊයේ පැවැති දෙවැනි එක්දින තරගය පන්දු 27ක් ඉතිරිව තිබියදී කඩුලු 4 කින් ජය ගැනීමට ශ්‍රී ලංකා කාන්තා පිල සමත්විය.මේ ජයග්‍රහණයත් සමග තරග 3කින් සමන්විත එක්දින තරගාවලිය 1-1ක් ලෙස දෙපිලම සම තත්ත්වයෙන් පසු‍වේ. කොදෙව් පිල ලබාදුන් ලකුණු 180 ජයග්‍රාහී ඉලක්කය හඹාගිය ශ්‍රී ලංකා පිලේ පළමු කඩුල්ල ලෙස චමරි පොල්ගම්පොල ලකුණු ලබාගැනීමට පෙර දැවීගියේය. මුළු ලකුණු 40දී ලකුණු 26ක් ලබාසිටි චමරි අතපත්තුගේ කඩුල්ල බිඳ වැටුණු අතර අද තරගයේදී එක්දින ක්‍රිකට් වරම් හිමිකරගත් නිපුනි හංසිකා ලකුණු ලබාගැනීමට පෙර දුවද්දී දැවී යෑමට හසුවිය. තරගය ජයග්‍රහණය වෙත ගෙනගිය දීපිකා රසාංගිකා පන්දු 91කදී හතරේ පහර 6ක් සමගින් ලකුණු 55ක් රැස් කළ අතර ඩිලානි මනෝදරා නොදැවී ලකුණු 38ක් වාර්තා කළාය. කාසියේ වාසිය දිනාගත් බටහිර ඉන්දීය කොදෙව් පිල ඕවර 50 අවසානයේ කඩුලු 8කට ලකුණු 180ක් රැස් කළේය.කොදෙව් ඉනිමේ දෙවැනි ඕවර ක්‍රියාත්මක කළ ප්‍රබෝදනී පිට පිට පන්දු දෙකකින් කඩුලු 2ක් දවාගැනීමට සමත්විය. ආරම්භක පිතිකාරිනි ජුනේ ඔග්ලේ එක් ලකුණු ලබාසිටියදී පන්දු කඩුල්ලේ වැදෙමින් දැවී ගිය අතර දෙවන පන්දුවෙන් ස්ටෙෆ්නි ටේලර් ලකුණු ලබාගැනීමට පෙර කඩුල්ල මුවා කිරීමේ වරදට හසුවිය.සටන්කාමී ඉනිමක් දියත් කළ ෂෙමානි කැම්බල් ලකුණු 105ක් රැස්කළාය. ඊට හත‍රේ පහර 8ක් හා හයේ පහර 4ක් ඇතුළත් වු අතර පන්දු 138ක් වැයවිය. කොදෙව් ඉනිමේ ලකුණු 10 සීමාව පසුකල හැකි වුයේ ක්‍රීඩිකාවන් තිදෙනකුට පමණක් වීම විශේෂ සිදුවීමකි. පන්දු යැවීමේදී ශ්‍රී පාලි වීරක්කොඩි සහ උදේශිකා පබෝධිනී කඩුලු 3බැගින් දවාලීය. තෙවැනි එක්දින තරගය හෙට පැවැත්වේ.කොදෙව් -180/8 (ඕවර 50) ෂෙමානි කැම්බල් 105, ඩ්‍රැන්ඩා ඩොටින් 35, ශකිරා සෙල්මන් 12 (ශ්‍රීපාලි වීරක්කොඩි 19/3, උදේශිකා පබෝධිනී 35/3)ශ්‍රී ලංකාව-184/6 (ඕවර 45.4) දීපිකා රසාංගිකා 55, ඩිලානි මනෝදරා නොදැවී 38, චමරි අතපත්තු 26 (ස්ටෙෆානි ටේලර් 31/2).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=s1302256</link>
    <topic>තහනම් ගෙඩි කා ඇඟ පුම්බන අය කෙට්ටුකර මට්ටු කිරීමේ සූදානමක්</topic>
    <author>ප්‍රින්ස් ගුණසේකර</author>
    <content>තහනම් උත්තේජක අඩංගු ශක්ති ජනක ලබාගන්නා කායවර්ධන ක්‍රීඩකයන්ට එරෙහිව දැඩි පියවර ගැනීමට ශ්‍රී ලංකා කායවර්ධන හා ශාරීරික යෝග්‍යතා සම්මේලනය පියවර ගෙන ඇත.තහනම් උත්තේජක භාවිතය පිළිබඳ සිදු කෙරෙන පරීක්ෂණවලදී වැරදිකරුවන් බවට පත්වන ක්‍රීඩකයන්ට මෙන්ම පුහුණුකරුවන්ට දැඩි දඬුවම් පැනමිමට හැකි නීති-රීති සම්පාදනය ‍කොට ඇතැයි කායවර්ධන සම්මේලනයේ ලේකම් එන්.එස්.ජයවර්ධන මහතා පවසයි.මේ වසරේ පැවැත්වෙන සියලු ජාතික මට්ටමේ තරගවලට සහභාගීවන ක්‍රීඩකයන් හා අන්තර්ජාතික තරගවලට ඉදිරිපත්වන ක්‍රීඩකයන් තහනම් උත්තේජන පරීක්ෂාවට ලක්කිරීමට සම්මේලනය බලාපොරොත්තු වේ. ක්‍රීඩාවේ විනය ආරක්ෂා කිරීමේ අපේක්ෂාවෙන් මේ වසරේ සිට එම පරීක්ෂණ අඛන්ඩව සිදු කිරීමට තීරණයවී තිබේ.ශ්‍රී ලංකාවේදී නිමාවට පත්වු දකුණු ආසියා වෙරළ ක්‍රීඩා උලෙළේදී සිදුකළ පරික්ෂණවලදී කායවර්ධන ක්‍රීඩකයන් කිහිප දෙනෙකුම තහනම් උත්තේජන භාවිතයට වැරදිකරුවෝ වුහ. එම ක්‍රීඩකයන්ට තරග තහනමක් පැනවීමටද ක්‍රීඩා අමාත්‍යංශය පියවර ගත්තේය.ලබන වසරේ ශ්‍රී ලංකාවේදී ආසියානු අයෝමය පුරුෂයා තේරීමේ තරගය පැවැත්වීමට බලාපොරොත්තු වන හෙයින් කායවර්ධන ක්‍රීඩකයන් තහනම් උත්තේජක භාවිතයෙන් වැළකී සිටීම පිළිබඳ විශේෂ වැඩ සටහන් කිහිපයක්ද සංවිධානය වේ.නිලවරණය 31දාශ්‍රී ලංකා කායවර්ධන හා ශාරීරික යෝග්‍යතා සම්මේලනයේ නිලවරණය මාර්තු 31වැනිදා පැවැත්වීමට කටයුතු යොදා ඇත. නිලවරණයට අදාල නාමයෝජනා භාර ගැනීම මාර්තු 1දා දහවල් 12.30ට අවසන් වේ.මෙවර නිලවරණයට දැනට සභාපති තනතුරේ සිටින කපිල කුමාර මහතාගේ කණ්ඩායමක් ඉදිරිපත්වීමට සුදානමින් සිටින බව වාර්තාවේ. හිටපු සභාපතිවරුන් දෙදෙනෙකුට විනය විරෝධී චෝදනා ගොනුවීම හේතුවෙන් මෙවර නිලවරණයට ඉදිරිපත්වීමට නොහැකි තත්ත්වයක් උදාවී තිබෙන බව ක්‍රීඩා අමාත්‍යංශ ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=s1302257</link>
    <topic>නිලුකගේ සොහොයුරාට උගන්ඩාවේදී රන් තිළිණ</topic>
    <author/>
    <content>ඔලිම්පික් ක්‍රීඩක නිලුක කරුණාරත්නගේ සොහොයුරු දිනුක කරුණාරත්න පළමු අන්තර් ජාතක රන් පදක්කම ඊයේ දිනා ගත්තේය.මෙය මේ වසරේ බැඩ්මින්ටන් ක්‍රීඩාවෙන් ශ්‍රී ලංකාවට හිමිවු පළමු රන් පදක්කම ද විය.උගන්ඩා අන්තර්ජාතික බැඩ්මින්ටන් තරගාවලියේ ඊයේ දිනුක වෙතින් අවසන් තරගයේදී පරාජයට පත්වුයේ ඉන්දියාවේ සුබන්ඩා දේයි ක්‍රීඩකයාය. ලකුණු තත්ත්වය වුයේ 21-16, 21-17කි. දිනුක අවසන් පූර්ව වටයේදී ඉතාලි ජාතික ග්‍රේසියෝ වට 2-0ක් ලෙස පරාජය කළේය. එහි ලකුණු තත්ත්වය වුයේ 21-14 හා 21-18ක් ලෙසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=s1302258</link>
    <topic>මලින්ද පුෂ්පකුමාරගෙන් සුපිරි පන්දු යැවීමක්</topic>
    <author>ෆවුස් මොහොමඩ්</author>
    <content>මුවර්ස් ක්‍රීඩා සමාජයේ මලින්ද පුෂ්පකුමා‍රගේ සුපිරි පන්දු යැවීමත්, ශෙහාන් ජයසූරිය හා චතුරංග ද සිල්වාගේ විශිෂ්ට පිතිහරඹයත් හේතුවෙන් අන්තර් සමාජ තුන්දින ක්‍රිකට් තරගමාලාවේ බී.ආර්.සී.පිල සමග බී.ආර්.සී.පි‍ටියේ පැවැති තරගයෙන් ඉනිමක සහ ලකුණු 172ක දැවැන්ත ජයක් වාර්තා කිරීමට මුවර්ස් පිල ඊයේ සමත්විය. බී.ආර්.සී.පිලේ පළමු ඉනිම ලකුණු 225කට සීමා කරමින් ලකුණු 70කට කඩුලු 7ක් දවාලූ පුෂ්පකුමාර දෙවැනි ඉනිමේ දී ලකුණු 24කට කඩුලු 5ක් බිඳ දැමුවේය. මුවර්ස් පළමු ඉනිමේ දී ශෙහාන් ජයසූරිය ලකුණු 123ක් ද, චතුරංග ද සිල්වා ලකුණු 113ක් ද රැස් කරමින් පිත්තෙන් දස්කම් දැක්වූහ.මුවර්ස් පළමු ඉනිම – 519/8 (ඉනිම අත්හිටුවන ලදි) ශෙහාන් ජයසූරිය 123, චතුරංග ද සිල්වා 113, ජානක ගුණරත්න 80 (නිමේෂ් පෙරේරා 70/4)බී.ආර්.සී.පළමු ඉනිම – 225 (සියලුදෙනා දැවී) රොස්කෝ තටිල් 87, ශෙහාන් පෙරේරා 62 ( මලින්ද පුෂ්පකුමාර 70/7) සහ දෙවැනි ඉනිම 61 (සියලුදෙනා දැවී) රොස්කෝ තටිල් නොදැවී 25 (මලින්ද පුෂ්පකුමාර 24/5, ජානක ගුණරත්න 27/4)එන්.සී.සී.පිලට ජයවරාය අධිකාරී පිලට එරෙහිව කෝල්ට්ස් පිටියේ පැවැති තරගයෙන් ලකුණු 101ක ජයක් අත්කර ගැනීමට එන්.සී.සී.පිල ඊයේ සමත්විය.එන්.සී.සී.පළමු ඉනිම – 287 (සියලුදෙනා දැවී) චාමර කපුගෙදර 79, දිනේෂ් චන්දිමාල් 47 ( චානක කොමසාරු 77/6) සහ දෙවැනි ඉනිම – 178/7 (ඉනිම අත්හිටුවන ලදි) දිනේෂ් චන්දිමාල් 73 උපුල් තරංග 38වරාය අධිකාරිය පළමු ඉනිම – 120 (සියලුදෙනා දැවී) ගයාන් මනේෂාන් නොදැවී 37 (තරිඳු කෞෂාල් 30/5) සහ දෙවැනි ඉනිම – 244 (සියලුදෙනා දැවී) අෂාන් ප්‍රියන්ජන 89 (ජෙහාන් මුබාරක් 37/3)එස්.එස්.සී.ය ඉනිමකින් ජය ගනීනාවික හමුදා පිල සහ එස්.එස්.සී.පිල අතර එස්.එස්.සී.පිටියේ පැවැති තරගයෙන් ඉනිමක සහ ලකුණු 42ක ජයක් වාර්තා කිරීමට එස්.එස්.සී.පිල සමත්විය.නාවික පළමු ඉනිම – 163 (සියලුදෙනා දැවී) බුද්ධික හසරංග නොදැවී 79 (සචිත්‍ර සේනානායක 51/5) සහ දෙවැනි ඉනිම – 296 (සියලුදෙනා දැවී) රනිල් රසාංග 83, ලක්මාල් කීර්තිරත්න නොදැවී 71 (ධම්මික ප්‍රසාද් 54/3)එස්.එස්.සී‍.පළමු ඉනිම – 501/7 (ඉනිම අත්හිටුවන ලදි) තිලාන් සමරවීර 118, කෞෂාල් සිල්වා 109, දසුන් ශානක 55, තිළිණ කණ්ඩම්බි 51, සචිත්‍ර සේනානායක නොදැවී 50ගාල්ලට ලකුණු 104ක ජයක්උමේග චතුරංග සහ කෞෂල්‍ය ගජසිංහගේ විශිෂ්ට පන්දු යැවීමේ හේතුවෙන් කුරුණෑගල යොවුන් පිලට එරෙහිව ගාල්ලේ පැවැති තරගයෙන් ලකුණු 104ක ජයක් අත්කර ගැනීමට ගාල්ල ක්‍රීඩා සමාජය සමත්විය.කුරුණෑගල පළමු ඉනිමේ දී කඩුලු 5ක් සහ දෙවැනි ඉනිමේ දී කඩුලු 3ක් දවාලීමට කෞෂල්‍ය සමත්වූ අතර උමේග පළමු ඉනිමේදී කඩුලු 4ක් සහ දෙවැනි ඉනිමේදී කඩුලු 4ක් දවාලීය.ගාල්ල පළමු ඉනිම – 235 (සියලුදෙනා දැවී) චානක විතානගේ 49, රුමේෂ් රංගන 49 ( නන්දික අබේසිංහ 29/3) සහ දෙවැනි ඉනිම 226/6 (ඉනිම අත්හිටුවන ලදි) චමිඳු ඉසංක 56, කෞෂල්‍ය ගජසිංහ නොදැවී 53 (අනුරුද්ධ රාජපක්ෂ 37/3)කුරුණෑගල පළමු ඉනිම – 130 (සියලුදෙනා දැවී) චාමිකර එදිරිසිංහ 42 (කෞෂල්‍ය ගජසිංහ 29/5, උමේග චතුරංග 47/4) සහ දෙවැනි ඉනිම 227 (සියලුදෙනා දැවී) සමන් ධර්මපාල 75, චින්තක ජයබණ්ඩාර 55 ( උමේග චතුරංග 88/4, කෞෂල්‍ය ගජසිංහ 41/3)බ්ලූම්ෆීල්ඩ් පිලට ජයලංකන් ක්‍රීඩා සමාජය සමග බ්ලූම්ෆීල්ඩ් පිටියේ පැවැති තරගයෙන් ලකුණු 92ක ජයක් ලබාගැනීමට බ්ලූම්ෆීල්ඩ් පිල සමත්විය.බ්ලූම්ෆීල්ඩ් පළමු ඉනිම – 278 (සියලුදෙනා දැවී) උපුල් ඉන්ද්‍රසිරි 54, තරංග ලක්ෂිත 53 (අමිල අපෝන්සු 81/4) සහ දෙවැනි ඉනිම – 183 (සියලුදෙනා දැවී) දමින්ද රණවීර නොදැවී 57 ‍(ෂොහාන් ‍බෝවල 52/4, අමිල අපෝන්සු 68/4)ලංකන් පළමු ඉනිම – 210 (සියලුදෙනා දැවී) ඕෂධ ප්‍රනාන්දු 70 (උපුල් ඉන්ද්‍රසිරි 39/4, ඉම්රාන් ඛාන් 52/3) සහ දෙවැනි ඉනිම – 159 (සියලුදෙනා දැවී) සජීව සල්ගාදු 81 (සුරාජ් රන්දීව් 69/6, උපුල් ඉන්ද්‍රසිරි 52/4)රාගමට ඉනිමක ජයක්ගුවන් හමුදාවට එරෙහිව ඉනිමක සහ ලකුණු 27ක ජයක් වාර්තා කිරීමට රාගම ක්‍රිකට් කණ්ඩායම සමත්විය. මේ තරගයේ දී විශිෂ්ට පිතිහරඹයක නිරතවූ රාගම කණ්ඩායමේ මයිකල් වෙන්ඩෝට් ලකුණු 251ක් රැස්කිරීම විශේෂ සිදුවීමක් විය. එය මෙවර තරගමාලාවේ මෙන්ම වෙන්ඩෝට්ගේ පළමුපෙළ තරග දිවියේ ද වැඩිම ලකුණු සංඛ්‍යාව වේ.ගුවන් පළමු ඉනිම – 355 (සියලුදෙනා දැවී) රාජු ගයේෂාන් 95, සජිත් කැලුම්ප්‍රිය 81, රජිත රත්නායක 52 ( මාලිංග බණ්ඩාර 107/6) සහ දෙවැනි ඉනිම – 209(සියලුදෙනා දැවී) යසෝධ ලංකා 82 (මිලින්ද සි‍රිවර්ධන 48/5)රාගම පළමු ඉනිම - 591/9 (ඉනිම අත්හිටුවන ලදි) මයිකල් වෙන්ඩෝට් 251, මිලින්ද සිරිවර්ධන 90, ශාලික කරුණානායක 79 (අකිල ඉසංක 165/4)ද්‍රවිඩ සංගම් පිලටකඩුලු 7ක ජයක්බදුරඑලිය කණ්ඩායම සහ ද්‍රවිඩ සංගම් පිල අතර සරවනමුත්තු පිටියේ පැවැති තරගයෙන් කඩුලු 7ක ජයක් අත්කර ගැනීමට ද්‍රවිඩ සංගම් පිල සමත්විය.බදුරඑලිය පළමු ඉනිම – 310 (සියලුදෙනා දැවී) පබසර වඩුගේ 111, අකලංක සිල්වා 81 (ජීවන් මෙන්ඩිස් 67/4) සහ දෙවැනි ඉනිම - 153 (සියලුදෙනා දැවී) නිලූෂාන් නෝනිස් නොදැවී 75 (ජීවන් මෙන්ඩිස් 54/4, ෂමින්ද එරංග 23/3)ද්‍රවිඩ සංගම් පළමු ඉනිම - 250 (සියලුදෙනා දැවී) ටී.එම්.සම්පත් 80, ජීවන් මෙන්ඩිස් 56 (සාලිය සමන් ජීවන්ත 50/3) සහ දෙවැනි ඉනිම – 214/3යි. මහේල උඩවත්ත නොදැවී 124, අෂේන් සිල්වා 40.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=f1302251</link>
    <topic>ජිනීවා පෙරහැරට කලින් හැමදාම බොරු චෝදනා පෝලිමක් එනවා</topic>
    <author/>
    <content>දිගාමඩුල්ල දිස්ත්‍රික් පාර්ලිමේන්තු මන්ත්‍රී, රියර් අද්මිරාල් (විශ්‍රාමික) සරත් වීරසේකර මහතා සමඟ කාලීන දේශපාලන හා සමාජමය කාරණා අරබයා ‘දිනමිණ’ කළ සාකච්ඡාවකි.තිස් අවුරුද්දක් තිස්සේ ඇදීගිය බෙදුම්වාදී, ත්‍රස්තවාදී යුද්ධය අන්තර්ජාතික යුද හා මානුෂීය නීතින්ට ගරු කරමින් තුන් අවුරුද්දකින් නිමා කළ ශ්‍රී ලංකාවට එරෙහි ජාත්‍යන්තර බලපෑම් තවමත් එල්ල වෙමින් තිබෙනවා. යුද බිමේ සිටි රණවිරුවකු වගේම ඉන්පසු දේශපාලනඥයකු හැටියටත් මේ තත්ත්වය ඔබට දැනෙන්නේ කොහොම ද?යුද ජයග්‍රහණය සහ ඉන්පසු රටේ ඇති වූ පරිවර්තනය පැහැදිලිවම ඉතිහාසය ප්‍රතිනිර්මාණයවීමක් ලෙස මං දකිනවා. 15 වැනි සියවසයේ දී 06 වැනි පරාක්‍රමබාහු රජුගේ කාලයේ දී ආර්යචක්‍රවර්ති කියන ආක්‍රමණිකයාට එරෙහිව රජු කල්යල් බලා තම පුත් සපුමල් කුමාරයා යාපනයට යැව්වා. ඔහු ආර්යචක්‍රවර්ති පරාජය කරලා රට එක්සේසත් කළා. 21 වැනි සියවසේ දී ප්‍රතිනිර්මාණය වුනෙත් ඒ ඉතිහාසයමයි. මහින්ද රාජපක්ෂ ජනපතිතුමා තම සොහොයුරු ගෝඨාභය රාජපක්ෂ සෙනෙවියාගේ නායකත්වය යටතේ හමුදා වන්නියට යවලා ප්‍රභාකරන් කියන නරුම ඝාතකයා විනාශ කරලා 35 අවුරුද්දක් තිස්සේ පැවති යුද්ධය නිමා කර රට එක්සේසත් කළා.මේ ඓතිහාසික පුනරුදය දැන් අපි යළිත් දකිනවා. ආර්ථික අතින් ගතහොත් වරාය, ගුවන්තොටුපොළ, අධිවේගී මාර්ග ඇතුළු මං මාවත්, බලාගාර, ගුවන් පාලම් හැදෙනවා. සාහිත්‍ය ප්‍රබෝධයක් ඇති වෙලා. පොත පත එළි දැක්වෙනවා. සාමකාමී පරිසරයක සහෘද ජනයා කලාව රසවිඳීනවා. සංවර්ධන ව්‍යාපෘති රට පුරා ක්‍රියාත්මක වෙනවා. අධ්‍යාපනයේ ප්‍රබෝධයක් තිබෙනවා.l රටේ පවතින සාමකාමී බව, දේශපාලන, ආර්ථික ස්ථාවරබව බිඳදැමීමට රට තුළ සහ ඉන් පිටත සිටින ඇතැම් බලවේග දරන වෑයම ඔබ කොහොමද තේරුම් ගන්නේ?මේ වගේ බලවේග ඉතිහාසය පුරාමත් සිටියා. පවාදීම් කළා. ඕනතරම් උදාහරණ තියෙනවා. එළාර රජුගේ හමුදාවෙත් සිංහල සෙනෙවියෝ හිටියා. ඉංග්‍රීසි කාලෙත් සමහරු රට පවා දුන්නා. ඒ ජානවලින් පැවත එන අය අදත් ඉන්නවා. ජිනීවා නුවර මානව හිමිකම් කවුන්සිල සැසියේ දී කියන්න හදන්නේ අහිංසක දෙමළ වැසියන් නිරර්ථකව මැරුවා, මානව මිහිකම් කැඩුවා කියලා. හැබැයි මේ යුද්ධය ආරම්භයේ පටන් අවසානය දක්වා අවුරුදු 29ක් නාවික හමුදාවේ සිටි කෙනෙක් හැටියට මං පැහැදිලිවම කියනවා ඔය චෝදනා සම්පූර්ණ අසත්‍ය බව.මම උදාහරණයක් දෙන්නම්. යුද්ධයේ අග හරියේදී මුහුදු කොටි නායක සුසෙයිගෙ පවුලම ඉන්දියාවට පැනයාමට දැරූ උත්සාහයේ දී මහ මුහුදෙදි නාවික හමුදාව විසින් අත්අඩංගුවට ගත්තා. සුසෙයි කියන්නේ නාවික භටයන් විශාල පිරිසක් මරාදැමූ මුහුදු කොටීන්ගේ නායකයා.ඒ පවුලෙ අය අත­්අඩංගුවට ගත් බව ප්‍රභාකරන් දන්නෙත් නෑ. වෙන කවුරුත් දන්නෙත් නෑ. ඕන නම් සුසෙයිගෙ පවුලම මරාදාන්න තිබුණා. නමුත්, අපට සේනාධිනායකයා ලෙස ජනපතිතුමන්ගෙන්, ආරක්ෂක ලේකම් තුමන්ගෙන් ලැබුණු පැහැදිලි උපදෙස නියෝගය තමයි අහිංසක වැසියන්ට හානි සිදුනොකිරීම. සතුරා පවා අවි දැරුවෙ නැත්නම් අපි මරන්නේ නෑ.අපේ හමුදා මේ යුද්ධය කළේ එහෙමයි. බැරැක් ඔබාමාගේ හමුදාව නිරායුධව සිටි බින්ලාඩ්න් සහ ඔහුගේ පවුලේ අයට මොකද කළේ ඒ නිසා අපට ඔය චෝදනා එල්ල කිරීම වැරදියි. ලෝකෙ කිසිම රටක, කිසිම හමුදාවක් මේ තරම් පිරිසුදු යුද මෙහෙයුමක් කරලා නැති බවට පැහැලිදිවම කියනවා. ඒකෙ ගෞරවය ජනපතිතුමා, ආරක්ෂක ලේකම් තුමාගේ පටන් සෙබළා දක්වා ඊට දායක වූ කාටත් හිමිවෙනවා.l ජිනීවා සමුළුව ළං වෙමින් තිබියදී කලින් කතාවේ වගේම යළිත් අසත්‍ය, ව්‍යාජ ඡායාරූප ඇතැම් බටහිර මාධ්‍ය විසින් නිකුත් කරලා. මේක සැලසුම් සහගත ක්‍රියාදාමයක් බව ද පෙනෙන්නේ ?එය ඉතා පැහැදිලියි. මේ රට ජාත්‍යන්තර වශයෙන් කොටු කරලා ජනාධිපතිතුමා, ආරක්ෂක ලේකම්තුමා සහ රණවිරුවන් යුද අධිකරණයට ගෙනියන උපක්‍රමය තමයි ඔය දිගහැරෙමින් තියෙන්නේ. එසේ නැතිව ඔය කියන, පෙන්වන දේවල් ඇත්ත නෙවෙයි. ජිනීවා හි එ.ජා මානව හමිකම් කවුන්සිල රැස්වීම ළං වෙද්දී ඕවා එළියට දානවා. මේ බොරු පිළිගන්න තරම් එකෙ සාමාජිකයෝ අඥාන වෙයි කියලා අපි හිතන්නේ නෑ. බටහිර රටවල උපදෙස් හා අණ නොතකා ත්‍රස්තවාදය පරාජය කිරීම නිසා ඇති වූ තත්ත්වයක් තමයි මේ.l පසුගිය දිනෙක විපක්ෂ නායකතුමා, ටී.එන්.ඒ එකත් සමඟ එකතු වී යාපනයේ සත්‍යග්‍රහයක් කළා. මේ කාරණේ ඇති දේශපාලන ගැඹුර ඔබට පෙනෙන්නේ කොහොම ද?රනිල් වික්‍රමසිංහ මහත්තයා එදා අගමැතිව සිටියදී 2002 පෙබරවාරි 22 වැනිදා එල්.ටී.ටී. ඊ. යත් එක්ක සාම ගිවිසුමක් අත්සන් කරද්දී මා උතුරේ ආඥාපතිව සිටියා. අධි ආරක්ෂක කලාප ඉවත් කරන්න වුවමනාව ඔහුට එදත් තිබුණා. සාමයේ නාමයෙන් ඒවා ඉවත් කරන්න තමයි බැලුවේ. හැබැයි අපි ඒකට දැඩිව විරුද්ධ වුණා. මණ්ඩතිව් දූපත් එදා ත්‍රස්තවාදීන්ට විවෘත වුණා. ඒවා අපිට යුද්ධය දිනා ගැනීමට වඩාත් අසීරු වෙනවා. ඔය ඊනියා සාම ගිවිසුම නිසා ආරක්ෂක අංශවලට විශාල බලපෑමක් ඇති වුණා.එල්.ටී.ටී.ඊය සියලු හමුදා කඳවුරුවලට පාහේ ආවා. හැබැයි අපට ඔවුන්ගේ කඳවුරුවලට යන්න ඉඩක් තිබුණේ නැහැ. වික්‍රමසිංහ මහත්තයා අගමැතිව සිටි අවුරුදු දෙකේ දී එල්.ටී.ටී.ඊය යුදමය, දේශපාලනික, ආර්ථික ආදී සෑම අතකින්ම ශක්තිමත් වුණා. ඔය සාම ගිවිසුමට මුවා වී තමයි ඒවා සිදුවුණේ. දවසට රුපියල් මිලියන ගණනින් එල්.ටී.ටී.ඊය කප්පම් බදු වලින් මුදල් සෙව්වා. සෑම දෙමළ පවුලකින්ම ළමයි 2, 3 බැගින් බඳවා ගත්තා. තමන්ට එදිරිවාදී මත දැරූ දෙමළ නායකයන් සමූල ඝාතනය කළා. හමුදා බුද්ධි අංශය මුළුමනින්ම වැනසුවා. ඔය හැමදෙයක්ම කළේ වික්‍රමසිංහ මහත්තයා අත්සන් කළ ඊනියා සටන් විරාම ගිවිසුම නිසා. ඒ ගිවිසුමක් එල්.ටී.ටී.ඊය දහස් සංඛ්‍යාත වාර ගණනින් උල්ලංඝනය කළා.අද වෙද්දී යුද්ධය අවසන් වූ පසු අපේ සොල්දාදුවෝ යුද ටැංකි, නාශක බෝම්බ 1400ක්, පුද්ගල නාශක බෝම්බ 495,000ක්, එල්.ටී.ටී.ඊය නිෂ්පාදන කළ බෝම්බ 500,000ක් විතර ගොඩ අරන් නිෂ්ක්‍රීය කර තිබෙනවා. ජීවිත අවදානමක් අරන් මේවා කළේ උතුරේ අහිංසක දෙමළ වැසියන් නැවත ඔවුන්ගේ ගම්බිම් වල පදිංචි කර වන්නයි. අපේ සොල්දාදුවෝ එහෙම කරද්දී විපක්ෂ නායකතුමා ටී.එන්.ඒ. එකේ අය ඔය මිනිස්සුන්ට එක තේ කෝප්පයක් දුන්නද?හමුදාව ඒ දෙමළ වැසියන්ට ගෙවල් 4000ක් හදලා දුන්නා. අද සත්‍යග්‍රහ කරන අය එදා ටකරමක් හරි ඒ මිනිස්සුන්ට දුන්න ද? යාපනය විශ්වවිද්‍යාලයට හමුදාව ඇතුළුවුණා කියනවා. ඒ ප්‍රභාකරන් කියන ත්‍රස්තවාදී නායකයා වෙනුවෙන් පහන් පත්තු කරන්න හදපු නිසා. ත්‍රස්තවාදීයෙන්ව සමරන්න ඉඩදෙන්න බෑ. හිලරි ක්ලින්ටන්ටත්, ඔබාමා, බින්ලාඩ්න් සමරලා පහන් පත්තු කරන්න ඉඩ දෙයිද? ඒ වගේ තමයි මේකත් කරන්න දෙන්න බෑ. අදටත් දෙවන ලෝක යුද්ධය ඉවර වෙලා අවුරුදු 60 ගණනක් ගිහිල්ලත් හිට්ලර් සමරලා ජර්මනියෙවත් පහන් පත්තු කරන්නේ නෑ. ඔහු රාජ්‍ය නායකයා වුණත් එහෙම කරන්නේ නෑ.මේවා කරලා වෑයම් කරන්නේ නැවතත් බෙදුම්වාදීන්ට ඉඩ හදන්නයි. එදා එල්.ටී.ටී.ඊයට බලෙන් ළමයි ඇදගෙන යද්දී ඊට එරෙහි වුණු විදුහල්පතිවරු මරලා දාද්දී වචනයක් කතා නොකළ විපක්ෂ නායකතුමා ටී.එන්.ඒ එකට අද මේ ගැන කතාකරන්න සදාචාරාත්මක අයිතියක් නෑ.l ඇතැම් මූලධර්මවාදී කල්ලි ආගමික වශයෙන් ගැටලු ඇති කර රටේ ඇති සහජීවනයත්, ස්ථාවරයත්වයත් බිඳ දැමීමේ වෑයමක යෙදෙනවා. හලාල් බලෙන් පැටවීමත් එවැනි උපක්‍රමයක් විය නොහැකි ද?විශේෂයෙන් නැෙඟනහිර පළාතේ මන්ත්‍රීවරයෙක් හැටියට මං හොඳීන් දන්නවා අම්පාරේ සිංහල - දෙමළ - මුස්ලිම් ජනකොට්ඨාස සහජීවනයෙන් ජීවත් වෙනවා. සාමාන්‍ය ජනයා අතර ජාති ආගම් භේද නැහැ. හැබැයි පටු පරමාර්ථ මත බලයට ඒම අරමුණු කළ දේශපාලනඥයන් ජාතිවාදය -ආගම්වාදය පතුරවන්න වෑයම් කරනවා. ඒකට එරෙහි වෙනකොට කියන්නේ ජාති වාදීන් කියලා. ජාතිවාදයයි, ජාති වාත්සල්‍යයි දෙකක්. තමන්ගේ ජාතියට ආදරය කිරීම, අනතුරක් වනවා නම් පෙරට ඒම ජාතිවාදය නොවෙයි. සිංහල බෞද්ධයා කිසිදාක ජාතිවාදී වුණේ නෑ.අපි හලාල් සංකල්පයට ගරහන්නේ නෑ. හලාල් භාණ්ඩ සඳහා මුස්ලිම්වරුන්ට ඇති අයිතිය වගේම අන්‍යාගමිකයින්ට එය ප්‍රතික්ෂේප කිරීමේ අයිතියත් තියෙනවා. හලාල් භාණ්ඩ සඳහා වැඩි මිලක් ගෙවීමට ඔවුන්ට සිදුවීම අසාධාරණයි. හලාල් ඒ අන්‍යාගමිකයන් මත බලෙන් පැටවීම නොකළ යුතුයි. මං හිතන්නේ මේ ප්‍රශ්නයේදී සිංහල නායකයින්ට වඩා මුස්ලිම් නායකයන් ඉදිරිපත් වෙලා මේ කාරණය විසඳාගත යුතුයි. මුස්ලිම්වරු 10% ක් විතර ඉන්නෙ. අනෙක් 90% සිංහල හා දෙමළ. හලාල් නිසා ඔය 90% මුස්ලිම් වෙළෙඳ ව්‍යාපාර ප්‍රතික්ෂේප කළොත් මොකද වෙන්නේ? රටේ පවතින ජාතික, ආගමික සහජීවනය වගේම ස්ථාවරත්වයත් රැක ගැනීමට වගකිවයුතු දේශපාලන හා ආගමික නායකයන් කටයුතු කළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=f1302252</link>
    <topic>මුවහත් කරනු ලැබේ</topic>
    <author/>
    <content>කිසිම දරුවකු ඉංග්‍රීසි භාෂාවට බිය නොවිය යුතු බවත්, සෑම අයකුම තම ජීවිතය සාර්ථක කර ගැනීම සඳහා ඉංග්‍රීසි භාෂාව මෙවලමක් කරගත යුතු බවත් සඳහන් කරමින් ජනාධිපති මහින්ද රාජපක්‍ෂ මහතා කළ කථාව සමාජයේ බොහෝ පිරිසකගේ ඇගයුමට හා ප්‍රසාදයට පාත්‍ර වී ඇත.“ජීවන කුසලතාවක් ලෙස ඉංග්‍රීසි” ජනාධිපති මූලාරම්භන මෙහෙවරේ තුන්වන අදියර අරඹමින් පසුගිය දිනක අරලිය ගහ මන්දිරයේ පැවැති උත්සවයක දී ජනාධිපතිවරයා මේ අදහස් ප්‍රකාශ කර තිබුණි.කතාවට පමණක් සීමා නොවී කතා කරන දේ ප්‍රායෝගික තලයේම ක්‍රියාත්මක කරන දූරදර්ශී ජන නායකයකු ලෙස ප්‍රකට මහින්ද රාජපක්‍ෂ මහතා නගරයේ පමණක් නොව ගම්බද ප්‍රදේශවල ඉගෙනුම ලබන දරු දැරියන් සඳහා ද ඉංග්‍රීසි භාෂා හැකියාව වර්ධනය කිරීම සඳහා ක්‍රමික වැඩසටහනක් අරඹන ලෙස උපදෙස් ලබා දීමෙන් පසු 2009 වසරේ ජූනි මස 22 වැනි දින “ජීවන කුසලතාවක් ලෙස ඉංග්‍රීසි” ජනාධිපති මූලාරම්භන මෙහෙවර ආරම්භ වූ අතර එම මෙහෙවරේ පළමු අදියර එදින සිට 2010 ජූලි මස 19 වන දින දක්වා රට පුරා ක්‍රියාත්මක කෙරුණි.මේ සුවිශේෂ වැඩසටහනේ පළමු අදියර තුළ දී රට පුරා පාසල්වල ඉගැන්වීම් ක්‍රියාවලියේ නිරත වී සිටින ඉංග්‍රීසි භාෂා ගුරුවරුන් 22,500 ක් අතරින් 60% කටත් වඩා වැඩි ගුරු භවතුන් පිරිසකට දරු දැරියන් සඳහා නිවැරදිව ඉංග්‍රීසි කථනය හා සන්නිවේදනය ඉගැන්වීම සඳහා විශිෂ්ට හා ක්‍රමානුකූලව පුහුණුවක් ද ලබා දෙන ලදී. මේ ගුරු පුහුණු වැඩසටහන සඳහා “දැනුමැති සමාජයක් සඳහා වූ අධ්‍යාපනය” ව්‍යාපෘතිය මඟින් අවශ්‍ය ආධාර දුන් අතර අධ්‍යාපන අමාත්‍යාංශය හා පළාත් අධ්‍යාපන අමාත්‍යාංශ නවය ඒකාබද්ධව එකී පුහුණු වැඩසටහන ක්‍රියාත්මක කරන ලදී.මෙහි දී මේ සුවිශේෂ ඉංග්‍රීසි භාෂා ඉගැන්වීමේ ජාතික වැඩසටහන තව දුරටත් ඉදිරියට ගෙන යමින් ඉන්දීය රජයේ සහය ද ඇතුව, මෙරට පළාත් නවයම නියෝජනය වන පරිදි ඉංග්‍රීසි කථනය පිළිබඳ ගුරු පුහුණුකරුවන් 80 දෙනෙකු තෝරා ගත් අතර ඔවුන්ට ඉන්දියාවේ හයිද්‍රාබාද් හී ඉංග්‍රීසි හා විදේශ භාෂා විශ්වවිද්‍යාලයේ පුහුණුවක් ලබා දීම ද සිදු කෙරුණි. මේ ප්‍රධාන ඉංග්‍රීසි ගුරු පුහුණුකරුවන් 320 දෙනෙකු ද පත් කෙරුණු අතර ඉජීවන කුසලතාවක් ලෙස ඉංග්‍රීසි” වැඩසටහනේ පළමු අදියර තුළදී ශ්‍රී ලංකාවේ ප්‍රථම වරට ඉංග්‍රීසි කථනය පිළිබඳ පළවූ විස්තරාත්මක ගුරු අත්පොත ද සම්පාදනය කෙරුණි.“ජීවන කුසලතාවක් ලෙස ඉංග්‍රීසි” වැඩසටහනේ පළමු අදියර තුළ දී මේ දැවැන්ත ක්‍රියාන්විතය පිළිබඳ ජාතික මට්ටමේ ප්‍රබල ප්‍රචාරක ව්‍යාපාරයක් ද ක්‍රියාත්මක වීම විශේෂයෙන් සඳහන් කළ යුතු ය. ජාතික මට්ටමේ විදත් හා මුද්‍රිත මාධ්‍ය උපයෝගී කරගනිමින් ක්‍රියාත්මක වූ එකී ප්‍රචාරක ව්‍යාපෘතිය නිසාම ඉංග්‍රීසි භාෂාව පිළිබඳ මෙතෙක් පැවැති දුර්මත හා අනියත බිය පහකරමින් දරු දැරියනට ඉංග්‍රීසි භාෂාව කතා කිරීම පිළිබඳ උනන්දුව හා ආසාව ඇති කරන ලදී. ඉංග්‍රීසි භාෂාව තවදුරටත් වරප්‍රසාද සහිත පංතිය සඳහා නොවේය යන ආකල්පය ද මේ ප්‍රචාරක ව්‍යාපෘතිය හරහා ඇති කෙරුණි.මීට අමතරව “ජීවන කුසලතාවක් සඳහා ඉංග්‍රීසි” වැඩසටහනේ පළමු අදියර තුළ දී මේ වැඩසටහන තව දුරටත් ඉලක්කයක් වෙත සාර්ථකව මෙහෙයවීම උදෙසා ඒ පිළිබඳ පත් කරන ලද ජනාධිපති කාර්ය සාධක බළකායට හා ජනාධිපති කාර්යාලය එකට එකතුව, එකමුතුව ක්‍රියාත්මක වනු පිණිස “බත්තරමුල්ලේ ඉසුරුපායේ පිහිටි අධ්‍යාපන අමාත්‍යාංශ පරිශ්‍රය තුළ විශේෂ ජනාධිපති වැඩසටහන් ඒකකයක් ද පිහිටුවීය.මාස 13 ක කාලයක් තුළ අපේක්‍ෂිත ඉලක්ක වෙත ක්‍රම ක්‍රමයෙන් ළඟා වූ මේ ජාතික ඉංග්‍රීසි කථන වැඩසටහනේ පළමු අදියර 2010 ජූලි මස 19 වැනි දින නිමාවට පත්වුණු අතර එදිනම ජනාධිපති මහින්ද රාජපක්‍ෂ මහතාගේ ප්‍රධානත්වයෙන් වැඩසටහනේ දෙවැනි අදියර ආරම්භ කෙරුණි.මේ දෙවැනි අදියර 2013 පෙබරවාරි මස 19 වැනි දින දක්වා ක්‍රියාවට නැඟුණු අතර මෙම අදියර තුළදී දිවයින පුරා ඉංග්‍රීසි භාෂා ගුරුවරුන්ගෙන් මෙම වැඩසටහනේ පළමු අදියර තුළ පුහුණුව නොලැබූ ඉතිරි 40% ක පිරිස සඳහා සාර්ථක ලෙස පුහුණු වැඩසටහන ක්‍රියාත්මක කෙරුණි. මේ අනුව ජීවන කුසලතාවක් සඳහා ඉංග්‍රීසි වැඩසටහනේ දෙවැනි අදියර අවසන් වන විට මෙරට පොදු පාසල් පද්ධතිය තුළ ඉංග්‍රීසි භාෂාව උගන්වන සියලුම ගුරුවරු ඉංග්‍රීසි කථනය ඉගැන්වීමේ ක්‍රියාවලියේ නිරත වී සිටින අතරතුර පැය 80 ක පුහුණුවක් ද ලැබූහ.තව ද මේ දෙවැනි අදියර තුළ දී ජාතික අධ්‍යාපන විද්‍යා පීඨයන් හී පුහුණුව ලබන සහ ගුරු සේවයට බඳවා ගැනීමට නියමිත ඉංග්‍රීසි ගුරුවරුන් හට ඉංග්‍රීසි භාෂාව කථනය පිළිබඳ ඉගැන්වීමේ නවීන ශිෂ්‍ය ක්‍රම ප්‍රගුණ කිරීම සඳහා එම විද්‍යා පීඨයන් හි කථිකාචාර්යවරුන්ට ද ප්‍රධාන ගුරු පුහුණුකරුවන් විසින් පුහුණු කරන ලදී.මේ අතර පළමු අදියර තුළදී සම්පාදනය කරන ලද “ජීවන කුසලතාවන් සඳහා ඉංග්‍රීසි” ගුරු අත්පොතෙහි ඇතුළත් වූ ගුරුවරුන් හරහා සිසුනට ශ්‍රවණ හා කථන කුසලතා සන්නිවේදනය කිරීමේ නව ශිල්ප ක්‍රම මේ දෙවැනි අදියර තුළදී ජාතික අධ්‍යාපන විද්‍යා පීඨයන් හි විෂය මාලාවට ද ඇතුළත් කෙරුණි. වර්තමානයේදී සියලු පාසල්වල ගුරු භවතුන් විසින් පරිහරණය කරන “ඉංග්‍රීසි ඉගැන්වීමේ ගුරු අත්පොත” මෙම අවදියේදී ජාතික අධ්‍යාපන විද්‍යා පීඨයන් හි ඉගැනුම ලැබූ සියලු නවක ඉංග්‍රීසි ගුරුවරුන්ට ලබා දුන්හ.එපමණක් නොව මෙම අදියරේ දී “කථන ඉංග්‍රීසි” දැඩි සේ අවධාරණය කරන ලද පැය 100 ක ඉංග්‍රීසි පාඨමාලාවක් ද සම්පාදනය විය. එසේම පාසල්වල සියලුම විදුහල්පතිවරුන් හා නියෝජ්‍ය විදුහල්පතිවරුන් සඳහා වූ පැය 100 ක පුහුණු වැඩසටහනක් ද ඇරඹුණි.“ජීවන කුසලතාවක් සඳහා ඉංග්‍රීසි” වැඩසටහනේ දෙවන අදියර නිමා වන විට දිවයින පුරා පාසල්වල විදුහල්පතිවරුන් හා නියෝජ්‍ය විදුහල්පතිවරුන් 5000 ක් පමණ මෙම පැය 100 පුහුණු පාඨමාලාව සාර්ථකව හැදෑරී ය. කෙසේ වුවත් සියලුම පාසල්වල විදුහල්පතිවරුන් හා නියෝජ්‍ය විදුහල්පතිවරුන් පුහුණුව ලබන තෙක් මෙම පැය 100 පුහුණු පාඨමාලාව අඛණ්ඩව ක්‍රියාත්මක කිරීමට සැලසුම් කර ඇත.මේ සියලු වැඩසටහන්වලට සමගාමීව “කථන ඉංග්‍රීසි” ඉගැන්වීමේ කුසලතා ඇතිකර ගෙන ඇති ගුරුවරුන්ගේ හැකියා තවදුරටත් ශක්තිමත් කිරීම අරමුණු කර ගනිමින් එකිනෙකට ආශ්‍රිත ක්‍රියාකාරකම් රාශියක් ද ආරම්භ කර ඇත.පාසල්වල 10 හා 11 ශ්‍රේණිවල ඉගෙනුම ලබන සිසු දරු දැරියන්ගේ ඉංග්‍රීසි භාෂා කුසලතා පංති කාමර මට්ටමින් ඇගයීම සඳහා පාසල් පාදක ඇගයීම් මෙවලම් සකසා ගුරු අත්පොතට ද ඇතුළත් කෙරුණු අතර ජාතික අධ්‍යාපන ආයතනය විසින් මේ ඇගයීම් මෙවලම් මේ වන විට සියලුම ශ්‍රේණි සඳහා ද සම්පාදනය කර ඇත. ඉදිරියේ දී ඒවා සියලු ගුරු භවතුන් වෙත බෙදා දීමට ද නියමිත අතර විභාග දෙපාර්තමේන්තුවේ මූලිකත්වයෙන් සැකසුණු 10 හා 11 ශ්‍රේණිවලට අදාළ විභාග හා ඇගයීම් උපදෙස් මාලා මේ වන විටත් පාසල්වල ගුරු භවතුන් වෙත බෙදාහැරීමේ කටයුතු ආරම්භ කර ඇත.බිය සැක දුරුකොට ජාත්‍යන්තරය හා තරඟයට යා හැකි ඉංග්‍රීසි භාෂා දැනුමෙන් මුවහත් යහපත් පුරවැසියන් බිහිකිරීමේ අරමුණින් ක්‍රියාත්මක මෙම “ජීවන කුසලතාවක් සඳහා ඉංග්‍රීසි” ජාතික වැඩසටහනට සමගාමීව පාසල් 308 ක ඉංග්‍රීසි ක්‍රියාකාරකම් කාමර ඇතිකිරීම ද මෙහි දෙවැනි අදියර ක්‍රියාත්මක වූ කාලයේ දී සාර්ථක ලෙස ක්‍රියාත්මක විය. මෙම ඉංග්‍රීසි ක්‍රියාකාරකම් කාමර නවීනතම තාක්ෂණයෙන් හා සියලු බහු මාධ්‍ය පහසුකම්වලින් සමන්විත වීම වි‍ෙශ්ෂයෙන් කැපී පෙනේ.මෙම දෙවන අදියර තුළ දී සියලු පළාත්වලින් බඳවා ගත් තවත් ඉංග්‍රීසි ගුරු පුහුණුකරුවන් 42 දෙනෙකුට ඉන්දියාවේ හයිද්‍රාබාද් හි පිහිටි ඉංග්‍රීසි සහ විදේශ භාෂා විශ්වවිද්‍යාලයේදී පුහුණුව ලබා දෙන ලදී. තව ද මෙම අදියරගත කාලසීමාව තුළ දී දිවයිනේ පිහිටි සියලුම පාසල්වල, විශේෂයෙන්ම සාමාන්‍ය පෙළ ඉංග්‍රීසි ඉගැන්වීම් කෙරෙන පාසල්වලට ප්‍රමුඛත්වය ලබා දෙමින් ජනාධිපති මූලාරම්භක මෙහෙවරෙහි බලපෑම නියාමනය කිරීමේ වැඩපිළිවෙළක් ද සැකසුණු අතර ඒ සඳහා සම්පත් දායකයින් ලෙස අධ්‍යාපන සහකාර අධ්‍යක්‍ෂවරුන්, ගුරු උපදේශකයින් හා ප්‍රධාන ගුරු පුහුණුකරුවන් තෝරා ගැනුණි.මේ වන විට ඉංග්‍රීසි බස ඉගැනුම සහ ඉගැන්වීම ප්‍රබෝධජනක සහ ආස්වාදනීය බවට පත් කරනු පිණිස එක් ශ්‍රේණියකට ක්‍රියාකාරකම් තිහ බැගින් අන්තර්ගත කර හය ශ්‍රේණියේ සිට එකොළොස්වැනි ශ්‍රේණිය දක්වා වන මෙවලම් අත්පොතක් ද සම්පාදනය කර ඇති අතර එය මෙම වැඩසටහනේ තුන්වැනි අදියර ආරම්භ වූ 2013 පෙබරවාරි 19 වැනි දින දොරට වැඩියේ ය.“ජීවන කුසලතාවක් සඳහා ඉංග්‍රීසි” වැඩසටහනේ තුන්වැනි අදියරට සමගාමීව පාසල්වල 10 හා 11 ශ්‍රේණිවලට ඉංග්‍රීසි ඉගැන්වීම පහසු කිරීම සඳහා වන ඩී වී ඩී තැටි 50 න් යුත් මෘදුකාංග මාලාවක් ද එළිදුටුවේ ය. මේ ඩී වී ඩී තැටි 50 කින් සමන්විත පාඩම් මාලාව පෙබරවාරි 23 වැනිදා සිට සෑම සෙනසුරාදාවකම රාත්‍රී 7 ට ජාතික රූපවාහිනියෙන් විකාශනය කිරීමට ද කටයුතු යොදා ඇත.මේ ඉංග්‍රීසි භාෂා ජාතික වැඩසටහනේ නව අදියරේ සමස්ත ඉලක්කය සාමාන්‍ය පෙළ විභාගයට පෙනී සිටින සිසුන්ගේ ඉංග්‍රීසි ශ්‍රවණ හා කථන කුසලතාවයන් වැඩිදියුණු කිරීමත්, ඒ සඳහා ඉංග්‍රීසි ගුරු ප්‍රජාව සූදානම් කිරීමත් බව සඳහන් වන අතර නිර්මාණය කරන ලද ඩී. වී. ඩී. තැටි 50 කින් සමන්විත මෘදුකාංග කට්ටල දිවයින පුරා සාමාන්‍ය පෙළ පංති පවතින පාසල් 6788 ක් අතරින් 2000 ක් වෙත බෙදාහැරීමට ද කටයුතු යොදා ඇත. ආරම්භයේ දී එසේ වුවත් ඉදිරි කාලය තුළ අනෙකුත් සියලුම පාසල් වෙත ද මෙම ඩීවිඩි කට්ටල බෙදාහැරීම සංවිධායකයින්ගේ බලාපොරොත්තුවයි.“ජීවන කුසලතාවක් සඳහා ඉංග්‍රීසි” ජනාධිපති මූලාරම්භක මෙහෙවරේ අපේක්‍ෂිත ඉලක්කය ඉංග්‍රීසි භාෂාව පිළිබඳ පෘථුල අවබෝධයක් ඇති ඉංග්‍රීසි භාෂාව කථා කරනා සමාජයක් රටේ සෑම අස්සක් මුල්ලක් නෑරම බිහිකිරීමයි. ඈත ගම්දනව්වල දරුවන්ට සිහිනයක්ව තිබුණු ඉංග්‍රීසි ඉගැන්වීමේ ආසාව යථාර්ථයක් බවට පත් කරමින් ඉංග්‍රීසි නම් කඩුවෙන් ඔවුන් මුවහත් කරවන මෙම මාහැඟි ජාතික කර්තව්‍යය පිටුපස යෝධ සෙවනැල්ලක් ලෙස ජනාධිපති මහින්ද රාජපක්‍ෂ මහතා සිටින අතර එතුමන් විසින් මෙම වැඩසටහන සාර්ථක ලෙස ඉදිරියට ගෙන යාමට අවශ්‍ය ශක්තිය හා පන්නරය ලබා දීම ද විශේෂයෙන් සඳහන් කළ යුතු කාරණයකි. එසේම ඉංග්‍රීසි සහ තොරතුරු තාක්ෂණය පිළිබඳ ජනාධිපති කාර්ය සාධක බළකායේ කැඳවුම්කරු ලෙස තම සමීපතම උපදේශකයකු වන සුනිමල් ප්‍රනාන්දු මහතා පත්කිරීමට ද ජනාධිපති මහින්ද රාජපක්‍ෂ මහතා ගත් තීරණය ඉතා බුද්ධිමත් තීරණයක් බව පෙනී යන්නේ තම සියලු හැකියාවන් හා ශක්තීන් යොදවමින් සියල්ල මනා ලෙස සම්බන්ධීකරණය කර “ජීවන කුසලතාවක් සඳහා ඉංග්‍රීසි” වැඩසටහන ජාතික මට්ටමේ දැවැන්ත අධ්‍යාපනික ව්‍යාපෘතියක් ලෙස ක්‍රියාත්මක කිරීමට ඔහුට හැකියාව ලැබී ඇති බැවිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=f1302253</link>
    <topic>කීනගහවිල ශ්‍රී ආනන්දාරාම චෛත්‍යයේ කොත් පැළැඳවීම</topic>
    <author>සටහන සහ සේයාරූඇහැලියගොඩ සමූහ</author>
    <content>කලටුවාව - කීණගහවිල ශ්‍රී ආනන්දාරාම මහා විහාරස්ථානයේ අභිනව චෛත්‍යරාජයාණන් වහන්සේගේ කොත නිරාවරණය කිරීමේ පුණ්‍ය මහෝත්සවය ශ්‍යාමෝපාලිවංශික මහා නිකායේ අස්ගිරි පාර්ශ්වයේ මහානායක අග්ගමහා පණ්ඩිත උඩුගම රතනපාල බුද්ධරක්ඛිත මහානායක හා ශ්‍යාමෝපාලිවංශික මහා නිකායේ ඌව පාර්ශ්වයේ මහානායක මහෝපාධ්‍ය අඹේවෙල පඤ්ඤාසාර මහානාහිමියන්ගේ ප්‍රධානත්වයෙන් ශ්‍රී ලංකා ප්‍රජාතාන්ත්‍රික සමාජවාදී ජනරජයේ ජනාධිපති මහින්ද රාජපක්‍ෂ මහතාගේ සුරතින් මේ මස 25 වැනිදා (අද) සිදු කෙරේ. මේ ලිපිය ඒ නිමිත්තෙනි.මනස්කාන්ත වටපිටාවකින් හෙබි නෙත් සිත් බැඳගන්නා අලංකාර භූමි භාගයක මෙම පූජා භූමිය පිහිටා ඇති අතර කලටුවාව, කීණගහවිල, නුගදණ්ඩ, වෑවිල, රංදහඩිය, තට්ටුගල, රංහොටියාදෙනිය හා දෙහිගහමුකලාන යන ප්‍රදේශ රැසක ජනතාවගේ අවශ්‍යතාවය සඳහා ඇති එකම විහාරස්ථානය මේ ශ්‍රී ආනන්දාරාම මහා විහාරස්ථානයයි.බොදු හදවත් සනහාලන මේ පුණ්‍ය භූමිය කෙරෙහි බෞද්ධ ජනතාව දක්වන්නේ ඉමහත් ගෞරවාදර භක්තියකි. තව ද මේ විහාරස්ථානය පිහිටි ප්‍රදේශය දිසා තුනකට මායිම්ව පිහිටා තිබීම ද සුවිශේෂයකි. එනම් කළුතර දිස්ත්‍රික්කයේ ඉංගිරියත්, කොළඹ දිස්ත්‍රික්කයේ අවිස්සාවේල්ලත්, රත්නපුර දිස්ත්‍රික්කයේ ඇහැලියගොඩත්, මීට මායිම්ව පිහිටීම විශේෂයකි.විහාරස්ථානයට ළඟා විය හැකි මාර්ග කිහිපයක් ද වන අතර එම මාර්ග වන්නේ ඇහැලියගොඩ සිට ගැටහැත්ත හරහා විහාරස්ථානයට දුර කි. මී. 26 කි. අවිස්සාවේල්ල සිට ගැටහැත්ත හරහා පැමිණෙන විට දුර කි. මී. 23 කි. ඉංගිරියේ සිට මහ ඉංගිරිය හරහා කි. මී. 10 ක් වන අතර පාදුක්කේ සිට බෝපේ හරහා වෑවිල ඔස්සේ පැමිණෙන විට විහාරස්ථානයට ඇති දුර ප්‍රමාණය කි. මී. 18 කි.ශ්‍රී බුද්ධ වර්ෂ 2493 වර්ෂ 1950 දී පමණ මේ විහාරස්ථානය ආරම්භ කර ඇත්තේ ඉතා කුඩාවට ය. උතුරු කරඳන ශ්‍රී සුමනාරාමාධිපතිව වැඩ සිට අපවත් වී වදාළ මාපොට ඥාණානන්ධාභිධාන හිමිපාණන් වහන්සේ හා මිටිපොල ශ්‍රී විසුද්ධාරාමාධිපතිව වැඩ සිට අපවත් වී වදාළ පේරාදෙණියේ ‍ෙප්මානන්දාභිධාන හිමිපාණන් වහන්සේලාගේ මඟ පෙන්වීම යටතේ උඩු නුවර වැලිගල්ලේ ශ්‍රී සුදර්ශනාරාම බෝධිමළු විහාරාධිපතිව වැඩ සිට අපවත් වී වදාළ ශ්‍රී සද්ධර්මවාගිස්වර මහෝපාධ්‍ය තෙන්නකෝන්වල ශ්‍රී චන්ද්‍රානන්දාභිධාන හිමිපාණන් වහන්සේගේ පැවිදි සහෝදර උඩවෙල උපනන්ද හිමියන් විසින් මෙම විහාරස්ථානය වැඩි දියුණුවට කටයුතු කර ඇත.වැලිගල්ල බෝධිමළු විහාරය කීණගහවිල ශ්‍රී ආනන්දාරාමය යන උභය විහාරාධිපති ධුරය උසුලන මධ්‍යම පළාතේ අධිකරණ සංඝනායක සර්වඥ විශාරද මහෝපාධ්‍ය වැලිගල්ලේ උපරතනාභිධාන හිමියන්ගේ ආශීර්වාදය හා අනුශාසනා පරිදි මෙහි විහාරාධිකාරී පූජ්‍ය කුරුන්දම්කුලමේ ධම්මවංශ හිමියන්ගේ මෙහෙයවීම යටතේ විහාරස්ථානයේ වත්මන් දියුණුව සිදු වී ඇත. උන්වහන්සේගෙන් ඉටුවන සේවය ද අතිමහත් ය.2007 වසරේ සිට මේ කීණගහවිල ශ්‍රී ආනන්දාරාම මහා විහාරස්ථානයේ දියුණුව ක්‍රමයෙන් ඇති වීමත් සමඟ විහාරස්ථානයේ අඩුවක්ව පැවති අභිනව විහාර මන්දිරය ප්‍රදේශවාසී බෞද්ධ ජනයාගේ ආධාර උපකාර මත ඉදි කෙරිණි. එහි ඉදිකිරීම් කටයුතු නිමාවීමෙන් පසු ඉකුත් 2011 වසරේ මාර්තු මස 24 වැනි දින ශ්‍රී ලංකා ප්‍රජාතාන්ත්‍රික සමාජවාදී ජනරජයේ ගරු අග්‍රාමාත්‍ය දි. මු. ජයරත්න මහතාගේ ප්‍රධානත්වයෙන් විවෘත කෙරිණි.මේ විහාරස්ථානයට අනුබද්ධ සංවිධාන රැසක් පිහිටුවා ඇති අතර කීනගහවිල දායක සභාව, යසෝදරා කුලඟන සමිතිය, ආනන්ද එක්සත් සුබසාධක සංගමය, තරුණ බෞද්ධ සමිතිය, පුණ්‍යාධාර උපාසක සමිතිය හා ශ්‍රී ආනන්ද පූර්ව ළමා මධ්‍යස්ථානය මේ අතර වේ.විහාරස්ථ ශ්‍රී ආනන්ද දහම් පාසල ද පවත්වාගෙන යන අතර මෙහි ශිෂ්‍ය ශිෂ්‍යාවන් 400 ක් පමණ අධ්‍යාපනය ලබන අතර ආචාර්ය මණ්ඩලයේ පිරිස 17 දෙනෙකි. ප්‍රදේශයේ සිසු දරු දැරියන්ගේ දහම් අධ්‍යාපනය ඉතා ඉහළ කේන්ද්‍රස්ථානයකට ගෙන ඒමේ අරමුණින් විහාරාධිකාරී හිමියන් ප්‍රමුඛ ආචාර්ය මණ්ඩලය මනා කැපවීමකින් යුතුව මෙම දහම් පාසල පවත්වාගෙන යාමට කැප වී සිටිති.ප්‍රදේශයේ බෞද්ධ ජනතාවගේ හා ලක්වාසී බෞද්ධ ජනතාවගේ පූර්ණ සහයෝගය හා ආධාර උපකාරි මත රුපියල් ලක්‍ෂ 50 ක පමණ වියදමින් ඉදිකරන ලද අභිනව චෛත්‍යරාජයාණන් වහන්සේගේ කොත් පැලඳවීමේ පුණ්‍ය මහෝත්සවය සිදු කෙරෙන මෙම 25 වැනි දින (අද) එම අවස්ථාවට රාජ්‍ය පරිපාලන හා ස්වදේශ කටයුතු අමාත්‍ය ඩබ්. ඩී. ජේ. සෙනෙවිරත්න, විදුලිබල හා බලශක්ති අමාත්‍ය පවිත්‍රා වන්නිආරච්චි, සබරගමුව පළාත් ප්‍රධාන අමාත්‍ය මහීපාල හේරත්, සබරගමු පළාත් ආණ්ඩුකාර වි. ජ. මු. ලොකුබණ්ඩාර, හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්‍ෂ මහතා ඇතුළු මැති ඇමැතිවරු මෙන්ම ගිහි පැවිදි ආරාධිත අමුත්තන් විශාල පිරිසක් මේ අවස්ථාවට සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>25</day>
    </date>
    <link>http://www.dinamina.lk/2013/02/25/_art.asp?fn=f1302254</link>
    <topic>නවම් පුන් පොහෝ දා ධර්මානුශාසනාව</topic>
    <author/>
    <content>නමෝ තස්ස භගවතෝ අරහතෝ සම්මා සම්බුද්ධස්ස.... ඉධ තප්පති පෙච්ච තප්පති - පාපකාරී උභයත්ථ තප්පති පාපං මේ කතත්ති තප්පති – භීය්‍යෝ තප්පති දුග්ගතිං ගතෝ"පව් කරන්නා මෙලොව දීත් තැවේ. පරලොව දීත් තැවේ. දොලොව දීම තැවේ. මා විසින් පව් කරන ලදැයි සිතමින් තැවේ. දුගතියට ද යමින් බෙහෙවින් පසුතැවේ."සුපින්වතුනි,ශ්‍රී සම්බුද්ධ ශාසනයේ සුවිශේෂී සන්ධිස්ථානයන් රැසක් සනිටුහන් වූ පොහොයක් වශයෙන් මෙම නවම් පුර පසළොස්වක පොහෝ දා හැඳින්විය හැකිය. මිනිස් සත්ත්වයාට අකුසලින් තොරව ජීවිතයක් ගත කිරීමේ ඇති වැදගත්කම ලොවට කියා පාමින් තිලෝගුරු අමැමෑණී සම්මා සම්බුදුරජාණන් වහන්සේ ඕවාද ප්‍රාතිමෝක්ෂය දේශනා කළේ අද වැනි නවම් පුන් පොහෝ දිනකය.ප්‍රථම ධර්ම සංඝායනාව පැවැත්වීමත් සැරියුත් මුගලන් දෙනමට අගසව් තනතුරු පිරිනැමීමත්, බුදුරජාණන් වහන්සේ ආයු සංස්කාරය අත්හැරීමත් මෙම පොහොයේ සිදුව ඇති වැදගත් කරුණු වන්නේ ය.පෙරුම් දම් පුරමින් පැමිණි සාංසාරික ගමන් මඟේ දී මිනිස් ආත්මභාවයක ඔබ මෙලෙස උපත ලබා තිබේ. මීට පෙර ආත්ම භවයන්හී දී කෙලෙස, කිනම් ස්වරූපයකින්, කවරෙකු ලෙසින් උපත ලබා සිටින්නට ඇත්තේ දැයි ඔබ මෙන්ම මා ද නොදනී. පූරුවේ පෙර පිනකට ඔබ අප සැවොම මිනිස් ආත්මයක සැබෑම උරුමක්කාරයන් වී සිටීම ම කෙතරම් භාග්‍යයක් ද?....මව්කුස තුළින් හඬමින් පැමිණ මෙලොව එළිය දුටු දා පටන් වසර ගණනාවක් දිවි ගෙවන ඔබ, ගෙවුණු ඔබේ ළමා වියට මොහොතකට යන්න. මනසට බරක් නැති, මහා මෙරක් වන් වගකීම් සමුදායක් නොතිබූ ඒ සුන්දර ඡ්මා වියට තිබුණු එකම බලාපොරොත්තුව වූයේ හොඳින් ඉගෙන ගැනීම පමණකි.කල් යත්ම අත් දඬු කර උස් මහත් වී වයසින් මුහුකුරා ගිය ඔබ, දිනෙන් දින වගකීම් දරමින් භාර දූර කර්තව්‍යයන් රැසක් කර පින්නා ගත් වැඩිහිටියෙකු වූයේ ය. හෙට දිනයේ ඔබ දරුවන් කිරිප දෙනෙකුගේ දයාබර පියාණන්ව, සෙනෙහෙබර මෑණියන්ව සිට මුණුපුරු මිනිපිරියන්ගේ ආදරණීය සීයා හෝ ආත්තම්මා වෙමින් ඒ අහිංසක මල් කැකුළුවලට සමාජයේ හොඳ නරක කියා දී මිය පරලොව යන්නේ ය.සුපින්වතුනි, කුඩා කළ සිට ඔබ පින් දහම් කළේ නම්, පස් පව් වලින් වැළකී ආදර්ශමත් ජීවිතයක් ගත කළේ නම්. අන් අයට බාධාවක් හිරිහැරයක් නොවී ඔබ යහපත් ගුණවතෙකු මෙන් ජීවත් වූයේ නම්. ඔබ මේ මිනිස් ආත්මභවයේ සැබෑම හරය වටහා ගෙන ඔබගේ ඊළඟ ආත්මභාවය සාක්ෂාත් කර ගත් උත්තමයෙකු බවට පත් වන්නේය.සිදුහත් බෝසතාණෝ සාරා සංඛ කල්ප ලක්ෂයක් මුළුල්ලේ පාරමී දම් පුරාගෙන පැමිණ සියලු කෙළෙසුන් නසා බුද්ධගයාවේ දී එදා සම්මා සම්බුද්ධත්වයට පත්ව සකළ ලෝකවාසීන්ගේම හිත සුව පිණිස ශ්‍රී සද්ධර්මය දේශනා කොට වදාළේ මේ සසරින් එතෙර වී නිවනට යන මාර්ගයයි.එනිසා සුපින්වතුනි, එපා කිසිවිටෙකත් පව් කම් කරන්න. ඔබගේ සිත සුඛී සුවපත්භාවයට පත් වූවොත් පමණයි ඔබ කරන කියනා සියල්ලක්ම යථාර්ථයන් බවට පත්වෙන්නෙ. හැම මොහොතකම හිතන්න, උදෑසන අවදි වූවාට පසු රාත්‍රී නින්දට යන තුරාම ඔබගේ ක්‍රියාවකින්, වදනකින් හෝ අඩුම තරමේ සිතිවිල්ලකින්වත් රහසින් හෝ පවක් නොකරන්න.ඔබ, ඔබගේ සිත පහදා ගෙන ජීවත්වන්නේ නම් ඔබට නිදුක් නීරෝගී චිර ජීවනයත්,ආයු වර්ණ සැපබල සම්පත්තියත්, දිවියේ මෙන්ම වෘත්තියේ ද ප්‍රගතියක් උදා වනු නියතය.සුඛී දීඝායුඛෝ භව.......!!!පින්වත් ඔබ සැමට තෙරුවන් සරණයි....!.</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=n1302261</link>
    <topic>ජිනීවා යෝජනා සම්බන්ධයෙන් ශ්‍රී ලංකාවට ගැටලුවක් නෑ</topic>
    <author>මහින්ද අලුත්ගෙදර</author>
    <content>ජගත් මානව හිමිකම් කවුන්සලයේ යෝජනා සම්බන්ධයෙන් කිසිවිටෙකත් ශ්‍රී ලංකාව බියට පත්විය යුතු නැතැයි ඉන්දීය ජනතා පක්ෂයේ නායක මහාචාර්ය සුබ්‍රමනියම් ස්වාමි මහතා අවධාරණය කරයි.ත්‍රස්තවාදය පරාජය කොට සාමාන්‍ය වැසියන් ලක්ෂ ගණනක් මුදාගත් රජයකට සහාය වීමට රටවල් බහුතරයක් සූදානමින් සිටින බවද ඒ මහතා පෙන්වා දෙයි.අන්තර්ජාතික මට්ටමින් ඉන්දියාව ගන්නා‍ බොහෝ තීරණයන් පිටුපස ඇත්තේ දේශපාලන අරමුණු බව පෙන්වාදෙන මහාචාර්ය සුබ්‍රමනියම් ස්වාමි මහතා එවැනි අරමුණුවල පැහැදිලි බවක් දක්නට නැතැයිද කියාසිටී.මාධ්‍ය වෙත විශේෂ ප්‍රකාශයක් කරමින් ඉන්දීය ජනතා පක්ෂයේ නායකයා මේ බව සඳහන්කර ඇත.ඊශ්‍රායලය සම්බන්ධයෙන් ගත්විට ඉන්දියාව ඇතැම් අවස්ථාවලදී අනුවණ තීරණවලට පැමිණ තිබෙන බවද ශ්‍රී ලංකාව සම්බන්ධයෙන් ඉන්දියාවේ අති බහුතරය ඇමෙරිකානු යෝජනාවන්ට සහාය නොදක්වන බවද හෙතෙම ප්‍රකාශකර තිබේ.ඇමෙරිකා එක්සත් ජනපදය ක්‍රියාකරන්නේ දේශපාලන අරමුණු වෙනුවෙන් බව පෙන්වාදී තිබෙන මහාචාර්ය සුබ්‍රමනියම් ස්වාමි මහතා එරටට මානව හිමිකම් සම්බන්ධයෙන් එතරම් යහපත් වාර්තාවක් නොමැති බවද පෙන්වාදී ඇත.මේ අතර ඒ මහතා සඳහන්කර ඇත්තේ ඉන්දීය ද්‍රවිඩ මුන්නේත්‍රම් කලහම් පක්ෂයට ජනතාව වෙනුවෙන් පෙන්වා දියහැකි දෙයක් නොමැති බවත් මේ හේතුවෙන් මෙය සංවේදී කාරණයක් බවට පත්කිරීම සඳහා උත්සාහ කරන බවත්ය.එවැනි සිද්ධීන් පදනම් කරගත් විට මෙවැනි යෝජනා පිළිබඳව කිසිඳු බියක් ඇතිකරගත යුතු නැතැයිද එවැන්නක කිසිඳු වැදගත්කමක් නැතැයි ද ඉන්දීය ජනතා පක්ෂයේ නායකයා පෙන්වාදී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=n1302262</link>
    <topic>දැයේ දරුවන් ශක්තිමත් කරන ජනපති ආර්යාවට අපේ උපහාර</topic>
    <author>- ජගත් සුමතිපාල උපාලි කරුණාරත්න</author>
    <content>දැයේ දරුවන් ශක්තිමත් කිරීමට ඇප කැප වී ක්‍රියා කරන ජනාධිපති ආර්යා ශිරන්ති රාජපක්ෂ මහත්මියට සමස්ත ලංකා බෞද්ධ මහා සම්මේලනයේ ළමාරක්ෂක මණ්ඩලයේ උපහාරය හිමිවන බව එහි සභාපති ජගත් සුමතිපාල මහතා පැවැසීය.සභාපතිවරයා මෙම අදහස් පළ කළේ පෙරේදා(24)කොළඹ ක්‍රීඩා අමාත්‍යාංශ ක්‍රීඩාංගනයේ පැවති සමස්ත ලංකා බෞද්ධ මහා සම්මේලනයේ ළමාරක්ෂක මණ්ඩලය,ළමා සංවර්ධන හා කාන්තා කටයුතු අමාත්‍යාංශය ඒකාබද්ධව සංවිධානය කරන ළමාරක්ෂක මණ්ඩලයේ ළමා සංවර්ධන මධ්‍යස්ථානයන්හි දරු දැරියන්ගේ නිවාසාන්තර ක්‍රීඩා උළෙලට එක් වෙමිණි.මෙහි ප්‍රධාන ආරාධිතයා ලෙස ජනාධිපති ආර්යා ශිරන්ති රාජපක්ෂ මහත්මිය සහභාගි විය.ළමා සංවර්ධන මධ්‍යස්ථානවල සිටින වයස අවුරුදු 18 සම්පූර්ණ වූ දරු දැරියන් අප භාරකරුවන්ට භාර දෙනව.ඉදිරියේදී ඔවුන් සඳහා වෘත්තීය පුහුණු මධ්‍යස්ථාන අප ආරම්භ කරනව.මේ වන විට අපගේ මධ්‍යස්ථාන වල දරු දැරියන් 950 කට අධික ප්‍රමාණයක් සිටිනව.අප එම දරුවන්ට රැකවරනය,ශක්තිමත් අනාගතයක් ලබා දෙන්න කටයුතු කරමින් සිටින බවද සභාපතිවරයා පැවසීය.මෙම ක්‍රීඩා උළෙලේ දක්ෂතම ක්‍රීඩකයා ලෙස පයාගල පඹේ ජයන්ති ළමා සංවර්ධන මධ්‍යස්ථානයේ ගයාන් චතුරංග සහ දක්ෂතම ක්‍රීඩිකාව ලෙස ගංගොඩවිල ළමා සංවර්ධන මධ්‍යස්ථානයේ කේ.ඩී දේශානි වාසනා තෝරා ගන්නා ලදී.මෙම අවස්ථාව සඳහා මහා සංඝරත්නය, ක්‍රීඩා ඇමති මහින්දානන්ද අලුත්ගමගේ ,පාර්ලිමේන්තු මන්ත්‍රී තිලංග සුමතිපාල මහත්වරුන් ක්‍රීඩා අමාත්‍යාංශයේ නිළධාරීන් ඇතුලු විශාල පිරිසක් සහභාගි වූහ.   .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=n1302263</link>
    <topic>ශ්‍රී ලංකාවේ සංවර්ධනය ප්‍රශංසනීයයි</topic>
    <author>මහින්ද අලුත්ගෙදර</author>
    <content>යුද ගැටුම් නිමාවීමත් සමඟ ශ්‍රී ලංකාව ලබා ඇති සංවර්ධනය ප්‍රශංසනීය බව එක්සත් ජාතීන්ගේ සංවිධානය පවසයි.මේ වෙනුවෙන් ශ්‍රී ලංකා රජය සාර්ථක පියවරයන් රැසක් අනුගමනය කර තිබෙන බවද එක්සත් ජාතීන්ගේ සංවිධානයේ මහ ලේකම් බෑන් කී මූන් ප්‍රකාශ කරයි.විදේශීය රාජ්‍යතාන්ත්‍රිකයන් පිරිසක් ශ්‍රී ලංකාවේ වත්මන් තත්ත්වය සම්බන්ධ නිරීක්ෂණයන් අළලා සැකසූ වාර්තාවක් පිළිගනිමින් එක්සත් ජාතීන්ගේ මහලේකම්වරයා මේ බව සඳහන් කර ඇත.එක්සත් ජාතීන්ගේ සංවිධානයේ නිව්යෝර්ක්හි ජපාන නියෝජිත සුනියෝ නිෂ්ඩා මහතාගේ නායකත්වයෙන් යුතු මෙම විදෙස් රාජ්‍යතාන්ත්‍රික කණ්ඩායමට බංග්ලාදේශය, නයිජීරියාව, රුමේනියාව සහ කොළොම්බියානු නියෝජිතයන් ඇතුළත් වූ බව විදේශ කටයුතු අමාත්‍යාංශය සඳහන් කරයි.මෙම නියොජිත කණ්ඩායම පසුගිය 2012 වසරේ දෙසැම්බර් මාසයේදී ශ්‍රී ලංකාවේ සංචාරය කළ අතර එහිදී රටේ වත්මන් තත්ත්වය මෙන්ම ඉදිරි ක්‍රියාමාර්ගයන් සම්බන්ධයෙන් පුළුල් අවබෝධයක් ලබා ගන්නා ලදී. ඊට අමතරව ර‍ජයේ නියෝජිතයන් සමඟද සාකච්ඡා කිරීමට හැකිවිය.මේ පිරිස ශ්‍රී ලංකාවේ සැබෑ තත්ත්වය හොඳින් නිරීක්ෂණය කිරීමෙන් අනතුරුව මේ වාර්තාව ජගත් මහලේකම්වරයා වෙත පිළිගන්වා තිබේ.පශ්චාත් සංග්‍රාම අවධියේ ගැටළු විසඳීම සඳහා ලක් රජය ගෙන තිබෙන ක්‍රියාමාර්ග ඔවුන්ගේ ඇඟයීමට ලක්වූ අතර උගත් පාඩම් හා ප්‍රතිසංධාන කොමිෂන් වාර්තාවේ ඇතුළත් නිර්දේශ ක්‍රියාත්මක කිරීමෙහිලා සාර්ථක ප්‍රගතියක් අත්කර ගෙන තිබෙන බවද එක්සත් ජාතීන්ගේ මහලේකම්වරයා කියාසිටී.ඊට අමතරව ඒ මහතා‍ පෙන්වා දෙන්නේ ශ්‍රී ලංකාව ලෝකයේ බෙහෙවින්ම වැදගත් රටක් බවයි.එක්සත් ජාතීන්ගේ සංවිධානයේ නිව්යෝර්ක්හි ශ්‍රීලංකා නිත්‍ය නියෝජිත ආචාර්ය පාලිත කොහොන මහතාද මේ අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=n1302264</link>
    <topic>අනවශ්‍ය ප්‍රශ්න ඇතිකර ගන්න එපා: ජාතික ආගමික සමඟිය රකින්න</topic>
    <author>මහින්ද අලුත්ගෙදර ඇහැළියගොඩ සිට .....</author>
    <content>සෑම ජාතියක් අතරම සමඟිය සහ ආගමිකයන් අතර සහජීවනය ඇතිවන අයුරින් කටයුතු කිරීමට සියලුම පුරවැසියන් ක්‍රියා කළ යුතු බව ජනාධිපති මහින්ද රාජපක්ෂ මහතා අවධාරණය කරයි.එහිදී අනවශ්‍ය ගැටලුවක් ඇති නොවන සේ කටයුතු කළයුතු බවද එය සියලු දෙනාගේම වගකීමක් බවද ඒ මහතා පෙන්වා දෙයි.ජනාධිපති මහින්ද රාජපක්ෂ මහතා මේ බව සඳහන් කළේ ඇහැළි යගොඩ, කීණගහවිල විහාරස්ථානයේ අභිනවයෙන් ඉදිකළ චෛත්‍යරාජයාණන් වහන්සේගේ කොත නිරාවරණය කිරීම නිමිත්තෙන් ඊයේ (25) පැවැති උත්සවය අමතමිනි.පසුගිය 2011 වසරේ ඔක්තෝබර් මස 27 දා මංගල ශිලා ප්‍රතිෂ්ඨාපනය කරන ලද අභිනව චෛත්‍ය රාජයාණන් වහන්සේගේ ඉදිකිරීම් කටයුතු වසර එකහමාරක් වැනි කාලයක් තුළ අවසන්කර තිබේ.මෙහිදී වැඩිදුරටත් ජනාධිපතිවරයා සඳහන් කළේ අප සමාජයේ කුඩාකළ සිට සිංහල, දෙමල හා මුස්ලිම් වශයෙන් පාසල් බෙදා වෙන්කොට පසුව දරුවන්ගේ වයස අවුරුදු 22 ක් පමණ වනවිට සමාජයේ එකට ජීවත් වියයුතු බවට පවසන බවයි.මේ සම්බන්ධයෙන් විශේෂ අවධානය යොමුකළ යුතු බව සදහන් කළ ඒ මහතා ආගදට දහමට මෙන්ම වැඩිහිටියන්ට සළකන යහපත් ජන සමාජයක් නිර්මාණය කිරීම සියලු දෙනාගේම වගකීමක් සහ යුත්කමක් බවයි.එවැනි ජන සමාජයක් නිර්මාණය කිරීම සදහා මහ සඝරුවන වෙතින් ඉටුවන විශිෂ්ඨ කාර්යභාරය අගය කරන බවද මහින්ද රාජපක්ෂ මහතා ප්‍රකාශ කළේය.අයාලේ යන දරු පිරිසක් බිහි වන්නේ නම් එයින් රටටත් සමස්තයක් වශයෙන් එම දරු පිරිසටත් ඵලක් නොවන බවද අද වනවිට දහම් පාසල් යන දරුවන් මෙන්ම පන්සල් යන තරුණ පිරිස ඉහළ ගොස් තිබෙන බවද මහින්ද රාජපක්ෂ මහතා පෙන්වා දුන්නේය.අපේ අනාගත පරපුර සාරධර්ම අතින් පිරිපුන් පිරිසක් බවට පත්කළ යුතු බව පෙන්වාදුන් ඒ මහතා එසේ නොකරන්නේ නම් අපි කරන කිසිඳු කාර්යයක සාර්ථක ප්‍රතිඵල ලැබිය නොහැකි බවද දරුවන් යහපත් පුරවැසියන් ලෙස නිර්මාණය කිරීම රජයකට පමණක් කළ නොහැකි බවද සදහන් කළේය.මේ අතර ඒ මහතා පැවසූවේ ඒ වෙනුවෙන් මහ සඝරුවනේ මෙන්ම ගමේ ප්‍රභූ පිරිස්වල සහ දෙමාපියන්ගේ සහයෝගය අවශ්‍ය බවයි.මේ විහාරස්ථාවයේ කොත නිරාවරණය කිරීමට සමඟාමීව පැළයක් රෝපණය කිරීම සහ මල් පහන් පූජා කිරීමද ජනාධිපති මහින්ද රාජපක්ෂ මහතා අතින් සිදුවිය. ඊට අමතරව සම්බුදු සසුනට සිදුකළ සේවය අගයමින් කීණගහවිල විහාරස්ථානයේ විහාරාධිකාරී පූජ්‍ය කුරුන්දන්කුලමේ ධම්මවංශ හිමියන් වෙත ජනාධිපතිවරයා අතින් විශේෂ තිළිණයක් පිරිනැමීය.මේ අතර එම විහාර්ථානයට පැමිණීම වෙනුවෙන් ජනාධිපති මහින්ද රාජපක්ෂ මහතාටද තිළිණයක් පිළිගැන්වීය.පාර්ලිමේන්තු මන්ත්‍රී පූජ්‍ය එල්ලාවල මේධානන්ද, කොළඹ මහා දිසාවේ ප්‍රධාන සංඝනායක වේරහැර අරියවංශ, මධ්‍යම පළාත් ප්‍රධාන සංඝනායක වැලිගල්ලේ උපරතන හිමිවරුන්ද විදුලි බල හා බලශක්ති ඇමැතිනි නීතීඥ පවිත්‍රාදේවී වන්නිආරච්චි, ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර, සබරගමුව පළාත් සභාවේ සභාපති කංචන ජයරත්න මහත්ම මහත්මීන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=n1302265</link>
    <topic>ජවිපෙ යටතේ පාඩු ලැබූ ‘ගුරුගෙදර’ දැන් ලාභ ලබයි</topic>
    <author>විජයානි එදිරිසිංහ</author>
    <content>ජනතා විමුක්ති පෙරමුණේ සාමාජිකයන්ගෙන් සමන්විත අධ්‍යක්ෂ මණ්ඩලයකින් පාලනය වූ සී/ස අධ්‍යාපන සේවා නියුක්තිකයන්ගේ සමුපකාර සැකසුරුවම් හා ණයදෙන සමිතිය (ගුරුගෙදර) වෙනස් කර රජයේ සාමාජිකයන්ගෙන් සමන්විත අධ්‍යක්ෂ මණ්ඩලයක් පත් කිරීමෙන් පසු එහි ආදායම මිලියන හයදහස ඉක්මවා තිබේ.වසර ගණනාවක් ජවිපෙ සාමාජිකයන් එම ගුරු ගෙදර හරහා එහි ආදායම ඔවුන්ගේ දේශපාලන කටයුතුවලට යොදවා ගනිද්දී වර්තමාන අධ්‍යක්ෂ මණ්ඩලය රට පුරා සිටින ගුරුවරුන්ට අති විශාල සේවාවක් සපයමින් මෙතරම් විශාල ආදායමක් උපයා ඇති බව සමුපකාර හා අභ්‍යන්තර වෙළෙඳ කටයුතු පිළිබඳ අැමැති ජොන්ස්ටන් ප්‍රනාන්දු මහතා පවසයි.එපමණක් නොව එවකට සමිතියේ සිටි සාමාජික ප්‍රමාණයට වඩා මේ වන විට එහි සාමාජිකයන් ප්‍රමාණය ද දෙදහසකට ආසන්න ප්‍රමාණයකින් වැඩි වී තිබේ.2010 වර්ෂයේදී එහි සිටි අධ්‍යක්ෂ මණ්ඩලය ඉවත් කර නව අධ්‍යක්ෂ මණ්ඩලයක් පත් කරනු ලැබුවේ එම සංගමයේ එවකට පැවැති දූෂණ වංචා සියල්ල හෙළි වීමෙන් අනතුරුවය. එම දූෂණ වංචා සිදු කළ පුද්ගලයන් හඳුනාගෙන මේ වන විට ඔවුන්ට එරෙහිව පරීක්ෂණද සිදු වෙමින් පවතියි.2011 - 05 - 12 නව අතුරු පාලක මණ්ඩලය පත්වීමත් සමඟම සාමාජික බැඳීම්, ආදායම, සහ ණය නිකුත් කිරීමේ විශාල වර්ධනයක් අත්පත් කරගෙන ඇති බව සී / ස අධ්‍යාපනයේ නියුක්තිකයන්ගේ සමුපකාර සකසුරුවම් හා ණයදෙන සමිතියේ (ගුරු ගෙදර) ප්‍රධාන ලේකම්වරයා වැඩිදුරටත් පවසයි.2010 දී සාමාජික බැඳීම් 10248ක් වූ අතර එය 2012 දී සාමාජික බැඳීම් 12500 දක්වා ඉහළ ගොස් ඇත. 2010 දී ආදායම රුපියල් මිලියන 51159.4ක් වූ අතර 2012 එය රුපියල් මිලියන 6089.3 දක්වා වර්ධනය වී ඇත.2010 වර්ෂයට සාපේක්ෂව 2012 දී ණය නිකුත් කිරීම රුපියල් මිලියන 4033.7 සිට රුපියල් මිලියන 5370.2 වර්ධනයක් පෙන්නුම් කරන බව සී / ස අධ්‍යාපනයේ නියුක්තිකයන්ගේ සමුපකාර සකසුරුවම් හා ණයදෙන සමිතියේ (ගුරු ගෙදර) ප්‍රධාන ලේකම් එන්.ඩබ්.සී. නානායක්කාර මහතා වැඩිදුරටත් පවසයි. මෙම අතුරුපාලක මණ්ඩලයට ප්‍රථම මෙම සමුපකාර සමිතියේ පාලනය පැවතියේ ලංකා ගුරු සේවා සංගමයේ සාමාජිකයින් වූ අධ්‍යක්ෂ මණ්ඩලයකටයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=n1302266</link>
    <topic>කි‍‍ඳෙල්පිටිය හන්දියේ ලොරියක් පෙරැළී දෙදෙනෙක් මිය යති</topic>
    <author>රක්ෂණ ශ්‍රියන්ත සහ හල්තොට සමූහ</author>
    <content>බණ්ඩාරගම පිළියන්දල මාර්ගයේ කිඳෙල්පිටිය හන්දිය අසල ඊයේ (25) ලොරියක් පෙරළි පුද්ගලයන් දෙදෙනකු මිය ගොස් හත්දෙනකු තුවාල ලබා ඇත.වේගය පාලනය කර ගැනීමට නොහැකි වීමෙන් මෙම ලොරිය පෙරළී ඇතැයි පොලිසිය පවසයි. මේ ලොරියේ රියැදුරුගේ කුඹුරක ගොයම් කපා එම වී මලු පටවාගෙන මේ පිරිස පැමිණ ඇති අතර ලොරිය පිටුපස පුද්ගලයන් හයදෙනකු පැමිණ ඇත.ලොරිය කැන්ටර් වර්ගයේ අඩි දොළහමාරේ තට්ටු ලොරියකි. මිය ගිය පුද්ගලයන් හා තුවාලකරුවන් ලොරි හිමිකරුට අයත් පිළියන්දල ප්‍රදේශයේ පුද්ගලික වැඩපොළක සේවය කරන පිරිසකි.තුවාලකරුවෝ කළුබෝවිල රෝහලේ ප්‍රතිකාර ලබති.බණ්ඩාරගම පොලිසිය සිද්ධිය පිළිබද වැඩිදුර විමර්ශන සිදුකරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=n1302267</link>
    <topic>ලේක්හවුස් හිටපු ප්‍රා. කර්තෘ සුනිල් සී. ද සිල්වා අභාවප්‍රාප්ත වෙයි</topic>
    <author>ජයසිරි මුණසිංහ</author>
    <content>එක්සත් ප්‍රවෘත්ති පත්‍ර සමාගමේ (ලේක්හවුස්) ප්‍රාදේශීය ප්‍රවෘත්ති කර්තෘ ධුරය දැරූ කීර්තිමත් හා ප්‍රවීණ මාධ්‍යවේදී සුනිල් සී. ද සිල්වා මහතා (69) අභාවප්‍රාප්ත විය.වසර 1944 අගෝස්තු 18 වැනිදා උපන් සුනිල් සී ද සිල්වා මහතා සිය මාධ්‍ය ජීවිතය ඇරඹියේ පාසල් අධ්‍යාපනය ලබන සමයේදීමය. කුඩා කල සිට ශාස්ත්‍රීය, ලිපි ලේඛන කියවීම, නිර්මාණය කිරීම පුරුද්දක් කරගත් ඔහු පළමුව 'දවස' පුවත්පතට සම්බන්ධ විය.අනතුරුව 'ඇත්ත' හා 'දිනකර' පුවත්පතේ සේවය කළේය. තම සිතට දැනෙන, හැඟෙන නිවැරදි සිතුම් අකුරු බවට පත් කොට මේ රටේ අහිංසක, තැලෙන පොඩි වන මිනිසාගේ හඬ ලෙස සමාජයට ගෙන ඒමට සිය මාධ්‍ය භාවිතා කළ ද සිල්වා මහතා ප්‍රගතිශීලී පිල ශක්තිමත් කළ අභීත මාධ්‍යවේදියකු ලෙස නම් දැරුවෙකි.වසර 1994 දී මේ රටේ දේශපාලන බිමේ සිදු වූ වෙනස්කමත් සමඟ බස්නාහිර පළාත් සභාවේ මහ ඇමැතිධුරයට අග්‍රාමාත්‍ය ධුරයට හා ජනාධිපති ධුරයට චන්ද්‍රිකා බණ්ඩාරනායක කුමාරතුංග මහත්මිය පත්වන විට ඇය සමඟ පොදු ජනතාව එක් පවුරකට රැස් කිරීම උදෙසා මාධ්‍ය කටයුතු ඉටු කළ ද සිල්වා මහතා තනතුරින් හිස උදුම්මා ගත් අයෙකු නොවීය.චන්ද්‍රිකා බණ්ඩාරනායක කුමාරතුංග මහත්මියගේ මාධ්‍ය කටයුතු සිදු කරමින් සිටින අතර ලේක්හවුස් ආයතනයට සම්බන්ධ වී ප්‍රාදේශීය ප්‍රවෘත්ති කර්තෘ ධුරය දැරූ ඔහු කලක් මධ්‍යම ප්‍රවෘත්ති කාර්යාංශයේ ප්‍රධානියාද විය.එම කාලසීමාවේ රට වටා විසිරි පුවත් දිනමිණ, ඩේලිනිව්ස්, තිනකරන්, ප්‍රධාන ලේක්හවුස් ආයතනයේ ප්‍රකාශිත සෑම පුවත්පතකටම පළ කැරැලීමට විශාල කාර්යභාරයක් ඉටු කළ සුනිල් සී ද සිල්වා මහතා ප්‍රාදේශීය මාධ්‍යවේදීන්ගේ සිත දිනා ගත්තෙකු විය.ඊට අමතරව දිනපතා ජාතික පුවත්පත්වල කතු මඬුලු සමඟ මනා සම්බන්ධීකරණයක් පැවැත්වූ ද සිල්වා මහතා සෑම ප්‍රාදේශීය පුවතක්ම ලේක්හවුස් පුවත්පත්වල පළ කිරීමට අවශ්‍ය කටයුතු නොමසුරුව සම්පාදනය කළ නිහඬ සිත්ගත් අයෙකු විය.කොළඹ විශ්වවිද්‍යාලයේ ජනසන්නිවේදන විෂය හදාරන දරු දැරියනට දැනුම ලබාදීමට බාහිර කථිකාචාර්යවරයෙකු ලෙස එක් වූ සිල්වා මහතා එහිම ආචාර්ය උපාධිය දිනා ගත්තෙකු විය.ඉතා සුපිරිසිදු ඇඳුම් ඇඳ පැළඳ නිසි ලෙස හිස පීරා කාගේත් ප්‍රියමනාප සිත්ගත් ඇත්තෙකු ලෙස කටයුතු කළ සිල්වා මහතා තමා දන්නා ඕනෑම කරුණක් ගුරු මුෂ්ටියකින් තොරව දන්නා නොදන්නා ඕනෑම කෙනෙකු පැමිණ හෝ දුරකථනයෙන් හෝ විමසා සිටි විට කියාදීමට තරම් නිහතමානී වූවෙකි.කිසිදු සැරපරුෂ බවක් නොඉසිලුවූ ඉතා නිහඬ හා සිය විෂය පිළිබඳ ප්‍රාමාණික දැනුමැත්තෙකු වූ ද සිල්වා මහතා ඕනෑම ප්‍රසාදයක් බිඳ වැටීමක් සම සේ දරා ගැනීමට හැකි උතුම් ගුණයෙන් යුතු වූ අයෙකු ලෙස නම් කලද එහි වරදක් නැත.සුනිල් සී ද සිල්වා මහතාගේ දේහය අංක 852, කොළඹ පාර, දෙවැනි කුරණ, මීගමුව නිවසේ තැන්පත් කොට තිබේ. දේහය පිළිබඳව අවසන් කටයුතු හෙට (27) කුරණ කටුනායක පොදු සුසාන භූමියේදී සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=n1302268</link>
    <topic>උතුරේ පොදු පහසුකම් නංවන්න රජයෙන් ඇ. ඩොලර් මිලියන 1350ක්</topic>
    <author>ජයසිරි මුණසිංහ</author>
    <content>උතුරු පළාතේ දුම්රිය, මහාමාර්ග, පාලම්, විදුලිබල, පානීය ජල සම්පාදනය ඇතුළු පොදු යටිතල පහසුකම් නැංවීමට රජය අමෙරිකානු ඩොලර් මිලියන 1350ක මුදලක් වැය කරන බව ජාත්‍යන්තර මූල්‍ය සහයෝගීතාව පිළිබඳ ජ්‍යෙෂ්ඨ ඇමැති සහ මුදල් හා ක්‍රම සම්පාදන නියෝජ්‍ය ඇමැති ආචාර්ය සරත් අමුණුගම මහතා ප්‍රකාශ කරයි.මේසා විශාල මුදලක් උතුරු පළාතේ සංවර්ධනයට වැය කරනුයේ ඉතිහාසයේ පළමු වතාවට බව ද ඇමැතිවරයා සඳහන් කෙළේය.තිස් වසරක් තිස්සේ ක්‍රියාත්මක වූ බිහිසුණු මහා විනාශකාරී යුද්ධයෙන් පසු යළි නැඟී සිටින්න උතුරේ සිදුවන දැවැන්ත සංවර්ධනය ජගත් මානව හිමිකම් සංවිධානවලට නොපෙනෙන එකක් නොවේ.අමෙරිකානු ඩොලර් මිලියන 735ක මුදලක් වැය කොට උතුරේ දුම්රිය මාර්ග වැඩිදියුණු කැරේ. ඒ අනුව ඕමන්ත - පලාලි කිලෝමීටර් 90.5ක් දියුණු කරන බව ද ආචාර්ය අමුණුගම මහතා කීය. වව්නියාව - කන්කසන්තුරේ මාර්ගය (කි‍.මී. 56) මැදවච්චිය - මඩු මාර්ගය (කි. මී. 43) මඩු - තලෛයිමන්නාරම මාර්ගය (කි. මී. 63) දියුණු කරනු ලැබේ.විනාශකාරී යුද්ධයෙන් බිඳ වැටුණු උතුරු පළාතේ මහාමාර්ග සංවර්ධනයට ඩොලර් මිලියන 233ක් වැය කරනු ලැබේ. ඒ අනුව ඒ 9 වව්නියාව - යාපනය කිලෝමීටර් 135ක්, ඒ 32 කරතිව් - මන්නාරම කිලෝමීටර් 67ක්, මාන්කුලම් - මුලතිව් කිලෝමීටර් 49ක්, යාපනය - කන්කසන්තුරේ කිලෝමීටර් 18.5ක් වැඩි දියුණු කරන බව ඇමැතිවරයා සඳහන් කර සිටියි.උතුරු පළාතේ ජනතාව දිගු කලක් තිස්සේ පීඩා විඳින ප්‍රශ්නයක් ‍නම් පිරිසුදු පානීය ජලය නොමැතිකමයි. මේ පැනයට තිරසාර විසඳුම් ලබාදෙමින් ඩොලර් මිලියන 221ක් වැය කොට යාපනය - කිලිනොච්චිය, මන්නාරම - වව්නියාව ජල යෝජනා ක්‍රම ක්‍රියාත්මකය. ඊට අමතරව පාලම්, පළාතේ අභ්‍යන්තර මාර්ග, විදුලිබල හා වාරිමාර්ග ව්‍යාපෘති රැසක් ක්‍රියාත්මක කරන බව අමුණුගම මහතා කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=n1302269</link>
    <topic>මත්තල ගුවන් තොටුපළ විවෘත කිරීම නරඹන්න විදෙස් ශ්‍රී ලාංකිකයන්ට අවස්ථාව</topic>
    <author>මහින්ද අලුත්ගෙදර</author>
    <content>මත්තල ජාත්‍යන්තර ගුවන් තොටුපළ විවෘත කිරීමේ අවස්ථාවට සහභාගි වීම සඳහා විදේශවල වෙසෙන ශ්‍රී ලාංකිකයන්ට ද අවස්ථාව ලබාදීමට විදේශ කටයුතු අමාත්‍යාංශය පියවර ගෙන ඇත.මෙම අවස්ථාවට සහභාගි වීමට කැමැති විදේශවල වෙසෙන ශ්‍රී ලාංකිකයන් රැගෙන ඒම වෙනුවෙන් විශේෂ ගුවන් යානාවක් අමෙරිකාවේ සිට මත්තල ජාත්‍යන්තර ගුවන් තොටුපළ දක්වා යොදවා තිබෙන බව අමෙරිකා එක්සත් ජනපදයේ ශ්‍රී ලංකා තානාපති කාර්යාලය පවසයි.ශ්‍රී ලංකාවේ වේගවත් සංවර්ධනයේ එක් අවස්ථාවක් වශයෙන් එළිදැක්වෙන මත්තල ඉදිකර තිබෙන ශ්‍රී ලංකාවේ දෙවැනි ජාත්‍යන්තර ගුවන් තොටුපළ ලබන මාර්තු මස 18 දා ජනාධිපති මහින්ද රාජපක්ෂ මහතාගේ ප්‍රධානත්වයෙන් ජනතා අයිතියට පත්කෙරෙන අතර මේ අවස්ථාව වෙනුවෙන් සහභාගි වීමට විදේශවල වෙසෙන ශ්‍රී ලාංකිකයන්ට ද අවස්ථාව ලබාදී තිබේ.ඒ අනුව ලබන මාර්තු මස 16 දා අමෙරිකාවේ වොෂිංටන් නුවරින් පිටත් වන මෙම විශේෂ ගුවන් යානාව ඩුබායි හරහා මත්තල ජාත්‍යන්තර ගුවන් තොටුපළ දක්වා පැමිණෙන බව අමෙරිකා එක්සත් ජනපදයේ ශ්‍රී ලංකා තානාපති කාර්යාලය සඳහන් කරයි.මෙය ඵෙතිහාසික අවස්ථාවක් බව පෙන්වා දෙන එම තානාපති කාර්යාලය එයින් ප්‍රයෝජන ලබා ගන්නැයි විදේශවල වෙසෙන ශ්‍රී ලාංකිකයන්ට ආරාධනා කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=n13022610</link>
    <topic>මෙරට රජයේ රෝහල්වල සුව සේවාව විදෙස් රටවල ඇගැයුමට</topic>
    <author>සන්ධ්‍යා කරුණාරත්න</author>
    <content>මෙරට රජයේ රෝහල්වලින් මහජනාතාවට ලබාදෙන සෞඛ්‍ය සේවාව විශිෂ්ට බව ජපාන අන්තර්ජාතික සහයෝගිතා ඒජන්සියේ වියට්නාම, ජපාන, කාම්බෝජය රටවල නියෝජිතයන් සෞඛ්‍ය ලේකම් වෛද්‍ය නිහාල් ජයතිලක මහතා හමු වී ප්‍රකාශ කර තිබේ.විසිදෙනකුගෙන් පමණ සමන්විත කණ්ඩායමක් මෙරට සෞඛ්‍ය සේවාව නිරීක්ෂණය කිරීම සඳහා පැමිණ සිටින අතර ඔවුහු කාසල් වීදියේ කාන්තා රෝහල, කළුබෝවිල ශික්ෂණ රෝහල, මහනුවර ශික්ෂණ රෝහල ඇතුළු රෝහල් ගණනාවක නිරීක්ෂණ චාරිකාවක ‍නිරත වූහ.පෞද්ගලික රෝහල්වලට නොදෙවෙනි ආකාරයෙන් නිදහස් සෞඛ්‍ය සේවාව යටතේ රජයේ රෝහල්වලින් රෝගීන්ට ලබාදෙන සේවාව අගය කළ යුතු බව ද ඔවුහු පවසති.වෛද්‍යවරුන්, හෙද හෙදියන් ඇතුළු රෝහල් කාර්ය මණ්ඩලය පැය 24 පුරාම ලබාදෙන සෞඛ්‍ය සේවාව ඉතාම සුහදශීලි අගය කළ යුතු සේවාවක් බවත් සංවර්ධනය වෙමින් පවතින රටක් නොමිලේ මෙවැනි ප්‍රතිකාර ක්‍රමයක් ක්‍රියාත්මක කිරීම පුදුම සහගත බවත් එම නියෝජිතයෝ ප්‍රකාශ කළහ.පුද්ගලයකුගේ උපතේ සිට මරණය දක්වා රජයේ රෝහල්වලින් ප්‍රතිකාර ලබාදීමේදී කිසිදු මුදලක් අය නොකරන බව ද වකුගඩු, අක්මා බද්ධ කිරීම, හදවත් සැත්කම් යනාදී බරපතළ සහ මිල අධික සැත්කම් නොමිලේ සිදු කිරීම ප්‍රශංසනීය බව ද ඔවුහු පවසති.ජනාධිපති මහින්ද රාජපක්ෂ මහතාගේ ආණ්ඩුව යටතේ නිදහස් සෞඛ්‍ය සේවාව ක්‍රියාත්මක කිරීම සඳහා වාර්ෂිකව සෞඛ්‍ය ප්‍රතිපාදනවලට රජයෙන් වෙන් කරන මුදල ඉහළ ගොස් ඇති බව සෞඛ්‍ය ලේකම් වෛද්‍ය නිහාල් ජයතිලක මහතා එම නියෝජිතයන්ට පැවැසුවේය.වසර 2005 දී සෞඛ්‍ය සේවාවට අයවැයෙන් වෙන් කළ මුදල රුපියල් මිලියන 38,000 ක් වුවත් වසර 2013 වන විට රුපියල් මිලියන 125,000 ක් වෙන් කිරීමට රජය පියවර ගෙන ඇති බවත් ලේකම්වරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=n13022611</link>
    <topic>සෑම ප්‍රධාන රෝහලකටම අනුබද්ධව ක්‍රීඩා වෛද්‍ය ඒකක පිහිටුවීමට පියවර</topic>
    <author>සන්ධ්‍යා කරුණාරත්න</author>
    <content>සෑම ප්‍රධාන රෝහලකටම අනුබද්ධව ක්‍රීඩා වෛද්‍ය ඒකක පිහිටුවීමට සෞඛ්‍ය අමාත්‍යාංශය තීරණය කරයි..සෞඛ්‍ය ඇමැති මෛත්‍රීපාල සිරිසේන හා ක්‍රීඩා ඇමැති මහින්දානන්ද අලුත්ගමගේ මහත්වරු පැවැත්වූ සාකච්ඡාවක ප්‍රතිඵලයක් වශයෙන් මේ තීරණය ගෙන තිබේ..කොළඹ රිජ්වේ ආර්යා ළමා‍ රෝහලේ ප්‍රථම ක්‍රීඩා වෛද්‍ය ඒකකය මේ යටතේ පිහිටුවීම පසුගියදා සිදුකෙරිණි.ක්‍රීඩා කරන අතරතුර විවිධ ආබාධයන්ට ලක්ව රෝහල්ගත වන ක්‍රීඩකයන්ට ප්‍රතිකාර නිවැරැදිව ලබාදීම සඳහා ක්‍රීඩා වෛද්‍ය විද්‍යාව හැදෑරූ වෛද්‍යවරු මේ ඒකකවලට අනුයුක්ත කිරීම සිදුකෙරේ. විධිමත්ව ක්‍රීඩා කටයුතු පවත්වාගෙන යාම හා ශාරීරික අභ්‍යාස පිළිබඳ අවබෝධය මදිකම හේතුවෙන් වාර්ෂිකව මෙරට විශාල පිරිසක් ආබාධ තත්ත්වයට පත්ව ප්‍රතිකාර ලබාගැනීමට රෝහල්ගත වේ.පාසල්වල නිවාසාන්තර ක්‍රීඩා හා වෙනත් ක්‍රීඩා උත්සව අවස්ථාවන්හිදී ක්‍රීඩා කිරීමට උචිත මූලික ශාරීරික සූදානම් වීමක් නොමැතිකම හේතුවෙන් පාසල් දරුවන් මරණයට පත්වන අවස්ථා ද වාර්තා වේ. පසුගිය සති දෙක තුළදී පාසල් දැරියන් දෙදෙනකු මරණයට පත්වූයේ ද මූලික ශාරීරික සූදානම් වීමක්‍ නොමැතිකම නිසාය..ක්‍රීඩා කිරීම සඳහා පාසල් දරුවන් මූලික සූදානම් වීමක් නොමැතිකම හේතුවෙන් ඇති වන පීඩනය දරා ගත නොහැකිව බොහෝ විට දරුවන් භයානක සංකූලතාවලට ගොදුරු වේ.රිජ්වේ ආර්යා ළමා‍ රෝහලේ පිහිට වූ ප්‍රථම ක්‍රීඩා වෛද්‍ය ඒකකය යටතේ වෛද්‍ය විද්‍යානුකූලව ක්‍රීඩා කිරීම සඳහා විශේෂ වැඩපිළිවෙළක් පෙරේදා (24) බොරැල්ල කන්නන්ගර මහා විද්‍යාලයීය ක්‍රීඩාංගණයේදී පැවැත්විණි. සෞඛ්‍ය අමාත්‍යාංශය හා ඊ‍ට අනුබද්ධ ආයතන යටතේ තිබෙන ක්‍රීඩා සංගම්වල සහභාගිත්වයෙන් විධිමත්ව ක්‍රීඩා කිරීම යන මැයෙන් සය සාමාජික ක්‍රිකට් තරගාවලියක් ද පවත්වනු ලැබීය.ප්‍රධාන රෝහල්වල ක්‍රීඩා වෛද්‍ය ඒකක පිහිටුවීමේ වැඩපිළිවෙළ මේ වන විට සාර්ථකව ක්‍රියාත්මක වෙමින් පවතින බවත් එහි ප්‍රථම ආදර්ශය කොළඹ රිජ්වේ ආර්යා ළමා රෝහලෙන් ලබාදී ඇති බවත් සෞඛ්‍ය ලේකම් වෛද්‍ය නිහාල් ජයතිලක මහතා පැවැසුවේය.නිරෝගිමත්භාවය වර්ධනය කිරීම පමණක් ක්‍රීඩාවෙන් සිදු නොකරන අතර යහපත් විනයානුකූල හා ජය පරාජය දෙකම විඳ දරා ගත හැකි සමාජයක් සඳහා ක්‍රීඩාව හේතු වන බව ද ඒ මහතා ප්‍රකාශ කළේය.මේ අවස්ථාවට ජනාධිපති මාධ්‍ය සම්බන්ධීකරණ ලේකම් විජයානන්ද හේරත්, සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල, කොළඹ රිජ්වේ ආර්යා ළමා‍ රෝහලේ අධ්‍යක්ෂ වෛද්‍ය රත්නසිරි ඒ. හේවගේ මහත්වරු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=n13022612</link>
    <topic>පොහොර සහනාධාරය නවත්වන්නේ නැහැ</topic>
    <author>අසේල කුරුළුවංශ</author>
    <content>ගොවීන් සඳහා රජය ලබා දෙන පොහොර සහනාධාරය ඉදිරියටත් අඛණ්ඩව ලබා දෙන බව කෘෂිකර්ම ඇමැති මහින්ද යාපා අබේවර්ධන මහතා පැවැසීය.එජාප මන්ත්‍රී රවි කරුණානායක මහතා පොහොර සහනාධාරය මඟින් ප්‍රයෝජනයක් ලැබී නොමැති බවට කළ ප්‍රකාශයේ කිසිදු සත්‍යතාවක් නොමැති බවද ඒ මහතා කීය.සමස්ත ලංකා කෘෂි උපදේශකවරුන්ගේ වාර්ෂික සමුළුව පසුගියදා පේරාදෙණිය ගන්නෝරුව පැළෑටි ජාන සම්පත් සංවර්ධන මධ්‍යස්ථානයේදී පැවැති අවස්ථාවේ එහි ප්‍රධාන ආරාධිතයන් ලෙස සහභාගි වෙමින් ඇමැතිවරයා මේ බව පැවැසුවේය. මෙරට ගොවියා ආරක්‍ෂා කැර ගනිමින් කෘෂිකර්මාන්තය නඟා සිටුවීමට රජය සෑම විටම ක්‍රියාකරන බවද හෙතෙම කීය.එජාපය බලයට පැමිණියහොත් පොහොර සහනාධාරය තවදුරටත් ඔවුන් ගොවීන්ට ලබා දෙන්නේද යන්න පිළිබඳව තමන් ප්‍රශ්න කරන බවද ඇමැතිවරයා ප්‍රකාශ කෙළේය.වර්තමානයේ කාලගුණයේ විවිධ විපර්යාසයන් සිදුවන බැවින් එම තත්ත්වය නිවැරැදිව අවබෝධ කැර ගනිමින් ගොවීන් වගා කටයුතු සිදුකිරීම කාලීන අවශ්‍යතාවක් බවත් ඒ පිළිබඳව ගොවීන් දැනුවත් කිරීමට කෘෂි උපදේශකවරුන්ගේ සේවය ලබාගන්නා බවත් ඒ මහතා කීවේය.කෘෂිකර්ම අමාත්‍යාංශ ලේකම් එස්. සකලසූරිය, කෘෂිකර්ම අධ්‍යක්‍ෂ ජනරාල් එම්. ජී. ශ්‍රියාපාල මහත්වරු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=n13022613</link>
    <topic>අචලා ප්‍රියදර්ශනී නීති සිසුවිය ගැන විශේෂ වාර්තාව සහ චෝදනා පත්‍ර රාජ්‍ය සේවා කොමිෂන් සභාවට</topic>
    <author>සන්ධ්‍යා කරුණාරත්න</author>
    <content>කොළඹ විශ්ව විද්‍යාලයීය නීති පීඨයේ අචලා ප්‍රියදර්ශනී නීති ශිෂ්‍යාවට අත අහිමි වීමේ සිද්ධිය සම්බන්ධ විශේෂ වාර්තාව සහ චෝදනා පත්‍ර සෞඛ්‍ය ලේකම්වරයා මඟින් රාජ්‍ය සේවා කොමිෂන් සභාවට පසුගියදා (22) බාරදී ඇත.මේ සිද්ධිය සම්බන්ධයෙන් සොයා බැලීමට සෞඛ්‍ය අමාත්‍යාංශයෙන් පත් කළ විමර්ශන කමිටුව ලබා දුන් වාර්තාව අමාත්‍යාංශයේ නීති අංශය මඟින් පරීක්ෂා කර බලා විශේෂ වාර්තාවක් ලෙස සකස් කර රාජ්‍ය සේවා කොමිෂන් සභාවට ලබා දුන් බව අමාත්‍යාංශයේ ජ්‍යෙෂ්ඨ නිලධාරියෙක් ප්‍රකාශ කළේය.ප්‍රතිකාර ක්‍රියාවලියේදී බරපතළ ප්‍රමාද දෝෂ පැවැති බව, රෝහල් පරිපාලනයේ දුර්වලතා පැවැති බව, මේ සිද්ධියට අඳාළ පුද්ගලයන් හඳුනා ගත් බව ඇතුළත් කරමින් විමර්ශන කමිටු වාර්තාව සකස් කර තිබේ.අචලාගේ ප්‍රතිකාර ක්‍රියාවලියට සම්බන්ධ සියලුම දෙනා හඳුනාගෙන ඇති අතර ප්‍රතිකාර ක්‍රියාවලියට සම්බන්ධ 21 දෙනකුට චෝදනා පත්‍ර ගොනු කර ඇති බව ද එම නිලධාරියා පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=n13022614</link>
    <topic>බස්නාහිර පළාත් පාලන නිලධාරීන් කීපදෙනෙක් රජයේ මුදල්වලින් දුරකථන ගාස්තු ගෙවලා</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>බස්නාහිර පළාතේ පළාත් පාලන දෙපාර්තමේන්තුවේ ඉහළ නිලධාරීන් කිහිපදෙනකු තම පෞද්ගලික ජංගම දුරකථන ගාස්තුද රජයේ මුදල්වලින් ගෙවා තිබුණු අයුරු විගණකාධිපතිවරයා සිය අලුත්ම වාර්තාවෙන් පෙන්වාදෙයි.මේ නිලධාරීන් විසින් කාර්යාලයීය දුරකථන හා නිල නිවාස දුරකථන පාවිච්චි කිරීම වෙනුවෙන් දුරකථන ගාස්තු ගෙවීම්වලට අමතරව මේ පෞද්ගලික දුරකථන සඳහා වූ බිල්පත්ද රාජ්‍ය මුදලින් ගෙවා ඇත්තේ පෞද්ගලික ජංගම දුරකථනයක්ද රාජකාරි සඳහා පාවිච්චි කිරීමේ අවශ්‍යතාව තමන් විසින්ම පෙන්වා දෙමිනි.එසේ පෞද්ගලික ජංගම දුරකථන සඳහා රාජ්‍ය මුදල් ගෙවීම රාජ්‍ය මුදල් චක්‍රලේඛවලට අනුකූල නොවන බවද පෙන්වා දෙන විගණකාධිපතිවරයා සඳහන් කරන පරිදි 2009 වසර සඳහා මෙසේ මුදල් අයකර ගෙන ඇති නිලධාරීන් අතර පළාත් පාලන කොමසාරිස් (කොන්ත්‍රාත්) වරයා ද කෙනෙකි. සෙසු නිලධාරීන් වන්නේ නීති නිලධාරී පළාත් පාලන සහකාර කොමසාරිස් ඉංජිනේරු පළාත් පාලන නියෝජ්‍ය කොමසාරිස් සහ පරිපාලන නිලධාරිද වෙති.එම දෙපාර්තමේන්තු කටයුතුවල දුර්වලතා කීපයක්ද විගණකාධිපතිවරයා සිය වාර්තාවේ සඳහන් කරයි.2009 වර්ෂය තුළ දිස්ත්‍රික්ක තුනෙහි පළාත් පාලන ආයතන සියල්ලම සම්බන්ධ කරගෙන ව්‍යාපෘති 3004ක් ක්‍රියාත්මක කිරීමට රුපියල් 74,09,48,780ක මුදලක් ප්‍රතිපාදනය කර තිබුණි.සමාලෝචන වර්ෂය තුළ එයින් නිමකර ඇත්තේ ව්‍යාපෘති 2723කි. ඒ සඳහා රුපියල් 42,00,92561ක් වැයකර ඇති අතර රුපියල් 32,08,56,219ක් ප්‍රයෝජනයට ගෙන නැත.2005 නොවැම්බර් 21 දින සිට පුරප්පාඩු වී තිබූ සහකාර පළාත් පාලන කොමසාරිස් (විමර්ශන) තනතුර සඳහා එකී තනතුරේ වැඩ බැලූ නිලධාරියා එදින සිට ක්‍රියාත්මක වන පරිදි පෙරදා නම් කර 2008 මාර්තු 31 දින පත්කර තිබිණි. ඔහුට වැඩබැලූ කාලය සඳහා වැඩ බැලීමේ දීමනා ලබාගෙන තිබියදී පෙරදා තම දිනය දක්වා කාලය සඳහාද හිඟ වැටුප් ලෙස රුපියල් 1,75,204ක් ගෙවා තිබිණි.මේ සම්බන්ධයෙන් ජාතික වැටුප් හා සේවක සංඛ්‍යා කොමිෂන් සභාව මඟින් එම මුදල ආපසු අයකර ගන්නා ලෙස දැනුම්දී තිබුණත් විගණන දිනය වූ 2010 මාර්තු වනවිටත් අය කරගෙන තිබුණේ නැත.පළාත් පාලන දෙපාර්තමේන්තුවේ වාහන පහකින් සමන්විතවූ සන්චිතයෙන් වාහන 4ක් නිලධාරීන් විසින් වෙන්කරගෙන පාවිච්චි කර තිබුණ අතර ඉන් වාහන තුනක් “රජයේ නිලධාරීන් සඳහා නිල ප්‍රවාහන පහසුකම්” හිසින් යුතුව රාජ්‍ය පරිපාලන චක්‍රලේඛ විධිවිධානවලට අනුකූල නොවූ පරිදි වෙන් කළ වාහන විය. එම වාහන සඳහා ප්‍රමාණය ඉක්මවූ රුපියල් 7,58,100ක මුදලක් ඉන්ධන සඳහා ඒ ඒ නිලධාරීන් විසින් අයකරගෙන තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=r1302261</link>
    <topic>පිළියන්දල රජයේ රෝහලේ සුව සේවා පාලක අර්බුදය දිග්ගැස්සෙයි</topic>
    <author>කැස්බෑව සංචාරකධර්මසිරි සුරවීර</author>
    <content>පිළියන්දල රජයේ රෝහලේ වැඩ බලන සුව සේවා පාලකවරයා සහ උපස්ථායක සේවකයන් අතර පවතින අර්බුදය නිසා එම රෝහල වෙත පැමිණෙන අසරණ රෝගීහු දැඩි ලෙස පීඩාවට පත්වෙති.සුව සේවා පාලක තනතුර සඳහා සුදුසුකම් ඇති පැරැණි සේවකයන් රෝහලේ සිටියදී අදාළ තනතුරට සුදුසුකම් නොමැති එම රෝහලේම උපස්ථායක සේවකයකු වැඩ බලන සුව සේවා තනතුරට පත් කිරීම මෙම අර්බුදයට හේතුව බව අනාවරණය වේ.අසරණ රෝගීන්ට පිඩාවට පත්වීමට සිදුවී ඇති මෙම සේවක අර්බුදය පිළිබඳව සොයා බලා එය විසඳීමට කටයුතු කිරීම අදාළ සෞඛ්‍ය බලධාරීන් සතු යුතුකමකි. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=r1302262</link>
    <topic>ජා ඇළ මහදොර ඇළට වැටී හත් හැවිරිදි දරුවකු අවසන් ගමනේ</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>ජා-ඇළ සුදුවැල්ල මුළු ගම්මානයම කම්පාවට පත් කරමින් අකලට මිලින වී ගිය මල් කැකුළක අනුවේදනීය කඳුළු කතාවක් මෙසේ අසන්නට ලැබෙයි.තුඩැල්ල ක්‍රිස්තුරාජ ජාතික පාසලේ දෙවැනි වසර ඉගෙනුම ලබමින් සිටි ශයින් ආදිත්‍ය නැමැති 7 හැවිරිදි දරුවකු ජා-ඇළට සම්බන්ධ මහදොර නම් ඇළේ දිය යට සැඟවුණු ශෝචනීය පුවතක් අසන්නට ලැබී අප එහි ළඟා වන විට මළ හිරු බැස යමින් තිබුණි.තැනින් තැන සුදු කොඩි වේදනාවෙන් සුළඟට ඇඹරෙමින් තිබුණේ හරියට ශයින් ආදිත්‍යගේ අවසන් ගමනට ආයුබෝවන් කියන්නාක් මෙනි.ජා-ඇළ සුදුවැල්ල මහදොර ඇළට යාබදව පුංචි ලෑලි නිවෙසක ආර්. එම්. ඇන්තනි (27) හා නාලිකා නිලුක්ෂි (25) යුවළ සිය එකම පිරිමි දරුවා වන ශයින් ආදිත්‍ය (අවු. 07) සහ ශයිනිකා දෙව්සරණි (අවු. 08) ප්‍රතිභා තක්‍ෂමී (අවු: 1 1/2) දියණියන් සමඟ ජීවත් විය.එදා වේල හරි අමාරුවෙන් ගැට ගසා ගත් ඇන්තනි ගරාජයක සේවය කෙළේය.ආදිත්‍ය සිය මව සමඟ කොහිල කැපීමට නිවෙස සමීප බඩ වැටියකට ගොස් ඇත්තේ පසුගිය දිනක සවස 5.30 ට පමණ ය. මේ අතර ඊට ආසන්න ආදිත්‍යගේ යහළුවකුගේ ගෙදරට ගිහින් එන්නම් කියා ආදිත්‍ය මවගෙන් වෙන් වී ගියේය.හතර වටේ අඳුර පැතිරෙද්දී ආදිත්‍යගේ මව කොහිල කඩා ගෙන ගෙදර ආවා ය. පුතා ගෙදර නොසිටි නිසා යහළුවාගේ ගෙදර ඇතැයි අම්මා සිතුවාය.අඳුර තවත් මෝරා රාත්‍රී 8.00 විය. පුතා ගෙදර නොපැමිණි නිසා අවට විපරම් කළත් අහල පහල ද දරුවා නොසිටි බැවින් බියට පත් මව ගම්වාසීන් ද සමඟ විදුලි පන්දම් හුළු අතු දල්වා ගෙන ආදිත්‍ය සොයන්නට විය.මේ අතර ආදිත්‍යගේ රබර් සෙරප්පුවක් ජලය මත පාවෙමින් තිබියදී ප්‍රදේශවාසීන් කළ සෝදිසියක දී මහදොර ඇළේ දිය නෑමට තනා ඇති සිමෙන්ති බැම්ම පාමුල ඔහුගේ මළ සිරුර දිය යට තිබී සොයා ගෙන ඇත.දෙපා සේදීමට යාමේදී දියට වැටීමෙන් දිය රකුසා සිත් පිත් නැතිව පුංචි ආදිත්‍ය බිලිගෙන තිබුණා විය හැක.මගෙ රත්තරං පුතේ මගෙ පපුව පැළෙන්න එනවා. මාත් පුතා එක්කම එනවා... මගෙ පණ මාව දාල ගියා ද පුතේ...? පුතා’ ගෙ සුරතල් කථා මට ඇහෙනවා වගෙයි මගේ පුතේ... යනුවෙන් ආදිත්‍යගේ මවගේ අදෝනාව කාගෙත් දෙනෙත් වලට කදුළු උණන සුළු විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=r1302263</link>
    <topic>නානවළදෙණිය ඇළට අපජලය එක් වෙලා අවට කුඹුරු විනාශවන ලකුණු</topic>
    <author>නාගොඩ විශේෂ - එන් විජේරත්න</author>
    <content>නෑබඩ නානවළදෙණිය ඇළ මාර්ගයට රබර් කර්මාන්ත ශාලාවකින් පිටකරන අපජලය එක්වීම නිසා එම ඇළ මාර්ගය හා සම්බන්ධ කුඹුරුයාය විනාශ වීමේ තර්ජනයට ලක්ව තිබේ.දීර්ඝ කාලයක් තිස්සේ මෙසේ වී වගාවට හානිදායක ඇමෝනියා විෂ මිශ්‍ර අපවිත්‍ර ජලය මෙම ඇළ මාර්ගයට මුදා හැරීම සිදුකෙරේ.මේ සම්බන්ධයෙන් එම ගොවි සංවිධානයේ නිලධාරීන් හා නෑබඩ කුඹුරු යායේ ගොවීන් අදාළ බලධාරීන් දැනුවත් කර ඇති අතර ඊට තම බලවත් විරෝධය ද දක්වා තිබේ.එහෙත් ඊට අදාළ බලධාරීන් මෙම රබර් කර්මාන්ත ශාලාවෙන් පිට කරන මෙම අපවිත්‍ර ජලය මුදාහැරීම නතර කිරීමට කිසිදු පියවරක් නොගත් බවට ඔවුහූ චෝදනා නඟති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=r1302264</link>
    <topic>තල්පිටිය උපෝසථාරාමයේ විහාර මන්දිරයට මුල්ගල</topic>
    <author>එච්. එල්. සුනිල් ශාන්ත කළුතර ඩේලි නිවුස්</author>
    <content>මීට අවුරුදු තුන, හතරකට ඉහත දී අපට තිබුණේ මරණයෙන් ගැලවී, පණ බේරා ගැනීමේ එකම අභියෝගය යි. දැන් අපට එවැනි භයානක අභියෝගයක් නැහැ.අද රටේ කිසිවකුටත්, අඳුරු අනාගතයකට උරුම කම් කියන කිසිදු අභියෝගයක් ඇත්තේ නැහැ.එහෙත් අපි දශක තුනක් යුද්ධයෙන් බැට කමින් විවිධ වධ හිංසාවලට මුහුණ පාමින් ත්‍රස්තවාදීන් ගෙන් රට බේරාගෙන දිනාගත් නිදහස රැක ගැනීමට සියලු දෙනාම එකාවන් ව නැගී සිට කටයුතු කිරීම අප කාටත් පැවරී ඇති විශාල වගකීමක් යැයි ඉදිකිරීම්, නිවාස, ඉංජිනේරු සේවා හා පොදු පහසුකම් පිළිබඳ ඇමැති විමල් වීරවංශ මහතා පැවැසීය.ඒ මහතා මේ අදහස් පළ කෙළේ පසුගියදා පානදුර, පින්වත්ත, තල්පිටිය, උපෝසථාරාම පුරාණ විහාරස්ථානයේ අභිනවයෙන් ඉදිවන විහාර මන්දිරයට මුල්ගල් තැබීමේ උත්සවයට ප්‍රධාන ආරාධිත අමුත්තා වශයෙන් සහභාගි වෙමින් පැවති රැස්වීමේ දීය.එහිදී ඇමැතිවරයා මෙසේ ද කීය.තව දුරටත් සියලු ජන කොටස් සමඟ සහයෝගයෙන් හා මිත්‍රශීලීව ජීවත්වීමේ අවශ්‍යතාවය සෑම දෙනාම හොඳින් තේරුම් ගත යුතුයි.මේ තත්ත්වය කඩා බිඳ දමා රටේ නැවතත් ගැටුම්කාරී තත්ත්වයක් හෝ ආගමික ගැටුම් ඇතිවීම වැළැක්වීමට සියලු පාර්ශ්ව අන්‍යෝන්‍ය අවබෝධයෙන් කටයුතු කිරීම ඉතාම වැදගත්.වරාය කටයුතු පිළිබඳ ව්‍යාපෘති ඇමැති රෝහිත අබේගුණවර්ධන මහතා - අපි පන්සල් හදනවා වගේම වෙහෙර විහාර සංවර්ධනය කරනවා වගේම එම බෞෟද්ධ පන්සල් හා විහාරස්ථානවල වැඩවාසය කරන භික්‍ෂුන් වහන්සේ ආරක්‍ෂා කර ගත යුතුයි.බස්නාහිර පළාත් සභා මන්ත්‍රී විකුම් ගුණසේකර, ජාතික නිවාස සංවර්ධන අධිකාරියේ සභාපති ජයන්ත සමරවීර, පානදුර ප්‍රාදේශීය සභා මන්ත්‍රී සුනිල් සිල්වා මහත්වරු ඇතුළු ගිහි – පැවිදි විශාල පිරිසක් මෙම අවස්ථාව සඳහා සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=r1302265</link>
    <topic>මහව හොර මත්පැන් තිප්පොළක් වටලයි</topic>
    <author>රඹුක්කන උතුර සමූහවිපුල එස්. කුමාරතුංග</author>
    <content>නාරන්බැද්ද විශේෂ කාර්ය බළකා සෙබළුන් රඹුක්කන මහව ප්‍රදේශයේ සිදු කළ වැටලීමකදී නීති විරෝධී මත්පැන් පෙරීම සඳහා ගන්නා උපකරණ සමඟ කසිප්පු මිලි ලීටර් 78750ක් අත්අඩංගුවට ගැනීමට සමත් විය.විශේෂ කාර්ය බළකායේ අණ දෙන නිලධාරි නියෝජ්‍ය පොලිස්පති ආර්. ඩබ්. එන්. රණවන මහතාගේ උපදෙස් පරිදි කලාප අණදෙන නිලධාරි ජ්‍යෙෂ්ඨ පොලිස් අධිකාරි ජේ. කේ. පෙරේරා, ප්‍රාදේශීය අණදෙන නිලධාරි සහකාර පොලිස් අධිකාරි කැලුම් ගුණතුංග යන මහත්වරුන්ගේද උපදෙස් මත මෙම වැටලීම සිදු කෙරිණි.මෙහිදී නීතිවිරෝධී මත්ද්‍රව්‍ය වන කසිප්පු මිලි ලීටර් හැත්තෑ අටදහස් හත්සිය පනහක් අඩංගු කෑන් 03ක් ගෝඩා මිලි ලීටර් තුන්ලක්‍ෂ විසිදහසක් අඩංගු යකඩ බැරල් 02ක් දැවී ගෝඩා මිලි ලීටර් එක්ලක්‍ෂ විසිදාහක් අඩංගු බැරල් 1ක් දඟර 01ක්, යකඩ බැරල් 2ක් අත්අඩංගුවට ගැනීමට සමත් විය.මෙම භාණ්ඩ සමඟ අත්අඩංගුවට පත් සැකකරුවකු නීති විරෝධී මත්ද්‍රව්‍ය වන කසිප්පු පෙරීම, ළඟ තබාගැනීම හා පෙරීමේ උපකරණ ළඟ තබාගැනීම යන චෝදනා යටතේ සැක ඉදිරි අධිකරණ ක්‍රියාමාර්ග ගැනීම සඳහා රඹුක්කන පොලිස්ථානය වෙත භාර කරන ලදී.මෙම වැටලීම සිදුකිරීම සඳහා නාරන්බැද්ද විශේෂ කාර්ය බළකා කඳවුරේ අණදෙන නිලධාරි පොලිස් පරීක්‍ෂක ඩී. ජී. එස්. පී. ගුණසේකර මහතාගේ අධීක්‍ෂණය යටතේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=r1302266</link>
    <topic>කරදියාන කසළ කන්දේ දුඟද අවට වැසියන්ට දැඩි පීඩාවක්</topic>
    <author>කැස්බෑව සංචාරකධර්මසිරි සුරවීර</author>
    <content>කරදියාන කසළ කන්දෙන් හමන දුඟද හේතුවෙන් ඒ අවට ප්‍රදේශවල ජීවත්වන ජනතාව දැඩි ලෙස පීඩාවට පත්ව සිටිති.මෙම බරපතළ ප්‍රශ්නයට මුහුණපෑමට සිදුව ඇත්තේ කැස්බෑව හා බොරලැස්ගමුව නගර සභා බල ප්‍රදේශවල ජීවත්වන ජනතාවටයි. මේ අතරින් වේරහැර, තුම්බෝවිල සහ වෑවල ප්‍රදේශවල ජනතාවට ද මෙම ප්‍රශ්නයම බලපා තිබේ.කැස්බෑව බොරලැස්ගමුව නගර සභා දෙකට අමතරව කෝට්ටේ, හෝමාගම, මහරගම, දෙහිවල – ගල්කිස්ස, මොරටුව, පානදුර යන පළාත් පාලන ආයතනවලින් මෙන්ම පෞද්ගලික ආයතනවලින් ද කසළ හා අපද්‍රව්‍ය කරදියාන කසළ කන්දට බැහැර කෙරේ.කසළ කන්දේ දුඟදින් බොහෝදෙනා ශ්වසන ආබාධ, හිසදරය, වමනය, කැස්ස ආදි රෝගාබාධවලට ලක්වන බවත් තදින් දුඟද හමන අවස්ථාවල දී නාස්පුඩු වසාගෙන සිටීමට සිදුවන බවත් ප්‍රදේශවාසීහු මැසිවිලි නගමින් පවසති.ප්‍රදේශය පුරා මැසි මදුරුවන් බෝවන රජ දහනක් බවටද පත්ව තිබෙන මෙම කසළ කන්ද ඩෙංගු උවදුර ප්‍රදේශය පුරා වර්ධනයට ද මහපාදන තෝතැන්නක් වී ඇතැයි ද ඔව්හු කියති.ප්‍රදේශයේ දේශපාලන අධිකාරිය මෙම කසළ කන්දට විරෝධය පළ කළත් ප්‍රදේශයේ ජීවත්වන ජනතාවට මුහුණපෑමට සිදුවී තිබෙන සෞඛ්‍ය තර්ජනය පිළිබඳවත් ප්‍රදේශයේ පරිසරයට සිදුවන හානිය පිළිබඳවත් කොතෙකුත් කතා කළත් අදාළ බලධාරින් එම විරෝධතා හා කතා කිසිදු ගාණකට නොගෙන තමන්ගේ අභිමතය පරිදි කසළ ගොඩ ගැසීම දිගින් දිගටම කරගෙන යන බව ප්‍රදේශවාසීහු වැඩිදුරටත් කියා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=r1302267</link>
    <topic>නතාෂාගේත් සීයාගේත් ජීවිත නොහික්මුණු රියැදුරකු ඩැහැගනී</topic>
    <author>මීගමුව විශේෂ – එච්. ප්‍රනාන්දු</author>
    <content>මියගිය දෙදෙනාත් තවත් ගැහැනු ළමයකුත් එකම පාපැදියෙන් මීගමු පැත්තට ගොස් ජය මාවතට හැරෙන්න යනවාත් සමඟම මීගමුව දෙසින් වේගයෙන් ආ වෑන් රථයක් තිදෙනා යට කරගෙන වේගයෙන් නොනවත්වාම පලා ගියේ යයි උපකාරක පන්තියට යද්දී වෑන් රියකට හැපී මියගිය දෙදෙනාගේ මරණ පරීක්ෂණයේ දී සාක්කි දුන් ත්‍රිරෝද රථ රියදුරකු වන කටාන කඳවල අයිවන් ද සිල්වා මාවතේ පදිංචි ආර්. එම්. සමන්ත කුමාර රත්නායක (37) මහතා කීවේය.පාපැදියකින් උපකාර පන්තියට යද්දී වෑන් රියක හැපී සීයාත් මිනිබිරියත් මරුමුවට පත්වූහ.මෙම අනතුරින් මීගමුව විද්‍යාලංකාර විදුහලේ 3 වැනි වසර අධ්‍යාපනය ලබමින් සිටි සාවින්දි නවරත්න (7) ශිෂ්‍යාව බරපතළ තුවාල ලැබුවාය.මියගිය දෙදෙනාගේ මරණ පිළිබඳව මරණ පරීක්ෂණය මීගමුව දිසා මහ රෝහලේ නාගරික හදිසි මරණ පරීක්ෂක වෛද්‍ය සිරි ජයන්ත වික්‍රමරත්න මහතා විසින් රෝහල් පොලිසියේ දී පවත්වනු ලැබීය.මරණ පරීක්ෂකවරයා මෙම මරණ පරීක්ෂණය පවත්වන ලද්දේ කටාන කඳවල සුබසාධක මාවතේ පදිංචිව සිටි ඩබ්ලිව්. සිත්මි නතාෂා ප්‍රනාන්දු (12) යන එම ලිපිනයේම පදිංචිව සිටි ඩබ්ලිව්. ගිල්බට් මාර්ක් ප්‍රනාන්දු (64) යන දෙදෙනාගේ මරණ සම්බන්ධයෙනි.මියගිය නතාෂා මීගමුව විද්‍යාලංකාර විදුහලේ 8 වැනි වසරේ අධ්‍යාපනය ලබමින් සිටියාය.තවදුරටත් සාක්කි දුන් ත්‍රිරෝද රථ රියදුරු රත්නායක මහතා මෙසේද පැවැසීය.මියගිය මාර්ක් ප්‍රනාන්දු සහ නතාෂා හඳුනන බවත්, ඔවුන් නිතර පාරේ යනවා දකින බවත් මෙම සිද්ධිය වූ සවස 2.30ට පමණ කඳවල සුභසාධක මාවතේ ත්‍රිරෝද රථ ගාලේ තමා තම ත්‍රිරෝද රථයට වී සිටි බවත් කීය.මෙදින 4.10ට පමණ මියගිය දෙදෙනාත් තවත් ගැහැනු ළමයෙකුත් එකම පාපැදියෙන් මීගමුව පැත්තට ගොස් ජය මාවතට හැරෙන්න පාර හරහා යමින් සිටි බැව් සඳහන් කළ සාක්කිකරු ඒ අවස්ථාවේ දී මීගමුව දෙසින් ආ කැබ් රථයක් ඔවුන්ට පාර මාරුවීමට ඉඩදී නවතාගෙන සිටියේ යයිද, ඒ සමඟම මීගමුව දෙසින් ඉක්මනට වේගයෙන් පැමිණි කිරිපාට ටාටා ඩිමෝ බට්ටා වෑන් රථයක් කැබ් රථයට වම් පසින් ආ වේගයෙන්ම ඉස්සර කරගෙන ගියේ යයිද කීය.ඒ අවස්ථාවේ දී ඩිමෝ බට්ටා වෑන් රථය තිදෙනා යටකර ගෙන නොනවත්වාම වේගයෙන් පලාගියා. මියගිය දෙදෙනා පාපැදිය අසල ලේ ගලමින් වැටී හිටියා. ඔවුන් රෝහල්ගත කළා. දෙදෙනෙක් මියගිය බව දැනගත්තේ යයිද සාක්කිකරු පැවසීය.මෙම මරණ දෙක මහා මාර්ග අනතුරක් හේතුකොට ගෙන සිදුවූ හදිසි මරණ බවට මරණ පරීක්ෂකවරයා තීරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=r1302268</link>
    <topic>යකඩ දොර රැගෙන පලාගිය සැකකරු දැලේ</topic>
    <author>මහනුවර උතුර විශේෂ මහානාම ගලහිටියාව</author>
    <content>අකුරණ දොඩන්ගොල්ල ගමේ නිවෙසක තිබු රුපියල් 60,000ක් පමණ වටිනා යකඩ දොරක් මිලට ගන්නා බව පවසා, වංචනිකව රැගෙන යෑමේ සිද්ධියක් සම්බන්ධයෙන් ගම්පළ වෙලම්බඩ ප්‍රදේශයේ පදිංචි 45 හැවිරිදි පුද්ගලයකු අලවතුගොඩ පොලිසිය විසින් අකුරණ නගරයේදී සැකපිට අත්අඩංගුවට ගෙන ඇත.මෙම සැකකරු ඉකුත් ජනවාරි මස 07 වැනි දින අකුරණ දොඩංගොල්ල ගමට පැමිණ විකිණීමට සූදානම් කර තිබු මෙම යකඩ දොර මිලට ගන්නා බව පවසා එය ලොරියකට පටවාගෙන මුදල් ලබාදීම සඳහා අයිතිකරුත් සමඟ අකුරණ නගරයට පැමිණ, අයිතිකරු මංමුළාකොට ලොරියෙන්ම පලාගොස් ඇති බව පොලිසිය පවසයි.යකඩ දොර හිමිකරු මේ සම්බන්ධයෙන් පොලිසියට පැමිණිලි කිරීමෙන් පසු දුරකථන අංකයක් ඔස්සේ පරීක්ෂණ කටයුතු මෙහෙය වූ පොලිසිය සැකකරු රක්ෂිත බන්ධනාගාරගත කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=s1302261</link>
    <topic>පාපන්දු සම්මේලනයේ ඒකාධිකාරීත්වය අහෝසි කිරීමට ඇමැති සූදානම් වෙයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනය තුල ක්‍රියාත්මකවන ඒකාධිකාරීත්වය බිද දමන ලෙස ක්‍රීඩා ඇමැති මහින්දානන්ද අලුත්ගමගේ මහතාගෙන් පාපන්දු ක්‍රීඩා සමාජ කළ ඉල්ලීමක ප්‍රතිඵලයක් ලෙස දැනට ක්‍රියාත්මක පාපන්දු පරිපාලනයට එරෙහි දැඩි පියවර ගැනීමට ක්‍රීඩා අමාත්‍යාංශය සැරසෙයි.එහි මූලික පියවරක් ලෙස පාපන්දු නිලවරණය අත්හිටුවා නැවැත නාමයෝජනා කැදැවීමට ක්‍රීඩා සංවර්ධන දෙපාර්තමේන්තුව මගින් පාපන්දු සම්මේලනයට නියෝග කොට ඇත.නිලවරණය නව ක්‍රීඩා රෙගුලාසිවලට අනුව පවත්වන ලෙස හා අවශ්‍ය නම් ජන්ද විමසීමක් සිදුකරන ක්‍රිඩා අධ්‍යක්ෂ ජෙනරාල්වරියට උපදෙස්දී තිබේ.ඒ අනුව දැනට නිතරගයෙන් පත්ව සිටින නිලධාරී මණ්ඩලය නැවැත නාමයෝජනා අලුතින් භාර දිය යුතුවන අතර තවත් පාර්ශවයක් නාමයෝජනා භාරදුනහොත් ජන්ද විමසීම ක්‍රීඩා සංවර්ධන දෙපාර්තමේන්තුවේදී සිදු කෙරේ.මෙතෙක් පාපන්දු ඉතිහාසයේ පැවැති සෑම නිලවරණයක්ම පාපන්දු නිවහනේදී ජන්ද විමසීමකින් තොරව පවත්වා ඇති අතර එය එක් එක් අයගේ හිතවත්කම් අනුව තනතුරු බෙදා ගැනීමක් බව ක්‍රීඩා සමාජ කිහිපයක නියෝජිතයෝ ඇමැතිවරයාට පවසා ඇත.එමෙන්ම පාපන්දු ව්‍යවස්ථාවේ සදහන් නොමැති කළමනාකරණ කමිටුවක් පිහිටුවා,පත්වන සභාපතිට ඉහලින් කටයුතු කිරීමට මනිලාල් ප්‍රනාන්දු මහතා කටයුතු කරන බවටද එම ක්‍රීඩා සමාජ නියෝජිතයෝ ක්‍රීඩා ඇමැතිවරයාට පැමිණිලි කොට ඇත.පත්වන පාපන්දු සම්මේලන සභාපතිවරයාට පුටුවක් මේසයක් හෝ නොමැති බව පවසන පාපන්දු ක්‍රීඩා සමාජ නියෝජිතයෝ පෙන්වා දී ඇත්තේ සීත කාමරවල සිට පාපන්දු තීන්දු ගන්නා පිරිසගේ බලතල කප්පාදු කොට විනිවිදභාවයෙන් යුතු පාලනයකට මඟපෙන්වීමක් කරන ලෙසය.මේ සියලු කරුණු සැලකිල්ලට ගෙන නිලවරණය අත්හිටුවීමට තීරණය කලේ යැයි ක්‍රීඩා ඇමැති මහින්දානන්ද අලුත්ගමගේ මහතා අප කළ විමසීමකදී පැවැසීය.“පාපන්දු ක්‍රීඩාව එන්න එන්නම වැටෙනවා කියලා පාපන්දු ලීග කිහිපයක්ම මට පැමිණිලි කරලා තියෙනවා.පුද්ගලයෝ එක්ක ප්‍රශ්නයක් මට නෑ.ක්‍රීඩාව වැටෙන්න දෙන්න බෑ.ක්‍රීඩාව බේරා ගන්න තරාතිරම නොබලා අවශ්‍ය දැඩි පියවර ගන්නවා.කළමනාකරණ කමිටුවේ බලතල පත්වෙන සභාපතිට ලබාදී වැඩ කරන්න නිදහස් පරිසරයක් ඇති කිරීම අවශ්‍යයි“ ඇමැතිවරයා පැවැසීය.ලෝක පාපන්දු ශ්‍රේණිගත කිරීම් අනුව 110 වැනි ස්ථානයේ සිටි ශ්‍රී ලංකාව 193 වැනි ස්ථානයට ඇද වැටී ඇති බව සිහිපත් කරන ඇමැතිමැවරයා පැවැසූවේ පාපන්දු ක්‍රීඩාව නගා සිටුවීමට පරිපාලනය විධිමත් කිරීම අනිවාර්යය වන බවයි.පාපන්දු නිලවරණය අත්හිටුවීමට තීරණය කරද්දී නිගම්බු යුත් ක්‍රීඩා සමාජයේ සභාපති රංජිත් රුද්‍රිගු මහතා ශ්‍රී ලංකා පාපන්දු සම්මේලනයේ සභාපති තනතුරේ වැඩ භාර ගැනීමට නියමිතව තිබුණි. ඒ මහතා ශ්‍රී ලංකා පාපන්දු සම්මේලනයේ වසර 18ක් විවිධ නිලතල දැරූ ජ්‍යෙෂ්ඨම නිළධාරියා වේ.නිලවරණය අත්හිටුවීමේ තීරණය රංජිත් රුද්‍රගු මහතාගේ පත්වීමට කරන ලද අභියෝගයක් නොවන බවද ක්‍රීඩා ඇමැතිවරයා විශේෂ සදහනක් කළේය.“පාර්ශව කිහිපයක් නාමයෝජනා දුන්නොත් ජන්දයක් පවත්වනවා.බලපෑම් නැති පිරිසිදු නිලවරණයකින් පත්වන සභාපතිව අපි පිළිගන්නවා. මට අවශ්‍ය පාපන්දු ක්‍රීඩාව ඉහලට එසැවීමටයි“ අලුත්ගමගේ මහතා පැවැසීය.පසුගිය වසරේ ජනවාරි 9 වැනිදා ඔලිම්පික් නිවහනේ පැවැති මාධ්‍ය හමුවකදී ද ඇමැතිවරයා පාපන්දු සම්මේලනය දැඩි ලෙස විවේචනය කළේය.ශ්‍රී ලංකා පාපන්දු ක්‍රීඩාවේ කඩා වැටීමට පාපන්දු සම්මේලනය වගකිව යුතු බවට එහිදී ප්‍රසිද්ධියේම චෝදනා කෙරුණි. “රුපියල් මිලියන ගණන් ආධාර ලැබෙන පාපන්දු සම්මේලන පරිපාලනය ක්‍රීඩාවේ දිගින් දිගටම ලබන පරාජයන්ට වගකිව යුතුයි.පාපන්දු සම්මේලනයේ ඇතැම් නිලධාරීන්ගේ වැටුප ලක්ෂය ඉක්මවා තිබෙනවා. නමුත් ක්‍රීඩාවේ දියණුවක් නෑ. සුගතදාස ක්‍රීඩාංගණයේ පසුගිය වසරේ පැවැති තරගාවලියකට ප්‍රේක්ෂකයන් 300ක් වත් ගේන්න බැරි වුණා.ශ්‍රී ලංකාවේ පැවැත්වෙන ප්‍රධානතම පාපන්දු තරගාවලියට ක්‍රීඩා සමාජ 147යි සහභාගි වුණේ. වොලිබෝල් තරගාවලියකට 7000ක් ඉක්මවනවා.පාපන්දු නිලධාරීන්ට කාලයක් දී තිබෙනවා නිසි සැලැස්මක් හදන්න” අළුත්ගමගේ මහතා මෙයට වසරකට පෙරදී අනතුරු ඇගවීමක් කළේය.නව පාපන්දු සැලැස්ම පිළිබද අවස්ථා කිහිපයකදීම පාපන්දු සම්මේලන නිළධාරීන් හා ඇමැතිවරයා අතර සාකච්ඡා වට කිහිපයක් පැවැත්වුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=s1302262</link>
    <topic>සචින්ගේ වාර්තාවක් දෝනි බිඳ දමයි</topic>
    <author/>
    <content>ඔස්ට්‍රේලියාවට එරෙහිව චෙන්නායි නුවර පැවැත්වෙන පළමු ටෙස්ට් තරගයේ දී විශිෂ්ට පිතිහරඹයක නිරතවෙමින් ලකුණු 224ක් රැස්කළ ඉන්දියා ක්‍රිකට් නායක මහේන්ද්‍ර සිං දෝනි ටෙස්ට් ඉනිමක වැඩිම ලකුණු සංඛ්‍යාවක් ලැබූ ඉන්දියා ක්‍රිකට් නායකයා ලෙස මීට පෙර සචින් තෙන්ඩුල්කර් තැබූ වාර්තාව ඊයේ බිඳ දැමුවේය.පෙරේදා සිය ටෙස්ට් තරග දිවියේ පළමු ද්විත්ව ශතකය වාර්තා කළ දෝනි, ඊයේ ටෙස්ට් ඉනිමක වැඩිම ලකුණු සංඛ්‍යාව රැස්කළ ඉන්දියා ක්‍රිකට් නායකයා ලෙස වාර්තා පොතට එක්විය.ඔහු විසින් බිඳ දමනු ලැබුවේ 1999 වසරේ දි නවසීලන්තයට එරෙහිව ලකුණු 217ක් ලබා ගනිමින් තෙන්ඩුල්කර් තැබූ වාර්තාවය.ඉන්දියා ක්‍රිකට් නායකයන් ඉනිමක රැස්කළ වැඩිම ලකුණු සංඛ්‍යා අතර ‍දෝනි පෙරමුණේ පසුවන අතර තෙන්ඩුල්කර් දෙවැනි තැන ද, ගවස්කර් කොදෙව්වන්ට එරෙහිව ලකුණු 205ක් ලබා තුන්වැනි තැන ද පසුවන අතර එංගලන්තයට ‍එරෙහිව ලකුණු 203ක් ලැබූ මන්සූර් අලිඛාන් පතාවුදි සිවුවැනි ස්ථානයේ පසුවෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=s1302263</link>
    <topic>ටෙස්ට් තරගමාලාවේ ජය දකුණු අප්‍රිකාවට</topic>
    <author/>
    <content>පාකිස්තානයට එරෙහිව පැවැති තුන්වැනි හා අවසන් ටෙස්ට් තරගයෙන් ඉනිමක සහ ලකුණු 18ක විශිෂ්ට ජයක් වාර්තා කළ දකුණු අප්‍රිකාව තරග 3කින් යුත් ටෙස්ට් තරගමාලාව 3-0ක් ලෙස ජයගැනීමට සමත්විය.තරගය නිමාවූයේ තුන්වැනි දිනයේදිය. ජොහැනස්බර්ග් නුවර පැවැති පළමු ටෙස්ට් තරගය ලකුණු 211කින් ද, කේප්ටවුන් හී පැවැති දෙවැනි ටෙස්ට් තරගය කඩුලු 4කින් ද දකුණු අප්‍රිකාව ජයගත් අතර තරග තුනම පස්වැනි දිනයට පෙර නිමාවිය.දකුණු අප්‍රිකාව රැස්කළ ලකුණු 409ට පිළතුරු ලෙස පාකිස්තානය පළමු ඉනිමේ දී ලකුණු 156කට දැවීගිය අතර දෙවැනි ඉනිමේ දී රැස්කළේ ලකුණු 235ක් පමණි.දකුණු අප්‍රිකාව පළමු ඉනිම – 409යි. ඒ.බී.ඩිවිලියර්ස් 121, හෂීම් අම්ලා 92, වර්නන් ෆිලෙන්ඩර් 74 (රහත් අලි 127/6)පාකිස්තානය පළමු ඉනිම – 156යි. (කයිලි අබෝට් 29/7) සහ දෙවැනි ඉනිම – 235යි. ඉම්රාන් ෆර්හාත්43, ෂෆ්රාස් අහමඩ් 40 (ඩේල් ස්ටේන් 80/4).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=s1302264</link>
    <topic>ඇප‍ කොන්දේසිවලින් මීදීමට පිස්ටෝරියස්ගෙන් අභියාචනාවක්</topic>
    <author/>
    <content>ඇප ලබා නිදහස් වූ දකුණු අප්‍රිකාවේ දෙපා අහිමි මලල ක්‍රීඩක ඔස්කාර් පිස්ටෝරියස් ඒ සඳහා පැනවූ කොන්දේසිවලින් මිදීමට ප්‍රිටෝරියා නුවර ශ්‍රේෂ්ඨාධිකරණයේ අභියාචනාවක් ගොනුකිරීමට සූදානම් වෙයි.එහෙත් ඒ සම්බන්ධව ප්‍රකාශයක් නිකුත් කිරීම ඔහුගේ නීතිඥ මණ්ඩලය ප්‍රතික්ෂේප කරති.ඇප ලැබීමේ කොන්දේසියක් අනුව පිස්ටෝරියස්ට තම ප්‍රදේශයේ පොලිස් ස්ථානයේ සතියකට දෙවතාවක් පෙනී සිටිය යුතුය. ඒ දින දෙක වන්නේ සඳුදා හා සිකුරාදාය.ඔහු පොලිස් ස්ථානයේ පෙනි සිටිය යුතු වූ පළමු දිනයේ පෙරවරු 10 වනවිට සැළකිය යුතු තරම් මාධ්‍යවේදීන් හා කැමරාකරුවන් පිරිසක් එම ස්ථානයට රැස්වී සිටියහ.සිය පෙම්වතිය ඝාතනය කිරීමේ චෝදනා එල්ලවීමෙන් පසු දින 8ක් පොලිසිය භාරයේ සිටි පිස්ටෝරියස් ඇප මත නිදහස ලැබීමෙන් අනතුරුව ගතකළ පළමු සති අන්තය මෙය විය. ඇප ලබාදීමේ‍‍ සෙසු කොන්දේසිවලට අනුව ඔහු ඒ කාලය තුළ කාන්තාවකට එරෙහි කිසිදු චෝදනාවකට වරදකරුවකු නොවිය යුතුය.එමෙන්ම ඔහුගේ සුපිරි මන්දිරය වන සිල්වර් වුඩ්ස් නිවාසය වෙත යාම තහනම්ය. විදේශ සංචාර සඳහා ඉල්ලුම්පත් යොමුකිරීමත්, ඇල්කොහොල් හෝ තහනම් උත්තේජනය භාවිතා කිරීමත් සපුරා තහනම්ය.පිස්ටෝරියස්ගේ මීළඟ නඩු දිනය වන ජූනි මස 4වැනි දින දක්වා ප්‍රසිද්ධ ස්ථානයක පදිංචිව සිටිය යුතුවීමත් ඔහුට පැනවූ ඇප කොන්දේසියකි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=s1302265</link>
    <topic>ක්‍රිකට් සභාපති තනතුරට තිලංග හෙට නාමයෝජනා දෙයි</topic>
    <author>ප්‍රින්ස් ගුණසේකර  </author>
    <content>ශ්‍රී ලංකා ක්‍රිකට් ආයතනයේ සභාපති තනතුරට තිලංග සුමතිපාල මහතා හෙට (27) නාමයෝජනා භාර‍ දෙන අතර ජයන්ත ධර්මදාස මහතා අනිද්දා (28) නාමයෝජනා භාරදීමට සූදානම් වෙයි.ලේකම් තනතුරට නිශෘන්ත රණතුංග මහතා හෙට (27) නාමයෝජනා භාර දෙන අතර කේ.මතිවානන් මහතා අනිද්දා (28) නාමයෝජනා භාර දෙයි.ශ්‍රී ලංකා ක්‍රිකට් නිලවරණය මාර්තු 30වැනිදා පැවැත්වෙන අතර නාමයෝජනා භාර ගැනීමේ අවසන් දිනය මේ 28 වැනිදා වේ.මෙවර සභාපති තනතුරට හා ලේකම් තනතුර‍ට උණුසුම් සටනක් නිර්මාණය වෙමින් තිබෙන අතර වත්මන් සභාපති උපාලි ධර්මදාස මහතා තරග කිරීමෙන් වැලකී සිටී.දැනට ශ්‍රී ලංකා ක්‍රිකට් පරිපාලනයේ සිටින නිලධාරී පිරිස මෙවර නිලවරණයේදී කණ්ඩායම් දෙකකට බෙදී ඇතැයි වාර්තා වේ.ලේකම් නිශාන්ත රණතුංග මහතා ස්වාධීනව මෙවර එම තනතුරට නාමයෝජනා ලබාදෙන අතර උප සභාපති කේ.මතිවානන් මහතා ජයන්ත ධර්මදාස මහතාගේ පාර්ශ්වයෙන් ලේකම් තනතුරට ඉදිරිපත්වීමට කැමැත්ත පළකොට ඇත.කළක් ශ්‍රී ලංකා ක්‍රිකට් භාණ්ඩාගාරික ලෙස කටයුතු කළ සුජීව රාජපක්ෂ මහතා මෙවර එම තනතුරට නාමයෝජනා භාරදීමට සූදානම් වන බව ද වාර්තා වේ. ඒ මහතාට තිලංග සුමතිපාල මහතාගේ පාර්ශවයෙන් ආරාධනා ලැබී ඇතැයි දැනගන්නට තිබේ.තිලංග – ජයන්ත යන මහත්වරු දෙදෙනාම ශ්‍රී ලංකා ක්‍රිකට් ‍පරිපාලන ප්‍රධානීන් ලෙස කටයුතු කළ පළපුරුදු පුද්ගලයෝ ‍වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=s1302266</link>
    <topic>බෙකම් යළි උපදී</topic>
    <author>පැරිසිය (ඒ.එෆ්.පී.)</author>
    <content>ප්‍රංශයේ පැරිස් නුවර පී.එස්.ජී. පාපන්දු කණ්ඩායමට එක්වීමෙන් අනතුරුව සුපිරි ක්‍රීඩක ඩේවිඩ් බෙකම් සහභාගිවූ පළමු තරගයේදීම ගෝලයක් වාර්තා කරමින් ප්‍රතිවාදී මාර්සෙලී කණ්ඩායමට එරෙහිව ගෝල 2-0ක ජයක් තම පිලට ලබාදීමට සමත්විය.මැන්චෙස්ටර් යුනයිටඩ්, රියල් මැඩ්රිඩ් සහ අමෙරිකාවේ ලොස් ඇන්ජලිස් ගැලැක්සි කණ්ඩායම් නියෝජනය කළ 37හැවිරිදි බෙකම් පැරිසියේ පී.එස්‍.ජී.කණ්ඩායමට එක්වීම ඔහුගේ පාපන්දු තරග දිවියේ වැදගත් සංධිස්ථානයක් ලෙස විචාරකයන් හඳුන්වති.සිය පළමු තරගයේ 76වැනි මිනිත්තුවේ පිටියට පිවිසි බෙකම් හිම වැටෙන අධික ශීතලෙන් යුත් එදින රාත්‍රියේදී නරඹන්නන්ගේ ඔල්වරසන් හඬ මධ්‍යයේ සිය ගෝලය වාර්තා කළේය.'මෙය අමතක නොවන තරගයක්. තරගයට පෙර මට ක්‍රීඩාලෝලීන්ගෙන් ලැබුණු ප්‍රතිචාර අතිවිශිෂ්ටයි.' බෙකම් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=s1302267</link>
    <topic>ඔට්ටු තැබූ පුද්ගලයකු අත්අඩංගුවට</topic>
    <author/>
    <content>ඉන්දියාව සහ ඔස්ට්‍රේලියාව අතර චෙන්නායි නුවර පැවැති පළමු ටෙස්ට් තරගය අතරතුරදී අන්තර්ජාලය මගින් නීතිවිරෝධි ඔට්ටු තැබිමේ නිරතවූ පුද්ගලයකු හර්යානා ප්‍රාන්ත පොලිසිය මගින් අත් අඩංගුවට ගනු ලැබීය.අන්තර් ජාතික ක්‍රිකට් තරග ඔට්ටුතැබීමේ කල්ලියක සාමාජිකයකු බවට සැක කෙරෙන මේ පුද්ගලයා සතුව තිබූ ජංගම දුරකතන 140ක් ද, ලැප්ටොප් පරිඝනකයක් සහ රූපවාහිනී යන්ත්‍රයක් ද අත් අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=s1302268</link>
    <topic>දික්වැල්ල පිහිනුම් තටාකය මාර්තු 4දා විවෘත වේ</topic>
    <author>ජී.සිරිසේන දික්වැල්ල විශේෂ</author>
    <content>ක්‍රීඩා අමාත්‍යංශය රු.ලක්ෂ තුන්සීයක වියදමින් ඉදිකළ දික්වැල්ල විජිත මධ්‍ය විද්‍යාලයේ නව පිහිනුම් තටාකය මාර්තු මස 4වැනිදා පෙරවරු 8.30ට හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා අතින් සිසු අයිතියට පැවරේ.පිහිනුම් මන්තීරු අටකින් සමන්විත නව පිහිනුම් තටාකය දිගින් මීටර් 25ක් සහ පළලින් මීටර් 20කින් යුක්තය.මාතර දිස්ත්‍රික්කයේ එකම ක්‍රීඩා පුහුණු පාසල වන විජිත මධ්‍ය මහා විද්‍යාලය අන්තර් ජාතක හා ජාතික මට්ටමේ ක්‍රීඩා ශූරයින් රැසක් බිහිකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=s1302269</link>
    <topic>ධර්මරාජ ආදි සිසු මුල්පුටුව අජිත්ට</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>ධර්මරාජ විදුහලේ ආදිසිසු සංගමයේ සභාපති ලෙස හිටපු ක්‍රිකට් ක්‍රීඩක අජිත් නාරම්පනාවේ මහතා තේරී පත්විය.ධර්මරාජ විදුහල් ක්‍රිකට් පිලේ හිටපු නායකයකු වූ නාරම්පනාවේ මහතා ධර්මරාජ – කිංග්ස්වුඩ් මහා ක්‍රිකට් තරග ඉතිහාසයේ පිට පිට ශතක දෙකක් වාර්තා කළ ක්‍රීඩකයකු ලෙස බෙහෙවින් ජනප්‍රියත්වයට පත්විය.එතෙක් මෙතෙක් එම දස්කම පෑ එකම ධර්මරාජ විදුහල් ක්‍රීඩකයා වන නාරම්පනාවේ මහතා දැනට වානිජ බැංකුවේ ජ්‍යෙෂ්ඨ විධායක නිලධාරීයකු ලෙස සේවය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=s13022610</link>
    <topic>ජාතික පැරා ක්‍රීඩා සමස්ත ශූරතාව ගජබා පිල දිනයි</topic>
    <author/>
    <content>ආබාධිතවූවන්ගේ ක්‍රීඩා කෞශල්‍යය ඔප් නැංවීමේ අරමුණින් ජාතික පැරාලිම්පික් කමිටුව සංවිධානය කළ ජාතික පැරාලිම්පික් ක්‍රීඩා උළෙලේ සමස්ත ශූරතාව අත්කර ගැනීමට ගජබා ක්‍රීඩා සමාජය සමත්විය. එහි අනුශූරතාව හිමිවූයේ පාබල ක්‍රීඩා සමාජයටය.ත්‍රිවිධ හමුදා සහ සිවිල් ක්‍රීඩා සමාජ 35ක් නියෝජනය කරමින් ක්‍රීඩක ක්‍රීඩිකාවෝ 1200කට අධික සංඛ්‍යාවක් විවිධ තරග ඉසව් 15කට තරග වැදුණු මෙවර ජාතික පැරා ක්‍රීඩා උළෙලේ දක්ෂතම ක්‍රීඩකයා ලෙස කොමාන්ඩෝ ‍ක්‍රීඩා සමාජයේ ඒ.පී.ජයලත් සම්මාන දිනූ අතර රිහැබ් ලංකා ක්‍රීඩා සමාජයේ සෞම්‍යා මධුවන්ති දක්ෂතම ක්‍රීඩිකාවගේ සම්මානය දිනාගත්තාය.මෙවර ක්‍රීඩා උළෙලට ක්‍රිකට්, බැඩ්මින්ටන්, පාපැදි, රෝදපුටු මැරතන්, බීච් වොලිබෝල්, පිහිනුම්, සවි එසැවීම, වෙඩිතැබීම, මේසපන්දු, දුනුවිදීම, රෝදපුටු බාස්කට්බෝල්, වොලිබෝල් සහ වාඩිවී සිට ක්‍රීඩා කිරීමේ වොලිබෝල් තරග සහ මලල ක්‍රීඩා තරග ඇතුලත් විය. මලල ක්‍රීඩා තරගාවලිය පසුගියදා සුගතදාස ක්‍රීඩාංගණයේදී පැවැත්විණි.ජාතික පැරා මලල ක්‍රීඩා ශූරතාව දිනාගනු ලැබුවේ පාබල හමුදා කණ්ඩායම විසිනි. එහි අනුශූරතාව ගජබා සහ රිහැබ් ලංකා ක්‍රීඩා සමාජ අතර සමසේ බෙදී ගියේය.ජාතික පැරා ක්‍රීඩා උළෙල මේ වසරේ ජූලි මාසයේ ප්‍රංශයේ පැවැත්වීමට නියමිත ලෝක ශූරතා පැරා මලල ක්‍රීඩා තරගාවලියට ජාතික සංචිතය තෝරා ගැනීමේ තරගාවලියක් ලෙසත්, ලබන නොවැම්බර් මාසයේ මැලේසියාවේ පැවත්වීමට නියමිත ආබාධිතවූවන්ගේ ආසියානු කනිෂ්ට ක්‍රීඩා තරගාවලිය ක්‍රීඩක ක්‍රීඩිකාවන් ‍තෝරාගනු ලබන තරගාවලියක් ලෙසත් අතිශය වැදගත් තරගාවලියක් විය.එමෙන්ම මෙවර ජාතික පැරා ක්‍රීඩා උළෙල පවත්වනු ලැබුවේ වසර 5කට පසුව වීම විශේෂ සිදුවීමකි.මෙවර තරගාවලියේ ජය සංකේත ප්‍රදානය අමාත්‍ය ඩලස් අලහප්පෙරුම මහතාගේ ප්‍රධානත්වයෙන් සිදුකෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=f1302261</link>
    <topic>නිලධාරීන් පත්කිරීම සෙල්ලමක් නෙමෙයි</topic>
    <author>සාකච්ඡා කෙළේඋදිත ගුණවර්ධන ඡායාරූපඅමින්ද ප්‍රනාන්දු</author>
    <content>විදුලිබල අමාත්‍යාංශයේ අනාගත කාර්යභාරය විදුලිබල ක්‍ෂේත්‍රයේ දියුණුව සඳහා අමාත්‍යාංශ මට්ටමින් ගෙන ඇති පියවර හා දේශපාලන හා සමාජ කරුණු පිළිබඳ නියෝජ්‍ය ඇමැති ප්‍රේමලාල් ජයසේකර මහතා සමඟ සිදු කළ සාකච්ඡාවකි.විදුලිබලය එදිනෙදා අවශ්‍යතාවක් වන මේ කාලයේ දී විදුලි බලයේ ප්‍රතිලාභ තවදුරටත් ජනතාව වෙත සමීප කරවීමට විදුලිබල අමාත්‍යාංශය මොන විදිහේ වැඩපිළිවෙළක් ද ක්‍රියාත්මක කර තිබෙන්නේ?විදුලිබල අමාත්‍යාංශය විදිහට විදුලිය ජනතාව වෙත ලබාදීමට කටයුතු කර තිබෙනවා. අද වන විට මෙරට විදුලි අවශ්‍යතාවයෙන් සියයට 90-95 පමණ ප්‍රමාණයක් දැනටමත් සම්පූර්ණ කර තිබෙනවා.සමහර දිස්ත්‍රික්කවල විදුලිය අවශ්‍යතාව 100% දක්වා සම්පූර්ණ කිරීමට පුළුවන් කම ලැබී තිබෙනවා. මෙය ආණ්ඩුව ලැබූ ජයග්‍රහණයක් විදිහට හඳුන්වනවාට වඩා ජනතාව ලැබූ ජයග්‍රහණයක් විදියට පෙන්වා දීමට පුළුවන්.දැනට ඉතිරිවෙලා තිබෙන්නේ ජාතික පද්ධතියෙන් ළඟා විය නොහැකි ස්ථාන කිහිපයක් පමණයි. මේ ස්ථානවලට සූර්ය බල ශක්තිය, සුළං බල ශක්තිය ඇතුළු විකල්ප බල ශක්ති උපක්‍රම වෙත මාරුවීමට පුළුවන්කම තිබෙනවා. මේ සඳහා වූ ව්‍යාපෘති ආරම්භ කර තිබෙනවා.යුද්ධය පැවැති ප්‍රදේශවලට අවශ්‍ය විදුලිය ලබාදීම් මේ වනවිට විශාල ලෙස සපිරීමට කටයුතු කර තිබෙනවා. අපේ ඉලක්කය වෙලා තිබෙන්නෙ ඉදිරි කාලයේ දී මේ ප්‍රදේශවල විදුලිය අවශ්‍යතා සපිරීමට කටයුතු කර සැලසුම් කර තිබෙනවා. මෙතෙක් කල් මේ ප්‍රදේශවලට විදුලිය ලබාදීම සිදු කළේ ජෙනරේටර් මාර්ගයෙන්. ඒත් අද වන විට මේ තත්ත්වය වෙනස් කිරීමට අපට පුළුවන් වෙලා තිබෙනවා.විදුලි බිල යළිත් ඉහළ යාමේ අවදානමක් ගැන මේ දිනවල කතා බහක් ඇති වෙලා තිබෙනවා. ඇත්තෙන්ම විදුලි බිල ඉහළ යාමක් ඉදිරියේ දී සිදුවිය හැකි ද?ඒ විදිහේ නිල මතයක් හෝ අදහසක් ඇති වෙලා නැහැ. මෙතෙක් කල් පවා අප විදුලිය ලබා දෙන්නේ ඒකකයට වැය වෙන පිරිවැයට අඩුවෙන් වූ මුදලකට යි. මේ නිසා විදුලිය ලබාදීමේ කාර්යයේ දී මෙතෙක් කල් විදුලිබල මණ්ඩලය සිදුකර තිබෙන්නේ ව්‍යාපෘතියක් මෙන්ම මහජන කාර්ය ඉෂ්ට කරන ආයතනයක් විදිහට කටයුතු කිරීමයි.අප හැම වෙලාවෙම ජනතාව ගැනත් ආයතන ගැනත් අවධානය යොමු කරලයි කටයුතු කරන්නේ.පසුගිය කාලයේ දී විදුලි අවශ්‍යතා සපිරීම සඳහා නොරොච්චෝලේ බලාගාරය විවෘත කරනු ලැබුවා. ඉදිරියේ දී තවත් තාප බලාගාරවල ඇති කිරීමට සැලැසුම් කර තිබෙනවා. ඒ වගේම ජල බලාගාර සහයත් සමඟ විදුලියට සිදුවන වැයවීම් තවදුරටත් අඩුකර ගැනීමට පුළුවන්කම ලැබේවි.ඒ සමඟ විදුලිබල මණ්ඩලයේ අර්බුදකාරී තත්ත්වයත් පාඩු ලබන තත්ත්වයත් පාලනය කිරීමට පුළුවන් කම ලැබෙනු ඇතැයි මා විශ්වාස කරනවා.විදුලිබල මණ්ඩලයේ නිලධාරි පුරප්පාඩු පිරවීමට නොහැකි වීම නිසා අර්බුදයක් මතුව ඇතැයි මාධ්‍ය වාර්තා පළ වෙනවා. මේ තත්ත්වය ගැන විෂය භාර නියෝජ්‍ය ඇමැතිවරයා විදිහට ඔබේ අදහස පැහැදිලි කළ හැකි ද?අලුත් ඇමැතිවරයකු පත් වූ පසු මණ්ඩලයට පාලක පක්‍ෂය පත් කිරීමට යම් කිසි කාලයක් ගත වෙනවා. මෙය අලුත් දෙයක් නොවෙයි සාමාන්‍ය තත්ත්වයක්. මේ තත්ත්වය දින කිහිපයක් ඇතුළත විස­‍ෙඳනු ඇතැයි බලාපොරොත්තු වෙනවා.අනෙක නිලධාරීන් පත් කරනවා කියන එක සෙල්ලම් දෙයක් නොවෙයි උගත් බුද්්ධිමත් විෂය පිළිබඳ දැනුවත් කමක් ඇති පුද්ගලයකු විය යුතුයි. එවැනි පුද්ගලයකු ඉදිරි දිනවලදී පත්වීමට නියමිතයි.අප දැන් විෂය මාතෘකාවෙන් බැහැර වී දේශපාලන මාතෘකා පිළිබඳ කතා බහ කරමු. එජාපය මූලිකත්වයෙන් පිහිටුවා ගනු ලැබූ පොදු විපක්‍ෂ සන්ධානය ගැන ඔබේ මතය පැහැදිලි කළ හැකි ද?1994 ට පෙර ශ්‍රීලනිපය විදිහටත් පොදුජන එක්සත් පෙරමුණ විදිහටත් ප්‍රබල විපක්‍ෂයක් විදිහට කටයුතු කළා.ඉන්පසු එක්සත් ජාතික පක්‍ෂයත් සැලකිය යුතු කාලයක් ප්‍රබල විපක්‍ෂයක් විදියට දේශපාලනය කළා. ඒත් දැන් අද වෙද්දී රනිල් වික්‍රමසිංහ මහතාගේ නායකත්වය යටතේ එක්සත් ජාතික පක්‍ෂය ප්‍රබල බිඳ වැටීමකට ලක්වෙලා ඉවරයි.ඒ බිඳ වැටීම කෙතරම් ද කියනවා නම් විපක්‍ෂයක් නැති වෙන තරමට එක්සත් ජාතික පක්‍ෂය බිඳ වැටිලා ඉවරයි. එජාපය තුන් පැත්තකට බෙදිලා රනිල් පිල, සජිත් පිල විතරක් නොවෙයි ෆොන්සේකා පිලකුත් බිහිවෙලා ඉවරයි.මේ විදිහේ තත්ත්වයක් තුළ ත්‍රිරෝද දේශපාලන පක්‍ෂ එකතු කර ගැනීම මඟින් විපක්‍ෂය ගොඩයාමක් නැහැ. රනිල් වික්‍රමසිංහ මහතා නායකත්වයේ සිටින තාක් කල් විපක්‍ෂයට ගොඩ යාමක් නැහැ.මා විපක්‍ෂ නායක තුමාට සුබ ප්‍රාර්ථනා කරනවා තව දිගු කාලයක් එජාප නායකත්වයේ වැජඹීමට පුළුවන් කම ලැබේවා කියා. එහෙම වුණොත් ආණ්ඩුවටත් දීර්ඝ කාලයක් ජනතා සේවය සිදුකිරීමට පුළුවන්කම ලැබෙනවා.රනිල් වික්‍රමසිංහ මහතා දෙමළ සන්ධානය සමඟ ඇති කරගෙන ඇති ඇයි හොඳයිකම දැක්කාම තේරෙනවා එදා එජාපය එල්.ටී.ටී.ඊ ය සමඟ තිබූ සබඳතාවය කොහොම එකක් ද කියලා.එජාපය ගොඩනඟා ඇති පොදු විපක්‍ෂයේ සිටින්නෙත් එල්.ටී.ටී.ඊ හිතවාදී කණ්ඩායම්, එන්.ජී.ඕ කණ්ඩායම් සහ රටට අහිතවත් කණ්ඩායම් පමණයි. මේ විදිහේ එකමුතුවකින් කිසිදාක ජනතා ආශීර්වාදය උපරිමයෙන් ලැබී තිබෙන මේ ආණ්ඩුව පරාජය කිරීමට නොහැකි බව ස්ථිරයි.ඒත් එජාපය ප්‍රමුඛ පොදු විපක්‍ෂය නඟන තර්කයක් වන්නේ නිසි වැඩපිළිවෙළක් නොමැති බවයි. මේ චෝදනාවට පදනමක් තිබෙනවා ද?මේ විදිහේ චෝදනාවක් එල්ල කරන්නේ මොන පදනමක් ඇතිව ද, මොන අවශ්‍යතාවකට ද කියලා කියන්න බැහැ.අපි උතුරු පළාතේ මෑත කාලයේ දීත් සංචාරයක් කළා. එහිදී අප දුටුවා මේ පළාත්වල සිදුවෙලා තිබෙන සංවර්ධනය කෙතරම් ද කියලා.දකුණේ පළාත්වල සංවර්ධනයටත් වඩා හොඳ සංවර්ධනයක් උතුරේ දක්නට ලැබෙනවා. ඒ නිසා මේ චෝදනා සියල්ල ද්වේෂයෙන් නඟන ලද චෝදනාවක් විදිහට හඳුන්වන්න පුළුවන්. ඒ හැර මෙතැන වෙන දෙයක් නැහැ.බඩු මිල ඉහළ යාම හා ආර්ථික තත්ත්වයේ අඩු වැඩිවීම් නිසා ජනතාව අපහසුතාවට පත්ව ඇතැයි මතයක් තිබෙනවා. මේ මතය කෙතරම් දුරට සාධාරණ ද?මේ තර්කයටත් පදනමක් නැහැ. අත්‍යවශ්‍ය භාණ්ඩ මිල ඉහළ පහළ යාම ආණ්ඩුවට තනිවම පාලනය කළ හැකි දෙයක් නොවෙයි.එදා ඉඳන්ම භාණ්ඩ මිල පාලනයේ දී විවිධ අපහසුතා දුෂ්කරතා තිබුණා. ඒත් මේ ආණ්ඩුව ස්ථාවර තත්ත්වයක් ඇති කිරීමට නැතිනම් උද්ධමනය 10% පහළ අගයක රඳවා ගැනීමට පුළුවන්කම ලැබී තිබෙනවා. මෙය විශේෂ අවස්ථාවක් විදිහට සැලකීමට පුළුවන්.2001, 2004 කාලයේ දී තිබුණේ එක්සත් ජාතික පක්‍ෂ ආණ්ඩුවක්. මේ කාලයේ දී ඔවුන් ඉටු කළ එක වැඩක් කියන්න. ඔවුන් කිසිදු කාර්යයක් ඉටු කළේ නැහැ.එදා රත්නපුරට ප්‍රබල ඇමැති ධුරයක් ලැබී තිබුණා ඒ ඇමැති ධුරය දැරුවේ තිලක් මාරපන මහතා යි. ඒත් ඔහුට බැරි වුණා එක පාරක්වත් හදන්න.අපිට පුළුවන් වෙලා තිබෙනවා රත්නපුර දිස්ත්‍රික්කයේ අති මහත් සංවර්ධනයක් ඉටු කරන්න. ඒ ගැන අමුතුවෙන් කියන්න දෙයක් නැහැ. රත්නපුරේ ජනතාව දන්නවා මේ ආණ්ඩුව කෙතරම් සේවයක් ඉෂ්ට කර තිබෙනවා ද කියලා.විදුලිබල ඇමැතිතුමියත් ඔබත් නියෝජනය කරන්නේ රත්නපුර දිස්ත්‍රික්කය. මේ තත්ත්වය තුළ ඔබට ඔබේ කාර්යභාරය ඉෂ්ඨ කිරීමට මොන විදිහේ හැකියාවක් ද තිබෙන්නේ?අපට පුළුවන්කම තිබෙනවා හොඳ සහයෝගයක් හා එකමුතු භාවයකින් යුතුව කටයුතු කිරීමට. මා විශ්වාස කරනවා පසුගිය කාලයේ දී මෙන්ම ඉදිරියේදීත් ඇමැතිතුමිය සමඟ සහයෝගයෙන් කටයුතු කිරීමට පුළුවන්කම ඇතැයි කියා..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=f1302262</link>
    <topic>අද ආත්මාර්ථකාමීත්වයේ හොඳම තැන පවුල් ඒකකයි</topic>
    <author/>
    <content>ලෝකයේ පැවැත්ම රඳා පවතින්නේ ලෝක සත්ත්වයන්ගේ හැසිරීම මතය. විශේෂයෙන් සත්ව ලෝකයේ උසස්ම සත්ත්වයා ලෙස සැලකෙන මිනිසාගේ ගති පැවතුම්, චර්යා රටාවන් මේ සඳහා ප්‍රබල ලෙස බලපායි. අග්‍රාමාත්‍ය, බුද්ධ ශාසන හා ආගමික කටයුතු අමාත්‍යතුමාගේ සම්බන්ධීකරණ ලේකම්, කොළඹ කොට්ඨාස අධ්‍යාපන අධ්‍යක්ෂ අග්‍රහැරේ කස්සප හිමියන් සමඟ අද අප සාකච්ඡා කරන්නේ වර්තමානයේ මිනිසාගේ හැසිරීම හා එය ලෝකයේ පැවැත්මට බලපාන ආකාරය පිළිබඳවයි.ලොව උසස්ම සත්ත්ව කොට්ඨාසය ලෙස සලකන මිනිසාගේ වර්තමාන හැසිරීම පිළිබඳ සෑහීමකට පත්වෙන්න පුළුවන් ද?ලෝකයේ සිටින නොයෙකුත් සතුන් අතර දෙපයින් සිට ගන්නා මනුෂ්‍යයා විශේෂයි. ඒ වගේම මනුෂ්‍යයා ශ්‍රේෂ්ඨයි. ජාති, ආගම්, සංස්කෘති වශයෙන් වෙනස් වුනාට සියලු මනුෂ්‍යයන්ගේ මනුස්සකම එක හා සමාන විය යුතුයි. නමුත් අද මිනිස්සුන්ගේ මනුස්සකම නොයෙක් ආකාරයට බෙදිලා. අද මිනිස්සු ජාති, වර්ණ, කුල භේද, ආගම් භේද, ලොකු පොඩි භේද – වශයෙන් බෙදිලා ජීවත් වෙනවා.ඒ වගේම තවත් කොටසක් ජාතික හා ජාත්‍යන්තර වශයෙනුත් විවිධාකාරයේ වාද භේද ගොඩනඟාගෙන ඇනකොටා ගන්නවා. මේවා මනුෂ්‍යයන් වශයෙන් අපිට ගැළපෙන දේවල් නොවෙයි. දිනපතා ලෝකයේ කුමන හෝ රටක කලකෝලාහල ඇති කරගෙන මිනිස්සු මරාගෙන මැරෙනවා. අද මිනිස්සු නොයෙක් පටු පරමාර්ථ නිසා ගැටුම් ගොඩකට මැදිවෙලා. ඇතැම් අය දැඩි මතවාදවල එල්බගෙන විවිධ ගැටුම් ඇතිකර ගන්නවා. ඒවගේම මේ උත්තරීතර සත්ත්ව ප්‍රජාව යම් යම් දේවල්වලට නතුවෙලා ජීවිත හානි කරගන්න තත්ත්වයට පවා පත්වෙලා.මනුෂ්‍යත්වය සහ මිනිසා පිළිබඳ බුදු දහමේ ඉගැන්වෙන්නේ කුමන ආකාරයෙන් ද?බුදු දහම අනුව මනුෂ්‍යයා ජාති, ආගම්, කුල, ගෝත්‍රවලට බෙදී ජීවත් විය යුතු කෙනෙක් නොවෙයි. බුදු දහමේ උගන්වන්නේ මනුෂ්‍යයා හැමවිටම තමන්ගේ උසස් ගුණ දහම් ඔස්සේ හැදී වැඩී ජීවත්විය යුතු පුද්ගලයකු බවයි. අපගේ ශාස්තෘවරයාණන් වන බුදු හාමුදුරුවෝ කිසිම ආකාරයකින් කුල ගෝත්‍රවලට වෙන්වී කටයුතු කළ කෙනෙක් නොවෙයි. මේ ලෝකය පවතින්නේ මනුෂ්‍යයාගේ පැවැත්ම මත. මනුෂ්‍යයා අසාධාරණ ලෙස පැවතුනහොත් මුළු ලෝකයම විනාශ වෙනවා.ලෝකයේ යහපැවැත්ම සිද්ධ වෙන්නේ මනුෂ්‍යයා සාධාරණ මනුෂ්‍යයෙක් ලෙස ජීවත් වුවහොත් පමණයි. මනුෂ්‍යයා තුළ තිබෙන උදාර මිනිස් ගුණධර්ම අඩුවෙනකොට ලෝකයේ පැවැත්ම අඩුවෙනවා. පසුගිය කාලේ බොහෝ දෙනෙක් ලෝක විනාශය ගැන කතා කළා. ලෝක විනාශය කියන්නේ පුද්ගලයා තුළ තිබෙන ගුණධර්ම විනාශ වී අපරාධවලට යොමුවෙලා ඔවුනොවුන් ඇනකොට ගැනීමේ තත්ත්වයයි. ලෝක විනාශයටත් මුල්වෙන්නේ මිනිසාමයි.පුද්ගලයාගෙන් පුද්ගලයාට මිනිසා විවිධාකාරයි. මේ විවිධත්වය ගොඩනැඟෙන ආකාරය පැහැදිලි කළහොත්?කෙනෙකු මනින මිනුම් දඬු කිහිපයක් බුදු දහමේ පෙන්වා දී තිබෙනවා. අතිමානය ඉන් එකක්. අතිමානය ඇති තැනැත්තා හැමවිටම සිතන්නේ තමන් අන් අයට වඩා උසස්, බුද්ධිමත් බවයි. අතිමානය ඇති තැනැත්තා සමාජයේ අප්‍රිය පුද්ගලයෙක් බවට පත්වෙනවා වගේම ඔහු අනුන්ගේ විවේචනයටත් ලක් වෙනවා. අතිමානය යන්න පුද්ගලයකුගේ දියුණුවට පැවැත්මට සුදුසු දෙයක් නොවෙයි.සමාජයේ තවත් කොටසක් මධ්‍ය මානයෙන් කටයුතු කරනවා. ඔවුන් හිතන්නේ අන් අය තමන් හා සමාන බවයි. බුදු හාමුදුරුවන් ගේ ධර්මයට එකඟ මෙම මධ්‍යමානය පුද්ගලයාගේ දියුණුවට හේතු වෙනවා. මධ්‍යමානයක් ඇති පුද්ගලයා තුළ දාමරිකකම්, සැඩපරුෂකම් නැහැ. ඔහු සෑම දෙයක් පිළිබඳවම මධ්‍යස්ථව උපේක්ෂාසහගත ලෙස කටයුතු කරනවා. ඒ නිසා මධ්‍යමානය කියන්නේ අපි තුළ ගොඩනඟා ගත යුතු දෙයක්. පුද්ගලයාට මධ්‍ය මානයෙන් ලෝකය දිහා බලන්න පුළුවන් නම් උසස් බුද්ධිමත් සමාජයක් ගොඩනඟා ගන්න පුළුවන්.අධිමානයෙන්, මධ්‍යමානයෙන් තොර තවත් පිරිසක් හීන මානයෙන් සිටිනවා. එය ඉතාමත් බරපතළ දෙයක්. අපරාධ, නොයෙක් ද්වේශසහගත දේවල්වලට ගොඩාක් යොමුවෙන්නේ හීනමානයෙන් පෙළෙන මිනිස්සු. යම් පුද්ගලයෙක් බලවත් වෙලා, ඉස්මතුවෙලා කටයුතු කරනවානම් ඔහු විනාශ කරන්න පෙළඹෙන්නේ මෙවැනි හීනමානයෙන් පෙළෙන්නන්.මේ වගේ විවිධ මානසික මට්ටම්වල ජීවත්වෙන මිනිස්සු අපේ සමාජයේ ඉන්නවා. ඒ නිසයි මෙවැනි විවිධත්වයක්, අසමාන තත්ත්වයක් ඇතිවෙලා තිබෙන්නේ.යහපත් සමාජයකට අවශ්‍ය මින් කවර කොටසද?අපි හුරුපුරුදු විය යුත්තේ ආගම, දහම, මිනිසා, සමාජය දෙස මධ්‍යමානයෙන් බැලීමටයි. බුදු හාමුදුරුවෝත් අනුගමනය කළේ මධ්‍යම ප්‍රතිපදාව. ඒ නිසා බෞද්ධයාගේ සැබෑ ගමන් මාර්ගය විය යුත්තේ ද එයයි. නමුත් වර්තමානයේ බොහෝ පුද්ගලයන් ගමන් කරන්නේ එම මාර්ගයේ නොවෙයි.අද සමාජයේ මෛත්‍රිය, කරුණාව නැතිවෙලා ද්වේශය, මෝහය, කෙළෙස් බරිත සමාජයක් බිහිවෙමින් යනවා. මිනිස්සු පොරබදන්නේ ඒවත් සමඟ. අද පුංචි දරුවාගේ පටන් වැඩිහිටියා දක්වා ආත්මාර්ථකාමීත්වය වර්ධනය වෙනවා.ආත්මාර්ථකාමීත්වයේ හොඳම තැන පවුල. පවුල තුළින් දරුවාට දානය, සීලය, භාවනාව යනාදිය උගන්වන්නේ නැහැ. නිවස හතරවටේ තාප්ප බැදගෙන අවට මිනිස්සු සමඟ කතාබහක් නැහැ. නිවසක වැඩිහිටියන් ලෙස ආච්චි සීයා නැහැ.අවවාද අනුශාසනා කරන්න කෙනෙක් නැහැ. දරුවන්ගේ සිතුම් පැතුම් හුදකලා වෙලා. ඔවුන්ට සමාජය ඇසුරු කරන්න අවස්ථාවක් නැහැ. මේ නිසා ළමයාගේ මානසිකත්වය හුදකලා වෙලා.ළමයින්ට මෙවැනි තත්ත්වයක් උදාවෙලා තිබෙන්නේ මවුපියන්ගේ වරදින්ද?මවුපියන් පමණක් නොවෙයි. සමස්ත සමාජයම මේ සඳහා වගකිව යුතුයි. අද තිබෙන්නේ තරගකාරී සමාජයක්. ළමයින්වත් මේ තරගයට හුරු කරනවා මිසක් යහපත් පුරවැසියන් බවට පත් කරන්න කිසිවෙක් අවධානය යොමු කරන්නේ නැහැ.එදා අපේ දරුවන් තුළ තිබූ කළගුණ සැලකීමේ ගුණය, වැඩිහිටියන්ට සැලකීම, අන්‍යයන්ට පිහිටවීම, සාමය, සමගිය යනාදිය අද දරුවන්ගෙන් ඈත් වෙමින් යනවා. මේ දේවල් දරුවන් තුළ ඇති කළයුත්තේ නිවසෙන්. ඒ නිසා මෙහි වගකීම මවුපියන් බාරගත යුතුයි. මවුපියන් ආත්මාර්ථකාමීව කටයුතු කරනවා නම් දරුවනුත් ආත්මාර්ථකාමී වෙනවා. මොකද, දරුවන් ආදර්ශයට ගන්නේ දෙමවුපියන්ව.ඒ නිසා යහපත් සමාජයක්, යහපත් දරුපරපුරක් ඇතිකිරීමේ කටයුත්ත නිවසෙන් ආරම්භ කළ යුතුයි. ඒ නිසා ප්‍රථමයෙන් අපේ වැඩිහිටියන් නිවැරදි විය යුතුයි. නැතිනම් කකුළුවා ඇදේට ගිහින් පැටවුන්ට කෙළින් එන්න කියනවා වගේ වෙනවා.යම් අයෙක් වාහනයක් ගත්තොත් තවත් කෙනෙක් එවැනිම වාහනයක් ගන්න උත්සාහ කරනවා. කෙනෙක් භෞතික වශයෙන් දියුණු විය යුතුයි. නමුත් ඒ තමන්ට ගැළපෙන ආකාරයට. අපි තවත් කෙනෙක් කරන නිසා යමක් කළ යුතු නැහැ. අද බොහෝවිට අපරාධ සිදුවෙන්නේත් තවත් කෙනෙක් අභිභවා යාමට උත්සාහ කිරීම නිසයි.යහපත් දිවි පැවැත්මකට බුදු දහමින් ලබාගත හැකි ආදර්ශය කෙබඳු ද?බුද්ධ කාලයේදීත් ඇතැම් පුද්ගලයන් තුළ අයහපත් ගතිපැවතුම් තිබුණා. ඒ නිසා බුදු හාමුදුරුවෝ ඒවාට ධර්ම කරුණු පැහැදිලි කළා. බුදු දහමේ සඳහන්වන පරිදි ලිච්චවි රජ දරුවෝ එදා මුළු ලෝකයටම ආදර්ශයක් ලබා දුන්නා. ඔවුන් රාජ්‍ය පාලනය ගෙන ගියේ දානය, ප්‍රියවචනය, අර්ථචර්යාව සහ සමානාත්මතාවය යන සතරසංග්‍රහ වස්තුන්ට අනුවයි.සතරසංග්‍රහ වස්තු කියන්නේ මිනිසා යහපතට යොමු කරවන්න තිබෙන මාර්ගයක් යම් පුද්ගලයෙක් තණ්හාව නැති කරලා තවත් පුද්ගලයෙක් වෙනුවෙන් යමක් ලබා දෙනවා නම් එය දානයට අයත් වෙනවා.දන්දෙන පුද්ගලයාගේ සිතේ ගොඩනැඟෙන්නේ යහපත් ආකල්ප, සිතිවිලි, ඒ වගේම ප්‍රිය වචනයටත් අපි සෑම දෙනාම කැමතියි. තිරිසන් සතකුට පවා ප්‍රිය වචනයෙන් කතා කරනවානම් ඒ සතා අවනත වෙනවා. අද අපේ සමාජයටත් ප්‍රිය වචන අත්‍යවශ්‍යයි. අද සමාජයේ තිබෙන්නේ අමුතුම භාෂාවක්. ඒ භාෂාව අප්‍රසන්නයි.අර්ථචර්යාවන් වටිනා ගුණයක්, අද බොහෝ අය හැසිරෙන්නේ අනර්ථ චර්යාවල. එයින් තමන්ට මෙන්ම අනුන්ටත් සිදුවෙන්නේ හානියක්. ඇතැම් අය තවත් පුද්ගලයකුට පාඩුවක්- හානියක් කරලා සතුටක් ලබනවා. මෙවැනි ඊර්ෂ්‍යා, ද්වේශ සහගත සිතිවිලි නැතිකර ගන්න. පුළුවන් නම් මෙතරම් අපරාධ සිදුවෙන්නේ නැහැ. ඒ වගේම ගොඩාක් අය තවත් කෙනෙක් දිහා සමානාත්මතාවයෙන් දකින්න කැමති නැහැ.නමුත් සමාජයේ දියුණුවට, පැවැත්මට, දානය, ප්‍රියවචනය, අර්ථචර්යාව, සමානාත්මතාව වැනි ගුණධර්ම අවශ්‍යයි. අද සමාජයේ අපරාධ වැඩිවෙලා තිබෙන්නේ පුද්ගලයා තුළ මේ ගුණධර්ම නැති වී යාම නිසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=f1302263</link>
    <topic>රට යාමට පෙර නැවත සිතන්න</topic>
    <author>වසන්ත ගමගේ</author>
    <content>විද්‍යාව කොතෙකුත් දියුණු වුවත් ජීවීන් ජීවත්වන ප්‍රධාන ග්‍රහලෝකයක් හැටියට පෘථිවිය ප්‍රමුඛ ස්ථානයට පත්ව ඇත. ජීවි අජීවි වස්තු අතර සත්ව කොට්ඨාශ්‍යය ප්‍රබල ක්‍රියාකාරිකයන් වේ. ක්‍රියාකාරිම සත්වයා ලෙස මිනිසා ඉදිරියෙන් සිටි, ඒ මිනිස් යන නාමයයි. උසස් මනසක් ඇති නිසා මිනිස් යැයි නම් කරති. සතුන් හා සැසඳීමේ දී බොහෝ ක්‍රියාකාරකම් සමාන වුවත් මනස හා සැසඳු විට නිර්මාණශීලී සත්වයෙකු ලෙස ඉදිරියෙන් සිටී.මිනිසා ඊළඟ පරම්පරාවට නිර්මාණශීලි අත්දැකීම් දයාද කරයි. අනාගත පරපුර ද්විලිංගික සබඳතා වලින් බිහි කරයි. මෙම කර්තව්‍ය සඳහා ගොඩනැඟී ඇති ඒකකය පවුලයි. වර්තමාන ලෝකය තුළ පවුල් සංස්ථාවට ප්‍රමුඛස්ථානයක් හිමි වේ. ලෝක සංස්කෘතික රටාව තුළ පවුල් සංස්ථාව විවිධ ආකාරයෙන් ගොඩ නැඟී ඇත. ගෝත්‍ර සමාජවල නම් ගෝත්‍රික නායකයා පදනම් වූ පවුල් රටාවක් ඇත. ආසියාතික රටවල නීත්‍යානුකූල විවාහයන් ලෙස න්‍යෂ්ඨික හා විස්තෘත පවුල් සංස්ථා දෙකක් බිහි වී ඇත.විස්තෘත පවුල තුළ බොහෝවිට ආච්චි, සීයා, මව පියා, දරුවන් ලෙස පරම්පරා තුනක සංස්කෘතික සබඳතා දැකිය හැකිය. න්‍යෂ්ඨික පවුල තුළ මව පියා දරුවන්ට අමතර මෙහෙකරුවන්ද දැකිය හැකිය. වර්තමාන ලාංකීය සමාජය තුළ ප්‍රබල ලෙස බිඳවැටී ඇති පවුල න්‍යෂ්ඨික පවුලයි. විස්තෘත පවුල තුළද ගැටලු නැතුවා නොවේ. න්‍යෂ්ඨික පවුල තුළ පවුල්ගත සාමාජික සංඛ්‍යාව අඩු නිසා මව හෝ පියා එමඟින් දිගුකාලීනව හෝ කෙටිකාලීනව වෙන්වීම, ඉතා තදින් පවුල් සංස්ථාවට දැනේ.ගෝලීය ආර්ථික රටාව තුළ ග්‍රාමීය ආර්ථික විෂමතා ප්‍රබල වී ඇත. වෙනස්වන තාක්‍ෂණික සංකල්ප සීඝ්‍රයෙන් ගමට සම්ප්‍රේෂණය නොවීම තුළ දිළිඳු බව ප්‍රබල වී ඇත. නාගරික සමාජය තුළ ද සමාජ විෂමතාවය ප්‍රබල සාධකයක් බවට පත්ව ඇත. මෙවන් ආර්ථික පසුබිමක් තුළ මව පියා දෙදෙනාටම රැකියාවේ යෙදීමට සිදුව ඇත. තරඟකාරි ආර්ථිකය තුළ පවුල් සංස්ථාවට වැඩි මුදලක් එකතුකර ගැනීම එහි අරමුණයි.එය තුළින් පවුලේ දියුණුව අපේක්‍ෂා කරයි. මේ සඳහා වඩාත් ගැලපෙන්නේ තම රට තුළ රැකියාවේ යෙදීමයි. යම් යම් ගැටලු මතු වුවත් යම් පමණකට හෝ පවුල් සංස්ථාව එමඟින් සුරක්‍ෂිත වේ.රැකියාව සඳහා මව හෝ පියා විදේශ ගත වූ විට පවුල් සංස්ථාව දෙදෙරා යාම, හේතුවක් වී ඇත. පවුල් සංස්ථාව තුළ වැඩෙන දරුවන්ට මවපියාගේ ආදරය නිතර අවශ්‍ය වේ. රැකවරණයද නිතර අවශ්‍ය වේ. එසේ නොලැබෙන විට යහපත් මානසික ශක්තියකින් පෞරුෂ වර්ධනය සිදු නොවේ. දරුවන් නිරතුරු වර්ධනය විය යුත්තේ මව්පියාගේ උණුසුම යටතේය. මවපියාගේ උණුසුම තරම් ප්‍රබල ශක්තියක් දරුවන්ට නැත.තම දෙමාපියන්ගේ ආරගතිය පෙන්වන දරුවන් බිහිවන්නේ එවිටය. වසර 15ක පමණ අඩු වයසේ පසුවන දරුවන්ට දෙමාපිය උණුසුම අවශ්‍ය වේ. තම තුරුලේ නිදන විට දෙමාපිය හදවතින් නැගෙන ආකර්ෂණ ශක්තිය දරුවා තුළට පිවිසේ. වසර 10ක් 15ක් දෙමාපිය තුරුළේ වර්ධනය වන දරුවාට නිරන්තරයෙන්ම ප්‍රබලව පෞරුෂ වර්ධනය අත්වේ. හීනමානි ගති නොපෙන්වයි. මානසික ශක්තියද ප්‍රබල වේ. අධිපීඩන චිත්තවේග මනසට ප්‍රවිෂ්ට වුවද ඒවා විඳදරා ගැනීමේ ශක්තිය ඉහළ මට්ටමක පවතී.මව විදේශගතවන බොහෝ පවුල්වල දරුවන් අනෝමිය තත්ත්වයකට පත්වනු දක්නට ඇත. විදේශගත වන කාන්තාවගේ ශ්‍රමයද ලිංගිකත්වයද සූරා කෑමට ලක්වේ. ඇයගේ අභිමානයට ද ශ්‍රී ලංකාවේ අභිමානයට ද බලවත් කැළලකි. රටක් හැටියට මෙය බරපතළ ප්‍රශ්නයකි. දශ ලක්‍ෂයකට ආසන්න පවුල් සංඛ්‍යාවක් ගෘහ සේවයේ යෙදී ඇත. එයින් ශ්‍රී ලංකාව තුළ බිඳුණු පවුල් දශ ලක්‍ෂයකට වඩා ඇති බවයි. එවැනි තත්ත්වයක් තුළ ලාංකීය සංස්කෘතිය ප්‍රපාතය කරා ගමන් කරනු ඇත.විදේශගත ගෘහ සේවයේ යෙදීම ශ්‍රී ලාංකික කාන්තාවට සම්පූර්ණනේම තහනම් කළ යුතුය. ඒ සඳහා ණය ලබාදීම ද නතර කළ යුතුය. උපයන මුදලට වඩා වැඩි මුදලක් ලංකාව තුළ ශ්‍රමය වැය කිරීමෙන් උපයාගත හැකි බව ලාංකීය කාන්තාව දන්නේ නැත. අවශ්‍ය වන්නේ රැකියාව සඳහා ආකල්පමය වෙනසකි.මේ සඳහා කතිකාවත් ගොඩ නැඟිය යුතුය. කාන්තා අයිතිවාසිකම් සුරක්‍ෂිත සංවිධාන බෝඩ්වලට පමණක් සීමා නොවී මීට වඩා සමාජ මෙහෙවරක් ඉටු කිරීමට ඉදිරිපත් විය යුතුය. ජනාධිපතිතුමා ගෘහ සේවය සඳහා විදේශ ගතවන කාන්තාවන්ට වයස් සීමාවක් පැනවීම කාලෝචිත ක්‍රියාවකි. එයට ජනාධිපතිතුමාටත්, විදේශ කටයුතු අමාත්‍යංශයටත් ජාතියේ ප්‍රණාමය හිමි විය යුතුය.තැන තැන දේශනා පවත්වන මැති ඇමතිවරුද මෙයට වඩා වැඩි අවධානයකින් කටයුතු කළ යුතු කාලය එළඹ ඇති බව පැහැදිලි කරුණකි. ශ්‍රී ලාංකීක කතට විදෙස් ගෘහ සේවය සම්පුර්ණයෙන්ම තහනම් කළ යුත්තේ අනාගතයේ ඇතිවන අනෝමිය තත්ත්වයෙන් යම් දුරකට හෝ රට ගලවා ගැනීමේ අදිටනිනි. මෙය කාලීන සංවාදය සඳහා විවෘතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>26</day>
    </date>
    <link>http://www.dinamina.lk/2013/02/26/_art.asp?fn=f1302264</link>
    <topic>අප ගන්නා ආහාරපිරිසුදු ද?</topic>
    <author>මුතුමානි රාජහෙට්ටි</author>
    <content>අප ජීවිතය පවත්වාගෙන යන්නේ කන බොන ආහාරපානවල තිබෙන පෝෂ්‍ය පදාර්ථ නිසා ය. එබැවින් ආහාරපාන ජීවිතයට අවශ්‍ය ම දෙයක් බව අවිවාදිත ය. ආහාර වේල කෙසේ විය යුතු ද යන්න ගැන පැරැන්නන් පවසන්නේ හාස්‍ය ජනක කථාවන් බව බැලූ බැල්මට ම පෙනේ.එහෙත් එය හාස්‍ය ජනක කථාවක් නම් නොවේ. සත්‍ය ප්‍රකාශයක් බව නූතන වෛද්‍ය විද්‍යාව විසින් ද පිළිගෙන තිබේ. උදෑසන ආහාරවේල රජෙකු ලෙසත්, දිවා ආහාර වේල කුමාරයෙකු ලෙසත්, රාත්‍රි වේල දිළින්දෙකු ලෙසත් ගත යුතු බව ඒ පැරැණි අදහස වේ. නූතන ආහාර විද්‍යාඥවරුන් පවසන්නේ වැයවන කැලරි ප්‍රමාණයට අනුව ආහාරවේල සකසා ගත යුතු බවය.එසේ වුවද අද අප ආහාරවේල සකසා ගන්නට ගනු ලබන ද්‍රව්‍ය පිරිසුදු ද යන්න දැඩි ගැටළුවකි. අමු ආහාර වර්ගත් එය පිසිනු ලබන ආකාරයන් යන ප්‍රධාන කරුණු දෙකම අපගේ යහපත් සෞඛ්‍ය තත්ත්වයට තුඩු දෙයි. එහෙත් අද මේ කාරණා දෙකටම විශාල තර්ජන එල්ලවී ඇති බව පෙනෙන්නේ ය. දඹුල්ල ආර්ථික මධ්‍යස්ථානය, පිටකොටුව වෙළෙඳ පොළ ඉතාම අපිරිසුදු පාවිච්චියට නුසුදුසු එළවළු, පලතුරු ආහාර වේලට එකතු කරන්නට සූදානම් වෙද්දී නීතියේ රැහැනට අසුවුයේ පාරිභෝගික ජනතාවගේ වාසනාවට ය. අල, ලුණු, කරවල, සීනි සේම පලතුරු ද අපේ ආහාර වේලට එකතු වන අත්‍යවශ්‍ය ද්‍රව්‍යයන්ය.එවා ලොකු, කුඩා මෙන්ම රෝගීන්ගේ ආහාරයට එලෙසට එක් වේ. ආපනශාලාවල විකිණෙන පිසු ආහාර පිළිබඳ ද සොයා බලද්දී ඒවා අපිරිසුදු භාවය පිළිබඳව බොහෝ වාර්තා පළ විය. ඒවා විශ්ලේෂණය කැර ගෙන යද්දී හෙළි වූ කරුණු රාශියක් තිබේ. එබැවින් පිරිසිදු අමු එළවළු , පලාකොළ, පලතුරු, අසුරන ලද ආහාර අප මිල දී ගත යුත්තේ කුමක් නිසා ද? ආහාර වර්ග (එළවළු , පලතුරු) නෙළන අවස්ථාවලදීත් අසුරන හා ප්‍රවාහනය කරන අවස්ථාවලදීත්, පිසීමට ගන්නා විටත් විෂබීජ ඒවාට ඇතුළුවීමට බොහෝවිට අවස්ථාව ඇත්තේය.තෙත් වූ පරිසරයත්, මඳක් උණුසුම ඇති තත්ත්වයත් විෂබීජ වැඩීමට යෝග්‍ය පරිසරයෙකි. එබැවින් අවට පරිසරය සේම අප ශරීරයද විෂබීජ වර්ධනයට සුදුසු පරිසරය ගොඩනගයි. එනිසා පවිත්‍රතාව රැකුන ආහාර වර්ග මිලදී ගැනීමේදී වඩාත් කල්පනාකාරි විය යුතුය. විෂබීජ යනුවෙන් අප හඳුන්වන්නේ ක්ෂුද්‍ර ජීවින්ට ය. මේවා බැක්ටීරියා, ඇමිබාවන් හෝ පණුවන් විය හැකි ය. මෙම කවර විෂබීජයක් වුවද ආහාරපාන, ජලයේ , වාතයේ සැරිසරයි. සුදුසු වටපිටාව ලද විට වර්ධනය වන්නට පටන් ගැනේ. සෙල්සියස් අංශක 37 බැක්ටීරියා වර්ධනයට යෝග්‍ය උණුසුම ය. අංශක ගණන ඊට ඉහළ හෝ පහළ අගයක් ගනී නම් බැක්ටීරියාවලට ක්‍රියාත්මක වීමට ඇති අවස්ථාව අල්පය.නරක් වූ ආහාරවර්ග වෙළෙඳ පොළට නිකුත් කරන්නේ නම් එය දැනුවත්ව කරන අපරාධයකි. ඒවා සෝදා ආහාරයට ගත් නමුදු රෝග කාරකවලට තිබෙන ඉඩකඩ වැඩිය. එබැවින් ඒවා සෝදා සකස් කළ මුත් ආහාරයට සුදුසු නොවේ. ආහාරයට නුසුදුසු මිනිස් සමාජය රෝගී කරවන ආහාර ඉවත දැමීම මිසක ඒවා කවර ආකාරයකට සකසා හෝ පරිභෝජනයට ගැනීම අන්තරාකාරීය. එහෙත් කූට වෙළෙඳුන් මුදල් ඉපැයීම පරමාර්ථ කැර ගෙන අයෝග්‍ය ආහාර වෙළෙඳ පොළට එවීමෙන් කරන්නේ දැන දැනම සමාජ විරෝධි ක්‍රියාවකි. එසේම නීති විරෝධි ක්‍රියාවකි.දුෂිත ආහාර ගැන සොයා බැලීමට පාරිභෝගිකයාට විශාල දැනුමක් නැත. නමුත් එළවළු, පලතුරු, කරවල වැනි දෑ නම් හොඳින් නිරීක්ෂණය කැර ගඳ සුවඳ ආඝ්‍රාණය කොට යහපත් දේ තෝරා ගන හැකියාව ඇත්තේ ය. එසේ වුවත් ආපනශාලාවල සැකැසූ ආහාර පිළිබඳව එසේ සොයා බැලීම ද, අපහසුය. එබැවින් ඒවා ගැන නිරන්තර සොයා බැලීම රජයේ වගකීම වන්නේය.මෙනයින් බලන විට පානයට ගන්නා ජලය හා බීම වර්ගත් ඇසුරුම් කළ ආහාර ද්‍රව්‍යත් වෙළෙඳපොළට එන එළවළු පලතුරුත්, සිසු ආහාර වර්ගත් නිරන්තර තත්ත්ව පරික්ෂාවට භාජනය විය යුතුව තිබේ. මුදල් ඉපැයීම සඳහා මිනිස් ඝාතන පවා සිදුවන සැහැසි සමාජයකට අප ගමන් කැර තිබෙන මෙම වකවානුව තුළ දැඩි නීති රීතිවලින් වැට බැඳීම සේම පාරිභෝගිකයන්ගේ තෝරා බේරා ගැනීමේ නිරීක්ෂණයත් නිසියාකාරව ක්‍රියාත්මක වේ නම් ප්‍රශ්නය මඳක් හෝ විසඳා ගත හැකි ය. එසේ නොවුණහොත් අනාගතයේදී අප සැමදෙනම රෝගීහු බවට පත්වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=n1302271</link>
    <topic>මීටර් 5000 දුවද්දී වැටීඅරණායක අනුෂා මරු දකී</topic>
    <author>රෝහණ ජයරත්න අරණායක සමූහ</author>
    <content>නිවාසාන්තර ක්‍රීඩා උළෙලක මීටර් 5000 ධාවන තරගයක නිරතවෙමින් සිටිය දී පාසල් සිසුවියක් ජීවිතක්ෂයට පත් වූ සිදුවීමක් රහල නැ‍ෙඟනහිර අරණායක ප්‍රදේශයෙන් වාර්තා වේ.මාවතගම රිවිසඳ මධ්‍ය විදුහලේ සිසුවියක වන ඩබ්ලිව්.ටී.ජී. හෂිනි අනුෂා කුමාරි (18) නමැති ශිෂ්‍යාව පාසලේ නිවාසාන්තර ක්‍රීඩා උළෙලේ ධාවන තරගයට සහභාගී වී ප්‍රථම රවුම දිව යමින් සිටියදී සිහිසුන්ව ඇද වැටී ඇති අතර සිසුවිය මාවනැල්ල මූලික රෝහලට ඇතුළත් කර තිබේ.ඒ වන විටත් ඇය ජීවිතක්ෂයට පත්ව තිබූ බව රෝහල් ආරංචි මාර්ග සඳහන් කරයි.හෂිනි කුමාරි ශිෂ්‍යාව වානිජ විෂය ධාරාව යටතේ 13 වැනි ශ්‍රේණියේ ඉගෙනුම ලබමින් සිටි අතර සාමාජිකයන් පහකින් යුතු පවුලක එකම දියණිය වේ.ඇයගේ පියා පෙදරේරුවෙකු වන අතර මව ගෘහණියක වේ. හෂිනි ශිෂ්‍යාවට සොයුරන් දෙදෙනෙක් ද සිටී. සිසුවියගේ මරණ පරීක්ෂණය සම්බන්ධයෙන් මේ වන විට වැඩි දුර පරික්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=n1302272</link>
    <topic>ජනවාරියේදීත් මැරතන් තරගයක දී හලාවත සිසුවියක් මිය ගිහින්</topic>
    <author>සුභාෂිනි සේනානායක</author>
    <content>අරණායක රිවිසඳ ජාතික පාසලේ ජවන හා පිටිය මලල ක්‍රීඩා තරගයට සහභාගි වෙමින් සිටියදී මියගිය අනූෂා සිසුවියගේ සිද්ධියට සමාන අයුරින් එවැනිම මැරතන් ධාවන තරගයකට සහභාගි වෙමින් සිටියදී හලාවත ආනන්ද විදුහලේ සිසුවියක් ද ඉකුත් ජනවාරි මස 31 දින මිය ගියේය.මේ සිසුවියද මැරතන් ධාවන පුහුණු තරගයකට සහභාගි වෙමින් සිටියදී ඇදවැටී හලාවත රෝහලට ඇතුළත් කිරීමෙන් අනතුරුව මියගිය සිසුවිය 13 වසර කලා අංශයේ ඉගෙනුම ලබමින් සිටි කෞශල්‍යා පවිත්‍රානි (19) වේ.මියගිය සිසුවිය හලාවත, මැරවල, කණුකැටිය ප්‍රදේශයේ පදිංචිව සිට ඇති අතර මැරතන් ධාවන තරගය නිමවීමට මීටර 400 ක් පමණ සිටියදී පපුව අල්ලාගත් සිසුවිය ඇදවැටී මියගොස් ඇත. මෙයට ප්‍රථම ද විදුහල් නිවාසාන්තර ක්‍රීඩා තරගවලට පුහුණුවීම් කරමින් සිටියදී සහ ක්‍රීඩා තරගවලදී මෙවැනි ආකාරයට කිහිපදෙනෙකු මියගොස් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=n1302273</link>
    <topic>ඇතැමුන් කුමක් කීවත් සමෘද්ධි ව්‍යාපාරය කිසිවිටෙකත් අහෝසි කරන්නේ නැහැ</topic>
    <author> මහින්ද අලුත්ගෙදර</author>
    <content>ඇතැමුන් කුමක් කීවත් මේ රටේ සමෘද්ධි ව්‍යාපාරය කිසිවිටෙකත් අහෝසි නොකරන බව ජනාධිපති මහින්ද රාජපක්ෂ මහතා අවධාරණය කරයි.මේ රට ගොඩනැඟීම සඳහා සමෘද්ධි නිලධාරීන් ‍එක්විය යුතු බව පෙන්වදෙන ජනාධිපතිවරයා රජයේ ප්‍රතිපත්තිය ක්‍රියාත්මක කිරීමට මෙන්ම ග්‍රාමීය ප්‍රදේශ සංවර්ධනය වෙනුවෙන් මීට වඩා කැපවිය යුතු බවද සඳහන් කරයි.ජනාධිපති මහින්ද රාජපක්ෂ මහතා මේ බව සඳහන් කළේ අරලියගහ මන්දිරයේදී ඊයේ (26) පැවැති සමස්ත ලංකා සමෘද්ධි සංවර්ධන හා කෘෂිකර්ම පර්යේෂණ නිෂ්පාදන සහකාර නිලධාරී සංගමයේ 15 වැනි ජාතික මහා සම්මේලනය අමතමිනි.එහිදී වැඩිදුරටත් අදහස් දක්වමින් ජනාධිපතිවරයා සඳහන් කළේ රජයක් වශයෙන් ජනතාවගේ සුබසාධන කටයුතු කිසි විටෙකත් අමතක කර නොමැති බවත් පොහොර සහනාධාරය ඇතුළුව විවිධ සහනාධාර ලබාදෙන්නාක් මෙන් ග්‍රාමීය යටිතල පහසුකම් දියුණු කිරීම සඳහා විශාල වැඩපිළිවෙලක් ක්‍රියාත්මක බවත්ය.රටේ ගමන් කරන විට සංවර්ධන කටයුතු සම්බන්ධයෙන් දැකගත හැකි බව පෙන්වාදුන් මහින්ද රාජපක්ෂ මහතා එක ගමකට, එක නගරයකට පමණක් නොව රටේ සෑම ප්‍රදේශයක්ම එක හා සමාන ලෙස සංවර්ධනය කරා රැගෙන යන බවද පැවසීය.ගමේ වෙසෙන සෑම උපාධිධාරියෙකු වෙනුවෙන්ම රැකියාවක් ලබාදෙන්නට රජය පියවර ගෙන තිබෙන බව සඳහන් කළ ජනාධිපති මහින්ද රාජපක්ෂ මහතා මෑතකදී 54,000 කට රැකියා ලබාදුන් බවද සිහිපත් කළේය.ශ්‍රී ලංකාවේ සමෘද්ධි ව්‍යාපාරයට මෙන්ම සමෘද්ධි සංවර්ධන නිලධාරීන් වෙනුවෙන් ඉටකළ ප්‍රශංසනීය කාර්යභාරය අගය කරමින් ජනාධිපති මහින්ද රාජපක්ෂ, ආර්ථීක සංවර්ධන ඇමැති බැසිල් රාජපක්ෂ, ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහත්වරුන් වෙත උපහාර තිළිණ ප්‍රදානය කිරීමද මෙහිදී සිදුවිය.ඊට අමතරව සමස්ත ලංකා සමෘද්ධි සංවර්ධන හා කෘෂිකර්ම පර්යේෂණ නිෂ්පාදන සහකාර නිලධාරී සංගමය විසින් නව යෝජනා දෙකක් ඉදිරිපත් කිරීමද, සංගමයේ සාමාජිකත්වය දරන සාමාජික සාමාජිකාවන්ගේ දක්ෂතා දැක්වූ දරු දැරියන් වෙනුවෙන් ශිෂ්‍යත්ව පිරිනැමීමද, ක්‍රීඩා අංශයෙන් දක්ෂතා දක්වන දරු දැරියන් සඳහා තිළිණ ප්‍රදානය මෙන්ම සාමාජිකයන්ගේ මියගිය ඥාතීන් වෙනුවෙන් මුදල් ප්‍රදානයද මෙහිදී සිදුවිණි.ආර්ථික සංවර්ධන ඇමැති බැසිල් රාජපක්ෂ, ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන, ආර්ථික සංවර්ධන නියෝජ්‍ය ඇමැති එස්.එම් චන්ද්‍රසේන, ආපදා කළමනාකරණ නියෝජ්‍ය ඇමැති ඩුලිප් විජේසේකර, සමෘද්ධි අධ්‍යක්ෂ ජනරාල් නීතීඥ බන්දුල තිලකසිරි, සමස්ත ලංකා සමෘද්ධි සංවර්ධන හා කෘෂිකර්ම පර්යේෂණ නිෂ්පාදන සහකාර නිලධාරී සංගමයේ ප්‍රධාන ලේකම් ඒ.ඩී ජගත් කුමාර, සභාපති කිත්සිරි ගමගේ මහත්ම මහත්මීන් ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=n1302274</link>
    <topic>ඉරාක-ශ්‍රී ලංකා වෙළෙඳ ගනු දෙනු ඉහළ යයි</topic>
    <author>චමීර ඇල්ලදෙණිය</author>
    <content>ඉරාකය හා ශ්‍රී ලංකාව අතර ද්වීපාර්ශ්වික වෙළෙද වටිනාකම 2012 දී අමෙරිකානු ඩොලර් මිලියන 87.28 ක් දක්වා ඉහළ ගොස් තිබේ.ඉරාකය හා ශ්‍රී ලංකාව අතර පවතින ද්වීපාර්ශික වෙළෙදාමේ ඉතා ඉහළ වර්ධනයක් පසුගිය දස වසර තුළ පෙන්වා ඇතැයි කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා පවසයි. ඇමැතිවරයා මෙසේ පැවසුවේ ඉරාක වෙළෙඳ ඇමැති කීරල්ලාහ් හසන් බබාකර් මොහොමද් මහතා පසුගියදා හමුවූ අවස්ථාවේදීය.ඉරාකයේ නිල සංචාරයක යෙදෙන කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා ඉරාක වෙළෙඳ ඇමැතිවරයා සමඟ දෙරට අතර පවත්වාගෙන යනු ලබන ද්වීපාර්ශික වෙළෙඳ සම්බන්ධතා පිළිබඳව සාකච්ඡා කළ අතර දැනට සිදුකරන වෙළෙඳ ගනුදෙනු වර්ධනය කර ගැනීමට ඉදිරියේදී ගත යුතු ක්‍රියාමාර්ග පිළිබඳව ද අවධානය යොමුකරන ලදී.එහිදී ඉරාකය හා ශ්‍රී ලංකාව අතර සෘජු ගුවන් ගමන් ආරම්භ කිරීමට සුදුසුම කාලය එළඹ ඇතැයි පැවසූ ඉරාක වෙළෙඳ ඇමැති කීරල්ලාහ් හසන් මහතා ඒ මගින් ඉරාකය හා ශ්‍රි ලංකාව අතර ඍජු වෙළෙද සම්භන්ධතා තව දුරටත් ශක්තිමත් කර ගැනීමට හැකියාව ලැබෙන බව පෙන්වා දුන්නේය.විශේෂයෙන්ම තේ අපනයනයේදී මේ ඍජු ගුවන් ගමන් ආරම්භය විශේෂයෙන් වැදගත් වන බව කීරල්ලාහ් හසන් මහතා පැවසීය.ශ්‍රී ලංකාවෙන් තේ මිලදී ගන්නා පස්වන විශාලම රට වන ඉරාකය ලෝකයේ වැඩිම “සිලෝන් ටී භාවිතා කරන රට වේ.ඉරානය, ඇෆ්ගනිස්ථානය, හා මැද පෙරදිග රටවල් හරහා සිලෝන් ටී ලබා ගන්නා ඉරාකයට, ශ්‍රී ලංකාව හා ඉරාකය අතර ඍජු ගුවන් ගමන් ආරම්භ වුවහොත් ඍජුවම ශ්‍රී ලංකාවෙන් තේ මිලදී ගැනීමට ලැබෙන හැකියාව පිළිබඳවඇමැතිවරුන් දෙදෙන මෙහිදී සාකච්ඡා කරන ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=n1302275</link>
    <topic>කොරියන් ගුවන් යානා කටුනායකට</topic>
    <author>සුභාෂීණී සෙනානායක</author>
    <content>ශ්‍රී ලංකාවේ පවතින යහපත් වාතාවරණය හේතුකොට ගෙන කොරියන් ගුවන් යානා කටුනායක ජාත්‍යන්තර ගුවන්තොටුපළට පැමිණීමට කැමැත්ත පළ කර තිබේ.කොරියන් ගුවන් සමාගමක් ‍මාර්තු මස නව වනදා තම පළමු ගුවන් ගමන සනිටුහන් කරමින් පැමිණේ.1982න් පසුව කොරියන් ගුවන් සමාගමක් ශ්‍රි ලංකාවට පැමිණිම රට තුළ පවතින සාමකාමී වාතාවරණය ඉවහල් වූ බව සිවිල් ගුවන් සේවා ඇමැති පියංකර ජයරත්න මහතා ප්‍රකාශ කරයි.ජනාධිපති මහින්ද රාජපක්ෂ මහතාගේ නිවැරදි ආර්ථික ප්‍රතිපත්තිය ජාත්‍යන්තර ගුවන් සබඳතා ගොඩනඟා ගැනිමට බෙහෙවින් ඉවහල් වී ඇතැයිද ඇමැතිවරයා පවසයි.රට තුළ පවතින යහපත් වාතාවරණය හේතු කොටගෙන ශ්‍රිලංකාවේ ගුවන් කටයුතුවල පවත්නා නිරුපද්‍රිතතාව සහ සුරක්ෂිතභාවය පිළිබඳව ලබා දී ඇති විගණන වාර්තාවද මේ සඳහා ඉවහල් වී ඇතැයිද ඇමැතිවැයා කියා සිටියේය.එමෙන්ම බ්‍රිටිෂ් එයාර්වේස් ගුවන් සමාගමද මාර්තු මාසයේදී ශ්‍රි ලංකවෙට පියාසර කිරිමට නියමිතය. මත්තල මහින්ද රාජපක්ෂ ජාත්‍යන්තර ගුවන්තොටුපළද මාර්තු 18 වනදා සිට ජාත්‍යන්තර ගුවන් ගමන් සඳහා වවෘත කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=n13022713</link>
    <topic>සරත් සොයිසා තරගයෙන් ඉවත් වෙයි</topic>
    <author/>
    <content>කොළඹ මහේස්ත්‍රාත් උසාවියේ නීතිඥ සංගමයේ සභාපති ධූරය සඳහා නාම යෝජනා ඉදිරිපත් කළ සරත් සොයිසා මහතාට සහාය දීමට කිසිවකු ඉදිරිපත් නොවීම හේතුවෙන් ඒ මහතාට අකමැත්තෙන් වුවද සිය නාම යෝජනාව ඉවත් කර ගැනීමට සිදු වී ඇත.දෙස්-විදෙස් රාජ්‍ය නොවන ආයතන මඟින් සහාය ලබාගනිමින් පොල් ගසමින්, කොඩි ඔසවමින් කටයුතු කළ ගුණරත්න වන්නිනායක මහතා ඇතුළු කුඩා කණ්ඩායමක සහාය ලබාදීම හේතුවෙන් සොයිසා මහතාට බහුතරයකගේ අකමැත්ත පළවීම නිසා නාම යෝජනාව ඉවත් කර ගැනීමට සිදුව ඇත.කොළඹ මහේෂ්ත්‍රාත් උසාවියේ ජ්‍යෙෂ්ඨ හා කනිෂ්ඨ නීතිඥයන්ගේ නීතියේ නිදහස වෙනුවෙන් යැයි පවසමින් නිවේදන නිකුත් කරමින් හා ඒ වෙනුවෙන් පෙනී සිටිමින් මේ කුඩා කණ්ඩායම සිය පෞද්ගලික න්‍යාය පත්‍රවලට අනුව වැඩ කළ බවට තහවුරු වී තිබේ.මේ හේතුවෙන් සභාපති ධූරයට ධර්මතිලක ගමගේ, උප සභාපති ලෙස කාවින්ද පැස්කුවල් , ලේකම් ලෙස චන්ද්‍රා අබේරත්න මහත්වරු නිතර‍ගයෙන් පත් වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=n13022714</link>
    <topic>බස් ගාස්තුවැඩි වන්නේ නෑ</topic>
    <author>මහින්ද අලුත්ගෙදර</author>
    <content>බස් ගාස්තු වැඩි නොකිරීමට සියලුම බස් රථ සංගම් එකඟතාවකට පැමිණි බව පුද්ගලික ප්‍රවාහන සේවා අමාත්‍යාංශය පවසයි.පුද්ගලික ප්‍රවාහන ඇමැති සී. බී. රත්නායක මහතා සමඟ ඊයේ (26) පැවැති සාකච්ඡාවක ප්‍රතිඵලයක් වශයෙන් ඔවුන් මේ එකඟතාවට පැමිණ තිබෙන අතර ඒ අනුව විවිධ අංශයන් කිහිපයක් පදනම් කරගෙන සහනදායී වැඩපිළිවෙළක් ආරම්භ කරන ලෙස ඉල්ලීමක් කර ඇත.ඒ අනුව ආදායම් බලපත්‍ර  ගාස්තු, ලියාපදිංචි ගාස්තු, වාර්ෂික ගාස්තු මෙන්ම සංශෝධන ආදිය සම්බන්ධයෙන් යම් සහනාධාරයක් ලබා දෙන ලෙස බස් රථ සංගම් රජයෙන් ඉල්ලීමක් කර තිබෙන අතර මේ සම්බන්ධයෙන් සළකා බලන බව පුද්ගලික ප්‍රවාහන සේවා ඇමැති සී. බී. රත්නායක මහතා පවසයි.මගී ජනතාව මෙන්ම බස් හිමියන් ආරක්‍ෂා කර ගැනීම සඳහා උපරිමයෙන් කැපවන බව සඳහන් කරන ඇමැතිවරයා බස් ගාස්තු ඉහළ දැමීම හා ඉන්ධන සහනාධාරයක් ලබාදීම තුළින් යළිත් වරක් ජනතාව මත බදු බර පැටවෙන බව ද කියා සිටී.මෙම බස් රථ සංගම් ඉල්ලා සිටින මූල්‍ය නොවන සහනාධාරය ලබාදීම සම්බන්ධ අධීක්‍ෂණය සඳහා අමාත්‍යාංශ ලේකම් හා ජාතික ගමනාගමන කොමිෂන් සභාවේ නිලධාරීන් 6 දෙනකු පත් කරන බව ද, ඉන් අනතුරුව ඔවුන්ගේ වාර්තා සම්බන්ධයෙන් ඇමැති මණ්ඩලය දැනුවත් කර සති දෙකක් තුළ විසඳුමක් ලබා දෙන බව ද සී. බී. රත්නායක මහතා කියයි.මේ සාකච්ඡාව සඳහා පුද්ගලික ප්‍රවාහන සේවා අමාත්‍යාංශයේ ලේකම් වික්ටර් සමරවීර, ජාතික ගමනාගමන කොමිෂන් සභාවේ ක්‍රියාකාරී අධ්‍යක්‍ෂ බුද්ධදාස මහත්වරු ඇතුළු පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=n1302276</link>
    <topic>රෝගී ජීවිත අහිමි වීමට හේතුව විශේෂඥ වෛද්‍යවරුන්ගේ හිඟකමයි</topic>
    <author>සන්ධ්‍යා කරුණාරත්න</author>
    <content>දැඩි සත්කාර ඒකකවල හා හදිසි ප්‍රතිකාර ඒකකවල රෝගීන්ගේ ජීවිත අහිමි වීමට ප්‍රධාන හේතුව විශේෂඥ වෛද්‍යවරුන්ගේ හිඟය බව රෝහල් ආරංචි මාර්ග පවසයි.දැඩි සත්කාර ඒකක බාරව සිටින විශේෂඥ වෛද්‍යවරුන්ගේ විරුද්ධත්වය නිසා පශ්චාත් වෛද්‍ය උපාධි ආයතනයෙන් ‍විශේෂඥ වෛද්‍යවරුන් බිහි කිරීම මේ වන විට නතර කර ඇති බව ද එම ආරංචි මාර්ග ප්‍රකාශ කරයි.කොළඹ ජාතික රෝහලේ එක් දැඩි සත්කාර ඒකකයක් බාරව එක් විශේෂඥ වෛද්‍යවරයකු නොමැති අතර අද සිටින විශේෂඥ වෛද්‍යවරයා හෙට නොසිටින බවත් රෝගියා බාරව එක් විශේෂඥ වෛද්‍යවරයකු නොසිටීම නිසා රෝගියා පිළිබඳ නිවැරදි හා වැඩි අවදානයක් යොමු නොවීමෙන් රෝගියාගේ ජීවිතය අහිමි වීමේ අවධානමක් පවතින බවත් රෝහලේ වෛද්‍යවරු පවසති.දැඩි සත්කාර ඒකකවල හා හදිසි ප්‍රතිකාර ඒකකවල ප්‍රතිකාර ලබන රෝගීන්ගේ ජීවිතය පිළිබඳ වගකීම බාර ගැනීමට විශේෂඥ වෛද්‍යවරයකු නොමැති වීමත් මේ ‍ඒකකවල රෝගී ජීවිත අහිමි වීමට හේතුවක් වී තිබේ.දැඩි සත්කාර ඒකකවල සිටින නිර්වින්දන විශේෂඥ වෛද්‍යවරු කිහිපදෙනකු එක්ව එම ඒකකවලට අවශ්‍ය විශේෂඥ වෛද්‍යවරු බිහි කිරීමට ඉඩ නොදෙන බව ද වාර්තා‍ වේ.රෝගියා දැඩි සත්කාර ඒකකයට හෝ හදිසි ප්‍රතිකාර ඒකකයට ඇතුළත් කිරීමෙන් පසුව ඒ තුළ සිදු වන සිදුවීම් දන්නේ වෛද්‍යවරයා හා හෙදියන් පමණක් බවත් එම ඒකක ඇතුළත සිදු වන අත්වැරදීම් හෝ අනතුරු එම ඒකකයෙන් පිටතට නොපැමිණීම කනගාටුදායක කරුණක් බවත් වෛද්‍යවරු පවසති.පසුගිය විසි වසර තුළ මෙරට දැඩි සත්කාර ඒකකවල කිසිම දියුණුවක් සිදුව නොමැති බව ද ජීවිතයත් මරණයත් අතර සිටින රෝගීන්ට ඉහළම ප්‍රතිකාර ලබාදීම සඳහා මිල අධික ඖෂධ ලබාදීමට කිසිදු වේලාවක ‍රජය පසුබට නොවන බව ද ඔවුහු ප්‍රකාශ කරති.එහෙත් රෝගියා බාරව එක් විශේෂඥ වෛද්‍යවරයකු නොමැතිවීම රෝගියාගේ ජීවිතය අහිමි වීමට හේතු වී තිබේ. මේ කරුණු සැලකිල්ලට ගනිමින් රෝහල්වලට අවශ්‍ය විශේෂඥ වෛද්‍යවරු බිහි කිරීමට පශ්චාත් වෛද්‍ය උපාධි ආයතනය පියවර ගත යුතු බවත් විශේෂඥ වෛද්‍යවරුන් වීමට බලා සිටින පශ්චාත් වෛද්‍ය උපාධි ඩිප්ලෝමාධාරී වෛද්‍යවරුන් විශාල පිරිසක් සිටින බවත් වෛද්‍යවරු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=n1302277</link>
    <topic>සති දෙකකදී රජරටින් වී කිලෝ ලක්ෂ 41/2ක් මිල දී අරන්</topic>
    <author>අමිල ප්‍රභාත් වනසිංහ</author>
    <content>මෙවර මහ කන්නයේ රජරටින් සහ උතුරු පළාතෙන් වී කිලෝග්‍රෑම් හාරලක්ෂ හතළිස් දහස් එකසිය හැත්තෑහතකට අධික වී අස්වනු ප්‍රමාණයක් වී අලෙවි මණ්ඩලය මඟින් මේ වන විට මිලදී ගෙන තිබේ.‍එම ප්‍රදේශවල වී මිලදී ගැනීමේ කටයුතු ආරම්භව සති දෙකක පමණ කාලයක් ගතව ඇත. රජරට අනුරාධපුර දිස්ත්‍රික්කයෙන් පමණක් මේ වන විට වී කිලෝග්‍රෑම් හතළිස් හතර දහසක් මිලදී ගෙන ඇතැයි වී අලෙවි මණ්ඩලයේ අනුරාධපුර ප්‍රාදේශීය කළමනාකාර බන්දුල කුමාර මහතා සඳහන් කරයි.අනුරාධපුර දිසාවේ එක්ලක්ෂ හත්දහසක (107000) පමණ භූමි ප්‍රමාණයක වී වගා කර ඇති අතර ඉන් හාරලක්ෂ පනස් දෙදහසක (452000) පමණ අස්වැන්නක් අපේක්ෂා කෙරේ. වී මිලදී ගැනීමේ කටයුතු මධ්‍යස්ථාන තිහකදී (30) සිදු කරනු ලබයි.වී ගබඩා කිරීම සඳහා ගබඩා තිස් හතරක (34) පහසුකම් සලසා ඇත. එසේම මෙවර වී මෙට්‍රික් ටොන් තිස් පන්දහසක් (35000) අනුරාධපුර දිස්ත්‍රික්කයෙන් මිලදී ගන්නා බවද බන්දුල කුමාර මහතා පැවසීය.මීට අමතරව රජරට පළාතේ පොළොන්නරු දිස්ත්‍රික්කයේ වී මිලදී ගැනීමේ කටයුතු ඊයේ (26) සිට ආරම්භ කෙරිණ. හෙක්ටයාර් හැටතුන්දාහක (63000) වී වගා කර ඇති පොළොන්නරුව දිසාවෙන් මෙවර වී මෙට්‍රික් ටොන් ලක්ෂ තුනක් (300000) පමණ අස්වැන්නක් අපේක්ෂා කෙරේ.වී මිලදී ගැනිමේ කටයුතු මධ්‍යස්ථාන විසිපහකදී (25) සිදු කරන අතර මෙට්‍රික් ටොන් පනස්දහසක (50000) පමණ වී අස්වැන්නක් වී අලෙවි මණ්ඩලය මඟින් මිලදී ගැනීමට අපේක්ෂා කරයි.මෙවර උතුරු පළාතෙන් මේ වන විට වී කිලෝග්‍රෑම් තුන්ලක්ෂ අනූපන්දහස් හාරසිය විසිහතක් (395427 kg) වී අලෙවි මණ්ඩය මඟින් මිලදී ගෙන ඇත. උතුරු පළාතේ හෙක්ටයාර් ‍පනස් එක්දහසක (51000) පමණ වී වගා කර ඇති අතර ඉන් එක්ලක්ෂ අසූහත්දහසක (187000) පමණ අස්වැන්නක් අපේක්ෂා කෙරේ.වව්නියාව, මන්නාරම, මුලතිව්, කිලිනොච්චිය, යාපනය යන දිසාවල සියයට හතළිහක (40%) පමණ ප්‍රමාණයක වී අස්වනු නෙළීමේ කටයුතු සිදු කෙරෙමින් පවතී. උතුරු පළාතේ මධ්‍යස්ථාන දහයක (10) දී මිලදී ගැනීමේ කටයුතු ආරම්භ කර ඇත.එම වී ගබඩා කිරීම සඳහා ගබඩා දහහතරක (14) පිහිටුවා තිබේ. එසේම එම පළාතෙන් වී අලෙවි මණ්ඩලය මඟින් වී මෙට්‍රික් ටොන් දස දහසක් (10000) පමණ මිලදී ගැනීමට පියවර ගෙන ඇතැයිද අනුරාධපුර ප්‍රාදේශීය කළමනාකාර බන්දුල කුමාර මහතා සඳහන් කළේය.නාඩු කිලෝග්‍රෑම් එකක් රුපියල් තිස් දෙකක (32) මිලකටත්, සම්බා කිලෝවක් රුපියල් තිස් පහක (35) මිලකටත් මිලදී ගැනීම රජය මඟින් මේ දිනවල සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=n1302278</link>
    <topic>ශ්‍රී ලංකාවේ සංවර්ධනයටවියට්නාම් රජයේ සහාය</topic>
    <author>උදුලා පීරිස්</author>
    <content>ශ්‍රී ලංකාවේ සංවර්ධනය උදෙසා වියට්නාම රජයේ උපරිම සහයෝගය ලබාදෙන බව වියට්නාම රජයේ නියෝජ්‍ය කතානායිකා නගුයෙන් ජි කිම් නගන් මහත්මිය විසින් ශ්‍රී ලංකා නියෝජ්‍ය කතානායක චන්දිම වීරක්කොඩි මහතා හමුවේ අවධාරණය කෙළේය.ඊයේ (26) නියෝජ්‍ය කතානායක චන්දිම වීරක්කොඩි මහතා සමඟ පාර්ලිමේන්තුවේදී පැවැති විශේෂ හමුවකදී වියට්නාම නියෝජ්‍ය කතානායකතුමිය ඒ බව පැවසීය.ශ්‍රී ලංකාව පසුගිය දශක 3ක යුද්ධයෙන් අනතුරුව දැනට සිදුවෙමින් පවතින සංවර්ධන කටයුතු සහ ප්‍රතිසංවිධාන කටයුතු අනෙකුත් ආසියානු රටවල් සමඟ සසදා බැලීමේදී ඉතා ඉහළ මට්ටමක පවතින බව පෙන්වා දුන් ඒ මහත්මිය ඒ සම්බන්ධයෙන් වියට්නාම රජයේ සතුට ප්‍රකාශ කරන බවද කීවාය.මෙරට ආයෝජකයින්ට වියට්නාමයට ආරාධනා කළ ඒ මහත්මිය වෙත වියට්නාමයේ ආයෝජකයන් සඳහා මෙරට රජයෙන් ආරාධනා ලැබිණි.ඊට අමතරව ශ්‍රී ලංකාව හා වියට්නාමය අතර ආර්ථික වශයෙන් ශක්තිමත් කරන කටයුතු ඉදිරි කාලයේදී සිදු කරන බව දෙරට අතර රාජ්‍ය තාන්ත්‍රිකයන් ගිවිසගත් අතර වියට්නාමයේ පැවැත්වෙන අන්තර් පාර්ලිමේන්තු සංගම් සමුළුව සඳහා ශ්‍රී ලංකාවේ පාර්ලිමේන්තුවේ සහයෝගය බලාපොරොත්තු වන බවද ඇය කීවාය.දෙරටෙහි පාර්ලිමේන්තු අතර අන්තර් හුවමාරු වැඩසටහනක් ඇති කිරීමේ වැදගත්කම පෙන්වා දුන් ඒ මහත්මිය ශ්‍රී ලංකා පාර්ලිමේන්තු මන්ත්‍රීවරුන්ට සිය රටේ පාර්ලිමේන්තුවේ ක්‍රමවේද අධ්‍යයනය සඳහා ආරාධනාවක්ද කළාය.නියෝජ්‍ය කතානායක චන්දිම වීරක්කොඩි, පාර්ලිමේන්තු මහ ලේකම් ධම්මික දසනායක, නියෝජ්‍ය මහ ලේකම් නීල් ඉද්දවෙල, සහකාර මහ ලේකම් කුෂානි රෝහණදීර, ඇතුළු වියට්නාම දූත පිරිසක් මෙම සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=n1302279</link>
    <topic>ජිනීවා වීඩියෝව ගැන ශ්‍රී ලංකාවේ දැඩි විරෝධය</topic>
    <author>මහින්ද අලුත්ගෙදර</author>
    <content>ස්විස්ටර්ලන්තයේ ජිනීවාහි පැවැත්වෙන එක්සත් ජාතීන්ගේ මානව හිමිකම් සමුළුවේදී ශ්‍රී ලංකාව සම්බන්ධයෙන් සකස් කළ වීඩියෝපටය විකාශය කිරීමට ගෙන ඇති තීරණය සම්බන්ධයෙන් ශ්‍රී ලංකා රජය දැඩි විරෝධය පළකර ඇත.බ්‍රිතාන්‍ය චැනල් 4 නාළිකාව විසින් නිර්මාණය කරන ලද “නෝ ෆයර් සෝන් The Killing Fields of Sri Lanka” නමින් නව වීඩියෝ පටයක් ලබන මාර්තු මස 1 දා ජගත් මානව හිමිකම් කවුන්සලයේදී ප්‍රදර්ශනය කිරීමට සැළසුම්කර තිබෙන අතර මේ සම්බන්ධයෙන් ශ්‍රී ලංකාවේ විරෝධය පළකර තිබෙන බව විදේශ කටයුතු අමාත්‍යාංශය පවසයි.එය නවතාලන ලෙස ශ්‍රී ලංකාව මානව හිමිකම් කවුන්සිලයෙන් ඉල්ලීමක් කර තිබේ. මේ වීඩියෝ පටය ප්‍රදර්ශනය කිරීමේ කටයුතු හියුමන් රයිට් වොච්, ඇම්නෙස්ට්ස් ඉන්ටර්නැෂනල් සහ FIFDH නැමැති සංවිධානය විසින් සංවිධානය කර තිබෙන අතර එක්සත් ජාතීන්ගේ සංවිධානයේ ජිනීවාහි ශ්‍රී ලංකා නිත්‍ය නියෝජිත රවිනාත් අරියසිංහ මහතා මේ සම්බන්ධයෙන් දැඩි විරෝධය කළකර තිබෙන බවද විදේශ කටයුතු අමාත්‍යාංශය සඳහන් කරයි.යුද ගැටුම් පැවැති කාල සමයේදී ශ්‍රී ලංකාවේ සිදුවු බව පවසන මානව හිමිකම් උල්ලංඝනය කිරීම මෙන්ම මිනිස් ඝාතන ආදියේ දර්ශන නිර්මාණාත්මකව ඉදිරිපත් කරමින් කොට බ්‍රිතාන්‍ය චනල් 4 නාලිකාව විසින් මේ වීඩියෝ පටය ප්‍රදර්ශනය කිරීමට සැරළසුම්කර තිබේ.අදාළ වීඩියෝ පටය නිරවද්‍ය බවට තහවුරු නොකරන ලද වාර්තා වැඩසටහනක් බවද එය ජගත් මානව හිමිකම් කවුන්සලයේ ප්‍රඥප්තීන් උල්ලංඝනය කරන්නක් බවද ශ්‍රී ලංකා තානාපති රවිනාත් ආරියසිංහ මහතා සඳහන්කර ඇත.ශ්‍රී ලංකාව මෙන්ම රජයේ හමුදාවන් අපහසුතාවයට පත්කිරීමේ අරමුණින් බ්‍රිතාන්‍ය චනල් 4 නාලිකාව විසින් නිර්මාණය කළ තෙවැනි වීඩියෝ පයට “නෝ ෆයර් සෝන් The Killing Fields of Sri Lanka” වන අතර නිර්මාණාත්මක ලෙස ඉදිරිපත් කෙරෙන මෙවැනි ඩීඩියෝ පටයක් හේතුවෙන් සිංහල සහ දෙමළ ජාතීන් අතර පවතින සුහදත්වයට බලපෑමක් එල්ල විය හැකි බවද ‍ඒ මහතා අවධාරණයකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=n13022710</link>
    <topic>කල් ඉකුත් වන දිනය නැති බාස්මතී කිලෝ 25000ක් දැලේ</topic>
    <author>විජයානි එදිරිසිංහ</author>
    <content>කල් ඉකුත් වන දිනය සහ වර්ෂය සඳහන් නොකර ඒවා අවශ්‍ය පරිදි සම්පූර්ණ කර ගැනීමට ව්‍යාපාරිකයාට ඉඩ තබා ව්‍යාජ ලෙස අලෙවි කිරීමට සූදානම් කර තිබූ බාස්මතී සහල් කිලෝ විසිපන්දහසක් පාරිභෝගික අධිකාරිය මඟින් සොයාගෙන තිබේ.ඉන්දියාවෙන් ආනයනය කරන ලද එම සහල් තොගය සොයාගනු ලැබුවේ කොළඹ පිටකොටුව පරණ යෝක් වීදිය ප්‍රදේශයේ ගබඩාවක තිබියදීය.මෙහි වටිනාකම රුපියල් ලක්ෂ හතළිහක් පමණ වෙයි. එම සහල් තොගයේ ඉතිරි තොගය මීට පෙර පිටකොටුව කොටුව ඇතුළු ප්‍රදේශවල බෙදා හැර තිබේ.මෙසේ පරිභෝජනයට නුසුදුසු සහල් ආනයනය කර පාරිභෝගිකයා රවටා අලෙවි කිරීම සම්බන්ධව එම ව්‍යාපාරිකයාට එරෙහිව නඩු පැවරීමට පාරිභෝගික අධිකාරිය පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=n13022711</link>
    <topic>ඔරුබැදිවැව ද්විතීයික පාසලේසියලු ගුරුවරු ඊයේ ලෙඩ නිවාඩු</topic>
    <author>මහියංගන මාපාකඩ වැව සමුහ</author>
    <content>මහියංගන ඔරුබැදිවැව ද්විතියික පාසලේ ගුරුවරු සියල්ල 26 දින ලෙඩ නිවාඩු දමා සේවයට වාර්ථාකිරීමෙන් වැලකී සිටියහ. පාසලේ ගුරුවරු 62ක් සිටින පාසලකි.පැසැල් සිසුවෙකු හට පාසැල් ගුරු විවේකාගාරයක් තුළදී දහවල් රදවාගනිමින් ගුරුවරුන් දෙදෙනකු එක්ව අමානුශික ලෙස පහර දීමෙන් එම පාසැල් දරුවා 21 දින සවස මහියංගන මුලික රෝහල වෙත ඇතුළත් කරනු ලැබු අතර ඒ සම්බන්දයෙන් ක්‍රියාත්මක වු මහියංගන පොලිසිය ගුරුවරුන් දෙදෙනා 22 දින අත්අඩංගුවට ගෙන මහියංගන මහේස්ත්‍රාත් අධිකරණයට ඉදිරිපත් කරනු ලැබුවා.ප්‍රදේශවාසින් ඊට විරෝදය පැමට 22 දින දහවල් පාසල ඉදිරිපිට විරෝධතාවයක් සංවිධානය කර තිබුනු අතර එහිදී විදුහල්පති තුමන් හා ගුරුවරු සමඟ මවුපියන් උණුසුම්කාරීතත්වයක් උද්ගත වු අතර සිද්දිය සමතයකට පත් කිරීම සදහා මහියංගන පොලිස් නිලධාරින් කටයුතු කළා.පැය 3ක් පමන නේවාසිකාගාරය තුළ දරුවකු රදවා පහර දෙනතුරු පාසලේ අනෙක් ගුරුවරු කුමක් කළේ දැයි මවුපියන් ආවේගශිලිව ප්‍රශ්න කරනු ලැබුවා. දරුවන් හට නොසැහෙන්ඩ අතින් හා පයින් පහර දිමට ගුරුවරුන්ට අයිතියක් නැතිබව මවුපියන් අවධාරනය කරනු ලැබුවා.ඉහත සිද්දියේදි ගුරු වෘර්තිය මවුපියන් විසින් හැල්ලුවට ලක්කල බවත්, ගුරුවරුන්හට අබියෝග කළ බවත් පාසලේ ඉගැන්වීම් කටයුතු සිදු කිරිමට ආරක්ෂාව නොමැති බවත් පවසමින් ඊට විරෝධද ප්‍රකාශ කිරීම සදහා ගුරුවරු සිටල්ල 26 දින සේවයට පැමිණිමෙන් වැලකී සිටියේය.පාසලේ විදුහල්පති ගාමිණි අමරසිංහ මහතා සහ කලාප අධ්‍යාපන කාර්යාලයේ නිලධාරින් එක්වී පාසලේ අධ්‍යාපන කටයුතු පවත්වාගෙන යෑමට කටයුතු සලස්සවා තිබු අතර සුපුරුදු ලෙස පාසැල් දරුවන් පාසැල් පැමිණ සිටියා. ගුරුවරු සියල්ල සේවයට පැමිණිමෙන් වැලකී සිටියා..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=n13022712</link>
    <topic>“එස්” අකුරින් නම පටන්ගන්නා අයටදේශපාලන වශයෙන් අපලයක් තියෙනවා</topic>
    <author>ලුණම සමූහ - සනත් ගමගේ</author>
    <content>“එස්” අකුරෙන් නම පටන් ගන්නා අයට දේශපාලනික වශයෙන් මේ දිනවල අපලයක් පවතින බව ඇමැති රෝහිත අබේගුණවර්ධන මහතා පවසයි.ශිරාණි බණ්ඩාරනායක එස් අකුරෙන් නම පටන්ගන්නේ මොකද වුණේ. දැන් කිසිම සද්දයක්වත් නැහැ. කෝ අර සිටිය කට්ටිය. ඇය දැන් තනිවෙලා.සරත් ෆොන්සේකාට කියලා වැඩක් නැහැ. රට වටේ අරගෙන ගිහිල්ලා සිහින දැකල දැන් නම කියන්නවත් කෙනෙක් නැහැ. දැන් තවත් කෙනෙක් ඒ තත්ත්වයට පත්වෙමින් සිටිනවා. හරිම කනගාටුයි කවුද හම්බන්තොට සජිත් ප්‍රේමදාස මහත්තය. එයාටත් දැන් වෙන්නෙ අර දෙන්නටම ගිය කල තමයි.රනිල් වික්‍රමසිංහ මහත්තය සජිත් ප්‍රේමදාසගේ කේන්දරය බලල වගේ දැන් වැඩකරන්නේ. මේ හම්බන්තොටට පැමිණියාම මට තේරුණේ දැන්මේ පැත්තට එන්නේ ඉතාම කලාතුරකින්. මොකද ජනතාවට කියන්න කිසිම දෙයක් නැහැ. වරායේ ගල් තියෙනවා කිව්වා.නැව් එන්නේ නැහැ කිව්වා. අසාර්ථකයි කිව්වා. දැන් මොකද කියන්නේ වාහන ගොඩ බෑම දිනපතාම කරනවා. ලෝකයේ විශාල නෞකා පැමිණෙනවා. තෙල් පිරිපහදුවේ වැඩ නිමවෙලා තියෙන්නේ. මාර්ගය වැඩ නිම වූ පසු එය විවෘත කරනවා.තෙල්,වතුර ලබාගන්න නෞකා හම්බන්තොට මාගම්පුර වරායට පැමිණෙන විට මේ රටේ නාවික ගනු - දෙනුව කොළඹ වරායට පමණක් සීමා වෙන්නේ නැහැ.වරායේ දෙවන අදියර දැන් ආරම්භ කර තිබෙනවා. මහල් 14කින් යුත් පරිපාලන සංකීර්ණයේ වැඩ අවසන් වී තිබෙනවා. අද විපක්ෂයට කථා කරන්න කිසිවක් නැති බව කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=n13022715</link>
    <topic>කතරගම ප්‍රධාන වාහල්කඩටමුල්ගල තැබේ</topic>
    <author>කතරගම කේ. දේවප්‍රිය</author>
    <content>ලබන මස විවෘත කිරීමට නියමිත මත්තල ගුවන්තොටුපොළට සමගාමීව කතරගම කිරි වෙහෙර මාර්ගයත්,  කතරගම දේවාලය මාර්ගයත් යා කරන ප්‍රධාන වාහල්කඩ දොරටුව සඳහා අද (27) දින උදෑසන කතානායක චමල් රාජපක්ෂ මහතාගේ ප්‍රධානත්වයෙන් මුල්ගල තබයි.වරාය හා ගුවන් සේවා අමාත්‍යාංශය මඟින් මෙම වාහල්කඩ ඉදිකිරීම සිදු කරනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=r1302271</link>
    <topic>රහස් පොලිස් වෙස් ගෙන ඇවිත්රා මදින්නන්ගෙන් කප්පම් අරන්</topic>
    <author>සොරණාතොට සමූහ - සී.ගමගේ</author>
    <content>මඩොල්සිම පිටමාරුව ඇකිරිය වැවතැන්න දුෂ්කර ගම්මාන වලට ගොස් රහස් පොලිස් නිලධාරින් ලෙස රඟපා කප්පම් මුදල් ලබාගත් පුද්ගලයින් සිව් දෙනෙකු මඩොල්සිම පොලිසිය අත්අඩංගුවට ගෙන තිබේ.මේ සැකකරුවන් විසින් එසේ එකතුකර ගත් කප්පම් මුදල් රුපියල් 15000ක් ද සැකකරුවන් ළඟ තිබී පොලිසිය සොයා ගෙන ඇත. අරාව ප්‍රදේශයේ තරුණයන් සිව් දෙනෙකු මෙසේ අත්අඩංගුවට ගනු ලැබිනැයි පොලිසිය කීය.මොවුන් මේ දුෂ්කර ගම්මාන වලට ගොස් රහස් පොලිස් නිලධාරින් යැයි පවසා ජනතාව බියකර නිවාස පරීක්ෂා කර ඇති අතර, පසුව නිවාසවල සිටි කිතුල් රා මදින්නන්ගෙන් මොවුන් සිව්දෙනා රුපියල් 15000 බැගින් මෙසේ කප්පම් මුදල් ලබාගෙන ඇති බව පොලිසිය කීය. වැඩ බලන පොලිස් ස්ථානාධිපති පොලිස් පරීක්ෂක එච්.එම්. ඩබ්ලිව්.හේරත් මහතා ඇතුළු නිලධරයෝ පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=r1302272</link>
    <topic>කොකු ගසා ගෙට විදුලිය ගත්ගනේගම අයකුට ලක්ෂ 1 1/2ක දඩ</topic>
    <author>බලපිටිය සමූහ – දිලිප් නිශ්ශංක</author>
    <content>වංචනික ලෙස විදුලිය ලබා ගැනීමේ චෝදනාව සම්බන්ධයෙන් අත්අඩංගුවට ගත් පුද්ගලයකු බද්දේගම මහේස්ත්‍රාත් මහින්ද පිනිදිය මහතා වෙත ඉදිරිපත් කිරීමෙන් පසුව වංචනිකව විදුලිය ලබාගෙන විදුලිබල මණ්ඩලයට සිදුකළ අලාභය වශයෙන් රුපියල් එක්ලක්ෂ විසිතුන් දහසක මුදලට අමතරව රුපියල් දස දහසක දඩයක් ද ගෙවන ලෙස මහේස්ත්‍රාත්වරයා නියෝග කළේය.එසේ දඩ සහ වන්දි මුදල් ගෙවීමට සිදුවූයේ බද්දේගම ගනේගම පදිංචි අයෙකුටය.බද්දේගම ප්‍රාදේශීය සභාවේ එක්සත් ජාතික පක්ෂයේ හිටපු විපක්ෂනායක, වත්මන් එක්සත් ජනතා නිදහස් සන්ධානයේ ප්‍රාදේශීය සභා මන්ත්‍රීවරයකුගේ ගනේගම පිහිටි නිවසට කාලයක සිට විදුලි කණුවකින් කොකු ගසා විදුලිය ගන්නා බවට විදුලිබල මණ්ඩලයේ කොළඹ ප්‍රධාන කාර්යාලයට දැනගැනීමට ලැබී ඇත.ඒ අනුව ඉකුත් (25) වන දින විදුලිබල මණ්ඩලයේ වැටලීම් ඒකකයේ නිලධාරීන් බද්දේගම පොලිසිය සමඟ නිවසට ගිය අවස්ථාවේ මන්ත්‍රීවරයා නිලධාරීන්ට බැනවැදී විදුලි වංචාව වෙනුවෙන් තමන් ළඟ සිටින ගෝලයකු ඉදිරිපත් කර තිබේ.ඉදිරිපත් කළ ගෝලයා අත්අඩංගුවට ගත් පොලිසිය සැකකරු ඊයේ (26) දින මහේස්ත්‍රාත් මහින්ද පිනිදිය මහතා වෙත ඉදිරිපත් කළ පසු මේ වන්දිය සහ දඩය ගෙවීමට සිදුවිය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=r1302273</link>
    <topic>මල් වෙඩිල්ලක් පුපුරා6ක් පිලිස්සිලා</topic>
    <author>ප්‍රියන්ත සුමනසේන උකුවෙල සංචාරක</author>
    <content>මාතලේ පැවැති සංගීත සාදයකදී මල් වෙඩිල්ලක් පුපුරා යාම නිසා පුද්ගලයන් හය දෙනකු (06) පිලිස්සුම් තුවාල ලබා 25 දින රාත්‍රී මාතලේ රෝහලට ඇතුළත් කර ඇත.මාතලේ තේරු උත්සවයට සමගාමීව පැවැති සංගීත සාදයකදී රාත්‍රී මල් වෙඩි සංදර්ශනයක් පැවැත්වුණු අවස්ථාවේ අහස ඉහළට ගිය මල් වෙඩිල්ලක් පුපුරා ගොස් විනෝද වෙමින් සිටි තරුණ පිරිසක් අතරට මල් වෙඩි කොටස් වැටීම නිසා තුවාල ලැබූ අය ප්‍රතිකාර සඳහා මාතලේ රෝහලට ඇතුළත් කළ බව මාතලේ පොලිසියේ උසස් පොලිස් නිලධාරියකු පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=r1302274</link>
    <topic>කෝ...කෝ... මේ කොන්දොස්තර</topic>
    <author>පොල්ගහවෙල සමූහ එල්. පී. තිලකරත්න</author>
    <content>බස් රථයේ සිටි කොන්දොස්තර මහතාට නින්ද යෑම හේතුවෙන් ඔහුගේ ඔඩොක්කුවට මුදල් දමා මගීන් බැස යෑමේ පුවතක් පසුගියදා කුරුණෑගලට මඳක් දුරින් පිහිටි උප නගරයකින් වාර්තා විය.වාර්තාවන අන්දමට සිද්ධිය මෙසේ ය.එම උපනගරයේ සිට කිලෝමීටර 16 ක් දුරින් පිහිටි එම ගමට ධාවනය වන්නේ එකම පෞද්ගලික බස් රථයකි. එය පැය දෙකකට වරක් නගරයේ සිට ගම දක්වා ධාවනය වේ.බදාදා පොළ දිනයක් වූ බැවින් ගම දක්වා ධාවනය වන බස් රථයේ සෑම ගමන් වාරයකදීම හොඳ ආදායමක් ලැබීය.දහවල් 2කට පමණ නගරයෙන් ගම බලා ධාවනය වන බසය ගමන් ඇරැඹීය. පාසල් ළමුන් මෙන්ම, එළවළු මිලදී ගැනීමට පොළට ආ මගීන්ගෙන් බසය පිරී ගොස් ය. අදාළ ප්‍රවේශපත්‍ර ලබා දී මුදල් ගැනීමට කොන්දොස්තර මහතා යුහුසුළු විය.ගමනෙන් කිලෝමීටර 10ක් පමණ ගිය පසු මගීන් බසයෙන් බැස ගොස්ය. අතරමගින් දෙතුන් දෙනා බසයට නැග බැස යති.විනාඩි කිහිපයකින් කොන්දොස්තරගේ කටහඬ නොඇසීම රියදුරු වූ බසයේ අයිතිකරුට ගැටලුවක් විය. බසය පාරෙන් අයිනට ගත් රියදුරුතැන කෝ... කෝ... මේ කොන්දොස්තර යැයි අසමින් බසයේ පිටුපස දෙසට පැමිණියේය.පුදුමයකි. එකතුකරගත් මුදල් ද සමඟින්, කොන්දොස්තර ට හොඳටෝම නින්ද ගොසිනි. අතර මගින් බසයට නැග බැස ගිය අය කොන්දොස්තරගේ අසුන අසලට දමා ගිය මුදල් ද ඔහුගේ අසුන අසලය.මොකද මි..නි..හෝ..නිදි මෙහෙම ගියොත් මටත්, මේ පාඩුවත් එක්ක වෙන්නේ නිදාගන්න... බස් රථයේ රියදුරු වූ අයිතිකරු ගෝරණාඩු කරත්ම කොන්දොස්තර උඩ ගොස් ඇහැරිණි.අනේ මුදලාලි ඊයේ ගේ ළඟ මල ගෙදරක් තිබුණා. එළි වෙනකම් ඇහැරලා හිටියේ ඒකයි ටිකක් නින්ද ගියේ... සල්ලි සතයක්වත් අඩු නෑ. සේරම මගේ අතේ... කියා කොන්දොස්තර යළිත් තමන්ගේ කොන්දොස්තර කටයුත්ත ආරම්භ කරන ලදී.අනේ මෙහෙමත් මිනිහෙක් කියා රියදුරු අසුන වෙත ගිය හිමිකරු රථය පණගන්වා යළිත් ගමන ආරම්භ කරන ලදී. මේ සිද්ධිය බලා සිටි මගීන්ට ‍ෙමය මහත් සතුටක් ගෙන දෙන්නක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=r1302275</link>
    <topic>දෙදරු මවගේ හැට්ටය අස්සේමිලි ග්‍රෑම් 1000ක ගංජා</topic>
    <author>කුරුණෑගල මධ්‍යම විශේෂ - ආරියපාල වංශතිලක</author>
    <content>ගංජා මිලි ග්‍රෑම් 1000ක් හැට්ටය අස්සේ සඟවාගෙන සිටි 45 හැවිරිදි දෙදරු මවක් (ඊයේ 26) කුරුණෑගල ප්‍රධාන මහේස්ත්‍රාත් කාවින්දා නානායක්කාර මහත්මිය විසින් වසර දෙකක සිර දඬුවමක් නියම කරමින් එම සිර දඬුවම වසර දෙකකට අත්හිටුවනු ලැබීය.අත්හිටවූ සිර දඬුවමට අමතරව රුපියල් 15,000ක දඩයක් ද නියම කරන ලදී. දඩ මුදල නොගෙව්වොත් තවත් වසරකින් සිර දඬුවම් දීර්ඝ කරන බවත් කීය.2012.12.28 දින හෝ ඊට ආසන්න දිනයකදී කුරුණෑගල පොල්අත්තාපිටියේ පෞද්ගලික ලොරි නැවතුම්පළේ ගංජා අලෙවි කරමින් සිටියායැයි ආර්. එම්. චන්ද්‍රලතා නමැති මවක් මෙම නඩුවෙන් චෝදනා ලැබ සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=r1302276</link>
    <topic>පාරේ දණගස්සවාමුදල් අරන්</topic>
    <author>මාතර දිසා විශේෂ</author>
    <content>තම භෝජන ශාලාව වසා පුතුන් දෙදෙනා සමඟ යතුරු පැදියකින් පැමිණි කාන්තාවකගේ යතුරු පැදිය නවත්වා එම කාන්තාව සහ පුතුන් මහ මඟ දණගස්වා ඔවුන් සතුව තිබූ මුදලින් රුපියල් තිස් දහසක් හා රුපියල් එක් ලක්ෂ පනස් දහසක් වටිනා රන් ආභරණ මංකොල්ලකා පලා ගොස් ඇති බව වැලිගම පොලිස් ස්ථානයට පැමිණිල්ලක් ලැබී ඇත.ඔවුන් ගමන් ගත් යතුරු පැදිය නවතා උඹලා ගංජා ගෙන යනවා යැයි පවසමින් යතුරු පැදිය ගමන් ගත් අය බස්සවා මාලය කඩාගෙන පලාගොස් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=r1302277</link>
    <topic>හෝමාගම- පාදුක්ක ප්‍රධාන මාර්ගකඩිනමින් සංවර්ධනයට</topic>
    <author>මංජුල හිරිපිටිය - හෝමාගම සංචාරක</author>
    <content>රුපියල් මිලියන හයදහස් දෙසිය අනූහයක මුදලක් වැයකරමින් හෝමාගම හා පාදුක්ක ප්‍රාදේශීය ලේකම් කොට්ඨාසවල ප්‍රධාන බස් මාර්ග මංතීරු දෙකක් දක්වා පුළුල් කර කාපට් දමා සංවර්ධනය කිරීමට සැලසුම් කර ඇත.හෝමාගම ප්‍රාදේශීය ලේකම් කාර්යාලයේදී හෝමාගම සහ පාදුක්ක සංවර්ධන කමිටු සභාපති බන්දුල ගුණවර්ධන මහතාගේ ප්‍රධානත්වයෙන් පැවැති හෝමාගම හා පාදුක්ක ප්‍රා/ලේකම් කොට්ඨාසවල ප්‍රධාන බස් මාර්ග සංවර්ධනය කිරීම පිළිබඳ රැස්වීමේදී මාර්ග සංවර්ධනය වන මාර්ගවල නව සැලසුම ඉදිරිපත් කර, ඉහත සඳහන් මුදල ව්‍යාපෘති ආරම්භ කිරීමට අනුමත වී ඇති බව සඳහන් කෙළේය.මේ යටතේ රුපියල් මිලියන 1625ක මුදලක් වැයකර (124) මීපේ (ඉහලබෝපේ හරහා) ඉංගිරිය මාර්ගය සංවර්ධනය කෙරේ.රුපියල් මිලියන 1500ක මුදලක් වැයකර (125) ගොඩගම (පාදුක්ක - මීගොඩ හරහා) බෝපේ මාර්ගය සංවර්ධනය කිරීම 2015 වසරේදී ආරම්භ කිරීමට නියමිතය.ඒ සඳහා මාර්ගය දෙපස අත්පත් කර ගැනීම් තක්සේරු හා වන්දි සැකසීමේ කටයුතු මේ වසරේ සිට 2015 වසර දක්වා සිදුකෙරේ.රුපියල් මිලියන 1363ක මුදලක් වැය කර (314) පාදුක්ක, ගලගෙදර - හොරණ මාර්ගයත්, රුපියල් මිලියන 1303ක මුදලක් වැයකර (280) කොට්ටාව (දියගම - කිරිවත්තුඩුව) තලගල මාර්ගය සංවර්ධනය කිරීමට නියමිතය.රුපියල් මිලියන 635ක මුදලක් වැය කර (128) හෝමාගම (උඩුවන, මාගම්මන) දියගම මාර්ගයන් රුපියල් මිලියන 500ක මුදලක් වැයකර පනාගොඩ (ඇඹුල්ගම හරහා) හංවැල්ල මාර්ගයද සංවර්ධනය කෙරේ.හෝමාගම හා පාදුක්ක සංවර්ධන කමිටු රැස්වීම්වලදී හෝමාගම ප්‍රාදේශීය සභාවේ උප සභාපති ඉන්දික කෝරළගේ, මන්ත්‍රීවරුන් වන කැළුම් ප්‍රියංකර, නීලකාන්ති සමරවික්‍රම, රංජිත් හේවාවසම්, සම්පත් ජයසිංහ, මහින්ද උඩුවන හා ශාන්ත මුදුන්කොටුව යන මහත්ම මහත්මීන් කළ යෝජනා අනුව දේශීය බැංකු ඔපෙක් හා ලෝක බැංකු ආධාරයෙන් ඉහත සඳහන් මාර්ග සංවර්ධනය කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=r1302278</link>
    <topic>කොළඹ සනීපාරක්ෂක ස්ථානඅතහැර දමලා</topic>
    <author>උතුරු කොළඹ සමූහ ඒ.මදුරවීරන්</author>
    <content>කොළඹ මහනගර සභාව මඟින් විශාල මුදලක් වැය කර උතුරු කොළඹ ප්‍රදේශයේ ඉදිකරන ලද වැසිකිළි පහක්ම පාවිචචි නොකිරීමෙන් ජරාවාස වී ඇත.ජල පහසුකම් නොමැති මේ වැසිකිළි නඩත්තු කොට ආරක්ෂා කිරීම සඳහා සේවකයන්ද පත් කර නොමැත.පාවිච්චිය අතහැර දමා ජරාවාස වීමට ඉඩහැර ඇති මේ වැසිකිළි උතුරු කොළඹ ප්‍රදේශයේ මට්ටක්කුලිය, අලුත්මාවත මෝදර, මුතුවැල්ල හා රජමල් වත්ත යන ප්‍රදේශවල තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=r1302279</link>
    <topic>රුපියල් කෝටියකට අධික වාහන ඉස්සූ ‘හොර යතුරු’ සොර කල්ලිය දැලේ</topic>
    <author>කැස්බෑව සංචාරක ධර්මසිරි සුරවීර</author>
    <content>විවිධ රාජකාරි සඳහා කොළඹ ප්‍රදේශයට පැමිණ නවතා තබන වෑන් රථ පැහැර ගන්නා සොර කල්ලියක සාමාජිකයන් 5 දෙනකු පසුගියදා රුපියල් කෝටියකට අධික වටිනාකමකින් යුත් සොරා ගන්නා ලද වෑන් රථ 8ක් සමගින් අත්අඩංගුවට ගැනීමට මිරිහාන විශේෂ අපරාධ මෙහෙයුම් ඒකකයේ නිලධාරීහු සමත් වූහ.අත්අඩංගුවට ගත් සැකකරුවන් පානදුර සහ ගාල්ල ප්‍රදේශවල වයස අවුරුදු 22 ත් 42 ත් අතර අය වෙති.ව්‍යාජ යතුරු යොදා ගනිමින් වෑන් රථවල දොරගුළු කඩා ඒවා පැහැර ගැනීමට ඔවුහු පුරුදු වී සිට තිබේ.මේ සැකකරුවන් කාලයක් තිස්සේ කොටහේන වැල්ලවත්ත දෙහිවල, බම්බලපිටිය, මරදාන, කොල්ලුපිටිය සහ මිරිහාන යන ප්‍රදේශවල දී මේ වෑන්රථ සොරකම් කර ඇති බවට තොරතුරු පොලිසියට අනාවරණය වී ඇත.සොරා ගන්නා ලද වෑන් රථවල වර්ණය වෙනස් කර ව්‍යාජ අංක යොදා කුරුණෑගල පුත්තලම මහනුවර ප්‍රදේශවල පුද්ගලයන්ට විකුණා තිබියදී සොයා ගැනීමට ද පොලිසියට හැකි වී ඇත.සැකකරුවන් විසින් සොරකම් කරන ලද වෑන් රථයකින් තවත් වෑන් රථයක් කොල්ලකෑම සඳහා මිරිහාන ප්‍රදේශයට පැමිණෙන බවට ලද තොරතුරකට අනුව එම වෑන් රථය අත්අඩංගුවට ගෙන සිදු කළ සෝදිසියක දී වෑන් රථයේ තිබී ජීව අත්බෝම්බයක් ද පොලිසියට හමු වී තිබේ.බස්නාහිර පළාත භාර ජ්‍යෙෂ්ඨ නියෝජ්‍ය පොලිස්පති අනුර සේනානායක, බස්නාහිර දකුණ භාර නියෝජ්‍ය පොලිස්පති සුමිත්ත එදිරිසිංහ යන මහත්වරුන්ගේ අධීක්‍ෂණය යටතේ මිරිහාන විශේෂ අපරාධ මෙහෙයුම් ඒකකයේ උප පොලිස් පරීක්‍ෂක ජයන්ත පෙරේරා, සැරයන් (28415) ලක්ෂ්මන්, කොස්තාපල්වරුන් වන (51858), විපුල (72989), ගිහාන් යන නිලධාරීහු මේ පිළිබඳ වැඩිදුර පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=r13022710</link>
    <topic>පොලිසියේ මැදිහත් වීමෙන් බස් අනතුර වැළැකේ</topic>
    <author>මතුගම සංචාරක</author>
    <content>බීමත්ව රිය පැදවීම නිසා ලංගම බස් රථයක් මගීන් සමඟ අනතුරකට ලක් වීමට යද්දී බුලත්සිංහල පොලිසියේ මැදිහත් වීමෙන් එම අනතුර වැළකී ගොස් තිබේ.බුලත්සිංහල සිට මතුගම බලා ධාවනය වන මතුගම ලංගම ඩිපෝවට අයත් බස් රථය ගමන් කරන ආකාරය පිළිබඳව පසු පසින් පැමිණි පොලිස් ජීප් රථයේ සිටි නිලධාරීන්ට සැකයක් ඇති විය. ඔවුන් බස් රථයට ගොඩ වී බලන විට රියැදුරුගෙන් මත්පැන් ගඳ වහනය විය.බීමත් රියැදුරු පොලිස් අත්අඩංගුවට ගත්තේ ය. ජීප් රථයේ සිටි රථවාහන අංශයේ පොලිස් සැරයන් වීරවංශ මහතා බස්රථය බුලත්සිංහල සිට මතුගම බලා ධාවනය කර මගී ජනතාවගේ ජීවිත බේරා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=s1302271</link>
    <topic>කොන්දේසි කිහිපයකට යටත්වපාපන්දු ඡන්දයට ඇමැති අවසරය</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනයේ කළමනාකරණ කමිටුව අහෝසි කිරීම ඇතුලු කොන්‍‍දේසි කිහිපයක් මත පාපන්දු නිලවරණය පැවැත්වීමට ක්‍රීඩා ඇමැති මහින්දානන්ද අලුත්ගමගේ මහතා ඊයේ අනුමැතිය ලබා දුන්නේය.එම කොන්දේසි අඩංගු ලිපිය පාපන්දු සම්මේලනයට යැවීමට කටයුතු කරන බව සඳහන් කළ ඇමැතිවරයා කඩිනමින් එයට පිළිතුරු අපේක්ෂා කරන බව ද පැවැසීය. ක්‍රීඩා අමාත්‍යංශයේ කොන්දේසිවලට ලබා ගන්නා ලිඛිත එකඟතාව අනුව පාපන්දු නිලවරණය පැවැත්වීමේ බාධාවක් නැතැයි අලුත්ගමගේ මහතා 'දිනමිණ' ට පැවැසීය. යැවූ ලිපියට පිළිතුරු ලැබුණු පසු ඉක්මනින් එම දිනය ප්‍රකාශ කරන බව ඒ මහතා පැවැසීය.එහෙත් පාපන්දු නිලවරණය ක්‍රීඩා සංවර්ධන දෙපාර්තුමේන්තුවේ පැවැත්වීම අනිවාර්ය බව ද පෙන්වා දෙයි.එමෙන්ම පාපන්දු ක්‍රීඩාවේ කඩා වැටීමට හේතු සහිත වාර්තාවක් හා වසර 3ක පාපන්දු නගා සිටුවීමට සැලැස්මක් ද ඉල්ලා ඇතැයි සඳහන් කළේය.මෙතෙක් වසර ගණනාවක් තිස්සේ ක්‍රියාත්මක පාපන්දු කළමනාකරණ කමිටුව වහාම අ‍ෙහා්සි කළයුතු බවත්, එහි සභාපති මනිලාල් ප්‍රනාන්දු මහතා පෙරේදා සවස පැවැති සාකච්ඡාවකදී එම අදහසට එකඟතාව පළකළ බවත් ඇමැතිවරයා පැවැසීය.ශ්‍රී ලංකා පාපන්දු සම්මේලනයේ සාධාරණ නිලවරණයකින් පත්වෙන නව සභාපතිවරයාට පූර්ණ බලතල සහිත තීරණ ගැනීමේ අයිතිය ඇති විධායක සභාවක් පමණක් තිබීම පිළිගෙන තිබේ. එම නව සභාපතිට පාපන්දු සම්මේලනය තුල හොඳ මට්ටමේ පහසුකම්ද අනිවාර්ය වනු ඇතැයි ක්‍රීඩා ඇමැතිවරයා සඳහන් කළේය.ඉදිරියේදී පැවැත්වෙන නිලවරණයේදී ඡන්ද අයිතිය ක්‍රියාකාරී නොමැති පාපන්දු ලීග්වලට ලබා‍ නොදිය යුතු බවටද සම්මේලනයට කොන්දේසියක් පනවා ඇත. පළාත් කිහිපයක පාපන්දු ලීග් ක්‍රියාත්මක නොවන මට්ටමේ තිබුණද ඒවායේ ඇතැම් නාමිකව සිටින කිහිපදෙනෙකුට ඡන්ද අයිතිය ලබාදෙන බවට ලැබුණු පැමිණිල්ලක් අනුව එම කොන්දෙසිය පනවා තිබේ.පාපන්දු නිලවරණය මාර්තු 9දා පැවැත්වීමට කලින් තිරණය කර තිබු අතර පාපන්දු ක්‍රීඩා සමාජ කිහිපයකින් ලැබුණු ඉල්ලීමක් සලකා නිලවරණය අත්හිටුවීමට ඇමැතිවරයා පියවර ගත්තේය. නව සභාපති ලෙස පාපන්දු සම්මේලනයේ ජ්‍යෙෂ්ඨතම නිලධාරියෙකු වන රංජිත් රුද්‍රිගු මහතා නිතරගයෙන් තේරී සිටින අතර ඒ මහතාගේ හෝ පත්වන අනෙක් නිලධාරීන්ට කරන අභියෝගයක් නොව ක්‍රීඩාව නඟා සිටුවීමට ගත් තීන්දුවක් පමණක් බව ඇමැතිවරයා මුල සිටම අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=s1302272</link>
    <topic>එක්දින තරගාවලියේ ජය කොදෙව්වන්ට</topic>
    <author/>
    <content>සංචාරක බටහිර ඉන්දීය කොදෙව් කාන්තා පිල සමග ඊයේ දඹුලු ජාත්‍යන්තර ක්‍රිකට් ක්‍රීඩාංගණයේදී පැවැති තීරණාත්මක අවසන් තරගයෙන් ලකුණු 33 පරාජයක් ලැබූ ශ්‍රී ලංකා කාන්තා ක්‍රිකට් පිල තරග 2-1ක් ලෙස තරගාවලිය පරාජයට පත්විය.පළමුව පන්දුවට පහරදුන් කොදෙව් ක්‍රීඩිකාවන් ලබා දුන් ලකුණු 192 ජයග්‍රාහී ඉලක්කයක් හඹාගිය ශ්‍රී ලංකා පිල ඕවර 50 අවසාන‍යේ කඩුලු 9ක් දැවී රැස්කර ගත හැකි වුයේ ලකුණු 158ක් පමණි.ශ්‍රී ලංකා ඉනිමේ වැඩිම ලකුණු ලාභිනිය වූ නායිකා ශෂිකලා සිරිවර්ධන පන්දු 78කදී එක් හයේ පහරක් සමගින් ලකුණු 29ක් රැස් කළාය. පිතිකාරිනියන් සිවුදෙනෙකු දුවද්දී දැවී යාම විශේෂ සිදුවීමකි.ශ්‍රී ලංකා පිලේ ආරාධනයෙන් පළමුව පන්දුවට පහරදුන් බටහිර ඉන්දීය කාන්තා කොදෙව් පිල ඕවර 50 අවසානයේ කඩුලු 9කට ලකුණු 191ක් රැස් කළේය. විශිෂ්ට පන්දු යැවීමක නිරත වු චමනි සෙනවිරත්න ඕවර 10කදී නිලකුණු ඕවර 2 සමගින් ලකුණු 33කට කඩුලු 4ක් බිඳදැමු අතර ඒෂානි කෞෂල්‍යා සහ ඉනෝකා රණවීර කඩුලු 2බැගින් දවාලූහ.කොදෙව්- 191/9 (ඕවර 50) ෂෙමානි කැම්බල් 37 (චමනි සෙනවිරත්න 33/4)ශ්‍රී ලංකාව-158/9 (ඕවර 50) ශෂිකලා සිරිවර්ධන 29 (ටි.ස්මාටට් 26/2).</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=s1302273</link>
    <topic>ක්‍රිකට් ඒජන්තවරුන් නිසා ක්‍රීඩාවට හානියක් නෑ</topic>
    <author/>
    <content>ක්‍රීඩක ඒජන්තවරුන්ගේ කාර්යභාරය ශ්‍රී ලංකා ක්‍රිකට් ආයතනය විසින් වරදවා වටහා ගෙන ඇති බවටත් ඔවුන්ගෙන් ක්‍රීඩාවට හානියක් සිදු නොවන බවටත් කුමාර් සංගක්කාර විශ්වාස කරයි.මින් ඉදිරියට ඒජන්තවරුන් පිළිනොගන්නා බවටත් ඒ වෙනුවට ක්‍රීඩකයන් සමග කෙළින්ම ගණුදෙනු කරන බවටත් ශ්‍රී ලංකා ක්‍රිකට් ආයතනය විසින් කරන ලද ප්‍රකාශයෙන් පසුව සංගක්කාර මෙසේ පවසයි.“ක්‍රීඩක–කළමනාකරු හෝ ඒජන්තවරයෙකුගේ කාර්යභාරය කුමක්ද යන්න පිළිබඳව විශාල වශයෙන් වැරදි වැටහීම් හා ඊටත් වැඩියෙන් වැරදි සන්නිවේදනයන් තිබෙනවා. ඔවුන් සිටින්නේ ක්‍රීඩාවට හානියක් කිරීමට නෙවෙයි” සංගක්කාර කියයි.“ඒජන්තවරුන් ශ්‍රී ලංකා ක්‍රිකට් ක්‍රීඩාවට ධනාත්මක දේවලට වඩා ගෙන එන්නේ සෘණාත්මක දේවලුයි” ශ්‍රී ලංකා ක්‍රිකට් ලේකම් නිශාන්ත රණතුංග මහතා කියා තිබේ. එහෙත් එය එසේ නොවන බව සංගක්කාර පවසයි. ඒජන්තවරුන්ගේ කාර්යයන් පිළිබඳව ප්‍රශ්න ඇත්නම් එම ප්‍රශ්න විසඳා ගැනීමේ කතාබහකට ඉඩ සැලසිය යුතු බව ඔහු කියා සිටී.“ක්‍රීඩක කළමනාකරු සිදුවීමක් නිසා ක්‍රීඩාවට දැවැන්ත සෘණාත්මක බලපෑමක් ඇතිවන අවස්ථාවක් පැමිණියහොත්, ඒ ගැන ක්‍රීඩකයන් හා ශ්‍රී ලංකා ක්‍රිකට් ආයතනය සමග සාකච්ඡා කිරීමෙන් පසුව තීරණයකට එළැඹිය හැකියි” සංගක්කාර කියයි. “මාධ්‍ය මගින් ද විශාල වශයෙන් පීඩනයක් එල්ල වී තිබෙනවා.කී‍්‍රඩක කළමනාකාරිත්වය ගැන හිටපු ක්‍රීඩකයන්ගෙන් ද පීඩන එල්ල වී තිබෙනවා. ඒ නිසා, අපි සාකච්ඡා කරන්නේ කෙළින්ම ක්‍රීඩකයන් සමග පමණකැයි කියමින් ශ්‍රී ලංකා ක්‍රිකට් ආයතනය ඉදිරියේදී ඇතිවිය හැකි අවුල්සහගත හා වැරදි වැටහීම්වලින් වැළකී සිටිය හැකි ස්ථාවරයක් ගෙන තියෙනවා.”“එහි කිසිම වැරැද්දක් මට පේන්නේ නැහැ. තමන්ට කැමති කෙනෙකු තෝරා ගෙන සේවයේ යොදවා ගැනීමට ක්‍රීඩකයන්ට හැකි බව පවසමින් නිවේදනයක්ද නිකුත් කර තිබෙනවා. පැහැදිළිවම එය ඔවුන්ගේ නිදහස් කැමැත්ත හා අයිතියයි.”තමාගේ ක්‍රීඩා දිවියේදී තරග බිමෙන් පිටත තමාගේ කටයුතු කළමනාකරණය කිරීම සඳහා ඒජන්තවරයෙකු සිටීමෙන් තමන්ට ප්‍රතිලාභ ලැබුනු බවද ඒ හේතුවෙන් තමාගේ ක්‍රිකට් ක්‍රීඩාව කෙරෙහි අවධානය යොමු කිරීමට තමාට නිදහස ලැබුනු බවද සංගක්කාර පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=s1302274</link>
    <topic>කාල්ටන් සුපර් ස්පෝට්ස් බොක්සිං මාර්තු 1දා තිස්සමහාරාමයේ දී</topic>
    <author>ෆවුස් මොහොමඩ්</author>
    <content>මෙරට තාරුණ්‍යයේ ක්‍රීඩා කුසලතා ඔප් නැංවීමේ අරමුණින් තාරුණ්‍යයට හෙටක් සංවිධානය මෙහෙයවන ක්‍රීඩා වැඩසටහන් අතර ප්‍රමුඛස්ථානයක් ගනු ලබන කාල්ටන් සුපර් ස්පෝට්ස් තරගමාලාවේ බොක්සිං ශූරතාවලිය මාර්තු මස 1වැනිදා තිස්සමහාරාමයේ දී පැවැත්වේ.ආධුනික බොක්සිං සංගමයේ සහයෝගය ඇතිව සංවිධානය කළ මේ ශූරතාවලියට පසුගිය වසරේ ජාතික බොක්සිං ශූරතාවලියේ ශූරයන් හා අනුශූරයන් තරග වදිති.අන්තර් ජාතික බොක්සිං සංගමයේ නීතිරීතිවලට අනුකූලව පැවැත්වෙන කාල්ටන් සුපර් ස්පෝට්ස් බොක්සිං ශූරතාවලියට කිලෝ ග්‍රෑම් 49 බර පන්තියේ සිට කි‍ලෝග්‍රෑම් 91ට වැඩි බර පන්තිය දක්වා ඉසව් 10ක් ඇතුලත්ය.ඒ අනුව කි.ග්‍රෑ. 49 බර පන්තියෙන් එම්.ප්‍රභාෂ්වර (ලීනියා) සහ එම්.ආර්.සඳරුවන් (ස්ලිම්ලයින් 'ඒ') තරග වදින අතර කි.ග්‍රෑ.52 බර පන්තියෙන් පී.ඩී.සුරේෂ් (ස්ලිම්ලයින් 'ඒ') සහ ආර්.එස්.බණ්ඩාර (යුද හමුදා 'රතු') තරග වදිති. ආර්.අයි.වීරක්කොඩි (යුද හමුදා 'ඒ') සහ ජී.එස්.ජයවීර (ස්ලිම්ලයින් 'ඒ') කි.ග්‍රෑ.56බර පන්තියෙන් ද, ඒ.බී.ගුණතිලක ( ස්ලිම්ලයින් 'ඒ') සහ ඩී.ඩී.සපරමාදු (ස්ලිම්ලයින් 'බී') කි.ග්‍රෑ 60 බර පන්තියෙන් ද තරගාවලියට එක්වී සිටිති.කි.ග්‍රෑ.64 බර පන්තියෙන් වයි.ඩී.ඩිල්ෂාන් (ගුවන් හමුදා'ඒ) සහ ජී.එස්.කුමාරසිංහ (නාවික හමුදා 'ඒ') තරග වදින අතර කි.ග්‍රෑ.69බර පන්තියෙන් ආර්.අයි.රාජපක්ෂ (ස්ලිම්ලයින් 'ඒ') සහ පී.ජී.චන්ද්‍රකුමාර (යුද හමුදා 'ඒ') තරග වදිති. එම්.ඒ.දිවාරත්න (යුද හමුදා 'ඒ') සහ ආර්.එස්.නවරත්න (ස්ලිම්ලයින් 'ඒ') කි.ග්‍රෑ 75 බර පන්තියෙන් ද, සුරංග මුදන්නායක (ස්ලිම්ලයින් 'ඒ') සහ එච්.ටී.නයනජිත් (පොලිසිය) කි.ග්‍රෑ81 බර පන්තිය නියෝජනය කරමින් ද තරගාවලියට එක්වී සිටිති.එන්.එස්.සම්පත් ((නාවික හමුදා 'ඒ') සහ ආර්.සී.හේරත් (යුද හමුදා 'ඒ') කි.ග්‍රෑ.91 බර පන්තියෙන් තරග වදින අතර ඩබ්.එල්.සඳුන් (ගුවන් හමුදා 'ඒ') සහ එම්.එම්.එරංග (යුද හමුදා 'රතු') කි.ග්‍රෑ.91ට වැඩි බර පන්තියෙන් තරග වදිති.තරගාවලියේ ශූරයන්ට හා අනුශූරයන්ට මුදල් ත්‍යාග පිරිනැමෙන අතර හොඳම ක්‍රීඩකයා සහ හොඳම පරාජිත ක්‍රීඩකයාට විශේෂ සම්මාන පිරිනැමීමට කටයුතු‍ ‍යොදා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=s1302275</link>
    <topic>ඉන්දියාවට කඩුලු 8ක ජයක්</topic>
    <author/>
    <content>නායක මහේන්ද්‍ර සිං දෝනිගේ විශිෂ්ට ද්විත්ව ශතකයත්, රවිචන්ද්‍රන් අශ්වින්ගේ සුපිරි පන්දු යැවීමත් හේතුවෙන් සංචාරක ඔස්ට්‍රේලියාට එරෙහිව චෙන්නායි නුවර පැවැති පළමු ටෙස්ට් තරගයෙන් කඩුලු 8ක ජයක් වාර්තා කිරීමට ඉන්දියාව සමත්විය.පළමුව පන්දුවට පහරදුන් ඔස්ට්‍රේලියාව ලකුණු 380ක් රැස්කළ අතර ඉන්දියාව පළමු ඉනිමට ලකුණු 572ක් ලබාගත්තේය.ඔස්ට්‍රේලියානු දෙවැනි ඉනිම ලකුණු 241කට සීමාවූයේ තරගයේ ජයග්‍රහණයට ලකුණු 50ක පහසු ඉලක්කයක් ඉන්දියාවට ලබාදෙමිනි.ඉන්දියා පළමු ඉනිමේ දී නායක දෝනි සිය ටෙස්ට් දිවියේ පළමු ද්විත්ව ශතකය වාර්තා කළේය. ඔහුට අනගි සහයක් ලබාදුන් විරාත් කෝලි ලකුණු 107ක් රැස් කළේය. අශ්වින් ඔස්ට්‍රේලියානු පළමු ඉනිමේ දී කඩුලු 7ක් හා දෙවැනි ඉනිමේදී කඩුලු 5ක් බිඳ දැමීය. තරගයේ වීරයා සම්මානය දෝනිට හිමිවිය.ඔස්ට්‍රේලියාව පළමු ඉනිම – 380යි. මයිකල් ක්ලාක් 130, මොයිසස් හෙන්ඩ්‍රිකස් 68, ඩේවිඩ් වෝනර් 59 (රවිචන්ද්‍රන් අශ්වින් 103/7) සහ දෙවැනි ඉනිම – 241යි. මොයිසස් හෙන්ඩ්‍රිකස් නොදැවී81 (රවිචන්ද්‍රන් අශ්වින් 95/5)ඉන්දියාව පළමු ඉනිම – 572යි. ම‍‍හේන්ද්‍ර සිං‍ දෝනි 224, විරාත් කෝලි 107, සචින් තෙන්ඩුල්කර් 81 ( ජේම්ස් පැටින්සන් 96/5) සහ දෙවැනි ඉනිම 50/2යි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=s1302276</link>
    <topic>ග්‍රාම නිලධාරී වසමේ ක්‍රීඩාව නැංවීමටපළාත් ක්‍රීඩා ඇමැති සමුළුවේදී එකඟතාවක්</topic>
    <author>ප්‍රින්ස් ගුණසේකර</author>
    <content>රටපුරා සිටින සියලු ක්‍රීඩා නිලධාරීන් ග්‍රාම සේවා මට්ටමේ ක්‍රීඩා දියුණුව පිළිබඳ විශේෂ අවධානයකින් සිටිය යුතු බව ක්‍රීඩා ඇමැති මහින්දානන්ද අලුත්ගමගේ මහතා පවසයි. ඒ පිළිබඳව පළාත් ක්‍රීඩා විෂය භාර බලධාරීන් සොයා බලා වැඩසටහන් සකස් කර ක්‍රියාවට නැංවිය යුතුබව ඇමැතිවරයා ඉල්ලා සිටියේය.ජාතික ක්‍රීඩා ප්‍රතිපත්තිය ක්‍රියාත්මක කිරී‍ම උදෙසා පළාත් සභා සහයෝගය ලබාගැනීම පිණිස ඊයේ පදනම් ආයතනයේ පැවැති පළාත් සභා ක්‍රීඩා ඇමතිවරුන්ගේ ජාතික සමුළුවේදී අලුත්ගමගේ මහතා මේ බව පැවැසීය.ජනාධිපති මහින්ද රාජපක්ෂ මහතාගේ උපදෙස් මත ක්‍රීඩා අධ්‍යාපන හා පළාත් සභා ආයතන සියල්ල එක්ව ජාතික සැලස්මක් ක්‍රියාත්මක කළ යුතු ආකාරය හා පළාත් සභාවලට ඇති ගැටලු හඳුනාගැනීම මේ ජාතික සමුළුවේදී සාකච්ඡා කෙරුණි.මෙහිදී ග්‍රාමීය ක්‍රීඩාව නඟා සිටුවීමට අවශ්‍ය සහයෝගය පළාත් සභාවලට නොඅඩුව ලබාදීමට ක්‍රීඩා අමාත්‍යංශය සුදානම් බව ඇමැතිවරයා සඳහන් කළේය.“ග්‍රාම සේවා මට්ටමේ ක්‍රීඩාවට නව ජවයක් ඕනැ. ඒ ගැන සොයාබලා වැඩසටහන් සකස් කළ යුතුයි. ක්‍රීඩා නිලධාරියා ගමට යා යුතුයි. එලෙස නොයන අයට එරෙහිව පියවර ගැනීම පළාත් සභාවල ප්‍රධානීන්ගේ වගකීමයි”ගමේ ක්‍රීඩාවට දක්ෂ අය බොහෝ සිටිනවා. යාපනය දිස්ත්‍රික්කය පුරා පාපන්දු ක්‍රීඩාවට දක්ෂ දරුවන් සිටිනවා. වයඹ-බස්නාහිර පළාත්වල වොලිබෝල් ක්‍රීඩාවට දක්ෂ දරුවන් සිටිනවා.පොළොන්නරුවේ දුෂ්කර ගම්මානවල පිහිනුම් ක්‍රීඩාවට දක්ෂ දරුවන් සිටිනවා. මේ අය ජාතික තලයට ගෙන ඒම ක්‍රීඩා නිලධාරීන්ගේ වගකීම. අපේ වාසනාවන්ත රටේ සෑම පළාතකම සෑම ගමකම කුමන හෝ ක්‍රීඩාවකට දක්ෂ ජාතික තලයට ගත හැකි දක්ෂයෙකු සිටින බව මගේ විශ්වාසයයි.අපේ යුතුකම ඔවුන් සොයා උදව් උපකාර කිරීමයි” ඇමැතිවරයා පැවැසීය.මේ සමුළුවට උතුරු පළාත් ආණ්ඩුකාර මේජර් ජෙනරාල් ජී.ඒ.චන්ද්‍රසිරි, නැ‍ඟෙනහිර ක්‍රීඩා ඇමැති එම්.එස්.සුබයිර්, වයඹ ක්‍රීඩා ඇමැති අශෝක වඩිගමංගාව, මධ්‍යම ක්‍රීඩා ඇමැතිනි අනුෂියා ශිවරාජ්, ඌව ක්‍රීඩා ඇමැති සෙන්දිල් තොන්ඩමන් යන මහත්ම මහත්මීහූ පළාත් ක්‍රීඩා ලේකම්වරු ඇතුලු විශාල පිරිසක් එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=s1302277</link>
    <topic>ග්‍රෑන්ඩ් ස්ලැම් කැරම් ශූරයා නිශාන්ත : ශූරිය චලනි</topic>
    <author>නිරෝෂාන් ප්‍රියංකර</author>
    <content>ශ්‍රී ලංකා කැරම් සම්මේලනය සංවිධානය කළ ග්‍රෑන්ඩ් ස්ලැම් කැරම් තරගාවලියේ ශූරතාව දෙවැනි වරටත් හිමිකර ගැනීමට කැරම් ලෝක ශූර නිශාන්ත ප්‍රනාන්දු සමත්විය.කැරම් සම්මේලන මුලස්ථානයේ දී පසුගිය තෙදිනක් පුරා පැවැති ශූරතාවලියේ පිරිමි අවසන් තරගයේදී නිශාන්ත ප්‍රනාන්දු හමුවේ චමිල් කුරේ තරග වට 2-0කින් පරාජයට පත්විය. ලකුණු තත්වය වුයේ 25-18 සහ 25-5ක් ලෙසිනි.ජාතික කැරම් ශූරතාවලියේ පස්වැනි ස්ථානය හිමිවු නිශාන්ත මේ තරගයේදී ජාතික ශූරයා පරාජය කිරීම කැපී පෙනුණි.ජාතික කැරම් ශූරතාවලියේ ශූරියවු චලනි ලක්මාලි මේ තරගාවලියේද ශූරිය බවට පත්විය. ඇය මේ තරගාවලියේ ශූරතාව දිනාගත් සිවුවැනි අවස්ථාව මෙය වන අතර මින් පෙර 2009, 2010 සහ 2011දී ‍මේ ශූරතාව දිනාගෙන තිබිණි.චලනි ලක්මාලි සහ යශිකා රාහුබද්ධ අතර කාන්තා අවසන් තරගය පැවැති අතර ලකුණු 25-10, 25-18ක් ලෙස වට 2-0ක ජයක් චලනි ලක්මාලිට හිමිවිය.ජාතික කැරම් ශූරතාවලියේ පිරිමි අනුශූරතාව දිනාගත් බ්‍රැන්ඩ්ලි වික්‍රමසිංහට මේ තරගාවලි‍යේදී හිමිවුයේ සිවුවැනි ස්ථානයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=s1302278</link>
    <topic>සාන්ත ජෝශප් - සාන්ත පීතර විදුහල් අතර ‘සාන්තුවරයන්ගේ ගැටුම’ මාර්තු 1-2 දෙදින</topic>
    <author>ෆවුස් මොහොමඩ්</author>
    <content>සාන්ත ‍ජෝශප් - සාන්ත පීතර විද්‍යාල අතර 79වැනි 'සාන්තුවරයන්ගේ ගැටුම' මහා ක්‍රිකට් තරගය මාර්තු මස 1 සහ 2 දෙදින පී.සරවනමුත්තු පිටියේ දී පැවැත්වේ.සාන්තුවරයන්ගේ ගැටුමේ පසුගිය වසරේ ශුරයන් වන්නේ සාන්ත පීතර විදුහලය. ඒ අනුව මෙවර තරගයේ දී කුසලානය නැවත අත්පත් කරගැනීම සාන්ත ජෝශප් විදුහල් ක්‍රීඩකයන්ගේ අරමුණය. ඔවුන් අවසන් වරට සාන්තුවරයන්ගේ ගැටුම ජයගත්තේ 2008වසරේදිය.මෙවර තරගවාරයේ අපරාජිත කණ්ඩායමක් වන සාන්ත ජෝශප් විදුහල් පිලේ නායකත්වය දරන්නේ තුන් ඉරියව් ක්‍රීඩක සචින් ‍හේවාවසම්ය. ඔහු මේ වනවිට පිත්තෙන් දස්කම් දක්වා ලකුණු 446ක් ද, පන්දුවෙන් දස්කම් දක්වමින් කඩුලු 42ක් ද ලබා සිටියි.ඔවුන්ගේ පිතිහරඹ අංශයේ පෙරමුණේ පසුවන්නේ ආරම්භක පිතිකරු ඩිලාන් ප්‍රනාන්දුපුල්ලේය. යෂාන් සමරසිංහ හා සදීර සමරවික්‍රම ද පිතිකරුවන් අතර ඉදිරියෙන් සිටිති. නායක සචින් මෙන්ම ප්‍රියමල් පෙරේරා, පැතුම් මධුසංක හා ෆේබියන් ප්‍රනාන්දු තුන් ඉරියව්වෙන් දස්කම් දක්වති.මුදිත වීරසිංහ හා අරවින්ද අරුක්ගොඩ පන්දු යැවීමේ අංශය ශක්තිමත් කරති.නායක දුෂාන් හේමන්ත වටා වැඩි වගකීමක් පැවැරුණු සාන්ත පීතර විදුහල්‍ පිලේ පිතිහරඹ අංශයට ළහිරු මිලන්ත, ශෂීන් ප්‍රනාන්දු සහ ජනිත් ලියනගේ අනගි සහායක් ලබාදෙති. නායක දුෂාන් පිතිහරඹයෙන් මෙන්ම පන්දු යැවීමෙන් ද දස්කම් දැක්වීමට සමත් ක්‍රීඩකයෙකි.සාන්ත පීතර විදුහල්‍ පිලේ පන්දු යැවීමේ අංශයේ වැඩි බලාපොරොත්තු රැඳී ඇත්තේ වමතින් දඟපන්දු යවන ජුලියන් ද සිල්වා කෙරෙහිය. ඔහු මෙවර තරගවාරයේ කඩුලු 58ක් දවා ගැනීමට සමත්විය. චමිල ඔබේ‍සේකර, ක්‍රිෂාන් ප්‍රනාන්දු, ජනිත ලියනගේ හා රනිත ලියනාරච්චි ඔවුන්ගේ පන්දු යැවීමේ අංශයේ සෙසු ක්‍රීඩකයන් වෙති.මේ වනවිට සාන්තුවරයන්ගේ ගැටුම අවස්ථා 12කදී ජයගැනීමට සාන්ත ජෝශප් විදුහල් පිල සමත්වී ඇති අතර සාන්ත පීතර විදුහල් පිල අවස්ථා 9කදී ජය අත්කරගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=f1302271</link>
    <topic>දිවි නැඟුම කියන්නේඇට වර්ග බෙදා දීම ම නොවේ</topic>
    <author>සාකච්ඡා කෙළේ උදිත ගුණවර්ධන ඡායාරූප තමරසිරි විජේසේකර</author>
    <content>ශ්‍රී ලංකාවට එරෙහිව ජාත්‍යන්තරයෙන් එල්ල වෙන චෝදනා ඒ සඳහා වූ ආණ්ඩුවේ ප්‍රතිචාර මොනවා ද සහ කෘෂිකර්මාන්තයේ දියුණුව සඳහා ආණ්ඩුවේ සැලැසුම් මොනවා ද යන්න පිළිබඳව ඇමැති මහින්ද යාපා අබේවර්ධන මහතා සමඟ සිදු කළ සාකච්ඡාවකි මේ.* කෘෂිකර්ම අමාත්‍යාංශය කියන්නේ ඉතාමත් වැදගත් කාර්යභාරයක් ඇති අමාත්‍යාංශයක්. මෙහි කාර්යභාරය හා සැලැසුම් පිළිබඳ පැහැදිලි කළ හැකි ද?අපේ අමාත්‍යාංශයේ ප්‍රධාන කාර්යභාරය වන්නේ කෘෂිකර්මාන්තය ඉහළ නැංවීම හා මේ ක්‍ෂේත්‍රයේ දියුණුව සඳහා විශාල කාර්ය ප්‍රමාණයක් ඉටුකිරීමයි. දැනටමත් සංවර්ධන වැඩපිළිවෙළ රැසක් ක්‍රියාත්මක කර තිබෙනවා.අපේ රට කෘෂි කර්මාන්තය හා ඒ ආශ්‍රිත කටයුතුවලට සම්ප්‍රදායික උරුමයක් සහිත රටක්. මේ විදිහේ කෘෂිකර්මය පිළිබඳ උරුමයක් සහිත රටකට කෘෂිකර්ම දියුණුව සඳහා විශාල වැඩ ප්‍රමාණයක් ඉෂ්ට කිරීමට පුළුවන්.මේ ආණ්ඩුව බලයට පැමිණි පසු කෘෂිකර්මාන්තයේ දියුණුවට විශාල කාර්යය ප්‍රමාණයක් ඉටු කළා. පාඩු ලබන කිසිවකුගේ අවධානයට ලක් නොවූ කර්මාන්තයක් බවට පත්ව තිබූ කෘෂිකර්මාන්තය ලාභදායි කර්මාන්තයක් බවට පත් කළේ ජනාධිපතිතුමාගේ ආණ්ඩු කාලයේදීයි. ජනතාව මේ ගැන කෘතගුණ පූර්වකව කතා කරනවා.ගොවියාට ලබාදුන් පොහොර සහනාධාරය, ඇතුළු විවිධ ආධාර මේ කර්මාන්තයේ දියුණුව සඳහා මහත් පිටිවහලක් ලබා දී තිබෙනවා.යුද්ධයෙන් පසු යළිත් පණ ලබා ඇති අලුත් ආර්ථික රටාවට මේ අමාත්‍යාංශය හරහා ප්‍රබල සහයෝගයක් ලබා දීමට පුළුවන්.* කෘෂිකර්ම අමාත්‍යාංශය මඟින් මේ ක්‍ෂේත්‍රයේ දියුණුව සඳහා විශාල කාර්ය ප්‍රමාණයක් ඉටු කළ බව ඔබ ප්‍රකාශ කරනවා. එහෙත් පසුගිය දිනවල එළවළු මිල ගණන් වේගවත් ලෙස ඉහළ ගියා. මේ තත්ත්වය තුළ කෘෂි කර්මාන්ත අමාත්‍යාංශයේ තම වගකීම් නිසි ලෙස ඉටු නොවූ බවට ඇතැමුන් මත පළ කරනවා. මේ ගැන ඔබේ මතය පැහැදිලි කළ හැකි ද?මේ හැමදේට ම කෘෂිකර්ම අමාත්‍යාංශය ඈඳා ගැනීම සුදුසු දෙයක් නොවෙයි. එළවළු මිල ගණන් වගේ දේවල් ස්ථාවර මට්ටමක දිගටම තියා ගන්න බැහැ. දේශගුණය කාලගුණය වගේ කරුණු අනුව වෙනස් වෙනවා. පසුගිය කාලයේදී විශාල නියඟයක් තිබුණා. ඉන් පසු ගංවතුර තත්ත්වයක් ආවා. මේ හැම දේ නිසාම එළවළු මිල ගණන් ඉහළ ගියා. මෙය ස්වාභාවික තත්ත්වයක්. ඉදිරි දිනවල දී එළවළු මිල ගණන් යළිත් සාමාන්‍ය තත්ත්වයට පත්වේවි.මේ විදිහේ තත්ත්වයන්ට කෘෂි කර්මාන්තයට අදාළ අලුත් තාක්‍ෂණ ක්‍රම උපයෝගි කර ගැනීමට පුළුවන්. මේ වර්ෂයේ දී ආරක්‍ෂිත ගෘහ නිෂ්පාදනය කරනවා. ඒත් මේ වැඩසටහන් එක් දිනෙකින් දින දෙකකින් නිමා කරන්න බැහැ. ඒ සඳහා සැලකිය යුතු කාලයක් අවශ්‍ය කරනවා. දැනටමත් විදේශයන් හි ආරක්‍ෂිත ගෘහ තුළ මේ විදිහේ කෘෂිකාර්මික කටයුතු සිදු වෙනවා.* දිවි නැඟුම හා ගෙවතු කෘෂි කර්මාන්තය අතර විශාල සබඳතාවක් තිබෙනවා. ඒත් සමහරු නඟන තර්කයක් වන්නේ දිවි නැගුම වැඩපිළිවෙළ එතරම් සාර්ථකත්වයක් ලබා නොමැති බවයි. මේ ගැන ඔබේ මතය පැහැදිලි කළ හැකි ද?දිවි නැඟුම කියන්නේ ඇට වර්ග, පැළ වර්ග බෙදා හැරීම විතරක්ම නොවෙයි. මේ වැඩපිළිවෙළ මඟින් කෘෂිකර්මාන්තයට ජනතාව යොමු කිරීමක් ඒ සඳහා ඇල්මක් බැල්මක් ඇති කිරීම සඳහා වූ වැඩපිළිවෙළක් විදිහටයි හඳුන්වන්න පුළුවන්. කවුරු මොන මතය ඉදිරිපත් කළත් අද ගෙවතු වගාව ගැන විශාල උනන්දුවක් හා යොමුවීමක් තිබෙනවා. මේ හැමදේටම මූලික වුණේ දිවි නැඟුම වැඩපිළිවෙළ විදිහට හඳුන්වා දීමේ වරදක් නැහැ.ගෙවතු වගා වැඩපිළිවෙළ සාර්ථක වීම කියන්නේ රසායනික විෂ ද්‍රව්‍යවලින් තොර නැවුම් එළවළු අපේ ආහාර වේලට එකතු කර ගැනීමට පුළුවන් වීම වුණත්, යහපත් ප්‍රවණතාවක් විදිහට හඳුන්වන්නට පුළුවන්.ව්‍යාපාරික අරමුණෙන් වගා කරන එළවළුවලට කෘමි නාශක අනතුරුදායක මාත්‍රාව දක්වා පාවිච්චි කරනවා. මේ තත්ත්වය නිසා ලෙඩ රෝග ඇතිවීමට පුළුවන්කම තිබෙනවා. අද ලෙඩ රෝග බහුල වෙලා තිබෙන්නේ මේ නිසා විය හැකියි. දිවි නැඟුම වගේ වැඩපිළිවෙළක් සාර්ථක වෙනවා නම් වස විස නැති ආහාර වේලක් ජනතාවට ලබා ගැනීමට පුළුවන්.* රසායනික ද්‍රව්‍ය, කෘත්‍රිම පොහොර යොදාගෙන එළවළු හා සෙසු කෘෂිකර්ම කටයුතුවල නියැළීම සාර්ථක දෙයක් විදිහට පෙන්වා දීම සාධාරණ ද?රසායනික පොහොර නැතිව කාබනික පොහොර භාවිතා කර ගොවිතැන සාර්ථක කර ගැනීමට පුළුවන්. අපට මතකයි අප කුඩා කාලයේ දී ගෙවතු පොහොර යොදාගෙන එළවළු වගා කළා. එදා රසායනික පොහොර එතරම් ප්‍රචලිතව තිබුණේ නැහැ. කොළ පොහොර, ගොම පොහොර යොදාගෙන තමයි වගාවන් කළේ. අපට අදත් පුළුවන්කම තිබෙනවා මේ වගාවන් සඳහා කාබනික පොහොර යෙදා ගැනීමට. ඒ සඳහා අනුබල දීම් රජය මඟිනුත් සිදු කරනවා.* ජිනීවා නුවරදී යළිත් මෙරටට එරෙහිව යෝජනාවක් ඉදිරිපත්වීමට නියමිතව තිබෙනවා. මේ විදිහේ යෝජනාවක් ඉදිරිපත් වුවහොත් ඒ සඳහා මුහුණදීමට ආණ්ඩුවට තිබෙන්නේ මොන විදිහේ සැලැසුමක් ද?මේ විදිහේ යෝජනාවක් ගෙන එන්නේ මොකටද කියන එක ප්‍රශ්නයක්. අපි හැමදාමත් කටයුතු කළේ මානව අයිතීන් මිනිසුන්ගේ ගරුත්වය ආරක්ෂාවන විදිහටයි. කවුරුන් හරි එහෙම චෝදනාවක් එල්ල කරනවා නම් එය ද්වේෂ සහගතවත් පදනම් විරහිතවත් එල්ල කරන්නක් පමණයි.මා සිතන්නේ මෙතැන ජාත්‍යන්තර මට්ටමේ කුමන්ත්‍රණ හා රට අවුලට පත් කිරීමේ සැලැසුමක් ඇති බවයි. පසුගිය කාලයේදීත් මේ විදිහේ චෝදනා එල්ල වුණා.එසේම යෝජනාවකුත් සම්මත වුණා. ඒ නිසා මේ යෝජනා ගැන අපි එතරම් අවධානය යොමු කළ යුතු යැයි සිතන්නේ නැහැ. මේ විදිහේ යෝජනා මඟින් මෙරට ගමන් මඟ හරස් කිරීමට පුළුවන්කමක් නැහැ. අප නිතරම මේ කුමන්ත්‍රණකාරී තත්ත්වයන් පිළිබඳව අවධානයෙන් හා සීරුවෙන් කටයුතු කළ යුතුයි.* මේ දිනවල දේශපාලන ක්ෂේත්‍රයේ හා සමාජ ක්ෂේත්‍රයේ ප්‍රමුඛ මාතෘතාවක් වී ඇත්තේ හලාල් පිළිබඳව වූ මාතෘකාවයි. මේ ගැන ජ්‍යෙෂ්ඨ දේශපාලනඥයකු විදියට ඔබේ අදහස පැහැදිලි කළ හැකි ද?හලාල් කියන්නේ රණ්ඩු කළ යුතු දෙයක් නොවෙයි. හලාල් කියන්නේ එක්තරා විදිහක ප්‍රමිතියක්. අප රටේ පිළිගත් ප්‍රමිතිය තමයි එස්. එල්. එස්. කියන්නේ. එය ජාතික වශයෙන් පිළිගත් ප්‍රමිතියක්. එමඟින් භාණ්ඩයේ ප්‍රමිතිය පිළිබඳව අවබෝධයක් හා සහතිකයක් ලබා ගැනීමට පුළුවන්.ඉස්ලාම් ආගමට අනුව හලාල් කියන්නේ ඒ අය බලාපොරොත්තුවන ප්‍රමිතිය. මෙතැන තිබෙන්නේ ආගමික කරුණක්. මෙතැනදී අප පටු හැඟීම්, පටු අරමුණු අතැර කටයුතු කළ යුතුයි.මේ මොහොතේ රටට අවශ්‍යවන්නේ සමඟය මිසක් අසමඟිය නොවෙයි. අසමඟිය නිසා අපට රටක් විදිහට විශාල පාඩුවක් සිදුවෙනවා. හලාල් ප්‍රශ්නය හරහා දේශපාලන වාසි ගැනීමට ඇතැමුන් උත්සාහ කිරීමට පුළුවන්. ඒ නිසා සිංහල, මුස්ලිම්, දෙමළ සියලු දෙනා බුද්ධිමත්ව කටයුතු කළ යුතුයි.කොහොමත් නියම බෞද්ධයා කියන්නේ සහනශීලි සෙසු ආගම්වලට ගරු කරන පුද්ගලයෙක්. ඔහු නිතරම බුද්ධිමත්ව හා සාමාකාමීව කටයුතු කරන පුද්ගලයෙක්. ඒ නිසා අප කිසිදු විටෙක අනුන්ගේ උගුල්වල පැටැලිය යුතු නැහැ.* පොහොර සහනාධාරය හා සුබසාධන කටයුතු පිළිබඳව මේ දිනවල යළිත් කතාබහක් ඇතිවෙලා තියෙනවා. පොහොර සහනාධාරයේ අනාගතය මොන වගේද?පොහොර සහනාධාරයක් මෙතෙක් තිබූ කිසිදු ආණ්ඩුවක් ලබාදුන්නේ නැහැ. මේ ආණ්ඩුව දීර්ඝ කාලයක් පුරා ලබා දෙනවා. ඒ දේ ඉදිරියටත් නවත්වන්නේ නැහැ. මේ සහනාධාරය නිසා ගොවියාට විශාල සහනයක් හා සහයෝගයක් ලැබී තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=f1302272</link>
    <topic>සාහිත්‍යකරණයට හොඳ ලේඛකයාගේ මවුබසයි</topic>
    <author>සාකච්ඡා කළේ චින්තා රණසිංහ ඡායාරූප නිශ්ශංක විජේරත්න</author>
    <content>ලෝකයේ ජනවර්ග රැසක් සඳහා පවත්වාගෙන යන ඔස්ට්‍රේලියානු එස්.බී.එස් (ස්පෙෂල් බ්‍රෝඩ්කාස්ටින් සර්විස්) ආයතනයේ සිංහල වැඩසටහන් විධායක නිෂ්පාදකවරයකු වන ආචාර්ය පාලිත ගනේවත්ත මහතාගේ නවතම කෘති ද්විත්වය, 'දොස්තර චෙකොෆ්' සහ 'ගුණදාස අමරසේකරගේ සංවාද' නමින් පසුගිය 25 වැනි දා එළි දැක්විණ. ඔහුගේ ‍පොතපත සහ නිර්මා‍ණකරණය පිළිබඳ කළ කතා බහකි මේ.* සිංහල සාහිත්‍ය හා රුසියානු සාහිත්‍ය ආභාසය, 'ගුණදාස අමරසේකරගේ සංවාද' හා 'දොස්තර චෙකොෆ්' යන ඔබේ කෘතිවලට කළ බලපෑම කෙසේද?කුඩා අවධියේ සිට සිංහල සාහිත්‍ය කෙරෙහි මා විශේෂ ඇල්මක් දැක්වූවා. මාර්ටීන් වික්‍රමසිංහ ශූරීන්ගේ කෘති නිරන්තර පරිශීලනය හරහා මගේ ලේඛන කලාව දියුණු වූ බව කිව යුතුයි. සිංහල සාහිත්‍යයේ උසස් සාහිත්‍ය කෘති කෙරෙහි මා විශේෂ අවධානයක් යොමු කළා. විශේෂයෙන් සිංහල භාෂාවේ ණ, න, ළ, ල භාවිතය නිවැරැදිව හසුරුවන්නේ කෙසේද යන්න මා විශේෂ අවධානයක් යොමු කළා. නිවැරැදිව හා දැඩි ආශාවෙන් සිංහල සාහිත්‍යකරණයේ යෙදීමට මා නිතර යොමු වුණා.එහි ප්‍රතිඵලයක් වන්නේ පසුකාලීනව රුසියන් භාෂාව හැදෑරීමටත්, ඒ හරහා ලේඛනයට වඩාත් යොමු වීමයි.සිංහල භාෂාව නිවැරැදිව භාවිත කළ නිසා රුසියානු භාෂාව පහසුවෙන් හා කෙටි කලකින් හැදෑරීමට මට හැකි වුණා. රුසියානු භාෂාව හරිහැටි දැන ගැනීමෙන් මට ලොව උසස් සාහිත්‍යයක් වන රුසියානු සාහිත්‍ය හැදෑරීමට අවස්ථාව උදා වුණා. එහි අවසන් ප්‍රතිඵලය වුණේ 'ගුණදාස අමරසේකරගේ සංවාද' හා 'දොස්තර චෙකොෆ්' යන කෘති බිහි වීමයි.* 'දොස්තර චෙකොෆ්' කෘතියේ අන්තර්ගතය හා එම කෘතිය බිහිවීමට පසුබිම් වූ කාරණා මොනවාද?ඇන්ටන් චෙකොෆ් කියන්නේ ලෝකප්‍රකට රුසියන් ගත්කතුවරයෙක්. ඔහුගේ කෘති සියල්ලක්ම පාහේ මා රුසියන් භාෂාවෙන්ම පරිශීලනය කළා. රුසියානු භාෂාවේත් ඉතා සරල භාෂා රීතියක් ඔස්සේ තමයි ඔහු සිය කෘති රචනා කර තිබෙන්නේ. එබැවින් ඉතා පහසුවෙන් මට ඒවා අවබෝධ කරගන්න හැකිවුණා. ඇන්ටන් චෙකොෆ් වෛද්‍යවරයෙක්. ඔහුගේ සාහිත්‍ය නිර්මාණවලටත්, පොදුවේ සාහිත්‍යයටත් වෛද්‍ය වෘත්තියේ බලපෑම කෙසේ සිදු වීද යන්න මා අධ්‍යයනය කළා. ඔහු අවසන් කාලයේ ලියූ කෘති සියල්ලකම පාහේ වෛද්‍ය වෘත්තියේ බලපෑමක් වෙලා තිබෙනවා. චෙකොෆ් ලියූ 'දොස්තර ජෝෂප්', 'දොස්තර ඉයොනඩ්', 'දොස්තර ගමන','තණකොළපෙත්තා' වගේ කෘතිවල වෛද්‍ය වෘත්තිය ගැන කියවෙනවා. මා එළිදැක්වු 'දොස්තර චෙකොෆ්' කෘතියේ අන්තර්ගත වන්නේත් එම කාරණයයි.* 'ගුණදාස අමරසේකරගේ සංවාද' කෘතියේ අන්තර්ගතය පිළිබඳ සඳහන් ‍කළොත්?අමරසේකර මහතාගේ සාහිත්‍ය කලාව ගැනයි මේ කෘතියේ අන්තර්ගත වී තිබෙනනේ. ඔස්ට්‍රේලියාවේ මා සේවය කරමින් සිටියදී මට අපේ රටේ විද්වතුන් සමඟ සාකච්ඡා මෙහෙයවීමට අවස්ථාව ලැබෙනවා. අමරසේකර මහතා අපේ ආයතනයට විවිධ සංවාද සඳහා පැමිණෙනවා. එහි දී මා ඔහු සමඟ සංවාද මාලාවක් ආරම්භ කළා. එය අසන්නන් අතර ජනප්‍රියත්වයට පත් වුණා.අමරසේකර ශූරීන්ගේ සාහිත්‍ය පිළිබඳයි මම කතා කළේ. එතුමාගේ 'යළි උපන්නෙමි', 'කරුමක්කාරයෝ' වැනි නවකතා පිළිබඳ සංවාද, කාව්‍ය සංග්‍රහ මෙන් ම, ඔහුගේ අධ්‍යාපනය, ජීවන ගමන සමඟ සාහිත්‍ය සේවාව ගැන සංවාදයක් එහිදී ගොඩනැඟුණා. බොහෝ දෙනා ඉල්ලා සිටියා එම සංවාද මාලාව පොතක් ලෙස එළි දක්වන ලෙසට. ඒ සමඟ ඇති වූ ධෛර්ය සමඟ මා 'ගුණදාස අමරසේකර සංවාද' නමැති කෘතිය රචනා කළා.* ලේඛක ජීවිතයේ මෙවැනි ගමනක් එන්නට ඔබට මඟ විවර වුණේ කොහොමද?කුඩා කාලයේ ඉඳලා පොත පත කියවීමට ඇලුම් කළා. ඒ කාලේ ජනතා පුවත්ප‍තේ 'සිසුජනතා' පිටුවට, 'මිහිර' වැනි පුවත්පත්වලට මා ලිපි ලියුවා. 1974 -75 වසරවල සංස්කෘතික කටයුතු දෙපාර්තමේන්තුව මඟින් සංවිධානය කළ පාසල් ශිෂ්‍ය පද්‍ය රචනා තරගවලින් ප්‍රථම ස්ථානය ලබා ගත් මම, පාසල් මට්ටමේ ලේඛන තරගවලට සහභාගී වී ජයග්‍රහණය කළා.වැඩිදුර අධ්‍යාපනය සඳහා මම රුසියාවට යන්නේ 1987 වසරේ. එහි දී ජීව විද්‍යාව, කෘෂිකර්ම විද්‍යා විෂයයන් හැදෑරුවා.රුසියාවේ පරිසරයත් සමඟ ජීවත්වන කාලයේ රුසියන් භාෂාව හොඳින් ඉගෙන ගත්තා. ඇන්ටන් චෙකොෆ්, ලියෝ ටෝල්ස්ටෝයි වැනි ගත්කතුවරුන්ගේ පොත් කියෙව්වා. ඒ ආභාසය, සාහිත්‍ය පිළිබඳ සතතාභ්‍යාසය තමයි මගේ ලේඛන දිවියට මඟ විවර කළේ.1987 දී ආචාර්ය උපාධිය ලබා ගෙන නැවතත් දිවයිනට පැමිණියා. පසු කාලීනව මා ඔස්ට්‍රේලියාවට ගියේ මගේ වෘත්තීමය කටයුතු සඳහා. මේ වන විට මං ඔස්ට්‍රේලියානු එස්.බී.සී (ස්පෙෂල් බ්‍රෝඩ්කාස්ටින් සර්විස්) ආයතනයේ සිංහල වැඩසටහන් විධායක නිෂ්පාදකවරයකු ලෙස කටයුතු කරනවා.* ඔබ එළි දක්වා ඇති වෙනත් නිර්මාණ කෘති පිළිබඳ සඳහන් කළොත්?නව කතා ලෙස, 'ඇවිත් නොරටක', 'මාවත අභියස' යන කෘති ද, කෙටි කතා ලෙස, 'ලේ හුරු සුවඳ',' The seent of kinship' වැනි කෘතිද ,කාව්‍ය සංග්‍රහ ලෙස 'බොඳ වූ ලොව', 'ඇසිපිය', අනුවාදයක් ලෙස 'ඇන්ටන් චෙකොෆ් සියවසරකට පසු කෙටි කතා'(රුසියන් බසින්) යන ග්‍රන්ථ එළි දක්වා තිබෙනවා.මේ කෘතිවලින් 'මාවත අභියස' නව කතාව දයාවංශ ජයකොඩි නව කතා අත්පිටපත් තරගයේ හොඳ ම නවකතාව බවට පත් වුවක්. 'ඇන්ටන් චෙකොෆ් සියවසරකට පසු කෙටි කතා' කියන කෘතිය මා එළි දැක්වුයේ 2004 වසරේ. එය මා රුසියන් බසින් රචනා කළා. ඇන්ටන් චෙකොෆ් 1860 සිට 1904 වන තෙක් ජීවත් වුණා. ඔහුගේ අවුරුදු 44 ක ජීවිත කාලය ඇතුළත කළ සේවාව වෙනුවෙනුයි මා එය ලියා පළ කළේ. 2004 වසරට ඔහු මිය ගොස් සිය වසරක් සපිරීම නිමිත්තෙනුයි මා එම කෘතිය එළි දැක්වූයේ.* සිංහල භාෂාව, සිංහල සාහිත්‍ය, සිංහල ව්‍යාකරණය මෙන් ම සිංහල සංස්කෘතිය හා සදාචාරය විනාශ වන අන්දමේ පොත පත හතු පිපෙන්නාක් මෙන් වෙළෙඳ පොළට එක් වෙනවා. මේ පිළිබද කතා කළොත්?මාගේ ලේඛන ජීවිතයට ඉවහල් වුණේ අපේ පැරැණි පොත පතයි. 'අපේ ගම' කෘතිය අදටත් මමත් මගේ දියණියත් කියවා රසවිඳිනවා. ඒවායේ උසස් සාහිත්‍ය රසයක් තිබෙනවා. වින්දනීය රසයක් තිබෙනවා. එය අද බොහෝ කෘතිවල නැහැ.අපේ පැරැණි ගත්කතුවරුන්ගේ පොත් පත් පරිශීලනය මඟින් සිංහල සාහිත්‍ය, ව්‍යාකරණය හා භාෂාව මැනවින් අවබෝධ කර ගත හැකියි. එවැනි නිර්මාණ අභාසයෙන් යම් ලේඛකයෙක් සිය ගමන්මඟ සකස් කරගන්නවා නම්, පාඨකයා ඔවුන් වෙත ඇදී යාම නවත්වන්නට බැහැ. බහුතරයක් එවැනි පොත පත බිහි වේ නම්, හරසුන් නිර්මාණ සුළුතරයක් වන නිසා, දක්ෂ ලේඛකයා ඉදිරියට එනවා. පාඨකයාද නිර්මාණ තෝරා ගැනීමේ දී මේ පිළිබඳ අවධානය යොමු කළ යුතු බව මගේ හැඟීමයි.* ඉදිරියටත් මවුබසින් නිර්මාණකරණයේ යෙදීමට අපේක්ෂාවක් තිබෙනවාද?මම පිටරටක ජීවත් වුණත්, මගේ රටට, ජාතියට ආදරෙයි. කතාවක් තියෙනවානේ 'ගතින් පිටරට, සිතින් මවුබිම' කියලා. මම කවදාවත් මගේ මවුබිම අමතක කරන්නේ නැහැ. අපි ඉංග්‍රීසි භාෂාව සමඟ වැඩ කළත්, සිංහල භාෂාව අමතක කළ යුතු නැහැ. ඉංග්‍රිසි භාෂාව හොඳින් ඉගෙන ගත හැක්කේ මවු භාෂාව හොඳින් ඉගෙන ගැනීමෙන්. ලේඛක‍යකු කොතෙකුත් භාෂා දැන සිටියත් සාහිත්‍යකරණයට හොඳ ම භාෂාව වන්නේ සිය මවු භාෂාවයි. මවු භාෂාව හරහා වඩා සාර්ථක ලෙස සිය අදහස් ප්‍රකාශ කළ හැකි බව මා තරයේ විශ්වාස කරන දෙයක්..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>27</day>
    </date>
    <link>http://www.dinamina.lk/2013/02/27/_art.asp?fn=f1302273</link>
    <topic>නවකතා නමින් එන පොත් කෑලි</topic>
    <author>රන්ජන් අමරරත්න</author>
    <content>මෙයින් වසර පන්සියයකට පමණ ඉහත දී මුද්‍රණ යන්ත්‍රය බිහිවිය. ඒ සමඟ පුවත්පත් කලාවේ ද, කතා කලාවේ ද නව නැම්මක් ඇතිවිය. විධිමත් පත්තර කලාව ද? එම ව්‍යාපාරය ද සංවර්ධිත තත්ත්වයට පත් වූයේ මුද්‍රණ තාක්ෂණය නිසා ය. කතා කලාවේද නවකතා - කෙටිකතා බඳු නව සාහිත්‍යාංග ව්‍යාප්ත වූයේ මුද්‍රණ තාක්ෂණය නිසා ය.පත්තර කලාව ආරම්භ වී අවුරුදු හාරසියයකට වඩා ගෙවී නැත. එහෙත් කතා කලාවට ඊට වඩා දිගු ඉතිහාසයක් තිබේ. අද අපි මුද්‍රණ තාක්ෂණයේ ප්‍රශස්ත අවධියක් අත්විඳින්නට තරම් වාසනාවන්තයෝ වී සිටිමු. ජර්මනිය එංගලන්තය වැනි රටවල මුද්‍රණ තාක්ෂණය අප විස්මයට පත්කරයි. එහෙත් මුද්‍රණ කර්මාන්තය යනු දැවැන්ත ව්‍යාපාරයෙකි. ප්‍රකාශන ආයතනයක් යනු ද ව්‍යාපාරයෙකි. ඒවා දැනුම හා රසය බෙදන සරසවි ලෙස ගත හැකි නොවේ.මුද්‍රණ කර්මාන්තය සමඟ ශ්‍රී ලංකාවේ පොත් ගැහිල්ලද දියුණු විය. එහි ප්‍රතිඵලයක් ලෙස එකම ලේඛකයා එක ම දිනයේ පොත් හැට - හැත්තෑව එළි දක්වයි. එහෙත් මේ පොත් වැඩි කල් පවතින්නේ නැත. ඒවා නැවත - නැවත කතාබහට ලක් වන්නේ ද නැත. පොත් කියා අද පළවන බොහෝ දේ කඩදාසි ගොඩවල් මිස අගනා පුස්තක නො වේ. නූතන සිංහල නවකතාව ඒ අතින් ප්‍රධාන ය. එය ගර්හිත කලාවක් සේ හැදින්වීම අසාධාරණ නොවේ. (ශ්‍රී ලංකාවට අනුවය)නූතන සිංහල නවකතාව හා එහි අයිතිකාරයන් ද වටහා ගත යුත්තේ ඉහත සන්දර්භය තුළ ය. මුද්‍රණ තාක්ෂණය දියුණු ය. ප්‍රකාශන සමාගම් ද දියුණු ය. එහෙත් නවකතාව කලාවක් ලෙස නො දියුණු ය. නවකතාවට නියාමනයක් නැත. ආදර්ශයක් නැත. එකිනෙකා ක්ෂණික වින්දනය සඳහා විවිධ විකාර කතා ලියති. ඒවා අච්චු ගසා බෙදාහරින්නට ද ඕනෑ තරම් අය සිටිති. මෙහි ප්‍රතිඵලයක් ලෙස දමින්ද දේශප්‍රිය රණතුංග වැනි කමකට නැති නවකතාකරුවෝ බිහිවෙති.සතියකට පොත් පහළොවක් – විස්සක් අප අතට පත් වේ. ඉන් වැඩිහරිය නවකතා ය. එම නවකතාවලින් 99%ක්ම කුණු බක්කියට දැමිය යුතු ඒවා ය. කතාබහට ලක්වියයුතු වැදගත් නවකතාවක් හමු වන්නේ කලාතුරෙකින් ය. දමින්ද දේශප්‍රියගේ “ස්නේහයේ නගරයයි සිත ඇගේ” නම්; පොත් කෑල්ලද පළමු කී ගණයේ ජරාවෙකි. ඒ ගැන යම් සටහනක් තැබිය යුත්තේ මෙහි කර්තෘවරයා වෘත්තීය පත්තරකාරයකු බැවින් ය. පත්කරකාරයා හා නවකතාව අතර සම්බන්ධයක් පවතී.ප්‍රබන්ධ – කථාවේ ප්‍රවණතා හා පත්තර කලාව අතර නොබිඳිය හැකි ගැළපීමක් තිබේ. ලතින් අමෙරිකාව, අප්‍රිකාව, අමෙරිකාව පමණක් නො ව ඉන්දියාව පවා ඊට ආදර්ශ සපයයි. ශ්‍රී ලංකාවේ මහා නවකතාකරුවා වූ මාර්ටින් වික්‍රමසිංහයන් ඒ සඳහා උපුටා දැක්විය හැකි දේශීය සාක්කිය වේ. එහෙත් වික්‍රමසිංහයන්ගෙන් පසුව ස්වතන්ත්‍ර සාර්ථක නවකතාකරුවකු පත්තරකාරයන් අතරින් බිහි වී නැත. මෑත කාලයේ සිංහල පත්තරකාරයන් අතින් ලියැවුණු සියලු නවනකා අසාර්ථක ය. පත්තර කාරයකු ප්‍රබන්ධ කථා රචනයේ දී සාර්ථක වන ලකුණු කිහිපයක් හඳුනාගත හැකි ය.i නිරවුල්-සරල-ජීවමාන භාෂාවii කතා වස්තුවක් නිර්මාණය කිරීමට ඇති හැකියාවiii අත්දැකීම් අතින් පොහොසත් වීමiv සමාජ විශ්ලේෂණයක් පැවතීමv පත්තරකාරයා බොහෝ විට නිවැරැදි දෘෂ්ටියක පිහිටා සිය ප්‍රබන්ධය ඉදිරිපත් කිරීමvi චරිත නිරූපණයට පත්තරකාරයා සතු කුසලතාවසාර්ථක පත්තරකාරයකු ළග හැමවිට ම පාහේ ඉහත කී සාධනීය ලක්ෂණ පවතී. 1960 ගණන්වල අප්‍රිකාවේ පත්‍ර කලාවේදීන් සඳහා විශේෂ පුහුණුවක් ඇතිකළ IPI ආයතනය පළමුව කියා සිටියේ ඔබගේ නිරූපණ කුසලතාව දියුණුකරගන්න කියා ය. ඒ අනුව ඔව්හු වැඩ බිම්වලට ගියහ. ගොවිබිම්වලට ගියහ. අප්‍රිකානු පත්තරකාරයා හැමවිටම සමාජය ගැන අවදියෙන් සිටී. ඔහු ජීවමාන පුද්ගලයෙකි. ඔවුන් හීන දැකීමට හෝ සිහින ලිවීමට හෝ කැමැති නැත.අප්‍රිකාව තුළම චිනුවා අචෙබෙ, තියොන්ගෝ වැනි මහා ලේඛකයන් බිහිවූයේ පත්තර කලාවේ යථාර්ථයන් ද සමඟින් ය.දුමින්ද වැනි කෙනකුට මේ විස්තර කවරාකාර ලෙස භාර ගනීදැයි නොදිනිමි. එහෙත් අප පුවත්පතක් මගින් අදහස් පළ කරනුයේ පුළුල් සමාජයකට ය. ඒ අනුව දුමින්ද හැර තවත් අයගැන ද කල්පනා කරන්නට අපට සිදු වී තිබේ.මේ පොතේ නම දුටු සැණෙන් ගැටලු දෙකක් පැන නැඟේ.i නවකතාවකට ගැළපෙන නමක් තෝරාගත නොහැකි තැනැත්තකුට සාර්ථක නවකතාකරුවකු විය හැකි ද?ii ධ්වනියක් සහිත හෙඩිමක් භාවිත කළ නොහැකි තැනැත්තා සාර්ථක පත්තරකාරයකු විය හැකි ද?මේ මොහොතේ ඔහුගේ පත්තර කලාව ගැන කතා කිරීම නුසුදුසු යැයි හැඟේ. එහෙත් ඔහුගේ කබල් නවකතාව ගැන යමක් කිව යුතුය. “ස්නේහයේ නගරයයි සිත ඇගේ” යනු අභව්‍ය සිද්ධිවලින් ගහන අමු කෙප්පයකි. එම කතාව ඔහුගේ හීනයක් ලෙස සැලැකිය හැකිය. බොහෝ දෙනා දැන් තමනට රිසිසේ සිහින ගැන ලියති. ඕනෑ කෙනකුට ඕනෑ දෙයක් ලියමින් ඒවා නවකතා ලෙස හඳුන්වා දෙන්නට පුළුවන. විචාරයක්, විමර්ශනයක්, සෙවිල්ලක් නැති නිසා නවකතා ලෙසින් එන විකාර කතාවල ප්‍රමාණය වැඩි වී ඇත.මේ කතා වේ එන සෙනුරී නම් චරිතය මනුෂ්‍ය දුවක් නො ව දේවතාවියක් විය යුතු ය. අද ප්‍රථම ප්‍රේමය වෙනුවෙන් කරන කැපවීම ඒ තරමට විස්මිතය. අනුහස් යන දුප්පත් තරුණයා ද - සෙනුරී යන පොහොසත් තරුණිය ද අතර ප්‍රථම ප්‍රේමය කතාවට විෂය වේ. සෙනුරිගේ පියාගේ කොම්පැනියේ සුළු සේවකයකු වන අනුහස්ට රැකියාව අහිමි වන්නේ ප්‍රේමය නිසා ය. ඊළඟට ඔහු පොහොසතකු වන්නේ ද ප්‍රේමය නිසා ය. සෙනුරී රුපියල් ලක්ෂ ගණනින් අනුහස්ට ලබාදෙයි. ඔහු ඇඟලුම් කම්හල් හිමියෙකු වෙයි. අජිත් නම් ත්‍රීරෝද රථ රියැදුරා අවංක මිත්‍රයාගේ භූමිකාවට පණ දෙයි. මේවා අතිශයින් ම බොරු බේගල් ය. පත්තරකාරයා මීට වඩා සැබෑ ලෝකයට සමීප විය යුතු ය. සැබෑ චරිත ස්පර්ශ කළ යුතු ය.සෙනුරී ඔස්ට්‍රේලියාවට යයි. නැවත කැනඩාවට යයි. අවුරුදු ගණන් දෙදෙනා අතර කතා ඇන හිට තිබුණ ද ප්‍රේමය දලුලා වැඩෙයි. සෙනුරිගේ සමීප මිතුරිය වන නිරෝෂා හා අනුහස් අතර විවාහයට දින නියම කරගෙන තිබුණ ද, සෙනුරිගේ හා අනුහස්ගේ ප්‍රේමය බිඳ වැටෙන්නේ නැත. අන්තිමේ බෙල්ලන්විල පන්සලේ දී අනුහස් හා සෙනුරි හමු වෙති. එය මාර හීනයෙකි. අවසානයේ දෙදෙනාගේ විවාහය සිදු වී සියල්ලෝ ම සතුටින් විසිර යති.මෙබඳු අභව්‍ය කතා මගින් පාඨකයාට සැබෑ ජීවිතය අමතක කරවීමට උත්සාහ දැරීම එක්තරා පාපකර්මයකි. මේ පාපකර්මයට කතුවරයා පමණක් නො ව, ප්‍රකාශකයා ද වගකිව යුතුය. “ස්නේහයේ නගරයයි සිත ඇගේ” නවකතාව කලකට පෙර ලියන ලද්දක් බවද විවිධ බාධා නිසා එහි මුද්‍රණය පමා වූ බවද, කර්තෘ කියා සිටී. බාධාවන් එසේම පැවැති පොත, අත්පිටපතටම සීමා වූයේ නම් කෙතරම් යහපත්දැයි අපට සිතේ.කතුවරයා සාර්ථක කතා වස්තුවක් ගොඩනැඟීමට දන්නේ නැත. ඔහු චරිත හා සිදුවීම් සමඟ ඉබාගාතේ යයි. චරිත නිරූපණය සඳහා චරිත ගවේෂණයක් කළ යුතු ය. චරිතවල අභ්‍යන්තරය සියුම්ව වටහාගත යුතු ය. එසේ නොමැති වූ කල බොල් කඩදාසි චරිත බිහි වේ. නවකතාවේ භාෂාව අන්තිම සවුත්තු ය. (ඔහුගේ නවකතාවේ හැටියට අපගේ භාෂාව ද වෙනස් කරන්නට සිතේ) එහෙත් සිංහල යනු පුරාණ සම්ප්‍රදායයක් සහිත පොහොසත් භාෂාවක් බව දමින්ද වැනි අය තේරුම් ගත යුතුය.ලේඛකයකු සැබෑ නම් ඔහුට සමාජ වගකීමක් තිබේ. එම වගකීම අනුව ඔහු තම නිර්මාණ කාර්යය ඉටු කළ යුතු වේ. වෘත්තීය පත්‍රකලාවේදියකු නම්; එම වගකීම මැනැවින් වටහාගත යුතුය. ඔහු විහිළු කරන්නෙක් නොවේ. බොරු කරන්නෙක් නොවේ. තමා ඉදිරියෙහි ඇති ආයතනයේ න්‍යාය පත්‍රයට කීකරු වීම එක් සිද්ධියකි. පත්‍ර කලාවේදියා ස්වාධීන නිර්මාණයක් කරන විට තවත් සිද්ධියකි. සමාජ වගකීම පිළිබඳ හැඟීමක් ඇතිව නවකතාවක් ලියන තැනැත්තා තමාගේ අනුභූතිය ගැන කල්පනා කළ යුතුය. එය සමාජයට කෙතරම් සුබදායක වන්නේදැ’යි කල්පනා කළ යුතුය.දමින්ද වගකීමකින් යුතුව තමන්ගේ නිර්මාණ කාර්යය ඉටු කර නැත. ඔහු ඒ පිළිබඳ අභ්‍යාසයක් හෝ පරිශ්‍රමයක් හෝ සිදු කර නැති බව ද පැහැදිලි ය. නවකතා ලෙස පල්හෑලි ලියනවාට වඩා කරබාගෙන නිහඬව සිටීම සමාජයට කරන යහපතක් ලෙස පෙන්වා දිය යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=n1302281</link>
    <topic>රටේ සිනමා ශාලා හරක් මඩු වගෙයි</topic>
    <author>විජයානි එදිරිසිංහ</author>
    <content>රටපුරා ඇති සිනමා ශාලාවලින් බොහොමයක චිත්‍රපට නැරඹිය නොහැකි බවත්, ඒවා බෙහෙවින් අපිරිසුදු කසළ ගොඩවල් බවට පත් වී ඇති බවත් සිනමා ප්‍රේක්ෂකයෝ පෙන්වා දෙති. මේ සිනමාහල් දීර්ඝ කාලයකින් අලුත්වැඩියා කර නැති අතර දිනපතා පිරිසුදු කිරීම් නො කරන බව ද අප විසින් කරන ලද නිරීක්ෂණයක හෙළිදරව් විය.සිනමාශාලා වැඩි ප්‍රමාණයක ප්‍රමාණවත් පහසුකම් නැතත්. ඉහළ මුදලකට ප්‍රවේශ පත්‍ර අලෙවි කරයි. කල් ඉකුත් වූ ආහාර ද්‍රව්‍ය වැඩි මිලට අලෙවි කිරීම ද සිදු කරයි. මේ තත්ත්වය මත සිනමා ශාලා කරා ඇදෙන ප්‍රේක්ෂක පිරිස දිනෙන් දින ම පහළ ට බසිති. සිංහල සිනමා නිර්මාණ සඳහා අන්තර්ජාතික සම්මාන ලැබෙමින් පවතින කාලයක ප්‍රේක්ෂකයන් එම කලාවෙන් දුරස්වීම කර්මාන්තයේ පැවැත්මට බලවත් තර්ජනයක් එල්ල කර තිබේ.ජාතික චිත්‍රපට සංස්ථාවේ ලියාපදිංචි වී ඇති සිනමාහල් සංඛ්‍යාව 168ක් වෙයි. 1978 වර්ෂයේදී සිනමා ශාලා 200ක් ලියාපදිංචි වී තිබුණි. දැනට චිත්‍රපට ප්‍රදර්ශනය වෙන්නේ සිනමාහල් 105කය.මේ සිනමාහල් අතරින් වැඩි ප්‍රමාණයක් වසර ගණනාවකින් අලුත්වැඩියා කර නොමැත. මාස 2 - 3 කින් අතුපතු ගා පිරිසිදු කළ බවක් නොපෙනේ. විදුලි පංකා කැඩී බිඳී ගොස් තිබේ. ආසන කැඩී දිරාපත් වී ඇත. ඒවායේ මකුණන් සහ විෂබීජ වලින් පිරී ඇත. වැසිකිළි බෙහෙවින් අපිරිසිදුය.පානය කිරීමට වතුර බිඳක් සිනමාහලට නොසැපයේ. ඒවායේ ආපන ශාලා (කැන්ටින්) බෙහෙවින් අපිරිසිදුය.ඒවායේ ආහාර පාන පරිභෝජනයට සුදුසුද නැද්ද යන්න සොයා බැලීමට පාරිභෝගික අධිකාරිය හෝ සෞඛ්‍ය පරීක්ෂකවරු පැමිණි දිනයක් නොමැත. කල් ඉකුත් වූ ආහාර පාන, සිසිල් බීම ප්‍රේක්ෂකයන්ට නිතරම අලෙවි කෙරේ. තරුපහේ හෝටල්වල මිල ගණන්වලට සමාන ඉහළ මිලකට සිසිල්බීම, රසකැවිලි, ඇතුළු දෑ අලෙවි කෙරේ.සිනමා ශාලාවල ප්‍රවේශපත් වල මිල ගණන් ද එකිනෙකට වෙනස්ය. ඇතැම් සිනමා ශාලාවල ප්‍රවේශ පත්‍රයක් රුපියල් 275 පමණ වෙයි. බොහෝ සිනමා ශාලා රාත්‍රී 9.30 චිත්‍රපට ප්‍රදර්ශනය කිරීමේ වාරය අවලංගු කර තිබේ.මෙවැනි අඩුපාඩු ගැටලු නිසා ප්‍රේක්ෂක ජනතාවගේ චිත්‍රපට නැරඹීම සඳහා සිනමා හල්වලට යාම විශාල වශයෙන් අඩු වී තිබේ.මේ තත්ත්වය නිසා සිනමාහල් විශාල ප්‍රමාණයක් වැසී යන තත්ත්වයට පත්වී තිබේ.සිනමාහල්වල තිබෙන මේ ඛේදනීය තත්ත්වය පිළිබඳ සිනමාහල් හිමියන් ගණනාවකගෙන් සහ ප්‍රදර්ශකයන්ගේ සංගමයේ ලේකම් විජේනායක මහතාගෙන් සහ ප්‍රදර්ශකයන් රැසකගෙන් හේතු කාරණා විමසනු ලැබිණි.එහිදී ඔවුන් හෙළිකළ ප්‍රධානම හේතුව වූයේ සිනමාහල් නඩත්තු කිරීමට තරම් ආදායමක් නොමැතිවීම නිසා සිනමාහල් මෙසේ ජරාවාස වී වැසෙන තත්ත්වයට පත්ව ඇති බවයි. ආදායම් නොලැබීමට හේතුව චිත්‍රපට ඔවුන්ට නොලැබීම බව පවසයි.1978 සිට චිත්‍රපට ප්‍රදර්ශනය කිරීම චිත්‍රපට සංස්ථාව යටතේ සිදු විය. දැනට මණ්ඩල පහක් යටතේ චිත්‍රපට ප්‍රදර්ශනය කෙරේ. චන්ද්‍රිකා බණ්ඩාරනායක ජනාධිපතිවරියගේ පාලන කාලය තුළදී චිත්‍රපට සංස්ථාව හරහා චිත්‍රපට ප්‍රදර්ශනය කිරීම ඉවත් කර එය පෞද්ගලීකරණය කර තිබේ.සිනමාහල් වැසී යාමේ ප්‍රධානම හේතුව එම පෞද්ගලීකරණය කිරීම බව සිනමාහල් හිමියන් මෙන්ම ප්‍රදර්ශකයෝද පවසති. 'මුදලාලිකරණය' චිත්‍රපට ප්‍රදර්ශනය ඩැහැ ගන්නා තත්ත්වයක් ඇතිවී තිබේ.පරම්පරාවෙන් පරම්පරාවට සිනමාහල් ව්‍යාපාරයේ යෙදුන ව්‍යාපාරිකයන් ගණනාවක්ද මේ වන විට එම කර්මාන්තයෙන් ඉවත්ව සිටින බව පැවසේ.ඉහළ ආදායම් ලබන සිනමාහල් කීපයක් පමණක් ඔවුන්ගේ සිනමාහල් සුපිරි තත්ත්වයෙන් පවත්වාගෙන යන බවද පැවසේ.සිනමාහල් වැසී යාමේ තත්ත්වයෙන් මුදා ගෙන සෑම සිනමාහල් හිමියකුටම ආදායමක් ලබා ගැනීම සඳහා චිත්‍රපට ප්‍රදර්ශනය චිත්‍රපට සංස්ථාව යටතේ සිදු කළ යුතු යැයි සිනමාහල් හිමියෝ මෙන්ම ප්‍රදර්ශකයෝද පවසති.සංස්ථා සභාපතිවරයාට ඒ සඳහා වූ බලතල ගැසට් නිවේදනයක් මඟින් ලබාදී අවශ්‍ය නීති රීති සකස් කර නව ක්‍රියාදාමයන් ඇති කළ යුතු බවද ඔවුහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=n1302282</link>
    <topic>ක්‍රීඩා පිටියට යෑමට පෙර දරුවන්ගේ ශරීර සුවතාව සොයන්න</topic>
    <author>ධනුෂ්ක ගොඩකුඹුර</author>
    <content>පා‍සල් ක්‍රීඩා උත්සව සඳහා සිසු සිසුවියන් යොදා ගැනීමට පෙර ඔවුන්ගේ ශාරීරික යෝග්‍යතාව පරීක්ෂා කිරීමේ විධිමත් වැඩපිළිවෙළක් වහාම සකසන ලෙස ජනාධිපති මහින්ද රාජපක්ෂ මහතා අධ්‍යාපන ඇමැති බන්දුල ගුණවර්ධන මහතාට ඊයේ (27) උපදෙස් දුන්නේය.අරණායක ප්‍රදේශයේ පාසලක සිසුවියක් නිවාසාන්තර ක්‍රීඩා උළෙලකට පුහුණු වීම් සඳහා සහභාගී වෙමින් සිටියදී මිය යාමේ අවාසනාවන්ත සිදුවීම සම්බන්ධයෙන් අවධානය යොමු කළ ජනාධිපතිවරයා අධ්‍යාපන ඇමැතිවරයාට මෙසේ උපදෙස් දී තිබේ.මෙම සිදුවීම දිනමිණ පුවත්පත ඊයේ සිය ප්‍රධාන ප්‍රවෘත්තිය ලෙස පළ කර තිබුණු අතර ඒ පිළිබඳ අවධානය යොමු කළ ජනාධිපතිවරයා අධ්‍යාපන ඇමැතිවරයා වෙත මෙම උපදෙස් දුන් බව ජනාධිපති මාධ්‍ය සම්බන්ධීකරණ ලේකම් විජයානන්ද හේරත් මහතා පැවසීය.මෙවැනි සිදුවීම් යළි වාර්තා වීමට ඉඩ නොතබන ලෙස අවධාරණය කර ඇති ජනාධිපතිවරයා මේ කටයුතු සඳහා ක්‍රීඩා සහ සෞඛ්‍ය අමාත්‍යාංශ දායක කර ගන්නා ලෙසත් ඇමැතිවරයාට උපදෙස් දුන් බව ඒ මහතා දිනමිණට ප්‍රකාශ කළේය.පාසල් නිවාසාන්තර ක්‍රීඩා උත්සවවලට සහභාගී වෙමින් සිටි සිසුවියන් දෙදෙනකු මිය යාමේ සිදුවීම් මේ වසර තුළ වාර්තා වූ අතර අරණායක රිවිසඳ ජාතික පාසලේ සහ හලාවත ආනන්ද විදුහලේ සිසුවියෝ දෙදෙනක් මේ අවාසනාවන්ත සිදුවීම්වලට මුහුණ දුන්හ. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=n1302283</link>
    <topic>මියගිය කොටි සාමාජිකයකුගේ පවුලේ අයට හමුදාවෙන් නව නිවසක්</topic>
    <author>දිගාමඩුල්ල සමුහ චන්දන ලියනආරච්ච්</author>
    <content>අම්පාර නාවන්දන්වේලි ප්‍රාදේශිය ලේකම් කොට්ඨාසයේ අඩ්ඩාලචේන ග්‍රාමසේවා වසමේ පදිංච්ව සිට මියගිය එල්.ටි.ටි.ඊ. සමාජිකයෙකුගේ අසරණ පවුලකට නිවසක් තනාදිමට යුද හමුදාව ඉදිරිපත්ව සිටි. රුපියල් ලක්ෂ හයක වියදමින් මේ නිවස තනාදිමට කටයුතු යොදා තිබේ.මියගිය එල්.ටි.ටි.ඊ. සාමාජිකයගේ මිත්තනිය සහෝදරියන් දෙදෙනකු හා සහෝදරයකු සිටින අතර ඔවුන්හට හට ජිවත් වීමට තරම් ආදායම් මාර්ගයක් ද නොමැත. එබැවින් තුන්වන සේනාධිපති හරේන්ද්‍ර පෙරේරා මහතාගේ උපදෙස් පරිදි 631 බලසේනාධිපති ප්‍රියන්ත ගමගේ මහතාගේ අධික්ෂණය යටතේ 16 වන ශ්‍රි ලංකා ජාතික බලමුළුවේ නිලධාරින් සහ සෙසු නිලයන්ගේ දායකත්වයෙන් මේ නිවස ඉදිකර දිමට කටයුතු යොදා තිබේ.පසුගියදා මේ නිවස ඉදිකිරිම සදහා තුන්වන සේනාකාධිපති හරේන්ද්‍ර පෙරේරා මහතා සහ 631 බලසේනාධිපති ප්‍රියන්ත ගමගේ මහතා විසින් මුල් ගල තබන ලදි. හින්දු ආගමික වතාවත්වලට මුල්තැන ලබාදෙමින් නිවස ඉදිකිරිමේ කටයුතු ආරම්භ කළේය.මිය ගිය එල්.ටි.ටි.ඊ.සමාජිකයාගේ මිත්තනිය දිනමිණට අදහස් දක්වමින් පවසා සිටියේ තම මුණුපුරා එල්.ටි.ටි.ඊ. සංවිධානයට බැදි නොමග ගිය නිසා තමන් ඇතුළු පවුලේ සියලු දෙනා අසරණ වු බවත් යුද හමුදාවේ නිලධාරින් එක මුණුපුරෙක් වෙනුවට මුණපුරාලා රාශියක් ලැබුණු සතුට අද විදින බවත් යුද හමුදා නිලධාරින් මේ නිවස ඉදිකර දිමෙන් තමන් හට මහත් සැනසිල්ලක් ලැබෙන බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=n1302284</link>
    <topic>කෙළිබිමට එන දරුවාටවෛද්‍ය සහතිකයක්</topic>
    <author>ප්‍රින්ස් ගුණසේකර</author>
    <content>සෑම පාසල් දරුවෙකුම කුමන හෝ ක්‍රීඩාවකට යොමු කරවීමට පෙර වෛද්‍ය සහතිකයක් ලබා සිටීම අනිවාර්ය බව ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා මහතා පවසයි.ඒ සඳහා ක්‍රීඩා වෛද්‍ය ආයතනයේ හෝ රජයේ රෝහලකින් පහසුකම් ලබාගත හැකි බව මහාචාර්යවරයා පෙන්වා දෙයි.මේ පිළිබඳව අධ්‍යාපන ඇමැති බන්දුල ගුණවර්ධන මහතා සමඟ සාකච්ඡා කර ඇති අතර අධ්‍යාපන අමාත්‍යාංශය චක්‍ර ලේඛයක් මඟින් විදුහල්පතිවරුන්ට දැනුම්දීමට එකඟ වූ බවද මහාචාර්ය අර්ජුන ද සිල්වා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=n1302285</link>
    <topic>පරාක්‍රම සමුද්‍රයේ සීත මාලිගයේසිතුවම් ඇඳි සිත්තරා අත්අඩංගුවට</topic>
    <author>ගාමිණී ඔබේසේකර පොළොන්නරුව විශේෂ</author>
    <content>පොළොන්නරුව පරාක්‍රම සමුද්‍රය මධ්‍යයේ ඉදිකර ඇති සීත මාලිගයේ බිත්ති වල සිතුවම් නිර්මාණය කළ පුද්ගලයකු පුරාවිද්‍යා ආරක්ෂක පොලිස් ඒකකය මගින් සිදු කළ පරීක්ෂණයකින් පසු අත්අඩංගුවට ගෙන ඇත.පසුගිය නියඟය පැවති දිනවලදී මේ සීත මාලිගය වෙත ගොස් සිටි මේ සැකකරු මාලිගයේ බිත්ති මත නොයෙකුත් වර්ණ යොදා ගනිමින් සිතුවම් ගණනාවක් ම නිර්මාණය කොට තිබුණි.පොලිසියට ලැබුණු පැමිණිල්ලක් මත මේ 67 හැවිරිදි ‍චිත්‍ර ශිල්පියා අත්අඩංගුවට ගනු ලැබුවේ බැදිවැව ප්‍රදේශයේ දීය.විහාරස්ථානවල බිතුසිතුවම් හා චිත්‍ර නිර්මාණය කරමින් සිටින මේ සැකකරු එදින මත්පැන් පානය කොට සීත මාලිගයට ගොස් සිතුවම් ඇඳීම සිදු කළ බව පොලිසියට ප්‍රකාශ කොට තිබේ.පොළොන්නරුව ජ්‍යෙෂ්ඨ පොලිස් අධිකාරී සරත් කුමාර ජෝසප් මහතාගේ උපදෙස් පරිදි පුරාවිද්‍යා ආරක්ෂණ ඒකකයේ ස්ථානාධිපති පො.සැ. දිලිප් කුමාර, හේවගේ, වසන්ත සහ අබේවංස මහත්වරු මේ වැටලීම සිදු කළහ. සිද්ධිය සම්බන්ධ සැකකරු පොළොන්නරුව මහේස්ත්‍රාත් අධිකරණයට ඉදිරිපත් කිරීමට නියමිත ය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=n1302289</link>
    <topic>ශ්‍රීලනිප ජාතික සංවිධායක ඇමැති බැසිල් රාජපක්ෂ</topic>
    <author>මහින්ද අලුත්ගෙදර</author>
    <content>ශ්‍රී ලංකා නිදහස් පක්ෂයේ නව ජාතික සංවිධායකවරයා වශයෙන් එම පක්ෂයේ ජ්‍යෙෂ්ඨ සාමාජිකයකු වන ආර්ථික සංවර්ධන ඇමැති බැසිල් රාජපක්ෂ මහතා පත්කිරීමට එම පක්ෂයේ මධ්‍යම කාරක සභාව තීරණය කරයි. ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදී ඊයේ (27) රාත්‍රියේ පැවැති ශ්‍රී ලංකා නිදහස් පක්ෂ මධ්‍යම කාරක සභාව විසින් ඒකමතිකව මේ තීරණය ගෙන තිබෙන අතර හිටපු ඇමැති අනුරුද්ධ රත්වත්තේ මහතාගේ අභාවයෙන් පසුව පුරප්පාඩු වූ ජාතික සංවිධායක තනතුර වෙනුවෙන් මේ පත්කිරීම කර තිබේ.70 දශකයේ ශ්‍රී ලංකා නිදහස් පක්ෂ ක්‍රියාකාරිකයකු වශයෙන් එක්වූ බැසිල් රාජපක්ෂ මහතා පක්ෂයේ තරුණ සම්මේලනයේ සභාපතිවරයා වශයෙන්ද ශි‍්‍ර.ල.නි.ප සහකාර ලේකම්වරයකු වශයෙන්ද කලක් කටයුතු කළේය. 13 වැනි පාර්ලිමේන්තුවේ මන්තී‍්‍රවරයකු වශයෙන් මුල්වරට පාර්ලිමේන්තුවට පිවිසි බැසිල් රාජපක්ෂ මහතා පසුගිය 2010 වසරේ අපේ‍්‍රල් මාසයේ පැවැති මහා මැතිවරණයේදී ගම්පහ දිස්ති‍්‍රක්කයෙන් තරග කරමින් ඡන්ද 425,861ක් ලබා වාර්තාගත ජයග්‍රහණයක් ලැබීය.එය එම මහ මැතිවරණයේදී ශ්‍රී ලංකාවේ එක් ඡන්ද අපේක්ෂකයකු ලබාගත් වැඩිම ඡන්ද සංඛ්‍යාවද විය. කොළඹ ආනන්ද විද්‍යාලයේ ආදී ශිෂ්‍යයකු වන බැසිල් රාජපක්ෂ මහතා තිදරු පියෙකි. හිටපු කෘෂිකර්ම සහ ඉඩම් අමාත්‍යවරයකු වූ ඩී. ඒ. රාජපක්ෂ මහතාගේ සහ දන්දිනා සමරසිංහ රාජපක්ෂ මැතිනියගේ පුත්‍රයෙක් වන ඒ මහතාගේ බිරිය වන පුෂ්පා රාජපක්ෂ මහත්මිය වෘත්තියෙන් නීතිඥවරියකි.ජනාධිපති ජ්‍යෙෂ්ඨ උපදේශකවරයකු වශයෙන් කටයුතු කරන බැසිල් රාජපක්ෂ මහතා රාජ්‍යතාන්ති‍්‍රක සබඳතා සම්බන්ධයෙන් ප්‍රවීණයෙක් වන අතර වසර 2005 දී සහ 2010 දී පැවති ජනාධිපතිවරණ මැතිවරණ සටනේ ප්‍රධාන මෙහෙයුම්කරුවාද විය. ගම්පහ දිස්ති‍්‍රක්කයේ දේශපාලන නායකයා වන බැසිල් රාජපක්ෂ මහතා එම දිස්ති‍්‍රක්කයේ සම්පත් සහ අන්‍යතා ලක්ෂණ හදුනාගනිමින් ගතවූ වසර තුන තුළ ක්‍රියාත්මක කළ පොදු සංවර්ධන සැලැස්ම යටතේ ගම්පහ දිස්ති‍්‍රක්කය සංවර්ධනයේ පෙර ගමන්කරු වශයෙන් නව මංපෙත් විවර කරනු ලැබීය.කොළඹට බාහිරව ශි‍්‍රලනිප අංග සම්පූර්ණ ලේකම් කාර්යාලයක් ගම්පහ ඔරුතොට පිහිටුවන ලද අතර එමගින් ශි‍්‍රලනිප පාක්ෂිකයන්ට සහ පොදු ජනතාවට ඉමහත් සේවාවක් ඉටුවෙමින් තිබේ. ඒ මහතා ශි‍්‍ර.ල.නි.ප යට දේශපාලන වශයෙන් අවස්ථා ගණනාවකදීම ප්‍රබල මෙහෙයක් ඉටු කරනු ලැබූ අතර ජනාධිපති මහින්ද රාජපක්ෂ මහතාගේ උපදෙස් හා මඟපෙන්වීම පදිරි උතුරු වසන්තය, නැඟෙනහිර නවෝදය, දිවි නැඟුම ඇතුළු දැවැන්ත සංවර්ධන ව්‍යාපෘති ගණනාවකටම නායකත්වය දෙමින් ශ්‍රී ලංකාව දැවැන්ත ආර්ථික සංවර්ධනයක් කරා රැගෙන යන නියමුවා ලෙස කටයුතු කරමින් සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=n1302286</link>
    <topic>ඉන්දු - ලංකා ධීවර අර්බුදයට තිරසාර විසම්</topic>
    <author>චින්තා රණසිංහ</author>
    <content>ශ්‍රී ලංකා සහ ඉන්දීය ධීවර දෙපාර්ශ්වය අතර එකඟතාවට එළඹීම සඳහා සහයෝගය ලබා දෙන ලෙස ඊපීඩීපී නායක, සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා තමිල්නාඩු ප්‍රාන්ත ප්‍රධාන ඇමැති ජේ. ජයලලිතා මෙනවියගෙන් ඉල්ලීමක් කර තිබේ.ශ්‍රී ලාංකීය උතුරු ප්‍රදේශයේ මුහුදු සීමා උල්ලංඝනය කරමින් ඉන්දීය ධීවරයින් ධීවර කටයුතුවල යෙදීම නියා ශ්‍රී ලාංකීය ධීවරයින් නගන මැසිවිලි දිනෙන් දින ඉහළ යමින් තිබෙන බව දේවානන්දා මහතා ලිපියක් මඟින් ජයලලිතා මෙනවියට දැනුම් දී ඇත.ශ්‍රී ලාංකීය ධීවර ජනතාව ද ඉන්දීය මුහුදු සීමාව උල්ලංඝනය ‍කරන බවට ජයලලිතා මෙනවියට වාර්තා වන බව තමන් දන්නා බවත් දෙරට අතර පවතින මේ ගැටළුවට ස්ථීරසාර විසඳුමක් රාජතාන්ත්‍රික මට්ටමින් ගත යුතු බවත් ඇමැතිවරයා එම ලිපියේ සඳහන් කර තිබේ.විනාශකාරී යුද්ධය පැවැති දීර්ඝ කාලය ඇතුළත ධීවර කර්මාන්තය තම ජීවනෝපාය කොට ගත් උතුරු සහ නැගෙනහිර ප්‍රදේශයේ ධීවරයින්ට ආදායමක් ලබා ගැනීමේ අයිතිය පවා අහිමි වූ බව සිහිපත් කරන දේවානන්දා මහතා, එම විනාශකාරී යුද්ධය අවසන් වී බියෙන් සැකෙන් තොරව මුහුදට බැස ධීවර කර්මාන්තයේ නියැලීමේ වාතාවරණය ඔවුන්ට හිමි වී ඇති අන්දම තමිල්නාඩු ප්‍රාන්ත ප්‍රධාන ඇමැතිවරියට එම ලිපියෙන් පැහැදිලි කර දී තිබේ. ඉන්දීය ධීවරයින් ට්‍රෝලර් යාත්‍රා භාවිතා කොට ඉන්දීය ධිවරයින් ශී‍්‍ර ලංකා මුහුදු සීමාව ඇතුළත ධීවර කර්මාන්තයේ නියැලී සිටී.එය ධීවරයින් දෙපාර්ශවයටම අනාගතයේ දී මුහුදු සම්පත් සම්පූර්ණයෙන් ම අහිමිවීමේ අවධානමක් මතු කරන අතර ට්‍රෝලර් යාත්‍රා මගින් ගැඹුරු මුහුදේ ධීවර කර්මාන්තයේ නියැලීම ප‍්‍රශ්නයක් නොවුව ද, නොගැඹුරු මුහුදු සීමා ඇතුළත ධීවර කර්මාන්තයේ නියැලීම ස්වාභාවික සම්පත් සියල්ලම විනාශ වී යාමේ අවධානමක් මතු කරන බව ද ඇමැතිවරයා එම ලිපියෙන් අවධාරණය කර තිබේ.ඉන්දීය ධීවරයින් මෙරට මුහුදු සීමාවට ඇතුළු වී මාළු දැල් විනාශ කොට යන බවට ශ්‍රි ලංකා දෙමළ ධීවරයින් නිරන්තරයෙන් තමාට පැමිණිලි කරන බවත් ධීවර කර්මාන්තයේ නියැලී සිටින විට තමන්ට මුහුදේ දී පහර දෙන බවට ඉන්දීය ධීවරයින් ජයලලිතා මෙනවියට පැමිණිලි කරන බව හොඳින් දන්නා බවත් දේවානන්දා මහතා පෙන්වා දෙයි.දීර්ඝ යුද්ධයකට මුහුණ පෑ මෙරට දෙමළ ධීවර ප්‍රජාව කෙරෙහි ඉන්දීය රජයේ අවධානය යොමු කරවන ලෙසත් ශ්‍රී ලාංකීය දෙමළ ජනතාවත් තමිල්නාඩුවේ දෙමළ ජනතාවත් එක් ජන වර්ගයක් බව සිතා අවශ්‍ය කටයුතු සලසන මෙන් දේවානන්දා මහතා තමිල්නාඩු ප්‍රාන්ත ප්‍රධාන ඇමැතිවරියට දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=n1302287</link>
    <topic>පාසිකුඩා සිද්ධියට අදාළ ප්‍රචාර රජය අඩපණ කිරීමටයි</topic>
    <author>සන්ධ්‍යා කරුණාරත්න</author>
    <content>පාසිකුඩා සිද්ධිය පසුබිම් කර ගනිමින් මාධ්‍ය මඟින් අසත්‍ය ප්‍රචාර ගෙන යාමේ අරමුණ පවතින ආණ්ඩුව අඩපණ කිරීම බව ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පවසයි.පාසිකුඩා සිද්ධියේදී තමාගේ පුතා යම් වරදක් කර තිබේ නම් ඉදි‍රියේදී ගන්නා නීතිමය ක්‍රියාමාර්ගවලට කිසිම බලපෑමක් නොකරන බව ද ඇමැතිවරයා පැවැසුවේය. ඇමැතිවරයාගේ නිල නිවාසයේ පැවැති විශේෂ මාධ්‍ය හමුවක් අමතමින් ඔහු මේ බව ඊයේ (27) ප්‍රකාශ කළේය.එම සිද්ධිය සිදු වූ දිනයේදී ඩී.අයි.ජී. මහතාගේ පුතා ප්‍රතිකාර ගත් රෝහලට ගොස් ඔහුගේ සුව දුක් විමසා කතා බහ කර කල්කුඩා පොලීසියට ගොස් පැය අටක් තිස්සේ පොලීසියේ බංකුවක් මත හිඳගෙන සිට දරුවන්ට ඇප ලබා දුන් බව ද ඇමැතිවරයා කීය.එම අවස්ථාවේදී තමා ශ්‍රීලනිපයේ මහ ලේකම්වරයා හෝ සෞඛ්‍ය ඇමැතිවරයා ලෙස කියා ගෙන බලය පෙන්වමින් දරුවන්ව නිදහස් කර ගැනීමට උත්සාහ නොකළ බව ද ඔහු පැවැසීය. සෞඛ්‍ය ඇමැතිවරයා විදියට ජනතා හිතවාදී තීරණ කිහිපයක් ගැනීමට තමාට හැකි වූ බවත් ඖෂධ ප්‍රතිපත්තිය ගෙන ඒම, වංචා දූෂණ අකටයුතුකම් බොහොමයක් සිදු කළ සෞඛ්‍ය අමාත්‍යාංශයේ ඖෂධ වෛද්‍ය උපකරණ මිලදී ගැනීමේ ටෙන්ඩර් පටිපාටිය වෙනස් කිරීම, සිගරට් පැකැට්ටුව ආවරණය කරන පරිදි අවවාද සහිත රූප සටහන් ඇතුළත් කිරීම ඒ අතරින් ප්‍රධාන බවත් ඇමැතිවරයා පැවැසුවේය. තමාගේ ජීවිතය අනතුරක තිබෙන බවට දැනෙන බවත් තමාගේ ජීවිතය විනාශ කළත් ජනතා හිතවාදී තමාගේ ප්‍රතිපත්ති විනාශ කළ නොහැකි බවත් ඇමැතිවරයා ප්‍රකාශ ක‍ළේය.‍"මීළඟ අගමැති අපේ තාත්තා" යැයි මගේ පුතා ප්‍රකාශ කළ බවට ඇතැම් මාධ්‍ය මඟින් අමූලික බොරු ප්‍රචාරය කිරීමේ බලාපොරොත්තුව තමාගේ දේශපාලන ප්‍රතිරූපය විනාශ කිරීමට බව ද ඇමැතිවරයා කීය.ආණ්ඩුවේ ඇමැතිවරයකු, ශ්‍රී ලංකා නිදහස් පක්ෂයේ මහ ලේකම්වරයා ලෙස තමා හා ආණ්ඩුව අප්‍රසාදයට ලක් කර මහින්ද රාජපක්ෂ මහතාගේ ආණ්ඩුව පෙරළා ‍එක්සත් ජාතික පක්ෂය බලයට ගෙන ඒමට ඇතැමුන් බලාපොරොත්තු වන බව ද ඒ මහතා පැවැසුවේය. ජීනීවා සමුළුවේදී රට දුර්වල කිරීමට බටහිර බලවේග උත්සාහ කරන අවස්ථාවක රටට ආදරය කරන පුද්ගලයන් මේ අවස්ථාවේ දී ජනාධිපති මහින්ද රාජපක්ෂ මහතාගේ ආණ්ඩුව රැක ගැනීමට කටයුතු කළ යුතු බව ද ප්‍රකාශ කළේය.වසර 47 ක් පුරා ශ්‍රීලනිපයේ පාක්ෂිකයකු විදියට දේශපාලන ජීවිතයේදී එදත් අදත් තමා දුක් විඳින බවත් කවුරු කෙසේ කුමන අසත්‍ය ප්‍රචාර ගෙන ගියත් තමාගේ දේශපාලන ප්‍රතිපත්තිය හා දර්ශනය වෙනස් කළ නොහැකි බවත් ඇමැතිවරයා කීය.මට කුමන තර්ජන එල්ල වුවත්, ජීවිතය අහිමි වුවත් මහින්ද රාජපක්ෂ මහතාගේ ආණ්ඩුව ඉදිරියට ගෙනයාමට කැපවන්නේ යැයි ද ඔහු පැවැසුවේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=n1302288</link>
    <topic>ශ්‍රී ලංකාවේ ආර්ථික සංවර්ධනයටඊශ්‍රායලය කැපවී සිටිනවා</topic>
    <author/>
    <content>ත්‍රත්‍රස්තවාදය මර්දනය කිරීමෙන් අනතුරුව ශ්‍රී ලංකාවේ ස්ථාපිතව පවත්නා සාමය හා ස්ථාවරභාවය තුළ රටේ ආර්ථික සංවර්ධනය සඳහා සහාය ලබාදීමට ඊශ්‍රායලය දැඩි කැපවීමෙන් පසුවන බැව් ඊශ්‍රායලයේ ජනාධිපති ෂිමෝන් පෙරේස් මහතා පැවැසීය.ශ්‍රී ලංකා විදේශ කටයුතු ඇමැති මහාචාර්ය ජී. එල්. පීරිස්  මහතා පසුගිය අඟහරුවාදා (26) ජෙරුසලම් හි පිහිටි ජනාධිපති කාර්යාලයේ දී පෙරේස් මහතා හමුවූ අවස්ථාවේ ජනාධිපතිවරයා එම අදහස් ප්‍රකාශ කළේය.ශ්‍රී ලංකාවේ වත්මන් ප්‍රවණතා පිළිබඳව පෙරේස් මහතාහට කරුණු දැක්වූ පීරිස් මහතා වසර තිහක ගැටුමකින් පසු සංවර්ධනය සහ ප්‍රතිසන්ධානය ඉදිරියට ගෙනයාම සඳහා ශ්‍රී ලංකා රජය විසින් ගනු ලැබ ඇති ක්‍රියාමාර්ගයන් සහ විවිධ ක්ෂේත්‍රයන් මඟින් ලබා ඇති ප්‍රගතිය පිළිබඳ ජනාධිපතිවරයා හට කරුණු පැහැදිලි කළේය.රටේ සියලු ජනකොටස් වලට ප්‍රතිලාභ ලබා දීමේ අරමුණින් රජය විසින් දැනට ක්‍රියාත්මක කොට ඇති සංවර්ධන ව්‍යාපෘතීන්හී මූලික පදනම සියලු දෙනාම ඊට ඇතුළත් වීම බැව් අවධාරණය කළ ශ්‍රී ලංකා අමාත්‍යවරයා, අධිවේගී මාර්ග, දුම්රිය මාර්ග පද්ධති, වරාය සහ ගුවන් තොටුපළ ඇතුළුව යටිතල පහසුකම් සංවර්ධනය සඳහා රජය ලබාදී ඇති ප්‍රමුඛතා හේතුවෙන් ලැබී ඇති ප්‍රතිලාභ පිළිබඳව ද විස්තර කළේය. තවද පීරිස් මහතා, ජාත්‍යන්තර තලයේ දී ශ්‍රී ලංකාව දැනට මුහුණ දෙමින් තිබෙන අභියෝග සම්බන්ධයෙන් ද පෙරෙස් මහතාව දැනුවත් කළේය.ගෘහාශි‍්‍රත කර්මාන්ත හා සුළු හා මධ්‍යම පරිමාණයේ ග්‍රාමීය ව්‍යාපෘති සඳහා ක්ෂුද්‍ර මුල්‍ය ආධාර ලබාදීම සහ තොරතුරු තාක්ෂණය සඳහා සම්පත් දායකත්වය සැපයීම මඟින් යෞවන යෞවනියන්ගේ නිපුණතා සංවර්ධනය යන අංශ දෙරට අතර සහයෝගිතාව ඇති කළ හැකි වෙනත් ක්ෂේත්‍ර ලෙස මෙහිදී හඳුනාගනු ලැබූ අතර, තෝරාගත් ක්ෂේත්‍රයන්හි කඩිනම් ව්‍යාපෘති ක්‍රියාත්මක කිරීම පිණිස දෙරටේම ව්‍යාපාරික ප්‍රජාව අතර සබඳතා ශක්තිමත් කිරීමේ වැදගත්කම සම්බන්ධයෙන් ද ජනාධිපති ඇමැති දෙපළ අදහස් හුවමාරු කරගනු ලැබූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=n13022810</link>
    <topic>වැරැදි ප්‍රචාර ජගත් තලයට ගෙනයාම රටේ සංහිඳියාවට විශාල බාධාවක්</topic>
    <author>පණ්ඩුක සමරසේකර</author>
    <content>එක්සත් ජාතීන්ගේ සංවිධානයේ මානව හිමිකම් කොමිසමේ සැසිවාරයට සමගාමීව ඇතැම් සංවිධානාත්මක කණ්ඩායම් ශ්‍රී ලංකාවේ අභ්‍යන්තර ප්‍රශ්න පිළිබඳ වැරදි ප්‍රචාර ජාත්‍යන්තරයට ගෙනයාම රටේ සංහිඳියාවට විශාල බාධාවක් බව ඇමැති මහින්ද සමරසිංහ මහතා ප්‍රකාශ කරයි. එය එක්සත් ජාතීන්ගේ සම්මතයට පටහැනි බව ඇමැතිවරයා පෙන්වා දෙයි. එක්සත් ජාතීන්ගේ සංවිධානයේ මානව හිමිකම් සමුළුවේ 22 වන සැසිවාරය අමතමින් ඊයේ (27) ඇමැතිවරයා මේ බව ප්‍රකාශ කළේය.එම සමුළුව ඇමතූ ඇමැතිවරයා යුද්ධයෙන් පසු ශ්‍රී ලංකාවේ පුනරුත්ථාපන කටයුතු ප්‍රතිසංස්කරණ හා සංහිඳීයාව සඳහා රජය ගෙන ඇති ක්‍රියාමාර්ග සඳහන් කළේය.එක්සත් ජාතීන්ගේ ක්‍රමය තුළ මූලික සංකල්පය වන සමානත්මතාවය හා සාධාරණ බව ශශ්‍රී ලංකාවටද පොදු බව අමාත්‍යවරයා මෙහිදී පෙන්වා දුන්නේය.ශ්‍රී ලංකාව තුළ ගෙන යන ඵලදායි වැඩපිළිවෙළට එරෙහිව වෙනත් සංවිධාන මඟින් ගෙනයන වැරදි ප්‍රචාරයන් ඵලදායී නොවන්නක් වන බවද ඇමැතිවරයා පෙන්වා දුන්නේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=n13022811</link>
    <topic>කොම්පඤ්ඤවීදිය ප්‍රතිසංවර්ධනයට අවසර</topic>
    <author>නෙල්කා මැදගෙදර</author>
    <content>කොම්පඤ්ඤවීදිය ප්‍රතිසංවර්ධනය කිරීමේ ව්‍යාපෘතිය අඛණ්ඩව දිගමට කරගෙන යාමට රාජ්‍ය ආරක්ෂක හා නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ මහතා ඇතුළු බලධාරීන්ට ශ්‍රේෂ්ඨාධිකරණය ඊයේ (27) අවසර දුන්නේය.ඒ අනුව එම සංවර්ධන ව්‍යාපෘතිය අත්හිටුවන පරිදි 2012 වසරේ සැප්තැම්බර් 13 වැනිදා දෙන ලද නියෝගයක් ඉවත් කරන ලදී.2012 සැප්තැම්බර් 13 වැනිදා වනවිට පැවැති පරිදිම කොම්පඤ්ඤවීදිය, මැලේ වීදිය, විනිසුරු අක්බාර් වීදිය, ඇතුළු අක්කර හතක ප්‍රදේශය එලෙසම පවත්වාගෙන යන ලෙස එම අධිකරණ නියෝගයෙන් නියම කර තිබිණි.ඒ අනුව අත්හිටුවීමට නියමව තිබූ එම ප්‍රතිසංවර්ධන ව්‍යාපෘති නැවත ආරම්භ කළ හැකි වේ.එම ව්‍යාපෘතියට බාධා නොකරණ ලෙස එම ප්‍රදේශයෙහි පදිංචිව සිටි අයට ශ්‍රේෂ්ඨාධිකරණය උපදෙස් දුන්නේය.සිය නිවාස කඩා ඉවත්කර ඉඩම් රජයට පවරා ගැනීමට එරෙහිව කොම්පඤ්ඤවීදිය ප්‍රදේශවාසීන් පිරිසක් ගොනු කළ මූලික අයිතිවාසිකම් පෙත්සම් 3ක් සලකා බැලූ අවස්ථාවේ දී ශ්‍රේෂ්ඨාධිකරණය විසින් ඉහත නියෝගයන් නිකුත් කරන ලදී.අගවිනිසුරු මොහාන් පීරිස්, පී. ඒ. රත්නායක, පි‍්‍රයසාත් ඩෙප් යන ශ්‍රේෂ්ඨාධිකරණ විනිසුරු මඩුල්ල ඉදිරියෙහි මෙම පෙත්සම් කැඳවන ලදී. ටී. ටී. හෂීම් ඇතුළු පිරිසක් මෙහි පෙත්සම්කරුවෝ වූහ.කොළඹ ප්‍රාදේශීය ලේකම් කේ. ජී. ධර්මතිලක, ඉඩම් ඇමැති ජනක බණ්ඩාර තෙන්නකෝන්, නාගරික සංවර්ධන අධිකාරිය, රාජ්‍ය ආරක්ෂක හා නාගරික සංවර්ධන අමාත්‍යාංශයෙහි ලේකම් ගෝඨාභය රාජපක්ෂ මහතා ඇතුළු අටදෙනකු පෙත්සම්වල වගඋත්තරකරුවෝ වූහ.කොම්පඤ්ඤවීදිය, මැලේ වීදිය, විනිසුරු අක්බාර් මාවත ඇතුළු අක්කර 7ක ප්‍රදේශයක් රජයට පවරා ගන්නා බවට වන දැන්වීමක් කොළඹ ප්‍රාදේශීය ලේකම්වරයා විසින් 2012.07.23 දින නිකුත් කර ඇත.පෙත්සම්කරුවන්ගේ නිවාස කඩා ඉවත් කර තිබේ. තමන්ට විකල්ප නිවාස නොදී සිය නිවාස කඩා දැමීමෙන් සහ ඉඩම් පවරා ගැනීමෙන් මූලික අයිතිවාසිකම් උල්ලංඝනය කර ඇති බවට මෙම පෙත්සම්කරුවෝ අධිකරණයට පැමිණිලි කර සිටියහ. පෙත්සම් මීට පෙර සළකා බැලූ අවස්ථාවේ දී පෙත්සම්කරුවන් ඉදිරිපත් කළ කරුණු සැලකිල්ලට ගත් අධිකරණය එම අවස්ථාවේ දී පැවැති ලෙසම එම දේපළ පැවතිය යුතු බවට නියෝගයක් නිකුත් කෙළේය.පෙත්සම් සලකා බැලූ අවස්ථාවේ දී වගඋත්තරකරුවන් වෙනුවෙන් පෙනී සිටි නීතිඥවරු පෙත්සම් සම්බන්ධ සමථයක් ඇති බවට අධිකරණයට කරුණු ඉදිරිපත් කළහ. විකල්ප නිවාස හෝ කුලී නිවාස වෙනුවෙන් මුදල් හෝ ලබා දෙන බවට අධිකරණයට කරුණු ඉදිරිපත් කළහ. කරුණු සලකා බැලූ අධිකරණය සඳහන් කළේ සංවර්ධන ව්‍යාපෘති බාධාවකින් තොරව පවත්වාගෙන යා යුතු බවය. ඊට සහාය දීම සැමගේ යුතුකමක් බව අවධාරණය කරන ලදී.මෙම පත්සම ලබන අප්‍රේල් මස 04 වැනිදා නැවත සලකා බැලීමට තීරණය විය. නීතිඥ සුජීව සේනසිංහ මහතා පෙත්සම්කරුවන් වෙනුවෙන් පෙනී සිටියේය. ජනාධිපති නීතිඥ සංජීව ජයවර්ධන, නීතිඥ ෆයිසර් මුස්තාපා සහ නියෝජ්‍ය සොලිසිටර් ජෙනරාල් විරාජ් දයාරත්න මහතා වගඋත්තරකරුවන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=n13022812</link>
    <topic>ක්‍රෙඩිට් කාඩ් වංචාවලටශ්‍රී ලාංකික 11ක්මැලේසියාවේදී දැලේ</topic>
    <author>මහින්ද අලුත්ගෙදර</author>
    <content>ටෙලර් කාඩ්පත් සහ ක්‍රෙඩිට් කාඩ්පත් යොදා ගනිමින් මහා පරිමාණයේ මුදල් ජාවාරමක නිරත වු ශ්‍රී ලාංකිකයන් 11 දෙනකු මැලේසියාවේදී අත්අඩංගුවට ගෙන ඇත. ජාත්‍යන්තර පොලීසියේ සහාය ඇතිව මැලේසියානු සහ කැනේඩියානු පොලීසි විසින් ඒකාබද්ධව සිදු කළ වැටලීම්වලදී මොවුන් අත්අඩංගුවට ගෙන ඇති බව වාර්තා වෙයි.අදාළ වංචා සම්බන්ධයෙන් පුද්ගලයන් 25 දෙනකු අත්අඩංගුවට ගෙන ඇති අතර ශ්‍රී ලාංකිකයන්ට අමතරව කැනේඩියානු සහ ඉන්දියානු ජාතිකයන්ද ඒ අතර වෙති.පසුගිය වසරේ අගෝස්තු මාසයේ සිට විදේශ රටවල ස්වයංක්‍රිය ටෙලර් කාඩ්පත් සහ ක්‍රෙඩිට් කාඩ්පත් යොදා ගනිමින් මෙම පිරිස වංචනිකව බැංකුවලින් මුදල් ලබාගෙන ඇති බවට ඒ සම්බන්ධයෙන් සිදුකළ පරීක්ෂණවලින් අනාවරණය වී තිබේ.අත්අඩංගුවට ගත් සැකකරුවන් සතුව තිබී ව්‍යාජ ටෙලර් යන්ත්‍ර සහ ක්‍රෙඩිට් කාඩ් පත් 533 ක් සහ විදේශ රටවල් කිහිපයක මුදල් තොගයක්ද සොයාගෙන ඇති බව වාර්තා වෙයි. ඊට අමතරව ඔවුන් සතුව තිබී ලැප්ටොප් පරිගණක 4 ක් සහ ව්‍යාජ බැංකු කාඩ්පත් මුද්‍රණය කිරීම සඳහා යොදා ගන්නා යන්ත්‍රද පොලීසිය භාරයට ගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=n13022813</link>
    <topic>ක්‍රීඩාවලට පාසල් ළමයින්යෙදවීමේදී නව චක්‍රලේඛයක්</topic>
    <author>සුභාෂිණි සේනානායක</author>
    <content>ක්‍රීඩා සඳහා පාසල් ළමයින් යෙදවීම සම්බන්ධයෙන් නව චක්‍රලේඛයක් නිකුත් කිරීමට අධ්‍යාපන අමාත්‍යාංශය පියවර ගනී. ක්‍රීඩා තරගවලට ළමයින් සහභාගි කරවීමේදී සිදු වූ අවාසනාවන්ත සිද්ධීන් කිහිපයක් නව චක්‍ර ලේඛය නිකුත් කිරීමට හේතු වූ බව අධ්‍යාපන ඇමැති බන්දුල ගුණවර්ධන මහතා ඊයේ (27) අධ්‍යාපන අමාත්‍යාංශයේ පැවැති විශේෂ සාකච්ඡාවකදී පැවසීය.මේ වන විටත් මැරතන් තරග සඳහා සිසු දරුවන් යොමු කරවීමේදී වෛද්‍ය පරික්ෂණ පැවැත්වීම අනිවාර්ය කරමින් පාසල්වලට චක්‍රලේඛයක් නිකුත් කර තිබෙන බවත්, ඒ අනුව පාසල්වල කටයුතු ක්‍රියාත්මක වෙනවාද යන්න අමාත්‍යාංශයේ දැඩි අවදානය ඉදිරියේ යොමු කරන බවත් ඇමැතිවරයා පැවැසීය.පාසල්වල අනිවාර්යෙන් පැවැත්විය යුතු ශාරීරික යෝග්‍යතා වැඩසටහන් නිසියාකාරයෙන් නොපැවැත්වීම මෑත සිදු වූ සිද්ධීන්ට බලපා ඇති බවත්, මෙම වැඩසටහන් ලබන පාසල්වාරය ආරම්භයේ දී ක්‍රියාත්මක කිරීම අනිවාර්ය කරන බවත් හෙතෙම කීවේය.ඉදිරි දින කිහිපය තුළ ක්‍රීඩා වෛද්‍ය ඒකකයේ නිර්දේශ මත නව චක්‍ර ලේඛය නිකුත් කිරීමට පියවර ගන්නා බව ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=r1302281</link>
    <topic>අලව්වට එන වෙඩි බෙහෙත් කම්හලට ජනතා විරෝධය</topic>
    <author>අලව්ව විශේෂ ඒ. කීර්තිසිංහ</author>
    <content>අලව්වේ කුම්භගිරි ගල පාමුල කණාමීවල වත්තේ මහා පරිමාණයේ වෙඩි බෙහෙත් (ඩයිනා) කම්හලක් ආරම්භ කිරීමට සැලසුම් කර තිබීම ගැන ප්‍රදේශවාසීහු බලවත් විරෝධය පළකරති.වෙඩි බෙහෙත් කම්හල ආරම්භ කිරීමට යන මේ භූමියට ආසන්න බෝගහවත්ත ගමේ පවුල් 200ක් පමණ ජීවත්වෙති. මෙය ආරම්භ කළහොත් ප්‍රදේශයේ පරිසරය සම්පූර්ණයෙන් දූෂණය වන බැවින් එය ඔවුන්ගේ සෞඛ්‍යයට බෙහෙවින් බලපාන බවත් කියති.මේ කුම්භගිරි ගල ආශ්‍රිතව දිය උල්පත් රැසක් පහළට ගලා බසින බවත් මේ කම්හල ආරම්භ කළ විට ඒවා සියල්ල සිඳී යෑමට ඉඩ ඇති බවත් පෙන්වා දෙන ගම්වාසීහු ගල පාමුල පදිංචිකරුවන් බීමට, නෑමට මෙන්ම ගොවිතැනට පවා ගන්නේ් එම ජලය බවද කියති.මේ සම්බන්ධයෙන් දඹදෙණිය ආණ්ඩු පක්ෂ සංවිධායක කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතා කීවේ වෙඩි බෙහෙත් කම්හලක් පිහිටුවීමේ සැලැස්මක් තියෙනවා මේ ගැන එම ආයතන ප්‍රධානීන් සහ පරිසරවේදීන් සමඟ සාකච්ඡා කර තීරණයක් ගත යුතුව තිබෙනවා. කෙසේ වෙතත් ප්‍රදේශයේ ජනතාවගේ මතයට පිටුපා වැඩ කරන්නේ නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=r1302282</link>
    <topic>නො.1 දුම්රියපොළරාත්‍රියට අඳුරේ</topic>
    <author>වාද්දුව සමුහ – එස්. ආර්. පියදාස</author>
    <content>වාද්දුව හා උතුර කළුතර දුම්රිය ස්ථාන දෙකට මැදිව තිබෙන නො.01 දුම්රිය නැවතුම් පළේ විදුලි ආලෝකය නොමැති වීමෙන් රාත්‍රී කාලයට දැඩි අන්ධකාරයක් පවතින බව දුම්රිය මගීහූ කියති.දුම්රිය වේදිකා රාත්‍රී කාලයට අඳුරේ පැවතීම නිසා රාත්‍රී දුම්රියවලින් බසිනා මගීන් බොහෝ අවස්ථාවලදී දුම්රියවලින් වැටෙන අවස්ථාද ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=r1302283</link>
    <topic>මනාල යුවළගේ ඉල්ලීම ඉටුකරන්න ගියඡායාරූප ශිල්පියාට තරු පෙනිලා</topic>
    <author>ලයනල් පී. පෙරේරා - කැලණිය විශේෂ</author>
    <content>එය කිරිබත්ගොඩ ප්‍රදේශයට නුදුරු වර්ණ රසායනාගාරයකි. මංගල ඡායාරූපකරණයේ විශේෂඥ සේවාවක් ලබාදෙන මෙහි මංගල ඡායාරූප කරණයේ යෙදෙන කණ්ඩායම පසුගියදා එක්තරා මංගල උත්සවයක ඡායාරූප කටයුතු කර, දින කීපයකට පසුව එහි තාවකාලික ඡායාරූප පිටපත් නැරඹීම සඳහා අදාළ මනාල යුවළට එම ස්ථානයට පැමිණෙන ලෙස ඇරයුම් කර ඇත.තම විවාහයේ සියලු ඡායාරූප පරිගණකය තුළින් හොඳින් පිරික්සා බැලූ මනාලයුවළ අතිශයින්ම එය හොඳින්ම කර ඇති බව දැක උද්දාමයට පත්ව මනාලියගේ සහ ඇගේ යෙහෙළියන්ගේ මංගල ඇඳුම්වල වර්ණ ඒ අයුරින්ම අවශ්‍ය යැයි පවසා ඇත.වර්ණ රසායනාගාර ඡායාරූප සැකසුමේ නියුතු පරිගණක ශිල්පියා ද එය ඒ අයුරින්ම කරදෙන බැව් පැවසූ විට මනාල යුවළ එයින් නික්ම ගොස් ඇත.පසුදා දහවල් එම ස්ථානයට වාහනයකින් පැමිණි මනාල යුවළ දෑතේ බරටම ඔසවාගත් ඇඳුම් කට්ටල් රැසක්ද රැගෙන පැමිණියහ.එම ඇඳුම් මනාලියගේ සහ ඇගේ යෙහෙළියන්ගේ මංගල ඇඳුම්ය.පරිගණක ශිල්පියා වෙත ගිය එම යුවළ මංගල ඇඳුම් ඔහු ඉදිරිපිට දමා ඒවායේ ඇති වර්ණම ඡායාරූපවලටද අඩංගු කරන්නැයි ඉල්ලා සිටියහ.මෙයින් දැඩි අසීරුතාවට පත් පරිගණක ශිල්පියා මනාලියට ඇවැසි අයුරින්ම එම ඇඳුම්වල වර්ණ පිරික්සමින්, ඡායාරූපවලට ද එම වර්ණම අඩංගු කරමින් දිගු වේලාවක් සේවයේ යෙදී සිතැඟි පරිදි මනාල යුවළගේ ඉල්ලීම ඉටුකළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=r1302284</link>
    <topic>හෝමාගම සමුපයේ ග්‍රාමීය බැංකු අංශයෙන්ලක්ෂ හාරසියයක ශුද්ධ ලාභයක්</topic>
    <author>මංජුල හිරිපිටිය - හෝමාගම සංචාරක</author>
    <content>හෝමාගම සමුපකාර සමිතිය පසුගිය වසරේදී ග්‍රාමීය බැංකු අංශයෙන් රුපියල් ලක්‍ෂ එක්දහස් හතළිහක ආදායමක් ලබා ඉන් රුපියල් ලක්‍ෂ හාරසිය විසිහයක ශුද්ධ ලාභයක් ලබාගත් බව සමිතියේ සාමාන්‍යාධිකාරිනි තිලකා කස්ත්‍රිආරච්චි මහත්මිය පැවැසුවාය.මෙම ලාභයට අමතරව සමිතිය රුපියල් ලක්‍ෂ පන්දහස් එකසිය හැටතුනක මුදලක් උකස් හා විවිධ ණය දීම සිදුකර ණය පොළිය වශයෙන් (2012) රුපියල් ලක්‍ෂ හත්සිය දාහතක මුදලක්් ලැබී ඇතැයි සාමාන්‍යාධිකාරිනිය පැවැසීය.සමිතියට අයත් හෝමාගම (නගරය), කොට්ටාව, කොට්ටාව (උතුර), කොට්ටාව (විද්‍යාල හන්දිය), පොල්ගස්ඕවිට, මත්තේගොඩ, මීගොඩ, දාම්පේ, හබරකඩ, ආටිගල, ජල්තර, නැ/හොරගල, බ/හොරගල, රුක්මල්ගම, හිරිපිටිය, පිටිපන, කිරිවත්තුඩුව, කිරිවත්තුඩුව (විශේෂ ශාඛාව), කහතුඩුව, කහතුඩුව (නැඟෙනහිර), සිද්ධමුල්ල, නාවලමුල්ල, ලියන්වල, පාදුක්ක (පොරේගෙදර) හා වටරැක යන ප්‍රදේශවල ග්‍රාමීය බැංකු පිහිටුවා ඇති අතර මෙම බැංකු ජාලය වාණිජ බැංකු තත්ත්වයට පත්කර ගනුදෙනුකරුවන්ට ඒ. ටී. එම්. කාඩ්පත් මගින් මුදල් ගැනීමට පහසුකම් යෙදවීමට සැලැසුම් සකස් කර ඇතැයි කස්ත්‍රිආරච්චි මහත්මිය වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=r1302285</link>
    <topic>රඹුක්කන ලංගම ඩිපෝවේබස් රථ රැසක් ධාවනයට නුසුදුසුයි</topic>
    <author>රඹුක්කන උතුර සමූහවිපුල එස්. කුමාරතුංග</author>
    <content>රඹුක්කන ලංගම ඩිපෝවේ බස් රථ අතුරින් බොහෝමයක් බස් රථ ධාවන තත්ත්වයට නුසුදුසු ඒවාය.මේ බව එම බස් රථවල රියැදුරන්, කොන්දොස්තර මහත්වරුන් මෙන්ම මගී ජනතාව අවස්ථා කීපයකදී පෙන්වා දුන්නද ඒ සියල්ල ගඟට ඉනි කැපුවා හා සමානය.මෙම අබලන් තත්ත්වයේ පවතින බස් රථ සියල්ලම පාහේ මාවනැල්ල රඹුක්කන ප්‍රධාන මාර්ගයේ උඩුගම, කෙම්පිටිය, මාවනැල්ල, හතරලියද්ද යන මාර්ගවල ධාවනය සඳහා එක්කර තිබේ.රියැදුරු අසුනේ සිට තවත් උපාංග දිරාපත්ව ඇණ බුරුල් වී කඩාවැටීමේ අවදානමට ලක්ව පවතී. ඇතැම් බස් රථවල ගොඩවීම, බැසීමට යොදා තිබෙන පඩි පවා කඩාවැටීමේ ගැටලුකාරී තත්ත්වයට පත්ව ඇත.මුදල් පසුපස හඹා යනවා මිසක් බස් රථ නඩත්තු කිරීම සඳහා නිසි වැඩපිළිවෙළක් ගෙන නොතිබීම නිසා මෙම තත්ත්වයට පත්ව තිබේ.දෛනිකව බස් රථ දෙක තුනක් ඉංජිනේරු සේවා රථයෙන් ඇදගෙන යන අවස්ථා නිතර දකින දසුන් බවට පත්ව තිබේ. ඇතැම් බස් රථ පණගැන්වීම සඳහා තල්ලු කිරීමට ද සිදුව ඇත.පැරැණි බස් රථ ධාවනයෙන් ඉවත් කිරීමටත්, නව බස් රථ ලබාදෙමින් රජය අපේක්‍ෂා කරන මාවතට ගැනීම සඳහා මැදිහත් වන ලෙස මගී ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=r1302286</link>
    <topic>අසරණ රෝගීන්ට ප්‍රධානඇමැති අරමුදලින් ආධාර</topic>
    <author>අලව්ව විශේෂ – ඒ. කීර්තිසිංහ</author>
    <content>වයඹ පළාත් ප්‍රධාන ඇමැති අරමුදලින් පසුගිය වසරේ අසරණ රෝගීන් සඳහා රු.2493000.00ක මුදලක් ආධාර වශයෙන් ලබාදී තිබේ.හදවත්, වකුගඩු, මොළය, දණහිස්, අක්ෂි සහ චර්ම රෝගවලින් පෙළෙන ලෙඩුන් 135 දෙනෙක් සඳහා මෙම ආධාර මුදල් ලබාදී ඇත. මීට අමතරව පිළිකා රෝගීන් පස් දෙනෙක් සඳහාද රු.57000ක මුදලක් පසුගිය වසරේදී ලබාදී ඇතැයි වයඹ ප්‍රධාන ඇමැති කාර්යාලය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=r1302287</link>
    <topic>මීගමුව හැමිල්ටන් ඇළේ පාලමේදෙපස ඇඳි කැඩිලා</topic>
    <author>මීගමුව විශේෂ එච්. ප්‍රනාන්දු</author>
    <content>මීගමුව සංචාරක පුරවරයට යාමට තිබෙන කෙටි හා ප්‍රධාන මාර්ගය වන ඇළ පාරේ හැමිල්ටන් ඇළ උඩින් වැටී තිබෙන පාලමේ එක ඇන්දක් ඇලවී මරු කපොල්ලක් බවට පත්වී ඇත.මෙහි අනතුරු කිහිපයක් සිදුව තිබෙන බව අසල්වාසීහු පවසති. මේ පිළිබඳව වගකිවයුත්තන්ගේ අවධානය යොමු කරන ලෙස ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=r1302288</link>
    <topic>උඩුනුවර ශ්‍රීමත් අනගාරික ධර්මපාලමහා සෑයට මුල්ගල්</topic>
    <author/>
    <content>උඩුනුවර, ලබුවැල්පොළ ත්‍රිපිටක ධර්මායතන පිරිවෙන් මහා විහාරස්ථානයේ ලක්ෂ 25ක මුදලක් වැයකොට අභිනවයෙන් ඉදිකිරීමට යෝජිත “ශ්‍රීමත් අනගාරික ධර්මපාල මහා සෑය” සඳහා මුල්ගල තැබීම පසුගියදා ශ්‍රී ලංකා රාමඤ්ඤ මහා නිකායේ මහානායක, අග්ග මහා පණ්ඩිත නාපාන පේමසිරි මහ නාහිමියන්, සහ අගමැති දි. මු. ජයරත්න මැතිතුමාගේ ප්‍රධානත්වයෙන් පසුගියදා සිදුවිය.මේ අවස්ථාවට උසස් අධ්‍යාපන ඇමැති එස්. බී. දිසානායක, පාර්ලිමේන්තු මන්ත්‍රී ලක්ෂ්මන් කිරිඇල්ල, මධ්‍යම පළාත් මහ ඇමැති සරත් ඒකනායක, පළාත් සභා මන්ත්‍රී මානෙල් බණ්ඩාර, තිළිණ බණ්ඩාර තෙන්නකෝන් සහ ලකී ජයවර්ධන මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=r1302289</link>
    <topic>ආබාධිත වූවත්නැටුමට හපන් ඉන්දික</topic>
    <author>හල්තොට සමූහ විනීතා මානෙල් ගමගේ</author>
    <content>ජාතික තරුණ සේවා සභාව ශ්‍රී ලංකා යූත් ව්‍යාපෘතිය සමඟ ඒකාබද්ධව සංවිධානය කළ “සිහිනය” වැඩසටහනේ අවසන් මහා තරගයෙන් වෙනස් වූ හැකියාවන් සහිත ශ්‍රී ලාංකේය තාරුණ්‍යයේ විශිෂ්ටතම නර්තන තරුව ලෙසට බණ්ඩාරගම රේරුකාන සමරනායකපුර ඉන්දික සඳරුවන් විතාන අභිෂේක ලැබීය.උපතින්ම කථන හා ශ්‍රවණාබාධිත තත්ත්වයේ පසුවන ඉන්දික, රත්මලාන අඳ, ගොළු, බිහිරි විද්‍යාලයේ 8 වසරේ අධ්‍යාපනය ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=r13022810</link>
    <topic>පාදුක්ක වැටලීම්වලින්රු.ලක්ෂ 36ක් අයකරගෙන</topic>
    <author>මංජුල හිරිපිටිය - හෝමාගම සංචාරක</author>
    <content>පාදුක්ක සුරාබදු කාර්යාල මඟින් 2012 වසරේදී කරන ලද වැටලීම්වලදී අධිකරණය හමුවේ පැවරූ නඩු හතරකට රුපියල් තිස් හය ලක්ෂ අසුුහතර දහස් පන්සීයක දඩ මුදලක් අයකරගෙන ඇත.නීතිවිරෝධීව මත්පැන් ළඟ තබා ගත් නඩු (447)ට රුපියල් විසිඑක් ලක්ෂ විසිහය දහසක්, නීතිවිරෝධි මත්පැන් අලෙවිසැල් නඩු 85කට රුපියල් හාර ලක්ෂ පනස්අට දහසක්, නීතිවිරෝධි මත්පැන් ස්කාගාර නඩු පැවරීමෙන් රුපියල් හාරලක්ෂ විසිපන් දහසක්, ගෝඩා ළඟ තබාගත් නඩු 100කට රුපියල් ලක්ෂ තුනක දඩ මුදලක්ද, ව්‍යාජ දුම්වැටි වැටලීම් 81කට රුපියල් එක් ලක්ෂ අසූහය දහසක්, බලපත් නොමැතිව රා කැපීම හා අලෙවි කිරීම් නඩු 98 රුපියල් එක්ලක්ෂ හැටපන් දහස් පන්සීයක්, ගංජා සම්බන්ධ නඩු 2කට රුපියල් දොළොස් දහස් පන්සීයක් හා හෙරොයින් නඩුවකට රුපියල් දස දහසක දඩයක් අයකරගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=s1302281</link>
    <topic>කොන්දේසි මාලාවට ප්‍රතිචාර දක්වන්න පාපන්දු සම්මේලනයට දින 7ක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනයේ නිලවරණය අත්හිටුවමින් ක්‍රීඩා ඇමැතිවරයා පැනවු කොන්දේසි මාලාවට ලිඛිත ප්‍රතිචාර දැක්වීම සඳහා දින 7ක කාලයක් ලබාදී ඇත. එම කාලය ඇතුළත පාපන්දු සම්මේලනය ලබාදෙන ප්‍රතිචාර අනුව නිලවරණය පැවැත්වීමට හැකියාව ලැබෙනු ඇති බව ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය පවසයි.ක්‍රීඩා අමාත්‍යංශය වෙත ලබාදෙන පිළිතුරෙන් ඇමැතිවරයා සෑහීමකට පත්වුවහොත් කලින් නියමකරගත් පරිදි පාපන්දු සම්මේලනයේ නිලවරණය මාර්තු 9වැනිදා පැවැත්වෙනු ඇති බවද ඇය පැවසුවාය.ශ්‍රී ලංකා පාපන්දු සම්මේලනය තුළ ක්‍රියාත්මක වු කළමනාකරණ කමිටුව අහෝසිකොට එහි සියලු වත්කම් හා බලය පාපන්දු සම්මේලනයේ විධායක සභාවට පැවරිය යුතු බවට ප්‍රධාන කොන්දේසියක් පනවා ඇත. එම කමිටුවේ ක්‍රියාකාරිත්වය පාපන්දු සම්මේලන ව්‍යවස්ථාව උල්ලංඝනය කිරීමක් හෙයින් කළමනාකරණ කමිටුව අහෝසි කිරීම අනිවාර්ය විය යුතු බවද දැනුම්දී තිබේ.ඉදිරියේදී පැවැත්වෙන පාපන්දු නිලවරණයේදී ක්‍රියාකාරී නොවන පාපන්දු ලීග් ඡන්දය හිමි නාමලේඛණයෙන් කපා දැමිය යුතු වේ. එලෙස කපා දමන පාපන්දු ලීගවල නාමලේඛණයක් ද ක්‍රීඩා ඇමැතිවරයාට එවන ලෙස දැනුම්දීම් කර ඇත.ක්‍රීඩා අමාත්‍යංශය පැනවු නව කොන්දේසි මාලාව අනුව පාපන්දු නිලවරණය ක්‍රීඩා අධ්‍යක්ෂ ජෙනරාල් නම් කරන තැනකදී පැවැත්විය යුතු අතර ඒ සඳහා අමාත්‍යංශ අධීක්ෂණ නිලධාරියෙකුද පත් කිරීමට කටයුතු යොදා ඇත.පාපන්දු සම්මේනයේ නිලවරණ ඉතිහාසය පුරා තනතුරුවලට නිලධාරීන් නිතර‍ගයෙන් පත්වුවද පාපන්දු ලීග් කිහිපයක් ක්‍රීඩා ඇමැතිවරයා‍ට කළ පැමිණිල්ලක් මත නිලවරණය අත්හිටුවීමට හදිසියේම තීරණය කෙරුණි. එම ලීග්වලින් පැමිණි නිලධාරීන් පෙන්වා දී ඇත්තේ පාපන්දු සම්මේලනයේ පරිපාලන දුර්වලතා නිවැරදි කරන ලෙසයි.ලෝක ශ්‍රේණිගත කිරීම් අනුව 110 වැනි ස්ථානයේ සිට 193වැනි ස්ථානය දක්වා ශ්‍රී ලංකා පාපන්දු පිල වැටී ඇතැයි පාපන්දු ලීග් කිහිපයක නිලධාරිහු ඇමැතිවරයාට පැමිණිලි කොට තිබුණි.කෙසේ වුවද නාමයෝජනා දී ඇති සභාපති රංජිත් රුද්‍රිගු මහතා ඇතුළු පිරිස මෙවර නිතරගයෙන් පත්වනු ඇතැයි ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=s1302282</link>
    <topic>අවු.10න් පහළ චෙස් ශූරීය</topic>
    <author/>
    <content>ශ්‍රී ලංකා චෙස් සම්මේලනය සංවිධාන කළ සමස්ත ලංකා අධිවේගී චෙස් තරගාවලියේ මිනිත්තු 30 තරග ඉසව්වේ අවුරුදු 10න් පහළ වයස් කාණ්ඩයේ රන් පදක්කම දිනා ගැනීමට ගල්කිස්ස බෞද්ධ බාලිකා විද්‍යාලයේ කේ.කේ.එම්.සචින්තා ක්‍රීඩිකාව සමත්විය.මේ තරගයේ පැවැති තරග වට 7න් 6ක් ඇය ජයගත් අතර එක් වටයක් ජය පරාජයෙන් තොරව අවසන් කරමින් ලකුණු 6.5ක් ලබගත්තේය.තරගාවලිය පසුගියදා කොළඹ රාජකීය විද්‍යාලයේ පැවැත්විණි.පසුගිය වසරේ ශ්‍රී ලංකාවෙන් බිහිවු ලාබාලතම ජාත්‍යන්තර චෙස් ක්‍රීඩිකාව විමේ අවස්ථාවද සචින්තාට හිමිවිය. තවමත් 9වැනි වියේ පසුවන ඇයට මේ ජයග්‍රහණ සඳහා විදුහල්පතිනි එස්.එස්.රත්නවීර පුහුණුකරුවන් වන නෙළුම් සමරවික්‍රම හා ආසිරි පෙරමුණගම මහත්ම මහත්මීහු විශාල ශක්තියක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=s1302283</link>
    <topic>ක්‍රිකට් සභාපති සටනට තිලංග එයිජයන්ත ධර්මදාසගේ නාමයෝජනා අද</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් සභාපති ධුරයට තිලංග සුමතිපාල මහතා ඊයේ නාමයෝජනා භාර දුන්නේය. ඒ මහතා සමඟ එම තනතුරට තරග වදින ජයන්ත ධර්මදාස මහතා අද නාමයෝජනා භාරදීමට සුදානමින් සිටියි.ලේකම් තනතුර සඳහා දැනට එම ධුරයේ කටයුතු කරන නිශාන්ත රණතුංග මහතා නාමයෝජනා භාරදීමට සුදානමින් සිටින අතර කේ.මතිවානන් මහතා උප සභාපති ලෙස නාම යෝජනා භාරදීමට බලාපොරොත්තු වේ. උප ලේකම් තනතුරට හිරන්ත පෙරේරා මහතා අද නාමයෝජනා භාර දෙන බව සඳහන් කළේය.තිලංග සුමතිපාල මහතාගේ පාර්ශවයෙන් ඊයේ තවත් නාමයෝජනා 3ක් භාරදී තිබුණි. උප සභාපති තනතුරට මොහාන් ද සිල්වා, භාණ්ඩාගාරික තනතුරට ඊස්ට්මන් ජයවර්ධන හා උප භාණ්ඩාගාරික තනතුරට අර්වින් ජයවර්ධන යන මහත්වරු සුමතිපාල මහතා සමග නාමයෝජනා භාර දුන්හ.තිලංග සුමතිපාල මහතා වසර 1997සිට අවස්ථා කිහිපයකදීම ශ්‍රී ලංකා ක්‍රිකට් සභාපති ලෙස කටයුතු කළ අතර වර්තමානයේ පාර්ලිමේන්තු මන්ත්‍රිවරයෙකු ද වේ.ශ්‍රී ලංකා ක්‍රිකට් නාමයෝජනා අද දහවල් 12.30න් අවසන් වන අතර ඡන්ද විමසීම මාර්තු 30දා පැවැත්වේ. පසුගිය වසරේ සභාපතිවු උපාලි ධර්මදාස මහතා මෙවර කිසිදු තනතුරකට ඉදිරිපත් නොවීමද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=s1302284</link>
    <topic>රගර් සංචිතයේ කොන්ත්‍රාත් ක්‍රීඩකයන්ටරුපියල් පනස්දහස බැගින් මාසික වැටුප්</topic>
    <author>ෆවුස් මොහොමඩ්</author>
    <content>එළැඹෙන ආසියානු 'ෆයිව් නේෂන්ස්' පළමු කොටසේ රගර් ශූරතාවලිය ඉලක්ක කරමින් නම්කරනු ලැබූ ශ්‍රී ලංකා රගර් සංචිතයේ ගිවිසුම් ගතකරනු ලැබූ (කොන්ත්‍රාත්) ක්‍රීඩකයන් 33දෙනාගේ පළමු මාසික වැටුප වූ රුපියල් පනස්දහස මේ සතිඅන්තයේ ගෙවන බව රගර් සංගම‍යේ ලේකම් රිස්ලි ඉල්යාස් මහතා 'දිනමිණ'ට පැවැසීය.දෙමසක කාලයකට ගිවිසුම් ගතකළ මේ ක්‍රීඩකයන් කාණ්ඩ තුනක් යටතේ ශ්‍රේණිගත කොට ඒ අනුව වැටුප් ගෙවීමට මීට ඉහත දී තීරණය වී තිබුණත් පසුව සෑම ක්‍රීඩකයකුටම රුපියල් පනස්දහස බැගින් ගෙවීමට රගර් සංගමය පියවර ගෙන ඇත. මීට අමතරව මෙරට රගර් ඉතිහාසයේ පළමු වතාවට ක්‍රීඩකයන්ට බෝනස් මුදලක් ගෙවීමට තම සංගමයේ අවධානය යොමුවී ඇතැයි ‍ඉල්යාස් මහතා සඳහන් කළේය.ශ්‍රී ලංකා රගර් සංගමයේ නිලවරණය ලබන මාර්තු මස 9වැනිදා පැවැත්වීමට නියමිත අතර ක්‍රීඩකයන්ට බෝනස් මුදලක් ගෙවීම සම්බන්ධයෙන් වන ‍යෝජනාව ඉන් අනතුරුව පැවැත්වෙන රගර් කවුන්සිල රැස්වීමට ඉදිරිපත් වනු ඇතැයි ලේකම්වරයා වැඩි දුරටත් කීවේය.රගර් සංගමය පසුගිය වසරේ දී මෙරට රගර් ක්‍රීඩාවේ උන්නතිය වෙනුවෙන් රුපියල් මිලියන 75ක් වැය කළ අතර ක්‍රිකට් ක්‍රීඩාවට සමානව රගර් ක්‍රීඩාවත් ග්‍රාමීය මට්ටමෙන් ප්‍රචලිත කිරීමට එය විශාල පිටුවහලක් විය. ‍මේ වනවිට උතුරු නැගෙනහිර පළාත්වලද රගර් ක්‍රීඩාව අතිශයින්ම ජනප්‍රියත්වයට පත්වී තිබේ.රගර් ක්‍රීඩකයන් ගිවිසුම් ගතකොට එමගින් ඔවුන්ගේ අභි‍වෘද්ධිය නගා සිටුවීමෙන් අන්තර් ජාතික මට්ටමේ ‍ ජයග්‍රහණ රැසක් ශ්‍රී ලංකාවට හිමිකරගැනීමට හැකිවූ අතර රගර් සංගම‍යේ සභාපති අසංග සෙනෙවිරත්න මහතා ඇතුළු සෙසු නිලධාරීන්ගේ කැපවීම ඊට බලපෑ ප්‍රධානතම සාධකය ලෙස සැළකේ.මෙවර 'ෆයිව් නේෂන්ස්' පළමු කොටසේ රගර් ශූරතාවලියට තරග වදින ශ්‍රී ලංකා කණ්ඩායමේ නායකත්වය පසුගිය වසරේ තරගාවලියේ දී නායකත්වය දැරූ යෝෂිත රාජපක්ෂට හිමිවූ උපනායකයා ලෙස කටයුතු කරන්නේ ෆසීල් මරිජාය.පිලිපීනයේ මැනිලා නුවර පසුගිය වසරේ පැවැති ෆයිව් නේෂන්ස් තරගාවලියේ දී යෝෂිතගේ නායකත්වයෙන් අනුශූරතාව දිනාගැනීමට ශ්‍රී ලංකාව සමත්විය. මෙරට ප්‍රබලතම ක්‍රීඩකයන්ගෙන් සමන්විත 'ෆයිව්නේෂන්ස්' රගර් සංචිතයේ අවසන් කණ්ඩායම ඉදිරියේ දී නම් කෙරේ.මේ සඳහා නම් කළ ශ්‍රී ලංකා කණ්ඩායමේ නව පුහුණුකරු ලෙස දකුණු අප්‍රිකානු ජාතික රවින් ඩු ප්ලෙසිස් කටයුතු කරනු ලබයි. ඔහු මීට පෙර දකුණු අප්‍රිකාවේ සහ එක්සත් අරාබි එමීර් රාජ්‍ය කණ්ඩායමේ පුහුණු උපදේශකවරයෙක් ලෙස කටයුතු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=s1302285</link>
    <topic>අනුරාධපුර ශික්ෂණ ‍රෝහල්සය සාමාජික ක්‍රිකට් මාර්තුවේ දී</topic>
    <author>අනුරාධපුර මධ්‍යම විශේෂ</author>
    <content>මෙරට සෞඛ්‍ය කාර්ය මණ්ඩල අතර සුහදතාව වර්ධනය කිරීමේ අරමුණින් අනුරාධපුර ශික්ෂණ රෝහල් සෞඛ්‍ය කාර්ය මණ්ඩලය සංවිධානය කරන සය සාමාජික සැහැල්ලු පන්දු ක්‍රිකට් තරගාවලිය මාර්තු මස 9 සහ 10 දෙදින අනුරාධපුර වාරිමාර්ග ක්‍රීඩා පිටියේදී පැවැත්වේ.තරගාවලියේ ශූරයන්ට කුසලානය සමග රුපියල් 25000ක මුදලක් ද, අනුශූරයන්ට කුසලානය සමග රුපියල් 15000ක මුදලක් ද පිරිනැමෙන බව සංවිධායකයන් පවසති. ඊට අමතරව තරගයේ වීරයාට සහ තරගාවලියේ වීරයාට කුසලාන සමග මුදල් ත්‍යාග පිරිනැමෙන බවත් ඔවුහූ දැනුම්දෙති.මේ තරගාවලියට ඕනෑම ප්‍රදේශයක සෞඛ්‍ය කාර්ය මණ්ඩලයකට සහභාගි විය හැකි බවත්, ඒ සඳහා සියලු විස්තර 0710444404 (සුරංග), 0716691048 (අසංක) දුරකතන අංක මගින් ලබාගත හැකි බවත් සංවිධායකයන් දැනුම් දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=s1302286</link>
    <topic>මිහිඳුපුර සහ කේ.එම් පිලහෑන්ඩ්බෝල් ශූරතා දිනති</topic>
    <author>එම්.අයි.එම්.අස්හර් මාලිගයිකාඩු සමුහ</author>
    <content>දැයට කිරුළ ජාතික සංවර්ධන ප්‍රදර්ශනයට සමගාමීව අම්පාර, ත්‍රිකුණාමලය සහ මඩකලපුව දිස්ත්‍රික් ක්‍රීඩා සමාජ අතර පැවති බීච් හෑන්ඩ්බෝල් තරගාවලියේ අවුරුදු 21න් ඉහළ කාන්තා ශූරතාව ත්‍රිකුණාමල මිහිඳුපුර ක්‍රීඩා සමාජය දිනාගත් අතර පිරිමි ශූරතාව මඩකලපුව කේ.එම් ක්‍රීඩා සමාජයට හිමිවිය.කල්මුණේ භරකත් බීච් පාර්ක් හිදී පසුගියදා පැවැති තරගයෙන් ශූරතාවන අත්කරගත් කණ්ඩායම් පොතුවිල් අරුගම්බේහි පැවැත්වෙන අවසන් තරග සඳහා සුදුසුකම් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=s1302287</link>
    <topic>ගොල්ෆ් ශූර මිතුන්ආසියා‍වේ දෙවැනි තැනට</topic>
    <author>ෆවුස් මොහොමඩ්</author>
    <content>මෙරට ගොල්ෆ් තරගබිමේ විශිෂ්ටතම ක්‍රීඩකයකු වන මිතුන් පෙරේරා ආසියානු ‍‍ගොල්‍ෆ් පිටියේ දෙවැනි තැන හිමිකර ගැනීමට සමත්විය. 2013 ආසියානු ‍ගොල්ෆ් තරගවාරයේ සිංගප්පූරු තරගාවලියේ දී ඔහු මේ ගෞරවය ශ්‍රී ලංකාවට රැගෙන දුන්නේය.එම තරගාවලියේ ප්‍රථම ස්ථානය ලැබූ තායිලන්තයේ චවාලිට් ප්‍රලාපොල් හා මිතුන් අතර වෙනස තිබුණේ එක් පහරක පමණි. මිතුන්ට ආසියාවේ පළමුතැන අත්කර ගැනීම මඟ හැරීගියේ චවාලිට් සිය අවසන් පහර දෙක සම්පූර්ණ කිරීම හේතුවෙනි. කෙසේවෙතත් සිය ආසියානු තරග දිවියේ ‍‍හොඳම දස්කම පෙන්වීමට මිතුන්ට හැකිවිය.ආසියාවේ ප්‍රබලතම ක්‍රීඩකයකු වන චවාලිට් මේ ජයග්‍රහණයත් සමග තම සිවුවැනි ආසියානු ගොල්ෆ් කිරුළ අත්කර ගත්තේය. 'ජීවිතය වෙනස් කරන්න හොඳ එක සතියක් තිබුණොත් ඇති. මට හිතෙන්නේ මගේ වෙලාව ළඟදීම ඒවි. මම මගේ හැම තරගාවලියකදීම පුළුවන් උපරිමයෙන් ක්‍රීඩා කරනවා. ඒ නිසා ජයග්‍රහණය වැඩි ඈතක නෑ.' තරගාවලියෙන් පසුව මිතුන් කීවේය.පසුගිය වසරේ සිටම ආසියානු ගොල්ෆ් තරගපිටියේ සැළකිය යුතු තරම් දස්කම් දැක්වීමට හැකිවීම මේ ජයග්‍රහණයේ අඩිතාලම බව ද ඔහු පැවැසීය. ශ්‍රී ලංකාවෙන් බිහිවූ විශිෂ්ටතම ගොල්ෆ් ක්‍රීඩකයකු වූ නන්දසේන පෙරේරාගේ පුත්‍රයකු වන මිතුන් ජාතික තලයේ පෙරමුණේ පසුවන ක්‍රීඩකයෙකි. මේ වසරේ ආසියානු ගොල්ෆ් තරගවාරය යටතේ ලබන සතියේ ඉන්දියාවේ දී ඇරැඹෙන මීළඟ තරගාවලියේ දී විශිෂ්ට දස්කම් දැක්වීමට බලාපොරොත්තු වන බව 26 හැවිරිදි මිතුන් සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=s1302288</link>
    <topic>රාහුල ආදි සිසු ක්‍රිකට් මාර්තු 2දා</topic>
    <author/>
    <content>මාතර රාහුල විද්‍යලයීය ආදි සිසු සංගමයේ කොළඹ ශාඛාවේ සාමාජික දින උත්සවය හා ක්‍රිකට් තරගාවලිය මාර්තු මස 2දා කොළඹ 3, පෙරහැර මාවතේ, ස්ටැන්ලි ජෑන්ස් පිටියේ දී පැවැත්වේ.රාහුල විදුහලේ කොළඹ ශාඛාවට වසර 50ක් සම්පූර්ණවීම නිමිත්තෙන් ආදි සිසුන්ට හා ඔවුන්ගේ පවුලේ සාමාජිකයන්ට සහභාගිවිය හැකි ක්‍රීඩා තරග රැසක් ද මෙදින පැවැත්වීමට නියමිතය.එදින කොළඹ ආදි සිසු සංගමය හා මාතර ආදි සිසු සංගමය අතර සීමිත ඕවර ක්‍රිකට් තරගාවලියක් ද පැවැත්වේ. ‍මේ සඳහා සහභාගි වන රාහුල විදුහලේ ආදි සිසුන්ට 0777751465(මලිත් යාපා අමරසේකර)හෝ 0714870439 (දයා රාමනායක) අමතන ලෙස සංවිධායක මණ්ඩලය දැනුම් දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=s1302289</link>
    <topic>බිනුර කඩුලු 50යි</topic>
    <author>ප්‍රියාන් ද සිල්වා</author>
    <content>ශ්‍රී ලංකා පාසල් ක්‍රිකට් සංගමය මෙහෙයවන අවුරුදු 19න් පහළ පළමු පෙළ තරගාවලියේ කඩුලු 50 කඩඉම පසුකළ ප්‍රථම වේගපන්දු යවන්නා බවට කොළඹ ඩී.එස්.සේනානායක විදුහලේ බිනුර ප්‍රනාන්දු පත්විය.වමතින් පැයට කිලෝමීටර් 135ක් පමණ වේගයෙන් පන්දු යැවිය හැකි බිනුර තම කඩුලු 50 දවාගත්තේ මෙසේය.15/2 සා.ජෝශප්, 15/1 මහනුවර ත්‍රිත්ව, 20/3 ආනන්ද, 24/4 මොරටුව සා.සෙබස්තියන්, 30/4 සහ 15/1 තර්ස්ටන්, 30/6 සහ 20/3 ලුම්බිණි, 20/3 සහ 20/1 ඉසිපතන, 63/5 සා.අන්තෝනි, 24/8 සහ 30/3 නාලන්ද, 30/2 සහ 42/1 සා.පීතර, 87/5 සා.සිල්වෙස්තර..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=f1302281</link>
    <topic>තෙල් මිල වැඩිවීමේ යට කතාව</topic>
    <author>රාම්</author>
    <content>ඛනිජ තෙල් මිල වැඩි වූයේ 2012 පෙබරවාරි 12 වැනි දායි. ඊට පසුව මේ දක්වා ම තෙල් මිල වැඩි වී නැහැ. ඒත් මේ කාලය තුළ ලෝක වෙළෙඳ පොළේ බොර තෙල් මිල විශාල වශයෙන් වැඩි වී තිබෙනවා. ඒ අනුව පසුගිය ජුනි මාසයට සාපේක්ෂව බොර තෙල් බැරලයක මිල 23.5% වැඩි වෙලා.මේ වසරේ ජනවාරි මාසයේ දී බොර තෙල් බැරලයක මිල ඇමෙරිකානු ඩොලර් 112.93 යි. මේ වන විට එය ඇ.ඩොලර් 118ක් වී තිබෙනවා. මෙම වැඩි වීම මීට පෙර මාසයට සාපේක්ෂව 4.52%.’ ඇමැතිවරයා තෙල් මිල වැඩිවීම සාධාරණීයකරණය කරන්නේ මෙලෙසින්.රටක විදුලියකරණය සමාජවාදය ලෙස හැඳින් වූ යුගයක් තිබුණා. ඒ තරමටම විදුලිය සංවර්ධනය හා බැඳී පවතිනවා. සාමාන්‍යයෙන් ඛනිජ තෙල් මත යම් බරක් තබා හෝ ගෙනයන සංවර්ධනය මිල අධිකයි. එය ඛනිජ තෙල් නොමැති විශේෂයෙන් ම මැදි ආදායම් සහිත රටකට ඔරොත්තු දෙන්නේ නැහැ.ඛනිජ තෙල් නිධි සහිත රටක නම් විදුලිය සඳහා තෙල් යොදා ගැනීම එතරම් ප්‍රශ්නයක් වන්නේ නැහැ. එහෙත් ශ්‍රී ලංකාව වැනි රටක පසුබිම ඊට හාත්පසින් ම වෙනස්. අපේ රටේ ප්‍රවාහන ක්ෂේත්‍රයට පමණක් නොව විදුලිය නිපදවීම සඳහා ද ඛනිජ තෙල් යොදා ගනු ලබනවා.ප්‍රශ්නය ඇත්තේ මෙතැනයි. එනම් විදුලිය නිෂ්පාදනය සඳහා ඛනිජ තෙල් උපයෝගී කර ගැනීමයි. මෙය දැවැන්ත සුබ සාධන වැඩසටහනකට හුරු පුරුදු වී සිටින රටකට තවත් සංකීර්ණයි.සාමාන්‍යයෙන් අපේ රටේ ඛනිජ තෙල් සංවර්ධන අමාත්‍යංශයට හා තෙල් සංස්ථාවට සිදු වී තිබෙන්නේ අනුන්ගේ පවුවලට කර ගැසීමට. මෙහි දී අනුන්ගේ පවු ලෙස හඳුන්වන්නේ දෙන්නන් කාසිවලට තෙල් අලෙවි කිරීම සඳහා ඇති වී තිබෙන ප්‍රශ්නයයි.අඩු මුදලකට විදුලිය වෙනුවෙන් තෙල් සැපයීම එතරම්ම නිවැරැදි වන්නේ නැහැ. අවසාන විග්‍රහයේ දී මේ සියල්ලටම කර ගැසීමට සිදු වන්නේ ජනතාවට. නැතිනම් ජනතාවගේ මුදලින් පාඩුව පියවීමට, රටේ පවතින වාතාවරණයට සාපේක්ෂව අඩු මුදලට දැවි තෙල් සපයන්නේ නැත්නම් විදුලි බිල තවත් වැඩි කිරීමට සිදු වෙනවා.එය ගෘහස්ථ විදුලිය පාරිභෝගිකයනට පමණක් නොව රටේ නිෂ්පාදනයටත් බලපානවා. දැනටමත් අපේ විදුලි බිල වැඩියි. විශේෂයෙන්ම කලාපයේ අනෙක් රටවලට සාපේක්ෂවත් වැඩියි.එහෙත් පැය 24 පුරාම විදුලිය සැපයීමට අපට හැකි වී තිබෙනවා. ඊට හේතුව නොරොච්චෝලේ බලාගාරය බව අවිවාදයෙන් පිළිගත යුතුයි. නොරොච්චෝලේ බලාගාරය ජාතික විදුලි පද්ධතියට එකතු නොකරන්නට අපටත් දිනකට පැය කීපයක් හෝ විදුලිය කැපීමට සිදු වෙනවා.ඊට හේතුව අඩු මිලට දැවි තෙල් රැගෙන වුව ද යා යුතු දුරක් තිබෙන නිසායි. නොරොච්චෝල් බලාගාරයේ විදුලිය ජාතික විදුලිබල පද්ධතියට එකතු කිරීමෙන් දිනකට ඉතිරි වෙන මුදල රුපියල් මිලියන 68ක් බවයි දැන ගැනීමට තිබෙන්නේ.අපේ රටේ ජලයෙන් විදුලිය නිපදවීමේ හැකියාව මේ වන විට උපරිමයට ළඟා වෙලා. මෙම කාල සීමාව ගැන මෙරට විදුලිය ක්ෂේත්‍රයේ බුද්ධිමතුන් අනාවැකි පළ කළේ 1990 සිට. වහාම ජල විදුලිය භාවිතයෙන් තොර බලශක්ති විශේෂයක් විදුලිය වෙනුවට අප සොයා ගත යුතුය යන්න එම කථිකාවතේ මූලික හරය වුණා.එක්කෝ ගල් අඟුරු නැතිනම් පරමාණු බලශක්තිය. මේ දෙකෙන් එදා අපට වඩාත්ම ගැළපුනේ ගල් අඟුරු බලාගාර ඒ වන විට පමණක් නොව අදටත් ජල විදුලිය හැරුණු විට ලාභම බලශක්ති ප්‍රභවය වන්නේ ගල් අඟුරු බවයි පොදු නිගමනය. එහෙත් අප පෙළඹුණේ ඛනිජ තෙල් මඟින් විදුලිය නිපදවීමට. එය මිල අධික ක්‍රමයක්.1993 වන විට විදුලි ඒකකයක් ශත 90කට පමණ මුදලකට ගල් අඟුරු මඟින් නිපදවිය හැකිව තිබුණා. ජපානයේ ‘ජයිකා’ ආයතනය මීට අදාළ මුදල් අඩු පොළියක් සහිත ණයක් ලෙස ලබා දීමටත් පොරොන්දු වී සිටියා. එහෙත් දේශපාලනය හරස් වී මේ පිළිබඳ තීන්දුව දිගින් දිගටම ප්‍රමාද වීම නිසා ජපානය එම අදහස පවා අත් හැර දැමුවා.එදා ශත 90කට නිපදවිය හැකිව තිබූ ගල් අඟුරු මගින් නිපදවන විදුලි ඒකකයක වටිනාකම අද 7.90ක් පමණ වෙනවා. ඒත් ඛනිජ තෙල්වලට වඩා ලාභයි. එහෙත් අප ගල් අඟුරු බලාගාර වැලැඳ ගන්නේ මේ වන විට එය යල්පැන ඇති මොහොතක.නිසි කලට නිසි කාර්ය ඉටු නොකිරීමේ හා ඉටු කර ගැනීමට නොහැකි වන දේශපාලන තීන්දු නිසා මේ වන විට රටම පීඩනයකට හසු වෙලා. නැතිනම් අධික විදුලි බිලක් දරා ගැනීමට සිදු වෙලා. මෙමගින් සිදු වන නිෂ්පාදන වියදමේ වැඩිවීම නිසා ජාත්‍යන්තර වෙළෙඳ පොළේ අපේ භාණ්ඩවලට තිබෙන තරඟයත් වැඩියි. ඉන්ධන වියදම භාණ්ඩයේ නිෂ්පාදන වටිනාකමට එකතු වීමත් සමඟම නිෂ්පාදන වියදම වැඩියි.අද අලාභයට ගෙන යන ඛනිජ තෙල් නීතිගත සංස්ථාවට සිදු වී තිබෙන්නේ විදුලිය නිපදවීමට අඩු මිලට තෙල් දී බකන් නිලාගෙන සිටීමට. මෙය වත්මන් තෙල් මිල වැඩිවීම දක්වාම දිවයන අර්බුදයක්.මේ අලාභදායී වටා පිටාව දිගින් දිගටම පැවතුනහොත් අදාළ ආයතන දෙක නිසා රාජ්‍ය බැංකු අර්බුදයකට යනවා. එසේ ම සුබ සාධන මානසිකත්වයක ජීවත්වන අපේ රටේ ජනතාව තෙල් මිල හෝ විදුලි ඒකකයකට අය කරනු ලබන සත්‍ය මුදල බිලට එකතු කරන්නේ නම් ඊට කැමති වන්නේ නැහැ. ජනතාව නිතරම පුරුදු වී සිටින්නේ කෙසේ හෝ අඩු මුදලට විදුලි ඒකකයක් හා ඩීසල් හෝ පැට්රල් ලීටරයක් ලබා ගැනීමට. එහෙත් එම අලාභය දිගින් දිගටම රාජ්‍ය ආයතනයකට දරා ගැනීමේ හැකියාවක් නැහැ.ශ්‍රී ලංකා ඛනිජ තෙල් නීතිගත සංස්ථාවට තෙල් මිල වැඩි කිරීමට සිදු වූයේ මෙවන් පසුබිමක. සාමාන්‍යයෙන් අපේ රටේ මාසික තෙල් පරිභෝජනය ලීටර් මිලියන 80යි. ඉන් 80% පමණ ඉන්ධන සංස්ථාව මඟින් නිකුත් කරනු ලබනවා. මේ වන විට වාර්ෂිකව ලංකා විදුලි බල මණ්ඩලයෙන් රුපියල් බිලියන 38ක මුදලක් ද දුම්රිය දෙපාර්තමේන්තුවෙන් රුපියල් බිලියන 5ක් ද ඛනිජ තෙල් නීතිගත සංස්ථාවට අය විය යුතුව තිබෙනවා. මේ නිසා ඛනිජ තෙල් සංස්ථාවට තෙල් ආනයනය කිරීමට සිදු වී තිබෙන්නේ බැංකුවලට ණය වෙලා. මේ වන විට මුළු ණය බර රුපියල් බිලියන 410ක් ලෙසයි වාර්තා වෙන්නේ.ණයට තෙල් දී ඒ ණය නොපිය වීම නිසා බැංකුවලට දිගින් දිගටම ණය වෙමින් ලෝක වෙළෙඳ පොළේ බොර තෙල් මිල වැඩි වන විට එම ණය බර තවත් දැරීමට කිසිම ආයතනයකට හැකියාවක් නැහැ. අමාත්‍ය අනුර ප්‍රියදර්ශන යාපා සඳහන් කරන්නේ ලෝක වෙළෙඳ පොළේ බොර තෙල් මිල විශාල වශයෙන් වැඩි වීම නිසා රුපියල් බිලියන ගණනක පාඩුවක් විඳීමට තෙල් සංස්ථාවට සිදු වී තිබෙන බවයි. මෙය මෙවර තෙල් මිල වැඩි කිරීමට හේතු වූ බවයි ඇමැතිවරයා සඳහන් කරන්නේ.අවසාන වශයෙන් ඛනිජ තෙල් මිල වැඩි වූයේ 2012 පෙබරවාරි 12 වැනි දායි. ඊට පසුව මේ දක්වා ම තෙල් මිල වැඩි වී නැහැ. ඒත් මේ කාලය තුළ ලෝක වෙළෙඳ පොළේ බොර තෙල් මිල විශාල වශයෙන් වැඩි වී තිබෙනවා. ඒ අනුව පසුගිය ජුනි මාසයට සාපේක්ෂව බොර තෙල් බැරලයක මිල 23.5% වැඩි වෙලා.මේ වසරේ ජනවාරි මාසයේ දී බොර තෙල් බැරලයක මිල ඇමෙරිකානු ඩොලර් 112.93 යි. මේ වන විට එය ඇ.ඩොලර් 118ක් වී තිබෙනවා. මෙම වැඩි වීම මීට පෙර මාසයට සාපේක්ෂව 4.52%.’ ඇමැතිවරයා තෙල් මිල වැඩිවීම සාධාරණීයකරණය කරන්නේ මෙලෙසින්.මීට අමතරව රටේ දෛනික විදුලි බල අවශ්‍යතාවය ශීඝ්‍රයෙන් වැඩිවීමට පටන් ගෙන තිබෙන බව කවුරුත් පිළිගන්නා සත්‍යයක්. තව වසරකින් හෝ දෙකකින් මුළු රටම විදුලියෙන් ස්වයංපෝෂිත වීමට නියමිතයි. 2005 විදුලිය සහිත පවුල් ඒකක ප්‍රමාණය 71%යි. 2012 දී එය 91% දක්වා වර්ධනය වෙලා. මෙසේ විදුලිය සැපයීම වැඩිවීමට සාපේක්ෂව ඒ සඳහා යොදවනු ලබන දැවි තෙල් ප්‍රමාණය ද වැඩි වෙනවා. ඊට සාපේක්ෂව විදුලි බල මණ්ඩලයෙන් මුදල් ඛනිජ තෙල් නීතිගත සංස්ථාවට ලැබෙන්නේ නැහැ.මේ නිසා සංස්ථාවට ණයට තෙල් දීමට සිදු වෙලා.එම ණය පොලියත් සමඟ බැංකුවලට ගෙවීමට සිදු වන්නේ ද තෙල් සංස්ථාවට මෙවන් පසුබිමක ලෝක වෙළෙඳ පොළේ බොර තෙල් මිල වැඩි වන්නේ නම් එම වැඩි වන තෙල් මිලට සාපේක්ෂව පැට්රල් හා ඩීසල් මිල වැඩි නොවූ පසුබිමක ඛනිජ තෙල් නීතිගත සංස්ථාව ඉදිරියට ගෙන යාමේ ප්‍රශ්නය මතු වෙනවා. මෙවන් පසුබිමක කනගාටුවෙන් වුව ද තෙල් මිල වැඩි කිරීම හැරෙන්න වෙනත් විකල්පයක් දක්නට ලැබෙන්නේ නැහැ.සුබසාධනය යහපත් වුව ද සුබසාධනය වෙනුවෙන් යම් වන්දියක් ගෙවීමට සිදුවන්නේ නම් එය එතරම් සුන්දර වන්නේ නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=f1302282</link>
    <topic>ඒ ගැන කතා කරන්න මම කැමති නැහැ</topic>
    <author>සංවාදය චන්දන ඡායාරූපදුෂ්මන්ත මායාදුන්නේ</author>
    <content>වර්ල්ඩ් බියුටි සංවිධානය 20 වෙනි වරටත් පවත්වන ලොව හොඳම නිරූපිකාව තේරීමේ තරගය ලබන මාර්තු 31 දින ඊජිප්තුවේදී පැවැත්වෙයි. මෙවර තරගයට සහභාගිවීමේ අවස්ථාව ශ්‍රී ලංකාවට ප්‍රථම වරට හිමිවී ඇති අතර එහිදී අප රට නියෝජනය කරන 2011 වසරේ ලක් රූ රැජින වූ පුෂ්පිකා ද සිල්වා එම තරගය ගැන දැක්වූ අදහස් මෙසේය.නොබෝ දිනකින් ඔබ නැවත වරක් අන්තර්ජාතික තරගයකදී ශ්‍රී ලංකාව නියෝජනය කරනවා. මෙවර තරගය වෙනස් ස්වරූපයක් ගන්නා නිසා මුලින්ම ඒ ගැන හැඳින්වීමක් කළ හැකිද?ටොප් මොඩල් ඔෆ් ද වර්ල්ඩ් (ලෝකයේ හොඳම නිරූපිකාව) තරගයට සෑම රටකින්ම පාහේ තරගකරුවන් ඉදිරිපත් වෙනවා. දැනට මෙම ක්ෂේත්‍රයේ ඉදිරියෙන්ම සිටින නිරූපණ ශිල්පීන් රැසක් මෙම තරග නිසා බිහිවූවන්.ජාත්‍යන්තර වශයෙන් කතාබහට ලක්ව ඇති හොඳම නිරූපිකාව තේරීමේ තරගය ආරම්භව මේ වනවිට වසර විස්සක් ගතව තිබෙනවා. එහෙත් මේ දක්වා ලංකාව මෙම තරගය නියෝජනය කර නැහැ. මෙම තරගය අපට ආගන්තුක වෙන්න එය බලපා තිබෙනවා.ජාත්‍යන්තර තරගයකට රටක් නියෝජනය කරමින් සහභාගිවීම අභියෝගයක්. මුල්වරට රටක් නියෝජනය කිරීම එහි බැරෑරුම් බව තවත් වැඩි කරනවා. නමුත් මම හිතන්නේ මුල්වරට මවුබිම නියෝජනය කිරීමේ භාග්‍ය ජයග්‍රහණයකින් දෙගුණ කරන්න මට වාසනාව ලැබේවි කියලයි.රූ රැජින තරග හා සසඳන විට හොඳම නිරූපිකාව තේරීමේ තරගය වෙනස් වෙන්නේ කොහොමද?මේ තරග අංශය රූ රැජින තරගයට හාත්පසින්ම වෙනස්. නිරූපණය වෘත්තියක්. නිරූපණ ශිල්පියෙක්ගෙන් ස්වභාවික පෙනුමට අමතරව සමකාලීන මෝස්තර ප්‍රවණතා ප්‍රචලිත කිරීමට ඇති හැකියාව වගේම ඡායාරූප සුරූපිනියත්වයක් බලාපොරොත්තු වෙනවා.ලෝක රෑ රැජින තේරීමේ තරගයේදී මෝස්තර නිරූපණය, වෙරළ සුරූපිනිය, ක්‍රීඩාශීලිත්වය හා ශාරිරික යෝග්‍යතාව, ප්‍රසාංගික හැකියාව, නිරූපණ හැකියාව, බහුමාධ්‍ය තාක්ෂණය භාවිතය හා සුන්දරත්වයට හේතුව විමසා බලනවා.මෙහිදී නිරූපණයේ සමහර දක්ෂතා ගැන විමසීමක් කෙරුණත් වෘත්තීය පදනමක් තරගකරුවන්ගෙන් බලාපොරොත්තු වෙන්නේ නැහැ. නමුත් නිරූපණ තරගයේදී වෘත්තීය පදනමක් අවශ්‍යයයි.ඒ නිසා මෙම තරගයට මුහුණදීමට පෙර මම පුහුණුවක් සඳහා ඉදිරි සතියේ විදේශගත වෙනවා. එම අත්දැකීම් සමඟ තරගයට සාර්ථක ලෙස මුහුණ දිය හැකි යැයි විශ්වාසයක් මට තිබෙනවා.රූ රැජිනක් බවට පත් වෙන්නට ලස්සන පමණක් ප්‍රමාණවත්ද?ලස්සනට අමතරව බුද්ධිමත් බව හා ආත්ම විශ්වාසය වගේම වාසනාවත් තිබිය යුතුයි.ඔබ නිරූපණ ශිල්පය තෝරා ගත්තේ ඒ සඳහා අවශ්‍ය ගුණාංග ඔබ සතුව තිබෙන නිසා ද? එහෙම නැත්නම් මේ ක්ෂේත්‍රය ඊළඟ නැවතුම එය නිසාද?නිරූපිකාවකට අවශ්‍ය උස මට තිබෙනවා. ඒ වගේම මා ඒ ගැන පුහුණුවක් ලබා තිබෙනවා. ඊළඟට මට ආත්ම විශ්වාසයක් හා යමක් වහා ග්‍රහණය කර ගැනීමේ හැකියාව තිබෙනවා. ඒ නිසා මට මේ ක්ෂේත්‍රයේ යමක් කරන්න පුළුවන්.ඉන්දියාවේ හෝ ලංකාවේ වෙනත් රූ රැජනන් කළාක් මෙන් ඔබ ඉදිරියේදී රංගනයට එක් වෙනවාද?මම ඒ ගැන තවම කල්පනා කර නැහැ.ඒ කියන්නේ ඔබට මේ දක්වා රඟපෑමට ආරාධනා ලැබී නැති බවද?ආරාධනා කිහිපයක්ම ලැබී තිබෙනවා. නමුත් තරගයට මුහුණදීමට අවශ්‍ය නිසා හා ව්‍යාපාරික කටයුතු සඳහා කාලය වෙන් කළ යුතු නිසා එම ආරාධනා මා පිළිගත්තේ නැහැ.“කට ඇති පුතත් රුව ඇති දියණියත් සම්පතක්” කියන කියමන ගැන ඔබේ අදහස මොකක්ද?මම හිතන්නේ කාන්තාවකට රුව පමණක් ප්‍රමාණවත් මදි. එක ක්ෂේත්‍රයක ප්‍රවීණයෙක් වෙනවාට වඩා දක්ෂතා කිහිපයක් තිබීම හැමවිටම වටිනවා. ගායනයට නර්තනයට වගේම බොහෝ දෙනා විශ්වාස නොකළත් මට රහට උයන්නත් පුළුවන්. රසට ඉවුම් පිහුම් කිරීමේ හැකියාව මට ලැබුණේ අම්මාගෙන්. ඇයට ඒ අත්ගුණය ලැබුණේ මගේ අත්තම්මාගෙන්. මම හිතන්නේ් රූපය වගේම ඉවීමේ හැකියාවත් පරම්පරාවෙන් පරම්පරාවට යන දෙයක් කියලයි.කාන්තාවනට සමාජයෙන් ලබාදී ඇති තත්ත්වය ගැන ඔබ සෑහීමකට පත්වෙනවාද?අනිවාර්යෙන්ම, අපේ රටේ පිරිමින් හා සම තැනක් කාන්තාවන්ට ලැබී තිබෙනවා. පවුලක වුවත් ප්‍රධානත්වය ගන්නේ මවයි. ලෝකයේ මුල්ම අගමැතිනිය බිහි කළේ මගේ රට. ඒ නිසා අනිත් බොහෝ රටවල කාන්තාවන්ට වඩා අපේ රටේ කාන්තාවන් ඉදිරියෙන් ඉන්නවා.ජනගහනයට සාපේක්ෂව තීරණ ගන්නා ස්ථානවල කාන්තා නියෝජනය ප්‍රමාණවත් මදි කියන මතය ඔබ පිළිගන්නවාද?වර්තමානය වනවිට කාන්තා නියෝජනය ඉහළ මට්ටමක තිබෙනවා. එය වර්ධනය විය යුත්තේ ක්‍රමානුකූලවයි.ස්ත්‍රීන්ට එරෙහිව සිදුවන අතවරවල ඉහළ යාමක් ඔබ දකිනවාද?මම මේ අවස්ථාවේදී ඒ ගැන කතා කරන්න කැමති නැහැ.අගනුවරින් බැහැරව බිහිවූ රූ රැජනක් ලෙස මෙයට අමතරව ඔබට විශේෂ යමක් කියන්න තිබෙනවාද?ඒ හැඳින්වීමට මම කැමැති නැහැ. දක්ෂතාවය තිබෙනවා නම් උනන්දුව හා කැපවීම තිබෙනවා නම් ඕනෑම අයෙකුට තමන් බලාපොරොත්තු වන ඉලක්කයට යා හැකියි.ඔබේ ඉදිරි අරමුණු හා අපේක්ෂා මොනවාද?මට බලාපොරොත්තු කිහිපයක් තිබෙනවා. ඒ අතරින් දීර්ඝ කාලයක් හිතේ තිබුණු සිහිනය වු ලක් රූ රැජින වීම මම ඉටුකර ගත්තා.ඒ ඇරෙන්න උපයා ගත් ජනප්‍රියත්වය යොදවා සමාජයට සේවයක් කරන්නත් අපේක්ෂාවක් තිබෙනවා.ඒ කියන්නේ ඔබ ඉදිරියේදී දේශපාලනයට සම්බන්ධ වෙනවයි කියන එකද?එහෙම කියන්න බැහැ. නමුත් මම දේශපාලනය ප්‍රතික්ෂේප කරන්නේ් නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=f1302283</link>
    <topic>වික්ටර්ගේ ඉර හඳ තරු අප හදවතේ රිද්මයයි</topic>
    <author>ආචාර්ය අජන්තා රණසිංහ</author>
    <content>ගාන්ධර්ව ශාස්ත්‍රය මහා බ්‍රහ්මයා විසින් ප්‍රථම කොටම නාරද ආදිනට කියන ලදී. ඉනික්බිතිව නාරද විසින් ගාන්ධර්ව ශාස්ත්‍රය විධිමත් පරිදි මේ පෘථිවි තලය මත පිහිටුවන ලදැයි භාරතීය ශාස්ත්‍රීය ග්‍රන්ථයන්හි සඳහන් වේ. ඉන්කිබිතිව සංගීතවේදී ආචාර්ය වික්ටර් රත්නායක තමන්ට අවශ්‍ය වන වරම් ප්‍රමාණ ලබාගෙන සිය සංගීත චාරිකාව අරඹන්නට ඇතැයි හැඟේ.මෙපරිද්දෙන් අපට සිතුණේ, ඉකුත් 18 වෙනිදා සන්ධ්‍යාවේ ආචාර්ය වික්ටර් රත්නායක ප්‍රමුඛ ඔහුගේ දූ පුත් මුනුුරු මිනිබිරි සංයෝගයෙන් ඉදිරිපත් කළ හරවත් සංගීතමය සංග්‍රහය නරඹද්දීය. කලා ශිල්පියෙකු වශයෙන් රටදැය සමයට තමන් විසින් අනිවාර්්‍යයෙන් පුරෝගාමිව ඉටු කළ යුතු කාර්ය භාරය ඔහු විසින් සෞන්දර්යවාදිව සාර්ථකව දැන් නිමාකර ඇතැයි යන කරුණ ගීත ශ්‍රාවකයිනට මේ සංගීත සංග්‍රහයෙන් දැනෙණු ඇත.1950 දශකයේ ජාතික ගුවන් විදුලියේ “ඒ” ශ්‍රේණියේ ශිල්පියෙකු වශයෙන් සමාර්ථය ලත් වික්ටර් උත්තර භාරතීය සංගීතය අප ජන සංගීත ඇසුරේ නිර්මාණකරණයේ අඩසියවසක් ඉක්මවා එම සංගීත කෘතීන් දේශයට ප්‍රදානය කළේය. ගීත ශ්‍රාවක තුන් පරපුරක් හෝ සිවු පරපුරකගේ ජන විඥාන උන්නතිය උදෙසා එය ප්‍රදානය කළේය. ඉන් වික්ටර් අදින් මතුව විශ්‍රාම සුවයෙන් පසුවීමට යම් හෙයකින් නිගමනය කළ හොත් එහි අපි දකිනුයේ කවර වරදද,පද්ම ශ්‍රී පණ්ඩිත් අමරදේවයන් වරක් අප සමග සඳහනක් කළ පරිදි, මාසික චේතන ලබන සේවක පන්තිය තම ජීවිතයේ සන්ධ්‍යා සමයේදී විශ්‍රාම ලබනුයේ යම් සේද එපරිද්දෙන්ම කලා ශිල්පී ශිල්පිනියන්ද තම යුග මෙහෙවර අවසන විශ්‍රාම සුවයෙන් පසුවිය යුතුය.“ඉරහඳ තරු වික්ටර් රත්නායක මියැසි දායාදය” යනුවෙන් ඒ ප්‍රදානය කළ සංගීත සංග්‍රහය හැඳින්විණි. මෙහිදි වික්ටර් තුමූම ගීත කිහිපයක් ගැයු අතර, ජයන්ත රත්නායකගේ මූලිකත්වයෙන් සෙසු ගායනා ජයන්ත ප්‍රමුඛ දරු මුනුබුරු මිනිබිරියන් එකළොස් දෙනෙකු විසින් අවස්ථානෝචිතව වේදිකා මණ්ඩපයට අවතීර්ණව මනරම් අන්දමින් ඉදිරිපත් කළහ. මේ ගායනා තනි ගීත වශයෙන්ද, යුග ගීත හා සමූහ ගීතාවලිය වශයෙන්ද ඔහු ගැයුහ.වික්ටර් ගැයු වෙනත් සංගීත අධ්‍යක්‍ෂකවරුන් විසින් නිර්මිත ගීතද ළමා ගීතද, බටහිර ඉංග්‍රීසි ගීතද, බටහිර තේමා සංගීත වාදනද මේ ආදි වශයෙන් සියල්ල ඉතා ක්‍රමානුකූලව මනස සවන ප්‍රසන්න රුචි උපදවන අයුරින් මේ ගායන වෘන්දය විසින් ඉදිරිපත් කෙරිණ.ආචාර්ය වික්ටර් රත්නායකගේ ගුරු කුලයේ අංශු මාත්‍රයක් මේ නොවේදැයි ශ්‍රාවකයිනට හිතන පරිද්දෙන් වික්ටර්ගේ සංගීත සම්ප්‍රදායයෙහි අංග ලක්‍ෂණ, වර්ණ සංකලන ඉතා තුළනාත්මකව හා රස පූර්ණව හා අරුත්බරව භාවිතා කරමින් අඳුරේ අතපත ගාමින් ඉබාගාතේ යන්නවුන් මෙන් නොව, තමන් යන ගමන නිරවද්‍ය ලෙස දැන හැඳීන ඔවුහු මේ කාර්යයෙහි නිරත වූහ.ආචාර්ය වික්ටර් රත්නායක සරල ගායන ශිල්පියෙකු පමණට සීමාකොට ඉවත් වීමට අපට නොහැකිය. ඔහුගේ දහස් සංඛ්‍යාත සංගීත නිර්මාණ විවිධ මං පෙත් ඔස්සේ ගොස් විවිධ රුචිකත්වයෙන් සමන්විත වන්නේය. විවිධ ශ්‍රාවකයින් අතර, ප්‍රචලිතය ජනප්‍රිය. ඔහුගේ නිර්මාණයක් විනිවිද අපට ඇසෙනුයේ කාලාන්තරයක් මුළුල්ලේ අපට හුරු පුරුදු වී, ඇද බැඳ, වැලඳ රස වින්දය කිරීමට තරම් හැඟෙන අපේම ගීතයයි. නවතම සංගීත නිර්මාණයක් වුවද එය අපට ආගන්තුක නොවනුයේ ඒහි සංගීත සංකලන හා හැඩ තල, අපේ සංස්කෘතියෙන්ම උරුම නාද රටාවක් සේ හැගෙන බැවිනි.එහි ස්වර වර්ණ පෙරදිග අංග ලක්‍ෂණ පදනම් කරගත් නිර්මාණයකි. ආචාර්ය වික්ටර් රතනායකගේ සංගීතයේ පරිණාමය සොයන්නෙකුට අපට පාරම්පරිකව හුරුව මනස නිදන් ගත වූ ඒ රස ඕඝය හමුවන්නේය. අද යුගයේ සංගීත රස පවසින් පෙළෙමින් අසරණත්වයට පත් ශාලාවේ ගීත ශ්‍රාවකයෝ ඒ හුරු පුරුදු ගුණ සුවඳ සිත්සේ වින්දහ. මේ සංගීතවේදියා විසින් දේශීය සංගීත ක්‍ෂේත්‍රයේ කරන ලද වගාවේ සරු සාර අස්වැන්න එදින අපට නොමඳ සුඛ වින්දනයක් විණ.ආචාර්ය වික්ටර් රත්නායක ඔහුගේ ඡන්ම දිනය වන ඉකුත් 18 වනදා ජාතික ගුවන් විදුලි ආනන්ද සමරකෝන් මැදිරියේ, ඒ ජාතික ගුවන් විදුලිය තම දෙවැනි මාතාව යැයි ගෞරවයෙන් පැදකුණු කොට එහි සාමාන්‍ය සරල සංගීත සංග්‍රහයක් ඉදිරිපත් කළේය. එහිදී ඔහු විසින් කරන ලද්දේ ප්‍රකාශය මෙබඳු වන්නේය.“ ..තමන්ට තමන්ගේ අරමුණ කරා ගමන් කිරීමට නොහැකි යැයි යන පශ්චාත්තාපය මා තුළ නැහැ. මාගේ අරමුණ කරා මම මේ අඩ සිය වස පුරා සංගීත චාරිකාවෙ පැමිණියා යැයි මට හැඟෙනවා. ඒ පිළිබඳව මම ඉමහත් ආත්ම තෘප්තියක් විදිනවා. යම් කිසි දිනෙකමට එක දිගටම ගීත හයක් හතක් ගායනා කිරීම අසීරු වූ දාට මං මේ සංගීත චාරිකාවෙන් සමුගන්නවා.”ඔහු එදින තම දෙවැනි මව පාද මූලයේ කළ ඒ ප්‍රකාශය ස්වකීය ශ්‍රාවකයින් වෙත බැඳි සෙනෙහසින් සමස්ත මිහිතලයේම නින්නාද දෙනසේ කළ සෘජු අවංක ප්‍රකාශනයකි. මිනිස් ජීවිතයේ යථාරූපි ස්වභාවය නිරවද්‍යව හැඟෙන ජීවිතයේ ආත්ම තෘප්තියට පත්ව කරන ලද නිර්ලෝභි ප්‍රකාශයකැයි නිගමනය කළ හැකිය.“ඉරහඳ තරු වික්ටර් රත්නායක මියැසි දායාද සංගීත සංග්‍රහයේදී” අප කිසිවෙකු අපේක්‍ෂා නොකළ තරම් සාර්ථක අයුරින් ඔහු මන රංජනීය” ..... මේරිකහානි ....” යනුවෙන් ඇරඹෙන , භාරතීය ගායන ශිල්පී මොහොමඩ් රාෆීගේ රසාත්මක ගීතයක් ඉතා ආකර්ෂණීය ලෙස ගැයුවේය. ඒ එසේ නම්, ඔහු චිත්‍රපට හා ගුවන් විදුලියේ එදා සිට හින්දි අනුකරණ ගීත සිංහලෙන් ගැයුවේ වීනම්, එබඳු අනුකරණ ගීත ගැයු ඇතැමුන්ගේ ඉරණම කෙබඳු වියහැකිව තිබුණේ දැයි යන ප්‍රශ්නය නිරායාසයෙන් අප සිත මොහොතකට නැගිණ.සංගීතවේදී ආචාර්ය වික්ටර් රත්නායකයාණෙනි! ඔබට එකසිය විස්සට පරමායුෂ දෙසිය විස්සක් ප්‍රාර්ථනා කරමු. චිරං ජයතු .... අප හිත මිතුර ..... ! .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=f1302284</link>
    <topic>අමරණීය ගී පැදුර  2දා එන්.සී.සී. හිදී</topic>
    <author/>
    <content>සප්ත ස්වර සමඟ වත්මනෙහි සිදුවන මනෝ විකාරයන්ට තිත තැබිය යුත්තේ මුළු මහත් සමාජ සන්දර්භයේ යහ පැවැත්ම උදෙසා ය. කලාව භාවයෝ මොනවට ස්පර්ශ කළ යුත්තේ ගැඹුරු ලෙසින් ය. එසේ ම විෂය හිත කැමති සියලු දෙනාගේ දෑස් පාදනු පිණිසය.මේ ව්‍යායාමය එවැන්නකි. 1991 මෙරට ප්‍රථම ‘ශ්‍රී ලාංකීය ගායක ගායිකා සංගමය’ බිහිවූයේ මහාචාර්ය සනත් නන්දසිරි මහතාගේ සභාපතීත්වයෙනි. එහි වත්මන් සභාපති මධුමාධව අරවින්ද වේ.“අමරණීය ගී පැදුර” සංගීත සන්ධ්‍යාව එම සංගමය විසින් මාර්තු 02 දා සවස 07 සිට රාත්‍රි 12 දක්වා කොළඹ එන්.සී.සී. (කුරුඳු වත්තේ) ක්‍රීඩාංගණයේදී පැවැත්වීමට නියමිතය.සංගමයේ අරමුදල් තර කිරීම පිණිස පැවැත්වෙන මෙම සංගීත සන්ධ්‍යාව අප අතරින් වියෝ වූ ගායක ගායිකාවන් විසින් ගැයූ ගී යළි ආවර්ජනය කිරීමක්’යි ලෙස ද හැදින්විය හැක. පෙරදා රසවිඳි එම ගීත මෙහිදී රස නොමරා විඳිය හැකිය.මෙම ගීත සන්ධ්‍යාව රෝහණ බෝගොඩයන්ගේ ප්‍රමුඛ වාදක මඩුල්ලෙන් පණ ගැන්වෙයි. මුල් ගායකයා, ගීත රචකයා පිළිබඳ දැනුවත් වීමත් සමඟ රාත්‍රි කෑම බීම ද සැපයෙනු ඇත. 1000 දෙනකු වෙනුවෙන් ඉඩකඩ වෙන් වී ඇති මෙම සන්ධ්‍යාව ශ්‍රවණය කැමැති ගී රස විඳින්නෝ ඒ සඳහා කළින් ආසන වෙන් කර ගත යුතුය.මෙම අවස්ථාවේදී සංගමයට ඉඩමක් ලබාදීමට මූලික වූ සංස්කෘතික ඇමැතිතුමාට සිය ගෞරවය පුද කිරීම ගායක ගායිකා සංගමය බලාපොරොත්තු වෙයි. එසේම 35 දෙනකුගෙන් සමන්විත ගායක ගායිකා මඩුල්ල මුල් ගීතයට සාධාරණයක් ඉටුකිරීමට සුසැදී සිටිති.පපුවට දැනෙන සංගීත සංකල්පනාවන් සමඟ දැහැන්ගතවන්නට ශ්‍රී ලංකාවාසීනට ඇරියුම් කරන ගායක ගායිකා සංගමය එහිදී ජෝති, මිල්ටන් පෙරේරා, මිල්ටන් මල්ලවාරච්චි, මොහිදින් බෙග්, ධර්මදාස වල්පොල, මාලනි බුලත්සිංහල, රුක්මනී දේවි, ජී.එස්.බී. රාණි පෙරේරා, සිඩ්නි ආටිගල ආදීන්ගේ ගීත ගායනා කිරීමට අපේක්ෂා කරයි.එහිදී ගීත ගායනා කිරීමට නියමිත ගායක ගායිකාවන් අතර සනත් නන්දසිරි, කසුන් කල්හාර, අමල් පෙරේරා, නිරෝෂා විරාජනී, සමිතා මුදුන්කොටුව, රෝහණ බෝගොඩ, ලලිත් පොන්නම්පෙරුම, මධු මාධව අරවින්ද, චලක චමුපති, රජිව් සෙබස්තියන්, ජානක වික්‍රමසිංහ, ටෝනි හසන්, උපාලි පෙරේරා, සුසිල් මානවඩු, ප්‍රියා සූරියසේන, නිර්මලා රණතුංග, සමන් ද සිල්වා, ප්‍රියංකර පෙරේරා, අනුර සේනානායක, ප්‍රියනාත් රත්නායක, මයිකල් පෙරේරා, වර්නන් පෙරේරා, අසංග ප්‍රියමන්ත, දමිත් අසංග, දයාන් විතාරන, මැණික් චන්ද්‍රිකා, ක්‍රිස්ටොපර් පෝල්, කමල් කරුණාතිලක, චන්ද්‍ර කාන්ති, නන්ද උඩුවල, විජිත් ද සිල්වා, අනුර සේනානායක, රොනී ලීච්, කීර්ති පැස්කුවල්, නෙලූ අධිකාරි, රනිල් මල්ලවආරච්චි, නුවන් ගුණවර්ධනවැඩි විස්තර සඳහා අමතන්න සභාපති, මධුමාධව. - 0777748188 නිලූකා ඩී තිලකරත්න .</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=f1302285</link>
    <topic>සී.පී ගේ මැර කල්ලියෙන්බේරුණේ අනූ නවයෙන්</topic>
    <author>සකස්කළේ නන්දි අලුත්ගේ රත්නවීර</author>
    <content>කැලණිය කියන්නේ බුදුන්ගේ පා පහස ලැබූ පූජනීය බිමක්. ඒ පූජනීය බිමට නෑකම් කියන්න තරම් අපි පින්වන්ත වුණා. කැලණිය පිලපිටිය කියන ගම තමයි අපේ උපන්ගම වුණේ. 1942 නොවැම්බර් 29 වනදා මම ඉපදුණේ පවුලේ පිරිමි දරුවන්ම හිටපු පවුලක බාලයා විදිහට.අපි හැමෝටම හොඳ අධ්‍යාපනයක් දෙන්න අපේ අම්මා පුදුම විදිහට කැපවීම් කළා. එයා ඉගෙනුමේ අගය වටහාගෙන තිබුණු කෙනෙකු නිසා වෙන්න ඇති. මගේ අම්මා ගමේ පාසලේ ගුරුවරියක්. ඒ නිසාම ඇය අපේ ජීවිතවල මුල් තැනක් දුන්නේ අධ්‍යාපනය වෙනුවෙන්මයි. අපි හැමෝම එවකට තිබුණු ප්‍රධාන පෙළේ මිෂනාරී පාසල්වලට ඇතුළු කළා. මගේ අයියලා දෙන්නම විශ්වවිද්‍යාල අධ්‍යාපනය ලබා පසුව මහදිසාපති පදවි දරන්නට තරම් සමර්ථ වුණා.මගේ අයියලාගේ ජීවිතේ ගමන් මඟ එලෙස ගලා ගියත් මා එයට වඩා තරමක් වෙනස් මඟක ගමන් කිරීමට සිතුවා.පාසල් වියේ පටන්ම දේශපාලනය ගැන මොකක්දෝ කැමැත්තක් මගේ තිබුණා. ඒ කාලේ දේශපාලන විෂයයට උපරිම ලකුණු ලැබුවා. පාසල තුළ පවා විවිධ වාද විවාද කළා. මේ කාලෙදි එනම් උසස් පාසල් සහතික වසර වන විට රට තොටේ දේශපාලනය ගැන මට හොඳ දැනීමක් තිබුණා. සති අන්තයේදී අම්මගෙන් සල්ලි ඉල්ලගෙන කොළඹ යනවා. අම්ම හිතන්නෙ මං නාට්‍යයක් බලන්න සල්ලි ඉල්ලගෙන යනවා කියලා.සල්ලි ඉල්ලගෙන බස් එකේ නැගලා කෙලින්ම යන්නෙ කොළඹ ඩාර්ලි පාරේ තියෙන පැරැණි ශ්‍රී ලංකා නිදහස් පක්ෂ කාර්යාලයටයි. කතා කරන භාෂාවෙන් කියනව නම් මට ඒ වෙනකොට තිබුණු “දේශපාලන උණ” හොඳටම උග්‍ර වෙලා. මෙතනදි තමයි මගේ ජීවිතේ හැරවුම් ලක්‍ෂයකට හැරෙන්නෙ. මං ප්‍රිය කරනම තරුණ දේශපාලනඥයන්ගේ මුහුණු කිහිපයක් මට හමුවෙන්නෙ මෙතනදි. මැදවච්චිය පාර්ලිමේන්තු මන්ත්‍රී මෛත්‍රිපාල සේනානායක මහතා තමයි ප්‍රථමයෙන්ම සුහදව කතා කරන්නේ.එදා පටන් මිය යනතුරාවටම ඒ මිත්‍රත්වය සුහද බව අප අතර තිබුණා. එතුමා නියෝජනය කළේ මැදවච්චිය ආසනයයි. මහා වනාන්තරයෙන් අඩක් පමණ වැසීගිය සැතපුම් 72 ක් පමණ දිගින් යුතු ඡන්ද කොට්ඨාසයේ සතා සීපාවා ගහකොළ මිනිසුන් ගැන මතකයෙන් කියන්නට ඔහුට හැකියාවක් තිබුණා. ඔහු රජරට බිහිවූ උදාර යුග පුරුෂයෙක්. ඔය අතරම තමයි ටී. බී. ඉලංගරත්න, ඇම්. පී. ද සොයිසා, දඹුල්ලේ තෙන්නකෝන් යන අයත් හමුවෙන්නෙ. කරන්නාගොඩ බදියුද්දීන් මහමුද් යන මන්ත්‍රීවරුන් වගේම ‍ෙප්රාදෙණිය විශ්වවිද්‍යාලයේ ඇෆ්. ආර්. ජයසූරිය වැනි මහත්වරුන් ද හමුවුණා.අපි හමුවෙලා සමහර වෙලාවට වාද විවාද කරනවා. දිවුලපිටියෙ ලක්ෂ්මන් ජයකොඩි එවකට මං වගේම හොඳ තරුණයො. ඒ වගේම හොද මිත්‍රයො. මේ අය සමඟ වාද විවාද කරලා මං ගෙදර යනකොට හොඳටම රෑවෙලා. පාසල් වියේ පසුවන විටදීම මට රජරට පුරාම යාළු මිත්‍රයො හුඟායි. ඒ කාලෙ මසකට වරක් මම අනුරාධපුර, පොළොන්නරු යනවා. ඒ ප්‍රදේශයේ පදිංචි වෙන්න කියලා මට සමහරු ආරාධනා කළා. මේ අතරෙදි තමයි මාව පේරාදෙණිය විශ්වවිද්‍යාලයට තෝරාගත්තා කියලා දැනගත්තෙ. ඒ කාලේ අපේ නම් ඩේලි නිවුස් පත්තරයේ පවා ගියා. ඒ කාලෙ මම ඉගෙන ගත්තේ කඳානෙ මිෂනාරී පාසලක.පේරාදෙණියට ගිය මට නවාතැන් ගන්න ලැබුණේ් මාකස් ප්‍රනාන්දු ශාලාව. හන්තාන කඳුවැටියේ සුන්දරම දසුනක් මගේ ශාලාවට හොඳින් දර්ශනය වුණා. ඒක තවමත් දර්ශනීය සොඳුරු මතකයක් වගේ මගේ සිතේ කොණක තැන්පත් වෙලා තියෙනවා. ඒ කාලේ ලංකාවෙ උපරිම ලකුණු ගත්ත අය තමයි පේරාදෙණියට ඇතුළත් කර ගත්තෙ.කලා අංශයට. අනිත් අයව අනෙක් විශ්වවිද්‍යාල දෙක තුනට බෙදාහැරියා. මගේ විෂයයන් වුණේ ආර්ථික විද්‍යාව, භූගෝල විද්‍යාව, සිංහල වගේ විෂයයන්. මහාචාර්ය ඩී. ඊ. හෙට්ටිආරච්චි, එදිරිවීර සරත්චන්ද්‍ර, සිරී ගුණසිංහ, ශ්‍රී රම්මණ්ඩල, පණ්ඩිතරත්න විතානගේ, ඇෆ්. ආර්. ජයසූරිය, එච්. ඒ. ඩී. එස්. ගුණසේකර වැනි ආචාර්ය මහාචාර්ය විද්වතුන් අපේ ආචාර්යවරුන් වුණා. එතුමන්ලාගේ දේශන හරිම හරබරයි. රසබරයි. උපහාස රසයට සමහර සිසුන් පුදුමාකාර විදිහට වහ වැටුණා. සිසුන්ගේ අවධානය උපක්‍රමශීලීව දිනාගන්න ඒ දේශකයන්ට තිබුණේ පුදුම හැකියාවක්. කොහොම වුණත් ඒ දවස්වල අපේ විශ්වවිද්‍යාලෙ තිබුණෙ ඉතාමත් හොඳ විනයක්. දේශනවලදී වගේම නේවාසිකාගාරයේදීත් එහෙමයි.මං හිතන්නේ ලෝකයේ තිබෙන විශ්වවිද්‍යාලවලින් ස්වභාවධර්මයේ සුන්දරතම දර්ශනීය දායාදය රැගත් විශ්වවිද්‍යාලය තමයි පේරාදෙණිය. මං හිතන්නේ දැනටමත් ආසියාවේ හොඳම විශ්වවිද්‍යාලය පේරාදෙණිය බවයි. ලංකාවේ අනිකුත් විශ්වවිද්‍යාලවලට ගුරු වූයේ පේරාදෙණිය යි.ඒ කාලයේ විශ්වවිද්‍යාල දේශපාලනය අතින් තරමක් තදට තිබුණු පක්‍ෂය තමයි ලංකා සමසමාජ පක්‍ෂය හා කොමියුනිස්ට් පක්‍ෂයේ ශිෂ්‍ය සංගම්. ඒ හරහා මට ශිෂ්‍ය සංගම්වල නායකත්වයකුත් ලැබෙනවා. මෙහිදී මම කොළඹ පක්‍ෂ කාර්යාලෙ උපදෙස් පිට විශ්වවිද්‍යලය ඇතුළේ ශිෂ්‍ය සංගම් පිහිටුවමින් සැලකිය යුතු සිසුන් පිරිසක් බඳවා ගැනීමට ද කටයුතු කළා. ඔය කාලේ විශ්වවිද්‍යාලයේ සිටි ආචාර්ය ප්‍රේමදාස උඩගම මහතා මෙන් ම එහි අධ්‍යාපනවේදීව සිටි මහනුවර ධර්මරාජයේ කේ. එච්. එම්. සුමතිපාල යන මහත්වරුන්ගේ උපදෙස් ද, ගුරුහරුකම් ද මට ලොකු ශක්තියක් වුණා.මේ වෙලාවේදී තමයි දෙවිනුවර අතුරු මැතිවරණය පැවැත්වුණේ. මේ අතරම මගේ ප්‍රථම විභාගයට උත්තර ලියමින් සිටියේ. මේ අතර සිරිමාවෝ බණ්ඩාරනායක මැතිනියගේ හා පක්‍ෂ කාර්යාලයේ අනුමැතිය පරිදි දෙවිනුවර ආසනයට යන්න කියලා උපදෙස් ලැබුණා. දෙවිනුවර ආසනය තරමක් අසීරු තත්ත්වයක පැවතුණේ. ඒ තමයි හැට ගණන්වලදී රොනී ද මැල් මීට කලින් මා හඳුනාගෙන තිබුණා. අල්ලස් හා දූෂණයෙන් තොර අවංක රාජ්‍ය නිලධාරියෙක්.විරුද්ධ පක්ෂයෙන් දෙවිනුවරට තරග කළේ නීතිඥ පී.ඒ.වික්‍රමසූරිය මහත්තයා. විරුද්ධ පාක්ෂිකයන්ගේ අරියාදුකම් මැද්දෙ බොහොම අමාරුවෙන් තමයි ඡන්ද ව්‍යාපාරය මෙහෙය වූවේ.”මෙහිදී ගල්මුල් පහරට හා මැර ප්‍රහාරවලට පවා ලක් වූ එතුමා ඇතුළු පිරිස රත්මලේ ප්‍රදේශයේ ඡන්ද දායකයකුගේ දිළිඳු පැල්පතට වැදී යන්තම් පණ බේරා ගත්තා. අමුතෙල් වර්ගයක් තුවාලවලට ආලේප කර ප්‍රතිකාර කළ හැටි ඔහුට තවම මතකයේ රැඳී තිබේ. ‘අප්පුහාමි’ නම් ඒ දිළිඳු ඡන්ද දායකයා ඔහුට හැකි අයුරින් මේ පිරිසට සති දෙකක් පුරා ආහාර පානාදියෙන් සත්කාර කළේ ය. එහෙත් එවැනි සිදුවීම් මත වුවත් කෙසේ හෝ තම පක්ෂය එම මැතිවරණයෙන් ජයග්‍රහණය කළේ ය.ජයග්‍රහණයේ සතුට මැද ඔහුගේ හදවත වේදනාවෙන් සසල කළ යමක් සිදු වී තිබුණි. එදා ඔවුන්ට ඇප උපස්ථාන කළ ‘අප්පුහාමි’ නම් වයෝවෘද්ධ හිතහොඳ මිනිසා එක්සත් ජාතික පාක්ෂිකයන් විසින් ඝාතනය කළ පුවතයි. විශ්වවිද්‍යාල ජීවිතයට නැවත අවතීර්ණ වූ ඔහු දේශපාලනය ද අත නොහැරියේ ය. තවත් කලක දී තවත් යහලු මිත්‍රයන් කිහිප දෙනකු සමඟ එකතු වී මනම්පිටිය ඝන කැලෑව මැද අක්කර ගණනක් පුරා හේන් ගොවිතැනක් ආරම්භ කරන්නේ් මනම්පිටිය පාලම කිට්ටුවට වන්නටය. පසුව “මහවැලි තරුණ ගොවි ව්‍යාපාරය” යනුවෙන් නම් කර තවත් තරුණ පිරිස් ඒ සඳහා යොමු කර ගැනීමට සමත් විය. වල් අලි උවදුර නිසා වගාව රැක ගැනීම අතිශය දුෂ්කර කාර්යයක් වූයේ ය.“රාත්‍රියේදී අපි නිවෙස් වටා ලොකු ගිනි මැල ගහනවා. දවාලට දකින්නට ලැබෙන අනෙකුත් සිවුපා සතුන්ගෙන් වගාවට හානියක් නොවුණි. මෙසේ කාලය ගතව යද්දී සමාදාන විනිශ්චයකාර පදවියකින්ද පිදුම් ලැබූ අතර එවකට දිවයිනේ් සිටි ළාබාල ම සාම විනිසුරුවරයා වූයේ ද මාය. එයට අමතරව රජරට රෝහල්වල නිල නොලත් රෝහල් පරීක්ෂක ධූරයද මවිසින් හෙබවූවා. දේශපාලන කටයුතු වෙනුවෙන් මගේ උපරිම ශක්තිය ලබා දෙමින් රට වෙනුවෙන් කැපවීමත් කරද්දී රජරට පුරාම වාගේ මගේ හිතවතුන් ආධාරකරුවන් බුරුතු පිටින හැඩ ගැසී සිටියා.මේ නිසා මා ඝාතනය කිරීමේ කිසියම් සැලසුමක් තිබූ බවත් මට මුලදීම ආරංචි වී තිබුණා. දවසක් රත්න දේශප්‍රිය සේනානායක මහතාගේ රැස්වීමක කතාවක් තිබුණා. මධ්‍යම රාත්‍රිය අවසන්වනතුරුත් රැළිය පැවැත් වුණා. රෑ බෝ වූ නිසා මින්නේරිය හන්දිය අසලම ඇති මගේ මිත්‍රයකුගේ නිවෙසක නතර වුණා. රාත්‍රී දෙක තුන පමණ වනවිට මා නිදා සිටි කාමරයේ මගේ හිසට ඉහළින් ඇති දොර තියුණු පොරෝ පහර කිහිපයකින් පැලී දෙකඩ වී ගියා. ඇඳිවත පිටින්ම ඉදිරිපස දොරෙන් එළියට පැනගත් මට මුළු රාත්‍රියම ගත කළේ මින්නේරිය වැව ඉස්මත්තේ වැව් කණ්ඩිය මතය. ඒ බලපිටිය සී.පී. ගේ මැර කල්ලියේ වැඩක් බව මා පසුව දැන ගත්තා. මා මරා දැමීමට මෙයට පෙරද උත්සහ කළත් ඉන් මා ගැළවී ගත්තේ පෙර පිනකටය.ජීවිතයේ නව යොවුන් වියේ පටන්ම දේශපාලනය පිළිබඳ නොනැසෙන දිරියකින් හා අධිෂ්ඨානයකින් කටයුතු කළ ඔහු වැන්නවුන් අතර අනාගතයට ගතහැකි පාඩම් හා ජීවිත අත්දැකීම් බොහෝ ය. රජරට දිළිඳු ජනතාවගේ හදවත් තුළ ජීවත් වෙමින් වාමාංශික අදහස් ඒ තුළ වපුරන්නට කෙත්වතු අස්වැද්දූ මෙවන් අපූරු මිනිසුන්ගේ අතීත මතකයන් වර්තමානයට මෙන්ම අනාගතයට ද අපූරු සම්පත් බඳුය. ජීවිතයේ සැදෑ සක්මනෙහි යෙදෙමින් අතීතාවර්ජනයන්හි කිමිදෙමින් එහි අතීත රසමුසු තැන් ස්මරණයෙහි සොඳුරු බව විඳිමින් සිටින්නේ ය. ආවේගශීලි යෞවනයකු ලෙසත් විශ්වවිද්‍යාල සිසුවකු ලෙසත් පෑහෙමින් ඔහු ආ ගමන බොහෝ දිගුය. ඒ වයෝවෘද්ධ මතකය තුළ තව රසබර මතකයන් බොහෝ ය.“විශ්වවිද්‍යාල ජීවිතයේ මා තුළ තිබුණෙ දේශපාලන නැඹුරුවක්ම පමණයි. මේ නිසා ප්‍රේම සම්බන්ධතා මගෙන් ගිලිහී ගියා කියල කීවොත් නිවැරැදියි. අනෙක තමයි වැදගත් ශිෂ්‍යාවන් දේශපාලනය කරන ශිෂ්‍යන්ට වැඩි කැමැත්තක් නැති බව. එහෙම වුණත් මගේ විවාහය සිදුවුණේ යෝජනාවකට අනුව. මහනුවර මාතලේ ඩී.ආර්.බී. ඇල්ලෙපොල ඇම්බැක්කේ දේවාලේ බස්නායක නිලමෙතුමාගෙ බාලම දියණිය සමග මම විවාහ වුණා. මට ඉන්නෙ දියණියක් විතරයි.ඇයත් තවම අවිවාහකයි. ඇය දැනට ඉංග්‍රීසි මාධ්‍යයෙන් අවසාන පශ්චාත් උපාධියකට සූදානම් වෙනවා. අතීතයේ අපි කරපු කියපු දේවල් ගැන මතක් වෙනකොට තියෙන්නෙ ලොකු සතුටක්. ජීවිතේ ගැන පසුතැවීමක් නැහැ. ලොකු යුතුකම් කොටසක් කරල අවසන් කළා ය යන හැඟීමකින් අද මම ජීවිතයේ සන්ධ්‍යාව ගෙවමින් සිටිනවා. ජීවිතය සුන්දර මතකයන්ගෙන් පිරී ඇත. යෞවනයේ කළ හපන්කම්, මිනිසුන් වෙනුවෙන් දිවි පරදුවට තබා කළ මෙහෙයන්, අද ඔහු ළඟ ආත්ම සංතුෂ්ටියට ඇති අමරණීය මතකයන් පමණකි..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=f1302286</link>
    <topic>වසර 110ක් සපිරෙන බලගල්ලේ සරස්වතී මහ පිරිවෙන</topic>
    <author>බලගල්ලේ සරස්වතී මහ පිරිවෙනේ කෘත්‍යාධිකාරී,හිස්සැල්ලේ රතනසීහ හිමි</author>
    <content>බලගල්ලේ සරස්වතී මහ පිරිවෙන ශ්‍රී ලංකා රාමඤ්ඤ මහා නිකායේ මූලස්ථානයකි. 1897 පෙබරවාරි 07 වන දින මහෝපාධ්‍යාය මඩගමුවේ සිරිනාවාසාසභ මහා ස්වාමින්ද්‍රයන් වහන්සේට බලගල්ලේ ජයකොඩි පරම්පරාව විසින් මෙම විහාරස්ථානය සඟ සතු කොට පූජා කරන ලදී.1903 මාර්තු 7 වන දින සරස්වතී මහ පිරිවෙන ආරම්භ කරන්නට යෙදුණි. වාගීස්වර පඩිතුමා මෙහි පරිවේණාධිපති ලෙස ආරම්භයේ දී කටයුතු කළ අතර මඩගමුවේ සිරිනිවාසාසභ මහා ස්වාමින්ද්‍රයන් වහන්සේගේ ප්‍රධාන ශිෂ්‍ය හිස්සැල්ලේ ශ්‍රී ඥානෝදයාභිධාන නායක ස්වාමින්ද්‍රයන් වහන්සේ 1907 ජනවාරි 01 දින සිට 1955 දක්වා එහි පරිවේණාධිපති ධුරය දරමින් වැඩ සිටියහ.හිස්සැල්ලේ ශ්‍රී ඥානෝදයාභිධාන මහා නායක ස්වාමින්ද්‍රයන් වහන්සේගේ පරිවේණාධිපතිත්වය යටතේ අධ්‍යාපනය මෙන්ම පිරිවෙනේ ධර්ම ශාලාවල විහාර මන්දිරය, සුවිශේෂ වූ දෙමහල් පුස්තකාලය, පිරිවෙන් ශාලාව ආදී සියලු ම භෞතික සම්පත්වල මනා සංවර්ධනයක් ශීඝ්‍රයෙන් ගොඩනැෙඟන්නට විය. 1919 වර්ෂයේ දී ලංකා ආණ්ඩුවේ ආධාර ලබන පිරිවෙනක් ලෙස ලියාපදිංචි කරන ලදී. ප්‍රාචීන භාෂා සාහිත්‍යයට අමිල සේවයක් සිදුකොට ඇති අපේ පිරිවෙන ශ්‍රී ලංකාවේ ප්‍රාචීන භාෂා ශාස්ත්‍රයේ ව්‍යාප්තිය උදෙසා මහත් සේවයක් සිදු කළ ප්‍රධාන ම පෙළේ පිරිවෙනෙකි.සරස්වතී මහ පිරිවෙන කේන්ද්‍රකොට එහි ප්‍රාචීන භාෂා ශාස්ත්‍රයෙහි හසල දැනුමක් ලත් පැවිදි පඬිවරු ඒ ඒ ප්‍රදේශ වල පිරිවෙන් ශාඛා, ප්‍රශාඛා බිහි කළහ. රත්නපුරේ හා බුළුගහපිටියේ සුමන පිරිවෙන, නැදලගමුවේ හා කනදුල්ලේ ධර්මරාජ පිරිවෙන, ඉඟිනියාගල විද්‍යාසාගර පිරිවෙන, පොත්තේවෙල ජිනරාජ පිරිවෙන, බණ්ඩාරබටවල විද්‍යාකර පිරිවෙන, කුරුණෑගල බෞද්ධාලෝක ආදී පිරිවෙන් ඒ අතර කැපී පෙනේ.රන් පදක්කම් ලාභී ප්‍රාචීන පඬිවරුන් බිහි කර ඇති මෙම ආයතනය තුළ සිංහල - දෙමළ ගිහි පැවිදි සිසුන් සිවු දිසාවෙන් පැමිණි අධ්‍යාපනය ලද කීර්තිමත් ආයතනයක් මෙන් ම එය විදෙස් භික්ෂූන්ට ද අධ්‍යාපනයට තෝතැන්නකි.හපුවලානේ ඤාණාලෝක, හේන්පිටගෙදර ඤාණසීහ, හේන්පිටගෙදර ඤාණාවාස, හිස්සැල්ලේ සුමංගල, හිස්සැල්ලේ ධම්මරතන, පොත්තතේවෙල පඤ්ඤාසාර, හේන්පිටගෙදර ඥානතිලක, හිස්සැල්ලේ මේධානන්ද, ආචාර්ය යටගම ධම්මපාල යන නායක ස්වාමින්වහන්සේලා වැනි කීර්තිමත් ග්‍රන්ථ කර්තෘවරු, ප්‍රාචීන භාෂා විශාරදයන්, විශේෂයෙන් දෙමළ බසෙහි හසල බුද්ධිමතුන් බිහි වූ ආයතනයකි. විශේෂඥ වෛද්‍ය මහාචාර්ය ඒ. සින්නතම්බි මැතිතුමා වැනි දෙමළ පඬිවරු, බැස්ටියන් රණවීර, වී. මලල්ගොඩ වැනි සුප්‍රසිද්ධ කවිවරු මෙහි ශිෂ්‍යයෝය.පිරිවෙන් අධ්‍යක්‍ෂ ඉදුරාගාරේ ධම්මපාල හිමි, මහාචාර්ය ඉදුරාගාරේ ධම්මරතන හිමි, ආචාර්ය පොල්ලමුරේ සෝරත හිමි, මහාචාර්ය එස්. බී. හෙට්ටිආරච්චි, මහාචාර්ය සුමනපාල ගල්මන්ගොඩ, මහාචාර්ය ජිනදාස දනංසූරිය වැනි විද්වත්හු මෙහි ආදි ශිෂ්‍යයෝ ය.විශේෂයෙන් සම්මා සම්බුද්ධ ශාසනයටත් සිංහල - දෙමළ සාහිත්‍යයටත් මහා මෙහෙවරක් ඉටුකර ඇති මෙම ආයතනයෙන් ශ්‍රී ලංකා රාමඤ්ඤ මහා නිකායේ මහා නායක ස්වාමින්වහන්සේලා දෙනමක් වූ හිස්සැල්ලේ ශ්‍රී ඥානෝදයාභිධාන මහා නායක ස්වාමින්ද්‍රයන් වහන්සේ, පොත්තේවෙල පඤ්ඤාසාර මහානායක ස්වාමින්ද්‍රයන් වහන්සේ ද, එසේම අධිකරණ නායක ස්වාමින් වහන්සේලා දෙනමක් වූ හේන්පිටගෙදර ඤාණසීහ, හේන්පිටගෙදර ඤාණාවාස නායක ස්වාමින් වහන්සේලා ද, අනුනායක ස්වාමින්වහන්සේලා තෙනමක් වූ ආචාර්ය යටගම ධම්මපාල, මඩිතියවල විජිතසේන, මඩිතියවල මේධංකර යන ස්වාමින් වහන්සේලා ද බිහි වූහ.වර්තමානයේ විහාරාධිපති හපුවලානේ සරණංකර මහෝපාධ්‍යාය ස්වාමින්වහන්සේ වන අතර, පරිවේණාධිපති පහලගම ධම්මික ස්වාමින්වහන්සේය. මේ වන විට දහස් ගණන් ගිහි පැවිදි පිරිසක් මෙහි අධ්‍යාපනය ලබා දෙස් විදෙස්වල ධර්ම ශාස්ත්‍රීය කටයුතු සිදුකර ඇති අතර අද ද එම සේවය අඛණ්ඩව සිදුකරමින් ක්‍රියා කරති.බලගල්ලේ සරස්වතී මහ පිරිවෙනට වර්ෂ 110ක් සම්පූර්ණ වීම නිමිති කර මාර්තු 07 සිට 10 දක්වා ත්‍යාග ප්‍රදානෝත්සවයක් ද බෝධි පූජා හා සංඝගත දක්‍ෂිණාමය පිංකම් මාලාවක් ද පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>02</month>
      <day>28</day>
    </date>
    <link>http://www.dinamina.lk/2013/02/28/_art.asp?fn=f1302287</link>
    <topic>වසර 75ට පෙර ඡන්ද ප්‍රතිඵලයක්</topic>
    <author>උපුටනය ශ්‍රී ලංකාවේ මැතිවරණ ඉතිහාසය බන්ධුල ආර්.ගුලවත්ත</author>
    <content>1936 රාජ්‍ය මන්ත්‍රණ සභා මැතිවරණයේදී බණ්ඩාරවෙල කොට්ඨාසයට තරග කළ එක් අපේක්ෂකයකු වූයේ දකුණු පළාතෙන් ඌව පළාතට ගොස් සිටි එඩිතර සටන්කාමී සිංහලයෙකි. ඔහු නමින් ඩී.ඩී.ගුණසේකර ය. 1931 මැතිවරණයෙන් බණ්ඩාරවෙල ජයගත් වතු හිමියෙකු වූ ඒ.පැලෝස් ගෝඩන් ද ඡන්දයට ඉදිරිපත්ව සිටියේ ය.බණ්ඩාරවෙල වතු සුද්දන්ගේ බල පරාක්‍රමය පැවැති ප්‍රදේශයකි. උඩරට වතු හිමි සුදු ජාතිකයන් තමන්ගේම අය ජයග්‍රහණය කර වීමෙහිලා නොගත් වෙහෙසක් නැත. යුරෝපා සංගමයේ සභාපති හා බණ්ඩාරවෙල කැලිඩෝනියා වත්තේ අයිතිකරු වූ මැතින්ටොප් ස්මිත් බණ්ඩාරවෙලට යාබද තලවකැලේ (මධ්‍යම පළාත) ආසනයට තරග වැද සිටි ඩී.ඊ. හැමිල්ටන් වෙනුවෙන් පළ කරන ලද පත්‍රිකාවක කරන ලද සඳහන වසර 75කට පසුත් මතකයට නගා ගැනීම අදත් බටහිර විජිතවාදී සංස්කෘතිය අගය කරන පුහුදුන් මිනිසුන් ගැන අවබෝධ කර ගැනීමටත් එදා බණ්ඩාරවෙල සහ තලවකැලේ පොදු ජනතාව දැක්වූ එඩිතර පියවර ගැනත් වටහා ගැනීමට ඉවහල් වේ.“රාජ්‍ය මන්ත්‍රණ සභාවට කංකානියෙකු හෝ ගම්බද ගොවිරාල කෙනෙකු හෝ කඩකාරයෙකු යැවීමෙන් පලක් නොවේ. ඔවුන් තමන් කරන රැකී රක්ෂා පිළිබඳ දක්ෂයන් විය හැකිය. නමුත් රට ආණ්ඩු කිරීමට ආධාරවීම සම්බන්ධයෙන් තිබිය යුතු දැනීම හෝ පුළුවන්කම හෝ ඔවුන් තුළ නැත්තාහ.”බණ්ඩාරවෙල සහ තලවකැලේ ගොවි කම්කරුවෝ ඒ වතු අධිරාජ්‍යවාදින්ට අතුල් පහරක් එල්ල කරමින් බණ්ඩාරවෙල ආසනයෙන් ඩී.ඩී.ගුණසේකර සහ තලවකැලේ ආසනයෙන් එස්.පී. වෛත්‍යලිංගම් මහත්වරුන්ට විශිෂ්ට ජයග්‍රහණයක් ලබා දී මන්ත්‍රණ සභාවට තෝරා පත් කර ගත්හ.ඒ පැලෝස් ගෝඩන්ට වඩා ඩී.ඩී.ගුණසේකර වැඩි ඡන්ද 9372ක් ලබා ගත්තේ බී.එම්.ඩූල් සහ පී.බී.එම්.බණ්ඩාරනායක දෙදෙනාගේ ඇප මුදල රාජසන්තක කරමිනි. ඩී.ඩී.ගුණසේකර දකුණෙන් බණ්ඩාරවෙලට ගොස් මුළු ඡන්ද 15155 ක් ලබා ගත්තේ ය.කැලිඩෝනියා වත්තේ අයිතිකරු වූ මැකින්ටොප් ස්මිත් විසින් කංකානියෙකු ලෙස හැඳින්වූ එස්.පී. වෛත්‍යලිංගම් වතු අයිතිකාර හැමිල්ටන්ව පරාජය කළේ ඡන්ද 15396ක් ලබා වැඩි ඡන්ද 7578 කිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=n1303011</link>
    <topic>කොන්ත්‍රාත්තුව ගත් සෙබළා මහ සැකකරුගේ නි‍ෙවසේ හැදී වැඩුණු ‍අයෙක්</topic>
    <author>කිත්සිරි වනසිංහ, අමිල ප්‍රභාත් වනසිංහ සහ අනුරාධපුර මධ්‍යම විශේෂ</author>
    <content>උතුරු මැද පළාත් ආයුර්වේද කොමසාරිස් කුමාර ද අල්විස් මහතාට ඇසිඩ් ප්‍රහාර එල්ල කර පලා ගොස් සිටි ප්‍රධාන සැකකරු ලෙස සැක කෙරෙන ආයුර්වේද වෛද්‍යවරයෙකු සහ තවත් පුද්ගලයන් දෙදෙනකු පොලිසිය ඊයේ (28) අත්අඩංගුවට ගෙන ඇත.උතුරු මැද පළාත් ආයුර්වේද කොමසාරිස්වරයාට ඉකුත් (22) අලුයම නාඳුනන පුද්ගලයන් දෙදෙනකු (02) ඇසිඩ් ප්‍රහාර එල්ල කර තිබිණි. පසුව මේ පිළිබඳව විශේෂ පොලිස් කණ්ඩායමක් පරීක්ෂණ ආරම්භ කළ අතර ඒ අනුව ඇසිඩ් ප්‍රහාර එල්ල කිරීමට අනුබල දුන් බව කියන ආයුර්වේද වෛද්‍යවරයා අත්අඩංගුවට ගැනිණි.මින්නේරිය ආයුර්වේද රෝහලේ වෛද්‍යවරයකු ලෙස සේවය කර පසුව අනුරාධපුර ආයුර්වේද රෝහලට ස්ථාන මාරුවක් ලබා පැමිණි මේ වෛද්‍යවරයා මේ වන විට අධ්‍යයන නිවාඩු ලබා සිටින බව පොලිස් ආරංචි මාර්ග සඳහන් කරයි.අධ්‍යක්ෂවරයා හා මෙකී වෛද්‍යවරයා අතර රාජකාරිමය වශයෙන් ඇතිවූ මත භේදයන් මේ ඇසිඩ් ප්‍රහාර එල්ල කිරීමට හේතුවී ඇතැයි පොලිසිය සැක කරයි ඒ ඔස්සේ පුළුල් පරීක්ෂණ ආරම්භ කර ඇතැයිද පොලිසිය පවසයි.ඇසිඩ් ප්‍රහාරය එල්ල කළ බව පවසන යුද හමුදා සෙබළකු ද නිට්ටඹුව ප්‍රදේශයේ දී අත්අඩංගුවට ගෙන ඇත. විසිතුන් හැවිරිදි (23) මේ යුද හමුදා සෙබළා මට්ටක්කුලිය ප්‍රදේශයේ යුද හමුදා කඳවුරක සේවය කරයි.යුද හමුදා සෙබළා කුඩා කල සිට වෛද්‍යවරයාගේ නිවසේ හැදී වැඩුණු බවද අනාවරණය වෙයි.මොහුත් සමඟ ප්‍රහාර එල්ල කිරීමට යතුරු පැදියේ පැමිණි අනෙක් සැකකරු එම ප්‍රදේශයේම මාළු විකුණන අයකු බවද පොලිසිය තොරතුරු අනාවරණය කර ගෙන තිබේ. එසේම මොවුන් පැමිණි යතුරු පැදිය නිට්ටඹුව ප්‍රදේශයෙන් කුලියට වාහන ලබා දෙන ස්ථානයකින් ගන්නා ලද එකක් බව ද හෙළි වෙයි.ඇසිඩ් ප්‍රහාරය එල්ල කිරීම කොන්ත්‍රාත්තුවක් මත සිදු කළ එකක් බවට ද තොරතුරු ලැබී තිබේ. කොමසාරිස්වරයාට පහරදීමට ඇසිඩ් මිලදී ගෙන ඇත්තේ කඩවත කිරිල්ලවල ප්‍රදේශයේ වෙළෙඳ සලකින් බවටද සැක කරයි.උතුරුමැද පළාත් ජ්‍යෙෂ්ඨ නියෝජ්‍ය පොලිස්පති ජගත් අබේසිරි ගුණවර්ධන, නියෝජ්‍ය පොලිස්පති රංජිත් පද්මසිරි යන මහත්වරුන්ගේ උපදෙස් මත අනුරාධපුර කොට්ඨාස භාර පොලිස් අධිකාරී මහේෂ් සේනාරත්න මහතාගේ මෙහෙයවීමෙන් කොට්ඨාශ අපරාධ විමර්ශන අංශයේ ස්ථානාධිපති පොලිස් පරීක්ෂක ‍රත්නායක මහතා ඇතුළු නිලධාරීහු පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=n1303013</link>
    <topic>ලබන වසරේ මැතිවරණ නෑ</topic>
    <author>සිතාරා සේනානි සහ නුවන් කොඩිකාර</author>
    <content>පළාත් සභා දෙකක හෝ තුනක මැතිවරණ මේ වසරේ පැවැත්වෙන බවත්, එහෙත් ලබන වසරේ කිසිදු මැතිවරණයක් නොපැවැත්වෙන බවත් කැබිනට් ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි. ජනාධිපතිවරණයක් ලබන වසරේ පැවැත්වෙන බවට ඇතැම් දෙනා ප්‍රකාශ කළද, ජනාධිපතිවරයාගේ නිල කාලය අවසන් වීමට පෙර ජනාධිපතිවරණයක් කිසිසේත් පැවැත්වෙන්නේ නැති බවත් ඇමැතවරයා අවධාරණය කරයි.ඇමැති කෙහෙළිය රඹුක්වැල්ල මහතා මේ බව පැවැසුවේ ඇමැති මණ්ඩල තීරණ දැනුම්දීම සඳහා ජනමාධ්‍ය හා ප්‍රවෘත්ති අමාත්‍යාංශයේ ඊයේ (28) පැවැති මාධ්‍ය හමුවේදී මාධ්‍යවේදියකු මේ සම්බන්ධයෙන් මතු කරන ලද ප්‍රශ්නයකට පිළිතුරු දෙමිනි.ජනාධිපතිවරණයක් අවශ්‍යව ඇත්තේ විපක්ෂ නායක රනිල් වික්‍රමසිංහ මහතාට බව කී ඇමැතිවරයා එතුමාට අවශ්‍යව ඇත්තේ සජිත් ප්‍රේමදාස මහතාගෙන් බේරීමට ජනාධිපතිවරණයක් ලබාගැනීමට බවත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=n1303014</link>
    <topic>චිත්‍රපට බෙදාහැරීමේ - ප්‍රදර්ශනය කිරීමේ සංස්ථාව සතු බලතල තහවුරුයි</topic>
    <author>ධනුෂ්ක ගොඩකුඹුර</author>
    <content>චිත්‍රපට බෙදාහැරීම සහ ප්‍රදර්ශනය කිරීම සම්බන්ධයෙන් ජාතික චිත්‍රපට සංස්ථාව සතු බලතල ශ්‍රේෂ්ඨාධිකරණ තීන්දුව මඟින් තහවුරු කෙරුණු බව ජාතික චිත්‍රපට සංස්ථාවේ සභාපති නීතිඥ අශෝක සේරසිංහ මහතා පැවසීය. සංස්ථාවේ සභාපතිවරයාගේ ලිඛත අවසරයකින් තොරව චිත්‍රපට බෙදාහැරීමට හෝ ප්‍රදර්ශනයට කිසිවකුට නෛතික බලයක් නොමැති බව පැව සූ සේරසිංහ මහතා චිත්‍රපට සංස්ථාව ශක්තිමත් කිරීමේ වැඩපිළිවෙළ සඳහා මෙය ඉමහත් ශක්තියක් බවත් ප්‍රකාශ කළේය.අශෝක සේරසිංහ මහතා මෙසේ ප්‍රකාශ කළේ චිත්‍රපට සංස්ථාව සම්බන්ධව ශ්‍රේෂ්ඨාධිකරණ තීන්දුව ඊයේ (28) ප්‍රකාශයට පත් කිරීමෙන් පසුව සංස්ථා භූමියට එක්ව සිටි සේවක සේවිකාවන් අමතමිනි.සුළු පිරිසකගේ වුවමනා එපාකම් මත සංස්ථාවට එරෙහිව ක්‍රියාත්මක කෙරුණු වැඩපිළිවෙළ පරාජයට පත් කිරීමට ලැබීම සම්බන්ධයෙන් සතුට පළ කළ සභාපතිවරයා චිත්‍රපට කර්මාන්තය යනු කිසිවකුගේ පෞද්ගලික බූදලයක් නොවන බවත් පැවසීය.මෙම පිරිස කටයුතු කළේ චිත්‍රපට සංස්ථාවට එරෙහිව පමණක් නොවන බව පැවසූ ඒ මහතා එය ජනාධිපති මහින්ද රාජපක්ෂ මහතා ප්‍රමුඛ රජයටම විරුද්ධව කෙරුණු කටයුත්තක් බවත් අවධාරණය කළේය.චිත්‍රපට සංස්ථාවට වළ කැපුණේ හිටපු ජනාධිපතිනියගේ කාලයේ බව සැවොම දැන සිටියත් මෙම පිරිසගේ ප්‍රධාන තර්කය වූයේ මෙරට සිනමා කර්මාන්තය ප්‍රවර්ධනය කෙරුණේ එම කාලයේදී යන්න බව පැවසූ ඒ මහතා සත්‍ය දැන ගැනීමට එයම සෑහෙන බවත් කියා සිටියේය.කිසිදු බලයක් නොමැති බවට හැඟී ගොස් තිබුණු චිත්‍රපට සංස්ථාවට සතු බලතල ශ්‍රේෂ්ඨාධිකරණය දැන් පැහැදිලි කරණු ලැබ තිබෙන නිසා මෙරට සිනමා කර්මාන්තයේ ප්‍රවර්ධනය උදෙසා කැප වන ලෙස හෙතෙම සියලු දෙනාගෙන් ඉල්ලා සිටියේය.මෙම අභියෝගය ජය ගැනීමේ දී ඉමහත් ශක්තියක් දුන් ජනාධිපතිතුමා, ජනමාධ්‍ය ලේකම් ආචාර්ය චරිත හේරත්, සිනමා නළු නිළියන් ඇතුළු සියලුදෙනාටම සභාපතිවරයා මෙහි දී ස්තුතිය පළ ‍කළේය.ප්‍රවීණ සිනමා නළු රවීන්ද්‍ර රන්දෙණිය, නිළි නීටා ප්‍රනාන්දු, චිත්‍රපට අධ්‍යක්ෂ සුනිල් සෝම පීරිස් මහත්ම මහත්මීහු ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=n1303015</link>
    <topic>මවුබිමට එරෙහි දෙස්-විදෙස් බලවේගවලට මානව හිමිකම් කොමිසමේ දී නිසි පිළිතුරු</topic>
    <author>සිතාරා සේනානි සහ නුවන් කොඩිකාර</author>
    <content>යුද්ධයෙන් පසු සංහිඳියාව ඇති කිරීමට රජය ගෙන යන වැඩපිළිවෙළ අවතක්සේරුවට ලක් කිරීමට මානව හිමිකම් කවුන්සිලයේ ලේකම් නවනීදන් පිල්ලේ මහත්මිය ක‍ටයුතු කර ඇති බවට ජිනීවා ගොස් සිටින මෙරට නියෝජිත කණ්ඩායමේ ප්‍රධානී, ඇමැති මහින්ද සමරසිංහ මහතා එම කවුන්සිලයේදී ඉතා පැහැදිලිව කළ ප්‍රකාශය ශ්‍රී ලංකාවට එරෙහිව කටයුතු කරන දෙස්-විදෙස් බලවේගවලට දුන් නිසි පිළිතුරක් බව රජයේ මාධ්‍ය ප්‍රකාශක, ප්‍රවෘත්ති හා ජනමාධ්‍ය ඇමැති කෙහෙලිය රඹුක්වැල්ල මහතා පවසයි.දෙමළ ඩයස්පොරාව ඇතුළු දෙස්-විදෙස් බලවේග දැනුවත්ව ශ්‍රී ලංකාවට එරෙහිව කරනු ලබන චෝදනාවලට පිළිතුරු දිය හැකි හොඳම ක්‍රමය මානව හිමිකම් කවුන්සිලයේදී පිළිතුරු දීම බවද හෙතෙම පැවැසීය.ඇමැතිවරයා මේ බව පැවැසුවේ ඇමැති මණ්ඩල තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (28) පැවැති මාධ්‍ය හමුවේදී මාධ්‍යවේදියකු මේ සම්බන්ධයෙන් මතු කළ ප්‍රශ්නයට පිළිතුරු දෙමිනි.මානව හිමිකම් කවුන්සිලයේදී පිළිතුරු දීමට අමතරව ශ්‍රී ලංකාවට එරෙහිව මතුවන චෝදනා සම්බන්ධයෙන් අවශ්‍ය පරිදි කටයුතු කිරීමට රජය පියවර ගන්නා බවත් හෙතෙම සඳහන් කළේය.උගත් පාඩම් හා ප්‍රතිසන්ධාන කොමිසමේ යෝජනාවලින් සියයට පනහක් ක්‍රියාත්මක කර අවසන් බව ප්‍රකාශ කළ විට මෙහි පැමිණෙන බොහෝ විදේශ නියෝජිතයන් ඒ බව ඇසින් දැක පිළිගත්තද, නැවත එතෙර යාමෙන් පසු කියන්නේ වෙනත් කතාවක් බව කී ඇමැතිවරයා, එයින් පැහැදිලි වන්නේ කිසියම් වැඩපිළිවෙළකට හා න්‍යාය පත්‍රයකට අනුව ඔවුන් කටයුතු කරන බව යැයිද පැවැසීය.ඇමැතිවරයා මෙසේද පැවැසීය.අපි කරන දේවල් ඒ අය නොදන්නවා නොවෙයි. නොපෙනෙනවාද නොවෙයි. ඒත් ඒ අයට ප්‍රබල න්‍යාය පත්‍රයක් තිබෙනවා. ඔවුන් මෙහි පැමිණි පසු කියන්නේ උතුරු-නැඟෙනහිර දැවැන්ත සංවර්ධනයක් සිදුවෙනවා. එක ජාතියකට නොසැලකිල්ලක් දක්වා ඇති බව පෙනී යනන්නේ නෑ"යනාදී වශයෙනුයි. කැනඩාවේ සිටිනවා යාපනයට සම්බන්ධකම් තිබෙන මන්ත්‍රීවරියක්. තවත් රටවලත් දෙමළ ජනතාව විශාල වශයෙන් පදිංචිවී සිටිනවා. දෙමළ ඩයස්පෝරාව උත්සාහ දරන්නනේ ස්වයංනීර්ණ අයිතිය ලබා ගන්නයි. ප්‍රභාකරන්ට යුද්ධයෙන් ලබාගැනීමට නොහැකිවූ දේ ලබා ගන්නයි.උතරු-නැඟෙනහිර තමන්ගේ අයිතිය වෙනුවෙන් කතා කරන දෙමළ සන්ධානය ප්‍රශ්නයට විසඳුමක් ලබා ගැනීමට එකඟ නොවෙන්නේ ඇයි? ඔවුන් තේරීම් කාරක සභාවට එන්නේ නැතිනම් ප්‍රශ්නයට විසඳුම් ලබා ගන්නේ කොහොමද? අපට අවශ්‍ය වන්නේ සියල්ලන් ඇතුළත් විසඳුමක්.පාර්ලිමේන්තු ප්‍රජාතන්ත්‍රවාදය ඇතුළත තේරීම් කාරක සභාව කියන්නේ පිළිගත් ක්‍රමයක්. ප්‍රශ්නයට පිළිතුරු සෙවීමට රජය තේරීම් කාරක සභාවක් පත් කළා. න්‍යාය පත්‍රයක් නෑ කියනවා. න්‍යාය පත්‍රයක් හදන්න නම් තේරීම් කාරක සභාවට සහභාගී විය යුතුයි. දෙමළ සන්ධානය අවසන් මොහොතේ ඉවත්ව යන්නේ ඔවුන් බලාපොරොත්තු වන දෙය වන දේ ලබා ගත නොහැකි බව විශ්වාස කරන නිසාදැයි මා අසන්න කැමතියි. තේරීම් කාරක සභාවට පැමිණෙන ලෙස දෙමළ සන්ධානයට බල කරන ලෙස රජය ඉන්දියාවෙන් ඉල්ලා සිටිනවා. අප ඔවුන්ගෙන් බලාපොරොත්තු වන එකම දේ වන්නේත් එයයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=n1303016</link>
    <topic>කුමාරතුංග මුනිදාස ගුණ සමරුව හෙට</topic>
    <author>පණ්ඩුක සමරසේකර</author>
    <content>ශ්‍රේෂ්ඨ කවියකු භාෂා ප්‍රවීණයකු පුවත්පත් කලාවේදියකු මෙන්ම හෙළ හවුලේ නිර්මාතෘවරයාණන් වන කුමාරතුංග මුනිදාස තුමන්ගේ 69 වැනි ගුණ සමරුව හෙට (02) සවස 3.00ට කොළඹ 07 ජාතික පුස්තකාල සේවා හා ප්‍රලේඛන මණ්ඩල ශ්‍රවණාගාරයේ දී පැවැත්වේ.සංස්කෘතික හා කලා කටයුතු ඇමැති ටී.බී. ඒකනායක මහතා ගේ ප්‍රධානත්වයෙන් පැවැත්වෙන මේ ගුණ සැමරුමේ දී රාජකීය පණ්ඩිත ත්‍රිපිටකවේදී රණස්ගල්ලේ ඥානවීර හිමියන්, හෙළ හවුලේ අනුශාසක හේමසිරි කුමාරතුංග, සබරගමු පළාත් ආණ්ඩුකාර විජමු ලොකුබණ්ඩාර මහත්වරු දේශන පවත්වති.මෙදින උදෑසන 8.30ට පාණදුර ගොරකානේ කුමාරතුංග සිහිවටනය අබියස මල් තබා බෞද්ධ වත් පිළිවෙත් පැවැත්වීම සිදුකෙරේ.මේ කර්තව්‍යයන් සඳහා එක්වන ලෙස හෙළයට ලැදි පිරිස් සඳහා ඇරයුම් කෙරෙන බව හෙළ හවුල දන්වා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=n1303017</link>
    <topic>හලාල් සහතිකය රජයෙන් බෑ</topic>
    <author>සිතාරා සේනානී සහ නුවන් කොඩිකාර</author>
    <content>හලාල් සහතිකය ලබාදීමේ වගකීම රජයට බාර ගැනීමට හැකියාවක් නොමැති බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවැසීය. ආගමික වශයෙන් ක්‍රියාත්මක වන දේ බාර ගැනීමට රජයට අදහසක් ‍නැති බවද ඒ මහතා කීවේය.ජනමාධ්‍ය අමාත්‍යාංශයේ ඊයේ (28) පැවැති කැබිනට් තීරණ දැනුම්දීමේ මාධ්‍ය හමුවට එක්වෙමින් ඇමැතිවරයා එසේ ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=n1303018</link>
    <topic>සියලු සමෘද්ධි නිලධාරීන් රජයේ සේවය යටතට</topic>
    <author>මහින්ද අලුත්ගෙදර</author>
    <content>දිවිනැඟුම පනත පාර්ලිමේන්තුවට ඉදිරිපත් කළ දිනයේ සිට ක්‍රියාත්මක වන පරිදි සියලුම සමෘද්ධි සංවර්ධන නිලධාරීන් රාජ්‍ය සේවයට අන්තර්ග්‍රහණය කරන බව රජය අවධාරණය කරයි.රටේ දිළිඳුකම තුරන් කිරීම සහ ආර්ථික සංවර්ධනය වෙනුවෙන් ක්‍රියාත්මක වන සමෘද්ධි සංවර්ධන නිලධාරීන් මේ රට වෙනුවෙන් විශාල වැඩ කොටසක් සිදුකරන බව පෙන්වාදෙන ඇමැතිවරයා ඔවුන් ජනතාවගේ ජීවිත ශක්තිමත් කරන ප්‍රධානතම රජයේ නිලධාරියා බවද කියාසිටී.දිවිනැඟුම දෙපාර්තමේන්තුව ස්ථාපිත කිරීමත් සමඟ රජයේ සියලු වරප්‍රසාද සහිත සේවකයන් වශයෙන් රාජ්‍ය සේවයට අන්තර්ග්‍රහණය කරන බව පෙන්වාදෙන ආර්ථික සංවර්ධන ඇමැතිවරයා වත්මන් රජය සෑම අවසථාවක දී ම ජනතා හිතසුව පිණිස තීන්දු, තීරණ ගන්නා බවද එවැනි අවස්ථාවල දී ඇතැමුන් බාධා කරන බවද පෙන්වා දෙයි.මේ ඇමැතිවරයා සඳහන් කළේ දිවිනැඟුම පනත වෙනුවෙන් සෑම වගන්තියක් ම එක් කළේ වෘත්තීය සමිතිවල ඉල්ලීමට හැරෙන්නට කිසිවෙකුගේ බලපෑමකට යටත්ව නොවන බවය.මේ රටේ සමෘද්ධි සංවර්ධන නිලධාරීන් වෙත වත්මන් රජය සහන ලබා දෙන්නට පියවර ගන්නා විට එම අයිතිය නැති කිරීම සඳහා ඇතැමුන් ක්‍රියාකරන බවද එය හුදෙක්ම දේශපාලන වාසි අපේක්ෂාවෙන් බවද ආර්ථික සංවර්ධන ඇමැතිවරයා සඳහන් කරයි.මේ රටේ සමෘද්ධි සංවර්ධන නිලධාරීන්ගේ සේවය ඉදිරියටත් අවශ්‍ය බව සිහිපත් කරන බැසිල් රාජපක්ෂ මහතා රටේ පොදු මහජනතාව වෙනුවෙන් සිතා බලා රට සමෘද්ධිමත් කිරීම වෙනුවෙන් පියවර ගැනීම යුගයේ අවශ්‍යතාවයක් බවද ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=n1303019</link>
    <topic>කොතලාවල නෝනාට වරෙන්තු</topic>
    <author>කුමුදු හෙට්ටිආරච්චි</author>
    <content>ගනුදෙනුකරුවන් ගෝල්ඩන් කී ක්‍රෙඩිට් සමාගමේ තැන්පත් කළ රුපියල් කෝටි 430කට අධික මුදලක් වෙනත් සමාගම් වල යොදවමින් වංචනිකව හා සාවද්‍ය ලෙස පරිහරණය කිරීම සම්බන්ධයෙන් වන නඩුවේ අධිකරණය මග හරිමින් විදේශගතව සිටින හය වන විත්තිකාරිය වන සිසිලියා කොතලාවල අත්අඩංගුවට ගැනීමට කොළඹ ප්‍රධාන මහාධිකරණ විනිසුරු කුමුදුනී වික්‍රමසිංහ මහත්මිය අධිකරණ අමාත්‍යාංශය හරහාඊයේ (28) වරෙන්තු නිකුත් කළාය.සිසිලියා කොතලාවල අත්අඩංගුවට ගැනීමට අධිකරණ අමාත්‍යාංශය හරහා නිකුත් කළ වරෙන්තුව සම්බන්ධව කටයුතු පිළිබඳව අධීක්ෂණය කිරීමට නීතිපතිවරයා වෙත දැන්වීමටද විනිසුරුවරිය ඊයේ (28) නියම කළාය.නඩුවේ හය වන විත්තිකාරිය වන සිසිලියා කොතලාවල එංගලන්තයේ සිටින බවට තොරතුරු අනාවරණය වී ඇති බැවින් එම විත්තිකාරිය අත්අඩංගුවට ගැනීමට වරෙන්තු නිකුත් කර තිබුණද මෙතෙක් ඇයව අත්අඩංගුවට ගැනීමක් සිදු කර නොමැති බව ඊයේ (28) අධිකරණය හමුවේ ප්‍රකාශ කර සිටි විනිසුරුවරිය විත්තිකාරිය අත්අඩංගුවට ගැනීමට අධිකරණ අමාත්‍යාංශය හරහා එසේ වරෙන්තු නිකුත් කළාය.තවද සෙලින්කෝ සමූහ ව්‍යාපාරයේ අධිපති ලලිත් කොතලාවල ඇතුළු සෙසු විත්තිකරුවන් අට දෙනාගේ ඇපකරුවනට ලබන මස 18 වැනිදා අධිකරණය හමුවේ පෙනී සිටීමටද විනිසුරුවරිය ඊයේ (28) නියම කළාය.මේ නඩුව ඊයේ (28) අධිකරණය හමුවේ කැඳවූ අවස්ථාවේ අගතියට පත් තැන්පත්කරුවන් වෙනුවෙන් පෙනී සිටි නීතිඥ සුමුදු හේවගේ මහතා පවසා සිටියේ විදේශගතව සිටින විත්තිකාරිය ගෙන්වා ගැනීමට උදර්පණ පනත යටතේ පියවර ගත යුතු බවයි.නමුත් අධිකරණ අමාත්‍යෘංශය හෝ නීතිපති දෙපාර්තමේන්තුව ඒ සඳහා මේ වන තෙක් කිසිදු පියවරක් ගෙන නොමැති බව පවසමින් නීතිඥ කුමුදු හේවගේ මහතා අධිකරණය හමුවේ කළ කරුණු දැක්වීම සළකා බැලූ විනිසුරුවරිය විත්තිකාරිය අත්අඩංගුවට ගැනීමට එසේ අධිකරණ අමාත්‍යාංශය හරහා වරෙන්තු නිකුත් කළාය.ඊයේ නඩුව කැඳවූ අවස්ථාවේ ලලිත් කොතලාවල ඇතුළු සෙසු විත්තිකරුවෝ අට දෙනා අධිකරණය හමුවේ පෙනී සිටියහ.1999 මාර්තු මස 28 සහ 2008 දෙසැම්බර් මස 24 අතර කාලයේ දී බම්බලපිටියේ දී දැනට ජීවතුන් අතර නොමැති කුමාරස්වාමි හල්ලන් කුමාර යන අය සමඟ එක්ව 1988 අංක 78 දරන මූල්‍ය රෙගුලාසි පනතේ (2) 1 වගන්තියේ කොන්දේසිවලට පටහැනි ආකාරයට මූල්‍ය ව්‍යාපාරයක් පවත්වාගෙනයාම සඳහා එකඟවීමෙන් හෝ එකී වරද සිදු කිරීම සඳහා අනුබල දීමෙන්‍ හෝ අනුබලදීමට කුමන්ත්‍රණ කිරීම එකී කුමන්ත්‍රණයේ ප්‍රතිඵලයක් ලෙස සී / ස ගෝල්ඩන් කී ක්‍රෙඩිට් සමාගම නමින් මූල්‍ය ව්‍යාපාරයක් පවත්වාගෙන යාම ඇතුළු අධිචෝදනා 91 ක් යටතේ විත්තිකරුවනට එරෙහිව නීතිපතිවරයා විසින් අධිචෝදනා ගොනු කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=n13030110</link>
    <topic>ශ්‍රී ලංකාවේ අභ්‍යන්තර කටයුතුවලට බලපෑම් කිරීමට කිසිදු සූදානමක් නෑ</topic>
    <author>මහින්ද අලුත්ගෙදර</author>
    <content>ස්වෛරී රාජ්‍යයක් වන ශ්‍රී ලංකාවේ අභ්‍යන්තර කටයුතු වෙනුවෙන් බලපෑම් කිරීමට කිසිඳු සූදානමක් නැතැයි ඉන්දියාව අවධාරණය කරයි.ස්වාධීන රාජ්‍යයක් වන ශ්‍රී ලංකාවේ අභ්‍යන්තර ක්‍රියාදාමය සඳහා මැදිහත්වීමට කිසිඳු අවශ්‍යතාවයක් නොමැති අතර ත්‍රස්තවාදයටඅදාළ මානුෂීය මෙහෙයුම සම්බන්ධ ක්‍රියාදාමය ශ්‍රී ලංකාවට අයත් කරුණක් බවද ඉන්දීය විදේශ කටයුතු ඇමැති සල්මාන් කුර්ෂීඩ් මහතා පවසයි. තමිල්නාඩු මන්ත්‍රීවරුන් පිරිසක් ශ්‍රී ලංකාවට විරෝධය පළ කරමින් සිදු කළ ප්‍රකාශයකට පිළිතුරු ලබා දෙමින් විදේශ ඇමැතිවරයා එරට පාර්ලිමේන්තුවේ දී මේ බව සඳහන්කර ඇත.ශ්‍රී ලංකාව සම්බන්ධයෙන් ඉන්දීය රාජ්‍ය සභාවේදී විවාදයක් පැවැති අතර 13වන ආණ්ඩු ක‍්‍රම ව්‍යවස්ථා සංශෝධනය මුළුමනින් ම බලාත්මක නොකිරීම සහ ශ‍්‍රී ලංකාවේ දෙමළ ජනතාවට අසාධාරණයක් සිදුවන බව පවසමින් තමිල්නාඩු මන්ත‍්‍රීවරුන් එහිදී විරෝධය පළ කර තිබෙන බව වාර්තා වෙයි. ඒ අවස්ථාවේ දී ඊට පිළිතුරු දෙමින් ඉන්දීය විදේශ කටයුතු ඇමැතිවරයා ශ්‍රී ලංකාව සම්බන්ධයෙන් ඉන්දියාවේ නිල ස්ථාවරය පැහැදිලිකර තිබේ.ශ්‍රී ලංකාව සතුරු රාජ්‍යයක් ලෙස නොසැලකිය යුතු බව පෙන්වා දී තිබෙන ඒ මහතා ශ්‍රී ලංකා‍ව සම්බන්ධයෙන් වැදගත් කරුණු රැසක් සම්බන්ධයෙන් දීර්ඝ ලෙස කරුණු දක්වා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=n13030111</link>
    <topic>පක්ෂය හැර යන පිරිස නවත්වන්න රනිල්ගේ ගරිල්ලා හමුදාවටවත් බැහැ</topic>
    <author>අසේල කුරුළුවංශ</author>
    <content>මොන ගරිල්ලා හමුදා දැම්මත් දිනෙන් දින පක්ෂය හැර යන පිරිස රඳවා ගන්නට රනිල් වික්‍රමසිංහ මහතාට නොහැකි බව වැවිලි කර්මාන්ත නියෝජ්‍ය ඇමැති අර්ල් ගුණසේකර මහතා පැවසීය.මේ විදිහට ගියොත් තවත් වසර 4ක් යන විට පාර්ලිමේන්තුව නියෝජනය කරන පිරිසෙන් එජාපයේ ඉතිරි වන්නේරනිල් හා තිස්ස පමණක් බවද ඒ මහතා කීය. පක්ෂ ක්‍රියාකාරීන් පන්නා දැමීමට රනිල් තරම් ගරිල්ලා මෙහෙයුමට දක්ෂ නායකයකු නොමැති බවත් රනිල්ගේ ගරිල්ලා මෙහෙයුමේ එක් පියවරක් ලෙස මේ වන විට පක්ෂයේ ක්‍රියාකාරීන් 28 දෙනෙකුට සිරිකොත තහනම් කලාපයක් බවට පත්ව තිබෙන බවත් නියෝජ්‍ය ඇමැතිවරයා පැවසීය.ඉදිරි පාර්ලිමේන්තු මැතිවරණයක් පැවැත්වෙන අවස්ථාවක දී එජාපයේ තවත් පිරිසක් රජයට එක්වීමට සූදානමින් සිටින බවත් එජාපයේ සෝදාපාළුව නතර කිරීමට ගරිල්ලා හමුදාවන්ට නොහැකි බවත් කී ඒ මහතා රැඩිකල් වෙනස සාමකාමී ගරිල්ලා හමුදා වැනි වදන් පාවිච්චි කර පාක්ෂික වි‍‍‍රෝධය මැඬපැවැත්වීමට එජාප නායකත්වයට නොහැකි බවද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=n13030112</link>
    <topic>පාණදුර ගුණානන්ද මාවතේ නිවෙසක එකම පවුලේ මළ සිරුරු තුනක්</topic>
    <author>විජයානි එදිරිසිංහ, කපිල සෝමරත්න, පාණදුර සමූහ සහ බිමල් එස්. ජයසිංහ</author>
    <content>පාණදුර ගුණානන්ද මාවතේ නිවසක මිය ගිය තිදෙනකුගේ මළ සිරුරු පාණදුර දකුණු පොලිසිය ඊයේ (28) පෙරවරුවේ සොයාගෙන තිබේ. ගෙල වැලලාගෙන නිවස තුළ එල්ලී සිටි පුද්ගලයෙක් ඔහුගේ බිරිය සහ කුඩා දරුවෙක් මෙසේ නිවෙසේ මිය ගොස් සිටියහ.මෙසේ මිය ගොස් ඇත්තේ නිරෝෂ් ඉන්දික, ඔහුගේ බිරිය වූ ශිරානි සහ අටමස් වයසැති ඔවුන්ගේ දරුවායි. ගුණානන්ද මාවතේ උන්රතන පාරේ අංක 20 දරන නිවසේ මොවුන් කුලියට සිටි අයයි. ඔවුන් කාගේ කවුද යන්න කිසිවකුත් හඳුනාගෙන නැත.ඊයේ පෙරවරුවේ නිවසින් දුගඳක් හමන නිසා අසල්වාසීන් ඒ පිළිබඳව 119 පොලිස් ඇමතුම් ඒකයට දැනුම් දී ඇත.ඒ අනුව පානදුර පොලිසිය එම ස්ථානයට ගොස් දොර කඩා පරීක්ෂා කිරීමේදී මේ මළ සිරුරු සොයා ගැනීමට හැකි වී තිබේ.මිය ගිය කාන්තාවගේ සිරුරේ කැපුම් තුවාල දක්නට ඇති බව පොලිසිය කියයි.පානදුර මහේස්ත්‍රාත්වරයා ඊයේ එම ස්ථානයට ගොස් මහේස්ත්‍රාත් පරීක්ෂණ පැවැත්වූ අතර පශ්චාත් මරණ පරීක්ෂණය පැවැත්වීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=n13030113</link>
    <topic>ත්‍රස්ත ප්‍රහාරවලට ලක් වූ පවුල් 5500කට ඉඩම් ඔප්පු</topic>
    <author>තෙන්නකෝන් කුලසේකර</author>
    <content>තිස් වසරක රුදුරු ත්‍රස්ත ප්‍රහාරවලට නිරන්තරයෙන් ගොදුරු වූ පදවිය කැබිතිගොල්ලෑව හා මැදවච්චිය ප්‍රාදේශීය ලේකම් කොට්ඨාස බල ප්‍රදේශයන්හි පදිංචි ගොවි පවුල් පන්දහස් පනහකට පෙරේදා (27) ඉඩම් ඔප්පු ප්‍රදානය කැරිණි.ත්‍රස්ත ප්‍රහාරයන්ට ගොදුරු වූ ගම්මානයන්හි ජනතාවගේ නොවිසඳුනු ප්‍රශ්න හා ගැටලුවලට විසඳුම් ලබාදීම උදෙසා උතුරු මැද පළාත් මහ ඇමැති එස්. එම්. රංජිත් සමරකෝන් මහතාගේ සංකල්පයක් අනුව ඇරඹූ රන්බිමට අරුණළු ව්‍යාපෘතිය යටතේ පසුගිය (25) මැදවච්චිය ප්‍රාදේශීය ලේකම් කාර්යාලයේ ඇරඹූ ජංගම සේවය පුරා සතියක් පැවැත්වෙන අතර එයට සමගාමීව පෙරේදා (27) මේ ඔප්පු හා බලපත්‍ර ප්‍රදානය කෙරිණි.පදවිය කැබිතිගොල්ලෑව හා මැදවච්චිය ප්‍රදේශවල වසර අනූවක පමණ කාලයක සිට ගොවිසඳුනු බරපතළ ගැටලුවක්ව පැවැති පාරම්පරික හා රජයේ ඉඩම්ලාභීන්ට ඔප්පු හා බලපත්‍ර ප්‍රදානය කිරීම සඳහා මේ දිනවල පැවැත්වෙන ජංගම සේවය මඟින් ගමින් ගමට ඉඩම් කච්චේරි පවත්වයි.ඔප්පු ප්‍රදානය උතුරු මැද පළාත් මහ ඇමැතිවරයා අතින් සිදු කෙරිණි. උතුරුමැද පළාත් සමුපකාර අමාත්‍ය කේ. එච්. නන්දසේන, පළාත් සභා මන්ත්‍රීවරුන් වන කල්‍යාණි කරල්ලියද්ද සුසුල් ගුණරත්න පී. බී. කුමාර යන මහත්ම මහත්මීහු මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=r1303011</link>
    <topic>අමුද්‍රව්‍ය සපයාගත නොහැකිවීමෙන් මාතර බට කාර්මික පවුල් විසිදහසක් අසරණයි</topic>
    <author>මාතර සංචාරක සිරි වාව්වගේ</author>
    <content>අමුද්‍රව්‍ය සපයා ගැනීමේ ගැටලු හා නිෂ්පාදන ද්‍රව්‍ය ප්‍රවාහනය කිරීමේදී ඇතිවන ගැටලු නිසා මාතර දිස්ත්‍රික්කයේ පාරම්පරික බට කර්මාන්තයේ නිරත පවුල් විසි දහසක් පමණ අසරණ තත්ත්වයට පත්ව සිටිති.බට රස්සාව කියන්නේ අපේ පාරම්පරික රස්සාව. අපේ ආත්තා, මුත්තා, තාත්තලාගෙන් පස්සේ ඒ රස්සාව මම කෙරුවා. අපිටත් දැන් අමුද්‍රව්‍ය හොයාගන්න අමාරුයි. ඒ හින්දා හුඟාක් දෙනෙක් දැන් මේ රස්සාව කරනව අඩුයි. බට කර්මාන්තයෙන් තම ජීවනෝපාය කරගත් බටුවිට ගුණසේන පවසයි.එදිනෙදා ප්‍රයෝජනය සඳහා ගන්නා කුල්ල, වට්ටිය, කිරිගොට්ට ආදී බොහොමයක් ද්‍රව්‍ය බට කාර්මිකයින්ගේ නිෂ්පාදන අතරට ඇතුලත් වෙයි.අපි බට කපාගන්නේ රක්ෂිත වනාන්තර වලින්. හිනිපෙත්ත ගසත් මේ බට කර්මාන්තයට අත්‍යවශ්‍යයි. මේවා කපාගෙන එන විට වන සංරක්ෂණ නිලධාරීන්ට හසු වුණොත් රුපියල් විසි දහසක් දඩ ගහනවා. හිරගෙයි ලගින්න වෙනවා.ඒ නිසා අපේ පාරම්පරික රැකියාව කරන්න අමාරුයි.කොහොමහරි බට හොයාගෙන බඩු නිෂ්පාදනය කළත් ඒවා විකුණගන්න වෙළෙඳපොළට ගෙනිච්චට පස්සේ දී ප්ලාස්ටික් බඩුත් තියන හින්දා අපේ නිෂ්පාදන විකුණගන්න අමාරුයි.අපි කියන මිල ගණන්වලට ඒ වර්ගවල ප්ලාස්ටික් බඩුත් තියෙනවා ඊට වැඩිය මිල අඩුවෙන්. ඒවා තමයි පාරිභෝගිකයා ගන්නේ. ඒ හින්දා අපේ ජීවනෝපාය කරගෙන යන්න බැරි අවස්ථාවක් වේලා තියෙන්නේ.බට කාර්මිකයෝ තමන්ගේ පාරම්පරික රැකියාව කර ගැනීම සඳහා බොහෝ දේ කරමින් සිටිති. මේ සඳහා ඔවුන් සමගි සංවිධාන ද පිහිටුවාගෙන ඇත. එහෙත් රජයේ වන රක්ෂිතවලින් ඔවුන්ගේ කර්මාන්තයට අවශ්‍ය බට හා හිනිපෙත්ත ගස කපාගෙන ඒමට කිසිදු අවසරයක් දී නැත.එහි ප්‍රතිඵලයක් වශයෙන් මාතර දිසාවේ බට කර්මාන්තයෙන් රැකෙන පවුල් විසි දහසක් පමණ අද අසරණව සිටිති.මේ බට කාර්මිකයින් මුහුණපාන ගැටලු සම්බන්ධයෙන් අප මාතර දිස්ත්‍රික් ලේකම් කාර්යාලයේ ව්‍යවසායකත්ව සංවර්ධන අංශයෙන් විමසා බැලීමු. එහි නිලධාරිණියක් කීවේ නීතිමය පැත්තෙන් කිසිවක් කළ නොහැකි බවකි.තමන්ගේ නිෂ්පාදන ප්‍රවාහනය කිරීමේදී ද ඔවුන්ට විවිධ ගැටලුුවලට මුහුණදීමට සිදුව ඇත. අපේ බඩු රුහුණ පැත්තේ පොළවල්වලට ගෙනියන්න ඕන. පාරේ බස් එකේ හරි කරදරේ කියලා ඩ්‍රයිවර්ලා වුණත් කෑ ගහන වෙලාවල් තියෙනවා. අපිට කියලත් වෙන වාහන නෑනේ. ඔවුහු පවසති.ඡායාරූප -මාතර සංචාරක.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=r1303012</link>
    <topic>ඩී. ආර්. විජේවර්ධන ශ්‍රීමතාණන්ගේ 127වන ජන්ම දින සමරු පින්කම මාතර ඓතිහාසික බෝධිරාජයාණන් අභියසදී</topic>
    <author>බන්ධුල ගුණසේකර සමග ධම්මිකා වෙලේගොඩ</author>
    <content>රට-දැය-සමය වෙනුවෙන් නොනිමි මෙහෙවරක් ඉටුකළ ශ්‍රේෂ්ඨ යුග පුරුෂයෙකු වූ ඩී. ආර්. විජේවර්ධන ශ්‍රීමතාණන් ස්ථානෝචිත ප්‍රඥාවෙන් යුතුව හැමවිටම කටයුතු කළ සිංහලයේ අභීත සෙන්පතියෙකු වූ බව මාතර, කොටුවේගොඩ රන්දූපත උපෝසථාගාර මහාවිහාරයේ කෘත්‍යාධිකාරී හා පිරිවෙන්පති හත්තොටුවේ ඉන්දරතන හිමියෝ පැවසූහ.සීමාසහිත එක්සත් ප්‍රවෘත්ති පත්‍ර සමාගමේ නිර්මාතෘ ඩී. ආර්. විජේවර්ධන මැතිතුමන්ගේ 127වන ජන්ම දින සැමරුම නිමිත්තෙන් මාතර ලේක්හවුස් කර්තෘ මණ්ඩල කාර්යාලය හා දැන්වීීම් කාර්යාලය දිස්ත්‍රික්කයේ ප්‍රාදේශීය මාධ්‍යවේදීන් හා එකමුතුව සංවිධානය කරන ලද ගුණසමරු පුණ්‍යෝත්සවයේදී උන්වහන්සේ එසේ පැවැසූහ.එදා “ශත දහයේ විශ්වවිද්‍යාලය” යන විරුදාවලිය ලත් “සිළුමිණ” පුවත්පතට රටෙහි තිබූ ජනප්‍රියත්වය පාඨක ප්‍රසාදය අදටත් එලෙසින්ම පවතින්නේ එතුමාගේ නිවැරදි දර්ශනය අද දවසට ද බිඳකුදු අඩුවක් නොමැතිව ඇගයීමට ලක්වන බව පසක් කරමිනුයි.වසර 103ක් සපුරාලු ‘දිනමිණ’ පුවත් පත මෙන්ම බුද්ධිමතුන් එදා මෙදාතුර සෙනෙහසින් වැලඳගත් “ඩේලි නිව්ස්” “ඔබ්සර්වර්” වැනි පුවත්පත් තුළින් එතුමාගේ දූරදර්ශි නුවණැස අදත් පැහැදිලිවම දකිනවා.එවන් උතුම් ජනතා පුත්‍ර­‍යකු කෙරෙන් නිර්මාණය වූ දැවැන්ත ව්‍යාපාරික මූලස්ථානය වූ ලේක්හවුස් ගොඩනැඟිල්ල ඇස ගැටුණු හැම මොහොතකම අප ඉදිරියේ මැවී පෙනෙන්නේ ඒ ශ්‍රේෂ්ඨ ලංකා පුත්‍රයාගේ ගෞරවනීය දිවි මඟ සලකුණයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=r1303013</link>
    <topic>මාතර සමාධි සංවර්ධන පදනමෙන් වෘත්තීය පුහුණු පාඨමාලා</topic>
    <author>තිහගොඩ සමූහ – පී. පී. ජී. සුගතදාස</author>
    <content>මාතර සමාධි සංවර්ධන පදනම මාතර දිස්ත්‍රික්කයේ විරැකියාවෙන් පෙළෙන හා පාසල් හැර ගිය තරුණ තරුණියන් සඳහා වෘත්තිය පුහුණු පාඨමාලා ආරම්භ කිරීමට පියවර ගනී.ඒ යටතේ පරිගණක සහ ඉංග්‍රීසි භාෂාව පිළිබඳ පුහුණු පාඨමාලා, ඉලෙක්්‍ට්‍රොනික් හා ස්ක්‍රින් පින්ටින් පිළිබඳ පුහුණු පාඨමාලා ළඟදීම ආරම්භ කරන බව මාතර දිස්ත්‍රික් පාර්ලිමේන්තු මන්ත්‍රී, මාතර සමාධි පදනමේ සභාපති/කළමනාකාර අධ්‍යක්ෂ බුද්ධික පතිරණ මහතා පවසයි.ඔහු පවසන පරිදි මාතර දිස්ත්‍රික්කයේ මධ්‍යස්ථාන අටක දී එම පුහුණුව ආරම්භ කෙරේ. ඒ අනුව මාතර, අකුරැස්ස, දෙණියාය, ඌරුබොක්ක, කඹුරුපිටිය, දික්වැල්ල හා වැලිගම මධ්‍යස්ථානවලදී ඉංග්‍රීසි දෙමළ හා පරිගණක විද්‍යාව පිළිබඳ පුහුණු පාඨමාලා ආරම්භ කිරීමට කටයුතු කෙරේ.ඊට අමතරව ස්ක්‍රීන් පින්ට්‍රින් හා ඉලෙක්ට්‍රොනික් පාඨමාලා මාලිම්බඩ මධ්‍යස්ථානයේදී පැවැත්වෙනු ඇත.පාඨමාලා කාලසීමාව මාස 06 කි. ඒවා සති අන්ත දිනවල පැවැත්වෙන අතර, අදාල පාඨමාලා සම්පූර්ණයෙන්ම නොමිලේ පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=r1303014</link>
    <topic>ජංගම දුරකථන සමාගම් යැයි පවසමින් බොරු ප්‍රචාර දෙන වංචනිකයන් ගැන විමසිලිමත් වන්න</topic>
    <author>ඇහැලියගොඩ සමූහ – නැදුරන එච්. ඇම්. කිත්සිරි රූපසිංහ</author>
    <content>ඇහැලියගොඩ ප්‍රදේශයේ කාන්තාවකට රුපියල් දස ලක්ෂයක මුදල් ත්‍යාගයක් ජංගම දුරකථන සමාගමකින් ලැබී ඇති බව පවසමින් එම කාන්තාවට දුරකථන ඇමතුමක් ලබාදී රුපියල් 65,000ක මුදලක් ඉල්ලා එම මුදල තමාගේ ලංකා බැංකු ගිණුමට බැර කර එවන ලෙස දැන්වූ සිද්ධියක් පිළිබඳව ඇහැලියගොඩ පොලිසිය පරීක්ෂණ පවත්වයි.මේ කාන්තාව පොලිසියට කරන ලද පැමිණිල්ලකට අනුව පරීක්ෂණ ආරම්භ කර ඇති අතර පැමිණිලිකාරියගේ ජංගම දුරකථනයට පුද්ගලයකු ඇමතුමක් ලබාදී ඇති අතර ඇයට රුපියල් දස ලක්ෂයක මුදල් ජයග්‍රහණයක් හිමිව තිබෙන බව එම පුද්ගලයා විසින් ඇයට දැනුම් දී ඇත.ඒ අනුව එම මුදල් ලබාගැනීම සඳහා තමා ලබා දෙන ගිණුම් අංකය මගින් ලංකා බැංකුව හරහා රුපියල් හැටපන්දහසක මුදල් එවන ලෙසත් ඇයට දැනුම් දී ඇත.මේ අතර විවිධ ප්‍රදේශවල කාන්තාවන්ගේ ජංගම දුරකථනවලට ජංගම දුරකථන සමාගමකින් බව කියා ඇමතුම් ලබාදී තමන්ට රුපියල් ලක්ෂ ගණන් වටිනා මුදල් ත්‍යාග ජයග්‍රහණය කර ඇති බව පවසමින් එම ජයග්‍රාහී මුදල් ලබාගැනීමට නම් ලිපි ලේඛන සැකසීමට හෝ වෙනත් දෑ සඳහා බව දැනුම් දී එම කාන්තාවන්ගෙන් මුදල් ගරා ගන්නා ජාවාරමක් පිළිබඳව තොරතුරු අනාවරණය වන බවද පොලිසිය පවසයි.මෙවැනි වංචනිකයන්ට හසු නොවන ලෙසත් මෙලෙස ජංගම දුරකථන සමාගම් බව පවසා ව්‍යාජ බොරු ප්‍රචාර ලබාදෙන්නන් පිළිබඳව දැඩි විමසිලිමත්ව සිටින ලෙසත් පොලිසිය මහජනතාවට දැනුම් දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=r1303015</link>
    <topic>පෙම්වතුන්ගේ අනවසර පෙම් උයන නීත්‍යානුකූල වේ</topic>
    <author>එප්පාවල සමූහ බණ්ඩාර ඒකනායක</author>
    <content>අනුරාධපුර පිටිසරබද පෙදෙස්වලින් පන්ති සඳහා අනුරාධපුර නගරයට සේන්දුවන යහළු යෙහෙළියන්ගෙන් ඇතැම් අය පොත්ටික බෑගයට දමාගෙන ප්‍රේමයේ රස - ගුණ බලන්නට අනුරාධපුර රණවරා වැවට (පොන්නාරම් කුලම්) වැදී දවස පුරා කැලෑකුට්ටිවලට වී පන්ති පවත්වති.මේ හෝඩුවාව වරක් නොව නිතරම පාහේ අනුරාධපුර පොලිසියට ලැබෙන්නට වීම නිසා දෙසතියකට වරක් පමණ පෙම් උයනට කඩා වැදී පෙම් ජෝඩු පනහක් හැටක් පොලිසියට ගෙන ගොස් ඉගෙන ගන්නා දරුවන් නිසා අවවාද කොට නිදහස් කරති.ප්‍රධාන ඇමැති එස්. එම්. රංජිත් සමරකෝන් මහතා ගේද සහාය ඇතිව යෞවනයන්ගේ නීති විරෝධි පෙම් උයන නවීකරණය කොට යාවත්කාලීනව පවතින්නට, එන අයගේ සුදුසුකම් බලා ලියාපදිංචි කොට රුපියල් සියයක් වැනි සුළු බදු මුදලක් අය කොට උදය 9 සිට සවස 5 දක්වා පෙම්වතුන්ට පෙම් සුව විඳින්නට දැන් මේ පෙම් උයන සකස් කර තිබේ.තවමත් මේ පෙම් උයන හඳුන්වා ඇත්තේ “ස්වභා උයන” ලෙසිනි. නමුත් පෙම්වතුන් මේ ස්ථානය හඳුන්වන්නේ “සුපිරි පෙම් උයන” ලෙසිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=r1303016</link>
    <topic>කතරගම වන්දනාවේ යන ආබාධිත වන්දනාකරුවන්ට රෝද පුටු සේවයක්</topic>
    <author>ඊ. එච්. සෝමපාල කතරගම විශේෂ</author>
    <content>කතරගම පුද බිමට වන්දනාවේ එන බැතිමතුන් අතරින් ආබාධිත අයට පුදබිමේ වන්දනා කටයුතු කරගැනීම සඳහා රෝද පුටු ලබාදීමේ සේවයක් රුහුණු කතරගම මහා දේවාලයේ බස්නායක නිලමේ ඌව පළාත් ප්‍රධාන ඇමැති ශෂීන්ද්‍ර රාජපක්‍ෂ මහතාගේ උපදෙස් පරිදි කතරගම මහා දේවාලයේ ප්‍රධාන කාර්යාලයෙන් ආරම්භ කර ඇත.ආබාධිත අය පුදබිමේ වන්දනා කරවීම සඳහා කතරගම මහා දේවාලයේ ප්‍රධාන කාර්යාලයට පැමිණ රෝද පුටු නොමිලේ ලබාගත හැකිය.වන්දනා කටයුතු කිරීමෙන් අනතුරුව රෝද පුටු කතරගම මහා දේවාලයේ ප්‍රධාන කාර්යාලයට බාර දිය යුතුය. මෙය කතරගම දේවාලයේ ප්‍රජා සත්කාරක සේවයකි.මේ සේවය සඳහා රෝද පුටු ලබාදීමට කැමති අයට කතරගම මහා දේවාලයේ ප්‍රධාන කාර්යාලයට රෝද පුටු බාරදිය හැකි බව පරිපාලන ලේකම් පී. මහානාම මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=r1303017</link>
    <topic>මැනේජර් නෝනා ඉමිටේෂන් දීලා බැංකුවේ ලක්ෂ 30කට විදලා</topic>
    <author>කොච්චිකඩේ විශේෂ ඩී. මිහිඳුකුල</author>
    <content>රුපියල් ලක්ෂ 30ක් පමණ වටිනා ව්‍යාජ රන් ආභරණ ජාඇළ විවිධ සේවා සමුපකාර සමිති සංගමයට අයත් සමුපකාර ග්‍රාමීය බැංකුවට උගසට තබා වංචාසහගත ලෙස මුදල් ලබා ගත්තේ යැයි කියන සිද්ධියක් සම්බන්ධයෙන් චෝදනා ලැබ සිටි එම බැංකුවේ කළමනාකාරිනිය ඇතුළු ඇගේ ඥාති පවුලක හතර දෙනකු ලබන 5 වැනිදා දක්වා රක්‍ෂිත බන්ධනාගාර ගත කිරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කෙළේය.ජාඇළ විවිධ සේවා සමුපකාර සමිති සංගමයේ සාමාන්‍යාධිකාරි පැලියගොඩ විශේෂ විමර්ශන ඒකකයට කළ පැමිණිල්ලක් අනුව මෙම සැකකරුවන් අත්අඩංගුවට ගෙන තිබුණි.ප්‍රධාන සැකකාරිය වන බැංකු කළමනාකාරිනිය තමන්ට සමීප ඥාති පවුලක මව, පියා, පුතුන් දෙදෙනා මාර්ගයෙන් මෙම ව්‍යාජ රන් ආබරණ උකසට තබා ඇතැයි පරීක්ෂණවලදී අනාවරණය වී තිබේ.එම සැකකාර ඥාති පවුලේ සාමාජිකයන් සන්තකයේ රන් ආභරණ උකස් කරන ලද කුවිතාන්සි තිබී පොලිස් භාරයට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=r1303018</link>
    <topic>ගම්පහ-වතුරුගම මාර්ගය  සංවර්ධනයට දස ලක්ෂ 625ක්</topic>
    <author>නිට්ටඹුව සමූහ ජෙනට් ජයසිංහ</author>
    <content>ගම්පහ – වතුරුගම මාර්ග අංක 205 බස් මාර්ගය ප්‍රතිපාදන මුදල් රුපියල් මිලියන 625ක් වැයකොට කිලෝ මීටර දහයක් දුර අඩි පනහක් පුළුල් කර සංවර්ධනය කිරීම හා කාපට් ඇතිරීම පිළිබඳව මූලික සාකච්ඡාවක් ඉදිකිරීම්, ඉංජිනේරු සේවා, නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න මහතාගේ ප්‍රධානත්වයෙන් ගම්පහ දිස්ත්‍රික් මාර්ග සංවර්ධන අධිකාරි කාර්යාලයේ දී පැවැත්විය.ගම්පහ – මිරිස්වත්ත හංදියේ සිට මහර ප්‍රාදේශීය ලේකම් කොට්ඨාසයේ අරලියගස් හංදිය දක්වා වූ දුර ප්‍රමාණය සංවර්ධනය කිරීම සඳහා 2009 වසරේ දී ඇස්තමේන්තු සැකසීම කර තිබුණි.එය මෙම වසරේ දී සක්‍රීය කිරීමේ දී උද්ගත විය හැකි ගැටලු හා එම ගැටලු සඳහා ගතයුතු විකල්ප විසඳුම් පිළිබඳව අදාළ බලධාරීන්ගේ අදහස් විමසීම මෙම සාකච්ඡාවේ මූලික අරමුණ විය.මෙම සාකච්ඡාව සඳහා ගම්පහ තක්සේරුකාර නිලධාරී කේ. ඇන්. ජී. නානායක්කාර, මාර්ග සංවර්ධන අධිකාරියේ ප්‍රධාන ඉංජිනේරු දබරේරා, මහර සහකාර ප්‍රාදේශීය ලේකම් චන්දිමා සූරියආරච්චි මහත්මිය ඇතුළු නිලධාරි පිරිසක් අදාළ රාජ්‍ය ආයතන නියෝජනය කරමින් සාකච්ඡාවට සහභාගි වූ අතර, බස්නාහිර පළාත් සභා මන්ත්‍රී දීපාල් රාජපක්‍ෂ, මහර ප්‍රාදේශීය සභා සභාපති සහන් ප්‍රදීප් විතාන, මහර ප්‍රාදේශීය සභා මන්ත්‍රීවරුන් වන අජන්ත වික්‍රමාරච්චි සහ රෝහිත අජිත් කුමාර මහත්වරු ද මහජනතාව නියෝජනය කරමින් මෙයට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=r1303019</link>
    <topic>පුස්සැල්ල යාය කනිෂ්ඨ විදුහලේ දරුවන්ට දෙයියන්ගේම පිහිටයි</topic>
    <author>සීගිරිය විශේෂ</author>
    <content>ගුරුවරුන් පාසලට නොපැමිණීම නිසා උදේ ආගමික වතාවත්වලට දරුවන් යොමු කිරීම සහ දරුවන් බලා ගැනීමට ඊයේ (28) මවුපියන්ට සිදුවූ පුවතක් විල්ගමුව අධ්‍යාපන කලාපයේ පුස්සැල්ලයාය කනිෂ්ඨ විදුහලෙන් වාර්තා විය.දරුවන් 54 දෙනකු ඉගෙනුම ලබන මේ පාසලේ විදුහල්පතිවරයා ඇතුළු ගුරුවරු හතර (04) දෙනකු සේවය කරති.උදේ ආගමික වතාවත් අවසන් වීමත් සමඟ එක් ගුරුවරියක පාසලට පැමිණ පන්ති පහේම දරුවන්ගේ පැමිණීම සටහන් කර ඇත.දරුවකුගේ පියකු වන එච්. චමින්ද මහතා කියා සිටියේ මේ පාසලේ කාලයක සිට මේ තත්ත්වය පවතින බවයි. (28) දින තමන් සහ තවත් මවුපියන් කීප දෙනකු දරුවන්ට උදේ පන්සිල් ගැන්වීම සිදුකරනු ලැබූ බවයි.මල්ලිකා අබයකෝන් මහත්මිය කියා සිටියේ පාසලේ දරුවන්ට නිසි අධ්‍යාපනයක් නැති බවත් මේ මාස දෙකටම දරුවන්ගේ ලියන පොතේ පිටු දෙකක් අවසන් කර නැති බවයි.විදුහලේ විදුහල්පති ඩී. එම්. දිසානායක මහතා දුරකථනයෙන් සම්බන්ධකර ගැනීමට උත්සාහ දැරුවද ඔහු ගමනක් යන බව පැවැසීය. පසුව දුරකථනය විසන්ධි කරනු ලැබීය.වැඩබලන කොට්ඨාස අධ්‍යාපන අධ්‍යක්‍ෂ එල්. ආර්. කේ. ජයසිංහ මහතාගෙන් විමසීමේ දී කියා සිටියේ විදුහල්පතිවරයා නිවාඩු අනුමත කර ගත යුත්තේ තමන්ගෙන් වුවද නිවාඩු අනුමත කැර නැති බවයි.තමන් වහාම එම පාසලට ගොස් පරීක්‍ෂා කැර බලා සුදුසු පියවරක් ගන්නා බව පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=r13030110</link>
    <topic>පාපැදි බලපත්‍රය 30කින් වැඩි කරලා</topic>
    <author>අනුරාධපුර මධ්‍යම විශේෂ</author>
    <content>පාපැදියට අවශ්‍ය බලපත්‍ර ලබා ගැනීම සඳහා 2013 වසරේ දී රුපියල් 55ක මුදලක් වැය වූ බව පාපැදි හිමියන් පවසති. ගමනාගමනය සඳහාද වෙළෙඳ කටයුතු සඳහාද අනුරාධපුර දිස්ත්‍රික්කයේ විශාල පිරිසක් පාපැදිය භාවිතයට ගන්නා බවත් 2012 වසරේදී රුපියල් 25ක් වූ බලපත්‍ර ගාස්තුව මේ වසරේ දී අනුරාධපුර මහ නගර සභාවෙන් ලබා ගැනීමට ගිය විට එය තවත් රුපියල් 30කින් ඉහළ දමා ඇති බව ද ඔවුන් පැවසූහ.මීට වසර ගණනාවකට ඉහත දී පාපැදිය සඳහා තහඩුවලින් නිම වූ බලපත්‍රයක් ලබා දෙන අතර රුපියල් 55ක මුදලක් ලබාගෙනත් මේ වන විට බලපත්‍රය වශයෙන් කුවිතාන්සියක් ලබා දීම නිසා එය පරිහරණය කිරීම ද අපහසු බව ඔවුන් පෙන්වා දෙති. එම බලපත්‍රය ආරක්‍ෂා කරගැනීමටත් අවශ්‍ය ආවරණයක් සකසා ගැනීමටත් (ලැමිනේටින්) තවත් 25ක මුදලක් වැය වෙන බවද ඔවුන් පෙන්වා දුන්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=s1303011</link>
    <topic>සියලු සිසුන්ට කෙළිබිම අනිවාර්යයි</topic>
    <author>ප්‍රින්ස් ගුණසේකර</author>
    <content>සියලුම පාසල් සිසුන්ට මේ වසරේ සිට කුමන හෝ ක්‍රීඩාවක නිරතවීම අනිවාර්ය කෙ‍රෙන කැබිනට් සංදේශයට ඊයේ ඇමැති මණ්ඩල අනුමැතිය හිමිවුණි.එමෙන්ම සියලු වෘත්තීය පුහුණු ආයතන හා උසස් අධ්‍යාපන ආයතනවල සිසුන්ට ද මෙය අනිවාර්ය වන අතර ඔවුන්ට කිසියම් වු ක්‍රීඩාවක නිරතවීමට අවශ්‍ය පහසුකම් සැපයීමටත්, සහතික හා ලකුණු ලබාදීමේ ක්‍රමයක් හඳුන්වාදීමටත් එම කැබිනට් සංදේශයේ සඳහන්ව ඇත.ජනාධිපති මහින්ද රාජපක්ෂ මහතාගේ උපදෙස් මත ක්‍රීඩා ඇමැති මහින්දානන්ද අලුත්ගමගේ හා අධ්‍යාපන ඇමැති බන්ධුල ගුණවර්ධන යන මහත්වරු ඒකාබද්ධ කැබිනට් සංදේශයක් ලෙස මෙය ඉදිරිපත් කර තිබුණි. රාජ්‍ය ‍නොවන උසස් අධ්‍යාපන ආයතනවල දරුවන්ටද මෙය අදාළ වන අතර ඔවුන්ට ක්‍රීඩා පහසුකම් සැලසීමටද පියවර ගැනේ.ක්‍රීඩා හා බාහිර ක්‍රියාකාරකම් සඳහා අපොස සාමාන්‍ය පෙළ විභාගයේදී විෂයයක් ලෙස ක්‍රීඩාව හැදැරීමට අවස්ථාව සැලසේ. මේ වසරේ සිට සෑම පාසල් දරුවෙකුටම ක්‍රීඩා විෂයයට අදාල ශාරීරික යෝග්‍යතා ප්‍රගති වාර්තා පොතක් නිකුත් කෙරේ. එමගින් සෑම පාසල් සිසුවෙකුගේම ශාරීරික යෝග්‍යතාව වසරකට වරක් ඇගැයීමට ලක් කිරීමට කටයුතු යෙදේ.වයස අවුරුදු 13ට අඩු පාසල් සිසුන්ට තරගකාරී ක්‍රීඩා තහනම් කිරීමට හා 5වැනි ශ්‍රේණියේ ශිෂ්‍යත්ව විභාගයෙන් පසු සියලු සිසුන් ශාරීරික යෝග්‍යතා පරික්ෂණයකට ලක්කොට ඉදිරියට යා හැකි සුදුසු ක්‍රීඩාවක යොමු කිරීමට ප්‍රතිපත්තිමය තීරණයකට එළැඹුණි. පාසල් සිසුන්ට විශ්ව විද්‍යාල ප්‍රවේශයේදී ක්‍රීඩා ජයග්‍රහණ පිළිබඳ විශේෂ ඇගැයීමක් සිදුකර යම්කිසි ලකුණු ප්‍රතිශතයක් ලබාදීම‍ටද අවස්ථාව උදාවේ.එහිදී ජාත්‍යන්තර මට්ටමේ ලබාගත් ජයග්‍රහණ සැලකිල්ලට ගැනේ. විශ්ව විද්‍යාලයක ඉගෙනුම ලබන කාලයකදී ජාත්‍යන්තර මට්ටමේ ක්‍රීඩා තරගාවලියකට සුදානම්වීම පිණිස ජාතික ක්‍රීඩා සංචිතයක පුහුණුව ලබන්නේ නමි එම ක්‍රීඩකයාට හෝ ක්‍රීඩිකාවට, ඉගෙනුම් කටයුතු සාර්ථක කර ගැනීම සඳහා අවශ්‍යනම් තවත් වසරකින් විශ්ව විද්‍යාල කාලය දීර්ඝ කිරීමද සිදුවේ.රජයේ හෝ අර්ධ රාජ්‍ය ආයතනවල රැකියා ලබාදීමේදී ජාත්‍යන්තර හා ජාතික මට්ටමේ ජයග්‍රහණ ලැබු ක්‍රීඩක ක්‍රීඩිකාවන්ට විශේෂ අනුග්‍රහය ලබාදීමටද කැබිනට් සංදේශයෙන් අනුමත විය. රටපුරා ඇති සියලු ද්විතියික පාසල්වලට ක්‍රීඩා ප්‍රායෝගික පුහුණුවීම් වෙනුවෙන් ගුරුවරු 250ක් බඳවා ගැනීම එහිදී ජාතික හා ජාත්‍යන්තර ජයග්‍රහණ ලැබු ක්‍රීඩක ක්‍රීඩිකාවන්ට ප්‍රමුඛත්වය දීම සිදු කෙරේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=s1303012</link>
    <topic>පිස්ටෝරියස්ට එරෙහි තහනම් උත්තේජක ‍චෝදනා ඉවතට</topic>
    <author/>
    <content>පෙම්වතිය ඝාතනය කිරීමේ චෝදනාවට හසුවී ඇප මත නිදහස ලබා සිටින දකුණු අප්‍රිකාවේ දෙපා අහිමි මලල ක්‍රීඩක ඔස්කාර් පිස්ටෝරියස්ගේ නිවසේ තිබී පොලිසිය විසින් සොයාගන්නා ලද ‍ඖෂධ වර්ගය තහනම් උත්තේජක ඖෂධයක් නොවන බව ලෝක තහනම් උත්තේජන ඒජන්සිය තහවුරු කළේය.ඒ අනුව සිය පෙම්වතිය ඝාතනය කිරීමට පෙර ඔහු තහනම් උත්තේජක භාවිතා කළ බවට නැගෙන චෝදනා අසත්‍යයක් බව ඔහුගේ නීතිඥ මණ්ඩලය පැවසීය.එය හෝමියෝපති ප්‍රතිකාර සඳහා භාවිතා කරන ඖෂධ වර්ගයක් බවත්, ලෝක තහනම් උත්තේජක විරෝධී ඒජන්සිය මගින් තහනම් කරනු ලැබූ ඖෂධ වර්ග ලැයිස්තුවේ එම ඖෂධය නොමැති බවත් නිවේදනයක් නිකුත් කරමින් එම ඒජන්සිය පවසයි.පිස්ටෝරියස්ගේ නිවසේ තිබූ ඖෂධ වර්ගය ශාකශාර ඖෂධ වර්ගයක් බවත්, එය ගෙවීගිය මාංශ පටක යථා තත්ත්වයට පත්කිරීමේ ප්‍රතිකාර සඳහා භාවිතා කරන එකක් බවත් ඔහුගේ නියෝජිතයකු ප්‍රකාශ කළේය. ඒ සම්බන්ධව ඖෂධවේදීන් පැවසුවේ ලිංගික උත්තේජනයට හා වෙහෙස මඟ හරවාගැනීමට භාවිතා කරන එම ඖෂධය පුරුෂ ‍හෝමෝන ශක්තිය වර්ධනය කරන එකක් බවය.කෙසේවෙතත් එම ඖෂධය වි‍ශ්ලේෂණය නොකොට ඒ සම්බන්ධව ප්‍රකාශයක් නිකුත් කිරීම සුදුසු නැති බව අන්තර් ජාතික ඔලිම්පික් කමිටුවේ වෛද්‍ය කොමිසමේ නිලධාරියකු පැවැසුවේය. පුරුෂ හෝමෝන වර්ධනය කරන ඖෂධ වර්ගයක් වූවත් එහි තහනම් උත්තේජන සංඝටක අඩංගු විය හැකි බව ද ඔහු සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=s1303013</link>
    <topic>මාතලේ ක්‍රීඩා සංවර්ධනයට මිලියන 17ක්</topic>
    <author>මාතලේ දිසා විශේෂ</author>
    <content>ක්‍රීඩාව ගමට තේමා කරගනිමින් ජනාධිපති මහින්ද රාජපක්ෂ මහතාගේ සංකල්පයකට අනුව ක්‍රියාත්මක වන දිස්ත්‍රික් ක්‍රීඩා සංවර්ධන ව්‍යාපෘතිය යටතේ ක්‍රීඩා සංවර්ධන දෙපාර්තුමේන්තුව මගින් මාතලේ දිස්ත්‍රික්කයට රුපියල් මිලියන 17.50ක මුදලක් වෙන්කර දී ඇතැයි මාතලේ දිස්ත්‍රික් පාර්ලිමේන්තු මන්ත්‍රී, ප්‍රවාහන නියෝජ්‍ය අමාත්‍ය රෝහණ දිසානායක මහතා පැවැසීය.මේ මුදලින් මාතලේ නගරයේ පිහිටි බර්නාඩ් අලුවිහා‍රේ ක්‍රීඩාංගණය කේන්ද්‍ර කරගනිමින් පිහිනුම් තටාකයක් හා ගෘහස්ත ක්‍රීඩාගාරයක් ඉදිකිරීමට ද නියමිතය. බර්නාඩ් අලුවිහාරේ ක්‍රීඩාංගණයේ ඇති මීටර් 400 ධාවන පථය ක්‍රමවත්ව සකස් කිරීමට ද, එහි පාපන්දු පිටිය ක්‍රමවත්ව සකස් කිරීමට ද යෝජනා වී තිබේ. දැනට තනි මහලක් ලෙස ඉදිවී ඇති ක්‍රීඩාගාරයේ දෙවැනි මහල ඉදිකර ක්‍රමවත් ප්‍රේක්ෂකාගාරයක් හා නේවාසික පහසුකම් සපුරාදීමට ද මේ යටතේ අ‍පේක්ෂා කෙරේ.දැනට මේ ක්‍රීඩා සංවර්ධන සැලසුමේ කටයුතු ‍බොහෝදුරට නිමවී ඇති බවත්, සංවර්ධන කටයුතු කඩිනමින් ආරම්භ කිරීම තම අපේක්ෂාව බවත් නියෝජ්‍ය අමාත්‍යවරයා දිනමිණට පැවසීය.'ගෘහස්ථ ක්‍රීඩාගාරය වගේම පිහිනුම් තටාකය මාතලේට මහා සම්පතක්. ඒවා මාතලේට ලබාදීමට කටයුතු කළ ජනාධිපතිතුමාටත්, ක්‍රීඩා ඇමැති මහින්දානන්ද අලුත්ගමගේ මහතාටත් මාත‍ලේ ජනතාව වෙනුවෙන් මම බෙහෙවින් ස්තූතිවන්ත වෙනවා.' නියෝජ්‍ය අමාත්‍යවරයා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=s1303014</link>
    <topic>ජනසතු සේවා වොලිබෝල් නුවරඑළියේ දී</topic>
    <author/>
    <content>ජනසතු සේවා වොලිබෝල් සංගමය පළමු වරට මෙහෙයවන අන්තර් ආයතන වොලිබෝල් ලීග් තරගාවලිය මේ මස 4-5දෙදින නුවරඑළියේ සිනෙසිටා ක්‍රීඩාංගණයේ දී පැවැත්වේ.මේ තරගාවලියට රාජ්‍ය සංස්ථා, මණ්ඩල හා බැංකු නියෝජනය කරමින් කණ්ඩායම් 15ක් තරග වැදීමට නියමිතය. 'ඒ', 'බී' සහ 'සී' යන කාණ්ඩ යටතේ තරග පැවැත්වෙන අතර ආරම්භක දිනය වන 4වැනිදා මූලික වටයේ තරගත්, 5වැනිදා අවසන් වටයේ තරගත් පැවැත්වේ.වරාය අධිකාරිය, මහජන බැංකුව, ලංකා බැංකුව, ගමනාගමන මණ්ඩලය, ජාතික ජල සම්පාදන හා ජලපවාහන මණ්ඩලය, ලංකා විදුලිබල මණ්ඩලය, නාගරික සංවර්ධන අධිකාරිය, සිවිල් ගුවන්සේවා සමාගම, ඉඩම් ගොඩකිරීමේ හා සංවර්ධනය කිරීමේ මණ්ඩලය, රාජ්‍ය මුද්‍රණ නීතිගත සංස්ථාව, විදේශ සේවා නියුක්ති කාර්යාංශය, ශ්‍රී ලංකා රක්ෂණ සංස්ථාව, ලංකා ‍සෝල්ට් ලිමිටඩ්, ලංකා ඛනිජතෙල් නීතිගත සංස්ථාව හා රූපවාහිනි සංස්ථාව මේ තරගාවලියට සහභාගි වෙති.තරගාවලියේ සමාරම්භක උත්සවය 4වැනිදා පෙරවරු 9.00ට පැවැත්වෙන අතර ත්‍යාග හා සහතික පත් ප්‍රදානය 5වැනිදා පස්වරු 3.00ට සිදු කිරීමට නියමිතය.මහජන බැංකුව හා ශ්‍රී ලංකා රක්ෂණ සංස්ථාව මේ තරගාවලියට අනුග්‍රාහකත්වය ලබාදෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=s1303015</link>
    <topic>කොදෙව්වන්ට එරෙහි විස්සයි 20 ශ්‍රී ලංකා කාන්තා පිල නම් කෙරේ</topic>
    <author>ෆවුස් මොහොමඩ්</author>
    <content>සංචාරක බටහිර ඉන්දියා කොදෙව් කාන්තා ක්‍රිකට් කණ්ඩායම සමග අද (1) ආර්.ප්‍රේමදාස අන්තර් ජාතික ක්‍රීඩාංගණයේදී ආරම්භ වන තරග 5කින් සමන්විත විස්සයි20 තරගාවලිය සඳහා ශ්‍රී ලංකා කණ්ඩායම ඊයේ නම් කෙරිණි‍.ශෂිකලා සිරිවර්ධනගේ නායකත්වයෙන් යුත් මේ කණ්ඩායමට ක්‍රීඩිකාවන් 14ක් ඇතුලත් වෙති. පසුගිය විස්සයි20 ලෝක කුසලාන තරගමාලාවේ දී ශ්‍රී ලංකා පිල නියෝජනය කළ උපනායිකා සඳමාලි දොලවත්ත, යසෝධා මෙන්ඩිස්, ඉනෝකා ගලගෙදර හා මධුරී සමුද්‍රිකාට මෙවර විස්සයි20 කණ්ඩායමේ ස්ථානයක් හිමිවී නැත. කොදෙව් ක්‍රීඩිකාවන්ට තරග 2-1ක් ජයක් අත්කර දෙමින් පසුගියදා නිමාවූ එක්දින තරගාවලිය නියෝජනය කළ චමරී පොල්ගම්පොල හා නිපුනි හංසිකා කණ්ඩායමෙන් ඉවත් කොට තිබෙන අතර ඒ වෙනුවට ඕෂධී රණසිංහ, අමා කාංචනා හා ලසන්ති මධුෂානී කණ්ඩායමට එක්වී සිටිති.ශ්‍රී ලංකා - කොදෙව් විස්සයි20 තරගාවලියේ දෙවැනි තරගය 3වැනිදා පැවැත්වෙන අතර 5, 7 සහ 8වැනිදා සෙසු තරග පැවැත්වේ.විස්සයි20කාන්තා ක්‍රිකට් පිල–ශෂිකලා සිරිවර්ධන (නායිකා), ඊෂානී ලොකුසූරිය (උපනායිකා), චමරී අතපත්තු, ලසන්ති මධුෂානී, දිලානි මනෝදරා, ඕෂධී රණසිංහ, චමනී සෙනෙවිරත්න, ශ්‍රීපාලී වීරක්කොඩි, උදේශිකා ප්‍රබෝධනී, ප්‍රසාදීනී වීරක්කොඩි, දීපිකා රසාංගිකා, ඉනෝකා රණවීර, අමා කාංචනා, රංගිකා ප්‍රනාන්දු.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=s1303016</link>
    <topic>තුන්දින තරගයේ සංචිතයට සංගක්කාරත්</topic>
    <author>නි‍රෝෂාන් ප්‍රියංකර</author>
    <content>සංචාරක බංග්ලාදේශ ක්‍රිකට් කණ්ඩායම සමග පැවැත්වෙන තුන්දින පුහුණු තරගය සඳහා නම් කළ ක්‍රීඩකයන් 16දෙනෙකුගෙන් සමන්විත ශ්‍රී ලංකා කණ්ඩායමේ නායකත්වයට එන්.සී.සී ක්‍රීඩා සමාජයේ ඇන්ජලෝ පෙරේරා පත්කර ඇත. එහි උපනායකත්වය ද්‍රවිඩ සංගම් ක්‍රීඩා සමාජයේ කිත්රුවන් විතානගේට හිමිව තිබේ.ශ්‍රී ලංකා පිලේ ඔස්ට්‍රේලියානු සංචාරය අතරතුරදී අබාධයට ලක්වු කුමාර සංගක්කාර මේ තුන්දින තරගය සඳහා නම්කළ සංචිතයට ඇතුළත් වීම විශේෂ සිදුවීමකි. ඔහු තුන්දින තරගයට නම්කර ඇත්තේ මාස 2කට ආසන්න කාලයක් ක්‍රීඩාවෙන් ඇත්ව සිටි බැවිනි.කණ්ඩායම සඳහා නම්කළ අකිල ධනංජය අබාධයකට ලක්වීම හේතුවෙන් රමිත රඹුක්වැල්ල කණ්ඩායම‍ට එක්ව සිටී. තුන් ඉරියව් ක්‍රීඩකයෙකු වන ඇන්ජලෝ පෙරේරා මේ දිනවල පැවැත්වෙන අන්තර් සමාජ ක්‍රිකට් තරගාලියේ වැඩිම ලකුණුලාභින් අතර දෙවැනි ස්ථානයේ පසුවේ.කණ්ඩායමේ කඩුලු රකින්නා ලෙස නිරෝෂාන් දික්වැල්ල කටයුතු කරන අතර අන්තර් සමාජ තුන්දින ක්‍රිකට් තරගාවලියේ දස්කම් දැක්වු ක්‍රීඩකයන්ගෙන් මේ කණ්ඩායම සමන්විතය. තුන්දින තරගය මේ මස 3වැනිදා මාතර උයන්වත්ත ක්‍රීඩාංගණයේදී ආරම්භ වේ.තුන්දින තරගය සඳහා නම් කල සංචිතය මෙසේය.ඇන්ජලෝ පෙරේරා (නායක), කිත්රුන් විතානගේ (උපනායක), කුමාර් සංගක්කාර, අශේන් සිල්වා, ෂෙහාන් ජයසූරිය, නිරෝෂාන් දික්වැල්ල (කඩුලු රකින්නා), උදාර ජයසුන්දර, අෂාන් ප්‍රියන්ජන, ඉෂාන් ජයරත්න, දුෂ්මන්ත සමීර, කසුන් මධුෂංක, විශ්ව ප්‍රනාන්දු, ලහිරු ගමගේ, රමිත රඹුක්වැල්ල, දුලංජන මෙන්ඩිස්, චතුරංග ද සිල්වා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=s1303017</link>
    <topic>සුලෝහිත සංග්‍රාමයේ පාපැදි සවාරිය අද</topic>
    <author/>
    <content>ආනන්ද නාලන්ද 84වැනි සුලෝහිත සංග්‍රාමය වෙනුවෙන් පැවැත්වෙන පාපැදි සවාරිය අද කොළඹ ආනන්ද විද්‍යලය අසලින් පෙරවරු 9.30ට ආරම්භ වේ.ආදි ආනන්දීය 82 කණ්ඩායම සංවිධානය කරන සවාරිය මරදාන, ඩින්ස් පාර, ඇස්වාට්ටුව හන්දිය, වෝඩ් පෙදෙස, බොරුල්ල හරස් පාර, මරදාන ඔස්සේ ගමන් කර ආනන්ද විද්‍යාලයෙන් අවසන් වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=s1303018</link>
    <topic>ධනවත්ම ක්‍රීඩා සංගමයේ මුල් පුටුවට තුන්කොන් සටනක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ ධනවත්ම ක්‍රීඩා සංගම ලෙස සැලකෙන ක්‍රිකට් ආයතනයේ මුල් පුටුවට තුන්කොන් සටනක් නිර්මාණය වී තිබේ‍. ක්‍රිකට් නිලවරණයේ නාමයෝජනා බාර ගැනීම ඊයේ අවසන් වු අතර වත්මන් සභාපති උපාලි ධර්මදාස මහතා, හිටපු සභාපති තිලංග සුමතිපාල මහතා හා පසුගිය වසරේ සභාපති තනතුරට නාමයෝජනාදී ඉල්ලා අස්වු සුමිත් පෙරේරා මහතා මෙවර ඉදිරිපත්ව සිටිති.ලේකම් තනතුරට ස්වාධීන අපේක්ෂකයෙකු ලෙස වත්මන් ලේකම් නිශාන්ත රණතුංග මහතා ඉදිරිපත්ව සිටින අතර ඔහු සමග තරග වැදීමට නිශාන්ත ද සිල්වා මහතා නාමයෝජනා බාරදී තිබුණි. එහෙත් නිශාන්ත ද සිල්වා මහතාගේ නාමයෝජනාවේ යෝජනාකරු සඳහන් නොවන හෙයින් ගැටලුකාරී තත්ත්වයක් මතුව ඇතැයි වාර්තාවේ. ක්‍රිකට් නිලවරණයට අදාල නාමයෝජනා ඉදිරි දිනවල පරීක්ෂා කිරීමෙන් අනතුරුව අවසන් තීන්දුව ප්‍රකාශ කිරීමට ක්‍රීඩා සංවර්ධන දෙපාර්තමේන්තුවට සිදුවේ.භණ්ඩාගාරික තනතුරට නුෂ්කි මොහොමඩ් හා ඊස්ට්මන් නාරංගොඩ යන මහත්වරු තරග වදින අතර උප භාණ්ඩාගාරික තනතුර සඳහා අර්වින් ජයවර්ධන හා අජිත් පැස්කුවල් යන මහත්වරු ඉදිරිපත්ව සිටිති.උප ලේකම් තනතුරට වර්තමානයේ එම ධුරයේ කටයුතු කරන බ්ලුම්ෆීල්ඩ් ක්‍රීඩා සමාජයේ සභාපති හිරන්ත පෙරේරා ස්වාධීන අපේක්ෂකයෙකු ලෙස නාමයෝජනා දුන් අතර බන්ධුල දිසානායක හා ප්‍රියන්ත සොයිසා යන මහත්වරුද ඉදිරිපත්ව සිටිති.උප සභාපති තනතුර සඳහා කේ.මතිවානන්, මොහාන්ද සිල්වා හා අසංග සෙනෙවිරත්න යන මහත්වරු නාමයෝජනා බාරදී සිටිති.එමෙන්ම කමිටු 31 සඳහා ද තරගකාරී තත්ත්වයක් නිරිමාණයවී තිබේ.ශ්‍රී ලංකා ක්‍රිකට් ආයතනයේ නිලවරණය මේ මස 31දා ශ්‍රී ලංකා ක්‍රිකට් ආයතනයේදී පැවැත්වීමට නියමිතය.පාර්ශව කිහිපයක් ඉදිරිපත්ව උණුසුම් තත්ත්වයක් නිර්මාණය වුවද ක්‍රිකට් නිලවරණය සාමකාමීව පැවැත්වීමට අවශ්‍ය වාතාරණය සකසන බව ක්‍රීඩා අමාත්‍යංශ ප්‍රකාශකයෙකු දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=s1303019</link>
    <topic>යොවුන් ක්‍රීඩකයන්ට බංග්ලාදේශය සමඟ තරගාවලිය ඉතා ‍හොඳ අවස්ථාවක්</topic>
    <author>ශ්‍රී ලංකා ක්‍රිකට් නායක ඇන්ජලෝ මැතිව්ස් හා බංග්ලාදේශ ක්‍රිකට් නායක මුස්ෆිකර් රහීම් මාධ්‍ය හමුවේදී.</author>
    <content>ශ්‍රී ලංකා-බංග්ලාදේශ ටෙස්ට් හා එක්දින තරගාවලිය ජය ගැනීම උදෙසා දෙරටේ ක්‍රිකට් නායකයෝ විශාල බලපොරොත්තුවකින් පසුවෙති. කොළඹ ටාජ් සමුද්‍ර හෝටලයේදී ඊයේ පැවැති මාධ්‍ය හමුවකදී ශ්‍රී ලංකා ක්‍රිකට් නායක ඇන්ජ‍ලෝ මැතිව්ස් හා බංග්ලාදේශ ක්‍රිකට් නායක මුෂ්ෆිකර් රහීම් මේ බව අවධාරණය කළහ.මේ ක්‍රිකට් තරගමාලාවේදී ශ්‍රී ලංකා හිටපු ක්‍රිකට් නායක මුල්පෙළේ පිතිකරු කුමාර සංගක්කාර නැවත තරග බිමට පිවිසෙන බව නායක ඇන්ජ‍ලෝ මැතිව්ස් පැවැසීය.“සංගක්කාර සුවය ලබමින් සිටිනාවා. ඔහුට ඔස්ට්‍රේලියාවේදී සිදුවු ආබාධය දැන් බොහෝ දුරට සුවයි. මේ සංචාරයේදී තරුණ ක්‍රීඩකයන්ට වැඩි අවස්ථාවක් උදාවෙනවා. ඔවුන්ගේ හැකියාව අපට උරගා බලන්න පුළුවන්. මහේල නොමැතිවීම අපට පාඩුවක්. නමුත් බංග්ලාදේශය පරාජය කිරීම අපේ සැලසුමයි. බංග්ලාදේශ ක්‍රිකට් පිල අඩුවෙන් තක්සෙරු කරන්න බැ” මැතිව්ස් පැවැසීය.මේ මාධ්‍ය හමුවේදී බංග්ලාදේශ ක්‍රිකට් නායක මුෂ්ෆිකර් රහීම් පැවැසුවේ මැත කාලයේදී බංග්ලාදේශ පිල ටෙස්ට් හා එක්දින තරගවල යම් ප්‍රගතියක් ලබා සිටින හෙයින් හොඳ මානසිකත්වයක් ගොඩනැගුණු බවයි.“අවසන්වරට කොදෙව් පිල සමග ටෙස්ට් හා එක්දින තරගාවලිය අප ඉතා හොඳින් කළා. ශ්‍රී ලංකා පිලට ඔවුන්ගේ රටේදී හොඳ තරගක්දීම අපේ එකම අපේක්ෂාවයි. අප ඒ ගැන බොහෝ සැලසුම් සකස් කොට තිබෙනවා” රහීමි පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>01</day>
    </date>
    <link>http://www.dinamina.lk/2013/03/01/_art.asp?fn=f1303011</link>
    <topic>නවි නෝනාගේ සුව නොවෙන ‘කොටි සාංකාව’</topic>
    <author/>
    <content>ශ්‍රී ලංකාව ඩැහැ ගන්නට පිරිසක් ගිනි අවි අමෝරා රට තුළ කළ මහා වින්නැහිය වසර තිහක් රටම හඬමින් බලා සිටියේ ය. සමහරු තැන තැන සිය ගණනින් ලේ විල් මැද පොළව බදා ගත්හ. මෙහිදී අපේ රණවිරුවන් රට වෙනුවෙන් සිය දිවි පිදීම ගැන අපි කතා නොකරමු.ඔවුන් රට වෙනුවෙන් මහා මෙහෙවරක් කළ බව සිතා අපට සැනසෙන්නට පුළුවන. එහෙත් ජීවත් වන්නට පැය විසි හතරේම මහා ජීවන සටනක් ගෙන යන රට වැසියන්, පාසල් වියේ පසුවන දරු දැරියන්, ගෙදර රෑ පහන් කරන්නට බියේ කැලයේ ගත කරන මවුවරුන් දරුවන් මරා දමන දුෂ්ට සංවිධානයක් මර්දනය නොකළේ නම් අදත් අපි මරලතෝනි තබන්නෙමු. උණු කඳුළු පෙරන්නෙමු. ඒ වේදනාකාරී යුගයේ අමෙරිකාව බලා සිටියේ ය. කොටි ඝාතන හෙළා දකින්නට අකමැති විය. බටහිර රටවල්ද එසේමය.නවනීදන් පිල්ලේ නෝනා එදා මානව හිමිකම් ගැන කට ඇරියේ නැත. කෙඳිරිල්ලක්වත් නැත. එහෙත් අද උතුර - නැඟෙනහිර වැසියන් නැඟිටින්නට දඟලද්දී ඔවුන්ට අවශ්‍ය සියලු දේ රජයෙන් සපයද්දී රණවිරුවන් කැත්ත, උදැල්ල අතැතිව උතුරේ වැසියන් සමඟ හවුලේ රට හදද්දී නවි නෝනාට වැලඳී ඇත්තේ දැඩි වේදනාවකි. ප්‍රභාකරන් නැති පාළුව ඇයට හොඳටම දැනෙන්නා සේය.උතුරේ හැඩරුව බලන්නටත්, උතුරේ ජනතාව අද ගෙවන ලස්සන දිවිය සියැසින් දැක ගන්නටත් නවි නෝනා ආවේ නැත. ඒ වෙනුවට නියෝජිත පිරිසක් එවා දෙමළ ජාතික සන්ධානය මුණගස්වා කේලාම් එකතු කර ගත්තාය. ඒ සියලු දේ කරන්නේ කුහකකමටය. ඊර්ෂ්‍යාවටය.ජාත්‍යන්තර ප්‍රජාව නොමඟ යවන ඒකපාක්ෂික බොරු චෝදනා අඩංගු වාර්තා ජිනීවා නුවර මානව හිමිකම් කවුන්සිලයට ගෙන යන්නේ නවි නෝනාගේ බලපෑම්වලටය. ඇයටත්, බොරු චෝදනා එල්ල කරන බටහිර බලවතුන්ටත් සත්‍ය හෙළිකරමින් ශ්‍රී ලංකා නියෝජිත පිරිස සිය කාර්යය ඉටුකරමින් සිටිති. අමාත්‍ය මහින්ද සමරසිංහ මහතා කෙළින් ප්‍රකාශ කර ඇත්තේ ඒකපාක්ෂික අසාධාරණ යෝජනාවලට ශ්‍රී ලංකාව විරුද්ධ බවයි. එවැනි යෝජනා ගෙන ඒම කවුන්සිලයේ ප්‍රතිපත්තිවලටද පටහැනි බව සමරසිංහ මහතා කියා සිටියේ ය.සිය කතාවේදී වත්මන් තත්ත්වය ගැනත් උගත් පාඩම් කොමිසමේ වාර්තාව ක්‍රියාත්මක කිරීම ගැනත් දීර්ඝ විස්තරයක් කළ සමරසිංහ මහතා ශ්‍රී ලංකාව ඉලක්ක කොට බොරු යෝජනා ගෙන ඒමට ඉඩ නොදෙන ලෙස එක්සත් ජාතින්ගේ සංවිධානයෙන් ඉල්ලා සිටියේ ය.ප්‍රභාකරන් රටම වනසද්දී - අහිංසක ජනතාව සිය ගණන් එක තැන මරා දමද්දී අප ගැන නොබැලූ කාලකණ්ණි සංවිධානත් - නවනීදන් පිල්ලෙලාත් අද දඟලන්නේ කුහකකමට මිස අපට ඇති ආදරේට නම් නොවේ. චැනල් ෆෝ බොරුකාරයන් නිර්මාණය කළ බොරු බේගල් ජාත්‍යන්තර තලයට ගෙන ඒමට ඉඩ දෙන්නේද අප රටට ඇති ආදරේම නිසා නොවේ. රට ඉදිරියට යන වේගවත් ගමනට හරස්වීමටය.රටක් වටින මිනිසුන් මරා දැමූ ප්‍රභාකරන් සිටියා නම් මානව හිමිකම් කවුන්සිලය හමුවට ගෙන්වා ඉතා ඉහළින්ම පිළිගෙන වීරයකු කරන්නට නවි නෝනා ක්‍රියා කරනු ඒකාන්තය. දැන් මේ සියලු දේ කරන්නේ කොටි මර්දනය නිසා ඇතිවූ සිත්තැවුල නිසා ය.රනිල්ට පුටු ප්‍රශ්නයක්එජාප නායක රනිල් වික්‍රමසිංහ මහතාට පක්ෂයේ ප්‍රශ්න මදිවාට පුටු ප්‍රශ්නයක්ද මතුවී තිබේ. ජනාධිපති පුටුවේ වාඩිවෙන්නට ඔහුට ඇත්තේ හදිසියකි. එහෙත් ජනාධිපති තවමත් පුටුවේ සිටින නිසා එහි ඉඳගන්නට වික්‍රමසිංහ මහතාට තවමත් වරම් ලැබී නැත. එහෙත් ඔහුගේ උත්සාහය 2014 දී එම පුටුවේ වාඩි වෙන්නටය. වික්‍රමසිංහ මහතා වැනි දේශපාලන විහිළුකාරයකුට එම පුටුව භාර දෙන්නට ජනතාව තවමත් සූදානම් නැත.දෙනියායේ කොටපලදී වික්‍රමසිංහ මහතාට තමන්ගේ පුටුව ගැන තරමක බියක් ඇති විය. ඔහු රැස්වීම අමතමින් සිටියදී ආසන කළමනාකරුවකු වේදිකාවට ගොඩ විය. ඔහු වික්‍රමසිංහ මහතාට වෙන්කර තිබුණ පුටුවේ වාඩිවන්නට තැත් කළේ ය. මෙය දුටු වික්‍රමසිංහ මහතා තවමත් ඒ පුටුව අයිති තමන්ට බව කියා සිටියේ ය.“මගේ පුටුවේ වාඩි වෙන්නට අවශ්‍ය නම් ඒකට තව කල් තියෙනවා. මම ගියාට පස්සෙ ඒක අයිති කරගන්න පුළුවන්” සභාව සිනා ගන්වමින් වික්‍රමසිංහ මහතා කීවේ ය.නායක පුටුවට එන්නට මීට කලින් දැඟලුවේ සජිත් ප්‍රේමදාස මහතා ය. ඒ ගැන තදින් අවධානය යොමු කළ වික්‍රමසිංහ මහතා නායකත්වය අවුරුදු හයකට දීර්ඝ කරගත් නිසා සජිත් පසු බැස්සේ ය. ඊළඟ තරගය පුටුවේ වාඩි වෙන්නට නොව නියෝජ්‍ය නායකකම ලබාගෙන බංකුවේ ඉඳගන්නටය. සජිත් ප්‍රේමදාසට දැන් පුටුවත් නැත. බංකුවත් නැත. හෙට අනිද්දා වනවිට බංකුව පමණක් නොව සංවිධායකකමත් අහිමි වීමට ඉඩ ඇති හෙයින් සජිත් ටිකක් කල්පනාකාරී වීම වැදගත් විය හැකිය.මේ අතර වික්‍රමසිංහ මහතා තවත් විසි අටකට සිරිකොත තහනම් කර තිබේ. ඔහු පක්ෂ අභ්‍යන්තරයේ අර්බුද ඇති කරමින් තීරණවලට එළැඹෙන අතරම රටේ ප්‍රශ්න ගැනද විවිධ ප්‍රකාශ කරමින් සිටී. ජනතා ප්‍රශ්න කිසිවක් විසඳන්නට ආණ්ඩුවට අවශ්‍ය නැති බව තවත් විටෙක කියයි. රාජපක්ෂ රෙජිමයට විටෙක බිය වී කෑ ගසයි. ඒ අතරතුර “විපක්ෂයේ විරෝධය” නමින් අටවා ගත් ත්‍රීවීල් සංවිධානය සමඟ රට වටේ යමින් ජිනීවා නුවර සිටින නවනීදන් පිල්ලේ නෝනාට අමුද්‍රව්‍ය සපයන්නටද ක්‍රියා කළේ ය.රටේ ජනතාවට ප්‍රශ්න තිබේ. ඒවා විසඳන්නට රජයක් තිබේ. ජනාධිපතිතුමා රට වටේ සංවර්ධන ව්‍යාපෘති ආරම්භ කරමින් ජනතාව හමුවන්නේ ය. ජනතාව කිසි දිනෙක අමතක කොට නැත.දේශපාලන වේදිකාවට ගොඩ වී වික්‍රමසිංහ මහතා පවත්වන දේශනාවලට රැවටී ක්‍රියා කිරීමට ජනතාව සූදානම් නැත. ඒ තරමටම වික්‍රමසිංහ මහතාගේ වසර තුනක පාලනය සුබවාදී නැති බව ජනතාවට තවමත් මතකය. විශේෂයෙන් බෙලහීන වී සිටි කොටි සංවිධානය අළු ගසා දමා උතුර නැෙඟනහිර බලය ක්‍රම ක්‍රමයෙන් තහවුරු කරගත් සටන් විරාමය නැමැති මහා පාවාදීම ජනතාවට අමතක නොවේ. ඒ නිසා වික්‍රමසිංහ මහතා කෙරෙහි විශ්වාසය තබන්නට ජනතාව සූදානම් නැති බව පමණක් සිහිපත් කළ යුතුය. ඒ නිසා දැන් ඉතින් වික්‍රමසිංහ මහතා කළ යුත්තේ රට අවුල් කරන දේශපාලන ප්‍රකාශ හා ක්‍රියා නොකරමින් තමන්ගේ කඩා වැටුණ පක්ෂය කෙළින් කර ගැනීමට ක්‍රියා කිරීමය.හලාල් ප්‍රශ්නයටවිපක්ෂය අත ගැසීමහලාල් ප්‍රශ්නයට විසඳුම් සෙවීමට එක්සත් ජාතික පක්ෂ නායකයා විශේෂ කමිටුවක් පත්කර තිබේ. මෙම කමිටුව පත් කිරීමෙන් වික්‍රමසිංහ මහතා සූදානම් වන්නේ එම ප්‍රශ්නය තව තවත් අවුල්කොට රටතුළ ජාතිවාදයක් ඇති කරන්නට තල්ලුවක් දීමක්යැයි අපට සැකයක් ඇති වී තිබේ.හලාල් ප්‍රශ්නය විසඳන්නට දෙපාර්ශ්වයම දැන් නම්‍යශීලි ක්‍රියා පිළිවෙතකට එළැඹෙමින් සිටිති. මුස්ලිම් නායකයන් සහ සංඝ සංවිධාන ඉතා සමීපව හා සුහදව ප්‍රශ්නයට විසඳුමක් ලබා දී තිබේ. හලාල් ප්‍රශ්නය නොව ඕනෑම ප්‍රශ්නයක් කෑ කෝ ගැසීමෙන් හෝ විරෝධතා දැක්වීමෙන් විසඳන්නට නොහැකිය. අතපය දික්කොට කෑ ගැසීමෙන් ප්‍රශ්න විසඳන්නට කෙසේවත් බැරිය.සාකච්ඡාවට යා යුතුය. සංවේදීව විසඳුම් සෙවිය යුතුය. ඒ සඳහා කටයුතු සිදු වෙමින් තිබේ. සිංහල - මුස්ලිම් මිත්‍රත්ත්වය තව තවත් වර්ධනය විය යුතුය. හලාල් ප්‍රශ්නය සුභවාදීව විසඳන්නට සියලු පියවර ගෙන තිබියදී තවත් කමිටු පත්කොට හලාල් ප්‍රශ්නය වෙනත් අතකට පත් නොකරන ලෙස අපි වික්‍රමසිංහ මහතාගෙන් ඉල්ලා සිටිමු.මෛත්‍රීගේ වේදනාවසාධාරණයිඇමැති පුතාත්, නියෝජ්‍ය පොලිස්පතිගේ පුතාත් පාසිකුඩා වෙරළේදී ගුටි ඇන ගැනීමට මාධ්‍යයේ ඉහළම ප්‍රචාරය දුන්නේය. ගුටි ඇන ගත්තා මදිවාට අගමැති තනතුරක් ද ඈඳාගෙන තිබේ.සිද්ධියට සම්බන්ධ ඇමැති පුතා දහම් සිරිසේන ඇමැති මෛත්‍රීගේ පුත්‍රයාය. පුතා අත්අඩංගුවට ගත් වේලේ ඇමැතිතුමා පොලිසියට කිසිදු බලපෑමක් කළේ නැති බවත් කියයි.මෛත්‍රීපාල ඇමැතිතුමා කියන විදියට ඉලන්දාරීන් පොඩි ප්‍රශ්න අල්ලාගෙන ගුටි ඇන ගැනීම අපේ රටට නුහුරු දෙයක් නොවේ. වෙනසකට ඇත්තේ මේ දෙදෙනාගේ ගුටි කෙළිය තරු පහේ හෝටලයක සිදු නොවීමය.කෙසේ හෝ මේ සිද්ධිය මහා ලොකු සිද්ධියක් සේ සලකා පොල් ගෙඩි අකුරින් පුවත්පත්වල පළකිරීම කිසියම් කුමන්ත්‍රණයක් ලෙස මෛත්‍රීපාල සිරිසේන මහතා දකී. ඔහුට ඇති ජීවිත තර්ජනයක් ද මේ සිද්ධිය තුළින් දැනෙන බව ද ඔහු කියා සිටී. තම පුත්‍රයා මේ සිද්ධියට සම්බන්ධ වීම ගැන කිසිදු බලපෑමක් පොලිසියට කර නැත.අපට මේ ගැන කියන්නට ඇත්තේ ඇමැති පුතුන් ප්‍රසිද්ධ ස්ථානවල ගුටි ඇන ගැනීම ඇමැතිතුමාට හොඳ නැත. ඇමැතිවරුන් තම පුතුන් ගැන අනාගතයේදී දැඩි අවධානයකින් සිටිය යුතු බව පමණක් අපි කියන්නෙමු..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=n1303021</link>
    <topic>ජනාධිපති විමර්ශන ඒකකය‘සක්විත්තාගේ’ සොයුරිය අල්ලයි</topic>
    <author>විජයානී එදිරිසිංහ</author>
    <content>පුත්තලම වනාතවිල්ලුවේ රජයේ ඉඩම්වලට ව්‍යාජ ඔප්පු සකස් කැර විකුණා කෝටි ගණනින් මුදල් ඉපැයූ ඉඩම් සක්විති රොහාන් රත්නායක නමැත්තාගේ “ග්‍රීන් ෆීල්ඩ්” අධ්‍යක්ෂ මණ්ඩලයේ අධ්‍යක්ෂිකාවක ඊයේ (01) අත්අඩංගුවට ගත් ජනාධිපති විශේෂ විමර්ශන ඒකකය සෙසු පිරිස සොයා වැටලීම් සිදු කරයි.මෙසේ අත්අඩංගුවට පත්වූයේ ඉඩම් සක්විති රොහාන් රත්නායකගේ සොහොයුරි වූ සෝමා රත්නායක නමැත්තියයි. මෙම අධ්‍යක්ෂ මණ්ඩලයට පෙරේදා (28) පුත්තලම පොලීසියේ පෙනී සිටින ලෙසට දැනුම් දී තිබුණි. එහෙත් මොවුන් පොලිසිය මඟ හරිමින් සිටි අතර අනතුරුව ඔවුන් අත්අඩංගුවට ගැනීමට වැටලීම් සිදු කෙරිණි.රජයට අයත් අක්කර දහස් ගණනක් අතරින් අක්කර 153ක පමණ වූ ඉඩමකට ව්‍යාජ ඔප්පු සකස් කැර ඒවා තම සහෝදර සහෝදරියන්ගේ නම්වලට පවරා ඉන් අනතුරුව ගී‍්‍රන් ෆීල්ඩ් ඉඩම් ව්‍යාපාර ආයතනය හරහා කොටස් 160කට කඩා රුපියල් කෝටි ගණනකට විකුණා තිබේ. සකස් කැර ඇති සියලුම ඔප්පු ව්‍යාජ ඒවා වෙයි.රජයට අයත් එම ඉඩමේ අයිතිකරු වශයෙන් මිය ගිය පුද්ගලයකු සඳහන් වෙයි. ඔහුගෙන් ත්‍යාග ඔප්පුවක් හරහා එම ඉඩම ඉඩම් සක්විත්තා ඇතුළු ඔහුගේ පවුලේ සොයුරු සොයුරියන්ට ව්‍යාජ ලෙස පවරාගෙන තිබේ.ඉඩම් ඔප්පු ලියූ නොතාරිස්වරයා ලෙස සඳහන් කැර තිබෙන්නේද මිය ගිය නොතාරිස්වරයෙකි.ඉඩම් ලියාපදිංචි කිරීමේ දෙපාර්තමේන්තු නිලධාරින්ගේද සහාය ඇතිව ඔප්පු අංක 17661 අතුරුදන් කැර තිබේ. ඊට සහාය දුන් රජයේ නිලධාරින්ද අත්අඩංගුවට ගැනීමට නියමිතය.රජයේ ඉඩම් ජාවාරම පිළිබඳ පරීක්ෂණ ආරම්භ වීමත් සමඟම ඉඩම් සක්විති රොහාන් නෝර්වේ රටට පලා ගොස් ඇත. ඔහුගේ ගශ්‍රීන් ෆීල්ඩ් අධ්‍යක්ෂ මණ්ඩලය සහෝදර සහෝදරියන් ඥාතින් ඇතුළු හත් දෙනකුගෙන් සමන්විතය.අත්අඩංගුවට පත් වුණේ එක් අධ්‍යක්ෂවරියකි. ඇය මීගමුවේදී අත්අඩංගුවට ගෙන තිබේ. අනතුරුව ඇය මීගමුව මහේස්ත්‍රාත් වෙත ඉදිරිපත් කැර රිමාන් බාරයට පත්කැර ඇත.කූඨ ලේඛන සකස් කැර රජයේ ඉඩම් පවරා ගැනීම සහ විකිණීම යන චෝදනා පොදු දේපොළ පනත යටතේ මොවුන්ට එරෙහිව එල්ල කැර තිබේ.ජනාධිපති විශේෂ විමර්ශන ඒකකයේ විමර්ශන අධ්‍යක්ෂ හිටපු ජ්‍යෙෂ්ඨ නියෝජ්‍ය පොලිස්පති ඉද්දමල්ගොඩ මහතාගේ උපදෙස් පරිදි සහකාර පොලිස් අධිකාරී නීතිඥ රුවන් ගුණසේකර මහතාගේ අධීක්ෂණය යටතේ එම විමර්ශන ඒකකයේ ස්ථානාධිපති පොලිස් පරීක්ෂක කාරියවසම් සැරයන්වරුන් වන 2986 දීප්ත, 3987 පි‍්‍රයන්ත ඇතුළු කණ්ඩායමක් වැටලීමට සහාය වූ අතර එම විමර්ශන ඒකකයේ සිවිල් අංශයේ නිලධාරීහු ගණනාවක් මෙම වංචාවේ සුල මුල සොයා ගැනීමට පරීක්ෂණවලට සහාය වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=n1303022</link>
    <topic>විදේශගතව සිටින විශ්වවිද්‍යාල ආචාර්යවරුනට මවුබිමට එන්නැයි ජනපතිගෙන් ආරාධනා</topic>
    <author>ධනුෂ්ක ගොඩකුඹුර</author>
    <content>වැඩිදුර අධ්‍යාපනය සඳහා විදේශගතව නැවත නොපැමි‍ණි විශ්ව විද්‍යාල ආචාර්යවරුන්ට යළිත් මෙරටට පැමිණ මවුබිම සහ නිදහස් අධ්‍යාපනය වෙනුවෙන් සේවය කරන ලෙස ජනාධිපති මහින්ද රාජපක්ෂ මහතා ආරාධනය කැර සිටියි.එසේ පැමිණීමට සූදානම් ආචාර්යවරුන්ට, විශ්ව විද්‍යාල සමඟ ඇති කැර ගෙන තිබෙන ගිවිසුමට අනුව ගෙවීමට සිදු වන මුදල සම්බන්ධයෙන් සහන පිරිනැමීමට සූදානම් බවත් ජනාධිපතිවරයා පවසයි. මෙසේ විදේශ ගතව සිටින ආචාර්යවරුන්ගේ සංඛ්‍යාව 650ක් පමණ වන අතර ඔවුන්ගෙන් ඇතැමෙකුට රුපියල් ලක්ෂ 50, 60 යනාදී වශයෙන් නැවත ගෙවීමට සිදු ව තිබෙන බව හෙළිදරව් කෙරිණ.ජනාධිපතිවරයා මෙසේ ප්‍රකාශ කළේ උසස් අධ්‍යාපන අමාත්‍යාංශයේ ප්‍රගති සමාලෝචන රැස්වීමට එම අමාත්‍යාංශ ශ්‍රවණාගාරයේදී ඊයේ (01) එක්වෙමිනි. අමාත්‍යාංශයේ සහ ඒ යටතේ ඇති ආයතනවල මෙතෙක් ක්‍රියාත්මක වැඩසටහන්, ඉදිරි සැලසුම් සහ අඩුපාඩු සම්බන්ධයෙන් මෙහිදී සාකච්ඡා කෙරිණ.විශ්ව විද්‍යාල ‍නේවාසිකාගාර සහ අනෙකුත් පහසුකම්, උපාධි පාඨමාලාවල ගුණාත්මක භාවය ඉහළ දැමීම, විශ්ව විද්‍යාල ජාත්‍යන්තර මට්ටමට උසස් කිරීම යනාදී කරුණු සම්බන්ධයෙන් මෙහිදී සාකච්ඡා කෙරිණ.විදේශ ගතව සිටින ආචාර්යවරුන්ගෙන් විශාල පිරිසක් නැවත මෙරටට පැමිණීමට කැමැත්තෙන් සිටියත් ඒ වෙනුවෙන් විශාල මුදලක් ගෙවීමට සිදුව ඇති බව උසස් අධ්‍යාපන ඇමැති එස්. බී. දිසානායක මහතා පෙන්වා දුන්නේය. ඒ වෙනුවෙන් සහන පිරිනැමෙන බව පැවසූ ජනාධිපතිවරයා ආචාර්යවරුන් උපන් බිමට ආදරය නොකර දරුවන් ඊට හුරු කරන්නේ කෙසේ දැයි ප්‍රශ්න කළේය.රට වෙනුවෙන් සේවය කිරීමට සෑම කෙනකුටම යුතුකමක් හා වගකීමක් ඇති බවත් ජනාධිපතිවරයා මෙහිදී පෙන්වා දුන්නේය.විශ්ව විද්‍යාල සිසුන් වෙත ලැප්ටොප් පරිගණක ලබා දීම සම්බන්ධයෙන් මෙහිදී සාකච්ඡා කෙරුණු අතර ජනාධිපතිවරයා ප්‍රකාශ කළේ හය වැනි ශ්‍රේණියේ සිට ඉහළට හෝ මෙරට නිෂ්පාදිත පරිගණක ලබා දීමට කටයුතු කරමින් සිටින බවයි.බාහිර උපාධි පාඨමාලාවල ගුණාත්මක ස්වභාවය සම්බන්ධයෙන් නිලධාරීන්ගෙන් කරුණු ‍විමසූ ජනාධිපතිවරයා විශ්ව විද්‍යාල අභ්‍යන්තර සිසුවකු ලබන උපාධියේත් බාහිර උපාධියේත් වෙනසක් නොතිබිය යුතු බව අවධාරණය කළේය.විශ්ව විද්‍යාල සමඟ අනුබද්ධිත පාසල් ඇති කිරීමේ අවශ්‍යතාවද ජනාධිපතිවරයා මෙහිදී පෙන්වා දුන්නේය. නවීන ලෝකයට ගැලපෙන ලෙස අපගේ පාඨමාලා උසස් කිරීමේ වැදගත්කමත් ජනාධිපතිවරයා අවධාරණය කළේය.ඇමැතිවරුන් වන මහාචාර්ය ජී. එල්. පීරිස්, බැසිල් රාජපක්ෂ, නියෝජ්‍ය ඇමැති නන්දිමිත්‍ර ඒකනායක, ජනාධිපති ලේකම් ලලිත් වීරතුංග, උසස් අධ්‍යාපන ලේකම් ආචාර්ය සුනිල් ජයන්ත නවරත්න, අධ්‍යාපන අමාත්‍යාංශ ලේකම් ගෝඨාභය ජයරත්න මහත්වරු සහ විශ්ව විද්‍යාල ප්‍රතිපාදන කොමිසමේ සභාපතිනි මහාචාර්ය ක්ෂාණිකා හිරිඹුරේගම මහත්මිය ඇතුළු විශ්ව විද්‍යාල උපකුපතිවරු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=n1303023</link>
    <topic>‘රන්බිම අරුණලු’අද ඇරැඹේ</topic>
    <author>සෙනරත් බණ්ඩාර කුලසේකර</author>
    <content>ජනතා ප්‍රශ්න වලට කඩිනම් විසඳුම් ලබාදෙන ප්‍රථම “රන්බිම අරුණලු” ජංගම සේවය අද (02) දවස පුරා කැබිතිගොල්ලෑව මධ්‍ය මහා විද්‍යාලයේ දී පැවැත්වේ.නිරන්තර ත්‍රස්තවාදී ප්‍රහාරයට ලක් වූ මැදවච්චිය මැතිවරණ කොට්ඨාසය කේන්ද්‍ර කැර ගනිමින් උතුරු මැද ප්‍රධාන ඇමැති එස්. එම්. රංජිත් සමරකෝන් මහතාගේ සංකල්පයකට අනුව ක්‍රියාත්මක කෙරෙන මේ ව්‍යාපෘතිය සඳහා උතුරු මැද පළාත් සභාව මගින් රුපියල් කෝටි පහක (05) පමණ මුදලක් වැය කිරීමට අපේක්‍ෂිතයි.සතියක් පුරා කැබිතිගොල්ලෑව, පදවිය, මැදවච්චිය යන ප්‍රාදේශීය ලේකම් කොට්ඨාස ආවරණය වන පරිදි පැවැති මේ ජංගම සේවයේ දී ඉඩම් බලපත්‍ර පන්දහස් පනහක් (5050) බෙදා දෙනු ලබයි. එමෙන්ම කුඩාවැව් හතළිස් දෙකක් (42) යුද හමුදාවේ ද සහාය ලබා ගනිමින් සංවර්ධනය කිරීමට අපේක්‍ෂිතයි.වකුගඩු රෝග නිවාරණ ජල පෙරන බෙදා දීම, පූජනීය ස්ථාන සංවර්ධනය කිරීම, අධ්‍යාපන, සෞඛ්‍ය, සමුපකාර, කෘෂිකර්ම යන අමාත්‍යාංශ හරහා ප්‍රදේශයේ ජනතාවට බලපාන ගැටලු විසැඳීමට ද මේ ජංගම සේවය හරහා සිදු කිරීමට උතුරු මැද පළාත් සභාව බලාපොරොත්තු වේ.එල්ටීටීඊ ත්‍රස්තවාදීන් විසින් කැබිතිගොල්ලෑව යකාවැව බස් බෝම්බය පුපුරා හැත්තෑවක් ජීවිතක්‍ෂයට පත් කළ හල්මිල්ලවැටිය විහාරස්ථානයේ විහාර මන්දිරය සහ විහාරස්ථානයට විදුලිය ලබා දෙමින් ඉකුත් පොහෝ දින (25) ජංගම සේවයේ සංවර්ධන කටයුතු ප්‍රධාන ඇමැති එස්. එම්. රංජිත් සමරකෝන් මහතාගේ ප්‍රධානත්වයෙන් ආරම්භ කෙරිණ.ඇස් කණ්ණාඩි, රෝද පුටු ආදිය ජනතා සේවා සපයන අතර රාත්‍රියේ “රන්බිම අරුණලු” සංගීත ප්‍රසංගය කැබිතිගොල්ලෑව මධ්‍ය මහා විද්‍යාලයීය ක්‍රීඩාංගනයේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=n1303024</link>
    <topic>දුරකථනයෙන් දුම්රිය ආසනවෙන්කැර ගැනීමේ සේවයක්</topic>
    <author>නිමල් රාජපක්ෂ</author>
    <content>ලබන සතියේ සිට මුහුදුබඩ දුම්රිය මාර්ගයේ දුම්රිය ස්ථාන පහකට මොබිටෙල් ජංගම දුරකථනයෙන් දුම්රිය ආසන වෙන්කර ගැනීමේ පහසුකම් ලබාදීමට දුම්රිය දෙපාර්තමේන්තුව තීරණය කොට ඇත.ඒ අනුව දකුණු කළුතර, අළුත්ගම, හික්කඩුව, ගාල්ල හා මාතර යන දුම්රිය ස්ථානවලින් මෙම පහසුකම් ලබාගත හැකි යැයි දුම්රිය වාණිජ අධිකාරි සිසිර කුමාර මහතා පවසයි.මෙතෙක් කොළඹට සීමා වී තිබූ ජංගම දුරකථන පහසුකම් පිටපළාත්වලට ලබාදීමෙන් දුම්රිය ආසන වෙන්කර ගැනීම සඳහා කොළඹට පැමිණ මගීන් පෝලිම්වල රස්තියාදු නොවිය යුතු යැයි ද සිසිර මහතා දිනමිණට පැවැසීය.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=n1303025</link>
    <topic>අත්යන්ත්‍ර පේෂකර්ම ගම්මාන 25ක් පිහිටුවීමට පියවර</topic>
    <author>චමීර ඇල්ලදෙණිය</author>
    <content>මේ වසරේදී දිවයින පුරා අත්යන්ත්‍ර පේෂකර්ම ගම්මාන 25ක් පිහිටුවීමට කර්මාන්ත හා වාණිජ කටයුතු අමාත්‍යාංශය පියවර ගෙන ඇත.කර්මාන්ත හා වාණිජ කටයුතු අමාත්‍යාංශය යටතේ පවතින පේෂකර්ම දෙපාර්තමේන්තුව 2012 වර්ෂයේ සිට ක්‍රියාවට නංවන මෙම පස් අවුරුදු සැලැස්මට අනුව 2013 වර්ෂය අවසන් වන විට දිවයිනේ සියළුම දිස්ත්‍රික්ක ආවරණය වන පරිදි මෙම අත්යන්ත්‍ර පේෂකර්ම ගම්මාන පිහිටුවීමට අපේක්ෂා කෙරේ.අත්යන්ත්‍ර පේෂකර්මාන්තය ග්‍රාමීය ප්‍රදේශ කරා ව්‍යාප්ත කොට ග්‍රාමීය ආර්ථිකය නගා සිටුවීමත්, ග්‍රාමීය ප්‍රදේශවල තරුණ තරුණියන් සදහා රැකියා අවස්ථා ඇති කිරීමටත් මෙම පේෂකර්ම ගම්මාන පිහිටුවීමේ ප්‍රධාන අරමුණු වේ.මේ යටතේ ඇතිකරන පේෂකර්ම ගම්මාන වල පේෂකර්ම පුහුණු මධ්‍යස්ථාන පිහිටුවීමටත් එක් දිස්ත්‍රික්කයකට 20 බැගින් අත්යන්ත්‍ර වියන්නන් 500 දෙනෙක් පුහුණ කර කර්මාන්තයේ යෙදවීමටත් කර්මාන්ත හා වාණිජ කටයුතු අමාත්‍යාංශය බලාපොරොත්තු වේ.මෙම පේෂකර්ම ගම්මාන හරහා ග්‍රාමීය රැකියා නියුක්තිය වැඩි කිරීමට හැකියාව ලැබෙන අතර ස්වයං රැකියාවක් ලෙසත් ගෘහ කර්මාන්තයක් ලෙසත් අත්යන්ත්‍ර පේෂකර්මාන්තය දියුණු කිරීමට අවස්ථාවක් ලැබෙන බව කර්මාන්ත හා වානිජ කටයුතු ඇමැති රිෂාඩ් බදියුදීන් මහතා සදහන් කළේය. දේශීය පේෂකර්මාන්තය නගා සිටුවීමේ අරමුණින් ක්‍රියාත්මක පස් අවුරුදු සැලසුමෙහි පසුගිය වසරේ ප්‍රගතිය සමාලෝචනය කරමින් අමාත්‍යවරයා මේ බව පැවසීය.නිෂ්පාදන විවිධාංගිකරනණය, ව්‍යවසායකත්වය, පේෂකර්ම තාක්ෂණය හා විදේශීය වෙළදපල සදහා භාණ්ඩ ඉදිරිපත් කිරීම පිළිබදව ක්‍රමවත් පුහුණුවක් ලබාදීමටද කටයුතු කරන බවද ඇමැතිවරයා වැඩිදුරටත් පැවසීය.කර්මාන්ත හා වාණිජ කටයුතු අමාත්‍යාංශයේ ලේකම් අනුර සිරිවර්ධන, අතිරේක ලේකම් එම්.ඒ. තාජුදීන්, ලක්සල සභාපති අනිල් කොස්වත්ත ඇතුළුව රාජ්‍ය හා පෞද්ගලික අංශයේ නිලධාරීන් රැයක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=n1303026</link>
    <topic>උසස් අධ්‍යාපන තොරතුරු 1918 ට අමතන්න</topic>
    <author>ධනුෂ්ක ගොඩකුඹුර</author>
    <content>උසස් අධ්‍යාපන අමාත්‍යාංශයේ සේවාවන් සම්බන්ධ තොරතුරු විමසිය හැකි 1918 උපකාරක සේවය ජනාධිපති මහින්ද රාජපක්ෂ මහතාගේ අතින් ඊයේ (01) විවෘත කෙරිණ.එම අමාත්‍යාංශයේ ප්‍රගති සමාලෝචන රැස්වීමට එක් වෙමින් නව දුරකථන සේවාව විවෘත කළ ජනාධිපතිවරයා එහි ප්‍රථම ඇමතුම ලබා ගනිමින් විශ්ව විද්‍යාලවලට සිසුන් ඇතුළත් කිරීමේ පුහුණුව සම්බන්ධයෙන් තොරතුරු විමසුවේය.උසස් අධ්‍යාපන අමාත්‍යාංශය, විශ්ව විද්‍යාල ප්‍රතිපාදන කොමිසම, සියලු විශ්ව විද්‍යාලවල තොරතුරු මෙමඟින් විමසිය හැකි අතර එය සුවහසක් සිසුන්ට සහ මාපියන්ට විශාල පහසුවකි.අමාත්‍යාංශයේ යාවත්කාලීන කෙරුණු වෙබ් අඩවිය විවෘත කිරිමට ද ජනාධිපතිවරයා එක් විය. ඇමැතිවරුන් වන මහාචාර්ය ජී. එල්. පීරිස්, එස්. බී. දිසානායක, බැසිල් රාජපක්ෂ, නියෝජ්‍ය ඇමැති නන්දිමිත්‍ර ඒකනායක, ජනාධිපති ලේකම් ලලිත් වීරතුංග, උසස් අධ්‍යාපන ලේකම් ආචාර්ය සුනිල් ජයන්ත නවරත්න, අධ්‍යාපන අමාත්‍යාංශ ලේකම් ගෝඨාභය ජයරත්න මහත්වරු සහ විශ්ව විද්‍යාල ප්‍රතිපාදන කොමිසමේ සභාපතිනි මහාචාර්ය ක්ෂාණිකා හිරිඹුරේගම මහත්මිය ඇතුළු විශ්ව විද්‍යාල උපකුපතිවරු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=n1303027</link>
    <topic>ගුවන් හමුදාවේ 62 වැනි සංවත්සරය අද</topic>
    <author>චන්ද්‍රිකා පෙරේරා</author>
    <content>ශ්‍රී ලංකා ගුවන් හමුදාවේ 62 වැනි සංවත්සරය අද (02) අති උත්කර්ශවත් අයුරින් සමරයි.රටපුරා ඇති ගුවන් කඳවුරු සියල්ලේම ඒ වෙනුවෙන් උත්සව මාලාවක් පැවැත්වීමට නියමිතය.එහි ප්‍රධාන උලෙළ ගුවන් හමුදාපති එයාර් මාර්ෂල් හර්ෂ අබේවික්‍රම මහතාගේ ප්‍රධානත්වයෙන් කොළඹ ගුවන් හමුදා මූලස්ථානයේදී අද පැවැත්වේ.දැය වෙනුවෙන් සේවයේ යෙදුණු හා යෙදී සිටින ගුවන් හමුදා සියලු රණවිරුවන්ට උත්තමාචාර පුදකිරීමේ සැමරුම් පෙළපාළියක් ද එහිදී පැවැත්වෙයි.ගුවන් හමුදා වේ උන්නතිය වෙනුවෙන් කළ ක්‍රියාකාරකම් අගයමින් වර්ෂයේ හොඳම ගුවන් භටයා තෝරා ඇගයීමේ සම්මාන හා සහතිකපත් පිරිනැමීමද එදින සිදුකරයි.කටුනායක අලුතින් ඉදිකළ ගුවන් හමුදා සේවා පුද්ගලයින්ගේ උත්සව ශාලාව ද අද ගුවන් හමුදාපතිවරයා අතින් විවෘත වෙයි. ගුවන් හමුදා හැට දෙවන සංවත්සරයට සමගාමිව ඊයේ (01) මහා සයිකල් ධාවන තරඟයක් ආරම්භ විය.කොළඹ ගුවන් හමුදා මූලස්ථානය අසලින් ආරම්භ වූ මේ තරඟයසියලු දෙනාට විවෘත වූවක් වන අතර දුර කිලෝමීටර් 418 කි. තරඟය දින තුනක් පුරා පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=n1303028</link>
    <topic>මත්තල ගුවන්තොට ට එයාර් ඇරබියා එයි</topic>
    <author>සුභාෂීණී සේනානායක</author>
    <content>එයාර් ඇරබියා ගුවන් සේවයට අයත් ගුවන් යානයක් මාර්තු 18 දා මත්තල මහින්ද රාජපක්ෂ අන්තර්ජාතික ගුවන්තොටුපළට ළඟා වේ.එදින සිට එම ගුවන් සේවය තම ගුවන් ගමනාන්ත මත්තල සිට සිදු කරනු ඇත.තම ඉල්ලීමට අනුව එයාර් ඇරබියා ගුවන් සේවය මත්තල ජාත්‍යන්තර ගුවන්තොටුපල ආරම්භ වන දිනයේදී ම පැමිණිමට කැමැත්ත ප්‍රකාශ කළ බව සිවිල් ගුවන් සේවා ඇමැති පියංකර ජයරත්න මහතා දිනමිණට ප්‍රකාශ ‍ෙකළේය.මේ ගුවන් සේවයට අමතරව තවතු ගුවන් සමාගම් කිහිපයක්ම මත්තල ජාත්‍යන්තර ගුවන්තොටුපල වෙත ළඟා වීමට කැමැත්ත පල කර ඇතැයි කී ඇමතිවරයා ගුවන් ගමන් මගීන්ගේ ඉල්ලීමට අනුව ගුවන් ගමනාන්ත තීරණය කිරිමට නියමිත බවද කීය.මෙයට අමතරව ශ්‍රී ලන්කන් ගුවන් සමාගම සහ මිහින් ලංකා ගුවන් සේවය මත්තල ගුවන්තොටුපල හරහා සිය මෙහෙයුම් කටයුතු සිදු කිරිමට නියමිතය. මැදපෙරදිග බුද්ධගයා, චීනය, මාලදිවයින සහ මැදපෙරදිග රටවලට කටුනායකින් ආරම්භ කෙරෙන ගුවන් යානා මත්තල හරහා තම ගුවන් ගමනාන්ත කරා ළඟ ාවීමට නියමිතය.පරිසරහිතකාමි ගුවන්තොටුපලක් ‍ ලෙස ඉදි වු මේ ගුවන්තොටුපල ශ්‍රි ලංකාවේ ඉදි කළ දෙවන ජාත්‍යන්තර ගුවන්තොටුපල වන අතර මාර්තු 18 වනදා ජනතා අයිතියට පත් කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=n1303029</link>
    <topic>විශේෂඥ වෛද්‍ය හරිස්චන්ද්‍රඅභාවප්‍රාප්ත වෙයි</topic>
    <author>ගාල්ල සමූහ</author>
    <content>විශේෂඥ මනෝ වෛද්‍ය ඩී.වී.ජේ. හරිස්චන්ද්‍ර මහතා (01) ඊයේ අභාවප්‍රාප්ත විය. 1938 මාර්තු 11 වැනි දින ගාල්ල මිහිරි පැන්න ග්‍රාමයේදී උපත ලද හරිස්චන්ද්‍ර මහතා මියයන විට හැත්තෑපස් වැනි වියෙහි පසුවිය.ලංකාවේ ප්‍රථම හෘද, උරස් ශල්‍ය වෛද්‍ය විශේෂඥවරිය වන ටොලුෂා හරිස්චන්ද්‍ර මහත්මිය ඇතුළු දූවරුන් තිදෙනකුගේ පියකු වන විශේෂඥ මනෝ වෛද්‍ය ඩී.වී.ජේ. හරිස්චන්ද්‍ර මහතාට බුදු දහම, සාහිත්‍ය ආදිය පිළිබඳ මනා දැනුමක් විය.2000 වසරේදී රාජ්‍ය සාහිත්‍ය උලෙළේදී හොඳම ඉංගී‍්‍රසි ගද්‍ය ග්‍රන්ථයට රාජ්‍ය සම්මානය හිමිකරගත් හරිස්චන්ද්‍ර මහතා බුදුදහම හා මානසික සුවය ජාතක කථා පිළිබඳ මනෝ විද්‍යාත්මක කරුණු, “ජාතක ගීත සංග්‍රහය, විභාග රහස්, ආදිය ඇතුළු ග්‍රන්ථ රැසක කතුවරයෙක්ද වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=n13030210</link>
    <topic>උ/මැද ආයුර්වේද කොමසාරිස්ට ඇසිඩ් ගැසූ තිදෙනා රිමාන්ඩ්</topic>
    <author>අනුරාධපුර - මධ්‍යම විශේෂ</author>
    <content>උතුරු මැද පළාත් ආයුර්වේද කොමසාරිස් උදයසිරි චන්ද්‍රකුමාර අල්විස් මහතාට පසුගිය 22 වැනිදා ඇසිඩ් ප්‍රහාරයක් එල්ල කැර මරා දැමීමට තැත් කළ බවට සැකපිට අත්අඩංගුවට ගෙන අධිකරණයට ඉදිරිපත් කළ ආයුර්වේද වෛද්‍යවරයකු ඇතුළු තිදෙනකු මේ මස 15 වැනි දින දක්වා රක්‍ෂිත බන්ධනාගාර ගත කරන ලෙස අනුරාධපුර අතිරේක මහේස්ත්‍රාත් අතිරේක දිසා විනිසුරු චන්දිම එදිරිමාන්න මහතා ඊයේ (01) නියෝග ‍ෙකළේය.මෙසේ රක්‍ෂිත බන්ධනාගාර ගත කෙරුණේ මෙත්සුව හබරණ පාර මින්නේරිය පදිංචි දැනට අනුරාධපුර ආයුර්වේද රෝහලට අනුයුක්තව අධ්‍යන නිවාඩු මත සිටින ආයුර්වේද වෛද්‍ය සිසිර කුමාර වික්‍රමසිංහ මහතා හා 22 වන ගජබා රෙජිමේන්තුවේ මට්ටක්කුලිය හමුදා කදවුරේ සේවය කරන අංක 16 රජ ඇළ මින්නේරිය ලිපිනයේ පදිංචි නො 41 ඌරාපොළ පල්කුඹුර ලිපිනයේ තාවකාලිකව පදිංචි නුවන් කුමාර හා අංක 16 නුවර පාර තොරණ හංදිය කැලණිය ලිපිනයේ ස්ථීර පදිංචි රන්පොකුණගම නිටීටඹුව තාවකාලික ලිපිනයේ දැනට පදිංචි මාළු වෙළෙන්දෙකු වන වික්‍රමසිංහආරචීචිගේ කෝෂිත යන සැකකරුවන්ය.සැකකරුවන් අධිකරණයට ඉදිරිපත් කළ අනුරාධපුර කොට්ඨාශ අපරාධ විමර්ශන අංශයේ ස්ථානාධිපති පො..ප .ආර්.එමී.අයි.බී රත්නායක මහතා අධිකරණයට කියා සිටියේ මෙම පුද්ගලයන් ඉකුත් 22 වනදා උතුරු මැද පළාත් ආයුර්වේද කොමසාරිස් උදයසිරි චන්ද්‍රකුමාර මහතාට ඇසිඩ් ප්‍රහාරයක් එල්ල කර බරපතළ තුවාල සිදුකර ඇති බවත් සිදුකළ පුළුල් විමර්ශන වලින් අනතුරුව මෙම සිද්ධිය කුමන්ත්‍රණය කළ වෛද්‍යවරයා අත්අඩංගුවට ගෙන කළ ප්‍රශ්න කිරීම් වලින් අනතුරුව සෙසු සැකකරුවන් දෙදෙනාද අත්අඩංගුවට ගත් බවයි.මොවුන් යතුරු පැදියක් අත්තනගල්ල වතුපිටිවල ශාන්ති කැබ් සර්විස් ආයතනයෙන් රුපියල් දස දහසක මුදල් ඇපයක් තබා ලබා ගෙන එම යතුරු පැදියෙන් පැමිණ ප්‍රහාරය එල්ල කර පළාගොස් ඇති බවයි. .ප්‍රහාරය සඳහා යොදාගත් ඇසිඩ් සාම්පලයක්ද ඔවුන් ඇසිඩ් ලබාගත් කිරිදිවැල ප්‍රදේශයේ වෙළෙදසලකින් ලබාගෙන ඉදිරි දිනයේදි ඒවා රස පරීක්‍ෂක වෙත යොමු කරන බවද ඒ මහතා අධිකරණයේදී කියා සිටියේය.එමෙන්ම සැකකරුවන්ගේ බැංකු ගිණුම් පරීක්‍ෂා කිරීමී සඳහා අවසර ලබාදෙන ලෙස නියෝග නිකුත් කරන මෙන්ද පොලීසිය අධිකරණයෙන් ඉල්ලා සිටියේය . සැකකරුවන් වෙනුවෙන් නීතීඥ ඉදුනිල් හෙටීටිආරචීචි මහතා පෙනී සිටි අතර මෙම ප්‍රහාරය එල්ල කළේ මෙම සැකකරුවන් දෙදෙනාද යන්න නිසැකවම තහවුරු කර ගැනීම සඳහා ඉදිරි දිනයකදී ඔවුන් හදුනාගැනීමේ පෙරට්ටුවකට ඉදිරිපත් කිරීමට නියෝග කරන මෙන් නීතීඥවරයා අධිකරණයෙන් ඉල්ලා සිටියේය.පැමිණිල්ලේ අයිතිවාසිකම් වෙනුවෙන් පෙනී සිටි නීතීඥ රෝහණ ප්‍රේමලාල් මහතා කියා සිටියේ සැකකරුවන්ට ඇප ලබා නොදෙන ලෙසත් මෙය රටේ සිදුවු ආන්දෝලානාත්මක සිද්ධියක් බවත්ය . උතුරු මැද පළාතේ ජේෂ්ඨ පොලිස් නිලධාරීන් ඇතුළුව සෙසු නිලයන් මෙම සිද්ධිය අනාවරණය කර ගැනිම සඳහා සිදුකළ මෙහෙය අති විශාල බවද ඒ මහතා අධිකරණයේ කියා සිටි අතර දින කිහිපයක් ඇතුලත සැකකරුවන් කොටු කර ගැනීමට වෙහෙස මහන්සි වු කොට්ඨාශ අපරාධ විමර්ශන අංශයේ ස්ථානාධිපති ආර්.එම්.අයි.බී රත්නායක මහතාටත් විශේෂ ස්තූතියක් හිමිවන බවද නීතීඥ ප්‍රේමලාල් මහතා වැඩිදුරටත් කියා සිටියේය.සැකකරුවන්ට එරෙහිව කුමන්ත්‍රණය කිරීම මිනී මැරීමට තැත් කිරීම බරපතළ තුවාල සිදුකිරීම සුළු තුවාල සිදු කිරීම අයුතු ඇතුළු වීම සහ අයුතු අවහිරය යන චෝදනා පොලීසිය මගින් සැකකරුවන්ට එරෙහිව ගොනු කර තිබුණි.සැකකරුවන් මේ මස 15 වන දින තෙක් රක්‍ෂිත බන්ධනාගාර ගත කර 02 සහ 03 යන සැකකරුවන් එදිනට හදුනාගැනීමේ පෙරට්ටුවටකට ඉදිරිපත් කරන ලෙසද මහේස්ත්‍රාත්වරයා නියෝග කළේය.ඉකුත් 22 වෙනිදා අනුරාධපුර ධර්මපාල මාවතේ පිහිටි උතුරු මැද පළාත් ආයුර්වේද කොමසාරිස් උදයසිරි චන්ද්‍රකුමාර මහතාගේ නිළ නිවසට පැමිණි සැකකරුවන් දෙදෙනා ඇසිඩ් ප්‍රහාරය එල්ල කර පළා ගොස් සිටි අතර 28 වනදා ඔවුන් අනුරාධපුර කොට්ඨාශ අපරාධ විමර්ශන අංශය මගින් අත්අඩංගුවට ගනු ලැබුණි ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=n13030211</link>
    <topic>සිසු දෙපිරිසක් ගැටී13ක් රෝහලේ</topic>
    <author>ඉමදුව සමූහ</author>
    <content>ගාල්ල ලබුදූව උසස් තාක්ෂණ ආයතනයේ සිසු දෙපිරිසක් අතර ඊයේ (01) දහවල් සිදු වූ ගැටුමකින් තුවාල සිදු වූ සිසු සිසුවියන් 13 දෙනකු ගාල්ල කරාපිටිය රෝහලට ඇතුළත් කැර තිබේ. මොවුන් අතරින් සිසුවියකද රෝහල් ගතව ප්‍රතිකාර ලබයි.ඉංජිනේරු අංශයේ සිසුන් හා කළමනාකරණ අංශයේ සිසුන් දෙපිරිසක් අතර ගැටීමක් සිදුව ඇත්තේ ගොඩනැගිල්ලක ආරවුලක් නිසාය. ගොඩනැගිල්ලේ ආරවුල දුරදිග යෑම නිසා බහින් බස් වී අනතුරුව ගැටුමක් දක්වා වර්ධනය වී ඇති බව පොලිසිය පවසයි.මේ වනවිට ගාල්ල කරාපිටිය රෝහලට හා ගාල්ල ලබුදූව උසස් තාක්ෂණික ආයතනයට පොලිස් ආරක්ෂාව සපයා ඇති බව ගාල්ල මූලස්ථාන පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=n13030212</link>
    <topic>කළුතරට නව පොලිස් අධිකාරිවරයෙක්</topic>
    <author>කළුතර මධ්‍යම සමූහ</author>
    <content>කළුතර ජ්‍යෙෂ්ඨ පොලිස් අධිකාරි ලලිත් පතිනායක මහතා පොලිස් මූලස්ථානය මගින් ගාල්ල ජ්‍යෙෂ්ඨ පොලිස් අධිකාරිවරයා ලෙස මාරු කර යවා ඇත.කළුතර කොට්ඨාසය භාර නව පොලිස් අධිකාරිවරයා වශයෙන් කැලණිය පොලිස් අධිකාරි රොෂාන් සිල්වා මහතා පත්කොට තිබේ.කළුතර ජ්‍යෙෂ්ඨ පොලිස් අධිකාරි ලලිත් පතිනායක මහතා කළුතර ප්‍රදේශයේ ජනතාවගේ, රාජ්‍ය නිලධාරීන්ගේ මෙන් ම මාධ්‍යවේදීන්ගේ ද හොඳ හිත දිනාගෙන සිටි අයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=n13030213</link>
    <topic>කුරුවිට පැරඩයිස් ප්‍රදේශයේ මැණික් පතල්වලට හොරෙන් වායුපීඩන යන්ත්‍ර යොදාගෙන</topic>
    <author>රත්නපුර දිසා විශේෂ - නිරෝෂණ පෙරේරා</author>
    <content>කුරුවිට පැරඩයිස් ප්‍රදේශයේ පවත්වාගෙන ගිය මැණික් පතල්වලට නීති විරෝධී ලෙස යොදා තිබූ වායු පීඩන යන්ත්‍ර හතරක් සහ වතුර ඉසින යන්ත්‍ර තුනක් මැණික් හා ස්වර්ණාභරණ අධිකාරිය විසින් අත්අඩංගුවට ගනු ලැබීය.කළු ගඟේ අනවසර මැණික් පතල් සිදුකරන බවට ලද තොරතුරකට අනුව රත්නපුර කහංගම හා බලිබත්ගොඩ අතර කළු ගඟේ මෙම වැටලීම පෙරේදා (28) සිදු කෙරුණි.අනවසර මැණික් පතල් සඳහා යොදාගත් වායු පීඩන යන්ත්‍ර හතරක් එහිදී අත්අඩංගුවට ගෙන තිබේ.කුරුවිට පැරඩයිස් ප්‍රදේශයේදී සිදු කළ වැටලීමේදී පැරඩයිස් වත්ත හා කොස්ගල කොටසදී මැණික් පතල් සඳහා යොදාගෙන තිබූ අනවසර වතුර ඉසින යන්ත්‍ර තුනක් අත්අඩංගුවට ගන්නා ලදී.සැකකරුවන් වැටලීම සිදුවෙද්දී පලාගොස් තිබිණි.මැණික් හා ස්වර්ණාභරණ අධිකාරියේ රත්නපුර ජේ්‍යෂ්ඨ කළමනාකරු එන්.පී.සමරතුංග මහතාගේ උපදෙස් මත වැටලීම සිදු කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=n13030214</link>
    <topic>මොරගොල්ලේ මාර්ගයක මියගොස් සිටි අයගේ මරණයට හේතු සොයා වාර්තාවක් දෙන්නැයි නියෝග</topic>
    <author>වැලිමඩ සමූහ - ආර්.රාජමන්ත්‍රී</author>
    <content>ඌව පරණගම මොරගොල්ල ප්‍රදේශයේ මාර්ගයක අබිරහස් ලෙස මරණයට පත්ව සිටි පුද්ගලයාගෙන් ලබාගත් ශරීර කොටස් කොළඹ රජයේ රස පරීක්ෂකවරයා වෙත ඉදිරිපත් කර මරණයට හේතුව දැන ගන්නා ලෙසට වැලිමඩ මහේස්ත්‍රාත් හා දිසා අධිකරණ විනිසුරු සේසිරි හේරත් මහතා විසින් ඌව පරණගම පොලිසියට (28) දින නියෝග කළේ ය.පෙබරවාරි 23 වන දින මෙසේ මහ මග මියගොස් ඇත්තේ ඌව පරණගම ලුණුවත්ත වැලිඋල්ල පදිංචිව සිටි ආර්.එම්. තිලකරත්න නම් හැටතුන් හැවිරිදි අයෙකි.මෙම මරණය පිළිබඳ වැඩිදුර තොරතුරු වාර්තා කරමින් ඌව පරණගම පොලිසියේ පොලිස් සැරයන් ටී.ඇම්.මුතුබංඩා මහතා මෙසේ පැවැසීය.මියගොස් සිටින ආර්.ඇම්.තිලකරත්න යන අය මොරගොල්ල ප්‍රදේශයට පැමිණි කාරණය මෙතෙක් අනාවරණය වී නොමැත. අධිකරණ නියෝග මත මියගිය අයගේ මෘත ශරීරය නුවරඑළිය රෝහලේ අධිකරණ වෛද්‍ය නිලධාරී හරිස්චන්ද්‍ර මහතා විසින් සිදුකරනු ලැබුවා.නමුත් මිය ගිය අයගේ සිරුරෙන් මිය යාමට හේතු අනාවරණය කර ගැනීමට නොහැකි වුණා. ඒ නිසා කොළඹ රස පරීක්ෂක දෙපාර්තමේන්තුවට අධිකරණ වෛද්‍ය නිලධාරිවරයා විසින් මළ සිරුරෙන් ලබා ගත් කොටස් යවා පරීක්ෂණයක් සිදුකර මිය යාමට හේතුව දැන ගැනීමට අවශ්‍යව ඇති නිසා ඒ සඳහා නියෝගයක් ලබා දෙන ලෙසට අධිකරණයෙන් ඉල්ලා සිටින බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=n13030215</link>
    <topic>සංචාරක හෝටල්වලට ‘සුද්දයක් දී’ සැඟවෙන ‘බෝතලයා’ අත්අඩංගුවට</topic>
    <author>ඉමදුව සමූහ ලංකින්ද නානායක්කාර</author>
    <content>දහවල් සංචාරක හෝටලවලට පැන භාණ්ඩ හා මුදල් හොරකම් කරන ජානක හෙවත් බෝතලයා ඊයේ (01) ගාල්ල හබරාදූව පොලිසිය උනවටුන සංචාරක කලාපයේ දී ප්‍රදේශ වාසිනගේ ද සහයෝගය ඇතිව අත්අඩංගුවට ගෙන තිබේ.මොහු දහවල් හා රාත්‍රියේ දී හොටල්වලට පැන මුදල්, රන් ආභරණ තාක්ෂණ උපකරණ හා කැමරා ආදී දේ හොරකම් කර ක්ෂණිකව සැඟවෙන පුද්ගලයෙකි.සැකකරු අත්අඩංගුවට ගෙන ඇත්තේ හොරකම් කරන ලද භාණ්ඩ තොගයක් සමඟ ය.සැකකරු ගාල්ල අධිකරණයට ඉදිරිපත් කිරීමට නියමිතය.ගාල්ල ජ්‍යෙෂ්ඨ පොලිස් අධිකාරි ලලිත් පතිනායක මහතාගේ උපදෙස් මත හබරාදූව පොලිස් ස්ථානාධිපති, ප්‍රධාන පොලිස් පරීක්‍ෂක ධම්මික හපුගොඩ මහතා ප්‍රමුඛ නිලධාරිහු සිද්ධිය සම්බන්ධයෙන් පරීක්‍ෂණ සිදු කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=n13030216</link>
    <topic>බියර් යැයි සිතා බ්‍රේක් ඔයිල්පානය කළ තිදරු පියා මරුට</topic>
    <author>ආර්. සෝමසිරි</author>
    <content>බියර් යයි සිතා බ්‍රේක් ඔයිල් පානය කළ තිදරු පියකු කොළඹ මහ රෝහලට ඇතුළත් කිරීමෙන් පසුව මිය ගොස් ඇත.මෙසේ මියගොස් ඇත්තේ 475/සී ගල්ගොඩවත්ත දොම්පෙ පදිංචිව සිටි සේනානායක ආරච්චිගේ සරත් ජයසිරි නැමැති අයෙකි.මෝටර් රථ කාර්මිකයකු ලෙස සේවය කළ ඔහු සේවය නිමකොට රාත්‍රී 9.30ට පමණ තම නිවෙසේ කාමරයක් තුළ මේසය මත තිබූ බියර් බෝතලය වෙනුවට එතනම තබන ලද ඔයිල් බෝතලයෙන් කොටසක් පානය කර ඇති බව සාක්‍ෂිවලදී අනාවරණය විය.මේ බව අනාවරණය වූයේ කොළඹ නාගරික මරණ පරීක්‍ෂණ උසාවියේ ඊයේ 1 පැවැති සාක්‍ෂි විභාගයක දී ය.නාගරික හදිසි මරණ පරීක්‍ෂක එඩ්වඩ් අහංගම මහතා විසින් මරණ පරීක්‍ෂණ කටයුතු සිදු කළ අතර මරදාන පොලීසියේ පො.සැ. සෝමරත්න හා ලාල් පතිරණ යන නිලධාරිහු සාක්‍ෂි මෙහෙය වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=n13030217</link>
    <topic>වෛද්‍ය වැඩ වැරුමට අපි නෑ</topic>
    <author>සිතාරා සේනානි</author>
    <content>ජාතික රෝහලේ වෛද්‍යවරුන්ගේ සංකේත වැඩවැරුම ක්‍රියාත්මක කරන්නේ රජයේ වෛද්‍ය නිලධාරීන්ගේ සංගමය නොවන බවත්, එය ක්‍රියාත්මක කරන්නේ වෛද්‍යවරුන් දස දෙනකුටත් වඩා අඩු පිරිසක් විසින් බවත් රජයේ වෛද්‍ය නිලධාරීන්ගේ සංගමය පවසයි.මෙය ක්‍රියාත්මක කරන්නේ රජයේ වෛද්‍ය නිලධාරීන්ගේ සංගමය බවට පළව ඇති වාර්තා අසත්‍ය බවද එම සංගමය පවසයි.තම සංගමයේ නම භාවිත කරමින් කටයුතු කරන මේ පිරිස හඳුනාගෙන ඔවුන්ට එරෙහිව ලබන මස පැවැත්වෙන තම සංගමයේ මධ්‍යම කාරක සභා රැස්වීමේදී තීන්දුවක් ගන්නා බව එම සංගමයේ ප්‍රකාශක වෛද්‍ය නලින් ද හේරත් මහතා පැවැසීය.වෛද්‍යවරුන්ගේ වාර්ෂික ස්ථානමාරු ක්‍රියාත්මක කිරීම අත්‍යවශ්‍ය කටයුත්තක් බව පෙන්වා දුන් ඒ මහතා එයට එරෙහිව සුළු පිරිසක් කටයුතු කිරීම කිසිසේත් පිළිගත නොහැකි බවද කීය.රජයේ වෛද්‍ය නිලධාරීන්ගේ සංගමය එම සංගම් ශ්‍රවණාගාරයේ ඊයේ (1) පැවැත්වූ මාධ්‍ය හමුවේදී ඒ මහතා මේ බව පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=n13030218</link>
    <topic>තෙල් නළයක කාන්දුවක්:පෙට්රල් ලීටර් 1000ක් අපතේ</topic>
    <author>පණ්ඩුක සමරසේකර – රක්ෂණ ශ්‍රියන්ත</author>
    <content>කොළඹ වරායේ සිට කොලොන්නාව ඉන්ධන තොග ගබඩාව වෙත පැට්රල් ගෙනයන නළයක ඊයේ (01) සවස ඇති වූ තෙල් කාන්දුවක් නිසා පෙට්රල් ලීටර් දහසක (1000) තරම් ප්‍රමාණයක් අපතේ ගොස් ඇති බව ඉන්ධන තොග ගබඩා පර්යන්ත සමාගමේ මාධ්‍ය ප්‍රකාශක නිශ්ශංඛ ජයවර්ධන මහතා “දිනමිණ”ට පැවැසීය.කොළඹ වරායේ සිට කොලොන්නාව ඉන්ධන ගබඩාව වෙත දිවෙන කි. මීටර් 5ක පමණ දිග මෙම තෙල් නළය නාගලගම් වීදියේ අසල ඉන්ධන නළයේ ඇති වී තිබූ තෙල් කාන්දුව නළ පරීක්ෂක කණ්ඩායම්වලට නිරීක්ෂණය වී ඇත.එම අවස්ථාවේ කොළඹ වරායේ සිට නැව් මඟින් පෙට්රල් පොම්ප කරමින් තිබී ඇති අතර වහාම තෙල් පොම්ප කිරීම නවත්වා මෙම තෙල් කාන්දුව වැළැක්වීමට පියවර ගෙන ඇත.දැඩි ලෙස ආපදාවන්වලට ලක්වන මෙම ඉන්ධන නළය වෙනුවට නව නළයක් එළීම සඳහා දැනට කැබිනට් අනුමැතිය ලැබී ඇති බව කී විජේරත්න මහතා ඒ සඳහා අමෙරිකානු ඩොලර් මිලියන 50ක මුදලක් ඇස්තමේන්තු කර ඇති බවද පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=n13030219</link>
    <topic>මිනී කුණු ගඳින් ප්‍රදේශවාසීහු අසීරුවේ</topic>
    <author>අවිස්සාවේල්ල විශේෂ - එස්. පද්මපෙරුම</author>
    <content>අවිස්සාවේල්ල මූලික රෝහලේ මෘත ශරීරාගාරයේ අධිශීතකරණ නිතරම අක්‍රීයවීම නිසා එහි ඇති මළසිරුරු කුණුවී ප්‍රදේශය පුරා දුර්ගන්ධය පැතිරෙමින් පවතියි.මේ නිසා රෝහල් සේවකයන් මෙන්ම රෝහලට පැමිණෙන අය හා අවට පදිංචිකරුවන්ද මහත් අසීරුතාවයට පත්වී සිටිති.අසූවේ දශකයේදී පමණ සවිකර ඇති මේ ශීතකරණ පාවිච්චියට ගත නොහැකි තරමට අබලන්වී ඇති නිසා අලුත්වැඩියා කර ටික දිනකින් නැවත අක්‍රියත්වයට පත්වේ.අවිස්සාවේල්ල, කොස්ගම, රුවන්වැල්ල, තල්දූව, ඇහැලියගොඩ ප්‍රදේශවලදී හදිසි අනතුරු නිසා මිය යන අයගේ මළසිරුරු පශ්චාත් මරණ පරීක්‍ෂණ සඳහා මේ මෘත ශරීරාගාරයට රැගෙන එනු ලබන අතර හඳුනා නොගත් අයගේ මළසිරුරුද හඳුනාගන්නා තෙක් මෙහි තැම්පත්කර තැබෙයි.මේ සම්බන්ධව අදහස් පළකළ රෝහල් අධ්‍යක්‍ෂ වෛද්‍ය පනාගොඩ මහතා, මෙම කරුණු පිළිබඳ බස්නාහිර පළාත් සෞඛ්‍ය අමාත්‍යාංශයට දන්වා තිබෙන බවත්, කඩිනමින් නිසි පිළිතුරක් ලැබෙතැයි අපේක්‍ෂා කරන බවත්ය.එසේම වෙනත් පොලිස්ථානවලින් මළසිරුරු ගෙන ඒම තාවකාලිකව නැවැත්වීමටද සිදුවූ බව වැඩිදුරටත් ප්‍රකාශ කළේය. දිස්ත්‍රික්ක තුනක ජනතාවක් සේවය ලබාගන්නා මෙම රෝහල කෙරෙහි බලධාරීන්ගේ අවධානය කඩිනමින් යොමුවිය යුතු බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=r1303021</link>
    <topic>විදෙස් රැකියා සිහින මවානව ලක්ෂයක් වංචා කරලා</topic>
    <author>නිට්ටඹුව සමූහ ජෙනට් ජයසිංහ</author>
    <content>සයිප්‍රස් රටේ රැකියා ලබාදෙන බව පවසා තරුණයකුගෙන් රුපියල් නව ලක්ෂ විසි දහසක් වංචා සහගතව ලබාගත් සිද්ධියක අතරමැදියා ලෙස කටයුතු කළ පුද්ගලයා ගම්පහ මූලස්ථාන පොලිසියේ විශේෂ අපරාධ විමර්ශන අංශය මඟින් අත්අඩංගුවට ගෙන ඇත.සයිප්‍රස් රටේ රැකියාවක් කරන අලුත්ගම දර්ගා නගරයේ පදිංචි පුද්ගලයකු එහි රැකියාවක් ලබාදීම සඳහා ඔහුගේ බිරියගේ පියාගේ බැංකු ගිණුමට රුපියල් නව ලක්ෂ විසිදහසක් තැන්පත් කරන ලෙස දැන්වූවත් මෙතෙක් පොරොන්දුව ඉටු නොවීම නිසා තමාට එම මුදල් ආපසු ලබාදෙන ලෙස ඉල්ලා, අංක 83/4, වටද්දර පාර, වේයන්ගොඩ ලිපිනයේ පදිංචි බී. සී. නුවන් ලක්සිරි නැමැත්තා ගම්පහ මූලස්ථාන පොලිසියේ විශේෂ අපරාධ විමර්ශන අංශයේ පැමිණිල්ලක් කර ඇත.පැමිණිල්ල අනුව ගම්පහ කොට්ඨාසභාර ජ්‍යෙෂ්ඨ පොලිස් අධිකාරී විජිත ඩී. කොමසාරු මහතාගේ උපදෙස් මත පරීක්ෂණ පවත්වා මේ ගනුදෙනුවේ දී මුදල් තැන්පත් කළ ගිණුම හිමි පුද්ගලයා පොලිස් භාරයට ගෙන අත්තනගල්ල මහේස්ත්‍රාත් අධිකරණය හමුවට පමුණුවා තිබුණි.නඩු විභාගයට ගත් අත්තනගල්ල මහේස්ත්‍රාත් චලනී පෙරේරා මහත්මිය, වරකට රුපියල් 60000 බැගින් මාස්පතා වාරික වශයෙන් ලබාගත් මුදල ගෙවා අවසන් කරන ලෙසට ද එතෙක් සෑම මසකම අවසාන ඉරුදින පොලිසියේ පෙනී සිටින ලෙසට ද නියෝග කර එකක් රුපියල් ලක්ෂ හත බැගින් වටිනා ශරීර ඇප දෙකක් මත විත්තිකරු මුදා හරින ලදී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=r1303022</link>
    <topic>මහනුවරින් මත්පැන් හල් ඉවතට</topic>
    <author>කටුගස්තොට සමූහ – ගාමිණී චන්ද්‍රසේන</author>
    <content>මහනුවර දළදා මාලිගාව හා සිව්දේවාල ආසන්නයේ නගරයේ ඇති මත්පැන් හල් නගරයෙන් ඉවත් කිරීමට නගර සභා රැස්වීමේ දී නාගරික මන්ත්‍රී ආනන්ද සරත් කුමාර (එජනිස) මහතා යෝජනාවක් ඉදිරිපත් කර ඇත.මේ මත්පැන් හල් ඉවත් කළ යුතු බවට මහනායක හිමිවරු ප්‍රමුඛ මහා සංඝරත්නය ද ඉල්ලීම් කර ඇති නිසා නගරාධිපති ඇතුළු සියලුම නාගරික මන්ත්‍රීවරුන්ගේ සහාය මත මේ යෝජනාව සම්මත වනු ඇතැයි මන්ත්‍රීවරයා පැවසීය.මුදල් ගෙවා නැති ත්‍රිරෝද රථ නගරයෙන් ඉවත් කිරීමට ද ත්‍රිරෝද රථ නැවැත්වීම සඳහා විශේෂ ස්ථාන පමණක් සකසා දීමට ද පියවර ගෙන ඇත.නගරයේ පදික වේදිකාවල එළවලු, පලතුරු සහ වෙනත් භාණ්ඩ අලෙවි කරමින් ජනතාවට හිරිහැර වනසේ වෙළඳාමේ යෙදෙන අය එම ස්ථාවලින් ඉවත් කර ඔවුන් සඳහා නාගරික රථගාලේ උඩ වෙළඳ කුටි ඉදිකර ඉන් සුළු වාර්ෂික කුලියකට වෙළඳුන්ට ලබාදීමට ද කටයුතු කර ඇත.නගරයේ තැන තැන ඇති ඉතා පරණ විශාල මාරගස් ජනතා ජීවිතවලට හානි කර නිසා ඒවා කපා ඉවත් කර ඒ වෙනුවට වඩා උස නොයන අලංකාර ගස් වර්ග රෝපණය කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=r1303023</link>
    <topic>මහනුවර ලංගම බස් රථයක් කොල්ල කාලා</topic>
    <author>කටුගස්තොට සමූහ – ගාමිණි චන්ද්‍රසේන</author>
    <content>මහනුවර යටිනුවර ඩිපෝවට අයත් ශ්‍රී ලංගම බස් රියක් ත්‍රිරෝද රථයකින් මඟ හරස්කර නවතා එහි කොන්දොස්තරට සහ රියැදුරුට පහර දී රු.22,500ක මුදලක් පැහැරගෙන ගිය අටදෙනකුගෙන් යුත් කොල්ල කල්ලියක් අත්අඩංගුවට ගැනීමට මහනුවර පොලිසිය මෙහෙයුමක් අරඹා ඇත.පසුගියදා මහනුවර ගැටඹේදී ත්‍රිරෝද රිය මේ බස් රථයේ ගැටීම නිසා ඇතිවූ ආරවුලක් නිසා ත්‍රිරෝද රථයේ රියැදුරා මහනුවර දෙසට ධාවනය වෙමින් තිබු බස් රථය ලුහු බැඳ ගොස් මෙසේ පහර දී ඇත. ඒ අතර ත්‍රිරෝද රථ රියැදුරු සමඟ සිටි තව පිරිසක් මුදල් කොල්ලකා පලාගොස් ඇත.සිද්ධියට අදාළ ත්‍රිරෝද රිය හා රියැදුරු පොලිස් අත්අඩංගුවට ගෙන ඇති අතර සෙසු 8 දෙනා කොටුකර ගැනීමට මහනුවර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වලගේ උපදෙස් මත ජ්‍යෙෂ්ඨ පොලිස් අධිකාරි ගාමිණි ඇල්ලේපොළ විසින් කණ්ඩායමක් යොදවා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=r1303024</link>
    <topic>ගම්පහ මෝටර් රථ සොරා සොයා පරීක්ෂණ</topic>
    <author>නිට්ටඹුව සමුහ - ජෙනට් ජයසිංහ</author>
    <content>නිට්ටඹුව පොලිස් බල ප්‍රදේශයේ නිකහැටිකන්ද බුලත්වැල්දෙණියේ නිවෙසක රහසිගත ලෙස සඟවා තිබූ අංක තහඩු හෝ කිසිදු නීත්‍යානුකූල ලිඛිත සාක්කියක් නොමැති රුපියල් ලක්ෂ හැත්තෑවක් වටිනා නවීන සුඛෝපභෝගි මෙවලම් සහිත ටොයොටා හජියර් වර්ගයේ අලුත් ජීප් රථයක් ගම්පහ පොලිසිය මඟින් අත්අඩංගුවට ගෙන ඇත.වාහනය ගාල්කර තිබූ නිවසේ දෙදෙනෙකුද තොරතුරු ලබා ගැනීම සඳහා පොලිස් භාරයට ගෙන ඇති අතර මේ දෙදෙනාද වාහනය පිළිබඳව සැබෑ තොරතුරක් කීමට කරුණු නොදන්නා බව පොලිස් ආරංචි මාර්ග පවසයි.මේ තරම් වටිනා සුඛෝපභෝගී අලුත් වාහනයක් අභිරහස් ලෙස සඟවා තබා ඇත්තේ කිසියම් අපරාධයකට යොදා ගැනීමේ අරමුණින් විය හැකි බවට සැකකරන පොලිසිය ඒ පිළිබඳව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=r1303025</link>
    <topic>කුරුණෑගල මහනගර සභාවේසුළු සේවක හිඟය උග්‍ර අතට</topic>
    <author>පොතුහැර විශේෂ – ප්‍රැන්සිස් වර්ණකුලසූරිය</author>
    <content>කුරුණෑගල මහනගර සභාවේ පවතින සුළු සේවක හිඟය හේතුවෙන් නගරයේ කසළ බැහැර කිරීමේ කටයුතුවලට බාධා පැමිණ ඇති බව නගර සභා සේවකයෝ පවසති.මේ හේතුවෙන් දිනපතා නගරයේ කසළ බැහැර කිරීම් කටයුතු ක්‍රමානුකූලව සිදුනොවේ.මේ පිළිබඳ අදාළ අංශ දැනුවත් කළද මෙතෙක් පලක් වී නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=r1303026</link>
    <topic>අගරු චෙක්පත් දුන් අලෙවි නියෝජිතට දඩ</topic>
    <author>නිට්ටඹුව සමූහ - ජෙනට් ජයසිංහ</author>
    <content>පස්යාල ප්‍රදේශයේ ප්‍රසිද්ධ ඖෂධ නිෂ්පාදන ආයතනයක අලෙවි නියෝජිතයකු ලෙස සේවය කරමින් සිටි පුද්ගලයකු වරින්වර ආයතනයෙන් අලෙවිය සඳහා ලබාගත් රුපියල් පහළොස් ලක්ෂ අසූහය දහස් තුන්සිය දොළහක අගරු චෙක්පතක් ලබාදී ඔහු මේ ආයතනයේ සේවය ලබා ගැනීමේදී සුදුසුකමක් වශයෙන් ඉදිරිපත් කළ රුපියල් ලක්ෂ දහයක බැංකු ඇපකරයද ආපසු ලබාගෙන සැඟවී සිටියදී ගම්පහ මුලස්ථාන පොලිසියේ විශේෂ අපරාධ විමර්ශන අංශය විසින් මහනුවරදී අත්අඩංගුවට ගෙන ඇත.පස්යාල වෙන්ඩෝල් සමාගමේ පාලන අධිකාරිය මේ පැමිණිල්ල ගම්පහ මූලස්ථාන පොලිසියේ විශේෂ අපරාධ විමර්ශන අංශයේ ස්ථානාධිපති ප්‍රධාන පොලිස් පරීක්ෂක තිස්ස සේනානායක මහතා වෙත ඉදිරිපත් කර තිබුණි. සැකකරු ආයතනයේ හිඟුරක්ගොඩ අලෙවි නියෝජිතයා ලෙස කටයුතු කර ඇති අතර ඔහු අලෙවිය සඳහා ආයතනයෙන් වරින්වර ලබාගත් ඖෂධ වෙනුවෙන් අයවිය යුතු හිඟ මුදල් සඳහා අගරු චෙක්පත් ලබාදී තිබේ.අනතුරුව සැකකරු අත්තනගල්ල මහේස්ත්‍රාත් අධිකරණය හමුවට ඉදිරිපත් කිරීමෙන් පසුව අත්තනගල්ල මහේස්ත්‍රාත් චලනි පෙරේරා මහත්මිය සැකකරුට රුපියල් 50000ක මුදල් දඩයකට අමතරව රුපියල් ලක්ෂ පහක් වටිනා ශරීර ඇප දෙකක් මත මුදාහැරියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=r1303027</link>
    <topic>හෝමාගම සමුපයේ ග්‍රාමීය බැංකු අංශයෙන්ලක්ෂ හාරසියයක ශුද්ධ ලාභයක්</topic>
    <author>මංජුල හිරිපිටිය - හෝමාගම සංචාරක</author>
    <content>හෝමාගම සමුපකාර සමිතිය පසුගිය වසරේදී ග්‍රාමීය බැංකු අංශයෙන් රුපියල් ලක්‍ෂ එක්දහස් හතළිහක ආදායමක් ලබා ඉන් රුපියල් ලක්‍ෂ හාරසිය විසිහයක ශුද්ධ ලාභයක් ලබාගත් බව සමිතියේ සාමාන්‍යාධිකාරිනි තිලකා කස්ත්‍රිආරච්චි මහත්මිය පැවැසුවාය.මෙම ලාභයට අමතරව සමිතිය රුපියල් ලක්‍ෂ පන්දහස් එකසිය හැටතුනක මුදලක් උකස් හා විවිධ ණය දීම සිදුකර ණය පොළිය වශයෙන් (2012) රුපියල් ලක්‍ෂ හත්සිය දාහතක මුදලක්් ලැබී ඇතැයි සාමාන්‍යාධිකාරිනිය පැවැසීය.සමිතියට අයත් හෝමාගම (නගරය), කොට්ටාව, කොට්ටාව (උතුර), කොට්ටාව (විද්‍යාල හන්දිය), පොල්ගස්ඕවිට, මත්තේගොඩ, මීගොඩ, දාම්පේ, හබරකඩ, ආටිගල, ජල්තර, නැ/හොරගල, බ/හොරගල, රුක්මල්ගම, හිරිපිටිය, පිටිපන, කිරිවත්තුඩුව, කිරිවත්තුඩුව (විශේෂ ශාඛාව), කහතුඩුව, කහතුඩුව (නැඟෙනහිර), සිද්ධමුල්ල, නාවලමුල්ල, ලියන්වල, පාදුක්ක (පොරේගෙදර) හා වටරැක යන ප්‍රදේශවල ග්‍රාමීය බැංකු පිහිටුවා ඇති අතර මෙම බැංකු ජාලය වාණිජ බැංකු තත්ත්වයට පත්කර ගනුදෙනුකරුවන්ට ඒ. ටී. එම්. කාඩ්පත් මගින් මුදල් ගැනීමට පහසුකම් යෙදවීමට සැලැසුම් සකස් කර ඇතැයි කස්ත්‍රිආරච්චි මහත්මිය වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=r1303028</link>
    <topic>රඹුක්කන ලංගම ඩිපෝවේබස් රථ රැසක් ධාවනයට නුසුදුසුයි</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන ලංගම ඩිපෝවේ බස් රථ අතුරින් බොහෝමයක් බස් රථ ධාවන තත්ත්වයට නුසුදුසු ඒවාය.මේ බව එම බස් රථවල රියැදුරන්, කොන්දොස්තර මහත්වරුන් මෙන්ම මගී ජනතාව අවස්ථා කීපයකදී පෙන්වා දුන්නද ඒ සියල්ල ගඟට ඉනි කැපුවා හා සමානය.මෙම අබලන් තත්ත්වයේ පවතින බස් රථ සියල්ලම පාහේ මාවනැල්ල රඹුක්කන ප්‍රධාන මාර්ගයේ උඩුගම, කෙම්පිටිය, මාවනැල්ල, හතරලියද්ද යන මාර්ගවල ධාවනය සඳහා එක්කර තිබේ.රියැදුරු අසුනේ සිට තවත් උපාංග දිරාපත්ව ඇණ බුරුල් වී කඩාවැටීමේ අවදානමට ලක්ව පවතී. ඇතැම් බස් රථවල ගොඩවීම, බැසීමට යොදා තිබෙන පඩි පවා කඩාවැටීමේ ගැටලුකාරී තත්ත්වයට පත්ව ඇත.මුදල් පසුපස හඹා යනවා මිසක් බස් රථ නඩත්තු කිරීම සඳහා නිසි වැඩපිළිවෙළක් ගෙන නොතිබීම නිසා මෙම තත්ත්වයට පත්ව තිබේ.දෛනිකව බස් රථ දෙක තුනක් ඉංජිනේරු සේවා රථයෙන් ඇදගෙන යන අවස්ථා නිතර දකින දසුන් බවට පත්ව තිබේ.ඇතැම් බස් රථ පණගැන්වීම සඳහා තල්ලු කිරීමට ද සිදුව ඇත.පැරැණි බස් රථ ධාවනයෙන් ඉවත් කිරීමටත්, නව බස් රථ ලබාදෙමින් රජය අපේක්‍ෂා කරන මාවතට ගැනීම සඳහා මැදිහත් වන ලෙස මගී ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=r1303029</link>
    <topic>කුරුණෑගල ව්‍යාජ සිගරට් තොගයක් අල්ලයි</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>රුපියල් 1,22,610 ක ව්‍යාජ සිගරට් තොගයක් කුරුණෑගල පිදුරුවැල්ල නගරයේදී වීරඹුගෙදර පොලිසිය විසින් අත්අඩං ගුවට ගන්නා ලදී.නිර්නාමික තොරතුරක් ඔස්සේ හඹාගිය වීරඹුගෙදර පොලිසිය පිදුරුවැල්ල නගර මධ්‍යයේදී සැකකරුවන් තිදෙනෙකු පොලිස් අත්අඩංගුවට ගෙන ඇති අතර ඔවුන් ගමන් ගත් අංක 56/6488 දරන හයිඑස් වෑන් රථයක් ද අත්අඩංගුවට ගෙන ඇත.වීරඹුගෙදර පොලිස්ථානාධිපති පොලිස් පරීක්‍ෂක ආර්. ජයන්ත මහතා ඇතුළු පොලිස් නිලධාරීන් කණ්ඩායමක් විසින් මෙම වැටලීම සිදුකොට ඇති අතර සැකකරුවන් අධිකරණයට ඉදිරිපත් කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=r13030210</link>
    <topic>135 බසය කැස්බෑවටත් ඕනෑ</topic>
    <author>හොරණ සමූහ බන්ධුල ආර්. ගුලවත්ත</author>
    <content>කැලණිය සිට කොහුවල දක්වා ධාවනය කෙරෙන මාර්ග අංක 135 ලංගම සහ පෞද්ගලික මගී බස් රථ සේවාව පිළියන්දල හෝ කැස්බෑව දක්වා දීර්ඝ කරන්න යැයි මගී ජනතාව පවසති. මාර්ග අංක 116 බස් සේවාව ද කලක පටන් නතර කර ඇත.පිළියන්දල සිට නාරාහේන්පිට, ජාවත්ත, බොරැල්ල, දෙමටගොඩ, පෑලියගොඩ දක්වා යන මගීන්ට බස් රථ කීපයකින් යන්නට සිදුවන බව ඔව්හු පවසති. රාජ්‍ය සහ පෞද්ගලික ආයතන කීපයක් ම මෙම මාර්ගයෙහි පිහිටා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=s1303021</link>
    <topic>පාපන්දු අර්බුද සාකච්ඡා කිරීමට විධායක කමිටුවේ හදිසි රැස්වීමක්</topic>
    <author>ප්‍රින්ස් ගුණසේකර</author>
    <content>ක්‍රීඩා අමාත්‍යාංශයේ මැදිහත්වීම හේතුවෙන් ශ්‍රී ලංකා පාපන්දු පරිපාලනයේ සිදු කළ යුතු වෙනස්කම් පිළිබද සාකච්ඡා කිරීමට සම්මේලනයේ හදිසි විධායක කමිටු රැස්වීමක් කැඳවා ඇත. පාපන්දු නිවහනේදී හෙට පැවැත්වීමට නියමිත මේ හදිසි විධායක කමිටු රැස්වීමට සියලු සාමාජිකයන්ගේ පැමිණීම අනිවාර්ය කොට තිබේ.පාපන්දු සම්මේලනයේ කළමනාකරණ කමිටුව අහෝසි කිරීම ඇතුලු කොන්දේසි ගණනාවක් ක්‍රීඩා ඇමැති මහින්දානන්ද අලුත්ගමගේ මහතා විසින් පනවා ඇති හෙයින් ඒ පිළිබඳව විධායක කමිටු සාමාජිකයින් දැනුවත් කිරීම හා අවසන් තීන්දු ගැනීම මේ රැස්වීම කැඳවීමේ බලාපොරොත්තුව වේ.කොන්දේසි සහිතව පාපන්දු පරිපාලනය විධිමත් කිරීමට කටයුතු කර තිබියදී විධායක සභාවේ හැසිරීම හා ගන්නාවූ සියලු තීරණ දෙස ක්‍රීඩා අමාත්‍යාංශය විමසිල්ලෙන් සිටින බව එහි ප්‍රකාශකයෙකු ‘දිනමිණ’ ට පැවැසීය. එය වඩාත් සාර්ථක කරගැනීම උදෙසා පාපන්දු සම්මේලනයේ තොරතුරු දිනපතා වාර්තා කිරීමට නිළධාරීන් දෙදෙනෙකු පත් කොට අතැයිද දැනගන්නට තිබේ.ක්‍රීඩා අමාත්‍යාංශය පැනවූ කොන්දේසි ක්‍රියාත්මක කිරීමට මාර්තු 7දා දක්වා කාලය ලබා දී ඇති අතර ඒවා ක්‍රියාත්මක කරන ආකාරය එදිනට පෙර අමාත්‍යාංශයට ලිඛිතව ලබා දෙන ලෙස පාපන්දු සම්මේලනයට නියෝග කොට තිබුණි. එම ලිඛිත ප්‍රතිචාර ලැබෙන තුරු පාපන්දු සම්මේලනයේ නිලවරණය පැවැත්වීමට අවසර නොදෙන බව ක්‍රීඩා ඇමැති මහින්දානන්ද අලුත්ගමගේ මහතා සදහන් කළේය.කොන්දේසි ඉටු කළ පසුව ක්‍රීඩා අමාත්‍යාංශයේ අධීක්ෂණ නිළධාරියෙකු යටතේ පාපන්දු නිළවරණය පැවැත්වීමට බාධාවක් නොමැති බවද සඳහන් කර තිබුණි.ශ්‍රී ලංකා පාපන්දු සම්මේලනයේ සභාපති රියර් අද්මිරාල් සරත් වීරසේකර මහතාගෙන් අප කළ විමසීමකදී පැවැසූවේ ක්‍රීඩා අමාත්‍යාංශයේ කොන්දේසි අඩංගු ලිපිය ලැබුණු බවත් එයට පිළිතුරු අද දිනයේ (2) සකස් කරන බවත්ය.“මා මේ දිනවල ඉන්නේ අම්පාරේ. ලිපියේ සදහන් කරුණු දුරකතනයෙන් මා දැනගත්තා. එයට පිළිතුරු සපයා ඉක්මණින් ඇමැතිතුමාට දෙනවා”වීරසේකර මහතා පැවැසීය.පාපන්දු ව්‍යවස්ථාව උල්ලංඝනය කරමින් වසර ගණනාවක් ක්‍රියාත්මක වු කළමනාකරණ කමිටුව අහෝසි කොට එහි සියලු වත්කම් හා බලය පාපන්දු සම්මේලනයේ විධායක සභාවට පැවරිය යුතු බවට කොන්දේසියක් ඇමැතිවරයා විසින් පැනවීය.ඉදිරියේදී පැවැත්වෙන පාපන්දු නිලවරණයේදී ක්‍රියාකාරී නොවන පාපන්දු ලීගවලට ඇති ඡන්ද, ලේඛනයෙන් කපා දැමිය යුතු වේ. එලෙස කපා දමන පාපන්දු ලීගවල නාමලේඛනයක් ක්‍රීඩා ඇමැතිවරයාට එවන ලෙස දැනුම්දීම් කර ඇත.ඒ අනුව ක්‍රියාකාරී නැති පාපන්දු ලීග් කිහිපයක් කපා දැමීමට ලේඛනයක් සූදානම් කරන පාපන්දු සම්මේලනය තවත් කපා දැමිය යුතු සංගම් ඇත්නම් ඒවා ඇමැතිවරයාගෙන් විමසීමට බලාපොරොත්තුවෙන් සිටින බව වාර්තා වේ.එමෙන්ම පාපන්දු ක්‍රීඩාවේ කඩා වැටීමට හේතු හා පාපන්දු ක්‍රීඩාව දියුණු කිරීමේ තුන් අවුරුදු සැලැස්මක්ද ඉදිරිපත් කරන ලෙස ඇමැතිවරයා කර ඇති දැනුම්දීම අනුව, සැලැස්ම සකස් කිරීම අලුතින් පත්වෙන පාපන්දු නිළධාරීන්ට පැවැරීමට සූදානම් වන බවද වාර්තා වේ.පාපන්දු සම්මේලනයට කොන්දේසි පැනැවීමට ප්‍රධාන හේතුව ශ්‍රී ලංකා පාපන්දු පිලේ දරුණු කඩා වැටීම බව පෙන්වා දෙන විධායක නිළධාරියෙකු පැවැසූවේ ඉදිරියේදී වෙනස්කම් ඇති කොට පාපන්දු පිල ජයග්‍රහණයට යොමු නොකළහොත් මෙයට වඩා බරපතල ප්‍රශ්න ඇතිවිය හැකි බවයි. ඇමැතිවරයා විසින් පාපන්දු අතුරු කමිටුවක් නම් කිරීමට පෙර සම්මේලනයේ විධායක කමිටුව බුද්ධිමත්ව තීරණ ගැනීම වැදගත් බව එම ප්‍රකාශකයා අවධාරණය කළේය. හෙට දින පැවැත්වෙන රැස්වීමේදී මේ පිළබදව කරුණු සමාලෝචනය කළ යුතු බව ඔහුගේ අදහස විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=s1303022</link>
    <topic>ක්‍රිකට් සභාපති උපාලිගේ නාමයෝජනාවට අභියෝගයක්</topic>
    <author/>
    <content>ශ්‍රී ලංකා ක්‍රිකට් සභාපති තනතුරට නාමයෝජනා ලබාදුන් උපාලි ධර්මදාස මහතාට එරෙහිව උප භාණ්ඩාගාරික තනතුරට ඉදිරිපත්ව සිටින කුරුණෑගල දිස්ත්‍රික් සංගමයේ අර්වින් ජයවර්ධන මහතා විරුද්ධත්වය ප්‍රකාශ කොට ඇත.ඔහු ලිපියක් මගින් දැනුම් දී ඇත්තේ ධර්මදාස මහතා පළමු පෙළ ක්‍රිකට් ක්‍රීඩා කොට නොමැති නිසා ඉදිරිපත් කළ නාමයෝජනාව වලංගු නොමැති බවයි.උපාලි ධර්මදාස මහතා ක්‍රීඩා ඇමැතිවරයාගේ අනුමැතිය ලබාගෙන නොමැති හෙයින් ඔහුගේ නාමයෝජනාව ප්‍රතික්ෂේප කිරීම හෝ පිළිගැනීම ලබන සදුදා තීරණය වනු ඇතැයි පැවසේ‍.උපාලි ධර්මදාස මහතා ක්‍රිකට් සභාපති තනතුරට නාමයෝජනා ලබා නොදෙන බවට දිගින් දිගටම ප්‍රකාශ කළ ද අවසන් මොහොතේ ඉදිරිපත් විය.මේ අතර නිශාන්ත රණතුංග මහතා සමග ලේකම් ධුරයට තරග කිරීම සඳහා ඉදිරිපත්වු නිශාන්ත සිල්වා මහතාගේ නාමයෝජනාව ප්‍රතික්ෂේපවී ඇත.ඔහු නාමයෝජනා ලබාදී ඇත්තේ යෝජනාකරුවෙකු නොමැතිවයි. තමා ලේකම් ධුරයට තරගවදින බව පවසමින් ලියු ලිපියක් නාමයෝජනාව ලෙස බාරදුන්නද එය පිළිගත නොහැකි බවට තීරණය වී තිබේ.ඉදිරි දින කිහිපයේදී තිලංග සුමතිපාල මහතාට සහාය දැක්වීම පිණිස නාමයෝජනා බාරදුන් කිහිපදෙනෙකු ඉල්ලා අස්වීමේ සුදානමක් ඇතැයි ද වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=s1303023</link>
    <topic>ඌව නිල් මහ ස‍ටන අද</topic>
    <author>එස්.එල්.නානායක්කාර හපුතලේ සමූහ</author>
    <content>බණ්ඩා‍රවෙල සාන්ත තෝමස් විද්‍යාලය සහ ගුරුතලාව සාන්ත තෝමස් විද්‍යාලය අතර ඌව පළාතේ 'නිල් මහ සටන' ලෙස විරුදාවලිය ලත් වාර්ෂික මහා ක්‍රිකට් ගැටුම අද (2) පෙරවරු 9.00ට බණ්ඩා‍රවෙල මහ නගර සභා ක්‍රීඩාංගණයේදී පැවැත්වේ.මෙවර තරගාවලිය විදුහල් දෙකේ ආදි සිසුන්ගේ සහ‍යෝගය ඇතිව ඉතා උත්කර්ෂවත් ලෙසින් පැවැත්වීමට කටයුතු යොදා ඇතැයි බණ්ඩාරවෙල සාන්ත තෝමස් විදුහල් ක්‍රිකට් පුහුණුකරු එම්.ඒ.ආනන්ද විජේනායක මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=s1303024</link>
    <topic>කොදෙව් ක්‍රීඩිකාවන්ට කඩුලු 2ක ජයක්</topic>
    <author/>
    <content>ශ්‍රී ලංකා කාන්තා ක්‍රිකට් පිල සහ බටහිර ඉන්දීය කොදෙව් කාන්තා කණ්ඩායම අතර තරග 5කින් සමන්විත විස්සයි 20 ක්‍රිකට් තරගාවලියේ ඊයේ ආර්.ප්‍රේමදාස ක්‍රීඩාංගණයේදී පැවැති පළමු තරගයෙන් කඩුලු 2ක තියුණු ජයක් වාර්තා කිරීමට බටහිර ඉන්දීය කොදෙව් පිල සමත්විය.ලකුණු 88 ජයග්‍රාහී ඉලක්කය හඹාගිය කොදෙව් ක්‍රීඩිකාවෝ කඩුලු 8ක් දැවී ඉනිමේ අවසන් පන්දුවේ දී ජයග්‍රහණය අත්කර ගත්තේය. එම පන්දුවේදී කොදෙව් පිලට තරගය ජයගැනීම සඳහා ලකුණු 2ක් අවශ්‍යව තිබූ අතර නායිකා මිරිස්සා අගුලෙයිරා එල්ල කළ හතරේ පහරකින් එය සම්පූර්ණ විය.කාසියේ වාසිය දිනාගත් ශ්‍රී ලංකා නායිකා ශෂිකලා සිරිවර්ධන පළමුවෙන් පන්දුවට පහරදීමට තීරණය කළ අතර ඕවර 20 අවසානයේ කඩුලු 7කට ලකුණු 87ක් රැස් කළාය. දෙරට අතර දෙවන විස්සයි 20 තරග හෙට (3) ආර්.ප්‍රේමදාස ක්‍රීඩාංගණයේදී පැවැත්වේ.ශ්‍රී ලංකාව-87/7 (ඕවර 20) ඒෂානි කෞෂල්‍යා 25, ඩිලානි මනෝදරා නොදැවී 17 (ශකිරා සෙල්මන් 14/2)කොදෙව්-90/8 (ඕවර 20) මිරිස්සා අගුලෙයිරා නොදැවී 34, ස්ටෙෆානි ටේලර් 25 (ඒෂානි කෞෂල්‍යා 18/3).</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=s1303025</link>
    <topic>ජාතික ක්‍රීඩාව මෙවරත් ඩිලාන්ට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා වොලිබෝල් සම්මේලනයේ සභාපති ලෙස විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා 8වැනි වරටත් නිතරගයෙන් තේරී පත්විය. එමෙන්ම ලේකම් සුසිල් රණසිංහ භාණ්ඩාගාරික ලෙස රොහාන් සෝමවංශ යන මහත්වරුද නැවත එම තනතුරුවලට නිතරගයෙන් තේරී පත්ව සිටිති.වෙලිබෝල් නිලවරණයට අදාළ නාමයෝජනා බාර ගැනීම ක්‍රීඩා සංවර්ධන දෙපාර්තමේන්තුවේදී සිදු කෙරුණු අතර උප සභාපති, නි‍යෝජ්‍ය භාණ්ඩාගාරික හා ස්වාධීන සාමාජිකයන් තෝරා ගැනීම වෙනුවෙන් තරගයක් නිර්මාණයවී ඇත.උප සභාපති තනතුරු 6ක් සඳහා හත්දෙනෙකු තරග කරන අතර නියෝජ්‍ය භාණ්ඩාගාරික ධුරයට දෙදෙනෙක් තරග කරති. ස්වාධීන සාමාජිකයන් එකොලොස් දෙනෙකුට 15ක් නාමයෝජනා භාරදී තිබේ.ශ්‍රී ලංකා වොලිබෝල් සම්මේලනයේ සභාපති ඇමැති ඩිලාන් පෙරේරා මහතා වසර 2005 සිට එම තනතුරේ කටයුතු කරන අතර වොලිබෝල් ක්‍රීඩාව ජනප්‍රිය කිරීමට සමත්විය. ලේකම් සුසිල් රණසිංහ හා භාණ්ඩාගාරික රොහාන් සෝමවංශ යන මහත්වරුද බොහෝ කලක් සිට වොලි‍බෝල් පරිපානයේ කැපී පෙනෙන චරිත බවට පත්ව සිටිති.මෙවර පත්වන නිලධාරි පිරිසට වසර දෙකක නිල කාලයක් හිමිවන අතර නිලවරණය රහස් ඡන්දයෙන් පැවැත්වේ.ශ්‍රී ලංකා වොලිබෝල් සම්මේලනයේ නාමයෝජනා මෙසේය.සභාපති-ඩිලාන් පෙරේරා (නිතරගයෙන්), ලේකම්-සුසිල් රණසිංහ (නිතරගයෙන්), භාණ්ඩාගාරික-රොහාන් සෝමවංශ (නිතරගයෙන්), උප සභාපතිවරු (6)- රොහාන් පතිරගේ, දිලුම් අමුණුගම, කරුණාරත්න වික්‍රමසිංහ, මහින්ද බණ්ඩාර, කාංචන ජයරත්න, ශාන්ත බණ්ඩාර, ලලිත් පියුම් පෙරේරා. නියෝජ්‍ය ලේකම් (2)-මහේෂ් අබේරත්න, සී.සී.රත්නමුදලි, නියෝජ්‍ය භාණ්ඩාගාරික (1)-ප්‍රියන්ත ‍ජයකොඩි, එන්.ඩී.ගුණසේන, ක්‍රීඩා පිටි ලේකම්-ඒ.එස්.නාලක (නිතරගයෙන්), ප්‍රධාන සංවිධායක-නලීන් ගම්ලත් (නිතරගයෙන්), ස්වාධීන සාමාජිකයන් (11)-රාමසාමී මුනිඅයියා, මධුකා සනාතනී, රන්තිලකා ජයවීර, සමන් අබේවර්ධන, සරත් ජයසිංහ, ක්‍රිෂාන්ති ජයවර්ධන, ආරියදාස ලියනගේ, ස්වර්ණා මල්කාන්ති, නිමල් පෙරේරා, කාන්තසිරි මීගමුව‍ගේ, කේ.මනෝහරන්, එච්.කේ.ජයසේකර, බී.පොල්ගම්පල, එස්.කේ.අබේසිරිවරධන, කේ.යෝගරත්නම්..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=s1303026</link>
    <topic>කාල්ටන් පාපැදි තරග ජය ගයාන්ට සහ දුලක්ෂිට</topic>
    <author>වර්නන් ගුණසේකර තිස්සමහාරාමයේ සිට</author>
    <content>කාල්ටන් සුපර් ස්පෝට්ස් 2013 මවුන්ටන් සයික්ලෝක්‍රොස් පාපැදි විවෘත පිරිමි තරගය ජය ගැනීමට යුධ හමුදාවේ ගයාන් ජානක විජේසිංහ ඊයේ තිස්සමහාරාමයේදී සමත් විය.තිස්සමහාරාමයේ සිලෝන් ඔටෝඩ්‍රෝම් ධාවන පථයේ ඉතාමත් තියුණු මුහුණුවරකින් පැවැති මේ ඉසව්වේ දෙවැනි ස්ථානය යුධ හමුදාවේ ඩී.පී.සී.ආර්.සුවර්ණමාල් ද, තෙවැනි ස්ථානය මනෝජ් උදයකුමාර ද හිමි කර ගත්හ.විවෘත කාන්තා තරගයේ ජයග්‍රාහිකාව වූයේ තිස්සමහාරාමයේ ඩබ්ලිව්.පී.ඊ.ආර්. දුලක්ෂි ය.තරග ආරම්භයට පෙර ‘බයිසිකල් කුණාටුව’ ලෙසින් හැඳින්වුනු පාපැදි සයික්ලෝන් රැළියක් පැවැත්විණි. පළාතේ ශිෂ්‍ය ශිෂ්‍යාවන් එක්දහස් පන්සියයකගේ පමණ සහභාගිත්වයෙන් පැවැති මේ රැළිය ආරම්භ වූයේ කතානායක චමල් රාජපක්ෂ මහතා පාපැදියක නැගී ඉදිරියෙන්ම ධාවනයේ යෙදෙමිනි.දෙබරවැව හන්දියේ සිට තරග පැවැත්වුණු තිස්සමහාරාම ධාවන පථය දක්වා කිලෝ මීටර හතක දුර ප්‍රමාණයක පැවැති මේ රැළියට ශිෂ්‍ය ශිෂ්‍යාවන් සහභාගි වූයේ ඉතාමත් උද්යෝගයෙනි.විවෘත පිරිමි තරගය ජයගත් ගයාන් ජානක මීට පෙර 2009 වසරේ පැවැති කාල්ටන් සුපර් ස්පෝට්ස් මවුන්ටන් පාපැදි තරගයේද ජයග්‍රාහකයා විය.29 හැවිරිදි ඔහු ඊයේ ලැබූ ජයග්‍රහණයේ විශේෂත්වය වූයේ තෙවසරකට පසුව මවුන්ටන් පාපැදි තරග බිමට පිවිස ජයග්‍රහණයක් අත්කර ගැනීමය. 2009 වසරෙන් පසුව ගයාන් සහභාගි වූ ප්‍රථම මවුන්ටන් පාපැදි තරගය ඊයේ පැවැති කාල්ටන් සුපර් ස්පෝට්ස් තරගය විය.තරග ජයග්‍රහණය කළ ක්‍රීඩක ක්‍රීඩිකාවන් වැඩි දෙනා මලල ක්‍රීඩාවටද දස්කම් දක්වන බව හම්බන්තොට දිස්ත්‍රික් මලල ක්‍රීඩා පුහුණුකරු කේ.එච්.වර්ණතිලක මහතා පවසා සිටියේය. තරග ජයග්‍රාහක ජයග්‍රාහිකාවන් බොහෝ දෙනෙක් ඔහු යටතේ පුහුණුව ලබන අය වූහ. ඔහුගේ දියණිය වන නෙත්මි මේගවර්ණ වයස අවුරුදු 13න් පහළ බාලිකා ඉසව්වේ ජයග්‍රාහිකාව වූවාය.හත්වැනි ශ්‍රේණියේ ඉගෙනුම ලබන ඇය දුර පැනීම ඉසව්වේ අන්තර් පළාත් ප්‍රථම ස්ථානය හිමිකාරියකි. තමන් යටතේ පුහුණුව ලබන සිසු සිසුවියන් පාසලට යාමට පෙර දිනපතා උදෑසන හයට පුහුණුවේ නිරත වන බව වර්ණතිලක මහතා කියා සිටියේය.තරග ප්‍රතිඵල මෙසේය.අවුරුදු 10න් පහළ (බාලක)-1.කේ.ජී.අධීප උදන්ත (දෙබරවැව ජනාධිපති විදුහල). 2.ජේ.ඒ.පූර්ණ කවිඳු සම්පත් (දෙබරවැව ජනාධිපති විදුහල). 3.චරිඳු ලක්මාල් (රන්මිහිතැන්න කනිෂ්ඨ පාසල).(බාලිකා)-1.ඩබ්ලිව්.පී.අශානි රුක්ෂිලා (ගැමුණුපුර කනිෂ්ඨ විදුහල). 2.බී.එල්.නිකිනි වයංගා (කාවන්තිස්සපුර මහ විද්‍යාලය). 3.ජේ.ජී.බිනුකා ඕවින්දි (දෙබරවැව ජනාධිපති විදුහල).අවුරුදු 13න් පහළ (බාලක)-1.ඒ.ජී.ශක්ති අදිත්‍ය (දෙබරවැව ජාතික පාසල). 2.එම්.රිප්නස් සුදීන් (තිස්සමහාරාම මහ විද්‍යාලය). 3.කේ.පී.ජී.සුලක්ෂන ශ්‍රී එෂාන් (හම්බන්තොට ජාතික පාසල).(බාලිකා)-1.කේ.එච්.නෙත්මි මේගවර්ණ (දෙබරවැව ජාතික පාසල). 2. එල්.පී.හිරුණි නිමේකා (දෙබරවැව ජනාධිපති කනිෂ්ඨ පාසල). 3.නිපුනි හන්සිකා සන්දීපනී (මහසෙන්පුර මහ විද්‍යාලය).අවුරුදු 16න් පහළ (බාලක)-1.කේ.ජී.ඒ.පුබුදු රත්සර (දෙබරවැව ජාතික පාසල). 2.එච්.එම්.සදීප් ජයරංග (රන්මිහිතැන්න කනිෂ්ඨ පාසල). 3.එච්.කේ.කැළුම් චාමර (ඔසුවින්න කනිෂ්ඨ පාසල).(බාලිකා)-1.ඩබ්ලිව්.බී.සුගන්ති මල්ෂා (දෙබරවැව ජාතික පාසල). 2.ජේ.ඒ.කල්පනි කෞශල්‍යා (වීරහෙල විද්‍යාලය). 3.ජේ.ඒ.නදීකා ඩිල්රුක්ෂි (රන්මිහිතැන්න කනිෂ්ඨ පාසල).අවුරුදු 19න් පහළ (බාලක)-1.නිරන්ත ප්‍රනාන්දු (මාරවිල). 2.එච්.එල්.සචින් දුලන්ජන (ගාල්ල). 3.එච්.ආර්.ජී.ටී.කුසුම්සිරි (කුරුණෑගල).(බාලිකා)-1.ඩබ්ලිව්.පී.ඉෂානි චතුරිකා (දෙබරවැව ජාතික පාසල). 2.ඒ.පී.අජන්තා ගංගානි (රන්මිහිතැන්න කනිෂ්ඨ පාසල). 3.ඩබ්ලිව්.පී.උශානි චතුරිකා (දෙබරවැව ජාතික විදුහල).අවුරුදු 40 ට වැඩි පිරිමි-1.පී.යසරත්න පෙරේරා (කැළණිය). 2.කේ.ඩබ්ලිව්.එස්.ප්‍රේමලාල් (ගාල්ල). 3.වී.වික්‍රමතිලක (කොළඹ).විවෘත කාන්තා1.ඩබ්ලිව්.පී.ඊ.ආර්.දුලක්ෂි (තිස්සමහාරාම). 2.එල්.ජී.පවිත්‍රා සන්දීපනී (වීරවිල). 3.ඩබ්ලිව්.නිමේෂා දිල්රුක්ෂි.විවෘත පිරිමි1.ගයාන් ජානක විජේසිංහ (යුධ හමුදාව). 2.ඩී.පී.සී.ආර්.සුවර්ණමාල් (යුධ හමුදාව). 3.මනෝජ් උදයකුමාර..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>02</day>
    </date>
    <link>http://www.dinamina.lk/2013/03/02/_art.asp?fn=f1303021</link>
    <topic>ජිනිවා චෝදනා නඟන්නන්ට පුනරුත්ථාපනය වූවන්ගෙන් ජීවමාන පිළිතුරක්</topic>
    <author>සාකච්ඡා කෙළේ උදිත ගුණවර්ධන</author>
    <content>* ජිනීවා මානවහිමිකම් සමුළුවේදී ඇති වී ඇති ජාත්‍යන්තර පීඩනය බලපෑම කළමනාකරණය කර ගැනීමට ආණ්ඩුවට තිබෙන්නේ මොන විදිහේ සැලැසුමක්ද?මේ ගැටලුව අපිට අදාළ දෙයක් නොවෙයි. අපි මානුෂිය මෙහෙයුම සිදු කළේ විශාල විනයක් හා මානුෂිය පදනමක් ඇතිවයි. අප රට මානුෂිය මෙහෙයුම සිදු කරද්දී මානව අයිතිවාසිකම් මානව මූලධර්ම විශාල ලෙස ආරක්ෂා කළා. මේ තත්ත්වය තුළ අපට චෝදනා එල්ල කිරීම අසාධාරණයි. ඒ වගේම කවුරුන් හෝ මේ විදිහේ චෝදනාවක් එල්ල කරනවා නම් එය ද්වේෂසහගතව එල්ල කරන චෝදනාවක් පමණයි. එහෙම නැතිව මේ කිසිම චෝදනාවක සත්‍යතාවක් හෝ යථාර්ථයක් නැහැ.යුද කාලයේදී අත්අඩංගුවට පත් ත්‍රස්තවාදින්ට පවා අපේ හමුදා සැලකුවේ ඉතාමත් මානුෂිය විදිහටයි. අද පුනරුත්ථාපනය වූවන් මේ ගැන ජීවමාන සාක්ෂිකරුවන් විදිහට හඳුන්වන්න පුළුවන්. යුද්ධයෙන් විපතට පත්වූ අසරණ වූ සාමාන්‍ය ජනතාවට මේ ආණ්ඩුව ඉතාමත් මානුෂිය ආකාරයට සැලකුවා. ඒ විදිහේ ආණ්ඩුවකට මානව හිමිකම් පිළිබඳ චෝදනා එල්ල කිරීමට කිසිදු සාධාරණ පදනමක් නැහැ. ඒ නිසා අපට අලුතින් ඔප්පු කරන්න දෙයක් නැහැ.අපගේ නියෝජිත කණ්ඩායම මේ පිළිබඳ මානව හිමිකම් සමුළුවේදී අන්තර්ජාතික ප්‍රජාව දැනුවත් කිරීමටත් සත්‍ය තත්ත්වය පහදාදීමටත් කටයුතු කර තිබෙනවා. ඒ නිසා ජිනීවා නුවරදී අපට සත්‍ය තත්ත්වය පෙන්වා දීමට පූර්ණ හැකියාවක් තිබෙනවා. ඒ නිසා අලුතින් ඔප්පු කිරීමටවත් තහවුරු කිරීමටවත් දෙයක් නැහැ. මොකද අප නිවැරැදි නිසා.අපව රටක් විදිහට රිදවීමට ඇතැම් රටවල් උත්සාහ කරන්නේ අන්යමක් නිසා නොවෙයි, ඔවුන්ගේ න්‍යාය පත්‍රවලට අනුකූලව අපව නැටවීමට ඔවුන්ට නොහැකි නිසා. ඒ හැර මෙතැන කිසිදු දෙයක් නැහැ.* විපක්ෂය නඟන තවත් තර්කයක් වන්නේ ජිනීවා නුවර සමුළුව මඟින් යෝජනාවක් සම්මත වුවහොත් මෙරටට ආර්ථික සම්බාධක හා ඒ හා සමාන අර්බුදකාරි තත්ත්වයකට මුහුණ දිය හැකි බවයි. මේ ගැන ඔබේ අදහස පැහැදිලි කළ හැකි ද?විපක්ෂයේ ඇත්ත බලාපොරොත්තුව කුමන හෝ මාර්ගයකින් ආණ්ඩුව අපහසුතාවට පත් කිරීමයි. මේ වගේ ප්‍රශ්නයකදී මේ මගේ රටට කුමක් හෝ ප්‍රශ්නයක් ඇති වුණොත් එය මුළු රටටම බලපානවා කියලා, විපක්ෂය කල්පනා කරන්නේ නැහැ. අපට මතකයි 2007 දී එච්.එස්.බී. සී. බැංකුවෙන් ණයක් ලබා ගනිද්දී විපක්ෂය කටයුතු කළ ආකාරය. ඔවුන් එදා කෙළින්ම කී කාරණය වූයේ ණය දුන්නොත් ඔවුන් බලයට පැමිණි පසු ඒ ණය ගෙවන්නේ නැහැ කියලා. ඒ විදිහේ මතයක තමයි එක්සත් ජාතික පක්ෂය ප්‍රමුඛ විපක්ෂය කටයුතු කළේ.2009 ජාත්‍යන්තර මූල්‍ය අරමුදලින් ණය ලබා ගනිද්දීත් විපක්ෂය හැසිරුනේ මේ විදිහටයි. රටට අවශ්‍ය මුදල් සංවර්ධනයට අවශ්‍ය මුදල් එදා යුද්ධයට අවශ්‍ය කරන මුදල් තමයි මේ ණය මඟින් ලබා ගත්තේ. මේ සියලු මුදල් රටේ සුබසිද්ධියට අවශ්‍ය ඒවා විදිහටයි හඳුන්වන්න පුළුවන්. එජාපය එදා විරුද්ධ වුණේ මේ යහපත් දේවල් වලටයි.එජාපය එදා ඉඳන්ම වැඩ කළේ මේ විදිහටයි. එවැනි විපක්ෂයක් ගැන අපට තවදුරටත් කතා කිරීමෙන් ප්‍රතිඵලයක් ඇතැයි මා නම් සිතන්නේ නැහැ.* හලාල් සහතිකය මුල් කරගෙන රටේ කතිකාවක් ඇතිවෙලා තිබෙනවා. මේ ගැන අදහස් දක්වන ඇතැමුන් කියන්නේ මෙමඟින් මෙරට ජාතීන් අතර අවබෝධයට හානියක් සිදුවිය හැකි බවයි. මේ ගැන ජ්‍යෙෂ්ඨ දේශපාලනඥයකු විදිහට ඔබේ මතය පැහැදිලි කළ හැකිද?අප මේ ගැන බැලිය යුත්තේ බුද්ධිමත්ව හා අවබෝධයක් ඇතිවයි. අප ජාතීන්වලට ඔවුන්ගේ ආගම්වලට ගරු කළ යුතුයි. ජාතීන් අතර සමඟිය ඇති කළ හැක්කේ එමඟිනුයි. හැම ආගමකටම වැදගත්කමක් තිබෙනවා, ගෞරවයක් තිබෙනවා. අපේ ආගම කුමක් වුවත් අන්‍ය ආගම්වලට ගරු කළ යුතුයි. රටක සහජීවනය ගොඩනැඟීමට පුළුවන්කම ලැබෙන්නේ එවිටයි. පටු දේවල් මුල්කරගෙන කටයුතු කිරීම මඟින් විනාශයට පත්වන්නේ එක් එක් ජාතීන් නොවෙයි මුළු රටමයි. යුද්ධයෙන් අවුරුදු තිහක් පීඩා විඳි රටක් විදිහට අපට යළිත් ගැටුම් බෙදීම් අවශ්‍ය නැහැ. එකමුතුව සමඟිය පමණයි අවශ්‍ය වෙන්නේ. එමඟින් පමණයි රටක් දියුණු කිරීමට පුළුවන්කම ලැබෙන්නේ.සමහර විට මෙරට දියුණුව ඉදිරි ගමන නුරුස්සන බලවේග තමයි ජාතීන් අතර සමඟිය සහජීවනය බිඳ දමන ආකාරයේ කුමන්ත්‍රණ දියත් කරන්නේ.* දැයට කිරුළ සංවර්ධන වැඩපිළිවෙළ නැඟෙනහිර ආරම්භ වී තිබෙනවා. මෙහි වර්තමාන තත්ත්වය පැහැදිලි කළ හැකි ද?නැඟෙනහිර ප්‍රදේශයේ සංවර්ධන කටයුතු රාශියක් ආරම්භ කර තිබෙනවා. හාඩි විද්‍යාලය අංග සම්පූර්ණ පහසුකම් සපිරි තාක්ෂණ විද්‍යාලයක් බවට පත් කිරීමට කටයුතු කර තිබෙනවා. මේ ප්‍රදේශය ආවරණය කරන දිස්ත්‍රික්කවල සංවර්ධනය සඳහා රුපියල් දස ලක්ෂ හයදහසක් වියදම් කරනවා. කාලගුණයේ බාධා නිසා යම් ප්‍රමාණයකට දැයට කිරුළේ වැඩ කටයුතුවලට බාධා සිදු වුණා. ඒත් දැන් මේ දේවල් මඟ හරිමින් අවශ්‍ය සංවර්ධන කටයුතු කඩිනම්ව දියත් කරමින් තිබෙනවා.* ඒත් විපක්ෂය කියන්නේ දැයට කිරුළ නාස්තිකාර ව්‍යාපෘතියක් බවයි. මේ ගැන දැයට කිරුළ ප්‍රදර්ශනය ආවරණය කරන ඇමැතිවරයකු විදිහට ඔබේ අදහස් පැහැදිලි කළ හැකි ද?දැයට කිරුළ කියන්නේ නාස්තිකාර ව්‍යාපෘතියක් විදිහට හඳුන්වන්නේ මොන අරමුණකින්ද කියන එක ගැටලුවක්. මේ ව්‍යාපෘතිය නිසා ප්‍රදර්ශනය පැවැත්වෙන ප්‍රදේශය මූලිකව මහා සංවර්ධනයක් ඇති වෙනවා. එය අප නිකම් කියන දෙයක් නොවෙයි සාක්ෂි ඇතිව ඉදිරිපත් කරන දෙයක්. බොහෝ ප්‍රදේශවල නොවිසඳුන ප්‍රශ්න තිබෙනවා. ඒ ප්‍රශ්නවලට විසැඳුම් ලබාදීමට රජය කටයුතු කර තිබෙනවා. මාර්ග සංවර්ධනය, පාසල් සංවර්ධනය, අධ්‍යාපන ආයතන ගොඩනැඟීම සිදු කරනවා. මේ සියල්ලෙන්ම පසුව තමයි ප්‍රදර්ශනය සඳහා අවධානය යොමු කරන්නේ. ඒ නිසා මේ ප්‍රදර්ශනය බොරු වියදමක් නිශ්ඵල දෙයක් විදිහට කවුරුන් හෝ කියනවානම් එය වැරැදියි. දැයට කිරුළ කියන්නේ ඉතාමත් ප්‍රතිඵලදායක වැඩපිළිවෙළක්. මේ වැඩපිළිවෙළ එහෙම නොවෙයි කියන්න කිසිවකුට කියන්න බැහැ.* රටේ ආර්ථික තත්ත්වයේ හා සමාජීය තත්ත්වයේ පහළ යාමක් ඇතැයි ඇතැම් විචාරකයන් අදහස් පළ කරනවා. මේ ගැන ඔබේ මතය පැහැදිළි කළ හැකි ද?රටේ ආර්ථිකය වැටිලා නැතිනම් පහළ ගිහින් කියන්නේ මොන තර්කයකට අනුවද කියන එක ප්‍රශ්නයක්. යුද්ධයෙන් පසු මෙරට ආර්ථික තත්ත්වය හා සමාජ තත්ත්වය බිඳ වැටිලා කියන්න බැහැ. මෙරට ආර්ථිකයේ වර්ධනීය තත්ත්වයක් දක්නට තිබෙනවා. යුදමය තත්ත්වය තුළ හැකිළී ගොස් තිබූ ආර්ථිකය යළිත් වර්ධනයවීමක් දක්නට තිබෙනවා. පසු ගිය කාලයේදී ලොව බොහෝ රටවල්වල ආර්ථික තත්ත්වය බිඳ වැටීමක තිබුණේ. එහෙත් අපේ රටේ ආර්ථිකය ස්ථාවර මට්ටමකට ගෙන ඒමට පුළුවන්කම ලැබී තිබෙනවා. මෙය මෙරට ලැබූ ජයග්‍රහණයක් විදිහට පෙන්වා දීමට පුළුවන්. ඉදිරියේදී තවදුරටත් මෙරට ආර්ථිකය ශක්තිමත් වීමේ ලක්ෂණ පහළ වී තිබෙනවා.සංචාරක කර්මාන්තය වර්ධනය වීම, ආයෝජන අවස්ථා ඉහළයාම වගේ දේවල් සමඟ මෙරට ආර්ථික තත්ත්වය වර්ධනයවීම ස්ථීරයි. ඒ නිසා විපක්ෂය මොන විදිහේ බොරු තර්ක ඉදිරිපත් කළත් පසුගිය අවුරුදු කිහිපයේදී මෙරට ආර්ථික හා සමාජ තත්ත්වයේ විශාල වර්ධනයක් දැක ගැනීමට ලැබුණා. මේ තත්ත්වය අනාගතයේදී තවදුරටත් ස්ථාවර වීම දකින්න පුළුවන්..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=n1303041</link>
    <topic>ශ්‍රී ලංකා ක්‍රිකට් පිලෙන් කොන්ත්‍රාත්තුවට අස්සන් නෑ</topic>
    <author>ප්‍රින්ස් ගුණසේකර</author>
    <content>අමතර වරප්‍රසාද කිහිපයක් කපා දැමීම හේතුවෙන් ශ්‍රී ලංකා ක්‍රිකට් ක්‍රීඩකයන් විසින් ක්‍රිකට් ආයතනය සමඟ එළැඹෙන වාර්ෂික කොන්ත්‍රාත් ගිවිසුම අස්සන් කිරීම ප්‍රතික්ෂේප කරනු ලැබ ඇත.එලෙස ගිවිසුම අස්සන් කිරිම දිගින් දිගටම ප්‍රතික්ෂේප කළ‍හොත් නව ක්‍රිකට් කණ්ඩායමක් නම් කිරීමට ශ්‍රී ලංකා ක්‍රිකට් ආයතනය සූදානමින් සිටියි.ඒ සඳහා ක්‍රීඩා ඇමැති මහින්දානන්ද අලුත්ගමගේ මහතාගේ උපදෙස් ශ්‍රී ලංකා ක්‍රිකට් ආයතනයට මේ වන විටත් ලැබී තිබේ.කොන්ත්‍රාත් ගිවිසුම අස්සන් කිරීමේ මතභේදය දුර දිග යෑම හේතුවෙන් ඊයේ බංග්ලාදේශය සමග ආරම්භ වූ තුන්දින තරගයට එක්වීමට සිටි කුමාර් සංගක්කාර එයට සහභාගි නොකිරීමට ද ශ්‍රී ලංකා ක්‍රිකට් ආයතනය පියවර ගත්තේය.ජගත් ක්‍රිකට් කවුන්සිලය සංවිධානය කරන තරඟවලින් ශ්‍රී ලංකා ක්‍රිකට් ක්‍රීඩකයන්ට ගෙවන සියයට විසිපහක මුදල් ගෙවීම නතර කිරීම, ඉන්දීය ප්‍රිමියර් ලීග් තරඟ කාලසීමාවේදී ශ්‍රී ලංකා ක්‍රිකට් ආයතනයෙන් කරන ගෙවීම් නතර කිරීම හා ක්‍රීඩකයන්ගේ බිරින්දෑවරුන්ට ක්‍රිකට් ආයතනයේ මුදලින් වසරකට වරක් ලබාදෙන ව්‍යාපාරික පන්තියේ ගුවන් ප්‍රවේශපත සමග විදේශ සංචාර නවතා දැමීමට ශ්‍රී ලංකා ක්‍රිකට් ආයතනය පියවර ගෙන ඇත.වසර 2003 සිට ක්‍රිකට් ක්‍රීඩකයන්ට මේ වරප්‍රසාදය හිමිව ඇති අතර එම මුදල් ක්‍රිකට් යටිතල පහසුකම් සංවර්ධනයට යෙදවීම ප්‍රයෝජනවත් බව ක්‍රිකට් ආයතනය පවසයි.මේ වරප්‍රසාද අහිමි වුවද නව ගිවිසුම අනුව ක්‍රිකට් ක්‍රීඩකයකුට මසකට රුපියල් ලක්ෂ 40ක පමණ දීමනා ක්‍රිකට් ආයතනයෙන් හිමි වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=n1303042</link>
    <topic>රට පුරා සහල් හිඟයක් මවා පෑමේ ජාවාරමක්</topic>
    <author>අමිල ප්‍රභාත් වනසිංහ</author>
    <content>ලංකාව පුරා සහල් හිඟයක් මැවීමේ දැවැන්ත ජාවාරමක් ක්‍රියාත්මක වන බව ආර්ථික සංවර්ධන හා ගොවිජන සේවා නියෝජ්‍ය ඇමැති එස්. එම්. චන්ද්‍රසේන මහතා සඳහන් කරයි.සංවිධානාත්මක මාෆියාවක් මෙය සිදු කරන බවත් ගංවතුර පැවති සමයේ සිදු වූ ව්‍යවසනයන් හේතුවෙන් ශ්‍රී ලංකාවේ ජනතාවට පාරිභෝජනයට අවශ්‍ය වී මේ වන විට නොමැති බව කියමින් මොවුන් මෙලෙස අසත්‍ය ප්‍රචාර සිදු කරන බවද ඇමැතිවරයා සඳහන් කළේය.ආර්ථික සංවර්ධන හා ගොවිජන සේවා නියෝජ්‍ය ඇමැති එස්. එම්. චන්ද්‍රසේන මහතා මේ බව සඳහන් කර සිටියේ පෙරේදා (02) අනුරාධපුරයේ පැවති මාධ්‍ය හමුවකදීය.අප ජනතාවට පරිභෝජන අවශ්‍යතාවට වඩා වී තොග මේ වන විටත් රට තුළ පවතින බවත් මේ නිසා රටේ කවරාකාර හෝ ඉදිරියේ දී සහල් හිඟයක් ඇති නොවන බව පැවසූ ඇමැතිවරයා මෙසේද කීය.ජනාධිපති මහින්ද රාජපක්ෂ මහතාගේ සහ ආර්ථික සංවර්ධන ඇමැති බැසිල් රාජපක්ෂ මහතා මේ පිළිබඳ සොයා බලා ජනතාවට කිසිදු අසාධාරණයක් සිදු නොවීමට කටයුතු කරන ලෙසද තමන්ට උපදෙස් ලබාදී ඇති බවද ඇමැතිවරයා සඳහන් කළේය.එ‍ළඹෙන උත්සව සමයේ සහල් හිඟයක් ඇති වන බවට ජනතාව බිය ගන්වමින් මේ සංවිධානාත්මක කණ්ඩායම් මඟින් ගොවියාගේ වී අඩු මිලට ලබා ගැනීමටත් එසේම සහල් මිල ඉහළ නංවමින් ජනතාව මුලා කර සූරා කෑමේ නිරත වන බවටත් තොරතුරු ලැබී තිබේ.මේ වන විටත් මේ කරුණු සම්බන්ධව ක්ෂේත්‍රය තුළ නිරීක්ෂණය කරමින් සොයා බලා අවශ්‍ය කටයුතු ක්‍රියාත්මක කර ඇතැයිද හෙතෙම පැවසීය.‍ඒ අනුව වී වල පවතින මිලට වඩා පහළ මිලට ලබා ගැනීම මෙන්ම සහල් පවතින මිලට වඩා ඉහළ මිලට අලෙවි කිරීම සිදු වන්නේ නම් ඒ පිළිබඳ ගොවිජන සේවා මධ්‍යස්ථාන වෙත හෝ පාරිභෝගික සේවා අධිකාරිය වෙත දැනුම් දෙන ලෙසද ඇමැති එස්. එම්. චන්ද්‍රසේන මහතා වැඩිදුරටත් ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=n1303043</link>
    <topic>ජිනිවා හී පෙන්වූ වීඩියෝ පටයේ ඇත්ත නැත්ත හෙළි කරනවා</topic>
    <author>මහින්ද අලුත්ගෙදර</author>
    <content>ශ්‍රී ලංකාව අපහසුතාවට පත් කිරීමේ අරමුණින් ජගත් මානව හිමිකම් කවුන්සලයේදී ප්‍රදර්ශනය කළ ‘නෝ ෆයර් සෝන්’ වීඩියෝ පටයේ සත්‍ය අසත්‍යතාව හෙළිකරන බව රජය අවධාරණය කරයි.ඒවායේ සත්‍ය අසත්‍යභාව ක්ෂේත‍්‍රයේ විශේෂඥයන් විසින් පරීක්ෂා කළ යුතු වන අතර ඒ සඳහා දින ගණනක් හෝ සති ගණනක් ගත විය හැකි බවද එක්සත් ජාතීන්ගේ සංවිධානයේ ජිනීවා ශ්‍රී ලංකාවේ නිත්‍ය නියෝජිත සහ තානාපති රවිනාථ ආරියසිංහ මහතා පවසයි.තහවුරු නොකළ මූලාශ‍්‍රයන් උපයෝගී කරගෙන කරුණු විකෘති කරමින් සහ අභූත චෝදනා නඟමින් නිපද වූ චිත‍්‍රපටයක් මානව හිමිකම් සමුළුවේ ප‍්‍රදර්ශනය කිරීමට ඉඩකඩ සැලසූ කණ්ඩායම ශ‍්‍රී ලංකාවේ ප‍්‍රතිරූපය කෙළෙසීමට උත්සාහ කර ඇති බවද එය බ්‍රිතාන්‍ය චැනල් 4 නාලිකාව විසින් ශ‍්‍රී ලංකාවට එරෙහිව මානව හිමිකම් මණ්ඩලය තුළ මතයක් ගොඩ නැඟීම සඳහා සැලසුම් කර ඉදිරිපත් කරන ලද්දක් බවද හෙතෙම පෙන්වා දෙයි.බ්‍රිතාන්‍යය චැනල් 4 නාලිකාවේ නිර්මාණාත්මක වීඩියෝ පටය ජගත් මානව හිමිකම් සැසියේදී ප‍්‍රදර්ශනය කිරීමෙන් අනතුරුව රැස්ව සිටි පිරිස අමතමින් ශ්‍රී ලංකා තානාපතිවරයා මේ බව සඳහන්කර ඇත.ජිනීවා මානව හිමිකම් සමුළුවේ දී මෙම වීඩියෝ පටය ප්‍රදර්ශනය කිරීමත් සමඟ රාජ්‍ය නොවන සංවිධානවල කටයුතු සම්බන්ධයෙන් ගැටලුවක් පවතින බව පෙන්වාදී තිබෙන ශ්‍රී ලංකා තානාපතිවරයා ඒ අනුව එම සංවිධානවලට ජගත් සංවිධානය තුළ පවතින වරප්‍රසාද අහිමි කළ යුතු බවට යෝජනාවක්ද ඉදිරිපත් කර තිබේ.මේ චිත්‍රපටය ප්‍රදර්ශනය නොකරන ලෙස එක්සත් ජාතීන්ගේ සංවිධානයේ ජිනීවාහි ශ්‍රී ලංකා නිත්‍ය නියෝජිත රවිනාථ ආරියසිංහ මහතා ඉල්ලිමක්කර තිබෙන අතර හියුමන් රයිට්ස් වොච් ආයතනය සහ ජාත්‍යන්තර ක්ෂමා සංවිධානය විසින් "නෝ ෆයර් සෝන්" නැමැති මේ වීඩියෝ පටය මානව හිමිකම් සැසිවාරයේදී ප්‍රදර්ශනය කර තිබෙන බවද ඒ සඳහා ජගත් මානව හිමිකම් කවුන්සලයේ කිසිඳු අනුමැතියක් ලැබී නොමැති බවද තානාපතිවරයා සඳහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=n1303044</link>
    <topic>මහින්ද රාජපක්ෂ ජනපතිතුමන්ගේ නායකත්වයට අභියෝග කරන්න අපට බැහැ</topic>
    <author>මහනුවර දිසා සමුහ</author>
    <content>මහින්ද රාජපක්ෂ ජනාධිපතිවරයාගේ නායකත්වයට අභියෝග කිරිමට අප කිසිවකුටත් තාම හැකියාවක් නැති බව අවංකව කිවයුතුව ඇතැයි හම්බන්තොට දිස්ත්‍රික් පාර්ලිමේන්තු මන්ත්‍රි සජිත් ප්‍රේමදාස මහතා ප්‍රකාශ කළේය.පාර්ලිමේන්තු මන්ත්ත්‍රීවරයා එම අදහස් ප්‍රකාශ කළේ කටුගස්තොට පිහිටි සමස්ත ලංකා රණවිරු පදනමේ වර්තමාන තත්ත්වය ගැන පදනමේ සාමාජිකයන් හා නිලධාරි මණ්ඩලය සමඟ ඉකුත් සෙනසුරාදා පෙරවරුවේ පැවැති සාකච්ඡාවකට සහභාගි වෙමිනි.සාකච්ඡාව රණවිරු පදනම් ශාලාවේදි පැවත්විණි. එහිදි තවදුරටත් අදහස් දැක්වු පාර්ලිමේන්තු මන්ත්‍රි සජිත් ප්‍රේමදාස මහතා මෙසේද කිය. රණවිරුවන්ට රජය යම් සැලකිල්ලක් අදත් කරනව. අපි රජය අපහසුතාවට පත්කරන විවේචන කරන්න කැමති නැහැ.ජනාධිපති මහින්ද රාජපක්ෂ මහතාට මම නියෝජනය කරන හම්බන්තොට දිස්ත්‍රික්කය තුළ මම පෞද්ගලිකව කරගන යන සංවර්ධන කටයුතු සදහා කිසිදු විටක බාධා කරල නැහැ.යුද ජයග්‍රහනයේ ගෞරවය අදටත් රජයට හිමිකර දිමට ඒ සදහා අප ගරු කිරිමට මැලිවන්නෙ නැහැ. අප දේශපාලනය කරන්නෙ මධ්‍යස්තවයි . ඒ නිසාම කුහක ප්‍රකාශ කරල නැති ගැටළු ඇතිකරන්න කැමති නැහැ.රජය අප කියන දේවල්වලට සවන් දෙනව. මිට දින කිහිපයකට පෙරදි අප පක්ෂයේ වෘත්තිය සමිතියකට අයත් ගොඩනැගිල්ලක් සම්බන්ධව නාගරික සංවර්ධන අධිකාරිය ගත්තු වැරදි තිරණයක් නිසා බරපතළ ගැටළුවක් ඇතිවෙලා තිබුණා.අපි ආරක්ෂක ලේකම් ගෝඨාභය රාජපක්ෂ මහතාට කතාකරල කියල පැය ගණනක් යන්න පෙර ප්‍රශ්නයට සතුටුදායක විසදුමක් ලබා දුන්නා. අප පක්ෂ දෙකක් නියෝජනය කළත් රජය හරහා විසදා ගත යුතු ප්‍රශ්න රජය සමඟ සාකච්ඡාකර විසදා ගැනිමට පියවර ගත යුතුයි.සමස්ත ලංකා රණවිරු පදනමට අද විශාල ගැටළුවක් තිබෙන බව පේනවා. ඒ සදහා රජය සම්බන්ධ කරගෙන ආරක්ෂක ලේකම්වරයා සම්බන්ධ කරගන යම් විසදුමක් ලබා දිමට තමා ක්‍රියාකරන බවද කි පාර්ලිමේන්තු මන්ත්‍රිවරයා තම පෞද්ගලික දායකත්වයද ඒ සදහා ලබා දිමට කටයුතු කරන බවද කිය. රණවිරු පදනමේ ලේකම් එච්. බි. හේරත් මහතා ඇතුළු කිහිප දෙනෙක්ම කතා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=n1303045</link>
    <topic>ජර්මන් පාර්ලිමේන්තුවට ඉදිරිපත් කළ ශ්‍රී ලංකාවේ මානව හිමිකම් පිළිබඳ යෝජනාව ප්‍රතික්ෂේප වෙයි</topic>
    <author>ධනුෂ්ක ගොඩකුඹුර, මහින්ද අලුත්ගෙදර</author>
    <content>ශ්‍රී ලංකාවේ මානව හිමිකම් සම්බන්ධයෙන් ජර්මන් පාර්ලිමේන්තුවට ඉදිරිපත් කළ යෝජනාවක් නිෂ්ප්‍රභ කිරීමට එරට පාර්ලිමේන්තුව පියවර ගෙන ඇත.ජර්මනියේ සමාජ ප්‍රජාතන්ත්‍රවාදී පක්ෂයේ කණ්ඩායම් නායක සහ හිටපු විදේශ ඇමැති ආචාර්ය ප්‍රැන්ක් වෝල්ටර් ස්ටෙයින් මයර් විසින් ශ්‍රී ලංකාවට එරෙහිව මේ යෝජනාව පාර්ලිමේන්තුවට ඉදිරිපත්කර තිබෙන අතර එරට පාලක ක‍්‍රිස්තියානි ප‍්‍රජාතන්ත‍්‍රවාදී පක්ෂය ඇතුළුව සෙසු පක්ෂ සියල්ලේම සහයෝගයෙන් එය නිෂ්ප්‍රභ කර තිබෙන බව ජර්මනියේ ශ්‍රී ලංකා තානාපති කාර්යාලය සඳහන් කරයි.මේ යෝජනාව හදිසියේම ජර්මන් පාර්ලිමේන්තුවට ඉදිරිපත්කර තිබෙන අතර ශ්‍රී ලංකා තානාපති කාර්යාලය ඊට එරෙහිව ක්‍රියාත්මක වී තිබේ.මේ අතර එම යෝජනාව සඳහා ජර්මන් ආණ්ඩු‍ පක්ෂයද විරෝධය පළකර ඇති අතර ත‍්‍රස්තවාදය පරාජය කිරීමෙන් අනතුරුව ශී‍්‍ර ලංකාවේ වත්මන් තත්ත්වය සියැසින් දැක බලාගත් ජර්මානු පාර්ලිමේන්තුවේ මන්ත‍්‍රීවරුන් පිරිසක් මේ යෝජනාව එකහෙළාම ප‍්‍රතික්ෂේප කළ බවද ශ්‍රී ලංකා තානාපති කාර්යාලය කියයි.යුරෝපයේ ශක්තිමත්ම ආර්ථිකයකට හිමිකම් කියන ජර්මනියේ පාර්ලිමේන්තු බහුතරය ශී‍්‍ර ලංකාවේ වත්මන් ප‍්‍රගතිය පිළිබ ව අවබෝධයක් ලබා තිබෙන බවද එම යෝජනාව නිසි දැනුම්දීමකින් තොරව ඉදිරිපත්කර තිබෙන බවද ක්‍රිස්තියානි ප්‍රජාතන්ත්‍රවාදී පක්ෂයේ පාර්ලිමේන්තු මන්ත්‍රී ජුගන් ක්ලිමකේ මහතා ප්‍රකාශකර ඇත.ජර්මන් රජය ශ්‍රී ලංකා රජය සමඟ මානව හිමිකම් කටයුතු සම්බන්ධයෙන් සුහඳශීලී ලෙස කටයුතු කරන බවද හෙතෙම සඳහන් කර තිබේ.මේ අතර ජර්මනියේ ශ්‍රී ලංකා තානාපති කාර්යාලය ප්‍රකාශ කරන්නේ මේ සම්බන්ධයෙන් වාර්තාවක් ජනාධිපති මහින්ද රාජපක්ෂ මහතා වෙත යොමුකර ඇති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=n1303046</link>
    <topic>නීති විරෝධීව ආ ඉන්දීය ධීවරයන් 16ක් නාවික හමුදා අත්අඩංගුවට</topic>
    <author>බුද්ධිකා ඉඹුලාන, මහින්ද අලුත්ගෙදර හා ප්‍රසාද් පූර්ණමාල්, කල්පිටිය සමූහ</author>
    <content>නීති විරෝධී ලෙස ශ්‍රී ලංකා මුහුදු සීමාවට ඇතුළු වූ ඉන්දීය ධීවරයන් 16 දෙනකු ශ්‍රී ලංකා නාවික හමුදාව මඟින් අත්අඩංගුවට ගෙන ඇත.මේ ධීවරයන් පිරිස ට්‍රෝලර් යාත්‍රා 3 කින් පැමිණ තිබෙන අතර එම ට්‍රෝලර් යාත්‍රාවන්ද නාවික හමුදා භාරයට ගෙන තිබෙන අතර කල්පිටිය විජය නාවුක හමුදා කඳවුරේ භට පිරිසක් මොවුන්ව අත්අඩංගුවට ගත් බව නාවික හමුදා මාධ්‍ය ප්‍රකාශක කමාන්ඩර් කෝසල වර්ණකුලසූරිය මහතා දිනමිණ ට පැවසීය.කල්පිටිය ප්‍රදේශයට බටහිර මුහුදේ මසුන් මරමින් සිටියදී මේ ඉන්දීය ජාතික ධීවරයින් සහ ඔවුන් පැමිණි ට්‍රෝලර් යත්‍රා නාවික හමුදාවේ අත්අඩංගුවට පත්ව තිබෙන අතර ඒ අවස්ථාවේදී ඔවුන් කල්පිටිය විජය නාවික හමුදා කඳවුර වෙත රැගෙන ගිය බව නාවික හමුදා මාධ්‍ය ප්‍රකාශකවරයා සඳහන් කළේය.මේ අතර ඒ මහතා සඳහන් කළේ මොවුන් සම්බන්ධයෙන් වැඩිදුර විමර්ශනය සඳහා කල්පිටිය පොලීසියට බාර දෙන බවයි.ඉන්දීය ධීවරයින් මෙරට මුහුදු සීමාව උල්ලංඝණය කිරීමේ සිද්ධීන් රැසක් පසුගිය දිනවල වාර්තා වු අතර ඇතැම් ඉන්දීය ධීවරයින් ශ්‍රී ලංකා ධීවර යාත්‍රාවලට සහ ධීවරයින්ට පහර දී අලාභ හානි සිදුකළ බවටද වාර්තා විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=n1303047</link>
    <topic>පෞද්ගලික බස් සේවකයන්ටත් විශ්‍රාම වැටුපක්</topic>
    <author>ශීලා උඩුවර සහ සුභාෂීණී සේනානායක</author>
    <content>බස් සේවකයන් සඳහා විශ්‍රාම වැටුප් වැඩපිළිවෙළක් ක්‍රියාත්මක කරන බව මාර්ගස්ථ මගී ප්‍රවාහන අධිකාරියේ සභාපති අමිල රංමන්ඩල මහතා පවසයි.මේ සඳහා මේවන විටත් සාකච්ඡා කර අවසන් කර ඇතැයිද බස් හිමියන් ඒ සඳහා ඔවුන්ගේ පුර්ණ සහාය ලබා දී ඇතැයිද හෙතෙම කියා සිටි.මේ සඳහා දිනකට රියදුරු මහතාට සහ කොන්දොස්තර මහතාට රුපියල් සියයක් වෙන් කරන ලෙසත් එය ග්‍රාමීය බැංකුවක තැන්පත් කරන ලෙසත් බස් හිමියන්ට යෝජනා කර ඇති බවත් සභාපති රංමන්ඩල මහතා කියා සිටි.අදාළ තැන්පත් කිරිමෙන් පසුව වයස ගණනය කිරිමෙන් පසුව නියමිත කාලයේදී එය විශ්‍රාම වැටුපක් ලෙස ලබා ගැනිමට හැකිවන බව පවසන සභාපතිවරයා බස් හිමියාට තම සේවකයා සම්බන්ධව විශ්වාසයකුත් සේවකයාට තම රුකියාවේ සුරක්ෂිතභාවකුත් ඇති වන බව පෙන්වා දේ.මේ ක්‍රමයේ අරමුණ මේ බස් සේවයෙහි ගුණාත්මකභාවය වර්ධනය කිරිම බවද පවසන සභාපතිවරයා බස්නාහිර පළාත තුළ දිනතට ගමන් වාර 48600ක් පමණ ක්‍රියාත්මක කෙරෙන බවද පෙන්වා දේ.‍දිනකට දුර ගමන් සේවා ඇතුළුව තත්පරයට බස් රථ 35ක් 40ක් පමණ ධාවනය වන බව පෙන්වා දෙන සභාපතිවරයා මෙහි ගුණාත්මකභාවය වර්ධනය කිරිමට ගන්නා සියලු පියවර ගන්නා බවද අවධාරණය කර සිටි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=n1303048</link>
    <topic>ජාතික හැඳුනුම්පත වසර 10කට වරක් අලුත් කිරීමට යයි</topic>
    <author>සුභාෂීණී සේනානායක</author>
    <content>පුද්ගලයන් ලියාපදිංචි කිරීමේ හැඳුනුම්පත වසර දහයකට වරක් අලුත් කිරීම සඳහා පුද්ගලයන් ලියාපදිංචි කිරීමේ දෙපාර්තමේන්තුවේ අවධානය යොමු වී තිබේ.මේ සඳහා පනත සංශෝධනය කිරිමටද විද්‍යුත් ක්‍රියාවලියකට අනුව හැදුනුම්පත නිකුත් කිරිමටද ඉදිරියේදී පියවර ගනු ලැබේ.පුද්ගලයින් ලියාපදිංචි කිරිමේ පනතෙහි කුමන කාල වකවානුවකට පුද්ගලයින් ලියාපදිංචි කිරිමේ හැදුනුම්පත අදාළ වනවාද යන්න සඳහන්ව නැති හෙයින් පනත සංශෝධනය කිරිමට අවධානය යොමු වී තිබේ.මේ සම්බන්ධයෙන් ඉදිරි පියවර ගැනිම සඳහා අංශ කිහිපයක් සමඟ සාතච්ඡා කරන බව පුද්ගලයින් ලියාපදිංචි කිරිමේ දෙපාර්තමේන්තුවේ ඉහළ නිලධාරියෙක් දිනමිණට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=n1303049</link>
    <topic>තමිල්නාඩු ධීවරයන්ගේ නීතිවිරෝධී මාළු ඇල්ලීම නැවැත්වීමට පියවර ගන්න</topic>
    <author>චින්තා රණසිංහ</author>
    <content>ශ්‍රී ලාංකීය මුහුදු සම්පත් හා ධීවරයන්ගේ ජීවනෝපාය විනාශ කෙරෙන දකුණු ඉන්දීයාවේ තමිල්නාඩු ධීවරයන් නීති විරෝධී ධීවර කටයුතුවල යෙදීම නැවතීමට කඩිනම් පියවර ගන්නා ලෙස යාපනය දිස්ත්‍රික්ක ධීවර සමුපකාර සංගම් සම්මේලන‍යේ සභාපති ඒ. එමිලියාම්පිල්ලෙයි මහතා ඉන්දීය අගමැති ආචාර්ය මන්මෝහන් සිං මහතාගෙන් ඉල්ලීමක් කර තිබේ.දකුණු ඉන්දීය බහුදින ට්‍රෝලර් යාත්‍රා ඉන්දීය මුහුදු සීමාව ඉක්මවා ශී‍්‍ර ලංකා උතුරු මුහුදේ, විශේෂයෙන්ම යාපනය දිස්ති‍්‍රක්කයේ මුහුදු බඩ ප‍්‍රදේශවල වෙරළේ සිට කි.මී. 3ක දුරින් ගැඹුරු මුහුදේ භාවිතා කළ යුතු මට්ටමේ බහුදින ට්‍රෝලර් යාත‍්‍රා මඟින් නොගැඹූරු මුහුදු තීරයේ ධීවර ක‍ටයුතුවල නිරත වන බව සභාපතිවරයා ඉන්දීය අගමැතිවරයා වෙත දන්වා යවා ඇත.හෙතෙම ඉන්දීය අගමැතිවරයා වෙත පසුගිය දා ඉල්ලීම් ලිපියක් යවමින් මේ බව කියා තිබේ.මෙලෙස, කුඩා කර්මාන්තකරුවන්ට බලපෑමක් සිදු වන ආකාරයට තහනම් කරන ලද නොගැඹූරු මුහුදු තීරයේ අනිසි ලෙස ධීවර කර්මාන්තයේ යෙදෙන නිසා මුහුදු සම්පත් සම්පූර්ණයෙන් ම විනාශ වන අතර ඔවුන් සුළු ධීවරයන්ගේ ලක්‍ෂ ගණනක් වටිනා මාළු දැල් තව දුරටත් විනාශ කරමින් සිටී.මේ නිසා සුළු ධීවර කර්මාන්තයේ යෙදෙන්නන් දිනපතා විශාල ගැටළුවලට මුහුණ දෙමින් සිටින බව ද සභාපතිවරයා එම ලිපියේ සඳහන් කරයි.දශක හතරක කාලයක් පැවති යුධමය වාතාවරණය නිසා උතුරේ ජනතාවගේ සෑම ජීවනෝපාය මාර්ගයක් ම අවහිර වී තිබූ අතර යුද්ධය අවසන්වීමත් සමග රාජ්‍ය හා රාජ්‍ය නොවන සංවිධානයන්හි ආධාර ඇතිව, බැංකු හා මුල්‍ය ආයතනයන්ගෙන් සහයෝගය ඇතිව ජීවනෝපාය යහ මගට හරවා යම් ආදායමක් ලබා ගැනීමට උත්සාහ කරන අවස්ථාවේදී, ඉන්දීය බහුදින ට්‍රෝලර් යාත‍්‍රාවල බලහත්කාර මසුන් ඇල්ලීමේ කි‍්‍රයාවලිය බාධකයක් බවට පත්ව ඇතැයි ද ඒ මහතා වැඩිදුරටත් පෙන්වා දී තිබේ.උක්ත කාරුණ කිහිප විටක් ම ශ්‍රී ලංකා සහ ඉන්දීය තමිල්නාඩු රජයන්ට පෙන්වා දී දුන් බවත් සාකච්ඡා පවත්වා ඇති නමුත් කිසිම සෙතක් නොවූ බවත් සඳහන් කරන සභාපතිවරයා, අවසන් වශයෙන් ශී‍්‍ර ලංකා - ඉන්දීය ධීවර සම්පත් නියෝජිතයින්ගේ ප‍්‍රධානත්වයෙන් 2010 ඔක්තෝබර් 16 සිට 22 දක්වා තමිල්නාඩු ධීවර සංගම් නියෝජිතයින් සමග චෙන්නායිහි පැවති සාකචඡාවේ දී ගත් අවසන් තීරණ මේ දක්වා නිසි පරිදි කි‍්‍රයාත්මක නොවූ බව ද හෙතෙම සිහිපත් කර ඇත.මේ පිළිබඳ ඉන්දීය රජයේ අවධානය යොමු කරවන ලෙස උතුරු ප‍්‍රදේශයේ ධීවර සංගම් හා සුළු ධීවරයින් වෙනුවෙන් සභාපතිවරයා ඉන්දීය අගමැතිවරයාගෙන් වැඩිදුරටත් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=n13030410</link>
    <topic>කොටි හිතවාදීහු 350ක් අත්අඩංගුවට</topic>
    <author>මහින්ද අලුත්ගෙදර</author>
    <content>නීති විරෝධී ලෙස කච්චතිවු දූපතට ඇතුළු වීමට උත්සාහගත් කොටි හිතවාදීන් 350 දෙනකු ඉන්දීය පොලීසිය මඟින් අත්අඩංගුවට ගෙන ඇත.දකුණු ඉන්දියාවේ රාමේෂ්වරම් ප්‍රදේශයේ උද්ඝෝෂණය කළ මක්කල් විදුදලෙයි කච්චි පක්ෂයේ සාමාජිකයන් පිරිසක් මෙලෙස ශ්‍රී ලංකාවට අයත් කච්චතිවු දූපතට ඇතුළු වීමට උත්සාහ දරා තිබෙන අතර ඒ අවස්ථාවේදී ඔවුන් අත්අඩංගුවට ගත් බව වාර්තා වෙයි.එම්.එල්.ඒ මුරුගවෙල් රාජා නැමැත්තකු මේ පිරිස මෙහෙයවා තිබෙන අතර මෙය කොටි හිතවාදී පක්ෂයක් වන විදුදලෙයි කච්චි පක්ෂයේ සැළසුම් සහගත ක්‍රියාවක් බවට අනාවරණය කරගෙන ඇත.ස්විස්ටර්ලන්තයේ ජිනීවාහිදී ජගත් මානව හිමිකම් කවුන්සලයේ සැසිවාරය පැවැත්වෙන කාලයක මෙවැනි උස්සාහයක් ගැනීම ශ්‍රී ලංකාව සහ ඉන්දියාව අතර තිබෙන සුහඳතාව පළුඳු කිරීම අරමුණ වී තිබෙන බවද මේ සිදුවීමත් සමඟ ඉන්දියාවේ රාමේෂ්වරම් මුහුදු ප්‍රදේශයේ ආරක්ෂාව තර කිරීමට ඉන්දීය වෙරළාරක්ෂක බළකාය පියවර ගත් බවද වාර්තා වෙයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=n13030411</link>
    <topic>නව ගිවිසුමට අද අස්සන්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ක්‍රීඩකයන් සහ ක්‍රිකට් ආයතනය අතර ඉදිරි වර්ෂයක කාලයක් සඳහා වූ කොන්ත්‍රාත් ගිවිසුම සම්බන්ධව මතුවූ ප්‍රශ්නය ඊයේ (3) රාත්‍රියේ සමථයකට පත්වූ බව ක්‍රිකට් තේරීම් කමිටු සභාපති සනත් ජයසූරිය මහතා පවසයි.ඒ අනුව නව ගිවිසුම අද (4) අස්සන් කිරීමට නියමිත බවද ඒ මහතා ප්‍රකාශ කරයි.ජගත් ක්‍රිකට් කවුන්සිලය සංවිධානය කරන තරගවලින් ශ්‍රී ලංකා ක්‍රිකට් ක්‍රීඩකයන්ට ගෙවන සියයට විසිපහක මුදල් ගෙවීම නතර කිරීම, ඉන්දීය ප්‍රිමියර් ලීග් තරග කාලසීමාවේදී ශ්‍රී ලංකා ක්‍රිකට් ආයතනයෙන් කරන ගෙවීම් නතර කිරීම හා ක්‍රීඩකයන්ගේ බිරින්දෑවරුන්ට ක්‍රිකට් ආයතනයේ මුදලින් වසරකට වරක් ලබාදෙන ව්‍යාපාරික පන්තියේ ගුවන් ප්‍රවේශපත සමග විදේශ සංචාර නවතා දැමීමට ශ්‍රී ලංකා ක්‍රිකට් ආයතනය පියවර ගැනීම යන කරුණු පදනම් කරගෙන මෙම ගැටලුව පැන නැඟී තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=n13030412</link>
    <topic>ක්‍රිකට් ගැටුම විසුරුවා හැරීමට පොලිසියෙන් කඳුළු ගෑස්</topic>
    <author>පණ්ඩුක සමරසේකර මහින්ද අලුත්ගෙදර</author>
    <content>කොළඹ ආනන්ද විද්‍යාලය හා නාලන්ද විද්‍යාලය අතර පැවැති ක්‍රිකට් තරගය අතරතුරදී දෙපිරිස අතර ඇතිවූ ගැටුමක් සමථයකට පත්කිරීමට කදුළු ගෑස් ප්‍රහාරයක් එල්ල කිරීමට සිදුවූ බව පොලිස් මාධ්‍ය ප්‍රකාශක පොලිස් අධිකාරි බුද්ධික සිරිවර්ධන මහතා ප්‍රකාශ කරයි.කොළඹ එස්. එස්. සී. පිටියේ පැවැති මේ වාර්ෂික ක්‍රිකට් තරගය පටන් ගත් මොහොතේ සිට තරගය නැරඹීමට පැමිණි විද්‍යාලයන්හි සිසුන් මෙන්ම ආදි සිසුන් දෙපිරිස අතර නොයෙක් උණුසුම්කාරී තත්ත්වයන් ඇතිවී ඇති අතර, එය සවස් වන විට ගැටුමක් දක්වා වර්ධනය වූ බව පොලිස් මාධ්‍ය ප්‍රකාශකවරයා පැවැසීය.තරගය අතරතුරදී පිටියට කඩාවැදුණු 2000ක පමණ පිරිසක් ගල් මුල්වලින් ප්‍රහාර එල්ල කරගෙන ඇති අතර, පිරිස පාලනය කිරීම සඳහා ආරක්ෂාවට තවත් පොලිස් කණ්ඩායම් යෙදවීමට සිදුවූ බව ද පොලිස් මාධ්‍ය ප්‍රකාශක බුද්ධික සිරිවර්ධන මහතා පවැසීය.තත්ත්වය පාලනය කිරීමට නොහැකි වූ තැන මේ කඳුළු ගෑස් ප්‍රහාරය එල්ල කළ බවත්, එවිට පිරිස විසිර ගිය බවත් සිරිවර්ධන මහතා “දිනමිණ” ට පැවැසීය. තුවාලකරුවන් හා පිටියට සිදුවූ අලාභය පිළිබඳ ඊයේ සවස් වන විටත් නිසි වාර්තා නොලැබුණු බව පොලිස් මාධ්‍ය ප්‍රකාශකවරයා “දිනමිණ” කළ විමසීමකදී පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=n13030413</link>
    <topic>මත්කුඩු බෙදාහරින අපරාධකරුවන් 4ක් කොට්ටාවේදී අත්අඩංගුවට</topic>
    <author>මංජුල හිරිපිටිය - හෝමාගම සංචාරක පන්නිපිටිය සමූහ - අනිල් පෙරේරා</author>
    <content>අපරාධ රැසකට සම්බන්ධ කොට්ටාව මහරගම හා මාලඹේ ප්‍රදේශවල මහ පරිමාණයෙන් හෙරොයින් බෙදා හැරීම් කළ පුද්ගලයින් සිවු දෙනෙකු හෙරෝයින් ග්‍රෑම් 05ක් සමඟ අත්අඩංගුවට ගැනීමෙන් පසු ගිනි අවි හතක්, ජීව අත්බෝම්බයක් හා ගිනි අවි සඳහා යොදා ගන්නා පතුරොම් රැසක් අත්අඩංගුවට ගැනීමට කොට්ටාව පොලිසිය සමත් වී ඇත.කොට්ටාව පිංහේන ප්‍රදේශයේදී පසුගිය 22 දින හෙරොයින් ළඟ තබා ගෙන සිටි තරුණයින් සිවු දෙනෙකු අත්අඩංගුවට ගෙන තිබේ.එහිදී එම පුද්ගලයින්ගෙන් ප්‍රශ්න කිරීමේ දී කොට්ටාව හා ඒ අවට හෙරොයින් බෙදා හැරීම් සිදු කළ ප්‍රධාන සිවු දෙනාගෙන් දෙදෙනෙකු කොට්ටාව කටුකුරුන්ද ප්‍රදේශයේදී හා එදිනම පන්නිපිටිය ධර්මපාල විදුහල අසලදී යතුරු පැදියකින් ගමන් කරමින් සිටියදී අත්අඩංගුවට ගත් බව කොට්ටාව පොලිසිය පවසයි.කොට්ටාව පිංහේන ප්‍රදේශයේදී අත්අඩංගුවට ගත් සිවු දෙනා අධිකරණයට ඉදිරිපත් කිරීමෙන් අනතුරුව රක්ෂිත බන්ධනාගාර ගත කර ඇත.මේ අය අධිකරණයට ඉදිරිපත් කිරීමෙන් අනතුරුව හෝමාගම මහේස්ත්‍රාත් වයි. ආර්. ඩී. නෙළුන්දෙණිය මහතා රඳවා තබා ගැනීමේ නියෝග මත වැඩි දුරටත් ප්‍රශ්න කිරීමට අවසර දීමත් සමඟ හෙරොයින් ජාවාරමට අමතරව අපරාධ රැසක් සිදු කර ඇති බව හෙළි කර ගැනීමට සමත් වී ඇත.රැකියා කර සවස් කාලයට නිවස බලා පැමිණෙන කාන්තාවන්ගේ ගෙල බැඳි රන්මාල කඩා ගැනීම් වලට අමතරව සොරකම් රැසකට සම්බන්ධ බවට පොලිසිය පවසයි. විවිධ අපරාධ සම්බන්ධයෙන් නඩු වලදී වැරදිකරුවන් වී දඬුවම් ලබා හා තවත් නඩු රැසක් සම්බන්ධයෙන් ඇප මත සිටින පුද්ගලයන් බවට පොලිසියට හෙළිවී ඇත.අපරාධ සඳහා යොදා ගත් ජර්මනියේ නිෂ්පාදිත බ්‍රවුනින් වර්ගයේ පිස්තෝලයක්, ජපානයේ නිෂ්පාදිත ගෑස් පිස්තෝල දෙකක්, බෝර 12 ගල්කටස් දෙකක්, ටී 56 උණ්ඩ භාවිතා කළ හැකි ගල්කටස් ‍එකක්, මෙරට නිෂ්පාදිත ‍රිවොල් දෙකක්, ජීව අත්බෝම්බයක්, පතුරොම් හා අපරාධ සඳහා යොදා ගත් ත්‍රිරෝද රථයක් හා යතුරු පැදි දෙකක් අත්අඩංගුවට ගත් බව පොලිසිය පවසයි.කොළඹින් බැහැර ප්‍රදේශවල පදිංචිව සිටි වයස අවුරුදු 25 - 35 වයසේ පසුවන සැකකරුවන් කොළඹ හා ඒ අවට ප්‍රදේශවල කුලී පදනමට කාමර තුළ කෙටි කලක් ඉඳ තවත් ප්‍රදේශයක එවැනි ආකාරයට ඉඳ අපරාධ සිදු කර ඇතැයි පොලිසිය පවසයි.බස්නාහිර පළාත් භාර ජ්‍යෙෂ්ඨ නියෝජ්‍ය පොලිස්පති අනුර සේනානායක, කොළඹ (දකුණ) නියෝජ්‍ය පොලිස්පති සුමිත් එදිරිසිංහ, නුගේගොඩ කොට්ඨාසය භාර ජ්‍යෙෂ්ඨ පොලිස් අධිකාරී ඩබ්ලිව්. එම්. එම්. වික්‍රමසිංහ යන මහත්වරුන්ගේ උපදෙස් මත හෝමාගම (දකුණ) පොලිස් අධිකාරී සේනාපති මහතාගේ අධීක්ෂණයෙන් කොට්ටාව පොලිස් ස්ථානාධිපති පොලිස් පරීක්ෂක යු. ඩබ්ලිව්. එස්. තිලක්සිරි, උ. පො. ප. සම්පත් විජේසිංහ, උ.පො.ප. සී. ජේ. ගලගෙදර, පො. සැ. (30044) බණ්ඩාර, පොලිස් කොස්තාපල්වරුන් වන නිලන්දූව, බණ්ඩාර, වීරසුරිය, ලිලසිරි, විශ්වජිත්, රණතුංග සහ සම්පත් යන මහත්වරුන් වැටලීම සිදු කර සැකකරුවන් අත්අඩංගුවට ගැනීමට සමත් වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=n13030414</link>
    <topic>හොරෙන් මෙරටට ගෙන්වූ ලක්ෂ 500ක සිගරට් තොගයක් දැලේ</topic>
    <author>සුභාෂීණී සේනානායක</author>
    <content>නීති විරෝධී ලෙස මෙරටට ආනයනය කර තිබු රුපියල් ලක්ෂ 500කට අධික වටිනාකමකින් යුත් ටොප් මවුන්ටන් වර්ගයට අයත් දුම්වැටි තොගයක් ශ්‍රී ලංකා රේගු නිලධාරින් පෑලියගොඩ නුගේ පාරේ වරාය අධිකාරියේදී සිදුකළ වැටලීමකදී රේගු භාරයට ගෙන තිබේ.පසුගිය සිකුරාදා සවස 6.00ට පමණ මේ සිගරට් තොගය රේගු අත්අඩංගුවට ගෙන තිබේ. ඩුබායිහි සිට මෙරටට ආනයනය කර ඇති මේ දුම්වැටි තොගය වරාය අධිකාරියේ ගුදමක් තුළ තිබීයදී සොයාගත් බව රේගු අධ්‍යක්ෂ මාලී පියසේන මහතා දිනමිණට ප්‍රකාශ කළේය.රේගු විමර්ශන හා සුපරීක්ෂණ අංශයේ නිලධාරීන් විසින් වරාය අධිකාරියේ සිදුකළ වැටලීමකදී මේ දුම්වැටි තොගය සොයාගෙන ඇති අතරඅඩි අටක් උස අඩි 4ක් පළල ටේටි අටක අසුරා තිබු දුම්වැටි ලක්ෂ 20ක් සොයාගෙන ඇත.පෙට්ටි අටක අසුරා තිබියදී සොයාගත් අණවසර සිගරට් තොගය රරේගු නිලධාරින් ‍සොයා ගැනීමෙන් අනතුරුව රේගු භාරයට ගැනීමට අවශ්‍ය කටයුතු යොදමින් සිටියදී සිගරට් අඩංගු පෙට්ටි තුනක් අතුරුදන්ව ඇති අතර රේගු නිලධාරින් වරාය අධිකාරි පරිශ්‍රයේ පරීක්ෂා කිරිම් සිදුකිරිමට යාමේදී අතුරුදන් වූ සිගරට් පෙට්ටි තුන නැවත ගෙනවිත් දී ඇත.මේ අනුව මේ ජාවාරමට වරාය අධිකාරියේ ඇතැම් පුද්ගලයින්ගේ සහයෝගය ද ලැබී ඇති බවට තහවුරු වී ඇති අතර මේ සම්බන්ධයෙන් විශේෂ පරීක්ෂණයක් ආරම්භ කොට ඇතැයි රේගු ආරංචි මාර්ග සඳහන් කරයි.අදාළ දුම්වැටි තොගය මෙරටට ආනයනය කිරීම සම්බන්ධයෙන්ද මේ වන විට රේගු අධ්‍යක්ෂ ජනරාල් ජගත් ජයවීර මහතාගේ උපදෙස් පරිදි විශේෂ පරීක්ෂණයක් ආරම්භ කර තිබේ.මේ වැටලීම රේගු විමර්ශන හා සුපරීක්ෂණ ඒකකය විසින් සිදුකොට ඇති අතර රේගු අධ්‍යක්ෂ ජනරාල් ජගත් ජයවීර මහතාගේ උපදෙස් මත රේගු අධ්‍යක්ෂ මාලි පියසේන මහතාගේ අධීක්ෂණය යටතේ පරීක්ෂණ සිදු කෙරේ.මේ වැටලීම නියෝජ්‍ය රේගු අධයක්ෂ ජේ. ටී. චන්ද්‍රරත්න, සිරිපාල එදිරිවීර, රේගු අධිකාරි ආතර් සිල්වා, ජේ.ඒ. එස්. ජයකොඩි, රේගු පරීක්ෂක නුවන් විජේවර්ධන මහත්වරුන් එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=n13030415</link>
    <topic>රන් බිස්කට් දෙකක් යටි පතුලේ අලවාගෙන චෙන්නායි යන්න හදලා</topic>
    <author>නිමල් රාජපක්ෂ</author>
    <content>රුපියල් දහහතර ලක්ෂයක් (14) වටිනා රන් බිස්කට් දෙකක් යටි පතුලේ අලවාගෙන චෙන්නායි බලා ගමන් කිරීමට පැමිණි ඉන්දියන් ජාතිකයකු කටුනායක ගුවන්තොටුපළේදී රේගු නිලධාරීන් අත්අඩංගුවට ගෙන ඇත.අත්අඩංගුවට ගත් රන් බිස්කට් දෙක ග්‍රෑම් දෙසියයක් බර යැයි රේගු මාධ්‍ය ප්‍රකාශක ලෙස්ලි ගාමිණි මහතා පවසයි.සැකකරුගේ ගමන් විලාසය පිළිබඳ සැක සිතී කළ පරීක්ෂාවේදී පසුගියදා (1) සවස 4.30 ට පමණ ඉන්දියන් ජාතිකයා කොටු කරගෙන ඇත. සහකාර රේගු අධිකාරී තුෂාර පෙරේරා සිද්ධිය පිළිබඳ විමර්ශනය සිදු කරනු ඇත.ගුවන්තොටුපළ රේගු අධ්‍යක්ෂ සරත් නෝනිස් මහතා ඉන්දියන් ජාතිකයාට රුපියල් 25000 දඩ මුදලක් ගෙවන ලෙස නියම කළේය.ඉන්දියන් ජාතිකයා නිතර ලංකාවට පැමිණෙන අයකු බවද රේගු නිලධාරීහු පවසති.නියෝජ්‍ය රේගු අධ්‍යක්ෂ වික්‍රමසිංහ, රේගු අධිකාරී එස්. නියුස් යන මහත්වරු මේ පරීක්ෂණය සිදු කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=r1303041</link>
    <topic>හොර හරකාට උප්පැන්න සහතිකයක් නෑ වයස හොයන්න පශු වෛද්‍ය සහතික ඕනෑ</topic>
    <author>පානදුර සමූහ කපිල සෝමරත්න</author>
    <content>පානදුර උයන්කැලේ වැඩ සිටින භික්ෂුවකගේ භාරයෙන් සොරකම් කරන ලදැයි කියන ගවයකුගේ වයස ස්ථිර වශයෙන්ම සොයා ගැනීමට එම සතාට උප්පැන්න සහතිකයක් නොවීය. මෙය අධිකරණයට ප්‍රශ්නයක් විය.භික්ෂුවට අයත් එක් ගවයකුගේ වයස අවුරුදු 2ක් බවට සැක කළ හැකි බවත්, සැකකාර කාන්තාව ගව ඝාතකාගාරයකින් මිලදී ගත්තේ යැයි කියන ගවයාගේ වයස අවුරුදු 10 1/2ක් පමණ බවත් සැක කළ හැකි යැයි සැකකරුවන් වෙනුවෙන් අධිකරණය හමුවේ පෙනී සිටි නීතිඥවරු පානදුර ප්‍රධාන මහේස්ත්‍රාත් ආර්. එස්. ඒ. දිසානායක මහතා හමුවේ පැවැසීය.මෙම ගවයන්ට උප්පැන්න සහතික නැති බව මහේස්ත්‍රාත්වරයාට පෙනී ගියේය.ගවයන් දෙදෙනා පානදුර පශු වෛද්‍යවරයා වෙත ඉදිරිපත් කර වයස ගැන අනුමාන සහතිකයක් ලබාගෙන අධිකරණය වෙත ඉදිරිපත් කරන ලෙසට ප්‍රධාන මහේස්ත්‍රාත්වරයා පානදුර පොලිසියේ අපරාධ අංශයේ සැරයන් එදිරිසිංහ මහතාට නියෝග කෙළේය.පළමුවැනි විත්තිකරුට රුපියල් දහදාහක මුදල් හා රුපියල් ලක්ෂ පහක ශරීර ඇපයක් නියම කළ ප්‍රධාන මහේස්ත්‍රාත්වරයා අනෙක් සැකකරුවන් දෙදෙනා සහ සැකකාරිය රක්ෂිත බන්ධනාගාරගත කෙළේය.ගවයන්ගේ අයිතිකරු පානදුර නගරයේ දිවා රාත්‍රී නිදැල්ලේ යන එන ගවයන් බේරාගෙන ඇති කරන පානදුර විහාරස්ථානයක වැඩවසමින් පානදුර නගරයේ ගවමස් වෙළෙඳ සල වසා දැමීමට පානදුර නගර සභාවට පසුගියදා බලකර සිටි භික්ෂුවක් බව අනාවරණය විය.එම භික්ෂුන් වහන්සේට අයිති යැයි කියන ගවයින් දෙදෙනකු සොරකම් කිරීම ගැන පානදුර පොලිසියේ අපරාධ අංශය විසින් අත්අඩංගුවට ගත් කාන්තාවක් සහ පුද්ගලයන් දෙදෙනෙක් පානදුර මහේස්ත්‍රාත් අධිකරණයට ඉදිරිපත් කෙරිණි.සැකකාරියගේ නීතිඥවරුන් අධිකරණයට කියා සිටි කොළඹ ප්‍රදේශයේ ගව ඝාතකාගාරයකින් මෙම ගවයන් මිලදී ගත් බවය. එම ගවයින් භික්ෂුවගෙන් ‍ෙසාරකම් නොකළ බවය. මෙම ගවයන් පොලිස් අත්අඩංගුවට ගෙන ඇත්තේ පානදුරේ එළුවිල හොර හරක් මරණ ස්ථානයකට නොදුරුව ගස් බැඳ සිටියදී යැයි පොලිසිය පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=r1303042</link>
    <topic>ගලිගමුව සංවර්ධන ව්‍යාපෘති 115ක වැඩ අවසන් අදියරේ</topic>
    <author>සබරගමුව සමූහ</author>
    <content>ගල්ගමුව ප්‍රාදේශීය ලේකම් කාර්යාලය ගතවූ වසරේ කොට්ඨාසයේ සංවර්ධන ව්‍යාපෘති 130කින් 115ක වැඩ අවසන් කෙරේ. මෙසේ වැඩ අවසන් කර ජනතා අයිතියට පත්කර ඇත්තේ එක ගමකට එක වැඩක් ව්‍යාපෘති 46ක් ද සබරගමුව පළාත් සභාව හා ක්‍රම සම්පාදන අමාත්‍යාංශය ක්‍රියාත්මක කළ සංවර්ධන ව්‍යාපෘතින් 63ක් ද වේ.මේ තොරතුරු අනාවරණය වූයේ පසුගියදා පැවැති ගලිගමුව ප්‍රාදේශීය ලේකම් කොට්ඨාසයේ ප්‍රාදේශීය සම්බන්ධිකරණ කමිටු රැස්වීමේදීය.ගලිගමුව ප්‍රාදේශීය ලේකම් කපිල පතිරණ පෙරේරා මහතා විසින් කැඳවා තිබුණූ මෙම රැස්වීම සබරගමුව පළාත් සභා මන්ත්‍රී හර්ෂ සියඹලාපිටිය මහතාගේ ප්‍රධානත්වයෙන් පසුගියදා ප්‍රාදේශීය ලේකම් කාර්යාලයේ ශ්‍රවණාගාරයේදී පැවැත්විය.පාසල් පරිගණක විද්‍යාගාර ඉදිකිරීමේ වැඩසටහන්වල ප්‍රගතිය ගැන විමසූ සබරගමුව පළාත් සභා මන්ත්‍රී හර්ෂ සියඹලාපිටිය මහතා මේ දක්වා වැඩ ආරම්භ කර නොමැති පාසල්වල වැඩකටයුතු මේ වසරේ කඩිනමින් ආරම්භ කරන ලෙසද ඉල්ලීමක් කෙළේය.මේ දිනවල ඉදිකරමින් පවතින ගලිගමුව - කරවනැල්ල මාර්ගය දෙපස ජලනළ එළීමේ කටයුතු ජලසම්පත් හා ජලාපවහන මණ්ඩලය මඟින් සිදුකරගන යන බවත් හැලමඩ ප්‍රදේශයේ ඉදිවෙමින් පවතින ජල පවිත්‍රාගාරයේ ඉදිරි කටයුතු සඳහා ප්‍රතිපාදන ප්‍රමාණවත් නොවීම පිළිබඳව ද මෙහිදී සාකච්ඡාවට ගැනුණි.පළාත් මාර්‍ග කාපට් කිරීම ව්‍යාපෘතිය ප්‍රගතිය ඉතාමත් පහත් මට්ටමක ඇති බව මාර්ග සංවර්ධනය යටතේ පැවති සාකච්ඡාවේදී හෙළිවිය.කොට්ඨාසයේ සමෘද්ධි සංවර්ධන වැඩසටහන, විදුලිබල මණ්ඩලය, මාර්ග සංවර්ධන, සෞඛ්‍ය සේවා කෘෂිකර්මාන්තය, කුඩා තේවතු සංවර්ධන දෙපාර්තමේන්තුව, යට්ටෝගොඩ සහ බටුවත්ත ගොවිජන සේවා මධ්‍යස්ථාන, නිවාස සංවර්ධන අධිකාරිය, පොලිසිය ඇතුළු තවත් රජයේ ආයතන ගණනාවක් ඔවුන්ගේ මාසික වැඩසටහනක් ප්‍රගතිවාර්තා සභාවට ඉදිරිපත් කරනු ලැබීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=r1303043</link>
    <topic>අරණායක සංගිලි පාලම අබලන්</topic>
    <author>අරණායක විශේෂ පී. ඒ. මීගහමුලහේන</author>
    <content>“කැලෑහඳ” චිත්‍රපටියෙන් ජනප්‍රවාදයට ලක්ව තිබූ අරණායක දෙමළහීරිය සිට දිප්පිටිය මාඔය හරහා ඉදිකරන ලද සංගිලි පාලමේ දෙවැනි අදියරේදී නවීකරණය කොට ජනතා අයිතියට පත්කරන ලද්දේ 2007/ 06/ 02 දින එවකට මහා මාර්ග ඇමැතිව සිටි ජෙයරාජ් පුනාන්දුපුල්ලේ මහතා විසිනි.මේ සඳහා වැය කරන ලද මුදල රුපියල් ලක්ෂ පහළවකි. එහෙත් එතෙක් සිට මේ වන තෙක් මෙහි කිසිම නවීකරණයක් නොකිරීම නිසා පාලමෙන් උඩ දෙපස කම්බි බුරුල්වී ඇති අතරම ගමන් කිරීමට සවි කර තිබූ තහඩු කීපයක් පුපුරා ගොස් ඇති අතරම බොහොමයක් තහඩු බුරුල්වී ඇත. තව ද මෙම පාලමෙහි පිවිසෙන කොටස ද දැඩි ලෙස අබලන්ව පවතී.දෙපස ඇති කානු දෙකෙහි උඩ ප්‍රමාණය අඩි හයක් පළල්ව පැවැතියත්, සංගිලි පාලමේ පහළ අඩි දෙකහමාරක ප්‍රමාණයක් ලෙස සවි කිරිම නිසා මෙසේ කම්බි බුරුල්වීමට හේතුවී ඇති බව ද බොහෝ දෙනා පෙන්වා දෙති.මෙම තත්ත්වය නිසා දිනපතා ගම් හතරක පමණ ජනතාවගේ ගමන් පහසුව ඇති මෙම පාලමෙහි අද පවතින තත්ත්වය අනුව ගමන් කිරීමේදී පාසල් සිසුන් ඇතුළු ජනතාවට දැඩි අවධානයකින් ගමන් කිරීමට සිදුවී ඇති බැවින් මේ ගැන වගකිවයුතු අයගේ අවධානය යොමු විය යුතු බව ප්‍රදේශවාසීහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=r1303044</link>
    <topic>කුඹල්ඔළුව මංසන්ධියේ සිදුවූ රිය අනතුරින් ඥාති සොයුරන් තිදෙනා ජීවිතක්ෂයට</topic>
    <author>අත්තනගල්ල විශේෂ ජයවීර සුගතපාල</author>
    <content>වැඩිහිටි මවුපියන් කියන දේට කන් නොදී හිතුමතයේ අතිධාවනකාරීව ක්‍රියාකරන තරුණයන් අත යතුරුපැදිය හා ජංගම දුරකථනය මාරක මෙවලමක් වී ඇතැයි පසුගියදා මල්හෑව පාරේ කුඹල්ඔළුව මංසන්ධියේ සිදුවූ මෝටර් රථ - යතුරුපැදි ගැටුමෙන් මියගිය තරුණයන් තිදෙනාගේ පශ්චාත් මරණ පරීක්ෂණය පැවැත්වූ වතුපිටිවල රෝහලේ අධිකරණ වෛද්‍ය නිලධාරී ආර්. පී. පී. ගුණවර්ධන මහතා පැවැසීය.ගල්ගමුවේ සඳුන් තාරක වන්නිආරච්චි (18) ගයාන් පි‍්‍රයන්කර ගජනායක (21) සහ සමිත ලක්මාල් පෙරේරා (21) යන ඥාති සොයුරන් තිදෙනකු මෙම අනතුරින් මියගියහ.මාර්ග අනතුරකින් හිසට සහ ශරීර අභ්‍යන්තරයට සිදුවූ බහුවිධ තුවාල සහ අධික රුධිර වහනය නිසා තරුණයින් තිදෙනාගේ මරණ සිදුවී ඇතැයි අධිකරණ වෛද්‍ය නිලධාරිවරයා තීරණය කෙළේය.සියනෑ උඩුගහපත්තුවේ හදිසි මරණ පරීක්ෂක ආර්. කේ. ගුණතිලක මහතා ඉදිරියේ පැවැති හදිසි මරණ පරීක්ෂණයේදී වේයන්ගොඩ පොලිසියේ රථවාහන අංශයේ සැරයන් (55498) ගුණරත්න මහතාගේ මෙහෙයවීම යටතේ සාක්කි දුන් මියගිය සඳුන් තාරකගේ මව වන නිරංජලා කොස්තා මහත්මිය මෙසේ කීවාය.මියගොස් සිටින සඳුන් මට හිටිය එකම පුතායි. ඉගෙන ගත්තේ මීරිගම ඩී. එස්. සේනානායක විදුහලේයි. ලබන අවුරුද්දේ වාණිජ අංශයෙන් උසස් පෙළ විභාගයට පෙනී සිටින්නයි සූදානම් වෙලා හිටියේ.සිද්ධිය වුණු දවසේ හැන්දෑවේ මම සඳුන් පුතා කොහෙද ඉන්නේ කියලා සොයාබැලුවා. එවිට ඔහු අල්ලපු වැටේ ගයාන්ලගේ ගෙදර කැරම් සෙල්ලම් කරමින් සිටියා. මම එතැනට ගියාම ගයාන් පුතා මගෙන් ඇහුවා සඳුන් එක්ක වේයන්ගොඩ යන්නද කියා.මම කීවා සඳුන් එක්ක යන්න එපා කියලා. ඒත් සඳුන් පුතා මගේ කීම අහන්නේ නැතිව ගයාන් පුතත් එක්ක වේයන්ගොඩට ගියා. ඔවුන් ඒ ගමන ගියේ වැඩ ඇරිලා වේයන්ගොඩට දුම්රියෙන් එන සමිත පුතා එක්ක එන්නයි.රෑ 10 වනතුරුත් ඔවුන් ආපහු ආවේ නැහැ. රෑ 10ත් 11ත් අතර සුනීතා වන්නිආරච්චි යන අය ඇවිත් කීවා සඳුන්ලා ඇක්සිඩන්ට් වෙලා වතුපිටිවල රෝහලට ගෙනිහින් කියලා. අපි එවේලේම වෑන් එකකින් රෝහලට ගියාම තුන්දෙනාම නැතිවෙලා බව දැනගත්තා. මම පුතාගේ මලසිරුර හඳුනාගත්තා. මට මේ මරණය ගැන සැකයක් නැහැ.”අනතුරින් මියගිය ගයාන් ප්‍රියංකරගේ පියා වන කපිල ගජනායක සහ සමිත ලක්මාල් පෙරේරාගේ මව වන කොටුගේ මුදියන්සේලාගේ චම්පිකා කුමුදුනි යන අයද මෙහිදී සාක්කි දුන්හ.ඉදිරිපත්වූ සාක්කි සහ පශ්චාත් මරණ පරීක්ෂණ වාර්තාව අනුව මෙම මරණ තුන මාර්ග අනතුරක් නිසා සිදුවී ඇති බවට මරණ පරීක්ෂකවරයා නිගමනය කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=r1303045</link>
    <topic>ඓතිහාසික බලගල කන්ද කෑලි කඩා විකුණනවා</topic>
    <author>නාගොඩ විශේෂ - දොඩන්ගොඩ විශේෂ</author>
    <content>දොඩන්ගොඩ ප්‍රාදේශීය ලේකම් කොට්ඨාසයේ පිහිටි ඓතිහාසික වටිනාකමකින් යුත් බලගල කන්දේ සිදුකරන මහ පරිමාණ කළුගල් කැඩීමේ ව්‍යාපාර නිසා එය විනාශවීමේ තර්ජනයකට ලක්ව තිබේ.ඉහළ නෑබඩ, වත්තහේන සහ වෙල්ලත යන ග්‍රාම නිලධාරි වසම් තුනට මායිම්ව ඇති දීගල්ල වතුයායේ අක්කර 19 ක් පුරා මේ බලගල කන්ද පිහිටා ඇත.ප්‍රදේශවාසීන් පවසන පරිදි මේ බලගල කන්දේ නිදන් වස්තු ඇති අතර එම නිධානයකින් ලද රත්තරන් දෑකැති ගමේ ගොවිතැන් කැපීම සඳහා උපයෝගී කරගෙන තිබේ.ජනප්‍රවාදයේ එන මේ කරුණ හා සම්බන්ධ ගල් ගෙයක් වැනි ස්ථානයක් අදත් මෙහි ගල් පර්වතයක දැකිය හැකිවේ.බලගල කන්දට ඉදිරියෙන් ඇති රන්වලාගල කන්දට වර්ණවත් එළි ගමන් කරන අයුරු ගම්වාසීන් දැක තිබේ. එමනිසා ප්‍රදේශවාසීන් තුළ මේ බලගල කන්දට ගෞරවයක් හා භක්තියක් පවතී.මහ පරිමාණයෙන් බෝර දමා බලගල කැඩීම නිසා මෙහි ඇති ඓතිහාසික වටිනාකමින් යුත් නිදන් වස්තු විනාශ වන බව ප්‍රදේශවාසීහු පවසති.මේ සම්බන්ධයෙන් මේ වන විට පුරාවිද්‍යා අධ්‍යක්‍ෂ ජනරාල්වරයා දැනුවත් කර ඇති අතර අනිකුත් වගකිවයුත්තන් ද දැනුවත් කර ඇති බවත් ඉහළ නෑබඩ මහසෙන් ගොවි සංවිධානයේ නිලධාරියෙක් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=r1303046</link>
    <topic>කාන්තා ක්‍රිකට් කණ්ඩායමට එක්වන්න පෙරුම් පිරූ සමන්තිකා අකාලයේ මරුට</topic>
    <author>වාද්දුව සමූහ - එස්. ආර්. පියදාස</author>
    <content>ශ්‍රී ලංකා කාන්තා ක්‍රිකට් කණ්ඩායමට එක්වීමේ අභිලාෂයෙන් ක්‍රිකට් ක්‍රීඩාවේ නිරතව සිටි ක්‍රීඩා ක්ෂේත්‍රයේ බොහෝ දස්කම් දැක්වූ තරුණ ශිෂ්‍යාවක් ජීවිතක්ෂයට පත්වී ඇත. ඇය උතුරු කළුතර පොලිස් බල ප්‍රදේශයේ රන්නුන්ගල හෙට්ටියාවත්ත ග්‍රාම සංවර්ධන පාරේ අලවත්තගේ සමන්තිකා වජිරමාලිය.ඇය මියගොස් සිටියේ රසායනික වස වර්ගයක් ශරීරගතවී තිබීම නිසාය. නව යොවුන් තරුණියක් වූ නිසා මෙය වස පානය කිරීමක් නිසා සිදුවූ මරණයක් බවට යම් කෙනකුගේ සැකයට හේතු වන සිද්ධියක් විය හැකි වුවත් එය එවැනි දෙයක් නොවන බව මරණ පරීක්ෂණයේදී ඉදිරිපත්වූ සාක්ෂිවලදී අනාවරණය විය.නාගොඩ රෝහලේ හදිසි මරණ පරීක්‍ෂක රෝයි ද සිල්වා මහතා විසින් පවත්වන ලද මරණ පරීක්ෂණයේදී උතුරු කළුතර පොලිසියේ කොස්තාපල් ප්‍රසාද් රාලහාමිගේ මෙහෙයවීමෙන් එහිදී සාක්කි දුන් අසල්වාසි කාන්තාවක් වන ගොඩමාන්නගේ නිපුනඩිචාරිගේ ප්‍රියන්ත සාක්කි දෙමින් මෙසේ කීවාය.සිද්ධිය වූ දින මා මගේ පුතා සමඟ රෝහලට ගියා. මම ගියේ දවල්ට කෑම සකස් කරලා නොවෙයි. දහවල් ගෙදර ආවිට පුතාට ආහාරයට කිසිවක් තිබුණේ නෑ. ඒ නිසා මා පුතාට කීවා ඔයා ගිහින් සමන්තිකා අක්කාගෙන් බත් ටිකක් ඉල්ලාගෙන කන්න කියා.එහි ගොස් කෑම ඉල්ලාගෙන ආපසු ආවා. අප අතර තිබූ හිතවත්කම නිසා වෙනදාටත් එහෙම කරනවා. එහි ගොස් ආ පුතා කීවා, අම්මේ සමන්තිකා අක්කාට අසනීපයි, පොඩ්ඩක් එන්න කීව නිසා මා එහි ගියවිට සමන්තිකා කීවා, අක්කේ අපේ ගෙදර ඉන්නා කූඹින්ට දමන රසායනික දියර බෝතලය අරගෙන බලනවිට එහි ටිකයි තිබුණේ.මා එයට වතුර ටිකක් දමා හොලවා කලවම් කර මූඩිය ඇරියාම එහි සැර මගේ මුහුණට වැදුණා. එවිට මා වතුර වීදුරුවක් ගෙන කට හෝදා දමනවිට වතුර ගිලුණා. දැන් මට ටිකක් අමාරුයි වගේ. ඇයව රෝහලට ගෙනියන්න කීවා.මේ අවස්ථාවේ ඇයගේ නිවසේ කව්රුත් හිටියේ නෑ. ඒ නිසා මා ත්‍රිරෝද රථයක් ගෙන්වා ගෙන ඇයව නාගොඩ රෝහලට ගෙනගියා. එසේ ගෙනයනවිටත් ඇය මට කීවා බඩ, පපුව දැවිල්ලයි කියා.ත්‍රිරෝද රථයට දෙන්න කියා ඇය මට සල්ලි දුන්නා. පසුව ඇයව නාගොඩ රෝහලට ඇතුළු කළා. රෝහලේ දැඩිසත්කාර ඒකකයේදී ඇය මියගොස් තිබෙනවා.මියගිය සමන්තිකා දක්ෂ ක්‍රීඩිකාවකි. ඒ බව ඇය ලබා තිබූ කුසලාන හා ජයග්‍රහණ මඟින් පෙන්නුම් කරයි.මියගිය සමන්තිකා පිළිබඳ කළුතර ප්‍රාදේශීය ලේකම් කාර්යාලයේ (කළුතර තරුණසේවා සභාවේ) යෞවන සමාජ නිලධාරී තමරා මහත්මිය මෙසේ කීවාය.සමන්තිකා පුදුම හැකියාවක් තිබූ තරුණියක්. ඕනෑම වැඩකට ඉදිරිපත්වී සතුටුදායක ප්‍රතිඵල ලැබීමේ කැපවීමක් ඇයට තිබුණා. හැම ක්‍රීඩාවකට ම දක්ෂ මේ වගේ තරුණියක් මුළු කළුතර දිස්ත්‍රික්කයේම නෑ.සිවුදෙනකුගෙන් යුත් පවුලක බාලම දැරිය වූ ඇගේ මරණය සිදුවී ඇත්තේ වස සහිත රසායනික දියරයක් ශරීරගතවීම නිසා බව පශ්චාත් මරණ පරීක්ෂණය පැවැත්වූ කළුතර නාගොඩ රෝහලේ අධිකරණ වෛද්‍ය නිලධාරී දොස්තර හේමන්ත ද සිල්වා මහතා මරණ පරීක්‍ෂණ වාර්තාවේ සටහන් කර තිබුණි.කළුතර දිස්ත්‍රික්කයේ දක්‍ෂ ක්‍රීඩා තරුවක් රන්නුන්ගල සුසානභූමියේදී මිහිදන් කෙරුණේ සහෝදර නෑදෑ හිතමිතුරන්ගේ පමණක් නොව ක්‍රීඩාලෝලී සහෝදර සහෝදරියන්ගේද දෙනෙත් අගට කඳුළු එක්කරමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=r1303047</link>
    <topic>තලවිල වෙළෙඳසලක් හොරු බිඳලා</topic>
    <author>කොච්චිකඩේ විශේෂ – ඩී. මිහිදුකුල</author>
    <content>තලවිල දේවස්ථානයට වන්දනාව සඳහා ගිය පුද්ගලයකුට අයත් සිල්ලර වෙළෙඳසලක් බිඳ රු. 10,000 ක් සොරකම් කළේ යැයි කියන සිද්ධියක් සම්බන්ධයෙන් චෝදනා ලැබ රක්ෂිත බන්ධනාගාර ගතව සිටි පාසල් ශිෂ්‍යයකු ඇතුළත් තිදෙනකු එක් අයකුට රු. 7500 බැගින් හා ලක්‍ෂ 2 ක ශරීර ඇප මත මුදාහැරීමට ඒ. එච්. එන්. පී. අමරසිංහ මහතා නියෝග කෙළේය.මෙසේ මුදාහැරුණේ දේවාල පාර, දඬුගම පදිංචි පාසල් සිසුවකු ඇතුළු තිදෙනෙකි.පැමිණිලිකරු ජා-ඇළ පොලිස් වසමේ පදිංචිව සිට සිල්ලර වෙළෙඳසලක් පවත්වාගෙන යයි. ඔහු තලවිල දේවස්ථානය වෙත පවුලේ සාමාජිකයන් සමඟ වන්දනාව සඳහා ගිය විට වෙළෙඳසල බිඳ වෙළෙඳසැලේ අල්මාරියක තිබූ රු. 10,000 ක් සොරකම් කරගෙන ගොස් ඇති බව ද පැමිණිල්ලේ සඳහන් කර ඇත.සැකකරුවන් සන්තකයේ තිබී රු. 10000 ක මුදල සොයාගත් බව ජා- ඇළ පොලිසිය අධිකරණයට ඉදිරිපත් කළ තොරතුරු වාර්තාවේ සඳහන්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=r1303048</link>
    <topic>මකුළුදුවේදී ගෝඩා ග්‍රෑම්ස් 30,000ක් අත්අඩංගුවට</topic>
    <author>කළුතර දිසා සමූහ – දයාරත්න කුමාරසිංහ</author>
    <content>පානදුර වලාන දූෂණ මර්දන ඒකකය මගින් පිළියන්දල මකුළුදූව ප්‍රදේශයේ නිවෙසක් වටලා ගෝඩා ග්‍රෑම් තිස්දහස් තුන්සියයක් හා මත්පැන් පෙරීමේ උපකරණ රැසක් සැකකරුවකු සමඟ අත්අඩංගුවට ගෙන පිළියන්දල පොලිසියට බාර දී ඇත.මේ නිවසේ කලක පටන්ම මහා පරිමාණයෙන් කසිප්පු නිෂ්පාදනය කර එම මත්පැන් මොරටුව, හොරණ, දෙහිවල ප්‍රදේශවලට බෙදාහැර අලෙවි කර ඇති බැව් සැකකරුගෙන් ප්‍රශ්න කිරීමේදී අනාවරණය විය.සැකකරු පිළියන්දල පොලිසිය මඟින් කැස්බෑව මහේස්ත්‍රාත් චමත් මදනායක මහතා ඉදිරියට පැමිණවීමෙන් පසු රුපියල් පනස්පන්දහසක දඩ මුදලක් ගෙවන ලෙස මහේස්ත්‍රාත්වරයා නියෝග කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=s1303041</link>
    <topic>සුලෝහිත සංග්‍රාමය ජය පරාජයෙන් තොරයි</topic>
    <author/>
    <content>අසුහතරවැනි වරට පැවැති ආනන්ද-නාලන්ද සුලෝහිත සංග්‍රාමය ජය පරාජයෙන් තොරව ඊයේ නිමාවට පත්විය.කොළඹ එස්.එස්.සී.පිටියේ පැවැති මේ තරගයේදී මුලින් පන්දුවට පහරදුන් නාලන්දා විදුහල කඩුලු 5කට ලකුණු 298ක් ලබාගත් අතර ආනන්ද විදුහල තරග නවතා දමද්දී කඩුලු 5කට ලකුණු 301ක් ලබා සිටියේය.නාලන්දා විදුහල වෙනුවෙන් පමෝද් හෙට්ටිවත්ත නොදැවී ලකුණු 102ක් ද ආනන්දයේ ධනුක පතිරණ ලකුණු 109ක් ලබාගත්හ.නාලන්දා පිල මහා තරග ඉතිහාසයේ ඉනිමක ලැබු වැඩිම ලකුණු ගණන මේ තරගයේදී වාර්තා කිරීම විශේෂත්වයකි.1954දී නාලන්දා පිල ලකුණු 290ක් වාර්තා කොට ඉනිකමදී ලැබු වැඩිම ලකුණු ප්‍රමාණය සටහන් කොට තිබුණි.එමෙන්ම ‍මහා තරගයකදී හයවැනි කඩුල්ල වෙනුවෙන් වාර්තා කළ හොඳම ලකුණු සම්බන්ධතාව ප්‍රමෝද් හෙට්ටිවත්ත හා අවිශ්කද සිල්වා වාර්තා කිරීමද කැපී පෙනුණි.මේ දෙදෙනා එක්ව ‍6වැනි කඩුල්ලට ලකුණු 167ක සම්බන්ධතාවක් ගොඩනැගූ අතර වසර 1950දී කාල් ඔබේසේකර හා ඈෂ්ලි සිල්වා ලකුණු 160ක් ලබා පැරණි වාර්තාව තබා තිබුණි.මෙවර මහා තරගයේදී අර්ධ ශතක 3ක් වාර්තාවීමද කැපී පෙනුණි.ඊයේ දිනයේ පස්වරු 5ට පමණ තරගය නිමාවු අතර ක්‍රීඩාගාරවල සිටි ප්‍රේක්ෂකයෝ ක්‍රීඩා පිටියට කඩා වැදීම හේතුවෙන් තරගයට බාධා සිදුවිය.මේ මහා තරගයේදී වසර 50ක් පුරා ගුවන් විදුලි විස්තර ප්‍රකාශය කළ පාලිත පෙරේරා මහතාට විශේෂ උපහාරයක් පිරිනැමීමද සිදුවුණි.නාලන්දා පළමු ඉනිම ලකුණු 298 (ඕවර 81.5) වොෂාන්ත සිල්වා 37, මාලිංග ද සිල්වා 01, මාලිංග අමරසිංහ 60, ළහිරු විජේරත්න 10, අවිශ්ක ද සිල්වා ‍නොදැවී 77, ප්‍රමෝද් හෙට්ටිවත්ත නොදැවී 102 (වෙනුක අශාන් 52/1, ඉසුරු ගුණසේකර 86/1, ෂම්මු අශාන් 73/3)ආනන්ද විදුහල පළමු ඉනිම කඩුලු 5කට ලකුණු 301 (ඕවර 71)දසුන් විජේසිංහ 67, තමල්ක ඇතුලත්මුදලි 5, තුෂාර සමරකෝන් 47, ධනුක පතිරණ 109, දසුන් විජේසිංහ 67, පසිඳු ඉසිර 21, කුෂල් පෙරේරා නොදැවී 22 (කුසල් ඩයස් 70/2, මාලිංග අමරසිංහ 47/2, දහම් රංවලගේ 36/1).</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=s1303042</link>
    <topic>කිත්රුවන්ගෙන් විශිෂ්ට ශතකයක්</topic>
    <author/>
    <content>කිත්රුවන් විතානගේ සහ අශාන් ප්‍රියන්ජන පස්වැනි කඩුල්ල සඳහා ගොඩනැගූ ලකුණු 159ක සබඳතාව හේතුවෙන් සංචාරක බංග්ලාදේශ ක්‍රිකට් කණ්ඩායමට එරෙහිව ඊයේ මාතර උයන්වත්ත පිටියේදී ආරම්භ වු තුන්දින තරගයේ පළමු දිනය නිමාවන විට ශ්‍රී ලංකා සංවර්ධන කණ්ඩායම කඩුලු 9ක් දැවී ලකුණු 398ක් ලබා සිටියේය.විශිෂ්ට ඉනිමක් ක්‍රීඩා කළ කිත්රුවන් විතානගේ නොදැවී ලකුණු 157ක් රැස් කළ අතර ඊට පන්දු 157කදී හතරේ පහර 17ක් හා හයේ පහර 2ක් ඇතුළත් විය.අශාන් ප්‍රියන්ජන පන්දු 117කදී හතරේ පහර 10ක් සමගින් ලකුණු 87ක් රැස් කළේය.පන්දු යැවීමේදී සොහාග් ගාසි කඩුලු 5ක් දවාලු අතර එලිස් සනී කඩුලු 2ක් දවාලීය.ශ්‍රී ලංකා පළමු ඉනිම-398/9 (ඕවර 89.5) කිත්රුවන් විතානගේ නොදැවී 157, අශාන් ප්‍රියන්ජන 87 (සොහාග් ගාසි 103/5).</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=s1303043</link>
    <topic>රටවල් 6ක 14න් පහළ පාපන්දු තරගාවලියක් කොළඹ දී‍‍</topic>
    <author>ප්‍රින්ස් ගුණසේකර</author>
    <content>ආසියානු පාපන්දු සම්මේලන කුසලාන 14න් පහළ කාන්තා පාපන්දු තරගාවලියකට දකුණු හා මධ්‍යම කළාපයේ සුදුස්සන් තෝරා ගැනීමේ තරගාවලිය මේ 5වැනිදා සිට 10වැනිදා දක්වා කොළඹ දී පැවැත්වේ.රටවල් 6ක ක්‍රීඩිකාවන් සහභාගීවන මේ තරගාවලිය කොළඹ සී.ආර්.පිටියේදී හා සිටි ලීග් පිටියේදී පැවැත්වේ. ශ්‍රී ලංකා, බංග්ලාදේශය, භූතානය, ඉන්දියාව, ඉරානය හා ටජිකිස්තානය මේ තරගාවලියට එක්වන අතර පළමු තරගය ශ්‍රී ලංකාව හා භූතානය අතර පැවැත්වේ.එම තරගය පෙරවරු 9.30ට සී.ආර්.පිටියේදී පැවැත්වෙන අතර එදිනම ඉන්දියාව හා ටජිකිස්තානය අතරත්, බංග්ලාදේශය හා ඉරානය අතරත් තරග පැවැත්වේ.සෑම දිනකම තරග 3බැගින් පැවැත්වේ. 6වැනිදා පෙරවරු 9.30ට ශ්‍රී ලංකාව හා ඉරානය අතර තරගය සී.ආර්.පිටියේදී, 7 වැනිදා පස්වරු 4.30ට ශ්‍රී ලංකාව හා ඉන්දියාව අතර තරගය සී.ආර්.පිටියේදී, 9 වැනිදා පස්වරු 4.30ට ශ්‍රී ලංකාව හා ටජිකිස්තානය අතර තරගය සිටිලීග් පිටියේදී, 10 වැනිදා පස්වරු 4.30ට ශ්‍රී ලංකාව හා බංග්ලාදේශය අතර තරගය සී.ආර්.පිටියේදී පැවැත්වේ.රටවල් හයෙන් හොඳම කණ්ඩායම් දෙක ආසියානු පාපන්දු සංගම් කුසලාන තරගාවලියට සුදුසුකම් ලබති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=s1303044</link>
    <topic>ගුවනේ වීරයෝ දිය‍‍‍ඹේ ශූරයෝ</topic>
    <author/>
    <content>‘තාරුණ්‍යට හෙටක්’ සංවිධානයේ මෙහෙයවීමෙන් 7 වැනි වතාවටත් තිස්සමහාරාමයේදී සති අන්තයේ පැවැති කාල්ටන් සුපර් ස්පෝට්ස් 2013 ක්‍රීඩා උලෙළේ ඔරු පැදීමේ ඉසව්වල විශිෂ්ට දස්කම් පෑමට ශ්‍රී ලංකා ගුවන් හමුදාව හා කොළඹ ඔරු පැදීමේ සමාජය සමත් වූ අතර කඹ ඇදීම ශූරතාව ශ්‍රී ලංකා යුධ හමුදාව දිනා ගත්තේය.තිස්ස වැවේ පැවැති ඔරු පැදීමේ තරගාවලියේ පිරිමි තරගවල සිය අණසක පැතිරවීමට ගුවන් හමුදාව කණ්ඩායම සමත් විය.‘ස්කල්ස්’ හා ‘ෆෝ’ යන අංශ දෙකම ජය ගැනීමට ඔවූහු සමත් වූහ. ශ්‍රී ලංකා නාවික හමුදාව කණ්ඩායම ‘ඩබල් ස්කල්ස්’ අංශයෙන් ලකුණු ලබා ගත්තේය.කාන්තා අංශයේ තරගාවලියේදී කොළඹ ඔරු පැදීමේ සමාජ කණ්ඩායම ලකුණු 10 – 5ක ජයක් වාර්තා කළේය. ඔවුන් වෙතින් මෙසේ පරාජය වූයේ කොළඹ බිෂොප් විදුහලයි.කොළඹ ඔරු පැදීමේ සමාජය ‘ස්කල්’ හා ‘ෆෝ’ තරග දෙකම ජයගත් අතර බිෂොප් විදුහල ද්විත්ව ‘ස්කල්’ ඉසව් ජයග්‍රහණය කළේය.කඹ ඇදීම2013 කාල්ටන් සුපර් ස්පෝට්ස් කඹ ඇදීම ශූරතාව දිනා ගත්තේ ශ්‍රී ලංකා යුධ හමුදා ‘ඒ’ කණ්ඩායමයි. ඔවුන් වෙතින් පරාජය වූයේ ජනාධිපති ආරක්ෂක අංශ කණ්ඩායමයි.යුධ හමුදාවේ ‘බී’ කණ්ඩායමද මෙහිදී දස්කම් දක්වමින් කඹ ඇදීම ඉසව්වේ තෙවැනි ස්ථානය හිමිකර ගත්තේ ඉංජිනේරු ක්‍රීඩා සමාජ කණ්ඩායම පරදවමිනි.තුන් ප්‍රයාමතිස්ස වැව වෙත රොක්වූ සිය ගණන් ජනතාව ප්‍රීති ප්‍රමෝදයට පත් කරවමින් නාවික හමුදාවේ ඩී.එල්.විජේසිරි ජාතික විවෘත තුන් ප්‍රයාම පිරිමි ශූරතාව දිනා ගත්තේය.2013 කාල්ටන් සුපර් ස්පෝට්ස් ක්‍රීඩා උලෙළේ අංගයක් ලෙසින් පැවැති තුන් ප්‍රයාම ජාතික විවෘත ශූරතාවලියේ කාන්තා ශූරතාව හිමිකර ගත්තේ ජී.ජී.මනෝමි කුමාරි ය.පිහිනීම, බයිසිකල් පැදීම හා දිවීම යන තුන් ඉසව් මලල තරගයක් වූ මෙහි පිරිමි රිදී පදක්කම අමිත් කුමාර ට ද, ලෝකඩ පදක්කම කේ.ජී.ජී.ඩී.අසේල ට ද හිමිවූහ.තිස්ස වැවේ මීටර 750ක පිහිනීමකින් ආරම්භ වූ තරගය ඉන්පසුව කිලෝ මීටර 20ක පාපැදි තරගයකින් හා කිලෝ මීටර 5ක දිවීමේ තරගයකින් අවසන් විය.කාන්තා රිදී හා ලෝකඩ පදක්කම් පිළිවෙලින් එම්.ආර්.රූපවතී හා ඩබ්ලිව්.ඒ.ඩී.මල්ලිකා හිමිකර ගත්හ. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=s1303045</link>
    <topic>කාල්ටන් මෝටර් රථ 1000CC ශූරතාව රෝහිත රාජපක්ෂට</topic>
    <author/>
    <content>තාරුණ්‍යයට හෙටක් සංවිධානයේ මෙහෙයවීමෙන් 7වැනි වරටත් තිස්සමහාරාමයේ පැවැති කාල්ටන් සුපර් ස්පෝට්ස් ක්‍රීඩා සැණකෙළියේ මෝටර් රථ ධාවන තරගාවලියේ අශ්වබල 1000 කාණ්ඩයේ නිසාන් මෝටර් රථ තරගය ජය ගැනීමට රෝහිත රාජපක්ෂ ඊයේ සමත්විය.වාර්ෂිකව පැවැත්වෙන කාල්ටන් සුපර් ස්පෝට්ස් ක්‍රීඩා සැණකෙළියේ ආකර්ශනීය තරග ඉසව්වක් වන මෝටර් රථ ධාවන තරග ඉසව්වේ ත්‍යාග ප්‍රදානෝත්සවය ජනාධිපති ආර්යා ශිරන්ති රාජපක්ෂ මැතිණිය අතින් ඊයේ සිදුකෙරිණි.මේ අවස්ථාවට නාවික හමුදාපති වයිස් අද්මිරාල් ‍ජයනාත් කොළඹගේ, නාවික හමුදා සේවා වනිතා ඒකකයේ සභාපතිනි ශ්‍රීමා‍ කොළඹගේ මහත්ම මහත්මීහූ එක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=s1303046</link>
    <topic>පොලිස් මලල ක්‍රීඩා 6දා සිට</topic>
    <author>මුන්නේශ්වරම් සමුහ</author>
    <content>අන්තර් පළාත් පොලිස් කොට්ඨාස මලල ක්‍රීඩා ශූරතාවලිය මේ මස 6වැනිදා සිට 8වැනිදා දක්වා පොලිස් ක්ෂේත්‍ර බළකා මූලස්ථාන ක්‍රීඩාංගණයේදී පැවැත්වේ.උතුරු නැඟෙනහිර ඇතුළු පොලිස් කොට්ඨාස 56ක් නියෝජනය කරමින් අන්තර් කොට්ඨාස තරගවලින් ජයලබාගත් ක්‍රීඩක ක්‍රීඩිකාවන් මේ සඳහා එක්වීමට නියමිතය.ත්‍යාග ප්‍රදානෝත්සවය රාජ්‍ය ආරක්ෂ හා නාගරික සංවර්ධන අමාත්‍යංශයේ ලේකම් ගෝඨාභය රාජපක්ෂ මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=s1303047</link>
    <topic>ගුවන් සවාරියේ කිරුළ පොලිසියේ උපුල්ට</topic>
    <author>ෆවුස් මොහොමඩ්</author>
    <content>මෙරට පාපැදි තරග ක්ෂේත්‍රයේ ප්‍රබලතම ක්‍රීඩකයන් රැසක් අභිබවා කි‍ලෝමීටර් 420ක දුරින් යුත් ගුවන් හමුදා පාපැදි සවාරියේ සමස්ත ශූරතාව දිනාගැනීමට පොලිසිය නියෝජනය කළ උපුල් ලොකුගේ ඊයේ (3)සමත්විය.සමස්ත තරගය නිමාකිරීමට උපුල්ට ගතවූ කාලය පැය 10කුත්, මිනිත්තු 10ක් සහ තත්පර 31ක් විය.දෙවැනි ස්ථානය හිමිවූයේ පැය 10කුත්, මිනිත්තු 10ක් සහ තත්පර 50කින් තරගය නිමා කළ ගුවන් හමුදාවේ මධුසංඛ පෙරේරාටය.නාවික හමුදාවේ කාශ්‍යප සිරිවර්ධන පැය 10කුත්, මිනිත්තු 10ක් සහ තත්පර 59කින් තරගය නිමාකරමින් තුන්වැනි ස්ථානය අත්කර ගත්තේය.කටුකුරුන්ද ගුවන් හමුදා කඳවුර අසළින් ආරම්භවී කොළඹ ගුවන් හමුදා මූලස්ථානය අසළින් නිමාවට පත්වූ කිලෝමීටර් 52ක දුරකින් යුත් කාන්තා තරගය ජයගැනීමට අයේෂා සුමනවීර සමත්වූවාය.ඇය වාර්තා කළ කාලය පැයකුත්, මිනිත්තු 25ක් සහ තත්පර 49කි. දෙවැනි ස්ථානය අත්කරගත් ගුවන් හමුදාවේ ඉරේෂා මධුරානී ද එම කාල වාර්තාවටම හිමිකම් කීවාය.‍පැයකුත්, මිනිත්තු 25ක් සහ තත්පර 50කින් තරගය නිමාකළ දෙහිවල ගල්කිස්ස මහ නගර සභාවේ නිලූෂා ශාමලීට තුන්වැනි ස්ථානය හිමිවිය.වේගවත්ම ක්‍රීඩකයා ලෙස කාශ්‍යප සිරිවර්ධනත්, වේගවත්ම ක්‍රීඩිකාව ලෙස අයේෂා සුමනවීරත් සම්මාන ලැබූහ.අදියර තුනකින් සමන්විත වූ පිරිමි තරගයේ කණ්ඩායම් ශූරතාව යුද හමුදාව අත්කරගත් අතර කාන්තා තරගයේ කණ්ඩායම් ශූරතාව හිමිවූයේ ගුවන් හමුදාවටය.ගුවන් හමුදාවේ 62වැනි සංවත්සරයට සමගාමීව ගුවන් හමුදාව හා පාපැදි අතුරු කමිටුව එක්ව 14වැනි වරටත් සංවිධානය කළ ගුවන් හමුදා පාපැදි සවාරියේ පළමු අදියරේ ජය පොලිසියේ සුධීර නිලංගට හිමිවූ අතර නාවික හමුදාවේ ක්‍රිෂාන් මධුසංක දෙවැනි අදියර ජයගත්තේය.ඊයේ පැවැති අවසන් අදියරේ ජය අත්කර ගැනීමට නාවික හමුදාවේ ජනක හේමන්ත සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=s1303048</link>
    <topic>තරිඳු කෞෂාල් එන්.සී.සී.යට ජය ගෙනෙයි</topic>
    <author>ෆවුස් මොහොමඩ්</author>
    <content>මෙවර අන්තර් සමාජ තුන්දින ක්‍රිකට් තරගාවලියේ පන්දු යවන්නන් අතර පෙරමුණේ පසුවන තරිඳු කෞෂාල්ගේ විශිෂ්ට පන්දුයැවීමේ හේතුවෙන් සී.සී.සී.පිල සමග පැවැති තරගයෙන් කඩුලු 7ක ජයක් අත්කරගැනීමට එන්.සී‍.සී‍.පිල ඊයේ සමත්විය.සී.සී.සී.පිටියේ පැවැති මේ තරගයේ සී.සී.සී.ඉනිම් 2දීම කඩුලු 5බැගින් දවාලූ කෞෂාල් මෙවර තරගාවලියේ කඩුලු 10සීමාව දෙවැනි වරටත් පසුකළේය.සී.සී.සී.පළමු ඉනිම – 267 (සියලුදෙනා දැවී) ගයාන් විජේකෝන් 52 (තරිඳු කෞෂාල් 72/5, මොහොමඩ් අනාස් 78/4) සහ දෙවැනි ඉනිම – 219 ((සියලුදෙනා දැවී) ගිහාන් රූපසිංහ 84 (තරිදු කෞෂාල් 93/5, චමින්ද විදානපතිරණ 61/4)එන්.සී‍.සී.පළමු ඉනිම – 357 (සියලුදෙනා දැවී) ජෙහාන් මුබාරක් 66 , ෆර්වේස් මහරූෆ් 64, තරිඳු කෞෂාල් නොදැවී 51 (දිනුක හෙට්ටිආරච්චි 146/6) සහ දෙවැනි ඉනිම- 130/3යි. උපුල් තරංග 51, ජෙහාන් මුබාරක් නොදැවී 38කුසල් ජනිත්ගෙන්ද්විත්ව ශතකයක්බී‍.ආර්.සී‍.කණ්ඩායමට එරෙහිව කෝල්ට්ස් පිටියේ පැවැති තරගයෙන් ඉනිමක හා ලකුණු 107ක ජයක් වාර්තා කිරීමට කෝල්ට්ස් පිල ඊයේ සමත්විය. කෝල්ට්ස් පිල සිය පළමු ඉනිමේ දී කඩුලු 7කට ලකුණු 602ක් ලබාගත් අතර විශිෂ්ට පිතිහරඹයක නිරතවූ කුසල් ජනිත් පෙරේරා ද්විත්ව ශතකයක් වාර්තා කිරීම කැපී පෙනුණි.ඔහුට අනගි සහයක් ලබාදුන් රොෂේන් සිල්වා නොදැවී ලකුණු 154ක් රැස් කළේය.බී.ආර්.සී.පළමු ඉනිම – 285(සියලුදෙනා දැවී) ඇන්ඩි ‍සොලොමන්ස් 62, මලිත් කුරේ 40 ( නිසල් රන්දික 21/3) සහ දෙවැනි ඉනිම – 278 (සියලුදෙනා දැවී) හෂාන් ගුණතිලක 107, මලිත් කුරේ 50 (සජීව වීරකෝන් 76/4)කෝල්ට්ස් පළමු ඉනිම – 602/7(ඉනිම අත්හිටුවන ලදි) කුසල් ජනිත් පෙරේරා 203, අෂේන් සිල්වා නොදැවී 154, චතුරංග කුමාර 96, ශෙහාන් ප්‍රනාන්දු 78සචිත්‍රගෙන් කඩුලු 10ක්වරාය අධිකාරී පිලට එරෙහිව එන්.සී.සී.පිටියේ පැවැති තරගයේ දී ඉනිම් ‍2දීම කඩුලු 5බැගින් දවාලමින් එස්.සී.සී.පිලට ඉනිමක හා ලකුණු 137ක දැවැන්ත ජයක් අත්කර දීමට සචිත්‍ර සේනානායක සමත්විය.ලකුණු 548ක් වාර්තාවූ එස්.එස්.සී.ඉනිමේ දී ධනුෂ්ක ගුණතිලක ලකුණු 152ක් ලබාගත්තේය.එස්.එස්.සී‍.පළමු ඉනිම – 548/8 (ඉනිම අත්හිටුවන ලදි) ධනුෂ්ක ගුණතිලක 152, දසුන් ශානක 97, කෞෂාල් සිල්වා 67, තිළිණ කණ්ඩම්බි 66, තරංග පරණවිතාන 55 (චමින්ද බණ්ඩාර 90/3)වරාය පළමු ඉනිම - 220(සියලුදෙනා දැවී) යොහාන් ද සිල්වා 52 (සචිත්‍ර ‍සේනානායක 62/5) සහ දෙවැනි ඉනිම - 191(සියලුදෙනා දැවී) සචිත්‍ර ‍සේනානායක 41/5, උපුල් බණ්ඩාර 57/5ද්‍රවිඩ සංගම් පිලට ජයනාවික හමුදා පිල සමග වැලිසර පැවැති තරගයෙන් ලකුණු 98ක ජයක් වාර්තා කිරීමට ද්‍රවිඩ සංගම් පිල ඊයේ සමත්විය. පිත්තෙන් මෙන්ම පන්දුවෙන් ද දස්කම් දැක්වීමට ද්‍රවිඩ සංගම් පිලේ නායක තිලකරත්න ඩිල්ෂාන් සහ සචිත්‍ර සේරසිංහ සමත්වූහ.ඊට අමතරව ද්‍රවිඩ සංගම් පිලේ පුලින තරංග හා නාවික හමුදා පි‍ලේ බුද්ධික හසරංග ශතක ලබා ගත්හ.ද්‍රවිඩ සංගම් පළමු ඉනිම – 428/8 (ඉනිම අත්හිටුවන ලදි) සචිත්‍ර සේරසිංහ 159, පුලින තරංග නොදැවී 101, සුරංග ලක්මාල් නොදැවී 58 (එස්.චාමික 137/3) සහ දෙවැනි ඉනිම – 298/5 (ඉනිම අත්හිටුවන ලදි) ටී.එම්.ඩිල්ෂාන් 155, ටී.එන්.සම්පත් 90නාවික පළමු ඉනිම – 319 (සියලුදෙනා දැවී) බුද්ධික හසරංග 109, දුලීක තිස්සකුට්ටිගේ 64 (ටි.එම්‍.ඩිල්ෂාන් 28/3, ජීවන් මෙන්ඩිස් 56/3) සහ දෙවැනි ඉනිම – 309 (සියලුදෙනා දැවී) යොහාන් කුමාර නොදැවී 111 (සචිත්‍ර සේරසිංහ 97/4)මුවර්ස් පිලටකඩුලු 9ක ජයක්ගුවන් හමුදාවට එරෙහිව කඩුලු 9ක ජයක් වාර්තා කිරීමට මුවර්ස් පිල ඊයේ සමත්විය.මුවර්ස් පළමු ඉනිම – 519 (සියලුදෙනා දැවී) ජානක ගුණරත්න නොදැවී 199, රජිත වික්‍රමාරච්චි 99, ඉන්දික ද සේරම් 88 (බුද්ධික සඳරුවන් 113/5) සහ දෙවැනි ඉනිම 35/1යි.ගුවන් පළමු ඉනිම – 136 (සියලුදෙනා දැවී) රාජු ගයේෂාන් 52 (දිල්හාර ලොකුහෙට්ටිගේ 30/6) සහ දෙවැනි ඉනිම – 417 (සියලුදෙනා දැවී) අජිත් කුමාර 121, යසෝධ ලංකා 67 (මලින්ද පුෂ්පකුමාර 158/4).</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>04</day>
    </date>
    <link>http://www.dinamina.lk/2013/03/04/_art.asp?fn=f1303041</link>
    <topic>ජනපතිගේ ජපන් ගමන අපේ රටට හොඳ හයියක්</topic>
    <author>චතුරිකා ගමගේ</author>
    <content>වසර 14ක් වැනි දීර්ඝ කාලයක් ජපානයේ වැඩවසමින් විශාල ආගමික සාමාජීය මෙහෙවරක් ඉටුකරන “දහම් සෙවණ සිඟිත්තෝ ළමා සංවර්ධන පදනමේ නිර්මාතෘ සුදුහුම්පොළ විමලසාර හිමියෝ (ජපානයේ පොඩි හාමුදුරුවෝ) මේ දිනවල ලංකාවට වැඩමකර සිටිති. එළඹෙන 10, 11, 12 යන දිනවලට නියමිත ජනාධිපතිතුමන්ගේ ජපන් සංචාරය අපේ රටට වැදගත් වන ආකාරය හා මෙරට වත්මන් ස්වභාවය පිළිබඳ උන්වහන්සේ සමඟ දිනමිණ කළ සාකච්ඡාවකි මේ.මෙවර ජනාධිපතිතුමන්ගේ ජපාන සංචාරය දෙරට අතර සබඳතාවයට කෙසේ වැදගත් වන්නේදැ’යි පැහැදිලි කළොත්?ජපානය හා ශ්‍රී ලංකාව අතර තිබෙන සබඳතාව ඉතාම ශක්තිමත්. වත්මන් ජනාධිපතිතුමාගේ කාලයේදී පමණක් නොවෙයි කලින් සිටි ජනාධිපතිවරුන්ගේ කාලවලදීත් ජපානය ශ්‍රී ලංකාවට ගොඩාක් උදව් කළා.ඒ උදව් උපකාර නිසා අපේ රටේ ගොඩාක් ව්‍යාපෘති සාර්ථක කර ගන්න පුළුවන් වුණා. එළඹෙන 10, 11, 12 යන දිනවල අපේ ජනාධිපති මහින්ද රාජපක්ෂ මහතා ජපානයේ සංචාරයක නිරතවීමට නියමිතයි.සුගිය වසර 5 පුරා ජපානයේ දේශපාලනික වශයෙන් විශාල ගැටුම් පැවතුණා. නමුත් නව රජයක් පත්වීමත් සමඟ දැන් ඉතාමත් සාමකාමියි.මෙවර ජනාධිපතිතුමාගේ ජපන් සංචාරය ශ්‍රී ලංකාවට ඉතාමත් සුබදායි වේවි. දැන් ජපානයේ රජය අලුත් වෙලා තිබෙනවා.ඒ නිසා නව සබඳතා ගොඩනඟා ගැනීමට ජනාධිපතිතුමාගේ මේ සංචාර බෙහෙවින් ඉවහල් වෙයි කියලා ජපානයේ වැඩවෙසෙන භික්ෂුවක් ලෙස මම හිතනවා.දීර්ඝ කාලයක් විදෙස්ගතව වැඩවසන හිමිනමක් ලෙස ඔබ වහන්සේ මෙවර ශ්‍රී ලංකාවට වැඩම කළ අවස්ථාවේ ඇති වුයේ කුමන අදහසක්ද?විදෙස්ගතව වැඩ සිටියත් මම වරින්වර ශ්‍රී ලංකාවට පැමිණෙනවා. නමුත් මම මෙවර පැමිණියේ අලුත්ම ශ්‍රී ලංකාවකට කියලා මට හිතෙනවා. අද රටේ දැවැන්ත සංවර්ධනයක් සිදුවෙමින් පවතිනවා. අධිවේගී මාර්ග, මහාමාර්ග ඉතාමත් කඩිනමින් ඉදිවෙනවා.ඇත්තට මේ සංවර්ධනය දකිද්දි විශාල සතුටක් ඇති වුණා. එහි ගෞරවය අපේ ජනාධිපතිතුමාට හිමිවිය යුතුයි. එතුමාගේ නායකත්වය යටතේ රට නව දිශානතියකට ගමන් කරමින් තිබෙනවා. ඒ නිසා එතුමා වටා ඉන්න සියලුදෙනාම මේ දැවැන්ත සංවර්ධන ගමනට පුද්ගලිකව උදව් කරන්න පුළුවන් නම් එය තමයි වැදගත් වන්නේ.තිස් වසරක යුද්ධයෙන් පීඩා විඳි ශ්‍රී ලාංකිකයන්ට නිදහස උදාකරදීමට වගේම අද රට සංවර්ධනය කිරීමටත් එතුමා ගොඩාක් මහන්සි වෙනවා. දිවා රෑ නොබලා කැපවී ක්‍රියා කරනවා. නමුත් රට වෙනුවෙන් කැපවීමට ඉන්නේ සීමිත පිරිසයි.අනෙක් හැමෝම පුද්ගලිකත්වය තුළින් තම තමන්ගේ ලෝකය ගොඩනඟා ගන්න උත්සාහ කරනවා. ජනාධිපතිතුමාගේ උනන්දුව නිසා දැන් රටේ සෑම තැනම දැවැන්ත ගොඩනැගිලි, මංමාවත් ඉදිවෙලා තිබෙනවා. මංමාවත් දියුණු වෙනවා.මගේම භාෂාවක් වශයෙන් සිංහල භාෂාවට ප්‍රමුඛත්වය දෙන ගමන් ජාත්‍යන්තර භාෂාව ඉගෙන ගත යුතුයි කියලා හොඳ අදහසක් ජනාධිපතිතුමා ඉදිරිපත් කළා. එතුමා සංවර්ධනය යන්න නිවැරැදිව අවබෝධ කරගෙන සිටින නායකයෙක්.එතුමාගේ සංකල්පයන් අනුව ගොඩනැඟෙමින් පවතින අද ශ්‍රී ලංකාවට ආවහම වසර 50 – 60 කට ඉස්සර ආව වගේ ලොකු වෙනසක් මම දැක්කා. පුද්ගලික ලාභ අපේක්ෂාවෙන් හෝ දේශපාලන වශයෙන් තිබෙන විරෝධතා හේතුවෙන් කවුරු කුමන අදහස් ඉදිරිපත් කළත් රටත්, ජාතියත්, අනාගත පරපුරත් ගැන සිතා කටයුතු කරන මෙවන් නායකයෙකු ලැබීම ශ්‍රී ලාංකිකයන්ගේ වාසනාවක්.වසර 14ක් පුරා ජපානයේ වැඩ වෙසෙන ඔබ වහන්සේගෙන් ඉටුවෙන සේවය කෙබඳුද?මම ඒ රටේ දහම් සෙවණ සිඟිත්තෝ නමින් ළමා පදනමක් පවත්වාගෙන යනවා. මේ ආයතනය මඟින් අපි සිදුකරන්නේ ශ්‍රී ලංකාවේ ථෙරවාදී බුදුදහම තුළ තිබෙන යම් යම් දේවල් පිළිබඳ දේශනා පවත්වා ඒ රටවල ප්‍රශ්නවලට, ගැටලුවලට මැදිහත් වී සිටින දරුවන්ගේ සිත් සුවපත් කිරීමයි.ළමයින්ට හිමි තැන නොලැබීම, ඔවුන් කොන් කිරීම ජපානයේ ලොකු ප්‍රශ්නයක් බවට පත්වෙලා තිබෙනවා. ඒ නිසා ජපානයේ ගොඩාක් ළමයි සියදිවි නසා ගන්නවා. අපි පසුගිය කාලේ ජපානයේ ඒ ඒ පළාත්වල මහ ඇමැතිවරු, මන්ත්‍රීවරු සමඟ සම්බන්ධව මේ දරුවන්ගේ ගැටලුවලට බුදුදහමින් ලබාදිය හැකි සහනය ලබා දුන්නා.මම මුදල් පස්සේ හඹා ගිය භික්ෂුවක් නෙවෙයි. මම සැමවිටම භික්ෂුවක් ලෙස අපෙන් මිනිසුන්ට විය යුතු යමක් කරන්න උත්සාහ කළා. ඒ නිසා ජපානයේ අගමැතිතුමා ඇතුළු ප්‍රභූන්ගෙන් මට මේ කාර්යයන්ට විශාල සහයෝගයක් ලැබෙනවා.ජපන් ජාතිකයන් තුළ ශ්‍රී ලංකාව පිළිබඳ තිබෙන්නේ කුමන හැඟීමක්ද?ඉස්සරට වඩා දැන් අපේ රටට ජපන් ජාතිකයෝ එනවා අඩුයි. ශ්‍රී ලාංකිකයන්ගෙන් සිදුවු යම් යම් අතපසුවීම් ඒ සඳහා බලපා තිබෙනවා. ඒ නිසා අපි ඒකට වගකිව යුතුයි. ඉතිහාසයේ යම් යම් අය බොළඳ දේවල් සිදුකළා. ජපන් ජාතිකයන් තුළ බොරුව නැහැ. ඔවුන් හරි අවංකව කතා කරනවා.සිංහල අයත් අවංකව කතා කරනවා. නමුත් මුදල් පසුපස හඹා ගිය ඇතැම් අයගේ අසාධාරණකම්, අකටයුතුකම් නිසා ලංකාවට ගොඩාක් උදව් කරපු අය අද නැතිවෙලා. ඒ නිසා මේ රජය සමඟ, ජනාධිපතිතුමා සමඟ එකතුව එදා නැතිවී ගිය ඒ විශ්වාසය ගොඩනගාගෙන හිතවත්කම් ගොඩනගාගෙන ඒ රටවල ජනතාව අපේ රටට ගෙන්න ගන්න අපි කටයුතු කරන්න ඕනෑ.ඉතිහාසය තුළ ඒ රටවල ජනතාව අපේ රටට ආවේ අපේ සංස්කෘතිය අපේ හරපද්ධතීන්, සුහදතාවය දැකලා. නිකන් ආහාර වේලක් දෙන ජාතියක් ඉන්නවා නම් ඒ තවමත් අපේ රටේ විතරයි. මේ දේවල් දැකලා එදා අපේ රටට විදේශිකයන් ගොඩක් ආවා. ඒ නිසා එවැනි තත්ත්වයක් ඇති කරගන්න ශ්‍රී ලාංකිකයන් නැවත උත්සාහ කළ යුතුයි.ජපන් ජනතාව තුළ බුදුදහමට තිබෙන නැඹුරුව සහ භික්ෂූන් වහන්සේලාට තිබෙන පිළිගැනීම කෙබඳුද?ඒ රටේත් බුදුදහම සමඟ යන යම් වැඩපිළිවෙළක් තිබෙනවා. මහායාන ථෙරවාද කොටස් දෙක අතර සිරිත් විරිත් පිළිබඳ යම් යම් ගැටලු තිබුණට බුදුදහම පිළිබඳ දන්න උදවිය බහුතරයක් ඒ රටේ කෙනෙක් මියගිය පසු චාරිත්‍ර සිදුකරන්නේ භික්ෂූන් වහන්සේ නමක් ගෙන්වලා.නමුත් ඒ අවස්ථාවේදී ඒ ආගමික වතාවත්වලින් පසු භික්ෂුව සමඟ තිබෙන සම්බන්ධය ඉවර වෙනවා. අපේ රටේ වගේ ළමයෙකුගේ ඉඳුල් කටගෑමේ සිට මරණය දක්වාම සෑම කටයුත්තකටම හාමුදුරු කෙනෙක් සම්බන්ධ කර ගැනීමේ ක්‍රමයක් ඒ රටේ නැහැ.ජපානය වැනි විශාල දියුණු රටකින් අපේ රටේ පුද්ගලයන්ට ලබාගත හැකි ආදර්ශයන් මොනවාද?ජපානය කියන්නේ ආර්ථික වශයෙන් ඉතාමත් දියුණු රටක්. ඔවුන් ඒ දියුණුව අත්කරගෙන තිබෙන්නේ උත්සාහයෙන් හා කැපවීමෙන්. ඒ වගේම ඔවුන්ගේ භාෂාව හරිම අර්ථවත්. ඔවුන් එම භාෂාව ගොඩනගාගෙන තිබෙන්නේ අපේ සූත්‍ර පාඨ ආශ්‍රයෙන් ඔවුන් හරි ආචාරශීලි. නමුත් ඒ මිනිස්සු තමන්ගේ අගය තැන් තැන්වල කිය කියා යන්නේ නැහැ. ඔවුන්ගේ සෑම ක්‍රියාවකටම සැලසුමක් තිබෙනවා.ඒ නිසා ඔවුන් හරි අභිමානයෙන් කටයුතු කරනවා. අපි තුළත් අභිමානයක් තිබෙන්න ඕනෑ. ඒ අභිමානය තිබෙන්න නම් අපි අවංක වෙන්න ඕනෑ. ජපන් ජාතිකයන් අවංකත්වය, කරුණාව, දයාව නිසා ලෝකයේ විශ්වාසය තහවුරු කරගෙන තිබෙනවා. ඔවුන් අද කරන්න තිබෙන දේ අදම සැලසුම් කරනවා. ඒනිසයි ඔවුන්ට වාහනය නිර්මාණය කරන්න හැකිවුනේ.ඒ නිසා ලාංකිකයනුත් තම තමන්ට අවංක වෙන්න. බුදුදහමට අනුව අපි කරන ක්‍රියාවෙහි ප්‍රතික්‍රියාව සෙවණැල්ල වගේ අපි පසුපසම එනවා. අපි ශ්‍රේෂ්ඨ ජාතියක්. යම් යම් අඩුපාඩු තිබෙන්න පුළුවන්. ඒවා නිවැරැදි කරගෙන ඉදිරියට යාමයි විය යුත්තේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=n1303051</link>
    <topic>පර්යේෂණයට දුන් ලක්ෂ 9ක් මහාචාර්යවරයා සාක්කුවේ දාගෙන</topic>
    <author>අසේල කුරුළුවංශ</author>
    <content>ශ්‍රී ලංකාවේ තරුණ පරපුරේ ආහාර පරිභෝජන රටාව පිළිබඳ පර්යේෂණයක් කිරීම සඳහා ලෝක සෞඛ්‍ය සංවිධානයෙන් ලබා දුන් රුපියල් තිස්තුන් ලක්ෂ අසූහය දහසක මුදලින් රුපියල් 932443 /- ක් පේරාදෙණිය විශ්වවිද්‍යාලයේ සමාජ විද්‍යා අංශයේ මහාචාර්යවරයකු තම පෞද්ගලික පරිභෝජනයට යොදාගෙන ඇති බව විගණන විමසුමකින් හෙළිවී තිබේ.වර්ෂ 2007 සිට 2009 දෙසැම්බර් 31 දක්වා අතර කාලය තුළ පර්යේෂණය අවසන් කිරීම සඳහා අදාළ මහාචාර්යවරයාට ලෝක සෞඛ්‍ය සංවිධානයේ සීරෝ (Searo) ව්‍යාපෘතිය යටතේ මෙම මුදල ගෙවා ඇත.වැයකර තිබූ මුදල වන රුපියල් ලක්ෂ 24න්ද වැඩි ප්‍රමාණයක් වැයකර ඇත්තේ ගිවිසුමේ දැක්වෙන කරුණු වලට අදාළව නොවන බව විගණන විමසුමෙන් පෙන්වා දෙන අතර රුපියල් 192500 /- ක් වැයකර මිලදී ගත් පරිගණක උපකරණ විශ්වවිද්‍යාලයට බාරදී ‍නොමැති බවද එහි සඳහන් කර තිබේ.ගිවිසුමේ කොන්දේසි ප්‍රකාරව ව්‍යාපෘතිය අවසන් වී දින 90ක් තුළ තාක්ෂණික වාර්තා හෝ මූල්‍ය වාර්තා ඉදිරිපත් කළ යුතු වූවත් ව්‍යාපෘතිය අවසන්ව මාස ගණනාවක් ගතව ඇතත් එකී වාර්තාව හෝ ඉතිරි මුදල් ආපසු ‍යැවීමට මහාචාර්යවරයා පියවරගෙන නොමැති බවද විගණන පරීක්ෂණයේදී හෙළිවී ඇත.විශ්වවිද්‍යාල පනතේ 49.1 වගන්තිය අනුව පීඨයක පීඨාධිපති කළ යුත්තේ ශාස්ත්‍රීය කටයුතු හා පරිපාලන කටයුතු පමණක් වූවත් විශ්වවිද්‍යාල ගිවිසුම්වලට ඇතුළත්වීම පාලක සභාව විසින් කළ යුතු බැවින් ගිවිසුමේ අත්සන් කිරීමේ බලය පවරා ඇත්තේ උපකුලපතිවරයාටය. ඊට පටහැනිව මෙම මහාචාර්යවරයා ලෝක සෞඛ්‍ය සංවිධානය සමඟ පර්යේෂණ කටයුතු සඳහා ගිවිසුමක්ද අත්සන් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=n1303052</link>
    <topic>රාජ්‍ය නර්තන සම්මාන උළෙල අනිද්දා</topic>
    <author>ජීවනී පතිරණ</author>
    <content>රාජ්‍ය නර්තන සම්මාන ප්‍රදානෝත්සවය 2012 අනිද්දා (07) පස්වරු 5.00 ට සංස්කෘතික හා කලා කටයුතු පිළිබඳ ඇමැති ටී.බී. ඒකනායක මහතාගේ ප්‍රධානත්වයෙන් කොළඹ 07, ජෝන් ද සිල්වා සමරු රඟහලේ දී පැවැත්වේ.2012 රාජ්‍ය නර්තන උළෙල දිස්ත්‍රික් හා ජාතික ලෙස තරඟ වට දෙකකින් සමන්විත වූ අතර, සිංහල මාධ්‍ය (උඩරට, පහතරට, සබරගමු සාම්ප්‍රදායික නර්තනය, නව නිර්මාණාත්මක හා සාම්ප්‍රදායික ජන නැටුම) තරඟ ශීර්ෂ 15 යටතේ ළමා අංශය, යොවුන් අංශය, තරුණ අංශය සහ විවෘත යන අංශයන් යටතේ පැවැත්විණි.දෙමළ මාධ්‍ය (සාම්ප්‍රදායික භරත නැටුම් සහ නිර්මාණාත්මක නර්තන සහ ජන නැටුම්) තරඟ ශීර්ෂ 28 කින් ළමා අංශය, ‍යොවුන් අංශය, තරුණ අංශය සහ විවෘත යන අංශයන් යටතේ පැවැත්විණි.සිංහල මාධ්‍ය අවසන් වටය සඳහා සියලුම ශීර්ෂයන් යටතේ තරඟ කණ්ඩායම් 102ක් ද, දමිළ මාධ්‍ය අවසන් වටය සඳහා නර්තන කණ්ඩායම් 43ක් ද සහභාගී වූ අතර, අවසන් තරඟයෙන් ජයග්‍රහණය කළ තරඟකරුවන් 38 දෙනෙක් සඳහා මෙහිදී සම්මාන පිරිනැමෙනු ඇත.මීට අමතරව ශ්‍රී ලාංකේය නර්තන ක්ෂේත්‍රයට කරන ලද අනුප‍මේය සේවය ට උපහාර වශයෙන් ආචාර්ය වෛද්‍යවතී රාජපක්ෂ මෙනවිය හා ශාන්තිනී ශිවනේෂන් මහත්මිය 'නර්තන තිලක' සම්මානයෙන් පිදුම් ලැබීමට නියමිතය.සංස්කෘතික හා කලා කටයුතු අමාත්‍යාංශයේ මෙහෙයවීමෙන් සංස්කෘතික කටයුතු දෙපාර්තමේන්තුව හා ශ්‍රී ලංකා කලා මණ්ඩලයේ රාජ්‍ය නර්තන හා මුද්‍රා නාට්‍ය අනුමණ්ඩලය එක්ව මෙම උළෙල සංවිධානය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=n1303053</link>
    <topic>ජනපති තෙළුල්ල බෝධිරාජාරාමයේ අභිනව චෛත්‍යය වැඳ පුදා ගනී</topic>
    <author>ධනුෂ්ක ගොඩකුඹුර සහ වැල්ලවාය සමුහ තෙළුල්ල සිට.</author>
    <content>මොණරාගල දිස්ත්‍රික්කයේ අති රමණීය තෙළුල්ල බෝධිරාජාරාමයේ අභිනව අහස් ගව් චෛත්‍ය රාජයාණන් වහන්සේ ජනාධිපති මහින්ද රාජපක්ෂ මහතා ඊයේ (04) වැඳ පුදා ගත්තේය.ගමයි, පන්සලයි, වැවයි, දාගැබයි යන අප ‍‍ඵෙතිහාසික සංකල්පය මනාව නිරූපණය කෙරෙන දර්ශනීය විහාරස්ථානයක් වන බෝධිරාජාරාමය වෙත ජනාධිපතිතුමා එම ධූරයට පත් වීමෙන් පසු පැමිණි ප්‍රථම වතාව මෙය වේ.විහාරස්ථානයේ අභිනව වාහල්කඩ විවෘත කළ ජනාධිපතිවරයා අහස් ගව් චෛත්‍ය රාජයාණන් වැඳ පුදා ගත් අතර එම චෛත්‍ය මෙරට ඇති දෙවන අහස් ගව් චෛත්‍යය වීම සුවිශේෂි කරුණකි.විහාරස්ථානය වෙත පැමිණි ජනාධිපතිතුමා ආගමික කටයුතුවල නියැළී ආශිර්වාද ලබා ගත් අතර විහාරස්ථානය ආශ්‍රිතව සාර්ථකව පවත්වාගෙන යන බෝධිරාජ වෘත්තීය පුහුණු මධ්‍යස්ථානයේ දරුවන් වෙත වෘත්තීය පුහුණුවට අවශ්‍ය උපකරණ කට්ටල බෙදා දීමට ද එක් විය.විහාරාධිපති මොදරවානේ සුධම්ම හිමියන් වෙත ජනාධිපතිතුමා සමරු තිළිණයක් පිළිගැන්වීය.උළෙලට පැමිණි සිටි ජනතාව සමඟ සුහද කතා බහක නියැළුණු ජනාධිපතිතුමා වෙත උණුසුම් ප්‍රතිචාර හිමි විය.තෙළුල්ල බෝධිරාජාරාමයේ විහාරාධිපති, වැල්ලවාය ලේඛනාරක්ෂක බල මණ්ඩලයේ ලේඛකාධිකාරී මොදරවානේ සුධම්ම හිමියන් ප්‍රමුඛ මහා සංඝරත්නයත් ඇමැතිනී සුමේධා. ජී. ජයසේන මහත්මියත් ඇමැතිවරුන් වන ජගත් පුෂ්පකුමාර, විජිත් විජිතමුණි ද සොයිසා, නියෝජ්‍ය ඇමැති එම්. කේ.ඩී. එස් ගුණවර්ධන, ඌව පළාත් මහ ඇමැති ශෂීන්ද්‍ර කුමාර රාජපක්ෂ මහත්වරු ඇතුළු පිරිසක් මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=n1303054</link>
    <topic>ළමා අපයෝජන පැමිණිලි පැය 24න් නීතිපති දෙපාර්තමේන්තුවට</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>ළමා අපයෝජන සම්බන්ධ පැමිණිලි පැය 24 ක් ඇතුළත නීතිපති දෙපාර්තමේන්තුවට දැනුම් දීමේ නව ක්‍රම වේදයක් පොලිස් ළමා කාන්තා කාර්යාංශය මඟින් ආරම්භ කර තිබේ.එවැනි පැමිණිලි සම්බන්ධ වාර්තාවක් ඉදිරිපත් වූ සැණින් නීතිපති දෙපාර්තමේන්තුවේ නිරන්තර අවධානය යොමු කරන අතර ඒවායේ විමර්ශන වාර්තා කඩිනමින් ලබා දීම කෙරෙහි අදාල ආයතන ක්‍රියාත්මක කරවීම නව ක්‍රමවේදයේ අරමුණ වෙයි.දරුවන් ද්විතීක වින්දිතභාවයට ලක්වීම (නැවත නැවත කායික හා මානසික අපයෝජනයට ලක් වීම) වැළැක්වීම, වින්දිත දරුවන්ගේ අනාගතය සුරක්ෂිත කිරීම හා එම දරුවන්ට කඩිනමින් සාධාරණය ඉටු කර දීම අරමුණු කරගනිමින් ගම්පහ, අනුරාධපුර, ‍පොළොන්නරුව, යාපනය, ‍මඩකලපුව, තංගල්ල, හම්බන්තොට, රත්නපුර සහ ඇඹිලිපිටිය පොලිස් බල ප්‍රදේශවල ආරම්භ කර ඇති නියමු ව්‍යාපෘතියට සමගාමීව මෙම නව වැඩපිළිවෙළ ආරම්භ කර තිබේ.පැමිණිලිවල වාර්තා, නීතිපති දෙපාර්තමේන්තුව, ජාතික ළමා ආරක්ෂක අධිකාරිය සහ පොලිස් අපරාධ කොට්ඨාසයට යොමු කෙරෙන අතර නීතිපති දෙපාර්තමේන්තුව මඟින් ඊට අදාල ක්‍රියාමාර්ගවලට කඩිනමින් අවතීර්ණ වන බව පොලිස් ළමා කාන්තා කාර්යාංශයේ අධ්‍යක්ෂ ජයන්ත වික්‍රමසිංහ මහතා දිනමිණ ට ඊයේ (04) පැවැසීය.ඉහත නියමු ව්‍යාපෘතිය යටතේ පොලිස් ළමා හා කාන්තා කාර්යාංශ ඒකක මඟින් දරුවන්ගේ පැමිණිලි විමර්ෂනය ක්‍රමවේදය 2011 වසරේ දී ආරම්භ වී ඇති අතර වාර්තා වන පැමිණිලිවල විමර්ෂන වාර්තා ලබා ගැනීමේ කාර්යක්ෂමතාවයක් ඇති කිරීම තුළින්, මෙම වින්දිත දරුවන්ගේ සමාජ ගැටළු ඇතිවීම වැලැකෙන බව ද ඒ මහතා ප්‍රකාශ කළේය.අධිකරණ අමාත්‍යාංශය, සෞඛ්‍ය අමාත්‍යාංශය ද පරීක්ෂණ වාර්තා ලබා දෙමින් මේ වැඩපිළිවෙළ සඳහා විශේෂ සහයෝගයක් ලබා දෙන බව ද හෙතෙම කීය.මෙය ඉදිරියේ දී දීපව්‍යාප්තව ක්‍රියාත්මක කරන බවත් පැමිණිලි විමර්ෂනය කොට සාධාරණය ඉටු කිරීමේ ක්‍රියාවලික කාර්යක්ෂම කිරීම වෙනුවෙන් දීර්ඝ සාකච්ඡාවකින් අනතුරුව මේ තීරණය ගත් බවත් ඒ මහතා ප්‍රකාශ කළේය. දැනට මෙය ක්‍රියාත්මක වන්නේ අපයෝජනයට ලක් වූ දරුවන් වෙනුවෙන් පමණක් බවත් ජයන්ත වික්‍රමසිංහ මහතා වැඩි දුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=n1303055</link>
    <topic>පෙත්සම් විභාගයට විනිසුරුවරු නව දෙනෙක්</topic>
    <author>නෙල්කා මැදගෙදර</author>
    <content>‍දෝෂාභියෝගය විමර්ශනය කළ පාර්ලිමේන්තු තේරීම් කාරක සභාවෙහි වාර්තාව බල රහිත කරමින් අභියාචනාධිකරණය නිකුත් කළ සර්ටියෝරාරි රිට් ආඥාව අහෝසි කරන ලෙස ඉල්ලා ගොනු කළ අභියාචනා පෙත්සමක් ඇතුළු පෙත්සම් 6ක් නව දෙනකුගෙන් යුත් පූර්ණ ශ්‍රේෂ්ඨාධිකරණ විනිසුරු මඬුල්ලක් ඉදිරියෙහි අද (05) සලකා බලනු ලැබේ.ශිරාණි තිලකවර්ධන, නිමල් ගාමිණී අමරතුංග, සලීම් මර්සුප්, කේ. ශ්‍රිපවන්, පී. ඒ. රත්නායක, චන්ද්‍රා ඒකනායක, සත්‍යා හෙට්ටිගේ, ප්‍රියසාත් ඩෙප්, එස්. ඊවා වනසුන්දර යන ශ්‍රේෂ්ඨාධිකරණ විනිසුරුවරුන්ගෙන් එම විනිසුරු මඬුල්ල සමන්විත වේ.සර්ටියෝරාරි රිට් ආඥාව නිකුත් කළ නඩු තීන්දුව බල රහිත කරන ලෙස ඉල්ලා අභියාචන පෙත්සම ගොනු කර තිබුණේ නීතිඥවරයකු වන සුමුදු හේවගේ විසිනි.නව අගවිනිසුරු ලෙස මොහාන් පීරිස් මහතා පත් කිරීම අභියෝගයට ලක් කරමින් විකල්ප ප්‍රතිපත්ති කේන්ද්‍රයෙහි විධායක අධ්‍යක්ෂ පාක්‍යසෝති සරවනමුත්තු මහතා විසින් තවත් පෙත්සමක් ගොනු කර තිබුණි. එසේම පාර්ලිමේන්තු තේරීම් කාරක සභාව අභියෝගයට ලක් කරමින් මූලික අයිතිවාසිකම් පෙත්සම් 4ක් ඉදිරිපත් කර තිබුණි.චන්ද්‍රගුප්ත තේනුවර, ජනක අධිකාරී, එම්. ජයසිරි සහ එල්මෝ පෙරේරා විසින් මෙම පෙත්සම් ඉදිරිපත් කර තිබුණි.මෙම පෙත්සම් සියල්ලම අද මෙම පූර්ණ විනිසුරු මඬුල්ල ඉදිරියෙහි සලකා බලනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=n1303056</link>
    <topic>ගෙල මිරිකා සිඟිති පුතා ළිඳට දැමූ නරුම පියෙක්</topic>
    <author>රත්නපුර දිසා විශේෂනිරෝෂණ පෙරේරා</author>
    <content>වයස අවුරුදු හතරයි මාස දහයක් වන තම පුතු ගෙල මිරිකා ඝාතනය කර ළිඳකට දැමුවේ යැයි සැකපිට පියෙකු බලන්ගොඩ පොලිසිය විසින් ඊයේ (04දා) අත්අඩංගුවට ගනු ලැබීය.අභිරහස් ලෙස මිය ගොස් තිබුණු කවිෂ සඳරුවන් නම් දරුවාගේ සිරුර ඊයේ දහවල් ගොඩගෙන තිබේ. දරුවාගේ සිරුර  ළිඳේ දමා තිබෙනු අසල්වාසීන් දැක ඇතැයි පොලිසිය කියයි.සිව් හැවිරිදි දරුවාගේ මව මේ අවස්ථාවේදී නිවසේ නොසිටි බව පරීක්ෂණවලදී හෙළිවී ඇත. දරුවා පෙර පාසල් ගොස් පැමිණි පසුව ඔහු ඝාතනය කර ළිඳට දමන්නට ඇතැයි පොලිසිය සැක කරයි.බලන්ගොඩ වැඩබලන මහේස්ත්‍රාත් ඒ.එම්. රාෆික් මහතා සිද්ධිය වූ ස්ථානයට හා බලන්ගොඩ මූලික රෝහලට ගොස් මහේස්ත්‍රාත් පරීක්ෂණය සඳහා නිරීක්ෂණ සිදු කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=n1303057</link>
    <topic>ගම්මු බිය වැද්දු හඳුන් දිවියා යළි වනයට</topic>
    <author>දිගාමඩුල්ල සමුහ චන්දන ලියන ආරච්ච්</author>
    <content>අම්පාර කාර්තිව් ප්‍රදේශයේ නිවසක් ඉදිරිපිට ගසක් මත සිටි හඳුන් දිවියෙකු නිසා ප්‍රදේශයේ ජනතාව බියට පත්ව වන ජිවි නිලධාරින් හට දැනුම් දිමෙන් පසුව මහත් වෑයමක් යොදා එම හඳුන් දිවියා අල්ලා ගැනිමට වන ජිවි නිලධාරින් හට හැකි විය.රාත්‍රී කාලයේදි වනයේ සිට ගම් වැදුණු මේ හඳුන් දිවියාට නැවත් වරක් වනයට යාමට නොහැකි විම නිසා දිවා කාලයෙදි මෙසේ ගසක් මතට වී සිටින්නට ඇති බව වනජිවි නිලධාරින් පවසා සිටි.තිරික්කොවිල් ප්‍රදේශයේ නිවසක් ආසන්නයේ ළිඳකට වැටි සිටි හඳුන් දිවියෙකුද මේ නිලධාරින් විසින් බේරා ගනු ලැබිණි. මෙසේ අල්ලා ගනු ලැබු හඳුන් දිවියන් වනයට මුදා හැරිමට පෙර අම්පාර වනජිවි පශු වෛද්‍ය නිලධාරි ඩි.බි.එන්. පුෂ්ප කුමාර මහතා විසින් පරික්ෂා කරණ ලදි.අඩි තුනකට ආසන්න දිගින් යුත් මේ හඳුන් දිවියන් අම්පාර බුද්ධංගල අභය භූමියට මුදා හරින් බව වන ජිවි සහකාර අධ්‍යක්ෂක ඩබ්.ඒ. ලලිත් කුමාර මහතා පැවසිය.වන අඩවි සහකාර කිත්සිරි මෙවන්, වන සත්ව නියාමක එම්.කරුණාරත්න, ඒ. සමන්ත කුමාර, උපුල් ප්‍රියංක, රියදුරු මයිකල් නිලධාරිහු මේ හඳුන් දිවියන් බේරාගැනිමට කටයුතු කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=n1303058</link>
    <topic>ශ්‍රී ලංකාව සැළකිය යුතු ප්‍රගතියක් අත්කරගෙන තිබෙනවා</topic>
    <author>මහින්ද අලුත්ගෙදර</author>
    <content>මානුෂීය මෙහෙයුම සාර්ථකව අවසන් කිරීමෙන් පසු ශ්‍රී ලංකාව සැළකිය යුතු ප්‍රගතියක් අත්කරගෙන තිබෙන බව එක්සත් ජාතීන්ගේ මහලේකම් බෑන් කී මූන් ප්‍රකාශ කරයි.සංහිඳියාව සහ වගවීමේ ක්‍රියාවලිය සම්බන්ධයෙන් ලක් රජය තවත් පියවර ගතයුතු බවද ඒ වෙනුවෙන් ජාත්‍යන්තර ප්‍රජාවගේ සහයෝගය හිමිවිය යුතු බවද හෙතෙම පෙන්වා දෙයි.මහ ලේකම්වරයා මේ බව සඳහන්කර ඇත්තේ නිව්යෝක් නුවරදී පැවැති විශේෂ මාධ්‍ය හමුවකදී මාධ්‍යවේදියකු යොමුකළ පැනයකට පිළිතුරු දෙමිනි.ඒහිදී ඔහු වැඩිදුරටත් සඳහන්කර ඇත්තේ සංහිඳියාව සහ වගවීමේ ක්‍රියාවලිය වැදගත් අංගයක් බවද ඒ වෙනුවෙන් තවත් පියවරයන් රැසක් තැබිය යුතු බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=n1303059</link>
    <topic>ශ්‍රී ලංකාවට විරෝධය පෑ කොටි හිතවාදීහූ 500ක් චෙන්නායිහිදී අත්අඩංගුවට</topic>
    <author>මහින්ද අලුත්ගෙදර</author>
    <content>ශ්‍රී ලංකාවට එරෙහිව දකුණු ඉන්දියාවේ චෙන්නායිහිදී විරෝධතා ව්‍යාපාරයක නිරතවූ තමිල්නාඩුවේ එම්.ඩී.එම්.කේ පක්ෂ නායක වයිකෝ ඇතුළු කොටි හිතවාදීන් 500 දෙනකු ඉන්දීය පොලීසිය විසින් අත්අඩංගුවට ගෙන ඇත.ශ්‍රී ලංකා රජය විසින් දෙමළ ජනයා‍ගේ මානව අයිතිවාසිකම් උල්ලංඝනය කළ බව සහ යුද අපරාධ සිදුකළ බවට චෝදනා නඟමින් මේ පිරිස චෙන්නායි නගරයේ පිහිටි ශ්‍රී ලංකා නියෝජ්‍ය මහ කොමසාරිස් කාර්යාලයට මීටර් 600 ක් පමණ ඈතින් විරෝධතා ව්‍යාපාරයක නිරතව තිබෙන අතර ඒ අවස්ථාවේදී මොවුන් අත්අඩංගුවට ගෙන තිබෙන බවද දකුණු ඉන්දියාවේ වැඩබලන ශ්‍රී ලංකා නියෝජ්‍ය මහ කොමසාරිස් ඕ.එල් අමීර් අච්වාඩ් මහතා දිනමිණ ට පැවසීය.විරෝධතාකරුවන්ට නියෝජ්‍ය මහකොමසාරිස් කාර්යාලය වෙත පැමිණීමට කිසිඳු අවස්ථාවක් ලබා‍ නොදෙමින් ඉන්දීය පොලීසිය පූර්ණ ආරක්ෂාව ලබාදුන් බවද පොලිස් කණ්ඩායම් පහක බල ඇණියක් නියෝජ්‍ය මහ කොමසාරිස් කාර්යාලයේ ආරක්ෂාව වෙනුවෙන් කටයුතු කළ බවද ඒ මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=n13030510</link>
    <topic>ලොව අභීත ජාතියක් ලෙස නැඟී සිටීමට අද අපට හැකියාව ලැබී තිබෙනවා</topic>
    <author>ධනුෂ්ක ගොඩකුඹුර බුත්තල සිට</author>
    <content>තිස් වසරක කුරිරු ත්‍රස්තවාදය පරාජය කිරීමෙන් අනතුරුව ලද නිදහසත් සමඟින් අපට අද ලෝකය ඉදිරියේ ජාතියක් වශයෙන් අභිමානයෙන් නැඟී සිටීමේ අවස්ථාව උදා වී තිබෙන බව ජනාධිපති මහින්ද රාජපක්ෂ මහතා පවසයි.අපට එම අවස්ථාව උදා කර දුන්නේ අපේ ඵෙතිහාසික උරුමය විසින් බව පෙන්වා දෙන ජනාධිපතිතුමා අප සැමගේ වගකීම සහ යුතුකම වන්නේ එම ඵෙතිහාසික උරුමය රැක ගැනීම බවත් අවධාරණය කරයි. ජනාධිපතිවරයා මෙසේ ප්‍රකාශ කළේ ඵෙතිහාසික යුදඟනාව රජ මහා විහාරස්ථානයේදී පැවැති සංඝ පීතෘවර හරසර ප්‍රණාම උළෙලට ඊයේ (4) එක්වෙමිනි.ඔක්කම්පිටිය ඵෙතිහාසික දෙමටමල් රජ මහා විහාරය, යුදඟනාව රජ මහා විහාරස්ථානය යන විහාරයන්හි විහාරාධිපති මොනරාගල දිස්ත්‍රික් ප්‍රධාන සංඝනායක ගල්මැටිවත්තේ චන්ද්‍රජෝති නාහිමියන් සහ කතරගම ඵෙතිහාසික කිරිවෙහෙර විහාරස්ථානයේ විහාරාධිපති, රුහුණු මාගම්පත්තුවේ ප්‍රධාන සංඝනායක, ඌව වෙල්ලස්ස විශ්වවිද්‍යාලයේ කුලපති ආචාර්ය අලුත්වැව සෝරත නාහිමියන් රට, ජාතිය සහ බුදු සසුන වෙනුවෙන් කළ මෙහෙවර ඇගයීම සඳහා මෙම උළෙල පැවැත්විණි.යුදඟනාව රජ මහා විහාරස්ථානය වෙත පැමිණි ජනාධිපතිතුමා අස්ගිරි මහා විහාරය පිහිටුවා වසර 700ක් පිරීම නිමිත්තෙන් ඉදිකළ සතරමහා දේවාලය සහිත විහාර මන්දිරය විවෘත කර මල් පහන් පූජා කළේය.අනතුරුව උත්සව භූමිය වෙත පැමිණි ජනාධිපතිතුමා ගල්ටැම්වත්තේ චන්ද්‍රජෝති නාහිමියන් වෙත උපහාර තිළිණ පූජා කළේය. නව ග්‍රන්ථ එළිදැක්වීමක් සහ මැණික්වලින් නිපැයුණු සිතුවම් පරිත්‍යාග කිරීමක් ද මෙහිදී සිදු කෙරිණ.එදා මවුබිමේ ස්වාධීනත්වය උදෙසා දිවි නොතකා සටන් වැදීම හේතුවෙන් ඵෙතිහාසික වෙල්ලස්ස ඇතුළු මහ රුහුණට දීර්ඝ කාලයක් තිස්සේ වෙනස්කම් සිදු වූ බව පැවසූ ජනාධිපතිවරයා අද එම උරුමය රැක ගැනීමට කටයුතු කරමින් තිබෙන බව පැවසීය.එදා එසේ වල් වැදෙන්නට ඉඩ හැර තිබූ මහ රුහුණ අද මේ රටේ ආර්ථික සහ සංවර්ධනයේ කේන්ද්‍රයක් බවට පත් වෙමින් තිබෙන්නේ ඒ උරුමය පිළිබඳ අප තුළ ඇති ගෞරවය නිසා බවත් ජනාධිපතිවරයා සඳහන් කළේය.අස්ගිරි පාර්ශ්වයේ මහා නායක උඩුගම ශ්‍රී බුද්ධරක්ඛිත මහ නාහිමි, මල්වතු පාර්ශ්වයේ අනු නායක දිඹුල්කුඹුරේ විමලධම්ම අනු නාහිමි, අස්ගිරි පාර්ශ්වයේ නියෝජ්‍ය ලේඛකාධිකාරී නාරම්පනාවේ ආනන්ද හිමි ඇතුළු මහා සංඝරත්නයත් ඇමැතිනී සුමේධා. ජී. ජයසේන මහත්මියත් ඇමැතිවරුන් වන ජගත් පුෂ්පකුමාර, විජිත් විජිතමුණි ද සොයිසා, නියෝජ්‍ය ඇමැති එම්. කේ.ඩී. එස් ගුණවර්ධන, ඌව පළාත් මහ ඇමැති ශෂීන්ද්‍ර කුමාර රාජපක්ෂ මහත්වරු ඇතුළු පිරිසක් මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=n13030511</link>
    <topic>සෞදියේ රිය අනතුරකින් ශ්‍රී ලාංකික කතුන් 3ක් මරුට</topic>
    <author>මහින්ද අලුත්ගෙදර</author>
    <content>සෞදි අරාබියාවේ ජෙඩාහිදී සිදුවූ රිය අනතුරකින් ශ්‍රී ලාංකික කාන්තාවන් තිදෙනකු ජීවිතක්ෂයට පත්ව තිබේ. ජෙඩා ජාත්‍යන්තර ගුවන්තොටුපළේ සිට මෝටර් රථයකින් ගමන් කරමින් සිටියදී තායිෆි මක්කම අධිවේගී මාර්ගයේදී මේ අනතුර සිදුව තිබෙන බව සෞදි අරාබියාවේ ශ්‍රී ලංකා තානාපති කාර්යාලය සඳහන් කරයි.රැකියා සඳහා සෞදි අරාබියාවට ගොස් ගුවන් තොටුපළෙන් පිටත් වූ පසු මේ තිදෙනා අනතුරුට මුහුණ දී තිබෙන අතර එම අනතුරින් මියගොස් ඇත්තේ ගම්පහ, වෑබඩ, පස්යාල ප්‍රදේශයේ පදිංචි ආචාරිලාගේ පද්මා රංජනී, කඩවත පදිංචි සමරතුංග මුදියන්සේලාගේ සෝමලතා සහ කසීනා උම්මා අබ්දුල් හමීඩ් යන අය බවට හදුනාගෙන තිබෙන බවද එම තානාපති කාර්යාලය කියයි.මුස්ලිම් කාන්තාවගේ මෘත දේහය සෞදි අරාබියාවේදී මිහිදන් කර තිබෙන අතර සෙසු කාන්තාවන් දෙදෙනාගේ මෘත දේහයන් මේ වනවිට තායිෆි හෙරා රජයේ රෝහලේ තැන්පත්කර තිබේ.මොවුන්ගේ මෘත දේහයන් සම්බන්ධ නීතිමය කටයුතු අවසන් වූ වහාම ශ්‍රී ලංකාවට එවීමට පියවර ගන්නා බවද සෞදි අරාබියාවේ ශ්‍රී ලංකා තානාපති කාර්යාලය පවසයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=n13030512</link>
    <topic>මාතර - කතරගම දුම්රිය මඟ පළමු අදියර ඉදිකිරීමට චීන රජයේ සහාය</topic>
    <author>ජයසිරි මුණසිංහ</author>
    <content>අදියර තුනකින් නිම කිරීමට සැලසුම් කොට ඇති මාතර - කතරගම දුම්රිය මාර්ගයේ පළමු අදියර ‍ඉදිකිරීම් වලට අවශ්‍ය අමෙරිකානු ඩොලර් මිලියන 278.2ක මුදල ලබාදීමට චීන රජය එකඟතාවය පළ කෙළේය.මාතර සිට බෙලිඅත්ත, බෙලිඅත්ත සිට හම්බන්තොට සහ හම්බන්තොට සිට කතරගම දක්වා මේ අදියර තුන දිග හැරේ.වසරකට සියයට දෙකක පොලී අනුපාතයක් යටතේ වසර 5ක සහන කාලයක් සහිතව වසර 20කින් ආපසු ගෙවීමේ පදනම මත මේ මුදල සපයනුයේ චීන ආනයන - අපනයන බැංකුව විසිනි.ජනාධිපති මහින්ද රාජපක්ෂ මහතාගේ නායකත්වයෙන් රජය ක්‍රියාත්මක කරන රට පුරා විසිරුණු ආර්ථික යටිතල පහසුකම් නංවාලීමේ වැඩපිළිවෙළ යටතේ ඉදි කරන ඉතා සුවිශේෂී ව්‍යාපෘතියක් ලෙස මෙය නම් කළ හැකිය.මාතර සිට බෙලිඅත්ත දක්වා වූ කි.මී. 26.75ක දිගින් යුත් පළමු අදියර යටතේ බෝක්කු, ගංගා හරහා ඉදි කරනු ලබන පාලම්, ගංවතුරින් යටවන පහත් බිම්වලට ඉහළින් ඉදි කරනු ලබන ගුවන් පාලම්, දුම්රිය හරස් මාර්ග මෙන්ම නව දුම්රිය ස්ථාන 4 ක් සහ කාර්ය මණ්ඩලය සඳහා නිල නිවාස ඇතුළු අනෙකුත් සේවා අවශ්‍යතා සම්පූර්ණ කෙරෙනු ඇත.මාතර - කතරගම දුම්රිය මාර්ගය දීර්ඝ කිරීමේ ව්‍යාපෘතියේ දෙවන අදියර යටතේ බෙලිඅත්ත සිට හම්බන්තොට දක්වා ද තුන්වන අදියර යටතේ හම්බන්තොට සිට කතරගම දක්වා ද දුම්රිය මාර්ගය ඉදිකිරීමට හා ඊට අදාළ අනෙකුත් සේවා පහසුකම් සම්පූර්ණ කිරීමට යෝජිතය.හම්බන්තොට වරාය හා මත්තල ගුවන් තොටුපළ ක්‍රියාත්මක වීම වැනි දකුණු පළාතෙහි සිදු කෙරෙන සංවර්ධන කාර්යයන් හේතුවෙන් දකුණු පළාත සහ ර‍‍ටේ සෙසු පළාත් අතර ශීඝ්‍රයෙන් ඉහළයන ප්‍රවාහන ඉල්ලුම සපුරාලීමටද දකුණු පළාතේ දුරස්ථ ප්‍රදේශවල සිට සිදු කෙරෙන භාණ්ඩ හා මගී ප්‍රවාහන කටයුතු වඩා පහසු හා කාර්යක්ෂම කිරීම සඳහා ‍ද මෙම ව්‍යාපෘතිය විශාල පිටිවහලක් වෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=n13030513</link>
    <topic>ශ්‍රී ලාංකික වෘත්තීයවේදීන්ට සීෂෙල්ස් රාජ්‍යයේ රැකියා අවස්ථා</topic>
    <author>මහින්ද අලුත්ගෙදර</author>
    <content>විදේශ රැකියා ක්ෂේත්‍රයේ නව සන්ධිස්ථානයක් පසුකරමින් වෘත්තීමය පළපුරුද්ද සහිත ශ්‍රී ලාංකික වෘත්තීයවේදීන් සීෂෙල්ස් රාජ්‍යය වෙත යොමු කිරීමට දෙරටේ රජයන් පියවර ගෙන ඇත.මෙහි ප්‍රතිඵලයක් වශයෙන් උපාධිධාරී ගුරුවරුන් 41 දෙනකු සීෂෙල්ස් රාජ්‍යයේ රැකියා සඳහා පිටත්කර යැවීමට පියවර ගෙන තිබෙන අතර ඔවුන් සඳහා ගුවන් ටිකට්පත් ප්‍රදානය විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාගේ ප්‍රධානත්වයෙන් ඊයේ (04) සිදුකෙරිණි.පසුගිය අගොස්තු මාසයේදී ශ්‍රී ලංකාවේ සංචාරය කළ සීෂෙල්ස් ජනාධිපති ජෙම්ස් ඇලික් මයිකල් සහ විදේශ කටයුතු ඇමැති ජීන් පෝල් ඇඩම් මහත්වරුන්ගේ සංචාරය අතරතුර ඇති කරගත් ගිවිසුමකට අනුව මේ ගුරුවරුන් එරට රැකියා සඳහා යොමුකරන අතර මෙය එහි පළමු වැන්න බවද මෙලෙස ගුරුවරුන් 150ක් පමණ පිටත්කර යැවීමට පියවර ගන්නා බවද ඇමැති ඩිලාන් පෙරේරා මහතා මෙහිදී සඳහන් කළේය.මෙය ශ්‍රී ලංකාවට අනගි අවස්ථාවක් බව පෙන්වාදුන් ඇමැතිවරයා ශ්‍රී ලංකා විදේශ රැකියා ඒජන්සි පෞද්ගලික සමාගම ඒ සඳහා මුල්වී කටයුතු කරන බවද වෘත්තීයවේදීන්, පුහුණු ශ්‍රමිකයන් විදේශ රැකියා සඳහා යොමු කිරීම රජයේ අපේක්ෂාව වී තිබෙන බවද සඳහන් කළේය.මේ අතර ඒ මහතා පෙන්වා දුන්නේ තමා අමාත්‍යාංශය බාර ගන්නා විට අභියෝගයන් කිහිපයකට මුහුණ දුන් බවත් මිලියන 1.8ක් තරම් වූ විදේශගත ශ්‍රී ලාංකික ශ්‍රමිකයන්‍ වෙනුවෙන් පවතින නිවැරැදි නොවන ආකල්පය වෙනස් කිරීම, ගෘහ සේවිකාවන් වශයෙන් නොව ගෘහ පාළිකාවන් වශයෙන් පිටත්කර යැවීම සහ නුපුහුණු ශ්‍රමිකයන් වෙනුට පුහුණු ශ්‍රමිකයන් යැවීම ආදිය ඒ අතර වන බවත්ය.විදේශගත ශ්‍රී ලාංකික ශ්‍රමික ප්‍රජාව මේ වනවිට ශ්‍රී ලංකාවට වැඩිම විදේශ විනිමයක් උපයාදෙන පිරිස බවට පත්ව තිබෙන බව සිහිපත් කළ බැසිල් රාජපක්ෂ මහතා පසුගිය වසරේදී ඔවුන් උපයා දී තිබෙන විදේශ විනිමය ප්‍රමාණය අමෙරිකානු ඩොලර් බිලියන 6.0 ක් බවද එවැනි පිරිසක් අපේ රටවිරුවන් වශයෙන් නම්කිරීමට පියවර ගත් බවද සඳහන් කළේය.සීෂෙල්ස් රාජ්‍යයේ රැකියා සඳහා පිටත්ව යන මේ ගුරුවරුන් පිරිස ශ්‍රී ලංකාව නියෝජනය කරන තානාපතිවරුන් බව සඳහන් කළ විදේශ රැකියා ප්‍රවර්ධන හා සුබසාධන ඇමැතිවරයා වඩා හොඳ සේවාවක් ලබාදීම හරහා තම රටට ගෞරවයක් හිමිකර දෙනු ඇතැයි විශ්වාසය පළ කළේය.මේ අතර ඇමැතිවරයා පෙන්වා දුන්නේ ශ්‍රී ලාංකික වෘත්තීයවේදීන් සීෂෙල්ස් රාජ්‍යයේ රැකියා සඳහා යොමු කිරීමේ වැඩසටහන යටතේ මේ වනවිට නීතිවේදීන් යවීමටද සැළසුම්කර තිබෙන බවද ඒ සඳහා එරට නීතිපති දෙපාර්ත‍මේන්තුව සමඟ එක්ව මේ වනවිට පළමු සම්මුඛ පරීක්ෂණය සිදුකර අවසන් බවත්ය.මේ ගුරුවරුන් බඳවා ගැනීම සඳහා අයැදුම්පත් විශාල ප්‍රමාණයක් ලැබී තිබෙන අතර සීෂෙල්ස් රජය සහ ශ්‍රී ලංකා අධ්‍යාපන අමාත්‍යාංශ මණ්ඩලයක් මඟින් 41 දෙනකු තෝරාගෙන තිබේ. මොවුනට සියලු පහසුකම් සැපයීමට රජය පියවර ගෙන තිබෙන අතර ගුරුවරුන්ට සහ ඔවුන්ගේ පවුල්වල සාමාජිකයන් සඳහා වීසා හා ගුවන් ටිකට්පත් ලබාදීම, ඔවුන් රැඳී සිටින දෙවසරක කාලසීමා‍වේදී නේවාසික පහසුකම් මෙන්ම සෞඛ්‍ය පහසුකම් ඒ අතර වෙයි.ශ්‍රී ලංකා විදේශ රැකියා පෞද්ගලික ඒජන්සි සමාගමේ සභාපති සේනක අබේගුණසේකර, ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාලංකාධිකාර, සාමාන්‍යාධිකාරී හරිස්චන්ද්‍ර බටගොඩ මහත්වරුද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=n13030514</link>
    <topic>දහම් අධ්‍යාපනය ලබා ගත යුත්තේ යහපත් ගුණගරුක පුරවැසියන් වීමටයි</topic>
    <author>මාතර දිසා විශේෂ දික්වැල්ල විශේෂ මාතර විශේෂ තිහගොඩ සමූහ</author>
    <content>රජයේ පුරප්පාඩු පිරවීමේ සම්මුඛ පරීක්ෂණවල දී දහම් අධ්‍යාපනයටත් ලකුණු ලබාදීමට රජය තීරණය කර ඇති බව ආපදා කළමනාකරණ ඇමැති මහින්ද අමරවීර මහතා පැවසීය.දහම් අධ්‍යාපනය ලබාගත යුත්තේ විභාග සමත්වීමට හෝ සම්මාන ලබාගැනීමට නොව යහපත් ගුණ දහම් සුරකින පුරවැසියන් වීමට බවද හෙතෙම කීවේය.කුමරතුංග මුනිදාස පඬිවරයාගේ 69 වන ගුණ සමරුව නිමිති කරගෙන දික්වැල්ල දෙමටපිටිය ඉදිගස්ආර එතුමා ජන්මලාභය ලැබූ භූමියේ ඉකුත් (02) පැවැති ගුණසමරු උත්සවය අමතමින් ඇමැතිවරයා එසේ ප්‍රකාශ කළේය.ඉරිදා දිනවල පෞද්ගලික පන්ති තහනම් කරමු කියා යෝජනාවක් ආවා. නමුත් ජනාධිපතිතුමා කීවේ අප මුලින් දහම් අධ්‍යාපනයේ වටිනාකම වැදගත් බව ගැන දැනුවත් කර සිටිමු කියායි.කුමාරතුංග පඩිතුමාගේ නිජභූමිය අනාගත පරම්පරාවෙන් පරම්පරාවට දැකගන්ට ලැබෙන ආභාෂය ලබාගත හැකි පින් බිමක් කිරීමට කටයුතු කිරීම අගය කියා නිමකළ නොහැකි වටිනා නිර්මාණයක්. කුමරතුඟු මුනිදස් ප¼ඪිවරයා ජනාධිපතිතුමාගේත් නොමද ගෞරවයට ආදරයට පාත්‍රවූ පඩිතුමෙක්. මේ නිජභූමි සංවර්ධනය නිසා මාර්ටින් වික්‍රමසිංහ සූරින්ගේ කෞතුකාගාරයට වගේ පාසල් සිසුන් දෙස් විදෙස් සංචාරකයින් ද ඉදිරියේ දී පැමිණේවි.වැවුරුකන්නල බුදුරජ මහා විහාරාධිපති කුමරතුඟු මුනිදස් ගුණ සමරු හා සංවර්ධන පදනමේ අනුශාසක දික්වැල්ලේ තිස්ස නාහිමි.හෙළබස පෝෂණය කළ අභිමානවත් ප¼ඩිරුවනක් වූ මුනිදාස කුමාරතුංග සූරින්ගේ ජන්ම භූ®මිය සංරක්ෂණය කර විවිධ අංගයන් ගෙන් සමන්විත කෞතුකාගාරයක් ලෙස ගොඩනගා අපේ රටේ අනාගත පරපුරට දායාද කරන්ටයි මේ වැඩපිළිවෙලේ අරමුණ.සිංහල භාෂාව පෝෂණය කළා වගේම එතුමන් හෙළ හැදියාව බුදුදහම ;වනුවෙන් සිදුකළ අනුපමය සේවාව අප සදාකාලිකව සිහිපත් කළ යුතුයි. වත්මන් දරු පරපුරට ඒ සේවාවන් ගැන දැනුවත් කිරීම අපේ යුතුකමක් හා වගකීමක්.දකුණු පළාත් අධ්‍යාපන අමාත්‍ය චන්දිම රාසපුත්‍ර මහතාකුමාරතුංග මුනිදාස සූරින්ගේ ගුණ සමරු උත්සවයට සහභාගීවන්ට ලැබීම ගැන මා ඉතා සතුටුවනවා. මුනිදාස කුමාරතුංග සූරින් නොහිටියානම් මටත් සමහරවිට සිංහල භාෂාව දැනගන්ට හැකිවන්නේ නැහැ. ඒ මා ජීවිතයේ වැඩි කාලයක් විදේශගතව සිටි නිසයි.සිංහල භාෂාව භාවිත වන ලෝකයේ එකම තැන ශ්‍රී ලංකාවයි. සිංහල භාෂාව අපේ දේශයේ සෑම දෙයක් සඳහාම භාවිතා වනවා.ඒ සිංහල භාෂාව පෝෂණය කළ කුමාරතුංග සූරින්ට අප සදා බුහුමන් කළ යුතුයි. අප අපේ දරුවන්ගේ සිංහල භාෂා ඥානය ප්‍රගුණ කරමු. ජනාධිපතිතුමන් නවයුගයක් බිහි කරන මේ අවස්ථාවේ අපේ දරුවන් එයට නිර්මාණශීලිව දායකවන්ට අඩුවක් නැතිව දැනුමෙන් සන්නද්ධ කරමු.අහුන්ගල්ලේ සිරිශීල විසුද්ධි හිමි, කරතොට පඤ්ඤාසීල හිමි ඇතුළු නාහිමිවරුන් කිහිප නමක් ද, දකුණු පළාත් සභා මන්ත්‍රී කාංචන විජේසේකර ඇතුළු කිහිපදෙනෙක් ද උත්සව සභාව ඇමතූ අතර ගුණ සමරු උත්සවය නිමිතිකර පැවැත් වූ ගද්‍ය, පද්‍ය, කථික, චිත්‍ර හා නිර්මාණ තරගවල ජයග්‍රාහකයින්ට ත්‍යාග ප්‍රදානය ද සිදු කෙරුණ අතර කුමරතුඟු මුනිදස් පඬිතුමාගේ ස්මාරකය විවෘත කිරීම ද සිදු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=n13030515</link>
    <topic>පාසල් තරග පැවැත්වෙන ක්‍රීඩා පිටිවලට මත්පැන් බෑ</topic>
    <author>විජයානි එදිරිසිංහ</author>
    <content>පාසල් අතර පැවැත්වෙන මහා ක්‍රිකට් තරග (බිග්මැච්) නැරඹීමට යන කිසිවකුට මින් ඉදිරියට බීමත්ව හෝ මත්පැන් රැගෙන හෝ එම තරග භූමියට ඇතුළුවීම සම්පූර්ණයෙන් තහනම් කෙරේ.මෙම නීතිය තදින්ම ක්‍රියාත්මක කිරීම සඳහා නිල ඇඳුමින් සහ සිවිල් ඇඳුම් ඇඳගත් පොලිස් නිලධාරීන් තරග බිමේ සහ ඒ අවට ප්‍රදේශය තුළ යෙදවීමට පොලිස් මූලස්ථානය ඊයේ තීරණය කර තිබේ.එම නීතිය කඩ කර හැසිරෙන ඕනෑම පුද්ගලයකුට තරා තිරම නොබලා තදින්ම නීතිය ක්‍රියාත්මක කරන ලෙසට පොලිස් මූලස්ථානය සියලුම ජ්‍යෙෂ්ඨ සහ කනිෂ්ඨ පොලිස් නිලධාරීන්ට නිවේදනය කර තිබේ.මේ දිනවල කොළඹ සහ වෙනත් ප්‍රධාන නගරවල පාසල් ආශ්‍රිතව ක්‍රිකට් තරග පැවැත්වෙයි. පාසල් සිසුන් වැරදි මගට පොලඹවන මත්පැන් පොවා ඔවුන් අරගලවලට පෙලඹවීමට එම ක්‍රිකට් තරග නැරඹීමට එන වෙනත් තරුණයන් සහ අනෙකුත් කණ්ඩායම් ක්‍රියා කරන බව පොලිසිය මඟින් සොයාගෙන තිබේ.විශේෂයෙන් විවෘත රථවල අන්තරාදායක ලෙස ගමන් කරමින් අන් අයට හිරිහැර වන ආකාරයෙන් කටයුතු කිරීම, මාර්ග අවහිර කිරීම, මහජනතාවට හිරිහැර වන පරිදි හැසිරීම, ඝෝෂා කිරීම, මාර්ග නීති රීති උල්ලංඝනය කිරීම, පාසල් සිසු සිසුවියන්ට හිරිහැර කිරීම, අවිනීත ලෙස හැසිරීම ආදිය සිදුවෙයි.මෙම සියලුම වැරදි කරන පිරිස් අනිවාර්යයෙන්ම මත්පැන් පානය කර ඇති අය බව සොයාගෙන තිබේ.විශේෂයෙන් ආදි සිසුන් විශාල වශයෙන් පොලිස් අණකිරීම් පවා නොතකා හරිමින් මත්පැන් පානය කර තරග භූමියට ඇතුල් වන අතර මත්පැන් බෝතල් විශාල වශයෙන් ගෙන යන බවද පොලිසිය පවසයි.පෙරේදා (10) කොළඹ ආනන්ද නාලන්ද ක්‍රිකට් තරගය අතරතුර ඇතිවූ ගැටුමට ප්‍රධාන හේතුව බීමත්ව හැසිරීම බව කොළඹ දිසාව භාර ජ්‍යෙෂ්ඨ නියෝජ්‍ය පොලිස්පති අනුර සේනානායක මහතා කීය.පොලිසිය ඉදිරියේදී ක්‍රියාත්මක කරන මෙම වැඩපිළිවෙළ සම්බන්ධව විදුහල්පතිවරු දැනුවත් කිරීමද ඊයේ සිට ආරම්භ කෙරුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=r1303051</link>
    <topic>වයඹ දුෂ්කර පාසල් රැසක ගුරු හිඟය උග්‍ර අතට</topic>
    <author>කුරුණෑගල මධ්‍යම විශේෂ</author>
    <content>කුරුණෑගල පළාතේ දුෂ්කර පාසල්වල ඇති තතු සොයා බලා වාර්තා කිරීමට පත්කොට සිටින නිලධාරීන් විසින් තම රාජකාරිය හරිහැටි ඉටුනොකිරීමේ හේතුවෙන් වයඹ පළාතේ ඇතැම් පාසල්වල ගුරු හිඟයක් මෙන්ම අධ්‍යාපන කටයුතු අඩාළ වී ඇති බැව් විදුහල්පතිවරු පවසති.ග්‍රාමීය පාසල් බහුතරයක විද්‍යා, ඉංග්‍රීසි සහ ගණිත ගුරුවරු දෙතුන් දෙනාට සීමා වී ඇත.ජනප්‍රිය යැයි කියනු ලබන පාසල්වල විශාල වශයෙන් ගුරු අතිරික්තයක් තිබෙන බවත් එම ගුරුවරු ග්‍රාමීය පාසල්වලට අනියුක්ත කරන්නේ නම් පවතින ගුරු හිඟය අවම කර ගැනීමට හැකි බැව් විදුහල්පතිවරු පවසති.ඉගෙනීම සඳහා අවශ්‍ය මූලික පහසුකම්වත් නොමැති ග්‍රාමීය පාසල්වලට සිසුන් පළාත් අධ්‍යාපන දෙපාර්තමේන්තුවේ නිලධාරීන්ගේ වරද නිසා ප්‍රාථමික අධ්‍යාපනයට පමණක් සීමා වී සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=r1303052</link>
    <topic>පාලින්දනුවර කලා ගම්මානයේ</topic>
    <author>පාලින්දනුවර විශේෂ - මා කෙලියේ සේන බදුරලිය සමූහ රත්නසිරි ගමඇතිගේ</author>
    <content>පාලින්දනුවර කලා ගම්මානයේ වෙසෙන පවුල් 25කින් තවමත් ලී කැටයම් කලාවේ නිරත වන්නේ පවුල් 6ක් පමණි.කලා ගම්මානයේ වෙසෙන පවුල් (20) විස්සක් පමණ වන ජනතාවක් කලක් තිස්සේ කරගෙන ගිය වෙස් මුහුණු කර්මාන්තය අතහැර දමා තිබේ.ඔවුන්ගේ ජීවිත ගැටගහගන්නට කරන මෙම කලා නිපැයුම් කර්මාන්තයෙන් මඟක් නැතිව පවතින අසීරුතාවන්ට ඔවුහූ මුහුණ පා සිටිති.වසර විසිපහකට අධික කාලයක් තිස්සේ මෙම කලා නිමැයුම් ජීවිතයට පන්නරය කරගත් පී. ජී. විජේසිරි මහතා අපට කීවේ මෙහෙම කතාවකි.මම වසර 25ක පමණ කාලයක සිට මෙම කර්මාන්තය කරගෙන යන කෙනෙක්. ඒ කාලේ වගේ නෙවේ ලී සොයා ගන්න නෑ. වෙල් කඳුරු ලීයෙන් කරපු භාණ්ඩ තමයි ඉල්ලන්නේ.රුක්අත්තන ලීත් ගන්නවා. මේ ගම්මානයේ පවුල් 25ක් පදිංචි ව සිටිනවා. ඒ සැවොම මේ කර්මාන්තය කරගෙන ගියා පවුල් 06ක් තමයි දැන් මේ කර්මාන්තය කරන්නේ.මෙම භාණ්ඩ අලෙවිකර ගන්න වෙළෙඳපොළක් නෑ. අම්බලන්ගොඩ - හික්කඩුව ප්‍රදේශවලට ගෙනියනවා. සාප්පුවලට මේ භාණ්ඩ දැම්මට සංචාරකයින් ගැවසෙන කාලවලදී තමයි අලෙවි වෙන්නේ. ඒත් මහන්සිවන තරමට වාසියක් නෑ, ලැබෙන්නෙ සොච්චමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=r1303053</link>
    <topic>ග්‍රීසියේ සේවයට ගිය ශ්‍රී ලාංකික තරුණයාගේ හදිසි මරණය තවමත් අබිරහසක්</topic>
    <author>ජා - ඇළ මධ්‍යම :- ලෙස්ලි පෙරේරා</author>
    <content>යූරෝ මුදල් සොයා සුවසේ දිවි ගෙවන්න මීට වසර 2 1/2කට පෙර ග්‍රීසියේ කෝටිපති ව්‍යාපාරිකයකුගේ නිවෙසක සේවය සඳහා ගිය ශ්‍රී ලාංකික තරුණයකු ඝාතනය කර පසුගියදා එම දේහය ශ්‍රී ලංකාවට එවීමේ දුක් මුසු කතාවක් කඳාන දකුණු බටගම ප්‍රදේශයෙන් අසන්නට ලැබී අප මේ ගැන තොරතුරු සොයන අටියෙන් එහි යන විට මෙම අමානුෂික ඝාතනය ගැන ප්‍රදේශවාසීහු බලවත්ම කම්පනයකට පත්ව සිටි අයුරු දුටුවෙමු.මෙසේ අවාසනාවන්ත ඉරණමකට පත්ව සිටියේ කඳාන දකුණු බටගම කලක් පදිංචිව සිටි අෂාන් ඩිලංක ෆොන්සේකා නැමැති 24 හැවිරිදි තරුණයෙකි.මියගිය තරුණයාගේ මව මෙසේ පැවැසුවාය.මට දරුවො දෙන්නෙක් ඉන්නවා. ලොකු දුව ප්‍රසානි එරන්දිනී (28) දෙදරු මවක්. මිය ගිය මගේ සුදු පුතාට තාම වයස අවුරුදු 24යි.මං අපේ අගහිඟකම නිසා තමයි ග්‍රීසියේ ගෘහ සේවිකාවියක් ලෙස සේවයට ගියේ. ග්‍රීසියේ සේවයට ඇවිත් වසර 15ක් විතර වෙනවා. මගෙ පුතාත් මං ඉන්න තැනට ආවා. අපි වැඩ කෙළේ ග්‍රීසියේ සැලෝනෙකි නගරයේ සුවිසල් නිවෙසකයි.ඉකුත් 13 වෙනිදා මට පුතාගෙන් වෙන් වෙන්නට සිදු වූවා. ඒ ගෙදර මැඩම්’ගේ නංගීකෙනෙකුගේ බබෙක් බලාගන්නන ග්‍රීසියේ අගනුවර වන ඇතෑන්ස් නගරයට යන්න සිද්ධ වුණා. එදා තමයි මං පුතාව අවසාන වරට දුටුවේ.ඇතෑන්ස් නගරයට ගිය මම ඉකුත් 16 වෙනිදා පුතාට දුරකථනයෙන් කථා කළාම පුතා කීවා අම්මේ ගෙදර නෝනගෙ පුතා ඇලෙක්සැන්ඩර් ගෙදර ආව කියල ඔහු ග්‍රීසියේ යුද හමුදා නිලධාරියෙක්. මං කීවා පුතාට එයාට කෑම ලැහැස්ති කරල දෙන්න කියල.16 වෙනිදා රාත්‍රියේ මං පුතාට දුරකථනයෙන් කතා කළාට මට පුතා කථා කෙළේ නැහැ. පසුදාත් පුතාට මං කථා කළාට පුතාගෙන් හඬක් නැති නිසා පස්සෙ මම ඒ නිවෙස අසල ගෙදරක වැඩකරන අනුලා කියන හිතවතියට කථා කරල කීව මගෙ පුතා කථා කරන්නෙ නැහැ අනේ ටිකක් සොයා බලන්න කීවා.එතකොට අනුලා තවත් පකිස්තාන් ජාතිකයකු සමඟ ගිහින් බලනකොට දැකල තියෙනවා ගෙදර පිහිනුම් තටාකය අසල පුතා වැටිල සිටිනවා.මම ඇතෑන්ස් සිට සැලෝනිවලට ගුවන් මඟින් පැමිණෙන කොට ගෙදරට ග්‍රීසිය පොලිසියෙන් ඇවිත්.“අනේ දෙයියනේ... මගෙ රත්තරං පුතාව මරා දාලා...මට කෑගැහුණා. පපුව පැලෙන්න තරම් දරා ගන්න බැරි වේදනාවක් දැනුණා.ශ්‍රී ලංකාවේ සිට ගෙවල්වල වැඩට ආපු කිහිපදෙනෙක් මට උදව් කළා. පුතාගෙ මරණ පරීක්ෂණයේදී හෙළිවුණේ ගෙල සිර කර දියේ ගිල්වා මරා ඇති බවයි.ග්‍රීසියේ තානාපති කාර්යාලයක් නැති නිසා මං හරියට අසරණ වුණා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=r1303054</link>
    <topic>මුහුදු වැලි හෑරුවාට දඩ</topic>
    <author>පානදුර සමූහ කපිල සෝමරත්න</author>
    <content>පානදුර තල්පිටිය මුහුදු වෙරළෙන් බැකෝ යන්ත්‍ර යොදා අනවසරෙන් මුහුදු වැලිගොඩ දමා අලෙවි කිරීමේ ජාවාරමක් අල්ලාගත් පානදුර පරිසර පොලිසියේ ස්ථානාධිපති අනවරත්න මහතා සහ පොලිස් කණ්ඩායමක් බැකෝ රියදුරු ඇතුළු තිදෙනකු බැකෝ යන්ත්‍රයත් සමඟ අත්අඩංගුවට ගත්හ.සැකකරුවන් තිදෙනා අධිකරණය වෙත ඉදිරිපත් කර නඩු පවරූ අතර සැකකරුවන් චෝදනාවලට වරද පිළිගත්තෙන් රුපියල් පන්දහස බැගින් දඩ නියම කළ පානදුර ප්‍රධාන මහේස්ත්‍රාත් ආර්.එස්. ඒ. දිසානායක මහතා බැකෝයන්ත්‍රය රාජසන්තක කරනවාද නැද්ද යන පිළිබඳව විමසීමක් කිරීමට තීරණය කර බැකෝ යන්ත්‍රය සිවිල් පොලිස්භාරයේ තබා ගැනීමට නියෝග කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=r1303055</link>
    <topic>යකඩ බඩු එකතු කරන මුවාවෙන් ගෙන්ගෙට ගොස් වටිනා භාණ්ඩ සොරාගත් කල්ලිය දැලේ</topic>
    <author>රඹුක්කන විශේෂ - ඔස්වල්ඩ් ගොඩකුඹුර</author>
    <content>යකඩ බඩු එකතු කරන මුවාවෙන් ගෙන්ගෙට යමින් වටිනා යකඩ බඩු සොරා ගෙන ඒවා උණු කර කම්බි තනා විකුණන මහා පරිමාණ ජාවාරමකට සම්බන්ධ පිරිසක් රඹුක්කන පොලිසිය මඟින් අත්අඩංගුවට ගෙන ඇත.රඹුක්කන, කොටවැල්ල ප්‍රදේශයේ නිවෙසක තිබූ රුපියල් දෙලක්ෂයකට වඩා වටිනා යකඩ උපකරණ තොගයක් සොරාගෙන ගොස් තිබිය දී කළ පරීක්ෂණයේ දී මේ පිරිස හා එම උපකරණ අත්අඩංගුවට ගැනීමට හැකි වූ බව පොලිසිය පවසයි.රඹුක්කන කොටවැල්ල පදිංචි පුද්ගලයකුට අයත් වෑල්ඩින් යන්ත්‍ර දෙකක්, අත් ට්‍රැක්ටරයක සීසෑමට ගන්නා රොටරියක් හා යකඩ රෝද ජෝඩුවක් මෙසේ සොරා ගෙන තිබිණි.නිවෙසට පැමිණ යකඩ බඩු මිලදීගන්නා බව පවසමින් ගෙහිමියාගෙන් මේ උපකරණ ඉල්ලා ඇතත්, ඒවා ඔහු විසින් විකිණීම ප්‍රතික්ෂේප කිරීමෙන් පසු මේ පිරිස ආපසු ගොස් ඇති බව ද, පසුදින නිවෙසේ කිසිවකු නොමැති මොහොතක යළි පැමිණ එම උපකරණ සොරාගෙන ගොස් ඇති බවද පොලිස් පරීක්ෂණවලදී අනාවරණය වී තිබේ.පැමිණිල්ල ලද සැණින් ක්‍රියාත්මක වූ රඹුක්කන පොලිස් බුද්ධි අංශයේ නිලධාරීන් පොලිස් ස්ථානාධිපති සංජීව පෙරේරා මහතාගේ උපදෙස් මත, යකඩ බඩු මිලදී ගන්නන් ලෙස නාරම්මල හොරොම්බාව ප්‍රදේශයේ කළ සෝදිසියකදී මේ භාණ්ඩ සොරාගත් දිනට පසුදිනම සොයාගැනීමට සමත් වී තිබේ.පොලිසිය එම ස්ථානයට යන විටත් වෑල්ඩින් යන්ත්‍රවල තිබූ තඹ කොටස් උණුකර තඹ කම්බි නිපදවා තිබූ බව ද, තවත් දිනක් හෝ ප්‍රමාද වූවානම් මේ උපකරණ කිසිසේත් සොයා ගැනීමට නොහැකි බවද පොලිසිය කියයි.උපකරණ මිලදී ගැනීමට පැමිණි නාරම්මල, හොරොම්බාව ප්‍රදේශයේ පදිංචි තරුණයන් පස්දෙනකු හා ඒවා මිල දී ගෙන උණුකිරීමට කටයුතු කළ පුද්ගලයකු සමඟින් ද්‍රව්‍ය රැස්කිරීමට පැමිණි කුඩා ලොරි රථයක් පොලිසිය මඟින් අත්අඩංගුවට ගනු ලැබීය.අත්අඩංගුවට ගනු ලැබූ සැකකරුවන් කෑගල්ල මහේස්ත්‍රාත්වරයා වෙත ඉදිරිපත් කිරීමෙන් අනතුරුව ඔවුන් රක්ෂිත බන්ධනාගාරගත කිරීමට නියෝග කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=r1303056</link>
    <topic>මතුගම අධ්‍යාපනය නැංවීමට රුපියල් කෝටි 9ක්</topic>
    <author>දොඩන්ගොඩ විශේෂ - දයා විජේරත්න</author>
    <content>මතුගම අධ්‍යාපන කලාපයේ අධ්‍යාපනික සංවර්ධන කටයුතු වෙනුවෙන් 2012 වර්ෂයේ රුපියල් කෝටි නවයකට ආසන්න මුදලක් වැය කැර ඇතැයි මතුගම කලාප අධ්‍යාපන කාර්යාලයේ සැලසුම් අධ්‍යක්‍ෂ යූ. ඩී. සී. ගුණසිංහ මහතා පැවැසීය.පාසල්වල අත්‍යවශ්‍ය භෞතික සංවර්ධන කටයුතු සඳහා බස්නාහිර පළාත් සභා ප්‍රතිපාදන යොදා ගනිමින් ව්‍යාපෘති අනූපහක් නිමකිරීමට රුපියල් 64802863ක මුදලක් වැය කර ඇති අතර එම කාල වකවානුවේ ගුණාත්මක අධ්‍යාපන සංවර්ධන කටයුතු සඳහා රුපියල් දෙකෝටි විසිපන් ලක්‍ෂ පනස් හත්දහස් නවසිය හැත්තෑ හයක මුදලක්ද කලාපයේ විදුහල්පති ගුරුවරුන් හා ශිෂ්‍ය ශිෂ්‍යාවන් ඉලක්ක කරගත් පුහුණු හා සංවර්ධන කටයුතු සඳහා මේ මුදල් වැය කර ඇතැයි ගුණසිංහ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=r1303057</link>
    <topic>මොරටුව ඉබැද්දේ මිනීමැරුම් නඩුවේ විත්තිකරුවන් 4කට සිර දඬුවම්</topic>
    <author>පානදුර සමූහ කපිල සෝමරත්න</author>
    <content>මොරටුව ඉබැද්දේ මිනීමැරුම් නඩු විභාගය අවසන් කළ මහාධිකරණ විනිසුරු මාලනී ගුණරත්න මහත්මිය එම නඩුවේ පස්වැනි, හයවැනි, හත්වැනි සහ අටවැනි විත්තිකරුවන් සියලු අධිචෝදනාවලින් නිදොස් කර නිදහස් කළාය.පළමුවැනි, දෙවෙනි සහ තුන්වැනි විත්තිකරුවන් විසින් අවි ආයුධවලින් දෙදෙනකුට පහරදී බරපතළ තුවාල සිදු කිරීම පිළිබඳව ඔප්පු වූ හෙයින් ඔවුනට බරපතළ වැඩ ඇතිව අවුරුදු තුන බැගින් සිර දඬුවම් සහ රුපියල් පන්දහස බැගින් දඩ නියම කළාය.හතර වැනි විත්තිකරුට අවුරුදු 12 ක බරපතළ වැඩ ඇතිව සිර දඬුවමක් හා රුපියල් 15000ක දඩයක් ද ප්‍රදීප් නිශාන්ත සහ වින්සන්ට් ප්‍රනාන්දු යන දෙදෙනාට අවි ආයුධවලින් පහර දී බරපතළ තුවාල සිදු කිරීම යන අධිචෝදනාවට වරදකරු වූ හෙයින් අවුරුදු හතක බරපතළ සිර දඬුවමක් සහ රුපියල් දහදාහක දඩයක් ද බරපතළ වැඩ ඇතිව අවුරුදු දෙකක සිර දඬුවමක් සහ රුපියල් පන්දාහක දඩයක් ද විනිසුරු වරිය නියම කළාය.රුපියල් 35000ක දඩය නොගෙවන්නේ නම් අවුරුදු 1 1/2ක සාමාන්‍ය සිර දඬුවමක් ද හතර වැනි විත්තිකරුට නියම කළේය. ඔහුට නියම කළ සියලුම සිර දඬුවම් එකවිට ගෙවී යන ලෙසට ද නියෝගයක් පනවා රුපියල් ලක්‍ෂයක වන්දි මුදලක් මරණකරුගේ යැපෙන්නන් වෙත ගෙවන ලෙසටත් එම වන්දි මුදල නොගෙවන්නේ නම් අතිරේක අවුරුදු දෙකක සිර දඬුවමක් ද විනිසුරුවරිය නියම කළාය.විනිසුරුවරිය විසින් දඬුවම් නියම කරනු ලැබුවේ මොරටුව ඉදිබැද්දේ පදිංචි එඩේරවසම් ගමගේ නාමල් ප්‍රනාන්දු, එඩේරවසම් දිල්රුක් රෝහිත ප්‍රනාන්දු, එඩේරවසම් රුක්මාල් රෝහිත ප්‍රනාන්දු යන සහෝදරයන් සහ වඩුගේ කුසුම්සිරි ප්‍රනාන්දු යන පළමුවැනි, දෙවැනි තුන්වැනි සහ හතරවැනි විත්තිකරුවන්ටය.නිදොස් කර නිදහස් කරනු ලැබුවේ පස්වැනි, හය වැනි, හත්වැනි සහ අටවැනි විත්තිකරුවන්ය.ඔවුන් සියලු දෙනාම අධිකරණය හමුවේ අධි චෝදනා ලබා සිටියේ වර්ෂ 1999 සැප්තැම්බර් මස 01 වැනිදා මොරටුව ඉදිබැද්දේ දී අවි ආයුධවලින් පහරදී රකිනාවසම් ගමගේ වින්සන්ට් ප්‍රනාන්දු සහ ප්‍රදීප් නිශාන්ත ට පහර දී බරපතළ තුවාල සිදු කිරීම සහ තෙල්ගේ නිශාන්ත පීරිස් නැමැත්තාට අවි ආයුධවලින් පහර දී මරා දැමීම සම්බන්ධයෙනි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=r1303058</link>
    <topic>දරුවකු ඝාතනය කරලා</topic>
    <author>ගම්පහ සංචාරක – නිමල් ජයසිංහ</author>
    <content>පුද්ගලයකු තවත් පුද්ගලයකු සමඟ ඇති කරගත් දබරයකදී වයස අවුරුදු 3ක් වයසැති පිරිමි දරුවකුට පිහි පාරක් වැදි මනුෂ්‍ය ඝාතනයක් සිදුකිරීමේ චෝදනාවට වරදකරු වූ අයෙකුට වසර 20ක බරපතළ වැඩසහිත සිර දඬුවමක්ද රුපියල් 7500/-ක දඩයක්ද ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය නියම කළාය.දඩය නොගෙවන්නේ නම් තවත් වසරක සිර දඬුවමක්ද නියෝග වන බවට ප්‍රකාශ කළාය.2002 අප්‍රියෙල් 9 හෝ ඊට ආසන්න දිනයකදී කඩවත පොලිස් බල ප්‍රදේශයේ දී මේ ඝාතනය සිදුකිරීම වෙනුවෙන් නීතිපතිවරයා විසින් චූදිතට එරෙහිව අධිචෝදනාව ගම්පහ මහාධිකරණයට යොමුකර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=s1303051</link>
    <topic>පාපන්දු නිලවරණය දෙවැනි වරටත් කල් යයි</topic>
    <author>ප්‍රින්ස් ගුණ‍සේකර</author>
    <content>ශ්‍රී ලංකා පාපන්දු නිලවරණය දෙවැනි වරටත් අත්හිටුවීමට ඊයේ ක්‍රීඩා අමාත්‍යංශය පියවර ගත්තේය.ශ්‍රී ලංකා පාපන්දු සම්මේලනයේ අවිධිමත් ක්‍රියාකාරිත්වය පිළිබඳ සොයා බැලීමට ක්‍රීඩා අධ්‍යක්ෂ ශාන්ත විරසිංහ මහතාගේ ප්‍රධානත්වයෙන් කමිටුවක් පත්කොට ඇති හෙයින් එම කමිටු වාර්තාව ලැබෙනතුරු පාපන්දු නිලවරණය අත්හිටුවන බව ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය සම්මේලනයට ඊයේ දැනුම් දී ඇත.පරික්ෂණ වාර්තාව දින 14කදී ලබාගන්නා හෙයින් ඉන් අනතුරුව නිලවරණය පැවැත්වීම සලකා බලන බව එම ලිපියෙන් වැඩි දුරටත් දන්වා තිබේ.ශ්‍රී ලංකා පාපන්දු සම්මේලනය තුල පාපන්දු පනතට එරෙහිව ක්‍රියාත්මක වන කළමනාකරණ කමිටුව අහෝසි කරන ලෙස ක්‍රීඩා ඇමැති මහින්දානන්ද අලුත්ගමගේ මහතා කළ නියෝගය ‍නොතකා පාපන්දු විධායක කමිටුව ඇමැතිවරයාට කරුණු පැහැදිලි කිරීමට ගත් තීරණය හේතුවෙන් මේ තත්ත්වය උදාවූ බව අමාත්‍යංශ ආරංචි මාර්ග පවසයි.ඇමැතිවරයාගේ නියෝගය මත කළමනාකරණ කමිටුව අහෝසි කිරීම හැර වෙනත් මගක් නොමැති බව එම ආරංචි මාර්ග වැඩිදුරටත් පවසයි.පරික්ෂණ කමිටුව පත් කිරීමෙන් පසුව පාපන්දු සම්මේලනයේ වැටුප් ලබන සේවකයන් හා ඔවුන්ගේ කාර්යභාරය ද තනතුරුවල අවශ්‍යතාව ද සමාලෝචනය කිරීමට අපේක්ෂා කෙරේ. එමගින් පාපන්දු පරිපාලනය විධිමත් කිරීම ක්‍රීඩා ඇමැතිවරයාගේ බලාපොරොත්තුව වේ.පාපන්දු සම්මේලනයේ නිලවරණය මාර්තු 9දාට යෙදී තිබුණු අතර කොන්දේසි කීපයක් මත එදින පැවැත්වීමට අවසරය දී තිබුණි. කොන්දේසි ඉටුනොවීම හේතුවෙන් පාපන්දු නිලවරණය දෙවැනි වරටත් කල් දැමුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=s1303052</link>
    <topic>එල්ලේ ක්‍රීඩාවට අලුත් නීතියක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා එල්ලේ සම්මේලනය පන්දුවට පහරදීමේ නව නීතියක් හඳුන්වාදීමට සූදානම් වෙයි. එම නව නීතිය ලබන අප්‍රේල් මාසයේ සිට ක්‍රියාත්මක වේ.පන්දුවට පහරදෙන ක්‍රීඩකයා එල්ලේ කවයේ සිටිද්දී ඊළඟට පහරදීමට බලා‍පොරොත්තු වන ක්‍රීඩකයාට නිශ්චිත ස්ථානයක් නව නීතිය අනුව සැකසේ.එම ස්ථානයේ පන්දුවට පහරදීමට බලාපොරොත්තුවෙන් සිටින ක්‍රීඩකයා අනිවාර්යයෙන්ම රැඳී සිටිය යුතුය. එම නිශ්චිත ස්ථානයේ ක්‍රීඩකයකු නොසිටියහොත් නායකයාට කහ කාඩ්පත් අවවාදයක් විනිසුරු විසින් නිකුත් කරනු ඇත.කහ කාඩ්පත් අවවාද දෙකකින් පසුව රතු කාඩ්පත් අවවාදයක් නිකුත් ක‍ළහොත් කණ්ඩායමේ නායකයාට එම තරගය තහනම් කෙරේ. ඒ වෙනුවට අතිරේක ක්‍රීඩකයකු එක්කර ගැනීමට සංශෝධිත නව නීතිය අනුව යෝජනා කොට ඇත.මෙම නව නීතියෙන් කාලය ඉතිරි කර ගැනීමට බොහෝ හැකියාව ලැබී ඇතැයි එල්ලේ සම්මේලනයේ භාණ්ඩාගාරික එස්.ජේ. ඩී.ප්‍රනාන්දු මහතා පැවැසීය‍‍. පන්දුවට පහරදීමේ නව නීතිය පසුගිය විධායක සභාවෙන් සම්මත වී අත්හදා බැලීමේ තරග කීපයක් ද පවත්වා ඇත.ක්‍රීඩා පිටියකදී දිනකට තරග දෙකක් කලින් පැවැත්වූව ද පන්දුවට පහරදීමේ නව නීතිය අනුව දිනකට තරග 5ක් පැවැත්විය හැකි බව අත්හදා බැලීමේ තරගවලදී තහවුරු වූයේ යැයි ප්‍රනාන්දු මහතා පැවැසීය.මේ නව නීතිය තාරුණ්‍යයට හෙටක් සංවිධානයේ නිර්මාතෘ නාමල් රාජපක්ෂ මහතාගේ අදහසක් අනුව බිහිවූවක් බව ද ප්‍රනාන්දු මහතා සඳහන් කළේය. පසුගිය ජාතික එල්ලේ ශූරතාවලිය නැරැඹීමට පැමිණි පාර්ලිමේන්තු මන්ත්‍රී නාමල් රාජපක්ෂ මහතා තරගයේ කාලය ඉතිරි කර ගැනීම උදෙසා කළ යෝජනාව නීතියක් බවට පරිවර්තනය කිරීමට සම්මේලනය තුල දීර්ඝ සාකච්ඡාවක් පවත්වා තිබේ.එම අදහස කාලෝචිත බව ඒකමතිකව පිළිගත් එල්ලේ සම්මේලනයේ විධායක සභාව එය නව නීතියක් ලෙස සම්මත කරගත් බව ප්‍රනාන්දු මහතා වැඩිදුරටත් පැවැසීය. ශ්‍රී ලංකා එල්ලේ සම්මේලනය එල්ලේ නීති -රීති මාලාවේ සංශෝධනයක් සිදු කර ඇත්තේ වසර 8කට පසුව වීම ද විශේෂත්වයකි.අවසන් වරට පන්දු යැවිමේ නීතිය සංශෝධනය වූ අතර එහි දී පිතිකරුවකුට පහරදීමේ උත්සාහයන් පහේ සිට තුන දක්වා අඩුවිය.නව නීතිය මාර්තු 30දා සීදුව පුස්තකාල ශ්‍රවණාගාරයේ පැවැත්වෙන ශ්‍රී ලංකා එල්ලේ සම්මේලනයේ මහ සභාවේදී අනුමත කිරීමට සැලසුම් කොට ඇත. එම මහ සභාවේ දී ශ්‍රී ලංකා එල්ලේ සම්මේලනයේ නව සභාපති ලෙස යෝෂිත රාජපක්ෂ මහතා නිතරගයෙන් පත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=s1303053</link>
    <topic>පුහුණු තරගයට වර්ෂාවෙන් බාධා</topic>
    <author/>
    <content>ශ්‍රී ලංකා ක්‍රිකට් සංවර්ධන පිල හා සංචාරක බංග්ලාදේශ කණ්ඩායම අතර මාතර උයන්වත්ත ක්‍රීඩාංගණයේ පැවැත්වෙන තුන්දින පුහුණු තරගයේ දෙවැනි දිනය වූ ඊයේ වර්ෂාව පතිත වීමේ හේතුවෙන් තරගයට බාධා ඇතිවිය.පෙරේදා දිනය නිමා වනවිට කඩුලු 9කට ලකුණු 398ක් ලබාසිටි ශ්‍රී ලංකා ක්‍රිකට් සංවර්ධන පිල ඊයේ උදෑසන ලකුණු 410කට දැවීගියේය. විශිෂ්ට ඉනිමක් ක්‍රීඩා කළ කිත්රුවන් විතානගේ නොදැවී ලකුණු 168ක් ලබා සිටියේය. පන්දු 165ක් වැයවූ ඔහුගේ ඉනිමට හයේ පහර 3ක් හා හතරේ පහර 17ක් එක්වී තිබිණි.පිළිතුරු ඉනිම ක්‍රීඩා කරන බංග්ලාදේශය කඩුලු නොදැවී ලකුණු 8ක් ලබා සිටියදී වර්ෂාව හේතුවෙන් තරගය නතර කෙරිණි. අද තරගයේ අවසන් දිනයයි.ශ්‍රී ලංකා පළමු ඉනිම-410යි. කිත්රුවන් විතානගේ නොදැවී 165, අශාන් ප්‍රියන්ජන 83 (සොහාග් ගාසි 104/5)බංග්ලාදේශය පළමු ඉනිම -8යි. කඩුලු නොදැවී.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=s1303054</link>
    <topic>රිටි පැනීමේ ලෝක වාර්තාවක්</topic>
    <author/>
    <content>අමෙරිකානු ගෘහස්ත ජවන හා පිටිය ක්‍රීඩා ශූරතාවලියේ කාන්තා ගෘහස්ත රිටි පැනීමේ තරග ඉසව්ව මීටර් 5.02කින් නිමා කළ ඔලිම්පික් රන් පදක්කම් ලාභී ජෙනිෆර් සූර් නව ලෝක වාර්තාවක් බිහි කිරීමට සමත්වූවාය.ඇය විසින් බිඳ හෙලනු ලැබුවේ පසුගිය වසරේ ස්ටොක්හෝම් හී පැවැති තරගාවලියේ රුසියාවේ යෙලීනා ඉසින්බයේවා මීටර් 5.01කින් තැබූ ‍ලෝක වාර්තාවය‍.31 හැවිරිදි ජෙනිෆර් මේ ශූරතාවලියේ සිය පළමු උත්සාහයේ දීම මීටර් 4.55ක උසක් වාර්තා කිරීම කැපී පෙනුණි.දෙවැනි උත්සාහයේ දී මීටර් 4.90ක උසක් වාර්තා කරමින් අමෙරිකානු වාර්තාවක් තැබීමට ද ඇය සමත්වූවාය.ලෝක වාර්තාව බිහි කිරීමෙන් අනතුරුව ඇය මීටර් 5.07ක උසක් වාර්තා කිරීමට අවස්ථා 3කදීම උත්සාහ කළ ද එය සාර්ථක වූයේ නැත.දෙවැනි ස්ථානය අත්කරගත් කයිලි හූස්ටන් මීටර් 4.75ක උසක් ද, තුන්වැනි තැන ලැබූ මේරි සේක්ෂර් මීටර් 4.60ක උසක් ද වාර්තා කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=s1303055</link>
    <topic>පළමු ටෙස්ට් තරගයට ශ්‍රී ලංකා පිල නම් කරයි</topic>
    <author>ෆවුස් මොහොමඩ්</author>
    <content>සංචාරක බංග්ලාදේශ කණ්ඩායම සමග පැවත්වීමට නියමිත පළමු ටෙස්ට් තරගය සඳහා ඇන්ජෙලෝ මැතිව්ස්ගේ නායකත්වයෙන් යුත් ශ්‍රී ලංකා කණ්ඩායම ඊයේ නම් කරනු ලැබිය. කඩුලු රකින දිනේෂ් චන්දිමාල් උපනායකත්වය දරන ක්‍රීඩකයන් 16දෙනකුගෙන් සමන්විත මේ සංචිතයට හිටපු නායක ම‍හේල ජයවර්ධන ඇතුලත්වී නැත.ක්‍රීඩකයන්ගේ නියෝජිතයන් සම්බන්ධව පසුගියදා උද්ගතවූ අර්බුදය හමුවේ ක්‍රීඩකයන් කීපදෙනකු කොන්ත්‍රාත් ගිවිසුම් අස්සන් ‍කිරීම ප්‍රමාද කිරීමෙන් ඇතිවූ තත්ත්වය තේරිම් කමිටු ප්‍රධානී සනත් ජයසූරිය මහතාගේ මැදිහත්විම මත විසඳුණු අතර ඊයේ උදෑසන ක්‍රීඩකයන් 22දෙනකු කොන්ත්‍රාත් ගිවිසුම් අස්සන් කිරිමෙන් පසුව මේ සංචිතය නම් කර තිබේ.ඒ වනවිටත් මහේල ජයවර්ධන රටින් බැහැරව සිටි බැවින් ඔහුට කොන්ත්‍රාත් ගිවිසුම අස්සන් කිරීමට නොහැකිවිය. ඊයේ පස්වරුවේ පැවැති තේරිම් කමිටු රැස්වීමෙන් අනතුරුව මේ කණ්ඩායම නම් කළ බව නිවේදනයක් නිකුත් කරමින් ශ්‍රී ලංකා ක්‍රිකට් ආයතනය පවසයි.මේ මස 8වැනිදා ගාල්ල අන්තර් ජාතික ක්‍රීඩාංගණයේදී ආරම්භ වන පළමු ටෙස්ට් තරගය සඳහා නම් කළ මේ සංචිතයට බංග්ලාදේශය සමග පැවැත්වෙන තුන්දින පුහුණු තරගයේදී නොදැවී ශතකයක් වාර්තා කළ කිත්රුවන් විතානගේ, අන්තර් සමාජ තුන්දින තරගාවලියේ වැඩිම කඩුලු ලාභියා වන තරිඳු කෞෂාල් නම් කර තිබීම විශේෂත්වයකි. ආබාධයකට ලක්වීමෙන් කලක් කණ්ඩායමෙන් ඉවත්ව සිටි වේගපන්දු යවන සුරංග ලක්මාල් යළි කණ්ඩායමට කැඳවා ඇත. ‍ශ්‍රී ලංකා සංචිතය මෙසේය- ඇන්ජෙලෝ මැතිව්ස් (නායක), දිනේෂ් චන්දිමාල් (උපනායක), ටී.එම්.ඩිල්ෂාන්, දිමුත් කරුණාරත්න, කුමාර් සංගක්කාර, ළහිරු තිරිමාන්න, ෂාමින්ද එරංග, කුසල් ජනිත්, ජීවන් මෙන්ඩිස්, කිත්රුවන් විතානගේ, අජන්ත මෙන්ඩිස්, නුවන් කුලසේකර, චානක වෙලගෙදර, සුරංග ලක්මාල්, රංගන හේරත්, තරිඳු කෞෂාල්..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=s1303056</link>
    <topic>14න් පහළ ආසියානු කාන්තා පාපන්දු අද සිට  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=s1303057</link>
    <topic>දික්වැල්ල පිහිනුම් තටාකය සිසු අයිතියට  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=s1303058</link>
    <topic>සාන්ත සිල්වෙස්තර-විද්‍යාර්ථ මහා ක්‍රිකට් ගැටුම 8-9 දෙදින</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>'ද බැට්ල් ඔෆ් ද බේබ්ස්' නමින් හඳුන්වන මහනුවර සාන්ත සිල්වෙස්තර විදුහල සහ විද්‍යාර්ථ විදුහල අතර 55වැනි මහා ක්‍රිකට් ගැටුම මේ මස 8-9 දෙදින අස්ගිරිය අන්තර් ජාතික ක්‍රිකට් ක්‍රීඩාංගණයේ දී පැවැත්වේ.මෙතෙක් පැවැති තරග 54න් තරග 13ක් සාන්ත සිල්වෙස්තර විදුහල් පිල දිනා ඇති අතර තරග 3ක් විද්‍යාර්ථ විදුහල ජයගෙන ඇත.එතෙක් මෙතෙක් දෙපිලම විශිෂ්ට ක්‍රීඩකයන් ගණනාවක් බිහි කර තිබේ. ඒ අතර සිල්වෙස්තර විදුහලින් බිහිවූ නිහාල් සමරසේකර, මර්වින් රොද්‍රිගෝ, පරාක්‍රම ජයසිංහ, මැල්කම් ඇන්ටන්, ‍රෝලන්ඩ් පෙරේරා සහ විද්‍යාර්ථ විදුහ‍ලින් බිහිවූ ආර්.එම්.ලාෆීර්, සුසිල් මුණසිංහ, කේ.බෝවත්ත, ටී.බී‍.විජේසිංහ, කෝසල කුලසේකර කැපී ඉදිරියෙන් සිටිති.මෙවර සිල්වෙස්තර විදුහල් පිල මෙහෙයවනු ලබන්නේ තුන් ඉරියව් ක්‍රීඩක තාරින්ද දුෂාන් මලලසේන විසිනි.දකුණත් පාදඟ පන්දු යවන්නකු වන ඔහු කඩුලු 25ක් දවාගෙන ඇති අතර පිත්තෙන් දස්කම් දක්වා ලකුණු 350කට අධික ප්‍රමාණයක් රැස් කර තිබේ.සුමේධ දිසානායක උපනායකයා ලෙස කටයුතු කරයි. මෙවර සිල්වෙස්තර විදුහල වෙනුවෙන් ලැබූ එකම ශතකයට හිමිකම් කියන හංසමාල් පෙරේරා විශිෂ්ට පිතිකරුවකු ලෙස නම් දරා සිටියි.දක්ෂ තුන්ඉරියව් ක්‍රීඩකයකු වන මුදිත ඇල්පිටිය මෙවර විද්‍යාර්ථ විදුහල් කණ්ඩායම මෙහෙයවනු ලබයි.ඔහු මෙවර තරගවාරයේ ලකුණු 500කට අධික ප්‍රමාණයක් ලබා ඇති අතර කඩුලු 20ක් ද බිඳ හෙලා තිබේ. කණ්ඩායමේ උපනායකයා ලෙස රවිඳු දිසානායක කටයුතු කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=s1303059</link>
    <topic>ආසියා බීච් වොලිබෝල් යන ශ්‍රී ලංකා පිල තේරීමේ තරග 8දා</topic>
    <author/>
    <content>ආසියානු බීච් වොලිබෝල් තරගාවලියට සහභාගිවන ශ්‍රී ලංකා වොලිබෝල් පිල තෝරා ගැනීම මේ 8වැනිදා මීගමුවේ දී පැවැත්වේ.පිරිමි - කාන්තා කණ්ඩායම් දෙකේම තෝරා ගැනීම සිදුවන හෙයින් ඒ සඳහා දක්ෂතා ඇති අය එදින පෙරවරු 9.00ට මීගමුව වෙරළ තීරයේ (කැම්ලට් හෝටලය අසල) බීච් වොලිබෝල් පිටියට වාර්තා කළ යුතුයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=s13030510</link>
    <topic>පාපන්දු තරග පාවාදෙන ක්‍රීඩකයන් තහනම් කරන්න</topic>
    <author/>
    <content>පාපන්දු තරග පාවාදීමේ චෝදනාවට හසුවූ ක්‍රීඩකයන් හා නිලධාරීන් 74දෙනකුට ඉතාලිය හා දකුණු ‍කොරියාව පැනවූ තරග තහනම සෙසු රටවල්වලද ක්‍රියාත්මක විය යුතු බව ‍‍ලෝක පාපන්දු සම්මේලනය පවසයි.ඉතාලි පාපන්දු සම්මේලනය මගින් ක්‍රීඩකයන් හා නිලධාරීන් 70‍දෙනකුට තරග පාවාදීමේ ‍චෝදනා හේතුවෙන් තරග තහනමක් පැනවූ අතර ඉන් 11දෙනකු ජීවිතාන්තය දක්වා තරග තහනමක් පනවා තිබිණි.දකුණු කොරියානු ක්‍රීඩකයන් සිවුදෙනකුට ද තරග තහනමක් පැනවී තිබේ. අන්තර් ජාතික වශයෙන් තරග 680ක් මුදලට පාවාදී ඇතැයි පසුගිය පෙබරවාරි මාසයේ යුරෝපෝල් ඒජන්සිය විසින් ඉදිරිපත් කරනු ලැබූ වාර්තාවෙන් අනාවරණය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=s13030511</link>
    <topic>පොලිසියට ජය</topic>
    <author/>
    <content>සරා කුසලාන ක්‍රිකට් තරගාවලිය යටතේ යුනයිටඩ් සදර්න් පිලට එරෙහිව ඉනිමක හා ලකුණු 21ක ජයක් පොලිසියට අත් විය.පොලිස් පිල පළමු ඉනිම – 234යි. කුමාර ද සිල්වා 78, මාලිංද අබේරත්න 36, සුපුන් නිර්මල 35, ධම්මික රාජපක්ෂ 33 මංජුල ජයවර්ධන 20 (රශාන් මධුසංඛ 48/4)යුනයිටඩ් සදර්න් පළමු ඉනිම -99යි. බුද්ධික ජනිත් නොදැවී 39 ( ගයන්ත විජේතිලක 35/4, අරුණ ප්‍රියන්ත 2/2) සහ දෙවැනි ඉනිම – 114යි. ගයන්ත කරුණාතිලක 24/3, මංජුල ජයවර්ධන 8/2, කුමාර ද සිල්වා 19/2, ධම්මික රාජපක්ෂ 25/2).</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=f1303051</link>
    <topic>මානව හිමිකම් අපි ඉහළින්ම රැක්කා</topic>
    <author>සාකච්ඡා කළේ චූල බණ්ඩාර කුලසේකර</author>
    <content>ශ්‍රී ලංකාවේ මානව හිමිකම් උල්ලංඝණය කිරීම් සිදුවූ බවට ජිනීවාහි නැඟෙන චෝදනා, ශ්‍රී ලංකාව පුරා ක්‍රියාත්මක වන දැවැන්ත සංවර්ධනය සහ විපක්ෂය සිදුකරන ප්‍රකාශ ආදී කරුණු සම්බන්ධයෙන් උතුරුමැද මහ ඇමැති එස්. එම්. රංජිත් සමරකෝන් සමඟ කළ සාකච්ඡාවකි මේ.ශ්‍රී ලංකාවේ ත්‍රස්තවාදී සමගින් පැවැති යුද සමයේදී මානව හිමිකම් උල්ලංඝණය වූ බවට නැගෙන චෝදනාව ඔබ දකින්නේ කෙසේ ද?මුලින්ම කියන්නම ඕනෑ ශ්‍රී ලංකාවේ තිබුණේ යුද්ධයක් නොවන බව. එය මානුෂීය මෙහෙයුමක්. එය නම් කර තිබුණේම මානුෂීය මෙහෙයුම ලෙසයි. එදා නැඟෙනහිර මුස්ලිම් දෙමළ ජනතාවට ජනාධිපතිතුමා නිදහස උදා කරදුන්නා. පසුව උතුරේ දෙමළ ජනතාවට නිදහස උදා කර දුන්නා.වචන වලට වැරැදි අර්ථකථන දෙන්න හොඳ නෑ. 1818 දී 1848 දී පැවැති කැරැල්ල කියලා අපි හඳුන්වනවා. නමුත් එදා තිබුණේ කැරැල්ලක් නොවෙයි . එය විමුක්ති අරගලයක්. ඒ විමුක්ති අරගලය තුළ ඔවුන් සටන් කළේ රටේ ජනතාවට නිදහස උදාකර දීමටයි.උතුරේ සිදු කෙරුනෙත් විමුක්ති අරගලයක්. දෙමළ ජනතාව හමුදාව වෙත ආවේ ඒ හේතුවෙන්. නැත්නම් අදටත් ඒ ජනතාවට ත්‍රස්තවාදින්ගේ වහල්ලු.බටහිර රටවල් කියන විදිහට උතුරේ ජනතාව ත්‍රස්තවාදින්ගේ වහල් භාවයෙන් මුදවා ගැනීමද අපේ ජනාධිපතිතුමා ප්‍රමුඛ ශ්‍රී ලංකාව කළ මානව හිමිකම් උල්ලංඝණය කිරීම. පසුගිය දින වල මම මාධ්‍යයෙන් දැක්කා අමෙරිකාවට මානව හිමිකම් උල්ලංඝණය කළා කියලා චෝදනා එල්ලවෙලා තිබුණා.ඇෆ්ගනිස්ථානය තුළ ළමයින්ට මෙන්ම සිවිල් ජනතාවට අ‍ෙමරිකාවෙන් සිදුවෙලා තිබුණා මානව හිමිකම් ගැන කතා කරලා තිබුණා. ඒ සිද්ධියයි ලංකාවේ සිද්ධියයි දෙකෙක්. අපි කළේ මානව හිමිකම් රැක්ක එකයි.ප්‍රශ්නය ඒක නොවෙයි. අද ලෝකයේ සෑම රටකම යුද්ධ. රටවල් අස්ථාවර වෙලා. නමුත් ශ්‍රී ලංකාවේ ජනාධිපතිවරයා කාගේවත් උදවු නැතිව රට එක්සේසත් කර සංවර්ධනය කරා ගමන් කළා. පොඩි රටක පොඩි මිනිහෙක් මේ තරම් ලොකු වැඩක් කළාම ලොකු රටවල්වල ලොකු මිනිසුන්ට ටිකක් අමාරුයි.නමුත් නායකත්වය කියන්නේ මොකක්ද කියලා මහින්ද රාජපක්‍ෂ මහතා රටවල්වලට පෙන්නුවා. අමෙරිකාවට වියට්නායම යුද්ධයවත් දිනාගන්න බැරිවුණා. අද ඒ රටවල්වලට තියෙන්නේ මේ නායකයාට ගරු කරන්න ලැජ්ජාවක්. නමුත් මේ නායකයා ඔවුන්ට මේ රටේ ජනතාව තුළින් ඈත් කරන්න බැරි ගැටලුවක් දැන් තියෙනවා. ඒ නිසයි මේ ආකාරයෙන් හරි අපේ රටට චෝදනා එල්ල කරන්න බලන්නේ.දැන් බලන්න යුද්ධය තියෙන කාලේ උතුරේ මහින්ද රාජපක්‍ෂ ආණ්ඩුව තිබුණු ජනතා ප්‍රසාදයයි අද තියෙන ජනතා ප්‍රසාදයයි කොහොමද කියලා. දෙමළ ජනතාව අද මහින්ද රාජපක්‍ෂ කියන චරිතයට ආදරය කරන්න පටන් අරගෙන තියෙන්නේ. මේ චෝදනා කරන අය උතුරට ගිහින් බලන්න ඕනෑ දෙමළ ජනතාවගේ අදහස මොකක්ද කියලා. ඒ ප්‍රදේශයේ සිදුවන්නේ මොකක්ද කියලා.අපි රටක් වශයෙන් බොහොම වැදගත් විදියටයි සාමාන්‍ය ජනතාව මුදාගත්තේ. නමුත් අපි දැක්කා හිටපු ලිබියානු නායක ගඩාෆි මහතා ඝාතනය කළ ආකාරය. ඒ වාගේම ඉරාකයේ සදාම් හුසේන් මරාපු විදිය අපි දැක්කට අල්කයිඩා නායකයා පනපිටින් අල්ලාගෙන මරණවා සජීවීව චන්ද්‍රිකා තාක්ෂණය ඔස්සේ බලාන හිටියා. ඒවා මානව හිමිකම් කඩකිරීම් කියලා කවුරුවත් කකා කළේ නෑ.මේ රටේ අද බෝම්බයක් පිපිරෙන්නේ නැතිව නිදහසේ යෝධ සංවර්ධනය කරා ජනතාව ගමන් කිරීම පිළිබඳව ලෝකය කළ යුත්තේ මහින්ද රාජපක්‍ෂ මැතිතුමාට සාමය වෙනුවෙන් නොබෙල් තෑග්ග පිරිනැමීමයි. මානව හිමිතම් කඩවීමක් ගැන අර්ථනිරූපනය ඔවුන් කරන විදිය හරිම අපැහැදිලියි.ලෝකයේ වෙනත් සමහර රටවලට ජනතාවගේ මානව හිමිකම් කඩකළාට පස්සේ ජනතාව ඒ රටේ නායකයෝ ප්‍රතික්ෂේප කළා. නමුත් ඇයි එහෙම මානව හිමිකිම් කඩ කළා කියන නායකයාට දවසෙන් දවස ශ්‍රී ලංකාවේ සියලු ජාතීන්වල ජනකොටස් ලංවන්නේ.ඒ සෑම ජනකොටසක්ම ලංවන්නේ මහින්ද රාජපක්‍ෂ මැතිතුමා ඔවුන් වෙනුවෙන් ලබාදුන් මානව නිදහස නිසයි.ඔබ සඳහන් කරන දේට එහා ගිය සිද්ධියක් පිළිබඳව ඔවුන් කථා කරනවා. ප්‍රභාකරන් පුත් බාල චන්ද්‍රන් ඝාතනයක් ගැන ජිනීවාහි කතා කරනවා. එහෙම චෝදනාවක් කරන්නේ ඇයි?මම මුලින් පැහැදිලි කළෙත් ඔය කියන චෝදනාවලට අදාළ දේ තමයි. එය සම්පූර්ණයෙන්ම අපි ප්‍රතික්ෂේප කරනවා. ජනාධිපතිතුමා පියකු වශයෙන් මේ රටේ මොන ජාතියක මොන වර්ගයක මොන සංවිධානයක වුණත් පොඩි දරුවන්ට ආදරය කරනවා. ඒකත් මේ රටේ හැමෝම දකිනවා. මම මුලින් කිවුව මේ රටේ අලුත් ගමන නවත්වන්න වෙනත් කිසිම ක්‍රමයක් නැති නිසයි මේ චෝදනාව දාන්නේ. රටේ ජනතාවගෙන් මේ රාජ්‍ය නායකයා මොන ක්‍රමයකින්වත් ඈත් කරන්න බැරිවෙලා තියෙනවා. මේ රාජ්‍ය නායකයාට අපහාස කරන්න වෙන වෙනම ක්‍රමයක්වත් නැති නිසා මේ වාගේ පහත් දේවල්වලට ගිහිල්ලා තියෙනවා.මහින්ද රාජපක්‍ෂ මැතිතුමා ඡන්දයකින් මේ රටේ ජනතාව තුළින් ඉවත් කරන්න බටහිර බලවේගවලටත් මේ රටේ විපක්‍ෂයටවත් බැරි නිසයි ජාත්‍යන්තරය හමුවේ අපහාසයට අපකීර්තියට පත්කරලා කොන් කරලා එතුමාගේ පාලනයට බලපෑම් ඇති කරන්න හදන්නේ. මොන දේ කළත් මේ රටේ මේ යන ගමන කාටවත් නවත්වන්න බෑ. ජනාධිපති තුමා මුළු රටම ආදරෙයි. ඉදිරියේදී තව තව චෝදනා දමයි. හැබැයි ඒ පදනම් විරහිත චෝදනායි.මේ රටේ දරුවන්ගේ ආදරය ලබන පියා වශයෙන් එතුමා එදා කැබිතිගොල්ලෑව යකාවැව බස් බෝම්බයට කුඩා දරුවන් මිය ගොස් සිටි ආකාරය දැකලා ඇස්දෙකට කදුළු පුරවා ගත්තා. දරුවන් වෙනුවෙන් එතුමා ඒ තරම් සංවේදියි. උතුරට ගියත් දෙමළ දරුවකු වඩාගෙන හුරතල් කරලා එතුමා එන්නේ දරු කැක්කුම තියෙන නිසයි.මහතීර් මොහොමඩ් මැතිතුමා මැලේසියාව ගෙනා තැනට අද මහින්ද රාජපක්‍ෂ මැතිතුමා ලංකාව ගෙන එමින් සිටිනවා. එතුමා තුළ ඇති රාජතාන්ත්‍රීයභාවය මමනම් අද වන විට ලෝකයේ කිසිම කෙනෙක් තුළ දකින්නේ නෑ. ඒ තරම් දක්‍ෂ පාලකයෙක් ලංකාවේ කවදා බිහිවෙයිද කියා අපිට සිතාගන්න බෑ.ජර්මනියේ සමාජ ප්‍රජාතන්ත්‍රවාදී පක්‍ෂයේ කණ්ඩායම නායක ආචාර්ය ප්‍රෑන්ක් වෝල්ටර් ස්ටෙයින් මහතා ජර්මන් පාර්ලිමේන්තුවට ලංකාවට එරෙහිව මානව හිමිකම් පිළිබඳ යෝජනාවක් ගෙනාවා. නමුත් ඒ රජය එය පරාජය කළා. ලෝකයේ රටවල් වශයෙන් පොදුවේ ඇත්ත දකිනවා. නමුත් අමෙරිකාවේ බලපෑම මත සමහර රටවල් නිහඞ බව රකිනවා. ඒක ගමක වුණත් එහෙම තමයි. ගමේ බලය වැඩි පුද්ගලයා හමුවේ සමහරක් නිහඩව සිටිනවා. නමුත් ඇත්ත දකිනවා.ජනාධිපතිතුමා හින්දු පුවත්පතට පැහැදිලි කිව්වා මෙහි සත්‍යතාව. එතුමා සෘජුයි. කෙළින් කතා කරන කෙළින් වැඩ කරන නායකයෙක්. චැනල් ෆෝ නාලිකාව වැඩ කරන්නේ ජනමාධ්‍යයේ. අරමුණු හතරවත් තේරුම් අරගෙන නොවෙයි. ජනමාධ්‍යයක වගකීම තේරුම් අරගෙන චැනල් ෆෝ වැඩ කළ යුතුයි. මාධ්‍යයක් කාගේවත් අවශ්‍යතා ඉටුකරලා හරියන්නේ නෑ. ඒ ගැන මුළු ලෝකයම දන්නවා.එදා රොබට් නොක්ස් සුද්දෙක් වෙලා අපේ රට තවදුරටත් අපේ රටේ ජනතාව වෙනුවෙන් සාධාරණය වෙනුවෙන් පෙනී සිටියා. අදත් ඒවාගේ පුද්ගලයෝ ඉන්නවා. ඒ වාගේ අද අමෙරිකානු මන්ත්‍රී වරයෙක් ලංකාව වෙනුවෙන් කතා කළා. ඇමරිකාවේ ඇති තිබෙන තත්ත්වය පිළිබඳව අමෙරිකාවට බලාගන්න කියලාත් එතුමා සඳහන් කළා. ඒ රටවල්වල පවා අද දන්නවා මේ කරන චෝදනා බොරුව මොකක්ද කියලා.මේ තත්ත්වයන් සමඟ ශ්‍රී ලංකාවට ජාත්‍යන්තරය බලපෑමක් කළොත් ‍ෙමාකද වෙන්නේජාත්‍යන්තරය වෙන කරන්න බලපෑමක් නෑ. දැන් ලංකාවේ සිදුවන යෝධ සංවර්ධනය දිහා බලා ඉන්න බැරිව තමයි මේ බලපෑම කරන්නේ. ඒ හරහා උත්සාහ කරන්නේ අපේ වේගවත් සංවර්ධනයට බලපෑම් කරන්න තමයි. නමුත් මේ රට අද වේගයෙන් සංවර්ධනය කරා යනවා. සංචාරක ව්‍යාපාරය විශාල වර්ධනයක් පෙන්නුම් කරලා තියෙනවා. රටේ මාර්ග ඇතුලු යටිතල පහසුකම් වල විශාල ප්‍රගතියක් පෙන්නුම් කරනවා. අද නගරය ගමට ඇවිල්ලා. ගම තුළ ලොකු පිබිදීමක් ඇතිවෙලා. ගම නැගිට්ටොත් රට නැගිටින එක නවත්තන්න බෑ.අද ගම නැගිටලා ඉන්නේ. ගම නැගිටලා කියන්නේ රට නැගිටිනවා. අද ගම මහින්ද රාජපක්‍ෂ මැතිතුමා වැලඳගෙන ඉන්නේ. එතුමා මේ රටේ වර්ධනයක් ඇති කරලා තියෙන්නේ. මේ රටේ අවුරුදු තිහක් තිබ්බ යුද්ධය අවසන් කරලා මේ රටේ කවදාවත් දැකපු නැති සංවර්ධනය ලඟා කරලා අධ්‍යාත්මික ගුණවගාව වර්ධනය කළ නායකයා මහින්ද රාජපක්‍ෂ මැතිතුමායි. කවදාවත් නැති ජාතින් අත සුහදත්වය එතුමා ඇති කරලා තියෙනවා.නමුත් විපක්‍ෂය අද ජාතින් අතර අසමගිය ඇති බවට චෝදනාව කරනවා නේද?විපක්ෂය චෝදනා කරන්නේ නෑ. රනිල් වික්‍රමසිංහ මහතා චෝදනා කරලා තිබුණා. මුස්ලිම් ජනයාට ප්‍රශ්නයක් තියෙනවා කියලා. ජාත්‍යන්තර කොන්ත්‍රාත් එතුමා කාලෙන් කාලෙට කරනවා. දැන් අපේ මුස්ලිම් සහෝදරයින් අතර සිංහල ජනතාව පිළිබඳ වැරැදි අවබෝධයක් ලබාදීමට එතුමා කටයුතු කරනවා. නමුත් එයත් රනිල් වික්‍රමසිංහ මහතා දකින තවත් හීනයක් විතරයි. අපේ රටේ ශ්‍රී ලාංකික අපි අතර ඇති වී තියෙන බැඳීම මහින්ද රාජපක්‍ෂ චරිතය ඉන්නාතුරු නවත්වන්න කාටවත්..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=f1303052</link>
    <topic>සාංඝික දානයට මස් මාංශ දෙන්න එපා</topic>
    <author>සංවාද සටහනචතුරිකා ගමගේ</author>
    <content>දානයක් දිය යුත්තේ කෙසේ ද? දානයක ආනිසංස මොනවාද? බෞද්ධයකු විසින් දැනගත යුතු මෙවැනි කරුණු පිළිබඳව බෝපිටිය ශ්‍රී සුදර්ශනාරාම පුරාණ මහා විහාරවාසී මාධ්‍යවේදී, කිවිපති මීගහවෙල සුමනශාන්ත හිමියන් සමඟ කළ සාකච්ඡාවකි මේ.දානය නැතහොත් දීම පිළිබඳ ඉදිරිපත් කළ හැක්කේ කුමන ආකාරයේ නිර්වචනයක් ද?බුදු දහමේ සඳහන් වන ආකාරයට දානය, දීම, සැපයට හේතු වෙනවා. ඒ වගේම යම් කෙනෙක් අධික තණ්හාවෙන් මසුරුව හරිහම්බ කරන දේ පවතින්නේ නැහැ. එවැනි ධනය සොරු ගැනීම හෝ මරණින් පසු රාජසන්තක වෙන්න පුළුවන්. මනුෂ්‍යයාට අත් හැරීම පිළිබඳ හැඟීම් ඇතිවෙන්නේ නැහැ.රජෙකුට වුනත් යුද්්ධයක් කරන්න පහසුයි. නමුත් දානයක් දීම ඊට වඩා අමාරුයි. දානය පිළිබඳ පුද්ගලයන්ට නොයෙකුත් සිතුවිලි පහළ වෙනවා. 1500 මාර සේනාව තමන්ගේ හිතට විරුද්ධව පැන නගිනවා. මේ දේවල් නිසා පුද්ගලයන්ට දානයක් දෙන්න අවස්ථාවක් උදා වෙන්නේ නැහැ. වර්තමානයේත් එය එසේමයි.බොහෝ දෙනෙක් තමන් ගේ මිය ගිය ඥාතීන්ට වසරකට වරක් දානයක් දීලා මඟ හරිනවා. මව්පියන් වගේ දෙදෙනෙකුට මරණින් මතු ඉඳහිට මසකට වරක් හෝ දානමාන ආදිය දී පින් පමුණුවනවා නම් හොඳයි. දිනපතා ආහාරපාන දීලා පෝෂණය කරපු මව්පියන්ට ඒ ආකාරයෙන් කළ ගුණ සැලකිය යුතුයි.දානය යන්න බුදු දහමේ විස්තර වන්නේ කෙසේ ද?බුදු හාමුදුරුවෝ දානය යන්න මුලින්ම සඳහන් කර තිබෙන්නේ එහි වැදගත්කමක් තිබෙන නිසයි. අප මහා බෝධිසත්වයන් වහන්සේ ඇස්, ඉස්, මස්, ලේ දන් දී මහා දාන පාරමිතාවක් සිද්්ධ කළා. උන් වහන්සේ බුද්ධත්වයට පත් වුණේ දාන පාරමිතාව නිසයි.බුදු දහමේ සඳහන් වන ආකාරයට උන්වහන්සේ ආකාසයේ තරු පරදා ඇස් හිස් දන් දුන් බවත්, මහ මුහුදේ ජලය පරදා ලේ දන් දුන් බවත් කියැවෙනවා. ඒ වගේම තමන්ගේ සුරූපී බිරිඳ අප්‍රසන්න, අශෝභන බමුණෙකුට දන් දීම ආදී මේ දේවල් සාමාන්‍ය මනුෂ්‍යයෙකුට කළ හැකි දේවල් කියලා හිතන්න අමාරුයි. මේ ආකාරයට මහා බෝධිසත්වයන් වහන්සේ ආදර්ශයෙන් ඒවා පෙන්නුම් කරලා තිබෙනවා.ඒ නිසා දානය කියන දේ නැතුව මනුෂ්‍යයාට කවදාවත් සසරින් එතෙර වෙන්න අමාරුයි. එහෙම නම් අපිට අපිවවත් නැති ලෝකයක සියල්ල හැරදා හිස් අතින් යන ලෝකයක අනුන්ට පරිත්‍යාගයක් කරන්න මැලි වෙන්නේ තමන් ගේ සිතින්ම තමන්ට එරෙහිව කටයුතු කරන නිසයි.පුද්ගලයෙකුට යමක් ලැබෙන්න නම් ඔහුත් යමක් දෙන්න ඕන කියලා අදහසක් තිබෙනවා නේද?ඔව්, ළිඳක් වුනත් ජලය ලබාදෙන විට පුදුම විදිහට ජලය ලැබෙනවා. එවන් ළිඳක ජලය අපිට ලබා නොදුන්නොත් ළිඳට වුනත් අයහපතක් වෙනවා. ළිඳේ ජලය නරක් වෙනවා. ඒ ළිෙඳ් ජලය හිස් කරන්න ඕනා ලිඳේ ජලය හිස් කළොත් තමයි නැවත ළිඳට ජලය ලැබෙන්නේ. ඒ නිසා බුදු දහමේ උගන්වන්නේ දානමය වස්තුව තරම් වටිනා වස්තුවක් තවත් නැති බවයි. දානයකින් අට මහ කුසල් අත්පත් වෙනවා.දානයේ ප්‍රභේද තිබෙනවා. අපි අහිංසක, අසරණ අයට දන් දෙනවා. එය එක දානයක්. නමුත් එය පූජාවක් නොවෙයි. එය අනුකම්පා බුද්ධියෙන් දෙන්නා වූ දානයක්. දානය අතුරින් උතුම්ම දානය තමයි බුද්ධ ප්‍රමුඛ මහා සංඝරත්නයට දෙන දානය.සංඝයා වහන්සේලාට පූජා කරන දානයෙහි ආනිසංස පිළිබඳ කතා කළොත්?පෘථිවියේ තිබෙන සාරගර්භ වස්තු සියල්ලම නැතිවුනත්, කල්ප ගණනක් ගත වුවත් සංඝරත්නයට දෙන දානයෙහි කුසල් කවදාවත් නැතිවෙන්නේ නැහැ. එය ඒ තරම් ආනිසංස සම්පන්න පින්කමක්. ඒ නිසා නියම දානය වන්නේ ඈතක, දුරක සිට පූජා බුද්්ධියෙන් ගෙනහල්ලා දෙපාමුල තබා සංඝරත්නයට පූජා කරන දානයයි. දුප්පතෙකුට, අසරණ පුද්ගලයෙකුට යමක් දුන්නත් පිනක් සිද්ධ වෙනවා. නමුත් සංඝයා වහන්සේලා විෂයයෙහි පූජා කරන දානයෙහි ආනිසංස වැඩියි.දානය සඳහා වර්තමාන සමාජයේ පුද්ගලයන්ගේ තිබෙන නැඹුරුව කෙබඳු ද?දානයට අද සමාජයේ එතරම් ඇල්මක් දක්වන්නේ නැහැ. අද ඇතැම් අය විහාරස්ථානයකට වුවත් දානය දෙනවා අඩුයි. ඇතැම් අය අද එය එතරම් ගණන් ගන්නේ නැහැ. ඒ වගේම තවත් පිරිසක් බොහොම කරුණාවෙන්, භක්තියෙන් පේරු දානය වශයෙන් මාසයේ එක් දවසක් හෝ ස්ථිරවම දානය දෙනවා.දානය මෙලොව පරලොව යන දෙලොවම සුගතියට හේතු වෙනවා ද??ඔව්, දිනපතා හෝ නොකඩවා දානමාන දුන් තැනැත්තෙකුට මරණ මංචකයේ අවසන් හුස්ම හෙළන අවස්ථාවේ දී එම පුණ්‍ය ශක්තිය මතක් වෙනවා. එමඟින් ආශාවන් තුරන් වෙලා හොඳ ආත්මභාවයක ප්‍රතිසන්ධිය ලබන්න පුළුවන්. බෞද්ධ ඉතිහාසයේ ඒ සඳහා හොඳම උදාහරණය ලෙස දැක්විය හැක්කේ දුටුගැමුණු රජතුමා.එතුමා විසින් ඉදි කරමින් පැවැති රුවන්වැලි සෑයේ වැඩ කටයුතු එතුමා මිය යන්නට පෙර අවසන් කරන්නට නොහැකි වුණා. එතුමා මරණ මංචකයේ සිටිද්දී එම චෛත්‍ය දැකගන්න සලස්වන ලෙස සිය සොහොයුරු සද්ධාතිස්ස කුමාරයාගෙන් ඉල්ලා සිටියා. වැඩ නිමකොට නැති වුනත් සුදු රෙදිවලින් ආවරණ කර චෛත්‍යයේ හැඩය දුටුගැමුණු රජතුමාට දැක බලා ගන්නට සැලැස්සුවා. දුටු ගැමුණු රජතුමා මිය ගියේ එම චෛත්‍ය දිහා බලාගෙන. ඒ නිසා ඔහු තුසිත දිව්‍ය ලෝකයේ උපන් බව සඳහන් වෙනවා.නමුත් බුද්්ධ ශාසනයේ චිරස්තිථිය උදෙසා තම දරුවන් පූජා කළ, ඒ වගේම බුදුදහම ප්‍රචාරය කිරීම සඳහා අනුපමේය මෙහෙයක් ඉටු කළ ධර්මාශෝක රජතුමා මරණ මංචකයේ දී ක්‍රෝධයෙන් තිගැස්සිලා අවසන් හුස්ම හෙළුවා. ඒ නිසා එතුමා පිඹුරෙක් වෙලා උපන් බව සඳහන් වෙනවා.මේ අනුව පැහැදිලි වන්නේ අපේ ඊළඟ ආත්මයට චුති චෛතසිකය බලපාන බව යි. හැමදාම දාන දුන් පුද්ගලයාට අවසාන මොහොතේ දී එය සිහිපත් වෙන්න පුළුවන්. එසේ නොමැති පුද්ගලයන්ට මැරෙන මොහොතේ දී තම ඥාති වර්ගයා පිළිබඳ සිහිපත් වුවහොත් මේ ලෝකයේම හෝ තිරිසන් ප්‍රේත ලෝකවලත් උපදින්න පුළුවන්. මේ කාරණය දන්නවා නම් අපේ මුළු රටේම උදවිය දන් දෙන්න කටයුතු කරාවි.දානයක් යන්න මහා පරිමාණයෙන් ලෝකයාට පෙනෙන්නට දිය යුතුයි කියලා ඇතැමෙක් හිතනවා. මේ පිළිබඳ කතා කළොත්?ලෝකයාට පෙනෙන්නට දාන දීලා ඵලක් නැහැ. තමන් මහන්සියෙන් උපයා සපයා ගත් දානය තමන්ට හැකි අයුරින් පූජා බුද්්ධියෙන් යුතුව පිරිනැමීම තමයි සිදු කළ යුත්තේ. ඇතැම් අය නිවසේ බුද්ධ පූජාවවත් තියන්නේ නැහැ. කම්මැලි වෙනවා. වැඩ තිබෙනවා කියනවා. එහෙමත් නැතිනම් හැමදාම කියන්න ඕනා නැත්නම් පව් සිදුවෙනවා කියනවා. එවැනි මිථ්‍යා මත ඇතැම් අය තුළ තිබෙනවා. එසේ බුද්ධ පූජාව දිනපතා නොතිබ්බාට ප්‍රශ්නයක් වෙන්නේ නැහැ. බුදු දහමේ කිසිම තැනක නීති රීති පනවලා නැහැ. මේවා මිනිස්සු විසින්ම හදා ගත් දේවල්.වඩාත් සුදුසු බුද්ධ පූජාව හෝ දිනපතා තියන්න පුළුවන්නම් තමයි. පෘථග්ජන ලෝකයේ මිනිස්සුන්ට හැමදාම එකම ආකාරයට ඒ කටයුත්ත කරන්න නොහැකි වෙන්න පුළුවන්. ගමනක් බිමනක් යන්න වෙන්න පුළුවන්. ලෙඩ දුක් හැඳෙන්න පුළුවන්. එය සාධාරණයි. තමන්ට හැකි වේලාවට පමණක් බුද්ධ පූජාව තිබ්බා කියලා කිසිම පාපයක් වෙන්නේ නැහැ.දෙවේලෙම බැරිනම් එක වේලක් හෝ හිමිදිරි පාන්දර අවදි වෙලා අද දවස ඉතාම වාසනාවන්තයි කියලා හිතාගෙන බුද්ධ පූජාව තබනවා නම් ඒ පුණ්‍ය ශක්තිය මෙලොව පරලොව දෙකටම ඉතාමත් වටිනවා. එය හිතේ සන්තෝෂයෙන් කළ යුත්තක්. කම්මැලිකමට හෝ ඕනවට එපාවට සිදු කළොත් ඉන් ඵලක් වෙන්නේ නැහැ. හෘද සාක්ෂියට එකඟව සිදු කළොත් අපිට ඒ චිත්ත ශක්තිය බලපානවා.ඔබ වහන්සේ ප්‍රකාශ කරන්නේ ප්‍රදර්ශනය පිණිස ලබාදෙන දානයෙන් යහපතක් සිදු නොවන බව ද?දානමය පින්කම් ආරම්භ කරන්න ඕනා ගෙදරින්. බුද්ධ පූජාව කියන්නේ ගෙදරදී පහසුවෙන් කරන්න පුළුවන් පින්කමක්. ගෙදරදී දන් දීලා පුරුදු පුහුණු වුනොත් අපිට පුණ්‍ය ශක්තීන් එකතු කර ගන්න පුළුවන්. අවසාන මොහොතේ දී එය අමතක වෙන්නේ නැහැ.අද සමාජයේ බොහෝ අය දන් දෙන්නේ ප්‍රදර්ශන විදිහට. දාන ගෙවල්වල නොයෙකුත් කෑම වර්ග හදනවා. නමුත් භික්ෂුන් වහන්සේලාට සරල දානයක් දෙනවා නම් හොඳ පිනක් අත් වෙනවා. හැම දෙනාම නිර්මාංශ දාන දෙන්න පුරුදු වෙන්න. තවත් සතෙකුගේ ජීවිතයක් හානි කර ආයුෂ, වර්ණ, සැප, බල, ප්‍රඥාව යන දේවල් නැති කරලා තව කෙනෙකුට ලබා දුන්නට කුසලයක් අත්පත් වෙන්නේ නැහැ.මස් මාංශ වෙළෙඳාම නොකළ යුතු වෙළෙඳාමක් ලෙස බුදුරජාණන් වහන්සේ ඍජුවම දේශනා කර තිබෙනවා. එවැනි වෙළෙඳාමක් කරන්න බෞද්ධයෙකු ලෙස අනුබල දීම සුදුසු නැහැ. දානයක දී මස් මාංශ ඉල්ලන්න භික්ෂුන් වහන්සේලාට අයිතියකුත් නැහැ. නිර්මාංශ දානයක් දෙනවා නම් බොහොම හොඳ කුසල් අත්පත් වෙනවා. දවසකට සතුන් ලක්ෂ ගණනක් මරණ මේ රටේ එය නැති කරන්න බෞද්ධයන් වශයෙන් කටයුතු කළ යුතුයි. ඒ වගේම බුදුරජාණන් වහන්සේ පෙන්වා දුන් පළමු සිල්පදය ආරක්ෂා කරන්න අනුබල දෙන්න ඕනා.ඇතැම් පුද්ගලයන් දානය දෙන්නේ සිල්වත් යැයි සැලකෙන භික්ෂුන්ට පමණයි. මේ ක්‍රමය නිවරැදි ද?දුන්නොත් දානය ලැබෙයි නිධානය යන්න සිතෙහි තබා ගෙන දහඩිය මහන්සියෙන් උපයා සපයා ගත් මුදලින් පිරිසිදුවට පිළිවෙළකට පිරිනැමිය යුතු යි. මෙහිදී භික්ෂුන් වහන්සේලා ගේ සිල්වත් බව හොයන්න ගියොත් කවදාවත් දානයක් දෙන්න වෙන්නේ නැහැ. භික්ෂුන් වහන්සේලා තුළ අඩුපාඩු තිබෙන්න පුළුවන්.අපේ අම්මලා තාත්තලා ගේ අඩුපාඩු තිබුණට අපි ඔවුන්ව නොසලකා හරින්නේ නැහැ. ඒ වගේ භික්ෂුන් වහන්සේලා තුළ වැරදි අඩුපාඩු තිබුණත් තමන් යහපත් සිතින් පූජා කරනවා නම් එම දානයෙන් කුසල් අත්පත් වෙනවා. කවදාවත් දානයක දී භික්ෂුවකගේ අඩුපාඩු ගැන සිතිය යුතු නැහැ. ශ්‍රද්්ධාවෙන් දෙන දානයක් නම් අනිවාර්යයෙන් පින් සිදු වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=f1303053</link>
    <topic>සංවර්ධනයට මඟ හදන දිවිනැගුම</topic>
    <author>එච්. ජී. චන්ද්‍රසිරි</author>
    <content>ශ්‍රී ලංකාවේ සමාජ සංවර්ධනයෙහිලා මෙතෙක් කල් ආරම්භ වූ ව්‍යාපෘතීන් අතර දිළිඳුකම පිටුදකිමින් මහින්ද චින්තනය ශක්තිමත් කරමින් වත්මන් ආණ්ඩුව ගෙනෙන ලද “දිවිනැගුම” අතිශයින්ම සුවිශේෂ වැදගත් කාර්යයකි.මිනිසා පූර්ණ මිනිසෙක් බවට සමාජයට පිවිසීමේ දී පුද්ගලයා තුළ සෑම අවශ්‍යතාවයකට වර්ධනයක් ඇති විය යුතු බවට අවබෝධයක් ලබා දී ස්වශක්තියෙන් ඉදිරියට හා හැකි පුද්ගලයින් බවට ශ්‍රී ලාංකික ජනතාව පත්කරලීමටත් ජනතාව තුළ ඇති පරාදීනත්වය තුරන් කොට යහපත් ආකල්ප වර්ධනය කරමින් ආර්ථික මෙන්ම සෞඛ්‍ය, අධ්‍යාපනික යන සියලුම ක්‍ෂේත්‍ර සේම සංස්කෘතික ගුණධර්මයන් වර්ධනය කරවීම මේ තුළින් අපේක්‍ෂා කළ හැකිය.මෙවන් වැඩසටහන් තුළින් සාමූහික ජනතාවක් වශයෙන් පුද්ගලික හා පොදු කටයුතුවල දී ජනසහභාගීත්වය මඟින් ඒවා ඉටුකර ගැනීමට පෙළඹවීමක් ඇති කළ හැකි වේ යයි විශ්වාස කළ හැකිය. එසේම ගමට ලැබෙන සේවාවන් ගැමියන් අතරත් අන්තර් සේවාවන් අතර මනා සම්බන්ධීකරණයක් ගොඩනගා ගැනීමට ද පුළුවන.ජනතාවගේ ආර්ථික සංවර්ධනය සම්බන්ධිත සමාජ ස්වයංපෝෂණය හා ආත්ම ශාක්ෂාත්කරණය වර්ධනය කරවිය හැකි මෙම වැඩසටහනේ දී ජනතාව දැනුවත්වම ඔවුන්ගේ සුබසිද්ධිය අරභයා ඉදිරියට යාමට ජනතාව සතු මෙතෙක් යටපත්ව ඇති දිගුකාලීන ශක්තියේ වර්ධනයක් ඇති කිරීමටත් කටයුතු කළ හැකි අතර, ආධ්‍යාත්මික ගුණවගාවකින් හෙබි උසස් ජීවන මට්ටමක් ජනතාව වෙතින් ප්‍රදර්ශනය කළ හැකි වන්නේය.විශේෂයෙන්ම ශ්‍රී ලංකාවේ ග්‍රාමීය ජනතාවගේ ප්‍රධාන ජීවනෝපාය කෘෂිකර්මය යි. එය මැනවින් වටහා ගෙන ඇති මෙම වැඩසටහන දැනටමත් ගොවිතැන සඳහා ප්‍රමුඛත්වය දෙමින් ඊට විශේෂ අනුග්‍රහයක් දක්වා තිබීම කාලෝචිතය. මන්ද ආර්ථිකය කඩා වැටුනහොත් ඉන් පරිබාහිරව සමාජ සංවර්ධනයක් ගැන කථා කිරීම පවා අසීරුවන හෙයිනි. එහෙයින් ශ්‍රී ලාංකික ජනතාවගේ ආර්ථික සංවර්ධනයත් සමඟම ඊට සමානුපාතිකව ඔවුන්ගේ සෞඛ්‍ය, අධ්‍යාපන, සමාජයීය හා සංස්කෘතික සංවර්ධනයක් ඇති කිරීම යුක්ති සහගත වේ.ග්‍රාම නිලධාරී වසමක් ඒකකයක් ලෙස සලකා සැලසුම් කෙරෙන මෙම වැඩසටහන (දිවිනැගුම) ගම හදා රට හදමු යන තේමාවට සාධාරණ වන බැවින් මෙය සාර්ව වැඩසටහනක ශුද්‍ර මට්ටමේ අදියරක් ලෙස පෙන්වාදීම යුක්ති යුක්ත වේ.වත්මන් ප්‍රදේශයන්ට අනුව ප්‍රජාව තුළින් හඳුනාගත හැකි අවශ්‍යතාවයන් රැසකි. ඒ අනුව ඔවුන්ට දැනෙන අවශ්‍යතාවයන්ට ප්‍රමුඛත්වය දිය යුතු වේ. අනතුරුව ජනතාවට ක්‍ෂණික නොදැනෙන වූවත් සමාජ සංවර්ධනය අඩාල වීමට තුඩු දෙන අවශ්‍යතාවන් කෙරෙහි ද අවධානය යොමු කිරීම මෙවැනි කටයුතුවල දී උචිත කාර්යයක් වන්නේ ය. එවිට කෘෂිකර්ම, සෞඛ්‍ය ගැටලු රැකියා වියුක්තිය ආදී ප්‍රශ්න රැසකට පිළිතුරු සැපයීමටත් ඊට ඔබ්බට ගිය අන්තර් ආංශික ලක්‍ෂණවලින් යුතු සමාජ සංවර්ධනයක් දැකිය හැකි වනු ඇත.ශ්‍රී ලංකාව අඩු ආදායම්ලාභී පවුල් ලක්‍ෂ 14ක් තුළ වෙනසක් ඇති කිරීම දිවිනැඟුම තුළින් අපේක්‍ෂා කරන හෙයින් ඔවුන් ඉලක්ක පද්ධතියට ඇතුළත් වනු ඇත.ග්‍රාමීය ස්වේච්ඡා සංවිධාන සම්බන්ධකර ගැනීමට සැලැස්ම මඟින් ඔවුන් ද ඉලක්ක පද්්ධතියට ඇතුළත් වනු ඇත.දිවිනැගුම දෙපාර්තමේන්තුවක් ලෙස කටයුතු කරන නමුත් ග්‍රාමීය සංවිධාන ඒකරාශී කර ගැනීම නිසා එය සාමූහික ප්‍රයත්නයක ප්‍රතිඵලයක් වනු ඇත. ඒ අනුව ග්‍රාමීය ප්‍රදේ්ශයන්හි සේවා සපයන දෙපාර්තමේන්තු, බැංකුවල නිලධාරීන් ද ඉලක්ක පද්ධතියට ඇතුළත් වෙයි. (උදා: වාරිමාර්ග, ගොවිජන සේවා, අධ්‍යාපන, පරිවාස හා ළමාරක්‍ෂක සේවා, ස්වදේශ කටයුතු දෙපාර්තමේන්තු), එම දෙපාර්තමේන්තු මෙහි ප්‍රතිලාභීන් වීම නිසා ඉලක්ක පද්ධතියට ගොනුවනු ඇත.ඒ අනුව දෙපාර්තමේන්තු නිලධාරීන් හා ජනතාව අතර මනා සම්බන්ධතාවයක් තහවුරු වීම නිසා සේවා සැපයුම පිළිබඳව වෙනසකට තුඩු දෙනු ඇත. එය සමාජ ප්‍රතිපත්තිමය වෙනසකට පාත්‍ර වන්නකි. බොහෝවිට පෙළඹවීම නිසා ඔවුන් ද ඉලක්ක පද්ධතියට ඇතුළත් වෙයි.දිවිනැගුම දෙපාර්තමේන්තුවක් බවට පත් කිරීමේ පනතට පාර්ලිමේන්තුවේ 2/3ක ඡන්දයක් ලැබීමත් එසේම විශාල ජනතා ප්‍රතිචාරයක් මේ සඳහා යොමු වීමෙන් ද පෙනී යන්නේ ශ්‍රේෂ්ඨ අරමුණක් පෙරදැරි කොටගත් මෙම වැඩසටහන මඟින් ශ්‍රී ලංකාවට ආර්ථික හා සමාජීය යන අංශ දෙකින්ම වර්ධනයක් විය යුතුය යන්න මනෝ විශ්වාසය යි. මෙවැනි උදාර අරමුණක් සාක්‍ෂාත් කිරීමෙන් ශ්‍රී ලංකාව ආසියාවේ ආශ්චර්යය කිරීමට නම් සමාජ වැඩකරුවෙක් ක්‍රියාත්මක කෙරෙන සමාජ සංවර්ධනය තුළින් ලබා ගත්තා වූ ක්‍රමවේදය අතිශයින්ම පිටුවහලක් වනු ඇත.මේ නිසා දිවයිනේ සිටින වෘත්තීය සමාජ වැඩකරුවන් ද සම්බන්ධ කර ගතහොත් දිවිනැගුම වැඩසටහන වඩාත් ඵලදායී වනු ඇතැයි විශ්වාස කරමි. ග්‍රාම නිලධාරී කොට්ඨාස සඳහා අනුයුක්ත කර ඇති සංවර්ධන නිලධාරීන් ද (උපාධිධාරී) සේවා සපයන නිලධාරීන්ගේ පද්්ධතියට ඇතුළත් වීමෙන් මෙම වැඩසටහනට වැදගත් කාර්යභාරයක් ඉටු කිරීමට නියමිතව ඇත.එහෙත් දිස්ත්‍රික්ක හෝ ප්‍රාදේශීය ලේකම් කාර්යාල මට්ටමින් ඉහත කී වෘත්තීමය සමාජ වැඩ සම්බන්ධව පරිචයේ අත්දැකීම් ඇති විවිධ ක්‍ෂේත්‍රයන්හි කටයුතු කොට විශ්‍රාමිකව සිටින රටට ආදරය කරන පිරිස් ද උපදේශන හෝ සමායෝජක මට්ටමින් සම්බන්ධ කර ගන්නේ නම් අරමුණු වඩාත් සාක්‍ෂාත් කර ගැනීමට මෙන්ම ඔවුන්ගේ තෘප්තියට කරුණක් වනවා ඇතැයි විශ්වාස කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>05</day>
    </date>
    <link>http://www.dinamina.lk/2013/03/05/_art.asp?fn=f1303054</link>
    <topic>සිසු විනය කොයිබටද?</topic>
    <author>ජයන්ත ඒකනායක පරගම්මන යක්විල</author>
    <content>අධ්‍යාපන බලධ­ාරින් ගුරුවරුනුත් මාපියනුත් අතර සම්බන්ධතාවය වැඩිකිරීම සඳහා අවශ්‍ය පියවර වහාම ගතයුතු කාලය එළැඹ ඇතැයි කිව යුතුය.පාසල් දරුවන් දරුණු ලෙස නොමග යාම ඉහළ ගොස් ඇති බව පෙනෙයි. මෑතකදී සිදුවූ සිදුවීම් රැසක් ගත්කල එම කාරනය අත්‍යවශ්‍ය කාරනයක් යයි සිතේ. එම සිදුවීම් නැවත නැවත සටහන් කළ යුතු නැත.අගනුවර පාසල් අතර පැතිර ගිය තහනම් කළ ඖෂධ වර්ගයක් සමඟ සිසු සිසුවියන් පිරිසක් පාළු නිවසක සිට හසුවීම ආදි තවත් සිදුවීම් ගණනාවක් ඒ සමඟ ඇත.ගුරුවරුනුත් දෙමාපියනුත් අතර සම්බන්ධය හොඳ මට්ටමක පැවතියානම් මෙවැනි තත්ත්වයන් වලක්වා ගැනීමටත් පොලිසිය මේවාට සම්බන්ධ වීම වැලැක්වීමටත් ඉඩ තිබුණි.ගුරුවරුන් හා දෙමාපියන් අතර ඇති සමීප සම්බන්ධතාවය වැඩිවූ පසු සිසු දරුවන්ට තමාගේ අභිමතය පරිදි මොනම දෙයක් හෝ කිරීමේ හැකියාව නැතිවනු ඇත. එමෙන්ම පාසල් යන වයසේ දරුවන් බිලීබාගැනීම සඳහා නිතර සූදානමින් සිටින එක් එක් වර්ගයේ පිරිස්වලට ඊට අවස්ථාව නොලැබී යනු ඇත.පාසල් කාලය තුළ දී දරුවාගේ හැසිරීම පිළිබඳ දෙමාපියන්ට දැනගැනීමට හැකි ලෙසත් නිවසින් බාහිර ක්‍රියාකාරකම් සම්බන්ධ තොරතුරු දෙමාපියන් මාර්ගයෙන් ගුරුවරුන්ට දැනගැනීමට හැකි ආකාරයටත් සම්බන්ධතාවය දියුණු කිරීම ඉතාම වැදගත්වනු ඇත.අතීතයේ පාසල් සිසුන් නොයෙකුත් නීතිවිරෝධී හා රාජ්‍ය විරෝධී වැඩට යොදාගැනීම හේතුවෙන් සිදුවූ විනාශයන් මෙරට මිනිසුන්ට අමතක නොවනු ඇත. ඉදිරියේදී ද එවැනි තත්ත්වයන් උදාවේ යයිද නොසිතිය හැකිද? ඊට පෙර ඒවාට පිළියම් යෙදිය යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=n1303062</link>
    <topic>චෙන්නායි ශ්‍රී ලංකා නි. මහ කොමසාරිස් කාර්යාලය වැටලීමට ආ කොටි හිතවාදීහු 1000ක් අත්අඩංගුවට</topic>
    <author>මහින්ද අලුත්ගෙදර</author>
    <content>ශ්‍රී ලංකාවට විරෝධය පළකරමින් චෙන්නායිහි පිහිටි ශ්‍රී ලංකා නියෝජ්‍ය මහ කොමසාරිස් කාර්යාලය වැටලීමට පැමිණි ඩී.එම්.කේ පක්ෂයේ ප්‍රධානී එම්.කේ ස්ටාර්ලින් සහ කොටි හිතවාදී දෙමළ පක්ෂ නායකයන් ඇතුළු පුද්ගලයින් 1000 කට වැඩි පිරිසක් ඉන්දීය පොලීසිය විසින් අත්අඩංගුවට ගෙන ඇත.තමිල්නාඩුවේ වල්ලුවාර්, කොට්ටාම් හි රැළියක් පවත්වා පසුව නියෝජ්‍ය මහ කොමසාරිස් කාර්යාලය වැටලීමට ඊයේ (05) පැමිණි අවස්ථාවේදී මෙලෙස අත්අඩංගුවට ගෙන තිබෙන අතර දෙමළ ඊළාම් සහායක සංවිධානයේ ප්‍රධානීන් ඇතුළු දේශපාලන පක්ෂ රැසක ක්‍රියාකාරීහු ඒ අතර වන බව දකුණු ඉන්දියාවේ වැඩබලන ශ්‍රී ලංකා නියෝජ්‍ය මහකොමසාරිස් ඕ.එල් අමීර් අච්වාඩ් මහතා දිනමිණ ට පැවසීය.අත්අඩංගුවට පත්වූවන් අතර කොටි හිතවාදී දෙමල දේශපාලන පක්ෂ නියමුවන් කිහිපදෙනෙකු වන බව සදහන් කළ ඒ මහතා ද්‍රවිඩ කසාගම් පක්ෂයේ නායක කේ. වීරමනී, විදුදලෙයි චිරුතයිගල් කච්චි පක්ෂයේ නායක තොල් තිරුමාවලවන් ඇතුළු පිරිසක් ඒ අතර වන බවද ප්‍රකාශ කළේය.මේ අතර වැඩබලන නියෝජ්‍ය මහකොමසාරිස්වරයා සදහන් කළේ ඔවුන්ගේ රැළිය අවසන් කොට ශ්‍රී ලංකා නියෝජ්‍ය මහ කොමසාරිස් කාර්යාලය දක්වා පැමිණෙන අතරතුර ශ්‍රී ලංකා ජනාධිපති මහින්ද රාජපක්ෂ මහතාට මෙන්ම රජයට සහ රජයේ හමුදාවන්ට එරෙහිව විවිධ සටන් පාඨ ප්‍රකාශ කරමින් පැමිණි බවයි.කෙසේ වුවද ඉන්දීය පොලීසිය ශ්‍රී ලංකා නියෝජ්‍ය මහ කොමසාරිස් කාර්යාලය වෙත විශේෂ අආරක්ෂාවක් ලබාදී තිබෙන බවද ඔවුන්ගේ අරමුණු ඉටුකර ගැනීම සදහා කිසි විටෙකත් ඉඩකඩ ලබා නොදුන් බවද පැවසූ ඕ.එල් අමීර් අච්වාඩ් මහතා බලඇණි පහකින් සමන්විතව ඉන්දීය පොලීසිය මෙහිදී විශාල කාර්යභාරයක් ඉටුකළ බවද පැවසීය.ඊට අමතරව ඒ මහතා පැවසූවේ තමිල්නාඩු කොටි හිතවාදීන් මේ දක්වා ශ්‍රී ලංකාවට එරෙහිව සිදුකළ විශාලතම විරෝධතාවය මෙය බවත් ඒ සදහා 6,000 ක පමණ පිරිසක් සම්බන්ධ වී සිටි බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=n1303063</link>
    <topic>සෝරත නාහිමියන්ට ජනපතිගෙන් උපහාර</topic>
    <author>ධනුෂ්ක ගොඩකුඹුර කතරගම සිට</author>
    <content>රුහුණේ පමණක් නොව මුළු මහත් ශ්‍රී ලංකා ද්වීපයේම ගෞරවාදරයට පත් මහ තෙර නමක් වන කතරගම ඵෙතිහාසික කිරිවෙහෙර රජ මහා විහාරස්ථානයේ විහාරාධිපති, ඌව වෙල්ලස්ස විශ්ව විද්‍යාලයේ කුලපති, රුහුණු මාගම් පත්තුවේ ප්‍රධාන සංඝනායක ආචාර්ය අලුත්වැව සෝරත නාහිමියන්ට උපහාර පිදීම සඳහා ජනාධිපති මහින්ද රජපක්ෂ මහතා කිරිවෙහෙර විහාරස්ථානය වෙත පෙරේදා (04) සවස ගියේය.ගල්ටැම්වත්තේ චන්ද්‍රජෝති නාහිමියන් සහ අලුත්වැව සෝරත නාහිමියන් වෙත මහා සංඝරත්නයේත් සැදැහැවතුන්ගේත් උපහාර පිදීම පිණිස යුදඟනාව රජ මහා විහාරස්ථානයේ පැවැති සංඝ පීතෘවර හරසර ප්‍රණාම උළෙලට පැමිණීමට රෝගී තත්ත්වය හේතුවෙන් සෝරත නාහිමියන්ට නොහැකි වූ අතර උන්වහන්සේගේ සේවය අගය කිරීමක් ලෙස ජනාධිපතිවරයා කිරිවෙහෙරටම ගොස් මේ උපහාර තිළිණ ප්‍රදානය කිරීමට එක් විය.ඔක්කම්පිටිය ඵෙතිහාසික දෙමටමල් රජ මහා විහාරය, යුදඟනාව රජ මහා විහාරස්ථානය යන විහාරයන්හි විහාරාධිපති මොනරාගල දිස්ත්‍රික් ප්‍රධාන සංඝනායක ගල්ටැම්වත්තේ චන්ද්‍රජෝති නාහිමියන් සහ කතරගම ඵෙතිහාසික කිරිවෙහෙර විහාරස්ථානයේ විහාරාධිපති, රුහුණු මාගම්පත්තුවේ ප්‍රධාන සංඝනායක, ඌව වෙල්ලස්ස විශ්ව විද්‍යාලයේ කුලපති ආචාර්ය අලුත්වැව සෝරත නාහිමියන් රට, ජාතිය සහ බුදු සසුන වෙනුවෙන් කළ මෙහෙවර ඇගයීම සඳහා මේ උළෙල පැවැත්විණ.සෝරත හිමියන්ගේ සුවදුක් විමසූ ජනාධිපතිවරයා උන්වහන්සේ සමඟ කෙටි පිළිසඳරක නිරත වූ අතර සමරු තිළිණ සහ උපහාර පිරිනමා උන්වහන්සේට දීර්ඝායුෂ ප්‍රාර්ථනා කර සිටියේය. කිරිවෙහෙර වැඳ පුදා ගත් ජනාධිපතිතුමා වෙත නායක හාමුදරුවෝ ආශිර්වාද පළ කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=n1303064</link>
    <topic>වජිර හිමියන්ටඅග්ගමහා පණ්ඩිත උපාධිය</topic>
    <author>සම්පත් දිප්පිටිගොඩ</author>
    <content>සබරගමුව විශ්වවිද්‍යාලයේ කුලපති සාහිත්‍ය චක්‍රවර්තී මහාචාර්ය කුඹුරුගමුවේ වජිර හිමියෝ මියන්මාර රාජ්‍යයෙන් පිදෙන අග්ගමහා පණ්ඩිත උපාධියෙන් පිදුම් ලබති. සම්බුදු සසුනේ චිරස්ථිතිය වෙනුවෙන් ධර්ම ශාස්ත්‍රීය සේවයේ යෙදෙන වියත් යතිවරයාණන් වහන්සේලා උදෙසා මියන්මාරය පිරිනමනු ලබන උසස්ම ගෞරව සම්මානය එයයි.සබරගමු විශ්වවිද්‍යාලයේ කුලපති පදවියට අමතරව විද්‍යාලංකාර ධර්ම විද්‍යාලයාධිපති ධුරය හොබවන වජිර නා හිමියෝ ජාතිය සමඟිය සඳහා වන සර්ව ආගමික සංවිධානයේ හා සමස්ත ලංකා පැවිදි සංවිධානයේ සභාපති පදවිය ඇතුළු ජාතික ආගමික සංවිධාන රැසක නායකත්වය දරමින් ධර්ම ශාස්ත්‍රීය සේවා මෙන්ම සාමය සහජීවනය වෙනුවෙන් ජාතික මෙහෙවරක් ඉටු කරන වියත් පඬිවරයෙකි.උන් වහන්සේට අග්ගමහා පණ්ඩිත උපාධිය පිරිනැමෙන රාජ්‍ය උත්සවය මියන්මාර්හි අගනුවරදී මේ මස 26 වැනිදා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=n1303065</link>
    <topic>හිටපු අගවිනිසුරු පෙත්සම් විභාගයට එන්නේ නැතිලු !</topic>
    <author>නෙල්කා මැදගෙදර</author>
    <content>තමන් තවමත් අගවිනිසුරු බව කියමින් ආචාර්ය ශිරාණි බණ්ඩාරනායක මහත්මිය ශ්‍රේෂ්ඨාධිකරණයට මෝසමක් ගොනු කර ඇත. බණ්ඩාරනායක මහත්මිය සම්බන්ධ පෙත්සම් පිළිබඳව අධිකරණය මඟින් යැවූ නොතිසි වලට පිළිතුරු සපයමින් ඇය නීලකන්දන් සහ නීලකන්දන් නීතිඥ සමාගම මඟින් මේ මෝසම ගොනු කර තිබේ.තමන් තවමත් අගවිනිසුරු යැයි ස්ථාවරයෙහි සිටින නිසා මෙම පෙත්සම් විභාගයේදී පාර්ශ්වකරුවකු ලෙස සහභාගී නොවන බව එම මෝසමෙහි සඳහන් වේ.දෝෂාභියෝග ක්‍රියාවලිය සම්බන්ධයෙන් අභියාචනාධිකරණයෙන් නියෝගයක් දෙන ලද නමුත් කථානායකවරයා සහ පාර්ලිමේන්තු තේරීම් කාරක සභාවෙහි නියෝජිතයන් ඇතුළු වගඋත්තරකරුවන් ක්‍රියාකර නැතැයි එහි දැක්වේ.එබැවින් තමන් අගවිනිසුරු ධුරයෙන් ඉවත් කිරීම බලාත්මක නැතැයි යන ස්ථාවරයෙහි බණ්ඩාරනායක මහත්මිය සිටින බව එම මෝසමෙහි සඳහන් කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=n1303066</link>
    <topic>දුම්රියේ හොරෙන් ගියොත්දඩය රුපියල් 2500යි</topic>
    <author>නිමල් රාජපක්ෂ</author>
    <content>ප්‍රවේශපත්‍ර නොමැතිව ගමන් කළ මගීන්ගෙන් මෙතෙක් අය කළ දඩ මුදල මාර්තු 11දා සිට සියයට එකසිය පනහකින් වැඩි කිරීමට දුම්රිය දෙපාර්තමේන්තුව තීරණය කොට ඇත.ඒ අනුව ප්‍රවේශපත්‍ර නොමැතිව ගමන් කිරීමේදී මෙතෙක් පැනවූ රුපියල් නවසියයේ දඩ මුදල රුපියල් දෙදහස් පන්සියය (2500 /-) දක්වා වැඩි කර ඇතැයි දුම්රිය වාණිජ අධිකාරී සිසිර කුමාර මහතා පවසයි.නව දඩ මුදල් සංශෝධනයේදී තුන්වන පන්තියේ ප්‍රවේශපත්‍රයක් ලබා ගෙන ඉහළ පන්තියක ගමන් කළද ප්‍රවේශපත්‍ර නොමැතිව ගමන් කළද එකම ගස්තුව අය කෙරේ.කලින් රුපියල් නවසියයක (900/-) දඩ මුදලක් අය කළ අවස්ථාවේ මගීන් බොහෝ දෙනෙකු ප්‍රවේශපත්‍ර නොමැතිව ගමන් කොට ප්‍රවේශපත්‍ර පරීක්ෂක මහතුනට හසු වූ විට දඩ මුදල් ගෙවීමට පුරුදු වී සිටියහ. නමුත් එම මගීන් යළිත් දුම්රියේ ගමන් කරනුයේ ප්‍රවේශපත්‍ර නොමැතිවය.තවත් සමහර මගීන් කොළඹ කොටුව දුම්රිය ස්ථානයෙන් ළඟම ඇති දුම්රිය ස්ථානයට ප්‍රවේශ පත්‍ර ලබා ගෙන ගාල්ල, මාතර, අනුරාධපුර, මැදවච්චිය වැනි දුම්රිය ස්ථාන කරා ගමන් කරති.මේ ක්‍රමවේදය නතර කොට දුම්රිය දෙපාර්තමේන්තුවේ ආදායම් වැඩි කර ගැනීමේ අරමුණ ඇතිව නව දඩ මුදල් සංශෝධනය කරනු ඇත.එම ක්‍රමවේදයේදී කුමන පන්තියේ හොරට ගමන් කළද රුපියල් 2500ක දඩ මුදලක්ද තමන් ගමන් කළ පන්තිය අනුව දුම්රිය ආරම්භයේ සිට ගමනාන්තය දක්වා ගමන් ගාස්තුව මෙන් දෙගුණයක දඩ මුදල් අය කරන බවද සිසිර කුමාර මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=n1303067</link>
    <topic>ශ්‍රී ලංකාවේ සංචාරයකටනවනීදන් පිල්ලේ සූදානම්</topic>
    <author>මහින්ද අලුත්ගෙදර</author>
    <content>අභ්‍යන්තර වශයෙන් අවතැන්වූ ශ්‍රී ලාංකිකයන් නැවත පදිංචි කිරීමේ කටයුතු මෙන්ම යහපත් සංවර්ධන කටයුතු සියැසින් දැක ගැනීම සඳහා ශ්‍රී ලංකාවේ සංචාරයකට තමා සූදානම් බව එක්සත් ජාතීන්ගේ සංවිධානයේ මානව හිමිකම් පිළිබඳ මහ කොමසාරිස් නවනීදන් පිල්ලේ පවසයි.භෞතික සංහිඳියාව වෙනුවෙන් ශ්‍රී ලංකා රජය ගෙන තිබෙන ක්‍රියාමාර්ග සම්බන්ධයෙන් සතුටුදායක තත්ත්වයක පවතින බවද ඇය පෙන්වාදෙයි.මානව හිමිකම් මහ කොමසාරිස්වරිය මේ බව ප්‍රකාශකර ඇත්තේ ජගත් මානව හිමිකම් කවුන්සලයේ 22 වැනි සැසිවාරය අමතමිනි.උගත් පාඩම් හා ප්‍රතිසන්ධානය සඳහාවූ කොමිසමේ නිර්දේශ ක්‍රියාත්මක කිරීම සඳහා වන "ජාතික සැලසුම" ක්‍රියාවට නැංවීමට තමන් සහය දක්වන බව ඇය පෙන්වාදෙයි.වගවීම හා ශ්‍රී ලංකාවේ මානව හිමිකම් තත්ත්වය සොයාබැලීම සඳහා පැමිණෙන ලෙස තමාට වසර දෙකකට පෙර සිට ශ්‍රී ලංකා රජය ආරාධනා කරන බවද දෙපාර්ශවයේම දැන හැඳිනීම මත ඉදිරියටත් කටයුතු සිදුකෙරෙන බවද ඇය එහිදී සඳහන් කර ඇත.උගත් පාඩම් හා ප්‍රතිසන්ධානය සඳහාවූ කොමිසමේ වාර්තාව ප්‍රසිද්ධියට පත්කරන තුරු සහ තමාගේ නියෝජිතයින් පිරිසක් ශ්‍රී ලංකාවට පැමිණ යන තෙක් තමාගේ ශ්‍රී ලංකා සංචාරය කල්දැමූ බවද නවනීදන් පිල්ලේ ජගත් මානව හිමිකම් කවුන්සලයේදී සඳහන් කර තිබේ.කෙසේ වුවද ජිනීවාහි පිහිටි ශ්‍රී ලංකා නිත්‍ය නියෝජිත කාර්යාලය සමඟ සම්බන්ධීකරණ කටයුතු සිදුකරමින් ඉදිරියේදී විශේෂ නියෝජිතයින් 8 දෙනකු සමඟ ශ්‍රී ලංකාවේ සංචාරය කිරීමට බලාපොරොත්තුවන බවද ඇය මෙහිදී සඳහන්කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=n1303068</link>
    <topic>කොම්පඤ්ඤවීදියේ පදිංචිකරුවන්ට නිවාස 585ක්</topic>
    <author>චන්ද්‍රිකා පෙරේරා</author>
    <content>කොළඹ කොම්පඤ්ඤවීදියේ අනවසර පදිංචිකරුවන් වෙනුවෙන් ඉදිකිරීම‍ට යෝජිත නිවාස සංකීර්ණය සඳහා ඉදිරි සතියේදී අවබෝධතා ගිවිසුම් අස්සන් තැබීමට නියමිතය.රුපියල් බිලියන හයක වියදමින් නිවාස ඒකක 585ක් සහිත ත‍ට්ටු ගොඩනැඟිලි තුනකින් සමන්විත ව ඉදිකෙරෙන මේ නිවාස සංකීර්ණයේ බිම්මහල සම්පූර්ණයෙන් ම වාණිජ අවශ්‍යතා වෙනුවෙන් වෙන්කෙරෙන බව කොම්පඤ්ඤවීදිය නිවාස ව්‍යාපෘතියේ අධ්‍යක්ෂ ප්‍රසාද් රණවීර මහතා දිනමිණට පැවසීය.බිම්මහලේ වෙළෙඳසැල් අනූවක් පමණ ඉදිකිරීමට සැලසුම් කර තිබේ. මේ වෙළෙඳසැල් වලින් ලැබෙන ආදායම නිවාස සංකීර්ණයේ අනාගත නඩත්තු සඳහා යෙදවීමට තීරණය වී තිබේ.මැලේ වීදිය, ජාවා පටුමග හා දුම්රිය මාර්ගය අතර ප්‍රදේශයේ පර්චර්ස් හතරට අඩු අවම ඉඩ ප්‍රමාණවල ඉදිකර ඇති අඩු පහසුකම් සහිත නිවෙස් හිමියන් වෙනුවෙන් මේ නිවාස ඉදිවෙයි.එම ප්‍රදේශයේ අක්කර හත හමාරක බිම් ප්‍රදේශයක අනවසර පදිංචිකරුවන් පදිංචිව සිටි අතර මේ අය වෙනුවෙන් එම ඉඩමෙන් අක්කර තුනක තට්ටු නිවාස සංකීර්ණය ඉදිකිරීමට සැලසුම්කර ඇත.රජයට හෝ කොළඹ මහ නගර සභාවට මේ නිවාස ව්‍යාපෘතිය සඳහා වියදම් දැරීමට මුදල් නොමැති බැවින් නාගරික සංවර්ධන අධිකාරියේ අධීක්ෂණය යටතේ ටාටා පුද්ගලික සමාගම මූල්‍ය වියදම් දැරීමට ඉදිරිපත්ව සිටී.මේ මුදල පියවීම සඳහා නිවාස සංකීර්ණය ඉදිකිරීමට බිම් ප්‍රමාණය වෙන් කිරීමෙන් පසු ඉතිරිවන ඉඩම් ප්‍රමාණය දීර්ඝකාලීන බදු ක්‍රමය යටතේ ටාටා පෞද්ගලික ආයතනයට බදු දීමට නාගරික සංවර්ධන අධිකාරිය පියවර ගනී.ලබන ජුනි මසදී නිවාස සංකීර්ණයේ ඉදිකිරිම් ආරම්භ කිරීමට නියමිත අතර අවුරුදු දෙකකදී ඉදිකිරීම් අවසන් කිරිමට සැලසුම් කර ඇත. නිවාස තනා දෙන තෙක් එම නිවාස ලාභී පවුල් වෙනුවෙන් මසකට රුපියල් 15000 සිට රුපියල් 50250 දක්වා නිවාස කුලියක් ලබාදීමට නාගරික සංවර්ධන අධිකාරිය මගින් පියවර ගෙන තිබේ.පදිංචිකරුවන් පිළිබඳ ලබාගත් තක්සේරු වාර්තා මත මේ මුදල තීරණය කර ඇත. සියලු පහසුකම් සහිතව ඉදිකෙරෙන නිවාස ඒකක වර්ග අඩි හාරසියයයේ සිට 1200 දක්වා විවිධ ප්‍රමාණවලින් ඉදිකෙරෙන අතර නිවාස ලාභීන්ට හිමිව තිබූ නිවාස වල ප්‍රමාණ පිළිබඳ සලකා විශාලත්වය තීරණය කර තිබේ.ආරක්ෂක හා නාගරික සංවර්ධන අමාත්‍යංශයේ ලේකම් ගෝඨාභය රාජපක්ෂ මහතාගේ උපදෙස් මත නාගරික සංවර්ධන අධිකාරියේ සභාපති නිමල් පෙරේරා මහතාගේ අධීක්ෂණය යටතේ මේ ව්‍යාපෘතිය ක්‍රියාත්මක කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=n1303069</link>
    <topic>ලොව ලොකුම ගුවන් යානයක් 18දා මත්තලට ළඟා වෙයි</topic>
    <author/>
    <content>ලොව විශාලතම ගුවන් යානයක් වශයෙන් සැලකෙන ඒ 380 ගුවන් යානාවක් 18වැනිදා මත්තලට ගොඩබැස්සවීමට සියලු කටයුතු සූදානම් කොට ඇත.මේ බැව් අනාවරණය වූයේ පෙරේදා (4 වැනිදා) මුද්‍රිත විද්‍යුත් මාධ්‍ය ප්‍රධානීන් ප්‍රධාන කර්තෘවරු ඇතුළු පිරිස මත්තල රාජපක්ෂ ජාත්‍යන්තර ගුවන් තොටුපොළේ නිරීක්ෂණ චාරිකාවකට එක්වූ අවස්ථාවේදීය.මත්තල රාජපක්ෂ ජාත්‍යන්තර ගුවන් තොටුපොළ විවෘත කිරීමෙන් පසු කටුනායක බණ්ඩාරනායක ජාත්‍යන්තර ගුවන් තොටුපොළටික කළකට වසා තබන බවට රාවයක් යන බවද එහි කිසිදු සත්‍යතාවක් නැති බවද මාධ්‍ය ප්‍රධානීන් හමුවේ කී සිවිල් ගුවන්සේවා ඇමැති පියංකර ජයරත්න මහතා කටුනායක බණ්ඩාරනායක ගුවන් තොටුපොළේ ඉදිරි සංවර්ධන කටුයතු ද ඒ සමඟ ආරම්භ කරන බව කීය.කටුනායක බණ්ඩාරනායක ජාත්‍යන්තර ගුවන් තොටුපොළේ දැනට මගී ධාරිතාව මිලියන 6ක් වන අතර එය මිලියන 7.2 දක්වා වැඩි කිරීමටත්, මත්තල රාජපක්ෂ ජාත්‍යන්තර ගුවන් තොටුපොළ මගී ධාරිතාව ආරම්භයේදී මිලියනයක් දක්වා වැඩි කිරීමටත් කටයුතු කරන බව ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=n13030610</link>
    <topic>සයිබර් ප්‍රහාරයකින් වෙබ් අඩවියක් ආරක්ෂා කරගන්නේ කෙසේදැයි සම්මන්ත්‍රණ මාලාවක්</topic>
    <author>ජීවනී පතිරණ</author>
    <content>සයිබර් ප්‍රහාරයකින් බෙව් අඩවියක් ආරක්ෂා කරගන්නේ කෙසේද යන්න පිළිබඳව දැනුවත් කෙරෙන සම්මන්ත්‍රණ මාලාවක් පැවැත්වීමට ශ්‍රී ලංකා පරිගණක හදිසි ප්‍රතිචාර සංසදය(සර්ට්) පියවර ගෙන තිබේ.මෙහි ප්‍රථම පියවර වශයෙන් රාජ්‍ය ආයතනයන්හි වෙබ් අඩවි පවත්වාගෙන යන පිරිස් සඳහා මෙම සම්මන්ත්‍රණය ක්‍රියාත්මක කෙරේ.අනතුරුව පෞද්ගලික ආයතන සඳහා ද මෙම දැනුවත්කිරීමේ සම්මන්ත්‍රණය පැවැත්වෙන බව සර්ට් ආයතනය සඳහන් කරයි.ආරක්ෂාකාරී ලෙස වෙබ් අඩවියකට තොරතුරු ඇතුළත් කිරීම, තොරතුරු යාවත්කාලීන කිරීම, වෙබ් අඩවියක් සඳහා ශක්තිමත් මුරපදයක් යොදා ගැනීමේ වැදගත්කම, සයිබර් ප්‍රහාරයකදී ගතහැකි ක්ෂණික ක්‍රමෝපායයන් ආදී කරුණු පිළිබඳව මෙම සම්මන්ත්‍රණයේ දී දැනුවත් කිරීමට අපේක්ෂා කෙරේ.නව වෙබ් අඩවියක් අන්තර්ජාලයට මුදාහැරීමට ප්‍රථම එහි තොරතුරු ආරක්ෂාව පිළිබඳ විගණනයක් කර ගැනීම අතිශ‍යින් වැදගත් වන බව ්ද මේ වන විටත් රාජ්‍ය ආයතන 500 කට පමණ වෙබ් අඩවි නිර්මාණය කර දී තිබෙන බව ද මේ සම්බන්ධයෙන් අදහස් දක්වන ශ්‍රී ලංකා‍ තොරතුරු හා සන්නිවේදන තාක්ෂණ නියෝජිතායතනය () සඳහන් කරයි.'‍සර්ට්' ආයතනය ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA) ක්‍රියාත්මක කෙරෙන ආයතනයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=n13030611</link>
    <topic>සක්විති ආයතනයේ තැන්පත් කරන්නමුදල් ගත් කාන්තාවක ගැන පරීක්ෂණ</topic>
    <author>ශිරෝමි අබයසිංහ</author>
    <content>සක්විති මූල්‍ය ආයතනයේ වැඩි‍ පොලියට මුදල් තැන්පත් කර දෙන බව පවසා කාන්තාවකගෙන් රුපියල් එක් ලක්ෂ තිස් දහසක මුදලක් ලබා ගෙන වංචා කිරීම සම්බන්ධයෙන් කාන්තාවකට එරෙහිව පරීක්ෂණ බව මිරිහාන විශේෂ අපරාධ විමර්ශන අංශය නුගේගොඩ මහෙස්ත්‍රාත් අධිකරණයට ඊයෙ (5) වාර්තා කළේය.වලපනේ පදිංචි සන්ධ්‍යා කුමාරි නමැත්තියට එරෙහිව මෙලෙස විමර්ශන සිදු කරන බව පොලිසිය මහෙස්ත්‍රාත් අජිත් එම්.මාසිංහ මහතාට දැන්වීය.රාජගිරියේ පදිංචි රංජනි පෙරේ‍රා නමැත්තියගේ මවගේ නිවසේ ලැගුම් ගෙන සිටි මෙම සැකකාරිය සක්විති ආයතනයේ සේවය කරන අයගේ ඉතිරි කිරීම් සඳහා සියයට විස්සක පොලියක් ලබා දෙන එහෙයින් එම පොලියට මුදල් තැන‍්පත් කර දෙන බව පවසා සැකකාරිය පැමිණිලිකාරියගෙන් මෙම මුදල් ලබා ගෙන ඇති බවද වාර්තා විය.සැකකාරිය විශ්වාස කර මෙම මුදල් ලබා දී ඇති අතර මුදල් හෝ පොලියක් ලැබී නැතැයිද පැවසිණි.සිද්ධිය සම්බන්ධයෙන් වැඩිදුර පරීක්ෂණ පවත්වන බව වාර්තා විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=n13030612</link>
    <topic>ඉන්දියාවේ න්‍යෂ්ටික විකිරණ කාන්දු ප්‍රචාරය පරමා‍‍‍‍ණු ශක්ති නියාමන කොමිසම ප්‍රතික්ෂේප කරයි</topic>
    <author>උපාලි කරුණාරත්න</author>
    <content>ඉන්දියාවේ කූඩම්කුලම් න්‍යෂ්ටික බලාගාරයෙන් විකිරණ කාන්දුවක් සිදුවන බවට වූ ප්‍රචාරය එරට පරමා‍‍‍‍ණු ශක්ති නියාමන කොමිෂම ප්‍රතික්ෂේප කළ බව ශ්‍රි ලංකා පරමාණු බල ශක්ති අධිකාරිය පවසයි.‍ඉන්දීය පරමා‍‍‍‍ණු ශක්ති නියාමන කොමිෂමේ සභාපති ආචාර්ය බජාජ් මහතා කූඩම්කුලම් න්‍යෂ්ටික බලාගාර පිළිබඳව ශ්‍රි ලංකා පරමාණු බල ශක්ති අධිකාරියට දන්වා ඇත්තේ එම බලාගාරයේ ක්‍රියාවලිය තවම ආරම්භ වී නොමැති අතර පරීක්ෂණ කටයුතු ආරම්භ කර ඇති බවයි.විකිරණ කාන්දුවක් පිළිබඳව ජාත්‍යන්තර පරමාණු බල ශක්ති ඒජන්සියට ද ඉන්දියාව මේ දක්වා දන්වා නොමැති බව ශ්‍රි ලංකා පරමාණු ශක්ති අධිකාරියේ සභාපති ආචාර්ය රංජිත් විජයවර්ධන මහතා පැවසීය.විකිරණ කාන්දුවක් සිදු වෙනවා නම් ජාත්‍යන්තර පරමාණු බල ශක්ති ඒජන්සියට දැනුම් දීමට ඉන්දියාව බැදී සිටී. මෙරටට විකිරණ පැමිණියහොත් ඒ පිළිබඳව දැන ගැනීමට පෙර දැනුම් දීමේ පද්ධති සවි කර තිබේ.ඒවයේ මේ වන තෙක් විකිරණ පැමිනීමක් සඳහන් වි නොමැති බවද ශ්‍රී ලංකා පරමාණු බලශක්ති අධිකාරියේ සභාපතිවරයා ප්‍රකාශ කළේය. දැනට කොළඹ,කල්පිටිය,කයිට්ස්,කන්කසන්තුරේ,මන්නාරම,ප්‍රදේශයන්හි මෙම පද්ධති සවිකර තිබෙන අතරගාල්ල,ත්‍රිකුණාමලය සහ මහනුවර ප්‍රදේශයන්හි ඉදිරියේ දී පෙර දැනුම් දීමේ පද්ධති සවි කිරීමට කටයුතු සූදානම් කර ඇති බව සභාපතිවරයා පැවසීය.. කූඩම්කුලම් න්‍යෂ්ටික බලාගාරයෙන් විකිරණ කාන්දුවක් සුළු වශයෙන් හෝ සිදු වී හානි කර තත්ත්වයක් ඇති වුවහොත් එයට මුහුන දීමට සූදානම් යයි ද සභාපතිවරයා ප්‍රකාශ කළේය.ඉන්දියාවේ කූඩම්කුලම් න්‍යෂ්ටික බලාගාරයෙන් විකිරණ කාන්දුවක් සිදුවන බවට විවිධ තොරතුරු මේ දිනවල ප්‍රචාරය වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=n13030613</link>
    <topic>ගණපූරණය නොමැතිකමින්බස්නාහිර පළාත් සභාව කල්යයි</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>බස්නාහිර පළාත් සභා රැස්වීම ඊයේ (05) පැවති අවස්ථාවේ දී මුලසුන හෙබ වූ නියෝජ්‍ය සභාපති රංජිත් සෝමවංශ මහතා සභාවේ අන්තර් භවය හා ගන්ධබ්භ අවස්ථාව පිළිබඳව අර්ථකථනයක යෙදෙද්දී පාලක පක්‍ෂයේ හා විපක්‍ෂයේ මන්ත්‍රීවරු ඝෝෂා කර ගැනීමටත්, වචන හුවමාරු කර ගැනීමටත් යාම මැද ගණපූරණය නොමැති වීමේ හේතුවෙන් සභාවේ කටයුතු අතරමග දී අත්හිටුවීමට සිදු විය.මෙම සභා රැස්වීමට මුල සිටම සහභාගි වී සිටියේ ඉතාම අඩු මන්ත්‍රීවරුන් සංඛ්‍යාවකි. න්‍යාය පත්‍රයට ඇතුළත්ව තිබුණේ ද පෞද්ගලික මන්ත්‍රීවරුන්ගේ යෝජනා දෙකක් පමණ ය.පළාත් පාලන ආයතන මාර්ග සංවර්ධන කටයුතු අධීක්‍ෂණය කිරීම පිණිස බස්නාහිර පළාත් සභාව මඟින් අධීක්‍ෂණ ඒකකයක් ඇති කළ යුතුය යන එජනිසයේ එම්. එම්. එම්. අම්ජාඩ් මන්ත්‍රීවරයා සහ ජවිපෙ මන්ත්‍රී නලීන්ද ජයතිස්ස මහතා ශ්‍රී ලංකාවේ දල දේශීය නිෂ්පාදිතයෙන් සියයට හයක් අධ්‍යාපනයට වෙන් කළ යුතුය යනුවෙනුත් න්‍යාය පත්‍රයේ සඳහන් විය.අම්ජාඩ් මන්ත්‍රීවරයාගේ යෝජනාව සාකච්ඡා කර සම්මත වීමෙන් පසු නලීන්ද ජයතිස්ස මන්ත්‍රීවරයාගේ යෝජනාව ඉදිරිපත් කිරීමත් සමඟ සභානායක සුනිල් ජයමිණි මහතා සභාවේ ගණපූරණයක් නොමැති බව පෙන්වා දුන් අවස්ථාවේ මෙම ගාලගෝට්ටිය ආරම්භ විය.මුලසුන - මේ රැස්වීමේ අන්තර්භය අවස්ථාවයි. නියමිත කටයුතු නවත්වා ගණපූරණය සඳහා මන්ත්‍රීවරුන් කැඳවන සීනුව නාද වෙනවා. මෙහිදී කියැවෙන හෝ ඉදිරිපත් වන අදහස් කිසිවක් හැන්සාඩ් ගත වෙන්නේ නැහැ. ඊට අපි අන්තර්භව කාලය යයි කියමු. යළි ගන්ධබ්භය ඇතිවන්නේ ගණපූරණය සම්පූර්ණවී කටයුතු ආරම්භ කිරීමට ලැබුණොත් පමණයි.මුලසුනෙන් ලැබුණු මෙම අර්ථ කථනය විපක්‍ෂයේ මන්ත්‍රීවරුන් දිගින් දිගටම වාග් ප්‍රහාරයෙහි යෙදුණහ. විපක්‍ෂයෙන් - කලින් යෝජනාවක් සාකච්ඡා වෙද්දීත් ගණපූරණය තිබුණේ නැහැ. අපි එය මතු කළේ නැහැ. අපේ යෝජනාව එන විට ඊට මුහුණ දිය නොහැකිව ගණපූරණය ප්‍රශ්නය ආණ්ඩු පක්‍ෂයෙන් ගෙන එනවා. මෙය කුමන්ත්‍රණයක්.නැහැ. ඒ යෝජනාව ගේන විට ගණපූරණය තිබුණා. දැන් තමයි එය නැතිව ගියේ. ආණ්ඩු පක්‍ෂයෙන් පිළිතුරු ලැබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=n13030614</link>
    <topic>කුඩු බෙදන 17ක්මහනුවර දී අත්අඩංගුවට</topic>
    <author>කටුගස්තොට සමූහ</author>
    <content>මහනුවර ප්‍රදේශයේ හෙරොයින් මත් කුඩු බෙදාහරින ජාවාරමක යෙදී සිටි පුද්ගලයන් 17 දෙනකු මහනුවර කොට්ඨාස දූෂණ මර්දන ඒකකයේ පොලිස් නිලධාරි කණ්ඩායමක් පෙරේදා (04 දා) මහනුවර දී අත්අඩංගුවට ගෙන ඇත.මේ අතර දහවල් කාලයේ මත්පැන් පානය කැර අශෝභන ලෙස නගරයේ හැසිරුණු පුද්ගලයන් 13 දෙනකු ඊයේ (5 දා) එම පොලිස් කණ්ඩායම අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=n13030615</link>
    <topic>මිගෙට්ටුවත්තේ සුමිත්ත ඇතුළුසැකකරුවෝ යළි රිමාන්ඩ්</topic>
    <author>අම්බලන්ගොඩ සමූහ දකුණු පළාත් සංචාරක</author>
    <content>දරුණු ගණයේ අපරාධකරුවන්ට නවාතැන් පහසුකම් සැලසීම හා නීති විරෝධී ලෙස අවි ආයුධ සන්තකයේ තබා ගැනීම ඇතුළු චෝදනා කීපයක් සම්බන්ධයෙන් සැකපිට අත්අඩංගුවට ගෙන දැනට රක්ෂිත බන්ධනාගාර ගතකොට සිටින මිගෙට්ටුවත්තේ සුමිත්ත හිමියන් ඇතුළු සැකකරුවන් ඊයේ (5) අධිකරණය වෙත ඉදිරිපත් කරනු ලැබීය.එම සැකකරුවන් සියලු දෙනා මේ මස 19 දින දක්වා යළි රක්ෂිත බන්ධනාගාර ගත කිරීමට නියෝග කළ බලපිටිය මහේස්ත්‍රාත් අසංග බෝදරගම මහතා එම නඩුව එදිනට කැඳවන බව දැනුම් දුන්නේ ය.බන්ධනාගාර නිලධාරීන් ගේ දැඩි රැකවල් මධ්‍යයේ බන්ධනාගාර බස් රථයකින් අධිකරණය වෙත රැගෙන එනු ලැබූ මෙම සැකකරුවන් බන්ධනාගාර නිලධාරීන් විසින් අධිකරණයට ඉදිරිපත් කරනු ලැබීය.අපරාධ පරීක්ෂණ දෙපාර්තමේන්තුවේ උප පොලිස් පරීක්ෂක එච්. එන්. ඩී. ප්‍රේමතිලක මහතා මෙදින අධිකරණය ඉදිරියේ පෙනී සිටිමින් කියා සිටියේ මෙම නඩුවට අදාල පරීක්ෂණ කටයුතු සියල්ල මේ වනවිට අවසන් කොට ඇති බවය.ඉන් අනතුරුව අධිකරණය ඇමතූ® මහේස්ත්‍රාත් සැකකරුවන් සියලු දෙනා ලබන 19 දින දක්වා යළි රක්ෂිත බන්ධනාගාර ගත කිරීමට නියෝග කරන බවත් මෙම නඩුව එදිනට යළි කැඳවන බවත් කීය.සැකකරුවන් වෙනුවෙන් නාරද මෙන්ඩිස්, සසංක ජයසේකර, සමන්ත තාබ්‍රේව්, ජීවන්ත හිරිමුතුගොඩ, සුමිත් ධම්මික, නූජිත් ද සිල්වා යන නීතිඥ මහත්වරු පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=r1303061</link>
    <topic>මහවිලච්චිය පේමඩුව සිද්ධාර්ථයේ උග්‍ර ගුරු හිඟයක්...</topic>
    <author>අනුරාධපුර මධ්‍යම විශේෂ</author>
    <content>මහ විලච්චිය පේමඩුව සිද්ධාර්ථ මහ විද්‍යාලයේ ගුරු හිඟයට පිළියම් යොදන ලෙස ඉල්ලා විද්‍යාලයේ ඉ‍ෙගනුම ලබන සිසු සිසුවියන්ගේ මවුපියන් (300) දෙනකු පමණ ඊයේ (05) උදෑසන විදුහල ඉදිරිපිට විරෝධතාවක නිරත වූහ.2013 වර්ෂයේ පළවැනි ශ්‍රේණියට සිසුන් ඇතුළත් කර ගත්තත් ප්‍රාථමික අංශයේ සමාන්තර පන්ති තුනක දරුවන් (130) දෙනකුට ඉගැන්වීම සඳහා ඉන්නේ එක් ප්‍රාථමික ගුරුවරියක් බව මවුපියන් පැවැසූහ.ඊට අමතරව සමස්ත වශයෙන් පාසලේ සිසු සිසුවියන් (1200)ක් ඉගනුම ලබන අතර ඒ සඳහා විවිධ විෂයන්වලට ගුරුවරුන් (58)ක් අවශ්‍ය වූවත් පාසලේ දැනට සිටින්නේ ගුරුවරුන් (40)ක් බවද ඔවුන් පවසති.එම නිසා දරුවන්ගේ අධ්‍යාපනය කඩා වැටීමේ අවධානමක් තිබෙන බව පෙන්වා දෙන මවුපියන් වහාම විදුහලට ගුරුවරුන් ලබා දෙන ලෙස වගකිව යුත්තන්ගෙන් ඉල්ලා සිටියහ. විරෝධතාකරුවන් මහ විලච්චිය ප්‍රාදේශීය ලේකම්වරයාටද මේ බව දන්වා ලිපියක්ද බාර දුන්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=r1303062</link>
    <topic>ගාලු කොටු පවුර යටින්ඉපැරැණි උමං මඟක් මතුවෙයි</topic>
    <author>ගාල්ල දිසා සමූහ – නන්දසිරි වැලිගමගේ</author>
    <content>ලෝක උරුම ගාලු කොටු පවුර පිළිබඳව ප්‍රථමවරට එහි ඉංජිනේරු තාක්ෂණය පිළිබඳ විද්‍යාත්මක පර්යේෂණයක යෙදුණු රුහුණු විශ්වවිද්‍යාලයේ ගාල්ල වක්වැල්ල ඉංජිනේරු පීඨයේ පරිගණක කණ්ඩායමක් විසින් මෙකී කොටු පවුර යටින් සකස්කොට තිබූ ආරක්‍ෂිත උමං පද්ධතියක් සොයාගෙන ඇත.ස්ථාන තුනකින් සොයාගනු ලැබූ මේ උමං මීටර් 5 1/2 ක් පමණ උස, මීටර් 45 ක් පමණ දිග එක් උමඟක් ද, දිගින් එයට මඳක් අඩු තවත් උමං දෙකක් ද, කොටු පවුරෙහි ඇති මුර අට්ටාල යටින් සොයා ගනු ලැබූ බව මේ පරීක්‍ෂණ අංශයේ ආචාර්ය ජ්‍යෙෂ්ඨ කථිකාචාර්ය ප්‍රියංකර මහතා පවසයි.එපමණක් නොව මේ කොටු පවුරෙහි නිර්මාණය ගැන කළ මේ විද්‍යුත් පරීක්‍ෂණයට අනුව මෙහි ප්‍රථම කොටු පවුර භූමියේ යටම තට්ටුවක පිහිටි ස්වභාවික කළුගල් මත මුහුදින් කඩාගත් කොරල් කෑළි යොදා මීටර් 6 ක් පමණ උසට පළමු ගොඩනැඟීම සිදුකර ඇතැයි ද සොයාගත් බව ඒ මහතා පවසයි.මේ කොටු පවුරෙහි මීටර් 6 සිට 12 දක්වා උස් කොට බැඳ ඇත්තේ දෙවන වතාවට බවත්, බොහෝ විට එය ලන්දේසීන් විසින් සිදු කරන්නට ඇතැයි පවසන ඒ මහතා එම ඉස්සීම මිශ්‍ර පස් තට්ටුවක් මගින් සිදුකොට ඇතැයි ද අනාවරණය කළේය.කොටු පවුරේ මැද දොරටුව අසලින් ඉදිරියට නෙරා ගිය පහළ තට්ටුව එයට පසුව සකස් කර ඇති බවත්, බොහෝ විට එය මීටර් 6 සිට 12 දක්වා උස් කළ කොටු පවුරේ ශක්තියට යෙදූ මුක්කුවක් බඳු වී යැයි ද ඒ මහතා අනාවරණය කරයි.විශේෂයෙන් සඳහන් කළ යුතු කරුණක් ලෙසට මේ පිරිස දක්වන්නේ මෙයට වසර පන්සියයකට ප්‍රථම පෘතුගීසින් විසින් කොටු පවුර ඉදිකිරීමට භූමියේ පිහිටීම ගැන සොයා බලන තාක්ෂණික දැනුමක් ඔවුනට තිබූ බවත්. ඒ නිසාම පිහිටි ස්වාභාවික ගල් සොයා ඒ මත සිට කොටුව උස්කර ඇති බවය.ඒ සඳහා ඔවුන් යොදාගෙන ඇත්තේ කළුගල් නොව මුහුදින් සපයා ගත් කොරල් පාෂාණ බව මනා සේ පැහැදිලි යයි ද ප්‍රියංකර මහතා අවධාරණය කරයි.මේ පිරිස විසින් ක්‍රම දෙකක් භාවිතා කොට මහා වැසි ධාරාවකට මෙය යම් අනතුරක් වේදැයි සොයා බැලූ බව පවසන ඒ මහතා, සමස්ත කොටු පවුරම යළිත් සුනාමියක් වන ස්වාභාවික ආපදාවකට හෝ කාලගුණික හා දේශගුණික බරපතළ වෙනස්කමකට හෝ මේ පවුර විනාශ කළ නොහැකි විශ්මිත එකකැයි කීය.මේ සියල්ල අනුව බලන කළ මහා කළුගල්වලින් බඳින ලදැයි බැලූ බැල්මට පෙනෙන ගාලු කොටුවෙහි නිර්මාණය කොරල් හා මිශ්‍ර පස්වලින් යුක්ත වීම විශේෂ කරුණකැයි ද ඒ මහතා පැවසීය.රුහුණු විශ්වවිද්‍යාලයේ ගාල්ල ඉංජිනේරු විද්‍යා පීඨයේ සිටි පීඨාධිපති ඒ. එම්. එන්. අලගියවන්න මහතාගේ අධීක්‍ෂණය යටතේ මෙහි භූමියේ නිර්මාණ ඉංජිනේරු තත්ත්වය ගැන ආචාර්ය පි‍්‍රයංකර මහතා ද, භූගත ජල හා මල අපද්‍රව්‍ය කළමනාකරණය ගැන ආචාර්ය සිරිල් කාරියවසම් මහතා ද, මාර්ග පද්ධතිය ගැන ආචාර්ය ජී. එම්. සමරසේකර මහත්මිය ද සමඟ ඒකාබද්ධව මෙහෙයුමක් මඟින් මෙම කරුණු අනාවරණය කරගනු ලැබුණි.තම පරීක්‍ෂණයට කොටු පවුරේ තෝරාගත් ස්ථාන අසල මෙකී පරීක්‍ෂණය සිදුකළ බව පවසන ඒ මහතා, ඒ සඳහා ලක්‍ෂ දහයක් ගිය බව ද, ඉදිරියේදී රජය හෝ වගකිවයුතු ආයතනයක් තවත් ලක්‍ෂ දහයක් පමණ ලබා දෙන්නේ නම් සමස්ත කොටු පවුරම මෙම පරීක්‍ෂණයට භාජනය කොට පවතින ඉතිහාස කතා යාවත්කාලීන කරනු ඇතැයි ද කීහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=r1303063</link>
    <topic>කොටාගොඩ රිය අනතුරින්දෙදෙනෙක් මරුට</topic>
    <author>ඌව - වෙල්ලස්ස විශේෂ ඩී.එස්.ගුණතිලක</author>
    <content>සියඹලාණ්ඩුව - අම්පාර මාර්ගයේ කොටාගොඩ 19 කණුව අසලදී පෙරේදා රාත්‍රී (4) පාපැදියකින් යමින් සිටි දෙදෙනකු රිය අනතුරකට ලක්වීමෙන් මියගොස් ඇතැයි සියඹලාණ්ඩුව පොලීසිය පවසයි.මෙසේ මියගොස් ඇත්තේ කන්ද උඩ පංගුව ගොවිඳුපුර බෝවල පපදිංචිකරුවන් වන ගාර්දිය මුදියන්සේලාගේ සරත් (47) දිසානායක මුදියන්සේලාගේ චානක (27) නමැති දෙදෙනාය.මේ දෙදෙනා පාපැදියෙන් ගමන් කරමින් සිටියදී පිටුපසින් පැමිණි ඔවුන්, දෙදෙනාව යටකරගෙන නොනවත්වා ගොස් ඇත. අනතුරෙන් පාපැදියේ පිටුපස සිටි අය සහ පාපැදිය පැද වූ ඩී.එම්. චානක (27) අය අම්පාර මහ රෝහලට ඇතුළත් කිරීමෙන් අනතුරුව මිය ගොස් තිබේ.අනතුර සිදුකළ වාහනය මෙතෙක් සොයාගෙන නැත. මියගිය අයගේ මරණ පිළිබඳ පරීක්ෂණ ඊයේ (5) මොනරාගල සහ අම්පාර මහ රෝහල්වලදී පැවැත්වීමට නියමිතව තිබිණි.මොනරාගල නියෝජ්‍ය පොලිස්පති රොෂාන් ප්‍රනාන්දු මහතාගේ උපදෙස් මත මොනරාගල පොලිස් අධිකාරි ලයනල් ගුණතිලක, මොනරාගල සහකාර පොලිස් අධිකාරි අනුර පුෂ්පකුමාර මහත්වරුන්ගේ උපදෙස් මත සියඹලාණ්ඩුව පොලීසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=r1303064</link>
    <topic>ගල් මුල්වලින් හිසට පහර දීගම්පොළ සිසුවකුට තුවාල කරලා</topic>
    <author>ගම්පොළ සමූහ</author>
    <content>ගම්පොළ පාසල් කීපයක සිසුන් පිරිසක් එක්ව තවත් පාසල් සිසුවකුට ගල්වලින් හා අතින් පයින් පහරදීම නිසා එම සිසුවා බරපතළ තුවාල ලබා ගම්පොළ රෝහලින් පේරාදෙණිය ශික්ෂණ රෝහල වෙත යවා තිබේ.සිද්ධිය සම්බන්ධයෙන් අවුරුදු 18, 17 වයසේ පසුවන සිසුන් හත් දෙනකු පොලිසිය මඟින් අත්අඩංගුවට ගෙන ගම්පොළ මහේස්ත්‍රාත් වසන්ත කුමාර මහතා වෙත ඉදිරිපත් කොට තිබේ.බාල වයස්කරුවන් වන මේ සිසුන්හට යෞවන ආඥා පනත යටතේ පරිවාස වාර්තාවක් කැඳවන ලෙස මෙහිදී මහේස්ත්‍රාත්වරයා නියෝග කොට නැවත විභාගය ජුනි 06 දිනට කල් තැබීය.සිද්ධියෙන් තුවාල ලැබූ සිසුවාට ගම්පොළ ඇත්ගාල ප්‍රදේශයේ දී මේ පිරිස පහර දී ඇති අතර ගල්වලින් හිසට පහර දීම නිසා ඔහු බරපතළ තුවාල ලබා ඇති බව රෝහල් ප්‍රකාශකයකු සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=r1303065</link>
    <topic>සෙට්ටිකුලම පොලිසියෙත්  දැන් S5</topic>
    <author>සීගිරි විශේෂ</author>
    <content>එස් පහ ක්‍රමය ක්‍රියාත්මක කරනු ලබන රජයේ ආයතන අතරට මෙවර වව්නියාව සෙට්ටිකුලම පොලිසිය ද තෝරාගෙන ඇත.ඒ අනුව පොලිසියේ ක්‍රියාත්මක වන එස් පහ ක්‍රමය පිළිබඳ සොයා බැලීම සඳහා ජපන් ජාතික නිරීක්ෂණ කණ්ඩායමක් අද (06) දින වව්නියාව සෙට්ටිකුලම පොලිසියට පැමිණෙන බව ස්ථානාධිපති පොලිස් පරීක්ෂක පී. ජී. එස්. ආර්. සංජීව මහතා පැවසීය.සෙට්ටිකුලම පොලිසිය කාලයක සිට මහජන මිත්‍රශීලි පොලිසියක් ලෙසට ජනාදරයට පත්ව තිබූ පොලිසියක් වන අතර රාත්‍රී කාලයේ රිය අනතුරු අවම කිරීම සඳහා නොමිලයේ රියදුරන්ට තේ පැන් ලබාදීම මෙන්ම ගිමන් නිවාලීමට ස්ථානයක් ලබාදී තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=r1303066</link>
    <topic>උතුරු මැද මගෝඩියෝබස් ඔක්කොම අරක්ගෙන</topic>
    <author>තෙන්නකෝන් කුලසේකර</author>
    <content>නිසි අධ්‍යාපනයක් නොලබා ගම්වල හොරකම් වංචා හා විවිධ අපචාර සිද්ධීන්ට සම්බන්ධ පුද්ගලයන් උතුරු මැද මාර්ගස්ථ මගී ප්‍රවාහන බස් රථ රියදුරන් හා කොන්දොස්තරවරුන් ලෙස වග විභාගයකින් තොරව සේවයට යොදවා ගැනීමෙන් මගී ජනතාව දැඩි අසීරුතාවලට ලක්වී සිටින බවට චෝදනා නැගේ.මේ කොන්දොස්තරවරුන් හා රියදුරන් අවිනීත ලෙස හැසිරෙන අතර නිතර මගීන්ට නින්දා අපහසා කරමින් බැන වදින බවත්, ප්‍රවේශපත් නොදී ඉතුරු මුදල් ලබා නොදී මගීන් හා ගැටුම් ඇතිකර ගනිමින් සිටින බවත් තරුණියන්ට හා කාන්තාවන්ට ද වයෝවෘධ උදවියට ද හිරිහැර වන ආකාරයට කටයුතු කරන බව මහජනතාව පවසති.බස් රථ අයිතිකරුවන් කිසිදු වගකීමකින් තොරව මුදල් ඉපයීම පමණක් අපේක්ෂාවෙන් නුසුදුසු පුද්ගලයන් බස් රථ සේවයට යෙදවීම බරපතළ වරදක් බව පෙන්වා දෙති. මගීහු ගුණාත්මක හා සදාචාරාත්මක ප්‍රවාහන සේවයක් සඳහා උතුරු මැද පළාත් වගකිවයුත්තන්ගේ අවධානය යොමු කරන ලෙස ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=r1303067</link>
    <topic>බෙහෙත් දෙන්නකෙනෙක් නෑ</topic>
    <author>වයඹ පළාත් සංචාරක</author>
    <content>පොතුහැර රජයේ මධ්‍යම බෙහෙත් ශාලාවට ඖෂධ සංයෝජකයකු නොමැතිකම නිසා ඖෂධ සංයෝජන කටයුතු කරනු ලබන්නේ සුළු සේවකයින් බව පැවැසේ.මෙතෙක් ඖෂධ සංයෝජනය කළ සංයෝජකවරයා විශ්‍රාම ගොස් නිසා මේ සේවකයින්ම අදාළ කටයුතු ආවරණය කරන්න සිදු වී තිබේ.රෝගීන් වැඩි වශයෙන් පැමිණෙන සායන දිනවලදී බෙහෙත් ශාලාවේ වෛද්‍යවරුන්ට ද ඖෂධ සංයෝජන කටයුතුවල නිරතවීමට පවා සිදුව තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=r1303068</link>
    <topic>තැපැල් පෙට්ටිය කඩලා</topic>
    <author>අනුරාධපුර මධ්‍යම විශේෂ</author>
    <content>අනුරාධපුර කඩ 50 ඉදිරිපිට උප තැපැල් කාර්යාලයේ සවිකර තිබූ තැපැල් දෙපාර්තමේන්තුවට අයත් තැපැල් පෙට්ටිය කිසියම් පුද්ගලයකු විසින් 03 වැනිදා රාත්‍රියේ එහි දොර කඩා දමා ඇත.වෙළෙඳසල් හිමියන් පවසන්නේ කිසියම් පුද්ගලයකු තැපැල් පෙට්ටියේ දෙර කඩා එහි ඇතුළත වූ කිසියම් වූ ලිපියක් ගැනීමේ අටියෙන් මෙය සිදුකරන්නට ඇති බවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=r1303069</link>
    <topic>කෑගල්ලේ අඩු ආදායම්ලාභීන්ට ජන සෙවණින් නිවාස 1023ක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>‘ජන සෙවණ විසිරි’ නිවාස යෝජනා ක්‍රමය යටතේ කෑගල්ල දිස්ත්‍රික්කයේ අඩු ආදායම් ලාභී පවුල් සඳහා නිවාස 1023 ක් ඉදිකිරීමට පියවර ගෙන ඇති බව නිවාස සංවර්ධන අධිකාරියේ කෑගල්ල දිස්ත්‍රික් කළමනාකාර පී. ඒ. එස්. ආරියවංශ මහතා පැවසී ය.මේ සඳහා වැය කරන ලද මුදල රුපියල් මිලියන 95ක් පමණ වන අතර එක් නිවෙසකට ලක්‍ෂ දෙකක ණය මුදලක් වශයෙන් ලබා දෙයි.මෙම ජන සෙවණ විසිරි නිවාස වැඩපිළිවෙළ දිස්ත්‍රික්කයේ ප්‍රාදේශීය ලේකම් කොට්ඨාස 11 තුළම ක්‍රියාත්මක කර ඇති බවද ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=r13030610</link>
    <topic>‘දිනමිණ’ පුවත පලදරයි:කුණු ගොඩවල් ඉවතට</topic>
    <author>කඩවත විශේෂ</author>
    <content>“කිරිල්ලවලට සුව සම්පත වෛද්‍ය මධ්‍යස්ථානය කුණු ගොඩක්” මැයෙන් පෙබරවාරි 22 දිනමිණ පුවත්පතේ කිරිල්ලවල සායනය ගැන පළවූ ප්‍රවෘත්තියෙන් පසු ක්‍ෂණිකව ක්‍රියාත්මක වූ සෞඛ්‍ය වෛද්‍ය පරීක්‍ෂකවරු කුණු ගොඩවල් ඉවත් කරවා මදුරුවන් බෝවන කානු පද්ධතිය පවිත්‍ර කරවා තිබීම සායනයට එන ගැබිනි මාතාවන්ට මහත් අස්වැසිල්ලක් වී ඇත.“දිනමිණ” පුවත් පතේ මාවනැල්ල “ඔරලෝසු වේලාව නිවරදිව සකසන්න” යන සිරස්තලය යටතේ 2013/12/15 දින පළවී තිබූ ප්‍රවෘත්තියෙන් පසු අදාළ බලධාරීන් විසින් ඔර්ලෝසුවේ නිවරදි වේලාව සාදා ඇත.මුලදී 2012-12-11 වෙනි දින දිනමිණ පුවත් පතේ ඔර්ලෝසුව ක්‍රියාවිරහිත යි යන සිරස්තල යටතේ පළවූ ප්‍රවෘත්තියෙන් පසුව ඔර්ලෝසුව අඩු පාඩු සකස් කර සෑදුවත්, නිවැරදි වේලාව නොමැති විය.පසුව දිනමිණ පුවත්පත මගින් එහි අඩු පාඩු පෙන්වා දීමෙන් බලධාරීන් විසින් සියල්ල සකස් කොට නිවැරදි වේලාව තබා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=r13030611</link>
    <topic>ගමේ බත්පත ආක්‍රමණය කළ‘ග්ලූටමේට්’ වසංගතයක් වෙයි?</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල</author>
    <content>ආහාර රසවත් කිරීම සඳහා යොදන මොනෝසෝඩියම් ග්ලූටමේට් නමැති රසකාරකය පාවිච්චියට ග්‍රාමීය ප්‍රදේශවලින් අසාමාන්‍ය ඉල්ලුමක් ඇතිවී තිබෙන බවත්, ලොව පුරා රටවල් සියයකට අධික සංඛ්‍යාවක මේ රසකාරකය භාවිතය තහනම් වුවද ශ්‍රී ලංකාවේ එවැනි තහනමක් නොමැති නිසාවෙන් වෙළඳසල්වල එය අලෙවිය පාලනය කිරීමේ අපහසුතාවක් ඇති බවත් වාර්තා වේ.මේ සම්බන්ධයෙන් ඉංගිරිය ප්‍රාදේශීය සම්බන්ධීකරණ කමිටුවේදී කළ සාකච්ඡාවකදී ආයුර්වේද ප්‍රජා සෞඛ්‍ය වෛද්‍ය නිලධාරී දිනේෂ විද්‍යාරත්න මහතා පැවැසුවේ, ගම්මට්ටමින් ඇති වෙළෙඳසල්වල දුම්වැටිවලින් පසු වැඩිම අලෙවි ප්‍රවණතාවක් ඇත්තේ පැරසිටමෝල්වලට බවයි.මෙවන් අයහපත් පෝෂණ රටාවන් නිසා අද ජනතාවගේ සෞඛ්‍යය පහළ මට්ටමක වැටී ඇති බවත්, රූපවාහිනියේ ප්‍රචාරය වන වෙළෙඳ දැන්වීම් ආදියද මීට ප්‍රධාන වශයෙන් බලපාන බවත් පවසන විද්‍යාරත්න මහතා, ඕනෑම රෝගයකට ඖෂධ ඇති බව සිතමින් සෞඛ්‍ය, වෛද්‍යකරණයට ලක්වී ඇති තත්ත්වය වෙනස් කළ යුතු බවත්, වෛද්‍ය නිර්දේශයකින් තොරව බොහෝ ප්‍රතිජීවක වර්ග මිලට ගැනීමට ඇති හැකියාවද මේ තත්ත්වයේ භයානකත්වයට රුකුලක් වී ඇති බවත් වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=r13030612</link>
    <topic>තුඩුගල  දියඇල්ල බලන්න ගාස්තුවක්</topic>
    <author>දොඩන්ගොඩ විශේෂ - දයා විජේරත්න</author>
    <content>තුඩුගල දියඇල්ල නැරඹීමට හා එහි විනෝදවීමට පැමිණෙන්නන්ගෙන් මුදලක් අය කිරීමට දොඩන්ගොඩ ප්‍රාදේශීය සභාව තීරණය කර ඇත.ඒ සඳහා සභාවට ඉදිරිපත් කළ යෝජනාව ඒකමතිකව සම්මත වී ඇති බව සභාපති කේ. කේ. ජගත් පෙරේරා මහතා කීය.දියඇල්ල නැරඹීමට දේශීය හා විදේශීය පිරිස් දිනපතා විශාල වශයෙන් ඇදී එන බව පිළිගැනීමෙන් පසු මේ යෝජනාව ඉදිරිපත් කළේ එයින් අමතර ආදායමක් සභාවට ලබා ගැනීමටය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=r13030613</link>
    <topic>කොළඹ 145 බස් ධාවනය දික් කරන්න</topic>
    <author>උතුරු කොළඹ සමූහ – ඒ. මදුරවීරන්</author>
    <content>කොළඹ මට්ටක්කුලිය සිට කොටුව දක්වා ධාවනය කළ මාර්ග අංක 145 දරන පෞද්ගලික බස් රථ සේවාව, සීමාමාලකය දක්වා දීර්ඝ කළද එමගින් බලාපොරොත්තු වු තරම් සෙතක් නොලැබෙන බැව් මගීහු පවසති.මේ බස් රථවල කොම්පඤ්ඤවීදිය දක්වා මගීන් සිටියද එතැන් සිට සීමාමාලකය දක්වා හිස්ව ධාවනය වන නිසා පාඩු පිට ධාවනය කෙරෙන බව පැවැසේ.මේ පෞද්ගලික බස් රථවල ගමන් මාර්ගය, කොම්පඤ්ඤවීදිය හරහා ගාලුමුවදොර දක්වා හෝ ගංගාරාමය හරහා කොල්ලුපිටිය දක්වා හෝ වෙනස් කිරීමට පියවර ගතහොත්, එමඟින් විශාල සේවයක් අත්වන බැව් මගීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=s1303061</link>
    <topic>ක්‍රිකට් පිටියෙන් තිලාන් සමුගනී</topic>
    <author>ප්‍රින්ස් ගුණසේකර</author>
    <content>ශ්‍රී ලංකාව වෙනුවෙන් වසර 12ක් ටෙස්ට් ක්‍රිකට් පිටියේ ක්‍රීඩා කළ තිලාන් සමරවීර ක්‍රිකට් පිටියෙන් සමුගැනීමට ඊයේ තීරණය කළේය.වසර 2008 මාර්තු 3වැනිදා ලාහෝර් නුවරදී ශ්‍රී ලංකා ක්‍රිකට් පිලට ත්‍රස්තවාදී ප්‍රහාරයක් එල්ල වෙද්දී දරුණු ලෙස තුවාල වු තිලාන් එම සිද්ධියෙන් හරියටම වසර 5ක් ගෙවෙද්දී ක්‍රිකට් පිටියෙන් සමුගැනීම ප්‍රකාශ කිරීම විශේෂත්වයකි.ඔහු ක්‍රීඩාවෙන් සමුගැනීම ඊයේ ලිපියක් මගින් ශ්‍රී ලංකා ක්‍රිකට් ආයතනයට දැනුම් දුන් අතර ඒ බව ක්‍රිකට් තේරීම් කමිටු සාමාජිකයන් සමග සාකච්ඡා කරන ලෙස ක්‍රිකට් නිලධාරිහු තිලාන්ට පවසා ඇත.කෙසේ වුවද ඔහු මෙයට පෙර ඔස්ට්‍රේලියානු සංචාරයේදීද ඉක්මනින්ම ක්‍රීඩාවෙන් සමුගන්නා බව ඉගි පළකොට තිබුණි. බංග්ලාදේශය සමග ක්‍රිකට් තරගාවලියෙන් අනතුරුව සමුගැනීම බොහෝ දුරට සිදුවනු ඇතැයි පැවැසුවද ටෙස්ට් සංචිතයට ‍තෝරා නොගැනීම හේතුවෙන් තීරණය ඉක්මන් විය.වසර 1976 සැප්තැම්බර් 22දා උපත ලබා කොළඹ ආනන්ද විදුහලෙන් ක්‍රීඩාවට අවතීර්ණවු තිලාන් සමරවීර ටෙස්ට් තරග 81කදී ලකුණු 5462ක්, එක්දින තරග 53කදී ලකුණු 862ක්ද ලබා සිටී.තිලාන් ටෙස්ට් පිටියේ ශ්‍රී ලංකා ක්‍රීඩකයින් අතරින් ලකුණු රැස් කිරීමේ හොඳම තෙවැනි සාමාන්‍ය (48.76) වාර්තා කර සිටී‍. ඔහු තෙවැනි වන්නේ සංගක්කාරට හා මහේලට පමණි.ටෙස්ට් ශතක 14ක් හා අර්ධ ශතක 30ක් රැස්කළ තිලාන් එක්දින තරගවලදී ශතක 2ක් ලබා සිටී. ඔහු වසර 2001 අගෝස්තු 29දා පළමු ටෙස්ට් තරගයට එක්වු අතර එහිදී පළමු ටෙස්ට් තරගයේදීම ශතකයක් ලබා වාර්තා පොතට එක්විය. 2009දී පාකිස්තානයට එරෙහිව ටෙස්ට් තරගමාලාවේදී ද්විත්ව ශතක දෙකක් ලබාගැනීමටද ඔහු සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=s1303062</link>
    <topic>මාලිංගට එරෙහිව විනය පරීක්ෂණයක්</topic>
    <author/>
    <content>ශ්‍රී ලංකා ක්‍රිකට් ක්‍රීඩකයන් හා ක්‍රිකට් ආයතනය අතර වාර්ෂික ගිවිසුම පිළිබඳ අර්බුදය නිමාකරමින් ‍පසුගියදා ක්‍රිකට් ආයතනයේදී පැවැති සාකච්ඡාව අවසාන‍යේ වේගපන්දු යවන ක්‍රීඩක ලසිත් මාලිංග මාධ්‍ය ඉදිරියේ හැසිරුණු ආකාරය සම්බන්ධව විනය පරීක්ෂණයක් සිදුකරන බව නිශාන්ත රණතුංග මහතා පවසයි.මාධ්‍යවේදීන් පිරිසක් එම අවස්ථාවේදී ලසිත් මාලිංගගෙන් අදාල සාකච්ඡාව සම්බන්ධව කරුණු විමසීමේදී ඔහු මාධ්‍යවේදීන්ට අවිනීත ලෙස කථාකිරීම බොහෝ දෙනෙකුගේ අප්‍රසාදයට ලක්වි තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=s1303063</link>
    <topic>විස්සයි 20 තරගාවලි ජයකොදෙව් ක්‍රීඩිකාවන්ට</topic>
    <author/>
    <content>සංචාරක බටහිර ඉන්දියා කොදෙව් කාන්තා පිල සමග ඊයේ ආර්.ප්‍රේමදාස පිටියේ පැවැති තුන්වැනි විස්සයි20 තරගයෙන් ලකුණු 34ක පරාජයක් ලැබූ ශ්‍රී ලංකා කාන්තා පිල තරග 5කින් සමන්විත විස්සයි20 තරගාවලිය 3-0ක් ලෙස පරාජයට පත්වූහ.පළමුව පන්දුවට පහරදුන් කොදෙව් ක්‍රීඩිකාවන් ඕවර 20 අවසානයේ කඩුලු 6කට ලකුණු 145ක් ලබා ගත්හ. විශිෂ්ට ඉනිමක් ක්‍රීඩා කළ ස්ටෙෆානි ටේලර් පන්දු 46කදී හයේ පහර 4ක් සහ හ‍තරේ පහර 7ක් සමග ලකුණු 75ක් ලබා ගත්තාය.පන්දු යැවීමේ දී නායිකා ශෂිකලා සිරිවර්ධන හා ඊෂානී කෞෂල්‍යා කඩුලු 2බැගින් දවාලූහ. පිළිතුරු ඉනිම ක්‍රීඩා කළ ශ්‍රී ලංකා ක්‍රිඩිකාවන් ඕවර 19.2කදී ලකුණු 111කට දැවී ගියහ.ශ්‍රී ලංකා පිල වෙනුවෙන් නායිකා ශෂිකලා ලකුණු 46ක් ලබා ගත් අතර ප්‍රසාදිනී වීරක්කොඩි ලකුණු 18ක් රැස් කළාය. සෙසු පිතිකාරිනියන් ලකුණු දහයේ සීමාව පසුකිරීමට අසමත්වූහ. පන්දු යැවීමේ දී ෂැනල් ඩලේ කඩුලු 5ක් බිඳ දැමුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=s1303064</link>
    <topic>පුහුණු තරගය ජය පරාජයෙන් තොරයි</topic>
    <author/>
    <content> ශ්‍රී ලංකා ක්‍රිකට් සංවර්ධන පිල හා සංචාරක බංග්ලාදේශ කණ්ඩායම අතර මාතර උයන්වත්ත ක්‍රීඩාංගණයේ පැවැති තුන්දින පුහුණු තරගය ඊයේ ජය පරාජයෙන් තොරව අවසන් විය.ශ්‍රී ලංකා කණ්ඩායම පළමු ඉනිමට ලබාගත් ලකුණු 410ට පිළිතුරු ලෙස බංග්ලාදේශය තරගය නතර කරන විට කඩුලු 6කට ලකුණු 450ක් ලබා සිටියේය. බංග්ලාදේශය වෙනුවෙන් මොහොමඩ් අස්රාෆුල් පන්දු 151කදී හතරේ පහර 11ක් හා එක් හයේ පහරක් සමගින් ලකුණු 102ක් රැස්කළ අතර ‍මාමුල් හක් ලකුණු 99ක් ලබා සිටියදී අවාසනාවන්ත ලෙස දැවී ගියේය.නායක මුස්ෆිකර් රහිම් නොදැවී ලකුණු 62ක් වාර්තා කළේය. පන්දු යැවීමේදී ලහිරු ගමගේ ලකුණු 59කට කඩුලු 2ක් දවාලීමට සමත්විය. පළමුවෙන් පන්දුවට පහරදුන් ශ්‍රී ලංකා පිල වෙනුවෙන් විශිෂ්ට ඉනිමක් ක්‍රීඩා කළ කිත්රුවන් විතානගේ නොදැවී ලකුණු 168ක් ලබාගත් අතර ඊට පන්දු 165කදී හයේ පහර 3ක් හා හතරේ පහර 17ක් එක්වී තිබිණි. ශ්‍රී ලංකා පළමු ඉනිම-410යි. කිත්රුවන් විතානගේ නොදැවී 168, අශාන් ප්‍රියන්ජන 83 (සොහාග් ගාසි 104/5)බංග්ලාදේශය පළමු ඉනිම -450/6යි. මොහොමඩ් අස්රාෆුල් 102, මාමුල්හක් 99, මුස්ෆිකර් රහිම් නොදැවී 62 (ලහිරු ගමගේ 59/2).</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=s1303065</link>
    <topic>ජාතික පාපන්දු පිල ලාඕසයේ දී පරාජය වෙද්දී 14න් පහළ ක්‍රීඩිකාවෝ ගෞරවය රැක දෙති</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ජාතික පාපන්දු පිල මේ දිනවල ලාඕසයේදී සහභාගීවන ආසියානු පාපන්දු සම්මේලන අභියෝගතා කුසලාන තරගාවලියේ සහභාගිවු පළමු තරග දෙකෙන්ම පරාජයට පත්වෙද්දී ශ්‍රී ලංකා 14න් පහළ ක්‍රීඩිකාවෝ කොළඹදී ඊයේ ආරම්භවු ආසියානු කලාපීය ශූරතාවලියේදී භූතානය පරදවා විශිෂ්ට ජයක් වාර්තා කළහ.ශ්‍රී ලංකා ජාතික පාපන්දු පිල ඇෆ්ගනිස්තානයට ගෝල් 1-0කින්ද, සත්කාරක ලාඕසයට ගෝල් 4-2කින්ද පරාජයට පත්විය.ශ්‍රී ලංකා 14න් පහළ ක්‍රීඩිකාවෝ කොළඹ සිටිලීග් පිටියේදී භූතානය ගෝල් 5-1කින් පරදවා තරගාවලියේ පළමු ජය වාර්තා කිරීමට සමත්වුහ.ජාතික පාපන්දු පිල අද ලාඕසයේ ජාතික පාපන්දු ක්‍රීඩාංගණයේදී මොන්ගොලියාව සමග තරගයට සහභාගීවන අතර එයින් ජයග්‍රහණය වාර්තා කළද තරගාවලියෙන් ඉවතට විසිවේ.ශ්‍රී ලංකා 14න් පහළ ක්‍රීඩිකාවෝ අද පෙරවරු 9.30ට සී.ආර්.පිටියේදී ඉරානය සමග තරග වදින අතර ඉදිරි දිනවලදී ඉන්දියාව, බංග්ලාදේශය හා ටජිකිස්තානය සමග තරග කිරීමට නියමිතය. 14න් පහළ කාන්තා ක්‍රීඩිකාවන් සහභාගීවන දකුණු හා මධ්‍යම කළාපීය තරගාවලියෙන් රටවල් දෙකක් අවසන් තරගාවලියට සුදුසුකම් ලබන හෙයින් ඉදිරි තරග ජයග්‍රහණ ඉතා වැදගත් වේ.ඊයේ භූතානයට එරෙහි තරගයේදී කොළඹින් ශ්‍රී ලංකා 14න් පහළ පිලට සුදුසුකම් ලැබු එකම ක්‍රීඩිකාවවු ඕෂානී ඉරෝෂිකා ගෝල් 3ක් ලබාගත්තාය. කොළඹ ලුම්බිණි විදුහලේ ක්‍රිඩිකාවක් වු ඇය කණ්ඩායමේ සිටින දක්ෂතම ඉදිරිපෙළ ප්‍රහාරිකාවකි.භූතානයට එරෙහිව මීගමුව ආවේ මරියා විදුහලේ ඩිල්ෂා ඉමාෂා හා කුරුණෑගල කවීෂිගමුව මහා විදුහලේ මනීෂා සකිලංකි ‍ගෝල් වාර්තා කළහ.14න් පහළ කාන්තා පාපන්දු පිලට කුරුණෑගල ප්‍රදේශයෙන් ක්‍රීඩිකාවන් 7ක් සුදුසුකම් ලබා සිටීම විශේෂත්වයකි.අනුරාධපුරයෙන් ක්‍රීඩිකාවන් 3ක්, මාදම්පේ සාන්ත සෙබස්තියන් විදුහලෙන් ක්‍රීඩිකාවන් 2ක්, බදුල්ල, මීගමුව, කඩුවෙල හා යාපනය ප්‍රදේශවලින් ක්‍රීඩිකාවක් බැගින් එක්ව සිටිති.ජාතික පාපන්දු පිල අවසන් වරට පැවැති පාපන්දු සම්මේලන අභියෝගතා කුසලාන තරගාවලියේදී උතුරු කොරියාව, ඇ‍ෆ්ගනිස්තානය හමුවේ පරාජයට පත්වී සුදුසුකම් ලැබීමේ තරග ව‍ටයෙන් ඉවතට ගියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=s1303066</link>
    <topic>63 වැනි ‘මොරටු රන් සටන’ 8-9 දෙදින</topic>
    <author>නිරෝෂාන් ප්‍රියංකර</author>
    <content>මොරටුව වේල්ස් කුමර විදුහල සහ සාන්ත සෙබස්තියන් විදුහල අතර 63වැනි ‘මොරටු රන් සටන’ මේ මස 8-9 දෙදින මොරටුව කටුබැද්ද ද සොයිසා ක්‍රීඩාංගණයේදී පැවැත්වේ. දෙපිල අතර 28වැනි එක්දින තරගය 10 වැනිදා එම ක්‍රීඩාංගණයේදීම පැවැත්වීමට නියමිතය.කුසල් මෙන්ඩිස්ගේ නායකත්ව‍ය ය‍ටතේ තරග වදින වේල්ස් කුමර විදුහල මෙවර තරගවාරයේදී තරග 16කට සහභාගී වී පූර්ණ ජයග්‍රහණ 4ක් පළමු ඉනිමේ ජයග්‍රහණ 8ක් ලබා ඇත. එහි උපනායකත්වය අශේන් මෙන්ඩිස්ට හිමිව ඇත‍.ශානුක දුලාජ් ලකුණු 848ක් ලබා පිතිකරුවන් අතර පෙරමුණේ පසුවන අතර නායක කුසල් මෙන්ඩිස් ලකුණු 835ක්, සුචිර ප්‍රනාන්දු ලකුණු 684ක්, හසිත ලංකා ලකුණු 465ක් ලබා පිතිකරණ අංශයෙන් ඉදිරියෙන් සිටින අතර ප්‍රධාන දඟ පන්දු යවන්නා වන තිලාන් නිමේෂ් කඩුලු 63ක්, ජයංග පිරීස් කඩුලු 46ක් සහ ශානුක දුලාජ් කඩුලු 34ක් ලෙසින් පන්දු යැවීමේ අංශය ශක්තිමත් කරයි.අනුෂ්ක පෙරේරා මෙහෙයවන සා.සෙබස්තියන් විදුහල් පිල මෙවර තරගාවලියේදී සහභාගී වු තරග 15 න් 4පුර්ණ ජයග්‍රහණද හිමිකර ගෙන ඇත. මෙවර තරගාවලි‍යේදී නායක අනුෂ්ක පෙරේරා ලකුණු 470ක් සහ කඩුලු 39 දවාගනිමින් පිතිකරණයෙන් මෙන්ම පන්දු යැවීමෙන්ද සෙබස්තියන් විදුහල් කණ්ඩායමේ පෙරමුණ ගැනීමට සමත්ව සිටී. කුසල් එඩ්සූරිය ලකුණු 360ක්ද, ප්‍රමේෂ් ප්‍රනාන්දු කඩුලු 35ක්ද ලබාගනිමින් කණ්ඩා‍යමේ දක්ෂතා අතර ඉදිරියෙන් පසුවෙති. කණ්ඩායමේ උපනායක ලෙස අනුක් ප්‍රනාන්දු කටයුතු කරයි.1933දී ආරම්භවු මේ මහා ක්‍රිකට් තරගයේ පසුගිය තරග 62න් තරග 6ක් වේල්ස් කුමර විදුහල ජයගත් අතර අවසන් වරට ජය ලැබුවේ 1977දී පෙම්ලාල් ප්‍රනාන්දු නායකත්වය දුන් තරගයේදීය. 2011 වසරේදී සනිත ද මෙල්ගේ නායකත්වයෙන් සෙබස්තියන් විදුහල මේ තරගයේ අවසන් වරට ජයග්‍රහණය කළ අතර එම විදුහල තරග ජයගත් තෙවැනි අවස්ථාව ලෙස එය සටහන් විය.‍මොරටු රන් සටනේ මෙතෙක් ඉනිම වැඩිම ලකුණු ලෙස වේලස් කුමර විදුහලේ නිලන්ත බෝපගේ වාර්තා කළ ලකුණු 179 සටහන් වන අතර හොඳම පන්දු යැවීම සෙබස්තියන් විදුහලේ අනුක් ද අල්විස් වාර්තා වේ. ඒ 2009දී ලකුණු 53කට කඩුලු 8කි. වේල්ස් කුමර විදුහලේ වත්මන් පුහුණුකරු වන සුරංග විජේනායක 1997දී ලකුණු 33කට කඩුලු 7ක් දවාලීම එම විදුහලේ ක්‍රීඩකයෙකුගේ හොඳම පන්දු යැවීමයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=s1303067</link>
    <topic>වසර 40කට පසුව යාපනයටපාසල් හොකී තරගාවලියක්</topic>
    <author>අසෝක හිඳගොඩ මාතලේ දිසා විශේෂ</author>
    <content>ශ්‍රී ලංකා පාසල් හොකී සංගමය පළමු වරට සංවිධානය කරන අවුරුදු 19න් පහළ සමස්ත ලංකා බාලක බාලිකා ‍‍හොකී තරගාවලිය හෙට (6) සිට 9දින දක්වා යාපනයේ වඩක්කෝඩේ යාපනය විදුහල් ක්‍රීඩාංගණයේ දී පැවැත්වේ.යාපනය කේන්ද්‍ර කරගෙන පාසල් හොකී තරගාවලියක් පැවැත්වෙන්නේ වසර 40කට පසුව වීම විශේෂ සිදුවීමකි. මීට පෙර පාසල් හොකී සංගමයේ ඒකාබද්ධ පාසල් අන්තර් දිස්ත්‍රික්ක හොකී තරගාවලියක් 1972 වසරේ යාපනයේ දී පවත්වා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=s1303068</link>
    <topic>සිරිකුරුස විදුහලෙන් නැගී එනක්‍රීඩකයා - චිරංග හසිත්</topic>
    <author/>
    <content>කළුතර සිරිකුරුස විදුහලේ 7 වැනි ශ්‍රේණියේ ඉගෙනුම ලබන චිරංග හසිත් ප්‍රනාන්දු අනාගතයේ දක්ෂ මලල ක්‍රීඩකයෙක් වන පෙරනිමිති පහළ කරමින් සිටී.අවුරුදු 11න් පහළ වයස් සීමාවේ දස්කම් ප්‍රදර්ශනය කරමින් සිටින චිරංග, 2011 වසරේ බස්නාහිර පළාත් මලල ක්‍රීඩා උලෙළේදී දුර පැනීමේ ඉසව්වේ මීටර 4.34ක ප්‍රථම ස්ථානය සටහන් කරමින් බස්නාහිර පළාතේ පාසල් 1100ක් අතරින් වයස අවුරුදු 11න් පහළ දක්ෂතම ක්‍රීඩකයාට හිමි සම්මානය දිනා ගෙන ඔහුගේ පාසලට ඉමහත් කීර්තියක් ලබා දීමට සමත්ව තිබේ.මේ නැගී එන මලල ක්‍රීඩකයා බස්නාහිර පළාත් මලල ක්‍රීඩා උලෙළට සුදුසුකම් ලබා ගත්තේ 2011 කොට්ඨාස – කලාප තරගවල දුර පැනීමේ ඉසව්වෙන් ජයග්‍රහණ ලබා ගනිමිනි. ඊට පෙර එම වසරේ විදුහලේ අන්තර් නිවාස ක්‍රීඩා උත්සවයේදී මීටර 1.15ක් උස පනිමින් නව තරග වාර්තාවක් පිහිටුවීමට සමත් වූ චිරංග, එහිදී තව තවත් දස්කම් දක්වමින් දුර පැනීම හා මීටර 75 දිවීම ඉසව්වලින්ද පළමු ස්ථාන ලබා ගනිමින් අවුරුදු 11න් පහළ දක්ෂතම ක්‍රීඩකයා බවට පත්විය.2012 තරග බිමද චිරංගගේ දස්කම් මතුවූ වසරක් විය. එම වසරේ දුර පැනීමේ ඉසව්වෙන් කොට්ථාස – කළාප මට්ටම පසු කරමින් බස්නාහිර පළාත් දුර පැනීම තරගවලට සහභාගි වීමට සුදුසුකම් ලබා ගැනීමට ඔහු සමත් විය. මහින්ද රාජපක්ෂ ක්‍රීඩාංගණයේ පැවැති 50 වැනි ලංකාන්ස් ජවන හා පිටිය ක්‍රීඩා උලෙළේ අවුරුදු 12න් පහළ දුර පැනීමේ ඉසව්වේ මීටර 4.52ක් සටහන් කරමින් ප්‍රථම ස්ථානයද, 2013 වසරේ පාසල් ක්‍රීඩා උත්සවයේ දුර පැනීමේ ඉසව්වේ මීටර 4.49ක් දුර පනිමින් ප්‍රථම ස්ථානයද දිනා ගත් මේ පුංචි ක්‍රීඩකයා මීටර 200 දිවීමේ ඉසව්වේ ප්‍රථම ස්ථානය හිමිකර ගනිමින් 13න් පහළ දක්ෂතම ක්‍රීඩකයා බවට පත්විය.චිරංග හසිත් ප්‍රනාන්දු ක්‍රීඩකයාගේ ප්‍රධාන පුහුණුකරු වශයෙන් දැනට ක්‍රීඩා අමාත්‍යංශයේ පුහුණු පාඨමාලාවක් හදාරමින් සිටින ධම්මික උඩවත්ත මහතා කටයුතු කරන අතර පාසලේ ක්‍රීඩා ආචාර්යවරුන් වන රවින්ද්‍ර මෙන්ඩිස් හා ක්ලෝඩ් රණසිංහයන මහත්වරුද චිරංගගේ ක්‍රීඩා කටයුතු දියුණු කිරීමේ උත්සාහයේ නිරතව සිටිති. කළුතර සිරිකුරුස විදුහලේ නව විදුහල්පති වන ආචාර්ය කැමිලස් ප්‍රනාන්දු පියතුමා පාසලේ මලල ක්‍රීඩාව නැංවීම පිණිස මහත් වෙහෙසක් දරමින් සිටී. ඒ සඳහා විදුහලේ ආදි ශිෂ්‍ය සංගමයද විදුහල්පති පියතුමාට සහයෝගය ලබා දීමට ඉදිරිපත්ව සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=f1303061</link>
    <topic>ධීවරයාටත්, පාරිභෝගිකයාටත් සහන දුන්නේ අපි</topic>
    <author>සාකච්ඡා කළේ උදිත ගුණවර්ධන</author>
    <content>ධීවර ක්ෂේත්‍රයේ වර්ධනයටත්, ඉදිරි පැවැත්මටත් පාරිභෝගිකයාගේ යහපත පිණිසත්, ධීවර අමාත්‍යාංශය ගෙන ඇත්තේ කුමන ආකාරයේ පියවර ද සහ තවත් සමාජ දේශපාලන කරුණු ගැන ඇමැති රාජිත සේනාරත්න මහතා සමඟ සිදුකළ සාකච්ඡාවකි මේ.* මුහුදු සීමා උල්ලංඝනය වීම හා මුහුදු සීමා ආක්‍රමණය වීම යන කරුණු පිළිබඳව ඉන්දීය හා ශ්‍රී ලංකා ධීවරයන් යන දෙපාර්ශ්වයටම චෝදනා එල්ල වෙනවා. මේ තත්ත්වය කළමනාකරණය කර ගැනීමට ධීවර අමාත්‍යාංශය මොන විදිහේ් වැඩපිළිවෙළක් ද ඉදිරිපත් කර තිබෙන්නේ?යුද සමයේදී උතුරු මුහුද මෙන්ම වයඹ මුහුදු සීමාව තුළද අනාරක්‍ෂිත තත්ත්වයකුයි ඇතිවෙලා තිබුණේ. එදා මේ කලාපවලට පැමිණීමට ධීවරයෝ මැළි වුණා. ඒත් අද ඇතිවී තිබෙන සාමකාමී වාතාවරණය නිසා මේ මුහුදු ප්‍රදේශ ගැන ධීවර උනන්දුව ඉහළ ගිහින් තිබෙනවා. ඒ නිසා තමයි ධීවරයන් අතර විවිධ ගැටුම් ඇතිවෙලා තිබෙන්නේ. මෙතැනදී අප කටයුතු කළ යුත්තේ ඉතා මිත්‍රශීලී විදිහටයි. මේ කාර්යයේදී ධීවර, ආරක්‍ෂක, විදේශ අමාත්‍යාංශ හා වෙරළබඩ ආරක්‍ෂක දෙපාර්තමේන්තුවත් ඒකාබද්ධ ප්‍රයත්නයක නියැළෙනවා.මෙහිදී අප ඉන්දු – ලංකා ගැටලු ගැන කතා කළ යුත්තේ සහෝදරත්වයෙන් යුතුවයි. මේ ප්‍රශ්න ජාත්‍යන්තරයට රැගෙන යා යුතු නැහැ. අපට පුළුවන් සියලු ප්‍රශ්න සාකච්ඡා මාර්ගයෙන් විසඳාගත යුතුයි. ඒ සඳහා වූ ප්‍රවේශයක් මේ වන විට අප ලබාගෙන තිබෙනවා. අප ආරවුල් ඇති නොකරගෙන සංවාදාත්මකව තමයි සියල්ල විසඳාගත යුත්තේ.අපට දැනටමත් සුබවාදී ප්‍රතිචාර ලැබෙමින් තිබෙනවා. එකඟතාව මඟින් හා සංවාදය මඟින් ගැටලු විසඳාගැනීමට පුළුවන්කම ලැබී තිබෙනවා. මෙය ජයග්‍රහණයක් මෙන්ම සුබදායි ප්‍රවේශයක් විදිහට හඳුන්වාදීමේ වරදක් නැහැ.* ඛනිජ තෙල් මිල ගණන් ඉහළ යාම ගැටලු සහගත තත්ත්වයක් බවට ධීවර සමිති චෝදනා කරනවා. මේ ගැන ඔබේ මතය පැහැදිලි කළ හැකි ද?ඉන්ධන සහනයට පමණක් අපි මසකදී රුපියල් මිලියන තුන්සියයක් පමණ වියදම් කරනවා. මේ සහනාධාර ක්‍රමය නිසා සමහරු අයථා ක්‍රම භාවිතා කිරීමට ද උත්සාහයක් තිබෙනවා. ඒ වගේම ධීවරයාගේ සුබසාධනය සඳහා විවිධ ණය ක්‍රම සුබසාධන ක්‍රම රාශියක් ක්‍රියාත්මක කර තිබෙනවා. ඒ නිසා ධීවරයා නොතකා හරින බවට කිසිවකු කියනවා නම් ඒක වැරැදි අර්ථකථනයක් විතරයි. මේ ආණ්ඩුව ධීවරයා වෙනුවෙන් වැඩ කළ ආණ්ඩුවක්. ධීවරයා වෙනුවෙන්, ඔවුන්ගේ දියුණුව වෙනුවෙන් වැඩ කළ ආණ්ඩුවකට ධීවර ජනතාව වඩ වඩාත් සමීප වීම සුබ ලකුණක් විදිහට හඳුන්වන්න පුළුවන්.* ධීවර කර්මාන්තය යම් බිඳවැටීමකට ලක්ව ඇතැයි සමහර වෘත්තීය සමිති හා ධීවර සංවිධාන අදහස් පළකරනවා. මේ ගැන ඔබේ මතය පැහැදිලි කළ හැකි ද?මේ මතය පළකරන්නේ සාමාජිකයෝ දහයක් පහළොවක් ඉන්න සමිති කිහිපයක් පමණයි. ඒත් ධීවර කර්මාන්තය පිළිබඳව විශාල උනන්දුවක් ඇතිවෙලා තිබෙනවා. එදා තිබූ උනන්දුවට වඩා ධීවර ජනතාව අද විශාල උනන්දුවකින් ඉන්නේ. එදාට වඩා ධීවර යාත්‍රා ප්‍රමාණය වැඩිවෙලා තිබෙනවා. ධීවරයන්ගේ ධීවර වෘත්තිය පිළිබඳ උනන්දුව ඉහළ ගිහින් තිබෙනවා. එදා ධීවර යාත්‍රා තිබුණේ දහඅටදහසක් පමණයි. ඒ ප්‍රමාණය මේ වන විට විසිපන්දහස දක්වා ඉහළ ගිහින් තිබෙනවා. අද බෝඩ් ලෑලි වෘත්තිය සමිති මොන දෙවල් කීවත් ඇත්ත තත්ත්වය මේක තමයි.* මාළු මිල ගණන් ඉහළ යාම නිසා ජනතාව අපහසුතාවට පත්ව ඇතැයි චෝදනාවක් එල්ල වෙනවා. මේ චෝදනා පිළිබඳව විෂය භාර ඇමැතිවරයා විදිහට ඔබේ අදහස පළකළ හැකිද?ඒ තර්කය එතරම් තර්කානුකූල හා අවස්ථානුකූල එකක් විදිහට හඳුන්වන්න බැහැ. 2011, 2012 මුල් කාර්තුවල තිබූ මිල ගණන් හා මේ වසරේ මුල් කාර්තුවේ මිල ගණන්වල එතරම් ලොකු පරතරයක් නැහැ. අද මාලු මිල ගණන් යම්කිසි ස්ථාවර මට්ටමකට පැමිණ තිබෙනවා. ඒ නිසා මාළු මිල ගණන් ඉහළ යාම කියන චෝදනාව පිළිගැනීමට බැහැ.අපට ධීවර සංස්ථාව මඟින් ඇතිකළ වෙළෙඳසල් 123 මඟින් මාළු වෙළෙඳපොළේ සැලකිය යුතු කොටසක් ආවරණය කිරීමට පුළුවන්කම ලැබී තිබෙනවා. ඒ වගේම ලක් සතොස, කෝප් සිටි යන ස්ථානවලින් ද ධීවර සංස්ථා මාළු වර්ග ලබාගැනීමට පුළුවන්කම තිබෙනවා. මේ ධීවර සංස්ථා මාළු වෙළෙඳසල් සංකල්පය නිසා පුද්ගලික වෙළෙඳුන්ට අනවශ්‍ය ලෙස මාළු මිල ගණන් ඉහළ දැමීමට අවස්ථාවක් ලැබෙන්නේ නැහැ. ඒ නිසා මාළු මිල ගණන් පාලනය කිරීමට අපට පුළුවන්කම ලැබී තිබෙනවා.* මීටත් වඩා අඩු මිලකට මාළු ලබාදීමට පුළුවන්කමක් නැද්ද?ඇයි බැරි. මීටත් වඩා අඩු මුදලකට මාළු දීමට අපට පුළුවන්. ඒත් අද අපට ඒ දේ කරන්න බැරිවෙලා තිබෙන්නේ අතරමැදියන් නිසා තමයි. අපට ඔරුවෙන් කෙළින්ම මාළු ලබාගැනීමට පුළුවන් නම් මිල ගණන් තවත් අඩුවෙන් ලබාදීමට පුළුවන්. අපි දැන් එවැනි වැඩපිළිවෙළක් ගැන අවධානය යොමු කර තිබෙන්නේ. ධීවර සංස්ථාවට පුළුවන්කම ලැබී තිබෙනවා ප්‍රමිතියෙන් ඉහළ මිල අඩු මාළු වර්ග පාරිභෝගිකයන්ට ලබාදීමට. එය ඉතාමත් හොඳ දෙයක් විදිහට පෙන්වා දීමට පුළුවන්.* කෘෂිකර්මාන්තයට මෙරට තුළ විශාල තැනක් තිබුණත් ධීවර කර්මාන්තයට එවැනි ස්ථාවරභාවයක් නැතැයි මතයක් තිබෙනවා. ඒ ගැන ඔබේ අදහස පැහැදිලි කළ හැකිද?මා නම් මේ දේ දකින්නේ වෙනස් විදිහකට. මේ ආණ්ඩුව බලයට එ්මට පෙර කෘෂිකර්මාන්තයේ හෝ ධීවර කර්මාන්තයේ ස්ථාවර භාවයක් තිබුණේ නැහැ. ඒ තත්ත්වය වෙනස් කර කෘෂිකර්මාන්තය, ධීවර කර්මාන්තය යන සියලු අංශ වෙත ස්ථාවර භාවයක් ඇතිවී තිබෙනවා. මේ ක්ෂේත්‍රවල නියැළි අයගේ ජීවන වෘත්තියට මේ වන විට හොඳ පිළිගැනීමක් ඇතිවෙලා තිබෙනවා. කෘෂිකර්මාන්තය, ධීවර කර්මාන්තය කියලා වෙනසක් නැහැ. අද මේ ක්ෂේත්‍ර දෙකේම අයගේ අතමිට සරුවෙලා තිබෙන්නේ.* හලාල් ලාංඡනය පිළිබඳවත් ඒ ආශ්‍රිත මත ගැටුම් ඇතිවන ස්වභාවයකුත් මේ වන විට ඇතිවෙලා තිබෙනවා. මේ තත්ත්වය ගැන ඔබේ අදහස පැහැදිලි කළ හැකිද?මේ දිග්ගැස්සෙමින් යන්නෙ අනවශ්‍ය ප්‍රශ්නයක්. හලාල් සංකල්පය අලුත් දෙයක් නොවෙයි. දීර්ඝ කාලයක සිට පැවත එන්නක්. එදා මුස්ලිම්වරු මස් වර්ග ආහාරයට ගත්තේ මුස්ලිම්වරුන්ගෙන් පමණයි. කලක් යන විට මස් කඩෙන් මස් මිලදී ගැනීමේ තත්ත්වය වෙනස් වෙලා ශීත කළ මස් වර්ග මිලදී ගැනීම ඇරැඹුණා. එතැනදී මූලිකව බයිරහා මස් භාවිතයට පෙළඹුණා. එය මුස්ලිම් ව්‍යාපාරිකයකුගේ නිසාත්, එහි හලාල් ලාංඡනය තිබීමත් යන කරුණු නිසාත්, ඉන් පසු නෙල්නා, මැක්සි වගේ කුකුළු මස් වර්ගත් මුස්ලිම්වරු අතර ජනප්‍රිය වුණා. එයටත් හලාල් සහතිකය තිබුණා.ඒත් මේ ව්‍යාපාර මුස්ලිම්වරුන්ගේ ව්‍යාපාර නොවෙයි. බැරි වෙලා හරි මේ මස් වර්ග සමාගම්වල නිෂ්පාදන මුස්ලිම්වරු ප්‍රතික්‍ෂේප කළොත් එහි පාඩුව මුස්ලිම්වරුන්ට නොවෙයි. අද සමහර සිංහල සමාගම් පවා හලාල් ලාංඡනය රැගෙන තිබෙනවා. එයට හේතුවෙලා තිබෙන්නේ ඔවුන්ගේ නිෂ්පාදන අරාබිය, ඉන්දියාව, මාලදිවයින වැනි රටවලට අපනයනය කිරීම. මේ නිසා හලාල් ලාංඡනය ඔවුන්ට අත්‍යවශ්‍ය වෙලා තිබෙනවා. කාගේ හරි බලපෑමකට ඔවුන් හලාල් ලාංඡනය ඉවත් කරනවා කියන්නේ මේ සිංහල ව්‍යාපාරික ප්‍රජාවට විශාල පාඩුවක් සිදුවීමයි.මේ මොහොතේදී සිතන්නේ රටට අවශ්‍ය හලාල් ද, ගරාම් ද නොවෙයි, ස්ථාවර මාවතක් ඔස්සේ ජාතික සමඟිය ඇතිකළ හැකි වැඩපිළිවෙළක් පමණයි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=f1303062</link>
    <topic/>
    <author>චතුරිකා ගමගේ ඡායාරූපය තුෂාර ප්‍රනාන්දු</author>
    <content>පේරාදෙණිය විශ්වවිද්‍යාලයේ දේශපාලන විද්‍යාව පිළිබඳ විශේෂ උපාධිය හදාරද්දි සුනිල් දික්වැල්ල මහතාගේ වැඩි අවධානයක් යොමුව තිබුණේ සාහිත්‍ය විෂයටයි. ඒ අනුව සාහිත්‍ය නිර්මාණකරණයට යොමු වූ ඔහු, මේ වන විට සිය කුළුඳුල් නවකතාව “කැරලිකාර අංශු” ලෙස පාඨක ඔබ වෙත තිළිණකර ඇත. මේ එම කෘතිය පිළිබඳ ඔහු සමඟ කළ සංවාදයකි.* ‘කැරලිකාර අංශු’ නමැති ඔබේ කුළුදුල් නවකතාවට පාදක වන්නේ ඔබේම අත්දැකීම්ද?මං මේ කෘතිය රචනා කළේ 87 - 89 භීෂණ කාලයේ ශිෂ්‍ය කේන්ද්‍රීය දේශපාලනය හා ඒ වටපිටාව තේමා කරගෙනයි. මෙය දේශපාලන කතාවක්. සාහිත්‍ය කියන්නේ් අත්දැකීම් හා පරිකර්පනවල එකතුවක්. මේ කතාවෙ එන කාලයේදී මමත් යම්කිසි පාර්ශ්වයක් නියෝජනය කළා. ඒත් මේ සිද්ධිදාමය නවකතාවකට පෙරළද්දී, මං කිසිවෙකුත් නියෝජනය කළේ නැහැ. එහෙම කළා නම් මං මේ කෘතිය හරහා පාඨකයාට ගෙනයන කාරණයට ඒකෙන් බාධාවක් වෙනවා.* ඔබේ ප්‍රථම නවකතාවට මෙවැනි තේමාවක් තෝරා ගන්න හිතුවේ ඇයි?වර්තමානයේ සාහිත්‍ය ලෙස සලකන්නේ බොළඳ ප්‍රේම කතා වගේම කාටවත්ම තේරුම් ගන්න බැරි අධිතාත්විකවාදය වැනි දේ භාවිත කර රචනා කර ඇති කෘති. මේ නිසා අද වනවිට බොහෝ දෙනෙක් කියවීමෙන් ඈත්වෙලා. ඒත් සාහිත්‍ය මඟින් මිනිසුන්ගේ දැනුම, ආකල්ප ඉහළ යන්න නම් තාත්විකවාදය යටතේ හැමෝටම කියවලා රසවිඳින්න පුළුවන් මට්ටමින් ලිවිය යුතුයි.වර්තමානයේ රචනාවෙන බොහෝ සාහිත්‍ය කෘති ගෝචර වන්නේ විදග්ධයන්ට. එක අන්තයක් හොඳටම බොළඳයි. අනෙක් අන්තය හොඳටම ගැඹුරුයි. ඒ නිසා තමයි අද පුද්ගලයන් කියවීමෙන් ඈත් වෙලා තිබෙන්නේ. ඒ නිසා මම හිතුවා සෑම පාඨකයකුටම තේරෙන සරල බසින් යම් හරයක් තිබෙන නිර්මාණයක් කරන්න. කැරලිකාර අංශු නවකතාව ලිව්වේ එවැනි ආකල්පයකින්.* කැරලිකාර අංශු යන නම යෙදුවේ මෙය දේශපාලන නවකතාවක් නිසා ද?දේශපාලන ව්‍යාපාරයක් කියන්නේ විවිධ සමාජ නිලයන් සම්බන්ධ වන පුළුල් ව්‍යපාරයක්. මං මේ නවකතාවෙන් සාකච්ඡා කරලා තිබෙන්නේ ඉන් අංශු මාත්‍රයක් පමණයි. එක චරිතයක් හරහා පොඩි පැතිකඩක් මේ කෘතියෙන් නිරූපණය කර තිබෙනවා. අංශු කියන නම යොදන්න හේතු වුණේ එයයි.* මෙවැනි කෘතියක් මඟින් ඔබ පාඨකයන්ට ලබාදෙන්න උත්සාහ කරන්නේ කුමක්ද?මේ කෘතිය රචනා කළේ අරමුණු කිහිපයක් ඇතුවයි. අලුත් පරම්පරාවට දේශපාලනය යන්න පිළිබඳ කිසිම සංවේදීභාවයක් නැහැ. බොහෝ වෙලාවට ඔවුන් ජීවත් වන්නේ පරිගණකයක් සහ ජංගම දුරකථනයක් සමඟ. කකුල් දෙක ඉස්සරහා වැටිලා තිබෙන පන්ති කාමරේ කුණු කූඩේ කෙළින් කරන්න කවුරු හරි ඇඟිල්ලෙන් ඇනලා කියනකල් හැඟීමක් ඇතිවන්නේ නැහැ. මේවගේ අද දරුවන් සංවේදී බවින් තොරවෙලා. ඒකට හේතුව ඔවුන් තුළ කිසිදු දේශපාලන ඥානයක් නොමැතිකම. ඒ නිසා මේ කෘතිය හරහා ඔවුන්ට යම්කිසි දේශපාලන පණිවිඩයක් ලබාදෙන්න මං උත්සහ කළා. විශේෂයෙන් මම මෙහිදී ඉලක්ක කරගත්තේ උසස් පෙළ විභාගය ලියලා සමාජයට අලුතින් එකතුවන තරුණ පිරිසයි.* නවකතාවට නවකයකු ලෙස ඔබ විචාරවලට මුහුණ දෙන්නේ කොහොමද?විචාරය යන්න මට අදාළ නැහැ. මගේ කටයුත්ත අපි වින්දනය කළ යම් යම් අත්දැකීම් පරිකල්පනයට යොමු කරලා, නොතේරෙන යමක් ලියනවා වෙනුවට, පොදුවේ හැමෝටම ගෝචර කරගන්න පුළුවන් විදිහට ලියන එකයි. විචාරකයන් එය කුමන ආකාරයෙන් බාර ගනීද කියලා මං දන්නේ නැහැ. ඇතැම් කෙනෙක් හොඳයි කියයි. තවත් කෙනෙක් විවේචනය කරයි. බනී.ඒ කොහොම වුණත් හොඳ කියනවාට, බනිනවාට මං කැමැතියි. එවිට මට මගේ අඩුපාඩු හදාගෙන ඉදිරියට යන්න පුළුවන්.* වර්තමාන විචාර කලාව පිළිබඳ ඔබේ අදහස කුමක්ද?වර්තමානයේ විචාර කලාවක් නැති තරම්. පොත්පත් විචාරය වන ප්‍රමාණය හරිම අඩුයි. ප්‍රසිද්ධ, ජනප්‍රිය, සීමිත පිරිසකගේ පොත් පමණයි විචාරයට ලක් වන්නේ. ඒනිසා අපේ රටේ හොඳ විචාර කලාවක් තිබෙනවා කියලා මං හිතන්නේ නැහැ.* දිනෙන් දින ලියවෙන පොත් ප්‍රමාණය වගේම මුද්‍රණය කෙරෙන පොත් ප්‍රමණයත් වැඩිවෙනවා. ඒත් ඒ තරම් මිනිසුන් තුළ කියැවීමට උනන්දුවක් තිබෙනවාද?මං කලින් කියපු ප්‍රේම කතාවලට නිදහස් වෙළෙඳ කලාපයේ ළමයි හා යම් පාඨක සමාජයක් නිර්මාණය වෙලා තිබෙනවා. ඊට අමතරව හුගාක් ජනප්‍රිය අයට විදග්ධ පාඨක සමාජයකුත් තිබෙනවා. කියවන්නේ නැත්තේ මේ අතරමැදි කොටසයි. විශේෂයෙන් අපි අපේ කාලේ කරුණාසේන ජයලත්, කුමාර කරුණාරත්න වැනි අයගෙන් පටන් අරගෙන තෝල්ස්තෝයි දක්වා කියවනවා. දැන් ළමයි ඒ කිසි තැනකින් කියවන්නේ නැහැ. පොත් අරන් යනවා. පොත් ප්‍රදර්ශන තිබුණහම ඒවාට වැල නොකැඩී ජනතාව එනවා. ඒත් අරන් ගියාට ඒ පොත් කියවනවාද යන්න ගැටලුවක්.* ඔබගේ ඉදිරි නිර්මාණ කටයුතු පිළිබඳ සදහනක් කළොත්?මං කුඩාකාලයේ ඉඳන්ම කියවීමට හරි කැමැතියි. අතට අහුවෙන හැම පොතක්ම කියෙව්වා. ඒ අනුව මගේ නිර්මාණාත්මක හැකියාවන් කැටිකර මම නිසදැස්, කවි ආදිය ලිව්වා. මේ නවකතාවක් ලියූ පළමු අවස්ථාවයි. මම දැන් තවත් කෘතියක් රචනා කරනවා. එය වෙනස් තේමාවක් යටතේ ලියැවෙන කෘතියක්. නූතන ලිබරල්වාදය මගින් සමාජයේ පිළිගැනීමට ලක්වූ සියලු ප්‍රතිරූප දකින ආකාරය තමයි එහි දැක්වෙන්නේ. උදාහරණයක් ලෙස දේශපාලනඥයා තමන්ගේ භූමිකාව අතහැරලා වෙළෙන්දෙක් බවට පත්වෙනවා. ගුරුවරයත් එහෙමයි. ඒක අපි කාටවත් නවත්වන්න පුළුවන් තත්ත්වයක් නෙමෙයි. මෙය ලිබරල්වාදයේ ස්වභාවික තත්ත්වයක්. මෙහිදී මිනිසුන්ට මානව ධර්මතා අහිමි වී තමන්ට තමන්වම අහිමි වෙන තත්ත්වයක් උදා වෙනවා.* මෙවැනි කෘතියක් ලිවීමට පෙලඹුණේ විශ්වවිද්‍යාලයේදී ඔබ ලැබූ අත්දැකීම් නිසාද?මං පේරාදෙණිය විශ්වවිද්‍යාලයේ දේශපාලන විද්‍යාව පිළිබඳ විශේෂ උපාධියක් ලබාගත්තා. ඒත් මගේ වැඩිපුරම කැමැත්ත තිබුණේ සාහිත්‍ය පැත්තට. ඒ නිසා පොතක් ලියන්න ලොකු ආශාවක් තිබුණා. මේ කෘතිය ලියන්න මගේ විශ්වවිද්‍යාල ජීවිතයත් හේතු වුණා. 87 -89 කාලවලදී රටේ පැවැති දේශපාලන වාතාවරණයත් සමඟ ශිෂ්‍ය ව්‍යාපාර ප්‍රබලව ක්‍රියාත්මක වුණා. අපි විශ්වවිද්‍යාලයට යද්දීත් කොමියුනිස්ට් ප්‍රකාශය හත් අට වතාවක් කියවලා තිබුණා. ඒ නිසා ඒ ආකල්පයන් සමඟ විශ්වවිද්‍යාලයට ඇතුළත් වුණාම ඉබේම වගේ දේශපාලන කටයුතුවලට සම්බන්ධ වුණා. ඒ අත්දැකීම් මගේ හිතේ කාලයක් පුරා තිබුණා. ඒවා තමයි අද කෘතියක් ලෙස පාඨකයන් අතට පත් කරන්නේ.* ඔබ ඔබගේම කෘතියක් රචනා කරන්න මෙච්චර කාලයක් ගත්තේ ඇයි?මං හිතන්නේ කිසියම් සංකල්පයක් ආවහම එකපාරම ලිව්වොත් එය වාර්තාවක් වෙනවා. ඒනිසා ඒක සෑහෙන කාලයක් සිතේ තිබෙන්න හැරියා. මේ කෘතිය ලියාගෙන යද්දී මගේ කතාව යල්පැන ගිය එකක් බවට පත් වෙලා තිබුණා. දේශපාලනය වෙනස් මඟකට යොමුවෙලා තිබුණා. මෙය ලියලා තිබුණත්, සුදුසු කාලය එනකල් මම එය මුද්‍රණය කළේ නැහැ. කාලයක් යද්දී මට හිතෙන්න ගත්තා අපි පටන් ගත්තු වැරැදි තැනින්ම තවත් පිරිසක් එවැනිම දෙයක් පටන් ගන්න යනවා කියලා. ඒ නිසා මට ක්‍ෂණිකව එය කියන්න අවශ්‍ය වුණා. අලුතින් සමාජයට එන තරුණයන් අප දැනු­්වත් කළ යුතුයි. ඒ අනුව තමයි කැරලිකාර අංශු පාඨකයන් අතරට ගෙන එන්න මං අදහස් කළේ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>06</day>
    </date>
    <link>http://www.dinamina.lk/2013/03/06/_art.asp?fn=f1303063</link>
    <topic>‘අපි සාරි පොටක එල්ලිලා මැරෙනවද?’</topic>
    <author>රන්ජන් අමරරත්න</author>
    <content>සඳා ලාලිත් රණසිංහගේ හතරවැනි නවකතාව “වනපෙත පතිනිය” ලෙස ජන කරලියට පැමිණ තිබේ. ශ්‍රී ලංකාවේ සාම්ප්‍රදායික ගුරු පවුලක ජීවන චර්යාවන් ද, මෙරට පහළ මධ්‍යම පන්තියේ පසුගාමී චින්තනයන්ද හුවා දක්වමින් කතාව විකාශය වේ. සුදූ, රතූ, අම්මා, විශාක් හා ජනානන්ද නවකතාවේ ප්‍රධාන චරිත වේ.එහෙත් කතුවරිය හැමවිට ම සුදු හෙවත් සාවිත්‍රීගේ ජීවිතයට වැඩි බරක් තබමින් ද, ඇයගේ ජීවිතා’නුබද්ධ සිදුවීම් කේන්ද්‍ර කරමින් ද සිය නිරූපණ ඉදිරිපත් කරයි. සාවිත්‍රිගේ ජීවිතය දෘෂ්ටි - කෝණ කිහිපයකින් විවරණය කිරීම කතුවරියගේ මුඛ්‍යාර්ථය වී ඇතැ’යි සිතිය හැකි ය.“වනපෙත පතිනිය “ යනු දීර්ඝ ප්‍රබන්ධයෙකි. ඇතැම්විට එය වෙහෙසකර කියැවීම් සහිත ය. ජීවිතය හා පරිසරය බද්ධ කිරීම සඳහා කතුවරිය දරන ඇතැම් උත්සාහයන් ව්‍යාජ වන අතර, ඒ නිසාම නවකතාව පොත් ගෙඩියක් බවට පරිවර්තනය වී තිබේ. මේ පොතේ පදාස පිටින් ඉවත් කළ හැකි ය. එහෙත් කතුවරියගේ එක් උපාය මාර්ගයක් වූ සුදූ ගේ හා රතූගේ නිවුන් ජීවිත පාඨකයා ගේ කුහුල හා ආකර්ෂණය යම් පමණකින් දිනාගැනීමට සමත් වේ.නිඹුල්ලු හෙවත් නිවුන්නු ලෝක සාහිත්‍යයට කදිම අමුද්‍රව්‍ය සපයති. නිවුන් චරිත මුල්කොට ගෙතුණු මිථ්‍යා කතා, වීර කතා, රහස් පරීක්‍ෂක කතා හා හාස්‍යෝත්පාදක කතා රාශියක් ඉංශ්‍රීසි සාහිත්‍යයෙහි පවතී. බොහෝ විට සිදු වී ඇත්තේ, ජර්මන්, ප්‍රංශ, රුසියන් වැනි ජනශ්‍රැති ආශ්‍රය කොට එම ප්‍රබන්ධ ගෙතීම ය. මේ ජනශ්‍රැතිවලට මුල් වී ඇත්තේ ශරීර ස්වභාවයෙන් එක සමාන, එහෙත් චින්තනයෙන් එකිනෙකාට වෙනස් නිවුන් චරිත ය. එම චරිතවල ගැටුම මේ කතා ඔස්සේ් නිරුපණය වේ. “ලොටී හා ලීසා” මෙරට ඉංශ්‍රීසි පාඨකයන් අතර ජනප්‍රිය එබඳු ප්‍රබන්ධයෙකි.එරික් කෘස්නර් නම් ජර්මන් රචකයාගේ කෘතියක් වූ “ලොටී හා ලීසා” රචනා වූයේ 1940 ගණන්වල ය. එහි ඉංශ්‍රීසි පරිවර්තනය හා චිත්‍රපටය බෙහෙවින් ජනප්‍රිය විය. ග්‍රීෂ්ම නිවාඩු නිකේතනයක දී එකිනෙකා මුණ ගැසෙන ලොටී හා ලීසා, ඔවුන් නිවුන් දරුවන් බව වටහා ගන්නේ පසුව ය. ඔව්හු ඉක්බිති සිය මාපියන් සෙවීමේ මෙහෙයුම අරඹති. දෙදෙනා දෙපැත්තක ගමන් කරති.නිමක් නැති ගැටුම් හා මානව සබඳතා කතාව පුරා දකින්ට ලැබේ. අවසානයේ ලොටීට පියා ද, ලීසාට මව ද මුණ ගැසෙති. ඔවුනට නිවුන් දරුවන්ගේ උපන් දිනය සැමරීමට සිදු වේ. ඔබලාට අවශ්‍ය උපන් දින තෑග්ග කුමක්දැ’යි මාපියෝ විමසති. තෑග්ග එක පවුලක් යැයි දරුවෝ කියති. දික්කසාද වී සිටි මවට හා පියාට යළි විවාහ ගිවිසගන්නට සිදු වේ.“ලොටී හා ලීසා” ප්‍රීතිමත් අවසානයක් සහිත සුන්දර වෘත්තාන්තයෙකි.”වන පෙත පතිනිය” ඛේදවාචකයකින් කෙළවර වන දීර්ඝ ප්‍රබන්ධයෙකි. ඉහත වෘත්තාන්තයෙහි එන ලීසා බොකුටු හිසකේ සහිත ය. ලොටී දිගු වරලස සහිත ය. එහෙත් ශරීර පෙනුමෙන් දෙදෙනා සමාන ය. අදහස් අතින් වෙනස් ය. සඳාගේ කතාවේ එන රතු හා සුදූ පෙනුමෙන් සියයට – සියයක් ම එක සමාන ය.දෙදෙනා හඳුනාගැනීමේ දී මවට හා පියාට ද පැටලෙති. රතු හෙවත් සුජාතා සාම්ප්‍රදායික සමාජයට අභියෝග කරන නව-ලිබරල් චරිතයකි. සුදූ හෙවත් සාවිත්‍රී නූතනත්වය ප්‍රතික්ෂේප කරන සාම්ප්‍රදායික ගැහැනියෙකි. ඇයගේ චරිතයෙහි කැපී පෙනෙන ලක්ෂණ කිහිපයක් තිබේ. එක; ගැඹුරු නිහඬතාවයි. දෙක අප්‍රමාණ පති-භක්තිය යි. තුන; තමන්ගේ ම ජීවිතයට වංක වෙමින් සියල්ල විඳ දරා ගැනීමයි. මේ හේතු නිසා ම ඇයට දිවි නසාගැනීමට සිදු වේ.අපට ගැළපෙන පරමාදර්ශී ස්ත්‍රී චරිතය කුමක් ද? සාවිත්‍රී ද? නැතහොත් සුජාතා ද? යන සමාජ සංවාදය මේ ප්‍රබන්ධය ඔස්සේ මතු කළ හැකි ය. සාම්ප්‍රදායික නිහඬ පති - භක්තිය ගරු කරන සිංහල ගැමි ගැහැනිය මුහුණ දෙන ඛේදවාචකය ද මේ ප්‍රබන්ධය ඔස්සේ සංවාදයට ගත හැකි ය. කුමක් වුව කතුවරිය වැඩි බරකින් යුතුව නිරූපණය කිරීමට වෑයම් කරනුයේ ‘පතිනිය” යන සංකල්පය යි. අපේ පතිනිය සම්ප්‍රදායට විරුද්ධ වන්නේ නැත. පුරුෂයාට විරුද්ධ වන්නේ නැත. වැඩිහිටි පරපුරට එරෙහි වන්නේ නැත. එහෙත් එය නූතන ධනවාදී සමාජය තුළ පරමාදර්ශයක් ද? එරෙහිවීම යනු හේතු - යුක්ති සහිත ව නැඟී සිටීම ය.වැඩවසම් සමාජ ක්‍රමය තුළ ද, ධනවාදී සමාජ ක්‍රමය තුළ ද ස්ත්‍රියට සාධාරණය ඉටු වී නැත. මේ සමාජ ක්‍රම තුළ ස්ත්‍රිය යනු හිත්පිත් නැති අචේතනික භාණ්ඩයෙකි. පුරුෂයාගේ ක්‍රය ශක්තිය මත මේ භාණ්ඩය අලෙවි වේ. නූතන ස්ත්‍රියට බසයක යෑමට බැරි ය. දුම්රියක යෑමට බැරිය. නාන තොටක රෙදි ගැලවීමට බැරි ය. අන් සෑම තැනක තත්ත්වය එයම වෙයි. සාධාරණ සමාජයක් අපේක්ෂා කරන ගැහැනිය මේ සියල්ලට එරෙහි විය යුතුය. එහෙත් සඳා ලාලිත් රණසිංහ නම් අප මිතුරියගේ පරමාදර්ශය වන්නේ; අනේ අපි කුමක් කරමු ද? අපි සාරි පොටකින් එල්ලිලා මැරෙමු! යන්න ය. මේ පසුගාමී දෘෂ්ටිය පැතිරවීම ගැන අපි එතුමියට එරෙහි වෙමු.සඳා ලාලිත් රණසිංහ යනු පරිසරයට බෙහෙවින් ආදරය කරන සාම්ප්‍රදායික පත්‍රකලාවේදිනියකි. ඈ කිසිවිටෙක රැඩිකල් වී නැත. ඇයගෙන් ආදර්ශවත් පතිනියකට වැඩි යමක් අපේක්ෂා කිරීම ද උගහට ය. එබැවින් ඇගේ දෘෂ්ටිය පසෙක ලා නවකතාවේ ශිල්පීය අංශ වෙත හැරෙන්නට කැමැත්තෙමු.නව ප්‍රබන්ධයක ඉලක්කය විය යුත්තේ සුවිශේෂී අනුභූතියක් තෝරාගෙන එහි රස-භාව පාඨක සිත්හි උපරිමයෙන් ජනනය කිරීම ය. වඩාත් සරල ලෙස කිවහොත් කර්තෘගේ අත්දැකීමෙහි නියම - හැඟීම් - දැනීම් උපරිමයෙන් පාඨකයා වෙත ගෙන යා යුතු ය. ඒ සඳහා අති - දක්ෂ චරිත නිරූපණයක යෙදිය යුතු ය. චරිත නිරූපණය යනු ගණිත සූත්‍රයක් නොවේ. ප්‍රමේයයක් ද නොවේ. එය කතුවරයාගේ විභව ශක්තිය ම තීන්දු වන බරපතළ අභ්‍යාසයක ප්‍රතිඵලයකි. නැවත - නැවත සංස්කරණය වන තරමට චරිත නිරූපණය සාර්ථක වන්නට පුළුවන.සඳා හිතට නැඟෙන සියල්ල ලියාගෙන යයි. ඈ සිය චරිතවල අභ්‍යන්තර ගැටුම් නිරීක්‍ෂණය කරන්නේ නැත. එම ගැටුම් සියුම් ලෙස නිරූපණය කිරීමේ අවශ්‍යතාවක් ඇයට නැත. ඒ වෙනුවට කතාවක් ගෙතීමේ හදිස්සිය සඳාට තිබේ. සාවිත්‍රි, සුජාතා, ඔවුන්ගේ අම්මා පමණක් නො ව, ජනානන්ද පවා මිනිස් භාගයන් ලෙස පාඨකයාට හැෙඟනු ඇත. ඔවුන්ගේ චරිතවල පදාස පිටින් අඩු ය. එම චරිත ගැඹුරින් විග්‍රහ කරනු වෙනුවට පරිසරය හා ජීවිතය ගැන විස්තර මේ පොතට ඇතුළත් වී තිබේ.නවකතාවක ජීවමාන චරිත නිරූපණය සඳහා දරනු ලබන අසහාය ප්‍රයත්නය ගැන අර්නස්ට් හෙමිං වේ වැනි ලේඛකයන් බොහෝ දේ ලියා තිබේ. අපේ ලේඛකයෝ චරිත නිරූපණය සඳහා එබඳු අභ්‍යාසයක නො යෙදෙති. “මට මෙලෙස මේ සඳ එළියේ නිහඬ ව,මිදුලේ ඇති අඹ ගස මුල වාඩි වී සිටින කල බොහෝ දේවල් මගේ නිරාවරණ සිතට ප්‍රවිෂ්ට වේ. ඒවා එක් දෙයක් ලෙසින් වෙන් කර ගැනීම අසීරු ය. එකට මුසු වී කලවම් වී ඇති පලතුරු සලාදයකින් එක් පලතුරක් තෝරා වෙන්කර ගැනීමට ඇති අපහසුව පරිද්දෙනි!!(සාවිත්‍රිගේ මුල් ප්‍රකාශය - පිටුව - 17)සාවිත්‍රිගේ හෙවත් සුදූගේ සිතැඟි ගොනු වී ඇත්තේ එලෙස ය. එහි එන අදහස සාවිත්‍රිට වඩා නවකතාකාරියට ගැළපිය හැකි ය. සඳාලාලිත් රණසිංහට ද දෘෂ්ටියක් නැත. ඉලක්කයක් නැත. තෝරාගැනීමක් නැත. අභ්‍යාසයක් නැත. සංස්කරණයක් නැත. එබැවින් ඇගේ නවකතාව ද විශාල සලාදයක් වී තිබේ. සඳාගේ නවකතාවේ ආකෘතියත්, කතා විලාසයත් තරමක් වෙනස් ය. එක ම සිදුවීම දෙස දෘෂ්ටීන් කිහිපයකින් බැලීම ඇගේ ආකෘතියේ විශේෂත්වය යි.කුරෝසාවාගේ ‘රෂොමන්’ නම් සම්භාව්‍ය චිත්‍රපටයට පාදක වූ අකුතගව රියුනොසුකෙගේ කෙටිකතා දෙක අප සිහියට නැෙඟ්. මහාචාර්ය රාජකරුණා මහතා එම කෙටිකතා දෙක ජපන් බසින් ම (මුල් කෘතියෙන් ම) සිංහලට නඟා තිබේ. එම පරිවර්තනය අපේ ප්‍රබන්ධ කථාවට සැලැකිය යුතු මෙහෙයක් ඉටු කර ඇති බව කිව යුතු ය. සනත් බාලසූරිය මහතා 1990 ගණන්වල ලියා පළ කළ “මළගිය ප්‍රාණකාරයන්ගේ කතා” නම් කෙටි කතා සංග්‍රහය අපට නැවත සිහිපත් වේ.එහි එන පළමු කෙටිකතාව “සොල්දාදුවෝ ඇවිත්” නම් වේ. එම කතාවෙන් කියැවෙන්නේ එක්තරා මරණයක් (ඝාතනයක්) පිළිබඳ සාක්කිකාරයන් කිහිප දෙනකුගේ සටහන් ය. පොලිස් ස්ථානාධිපති, උන්මත්තක සැකකරුවා, මරණකාරියගේ මව, විශ්‍රාමික ගුරුවරයා, සැකකරුගේ සාක්‍ෂ්‍යය හා ඔහුගේ පාපොච්චාරණය ලෙස එම සටහන් දැක්වේ. සඳාගේ කතාවේ ද ඇත්තේ මරණයක් (දිවි නසා ගැනීමක්) පිළිබඳ විවිධ සාක්කි සටහන් ය. එහෙත් එය පරිපූර්ණ නැත.සඳාගේ කතාව පරිපූර්ණ වීමට නම්; එක් අතකින් සචිත්‍රාගේ මවගේ සටහනක් හා ජනානන්දගේ සටහනක් ද ඊට එක් කළ යුතුව තිබිණි. සනත්ගේ කෙටිකතාව සම්පූර්ණ කර ගැනීම සඳහා අන්තිමේ දී සැකකරුගේ පාපෝච්චාරණයක් ද එකතු කරගෙන තිබේ. ඉන් කතාව පරිපූර්ණ වේ. අපට හැඟෙන පරිදි සඳා ලාලිත් රණසිංහට ඇත්තේ භාවික රචනා විලාසයක් පමණි. ඇය එම රචනා විලාසය උපයෝගී කර ගනිමින් පාඨකයා හැඬවීමට උත්සාහ දරයි. බුද්ධිමත් පාඨකයා ඊට රැවටෙන්නේ නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=n1303071</link>
    <topic>එස්.එම්.එස්. වංචා නිසාපොලිසියට නිවනක් නෑ</topic>
    <author>විජයානි එදිරිසිංහ</author>
    <content>කෙටි පණිවුඩ, දුරකථන ඇමතුම් ඇතුළු විවිධ පණිවුඩ ඔස්සේ පුද්ගලයන් රවටා සිදුකෙරෙන මූල්‍ය වංචා සම්බන්ධව පැමිණිලි දහසකට වැඩි ප්‍රමාණයක් රට පුරා පොලිසිවලට මෙන්ම පොලිස් මූලස්ථානයට වාරතා වී ඇත. විවිධ ලොතරැයි දිනුම් ඇදීම් වලින් ත්‍යාග ලබා ඇති බව පවසා එය ලබාදීමට පෙර මුදලක් තැන්පත් කරන ලෙස දැනුම්දීම, රැකියා අවස්ථා, රඟපෑම් ඇතුළු විවිධ කලා කටයුතු වලට සම්බන්ධ කර ගැනීම, දේව ආරූඪ ප්‍රතිකාර ඇතුළු බොහෝ වංචනික ක්‍රියාවලින් පුද්ගලයන් රවටා ගැනීමේ සිදුවීම් විශාල වශයෙන් මෙසේ වාර්තා වී තිබේ.මොවුන්ගේ මේ ජාවාරම්වලට හසුවී බැංකු ගිණුම්වල මුදල් තැන්පත් කර එම ජාවාරම්වලට මේ වන විට සිය ගණනක් පුද්ගලයන් හසු වී තිබේ. තවද චිත්‍රපටවල හා ටෙලිනාට්‍යවල රඟපෑමට අවස්ථාවන් ඇති බවටත් නර්තන කණ්ඩායම්වල නර්තනයේ යෙදවීම, රැකියා අවස්ථා දෙන බවට සිදු කෙරෙන මාධ්‍ය දැන්වීම් හරහා තරුණ ගැහැනු ළමයින් රවටා ඔවුන් විවිධ අපචාරවලට යොදවා ගැනීම මෙන්ම විවිධ ආකාරයෙන් වීඩියෝ පට සකස් කර අලෙවි කිරීමේ යෙදීසිටින ජාවාරම්කරුවන් රැසක් පිළිබඳ පොලිසියට තොරතුරු ලැබී තිබේ.මෙවැනි ජාවාරම්කරුවෝ අන්තර්ජාලය හරහා ද මේ ජාවාරම කරගෙන යති. මේ ජාවාරම්කරුවන් යොදා ගන්නා ජංගම දුරකථන අංකද දිනෙන් දින වෙනස් වෙයි. මේ වංචනික ජාවාරම්කරුවන් කොටු කර ගැනීම සඳහා පොලිසිය මේ වන විටත් රට පුරා මෙහෙයුම් සිදු කරයි. 119 දුරකථන අංකය හරහා දන්නා තොරතුරු ඉදිරිපත් කර මේ ජාවාරම්කාර වංචනිකයන් කොටු කර ගැනීමට සහාය වෙන්නැයි පොලිසිය මහජනතාවගෙන් ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=n1303072</link>
    <topic>රට අවුල් කරන කටකතා ගැන අවබෝධයෙන් කටයුතු කළ යුතුයි</topic>
    <author>ධනුෂ්ක ගොඩකුඹුර සහ මහියංගණය සමූහ, මොනරාගල දිස්ත්‍රික් සමූහ, ඌව වෙල්ලස්ස විශේෂ මොනරාගල සිට</author>
    <content>අද රටේ සිදුවන දැවැන්ත සංවර්ධනය ඇහැට කටු අනින්නා වාගේ වූ පිරිසක් සිටින බවත් රටේ සංවර්ධනය දෙස එසේ වපර ඇසින් බලන්නේ අව්වට වැස්සට ඔරොත්තු නොදෙන පිරිසක් බවත් ජනාධිපති මහින්ද රාජපක්ෂ මහතා පැවසීය.කටකතා මඟින් රට අවුල් කරන උත්සාහයන් පිළිබඳ සියලුදෙනා අවබෝධයෙන් කටයුතු කළ යුතු බව පැවසූ ජනාධිපතිවරයා දිනූ ජයග්‍රහණය ආපස්සට හැරවීමට ඉඩ දිමට පුළුවන්කමක් නැති බව අවධාරණය කළේය  මැතිවරණ දිනන්න හෝ පරදින්න හෝ පුළුවන් බව පෙන්වා දුන් ජනාධිපතිවරයා දිනුවත් පැරදුනත් කිසිවකුගෙන් පළිගැනීමට වත්මන් රජය ඉඩ නොතැබූ බව අවධාරණය කළේය.ජනාධිපතිවරයා මෙසේ ප්‍රකාශ කළේ ජාත්‍යන්තර කාන්තා දිනය සැමරුමට මොනරාගල පුස්තකාල ශ්‍රවණාගාරයේදී ඊයේ (06) එක්වෙමිනි. මොනරාගල දිස්ත්‍රික්කයේ දිරිය කාන්තාවන් වෙත ජනාධිපතිවරයාගේ අතින් මෙහිදී තිළිණ පිරිනැමුණු අතර උළෙලට සමගාමීව සංවිධාන කර තිබුණු ප්‍රදර්ශනය නැරැඹීමට ද ජනාධිපතිවරයා සහභාගී විය.වසර තිහක අමිහිරි අතීතයේ පාඩම් අපේ දරුවන්ට ඉගැන්විය යුතු බවත් සංවර්ධනය සමඟ හොඳත් නරකත් පැමිණෙන බැවින් අපේ රටේ සංස්කෘතිය, සභ්‍යත්වය ආරක්ෂා කරගෙන ජීවත් වීමට දරුවන් හුරු කළ යුතු බවත් ජනාධිපතිවරයා පැවසීය.අපේ කාන්තාවන් විදේශ ගෘහ සේවයට යැවීම සම්බන්ධයෙන් තමා පෞද්ගලිකව විරුද්ධ බව පැවසූ ජනාධිපතිවරයා ඔවුන් යැවිය යුත්තේ වෘත්තීය පුහුණුවක් සහිත ඉහළ රැකියාවලට බව පෙන්වා දුන්නේය.අද කාන්තාවන් සම්බන්ධයෙන් කිඹුල් කඳුළු හෙලන කිසිවකුත් එදා බලය තිබූ සමයේ කාන්තාවන් වෙනුවෙන් කළ දෙයක් නොමැති බව පෙන්වා දුන් ජනාධිපතිවරයා කාන්තාවන්ට තිබෙන ගැටලු සම්බන්ධයෙන් හොද අවබෝධයකින් යුතුව කටයුතු කිරීමට කාන්තා දිනයේදී අධිෂ්ඨාන කර ගත යුතු බවත් අවධාරණය කළේය.ඇමැතිවරුන් වන තිස්ස කරල්ලියැද්ද මහතා සහ පවිත්‍රා වන්නිආරච්චි, සුමේධා. ජී. ජයසේන, පාර්ලිමේන්තු මන්ත්‍රිනී කමලා රණතුංග, ප්‍රවීණ සිනමා නිළි අනෝජා වීරසිංහ මහත්මීහු ද මෙහිදී අදහස් දැක් වූහ.ඌව පළාත් ප්‍රධාන ඇමැති ශෂීන්ද්‍ර රාජපක්ෂ, ඇමැතිවරුන් වන ජගත් පුෂ්පකුමාර, විජිත් විජිතමුණි ද සොයිසා, පාර්ලිමේන්තු මන්ත්‍රී නාමල් රාජපක්ෂ, චන්ද්‍රා රාජපක්ෂ, පුෂ්පා රාජපක්ෂ මහත්ම මහත්මීහු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=n1303073</link>
    <topic>ජනපති ලබන සතියේජපානයේ සංචාරයක</topic>
    <author>මහින්ද අලුත්ගෙදර</author>
    <content>සිවුදින නිල සංචාරයක් සඳහා ජනාධිපති මහින්ද රාජපක්ෂ මහතා ඉදිරි සතියේදී ජපානය බලා පිටත්ව යාමට නියමිතයි.ඒ අනුව මේ සංචාරය ලබන 12 දා සිට 15 දා තෙක් සිදුවන අතර ජපාන රජයේ නිල ආරාධනයකට අනුව ජනාධිපති මහින්ද රාජපක්ෂ මහතාගේ සංචාරය සිදුවන බව ශ්‍රී ලංකාවේ ජපාන තානාපති නොබුහිතෝ හොබෝ මහතා පවසයි.ඒ මහතා මේ බව සඳහන් කළේ තානාපති නිල නිවෙසේදී ඊයේ (06) පැවැති මාධ්‍ය හමුවකට සහභාගි වෙමිනි. ජනාධිපති මහින්ද රාජපක්ෂ මහතාගේ නිල සංචාරය අතරතුර ජපාන අගමැති ෂිංසෝ අබේ මහතා හමුවී ද්වීපාර්ශවික සාකච්ඡා පැවැත්වීමට නියමිත අතර ඊට අමතරව දෙරටට වැදගත් වන ගිවිසුම් කිහිපයකට අත්සන් තැබීමටද නියමිතය.ශ්‍රී ලංකාව සහ ජපානය අතර රාජ්‍යතාන්ත්‍රික සබඳතා ආරම්භ කොට වසර 60ක් සම්පූර්ණ වන බවද ශ්‍රී ලංකා ජනාධිපතිවරයාගේ ජපාන සංචාරය එම සබඳතා තවදුරටත් ශක්තිමත් කරන්නක් බවද ශ්‍රී ලංකාවේ ජපාන තානාපතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>07</day>
    </date>
    <link>http://www.dinamina.lk/2013/03/07/_art.asp?fn=n1303074</link>
    <topic>අයහපත් සෞඛ්‍ය ගැන කියාදුමින්දගෙන් ඇප අයැදුමක්</topic>
    <author>කුමුදු හෙට්ටිආරච්චි</author>
    <content>භාරත ලක්ෂ්මන් ප්‍රේමචන්ද්‍ර මහතා ඇතුළු සිව් දෙනෙකු වෙඩි තබා ඝාතනය කිරීමේ සිද්ධියේ 11 වන සැකකරු වන පාර්ලිමේන්තු මන්ත්‍රී දුමින්ද සිල්වා මහතාට ඔහුගේ අයහපත් සෞඛ්‍ය තත්ත්වය මත ඇප ලබා දෙන ලෙස ඉල්ලමින් කොළඹ මහාධිකරණය වෙත ඊයේ (06) ඇප අයදුම්පතක් ඉදිරිපත් කර ඇත.දුමින්ද සිල්වා මහතාගේ පියා වන විින්සන්ට් ප්‍රේමලාල් සිල්වා මහතා විසින් නීතිඥ කල්ප පෙරේරා මහතා මගින් අධිකරණය වෙත මේ ඇප අයදුම්පත ඉදිරිපත් කර තිබුණි.බන්ධනාගාරය බාරයේ දැනට කොළඹ නවලෝක රෝහලේ ප්‍රතිකාර ලබමින් සිටින දුමින්ද සිල්වා මහතා දීර්ඝ කාලීනව බන්ධනාගාරගත කිරීමකට ලක් වුවහොත් ඔහුගේ සෞඛ්‍ය තත්ත්වය පිරිහී මෙතෙක් කල් ලබාගත් වෛද්‍ය ප්‍රතිකාර මඟින් අත්කරගත් යහපත් තත්ත්වය පිරිහී ඔහුගේ ජීවිතයට පවා හානිදායී තත්ත්වයක් ඇතිවිය හැකි බවට වෛද්‍ය උපදෙස් ලැබී ඇති බව මේ ඇප අයදුම්පත මඟින් අධිකරණයට කරුණු දන්වා ඇත.වෙඩි වැදීමෙන් 11 වන සැකකරු වන දුමින්ද සිල්වා මහතාගේ හිස් කබලේ දකුණු පැත්තේ විශාල කොටසක් වෙඩි උණ්ඩ පිටවීම නිසා ඉවත්ව ගොස් තිබූ බවත් ලංකාව තුළ සාර්ථකව ප්‍රතිකාර කළ නොහැකි තත්ත්වය තුළ ඔහුගේ ජීවිතය බේරා ගැනීම සඳහා විදේශගත කැර ශල්‍යමය හා ස්නායු පිළිබඳ විශේෂඥ ශල්‍යකර්මවලට භාජනය කිරීමට සිදු වූ බවත් ඇප අයදුම් පෙත්සමේ සඳහන් වෙයි.තවද සිංගප්පූරුවේ මවුන්ට් එලිසබෙත් රෝහලේ වසරක පමණ කලක් නේවාසිකව ප්‍රතිකාර ලැබූ 11 වන සැකකරුගේ සෞඛ්‍ය තත්ත්වය සාමාන්‍ය තත්ත්වයට පත් නොවීම හේතුවෙන් දිගින් දිගට වෛද්‍ය ප්‍රතිකාර ලබා ගැනීමට සිදුව ඇති බවත් වෙඩි වැදීම හේතුවෙන් ඔහුගේ හිස් කබලේ 40 cm ප්‍රමාණයක කොටසක් අහිමිවී ඇති බවත් එක් උණ්ඩයක් හා උණ්ඩ කැබලි කිහිපයක් ඔහුගේ මොළය තුළ තවමත් පවතින බවත් මේ හේතුවෙන් කිසිවිටක ඔහු ශාරීරික හෝ මානසික ආතතියකට පීඩනයකට ලක් නොවිය යුතු බවට වෛද්‍ය උපදෙස් ලැබී ඇති බවත් පෙත්සමේ සඳහන් වෙයි.දුමින්ද සිල්වා මහතාට ප්‍රතිකාර සිදු කළ ජාත්‍යන්තර ස්නායු ශල්‍ය වෛද්‍ය ආයතනයට අනුබද්ධ විශේෂඥ ස්නායු ශල්‍ය වෛද්‍ය කීත් ගෝ මහතා විසින් නිකුත් කරන ලද වෛද්‍ය වාර්තාද මෙම ඇප අයදුම් පෙත්සම සමඟ ලකුණු කොට අධිකරණයට ඉදිරිපත් කර ඇත.සැකකරුගේ මේ රෝගී තත්ත්වය මත ඔහු දිගින් දිගටම රෝහල්ගතව හා විෂබීජ වලින් තොර පරිසරයක් තුළ ජීවත්විය යුතු බවට වෛද්‍යවරු නිර්දේශ කර ඇතැයිද ඇප අයදුම් පෙත්සමෙන් පවසා සිටියි.මේ සිද්ධියට අදාළ විමර්ශන කටයුතු රහස් පොලිසිය විසින් අවසන් කර ඇති බවත් සැකකරු වෙඩි වැදී සිහිසුන්ව බිම වැටී සිටි බැවින් ඔහු කිසිම අයුරකින් අයුතු ජනරාශියක සාමාජිකයෙක් නොවන බවත් නගා ඇති චෝදනා වලට මෙම සැකකරු නිර්දෝෂී පුද්ගලයෙකු බවත් ඇප අයදුම් පෙත්සමෙන් අධිකරණයට අවධාරණය කර ඇත..</content>
  </post></root>