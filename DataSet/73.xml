<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=n1207072</link>
    <topic>අකුරැස්ස ප්‍රාදේශීය සභාපතිගේ මස්සිනාත් අත්අඩංගුවට</topic>
    <author>යු එම් රුවන් දික්වැල්ල සමුහ</author>
    <content>14 හැවිරිදි පාසල් දැරිය දුෂ්‍ය කිරීමට සම්බන්ධ අකුරැස්ස ප්‍රාදේශීය සභාවේ සභාපතිවරයාගේ මස්සිනාද මාතර පොලිසියේ ළමා හා කාන්තා කාර්යංශයේ නිලධාරීන් විසින් ඊයේ 06 අත්අඩංගුවට ගෙන තිබේපොලිසියට ලැබුණු තොරතුරක් අනුව සැකකරු කිසියම් කටයුත්තක් සදහා මාතර නගරයේ සිටියදී අත්අඩංගුවට ගැනීමට පොලිසියට හැකිව තිබෙන අතර මේ සිද්ධියට සම්බන්ධ සභාපති ඇතුළු පුද්ගලයන් තිදෙනකු රක්ෂිත බන්ධනාගාර ගත කර තිබේ.මාතර මුලස්ථාන පොලිස් පරික්ෂක හේමාල් ප්‍රසන්ත මහතාගේ උපදෙස් පරිදි ළමා හා කාන්තා කාර්යංශයේ ස්ථානාධිපතිනි වරුණි බෝගහගොඩ පො .කො . ලසන්ත පො. සැ. සුමතිපාල යන නිලධාරීන් විසින් සැකකරු අත්අඩංගුවට ගනු ලැබු අතර ඊයේ( 6 )සැකකරු මාතර අධිකරණයට ඉදිරිපත් කිරීමට නියමිතව තිබුණි.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=n12070711</link>
    <topic>චෙන්නායි තාම්බරන්හි පුහුණුව ලැබූ ශ්‍රී ලංකා ගුවන් නිලධාරීන් කේරළයට</topic>
    <author>මහින්ද අලුත්ගෙදර</author>
    <content>ඉන්දියාවෙන් පිටව යන්නැයි තමිල්නාඩු දේශපාලනඥයන් කළ බලපෑම් සැළකිල්ලට ගෙන එම ප්‍රාන්තයේ ගුවන් හමුදා කඳවුරක පුහුණුව ලබමින් සිටි ශ්‍රී ලංකා ගුවන් හමුදාවේ නිලධාරී කණ්ඩායම කේරළ ප්‍රාන්තයේ ගුවන් හමුදා පුහුණු කඳවුරක් වෙත යොමු කිරීමට ඉන්දියාව තීරණය කර ඇතැයි විදේශ කටයුතු අමාත්‍යාංශය පවසයි.ශ්‍රී ලංකා ගුවන් හමුදා නිලධාරීන් නව දෙනකු චෙන්නායිහි තාම්බරන් ගුවන් හමුදා කඳවුරේ පුහුණුව ලබමින් සිටි අතර තමිල්නාඩු ප්‍රාන්තයේ දේශපාලනඥයන්ගේ දැඩි බලපෑම් හමුවේ එම නිලධාරී කණ්ඩායමේ ආරක්ෂාව සහ ඉදිරි පුහුණුවීම් කටයුතු සැළකිල්ලට ගෙන මෙලෙස කේරළ ප්‍රාන්තයේ පුහුණු කඳවුරක් වෙත යොමු කිරීමට ඉන්දීය මධ්‍යම රජය තීරණයකර තිබෙන බව විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා දිනමිණ ට පැවසීය.චෙන්නයිහි ගුවන් හමුදා පුහුණු කඳවුරේ පුහුණුව ලැබූ ශ්‍රී ලාංකික ගුවන් හමුදා නිලධාරීන් වහාම එයින් ඉවත් කරන ලෙසත් ඉන්දීය භූමිය තුළ මෙවැනි පුහුණුවක් ලබාදීම ද්‍රවිඩ ජනතාවට සිදුකරන අවමානයක් බවත් එම ප්‍රාන්තයේ මහ ඇමැතිනී ජයලලිතා ජයරාම් ප්‍රකාශකර ඇත.ඊට අමතරව මේ සම්බන්ධයෙන් ඩී.එම්.කේ. පක්ෂ නායක එම්. කරුණානිධි, එම්.ඩී.එම්.කේ පක්ෂයේ වයිකෝ ද මීට දැඩි විරෝධය පළ කර ඇතැයි වාර්තා වෙයි.කෙසේ වුවද මෙවැනි කරුණු සැළකිල්ලට ගෙන ඉන්දීය මධ්‍යම රජය විසින් ශ්‍රී ලාංකික ගුවන් හමුදා නිලධාරීන් එරට කේරළ ප්‍රාන්තයේ පුහුණු කදවුරක් වෙත යොමු කර තිබෙන අතර ඔවුන්ට කිසිඳු හානියක් නොමැති බවද විදේශ කටයුතු අමාත්‍යාංශය සඳහන් කරයි.මෙම ශ්‍රී ලාංකික ගුවන් හමුදා නිලධාරීන්ගේ පුහුණු කිරීම නවතා දමන ලෙසට මීට පෙරද තමිල්නාඩු මහ ඇමතිනී ජයලලිතා ජයරාම් ඉන්දීය මධ්‍යම රජයෙන් ඉල්ලීමක් කර තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=n12070712</link>
    <topic>ජනපති පාර්ලිමේන්තු යයි</topic>
    <author/>
    <content>ආරක්ෂක අමාත්‍යාංශය, මුදල් අමාත්‍යාංශය සහ වරාය හා මහා මාර්ග අමාත්‍යාංශවල උපදේශක කාරක සභා රැස්වීම්වලට සහභාගිවීම සඳහා ජනාධිපති මහින්ද රාජපක්ෂ මහතා ඊයේ (6) පාර්ලිමේන්තුවට ගියේ ය.ශ්‍රී ලංකා නීති විද්‍යාලයේ ශ්‍රී ලංකා නිදහස් ශිෂ්‍ය සංගමයේ නිලධාරීන් පිරිසක් ද මේ අතරතුර පාර්ලිමේන්තු පරිශ්‍රයේදී ජනාධිපතිතුමා හමුවූහ.විවිධ පිරිස් විසින් මාතෘ භූමියට එරෙහිව අද දේශීය හා විදේශීය වශයෙන් ගෙන යන වැරදි ප්‍රචාරණ පිළිබඳව ද මෙහිදී සාකච්ඡාවට ලක්වූහ.නීතිය හාදරණ පිරිසක් ලෙස එම වැරදි මත නිවරැදි කිරීමට කටයුතු කිරීම සියලු දෙනාගේ යුතුකම් බවත්, මාතෘ භූමියේ කීර්තිනාමය ආරක්ෂා කර ගැනීමට සියලු දෙනා එක්ව කටයුතු කිරීම යුගයේ අවශ්‍යතාව බවත් ජනාධිපතිතුමා මෙහිදි සිසුන් වෙත පෙන්වා දුන්නේ ය.එමෙන්ම රට තුළ විටින් විට මතුවන විවිධ ප්‍රශ්න හමුවේ ඒවාට විසඳුම් සෙවීමට රටට ආදරය කරන පිරිසක් ලෙස සියලු දෙනා වගකීමෙන් කටයුතු කළ යුතු බවද ජනාධිපතිතුමා මෙහිදී පෙන්වා දුන්නේ ය.ඇමැති අනුර පි‍්‍රයදර්ශන යාපා, පාර්ලිමේන්තු මන්ත්‍රීවරුන් වන ජානක බණ්ඩාර, ශාන්ත බණ්ඩාර, ජනාධිපති කාර්ය මණ්ඩල ප්‍රධානී ගාමිණි සෙනරත් මහත්වරු ද මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=n12070713</link>
    <topic>විදුලි සේවකයෝවැඩ වැරුම අත්හරිති</topic>
    <author>අනුර ප්‍රේමලාල්</author>
    <content>ලංකා විදුලිබල මණ්ඩලයේ සේවකයන් ඊයේ (6) ක්‍රියාත්මක කිරීමට ගිය වැඩ වර්ජනය තාවකාලිකව අත්හිටුවීමට තීරණය කළ බව ලංවිම ඒකාබද්ධ වෘත්තීය සමිති මෙහෙයුම් කමිටු සාමාජික රන්ජන් ජයලාල් මහතා පැවසුවේය.මෙහිදී ඔවුන්ගේ ප්‍රධාන ඉල්ලීම වූ ඉකුත් 4දා සංකේත වැඩ වර්ජනයට සහභාගි වූ සේවකයන් 120 ක් පමණ රැකියාවලින් ඉවත් කිරීමට විදුලිබල හා බලශක්ති අමාත්‍යාංශය ගෙන තිබූ තීරණය අත්හැර දැමීමට ඊයේ පැවැති සාකච්ඡාවේදී බලධාරීන් වෘත්තීය සමිති නියෝජිතයින්ට සහතික වී ඇත.එමෙන්ම ඉදිරි මාස දෙක තුළදී වැටුප් විෂමතා ඉවත් කිරීමට ද කටයුතු කරන බව බලධාරීන් පොරොන්දු වීම හේතුවෙන් වෘත්තීය සමිති ක්‍රියා මාර්ගය අත්හිටුවීමට ක්‍රියා කරන බව රන්ජන් ජයලාල් මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=n1207075</link>
    <topic>අල්ලස් චෝදනා ලැබූනි. පොලිස්පතිගේ වැඩ තහනම්</topic>
    <author>විජයානි එදිරිසිංහ</author>
    <content>අල්ලස් චෝදනාවකට ලක්ව සිටින නියෝජ්‍ය පොලිස්පති හෙක්ටර් ධර්මසිරි මහතා ඊයේ (06) සිට වැඩ තහනමට ලක්ව තිබේ.පොලිස්පතිවරයාගේ නියෝගය මත ඒ මහතා ඊයේ එසේ වැඩ තහනමට ලක් කළේ 2007 වර්ෂයේ දී ඔහු මාතලේ ජ්‍යෙෂ්ඨ පොලිස් අධිකාරිවරයා වශයෙන් සිටියදී සිදුකළැයි කියන අල්ලස් සිද්ධියක් සම්බන්ධයෙනි.ග්‍රාමාරක්ෂක භටයන් සිවු දෙනකු සහ පොලිසියේ දෙදෙනකු රාජකාරී කාලය තුළදී ජ්‍යෙෂ්ඨ පොලිස් අධිකාරිවරයාගේ පෞද්ගලික වැඩ සඳහා යොදාගෙන තිබූ බවට අල්ලස් චෝදනා එල්ල වී ඇත.වැඩ තහනමට ලක්වන විට මෙම පොලිස් නිලධාරියා ගාල්ල ප්‍රදේශය බාරව කටයුතු කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=n1207073</link>
    <topic>පස්සර එකතු කිරීමේ මධ්‍යස්ථානයේ කිරි ලීටර් දහසක් නරක් වෙලා</topic>
    <author>උෟව පළාත් සමූහ – මාපා බණ්ඩාර</author>
    <content>පස්සර කිරි එකතු කිරීමේ මධ්‍යස්ථානයේ කිරි ගෙන යෑමට මිල්කෝ ආයතනයෙන් දින හතරක් තිස්සේ බවුසරය නොපැමිණීම නිසා කිරි ලීටර් 1000 ක් පමණ ප්‍රයෝජනයට ගැනීමට නොහැකිව ඇති බව එහි කළමනාකරු ආර්. එම්. කේ. ආර්. බණ්ඩාර මහතා පැවසීය.ආයතනයේ කිරි ලීටර් 7800 ක් පමණක් ගබඩා කර තබාගැනීමට ශීතකරණ තිබෙන නමුත් ගොවීන් ගෙනා කිරි ලීටර් 13872.6 ක් දින හතරක් තිස්සේ ගබඩා කර තැබුවත් එයින් ලීටර් 1000 ක් නරක් වී තිබේ.පෙරේදා (05) කිරි ගොවීන් රැගෙන ආ කිරි ලබාගැනීමට නොහැකි බව එම ආයතනය පැවසූ විට ගොවීන් පශු සම්පත් හා ග්‍රාමීය සංවර්ධන ඇමැති ආරුමුගන් තොණ්ඩමන් මහතාට දැනුම් දුන් පසු එදින සවස අමාත්‍යවරයා බදුල්ලට පැමිණ ගොවීන් හමුවී ප්‍රශ්නයට විසඳුම් ලබා දී තිබෙන බව කිරි ගොවීහු පවසති.මිල්කෝ සමාගමේ සභාපති සුනිල් වික්‍රමසිංහ මහතා පැවසුවේ මිල්කෝ ආයතනයෙන් බවුසරය නොපැමිණීම නිසා ගොවීන්ට සිදුවූ අලාභයට විසඳුම් ලබා දෙන බවත්, ඉදිරියේදී එවැන්නක් සිදුවීමට ඉඩ නොතබන බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=n1207074</link>
    <topic>පොලිස් වෙසින් ජංගම දුරකතනයටරීලෝඩ් දමාගත් අය දැලේ</topic>
    <author> අසේල කුරුළුවංශ</author>
    <content>පූඩළුඔය පොලිසියේ නිලධාරියකු බව කියමින් පොලිසිය ආසන්නයේ පිහිටි වෙළෙඳසලකින් ජංගම දුරකතනයට අවස්ථා කිහිපයකදී රීලෝඩ් දමාගත් අයකු පොලිසිය පෙරේදා (6) අත්අඩංගුවට ගත්තේය.ගිනිගත්හේන ප්‍රදේශයේ පදිංචි අදාළ පුද්ගලයා ඉහළ කොත්මලේ ජල විදුලි බලාගාර ව්‍යාපෘතියේ කම්කරුවකු ලෙස සේවය කරන බව පොලිස් පරීක්‍ෂණ මගින් අනාවරණය වී ඇත.අදාළ වෙළෙඳසලේ හිමිකාරිය විසින් පූඩළුඔය පොලිසියට කළ පැමිණිල්ලකින් පසු සැකකරු අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=n1207076</link>
    <topic>එඬේරු ඇට කා ශිෂ්‍ය ශිෂ්‍යාවෝ 15ක් රෝහලේ</topic>
    <author>ප්‍රසාද් පුර්ණමාල් පුත්තලම දිස්ත්‍රික් සමුහ</author>
    <content>ආනමඩුව මහකුඹුක්කඩවල රජයේ විද්‍යාලයේ ශිෂ්‍ය ශිෂ්‍යාවන් 11 දෙනකු එඬේරු ඇට කෑමෙන් රෝගීව පුත්තලම රෝහලට ඇතුළත් කර ඇත.පෙරේදා (05) දහවල් පාසලේදී මෙම විදුහලේ පළමු වසරේ ශිෂ්‍ය ශිෂ්‍යාවන් පිරිසක් විද්‍යාලය අවට සිටුවා ඇති එඬරු ඇට මෙලෙස ආහාරයට ගෙන ඇත.විසිදෙනකුට ආසන්න පිරිසක් එඬරු ඇට ආහාරයට ගෙන ඇති අතර ඉන් 15 දෙනකු මහකුඹුක්කඩවල රජයේ රෝහලට ඇතුළත් කිරිමෙන් පසු බරපතළ තත්වයේ සිටි 11 දෙනකු පුත්තලම රෝහලට මාරු කර යැවිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=n1207077</link>
    <topic>දිනෙන් දින වැඩිවනළමා අපයෝජන මැඬලීමටවහාම උපරිම පියවර ගන්න</topic>
    <author>විජයානි එදිරිසිංහ</author>
    <content>දිනෙන් දින වැඩිවෙමින් පවතින ළමා අපචාර මැඬපැවැත්වීමට අවශ්‍ය සෑම පියවරක්ම ගන්නා ලෙස දන්වමින් පොලිස්පති එන්. කේ. ඉලංගකෝන් මහතා සියලුම පොලිසි වෙත චක්‍රලේඛයක් යවා තිබේ.සමාජයේ ඇතැම් කොටස් හිතා මතා හෝ නූගත් බව නිසා බාලවයස්කාර දරුවන් දූෂණය කිරීම, විවිධ අපචාරයන්ට යොදාගැනීම අනතුරුව ඝාතනය කිරීම ඇතුළු භයානක අපරාධවලට යොදා ගැනීම වැඩි වී තිබේ.පොලිස් මූලස්ථාන අපරාධ අංශය මඟින් සොයාගෙන ඇති තොරතුරුවලට අනුව වැඩි වශයෙන්ම මෙම අපරාධ සඳහා යොමු වී සිටින්නේ වයස අවුරුදු 20 ට අඩු අයයි. මත්පැන් ගංජා ආදියට හුරු වූ පුද්ගලයන් අතින් එම අපරාධ සිදු වෙයි.පහුගිය වසරක පමණ කාලයේ ළමයින් දහසක් පමණ විශේෂයෙන් ලිංගික අපචාරවලට ගොදුරු වී තිබේ. පොලිස් මූලස්ථාන අපරාධ අංශය සොයාගත් එම තොරතුරුවලින් තවදුරටත් හෙළි වී තිබෙන්නේ දරුවකුගේ ආරක්ෂාව වෙනුවෙන් සිටිය යුතු පුද්ගලයන් අතින් වැඩි ප්‍රමාණයක් එම අපරාධ සිදුවී ඇති බවයි.මව්පියන් විදුහල්පතිවරුන්, ගුරුවරුන්, ඥාතීන් සහ පූජක පක්ෂවල අය විසින්ද දරුවන් අපරාධවලට ගොදුරු කරගෙන තිබේ.වුන්ගෙන් දරුවන්ට ලැබිය යුතු ආරක්ෂාව කිසිම ආකාරයකින් නොලැබීම නිසා වැඩි දෙනෙක් ජීවිතක්ෂයට පවා පත්වී ඇත.පසුගිය සති දෙක ඇතුළත ළමා අපරාධ ගණනාවක් වාර්තා විය. ඉන් ලිංගික අපරාධවලට ගොදුරු වූ දැරියන් තිදෙනෙකුම ඔවුන්ගේ ඥාතීන් විසින් රහසිගතව මාස ගණන් ලිංගික අතවරවලට යොදාගෙන තිබූ බව පරීක්ෂණවලදී අනාවරණය වී තිබේ.පොලිසිය මැදිහත් වී ගම්බද ජනතාව රැස්කර ප්‍රජා රැස්වීම් පවත්වා ඔවුන් දැනුවත් කිරීම පමණක් නොව එවැනි අපරාධ සිදුකරන පුද්ගලයන්ට ලබාදෙන දැඩි දඬුවම් පිළිබඳ අවබෝධයක් ලබාදෙන ලෙසද පොලිසි වෙත යවා ඇති චක්‍රලේඛවල සඳහන් වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=n1207078</link>
    <topic>හොර රහසේ මුහුදු මාර්ගයෙන් ඕස්ට්‍රේලියාවට පනින්න හැදූ 41 දෙනකු බෝට්ටු දෙකක් සමඟ අත්අඩංගුවට</topic>
    <author>චන්ද්‍රිකා පෙරේරා හා ත්‍රිකුණාමල විශේෂ</author>
    <content>හොර රහසේ මුහුදු මාර්ගයෙන් ඕස්ට්‍රේලියාවට යාමට උත්සාහ කළ පුද්ගලයන් 41ක් බෝට්ටු දෙකක්ද සමඟ වාකරේ මාන්කේනි මුහුදු තීරයේදී පොලිසිය විසින් ඊයේ (06) අලුයම අත්අඩංගුවට ගෙන තිබේ.මේ පිරිස අතර කාන්තාවක් හා පස් හැවිරිදි දරුවන් දෙදෙනකු ද සිටින බව පොලිසිය පවසයි.නීති විරෝධී ලෙස රටින් පලායාම‍ට උත්සාහ කළ පිරිස ත්‍රිකුණාමළය, මුලතිව්, වාකරේ හා හලාවත ප්‍රදේශවල පදිංචි අය වෙති.පිරිස එම ස්ථානයට ප්‍රවාහනය කළ වෑන් රථ දෙකක් හා ත්‍රිරෝද රථයක් වෑන් රථ රියදුරන් දෙදෙනා සහ එහි ගමන්ගත් තවත් පුද්ගලයකු ද එදිනම පොලිස් අත්අඩංගුවට ගෙන තිබේ.මුහුදු මාර්ගයෙන් ගමන් කිරීමට සූදානම් කර තිබියදී අත්අඩංගුවට ගෙන ඇති ඩිංගි බෝට්ටුවලට අශ්ව බල නවයයි දශම නවය බලැති එන්ජින් සවිකර තිබෙන බව පොලිසිය කීය.අත්අඩංගුවට පත් පිරිස වාලච්චේන මහෙස්ත්‍රත් අධිකරණය හමුවට ඉදිරිපත් කිරීමට නියමිතය. සිද්ධිය පිළිබඳ වාකරේ පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=n1207079</link>
    <topic>ලුණුගල්ලේ බඹර ප්‍රහාරයකින්අට දෙනෙක් රෝහලේ</topic>
    <author>සොරණාතොට සමූහ සී. ගමගේ</author>
    <content>හාලිඇළ, නාරංගල, ලුණුගල්ල ප්‍රදේශයේදී බඹරුන් දෂ්ඨ කිරීමෙන් තුවාල ලැබූ අටදෙනකු කන්දේගෙදර සහ බදුල්ල මහ රෝහලට ඇතුළත් කරනු ලැබ ඇත.මෙම බඹර ප්‍රහාරයට ගොදුරු වූ අය අතර අවුරුදු 5, 11 වයසේ කුඩා දරුවන් පස් දෙනකුද සිටින බව පොලිසිය පැවසීය.සෙසු තිදෙනා මෙම බඹර ප්‍රහාරයට ගොදුරු වූ දරුවන් බේරා ගැනීමට ගිය වැඩිහිටියෝ වෙති.ලුණුගල්ල ප්‍රදේශයේ නිවසක පැවති දානමය පිංකමකට සහභාගිවීමට පැමිණි කුඩා දරුවන් පිරිස නිවස අසල වෙල් යායක සෙල්ලම් කරමින් සිටියදී මෙසේ බඹරුන් දෂ්ඨ කර ඇති බවත්, ඔවුන් මීගහකිවුල සහ නාරංගල, ලුණුගල්ල ප්‍රදේශයේ අයවලුන් බව පොලිසිය සඳහන් කෙළේය. බදුල්ල පොලිසිය පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=n12070710</link>
    <topic>මාගම්පුර වරායට පස්වැනි නැවත් ඇවිත්</topic>
    <author>ඡායාරූප සහ සටහන ලුණම සමූහ සනත් ගමගේ</author>
    <content>මාගම්පුර මහින්ද රාජපක්‍ෂ ජාත්‍යන්තර වරායට වාහන රැගත් පස්වන නෞකාවද (06) ළඟා විය. ජපානයේ සිට සිංගප්පූරුව හරහා චෙන්නායි වලින් හම්බන්තොට වරායට මෙම නැව පැමිණ තිබේ.CSAV RIO ILLAPE සමාගමට අයත් MONAROVIA නෞකාව මගින් ප්‍රති අපනයනය සඳහා කාර් 460ක් ගොඩබෑම සිදු කෙරිණි.ගොඩබාන ලද කාර් මැද පෙරදිග රටවල් සඳහා ප්‍රති අපනයනය කිරීම ලබන 12 දා සිදු කෙරේ.NYK ලංකා සමාගම, මිට්සුකා ලයින්, හුන්ඩා ලයින් සහ කේ. ලයින් යන සමාගම්වලට අයත් වාහන ප්‍රති අපනයනය කෙරෙන තවත් නෞකා හතරක් ඉදිරි දිනවලදී වරායට ළඟා වීමට නියමිත බව වරාය අධිකාරිය පවසයි.ප්‍රති අපනයන ක්‍රියාවලිය හරහා හම්බන්තොට වරායට ඉහළ ආදායමක් ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=n12070714</link>
    <topic>සිසුවිය පැහැරගෙන ගොස්අතවර කරලා</topic>
    <author>පොළොන්නරුව විශේෂ</author>
    <content>බකමූණ විදුහලක 9 වසර ඉගෙනුම ලබන සිසුවියක බලහත්කාරයෙන් පැහැරගෙන ගොස් අතවරයක් සිදුකර ඇතැයි බකමූණ පොලිසිය කියයි.බකමූණ කෝට්ටපිටිය ප්‍රදේශයේදී 33 හැවිරිදි පුද්ගලයකු විසින් මේ අතවරය සිදුකොට ඇති බව පැවසෙන අතර ඔහු බකමූණ පොලිසිය විසින් අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=r1207071</link>
    <topic>මතුගම වරකාගොඩ පැරැණි විහාරස්ථානයකපඩිපෙළක් හාරා නිධන් සොයලා</topic>
    <author>මතුගම සංචාරක</author>
    <content>වරකාගොඩ පැරැණි විහාරස්ථානයක පඩිපෙළක් යට ඇති නිධන් හෑරිමට ගිය සැකකරුවන් දෙදෙනකු අත්අඩංගුවට ගෙන මතුගම මහේස්ත්‍රාත් දමින්ද රාමනායක වැලිගොඩපිටිය මහතා වෙත ඉදිරිපත් කළ පසු ලබන 10 වැනිදා දක්වා රිමාන්ඩ්භාරයේ තැබීමට නියෝග කෙළේය.මෙම විහාරස්ථානයට ගමන් කිරීමට යොදා ගත් පැරැණි ගල් පඩිපෙළ ආශ්‍රිතව මෙම කැණීම් සිදුකර ඇත.මෙම පඩිපෙළ ආශ්‍රිතව කෝට්ටේ යුගයට අයත් පැරැණි සෙල් ලිපියන්ද පුරා විද්‍යා දෙපාර්තමේන්තුවෙන් සොයාගෙන තිබේ.කැණීම්් කරන ලද ඉඩම් කොටස් පුරා විද්‍යා දෙපාර්තමේන්තුවට පවරා ගන්නා ලෙසද ඉල්ලීම් කර ඇති අතර මෙම සඳහා යොදාගත් බැකෝ යන්ත්‍රයද පොලිස් භාරයට පත්කෙරිණි.තෙබුවන පොලිස් ස්ථානාධිපති සමන් ගුණතිලක මහතා ඇතුළු කණ්ඩායම පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=r1207072</link>
    <topic>මොරවලපිටිය - යාන්ගල් මෝදර මාර්ගයඅලුත්වැඩියා කරන්න කාලය ඇවිත්</topic>
    <author>චන්දන ගුණසේකර දඹදෙණිය විශේෂ</author>
    <content>දඹදෙණිය මැතිවරණ කොට්ඨාසයේ මාර්ග අතරින් වැදගත්ම මාර්ගයක් ලෙස සැලකෙන මොරවලපිටිය - යාන්ගල්මෝදර මාර්ගය දැඩිලෙස අබලන්ව පවතී.යාන්ගල්මෝදර මංසන්ධියේ සිට මහමෙව්නා භාවනා අසපුව දක්වා ඇති කිලෝ මීටර් 04ක දුරක් සංවර්ධන කිරීම අරඹා ඇතත් ඉන් ඉදිරියට ඇති කිලෝ මීටර 06ක දුර අබලන්ව ඇත.ප්‍රදේශයේ උප නගරයක් ලෙස ප්‍රකට කොට්ටවත්ත නගරයේ පිහිටි මධ්‍ය මහා විද්‍යාලයට යන දහස ඉක්මව වූ දරු දැරියන් පිරිසක් දිනපතා මෙම මාර්ගය ප්‍රයෝජනයට ගනී.දෙහෙල්ගමුව, කොට්ටවත්ත, පන්නල, දමුණුපොල, නුංගමුව යන ගම්මානවලට අනුබද්ධ තවත් ගම්මාන රාශියක් මෙම මාර්ගය හා බද්ධව පවතී.ඉහත ගම්මාන හරහා දිවෙන මෙම මාර්ගයේ දැනට හෑරී ඇති විශාල වළවල් හේතුවෙන් මගී බස් රථ නිරන්තරයෙන් ආපදාවලට ලක්වේ. යතුරු පැදි අනතුරු සංඛ්‍යාවද දිනපතා ඉහළ ගොස් ඇත.කොළඹ, ගම්පහ, කුරුණෑගල නාරම්මල පොල්ගහවෙල වැනි නගර කරා දිනපතා යන එන පිරිස් මෙම මාර්ගය භාවිතයට ගනී.විශේෂයෙන් පොල්ගහවෙල ආයෝජන ප්‍රවර්ධන කලාපයේ හා අවට ඇඟලුම් කර්මාන්ත ශාලාවල සේවය පිණිස ගමන් ගන්නා සේවක පිරිස් ප්‍රවාහනය කරන බස් හා වෙනත් මගී ප්‍රවාහන රථ ගණනාවක් ද දිනපතා මෙම මාර්ග භාවිතා කරයි.මේ අවට ගම්මානවල බහුතරයක් ජීවත්වන්නේ ගොවිතැන ජීවිකාව කරගෙනය. තම කෘෂි නිෂ්පාදනය අලෙවි කෙරෙන්නේ සතියකට දින දෙකක්, අලව්වේ මහජන පොළට හෝ නාරම්මල සති පොළටය.මෙම මාර්ගයේ ඇති අබලන් බව නිසාම ලොරි රථ හා ත්‍රී රෝද හිමියෝ අධික ගාස්තුවක් ගොවියන්ගෙන් අය කරති. මාර්ග අංක 05 හා 06 යා කෙරෙන විකල්ප මාර්ගයක් ලෙසද මෙම මාර්ගය ප්‍රචලිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=r1207073</link>
    <topic>විහාර මාවත මංසන්ධියේ ජල නළයවාහන ගමනාගමනයට බාධාවක්</topic>
    <author>ඡායාරූපය - මධ්‍යම පළාත් විශේෂ පාලිත අලකේෂ්වර</author>
    <content>මහනුවර - යාපනය ‘ඒ - 9’ ප්‍රධාන මාර්ගයේ කටුගස්තොට විහාර මාවත මංසන්ධියේ බෝක්කු පැති බැම්මට සහ අතුරු මාර්ගයට හානිකර ජල නළයක් යොදා ඊට අදාළ නැවතුම් කරාමයද එම ස්ථානයේම සවිකර ඇති අයුරුයි මේ.‘ඒ - 9’ ප්‍රධාන මාර්ගයේ පටු අතුරු මාර්ගය ඇරැඹෙන මංසන්ධියේ ඇති මෙම ජල නළය පදිකයන්ට මෙන්ම වාහන ගමනා ගමනයට මහත් බාධකයක්ව ඇති බව රියැදුරෝ කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=r1207074</link>
    <topic>මනාලියගේ නිවෙසේ තිබූ බුලත් හෙප්පුව දැක මනමාලයාට උන්හිටි තැන් අමතක වෙලා</topic>
    <author>බර්ටි ලයනල් උඩුගම්පොළ</author>
    <content>සිරිපාල මිනුවන්ගොඩ ප්‍රදේශයේ කාර්යාලයක කාර්යාල සහායකයකු ලෙස සේවය කෙළේය. හෙතෙම බුලත් විට කෑමට රුසියෙකි. බුලත්විටක් දකිද්දී තමන් සිටින තැනද අමතකය.සිරිපාලගේ විවාහ මංගලෝත්සවය පැවැත්වෙන දිනය උදාවිය. දෙපස ඥාතීන් මනාලියගේ නිවෙසට එක්වූහ. මංගල උත්සවය මතින් මසින් දුමින් අංග සම්පුර්ණ විය.හෙළ සිරිතට අනුව ආලින්දයේ පිත්තල උස හෙප්පුවක සරුසාර ලෙස බුලතින් පිරී තිබිණි. සැමගේ නෙත් මේ හෙප්පුව දෙසට යොමුවුනේ කෑදර විලාසයෙනි.මංගල දිනයට පෙර සිරිපාලගේ හිතවතුන් ඔහුට එදිනටවත් විට නොකා සිටීමට තරයේ අවවාද කළේය.දහසක් පොරොන්දු මධ්‍යයේ සිරිපාල විට නොකා සිටීමට එකඟ විය.සිරිපාලගේ කාර්යාල හිතවතුන්ද මංගල උත්සවයට සහභාගි වූහ. සිරිපාලට විට නොකා සිටීමට දුන් අවවාද බුලත් හෙප්පුව දුටු හිතවතුනට පවා අමතක වී ගියේය.පෝරුවේ චාරිත්‍ර අවසන් විය. මංගල කේක් කැපීම වැනි සියලු කටයුතු අවසන් කිරීමෙන් පසු නව යුවළ නැදෑ හිතවතුනට ආචාර කිරීමට සභා ගර්භයට පිවිසියේය. මදක් දුර ගිය සිරිපාලට විට බුලත් හෙප්පුව නෙත ගැටිණි. කටට කෙල පිරුණි. උන් හිටි තැන පවා අමතක විය.“ ඔහොම පොඩ්ඩක් ඉන්න චන්ද්‍රා යැයි මනාලියට කී සිරිපාල වේගයෙන් බුලත් හෙප්පුව වෙත ගියේය. මිතුරන්ට දුන් පොරොන්දු සියල්ල අමතක විය. අතින් කටින් බුලත් විට පුරවාගෙන එළියට ගියේය. මිතුරෝ එකතු වී ඉතා අමාරුවෙන් සිරිපාල ඔහුගේ මනාලිය ළඟට රැගෙන ගියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=r1207075</link>
    <topic>කොළඹ අවට කසළ තේ අලෙවි කළ කොළොන්නාවේ ව්‍යාපාරිකයකු අත්අඩංගුවට</topic>
    <author>කොළොන්නාව සමූහ ඒ. සුමනසේන</author>
    <content>කොළඹ හා අවට ප්‍රදේශවලට කලක සිට කසළ තේ පැකට් කර අලෙවි කළ පුද්ගලයෙක් හා ඒ සඳහා යොදා ගත් භාණ්ඩ රැසක් කොම්පඤ්ඤවීදියේ වෑකන්ද ප්‍රදේශයේ මහල් නිවෙසක පහත මාලයේ තිබියදී වැල්ලම්පිටිය පොලිසිය විසින් අත්අඩංගුවට ගෙන ඇත.මුස්ලිම් ජාතිකයකු වන මේ ව්‍යාපාරිකයා අත්අඩංගුවට ගෙන ඇත්තේ වැල්ලම්පිටිය පොලිසිය විසිනි.කොළන්නාවේ දී කරන ලද වාහන පරීක්ෂාවකදී ත්‍රිරෝද රථයක තිබූ සැක කටයුතු තේ ගෝනි කීපයක් පිළිබඳ සොයා බැලීමේදී මේ කසළ තේ සොයාගෙන ඇත.අත්අඩංගුවට ගත් භාණ්ඩ අතර කසළ තේ කිලෝ 300ක්, බර කිරණ තරාදි 6ක්, පැකට් කරන ලද තේ කිලෝ 1ක්, ග්‍රෑම් 500 හා 250 බැගින් වූ තේ පැකට් තොගයක් ඇතුළු උපකරණ රැසක් සොයාගෙන ඇත.මහ කොළඹ භාර නියෝජ්‍ය පොලිස්පති සුමිත් එදිරිසිංහ මහතාගේ උපදෙස් මත නුගේගොඩ කොට්ඨාස භාර ජ්‍යෙෂ්ඨ පොලිස් අධිකාරි සාලිය ද සිල්වා, සහකාර පොලිස් අධිකාරි කමල් පලියක්කාර නිලධාරීන්ගේ අධීක්ෂණයෙන් වැල්ලම්පිටිය පොලිස් ස්ථානාධිපති ටී. ලුඩවයිට් මහතාගේ මෙහෙයැවීමෙන් රථවාහන ස්ථානාධිපති පො.ප. අනුර, උ.පො.ප. අනවරත්න, පො.සැ. එන්. ජී. අනුර, පො.කො. රුමේෂ්, චානක ජයලත්, වසන්ත යන නිලධාරීහු මේ වැටලීම කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=r1207076</link>
    <topic>මල්වතුහිරිපිටිය සතිපොළජනතා අයිතියට</topic>
    <author>කැලණිය සමූහ එඩ්වඩ් වීරසිංහ</author>
    <content>ගම්පහ දිස්ත්‍රික්කයේ මහර මැතිවරණ කොට්ඨාසයට අයත් මල්වතුහිරිපිටිය නගරය ආශ්‍රිතව ඉදිවූ නව සතිපොළ ජනතා අයිතියට පැවරීම පසුගියදා සිදුකෙරුණි.ආර්ථික සංවර්ධන අමාත්‍යාංශය මගින් ලබාදුන් රුපියල් ලක්ෂ 450ක මුදලක් සතිපොළ ඉදිකිරීමට වැයකර තිබේ.ඌරුවල්පේරුවේ, බුත්පිටිය, මාලිගාතැන්න, අමුණකුඹුර, තලමහර, බටේපොල ඇතුළු ග්‍රාමසේවා වසම් 30ක ජනතාවට මේ සතිපොළ ඉදිකිරීමෙන් සෙත සැලසේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=r1207077</link>
    <topic>දෙල්ගොඩ ජනතාවට ලිපි ලැබීම ප්‍රමාදයි</topic>
    <author>අලුබෝමුල්ල සමූහ</author>
    <content>බණ්ඩාරගම දෙල්ගොඩ ග්‍රාම සේවා වසමට තැපැල් කාර්යාලයක් තිබුණද ලිපි බෙදාදීම නොකර බුලත්සිංහල අගුරුවාතොට තැපැල් කාර්යාලයෙන් ලිපි බෙදාදීම නිසා ජනතාවට වේලාවට ලිපි නොලැබෙන බව කියති.බණ්ඩාරගම ආසනයට අයත් දෙල්ගොඩ තැපැල් කාර්යාලයෙන් ලියුම් බෙදාදීමට කටයුතු කරන ලෙස ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=r1207078</link>
    <topic>අලව්ව දුම්රිය ස්ථානයේ වැසිකිළිය පිරිසුදු කර නෑ</topic>
    <author>අලව්ව විශේෂ</author>
    <content>අලව්ව දුම්රිය ස්ථානයේ වැසිකිළිය කලකින් පිරිසිදු කර නොමැති බව මගීහු කියති. මෙහි දුඟද වේදිකාව පුරා පැතිරී යයි. මේ පිළිබඳව වගකිවයුත්තන්ගේ අවධානය යොමුකරන ලෙස මගීහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=r1207079</link>
    <topic>දුරකථන විදුලි කණු ඉවත් නොකිරීමෙන්රාජගිරියේ මාර්ග සංවර්ධනයට බාධා</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>රාජගිරියේ ආයුර්වේද රෝහල අසල සිට රාජගිරියේ මැතිවරණ කාර්යාලය දක්වා වු ප්‍රධාන මාර්ගය පළල් නොකිරීම නිසා වාහන තදබදයක් පවතින බව මගීහු කියති.මාර්ගය පළල් කිරීමට එරෙහිව ඉඩම් හිමිකරුවන් අධිකරණයේ පවරා තිබූ නඩු සියල්ල විසඳී වසරකට වඩා වැඩි කාලයක් ගත වූවත් තවමත් ඉදිකිරීම් වැඩ අරඹා නැත.මේ පිළිබඳව කොළඹ මාර්ග සංවර්ධන අධිකාරියේ විධායක ඉංජිනේරු වින්ද්‍යා ලියනගමගේ මහත්මිය පැවසුවේ දැනට වසරකට වැඩි කාලයක සිට විදුලිබල මණ්ඩලයෙන් හා දුරකථන සමාගමෙන් මාර්ගය දෙපස ඇති විදුලි කණු හා දුරකථන කණු ඉවත් කරන ලෙස ඉල්ලීම් කළත් මෙතෙක් එය සිදු නොවූ බවයි.මේ කණු ඉවත් නොකර මාර්ගය පළල් කර කාපට් කිරීමට අපහසු බැවින් ඒවා ඉවත් කිරීමෙන් පසුව මාර්ගයේ සංවර්ධන වැඩ අරඹන බවද කීවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=r12070710</link>
    <topic>අරණායක වරකාපොත මාර්ගයේසංවර්ධන වැඩ අතරමඟ</topic>
    <author>අරණායක විශේෂ පී. ඒ. මීගහමුලහේන</author>
    <content>ගනේතැන්න මහා මාර්ගයට යාබදව ඇති කහවන්දල සිට වරකාපොත දක්වා මාර්ගය සංවර්ධනය කිරීමේ වැඩ අතරමඟ නතර කර ඇති බව ප්‍රදේශ වාසීහු කියති.මේ මාර්ගය සංවර්ධන කිරීම සඳහා ආර්ථික සංවර්ධන අමාත්‍යාංශයේ ප්‍රතිපාදන යටතේ මාර්ගයේ කුඩා කොටසක් සංවර්ධනය කර අතර මග නතර කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=r12070711</link>
    <topic>පදමට වෙරි වූ චීවරධාරියෙක් රියැදුරු ඇද දමාමෝටර් රථය පදවාගෙන ගිහින්</topic>
    <author>රඹුක්කන උතුර සමූහ</author>
    <content>රඹුක්කන නගරයේ ත්‍රිරෝද රථ රියැදුරකුට සිදු වූ අපූරු සිදුවීමකි මේ.ප්‍රදේශයේ විහාර දෙකක සිටින චීවර ධාරියකු දුරකථන ඇමතුමක් දී ත්‍රි‍්‍රරෝද රථ රියැදුරුට උදේ දහයට විහාරස්ථානයට පැමිණෙන ලෙස දැන්වීය.රියදුරු ද චීවර ධාරියාගේ අණට කීකරු වී විහාරයට වේලාවට පැමිණියේය.රියැදුරු විහාරස්ථානයට යන විට එහි මේසය උඩ අරක්කු බෝතල් දෙකකි. එක බෝතලයක් ඉවරකර තිබූ අතර අනෙක් බෝතලයේ භාගයක් ඉවර කර තිබුණි.ත්‍රිරෝද රථ රියැදුරු දුටු සැනින් චීවරධාරියා පන්සලේ මෝටර් රථය ගන්නැයි අණ කෙළේය.කොහේ යන්නද කියා විමසුවද පිළිතුර වූයේ ඒකෙන් වැඩක් නෑ මෝටර් රථය ගන්නා ලෙසයි.ත්‍රිරෝද රථය විහාරස්ථානයේ අයිනක දමා කාර් එක ස්ටාර්ට් කර එළියට ගෙන චීවරධාරියා සමඟ හිරිවඩුන්න ප්‍රදේශයේ නිවෙසකට යන්නට විය.ඒ යන අතරතුර ද තවත් අරක්කු බෝතලයක් මිලට ගෙන මෝටර් රථයට දමා ගැනීමට අමතක නොකළේය.පවනටබඳු වේගයෙන් එම නිවෙසට ගොස් බෝතලය ගෙන පානය කරන අතරතුරේ රියැදුරුටද එයට සම්බන්ධ වන ලෙස ආරාධනාවක් ලැබුණි. ඔහු එය ප්‍රතික්ෂේප කළේය.එම ස්ථානයෙන් පිටත් වූ චීවරධාරියා ත්‍රිරෝද රථ රියැදුරුගෙන් රියැදුරු අසුන බලෙන්ම ගෙන මෝටර් රථය ධාවනය කරන්නට විය. තවත් අරක්කු බෝතලයක් ද මිලට ගෙන එය ද හිස්කර පාර පුරා ධාවනය කරමින් ගමන් කෙළේය.මෙය දුටු ත්‍රිරෝද රථ රියැදුරු මට අමුවට මැරෙන්න බෑ කියා වාහනයෙන් බැස පයින් යන්නට යන විට නැවතත් චීවර ධාරියා ත්‍රිරෝද රථ රියැදුරු පසු පස පැමිණ වාහනයෙන් බැස රියැදුරුට පහරවල් දෙකක් එල්ල කර ඔහුව මෝටර් රථයට දමාගෙන එන විට තෙල්දෙණියේදී ලොරියක ගැටී තිබේ.ත්‍රිරෝද රථ රියැදුරු මෝටර් රථයෙන් බැස මාර්ගයේ ගමන් කරමින් තිබූ ත්‍රිරෝද රථයක නැග පොලිසියට ගොස් සිද්ධිය පැමිණිලි කර ඇත.පැමිණිල්ලට අනුව ක්‍රියාත්මක වූ පොලිසිය අදාළ චීවර ධාරියාට පොලිසියට පැමිණෙන ලෙස දැන්වුවත් මෙතෙක් පැමිණ නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=s1207071</link>
    <topic>මහේලගේ කොල්ලෝ හෙට පල්ලෙකැලේ තරග බිමේ</topic>
    <author>වර්නන් ගුණසේකර</author>
    <content>පල්ලෙකැලේ ජාත්‍යන්තර ක්‍රිකට් ක්‍රීඩාංගණයේදී හෙට (8) ඇරැඹෙන ශ්‍රී ලංකා – පාකිස්තාන තෙවැනි හා අවසාන ටෙස්ට් තරගය දෙපිල ට ම වැදගත් මෙන්ම තීරණාත්මක තරගයකි.දෙපිල අතර ත්‍රිත්ව ටෙස්ට් තරගමාලාවේ මෙතෙක් පැවැති තරග දෙක අවසානයේ ජයග්‍රහණ 1–0කින් ඉදිරියෙන් සිටින ශ්‍රී ලංකාව හෙට ඇරැඹෙන තරගය ජයගෙන වසර තුනකට පසුව ටෙස්ට් තරගමාලාවක ජය වාර්තා කිරීමට සෑම උත්සාහයක්ම දරනු ඇත.ඔවුන් අවසන් වතාවට ටෙස්ට් තරගමාලා ජයක් අත්කර ගත්තේ ශ්‍රී ලංකාවේදී නවසිලන්තය තරග 2–0කින් පරාජය කරමින් 2009 වසරේදීය.තෙවැනි තරගය ජයගෙන ත්‍රිත්ව ටෙස්ට් තරගමාලාව 1–1ක් ලෙසින් සමකර ගැනීමට පාකිස්තානය හෙට සිට දරණ උත්සාහයේදී ඔවුන්ගේ මූලික ඉලක්කය වනු ඇත්තේ කුමාර් සංගක්කාර අඩු ලකුණු සංඛ්‍යාවකට දවාගැනීමේ මාර්ගයක් පාදා ගැනීමය.මේ විශාරද වමත් පිතිකරුවා ශ්‍රී ලංකාව ජයග්‍රහණය කළ ගාල්ලේ පළමු ටෙස්ට් තරගයේ නොදැවී ලකුණු 199ක් ලබා ගැනීමෙන් පසුව ජය පැරදුමින් තොරව කෙළවර වූ එස්.එස්.සී. දෙවැනි ටෙස්ට් තරගයේදී ඵලදායී දඟ පන්දු යවන්නන් වන සයීඩ් අජ්මාල් හා අබ්දුර් රහ්මාන් ඇතුළත් පාකිස්තාන පන්දු ප්‍රහාරය සමග ‘සෙල්ලම්’ කරමින් ලකුණු 192ක් රැස් කළේය.පිට පිට තරග දෙකකදී ද්විත්ව ශතක දෙකක් අහිමි වී යාමේ සංගක්කාරගේ කලකිරීම, ඔහු යළි ජගත් ක්‍රිකට් කවුන්සල ටෙස්ට් පිතිකරු ශ්‍රේණිගත කිරීම්වල අංක 1 ට පැමිණීමේ ප්‍රවෘත්තියෙන් මැකී ගොස් ඇතුවා විය හැක.ශ්‍රේණිගත කිරීම්වල ඉහළටම ප්‍රථම වතාවට 2007 දෙසැම්බරයේ පිවිසි සංගක්කාර ඉන්පසුව පසුගිය වසරේ නොවැම්බරයේදී නැවත වතාවක් අංක 1 ට පිවිසියේය. එහෙත් එංගලන්තයට එරෙහිව ගාල්ලේ පැවැති තරගයේදී අසාර්ථක වීම හේතුවෙන් ඔහුගේ අංක 1 ස්ථානය පසුගිය මාර්තුවේදී බටහිර ඉන්දීය කොදෙව්හි ෂිව්නරින් චන්ඩර්පෝල් ට හිමි විය.එස්.එස්.සී. පිටියේ පැවැති දෙවැනි ටෙස්ට් තරගයේ වාර්තා කළ විශාල ශතකය හේතුවෙන් ‘සංගා’ දැන් යළිත් වතාවක් ලොව අංක 1 ටෙස්ට් පිතිකරුවා බවට පත්ව සිටී.කෙසේ වෙතත් මේ තරගමාලාවේදී ශ්‍රී ලංකා පිතිකරණය ‘පහර දිය හැකි’ එකක් බවට තහවුරු වී තිබේ.ඒ ටෙස්ට් තරග දෙකේදීම ශතක ලබා ගනිමින් ඉනිම රැක ගැනීමට සමත්ව ඇත්තේ සංගක්කාර හා තිලකරත්න ඩිල්ෂාන් පමණක් වීම නිසාවෙනි. මැද පෙළ පිතිකරු තිලාන් සමරවීර ට තරග දෙකේදීම ලබා ගැනීමට හැකිව තිබෙන්නේ ලකුණු 21ක් පමණි. ආරම්භක පිතිකරු තරංග පරණවිතාන හා නායක මහේල ජයවර්ධන ඔවුන්ගේ බලය තහවුරු කර ගැනීමට මෙතෙක් අසමත්ව සිටිති.අවසන් වූ ටෙස්ට් තරග දෙකේදී ම නුවන් ප්‍රදීප් ලබා ගෙන ඇත්තේ ලකුණු 235කට එක් කඩුල්ලක් පමණක් බැවින් ශ්‍රී ලංකාව හෙට ඇරැඹෙන තරගය සඳහා නුවන් කුලසේකරගේ සහායට වෙනත් ආරම්භක පන්දු යවන්නකු යොදවා ගැනීමට ඉඩ තිබේ.ජයග්‍රහණයකින් තරගමාලාව සමකර ගැනීමට මාන බලන පාකිස්තානය, වර්ෂාවෙන් බාධා පැමිණෙමින් එස්.එස්.සී. පිටියේ පැවැති දෙවැනි ටෙස්ට් තරගයේදී පිත්තෙන් මෙන්ම පන්දුවෙන්ද ධෛර්යමත් ක්‍රීඩාවක් ප්‍රදර්ශනය කළේය.“දේශගුණය හරස් නොවුනා නම් අපට තරගයේ ප්‍රතිඵලයක් කරා යන්න තිබුණා” යැයි පාකිස්තාන නායක මිස්බා–උල් හක් කියයි. “නමුත් දෙවැනි ටෙස්ට් තරගයේ අප ක්‍රීඩා කළ ආකාරයෙන් සියළු දෙනාටම ධෛර්යයක් ලැබී තියෙනවා.”“ඒ ක්‍රීඩාව අවසන් ටෙස්ට් තරගයේදී යළිත් ප්‍රදර්ශනය කොට තරගමාලාව සම කිරීමට හැකිවේවි කියා අපි ප්‍රාර්ථනා කරනවා.”පාකිස්තාන පිතිකරණය දියුණු වෙමින් මොහමඩ් හෆීස්ගේ ලකුණු 196 හා අසාර් අලිගේ ලකුණු 157 මත ඔවුන් කඩුලු 6කට ලකුණු 551ක පළමු ඉනිමක් වාර්තා කළේය. ඒ, කාසියේ වාසිය දිනා ගැනීමෙන් පසුව ශ්‍රී ලංකාව විස්මිත අයුරින් පළමුව පන්දු රැකීමට තීරණය කිරීමෙන් පසුවය. අනතුරුව පාකිස්තානය, අවසන් කඩුලු 5 ලකුණු 21කට බිඳ හෙලමින් ශ්‍රී ලංකාව මුළු ලකුණු 391කට දවාලුවේය.කුමාර් සංගක්කාර හා තිලකරත්න ඩිල්ෂාන්ගේ ශතක මත එම ඉනිම ගොඩනැගිණි. පිතිකරුවන් විසින් අණසක පතුරුවන ලද එම තරගයේදී තමන්ට සහායක් ලබා නොදුන් තණතීරුවේ කඩුලු 5ක් ලබා ගැනීමට වමතින් වේග පන්දු යවන ජුනයිඩ් ඛාන් සමත් වූ අතර ඔහු එම තරගයේ වීරයා ලෙස නම් කෙරිණි.එහෙත්, අයහපත් කාලගුණය මත තරගයේ දෙවැනි හා තෙවැනි දිනයන්ට නියමිත ඕවර 180න් යැවීමට හැකිවූයේ ඕවර 71ක් පමණක් නිසාවෙන් තරගයට ප්‍රතිඵලයක් කරා යාමට කාලයක් නොතිබිණි.2009 වසරේ ඉදිකෙරුණු පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ මෙතෙක් ටෙස්ට් ක්‍රීඩා කර ඇත්තේ තරග දෙකක් පමණි. ජය පැරදුමින් තොරව කෙළවර වූ එම තරග දෙක ට ම අයහපත් කාලගුණයෙන් බාධා පැමිණිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=s1207072</link>
    <topic>SLPL ක්‍රීඩකයෝ හත්දෙනෙක්ඇ.ඩො.50,000 බැගින් විකිණෙති</topic>
    <author>ප්‍රින්ස් ගුණසේකර</author>
    <content>ලබන මාසයේ ශ්‍රී ලංකාවේදී ආරම්භවන SLPL විස්සයි – 20 ක්‍රිකට් තරගාවලියේ ක්‍රීඩකයන් 7ක් වසරකට අමෙරිකාකු ඩොලර් 50000කට අලෙවි කෙරෙයි. කොළඹ ටාජ් සමුද්‍රා හෝටලයේ ඊයේ පැවැති ක්‍රීඩක වෙන්දේසියේදී මේ බව තීරණය විය.SLPL පළාත් කණ්ඩායම්වල අයිතිය හිමිවූ අනුග්‍රාහක සමාගම්වල සහභාගිත්වයෙන් ක්‍රීඩක මිල තීරණය කිරීමේ වෙන්දේසිය පැවැත්වුණි.වසරකට අමෙරිකානු ඩොලර් 50000 බැගින් ගෙවීමට තීරණය වී ඇත්තේ ටී. එම්. ඩිල්ෂාන්, කුමාර් සංගක්කාර, ෂහීඩ් අෆ්රිඩි, ලසිත් මාලිංග, මුත්තයියා මුරලිදරන්, ක්‍රිස් ගේල් හා මහේල ජයවර්ධනටය.මේ ක්‍රීඩකයන් වසර 3ක ගිවිසුමකට යටත් වන අතර ගිවිසුම අවසාන වෙද්දී ක්‍රීඩකයකුට අමෙරිකානු ඩොලර් 150000ක වටිනාකමක් ලැබී තිබේ.ශ්‍රී ලංකා ක්‍රිකට් ආයතනය සමග ගිවිසුම් අස්සන් කොට සිටින මුල් පෙළේ ක්‍රීඩකයන් 20කට හා සනත් ජයසූරියට වසරකට අමෙරිකානු ඩොලර් 35000 බැගින් මිල තීරණය වී ඇත. මේ ක්‍රීඩකයන්ද වසර 3ක කොන්ත්‍රාත් ගිවිසුමකට යටත්ව සිටිති. තරගාවලියට එක්ව සිටින තවත් විදෙස් ක්‍ර‍්‍රීඩකයන් 56කට ද මිල තීරණය වීම සිදු කෙරුණි.විදෙස් ක්‍රීඩකයන් මෙසේය.බස්නාහිර:- බ්‍රැඩ් හොග්, මාලන් සැමුවෙල්, ඩැනියෙල් ස්මිත්, ඩික් හැනීස්, රොබින් පීටර්සන්, ටිම් සවුති, ක්ලින්ට් මැකී, කැමරුන් බෝගාස්කඳුරට:- සහීඩ් අජ්මාල්, මිෂ්බා උල් හක්, ෂොහිල් තන්වීර්, ක්‍රිස් ලෙයින්, ඩේන් ජේම්ස්, ඇල්බි මෝකල්, ජොහාන් බෝතා, ඇඩම් වෝග්ඌව:- ක්‍රිස් ගේල්, උමාර් ගුල්, ෂොහිබ් මලික්, ජේම්ස් ෆ්රෑන්ක්ලින්, ඇන්ඩෘ මැක්ඩොනල්, කොලිම් ෆර්ගියුසන්, අහමඩ් අසාම්උතුර:- ෂකීබ් අල් හසන්, බ්‍රෙන්ඩන් ටේලර්, කෙවොන් කූපර්, ඉම්රාන් ෆර්හත්, ෆිඩෙල් එඩ්වඩ්, ඩෙවිඩ් මිලර්, ඩිලන් ඩී ප්‍රෙස්, සැමුවෙල් බැඩ්රිනැගෙනහිර:- මිචෙල් මාෂ්, ඉම්රාන් නාසීර්, ටුවිස් බ්‍රිට්, අහමඩ් ෂැහේඩ්, බෙන් ලාලින්, මුෂිනිකර් රහීම්, ඵල්ස් සනී, නසීර් හොසේන්රුහුණු:- ෆහිඩ් අෆ්රිඩි, ඩැනියෙල් හරිස්, එරන් ෆින්ච්, රේන් හැරිස්, ජෙරොම් ටේලර්, නේතන් මැක්ලම්, රෙයන් මැක්ලර්න්, රිචඩ් ලෙවිවයඹ:- අසාර් මෙහෙමුද්, උමාර් අක්මාල්, තමීම් ඉක්බාල්, කොලින් ඉන්ග්‍රම්, කැමරන් රොච්, ජේම්ස් ෆොල්ක්නර්, අබ්දුල් රසාක්, බ්‍රැඩ් හොග්.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=s1207073</link>
    <topic>ලංකා ලයන්ස් මලල ක්‍රීඩා අද සහ හෙට</topic>
    <author>ප්‍රින්ස් ගුණසේකර</author>
    <content>ලංකා ලයන්ස් ක්‍රීඩා සමාජයේ වාර්ෂික මලල ක්‍රීඩා ශූරතාවලිය අද සහ හෙට දියගම මහින්ද රාජපක්ෂ ක්‍රීඩාංගණයේදී පැවැත්වේ.වයස් කාණ්ඩ 6ක් යටතේ පැවැත්වෙන මේ මලල ක්‍රීඩා තරගාවලියේ ජය ගන්නා දක්ෂ ක්‍රීඩක ක්‍රීඩිකාවන්ට විදෙස් ක්‍රීඩා තරගාවලියකට සහභාගීවීමේ වරම් හිමි වේ.එම ක්‍රීඩක ක්‍රීඩිකාවන් විදෙස් තරගාවලියට සහභාගිවීමේදී සියලුම වියදම් ලංකා ලයන්ස් ක්‍රීඩා සමාජය දරන බව එහි සභාපති මේජර් ජෙනරාල් පාලිත පුනාන්දු මහතා පැවැසීය.ලංකා ලයන්ස් ක්‍රීඩා සමාජයේ වාර්ෂික මලල ක්‍රීඩා ශූරතාවලියට 12න්, 14න්, 16න්, 18න්, 20න් පහළ හා විවෘත තරග ඉසව් ඇතුලත් වේ.ජාතික මට්ටමේ ක්‍රීඩක ක්‍රීඩිකාවන් ඇතුලුව 1200ක් තරග ඉසව් නියෝජනය කරති.වසර 1998දී ආරම්භ වූ ලංකා ලයන්ස් ක්‍රීඩා සමාජය ලබන වසරේදී මාර්ග ධාවන තරගයක්පැවැත්වීමටද අපේක්ෂා කරයි.එයට අමතරව දිස්ත්‍රික් පුහුණු කදවුරු 5ක් සංවිධානය කොට ක්‍රීඩක ක්‍රීඩිකාවන්ට හා පුහුණුකරුවන්ට අතදීමටද බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=s1207074</link>
    <topic>ජාතික නෙට් බෝල්මුලික වටය අද සිට</topic>
    <author/>
    <content>“සිසු උදාන” අවුරුදු 14න් පහළ සහ “yes” අවුරුදු 21න් පහළ ජාතික නෙට් බෝල් තරගාවලියේ මුලික වටයේ තරග අද සහ හෙට දිස්ත්‍රික් මට්ටමින් පැවැත්වීමට ශ්‍රී ලංකා දැල් පන්දු පදනම කටයුතු යොදා ඇත.දිවයින පුරා පාසල් සහ ක්‍රීඩා සංගම්වල ක්‍රීඩක ක්‍රීඩිකාවන් රැසක‍ගේ සහභාගිත්වයෙන් මෙම මුලික වටයේ තරග පැවැත්වෙන අතර එහි ජයග්‍රාහී කණ්ඩායම් මේ මස 14 හා 15 යන දෙදින නාවලපිටිය ජයතිලක ක්‍රීඩාංගණයේදී පැවැත්වෙන ජාතික නෙට් බෝල් තරගාවලියේ අවසන් තරග සඳහා සුදුසුකම් ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=s1207075</link>
    <topic>ක්‍රිකට් තරග විනිසුරු ආනන්දප්පාගේ අවසන් කටයුතු අද</topic>
    <author/>
    <content>හිටපු ටෙස්ට් ක්‍රිකට් තරග විනිසුරු හා තරග තීරක ඉග්නේෂස් ආනන්දප්පා මහතා අභාවප්‍රාප්ත විය.ඒ මහතාගේ දේහය අංක 24/2, කොනේෂ්වරන් පෙදෙස, කොරලවැල්ල, මොරටුව යන නිවසේ තැන්පත් කර තිබෙන අතර ආදාහනය අද (7) පස්වරු 4.00 ට රාවතාවත්ත එමානුවල් දේවස්ථාන සුසානභූමියේදී සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=s1207076</link>
    <topic>එෆ්.ඒ.පාපන්දු පෙලිකන්ස් සෝන්ඩර්ස් ගැටුම හෙට</topic>
    <author>ප්‍රින්ස් ගුණසේකර</author>
    <content>එෆ්.ඒ.කුසලාන පාපන්දු තරගාවලියේ පෙරැළිකාර පෙලිකන්ස් පිලට ප්‍රබල සෝන්ඩර්ස් පිල හෙට කුරුණෑගලදී හමුවෙයි.මෙතෙක් දක්ෂතා අතර සිටින පෙළිකන්ස් පිලට විදෙස් ක්‍රීඩකයන් තිදෙනෙකු ඇතුලත්ව සිටිති. සෝන්ඩර්ස් පිල මේ තරගයේදී පෙලිකන්ස් දක්ෂතා යටපත් කරමින් නැගී සිටිය හැකි කණ්ඩායමකි.අද පැවැත්වෙන නිව්ස්ටාර් හා නිගම්බූ යූත් අතර තරගයෙන් ජය ගන්නා කණ්ඩායම හෙට ශ්‍රී ලංකා ගමනා ගමන මණ්ඩල පිල සමග තරග වැදීමට නියමිතය.එමෙන්ම කලුතර පාක් හා රෙඩ් ස්ටාර් අතර තරගයෙන් ජය ගන්නා කන්ඩායම කොළඹ පාපන්දු පිල සමග හෙට තරග කිරීමට නියමිතය.අදනිව් ස්ටාර්-නිගම්බු යූත් කැලනියේදී, කලුතර පාක්-රෙඩ් ස්ටාර් කලුතරදීහෙටගුවන් හමුදාව-සන් රයිස් ගුවන් හමුදා පිටියේදී, පෙලිකන්ස්-සෝන්ඩර්ස් මාලිගාපිටියේදී, ජාවා ලේන්-සොලිඩ් සිටි ලීග් පිටියේදී.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=f1207071</link>
    <topic>මවුපියන් දරුවන් ගැනනො බැලීමපොලිසියේ වැරැද්දක් ද?</topic>
    <author>සාකච්ඡා කළේ පණ්ඩුක සමරසේකර ඡායාරූප මහින්ද විතානාච්චි</author>
    <content>ස්ත්‍රී දූෂණ හා ළමා අපයෝජන සම්බන්ධයෙන් මෑත භාගයේ රට තුළ මහත් ආන්දෝලනාත්මක සිදුවීම් ඇති විය. ස්ත්‍රී දූෂණයක් යනු කුමක් ද? මෙවැනි සාපරාධී මානසිකත්වයක් ඇති වීමට හේතු කවරේ ද? ස්ත්‍රී හෝ ළමා අපයෝජනයන් ගෙන් ඔවුන් ආරක්ෂා කරන්නේ කෙසේ ද යන්න ශ්‍රී ලංකා පොලිසියේ නීති අංශ අධ්‍යක්ෂ පොලිස් මාධ්‍ය ප්‍රකාශක පොලිස් අධිකාරී නීතිඥ අජිත් රෝහණ මහතා සමඟ “දිනමිණ” කළ සංවාදයකි මේ.* ළමා අපයෝජනයන් සහ ස්ත්‍රී දූෂණ සම්බන්ධයෙන් මාධ්‍ය වාර්තා නිතර පළවෙනවා. ස්ත්‍රී දූෂණයක් යන්නෙන් නීතිය අදහස් කරන්නේ මොකක් ද?ශ්‍රී ලංකා දණ්ඩ නීති සංග්‍රහයේ 363 වගන්තියට අනුව ස්ත්‍රී දූෂණ කියන්නේ යම් කාන්තාවක් ඇගේ කැමැත්ත නැතිව බලහත්කාරයෙන් පුරුෂයකු විසින් ලිංගික ප්‍රවේශයක් ලබා ගැනීමයි. මෙය අලුත් නීතියක් ලෙස සංශෝධනය වුණා. යම් කිසි පුද්ගලයකුගේ භාරකාරත්වය යටතේ සිටිය දී ඇගේ කැමැත්ත ඇතිව හෝ ලිංගික ප්‍රවේශයක් සිදු වුණා නම් එයත් ස්ත්‍රී දූෂණයක් හැටියට සලකනවා.* බාල වයස්කරුවන් ලිංගික සබඳකම්වලට පොළඹවා ගැනීම පිළිබඳ නීතිමය තත්ත්වය කෙබඳු ද?විශේෂයෙන් ම බාල වයස් කරුවන් ගණයට වැටෙන වයස අවුරුදු 16 ට අඩු දරුවන් සමඟ කැමැත්තෙන් සබඳකම් ඇතිකර ගත්තත් එයත් ස්ත්‍රී දූෂණයක් හැටියට සලකනවා. ඒවාට නීතියෙන් ඉඩක් නැහැ. එය නීතිය හඳුන්වන්නේ ව්‍යවස්ථාපිත ස්ත්‍රී දූෂණයක් හැටියට යි. එය පුරුෂයින් සම්බන්ධයෙන් ගත්තොත් කුඩා පිරිමි දරුවකු සමඟ එවැනි සබඳකමක් ඇති වුවහොත් එය දූෂණයක් වෙන්නෙ නැහැ. එය ලිංගික අතවරයක් හැටියටයි නීතියේ දී පිළිගැනෙන්නෙ. ඒ දණ්ඩ නීති සංග්‍රහයේ 363 (ආ) වගන්තියට අනුවයි.* බාල වයස්කාර පිරිමි දරුවන් කාන්තාවක විසින් පොළඹවා ගැනීමක් සිදුකළ අවස්ථාවක දී නීතිය ක්‍රියාවට නැඟෙන්නේ කෙසේ ද?එවැනි සිදුවීම් වලට නීතිය ක්‍රියාත්මක වෙනවා. එයත් දූෂණයක් නෙවේ. ලිංගික අපයෝජනයක්. එවැනි සිදුවීම් වාර්තාවෙලත් තියෙනවා. නීතිය අනුව එවැනි කාන්තාවන්ට අපේ රටේ දඬුවම් පමුණුවා තිබෙනවා. වසර දෙකකට නොවැඩි සිර දඩුවමක් මේ වරදට විඳින්නට සිදුවනවා. එසේම ස්ත්‍රී දූෂණයකට හෝ ළමා අපයෝජනයට ලැබෙන දඬුවම. වසර 20 කට නොවැඩි සිර දඬුවමක්.* ඔබ ළඟ ඇති දත්ත අනුව දිනකට අපේ රටේ ස්ත්‍රී දූෂණ කීයක් වාර්තා වෙනව ද?පසුගිය වසරේ පමණක් ස්ත්‍රී දූෂණ 1865 ක් වාර්තා වෙලා තියෙනවා. ඉන් 1169 ක් අපයෝජන. ඒ අනුව ගත්තම දිනකට ස්ත්‍රී දූෂණ හා ළමා අපයෝජන 5 ක් හෝ 6ක් සිදු වී තිබෙනවා.මේ වසරේ ගෙවුණු මාස 06 තුළ දී සිදුවීම් 975 ක් සිදුවෙලා තියෙනවා. මේ අතරින් ගැහැනු ළමුන් 675 ත් 700 ත් අතර ප්‍රමාණයක් අපයෝජනයන්ට ලක්වෙලා තියෙනවා. ස්ත්‍රී දූෂණවල සුළු වර්ධනයක් සිදුවෙලා තියෙනවා. මෙහි එන්න එන්න වර්ධනයක් තමයි අපට දැනෙන්නෙ. විශේ්ෂයෙන්ම කාමුක අපරාධ සිදුවීමේ ප්‍රවණතාව ඉහළයි.මේ සඳහා හේතු ගණනාවක් තියෙනවා. දෙමාපියන් දරුවන් ගැන දක්වන සැලකිල්ලෙ තරම තමයි ලිංගික අපරාධ වෙන්න මූලිකම කාරණය. ළමයි ගෙදරින් පිටවෙලා පාසල් යනවා හවස පන්ති යනවා කියනවා. නැටුම් පන්ති, කරාටේ පන්ති, පිහිණුම්, සංගීත ආදී නොයෙක් දේවලට. ළමයි යාන්ත්‍රික වෙලා ඉන්නෙ. .ඉතින් මාපිය භාරකාරත්වයෙන් මිදුණු මෙවැනි ළමුන්ට පුළුවන් අද තියෙන දියුණු සන්නිවේදනය තුළ ලෝකයේ සිදුවන බොහෝ දෑ අත්හදා බලන්න.මේ කාලය යොදවා ගන්න. අද බලන්න අන්තර් ජාලය ඔස්සේ විවිධ වෙබ් අඩවි හරහා මොන තරම් කාමුක හැඟීම් උද්දීපනය වන දර්ශන මුදා හැරල තියෙනව ද? ඉතින් ළමුන් හරිම කැමතියි මේවා අත්හදා බලන්න. දෙමාපිය භාරකාරත්වයෙන් මිදුණ ළමයා මේ දේ අත්හදා බලන්න පෙළඹෙනවා. අද ළමයින් ගෙ භාරකාරයනට විශාල වගකීමක් තියෙනවා ඔවුන් මොනවද කරන්නෙ, යන එන තැන් පිළිබඳව සොයා බලන්න. එහෙම නොවූ ළමයි තමයි බොහෝ වෙලාවට ලිංගික අතවරවලට ලක් වෙන්නෙ. ආසන්නම සිද්ධිය තංගල්ලෙ අපචාර සිද්ධිය දින 05 ක් යනතුරු දෙමාපියන් මේ ළමයා ගැන හොයල නැහැ.* අධිකරණ නඩු විභාග වන අවස්ථාවලත් ස්ත්‍රීන් දිගින් දිගටම වාචික දූෂණයන්ට ලක්වනවා. ඒ පිළිබඳ කතා කළොත්?ඒක කාලයක් තිස්සේම සිදු වන තත්ත්වයක්. එයට කළ හැකි දෙයක් නැහැ. එක්සත් ජාතීන්ගේ සිවිල් හා දේශපාලන නීතියට අනුව සහ අප රටේ ආණ්ඩුක්‍රම ව්‍යවස්ථාවට අනුව සාධාරණ යුක්ති සහගත නඩු තීන්දුවක් යන මතයේ පිහිටන නිසා එය විවෘත අධිකරණයක විභාග විය යුතුයි. ඒ නිසා පුද්ගලයකුට අයිතියක් තියෙනවා අනෙකා ගෙන් හරස් ප්‍රශ්න අහන්න. නමුත් යම් ආකාරයක ප්‍රශ්නයක් මෙහි තියෙනවා. ඒත් කරන්න දෙයක් නැහැ. ඒක තමයි නීතිය.* ගණිකා වෘත්තිය සේවා සපයන කර්මාන්තයක් ලෙස අප රටේ නීතිගත කළහොත් මේ තත්ත්වය පාලනය කළ හැකි බවට බොහෝ දෙනාගේ මතයක් තිබෙනවා. ඒ පිළිබඳ අදහස.නැහැ එය විසඳුමක් කියල මම හිතන්නෙ නැහැ. මොකද දවසකට එකක් විතර තමයි ස්ත්‍රී දූෂණ වාර්තා වෙන්නෙ.වැඩියෙන් සිදුවෙන්නෙ ළමා අපචාර. අනෙක අප රටේ වගේ සංස්කෘතියක් ඇති රටක ගණිකා ව්‍යාපාරය කර්මාන්තයක් හැටියට නීතිගත කිරීමටත් සමාජයෙන් ඉඩක් නැහැ. එය සාධනීය මට්ටමක ඇති මතයක් නෙවෙයි. සදාචාරාත්මක ප්‍රශ්නයක් එතන තියෙනවා.* හොඳයි, ස්ත්‍රී දූෂණ ළමා අපචාර සම්බන්ධයෙන් ඇති චෝදනා විභාග කිරීමේ ඉක්මන් ක්‍රමවේදයන් තියෙනවා ද?තියෙනවා. ගම්පහ, පොළොන්නරුව, අනුරාධපුර මහාධිකරණයන් හි විභාග වන දූෂණ හා අපචාර නඩු සම්බන්ධව වෙනම වැඩපිළිවෙළක් දැන් ක්‍රියාත්මක වෙනවා. අපරාධකරු අත්අඩංගුවට ගෙන මාස 06 ක් ඇතුළත එම නඩු විභාග කොට අවසන් කරනවා. එය කාන්තාවකට නීතියෙන් ලැබෙන විශාල වරප්‍රසාදයක්. ලෝකයේ ඕනෑම නීතිමය තත්ත්වයක් යටතේ ළමුන්ට හා කාන්තාවන්ට ප්‍රමුඛතා ලැබෙනවා.* ආසියාවේ වෙනත් රටවල් සමඟ සැසඳු කල ස්ත්‍රී දූෂණ හා ළමා අපචාර සම්බන්ධයෙන් ශ්‍රී ලංකාවට හිමි තැන ගැන සදහන් කළොත්?ආසියාවේ ගත්තොත් අඩුම වර්ධනයක් ඇති රට පාකිස්ථානය. ඊළඟට බංගලිදේශය. අපේ රට තියෙන්නෙ තුන්වන තැන. මම හිතන්නෙ විශේෂයෙන් ම ආගමික හා සංස්කෘතික බැඳීම් අනුව ගත්තොත් මේ රටවල් ස්ත්‍රී දූෂණ සම්බන්ධයෙන් පහළම තැනක ඉන්නවා. ඉහළම අගයක් ගන්නෙ ඉන්දියාව. එහි ඇති සමාජ තත්ත්වය අනුව කාන්තාවට හිමි තැන ඉතාම පහත් මට්ටමක තියෙන්නෙ. කාන්තාව තනිවන අවස්ථා බොහොම ඉහළ යි. මේ නිසා නිරන්තර කාන්තාවන් දූෂණය වන රටක් ලෙස ඉන්දියාව ප්‍රසිද්ධ යි.* මේ ස්ත්‍රී දූෂණ හෝ ළමා අපචාර වැළැක්වීම සඳහා පොලිසිය ගෙන ඇති පියවරයන් මොනව ද?විශේෂයෙන් ම පොලිසියට වාර්තා වූ ස්ත්‍රී දූෂණ හා ළමා අපචාර සිද්ධිවලට සම්බන්ධ සැකකරුවන් අපි අත්අඩංගුවට ගෙන නීති මඟින් කටයුතු කරල තියෙනවා. අනෙක තමයි ළමා හා කාන්තා කාර්යාංශය හරහා වැඩමුළු හා පාසල් මට්ටමින් සිසුන් දැනුවත් කිරීම් සිදු කරනවා. සෑම පොලිසියකම කාන්තා නිලධාරිනියකගේ ප්‍රධානත්වයෙන් කාන්තා කාර්යාංශයක් තියෙනවා. ඒ වගේම නීතිපති දෙපාර්තමේන්තුව, පොලිසිය, අධිකරණ අමාත්‍යාංශය එකතුවෙලා විශේෂ වැඩපිළිවෙළක් සකස් කරල තියෙනවා.අපිට හැකි හැම අවස්ථාවකම ජනතාව දැනුවත් කරනවා. භාරකාරත්වයෙන් දරුවා තනිකරන්න එපා කියන පණිවිඩය දෙනවා. වෙන්නප්පුවේ අවුරුදු 05 ක ළමයෙක් අවුරුදු 62 ක ඩ්‍රයිවර් අතින් අපයෝජනයට ලක් වුණා. ඇයි ඒ ළමයා තනියම ඩ්‍රයිවර් එක්ක යැවුවේ. තංගල්ලෙ සිද්ධියේ ළමයා දවස් 05 ක් වෙනවා ගෙදරින් පැනල ඇවිත්. දෙමාපියෝ හොයල බැලුවද? කිරුලපන සිද්ධිය වෙන කෙනෙක් අරන් ගියා.දෙමාපියො හොයල බලුවද? නැහැ. මවුපියෝ බලන්නෙ නැත්නම් ඒක පොලිසියේ වැරැද්දද? මවුපියෝ, භාරකාරයා නිසිලෙස ඒ අයගෙ වගකීම දරන්න ඕනැ. දැනුවත් කරන්න අපිට පුළුවන්. ඒත් අපිට මේවා පොවන්න බැහැනෙ. ළමයින්ට තේරෙන්නෙ නැහැනෙ. ඒ වගකීම මවුපියෝ ගණන් ගන්නෙ නැහැ. මේක ආකල්පමය වෙනසක් වෙන්න ඕනැ. ඒක පොලිසියට ළමා කාර්යාංශයට විතරක් නොවෙයි, සමස්ත සමාජ පද්ධතියේම වගකීමක් හැටියට සියල්ලන්ම එක්ව දරන්න ඕනැ. එයයි මම හිතන ආකල්පමය වෙනස..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=f1207072</link>
    <topic>වැවෙන් උපරිම ප්‍රයෝජන ගන්න රොන්මඩ ඉවත් කළ යුතුයි</topic>
    <author>සංවාද සටහන උදිත ගුණවර්ධන</author>
    <content>රුහුණේ වියළි කලාපීය ප්‍රදේශවල ජල ගැටලු විසඳිය හැකි ආකාරය ඒ සඳහා වූ සැලැසුම් හා යෝජනා සහ ජලාශවල සිදුව ඇති ගොඩවී යාම් වැළැක්විය හැකි ආකාරය කෘෂිකාර්මික ජන සංවර්ධන පදනමේ උපදේශක ගාමිණී රාසපුත්‍ර මහතා සමඟ සිදුකළ සංවාදයකි මේ.* දින කිහිපයක වර්ෂාවකින් ජලාශ පිරී යනවා මාසයක නියඟයකින් ජලාශ සිඳී යනවා. මෙයට බලපා තිබෙන්නේ කුමන ආකාරයේ තත්ත්වයක්ද?මෙයට හේතුවෙලා තිබෙන්නේ ජලාශවල රොන්මඩ පිරී යාමයි. එහෙත් අද ඇති බොහෝ ජලාශවල රොන්මඩ ඉවත් කිරීමට හැකියාවක් ලැබී නැහැ. එයට හේතුවෙලා තිබෙන්නේ අලුතින් ඉදිකළ ජලාශවල රොන්මඩ ඉවත් කිරීමට පහසුකම් නොමැති වීමයි. එහෙත් පැරැණි ජලාශවල එහෙම නොවෙයි මඩ සොරොව්ව වැනි අංගෝපාංගයක් තිබුණා. ඒ නිසා ජලාශයේ රැඳෙන මඩ යම් ප්‍රමාණයක් එම සොරොව්වලින් ඉවත් වෙනවා.ඒ නිසා එම ජලාශවල රොන් මඩ තැන්පත්වීමක් සිදුවන්නේ නැහැ. පැරැණි ජලාශ පමණක් නොවෙයි සුදු අධිරාජ්‍ය පාලන යුගයේ ඉදිකළ ජලාශවල පවා මේ මඩ සොරොව්ව තිබුණා.ඒ තත්ත්වය පිළිබඳ සලකා බලමින් සිටීමෙන් පමණක් ප්‍රතිඵලයක් ගන්න බැහැ. අපට පුළුවන්කම තිබෙන්න ඕනෑ නූතන තාක්ෂණ උපක්‍රම මගින් රොන්මඩ ඉවත් කිරීමට.* රජරට වගේම රුහුණටත් නියඟයේ ප්‍රතිඵල අත්දකින්න පුළුවන්කම ලැබී තිබෙනවා. මේ තත්ත්වය තුළ රුහුණේ ගොවි ජනතාවට මේ අපහසුතා මඟහරවා ගැනීමට විකල්ප ක්‍රියාමාර්ගයකට එළඹීමට හැකියාවක් නැද්ද?ඔබ කියූ කාරණයේ ඇත්තක් තිබෙනවා. මේ තත්ත්වය කළමනාකරණය කර ගැනීමට අවශ්‍ය වාර්තා හා සැලැසුම් පාර්ලිමේන්තු මන්ත්‍රී නාමල් රාජපක්‍ෂ මහතා වෙත යොමුකර තිබෙනවා. අද ජලය ඌණ ජලාශයක් විදිහට ලුණුගම්වෙහෙර ජලාශය සලකන්න පුළුවන්.ඒ තත්ත්වය විසැඳීම පිළිබඳ ප්‍රදේශයේ ගොවි ජනතාව විසින් විසැඳුම් යෝජනා කර තිබෙනවා. එයට සිදුකරන විශේෂ ක්‍රියාමාර්ගය තමයි මැණික් ගඟ ඉහළින් හරස් කර වෙහෙරගල ජලාශය පෝෂණය කිරීම. එමඟින් වෙහෙරගලින් එන ජලය ලුණුගම්වෙහෙරටත් ලබාගන්න පුළුවන්.* හම්බන්තොට අසල්වැසි මාතර දිස්ත්‍රික්කයට විශාල වර්ෂාපතනයක් ලැබෙනවා. එහෙත් එම ජලය නිසි ප්‍රයෝජනයක් නොමැතිව මහ මුහුදට ගලා යනවා. මේ තත්ත්වය නිසි විදිහට කළමනාකරණය කර ගත්තොත් හම්බන්තොට ජල ප්‍රශ්නයට විසැඳුමක් ලබාගැනීමට පුළුවන් නේද?ඔව්, නිල්වලා ගඟේ අතිරික්ත ජල ප්‍රමාණය හම්බන්තොට දිස්ත්‍රික්කය වෙත හැරවීමට පුළුවන්. එමඟින් කටුවන, වීරකැටිය, තංගල්ල, බෙලිඅත්ත ප්‍රාදේශීය ලේකම් කොට්ඨාස වෙත ජලය හිඟයකින් තොරව ලබාගැනීමට පුළුවන්කම ලැබී තිබෙනවා. ඒ වගේම මෙවැනි දෙයක් මගින් නිල්වලා ගඟේ කිඹුල් ප්‍රශ්නයටත් විසැඳුමක් විදියටත් යෝජනා කරන්න පුළුවන්.මෙතැනදී ස්වාභාවික පිහිටීම ප්‍රයෝජනයට ගනිමින් ජල විදුලිය සම්පාදනය කිරීමටත් පුළුවන්කම තිබෙනවා.මාතර දිස්ත්‍රික්කයේ ගංවතුර ප්‍රශ්නයටත් නිල්වලා ගඟේ ජලය හම්බන්තොට දිස්ත්‍රික්කය වෙත යොමු කිරීමත් හඳුන්වන්න පුළුවන්. චන්ද්‍රිකා වැවේ ජල ඌණතාවටත් මෙමඟින් විසැඳුම් සොයන්න පුළුවන්. මේ ජල ඌණතාවට විසැඳුමක් දෙන්න පුළුවන් නම් එහි ජල පෝෂක ප්‍රදේශ තවදුරටත් පුළුල් කිරීමට පුළුවන්.* ඔබ මීට පෙර සඳහන් කළා රොන්මඩ ඉවත් කිරීම ගැන. ඒ මගින් ලබාගත හැකි තවත් ප්‍රතිලාභ තිබෙනවාද?ජලාශයේ ඉඩ ප්‍රමාණය අද වෙද්දි ඇහිරිලා තිබෙන්නේ රොන්මඩ තැන්පත් වී තිබීම නිසයි. ඒ නිසා මේ රොන්මඩ ඉවත් කිරීම මගින් ජලාශයේ පරිමාණය වඩාත් විශාල කර ගන්න පුළුවන්. ඒ මගින් ජලයේ ප්‍රතිලාභ හා ජලය රඳවා ගැනීම වඩාත් වැඩිකර ගන්න පුළුවන්.* පහළ ඌව සංවර්ධන ව්‍යාපෘතිවලින් එන ජලයත් හම්බන්තොට වැනි වියළි ප්‍රදේශයක ප්‍රයෝජනයට ගන්න පුළුවන් නේද?අනිවාර්යයෙන්ම පහළ ඌව සංවර්ධනය මගින් ඉඩම් වතු සශ්‍රීක වීම සිදුවෙනවා. එසේ ඉවත් වන ජලය හම්බන්තොට දිස්ත්‍රික්කය සරුසාර කිරීමට යොදවන්න පුළුවන්. වැල්ලවායේ ඉදිවීමට නියමිත ජල විදුලි බලාගාරයේ ඉතිරි ජලයත් හම්බන්තොටට ප්‍රයෝජනයට ගන්න පුළුවන්.* වියළි කලාපීය හම්බන්තොට දිස්ත්‍රික්කයේ ගොවි ජනතාවට මෙමඟින් මොන විදිහේ ප්‍රතිලාභ ද අත්වන්නේ?මේ ව්‍යාපෘති අනාගතයේ දී මේ විදිහට ක්‍රියාත්මක වුණොත් දිස්ත්‍රික්කයේ ගොවි ජනතාවට විශාල සහනයක් වගේම ගොවිතැනට විශාල පහසුවක් අත්වනවා. හම්බන්තොට දිස්ත්‍රික්කය ඇතුළු රුහුණේ කෘෂි ආර්ථිකයට විශාල පිටිවහලක් සාදා ගැනීමට පුළුවන්.* කලක් වැව් හෑරීම ප්‍රතිපත්තියක් විදිහට අත්හිටුවා තිබුණා. ඒ තත්ත්වය පිළිබඳ ඔබේ විග්‍රහය කුමක්ද?1987 දී එජාප රජය ප්‍රතිපත්තියක් විදිහට වැව් හෑරීම අත්හිටුවනු ලැබුවා. ඒ නිසා රොන්මඩ ඉවත් කිරීම සිදුකළා නම් අද මෙතරම් දුෂ්කරතාවකට පත්වන්නේ නැහැ. එදා රජය අනුවණ විදිහට ගත් ප්‍රතිපත්ති තීරණයක් නිසා තමයි අද වැව්වල අධිකව රොන්මඩ පිරී ගොස් තිබෙන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>07</day>
    </date>
    <link>http://www.dinamina.lk/2012/07/07/_art.asp?fn=f1207073</link>
    <topic>පලතුරු ඉදවන හොඳම ක්‍රමය</topic>
    <author>සටහන සමන්ති වීරසේකර</author>
    <content>දිනකට පලතුරු වර්ග තුනක් ආහාරයට එක්කර ගැනීමෙන් නීරෝගී ලෙස සෞඛ්‍ය රැකගත හැකි බව වෛද්‍යවරු පවසති.එහෙත්;“පලතුරු ඉදවන්නේ කාබයිඩ් ගහලා..”ඒවා කන්න හොඳ නැතිලු “කාබයිට් නිසා පිළිකා හැදෙනවලු”“දැන් දැන් පිළිකා රෝගීන් වැඩි කෘත්‍රිම දේවල් කෑමවල තියෙන නිසාලු..”“හොඳ පලතුරක් ගන්න තැනක් ඇත්තේම නැද්ද?” “කාබයිඩ් නොගහ පලතුරු ඉදවන්න වෙන ක්‍රමයක් නැද්ද?“ඇයි පලතුරු ස්වභාවික ලෙසම ඉදවලා ගන්න බැරි?”ගුණයෙන් රසයෙන් පිරි පලතුරු ආහාරයට එකතු කිරීමට පෙර පැන නගින ගැටලු රැසකි. ඒ එවැනි ගැටලු සඳහා විසැඳුම් සේම සෞඛ්‍ය ආරක්ෂිත ලෙස පලතුරු ඉදවන්නේ කෙසේද යන්න පිළිබඳ කෘෂිකර්ම දෙපාර්තමේන්තුවේ , කෘෂි ව්‍යාපාර තොරතුරු සේවාවේ, පර්යේෂණ නිලධාරි ආචාර්ය කේ. එච්. සාරානන්ද මෙවැන්නකි.“පලතුරු ස්වභාවික ලෙස ඉදෙන අන්දම අප දැක තිබෙනවා. ගසක හට ගන්නා පලතුරක් හොඳින් මේරුණු පසුව, එහි අභ්‍යන්තරයේ මැද කොටසේ එතිලීන් හෝමෝනය නිපදවෙනවා. එතිලීන් නිපදවීම ආරම්භ වූ අවස්ථාවේ සිටම, ගෙඩිය ඇතුළත සිට පිටතට ඉදෙමින් පවතිනවා. වාතයේ කොටස් මිලියන 01 ක් සඳහා එතිලීන් කොටස් 01 ක් පලතුරක් ඉදීමට අවශ්‍ය වෙනවා.මේ ක්‍රියාවලිය සාමාන්‍ය පරිදි සිදුවීමට ඉඩ හරිනවා මිස, පලතුරු කෘත්‍රිමව ඉදවන්න අවශ්‍යමද? කියන ගැටලුව ඇති වුවද ඊට එකම පිළිතුර වන්නේ, පලතුරු කෘත්‍රිමව ඉදවිය යුතුමය යන්නයි.ඊට හේතූන් ලෙස* පලතුරු ව්‍යාපාරයක් ලෙස පවත්වා ගෙන යාමටත්,* වැඩිවන ඉල්ලුමට සරිලන සැපයුම ලබාදීමටත්* පසු අස්වනු හානිය අවම කර ගැනීමටත්,* පලතුරෙහි තත්ත්වය ආරක්ෂා කර ගැනීමටත්,* ලෙඩ රෝගවලින් පලතුර ආරක්ෂා කර ගැනීමත්,* පලතුරු කෘත්‍රිම ලෙස ඉදවිය යුතුයි.මෙම තත්ත්වය අතීතයේදීත් අඩු වැඩි වශයෙන් පැවතුනත්, ඒ සඳහා ස්වභාවික ක්‍රමවේද භාවිතයෙන් කෘත්‍රිම ලෙස පලතුරු ඉදවීම සිදු කළා.පලතුරුවලට දුම් ගැහුවාකැප්පෙටියා, බිලිං, කුරුඳු, ගිනිසීරියා, කොළ අව්වට හේබාන්න (තරමක් මැලවෙන්න) ඇරලා පලතුරු මතඅතුරලා වසා තැබුවා.දුම් මැස්සේ දාලා තිබුණා.රතිඤ්ඤා කරලක් පත්තු කර දමනවාමෙම සෑම ක්‍රියාවකදීම සිදුවන්නේ එතිලීන් හෝමෝනය නිපදවීම උත්තේජනය කිරීමයි. ඕනෑම ශාක කොටසක් පිලිස්සීමේදී එතිලීන් උත්තේජනය වෙනවා. වාගේම ඉහත කී ශාක පත්‍ර මැලවීමට හැකි විට එතිලීන් යාන්ත්‍රණය වෙනවා.කෘත්‍රිම ලෙස පලතුරු ඉදවීමේදී අප කළ යුත්තේ එතිලීන් නිෂ්පාදනය උත්තේජනය කිරීම සඳහා පියවර ගැනීමයි.ආහාරයට විෂ ද්‍රව්‍ය එකතුවීම හේතුවෙන් පරිභෝජනයට නුසුදුසු ආහාර නිෂ්පාදනය වන බවට සාක්ෂි සහිතව ‘කාබයිට්’ නැමැති රසායනික අපද්‍රව්‍ය ආහාර පනත මගින් තහනම් කැර තිබෙනවා.තවද ආසනික් හයිඩ්‍රයිට් සහ පොස්පරස් හයිඩ්‍රයිට් නැමැති රසායනික ද්‍රව්‍යයන් වතුරේ දිය නොවුවද තෙල්වල දියවීමට ලක්වෙනවා. මේවා පිළිකාකාරක සංයෝග බවට සනාථ වී ඇති හෙයින් සහ පලතුරුවල ආවරණය ඉටිමය ස්වභාවයෙන් යුක්ත නිසා මේ රසායනික ද්‍රව්‍යද අහිතකරයි.එතිලීන් වායුව සෘජුවම භාවිත කළ හැක්කේ, ආනයනය කරන ලද සිලින්ඩර භාවිතයෙන් වුවද එය දැඩි පිරිවැයක් දැරීමට සිදුවන්නක්. එවැනි තත්ත්වයක් මත පලතුරු මිල ද ශීඝ්‍ර ලෙස ඉහළ යා හැකිවෙයි.එහෙයින්ම, පලතුරු සෞඛ්‍ය ආරක්ෂිත ලෙස ඉදවීම සඳහා කෘෂිකර්ම දෙපාර්තමේන්තුවෙන් නිර්දේශිත රසායනික සංයෝගයක් භාවිතා කිරීම යෝග්‍යයි.එය සිදු කරන්නේ මෙසේයිඅවශ්‍ය ද්‍රව්‍ය:එත්රල් මිලි ලීටර් 01වතුර ලීටර් 01හුණු ග්රෑම් 10වායු හුවමාරු නොවන පෙට්ටිටයක්හෝ කාමරයක්ක්‍රමය : අදාළ පෙට්ටියේ හෝ කාමරයේ දිග පළල මැන පරිමාව ගණනය කර ඝන අඩිවලින් සකසා ගන්න.(ඝන අඩි 01 ට සාදාගත් එත්රල් මිලි ලීටර් 5ක් අවශ්‍ය වේ.එත්රල් මිලිලීටර් 1 ක් වතුර ලීටර 01 ක දියකර ද්‍රාවණයක් සකස් කර ගන්න.හුණු 10 (ග්රෑම්) වතුර ලීටර 01 ක දිය කර ගන්න.ඉදවීමට අවශ්‍ය පැසුණු පලතුරු, පෙට්ටියේ හෝ කාමරයේ 1/5 ක හිස් අවකාශයක් ඉතිරි කොට අසුරන්න.කාමරයේ හෝ පෙට්ටියේ දොර වැසීමට සූදානම් කර, එත්රල් සහ හුණු දියර සමාන ප්‍රමාණය කාමරය තුළ ඇති භාජනයකට වත්කරන්න. එකට මුසුවනවාත් සමඟම වායුව නිපදවන නිසා සැනින් දොර වසා පැය 24 ක් තබන්න. එහිදී නිපදවන එතිලීන් වායුව කිසිවිටෙක පලතුරු මත තැවරෙන්නේ නැහැ.පැය 24කට පසුව කාමරය හෝ පලතුරු දැමූ පෙට්ටිය විවෘත කිරීම අත්‍යාවශ්‍යයි. හුලං වැදීම මඟින් පලතුරේ ස්වභාවික තත්ත්වය ඉතා හොඳින් ආරක්ෂා වෙනවා සේම, සුවඳ ගුණාත්මක බව ආරක්ෂා වෙනවා.මෙම කෘත්‍රිම ක්‍රමය මඟින් ඉදවන පලතුරෙත් ස්වභාවික පලතුරේත් වෙනස; වන්නේගසක ඉදෙන පලතුර අභ්‍යන්තරයේ සිට බාහිරට වර්ණය සුවඳ වැඩි වෙමින් ඉදේ.කෘත්‍රිමව ඉදවීමේදී බාහිර පොත්තේ සිට අභ්‍යන්තරයට වර්ණය වෙනස් වෙමින් ඉදේ.කෘත්‍රිමව ඉදවන ලද පලතුරක් ආහාරයට ගත යුතු හොඳම අවස්ථාව පොත්ත තරමක් වේලීමට ලක්වන අවස්ථාවයි. කෙසේ වුවද රසයේ තරමක වෙනසක් අපට දැනෙනවා.එත්රල් සාන්ද්‍රණය වැරැදි ලෙස භාවිත කරන අවස්ථාපලතුරු අවාරයේ ගැට සහිත ගෙඩි ඉදවීමට තැත් කරන අවස්ථාඵලය ගසේ ඇති විටදීම එත්රල් සාන්ද්‍රණය ඉසින (ස්ප්‍රේ කරන) අවස්ථා (උදා පැපොල්, දෙහි, අන්නාසි)මෙම ක්‍රමවලින් ඈත්ව කටයුතු කිරීම ශරීර සෞඛ්‍ය ආරක්ෂා කර ගැනිමට වැදගත්.එත්රල් සාන්ද්‍රණය පිළියෙල කිරීම පිළිබඳ මහජන සෞඛ්‍ය පරීක්‍ෂකවරු සහ දිවයින පුරා කෘෂිකර්ම පර්යේෂණ සංවර්ධන නිලධාරීන් පුහුණුකර දැනුවත් කර තිබෙන හෙයින්, සෞඛ්‍යාරක්ෂිත පිලිවෙත් ක්‍රියාත්මක කිරීමට ඔබට අවස්ථාව උදාවේවි. රසයෙන් ගුණයෙන් සපිරි පලතුරු ආහාරයට ගැනීමටත්, මහජනතාවට ලබාදීමටත් අපට හැකියාව තිබෙන බව සිතට ගනිමු.උපදෙස් - ආචාර්ය කේ. එච්. සාරානන්ද කෘෂිකර්ම දෙපාර්තමේන්තුවේ , කෘෂි ව්‍යාපාර තොරතුරු සේවාවේ, පර්යේෂණ නිලධාරි.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=n1207092</link>
    <topic>ඇති තරම් ජලය දෙන්න වගා ළිං 5000ක්</topic>
    <author>තෙන්නකෝන් කුලසේකර සහ අමිල ප්‍රභාත් වනසිංහ</author>
    <content>වියළි කාලගුණික තත්ත්වය මත විනාශ වන වගා බිම් වලට අවශ්‍ය ජලය සැපයීමට ජනාධිපතිතුමන්ගේ උපදෙසින් උතුරුමැද පළාතේ වගා ළිං පන්දහසක් (5000) අලුතින් ඉදි කිරීමට යයි.එසේම වසර ගණනකින් කිසිදු නඩත්තුවක් නොකර හානියට පත් වගා ළිං යළි ශුද්ධ පවිත්‍ර කිරීම සඳහා ගොවි සංවිධාන සමිති වෙත ගොවිජන සේවා අමාත්‍යාංශය බැකෝ යන්ත්‍ර ලබාදෙයි.එහිදී බැකෝ යන්ත්‍ර ලබාදීමට නොහැකි ගොවි සංවිධානවලට වගා ළිං ශුද්ධ පවිත්‍ර කර ගැනීමට ආර්ථික සංවර්ධන අමාත්‍යාංශයේ මැදිහත්වීමෙන් එක් ගොවි සංවිධානයක් හට රුපියල් දස දහස (10000) බැගින් ආධාර මුදලක් ලබාදීමට පියවර ගෙන ඇතැයි ගොවිජන සේවා හා වනජීවී ඇමති එස්. එම්. චන්ද්‍රසේන මහතා කියා සිටී.මෙවර යල කන්නයේ අනුරාධපුර සහ පොළොන්නරු දිස්ත්‍රික්ක වල ගොවීන් කුඹුරු අක්කර විශාල ප්‍රමාණයක වී වගා කර තිබෙන අතර අතිරේක බෝග වගාවටද වැඩි නැඹුරුවීමක් දක්නට ලැබේ. ඒ අනුව මේ දින වල පවතින වියළි කාලගුණික තත්ත්වය මත වැව් වල ජල මට්ටම පහත බැසීම නිසා ගොවීන්ට සිය වගා කටයුතු වලට අවශ්‍ය ජලය ලබා ගැනීමට නොහැකිව ඇත.ඒ අනුව ජනාධිපතිතුමන්ගේ උපදෙසින් වී වගා සහ අතිරේක බෝග වගාවන්ට අවශ්‍ය ජලය ලබා දෙමින් වගා කටයුතු බේරා ගැනීමට මේ වැඩපිළිවෙළ ක්‍රියාත්මක කළ බවද හෙතෙම පවසයි.තවද වගා ළිං ඉදිකිරීම මෙන්ම සිඳීමට ගොස් ඇති වැව් සහ ඇළවල් යන ජල මූලාශ්‍ර ආශ්‍රිතව වගා ළිං ඉදිකිරීමද සිදු කරන බවද කියයි. එම වගා ළිං වලින් ජලය ලබා ගැනීමද අවශ්‍ය ජල පොම්ප සහ බට ගොවි සංවිධාන වෙත ප්‍රදානය කරන බවද මෙහි එක් වගා ළිඳකින් කුªඹුරු අක්කර හතරක (04) පමණ ජලය සැපයීමට අපේක්ෂා කෙරේ.මේ වන විට මහවැලි එච් (ඩ්) කලාපයේ මීගලෑව, රාජාංගණය යන ප්‍රදේශවල මේ වැඩපිළිවෙළ ක්‍රියාත්මක අතර මේ පිළිබඳ මහවැලි එච් (ඩ්) කලාපීය නේවාසික කළමනාකාර කාර්යාලයේදී පසුගියදා ගොවි සංවිධාන නියෝජිතයින් දැනුවත් කිරීමද සිදු කෙරිණි.මේ වැඩපිළිවෙළ හරහා පීඩාවට පත් ගොවියාගේ් වගා කටයුතු යළි ශක්තිමත් කර ගැනීමට අවශ්‍ය පියවර ගන්නා බවද ගොවිජන සේවා හා වනජීවී ඇමති එස්. එම්. චන්ද්‍රසේන මහතා වැඩිදුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=n1207095</link>
    <topic>මත්තල ගුවන්තොටට අන්තර් ජාතික ගුවන් සේවා</topic>
    <author>සුභාෂිනී සේනානායක</author>
    <content>මත්තල දෙවන අන්තර් ජාතික ගුවන්තොටුපළ වෙත අන්තර් ජාතික ගුවන් ගමන් යොමු කරවීම සඳහා මූලිකත්වය ගෙන කටයුතු කරන බවට ශ්‍රී ලංකා දුත මණඩල ප්‍රධානීන් ප්‍රකාශ කර තිබේ. ශ්‍රී ලංකා දුත මණඩල ප්‍රධානීන් වෙනුවෙන් පෙරේදා (7) දියතලාවේ යුද හමුදා ශ්‍රවණාගාරයේ පැවැත් වූ දෙදින වැඩමුළුවෙන් අනතුරුව මත්තල අන්තර් ජාතික ගුවන්තොටුපළ නිරීක්ෂණය කළ මේ දුත මණ්ඩල මෙසේ ප්‍රකාශ කර තිබේ.ශ්‍රී ලංකාව නියෝජනය කරන මහකොමසාරිස්වරුන් තානාපතිවරුන් සියලු දෙනා මත්තල ගුවන් තොටුපළ නිරීක්ෂනය කළ බවත් ඔවුන්ට මෙහි ඉදිරි සැලැස්ම පිළිබද තමා දීර්ඝ විස්තරයක් තළ බවත් සිවිල් ගුවන් සේවා ඇමැති පියංකර ජයරත්න මහතා පැවසුවේය.මේ ගුවන් තොටුපළ සම්බන්ධව ඔවුන්ගේ විශේෂ අවධානය යොමු කරන බවට ඇමති පියංකර ජයරත්න මහතාට ඔවුන් සහතික වී තිබේ. ඔවුන් තම රටවල්වල ගුවන් සමාගම සමඟ සාකච්ඡා සිදු කරන බවටත් එහි ප්‍රතිඵල කඩිනමින් දැනුම දෙන බවත් පවසා ඇත.මත්තල ගුවන්තොටුපළ ප්‍රධාන වශයෙන් සේවා සපයන ගුවන්තොටුපළක් ලෙස ක්‍රියාත්මක කෙරේ. මේ වන විටත් ෆ්ලය් ඩුබායි එයාර් ඇරබියා එමිරේට්ස් කටාර් එයාර්වේස් ගුවන් සමාගම් මත්තල ජාත්‍යන්තර ගුවන්තොටුපළ වෙත පැමිණීමට සාකච්ඡා පවත්වා ඇති බවත් එමිරේට්ස් ගුවන් සමාගමේ සභාපතිවරයා ශ්‍රී ලංකාවට පැමිණි අවස්ථාවේ තමා සමඟ සාකච්ඡා කළ බවත් මේ ගුවන්තොටුපළ නිරික්ෂණයට නිලධාරින් පිරිසක් ශ්‍රි ලංකාවට පැමිණිමට නියමිත බව ද කීවේය.මෙයට අමතරව එයාර් ඒෂියා එෟෂියානා එයාර් ගුවන් සමාගම් ද සාකච්ඡා කරමින් පවතින බව ඇමැත් පියංකර මහතා කී අතර ශ්‍රි ලංකන් ගුවන් සේවය සහ මිහින් ලංකා ගුවන්සේවය ද සිය දායකත්වය ලබාදීමට එකග වී ඇතැයි කීවෙය. මේ අවස්ථාවට ගුවන්තොටුපළ හා ගුවන් සේවා සමාගමේ සභාපති ප්‍රසන්න වික්‍රමසුරිය මහතා ද සහභාගී විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=n1207093</link>
    <topic>පාසල් වෑන් රථවල ආරක්ෂාවට කාන්තාවක ද යොදවන්න</topic>
    <author>රක්ෂණ ශ්‍රියන්ත</author>
    <content>වෑන් රථවල ප්‍රවාහනය කෙරෙන පාසල් දරුවන්ගේ ආරක්ෂාව වෙනුවෙන් කාන්තාවක් ද යොදාගන්නා‍ ලෙස ළමා සංවර්ධන හා කාන්තා කටයුතු ඇමැති තිස්ස කරල්ලි යද්ද මහතා ඉල්ලීමක් කරයි.ශීඝ්‍රයෙන් සිදුවන ළමා අපචාර මැඩලීමේ එක් පියවරක් ලෙසත්, බොහෝ පාසල් වෑන්රථ තුළ ළමයින් ඇරෙන්නට රියැදුරන් පමණක් ගමන් ගන්නා බවත් ළමයින්ගේ ආරක්ෂාව සම්බන්ධයෙන් පවතින ගැටලු සැලකිල්ලට ගෙන තමා මේ තීරණය ගත් බවත් අමාත්‍යවරයා දිනමිණට පැවසීය .පාසල් වෑන් රථ තුළ කාන්තාවක් සිටීමෙන් තමන්ගේ රුකවරණය පිළිබඳ දරුවන්ගේ මානසික තත්ත්වය ඉහළ මට්ටමක පැවතීමත් ආත්ම විශ්වාසය උසස් තත්ත්වයක පැවතීමත් සිදුවන බව ඇමැතිවරයාගේ අදහස වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=n1207094</link>
    <topic>විශේෂඥ වෛද්‍ය ගීතාංජන මෙන්ඩිස් අභාවප්‍රාප්ත වෙයි</topic>
    <author>ප්‍රින්ස් ගුණසේකර</author>
    <content>ක්‍රීඩා වෛද්‍ය ආයතනය ආරම්භයේ සිට වසර 22ක් එහි ප්‍රධානියා ලෙස කටයුතු කළ විශේෂඥ වෛද්‍ය ගීතාංජන මෙන්ඩිස් මහතා ඊයේ පෙරවරුවේ කොළඹ පෞද්ගලික රෝහලකදී අභාවප්‍රාප්ත විය.ප්‍රකට ස්නායු ශල්‍ය වෛද්‍යවරයෙකුවූ ඒ මහතා ජාතික තහනම් උත්තේජන ආයතනයේ සභාපතිවරයා ලෙසද කටයුතු කළේය.62 වැනි වියෙහි පසුවූ මෙන්ඩිස් මහතාගේ දේහය කොළඹ මේට්ලන්ඩ් පෙදෙස නිවසේ තැන්පත් කර ඇති අතර අවසන් කටයුතු 11වැනි බදාදා සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=n1207096</link>
    <topic>පහේ ශිෂ්‍යත්ව විභාග දිනයේ ඡන්ද ප්‍රචාරක වැඩවලින් බාධා එපා</topic>
    <author>ධනුෂ්ක ගොඩකුඹුර</author>
    <content>පහ වස‍ර ශිෂ්‍යත්ව විභාගය යෙදෙන අගෝස්තු 26 වැනිදා විභාගයට බාධා වන ආකාරයේ මැතිවරණ ප්‍රචාරක කටයුතු තහනම් කිරීමට මැතිවරණ කොමසාරිස් මහින්ද දේශප්‍රිය මහතා තීරණය කර තිබේ.ඒ අනුව එදින විභාගයට බාධාවන ආකාරයේ ශබ්ද විකාශන යොදාගෙන කෙරෙන මැතිවරණ ප්‍රචාරක කටයුතු නොකළ යුතු අතර විභාග මධ්‍යස්ථාන අසල මැතිවරණ රැළි පැවැත්වීමත් නීතිවිරෝධී බව නියෝජ්‍ය මැතිවරණ කොමසාරිස් එම්. එම්. මොහොමඩ් මහතා පැවසීය.මේ නීතිය උල්ලංඝනය කරන අයට එරෙහිව නීතිය ක්‍රියාත්මක කරන ලෙස කොමසාරිස්වරයා පොලීසියට උපදෙස් දී ඇති බවත් මොහොමඩ් මහතා කීවේය.මේ සම්බන්ධයෙන් දේශපාලන පක්ෂ ලේකම්වරුන් දැනුවත් කිරීමටත් මැතිවරණ කොමසාරිස්වරයා පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=n1207097</link>
    <topic>නමගිය අපරාධකරුවන්ට අනුබල දුන්නැයි චීවරධාරියෙක් අත්අඩංගු‍වේ</topic>
    <author>මහින්ද අලුත්ගෙදර සහ රක්ෂණ ශ්‍රියන්ත,බලපිටිය සමූහ</author>
    <content>නමගිය අපරාධකරුවන්ට නවාතැන් ලබාදීම සහ අනුබල දීම සම්බන්ධයෙන් ඉඳුරුව, බණ්ඩාරිගොඩ ප්‍රදේශයේ විහාරස්ථානයක චීවරධාරියකු අපරාධ පරීක්ෂණ දෙපාර්තමේන්තුව මඟින් අත් අඩංගුවට ගෙන ඇත.බෙන්තොට හා අලුත්ගම ප්‍රදේශවල සිදුවූ අපරාධ රැසක අපරාධකරුවන්ට නවාතැන් ලබාදීම සහ අදාළ අපරාධයන් සඳහා අනුබල දීම සිදුකළ බවට සැකකෙරෙන අතර එම හිමිනම ඊයේ (8) අත් අඩංගුවට ගත් බව පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා පවසයි.ඉඳුරුව බණ්ඩාරිගොඩ ප‍්‍රදේශයේ විහාරස්ථානයක වාසය කරන මෙම චීවරධාරියා මෙලෙස අපරාධ පරීක්ෂණ දෙපාර්තමේන්තුව මගින් අත් අඩංගුවට ගෙන තිබෙන බවද බෙන්තොට ප්‍රදේශයේදී සිදුකළ රුපියල් ලක්ෂ 23 ක රත්රන් කොල්ලය සහ අලුත්ගම රුපියල් කෝටි 04 ස්වර්ණාභරණ හා මැණික් කොල්ලය ඇතුළු අපරාධ රැසක සැකකරුවන්ට මෙම හිමිනම විසින් සහාය ලබා දී ඇති බවට පොලීසිය අනාවරණය කරගෙන තිබෙන බවද පොලිස් මාධ්‍ය ප්‍රකාශකවරයා සඳහන් කරයි.සැකකාර හිමිනම අධිකරණයට වෙත ඉදිරිපත් කිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=n1207098</link>
    <topic>පොළොන්නරුව රෝහලේ අසාමාන්‍ය ශල්‍යකර්මයක්</topic>
    <author>පොළොන්නරුව විශේෂ ගාමිණි ඔබේසේකර</author>
    <content>වල් අලියකු විසින් පහරදීමෙන් තුවාල ලබා සිටි රෝගියකුගේ අක්මාව තුවාල වී එය උරස් කුහරය ඇතුළට යෑමෙන් බරපතළ ලෙස රෝගීව සිටියදී සුවපත් කිරීමට පොළොන්නරුව මහ රෝහලේ ශල්‍ය වෛද්‍යවරුන් සමත්වුහ.මහවැලි “බී” කලාපයේ මාදුරුඔය, අලවාකුඹුර පදිංචි ආර්. ජී. ගුණවර්ධන (29) ගොවි මහතා වල් අලියකු පහරදීමෙන් පසුගිය ජුනි 27 බරපතළ ලෙස තුවාල ලැබ අරලගන්විල රෝහලට ඇතුළත් කරන ලදී.රෝගියා වැඩිදුර ප්‍රතිකාර සඳහා එදින පොළොන්නරුව මහ රෝහලට ඇතුළත් කරනු ලැබීය. රෝගියා පරීක්ෂා කළ පොළොන්නරුව මහ රෝහලේ ශල්‍ය වෙද්‍ය විශේෂඥ ගාමිණී අබේසිංහ මහතා විසින් සිය වෛද්‍ය කණ්ඩායම සමඟ ප්‍රතිකාර ලබාදීම ආරම්භ කරන ලදී.මුලික වෛද්‍ය පරීක්ෂණවලදී හෙළිවුයේ රෝගියාගේ අක්මාවට හානි සිදුවී ඇති බවයි. එහෙත් ස්කෑන් යන්ත්‍රයේ අක්මාවක් නොමැති බව පෙනී ගියා. ශල්‍යකර්මය ආරම්භ කොට උදර කුහරය පරීක්ෂා කිරීමේදීත් අක්මාවක් දැකගන්නට ලැබී නැත. මහා ප්‍රාචීරයේ දකුණු පැත්තේ ලොකු සිදුරක් දැකගන්නට ලැබී ඇත.එහිදී පරීක්ෂා කරනවිට අක්මාව හා අනෙක් දේ උරස් කුහරය දෙසට ගොස් තිබුණා. මේ වනවිට මහබඩවැල, කුඩාබඩවැල හා අග්න්‍යාශයටත් හානි සිදුවී තිබුණා. උරස් කුහරයේ තිබූ අක්මාව උදර කුහරය තුළට ගෙන ඒමට කටයුතු කළා. මේ වනවිට අක්මාවට දැඩි හානි සිදුවී තිබුණා. උරස් කුහරය විවෘත කිරීමේදී දැකගන්නට ලැබුණේ, පෙණහලුවලටද හානි සිදුවී ඇති බවයි.හදිසි අනතුරකදී අක්මාවක් උරස් කුහරය තුළට යෑම අසාමාන්‍ය සිද්ධියක් බව රෝගියාට ප්‍රතිකාර ලබා දුන් ශල්‍ය වෛද්‍ය විශේෂඥ ගාමිණී අබේසිංහ මහතා සඳහන් කරයි. එවැනි රෝගියකුට ඉතා ඉක්මනින් ප්‍රතිකාර ලබාදිය යුතුයි. මේ සුවිශේෂී වූ ශල්‍යකර්මය පොළොන්නරුව වැනි දුෂ්කර ප්‍රදේශයක පිහිටි රෝහලක සිදුකිරීමට සෞඛ්‍ය ඇමැතිවරයා විසින් සියලුම පහසුකම් ලබාදීම අගය කළ යුතු බව මෙහිදී සඳහන් කළ යුතුය.ශල්‍ය වෛද්‍ය විශේෂඥ දොස්තර ගාමිණී අබේසිංහ මහතා සමඟ නිර්වින්දන විශේෂඥ වෛද්‍ය හරිත ධර්මකීර්ති, නිලන්ත උදයකුමාර, මොහමඩ් වික්‍රම්, චතුරංග වීරසිංහ මහත්වරුද දිනූජා රූපසිංහ වෛද්‍යවරිය ඇතුළු හෙද කාර්යමණ්ඩලය ශල්‍යකර්මය මගින් රෝගියාට ප්‍රතිකාර ලබාදීමට ක්‍රියාකළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=n1207099</link>
    <topic>ව්‍යාපාරවල කාර්යක්‍ෂමතාව ඉහළ නැංවීමට නව මුද්‍රණ විසඳුම් මාලාවක්</topic>
    <author/>
    <content>සෑම ප්‍රමාණයකම ව්‍යාපාරයන් සඳහා වඩාත් සුරක්‍ෂිතව සහ කාර්යක්‍ෂමව හසුකර ගැනීමට, සම්බන්ධ වීමට සහ සන්නිවේදනය කිරීමට හැකියාව ලබාදෙන නව නිෂ්පාදන අටක් (8) HP (එච්. පී.) හඳුන්වා දෙනු ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=n12070910</link>
    <topic>ලෝකයේ ප්‍රථම උසින් වැඩි ශා. අන්තෝනි මුනි ප්‍රතිමාව</topic>
    <author>ඡායාරූපය – කැලණිය විශේෂ ලයනල් පී. පෙරේරා</author>
    <content>වත්තල නගරය මධ්‍යයේ ඉදිකළ ලෝකයේ උසම ශා. අන්තෝනි මුනිඳුන්ගේ ප්‍රතිමාව අති උතුම් මැල්කම් කාදිනල් රංජිත් හිමිපාණන් අතින් පෙරේදා (7 වැනිදා) විවෘත විය.ප්‍රතිමාව නිරාවරණය කළ අති උතුම් මැල්කම් කාදිනල් රංජිත් හිමිපාණන් එහි අභියස පියතුමන්ලා සමග. මෙම ප්‍රතිමාව උසින් අඩි 25 ක් වන අතර, මෙය ලෝකයේ ප්‍රථම උසින් වැඩි ශා. අන්තෝනි මුනි ප්‍රතිමාවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=r1207091</link>
    <topic>උකුවෙළ අතිරහපිටිය වෙල්යායට ජලය සැපයූ ඇළ මාර්ග අවහිර කරලා</topic>
    <author>උකුවෙල සංචාරක ප්‍රියන්ත සුමනසේන</author>
    <content>උකුවෙල අතිරහපිටිය යායට ජලය ලබා ගැනීමට තිබූු ඇළ මාර්ග අවහිර කර නිලධාරීන් නොමඟ යවමින් රජයෙන් රුපියල් ලක්‍ෂ 47ක් අනුමත කරගෙන එම මුදලින් විශාල බැම්මක් ඉදිකරන බවට අතිරහපිටිය ගොවි සංවිධානය ඇතුළු සංවිධාන 7ක නියෝජිතයෝ අප්‍රසාදය පළ කර සිටිති.අතිරහපිටිය ගොවි සංවිධානයේ සභාපති කුලසිංහ මහතා මෙසේ කීවේය.අතිරහපිටිය හා ඇල්කඩුව දක්වා ගොවි සංවිධාන 7ක් තිබෙනවා. සුළු වාරි මාර්ගයෙන් මහවාරි මාර්ගයට අරන් දැනට වසරකට ආසන්නයි. නිලධාරීන් කරන්නේ ඇළවල් ඉදිකරන එක විතරයි. ඒත් ඒවායේ ජලය නෑ. ලෙහෙසියෙන් වතුර ගන්න තිබුන ඇළවේලිවලට වතුර නොඑන විදිහට කටයුතු කර තිබෙනවා.අපි උපන් දවසේ ඉඳලා වතුර ගන්නේ හුණුගල ඉඳලා එන අමුණු හරහායි. වාරිමාර්ග දෙපාර්තමේන්තුවේ බලධාරියෙක් නිලධාරින් නොමඟ යවලා උප්පරවැට්ටියක් යොදලා මුදල් අනුමත කරගෙන ඒවා පෞද්ගලික උවමනාවකට වියදම් කරලා ගොවි සංවිධානයෙන් අපි මේවා පෙන්නලා දෙනවිට අපි නරකයි.මේ ගැන හොයලා බලන්න කිසිම කෙනකුට උවමනාවක් නෑ. අතිරහපිටිය කියන්නේ යල මහ දෙකන්නය සහ එළවලු වගාකළ හොඳ වේල් යායක්. ඇටබගස්තැන්න යාය, හැමුරේ යාය අද පිට්ටනි බවට පත් වෙලා.එච්. එම්. රණසිංහ ගොවි මහතාඅතිරහපිටිය වෙල් යාය පුරන්වෙලා .නිලධාරින් අපි ගැන බලන්නේ නැහැ. වෙල් යායට වතුර හරවන්න තේවතු මැදින් කැලෑ මැදින් කිලෝමීටර් 8 - 10 විතර පයින් යන්න ඕන.ගොවි සංවිධාන අසරණ වෙලා ඉන්නේ.මිනිස්සු බනිනවා.හොයලා බලන්නේ නැහැ කියලා. ඒ අය උපරිම උත්සහ දරනවා වතුර දෙන්න.ඩබ්ලිව්. ඒ. මුණසිංහ මහතාඅපි විඳීන දුක නිලධාරින් දන්නෙ නැහැ. ජීවත්වෙන්න තියෙන වී ගොවිතැනට වතුර නෑ.ලැලිඅඹේ ගොවි සංවිධානයේ ලේකම් රණසිංහ බණ්ඩා මහතාඅද වෙනකොට අක්කර 200කට පමණ ආසන්නව පුරන්වෙලා ඉවරයි. එළවලු හදන්නත් බැහැ. වී ගොවිතැන කරන්නත් බැහැ. හොඳම කන්න දෙක වැඩ කළ කුඹුරු මහවාරිමාර්ගය නිසා පුරන් වුණා. මේ ගැන කාට කියන්නද. එන නිලධාරීන් බලන්නේ අතට මුදල් ලැබෙන විදිහක්.උකුවෙල ප්‍රාදේශීය සභා මන්ත්‍රී ජයන්ත මුණවීර මහතාරජයේ ඉහළ නිලධාරියෙක් විදිහට කරන මේ වැඩය ඉතාම නරකයි. අහිංසක මිනිසුන්ගේ කුඹුරු විනාශවෙලා . එන වතුර පාර වෙනත් පැත්තකට හරවලා , ගොවි සංවිධාන නොමඟ යවලා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=r1207092</link>
    <topic>නිෂ්පාදන වියදම ආදායමට වඩා වැඩියි: හතරලියද්දේ ගඩොල් නිෂ්පාදකයෝ අසීරුවේ</topic>
    <author>මහනුවර දිසා සමූහ කේ. චන්ද්‍රරත්න</author>
    <content>හතරලියද්ද ප්‍රදේශයේ ගඩොල් කර්මාන්තය සිදුකරන ගම්මාන රැසකි. ගඩොල් කර්මාන්තයට සම්බන්ධ පවුල් මුහුණදෙන ගැටලු නිරාකරණය කරදීමට කිසිදු අයකු මැදිහත් නොවේ.නිකතැන්න, කහක්කරපොළ, මීගස්තැන්න, හතරලියද්ද සහ ගම් අට යන ගම්මානවල අය ගඩොල් නිෂ්පාදනයට එක් වී ඇත.ගඩොල් නිෂ්පාදනයට මැටි සොයා ගැනීම වගේම මැටි පෑගීමට මී ගවයින් සොයා ගැනීමද අපහසු වී ඇත.ශ්‍රමිකයින් සම්බන්ධව ගැටලු ඇත. ගඩොල් පිළිස්සීමට දර සොයා ගැනීමද ගඩොල් ප්‍රවාහනයද ගැටලුය. මෙම තත්ත්වය යටතේ නිෂ්පාදන වියදම් ඉහළය.ගඩොල් නිෂ්පාදකයකු වන ටී. බී. දිසානායක මහතා මෙසේ පැවසීය.වෙළෙඳ පොළ පිළිබඳව ගැටලුවක් නැහැ රැකියා අවස්ථා වැඩි ප්‍රමාණයක් ලබාදීමේ හැකියාව තිබෙනවා. නමුත් කර්මාන්තයට මී ගවයින් සොයාගැනීම ගැටලුවක්. ඒ වගේම තරුණ පිරිස මෙම කර්මාන්තයට එතරම් කැමැත්තක් නැහැ. අපට මෙම කර්මාන්තය කරගන යාමට රාජ්‍ය අනුග්‍රහයක් නෑ.ඉහළ පිරිවැයක් දරා නිෂ්පාදනය කරන ගඩොලක් අඩුම වශයෙන් රුපියල් 12.00කටවත් අලෙවි කිරීමට සිදු වෙනවා.කේ. ජී. නන්දසේන ගඩොල් කර්මාන්තයට සම්බන්ධ ශ්‍රමිකයෙකි. ඔහු ප්‍රකාශ කරන්නේ දේශීය කර්මාන්තයක් වශයෙන් ගඩොල් කර්මාන්තය කරගන යාමට රාජ්‍ය අනුග්‍රහයක් ලබා දිය යුතු බවයි.ඒ. ජී. සිරියලතා ප්‍රකාශ කරන්නේ කාන්තාවකට අතිරේක ආදායමක් උපයා ගැනීමට මෙම කර්මාන්තය තුළින් හැකිවන බවය.සමෘද්ධි ව්‍යාපාරය යටතේ මෙම කර්මාන්තයට අතදීමක් සිදු කරන්නේ නම් කර්මාන්තය සවිබල ගැන්වීමට හැකිවන බවද ඇය කියයි.ගඩොල් කර්මාන්තයට සම්බන්ධ පවුල් සිය ගණනක් සිටින හතරලියද්ද ප්‍රාදේශීය ලේකම් කොට්ඨාසයේ ජනතාව ගඩොල් කර්මාන්තය රැකදීමට පියවර ගන්නැයි රජයෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=r1207093</link>
    <topic>කල්බදු ක්‍රමයට ගත් වාහන හොර ලේඛන හදා අලෙවි කරලා</topic>
    <author>පානදුර සමූහ කපිල සෝමරත්න</author>
    <content>මහා පරිමාණයේ ව්‍යාපාරිකයකු බවට ඒත්තු ගන්වමින් මෝටර් රථ කල්බදු ක්‍රමය යටතේ ලබාගෙන වෙනත් ආයතනවලට අලෙවි කර මුදල් ඉපයූ පුද්ගලයකු පානදුර මහේස්ත්‍රාත් ආර්. ඒ. ඒ. දිසානායක මහතා ලබන මස පස්වෙනිදා දක්වා රක්ෂිත බන්ධනාගාර ගතකරන ලදී.පානදුර පොලිසියේ විශේෂ අපරාධ පරීක්‍ෂණ සහ වංචා විමර්ශන අංශය විසින් අත්අඩංගුවට ගෙන අධිකරණයට ඉදිරිපත් කළ පුද්ගලයා පානදුර ගල්තුඩේ ප්‍රදේශයේ පදිංචිකරුවෙකි.රුපියල් ලක්‍ෂ 24 ක් වටිනා මෝටර් රථයක් වංචාකර එම රථය රුපියල් ලක්‍ෂ 15 කට අලෙවි කර තිබියදී සැකකරු අත්අඩංගුවට ගෙන ඇත.ව්‍යාජ ලෙස සකස් කරන ලද ජාතික හැඳුනුම්පත් පහක් මොහු ළඟ තිබී හමුවී ඇති අතර එම හැඳුනුම්පත් දෙකක් පානදුර බැංකුවකට ඉදිරිපත් කර ගිණුම් දෙකක් ද පවත්වාගෙන ගොස් ඇති බව පානදුර පොලිසියේ විශේෂ අපරාධ සහ වංචා විමර්ශන අංශයේ සැරයන් ලියනගේ මහතා අධිකරණයට දන්වා සිටියේය. මේ සැකකරු රන් ආභරණ ද උකස් මධ්‍යස්ථානවලට උකස් කර ඇතැයි ද පොලිස් පරීක්‍ෂණවලින් හෙළිදරව් වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=r1207094</link>
    <topic>හෑගල්ල වතුයායේ ඉදිකළ පුපුරණ ද්‍රව්‍ය මධ්‍යස්ථානය ජනතා අයිතියට</topic>
    <author>හල්තොට සමූහ – විනිතා මානෙල් ගමගේ</author>
    <content>මිල්ලනිය ප්‍රාදේශීය ලේකම් බල ප්‍රදේශයේ වැලිකල, හෑගල්ල වතුයායේ ඉදිකෙරුණ පුපුරණ ද්‍රව්‍ය මධ්‍යස්ථානය ජනතා අයිතියට පත් කිරීම පසුගියදා කළුතර දිස්ත්‍රික් අතිරේක ලේකම් බී. ජී. එස්. ගුණතිලක මහත්මියගේ ප්‍රධානත්වයෙන් සිදු කෙරිණි.දිවයින පුරා ක්‍රියාත්මක කෙරෙන පුපුරණ ද්‍රව්‍ය ප්‍රතිස්ථාපනය කිරීමේ වැඩසටහන යටතේ ඉදිකෙරුණ මේ ගබඩාව කළුතර දිස්ත්‍රික්කයේ දෙවන මධ්‍යස්ථානය වන අතර දිවයිනේ 65 වැනි ගබඩාව වේ.ඉතා සුරක්‍ෂිත වැඩපිළිවෙළක් යටතේ පුපුරණ ද්‍රව්‍ය ගබඩා කර බෙදාහැරීම සිදු කෙරෙන අතර තෝරාගත් අලෙවි නියෝජිතවරු 6 ක් යටතේ මෙහි ඉදිරි කටයුතු සිදු කෙරේ.රාජ්‍ය ආරක්‍ෂක අමාත්‍යාංශයේ අතිරේක ලේකම් දමයන්ති ජයතිලක, පානදුර කොට්ඨාස භාර ජ්‍යෙෂ්ඨ පොලිස් අධිකාරි එච්. එම්. ධර්මසේන, සිවිල් ආරක්‍ෂක අමාත්‍යාංශයේ සහකාර ලේකම් සමන් දිසානායක, නියෝජ්‍ය පුපුරණ ද්‍රව්‍ය පාලක ආර්. එම්. රාජපක්‍ෂ, දොඹගොඩ යුද හමුදා පුහුණු මධ්‍යස්ථානයේ ලුතිනන් කර්නල් ඩබ්. එම්. එස්. ඒ. විජේකෝන්, ගබඩා සංකීර්ණයේ පොලිස් ස්ථානාධිපති පො. ප. ඉන්දික තුෂාර යන මහත්ම මහත්මීහු මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=r1207095</link>
    <topic>බුලත්සිංහල මවක් දරු දෙදෙනා සමඟියෙන් තියන්න විශ්‍රාම වැටුප සමසේ බෙදා දෙන්න පොරොන්දු වෙලා</topic>
    <author>කළුතර දිසා සමූහ දයාරත්න කුමාරසිංහ</author>
    <content>බුලත්සිංහල මූලස්ථාන පොලිස් පරීක්‍ෂකගේ කාර්යාලයට ඇතුල්වූයේ විශ්‍රාමික රාජ්‍ය සේවිකාවක වූ වියපත් කාන්තාවකි. ඇය සමඟ ඇගේ පුතු හා ඔහුගේ බිරිය ද පැමිණියාය. ටික වේලාවකට පසු තවත් පුතෙක් හා ඔහුගේ බිරියත් කාර්යාලයට ඇතුල් වී පොලිස් ස්ථානාධිපතිවරයාගේ දකුණුපසින් සිටගත්හ. මේ සිවුදෙනා පැමිණ සිටියේ සුළු පැමිණිල්ලකට කරුණු දැක්වීමටයි.විශ්‍රාමික මව එක් පුතකුගේ නිවසේ නතර වී සිටීම ගැන අනෙක් පුතා සහ ඔහුගේ බිරිය මව සමඟ උරණ වී ඇති අතර පුතුන්ගේ භාර්යාවන් ද එකිනෙකා හා උරණ වී ඇත.එයට හේතුව මවගේ විශ්‍රාම වැටුප ඇය නතර වී සිටින නිවසේ පුතා සහ එම පවුලේ සාමාජිකයන් වෙනුවෙන් වැය කිරීමයි.මේ කරුණු අනාවරණය වූයේ මූලස්ථාන පොලිස් පරීක්‍ෂක ගුණරත්න මහතා දෙපසින් කරුණු විමසීමෙන් පසුවය. පැමිණිල්ල විභාග කර අවසානයේ මව සමඟ අමනාපයෙන් පසුවන පුතාට හා බිරියට කරුණු පැහැදිලි කළ පොලිස් පරීක්‍ෂකවරයා පැවැසුවේ ලේ කිරි කර පොවා ඇතිදැඩි කර පුතාට රැකියාවක් පවා සොයා දී ඇති බවත්, මව් සෙනෙහස අඳුරන පුතකු ලෙස මවගේ දෙපා වැඳ සමාව ගන්නා ලෙසයි.පොලිස් ස්ථානාධිපතිවරයාගේ ඉල්ලීමට අවනත නොවූ ඔහු බිරිය සමඟ පොලිස් ස්ථානයෙන් පිටවී ගියේ මව අසල සිටි තම සොහොයුරා දෙසට නපුරු බැල්මක් ද හෙලමිනි. එම අවස්ථාවේ කඳුළු පිරුණු දෙනෙතින් මූලස්ථාන පොලිස් පරීක්‍ෂකවරයාට පැවැසුවේ “සර් මගේ පැන්ෂන් පඩියෙන් කොටසක් තරහෙන් ඉන්න පුතාටත්, ලේලිටත් මම දෙන්න සූදානම්. මගේ පැන්ෂන් පඩිය හන්දා දරුවන් අමනාප වී සිටිනවා දකින්නට මා කැමති නැතැයි” රූ රා වැටෙන කඳුළු පිස දමමින් පවසද්දී පොලිස් ස්ථානයේ හා අවට සිටි හැමදෙනාගේම දෙනෙත් කඳුළින් පිරී ගියේ මව් ගුණ සිහිපත් වීමෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=s1207091</link>
    <topic>පාකිස්තානය ලකුණු 226කට සීමා වෙයි</topic>
    <author>වර්නන් ගුණසේකර පල්ලෙකැලේ සිට</author>
    <content>තිසර පෙරේරා ඔහුගේ ටෙස්ට් ක්‍රිකට් දිවියේ වාර්තා කළ හොඳම පන්දු යැවීම හමුවේ විශාරද පිතිකරුවන් සිවු දෙනෙකුම ඉතාමත් අඩු ලකුණුවලට අහිමි වූ පාකිස්තානය පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වෙන පළමු ටෙස්ට් තරගයේ ඊයේ ආරම්භක දිනයේදී ලකුණු 226කට දැවී ගියේය. ඉක්බිති, ඔවූහු ප්‍රබල වේග පන්දු ප්‍රහාරයක් එල්ල කරමින් ශ්‍රී ලංකා කඩුලු 3ක් ලකුණු 44කට බිඳ දැමූහ. තිසර පෙරේරා තරගය ආරම්භයේදීම පාකිස්තානය අන්දමන්ද කරවමින් උප නායක මොහමඩ් හෆීස්, ටව්ෆික් උමාර්, අසාර් අලි හා නායක මිස්බා උල් හක් දවාලමින් අවසානයේ ලකුණු 63කට කඩුලු 4ක් වාර්තා කළේය. රංගන හේරත් ලකුණු 40කට කඩුලු 3ක්ද, නුවන් කුලසේකර ලකුණු 44කට කඩුලු 2ක්ද ලබා ගත්හ.පාකිස්තාන ඉනිම අවසන් වීමෙන් පසුව පන්දුවට පහර දීම සඳහා ශ්‍රී ලංකාවට ඊයේ ඕවර 15ක් ඉතිරිව තිබූ අතර ප්‍රතිවාදී වේග පන්දු යවන ක්‍රීඩක ජුනෙයිඩ් ඛාන් 8 වැනි ඕවරයේදී ආරම්භක පිතිකරු දිනේෂ් චන්දිමාල් ලකුණු 8කටත්, කුමාර් සංගක්කාර ලකුණු ලබා ගැනීමට පෙරත් දවාලුවේය. මේ දෙදෙනාම දැවී ගියේ මුළු ලකුණු 14දීය.එස්.එස්.සී. පිටියේ පැවැති දෙවැනි ටෙස්ට් තරගයේදී කඩුලු 5ක් ලබා ගනිමින් එම තරගයේ වීරයා බවට පත්වූ ජුනේඩ් ඛාන් ඊයේ ද ශිල්ප දක්වන්නට සමත් වූ අතර ඔහුගේ විශිෂ්ට පන්දු ප්‍රහාරය ඉදිරියේ චන්දිමාල් කඩුල්ල මුවා කිරීමේ වරදට හසුව පළමුව දැවී ගියේය. ඊට පන්දු දෙකකට පසුව ‘සංගා’ පන්දුව කෙළින්ම කඩුල්ලේ වැදීමෙන් දැවී ගියේය. පාකිස්තානයට එරෙහි පසුගිය ටෙස්ට් තරග දෙකේදීම ද්විත්ව ශතක ආසන්නයටම පැමිණි සංගක්කාර පාකිස්තානය හමුවේ ඊයේ බින්දුවකට දැවී ගියේ ඔහුගේ ටෙස්ට් ක්‍රිකට් දිවියේ ප්‍රථම වතාවටය.ආරම්භක පිතිකරු තරංග පරණවිතාන (නොදැවී 13යි) හා නායක මහේල ජයවර්ධන තෙවැනි කඩුල්ල වෙනුවෙන් ලකුණු 30ක් එක් කරමින් සිටියදී මොහමඩ් සාමිගේ පන්දුවකට කඩුල්ල මුවා කරමින් ජයවර්ධන ලකුණු 12කට දැවී ගියේය. 15 වැනි ඕවරයේ සිවුවැනි පන්දුවේදී එම තෙවැනි කඩුල්ල මුළු ලකුණු 44දී බිඳ වැටීමත් සමග ඊයේ තරගය අවසන් විය. ඛාන් ලකුණු 15කට කඩුලු 2ක් ලබා ගත්තේය.හිරු එළියෙන් දීප්තිමත්ව තිබූ පල්ලෙකැලේ අහස යට කාසියේ වාසිය දිනා ගත් නායක මහේල ජයවර්ධන ටික වේලාවක් ආවරණය කර තිබූ තණතීරුවේ ප්‍රථමයෙන් පන්දු යැවීමට තීරණය කළේය. පෙරේදා පැවැති වර්ෂාව හේතුවෙන් තණතීරුවේ ඇතිව තිබූ තෙතමනය ඉක්මනින් කඩුලු දවා ගැනීමට සිය වේග පන්දු යවන්නන්ට උපකාරී වනු ඇතැයි මහේල කල්පනා කරන්නට ඇත.එය නුවණක්කාර තීරණයක් බවට ප්‍රදර්ශනය වෙමින් තිසර පෙරේරා හා නුවන් කුලසේකර යන ආරම්භක පන්දු යවන්නෝ තරගයේ 16 වැනි ඕවරය අවසන් වන විට පාකිස්තාන කණ්ඩායමේ මුල් පිතිකරුවන් සිවු දෙනා ම ආපසු ක්‍රීඩාගාරයට යවා තිබිණි. තමන් කෙරෙහි තැබූ විශ්වාසය සනාථ කරමින් පාකිස්තාන පිතිකරුවන්ට බියකරු පන්දු යවන්නෙක් බවට පත්වූ තිසර මුල් කඩුලු තුන ම දවා ගැනීමට සමත් විය. තිසර ඔහුගේ පන්දු යැවීමේ පළමු වාරයේදී ඕවර 9ක් යවමින් ලකුණු 31කට කඩුලු 3 ලබා ගත් අතර ඔහුගේ ඕවර 3ක් ලකුණු ලබා නොදුන් ඒවා ලෙස සටහන්ව තිබිණි. තිසර පෙරේරාගේ පළමු ‘ගොදුර’ බවට පත්වූයේ පාකිස්තාන උප නායක මොහමඩ් හෆීස් ය. හතරේ පහර 4ක් සමග පන්දු 27කින් ලකුණු 22ක් ලබා ගත් ඔහු තිසරගේ පන්දුව කෙළින් ම කඩුල්ලේ වැදීමෙන් දැවී ගියේය. තරගයේ 8 වැනි ඕවරයේ සිවුවැනි පන්දුව හෆීස්ගේ පිත්ත හා පා ආවරණය අතරින් රිංගා පිත්තේ අග හා පා ආවරණය සිප ගනිමින් ගොස් පිට ඉන්නේ මුදුනේ ගැටෙන විට මුළු ලකුණු සංඛ්‍යාව 35ක් විය.10 වැනි ඕවරයේ කඩුල්ලට ඈතින් පැමිණි තිසරගේ පන්දුවකට අසාර් අලි (0)ගේ පිත්තෙන් නික්ම ආ උඩ පන්දුව ‘ගලී’ යන ස්ථානයේ පන්දු රකිමින් සිටි තිලාන් සමරවීර රැක ගැනීමෙන් පාකිස්තාන දෙවැනි කඩුල්ල මුළු ලකුණු 41දී බිඳ වැටිණි.පාකිස්තාන මුළු ලකුණු ප්‍රමාණය 50 වාර්තා වීමත් ඔවුන්ගේ තෙවැනි කඩුල්ල බිඳ වැටීමත් 13 වැනි ඕවරයේදී සිදුවිය. එම කඩුල්ල ලබා ගත්තේ නුවන් කුලසේකර ය. ඔහුගේ පන්දුවට කඩුලු රකින ප්‍රසන්න ජයවර්ධන වෙත උඩ පන්දුවක් ලබා දෙමින් පාකිස්තාන පළපුරුදු පිතිකරු යූනුස් ඛාන් ලකුණු ලබා ගැනීම ආරම්භ කිරීමට පෙර දැවී ගිය අතර එය පාකිස්තාන ලකුණු පුවරුවේ දෙවැනි ‘බින්දුව් විය.දිවා ආහාරය සඳහා තරගය නතර කරන විට පාකිස්තානය කඩුලු 4කට ලකුණු 81ක් රැස්කර ගෙන සිටියේය.දිවා ආහාරයෙන් මිනිත්තු 82කට පසුව යැවුනු 20 වැනි ඕවරයේදී නායක මිස්බා උල් හක් දැවී ගියේය. ගරා වැටුනු පාකිස්තාන ඉනිම යළි ගොඩනගමින් උල් හක් හා අසාඩ් ෂෆික් 5 වැනි කඩුල්ල වෙනුවෙන් පන්දු 202කදී ලකුණු 85ක් එක් කරමින් සිටියදී උල් හක් දවාලමින් එම සබඳතාවට ‘තිත’ තැබුවේද තිසර පෙරේරා ම ය. හතරේ පහර 7ක් සමගින් පන්දු 95කින් ලකුණු 40ක් රැස්කර ගෙන සිටි උල් හක්, පෙරේරාගේ පන්දුවට කඩුලු රකින ප්‍රසන්න ජයවර්ධන අතට උඩ පන්දුවක් දෙමින් දැවී ගියේය. මුළු ලකුණු 162දී අද්නන් අක්මාල් (10) වම් අත තුවාල වීම හේතුවෙන් පිටියෙන් ඉවත්ව ගියේය. තේ පානය සඳහා තරගය නතර කරන විට පාකිස්තානය කඩුලු 5ක් දැවී ලකුණු 172ක් ලබා ගෙන සිටියේය.දිල්හාර ප්‍රනාන්දුගේ පන්දුවකින් වමතේ ඇඟිල්ල තුවාල වී පිටියෙන් ඉවතට ගොස් සිටි අද්නන් අක්මාල්, සාමි දැවී යාමෙන් පසු යළි කඩුල්ලට පිවිස ලකුණු 10 (හතරේ පහර 2ක් සමග) සිට නැවත පන්දුවට පහර දීම ආරම්භ කළද ඔහුට තවත් ලබා ගැනීමට හැකිවූයේ ලකුණු 14ක් පමණි. දෙවැනි වතාවේදී මුහුණ දුන්නේ පන්දු 22කට පමණි. එහිදී තවත් හතරේ පහර 2ක් එල්ල කළ අක්මාල් අවසානයේ ලකුණු 24කට දැවී ගියේය. මුළු ලකුණු 198දී ඔහු දැවී ගියේ රංගන හේරත්ගේ පන්දුව කෙළින්ම කඩුල්ලේ වැදීමෙනි. මුළු ලකුණු 217දී පාකිස්තාන කඩුලු 2ක් බිඳ වැටිණි. නුවන් කුලසේකරගේ පන්දුව කෙළින්ම කඩුල්ලේ වැදීමෙන් උමාර් ගුල් (7) අට වැනි කඩුල්ල ලෙසින් දැවී ගිය අතර එය පළමු පෙල ක්‍රිකට් තරගවල කුලසේකරගේ 250 වැනි කඩුල්ල විය. ගුල් දැවී ගියේ තරගයේ 68 වැනි ඕවරයේදීය. ඊළඟ ඕවරයේදී අසාඩ් ෂෆික්, හේරත්ගේ පන්දුවට ප්‍රසන්න ජයවර්ධන කඩුලු රකින්නා අතට උඩ පන්දුවක් දෙමින් දැවී ගියේය. ඊයේ පාකිස්තාන ඉනිමේ වැඩිම ලකුණු ලබා ගත් පිතිකරුවා බවට පත්වූ ෂෆික් මිනිත්තු 222ක් තිස්සේ පන්දු 158කට මුහුණ දෙමින් හතරේ පහර 10ක් සමග ලකුණු 75ක් වාර්තා කළේය.හේරත්ගේ පන්දුවකට කඩුල්ල මුවා කරමින් සයීඩ් අජ්මාල් (6) අවසන් කඩුල්ල ලෙසින් මුළු ලකුණු 226දී දැවී ගිය අතර පාකිස්තාන පළමු ඉනිම පැය 5යි මිනිත්තු 8කින් අවසන් විය.එම ඉනිම අවසන් වු වහාම, වමතේ ඇඟිල්ලට සිදුවූ තුවාලය පරීක්ෂා කර ගැනීම පිණිස අද්නන් අක්මාල් පිටව ගිය අතර ඔහු වෙනුවට ටව්ෆික් උමාර් ට කඩුලු රැකීමේ කාර්යය පැවරිණි.මීට පෙර පැවැති ටෙස්ට් තරග දෙකේදීම ශතකය බැගින් වාර්තා කළ තිලකරත්න ඩිල්ෂාන්, සිය දරුවන් දෙදෙනා අසනීපව සිටීම හේතුවෙන් මේ තරගයෙන් තමා නිදහස් කරන ලෙසට ඉල්ලා සිටීම නිසා ඔහු වෙනුවට ශ්‍රී ලංකා ඉනිම ආරම්භ කිරීමට දිනේෂ් චන්දිමාල් කණ්ඩායමට ඇතුළත් කර තිබිණි.දෙවැනි තරගයේදී පන්දු යැවීමෙන් අසාර්ථක වූ නුවන් ප්‍රදීප් වෙනුවට දිල්හාර ප්‍රනාන්දු කැඳවූ ශ්‍රී ලංකාව තවත් වෙනසක් සිදු කරමින් පිට දඟ පන්දු යවන සුරාජ් රන්දීව් වෙනුවට මඳ වේග පන්දු යවන තුන් ඉරියව්වෙන්ම කැපී පෙනෙන ක්‍රීඩක තිසර පෙරේරා මේ තරගයට නම් කර තිබිණි.පාකිස්තානය පළමු ඉනිම.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=s1207092</link>
    <topic>දොස්තර ගීතාංජන මෙන්ඩිස් සදහටම සමු ගනී</topic>
    <author>ප්‍රින්ස් ගුණසේකර</author>
    <content>ශ්‍රී ලාංකේය ක්‍රීඩාවේ අභිවෘද්ධිය වෙනුවෙන් කැපවූ විශේෂඥ වෛද්‍ය ගීතාංජන මෙන්ඩිස් මහතා ඊයේ පෙරවරුවේ සදහටම සමුගත්තේය. අග්න්‍යාශයේ ඇතිවූ රෝගී තත්ත්වයක් හේතුවෙන් මෙන්ඩිස් මහතා පෞද්ගලික රෝහලකට ඇතුළත් කොට තිබුණි.ක්‍රීඩා වෛද්‍ය විෂය වඩාත් ප්‍රචලිත කරමින් ක්‍රීඩා වෛද්‍ය ආයතනය පිහිටුවීමේ පුරෝගාමියාවූ ගීතාංජන මෙන්ඩිස් මහතා පුරා වසර 22ක් එහි ප්‍රධානියා ලෙස කටයුතු කරමින් නොමැකෙන මෙහෙවරක් ඉටු කළේය.මියයනවිට උසස් අධ්‍යාපන අමාත්‍යංශයේ ජනාධිපති උපදේශකයෙකු ලෙස විශේෂඥ වෛද්‍ය ගීතාංජන මෙන්ඩිස් මහතා කටයුතු කළේය.ක්‍රීඩක ක්‍රීඩිකාවන්ගේ විශ්වාසය දිනා ගනිමින් සුහද මිතුරෙකු සේ කටයුතු කළ වෛද්‍ය මෙන්ඩිස් මහතා ජාතික තහනම් උත්තේජන ආයතනය නිර්මාණය කොට තහනම් උත්තේජන චෝදනා වලින් මිදීමට මාර්ගෝපදේශ ලබා දුන්නේය.ආසියානු ක්‍රීඩා වෛද්‍ය කොමිසමේ ප්‍රධානියා ලෙසද කටයුතු කළ ඒ මහතා ජාත්‍යන්තර ක්‍රීඩා තරගාවලි රැසකම තහනම් උත්තේජන පරීක්ෂණ කටයුතුවල වගකීම දැරුවේය.පාණදුරදී උපත ලද මෙන්ඩිස් මහතා කොළඹ ආනන්ද විදුහලේ දීප්තිමත් ශිෂ්‍යෙයක්ව සිට කොළඹ විශ්ව විද්‍යාලයේ වෛද්‍ය පීඨයෙන් උපාධිය හදාරා ඇත.ආනන්ද විදුහලේ පළමු පෙළ ක්‍රිකට් කණ්ඩායමට ක්‍රීඩා කළ ඒ මහතා ක්‍රීඩා කිහිපයකටම දක්ෂතා දැක්වූවේය. ජාත්‍යන්තර වෛද්‍ය උපාධි කිහිපයක් හිමි මෙන්ඩිස් මහතා ස්නායු වෛද්‍ය විශේෂඥයෙකු ලෙස ජනප්‍රියත්වයට පත්විය.වසර 1985දී ලන්ඩන් හී සාන්ත තෝමස් රෝහලේ සේවය කළ ඒ මහතා පසුව වෙස්මින්ස්ටර් රෝහලේද සේවය කර ඇත. විශේෂඥ වෛද්‍ය ගීතාංජන මෙන්ඩිස් මහතාගේ බිරිද විනෝදනී මෙන්ඩිස් මහත්මිය නීති සමාගමක උපදේශිකාවක් වන අතර පුතා කොළඹ රාජකීය විද්‍යාලයේ හා දියනිය බංග්ලාදේශයේ විශ්ව විද්‍යාලයක අධ්‍යාපනය ලබමින් සිටිති.ඒ මහතාගේ අවසන් කටයුතු අද සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=s1207093</link>
    <topic>හෑන්ඩ්බෝල් 15න් පහළ ශූරතාව වාසලකෝට්ටේ සා.අන්තෝනි පිලට</topic>
    <author>ෆවුස් මොහොමඩ්</author>
    <content>මොරටුව වේල්ස් කුමර විදුහල් පිල ගෝල් 6-5ක්‍ ලෙස පරාජය කරමින් ශ්‍රී ලංකා පාසල් හෑන්ඩ්බෝල් සංගමය සංවිධානය කළ නියෝ අභියෝග කුසලාන සමස්ත ලංකා පාසල් අවුරුදු 15න් පහළ හෑන්ඩ්බෝල් තරගාවලියේ බාලක ශූරතාව දිනා ගැනීමට ගලේවෙල වාසලකෝට්ටේ සාන්ත අන්තෝනි විදුහල් පිල සමත්විය. මේ අනුව බාලක අනුශූරතාව වේල්ස් කුමර විදුහලට හිමි වූ අතර ඉසිපතන විදුහල් 'ඒ' පිල තුන්වැනි ස්ථානය අත්කර ගත්තේය.බාලිකා අවසන් තරග‍යේ දී කොටහේනේ යහපත් එ‍‍‍ඬේරාගේ කන්‍යාරාමය ගෝල් 7-0ක් ලෙස පරාජය කරමින් ශූරතාව අත්කර ගැනීමට වාසලකෝට්ටේ මැදබැද්ද මහ විදුහල් පිල සමත්විය. එහි තුන්වැනි ස්ථානය හිමිවූයේ නුගේගොඩ අනුලා විදුහලටය.බාලක කණ්ඩායම් 32ක් සහ බාලිකා කණ්ඩායම් 12ක් සහභාගි වූ මේ තරගාවලිය කුසලාන, පළඟ සහ බඳුන ලෙස කොටස් 3කින් පැවැති අතර පළඟ බාලක ශූරතාව ගෝල් 2-1ක්‍ ලෙස ඩී.එස්.සේනානායක 'බී' කණ්ඩායම පරාජය කළ යාපනය වික්ටෝරියා විදුහල් පිලට හිමිවිය. එහි තුන්වැනි ස්ථානය අත්කර ගනු ලැබු‍වේ පාණදුර රාජකීය විදුහල් 'ඒ' කණ්ඩායමය. පළඟ බාලිකා ශූරතාව කොළඹ බෞද්ධ කාන්තා විදුහල අත්කර ගත්තේය. අවසන් තරගයේ දී ගෝල් 4-1ක් වශයෙන් බෞද්ධ කාන්තා පිලට පරාජය වූ රාහුල බාලිකාවන්ට අනු ශූරතාව හිමිවිය. ධර්මරාජ විදුහල තුන්වැනි ස්ථානය ලබා ගත්තේය.‍හෝමාගම මැදි විදුහලට එරෙහිව ගෝල්2-1ක ජයක් වාර්තා කළ නාලන්දා විදුහල් 'ඒ' පිල බඳුන බාලක ශූරතාව අත්කර ගත් අතර ඉසිපතන විදුහල් 'බී' පිලට තුන්වැනි ස්ථානය හිමිවිය. බඳුන බාලිකා ශූරතාව හිමිවූයේ දේවී බාලිකාවන්ටය.අවසන් තරගයේ දී ගෝල් 6-1ක් ලෙස ඔවුන් වෙතින් පරාජය වී අනුශූරියන් බවට පත්වූයේ ‍බොරලැස්ගමුව මහ විද්‍යාලයීය කණ්ඩායමය. කිරිවත්තුඩුව විජයවර්ධන විද්‍යාලය තුන්වැනි ස්ථානය ලබා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=s1207094</link>
    <topic>ශ්‍රී ලංකාවට එන ගේල්ට වසරකට ඇ.ඩො.ලක්ෂයක්</topic>
    <author>ප්‍රින්ස් ගුණසේකර</author>
    <content>ලබන අගෝස්තු මාසයේ ආරම්භ වන SLPL ක්‍රිකට් තරගාවලියේ වැඩිම මිලක් තීරණය වූයේ ඌව පළාත් කණ්ඩායමේ ක්‍රිස් ගේල් ගේල් වසරකට ඇමරිකානු ඩොලර් ලක්ෂයකට අලෙවි විය.ටාජ් සමුද්‍ර හෝටලයේ පැවැති ක්‍රිකට් ක්‍රීඩකයන්ගේ වෙන්දේසියේදී පළාත් සංකේතාත්මක ක්‍රීඩකයන්වූ ටී.එම්.ඩිල්ෂාන්,මහේල ජයවර්ධන,කුමාර් සංගක්කාර,ඇන්ජලෝ මැතිව්ස්,මුත්තයියා මුරලිදරන් හා ලසිත් මාලිංග වසරකට ඇමරිකානු ඩොලර් 50000 බැගින් මිල තීරණය විය.එයට අමතරව ෂහීඩ් අෆ්රිඩිටද ඇමරිකානු ඩොලර් 50000ක මිලක් තීරණය කෙරුණි.ශ්‍රී ලංකා කොන්ත්‍රාත් ක්‍රීඩකයන් ලෙස සිටින චාමර කපුගෙදර,දිනේෂ් චන්දිමාල්,නුවන් කුලසේකර,රංගන හේරත් හා තිසර පෙරේරා හා හිටපු නායක සනත් ජයසූරිය ඇමරිකානු ඩොලර් 35000 බැගින් වෙන්දේසි වූහ. ඇමරිකානු ඩොලර් 25000 බැගින් අජන්ත මෙන්ඩිස්, චාමර සිල්වා,චමින්ද වාස්,චානක වෙලගෙදර,දිල්හාර ප්‍රනාන්දු,ෆර්විස් මහරූෆ්,ළහිරු තිරිමාන්න,ප්‍රසන්න ජයවර්ධන,සුරාජ් රන්දීව්,සුරංග ලක්මාල්,තරංග පරණවිත්න,තිලාන් සමරවීර,තිළිණ කණ්ඩම්බි හා උපුල් තරංගට මිල තීරණය විය.ශ්‍රී ලංකා ක්‍රිකට් සමග කොන්ත්‍රාත් අස්සන් කොට සිටින අනෙක් ක්‍රීඩකයන්ට ඇමරිකානු ඩොලර් 20000 සිට 5000 දක්වා මිල ගනන් තීරණයවී ඇත.විදෙස් ක්‍රීඩකයන් අතර ඇමරිකානු ඩොලර් 35000ක් ඇල්බී මෝකල්,ඩික් නැනීස්,ෂොහිබ් මලීක් හා ඇන්ඩෘ මැක්ඩොනල්ඩ් හිමි කරගෙන ඇත.මිචෙල් මාෂ්,ඩැනියෙල් හැරිස්,රේන් හැරීස්,ඇරොන් ෆන්ච්,අසාර් මෙහෙමූද්, මාලන් සැමුවෙල්ස්,කොලිම් ෆර්ගියුසන්,ජේම්ස් ෆරූන්ක්ලීන් ඇමරිකානු ඩොලර් 30000 බැගින් හිමි වේ.ෂකීබ් අල් හසන්,ඩේවිඩ් මිලර්,නෙතන් මැක්කලම්,ට්‍රෙවීස් බ්‍රිට්,රිචඩ් ලෙවී,උමාර් අක්මාල්,කේමර් රෝච්,ජේම්ස්,ෆුල්කනර්,බ්‍රැඩ් හොග්,අබ්දූල් රසාක්,උමාර් ගුල්,ටිම් සවුතී,ක්ලීන්ට් මැකී,ෂහීඩ් අජ්මාල්,මිෂිබා උල් හක්,ජොහන් බෝතා,ඇඩම් වෝග් ඇමරිකානු ඩොලර් 25000 බැගින් තීරණය විය.ඇමරිකානු ඩොලර් 20000 බැගින් තීරණය වූ විදෙස් ක්‍රීඩකයන් වූයේ ඉම්රාන් ෆරහත්,ෆිඩෙල් එඩ්වඩ්,සැමුවෙල් බැඩ්රී,ඉම්රාන් නසීර්,අහමඩ් ෂසීඩ්,බෙන් ලාලීන්,ජෙරොම් ටේලර්,කොලින් ඉන්ග්රම්,ෂොහෙල් තන්වීර්,ක්‍රිස් ලෙයින්,ඩැනියෙල් ස්මිත්,රොබින් පීටර්සන්,කැමරූන් බෝගාර්ස් හා අබ්දූල් ය.තමීම් ඉක්බාල් ඇමරිකානු ඩොලර් 18000 බැගින්ද,නසීර් හොසේන් ඇමරිකානු ඩොලර් 16000 බැගින්ද,කෙවින් කූපර්, රේන් මැක්ලර්න්,හමීඩ් හසාම් ඇමරිකානු ඩොලර් 15000 බැගින්ද,එලියාස් සනී ඇමරිකානු ඩොලර් 12000කට හා බ්‍රෙන්ඩන් ටේලර්,ජේන් ඩේම්ස් විලාස් ඇමරිකානු ඩොලර් 10000ක්ද ගෙවීමට තීරණය විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=s1207095</link>
    <topic>අන්තර් මධ්‍ය බොක්සිං අද</topic>
    <author>ෆවුස් මොහොමඩ්</author>
    <content>ශ්‍රී ලංකා ආධුනික බොක්සිං සංගමය සංවිධානය කරනු ලබන අන්තර් මධ්‍ය කාන්තා සහ පිරිමි බොක්සිං තරගාවලිය අද (9) සුගතදාස ගෘහස්ත ක්‍රීඩාංගණයේ දී ආරම්භ වේ. ලබන 13 වැනිදා දක්වා පැවැත්වෙන මේ තරගාවලියට කාන්තා, පිරිමි බර පංති 10ක් යටතේ තරග ඉසව් ඇතුලත්ය.ප්‍රධා‍න පෙලේ තරගාවලි සඳහා සහභාගි වී නොමැති අවුරුදු 17-34 දක්වා වයස් කාණ්ඩයේ නවක ක්‍රීඩක ක්‍රීඩිකාවන්ට පමණක් තරග කළ හැකි අන්තර් මධ්‍ය බොක්සිං තරගාවලියේ ජයග්‍රාහක ජයග්‍රාහිකාවන්ට සහ අනුශූරතා දිනා ගන්නා ක්‍රීඩක ක්‍රීඩිකාවන්ට ඉදිරියේ දී ලේටන් කුසලාන,ක්ලිෆර්ඩ් කුසලාන සහ ජාතික බොක්සිං තරගාවලිය සඳහා සහභාගි වීමේ අවස්ථාව උදාවනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=f1207091</link>
    <topic>විදේශ විනිමයට වඩා අපට රට වටිනවා</topic>
    <author/>
    <content>l නිරන්තරයෙන් ළමා අපචාර හා කාන්තා හිංසනයන් වාර්තා වීම පිළිබඳ හා ඒවා වළක්වා ගැනීමට හා ඒවාට එරෙහිව රජය ගනිමින් ඇති ක්‍රියාමාර්ග පිළිබඳත්, එම අපරාධවල වර්ධනයක් තිබේ ද යන්න සහ ඒවාට එරෙහිව ඇති නීති – රීති සංශෝධනය විය යුතු ද යන්න ගැනත්, මෙවැනි අපරාධ වළක්වා ගැනීම පිළිබඳ සමස්ත සමාජයට පැවරෙන වගකීම පිළිබඳත් ළමා සංවර්ධන හා කාන්තා කටයුතු පිළිබඳ අමාත්‍ය තිස්ස කරල්ලියද්ද මහතා සමඟ කළ සාකච්ඡාවකි.ළමා අපචාර හා කාන්තා හිංසනයන් සම්බන්ධයෙන් අද වෙනදාට වඩා හෙවිල්ලක් තිබෙනවා. යුද්ධයක් පැවැති කාල වකවානුවේත් මේ වගේ සිද්ධීන් රටේ සිදුවෙන්න ඇති. හැබැයි, ඒවාට මාධ්‍ය මඟින් වුණත් එතරම් අවධානයක් යොමු කෙරුණේ නෑ. නමුත්, දැන් යුද්ධය නිමා වී ඇති පසුබිමක, මේ වගේ සිදුවීම්වලට මාධ්‍ය මඟින් විශාල ප්‍රසිද්ධියක් ලැබෙමින් තිබෙනවා. ඒවා දිහා බලන කොට ළමා අපචාර හා කාන්තා හිංසනයන් ගැන වැඩියෙන් අහන්න දකින්න ලැබෙනවා. මේ කියන සෑම දත්තයක් ම සියයට සියයක් ම නිවැරැදියි කියන එක ගැන නම් මට එකඟ වෙන්න බෑ. මොකද ඒවා මම සොයාගත් දත්ත නෙවෙයි. මාධ්‍ය මේවා වාර්තා කරද්දී පොලිසිය මඟින් වාර්තා කළ දත්ත හැටියට මේවා ඉදිරිපත් කරනවා.කොහොම නමුත්, මේ වගේ තත්ත්වයකට බලපාන හේතුන් බොහොමයක් තිබෙනවා. අප දන්නා පිරිදි සමාජය විශාල වෙනසකට ලක් වෙලා. විශේෂයෙන් මවුපියන් ගේ සෙවිල්ල බැලිල්ල දරුවන් සම්බන්ධයෙන් මීට වඩා තිබිය යුතු යි. මවුපියෝ බොහෝ විට අවධානය යොමු කරන්නේ දරුවා ගේ අධ්‍යාපනය ගැනයි. අධ්‍යාපනයට යොමුව සිටින අතර වුණත් යොවුන් වියේ දරුවන් නොමඟ යාමට ඉඩ තිබෙනවා. මේ නිසා පොත පත ගැන බලනවා වගේ ම දරුවා ගේ ගමන් බිමන්, ඇසුරු කරන අය ගැනත් හෙවිල්ලක් බැලිල්ලක් තිබිය යුතුයි.දරුවන් තනිකරන්න එපා කියලා අපි දිගින් දිගටම කියනවා. ටික ;ව්ලාවකට හෝ දරුවා ගැන බලන්න කාට හරි පවරනවා නම් ඒ තමාට විශ්වාස, වගකිව යුතු කෙනෙකුට වෙන්න ඕන. මොකද, අහන්න ලැබෙන සිද්ධීන්වලින් වැඩි හරියක් අපචාර වෙලා තියෙන්නේ ළඟ ම ඉන්න ඥාතියෙක් අතින්, එක්කෝ දන්නා හඳුනන නිවෙසට නිතර ආගිය පුද්ගලයෙක් අතින්. මේවා ගැන මීට කලිනුත් මාධ්‍ය හරහා නොයෙක් වර අපි දැනුවත් කිරීම් කළා.මීට වැඩි අවධානයක් තිබිය යුතුයි. තමන් ගේ දරුවන්ට දෙන්නේ මොනවද කියන එක ගැනත් මවුපියෝ සිතන්න ඕන. දරුවන්ට තියෙන ආදරය නිසා මවුපියෝ, පාසල් දරුවන්ට අනවශ්‍ය බොහෝ දේවල් අරගෙන දෙනවා. හැබැයි එයින් දරුවාට වෙන්නෙ අයහපතක්. දරුවා නැති වෙන එකයි මේවායින් වෙන්නේ. දරුවා රැක බලා ගැනීම ගැනත් මවුපියන් ගැඹුරින් කල්පනා කරන්න ඕන. රැක බලා ගැනීමේ අඩු පාඩු නිසාත් දරුවන් විවිධ අතවරයන්ට ලක් වෙලා තියෙනවා. පසුගිය දා අහන්න ලැබුණා, වයස්ගත පාසල් වෑන් රථ රියැදුරෙක් අතින් කුඩා දැරියක දූෂණය වීම පිළිබඳ සිද්ධියක්.අපි ළමා ආරක්ෂණ අධිකාරිය මගින් යෝජනා කළා පාසල් දරුවන් ප්‍රවාහනයේ යෙදෙන වාහනවලට වෙන ම වර්ණයක් ආලේප කරන්න කියලා. මේවායේ රියැදුරන් පිළිබඳ පොලිසිය මඟින් සොයා බලා ඔවුන්ට වෙන ම සහතිකයක් ලබා දෙන්න කියලත් අපි යෝජනා කළා. මේ අය චරිතවත් රියැදුරු මහත්තුරුද කියලා සොයා බලන්න කීවා ට සමහරු මට හිනා වුණා. හැබැයි, අද මේ වගේ දේවල් අහන්න ලැබෙනවා. මේ වාහනවල දරුවන් රැගෙන යනවිට වැඩිහිටි කාන්තාවක් සිටිය යුතු බවත් අපි කිව්වා. මේ දේවල් හරියාකාරව වෙනවා නම්, මවුපියන් ගේ අවධානයත් මේවා ගැන මීට වඩා තියෙනවා නම් දරුවන් ගේ ආරක්ෂාව ගැන මීට වැඩි විශ්වාසයක් තියන්න පුළුවන්.යල් පැන ගිය නීති-රීති තවමත් තියෙනවා. ඒ කාලයේ රටේ තිබුණ තත්ත්වයන්ට අනුව හදපු නීති – රීති දැන් වෙනස් වෙන්න ඕන. මේ නීති – රීති සංශෝධනය කරලා, සමාජය මීට වඩා නීතියට බය වෙන, ගරුකරන තැනකට ගෙනෙන්න අවශ්‍යයයි. අඩු ම තරමින් එල්ලුම් ගහවත් නැවත ක්‍රියාත්මක කළ යුතුයි. එල්ලුම් ගහට නියම වුණාට මොකද ඒක ක්‍රියාත්මක වෙන්නේ නෑ. මම දැක්කා පසුගිය දා අධිකරණය තීන්දුවක් දීලා තිබුණා. දරුවකු අපචාරයට ලක් කළ පුද්ගලයකුට වසර 20 ක බරපතළ වැඩ ඇතිව සිර දඬුවම් පමුණුවලා. ඒක ඉතා ම හොඳ තීන්දුවක්. මේවාට දැඩි දඬුවම් දිය යුතුයි. මේ වගේ අපරාධකාරයන්ට කිසිදු සමාවක් නොදිය යුතුයි.දැන්, බලන්න වෙනදාට වැඩිය මිනිස්සු බණ අහනවා. රේඩියෝවලත් උදේ සවස රෑ බණ විතරක් නෙවෙයි හැම ආගමක ම දහම් පණිවිඩ විකාශනය වෙනවා. පුජනීය ස්ථානවල විවිධ ආගමික වැඩසටහන් පැවැත්වෙනවා. මිනිස්සු ඒවාට සහභාගි වෙනවා. හැබැයි මේ දේවල් පිළිපදින්නේ කීයෙන් කී දෙනා ද? මේවා කරන්නේ මෝස්තරේට වගේ ද කියන්න මම දන්නේ නෑ. නැත්නම් මේ දේවල් සිතට ගන්න ඕන නේ.අනෙක තමයි හැම ක්ෂේත්‍රයක ම ඉන්න අපි කාටත් මේවා ගැන වගකීමක් තියෙනවා. උගත් යැයි සම්මත සමාජයෙනුත් නූගත් යැයි සම්මත සමාජයෙනුත් මේ වැරැදි සිදුවෙලා තියෙනවා.මේ සිද්ධීන් වළක්වා ගැනීම සඳහා අමාත්‍යාංශය ළමා ආරක්ෂණ අධිකාරිය ගම් මට්ටමින් පවා යම් යම් දැනුවත් කිරීමේ වැඩසටහන් පවත්වනවා. පාසල් මට්ටමිනුත් තියෙනවා. ගුරු දෙගුරු සමිති හරහාත් මවුපියන් දැනුවත් කිරීමට පුළුවන්. දරුවා නිසි පරිදි පාසල් එනවා ද, පාසල අවසන් වී නිසි වේලාවට ගෙදර එනවාද නැත්නම් යන්නේ කොහේද, අමතර පංතිවලට යනවාද වගේ දේවල් මවුපියන් දැන සිටිය යුතු යි. දරුවාට සමීපව, ආදරයෙන් ඔවුන් සමඟ කටයුතු කළ යුතු යි. අධ්‍යාපන අමාත්‍යාංශය සමඟත් සම්බන්ධ වෙලා මේ දැනුවත් කිරීම් වෙනවා. මේ සමඟ ම කියන්න ඕන සමාජයේ වගකිව යුතු සෑම කොටසක් ම මෙහි දී තමන්ට වගකීමක්, කාර්යභාරයක් ඇති බව තේරුම්ගත යුතුයි.මෙහෙමයි, නීතිපති දෙපාර්තමේන්තුව මඟින් තමයි මේ නීති-රීති ගෙන ඒම කෙරෙන්න ඕන. නීති හදන අංශවලින් ඒ දේ විය යුතුයි. අමාත්‍යාංශයට යම් රාමුවක් යටතේ යම් යම් දේවල් කරන්න පුළුවන්. හැබැයි, මේ නීති-රීති ගෙන ඒම ඊට ඉහළින් ඒ අදාළ අංශවලින් කෙරෙන්න ඕන.ළමා ආරක්ෂණ අධිකාරිය යටතේ 1929 කියන දුරකථන අංකයට දැනුම් දෙන්න පුළුවන්. මේ අංකයට පැමිණිලි විශාල වශයෙන් ලැබෙනවා. පොලිසියේ කාන්තා හා ළමා ආරක්ෂක අංශයේත් සහයෝගය ලබාගෙන මේ පැමිණිලි ගැන විමර්ශනය කරනවා. මේවා අධිකරණය හමුවට රැගෙන යාමටත් අපි ක්‍රියාකර තිබෙනවා.මමත් මාධ්‍යවේදීන් විශාල පිරිසක් රැස්කරලා මීට කලින් දැනුම් දුන්නා ළමයෙකුට මේ වගේ සිද්ධියක් වුණොත් නම, ගම, ඉස්කෝලෙ වගේ මේ තොරතුරු වාර්තා කරන එක සුදුසු නෑ කියලා. ඒක ඒ ළමයාට තවදුරටත් කරන බලවත් අසාධාරණයක්. ඇතැම්විට මාධ්‍ය මේවා වාර්තා කරන්නේ ඕනෑවටත් වැඩියෙන් අවධානයට ලක්වන පරිදි මතු කරලා. එහෙම වුණා ම මේවා බලලා ඇති වෙලා සමාජයේ මේවා ගැන අවධානයක් නැති වෙන තත්ත්වයකුත් එන්න පුළුවන්.පැහැදිලිවම ඔව්. මේ වගකීම සමස්ත සමාජයට ම තිබෙනවා. ඒ වගකීම ඉටුකරන එක තමන්ගේ ගෙදරින් ම පටන් ගත යුතුයි. තමන් ගේ බිරිඳ, දරුවන් පිළිබඳ තමුන් ගේ රැකවරණය පිළිබඳ මුලින් ම බලන්න ඕන.පවුල් ඒකකයෙන් ම තමයි මේක පටන්ගන්න ඕන. පවුල තුළ යම් ප්‍රශ්නයක් තියෙනවා නම් අපට දැනුම් දෙන්න. ඒවා විසඳා ගැනීමට උපදෙස් දෙන ක්‍රමවේදයකුත් අපට තියෙනවා. විසිරෙන්න ගිය පවුල් ඒකක යළි එකතැනකට ගේන්න බොහෝ විට අපට පුළුවන් වුණා. රැකියාවක් සඳහා විදේශගත වීම ගැනත් යමක් කියන්න ඕනෑ.මීට කලින් මම ඉල්ලීමක් කළා, වයස අවුරුදු 18ට අඩු දරුවෝ ඉන්න මවුවරුන්ට විදේශගතවීමට ඉඩ දෙන්න එපා කියලා. එක්වර ම ක්‍රියාත්මක කරන්න අමාරු වුණත් අවුරුද්දෙන් අවුරුද්ද හරි අපට මේක අඩු කරන්න වෙනවා. නැත්නම් වෙන්නේ විදේශගත වෙලා සල්ලි සොයාගෙන එනකොට මුළු පවුලම කඩා ඉහිරිලා තිබීම. රට විනාශ වෙනවා නම් විදේශ විනිමය හොයලා මොටද? වගකිවයුතු රජයක් හැටියට අපට මේවා තේරුම් බේරුම් කරගන්නත් වෙනවා. එහෙම නැතුව ආණ්ඩුවට හරි, ඇමැතිවරයාට හරි අමාත්‍යාංශයට හරි ඇඟිල්ල දිගුකරලා ඵලක් නෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=f1207092</link>
    <topic>මෛත්‍රී බුදුන් පහළ වීමට බොහෝ කල් තිබෙනවා</topic>
    <author/>
    <content>මෑත කාලයේදී යම් යම් පුද්ගලයන් බුදුවරුන් ලෙස පෙනී සිටීම, සමාජයේ ආන්දෝලනාත්මක තත්ත්වයක් ඇති කිරීමට හේතු විය. සැබවින්ම වර්තමානයේ බුදුවරයෙකු පහළ විය හැකිද? මේ ප්‍රකාශ කොතෙක් දුරට සත්‍යද? යනාදී කරුණු පිළිබඳ කඳාන පොල්පිටිමූකලාන අශෝකාරාමවාසී පොල්පිටිමූකලානේ පඤ්ඤාසිරි හිමියන් සමඟ සිදු කළ සාකච්ඡාවකි මේ.නොලබපු අධිභෞතික දේවල් තමන් තුළ තිබෙන බවට වර්තමානයේ බොහෝ පුද්ගලයන් විවිධ මත පළ කරනවා. බුදු වීම යන්න ඉන් එක් කාරණයක්. නමුත් මෛත්‍රී බුදුරජාණන් වහන්සේගේ පහළවීම පිළිබඳ බුදුරජාණන් වහන්සේ හොඳින් පෙන්වා දී තිබෙනවා. චක්කවත්තීසීහනාද සූත්‍රයේ සඳහන් පරිදි මිනිසාගේ ආයුෂ ප්‍රමාණය අවුරුදු 10ට අඩු වෙලා 80,000ට වැඩිවුණු කාලයේදී දඹදිව කේතුමතී රාජධානියේ තමයි මෛත්‍රී බුදුහාමුදුරුවෝ පහළ වෙන්නේ. ඊට පෙර බුදුවරයෙකු පහළ වෙන්න විදිහක් නැහැ. මේ මහා භද්‍ර කල්පයේ පහළ වෙන්නේ බුදුවරුන් පස් දෙනයි. ඉන් හතර දෙනෙක් පහළ වෙලා තිබෙනවා. ඊළඟ බුදු හාමුදුරුවෝ පහළ වෙන්නේ තව අවුරුදු කෝටි ගණනකින්.මේ රටේ ඉන්න අඥාන, හිස්, ධර්මය පිළිබඳ කිසිදු දැනුමක් නැති පුද්ගලයන් මිනිස්සු රැවටීමට හෝ එහෙමත් නැතිනම් ඔවුන් තුළ තිබෙන මානසික විකෘතිතාවයන් නිසා තමයි එවැනි අසත්‍ය ප්‍රකාශ සිදු කරන්නේ. ඇතැම් අය වැරැදි ක්‍රමවේදයන්ට අනුව භාවනා කිරීමෙන් ඔවුන්ට විවිධාකාරයේ මනෝ විකෘතිතාවයන් ඇති වෙන්න පුළුවන්. අපි ඒ අයට අනුකම්පා කරන්න ඕනෑ. යම් පුද්ගලයෙක් හිතමතා නොව මානසික රෝගයක් හේතුවෙන් මෙවැනි ක්‍රියාවන් සිදු කරනවා නම් ඔවුන්ට යම් සහනයක් ලැබෙනවා. නමුත් මානසික රෝගයක් රහිතව හුදෙක් ලාබ සත්කාර, කිර්ති ප්‍රසංසා බලාපොරොත්තුවෙන් මිනිස්සු රවට්ටනවා නම් ඔවුන් නිරයට යනවා. එය කිසිවෙකුට නතර කරන්න බැහැ.බුදුවරයෙකුගේ පහළවීම මහා ආශ්චර්යයක්. මජ්ඣිම නිකායේ තුන්වන කොටසේ තිබෙන අච්චරිය අත්භූත සූත්‍රයට අනුව බෝධිසත්වයන් වහන්සේ නමක් මව්කුස පිළිසිඳ ගන්නේ සිහිනුවණින්, මව්කුසේ වැඩෙන්නේ සිහිනුවණින්, මව්කුසින් බිහිවෙන්නේ සිහිනුවණින්, උන් වහන්සේව සතරවරම් දෙවිවරු ආරක්ෂා කරනවා. උන් වහන්සේ උපදින අවස්ථාවේ ආලෝක ධාරාවක් නිකුත් වී අන්ධකාරය පිරුණු නිරය ආලෝකමත් වෙනවා. ඒ වගේම අහසින් සිහිල් දිය දහරාවන් හා උණු දිය දහරාවන් පහළ වෙනවා. බෝධි සත්ත්වයන් වහන්සේ උපදින විට ඇගේ කිසිම අපවිත්‍ර දෙයක් නැහැ. ශරීරය රත්තරන් පාටයි. උන් වහන්සේ ඉපදුණ ගමන් ඇවිදිනවා.උත්තර දිසා අභිමුඛව සිට “මම ලොවට අග්‍ර වෙමි, මම ලොවට ජ්‍යෙෂ්ඨ වෙමි, ශ්‍රේෂ්ඨ වෙමි, මේ මාගේ අන්තිම උපතයි. මින් මතුවට උපතක් නැති බව ප්‍රකාශ කරනවා. ඒ තමයි බෝධිසත්වරුන්ගේ ඉපදීම. ඒ ආකාරයේ ආශ්චර්යමත් තත්ත්වයක් තමයි බෝධිසත්ව උප්පත්තිය. එය සාරා සංඛ්‍ය කල්ප ලක්ෂයක් පාරමිතා ධර්ම සපුරලා සිදුවෙන දෙයක්.මේ අනුගාමිකයන් අතර විශ්වවිද්‍යාල ආචාර්යවරු, කථිකාචාර්ය මට්ටමේ අය, වෛද්‍යවරු, ඉංජිනේරු වැනි යම් ආකාරයක බුද්ධිමත් පිරිසකුත් සිටිනවා. ඔවුන් බුද්ධිමත් ඇති. නමුත් ධර්මය පිළිබඳ ඔවුන්ගේ දැනුම අවමයි. මෙවැනි පුද්ගලයනුත් වැරැදි මාර්ගයේ ගමන් කළහොත් නිරයට යනවා. ඒ නිසා මේ දෙපැත්තම බේරාගන්න භික්ෂූන් වහන්සේලා වශයෙන් අපිට ලොකු වගකීමක් තිබෙනවා. බුදු වූ බව ප්‍රකාශ කරන චරිත බොහෝ කාලයක සිට ලංකාවේ ප්‍රචලිත වෙලා තිබුණත් ඒ අය වෙනුවෙන් ක්‍රියාමාර්ග ගන්න පෙළඹෙන්නේ මෑත කාලයේදීයි.බුද්ධ ශාසනයේ පැවැත්මට අහිතකර චරිතවලට එරෙහිව කටයුතු කිරීම වැදගත්. නමුත් එහිදී අපි භාවිතා කළ යුත්තේ බුදුරජාණන් වහන්සේගේ ක්‍රමවේදයයි. දේවදත්ත හාමුදුරුවෝ කියන්නේ විවිධ අවස්ථාවලදී බුදුරජාණන් වහන්සේට හිරිහැර කළ භික්ෂුවක්. ඇතැම් අවස්ථාවල ඔහු බුදු හාමුදුරුවෝ ඉදිරිපිටට දුනුවායන් එව්වා. නාලාගිරි ඇතා එව්වා. ඒවාට එරෙහිව දේවදත්ත හාමුදුරුවන්ට හිරිහැරයක් කරන්න බුදු හාමුදුරුවන්ට කොතරම් බලයක් තිබුණත් උන් වහන්සේ එසේ සිදු කළේ නැහැ. උන් වහන්සේ තුළ තිබූ “අනුත්තරෝ පුරිස ධම්ම සාරථි” ගුණයෙන් උන් වහන්සේ දේවදත්ත තෙරුන්ට අනුකම්පා කළා.බුදු රජාණන් වහන්සේ කිසිවෙකු මර්දනය කරන්න අවි ආයුධ අරන් ගියේ නැහැ. උන් වහන්සේ මහා කරුණාවෙන්, මහා ප්‍රඥාවෙන්, සෘද්ධි බලයෙන්, ඉවසීමෙන්, කරුණාවෙන් කටයුතු කළා. අදත් අපි යොදාගත යුත්තේ ඒ ක්‍රමවේදයයි. බලපුළුවන්කාරකමින් යම් යම් මර්දනයන් සිදු කිරීම භික්ෂූන් වහන්සේ නමක් ලෙස මම අනුමත කරන්නේ නැහැ.බුදු රජාණන් වහන්සේ අනුගමනය කළ ක්‍රමවේදය අදට ගැළපෙන්නේ නැහැ කියලා යම් කෙනෙක් තර්ක කරන්න පුළුවන්. ඒ ක්‍රමවේදය අදටත් ගැළපෙනවා. එය ක්‍රියාත්මක කරන්නේ නැතිව එය සුදුසු නැහැ කියලා අපිට කියන්න බැහැ. රහත් වෙන්න පුළුවන් මාර්ගය අදත් තිබෙනවා. උත්සහ කරන්නේ නැතිව ඇතැම් අය මේ කාලේ නිවන් දකින්න බැහැ කියනවා. බුදුරජාණන් වහන්සේගේ ධර්මය සංදිට්ඨිකයි. එදාට වගේම අදටත් හෙටටත් ඒ ධර්මය ගැළපෙනවා.ජනතාව එවැනි දේවල්වලට මුලාවන්නේ ධර්මය පිළිබඳ අවබෝධයක් නැති නිසයි. ජනතාව මේ තරම් අඥාන මට්ටමට පත් වෙලා තිබෙන්නේ ජනතාවට නිවැරැදි දේ පැහැදිලි කර දී නැති නිසයි. ඒ වගේම කොතරම් ධර්මය කියලා දුන්නත් රැවටෙන පිරිසකුත් ඉන්නවා. එවැනි පිරිස් අද වගේම බුද්ධ කාලයේත් සිටියා.මම හිතන්නේ වර්තමානයේ මේ අහිංසක ජනතාව මේවාට මුලා වෙන්නේ ධර්මය නොදන්නා කමින්. ඒ නිසා ජනතාවට ධර්මය පිළිබඳ නිවැරැදි අවබෝධයක් ලබා දෙන්න අපි පුළුවන් තරම් උත්සාහ කළ යුතුයි. ඒ වගේම අපි ජනතාවට ආදර්ශ සපයන්න ඕනා. ගරු සම්මාන පවත්වන්න පුළුවන් ආකාරයට භික්ෂූන් වහන්සේලා හැසිරුනොත් ජනතාව ඔවුන් කියන දේ අහනවා. ධර්මධරව, විනයධරව, සිල්වත්ව, ගුණවත්ව කටයුතු කරන ස්වාමීන් වහන්සේලා වටා ජනතාව එකතු වන බව පැහැදිලියි. ඒවාට පරිබාහිරව කටයුතු කරනවා නම් ජනතාව එකතු වෙන්නේ නැහැ.ජනතාව විකල්පයන් සොයන්නේ එවිටයි යම් පුද්ගලයෙක් කිසියම් මතවාදයක් සමඟ ඉදිරියට පැමිණියහොත් ජනතාව ඒ අයට හසු වෙනවා. ඒ වගේම ඇතැම් විට භික්ෂූන් වහන්සේ එක් කෙනෙක්, දෙන්නෙකුගේ අකටයුතුකම් නිසා ජනතාව සමස්ත සංඝ සමාජය කෙරෙහි වැරැදි අවබෝධයක් ඇති කරගැනීම නිසාත් මේ බොරුකාරයන්ට මුලා වෙනවා. ඒ නිසා භික්ෂූන් වහන්සේ වගේම ගිහි ජනතාවත් නිවැරැදි විය යුතුයි. ජනතාව නිවැරැදි මාර්ගයට ගැනීමට නම් ඔවුන් ධර්මයෙන් සන්නද්ධ කළ යුතුයි.බුදුරජාණන් වහන්සේ පෙන්වා දුන් භාවනා ක්‍රම අනුගමනය කළහොත් කවදාවත් උන්මාදයන් ඇති වෙන්නේ නැහැ. එක් එක් පුද්ගලයන් තම තමන්ගේ අභිමතය පරිදි භාවනා ක්‍රම අනුගමනය කිරීමෙන් තමයි එවැනි තත්ත්වයන් ඇති වෙන්නේ.ඒ වගේම අද බුදුවරුන් ලෙස පෙනී සිටින්නන් ගැඹුරු අභිධර්ම වචන පාවිච්චි කරන්න හරිම දක්ෂයි. එවැනි වචන පාවිච්චි කරන විට ජනතාව ඔවුන්ට මුලා වෙනවා. අපේ රටේ කෝටි එකහමාරකටත් වඩා ඉන්න බෞද්ධයන්ගෙන් කෝටියකටත් වැඩි පිරිසක් බුදු ගුණ සිංහලෙන් දන්නේ නැහැ. ඒ නිසා ඔවුන්ව රවට්ටන්න ලේසියි.යම් යම් පුද්ගලයන් බුදුහාමුදුරුවන්ට සහ උන් වහන්සේගේ ධර්මයට නිගා කරන්නේ මිථ්‍යා දෘෂ්ටිය නිසයි. බුදු හාමුදුරුවෝ කියන්නේ රාගය, ද්වේශය, මෝහය සම්පූර්ණයෙන් ඉවත් කරපු උත්තමයෙක්. ලෝකයේ මෙතෙක් පහළ වූ ශ්‍රේෂ්ඨතම ශාස්තෘවරයා උන් වහන්සේයි. එවන් උත්තමෙකුට යම් කෙනෙක් අපහාසයක් කළහොත් අනිවාර්යයෙන් ඒ තැනැත්තා නිරයට යනවා.බුදු හාමුදුරුවන්ගේ ධර්මය කියන්නේ පරම සත්‍යයක්. ඒ පරම සත්‍ය කිසිම කෙනෙකුට නතර කරන්න බැහැ. ඒ නිසා උන් වහන්සේගේ චිත්‍ර ඇඳුම්වලට යොදාගෙන, උන් වහන්සේගේ රූප කඩලා විනාශ කර ඒ පරම සත්‍ය නැති කරන්න බැහැ. එය අවබෝධයක්. ඒ අවබෝධය ජනතාව තුළ තිබෙන තාක් ධර්මය විනාශ වෙන්නේ නැහැ. බුදු දහම විනාශ කිරීමට වැඩි වශයෙන් උත්සහ ගන්නේ අන්‍යාගමිකයන්. ඔවුන් කුමන ප්‍රයත්න දැරුවත් බුදු හාමුදුරුවන්ගේ ධර්මය විනාශ කරන්න බැහැ. එය සදාතනික ධර්මයක්..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>09</day>
    </date>
    <link>http://www.dinamina.lk/2012/07/09/_art.asp?fn=f1207093</link>
    <topic>නියඟය අපට අමුත්තක් නොවේ</topic>
    <author/>
    <content>නියඟය ලෝකයේ සෑම කොටසකටම පොදුයි. විවිධ දේශගුණික කරුණු අතුරින් මෙහිදී අවධාරණය කෙරෙන තද නියඟයෙන් ජනතාව ආරක්‍ෂා කිරීම අප සියලු දෙනාගේම වගකීමයි. නියඟයක දී භූමියේ බෝග විනාශය, ආහාර හිඟයක් ඇතිවීම, ආහාර මිල ඉහළ යාම සහ ලෙඩ රෝග හා මරණ බහුල වීම සිදුවිය හැකිය. තවද අදාළ ප්‍රදේශවල විවිධ දුෂ්කරතා නිර්මාණය වෙමින් ජනතාවගේ ජන ජීවිතය අවුල් විය හැකිය. පරිසරය සහ වන ජීවීන් වෙත ද දරුණු ලෙස තර්ජන එල්ල වේ. මෙබඳු තර්ජන එල්ල කරන තද නියඟය කාලගුණික විපර්යාස තුළ ජලය පහළ මට්ටමට හෙළමින් ආර්ථිකය වෙනස් කරයි. මෙම තත්ත්වය කෘෂිකර්මාන්තය කේන්ද්‍ර කරගත් ශ්‍රී ලාංකේය සමාජයට දැඩි ලෙස බලපායි. එමෙන්ම සමාජ බලපෑම් මතුකරමින් ජනතාවගේ ජීවන ශෛලීන් ද වෙනස් කරයි. මෙහිදී ජල මූලාශ්‍ර හිඳී යාම, ගෙවතු වගාවන් පාළුවීම සහ මතුකරන සෞඛ්‍යමය ගැටලු නිසා සමාජ ජීවිතය නිහඬ කරයි. පාරිසරික බලපෑම් පිළිබඳ සැලකිලිමත් වීමේදී පාරිසරික ජෛව විවිධත්වයන්ට බලපෑම් ඇතිකරන බව පෙන්වා දිය හැකිය. වෙනස් වන පාරිසරික ස්වභාවයන්ට කුරුළු සංක්‍රමණ රටා පවා වෙනස් කිරීම් සිදුකරයි. මේ අනුව මෙම තත්ත්වය තුළ අපට පෙනෙන්නේ පරිසරයේ තුල්‍යතාවය ද බිඳ වැටෙන බවය.ඉතිහාසය පුරා ශ්‍රී ලාංකේය සමාජය තුළ බොහෝ අවස්ථාවල නියඟය පැවතුණේය. අතීතයේ දී පාලකයන් මේ සඳහා විසඳුම් සොයා අප දිවයින මධ්‍යයේ මහා සාගර වැනි ජලාශ නිර්මාණය කළේය. මේ මගින් ශ්‍රී ලාංකේය ජනතාව ඔවුන්ගේ ආර්ථිකයට විසඳුම් සොයාගෙන සෞභාග්‍ය රඳවා ගත්හ. එහෙත් එලෙස එදා නිර්මාණය කළ ඒ වැව් පවා තද නියඟයට හසුවිය. මෙම තත්ත්වය දුටු වන්නි හත්පත්තුවේ ආදායම් පාලක නිලධාරි විමලරත්න කුමාරගමයන් 1957 වසරේ මහා නියඟය දැක්කේ මෙසේ ය.විමලරත්න කුමාරගමයන් එදා නියඟය මෙරට ආර්ථිකය වෙනස් කළ බවත්, පවතින ජනතා අවශ්‍යතා මගින් ඔවුන්ගේ ජීවිතවලට අගහිඟකම් එකතු වූ බවත්, ජනතාවට රිසි ලෙස පිහිටවීමට නොහැකි වීම ගැන ඔහු කොතරම් කම්පා වුණේ ද යන්න මෙසේ ප්‍රකාශ කරයි.ශ්‍රී ලංකාවට 2012 වසරේදී මෙම නියඟය සාමාන්‍ය තත්ත්වයකි. යල කන්නයේ ස්වභාවය මෙයට සමානය. දරුණු ලෙස නියඟය තිබුණත් ශ්‍රී ලාංකීය ආර්ථිකය අර්බුදකාරී තත්ත්වයකට මේ නියඟය නිසා පත්වන්නේ නැති අතර, මෙරට ජනතාවගේ ආර්ථිකය සුරක්‍ෂිතව රැක ගැනීමට රජයට හැකියාව තිබේ. මෙරට විදේශ මුදල් සංචිතය ඩොලර් බිලියන හයක් ඉක්මවා ගිය ශක්තිමත් තත්ත්වයක ඇත. රාජ්‍ය සේවකයාට වැටුප් ගෙවිය හැකි, සෞඛ්‍ය, අධ්‍යාපනය, නිසි ලෙස පවත්වාගෙන යා හැකි, සහනාධාර දිය හැකි, විදුලි සැපයුම පවත්වාගෙන යා හැකි තත්ත්වයක් මෙරට පවතින්නේය. පවතින උද්ධමනය, තෙල් මිල, ඩොලරයේ අගය ඉහළ යාම තුළ රජය, ජනතාව සමඟ සමස්ත සංවර්ධනයට මේ ආකාරයට දායකත්වයක් දැරීම ඉතාමත් හොඳ තත්ත්වයකි. රජයේ ආයෝජන පිළිබඳ බලධාරීන් ඉතාමත් ඵලදායිව තම බලය පාවිච්චි කරන්නේ නම් ආර්ථික වර්ධන වේගය 8.2% ක් වූ තත්ත්වය ද සතුටුදායක තත්ත්වයක පවත්වා ගැනීමට හැකියාව ඇති බව මෙහිදී පෙන්වා දිය යුතුය.වලගම්බා රජ සමයේ ඇති වූ නියඟය, 1957 වසරේ, 1990 වසරේ, 2000 වසරේ දැඩි නියඟ තත්ත්වයක් පැවතියේය. මෙම කන්නයේදී මෙරට ආර්ථිකයට සුළු හානියක් මේ අනුව සිදු වී ඇත. එහෙත් වර්තමාන නියඟය තුළ ශ්‍රී ලංකාව ජාතික හා ජාත්‍යන්තර වශයෙන් ලැබෙන පිටුවහල මත ආර්ථිකයේ ප්‍රශස්ත මට්ටමකට රඳවා ගැනීමේ හැකියාව ඇත. මේ සියල්ලට ඔරොත්තු දෙමින් දීර්ඝ කාලයක් දරා සිටීමේ ශක්තිය ද මෙරට ආර්ථිකයට ඇති බව මෙහිදී අවධාරණය කළ යුතුය.යල මහ දෙකන්නය අස්වැන්න ජාතික නිෂ්පාදනයට ප්‍රශස්ත දායකත්වයක් ඇති කරන අතර, ස්වභාවයෙන්ම සෑම වසරකම මහට වඩා යල ජල හිඟයකට මුහුණ දේ. නිෂ්පාදනය ද අඩු වේ. 2012 වසර යල පෙර වර්ෂවලට වඩා දරුණු විය. මෙම තත්ත්වය තේරුම් ගත් ජනාධිපතිතුමා වහාම අදාළ බලධාරීන් සමඟ සාකච්ඡා කර වගා හානි තක්සේරු කරමින් වැව් අමුණු ප්‍රතිසංස්කරණය ඛ්ලමට උපදෙස් දුනි. මේ අනුව,ඇතුළු සෙසු අමාත්‍යාංශ සහ දිසාපතිවරුන් ද ඒකාබද්ධව මෙම නියඟයෙන් මතුවන තත්ත්වය කළමනාකරණය කිරීමට කටයුතු යොදා ඇත. මේ වන විට වැව් පිළිසකර වන අතර ගොවීන්ට අවශ්‍ය ජල පොම්ප බෙදා දීම, එදිනෙදා ජීවනෝපායන් වශයෙන් යොදන ශ්‍රමය මත වැටුප් ගෙවමින් ව්‍යාපෘති ක්‍රියාත්මක කිරීම සඳහා ප්‍රතිපාදන මහා භාණ්ඩාගාරය වෙන්කිරීමට සියලු කටයුතු සූදානම් කර ඇත. ස්වභාව ධර්මය වෙනස් වීම නිසා මෙසේ ලොව වෙසෙන ජනතාවට විවිධ ව්‍යසන ඇති කෙරේ. විටෙක සුනාමි පැමිණේ.විටෙක ගංවතුර ඇතිවේ. විටෙක නියඟයත් පැමිණෙන අතර සුළි සුළං, ටොනේඩෝ වැනි පාරිසරික වෙනස්කම් මතුවේ. ජනතාවට ව්‍යසන ඇති වීමත්, ස්වභාව ධර්මයට කාලීනව පෙර සූදානම් වීම බුද්ධිමත් රජයක වගකීම බව පෙනේ. වර්තමාන රජයත් අද එය හොඳින් තේරුම් ගෙන අතීතයේ ඇති වූ ආපදා වර්තමානයට අවම කර ගැනීමට සැලසුම් කිරීම ප්‍රශස්තය.වැසි ඉදිරියේ දී අඩුවෙන් ලැබෙන බවත්, වියළි කලාපයට මෙය තදින් බලපෑ හැකි බවත්, කාලගුණ විද්‍යා දෙපාර්තමේන්තුව ප්‍රකාශ කරයි. මෙම තත්ත්වය තුළ මුදල් අමාත්‍යාංශය මෙරට ආර්ථිකය පිළිබඳ සමාලෝචනයක යෙදී නිෂ්පාදන ගබඩාවල රඳවා ගැනීමට කටයුතු කිරීම ඉතා ඥානාගෝචරය. වී සහ සහල් පිටරට යැවීම තාවකාලිකව අත්හිටුවීමට අපනයන හා ආනයන පාලක උපදෙස් දී ඇත. මෙම නියඟය අපට දැඩි බලපෑමක් ඇති කළත්, අවශ්‍ය කරන නිෂ්පාදන දීර්ඝ කාලයකට පරිභෝජනයට ජනතාවට ඇත.ගබඩාව මෙ. ටොන්1. වී අලෙවි මණ්ඩලය 204,2602. දිස්ත්‍රික් ලේකම් කාර්යාල 59,7863. පුද්ගලික අංශය 120,0002012 වසරේදී යල කන්නයේදී දිවයිනේ හානි වී ඇති වගාවන් සහ හානි වීම්වලට ඉඩ ඇති වගාවන් පිළිබඳව අවධානය යොමු කර තිබේ. ඒ අනුව පහත තොරතුරු අනුරාධපුර දිස්ත්‍රික්කයෙන් උදාහරණයක් ලෙස පෙන්වා දිය හැකිය.වගාව හානිය අක්. වී. 39133.5අතිරේක බෝග 19625.27නිෂ්පාදනය – මහ කන්නය - 2012බෝගය මෙ. ටොන්වී 939185.38බඩඉරිඟුª 118148.04සෝයා 629.60තල 373.91කව්පි 1680.66මුං 1593.86රටකජු 3473.05උඳු 8702.75කුරක්කන් 1633.61නිෂ්පාදන – යල කන්නය – 2012බෝගය මෙ. ටොන්වී 254056.66බඩඉරිඟුª 22736.10සෝයා 5912.88තල 18308.68කව්පි 5483.80මුං 890.50රටකජු 2311.16උඳු 1648.81කුරක්කන් 254.06විධිමත් ජල කළමනාකරණයකින් ජල හිඟයට පිළියම් යොදා ගත යුතුය. දිසාපතිවරුන් පවත්වන කන්න රැස්වීම් තීරණ අනුව වගා හානි අවම කර ගැනීමට හැකි වන අතර, ජල කළමනාකරණයකට ද හැකිවේ. උදාහරණයක් ලෙසට, අනුරාධපුර දිස්ත්‍රික්කයේ පහත සඳහන් වැව් වල වර්තමාන ජල මට්ටම ගෙන බලමු. ඒ අනුව දිවයිනේ ජලාශවල ජල මට්ටම පහළ මට්ටමකට බැස ඇති බව තේරුම් ගන්නට පුළුවන.වැවේ නම ධාරිතාව අක්. අඩි වර්තමාන තත්ත්වය අක්. අඩිහුරුළුවැව 55000 17610පදවිය 85000 29260වාහල්කඩ 43000 28180රාජාංගනය 81603 52855අංගමුව 14400 8200මානක්කට්ටිය 4928.78 0බසවක්කුලම 1675 850මහකනදරාව 36250 11700මහවිලච්චිය 32500 20500නුවරවැව 36050 13170තිසාවැව 3500 1915තුරුවිල වැව 8157 4418මේ තත්ත්වය සතුටුදායක තත්ත්වයක් නොවන අතර, ජල පරිභෝජනය ඉතාමත් හොඳින් කළ යුතුය.බීමට ගැනීමේදී, වගාව, ව්‍යාපාරික කටයුතු සඳහා භාවිතා කිරීමේදී, වෙනත් අවශ්‍යතා සඳහා භාවිතා කිරීමේදී, විදුලි පරිභෝජනයේදී, ජනතාව ඉතාමත් සංවේදීව මෙම කාර්යයන් කළ යුතුය. ජල කළමනාකරණය සඳහා ජාතික ජල ලේකම් කාර්යාලය, ජාතික ජලසම්පාදන හා ජලපවාහන මණ්ඩලය, විදුලිබල මණ්ඩලය, වාරිමාර්ග දෙපාර්තමේන්තුව, මහවැලි අධිකාරිය, දිසාපතිවරුන් ඒකාබද්ධව සාකච්ඡා කර ජාතික ගැටලුව පිළිබඳ පුළුල් සංවාදයකට යා යුතුය.ජලය සොයා ජනාවාස අභ්‍යන්තරයට එන වන සතුන් නීති විරෝධී ලෙස විනාශ කරයි. මෙය වහාම නතර කළ යුතු තත්ත්වයකි. තවද කෙත් ඇළවල්, බෙදුම් ඇළවල් ජලය බෙදා දෙන දොරටු විනාශ නොකර ගොවීන් එකමුතුව වැඩ කර පවතින ජලය කළමනාකරණය කර ගැනීමට සහාය දිය යුතුය.ස්වාභාව ධර්මයට හා කාලගුණ විපර්යාසවලට රජයට මුහුණ දීමට හැකි වුණත්, ස්වභාව ධර්මය ඉක්මවා කටයුතු කරන්න කිසිවකුට නොහැක. එමනිසා ගොවි මහතුන් එකමුතු වී කටයුතු කිරීමෙන් ජල මුර ක්‍රමය සාර්ථකව ක්‍රියාත්මක කළ හැකිය. මේ තුළින් අමෙරිකානු ඩොලර් බිලියන පනහක ආර්ථිකය අමෙරිකානු ඩොලර් බිලියන 100 ක ආර්ථිකයක් දක්වා වර්ධනය කර ගන්න මේ අනුව අපට හැකියාව ලැබේ.රටේ පරිපාලනය විධිමත්ව පවත්වාගෙන යාමෙන් කම්කරු අයිතීන් හා කම්කරු සුබසාධනය සඳහා පියවර රැසක් රජය ගෙන තිබේ. මෙම තත්ත්වය තුළ අමෙරිකාව ජී. එස්. පී. තීරු බදු සහනය පවා ශ්‍රී ලංකාවට අඛණ්ඩව ලබා දීමට තීරණය කිරීම ද, වෙළෙඳ සබඳතාවල ප්‍රවර්ධනය සඳහා ආර්ථිකය වර්තමානයේ සුරක්‍ෂිත වන තත්ත්වය තුළ ආර්ථික ගැටලු අවම කර ගැනීමට හැකියාව අද ඉස්මතු වී ඇත.පසුගිය ඉතිහාසය පුරාම මේ රටේ දැවැන්ත සංවර්ධන ව්‍යාපෘති ක්‍රියාත්මක කරමින් ජාතික සම්පත් රඳවා ගැනීමෙන් නව යුගයකට ගමන් කරන්න ජනතාවට අද හැකියාව ලැබී තිබේ.2005 වසරේ සිට විශේෂයෙන්ම මේ රටේ පෙර නොවූ විරූ ලෙස මාර්ග සංවර්ධනය, ගුවන් තොටුපළ, වරාය, අධිවේගී මාර්ග ආදී යටිතල පහසුකම්, එමෙන්ම සමාජ යටිතල පහසුකම්, මානව සම්පත් සංවර්ධනය, වනජීවී හා වන සංරක්‍ෂණය හා කෘෂිකර්ම ක්ෂේත්‍රයේ සංවර්ධනය සිදුව තිබේ. මේ තත්ත්වය මෙරට ආර්ථිකය ක්‍රමවත් බව ගෙන දෙමින් සියලුම ස්වභාවික ආපදාවන්ගෙන් මිදීමට ශ්‍රී ලාංකේය ජනතාවට හැකි වී තිබීම රටක් වශයෙන් සතුටු විය හැකි කරුණකි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=n120710_br3</link>
    <topic>සෞදි අරාබියේ බුදුන් වන්දනා කළා‍ටඅත්අඩංගුවට ගත් කථාවසම්පූර්ණයෙන්ම අසත්‍ය ක්</topic>
    <author>මහින්ද අලුත්ගෙදර</author>
    <content>(2012-07-10 14:00) බුදුන් වන්දනා කිරීම හේතුවෙන් රියාද් නගරයේදී ශ්‍රී ලාංකිකයෙකු අත්අඩංගුවට ගත් බවට කළ ප්‍රකාශය සම්පූර්ණයෙන්ම අසත්‍ය හා ගොතන ලද කථාවක් බව ශ්‍රී ලංකා විදේශ සේවා නියුක්ති කාර්යාංශය අවධාරණය කරයි.විදේශ කටයුතු අමාත්‍යාංශයේ සහාය ඇතිව සෞදි අරාබියාවේ රියාද්හි පිහිටි ශ්‍රී ලංකා තානාපති කාර්යාලය හරහා සිදුකල පරීක්ෂණයකදී මේ තොරතුරු අනාවරණය වී තිබෙන බවද එම කාර්යාංශයේ ප්‍රකාශකයෙක් සඳහන් කළේය.එම ශ්‍රී ලාංකිකයා මේ වනවිට රඳවා සිටින සෞදි අරාබියේ රියාද් නුවර මලාස් බන්ධනාගාරයට ගොස් එහි නිලධාරීන් හා ශ්‍රී ලාංකිකයා සමඟ ශ්‍රී ලංකා තානාපති කාර්යාල නිලධෘරීන් සාකච්ඡා කිරීමෙන් අනතුරුව ඔහු රඳවා ගනීමට හේතුව අනාවරණය වී තිබෙන අතර හෙතෙම ප්‍රකාශකර ඇත්තේ තමා හොඳින් දන්නා හඳුනන කාන්තාවකගේ මාස දෙකක වැටුප් ප්‍රශ්ණයක් සම්බන්ධයෙන් සාකච්ඡා කිරීම සඳහා එරට කාන්තාවකට දුරකථනයෙන් කථා කළ බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=n120710_br2</link>
    <topic>ශ්‍රී ලංකා අමද්‍යප මහා සභාවේ සියවස් සැමරුම 15දා කොළඹ ආනන්ද විද්‍යාලයේදී</topic>
    <author>උපාලි කරුණාරත්න</author>
    <content>ශ්‍රී ලංකා අමද්‍යප මහා සභාවට වර්ෂ සියයක් සම්පූර්ණ වීම නිමිත්තෙන් ත්‍රෛනිකායික මහානායක හිමිවරුන්ගේ සහ ජනාධිපති මහින්ද රාජපක්ෂ මහතාගේ සහභාගිත්වයෙන් මෙම 15 දින කොළඹ ආනන්ද විද්‍යාලයීය කුලරත්න ශාලාවේදී අමද්‍යප ශතක සමරු උළෙල පැවැත්වේ.එදින පස්වරු 2.30ට මෙම උත්වය ආරම්භ ආරම්භ වීමට නියමිතය. අමද්‍යප ශතක උදානය නමින් ශාස්ත්‍රීය ග්‍රන්ථයක් ද අමද්‍යප ශතක සමරුව නමින් සමරු කළඹක් ද මෙදින දොරට වඩී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=n120710_br1</link>
    <topic>පියුචර්ගව් සාක් සමුළුව 18-19 දිනවල කොළඹ දී</topic>
    <author>කොටදෙනියාව සමූහ එම්.පී. කුමාර</author>
    <content>(2012-07-10 11:00) රාජ්‍ය සේවාව තොරතුරු හා සන්නිවේදන තාක්ෂණයෙන් සවි බල ගන්වමින් එම සේවාව වඩාත් කාර්යක්ෂම සහ ඵලදායී ලෙස ජනතාවට ලබා දෙන්නේ කෙසේද යන්න පිළිබඳව පුළුල් වශයෙන් අවධානයට ලක් කිරීම සඳහා පැවැත්වෙන 2012 පියුචර්ගව් සාක් සමුළුව මෙම මස 18 සහ 19 දිනවල කොළඹ දී පැවැත්වේ.සාක් කලාපීය රටවල් කේන්ද්‍ර කර ගනිමින් මෙම සමුළුව පැවැත්වෙන පළමු අවස්ථාව මෙය වේ. ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය විසින් මෙම සමුළුව සංවිධාන කරනු ලබයි.ශ්‍රී ලංකාව ඇතුළු සාක් කලාපීය රටවල් සහ තවත් රටවල් ගණනාවක තොරතුරු තාක්ෂණ විශේෂඥයින් මෙන්ම වෘත්තීයවේදීන් මෙම සමුළුව සඳහා සහභාගි වෙන අතර ඩිජිටල් අන්තර්ගතය, සෞඛ්‍ය, ජංගම රාජ්‍ය සහ තොරතුරු ආරක්ෂාව යන විෂයන් යටතේ මෙම සමුළුව පැවැත්වේ.ජනාධිපති ලේකම් ලලිත් වීරතුංග, තොරතුරු සන්නිවේදන තාක්ෂණ ඇමැති රංජිත් සියඹලාපිටිය මහත්වරුන්ගේ ප්‍රධානත්වයෙන් කොළඹ සිනමන් ග්රෑන්ඩ් හෝටලයේදී මෙම සමුළුව 18 වැනිදා පෙරවරුවේ ආරම්භ වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=n1207101</link>
    <topic>ඩෙංගු පරීක්ෂාවට ගිය PHI මෝල්ගස් පහරකින් මරු දකී</topic>
    <author>ත්‍රිකුණාමලය විශේෂ ඒ.ටී.එම්.ගුණානන්ද හා කන්තලේ සමූහ</author>
    <content>ජාතික ඩෙංගු මර්දන මාසය නිමිත්තෙන් කන්තලේ තඹලගමුව මොල්ලිපතාන ගම්මානයේ මදුරු මර්දන කටයුතුවලට ඊයේ (9) පෙරවරුවේ සහභාගී වූ මහජන සෞඛ්‍ය පරීක්ෂකවරයෙක් පුද්ගලයකු විසින් එල්ල කළ මෝල්ගස් පහරකින් එම ස්ථානයේදීම මිය ගියේය.මෙසේ මිය ගොස් ඇත්තේ තඹලගමුව සෞඛ්‍ය වෛද්‍ය නිලධාරි කාර්යාලයට අනුයුක්තව සේවය කළ සිරාජ් නගර්හි මහජන සෞඛ්‍ය පරීක්ෂක කේ. එම්. ෆලීල් (52) මහතාය. ඔහු කින්නියා ප්‍රදේශයේ පදිංචිකරුවෙකි.ෆලීල් මහතාගේ හිසට පහරදී ඇද වැටුණු පසු මෝල්ගසකින් පහරදී ඇති බව ඇසින් දුටුවන් පොලීසියට පවසා ඇත. ‍මියගිය සෞඛ්‍ය පරීක්ෂකවරයා සමඟ ක්ෂේත්‍ර නිලධාරිවරයකු සහ කම්කරුවන් තිදෙනකු ද මදුරු මර්දන කටයුතුවලට සහභාගී වී ඇත.ජාතික මදුරු මර්දන වැඩපිළිවෙළ රජය ක්‍රියාත්මක කළේ එය ජාතික අවශ්‍යතාවක් මත බවත්, එසේ තිබියදී එයට සහාය දක්වනවා වෙනුවට ඊට සහභාගී වන නිලධාරීන්ට පහරදීම හා මරා දැමීම සෞඛ්‍ය අමාත්‍යාංශය ලෙසත්, රජය ලෙසත් දැඩි ලෙස හෙළා දකින බව මේ සම්බන්ධයෙන් අදහස් දක්වමින් සෞඛ්‍ය ඇමැති මෛත්‍රීපාල සිරිසේන මහතා පැවැසීය.එසේම සිද්ධියට සම්බන්ධ සැකකරු වහාම අත්අඩංගුවට ගෙන ඔහුට එරෙහිව නීතිය තදින් ක්‍රියාත්මක කරන ලෙස ඇමැතිවරයා පොලීසියට වෙත ඊයේ දිනයේම උපදෙස් දුන්නේය.ඒ අනුව තඹලගමුව පොලීසියේ වැඩබලන ස්ථානාධිපති පොලිස් පරීක්ෂක කේ.ඩබ්ලිව්.එච්. සමරසිංහ මහතා ඇතුළු නිලධාරීහු පිරිසක් සැකකරු අත්අඩංගුවට ගෙන තිබේ. මෙවැනි පහරදීමේ සිද්ධි ගණනාවක් පිළිබඳ පසුගිය දින කිහිපයේ වාර්තාවී ඇති බැවින් ඒවාට සම්බන්ධ වූ පුද්ගලයන් සියලුදෙනා අත්අඩංගුවට ගෙන නීතිය ක්‍රියාත්මක කරන ලෙසද සෞඛ්‍ය ඇමැතිවරයා ආරක්ෂක අංශ වෙත ඊයේ උපදෙස් දුන්නේය.මහජන සෞඛ්‍ය පරීක්ෂකවරයාගේ මරණය සම්බන්ධයෙන් ඔහුගේ පවුලේ සාමාජිකයන් වෙත කනගාටුව පළ කරන බවත්, ඔහු වෙනුවෙන් රජයේ පාර්ශ්වයෙන් ඉටු වියයුතු සියලු යුතුකම් ඉටු කරන බවත් ඇමැතිවරයා පවසයි.එසේම මෙවැනි සිදුවීම් නැවත ඇති නොවන අන්දමේ වැඩපිළිවෙළක් ඉදිරියේදී ක්‍රියාත්මක කරන බවද හෙතෙම පැවැසීය.මියගිය නිලධාරියාගේ මරණය පිළිබඳ මූලික මහේස්ත්‍රාත් පරීක්ෂණය පැවැත්වීමෙන් අනතුරුව පශ්චාත් මරණ පරීක්ෂණය කන්තලේ මහ රෝහලේදී පැවැත්වීමට නියමිතය.සිද්ධියට සම්බන්ධ සැකකරු කිසියම් මානසික රෝගයකට ප්‍රතිකාර ලබමින් සිටි අයකු බව ප්‍රදේශවාසීන් ප්‍රකාශ කැර ඇතැයිද කියති.මේ මරණය සම්බන්ධයෙන් දිනමිණට අදහස් දැක්වූ ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමයේ ලේකම් සෙනරත් බණ්ඩාර මහතා පැවැසුවේ මරණය සම්බන්ධයෙන් තම සංගමය සෞඛ්‍ය දෙපාර්තමේන්තුවට දැනුම් දුන් බවත්, ඉදිරියේදී මෙවැනි දේ සිදුනොවනපරිදි මහජන සෞඛ්‍ය පරීක්ෂකවරුන්ගේ ආත්මාරක්ෂාව වෙනුවෙන් ක්‍රමවත් වැඩපිළිවෙළක් ක්‍රියාත්මක කරන ලෙස අදාළ අංශ වෙතින් දැඩිලෙස ඉල්ලා සිටින බවත් ය.තඹලගමුව පොලිස් ස්ථානාධිපති පොලිස් පරීක්ෂක කේ.ඩබ්ලිව්. එච්.සමරසිංහ මහතාගේ ප්‍රධානත්වයෙන් සිද්ධිය සම්බන්ධයෙන් පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=n1207102</link>
    <topic>ඩෙංගු මර්දන නිලධාරීන්ටමීගමුවේදී මරණ තර්ජන</topic>
    <author>කොච්චිකඩේ විශේෂ, ඩී. මිහිඳුකුල</author>
    <content>සෞඛ්‍ය අමාත්‍යාංශය මගින් ආරම්භ කර ඇති ජාතික ඩෙංගු මර්දන වැඩ සටහන ක්‍රියාත්මක කිරීමට ගිය පොලිසිය සහ ප්‍රාදේශීය ලේකම් කාර්යාල නිලධාරීන් ඇතුළු රාජ්‍ය නිලධාරීන්ට අවි ආයුධ පෙන්වා බියවැද්දීම් කර මරණ තර්ජන කෙළේ යැයි කියන අයකු 13 දක්වා රක්ෂිත බන්ධනාගාර ගත කිරීමට මීගමුව ප්‍රධාන මහේස්ත්‍රාත් ඒ.එම්.එන්.පී. අමරසිංහ මහතා (9) නියෝග කෙළේය.මෙලෙස රක්ෂිත බන්ධනාගාර ගත වූයේ නො 244 මීගමුව කිඹුලාපිටි පදිංචි ලීමාල් අජිත් ගුණසේකර නැමැති පුද්ගලයෙකි. ඩෙංගු මර්ධනය සම්බන්ධව ජනතාව දැනුවත් කිරීම සඳහා කටාන ප්‍රාදේශීය ලේකම් කොට්ඨාසයේ 93 ඊ ග්‍රාමනිලධාරි වසම තුළ 8දා පෙරවරුවේ කටාන ප්‍රාදේශීය ලේකම් කාර්යාලයේ නිලධාරීන්ද මහජන සෞඛ්‍ය පරීක්ෂකවරුන්ද, මීගමුව පොලිසියේ නිලධාරීන්ද, ගුවන්හමුදාවේ හා යුද්ධ හමුදාවේ අවේෂණ නිලධාරීන්ද ස්වේච්ඡා සංවිධානවල සාමාජික සාමාජිකාවන්ද ගෙයින් ගෙට ගොස් ඇත.කණ්ඩායම්වලට බෙදී මේ දැනුවත් කිරීම් කිරීමේදී එක් කණ්ඩායමක් අංක , 244 කිඹුලා පිටිපාර පිහිටි ලීමාල් අජිත් ගුණසේකර මහතාගේ නිවසට ගොස් ඇත. එම ගෙවත්තේ වළක මදුරු කීටයන් සිටින බව දැක මහජන සෞඛ්‍ය පරීක්ෂක මහතා ඇතුළු එම නිලධාරීහු ඔහුව දැනුවත් කර වළ වසා දැමීමට උපදෙස් දී ඇත. මෙවැනි වළක් පවත්වා ගෙන යාම ගැන අවවාද කර තව දුරටත් මෙවැනි තත්ත්වයක් තිබුනොත් නීති මගින් කටයුතු කරන බව පවසා තිබේ.එම අවස්ථාවේ මේ තැනැත්තා (සැකකරු) රාජ්‍යනිලධාරීන්ට බැන වැදී මරණ බිය ඇතිවන අයුරින් කඩුවක් ගෙන කෙටීමට සූදානම් වූ බව එම ඩෙංගු වැඩසටහනට සහභාගි වූ මීගමුව පොලිසියේ පොලිස් සැරයන් 41386 ශ්‍රී රුවන් මහතා පැමිණිල්ලේ සඳහන් කොට ඇත. මීගමුව පොලිසියේ උපපොලිස් පරීක්ෂක රංජිත් ප්‍රේමසිරි මහතා සැකකරු සමඟ ඔහු සන්තකයේ තිබූ සුදුයකඩ කඩුව නඩු භාණ්ඩයක් වශයෙන් අධිකරණයට ඉදිරිපත් කර පැමිණිල්ල මෙහයවීය. සැකකරු වෙනුවෙන් ඉන්දික සිල්වා ප්‍රියන්ත රාජපක්ෂ, වෙනුර ගුණවර්ධන යන.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=n1207103</link>
    <topic>ඉනාමළුව රක්ෂිතයෙන් කැපූතේක්ක දැව ලොරියක් අල්ලයි</topic>
    <author>ප්‍රදීප් ගුණවර්ධන - දඹුල්ල</author>
    <content>සීගිරිය ඉනාමළුව රජයේ වන රක්ෂිතයෙන් කැපූ තේක්ක කඳන් 16ක් සහ ඒවා ප්‍රවාහනයට සූදානම් කළ ලොරිය ඉනාමළුව බීට්ටු වන නිලධාරීන් විසින් ඊයේ (9) අලුයම අත්අඩංගුවට ගෙන ඇත.රුපියල් ලක්ෂ 3කට වැඩි වටිනාකමක් ඇති මේ දැව තොගය අත්අඩංගුවට ගැනීමට සූදානම් වූ අවස්ථාවේ දැව ජාවාරම්කරුවන් පලාගොස් තිබේ. වන අලි බහුලව ගැවසෙන ප්‍රදේශයක් බැවින් ඔවුන් අත්අඩංගුවට ගැනීමට නොහැකි වූ බව ඉනාමළුව බීට්ටු වන කාර්යාල ස්ථානභාර නිලධාරි ජී. ඒ. එන්. ඉන්ද්‍රජිත් මහතා පැවසීය. නාඋල අඩවි නිලධාරි බී. ජී. සරත් මහින්දසිරි මහතාගේ උපදෙස් මත ඉනාමළුව බීට්ටු වන නිලධාරි ඉන්ද්‍රජිත් මහතාගේ මෙහෙයවීමෙන් වන ක්ෂේත්‍ර සහකාර ජී. ඒ. චමින්ද බණ්ඩාර, සමන් කුමාර වන කම්කරු එම්. ජී. චන්ද්‍රසේකර මුතුකුමාර ඇතුළු නිලධාරීහු මේ මෙහෙයුමට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=n1207104</link>
    <topic>එජා සාම සාධක වැඩවලින්ශ්‍රී ලංකාව‍ට රු. කෝටි 1800ක්</topic>
    <author>මහින්ද අලුත්ගෙදර</author>
    <content>එ.ජා. සංවිධානයේ සාම සාධක කටයුතුවල නිරතවීමෙන් ශ්‍රී ලංකාව උපයා ඇති ආදායම අමෙරිකා ඩොලර් මිලියන 142ක් (රුපියල් කෝටි 1800ක්) බව ශ්‍රී ලංකා යුද හමුදාව පවසයි.මේ මුදලින් ඇමෙරිකා ඩොලර් මිලියන 96 ක මුදලක් (රුපියල් කෝටි 1200ක්) නිලධාරීන්ගේ හා භට පිරිස්වල දීමනා වන අතර ඉතිරි මුදල වන ඇමෙරිකා ඩොලර් මිලියන 46 ක ප්‍රමාණය (රුපියල් කෝටි 600) යුද උපකරණ, වාහන සහ අවි ආයුධ ආදිය සැපයීම වෙනුවෙන් සිදුකළ ගෙවීම් බව යුද හමුදා මාධ්‍ය ප‍්‍රකාශක බි‍්‍රගේඩියර් රුවන් වනිගසූරිය මහතා දිනමිණට පැවසීය.ශ්‍රී ලංකාව සාම සාධක කටයුතුවල නිරතවීම පසුගිය 2004 වසරේ සිට අඛණ්ඩව සිදුකෙරුණු අතර එම වර්ෂයේ සිට මේ දක්වා කාලය තුළ මේ මුදල හිමිකරගෙන තිබෙන බව ද යුද හමුදා මාධ්‍ය ප්‍රකාශකවරයා සඳහන් කළේය.එක්සත් ජාතීන්ගේ සාම සාධක කාර්යය සඳහා 1960 වසරේදී ශ්‍රී ලංකා යුද හමුදාවෙන් භට පිරිසක් කොංගෝ රාජ්‍යය බලා පිටත්ව ගොස් තිබෙන අතර එයින් පසුව පසුගිය 2004 වසරේ සිට මේ දක්වා අඛණ්ඩව ශ්‍රී ලංකා ආරක්ෂක අංශ නිලධාරීන් සහ භට පිරිස් සාම සාධක කාර්යය සඳහා ලෝකයේ විවිධ රටවලට පිටත්ව ගොස් තිබෙන බව ද බ්‍රිගේඩියර් රුවන් වනිගසූරිය මහතා සිහිපත් කළේය.මේ දක්වා කාලය තුළ එක්සත් ජාතීන්ගේ සාම සාධක කාර්යයේ නිරත වී තිබෙන ශ්‍රී ලංකා භට පිරිස් ප්‍රමාණය 13,000 කට අධික බව සඳහන් කළ යුද හමුදා මාධ්‍ය ප්‍රකාශකවරයා යුද හමුදාව, නාවික හමුදාව, ගුවන් හමුදාව සහ ශ්‍රී ලංකා පොලීසිය යන සියලු අංශයන්ගෙන් ඊට අයත්වන බවද ප්‍රකාශ කළේය.ඊට අමතරව හෙතෙම සඳහන් කළේ මේ වනවිට හයිටි රාජ්‍යයේ 750 ක්, ලෙබනනයේ 150 ක් ආදී වශයෙන් සාම සාධක කාර්යයේ නිරතවන බවත් ඊට අමතරව සාම සාධක භටයන් සහ නිරීක්ෂකයන් ලෙස කොංගෝ රාජ්‍යය, සූඩානය, බටහිර සහරා වැනි රටවල මෙන්ම එක්සත් ජාතීන්ගේ සංවිධනයේ මූලස්ථානය පිහිටි නිව්යෝර්ක්හි ද ශ්‍රී ලංකා ආරක්ෂක අංශ සාමාජිකයන් සේවය කරන බවයි. සෑම මාස 6 කට වරක්ම මෙම භට පිරිස් මාරු කෙරෙන බව සඳහන් කළ බ්‍රිගේඩියර්වරයා ශ්‍රී ලංකාවෙන් තවත් භටයින් 75 දෙනකු ලෙබනනය බලා ඊයේ (09) පිටත්ව ගිය බවද කීවේය.ශ්‍රී ලංකාවේ ආරක්ෂක අංශ සාමාජිකයන් එක්සත් ජාතීන්ගේ සාම සාධක කටයුතුවල නිරතවීම හේතුවෙන් ඔවුනට මූල්‍ය ප්‍රතිලාභයක් මෙන්ම රටේ ආර්ථිකය ශක්තිමත් කිරීම සඳහා විශාල ශක්තියක් සැපයෙන බවද ඊට අමතරව ඔවුන්ට විදේශීය රටවල හමුදාවන් සමඟ එක්ව කටයුතු කිරීමෙන් අන්තර්ජාතික වශයෙන් පුහුණුවක් ලැබෙන බවද කී බි‍්‍රගේඩියර් රුවන් වනිගසූරිය ශ්‍රී ලංකා හමුදා සාමාජිකයන් සඳහා විදේශී රටවලින් විශාල ඉල්ලුමක් පවතින බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=n1207105</link>
    <topic>‘2008 තාවකාලික හැඳුනුම්පත මෙදා ඡන්දෙට වලංගු නෑ’</topic>
    <author>සුභාෂිනි සේනානායක</author>
    <content>ඉදිරියේදී පැවැත්වෙන පළාත් සභා මැතිවරණය සඳහා 2008 වසරේ නිකුත් කළ තාවකාලික හැදුනුම්පත් වලංගු නැති බව මැතිවරණ මහලේකම් දෙපාර්තමේන්තුව ප්‍රකාශ කර සිටි.මේ මැතිවරණයේදී තම ඡන්දය ප්‍රකාශ කිරිමට ජාතික හැදුනුම්පත හෝ ගමන් බලපත්‍රය නොමැති අයට තාවකාලික හැදුනුම්පතක් ලබාගැනීම අත්‍යවශ්‍ය වන බව ද මැතිවරණ මහ ලේකම් කාර්යාලය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=n1207106</link>
    <topic>වතු අධිකාරිවරයා බැඳ දමාසේප්පුවේ මුදල් කොල්ල කාලා</topic>
    <author>කොටදෙනියාව සමූහ එම්.පී. කුමාර</author>
    <content>කුරුණෑගල වැවිලි සමාගමට අයත් පස්යාල මහයායවත්ත දන්මැලේවත්ත කොටසේ වතු අධිකාරි නිවසට ඊයේ 9 අලුයම තුනට පමණ ජනේලය කඩා ඇතුළුවූ පස් දෙනකුගෙන් යුත් සොරමුලක් එහි අධිකාරිවරයා බැඳ දමා සේප්පුවේ තිබූ මුදල් හා අධිකාරිවරයාගේ රන්බඩු පැහැරගෙන පලා ගොස් ඇත.වතු අධිකාරි ජෝශප් ස්ටැන්ලි පෙරේරා මහතා නිල නිවසේ සිටියදී එහි ඇතුළුවූ පිරිස පිහි පෙන්වා ඔහු බිය ගන්වා සේප්පුවේ යතුරු ලබාගෙන මෙම දේපළ සොරාගෙන ගොස් ඇතැයි පරීක්ෂණයේදී හෙලිවී ඇත.සේප්පුවේ යතුරු ලබා ගැනීමෙන් පසු සොර කල්ලිය ඒ මහතා ඇඳ සිටි සරමෙන් දෑත් දෙපා බැඳ දමා මෙම කොල්ලය සිදු කර ඇතැයි පොලිසිය කියයි. මෙම පිරිස වතු අධිකාරිවරයාගේ නිල රියේ ඇතුළතද කිසියම් දෙයක් ඇද්දැයි සොයා බැලූ ලකුණු දැකගත හැකිවිය.මේ කාලයේදී පාර අයිනේ රියක් නවතා තිබූ බවට පොලිසියට තොරතුරු ලැබී ඇත. වතු අධිකාරි නිල නිවසේ දී ඔහුගේ රන්මුදුව හා මේසය මත තිබූ රුපියල් 6500 ක් පමණ ගෙන අති සොර කල්ලිය අනතුරව ඊට නුදුරින් පිහිටි කාර්යාල කාමරයේ වූ සේප්පුවේ මුදල් රැගෙන පලා ගොස් ඇත .පසුව දෙපා ලිහා ගත් වතු අධිකාරිවරයා මුරකරු සොයා ගොස් අනතුරුව පොලිසියට පැමිණිලි කර ඇත. සේප්පුවේ තිබූ පතරෝම් පෙට්ටිය වෙනත් ස්ථානයක තබා තිබියදී පොලිසියට හමුවී ඇත. පොලිස් නිල සුනඛයන්ද කැඳවා පරීක්ෂණ පැවැත්වෙන අතර අපරාධ ස්ථාන පරීකෂණ අංශයේ පොලිස් පරීක්ෂක දසන්තද සිල්වා උප පොලිස් පරීක්ෂක එච්.පී. බී.ඇස්. ජයන්ත මහත්වරු නිටුටඹුව මූලස්ථාන පොලිස් පරීක්ෂක විලෙට් බණ්ඩාර මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=n1207107</link>
    <topic>දුම්රිය සේවයේ අඩුපාඩු සැකසෙයි</topic>
    <author>විජයානී එදිරිසිංහ</author>
    <content>දිනමිණ පුවත්පතෙන් ඊයේ (9) පෙන්වා දුන් දුම්රිය සේවයේ විවිධ අඩුපාඩු වහාම සොයා බලා කඩිනමින් සකස් කිරීමටත් දුම්රිය ආරක්ෂක හමුදාවට අවශ්‍ය නිලධාරින් බඳවා ගැනීමටත් පියවර ගෙන තිබේ.දුම්රිය ආරක්ෂක හමුදාවේ පවතින අඩුපාඩු නිසාත් බලධාරින්ගේ සොයා නොබැලීම නිසාත් දහස් ගණනක් මගී ජනතාවට මහත් අසීරුතාවට මුහුණ පෑමට සිදුවී ඇති බව දිනමිණ පුවත්පතේ පළ කෙරුණි. මේ පුවත ඵල දරමින් දුම්රිය සේවා බලධාරින් අතර ඊයේ සාකච්ඡා පැවතී තිබේ.තවද මේ පිළිබඳව ප්‍රවාහන අමාත්‍යංශයේද අවධානය යොමු වී ඒ ඒ අංශවල නිලධාරීන් ගෙන්වා සාකච්ඡා කර අවශ්‍ය කඩිනම් පියවර ගැනීමට එසේ කටයුතු යෙදූ බව දුම්රිය ආරක්ෂක හමුදාවේ ජ්‍යෙෂ්ඨ නිලධාරියෝ කීයදුම්රිය සේවයේ විවිධ අංශ 9 ක් වෙයි. එම අංශවල සියලුම වගකිව යුතු නිලධාරින් තම තමන්ගේ අංශයේ ඇති අඩුපාඩු සොයා බලා ඒවා සකස් කිරීමට කටයුතු කරන ලෙසටද උපදෙස් දී ඇත.ඒ,ඒ අංශ බාර නිලධාරින් කිහිප දෙනෙක්ම දිනමිණට කතාකර එම අංශවල අඩුපාඩු පෙන්වා දීම පිළිබඳව දිනමිණට ස්තූතිය පළ කර සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=n1207108</link>
    <topic>හැටන් බාලිකා පාසලක සිසුවියන් 6ක් ආගිය අතක් නෑ</topic>
    <author>අසේල කුරුළුවංශ</author>
    <content>හැටන් ග්‍රේබ්‍රියල් බාලිකා විදුහලේ නේවාසික සිසුවියන් හය දෙනකු ඊයේ (29) පෙරවරුවේ සිට ආගිය අතක් නොමැතිවීමේ සිද්ධිය සම්බන්ධයෙන් හැටන් පොලිසිය පරීක්‍ෂණ පවත්වයි.වයස අවුරුදු 14, 15, 16 හා 18 වයසේ පසුවන මේ සිසුවියෝ අම්පාර, නුවරඑළිය, කොළඹ, ත්‍රිකුණාමලය, ගිනිගත්හේන හා දෙහිවල ප්‍රදේශයන්හි පදිංචිකාරියෝය.ඔවුන් ඊයේ (9) පෙරවරු 6.15 ට පමණ නේවාසිකාගාරයෙන් පිටව ගොස් තිබෙන බවට තොරතුරු අනාවරණය වී ඇත.ඔවුන් නිවෙස් වෙතද ගොස් නොමැති අතර පොලිසිය වැඩිදුර පරීක්‍ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=n1207109</link>
    <topic>‘තරුණි මනාලි’ www.tharunie.lk එළි දකී</topic>
    <author>ඡායාරූපය - රොෂාන් පිටිපන</author>
    <content>තරුණි පුවත්පතට වසර 43 ක් පිරීම නිමිත්තෙන් “තරුණි මනාලි” නමින් නව වෙබ් අඩවියක් විවෘත කිරීම ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතාගේ ප්‍රධානත්වයෙන් ඊයේ (9) පෙරවරුවේ සිදුකෙරිණි.නිල වශයෙන් එම වෙබ් අඩවිය විවෘත කළ අවස්ථාවට ලේක්හවුස් මෙහෙයුම් අධ්‍යක්ෂ උපුල් දිසානායක, කර්තෘ මණ්ඩල අධ්‍යක්ෂ සීලරත්න සෙනරත්, තරුණි කර්තෘ ඇන්ටන් සැම්සන්, සාමාන්‍යාධිකාරී අභය අමරදාස, www.tharunie.lk වෙබ් අඩවි නිර්මාතෘ නදීක සෙනරත් මහත්වරු සහ රණවිරු රියල් ස්ටාර් අයෝමි පෙරේරා මෙනෙවියද එක්ව සිටියේ මෙලෙසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=n12071010</link>
    <topic>සැකකාර නීතිඥයා පැමිණිලිකාරනීතිඥයාට වැඳ සමාව ගනී</topic>
    <author>සිරන්ජනි කුමාරි</author>
    <content>නඩුවක් බෙදා ගත නොහැකිව නිතිඥවරයකුට පහර දුන් තවත් නිතිඥවරයෙක් කොළඹ මහෙස්ත්‍රාත් අධිකරණයේ දී ඊයේ සිද්ධිය සමථ වෙමින් පැමිණිලිකාර නිතිඥවරයාට වැඳ සමාව අයැදීය.කොළඹ ප්‍රධාන මහෙස්ත්‍රාත් රශ්මි සිංගප්පුලි මහතා මෙහිදි සැකකාර නිතිඥවරයාට තරයේ අවවාද කරමින් පැමිණිල්ලේ එකගත්වය මත නඩුව සමථ කරන බව දන්වමින් පැමිණීලිකාර නිතිඥවරයාගෙන් විවෘත අධිකරණයේ සමාව ගන්නා ලෙසට නියම කළේය.පැළද සිටි ටයි පටියෙන් ඇඳ අතින් පයින් පහර දී පඩි පෙළින් තල්ලු කර කැමැත්තේන්ම සුළු තුවාල සිදු කළ බවට චුදිත නිතිඥවරයාට එරෙහිව පොලිසිය 2012/03/19 දින චෝදනා ගොනු කර තිබිණ.කොළඹ ප්‍රධාන මහෙස්ත්‍රාත් අධිකරණයේ රථ වාහන අධීකරණ භුමිය තුළ දි 2011/06/08 වන දින එහි නිති කටයුතුවල යෙදි සිටියදි නඩුවක් ඉල්ලා බලපැම් කරමින් සිය ටයි පටියෙන් අල්ලා පහර දී තුවාල සිදු කළ බවට නිතිඥ චන්ද්‍ර ජයසේන මහතා පැමිණිලි කර තිබේ.සැකකාර නිතිඥ බෙල්ලන විදානලාගේ තෙජෝ කිර්ති මහතා අදාළ සිද්ධිය සම්බන්ධයෙන් අත්අඩංගුවට ගෙන අධිකරණයට ඉදිරිපත් කිරිමෙන් අනතුරුව රුපියල් 75000ක ‍පෙ‍ද්ගලික ඇප මත මුදා හැර තිබිණ .සිද්ධිය ඊයේ (09) යළි කැඳවු අවස්ථාවේදි දෙපාර්ශ්වයේම එකඟත්වය මත සමාව ගෙන සමථයකට පත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=n12071011</link>
    <topic>ජලාශ පිරී ඉතිරී යයි</topic>
    <author>අසේල කුරුලුවංශ සහ උදුලා පීරිස්</author>
    <content>මධ්‍යම කඳුකරයට ඊයේ (9) පෙරවරුවේ සිට ධාරානිපාත වැසි පතනය වීම නිසා ලක්ෂපාන, විමලසුරේන්ද්‍ර, කැනියන් ජලාශ පිරී ඉතිරීයාම නිසා වාන් දොරටු විවෘත කරණු ලැබීය.ලක්ෂපාන වාන් දොරටු තුනක්ද, විමලසුරේන්ද්‍ර ජලාශයේ වාන් දොරටු 6ක්ද, කැනියන් ජලාශයේ වාන් දොරටු දෙකක් ද විවෘත කෙරිණි.බලාගාර ආශ්‍රිත ප්‍රදේශවලට ප්‍රමාණවත් පරිදි වැසි නොවැටීම නිසා පසුගිය කාලය තුළ මෙම ජලාශවල ජල මට්ටම් ශීඝ්‍ර ලෙස පහත වැටී තිබිණ. ලක්ෂපාන හා නෝටන්බ්‍රීජ් ප්‍රදේශවලට මිලිමීටර් 174ක වර්ෂාපතනයක් ඊයේ වනවිට ලැබී තිබිණි‍. වාන්දොරටු විවෘත කිරීම නිසා ජලාශ අවට ජනතාවට අවධානයෙන් සිටින ලෙස ආපදා කළමනාකරණ මධ්‍යස්ථානය ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=n12071012</link>
    <topic>කොමර්ෂල් බැංකුවෙන්පාසල් 4 කට පරිගණක මධ්‍යස්ථාන</topic>
    <author/>
    <content>දැයේ දූ දරුවන්ගේ තොරතුරු තාක්ෂණික සාක්ෂරතාව වර්ධනය කිරීමට දියත් කර ඇති සමාජ සත්කාරක වැඩපිළිවෙළ යටතේ තවත් පාසල් හතරක් සඳහා පරිගණක පුහුණු මධ්‍යස්ථාන පරිත්‍යාග කිරීමට කොමර්ෂල් බැංකුව කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=r1207101</link>
    <topic>දිවුලපිටියේ ප්‍රදේශ රැසකින් ඩෙංගු රෝගීන් 46ක්</topic>
    <author>දිවුලපිටිය විශේෂ – ආර්. ප්‍රැක්ට්‍රික් සෝමපාල</author>
    <content>දිවුලපිටිය ප්‍රාදේශීය ලේකම් කොට්ඨාසයේ මඩිතියවල ඉහළ මඩම්පැල්ල, කඩවල, දූනගහ, දිවුල්දෙණිය, කොටදෙණියාව, අකරගම යන ප්‍රදේශවලින් ඩෙංගු රෝගීන් 46 දෙනකු පමණ වාර්තා වී ඇතැයි දිවුලපිටිය දිස්ත්‍රික් වෛද්‍ය නිලධාරී කාර්යාලයේ නිලධාරීහු පවසති.ඩෙංගු රෝගය වැළැක්වීම සඳහා දිවුලපිටිය ප්‍රාදේශීය සභාව ගත යුතු කඩිනම් පියවර ගැන සාකච්ඡා කිරීමේ රැස්වීමේ දී මේ ගැන අනාවරණය විය.මෙහිදී එම ප්‍රාදේශීය සභාවේ සභාපති ඉන්දික අනුරුද්ධ මහතා මෙසේ කීය.දිවුලපිටියේ ඩෙංගු රෝගය පැතිරීම කෙසේ හෝ පාලනය කිරීමට කටයුතු කරනවා.නීල් මුතුගල මහතා (එජනිස) - දිගුකාලීන හා කෙටි කාලීන වැඩපිළිවෙළ රැසක් ක්‍රියාත්මක කළ යුතුයි.එක ග්‍රාම සේවා වසමකට දෙපැත්තකින් ධූම යන්ත්‍ර දෙකකින් එක වර දුම් ගැසිය යුතු බවට වෛද්‍ය නිලධාරී කාර්යාලයේ නිලධාරීහු යෝජනා කළහ.මේ අනුව මඩිතියවල ග්‍රාම සේවා වසමේ ධූම යන්ත්‍ර දෙකක් ක්‍රියාත්මක කිරීමට කටයුතු යොදා ඇත.ඒ අතර දිනපතා අලුයම 6 සිට ශබ්ද විකාශන යන්ත්‍ර මඟින් ප්‍රදේශයේ ජනතාව දැනුවත් කිරීමටත් ආකර්ෂණීය අයුරින් සැකසූ දැන්වීම් ප්‍රාදේශීය ලේකම් කොට්ඨාසය පුරා ප්‍රදර්ශනය කරලීමටත් කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=r1207102</link>
    <topic>ආසියා මලල ක්‍රීඩා තරගයෙන් කැලණියගුරුකුලේ හංසනීට රිදී පදක්කමක්</topic>
    <author>කැලණිය විශේෂ ලයනල් පී. පෙරේරා</author>
    <content>මෙවර ශ්‍රී ලංකාවේදී පැවැති ආසියානු මලල ක්‍රීඩා තරගාවලියේදී මීටර් 4 X 400 ධාවන තරගයෙන් රිදී පදක්කම දිනා ගැනීමට කැලණිය ගුරුකුල මහා විදුහලේ ඩී. පී. හංසනී සිසුවිය සමත් වූවාය. ඇය එම විදුහලේ උසස් පෙළ අංශයේ සිසුවියකි.කැලණිය සිංහාරමුල්ල ප්‍රදේශයේ පදිංචි 19 හැවිරිදි හංසනී පවුලේ වැඩිමහල් දරුවාය. ඇය කුඩා අවධියේ සිටම මලල ක්‍රීඩාවට ඇළුම් කළ බව හංසනීගේ මවුපියෝ කියති.තුසිත් ධර්මපි‍්‍රය හංසනීගේ පියාය. අයේෂා රුක්ලන්ති මවය.හංසනී ඉගෙනීමට මෙන්ම ක්‍රීඩාවටද දක්‍ෂ දැරියකි. 2007 වසරේ ඉන්දියාවේ බැංගලෝර් නුවර පැවති ලෝක සාම මලල ක්‍රීඩා උළෙල සඳහා ශ්‍රී ලංකාව නියෝජනය කළ හංසනී එහිදී මීටර් 200 සහ මීටර් 400 තරගයෙන් තෙවන ස්ථානය දිනා ගත්තාය.මලල ක්‍රීඩාවෙන් සිය මවුබිමට රන් පදක්කමක් ලබාදීමට දැඩි ආසාවකින් පසුවන බවත් ඒ සඳහා තම පුහුණුකරු උපාලි විජේසිංහ මහතා ස්ථිර අධිෂ්ඨානයකින් යුතුව පුහුණුවීම් කරවන බවත් ඇය කීවාය.මෙවර ආසියානු මලල ක්‍රීඩා තරගයේදී ශ්‍රී ලංකාවට මේ ඉසව්වෙන් පදක්කමක් ලැබී ඇත්තේ වසර 11කට පසුය.තමා මෙවර ශ්‍රී ලංකාවට ලබාදුන් රිදී පදක්කම පිළිබඳව ක්‍රීඩා ඇමැති මහින්දානÁද අළුත්ගමගේ මහතා හංසනී අගැයීමට ලක් කර ඇත. පසුගියදා ජනාධිපති මහින්ද රාජපක්‍ෂ මහතා ද හංසනී ඇතුළු මෙවර ක්‍රීඩා උළෙලේදී දස්කම් දැක්වූ සියලුම ක්‍රීඩක ක්‍රීඩිකාවන් අරලිය ගහ මÁදිරයට ගෙන්වා උපහාර පුදකර තිළිණ ලබා දී ඇත.ගුරුකුල විදුහලේ විදුහල්පති අනිල් ගීතලාල් මහතාගේ මූලිකත්වය විද්‍යාලයේ තමා වෙනුවෙන් උපහාර උත්සවයක් පැවත්වූ බවද හංසනී කීවාය.ඉදිරියේදී ජාත්‍යන්තර මලල ක්‍රීඩා තරගවලදී ශ්‍රී ලංකාවට කීර්තියක් අත්කර දීම තමාගේ එකම බලාපොරොත්තුව බව හංසනී කීවාය. ඒ වෙනුවෙන් තමන්ට උදවු කරන්නැයි ඇය බලධාරීන්ගෙන් ඉල්ලා සිටී.කැලණිය සීවලී කැලණිතිලක ක්‍රීඩාංගණයේ ව්‍යායාම් කටයුතුවල නියැළෙන වැඩිහිටියන් ද තමාගේ ජයග්‍රහණය වෙනුවෙන් පසුගියදාක උපහාර උත්සවයක් පැවැත්වූ බවද ඇය කීවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=r1207103</link>
    <topic>ගිරවු සහ වී කුරුල්ලන් අලෙවියට තැත්කළ පන්නිපිටියේ වෙළෙන්දකුට ලක්ෂ 3ක් දඩ</topic>
    <author>හෝමාගම සංචාරක – මංජුල හිරිපිටිය</author>
    <content>ගිරවුන් සහ වී කුරුල්ලන් අලෙවි කිරීමට තබාගෙන සිටි පුද්ගලයකුට හෝමාගම අතිරේක දිසා විනිසුරු හා මහේස්ත්‍රාත් සුමිත් පෙරේරා මහතා රුපියල් තිස් දහසක දඩ මුදලක් ගෙවීමට නියම කෙළේය. ඊට අමතරව එම පක්‍ෂින් බෙල්ලන්විල රක්ෂිත කැලෑවට මුදා හැරීමට ද නියෝග කෙරිණි.මෙලෙස දඬුවම් නියම වූයේ පන්නිපිටිය පැලැන්වත්ත, ගොරකපිටිය පදිංචිකරුවකුටය.වනජීවී සංරක්‍ෂණ දෙපාර්තමේන්තුවේ බත්තරමුල්ල හදිසි වැටලීම් ඒකකයේ අඩවි ආරක්‍ෂක එම්. සී. විමලරත්න සහ වන සත්ත්ව නියාමක ජී. ආර්. රත්නායක යන මහත්වරු විසින් මේ වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=r1207104</link>
    <topic>කෙසෙල් කැන හොරෙන් කපන්න ගිය සිරිදාස ඇඳිවතත් දමා පැන දුවලා</topic>
    <author>නුගේගොඩ සමූහ විදානපතිරණ</author>
    <content>අවිස්සාවේල්ල නගරයට ආසන්න ප්‍රදේශයක ජීවත්වන සිරිදාස සිය ජීවිකාව ගෙනයන්නෙ ගස්ගෙඩි කඩල. එයින් ලැබෙන මුදලින් සහ බැලගෙඩි වශයෙන් ලැබෙන පොල්ගෙඩි කීපයක් ද එකතු කරලා. සතියකට වරක් පොළට ගිහින් එම පොල් ගෙඩි කීපය ද විකුණා ඒ මුදලින් සතියකට අවශ්‍ය බඩු ටික ගේනවා.පසු දින පොළ දිනය වුණත් ගෙනියන්නට කිසිවක් එකතු කරගන්න බැරි වුණේ දින කීපයක්ම අසනීපයෙන් පසුවූ නිසාය.මේ අතරෙ ඔහු නිතර යන එන පාර අයිනෙ නිවෙසක් ඉදිරිපිට හොඳට පැහිලා තිබුණ කෙසෙල් කැනක් දුටු සිරිදාස අද මේක කපාගත්තොත් හෙට පොළට උදේම ගෙනියන්න හැකි යැයි සිතුවා.රාත්‍රී 2.00 පමණ එම කෙසෙල් කැන කපන්න වත්තට ඇතුල් වුණා. කෙසෙල් ගස උස වැඩි නිසා කෙසෙල් ගහේ කඳ මැදින් කපල පහත් කළා. එක්වරම ජර බරාස්ගාල ගහ ඇද වැටුණා. මේ සද්දෙ ඇසුණ නිවෙසේ බල්ලා බුරාගෙනවිත් සිරිදාස හපාකන්න පනිනව. ගෙහිමියාද බල්ලා බුරන සද්දෙට ඇහැරිල විදුලි පන්දමද රැගෙන එළියට බැස්සෙ කවුද යකෝ කෙසෙල් කැන කපන්න කියමින්. එවිට සිරිදාස පැනල දිව්වත් විදුලිපන්දම් එළියෙන් සිරිදාස හඳුනා ගතතා. දැන් සිරිදාසගෙ පස්සෙන් බල්ලා බුරමින් එළවනව. පසුපස බුරමින් දුවන බල්ලා සිරිදාසගෙ සරමෙ එල්ලුණා. සරම කඩාගෙන වැටුණා. බල්ලා සරම කටින් රැගෙන නිවෙසට ආවා.නිරුවතින් නිවෙසට පැමිණි සිරිදාස බිරිය කතා කරල දොර ඇරිය විතරයි ඔහු දුටු බිරිය භය වී කෑ ගැසුවා. දැන් අහල පහල අයත් දෙතුන් දෙනෙක් සිරිදාසගෙ ගෙදරට ආවේ කෑ ගැසීමේ සද්දෙ ඇහිල.මේ අතර කෙසෙල් කැන අයිතිකරුවාද සිරිදාසගෙ සරම ද රැගෙන එතනට ආවා. කෝ සිරිදාස මෙහාට වරෙන් මෙන්න උඹේ සරම අපේ බල්ල ගෙනත් දුන්නා. දැන් ඉතිං මේකත් ඇඳගෙන බුදියගනින්.එතනට ඇවිත් සිටිය අයට කාරණේ තේරුණා. ඔවුන් ආපසු නිවෙස්වලට ගියේ සිරිදාසයට හෙට පොළට යන්න මොකවක් සොයාගන්නට බැරිවෙන්න ඇති. ඒකයි මිනිහ ඔය සොරකමේ යන්නට ඇත්තේ කියමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=r1207105</link>
    <topic>බවුන්ඩර් පාරේ සිට ඇල්ලෙදොළ දක්වා පයින්වත් යන්න බෑ</topic>
    <author>ඉංගිරිය සමූහ කුමාරි ගමගේ</author>
    <content>ඉංගිරිය ... හොරණ ප්‍රධාන මාර්ගයේ පෝරුවදණ්ඩ, බොරලුගොඩ බවුන්ඩර් පාරේ සිට ඇල්ලදොළ දක්වා මාර්ගයේ පයින්වත් ගමන් කිරීමට නොහැකි තත්ත්වයක පවතී.පාසල් ළමයින් විශාල පිරිසක් දෛනිකව මෙම මාර්ගය භාවිත කරති. ආයුර්වේද රෝහල වතු කම්කරු නිවාස හා නිවාස 650ක පමණ ජනතාව මෙම ප්‍රදේශයේ ජීවත් වෙති.ප්‍රදේශයේ ජීවත්වන වැඩිහිටි පුද්ගලයකු වන ඩබ්. ඒ. ධර්මදාස මහතා (අවු. 72) අප සමඟ මෙසේ පැවැසීය.” වතු පාලනය තිබුණු කාලයේ හරියට පාරවල් ටික නඩත්තු කළා. දැන් අවුරුදු තිහකින් විතර මේ පාරට පස් ටිකක් දාලා නෑ. සේරම පාර වැස්සට හේදිලා ගිහින්. හදිසියේ අසනීපයක් වුණොත් මහ පාරට යන්න ඉස්සර ලෙඩා මඟ මැරෙනවා. දැනට අවුරුදු පනහකට විතර ඉස්සර දාපු පාලමක් තියෙනවා. ඒකේ ඇඳි නෑ. ලෑල්ල විතරයි. වැස්ස කාලෙට පාලමට උඩින් දාන වතුර පාර යන්නේ පාර දිගේ. පැය දෙකක් විතර යනකම් වතුර බහින්නේ නෑ. පාලම පාතයි. ඒ වගේම කොයි මොහොතේ කඩා වැටෙයි ද කියලා දන්නේ නෑ” ඔහු පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=s1207101</link>
    <topic>ධාවනයේ ජන්ම හැකියාව සෙවීමටඅමාත්‍යංශයෙන් ජාන පරීක්ෂාවක්</topic>
    <author>ප්‍රින්ස් ගුණසේකර</author>
    <content>ක්‍රීඩක ක්‍රීඩිකාවන්ගේ දිවීමේ ශක්තිය ජාන පරීක්ෂණයකින් සෙවීමට ක්‍රීඩා අමාත්‍යංශය කටයුතු යොදා ඇත.ක්‍රීඩා ශක්ති වැඩ සටහන යටතේ තෝරා ගෙන ඇති දිවීමේ ඉසව්වල ක්‍රීඩක ක්‍රීඩිකාවන්ගේ ලේ සාම්පල පරීක්ෂණයකින් මේ බව තහවුරු කර ගැනීමට හැකි බව ක්‍රීඩා වෛද්‍ය ආයතනයේ ප්‍රධානී මහාචාර්ය අර්ජුන සිල්වා මහතා පවසයි.මෙවැනි පරීක්ෂණ ‍ෙලා්කයේ විවිධ රටවල සිදු කෙරෙන අතර ශ්‍රී ලංකාවේදී සිදුවන මුල්ම අවස්ථාව මෙය වේ.ජාන පරීක්ෂණයකින් අනතුරුව උපතින්ම ඇති දිවීමේ වැඩි හැකියාව සොයා ගන්නා ක්‍රීඩක ක්‍රීඩිකාවන් ඔලිම්පික් තරගාවලිය දක්වා සංවර්ධන කිරීම බොහෝ රටවල අනුගමනය කරන පිළිවෙතකි.ක්‍රීඩක ක්‍රීඩිකාවන්ගේ දිවීමට අදාල පේශී වර්ග පිළිබද පුළුල් අධ්‍යයනයක් මෙමගින් කළ හැකිබව ඒ මහතාගේ අදහසයි.වේගය වැඩියෙන් දිවීමට අවශ්‍ය පේශී උපතින්ම පිහිටා ඇති ක්‍රීඩක ක්‍රීඩිකාවන් වර්ග කොට තාක්ෂණික පුහුණුවක් ලබාදීම පහසු හෙයින් මෙම පරීක්ෂණය ඉතා වැදගත් බව මහාචාර්ය අර්ජුන ද සිල්වා මහතා දිනමිණ ට පැවැසීය.ක්‍රීඩා ඇමැති මහින්දානන්ද අලුත්ගමගේ මහතාගේ ඉල්ලීමක් අනුව මේ පරීක්ෂණ කටයුතු ක්‍රියාත්මක වන බවද සිල්වා මහතා සදහන් කළේය.දුර දිවීමේ ක්‍රීඩකයෙකු හෝ ක්‍රීඩිකාවක් උපරිම තත්ත්වයට ගැනීම සඳහා වසර 4ක කාලයක් ගතවන හෙයින් ජානමය පරීක්ෂණයකින් හැකියාව සොයා ගන්නා අය සංචිත ගත කොට විධිමත් පුහුණුවක් ලබා දීමට අපෙක්ෂා කෙරේ.ඒ සදහා ඉතාම පහසු වන්නේ දැනට ක්‍රීඩා අමාත්‍යංශය යටතේ පුහුණුව ලබන ක්‍රීඩා ශක්ති ක්‍රීඩක පිරිස වේ.මේ ක්‍රීඩක ක්‍රීඩිකාවන් සොයා ගැනුණේ රටපුරා පුහුණු කදවුරු පවත්වා කුසලතා හදුනා ගැනීමේ ප්‍රායෝගික පරීක්ෂණයකින් අනතුරුවය.එම ක්‍රීඩක ක්‍රීඩිකාවන් වෙන වෙනම සංචිතගත කොට පෝෂණ දීමනාද සහිතව මේ දිනවල පුහුණුව ලබා දෙමින් පවතී.ජාන පරීක්ෂණ ප්‍රතිළුල මත සොයා ගන්නා වැඩි හැකියාවෙන් යුත් දිවීමේ දක්ෂතා ඇති ක්‍රීඩක ක්‍රීඩිකාවන්ට ලබන වසරේ ඉන්දියාවේ පැවැත්වෙන දකුණු ආසියානු ක්‍රීඩා තරගාවලිය ඉලක්ක කොට,කෙටි කාලීන සැලසුමක් දියත් කිරීමටද ක්‍රීඩා අමාත්‍යංශය අවධානය යොමු කරමින් පවතී.මේ පරීක්ෂණවලට අදාල මුදල් ක්‍රීඩා අමාත්‍යංශය වැය කරනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=s1207102</link>
    <topic>යුද හමුදා පිලපළමු ජය ලබයි</topic>
    <author>ෆවුස් මොහොමඩ්</author>
    <content>ගුවන් හමුදාවට එරෙහිව ලකුණු 46-14ක විශිෂ්ට ජයක් වාර්තා කළ යුද හමුදාව ඩයලොග් අන්තර් සමාජ පළමු කොටසේ ලීග් රගර් තරගාවලියේ සිය ප්‍රථම ජයග්‍රහණය අත්කර ගැනීමට සමත්විය‍. මේ ජයග්‍රහණයත් සමග ප්‍රසාද ලකුණු සටහනේ හයවැනි ස්ථානයේ සිට සිවුවැනි ස්ථානය දක්වා ඉහළ නැගීමට ඔවුන්ට හැකිවිය.රත්මලාන ගුවන් හමුදා පිටියේ පෙරේදා පැවැති මේ තරගයේ පළමු භාගය නිමාවන විට ලකුණු 22-11ක් ලෙස ඉදිරියෙන් සිටි යුද හමුදා පිලේ ලකුණු සංඛ්‍යාවට ගෝල් 4ක්, උත්සාහක දිනුම් 3ක් සහ දඬුවම් පහරක් ඇතුලත් වූ අතර ගුවන් හමුදාව ලැබූ ලකුණු සංඛ්‍යාවට උත්සාහක දිනුමක් සහ දඬුවම් පහර 3ක් ඇතුලත් විය.මේ අතර ප්‍රසාද ලකුණු සටහනේ පෙරමුණේ පසුවන හැව්ලොක්ස් කණ්ඩායම ලකුණු 51-13ක් වශයෙන් සී.එච්. පිල පරාජය කරමින් තව දුරටත් සිය ස්ථානය රැක ගැනීමට සමත්විය. හැව්ලොක්ස් පිටියේ පැවැති මේ තරගයේ පළමු භාගය නිමාවන විට 27-7ක් ලෙස ඉදිරියෙන් සිටි හැව්ලොක්ස් පිල ගෝල් 3ක් සහ උත්සාහක දිනුම් 6ක් ලබාගත් අතර සී.එච්. පිල ගෝලයක් සහ දඬුවම් පහර 2ක් වාර්තා කළේය.අප් කන්ට්‍රි කණ්ඩායමට එරෙහිව වැලිසර නාවික හමුදා පිටියේ පැවැති තරගයේ දී ලකුණු 35-8ක ජයක් වාර්තා කළ නාවික හමුදා පිල ප්‍රසාද ලකුණු සටහනේ හැව්ලොක්ස් පිල සමග සම ස්ථානයේ රැඳී සිටියි. මේ තරගයේ දී ගෝල් 5ක් වාර්තා කිරීමට නාවික හමුදා පිල සමත්වූ අතර අප් කන්ට්‍රි පිල උත්සාහක දිනුමක් සහ දඬුවම් පහරක් එල්ල කළේය. පළමු භාගය නිමාවන විට ලකුණු 21-8ක් ලෙස නාවික හමුදාව පෙරමුණේ පසුවිය.මේ අතර ප්‍රබල සී.ආර්. පිල සමග පොලිස් පිටියේ පැවැති තරගයේ දී ලකුණු 36-28ක ජයක් ලබා ගැනීමට පොලිසිය සමත්විය. ලකුණු 17-18ක් ලෙස පළමු භාගයේ ඉදිරියෙන් සිටීමට සී.ආර්.පිල සමත් වූවද දෙවැනි භාගයේ දී පොලිස් කණ්ඩායම හමුවේ පසුබැසීමට සී.ආර්. පිලට සිදුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=s1207103</link>
    <topic>රොජර් ෆෙඩරර් ලෝක වාර්තාවක් සම කරයි</topic>
    <author>ලන්ඩන් (ඒ.එෆ්.පී.)</author>
    <content>මහ බ්‍රිතාන්‍යයේ ඇන්ඩි මරේ තරග වට 3කදී ලකුණු 4-6ක්, 7-5ක් සහ 6-3ක් ලෙස පරාජය කළ ස්විට්සර්ලන්තයේ සුපිරි ක්‍රීඩක රොජර් ෆෙඩරර් ලෝක වාර්තාවක් සම කරමින් සිය 7වැනි විම්බල්ඩන් ටෙනිස් ශූරතාව අත්කර ගැනීමට සමත්විය. මීට පෙර පෙට් සම්ප්‍රාස් සහ විලියම් රෙන්ෂෝ හත්වතාව බැගින් විම්බල්ඩන් ටෙනිස් ශූරතාව දිනා වැඩිම වාරයක් ‍එම ශූරතාව දිනීමේ සම වාර්තාවට හිමිකම් කීහ.මෙය ෆෙඩරර්ගේ 8 වැනි විම්බල්ඩන් අවසන් මහා තරගය වූ අතර 24 වැනි ග්‍රෑන්ඩ් ස්ලෑම් තරගාවලිය ද විය. මේ ජයග්‍රහණයත් සමග ‍අන්තර් ජාතික ටෙනිස් ශ්‍රේණිගත කිරීම්වල පෙරමුණ ගැනීමටත් ඔහු සමත්විය. මේ වනවිට ඔහු ග්‍රෑන්ඩ් ස්ලෑම් ශූරතා 17කට හිමිකම් කියයි.ෆෙඩරර්ගේ ජයග්‍රහණයත් සමග වසර 76කට පසුව විම්බල්ඩන් ශූරතාව දිනා ගන්නා බ්‍රිතාන්‍ය ජාතිකයා වීමේ බලාපොරොත්තු බිඳ දමා ගැනීමට ඇන්ඩි මරේට සිදුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=s1207104</link>
    <topic>ශ්‍රී ලංකා-පාකිස්තාන අවසන් ටෙස්ට් තරගයේදෙවැනි දිනය වර්ෂාවට සේදෙයි</topic>
    <author>වර්නන් ගුණසේකර පල්ලෙකැලේ සිට</author>
    <content>පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වෙන ශ්‍රී ලංකා – පාකිස්තාන තෙවැනි හා අවසාන ටෙස්ට් තරගයේ ඊයේ දෙවැනි දිනය සම්පූර්ණයෙන්ම වර්ෂාවට සේදී ගියේය.පල්ලෙකැලේ ට ඊයේ දවස පුරා ම මහ වැසි ඇද හැලුනු අතර පස්වරු 3.10 ට පිටිය පරීක්ෂා කළ තරග විනිසුරුවෝ දෙවැනි දින තරගය නොපැවැත්වෙන බව ප්‍රකාශ කළහ.තරගයේ ආරම්භක දිනය වූ පෙරේදා ට පෙර දිනයේ ඇද හැලුනු වර්ෂාව නිසා තණතීරුවේ තිබූ තෙතමනයෙන් ශ්‍රී ලංකා පන්දු ප්‍රහාරය සාර්ථක වී පාකිස්තාන පළමු ඉනිම පෙරේදා සවස් වරුවේ අවසන් වූයේ කාසියේ වාසිය දිනා ගෙන පළමුව පන්දු යැවීමට ශ්‍රී ලංකාව ගත් තීරණය නිවැරදි එකක් බවට පත්කරමිණි. ප්‍රබල ආයුධයක් බවට පත්වූ නව පන්දුව මනා නිපුණත්වයකින් යුතුව හැසිරවීමට තිසර පෙරේරා හා නුවන් කුලසේකර සමත් වූහ.එහෙත් නව පන්දුව ඊටත් වඩා භයානක අයුරින් උපයෝගී කර ගත් පාකිස්තාන වේග පන්දු යවන්නෝ වැඩි වේගයක් ඊට එක් කරමින් කඩුලු ලබා ගත්තේ පිතිකරුවන් තුල බිය උපදවමිණි. පාකිස්තානයේ 226ක මුළු ලකුණු සංඛ්‍යාව ප්‍රමාණවත් නොවන්නට ඉඩ තිබේ. එහෙත් ජුනෙයිඩ් ඛාන්ගේ මූලිකත්වයෙන් දියත් කෙරුණු තියුණු වේග පන්දු යැවීමෙන් පාකිස්තාන කණ්ඩායම යළි ප්‍රාණවත් වී තරගයට ශක්තිමත්ව යළි අවතීර්ණ වීමට හැකිවනු ඇතැයි යන අපේක්ෂාව ඔවුන් තුල හටගෙ න තිබේ.ජුනෙයිඩ්, චන්දිමාල් මුලා කරවමින් ඔහු කඩුල්ල මුවා කිරීමේ වරදට හසුකර ගත්තේය. ඉන්පසුව, ද්විත්ව ශතක දෙකක් ආසන්නයට පිවිසීමෙන් සිය උපරිම දක්ෂතාවන්ට පිවිස සිටි කුමාර් සංගක්කාර එම ඕවරයේදීම බින්දුවකට දවාලුවේය. පළමු දින තරගයේ අවසන් ඕවරයේදී මොහමඩ් සාමිගේ ‘යෝකර්’ පන්දුවට පිත්ත දැමීමට අසමත්ව නායක මහේල ජයවර්ධන කඩුල්ල මුවා කරමින් දැවී යාමත් සමග පාකිස්තානය සාර්ථක අයුරින් යළි තරගයට පිවිසියේය.පාකිස්තාන පිතිකරුවන්ගෙන් සැලකිය යුතු තරමේ අභියෝගයක් ප්‍රදර්ශනය කළේ අසාඩ් ෂෆික් හා නායක මිස්බා උල් හක් පමණි. අනෙක් සියළුම පිතිකරුවන්ට වඩා ශ්‍රී ලංකා පන්දු යවන්නන් නුවණක්කාර වූහ. නුවන් කුලසේකර හා තිසර පෙරේරා පළමු දින තරගයේ උදය වරුවේ පිළිවෙලින් ඕවර 10ක් හා 9ක් යවමින් පාකිස්තාන ඉනිමට ලොකුම හානිය සිදු කළහ.තෙවැනි දින තරගය අද පෙරවරු 9.45ට ආරම්භ වන අතර එහිදී ඕවර 98ක් යැවීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=s1207105</link>
    <topic>උතුරු පළාත් 18න් පහළ වොලිබෝල් ශූරතානඩරාජා රාමලිංගම්-සන්දිලිපායී විදුහල් දිනති</topic>
    <author>ප්‍රින්ස් ගුණසේකර</author>
    <content>ඩී.එස්.අයි සුපර් ස්පෝට්ස් පාසැල් වොලිබෝල් ශූරතාවලියේ උතුරු පළාත් 18න් පහල වොලිබෝල් ශූරතා සන්දිලිපායී හින්දු විදුහල හා නඩරාජා රාමලිංගම් විදුහල දිනා ගත්හ.කාන්තා අවසන් තරගයේදී හින්දු විදුහල වෙතින් වවුනියාව සිරි සුමන මහා විදුහල පරාජය වූ අතර පිරිමි අවසන් තරගයේදී නඩරාජා රාමලිංගම් විදුහල වෙතින් පුතූර් ශ්‍රී සෝමස්කන්ද විදුහල පරාජයට පත්විය.මේ පළාත් තරග නඩරාජා අවරගල් විදුහලේදී පසුගියදා පැවැත්වුණි.යාපනය පළාත් තරගාවලියේදී 16න් පහළ කාන්තා ශූරතාව නඩරාජා රාමලිංගම් විදුහල හිමිකර ගත් අතර අනු ශූරතාව යාපනය වයවාලම් මධ්‍ය මහා විදුහලට හිමි විය.එහි පිරිමි ශූරතාව වයවාලම් මධ්‍ය මහා විදුහලද,අනු ශූරතාව යාපනය වික්ටෝරියා විදුහලට හිමි විය.14න් පහළ කාන්තා ශූරතාව වයවාලම් මධ්‍ය මහා විදුහලට,අනුශූරතාව අට්ටියාර් හින්දු විදුහල දිනා ගත් අතර,පිරිමි ශූරතාව කෝපායි මහා විදුහල,අනු ශූරතාව කිලිනොච්චි රාමන්තපුරම් මහා විදුහලට හිමි විය.මේ තරගාවලියේදී සබරගමුව පළාතේ කැපී පෙනෙන දස්කම් දැක්වූ රුවන්වැල්ල රාජසිංහ විදුහල 18න් පහල පිරිමි හා කාන්තා,16න් පහල කාන්තා,14න් පහල පිරිමි යන ඛාණ්ඩ ශූරතා 4ක් දිනා ගැනීමට සමත්වීම කැපී පෙනුණි.ඌව පළාත:18න් පහල කාන්තා ශූරතාව හම්බේගමුව මහා විදුහල,අනුශූරතාව බදුල්ල මැයි මල් දෙමල මහා විදුහල,පිරිමි ශූරතාව බදුල්ල රාම ක්‍රිෂ්නා දෙමල විදුහල,අනු ශූරතාව මහියංගනය ජාතික පාසල.16න් පහළ කාන්තා ශූරතාව රිටිගල වත්ත ප්‍රාථමික විදුහල,අනු ශූරතාව ගල්ගමුව ප්‍රාථමික විදුහල.පිරිමි ශූරතාව බණ්ඩාරවෙල නිව් බර්ග් මහා විදුහල,අනු ශූරතාව මලියදේව මහා විදුහල. 14න් පහළ කාන්තා ශූරතාව මොනරාගල ඇලපිටිය මහා විදුහල,අනු ශූරතාව බදුල්ල බුදුගේ කන්ද විදුහල.පිරිමි ශූරතාව මිරාවත්ත සිරි දේවානන්ද මහා විදුහල ,අනු ශූරතාව මොනරාගල දුටු ගැමුණු මධ්‍ය මහා විදුහලඋතුරු මැද පළාත:18න් පහල කාන්තා ශූරතාව මුදුනේගම මහා විදුහල,අනුශූරතාව අනුරාධපුර මධය මහා විදුහල,පිරිමි ශූරතාව කැකිරාව මධ්‍ය මහා විදුහල,අනු ශූරතාව හේවම්පිටිය දෙමල මහා විදුහල.16න් පහළ කාන්තා ශූරතාව මුදුනේගම මහා විදුහල,අනු ශූරතාව කඩුලුගමුව විදුහල.පිරිමි ශූරතාව උනගලවෙහෙර මහා විදුහල,අනු ශූරතාව වැලිකන්ද අසේලපුර මහා විදුහල. 14න් පහළ කාන්තා ශූරතාව පවරසන්කුලම මහා විදුහල,අනු ශූරතාව පදවිය ඊ යාය 5 මහා විදුහල.පිරිමි ශූරතාව පුහුදිවුල් වැව විදුහල ,අනු ශූරතාව හේවම්පිටිය දෙමල මහා විදුහල.සබරගමුව පළාත:18න් පහල කාන්තා ශූරතාව රුවන්වැල්ල රාජසිංහ මධ්‍ය මහා විදුහල,අනුශූරතාව ඇහැලියගොඩ ධර්මපාල මහා විදුහල.පිරිමි ශූරතාව රුවැන්වැල්ල රාජසිංහ මධ්‍ය මහා විදුහල,අනු ශූරතාව බලංගොඩ බුද්ධ ජයන්ති මධ්‍ය මහා විදුහල.16න් පහළ කාන්තා ශූරතාව ඇහැලියගොඩ ධර්මපාල මහා විදුහල,අනු ශූරතාව රුවන්වැල්ල රාජසිංහ මධ්‍ය මහා විදුහල.පිරිමි ශූරතාව රුවන්වැල්ල රාජසිංහ මධ්‍ය මහා විදුහල ,අනු ශූරතාව දෑ ඇල මහා විදුහල. 14න් පහළ කාන්තා ශූරතාව ඇහැලියගොඩ ධර්මපාල මහා විදුහල,අනු ශූරතාව කෑගල්ල කොබ්බෑවල මහා විදුහල.පිරිමි ශූරතාව ශූරතාව රුවන්වැල්ල රාජසිංහ මධ්‍ය මහා විදුහල, අනුශූරතාව රත්නපුර රාජසිංහ මධ්‍ය මහා විදුහල.දකුණු පළාත:18න් පහල කාන්තා ශූරතාව දෙනියාය සාන්ත මැතිව් මහා විදුහල,අනුශූරතාව දෙයියන්දර කෙටියපේ මහා විදුහල.පිරිමි ශූරතාව හුංගම විජයබා මධ්‍ය මහා විදුහල,අනු ශූරතාව දික්වැල්ල විජිත මධ්‍ය මහා විදුහල.16න් පහළ කාන්තා ශූරතාව ලංකාගම මහා විදුහල,අනු ශූරතාව සීනිගම විමල බුද්ධි මහා විදුහල.පිරිමි ශූරතාව සීනීගම විමලබුද්ධි මහා විදුහල ,අනු ශූරතාව දික්වැල්ල විජිත මධ්‍ය මහා විදුහල. 14න් පහළ කාන්තා ශූරතාව දෙනියාය සාන්ත මැතිව් මහා විදුහල,අනු ශූරතාව තොටගමුව විජයබාහූ මහා විදුහල.පිරිමි ශූරතාව ශූරතාව තොටගමුව විජයබාහූ මහා විදුහල, අනුශූරතාව සීනිගම විමලබුද්ධි මහා විදුහල.මධ්‍යම පළාත:18න් පහල කාන්තා ශූරතාව රිකිල්ලගස්කඩ පොරමඩුල්ල මධ්‍ය මහා විදුහල,අනුශූරතාව මහනුවර උසස් බාලිකා විදුහල.පිරිමි ශූරතාව නුගවෙල මධ්‍ය මහා විදුහල,අනු ශූරතාව මාතලේ ඕවිල්කන්ද මධ්‍ය මහා විදුහල.16න් පහළ කාන්තා ශූරතාව මහනුවර උසස් බාලිකා විදුහල,අනු ශූරතාව කොලොන්ගොඩ මධ්‍ය මහා විදුහල.පිරිමි ශූරතාව විල්ගමුව හදුන්ගමුව මහා විදුහල ,අනු ශූරතාව ගම්පොල ජිනරාජ මහා විදුහල. 14න් පහළ කාන්තා ශූරතාව මැනික්හින්න හොරිකඩුව කාන්තා විදුහල,අනු ශූරතාව සීතාදේවී බාලිකා විදුහල.පිරිමි ශූරතාව වලපනේ විද්‍යා ප්‍රදීප විදුහල, අනුශූරතාව ගම්පොල නිලම්බා මහා විදුහල..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=s1207106</link>
    <topic>ක්ලෝසප් දන්තාලේපයේ අනුග්‍රහය ලබන මහනුවර විද්‍යාර්ථ විදුහල් අවුරුදු 20න් පහළ රගර් කණ්ඩායම</topic>
    <author/>
    <content>යුනිලීවර් සමාගමේ ක්ලෝසප් දන්තාලේපයේ අනුග්‍රහය ලබන මහනුවර විද්‍යාර්ථ විදුහල් අවුරුදු 20න් පහළ රගර් කණ්ඩායම මෙවර පාසල් ලීග් පළමු කොටසේ තරගාවලියේ දී 5වැනි ස්ථානය අත්කර ගැනීමට සමත්විය. කිංග්ස්වුඩ්, සාන්ත අන්තෝනි, සාන්ත ජෝශප්, සාන්ත පීතර සහ ඩී.එස්. වැනි ප්‍රබල කණ්ඩායම් පරාජය කිරීමට මෙවර ඔවුන්ට හැකිවිය. ක්ලෝසප් වෙළඳනාම කළමනාකරු ජෙෆ්රි ජමීල් මහතා අනුග්‍රාහක චෙක්පත විද්‍යාර්ථ රගර් පිලේ නායක ජේසන් දිසානායකට පිරි නැමු අවස්ථාව..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=s1207107</link>
    <topic>බෝකුන්දර සමිත්ගෙන් මීටර් 100 දස්කම්</topic>
    <author/>
    <content>පසුගියදා පැවති බස්නාහිර පළාත් ක්‍රීඩා උලළේ 11න් පහළ මීටර් 100 ඉසව්වෙන් පළමු ස්ථානය දිනා ගැනීමට බෝකුන්දර මහින්ද විද්‍යාලයේ ඒ.කේ.ජේ.සමිත් ලක්ෂිත සමත් විය.එම වයස් කාණ්ඩයේ උස පැනීමේ ඉසව්වෙන් දෙවැනි ස්ථානයද එම විද්‍යාලයේම සෙනුරි අනුත්තරා දිනා ගත්තාය.බෝකුන්දර මහින්ද විද්‍යාලයීය ඉතිහාසයේ පළාත් මට්ටමෙන් ක්‍රීඩා ජයග්‍රහණ ලබාගත් පළමු අවස්ථාව මෙය බව විදුහල්පති ඩබ්ලිව්.එම්.කුලරත්න මහතා පවසන අතර මේ ජයග්‍රහණ පිටුපස සිටි ක්‍රීඩා පුහුණු උපදේශක සුජිත් ප්‍රසන්න මහතාගේ සේවයද අගය කරන බව පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=f1207101</link>
    <topic>ඕයි! කියල බස් එකෙන්බස්සපු කාලෙ ඉවරයි</topic>
    <author>සාකච්ඡා කළේ පණ්ඩුක සමරසේකර</author>
    <content>ජාතික ගමනාගමන කොමිසන් සභාව තුළ ක්‍රියාත්මක පනත සංශෝධනය කර මගී ජනතාවට ගුණාත්මක ප්‍රවාහන සේවයක් ඇති කිරීමේ අරමුණින් මෙම වෙනස කරන්න බලාපොරොත්තු වෙනවා. විශේෂයෙන්ම මගේ අමාත්‍යාංශය රැඳිලා තියෙන්නෙ පෞද්ගලික මගී ප්‍රවාහනය මත. අපේ රටේ මගී ප්‍රවාහන සේවයෙන් 70% ක් සපුරන්නේ පෞද්ගලික ප්‍රවාහන සේවා මඟින් එහි බස්රථ 3100 ක් තියෙනවා. ඒ මතයි මගේ් අමාත්‍යංශය රැඳිල තියෙන්නෙ. පාසල් ළමුන් ගෙන යන වෑන් රථ 12000 ක් පමණ තියෙනවා. දිනෙන් දින ප්‍රවාහනයට ත්‍රීරෝද රථ එකතු වෙනවා. නමුත් මේ පාසල් වෑන් රථ, ත්‍රීරෝද රථවලට නියමාකාර රාජ්‍ය පාලනයක් නැහැ. ඒ නිසා මෙයට ජාතික ප්‍රතිපත්තියක් සැකසිය යුතුයි. ඒ ගැන කරුණු අධ්‍යයනය කරගෙන යනවා.ඇත්තටම ඒක විශාල අඩුවක්. බස් ගාස්තු ඉහළ ගියාම බස්රථවල ගුණාත්මක භාවය හොයනවා. කාටූන් අඳිනවා. නිදාගෙන ඉන්න විපක්ෂය නැඟිටිනවා. උද්ඝෝෂණය කරනවා එහෙම කළත් ඒ කරන්නෙත් මිල සූත්‍රයකට අනුව. නමුත් දැන් බලන්නකෝ පාසල් සේවා ගැන. පාසල් වෑන් රථවල මිල ඉහළ යි මේ වගේ ළමයි පාසල් යවන්න අපිට විදියක් නැහැ කියලා කිසි කෙනෙක් උද්ඝෝෂණ කරනව ද? පත්තරේක කාටූන් අඳිනවද? කීය වුණත් කමක් නැහැ තමන්ට හිතු හිතූ ගණන්වලට මේ ළමයි වුවමනා තැනට ගෙනියනවා. ඒවට ජනතාව පෙළගස්වන්න කෙනෙක් නැහැ.එයත් සංගමයක් හරහා සිදුවන දෙයක්. මුලින් එයට විරෝධය ආවා. නමුත් ජනතාවම අද මීටර් ටැක්සි හොඳයි කියන මතයට ඇවිල්ලා තියෙනවා. මිනිසුන් කැමති මීටර් නැති ටැක්සියකට වඩා මීටර් ටැක්සියක යන්න. එයින් ඔවුන් හෘද සාක්ෂියට එකඟව දන්නවා තමුන් යායුතු දුරට නියමිත ගාස්තුව ගෙව්වා කියලා. ඉතින් මීටර් ටැක්සිම හොයන්න මඟියා පෙළඹෙන කොට ටැක්සි හිමියාත් කොහොම හරි බලන්නෙ තමන්ගෙ ත්‍රීරෝද රථයට හෝ ටැක්සියට මීටරයක් හයි කරගන්න. මේක ජනතාව ගේ ඇතිවන අවශ්‍යතාව මත වර්ධනය වන ක්‍රමවේදයක් එය පාලනයට කිසිම අමාත්‍යාංශ හෝ එවැනි ආයතනයක් නැහැ. අයිතිකාරයෙක් නැති ගානට අද පාරට වැටිලා මෙවැනි දේ සලකලයි පනත සංශෝධනයට ගෙන එන්නෙ.ඇත්තටම මේ පනත සංශෝධනයෙන් ඒ පිළිබඳ ව දැඩි අවධානයක් යොමු කරන්න බලාපොරොත්තු වෙනවා. කොටින්ම දරුවන් පෝෂණය කරන පියවරුන් හැටියට ඔවුන් දිනකට උපයන සියලුම ධනය සිය දරු පවුල නඩත්තු කරන්න වැය කරනවා. ඒ නිසා ඔවුන්ට හෙටක් ගැන හිතල ඉතිරි කරන්න යමක් නැති වෙනවා. ඒ නිසා මේ වෑන් රථ, ත්‍රීරෝද රථ, ලොරි, ට්‍රක් රථ පදවන රියැදුරන්ට කොන්දොස්තරවරුන්ට අනාගතයේ ප්‍රයෝජනයට ගත හැකි ආකාරයෙන් ඊ. පී. එෆ්, ඊ.ටී.එෆ් ආදිය හඳුන්වලා දීලා ඔවුන්ට යහපත් අනාගතයක් මේ තුළින් ඇති කරලීමයි බලාපොරොත්තුව. මොකද රටේ භාණ්ඩාගාරයට කිසිම බරක් නැතිවයි ඔවුන් අපේ රටට මේ මෙහෙවර කරන්නෙ. ඒ එක්කම බස්රථවල කොන්දොස්තරවරු මගී ජනතාවත් එක්ක ගනුදෙනු කරන කොට ඉතා ඉහළ හැදියාවක් මානුෂික ගුණ ධර්ම පෝෂණයක් අවශ්‍ය වෙනවා. නගින්න නැන්දෙ, මාමෙ කියල කතා කරල බහිනකොට ඕයි කියල බස්සපු කාලයක් තිබුණා. දැන් ඒ තත්ත්වය ගොඩක් දුරට අඩුයි. මේවා ගැනත් සලකන්න වෙනවා. මොකද රටක භෞතික දියුණුවත් සමඟ ජනතාවගේ ආධ්‍යාත්මික සංවර්ධනයත් ඇතිවිය යුතුම යි. එහෙම නොවන රටක සංවර්ධනයෙන් ඇති ඵලක් නැහැ.ගුවන් යානයක වුණත් තියෙනවානෙ බිස්නස් ක්ලාස්, ඉකොනොමි ක්ලාස්, නෝමල් ආදී වශයෙන් තමන්ගේ අත ඇති මුදල් පසුම්බියට අවශ්‍ය පරිදි සීට් තෝරා ගන්න. අන්න ඒ වගේ සංවර්ධනය වන රට තුළ මගී ප්‍රවාහනයේ දීත් මේ විදියට තමන්ට හැකි පරිදි ගමනා ගමනයේ යෙදීමේ අවස්ථා සලසල තියෙනවා.ඇත්තටම එවැනි පැමිණිල්ලක් ආවොත් ගමනාගමන කොමිසන් සභාව ඒ ගැන ක්‍රියාත්මක වෙනවා. බස්රථවල පවිත්‍රතාව ගැන මන්ත්‍රීනුත් උනන්දු විය යුතුයි. ඒ වගේම තමයි පෞද්ගලික ප්‍රවාහන සේවයේ හෝ මගී බස්රථ හිමියාගේ ඉටු දෙවියා මඟියා කියන එක. ඒ නිසා ඔවුන්ට ගරු කරන්න ඕනැ. පළමුවෙන්ම ඒ දේ හිතට ගන්නවා නම් පෞද්ගලික බස්රථ සේවය ප්‍රයෝජනයට ගන්නා මගියා ගේ සුරක්ෂිත භාවය ඔහුගේ සෞඛ්‍යයට සැප පහසුව සියල්ලක්ම සලසන්නට මේ පෞද්ගලික බස්රථ හිමියන් වගේම පෞද්ගලික මගී ප්‍රවාහන අමාත්‍යාංශයත් කැප විය යුතුයි කියන මතයේ මම ඉන්නවා.ඒ එක්කම මගී සුව පහසුව සඳහා ගුණාත්මක බස් සේවයක් ලබා දෙනවා කියන්නෙ බස් නැවතුම් පළකින් තවත් නැවතුම් පළකට මගියෙක් ගිහින් දානවා කියන එකම නෙවෙයි. සමහර විට ඉතිරි මුදල් දෙන්නෙ නැහැ, ගැබිනි කාන්තාවකට සීට් එකක් දෙන්නෙ නැහැ,රියැදුරුගෙ තාඩන පීඩන අසීමිත ලෙස දිගු වේලාවක් බස් නැවතුම්පළවල රඳවාගෙන ඉන්නවා. ඒ වගේම මගීන්ගේ ශරීර කෘත්‍යයන් ඉටු කර ගන්නටත් අවශ්‍ය පහසුකම් අපි බස් නැවතුම් පළවල අලුතින් ආරම්භ කරන්න කටයුතු යොදනවා විශේෂයෙන් ම දුර ගමන් සේවා සඳහා. එය අපගේ වගකීමක් හැටියට ඉටු කරනවා. බොහෝ වෙලාවට මගීන්ට අවශ්‍ය පහසුකම් සැපයීම සඳහා අමාත්‍යාංශය සතු මානව සම්පත හිඟකමේ ගැටලුවක් තියෙනවා.මට දීල තියෙන ප්‍රමාණය 3100 ක් විතරයි. එය මා ගමනා ගමන ඇමතිතුමා සමඟ සාකච්ඡා කර විසඳිය යුතු ගැටලුවක්. ඒ එක්කම දුර ගමන් සේවා බස්රථ මාස 06 කට වරක් ගමනා ගමන කොමිසමට පෙන්වලා එහි අනුමැතිය දීර්ඝ කරගත යුතු වෙනවා.ඇත්තටම අද GPS තාක්ෂණය මඟින් සෑම බස් රථ නැවතුම්පොළකම ඊළඟ බස් රථය එන වෙලාව, එය කොතරම් දුරකින් දැනට යනවා ද යන්න මගීන්ට දැන ගැනීමේ තාක්ෂණ ක්‍රමවේදය ඉදිරියේ දී ක්‍රියාත්මක කරනවා. ඒ වගේම බස්රථ තුළ කැමරා සවි කරන්නත් ඒ මඟින් බස් රථයේ ගමන් ගන්නා මඟියා ගේ ආරක්ෂාව සහතික කරන්නත් වැඩපිළිවෙළක් ක්‍රියාත්මක කරනවා. එවිට මගී ජනතාවට ඉතා ඉහළ මගී ප්‍රවාහන සේවයක් අපට සලසන්නට පුළුවන්.මේක මේ මගේ වැඩක් වත් ඔය කියන ආයතනවලට යන වැඩවත් නෙවේ. මේ ආයතන සේරම පිහිටුවලා තියෙන්නෙ ජනතා යහපතට.ඒක නිසා ජනතාවගේ යහපත වෙනුවෙන් ගන්නා වූ තීන්දු තීරණ වලදී අපි හැමෝම එක මතයකට යා යුතුයි. වෙන වෙනම ආයතන හැටියට තිබුණට මේ සියල්ලන්ම කරන්නෙ ජනතා සේවයක් මගියා වෙනුවෙන් පෙනී සිටීමක්.ව්‍යවස්ථා සංශෝධනය නිසා මට පළාත් සභා සමඟ විසඳාගත යුතු යම් යම් ගැටලු තියෙනවා. ඉතින් ඒවා විසඳුනාට පස්සෙ මේ යෝජනා ක්‍රියාත්මක කිරීමට අවශ්‍ය පසුබිම සකස් කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>10</day>
    </date>
    <link>http://www.dinamina.lk/2012/07/10/_art.asp?fn=f1207102</link>
    <topic>මධුරි එන්න ඩාන්ස් කරන්න!</topic>
    <author>සාකච්ඡා කළේ පණ්ඩුක සමරසේකර</author>
    <content>කාලයකට ඉස්සර ජගත් ක්‍රිකට් පිටියේ හයේ හතරේ පහරවල් නෙළපු අපේ සනත් ජයසූරිය, ඒ කියන්නෙ ‘සනා බෝයි’ දැන් ආයෙමත් සති දෙක තුනක ඉඳන් මුළු ලොකෙම පුදුම විදියට කතාබහට ලක්වෙලා. ඒකට හේතුව තමයි ඔහු “ජලක් දික්ලාජා” කියන මුළු ලොව පුරා විකාශය කරන ඉන්දීය රියැලිටි වැඩසටහනක රංගනයට දායක වුණ එක. මේ ගැන කතා කරන්න අපි බොහොම අමාරුවෙන් සනත් ජයසූරියව එකතු කර ගත්තා. ඒ පහුගිය දවසක ඉන්දියාවෙ ඉඳලා නැවත ශ්‍රී ලංකාවට පැමිණි වෙලාවෙදි.විශේෂයක් නැහැ. සුපුරුදු විදියට ජනතාවගේ මෙහෙවර කරගෙන මගෙ වැඩකටයුතු බලාගෙන ඉන්නවා.ආ... ඒකද? හොඳ අත්දැකීමක් තමයි ඉතින් ඒක.මේ වැඩසටහනට මට ආරාධනා කළේ සංගීත් කියලා මගෙ යාළුවෙක්.ඇත්තටම ඒක අභියෝගයක් තමයි. ඒත් ඉතින් ලේසිම දේ බාරගන්න එක නෙමෙයි ජීවිතය කියන්නෙ. ඒ නිසා මම මේ රියැලිටි වැඩසටනෙ රංගනයක් කරන්න බාර ගත්තා.ජලක් දික්ලාජා වැඩසටහන කරන ඉන්දියාවේ බීබීඑස් කියන රූපවාහිනි ආයතනය. ඇත්තෙන්ම ඒ අය මට නිතරම ශ්‍රී ලංකාවට එන්න, ඇවිත් යන්න ඒ සියලුම ගුවන් ටිකට් පත් පවා නිසි කලට වේලාවට අරන් දුන්නා. විශාල සහයෝගයක් දුන්නා.අනේ මගේ මුළු ජීවිතයටම මේ වගේ පුහුණුවීම් කරලා නැහැ. මම එක සිංදුවකට දවස් ගණනක් පුහුණුවීම් කළා. සමහර දවස්වල උදේ 10ට පටන් ගත්තම රාත්‍රි 12ත් පහුවෙනකම් පුහුණුවීම් කළා. ඒ සඳහා එච්චරටම කැපවීම් කළා.මස්ති කියලා නර්තන ශිල්පිනියක් සහ සචිත්‍රා කියලා කෙනෙක්. ඇගේ තමයි මෙහි නර්තන වින්‍යාසය.මුලදී නම් ගොඩක් අමාරුවුණා. විනාඩි 03 – 4ක සිංදුවකට දවස් 05ක් විතර මුලදී පුහුණු වුණා. හැබැයි එන්න එන්නම මම ටිකෙන් ටික දියුණු වුණා. පළවෙනි දෙවෙනි නෙවෙයි, තුන්වැනි වටවල දී මම ඉතා හොඳ තත්ත්වයට ආවා. ඒ පුහුණුවීම් එක්ක අපේ රටේ අයගෙ පවා මුලින් තිබුණු “සනත්ට නටන්න පුළුවන්ද?” කියන ප්‍රශ්නයට එය හොඳ පිළිතුරක් වුණා. අපේ රටේ අයගෙත් මතය වෙනස් වුණා.නැහැ, මෙය අභියෝගයකට මුහුණදීමක් විතරයි. ඒ මට බාරදුන්න අභියෝගයකට. එහෙම නැතිව මුදල් මූලික කරගෙන කළ වැඩසටහනක් නොවේ ඒක.නැහැ, මම තමයි ක්‍රිකට් ක්‍රීඩාවෙන් ජාත්‍යන්තර මට්ටමේ හිටිය කෙනෙකුට සහභාගී වුණ මුල්ම තැනැත්තා. ඉන්දියාවෙ යුවරාජ් සිං, හර්බජාන් සිං වගේ අයත් හිටියා. ඊට අමතරව රංගනයෙන් ජාත්‍යන්තර කීර්තිය දිනාගත් අයත් හිටියා. සේම දොළොස් දෙනයි.පැත්තක ඉඳලා බලනකොට එහෙම ද පේන්නෙ?මම ගෙදරත් ආව ගියානෙ. විශේෂයක් නැහැ.මුලදි ලැබුණ ප්‍රතිචාරවලට වඩා පසුව ලැබුණ ප්‍රතිචාර ඉතා ම ඉහළයි. ඒ මම පුහුණුවත් එක්කම කළ රංගනය නිසයි.ඇත්තටම ඔව්. මොකද මම රටේ යම් කීර්තියක් අත්කරගත් කෙනෙක්. එතනදි අපේ රටේ සංස්කෘතිය, සභ්‍යත්වය වගේ දේවල් රැකෙන විදියේ ඇඳුම් තෝරා ගත යුතු බව මම මුලින්ම මගේ සංවිධායකයන්ට කිව්වා. ඒ අනුව තමයි ඔවුන් මට ඔබින ඇඳුම් විලාසිතා පවා නිර්මාණය කළේ.මෙවැනි වැඩසටහන්වලට සම්බන්ධ වීමේදී දේශපාලන ඇහැකින් බැලිය යුතු නැහැ. මම 100%ක් ම ක්‍රිකට් ක්‍රීඩකයෙක් හැටියට ගොඩනගාගත් පසුබිම තුළයි එම රියැලිටි වැඩසටහනට සම්බන්ධ වුණේ.ඔව්, කතා කළා. සුබ පැතුවා. ඒ අය බොහොම අගය කළා. ඒ වගේම අපේ රටේ ක්‍රීඩකයන් දිගටම ඒ රියැලිටි වැඩසටහන බලලා තිබුණා. බොහෝ දිරි දුන්නා. සමහර අය කිව්වා, මම මේ තරම් හොඳට මේ රංගන කටයුත්ත කරයි කියලා, ඒ අය හිතුවෙ නෑ කියලා. ඒ වගේ අදහස් ප්‍රකාශ වෙද්දි මට දැනුනෙ පුදුම සතුටක්.ගායනය නම් මම හැදෑරීමක් කළේ නැහැ. ඒ වෙලාවෙ ගායනයක් කරන්න අවස්ථාව ලැබුණ නිසා, මං පොඩි ගීත කොටසක් ගායනා කළා.මං හිතන්නෙ මේ වැඩසටහන අතරතුරදි ඉන් ඉවත් වුණ අය නැවත සම්බන්ධ කරගෙන, මෙවැනි වැඩසටහනක් කරනවා. ඉදිරියේදී පැවැත්වෙන එම වැඩසටහනටත් යන්න අවස්ථාව ලැබෙයි.ඉහළම අන්දමින් උණුසුම් සුබපැතුම් පිරිනැමුවා. හැමෝම මට ඉතා විශිෂ්ට අන්දමින් ප්‍රශංසා කළා.එහෙමම නැහැ. ලැබෙන අවස්ථාවලට මුහුණ දෙනවා. ඒකයි සාමාන්‍යයෙන් මගේ ක්‍රමය. මට කතා කළොත්, මට හොඳයි කියලා. හිතුනොත් මං ඉදිරිපත් වෙනවා.මම ඒ තනතුර ඉල්ලලා ගන්න එක හොඳ නැහැ කියලා මට හිතුණා. ලැබිය යුතු දෙයක් නම් ඒ දෙය ලැබිය යුතු වෙලාවට ලැබේවි. එහෙම හිතලා මං ජනාධිපතිතුමාගෙන් ඒ ලිපිය ඉල්ලා අස්කර ගත්තා.ඔව්. ඒ හරහා රැකියා අවස්ථා එහෙම ලබා දෙන්න පුළුවන් තමයි. ඒත් මං හිතන්නෙ එය ඉල්ලලා ගත යුතු නැහැ කියලයි. ලැබෙනවා නම් ලැබෙයි.ඔව්. මධ්‍යම පළාත් කණ්ඩායම නියෝජනය කරන්නයි මම නම් කරලා තිබෙන්නෙ. ඒ සඳහා පුහුණුවීම් කටයුතු ආරම්භ කරලයි තියෙන්නෙ. ඒ අතරතුර මගේ දිස්ත්‍රික්කයේ ජනතාව වෙනුවෙන් කොහොමත් මම සතියකට දින තුනක් වෙන්කරලා තිබෙනවා. ඒ එක්කම ජනාධිපතිතුමා ඇති කළ මාතර නගරයේ සංවර්ධනය දැක්කම, වසර පහකට කලින් ආව කෙනෙකුට හිතාගන්න බැහැ මේ මාතරද කියලවත්. ඒ තරමට අද සුවිශේෂී දියුණුවක් ලබලා තියෙනවා. ඕනෑම තත්ත්වයක් යටතේ මම ජනාධිපතිතුමා සමඟම ඉන්නවා කියලත් මේ මොහොතේ දී මං මතක් කරන්න ඕනෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=n120711_br4</link>
    <topic>ලක්‍ෂ 5760 ක්  නුවරඑළියේ සංවර්ධනයට</topic>
    <author/>
    <content>(2012-07-11 14:55)නුවරඑළිය දිස්ත්‍රික්කයේ සංවර්ධන කටයුතු උදෙසා 2012 වසරට රජය මගින් රුපියල් ලක්‍ෂ 5760 ක් වෙන්කොට දී ඇති බව නුවරඑළිය දිස්ත්‍රික් සැලසුම් අධ්‍යක්‍ෂ කාර්යාලය සඳහන් කරයි. මේ අනුව “එක ගමකට එක වැඩක්” සංවර්ධන වැඩසටහන යටතේ දිස්ත්‍රික්කයේ ග්‍රාම නිලධාරි කොට්ඨාස 491 සඳහා රුපියල් මිලියන 491 ද, දිවි නැඟුම වැඩසටහන සඳහා රුපියල් මිලියන 50 ක ප්‍රතිපාදනයක් ද, දිස්ත්‍රික්කයේ පාර්ලිමේන්තු මන්ත්‍රී ප්‍රතිපාදන වශයෙන් රුපියල් මිලියන 35 ක මුදලක්ද ලැබී ඇති බව වාර්තාවේ. මෙහි දිස්ත්‍රික්කයේ පාර්ලිමේන්තු මන්ත්‍රීවරුන් සඳහා වෙන්කර දී තිබෙන ප්‍රතිපාදනවලට අදාළ සංවර්ධන යෝජනා එම මහජන නියෝජිතයන් වෙතින් මේ දක්වා ලැබී නොමැති බව ද මෙහිදී අනාවරණය වේ. මීට අමතරව නුවරඑළිය දිස්ත්‍රික්කයේ වතු යටිතල පහසුකම් සංවර්ධන යෝජනා ක්‍රම කි‍්‍රයාත්මක කිරීම සඳහා විශේෂ වැඩපිළිවෙළක් ද ක්‍රියාත්මක වෙමින් පවතින බවත් වාර්තාවේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=n120711_br3</link>
    <topic>රෝයල් පාක් ඝාතකයාට මරණ දඬුවම නියම වෙයි</topic>
    <author>නෙල්කා මැදගෙදර</author>
    <content>(2012-07-11 13:40)රාජගිරිය රෝයල් පාක් නිවාස සංකීර්ණයේදී ඉවෝන් ජොන්සන් නමැති තරුණියක මරාදැමීමේ වරදට ශාමන්ත ජූඩ් ඇන්තනි ජයමහ (26) නමැත්තා වරදකරු බවට අද (11) තීන්දු කළ අභියාචනාධිකරණය ඔහුට මරණ දඬුවම නියම කෙළේ ය.එම මිනී මැරුම සාවද්‍ය නොවන මිනී මැරුමක් බවට තීරණය කර විත්තිකරුට වසර දොළහක බරපතළ වැඩ සහිත සිර දඬුවමක් සහ රුපියල් පනස්දහසක දඩ මුදලක් නියම කරමින් 2006 ජූලි මස 28 වැනිදා දෙන ලද මහාධිකරණ තීන්දුව බල රහිත කරන ලදි. විත්තිකරුට මහාධිකරණයෙන් නියම කළ සිර දඬුවම වැඩි කරන ලෙස ඉල්ලා නීතිපති ගොනු කර තිබූ පෙත්සම පිළිගනිමින් අභියාචනාධිකරණය මේ බව තීන්දු කර ඇත. එම තරුණිය ඝාතනය කිරීම මිනී මැරීමේ චේතනාවෙන් ම සිදු කරන ලද බවට තහවුරු කිරීමට ප්‍රමාණවත් තරම් සාක්කි ඇති බවට අභියාචනාධිකරණය තීරණය කර ඇත. ඩබ්ලිව් .එල්. රංජිත් සිල්වා සහ එච්.එන්.ජේ. පෙරේරා යන අභියාචනාධිකරණ විනිසුරු මඬුල්ල විසින් මෙම තීන්දුව ප්‍රකාශ කරන ලදි.  .</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=n120711_br2</link>
    <topic>රහසිගතව විදෙස්ගත වන්නන් වළකන්නට ත්‍රිවිධාකාර වැඩපිළිවෙළක්</topic>
    <author>චන්ද්‍රිකා පෙරේරා හා මහින්ද අලුත්ගෙදර</author>
    <content>(2012-07-11 11:50)මුහුදු මාර්ගයෙන් රහසිගතව විදෙස්ගත වන්නන් අත්අඩංගුව‍ට ගැනීමට හා පිටවීම වැළැක්වීම සඳහා යුද, ගුවන්,නාවික හමුදා සහ පොලිසිය එක්ව සමූහ සංවිධානාත්මක වැඩපිළිවෙළක් දියත්කරයි. ගොඩබිම, වෙරළාසන්න හා මුහුදේ යන ප්‍රදේශ ත්‍රිත්වය ආශ්‍රිතව ත්‍රිවිධාකාරයෙන් ක්‍රියාත්මක මේ විශේෂ වැඩපිළිවෙළ සඳහා බුද්ධි අංශ තොරතුරුද ලබාගන්නා බව හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=n120711_br1</link>
    <topic>දඹුල්ල මූලික රෝහලේ වාට්ටු සංකීර්ණයක් වසා දමලා</topic>
    <author>මාතලේ දිස්ත්‍රික් සමූහ</author>
    <content>(2012-07-11 09:10) දඹුල්ල මූලික රෝහලේ පවතින සම්පත් හිඟය මඟහැරවීමට පළාත් සෞඛ්‍ය අමාත්‍යාංශයට නොහැකි වීමෙන් රෝගීන් මෙන්ම එහි සේවකයෝ ද අසීරුවට පත්වී සිටිති. මේ රෝහල සඳහා මීට වසර තුනකට පමණ පෙර තෙමහල් වාට්ටු සංකීර්ණයක් ඉදිකර ඇතත් ඒ සඳහා අවශ්‍ය උපකරණ නොමැතිකම නිසා මෙහි වාට්ටු ප්‍රමාණයක් නිකරුණේ වසා දමා ඇත. දැනට විවෘතව ඇති වාට්ටුවලද පවතින ඇඳන් හිඟය නිසා රෝගීන් වැඩි දෙනෙක් පැදුරුවල නිදති. මෙහි ගැබිනි වාට්ටුවේ ද තදබදයක් ඇත. එමනිසා එක් ඇඳක මවුවරු දෙතුන් දෙනකු සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=n1207111</link>
    <topic>මිගෙට්ටුවත්තේ සුමිත්ත NIBයට පාතාලය එවලා</topic>
    <author>ගාමිණී ජයලත්</author>
    <content>අපරාධ පරීක්‍ෂණ දෙපාර්තමේන්තුව විසින් අත්අඩංගුවට ගෙන රිමාන්ඩ් භාරයට පත්කර ඇති ඉඳුරුව බණ්ඩාරිගොඩ ශ්‍රී සුනන්දාරාම පුරාණ විහාරාධිපති මිගෙට්ටුවත්තේ සුමිත්ත භික්ෂුව වරෙක පාතාල සාමාජිකයන් දෙදෙනකු ජාතික රහස් තොරතුරු කාර්යාංශයේ (NIB) සේවය සඳහා ඇතුළු කිරීමට උත්සාහ ගෙන ඇති බව හෙළි වෙයි.සැකකාර භික්ෂුව ජාතික රහස් තොරතුරු කාර්යාංශයේ තොරතුරු එළියට ගැනීමට ගත් උත්සාහය රහස් තොරතුරු කාර්යාංශයේ නිලධාරීන්ගේ බුද්ධිමත් භාවය නිසා වැළැකී ගොස් තිබේ. දීර්ඝ කාලයක සිට සැකකාර භික්ෂුව පාතාල මැරයන්, කොල්ලකරුවන්, ස්ත්‍රී දූෂකයන් ආරක්‍ෂා කළ බවට ද චීවරයට මුවාවෙමින් සංඝ ශාසනයද සමාජයද මුළා කර ඇති බවට ද තොරතුරු හෙළි වී ඇත.සමාජයෙන්ම ආ විවිධ පැමිණිලි තොරතුරු මත මේ භික්ෂුව පිළිබඳ ජාතික රහස් තොරතුරු කාර්යාංශය ඇස ගසාගෙන සිටි අතර ඒ අනුව අපරාධ පරීක්‍ෂණ දෙපාර්තමේන්තුව සැකකරු අත්අඩංගුවට ගෙන ඇත.සැකකරු අපරාධකරුවන්ට නවාතැන් ලබාදීම සහ ඒවාට අනුබල ලබා දීම හෙළිදරව් වීමත්, එවැනි භික්‍ෂුවක් අත්අඩංගුවට ගැනීමත් පිළිබඳ ඊයේ (10) දකුණු පළාතේ ස්ථාන ගණනාවක මහජනතාව රජයට ප්‍රසංශා කරමින් උද්ඝෝෂණ පවත්වනු දක්නට ලැබිණි.සැකකාර භික්ෂුවගේ අනුබල ඇතිව සිදුවී ඇතැයි කියන මනුෂ්‍ය ඝාතනවලට එම පවුල්වල අය සාප කරනු පෙනිණි...</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=n12071110</link>
    <topic>ජනක! දැන් ඔයාගෙ ගෙදර වතුරින් යට වන එකක් නෑ</topic>
    <author>රුවන් තරස්වින්</author>
    <content>දිනය: 2012 - 07 - 10 දින වේලාව: උදෑසන 8.30 ස්ථානය: අරලියගහ මන්දිරයශ්‍රී ලංකාවේ පුවත්පත් කාටූන් ශිල්පීන් සමඟ ජනාධිපති මහින්ද රාජපක්ෂ මහතාගේ සුහද හමුව පටන්ගත්තේ උදේ ය. අපි හැමෝම එතුමා සමග සාකච්ඡා මේසයේ. මේ අතර ජනාධිපතිතුමා අප සැමගෙන්ම පළමුකොටම විමසා සිටියේ ඔයාලට තියෙන ප්‍රශ්න මොනවාද යන්නය.පළමු ප්‍රශ්නය මව්බිම පත්තරේ කාටුන් ශිල්පී ජනක රත්නායකගෙන්.‘ජනාධිපතිතුමනි මට ලොකු ප්‍රශ්නයක්. මගේ ගේ තියෙන්නේ කැලණියේ කිරිබත්ගොඩ ඊරියවැටිය පාරේ. නුවර පාරට ළඟම. අනේ මගේ ගේ ළඟින් වතුර බැසයන කානුව නිතරම අවහිර වෙනවා.එතැන පාර හරහා තියෙන බෝක්කුව සුද්ද කරන්නේ නැහැ. මම කැලණිය ප්‍රාදේශීය සභාවටත් කිව්වා. නිලධාරීන්ට කිව්ව. ඇමැතිතුමාලටත් කිව්වා. වැස්ස වෙලාවට මගේ ගේ අඩි 3 ක් විතර යට වෙනවා.දරුවන්ගේ පොත්පත් පවා වතුරේ. අනේ සර්, මම හරි අසරණයි ඒ වෙලාවට.මම ඇඳපු චිත්‍රත් වතුරේ පාවෙනවා.’ මේක ඇසූ ජනාධිපතිතුමා සංවේදී විය.‘මේකට වහාම පියවර ගන්න ඕනෑ’ යි පැවසූ එතුමා දුරකථනය ගෙන ඒ ප්‍රදේශය බාර ඇමැතිතුමාට කතා කළේය.ඉන් නොනැවතුණු එතුමා ඊළඟට කතා කළේ නාගරික සංවර්ධන අධිකාරියේ ඉහළ නිලධාරියෙකුට ය.ඔහුට කතා කළ ජනාධිපතිතුමා පැවසුවේ මේ පිළිබඳව දැන්ම වහාම ක්‍රියාත්මක වී මෙයට පිළියමක් ලබා දෙන ලෙසය.වේලාව උදෑසන 9.45 ය.ජනාධිපතිතුමා කාටූන් ශිල්පීන් සමග සුහද කතාබහක යෙදෙමින් උදෑසන ආහාර ගනිමින් සිටී. ජනාධිපති කාර්යාලයේ නිලධාරියෙක් ජනාධිපතිතුමා හමුවීමට පැමිණ කියා සිටියේ කැලණියේ කිරිබත්ගොඩ ඊරියවැටිය පාරේ අදාළ ස්ථානයට නාගරික සංවර්ධන අධිකාරියේ නිලධාරීන් මේ වෙන විට ගොස් සිටින බවත් දැන් ඒ පිළිබඳව සොයා බලන බවත් ය.මෙය ඇසූ ජනාධිපතිතුමා ‘ජනක අන්න අදාළ නිලධාරීන් ඔයාලගෙ ගෙදර ළඟට ගිහිල්ල. දැන් ඔයාගෙ ගෙදර වතුරෙන් යට වෙන එකක් නැහැ. ඒ ගොල්ල එයට නිසි පියවර ගනීවි’ කීය.ජනාධිපතිතුමාගේ සුහදත්වයත් ක්‍ෂණිකව ක්‍රියාත්මක වීමේ හැකියාවත් එතුමාගේ සංවේදී භාවයත් මෙතනදී අප සැමට දැක ගැනීමට හැකි විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=n1207112</link>
    <topic>සංඝනායක පදවියත් අත්හිටුවයි</topic>
    <author>අසේල කුරුළුවංශ</author>
    <content>දකුණේ පාතාල කල්ලි සමඟ සමීප සබඳතා පවත්වමින් ඔවුනට රැකවරණය දීම ඇතුළු චෝදනා රැසක් සම්බන්ධයෙන් අපරාධ පරීක්ෂණ දෙපාර්තමේන්තුව විසින් අත්අඩංගුවට ගෙන රක්ෂිත බන්ධනාගාර ගතකළ ඉඳුරුව බණ්ඩාරිගොඩ සුනන්දාරාමාධිපති බළපිටිය මිගෙට්ටුවත්තේ සුමිත්ත භික්ෂුව දැරූ ගාල්ල දිස්ත්‍රික් ප්‍රධාන සංඝනායක පදවිය අත්හිටුවීමට අස්ගිරි මහනාහිමි ප්‍රමුඛ විංසත්වර්ගික කාරක සංඝ සභාව තීරණය කැර ඇත.සැකකරු අත්අඩංගුවට ගැනීමෙන් පසු මහනාහිමි ප්‍රමුඛ කාරක සංඝ සභාව පෙරේදා (9) රැස්වී අදාළ තීරණය ගෙන තිබේ.සැකපිට අත්අඩංගුවට ගෙන අධිකරණයට ඉදිරිපත් කිරීමෙන් පසු රක්ෂිත බන්ධනාගාර ගතකර සිටින හිමිනම සම්බන්ධයෙන් අධිකරණ තීරණය ලැබෙන තෙක් සංඝ සභාවේ අදාළ තීරණය ක්‍රියාත්මක බව අස්ගිරි පාර්ශවයේ ලේඛකාධිකාරී ආණමඩුවේ ධම්මදස්සී හිමියෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=n1207113</link>
    <topic>නාය යාමට ඉඩ තිබෙනවාඅවධානයෙන් ඉන්න</topic>
    <author>උදුලා පීරිස්, උපාලි කරුණාරත්න සහ රක්ෂණ ශ්‍රියන්ත</author>
    <content>අධික වර්ෂාව පවතින අවස්ථාවල කඳුකර බෑවුම්වල ජනතාව නාය යාම් පිළිබඳ දැඩි අවධානයෙන් පසුවිය යුතු බව ජාතික ගොඩනැඟිලි පර්යේෂණ සංවිධානයේ නාය යාම් අංශයේ අංශ ප්‍රධානී ආර්.එම්.එස්.බණ්ඩාර මහතා පවසයි.දීර්ඝකාලිනව වර්ෂාව අඩුවී තිබී විටින්විට තද වර්ෂාව ඇති වන විට කඳුකර බෑවුම්වල මෙන්ම ගිනි ගත් කඳුකර වනාන්තර බෑවුම්වල නාය යාම් අවධානම වැඩි බවත් ජාතික ගොඩනැඟිලි පර්යේෂණ සංවිධානය පවසයි.කඳුකර වනාන්තර ගිනි ගැනීමත් සමග ඒවායේ තිබෙන පාෂාණ විවිධ විපර්යාසයන්ට භාජනය වේ. වර්ෂාවත් සමග පාෂාණ කැබලි පහළට පෙරළී පැමිණිය හැකි බවද බණ්ඩාර මහතා මහතා කීය.පෙරේදා (9) නුවරඑළිය, මහනුවර, කෑගල්ල යන දිස්ත්‍රික්කවල පැවති අධික වර්ෂාව හේතුවෙන් නාය යාමේ අවධානමක් පැවති නිසා ජාතික ගොඩනැගිලි පර්යේෂණ සංවිධානය ජනතාවට අනතුරු ඇඟවූ අතර තම ආයතනය ඒ පිළිබඳ නිරන්තර අවධානයෙන් පසුවන බවද ඒ මහතා දිනමිණට පැවසිය.ධාරානිපාත වර්ෂාවත් සමග ඉහත දිස්ත්‍රික්කවල පස්කදු කඩා වැටීම් ඇතුළු නායයෑම් අවධානම් තත්ත්වයන් සම්බන්ධයෙන් වාරිමාර්ග දෙපාර්තමේන්තුව, කාලගුණ විද්‍යා දෙපාර්තමේන්තුව, කාලගුණ විද්‍යා දෙපාර්තමේන්තුව, ජාතික ගොඩනැගිලි පර්යේෂණ ආයතනය හා ආපදා කළමනාකරණ මධ්‍යස්ථානය ඉදිරි පැය 24 පුරාම අවධානයෙන් සිටිනු ඇතැයිද දන්වා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=n1207114</link>
    <topic>පී.එච්.අයි. මරා දැමූ සැකකරු රිමාන්ඩ්</topic>
    <author>භක්ති ධර්මප්‍රිය මෙන්ඩිස්</author>
    <content>කන්තලේ තඹලගමුව මොල්ලිපතාන ගම්මානයේ දී මහජන සෞඛ්‍ය පරීක්ෂකවරයකුට පොල්ලකින් පහර දී ඝාතනය කිරීමේ සිද්ධියේ සැකකරු කන්තලේ මහේස්ත්‍රාත් වෙත ඊයේ (10) ඉදිරිපත් කිරීමෙන් පසු දින 14 ක් රක්ෂිත බන්ධනාගාරගත කර තිබේ.තඹලගමුව පොලිසිය විසින් අත්අඩංගුවට ගත් මෙම සැකකරු මොල්ලිපතාන ගම්මානයේ පදිංචිකරුවෙකි.සැකකරු විසින් පෙරේදා (9) මොල්ලිපතාන ගම්මානයේ දී සෞඛ්‍ය පරීක්ෂක කේ. එම්. ජලීල් (52) මහතාට පොල්ලකින් පහර දී ඝාතනය කර තිබුණි. මේ සිද්ධිය ඇසින් දුටු පුද්ගලයන් පොලිසියට කටඋත්තර ලබාදී තිබේ.සැකකාර පුද්ගලයා කලක් සිවිල් ආරක්ෂක දෙපාර්තමේන්තුවේ සේවය කර ඉන් ඉවත් වී යුද හමුදාවට ද බැඳී ඇත.පසුව යුද හමුදාවෙන්ද පලාවිත් ඇති බවත් ඔහු බිරිඳගෙන් වෙන්වී හුදකලාව සිට ඇති බවත් පොලිස් පරීක්ෂණවලින් අනාවරණය වී ඇත.සැකකරු අවස්ථා කිහිපයකදීම උන්මන්තකයකු ලෙස ක්‍රියාකර ඇති බවත් මේ වනවිට ඔහුට මානසික රෝගයක් ඇති බවටත් පොලිසියට තොරතුරු ලැබී තිබේ. පොලිසිය මේ සම්බන්ධයෙන් පරීක්ෂණ ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=n1207115</link>
    <topic>මහජන සෞඛ්‍ය පරීක්ෂකවරු සේවාවලින් ඉවත් වෙති</topic>
    <author>සන්ධ්‍යා කරුණාරත්න</author>
    <content>ඩෙංගු පරීක්ෂාවට ගිය මහජන සෞඛ්‍ය පරීක්ෂකවරයකුට පහර දී මරණයට පත් කිරීමේ සිද්ධියට එරෙහිව රට පුරා මහජන සෞඛ්‍ය පරීක්ෂකවරු තම සේවා කටයුතුවලින් ඊයේ (10) දිනයේදී ඉවත්ව සිටි බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමය පවසයි.ඩෙංගු මදුරු මර්දන කටයුතු සඳහා ක්ෂේත්‍රයට ගොස් පරීක්ෂා කිරීමේ කටයුතු මහජන සෞඛ්‍ය පරීක්ෂකවරු මඟින් සිදු කරන බවත් බිම් මට්ටමට ගොස් සිදු කරන මෙවැනි කටයුතුවලදී තම නිලධාරීන්ට විවිධ අපහසුතාවලට ලක්වීමට සිදු වන බවත් එම සංගමයේ සභාපති උපුල් රෝහණ මහතා ප්‍රකාශ කරයි.ඩෙංගු මදුරු මර්දනයට පැමිණෙන මහජන සෞඛ්‍ය පරීක්ෂකවරුන්ට බාධා කරන පුද්ගලයන්ට එරෙහිව නීතිය දැඩි ලෙස ක්‍රියාත්මක නොකරන නිසා මෙවැනි සිදුවීම්වලට තම නිලධාරින්ට මුහුණදීමට සිදුව ඇත්තේ යැයි ද හෙතෙ‍ම කීය.මීට පෙරද මෙවැනි බාධා කිරීමේ සිදුවීම් කිහිපයක් විවිධ ප්‍රදේශවලින් වාර්තා වුවද ඒවාට එරෙහිව දැඩි දඬුවම් පමුණුවීමට රජ‍ය ක්‍රියාත්මක නොවීම නිසා මෙවැනි මරණීය තර්ජනයක් එල්ල වූ බව ද ඔහු පැවැසුවේය.මදුරු මර්දන මාසයක් ක්‍රියාත්මක වන කාලය තුළදී ක්ෂේත්‍රයේ පරීක්ෂා කිරීම්වලට යන විටදී ‍ආරක්ෂක අමාත්‍යාංශයේ නිලධාරීන් ලෙස පොලිස් නිලධාරීන් යෙදවීමට එකඟ වුවත් එය දින දෙක තුනකට පමණක් සීමා වී ඇතැයි ද ඔහු පැවැසීය.ඩෙංගු මදුරු මර්දනයට ගොස් ජනතාව දැනුවත් කිරීම සිදු කරනවා සේම මදුරු කීටයන් සිටින ස්ථාන පැවතියොත් අඳාළ පුද්ගලයාට ඒ බව දැනුම් දී දින 14 තුළදී පිරිසිදු කිරීම් සිදු කරන ලෙසට කාලය ලබාදෙන බවත් එසේ සිදු නොකළොත් ඔවුන්ට එරෙහිව නීතිමය පියවර ගන්නා බවත් උපුල් රෝහණ මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=n1207116</link>
    <topic>පිළිස්සී මිය ගිය මවක හා දුවකගේ සිරුරු කින්නියා නිවෙසක</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමලය, කින්නියා පොලිස් වසමට අයත් ආලංකේණි, ඊච්චන්තිව් ප්‍රදේශයේ නිවසක ජීවත් වූ මවක් සහ දියණියක් පිළිස්සී මියගොස් සිටියදී ඊයේ (10) පෙරවරුවේ සොයාගත් බව පොලිසිය කියයි.නිවසේ ස්ථාන දෙකක පිළිස්සී තිබූ සිරුරු දුටු අසල්වැසි කාන්තාවක් දැක පොලිසියට දැනුම් දී තිබේ. දියණිය හඳුනාගත නොහැකි ආකාරයට පිළිස්සී තිබූ අතර මව අර්ධ වශයෙන් පිළිස්සී තිබුණු බව පොලිසිය කියයි.සිද්ධිය සැලවූ වහාම එම ස්ථානයට පැමිණි කින්නියා වැඩබලන සහකාර පොලිස් අධිකාරි පරාක්‍රම ඒකනායක හා කින්නියා පොලිස් ස්ථානාධිපති පොලිස් පරීක්ෂක අශෝක කෝට්ටගේ යන මහත්වරුන් ඇතුළු පොලිස් කණ්ඩායමක් පරීක්ෂණ ආරම්භ කළේය.මෙසේ මියගොස් ඇත්තේ ඊච්චන්තිව් පදිංචි මච්චුන්දුන් විජේරාණි (52) නැමැති මව හා මච්චුන්දුන් ජෙයරාණි (23) නැමැති දියණියයි. මිය ගිය දෙදෙනා නිවසේ හුදෙකලාව ජීවත් වී ඇති අතර සිද්ධිය පිළිබඳ කිසිවෙකු ඇසින් දැක නැතැයි පොලිසිය කියයි.මෙම ද්විත්ව මරණ සිය දිවි නසා ගැනීමක්ද එසේ නැත්නම් ඝාතනයක් දැයි යන්න පිළිබඳ පොලිසිය විමර්ශනයක් ආරම්භ කර තිබේ.අසල් වැසියන් පවසන ආකාරයට මෙම දෙදෙනාට දිවි නසාගැනීමට කිසිදු හේතුවක් නැති බව පොලිසියට පවසා ඇති අතර මෙය ඝාතනයක් ද යන්න පිළිබඳ පරීක්ෂණ පවත්වාගෙන යයි.ත්‍රිකුණාමලය කොට්ඨාස භාර පොලිස් අධිකාරි බන්දුල විජේවර්ධන මහතාගේ උපදෙස් මත සහකාර පොලිස් අධිකාරි පරාක්‍රම ඒකනායක මහතාගේ මෙහෙයවීමෙන් කින්නියා පොලිස් ස්ථානාධිපති පොලිස් පරීක්ෂක අශෝක කෝට්ටගේ මහතා ඇතුළු පොලිස් කණ්ඩායමක් වැඩිදුර පරීක්ෂණ මෙහෙයවති.මහේස්ත්‍රාත් පරීක්ෂණයෙන් අනතුරුව පශ්චාත් මරණ පරීක්ෂණ සඳහා සිරුරු ත්‍රිකුණාමල රෝහල වෙත රැගෙන යෑමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=n1207117</link>
    <topic>හැටන්- නුවරඑළිය ප්‍රධාන මාර්ගයට පස් කන්දක් කඩා වැටේ</topic>
    <author>අසේල කුරුළුවංශ</author>
    <content>මධ්‍යම කඳුකරයට පෙරේදා (9) සිට ඇදහැළුණු ධාරානිපාත වැසි හේතුවෙන් හැටන් නුවරඑළිය ප්‍රධාන මාර්ගයේ කුඩාගම ප්‍රදේශයේ දී පස් කන්දක් මාර්ගයට කඩා වැටීමෙන් වාහන ගමනාගමනයට දැඩි බාධා එල්ල විය.අලුයම 3.00ට පමණ පස් කන්ද කඩා වැටී ඇති අතර බැකෝ යන්ත්‍ර යොදා එය ඉවත් කිරීම සඳහා පැය හතරක පමණ කාලයක් ගතව තිබේ.මේ දිනවල අදාළ මාර්ගයේ ප්‍රතිසංස්කරණ කටයුතු සිදුකෙරෙන බැවින් වැසි දිනවල එහි ගමන් ගන්නා පිරිස් සුපරීක්ෂාකාරී විය යුතු බව නුවරඑළිය දිස්ත්‍රික් ලේකම් ඩී. පී. ජි. කුමාරසිරි මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=n1207118</link>
    <topic>හොර පාරෙන් ඔස්ට්‍රේලියා යන්න හැදූ 82ක් දැලේ</topic>
    <author>ත්‍රිකුණාමලය විශේෂ ඒ.ටී.එම්.ගුණානන්ද</author>
    <content>නීති විරෝධී ලෙස ඔස්ට්‍රේලියාව බලා යමින් සිටි ධීවර යාත්‍රා දෙකක සිටි 82ක පිරිසක් ඊයේ (10) නැඟෙනහිර මුහුදේදී අත්අඩංගුවට ගත් බව නාවික හමුදාව කියයි.ත්‍රිකුණාමලයට ගිනිකොන දෙසින් නාවික සැතපුම් 35ක් ඈතින් යාත්‍රාකළ ධීවර යාත්‍රා දෙකක් නිරීක්ෂණය කළ නාවික හමුදාව මේ පිරිස අත්අඩංගුවට ගන්නා විට පිරිමින් 78ක් කාන්තාවන් දෙදෙනෙකු හා කුඩා දරුවන් දෙදෙනෙකු සිටි බව නාවික හමුදාව පෙන්වා දෙයි.මේ පිරිස සිංහලේ 7 හා නමෝ මරියනි යන යාත්‍රා දෙකෙන් පෙරේදා (09) සාම්බල්තිව් වෙරළෙන් යාත්‍රාවලට නැග ඇති අතර ඔවුන් ත්‍රිකුණාමලය හා යාපනයේ පදිංචි දෙමළ ජාතිකයන් වේ.එක් යාත්ත්‍රාවක් දියත් කර ඇත්තේ කොඩ්බේ ධීවර වරායෙන් වන අතර අනෙක් යාත්‍රාව දියත් කර ඇත්තේ බ්ලැක්බේ නැමැති වෙරළ තීරයෙනි.මේ පිරිස විශාල ලෙස ජාවාරම් කරුවන්ට මුදල් ගෙවා මේ ගමනට සූදානම් වී ඇති අතර යාත්‍රාවල තිබූ ආහාර ද්‍රව්‍ය මලු කිහිපයක්ද නාවික හමුදාව විසින් සොයා ගෙන තිබේ. සැකකරුවන් සියලුම දෙනා යාත්‍රා දෙක සමඟ පොලිසියට භාරදීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=n1207119</link>
    <topic>වික්‍රමාරච්චි ආයතනයෙන්ජලයට ඔරොත්තු දෙනශ්‍රවණාධාරකයක්</topic>
    <author>දුමින්ද ගුරුගේ</author>
    <content>බිහිරිභාවය සමාජයෙන් තුරන් කිරීමේ අරමුණින් වික්‍රමාරච්චි භාෂා හා කථන ආයතනය මඟින් වැඩකටයුතු රැසක් ක්‍රියාත්මක කරමින් සිටින අතර එම ආයතනය පසුගියදා ඇක්වයිරීස් නමින් නවතම ශ්‍රවණාධාරක උපකරණයක් වෙළෙඳපොළට හඳුන්වා දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=n12071111</link>
    <topic>දින දෙකක බිලිඳු සිරුරක්මුහුදු වෙරළට</topic>
    <author>පමුණුගම සමූහ</author>
    <content>දින දෙකක් පමණ වයසැති බිලිඳකුගේ මළසිරුරක් ඊයේ (10) සවස උස්වැටකෙයියාව පරණ අම්බලම මුහුදු වෙරළට ගොඩගසා තිබිණි.මෙම බිලිඳු මළසිරුර පමුණුගම පොලිසිය මඟින් රාගම රෝහල් මෘත ශරීරාගාරයට බාරදී ඇති අතර පොලිසිය මේ සම්බන්ධයෙන් වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=n12071112</link>
    <topic>බන්ධනාගාර නිලධාරීන්ගෙන් මිදී පලා යාමට තැත්කළ රැඳවියකුට වෙඩි</topic>
    <author>චන්ද්‍රිකා පෙරේරා</author>
    <content>හෝමාගම අධිකරණ භූමියේදී බන්ධනාගාර නිලධාරීන්ගෙන් මිදී පලා යාමට තැත්කළ රැඳවියකුට ඊයේ(10) දහවල් බන්ධනාගාර නිලධාරීන් විසින් වෙඩිතබා අත්අඩංගුවට ගෙන තිබේ.පාදයකට වෙඩි වැදීමෙන් තුවාල ලබා ඇති රැඳවියා හෝමාගම රෝහලට ඇතුළුකර ඇත.රක්ෂිත බන්ධනාගාරගතව සිටි මේ රැඳවියා අධිකරණය හමුවේ විභාගවන නඩුවක් සදහා ඉදිරිපත් කිරීමට බන්ධනාගාර නිලධාරීන් විසින් රැගෙන ආ අවස්ථාවේ සැකකරු එම නිලධාරීන්ගෙන් මිදී පැනයාම නිසා සැකකරුගේ පාදයට වෙඩිතබා අත්අඩංගුවට ගෙන ඇති බව පොලිසිය පවසයි.මෙසේ පැන යාමට උත්සහ කර ඇත්තේ විසිඅට හැවිරිදි එස්.එම්.නිශාන්ත නැමැති බන්ධනාගාර අත්අඩංගුවේ සිටි රැඳවියකි.මොහු සොරකම් ගණනාවකට සම්බන්ධ සැකකරුවකු බව පොලිසිය සඳහන්කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=n12071113</link>
    <topic>ජල පැමිණිලිවලට නව දුරකථන අංක</topic>
    <author>පණ්ඩුක සමරසේකර</author>
    <content>ජල සම්පාදන හා ජලාපවහන සේවා සැපයුම් පිළිබඳව ඇති ගැටලු පැමිණිලි කිරීම සඳහා නව දුරකතන අංකයක් ජල සම්පාදන හා ජලාපවහන ඇමැති දිනේෂ් ගුණවර්ධන මහතා විසින් හඳුන්වා දී ති‍බේ.ජල සම්පාදනය සම්බන්ධව පාරිභෝගිකයන්ට ඇතිවන ගැටලු ඉදිරිපත් කිරීමට හා තොරතුරු දැන ගැනීමට දුරකතන අංක 0112177988/ 0112177999 අලුතින් හදුන්වා දී ඇති අතර ෆැක්ස් අංක 0112177988 ද ඊ මේල් info@watermin.lkවිද්‍යුත් ලිපිනයෙන්ද පැමිණිලි කළ හැකි බව අමාත්‍යංශය දන්වා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=n12071114</link>
    <topic>විශ්‍රාමිකයන්ගේ උද්ඝෝෂණයක් හෙට</topic>
    <author>මහරගම විශේෂ වේහැල්ලේ පියතිලක</author>
    <content>සමස්ත ලංකා රජයේ විශ්‍රාමිකයන්ගේ විශ්‍රාමික සමිති ඒකාබද්ධ බලමුළුව හෙට (12) පෙරවරු 10ට කොළඹ කොටුව දුම්රියපොළ ඉදිරිපිට දී උද්ඝෝෂණ ව්‍යාපාරයක් සහ සත්‍යග්‍රහයක් පැවැත්වීමට තීරණය කර ඇත.2006 සිට පවතින විශ්‍රාමිකයින්ගේ වැටුප් විෂමතාව ඉවත් කිරීම, රජයේ සේවකයින්ට දෙනු ලබන ජීවන දීමනාව ඒ ආකාරයෙන්ම ලබා ගැනීම මෙම උද්ඝෝෂණයේ අපේක්ෂාව වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=n12071115</link>
    <topic>සැකකරුවන් එල්ලුම් ගස් යවන්න !</topic>
    <author>සිරන්ජනි කුමාරි</author>
    <content>මාගේ දරුවාට වු අපරාධය තවත් ළමයෙකුට සිදු නොවන්න ඕනේ . ස්වාමිනි ඒ නිසා මා ගරු අධිකරණයෙන් ඉල්ලන්නේ මෙම සැකකරුවන් එල්ලුම් ගස් යවන්නයැයි පවසමින් කිරුළපන ප්‍රදේශයේ දී ඉකුත් දා කාමාතුරයින්ගේ ගොදුරක් ව මිය ගිය සත්හැවිදිරි දැරියගේ පියා අධිකරණය ද දෙවනත් කරමින් හඩා වැටිණ .සිද්ධිය සම්බන්ධයෙන් ඊයේ (10) කොළඹ අතිරේක මහෙස්ත්‍රාත් නිශාන්ත පිරිස් මහතා හමුවේ මහෙස්ත්‍රාත් පරික්ෂණය පැවැත්වුණු අතර එහිදි ඔහු සාක්කිදෙමින් මෙ‍සේ පැවසිය.කිරුළපන පොලිසියේ ස්ථානාධිපති ප්‍රධාන පොලිස් පරික්ෂක අරුණ චන්ද්‍රපාල මහතාගේ මෙහෙයවීම යටතේ සාක්කි ලබා දුන් දැරියගේ පියා වන වේලු ක්‍රිෂ්ණ කුමාර් යන අය මෙසේ ද පැවසිය."මා ඉන්ධන පිරවුම් හලක පොම්පකරු ලෙස සේවය කරනවා .ළමයින් දෙදෙනෙකු ඉන්නවා . ලොකු ළමයා පිරිමි දරුවෙක් . ඔහු ක්‍රිෂ්ණ කුමාර්, අනෙක් ළමයා දුව ඇය තමයි මෙම අපරාධයට ගොදුරු වුණේ."පොලිසිය - එම සිද්ධිය මතකද ?සාක්කිකරු - 30 වන සෙනසුරාදා රාත්‍රි රෙදිමොලේ සිට ආ සුරුවම බලන්න බිරිද ළමයි දෙදෙනා සමඟ ගියා .පොලිසිය - වේලාව කීයට ඇති ද ?සාක්කිකරු - රාත්‍රි 8 යි .පුතා රාත්‍රි 10.30ට විතර ගෙදර ආවා . තාත්තේ නංගි නැතිවෙලා කිව්වා.පොලිසිය - ඔබ මොකද කළේ ?සාක්කිකරු - යහළුවෙකු සමඟ සිද්ධාර්ථ පාරට ගියා. නිවාසවල අයට දැනුම් දුන්නා. පසුව මම නැන්දාගේ නිවසට ගියා.පොලිසිය - ඊට පස්සේසාක්කිකරු - දුව බඩගිනි කියලා කෑම ඉල්ලා තිබෙනවා.පල්ලියේ ‍ගෙනා කෑම නැන්දාගේ දුව කවලා තියෙනවා. දුව බත් කාලා අත හොදනවා නැන්දා දැක්කත් ඊට පස්සේ දැකලා නැහැ .පොලිසිය - ඔබ පළමු සැකකරු හදුනනවාද ?සාක්කිකරු - ඔහු බොලේ නමින් හදුන්වන්නේ. ඔහු ද නිවසේ හිටියේ නැහැ. පසුව මම 11.30 ට පොලිසිය ට පැමිණිලි කළා. සිද්ධාර්ථ පාරේ කෙළවරට පොලිසිය මා ගෙන ගියා.ඉස්කොලේ පිටුපස පාලු මාවතක තිබි සෙරප්පු ජෝඩු දෙක සම්බන්ධයෙන් මගෙන් විමසුවා. මම බිරිඳගෙන් අහන්න කිව්වා .පොලිසිය - එතැනට බිරිඳ ආවා ද ?සාක්කිකරු - බිරිඳ පැමිණ දුවගේ බවට සෙරප්පුව හදුනා ගත්තා. ඉන්පසු පොලිසිය සමඟ දිගින් දිගටම හෙව්වා. පසුව ආරංචි වුණා දුව මැරිලා ඇලේ ඉන්න බවට .පොලිසිය අලුයම 2.30ට පමණ එතැනට ගියා .පොලිසිය - ළමයා කොහොමද හිටියේ ?සාක්කිකරු - මුහුණ යට අතට හැරී කොණ්ඩේ උඩ තිබුණා. මහෙස්ත්‍රාත් පරික්ෂණයෙන් අනතුරුව මෘත දේහය මා හදුනා ගත්තා .පොලිසිය - ඔබට මේ පිළිබඳව කියන්න තියෙන්නේ මොනවද ?සාක්කිකරු - "අද මාගේ දරුවට වු අපරාධය වෙනත් ළමයින්ට සිදු නොවන්න සැකකරුවන් එල්ලුම් ගස් යවන්න ඕනේ "මෙහිදි දැරියගේ මව වන වඩිවෙලි මේරි නැමැත්තිය ද සාක්කි දෙමින් පැවසුවේ පල්ලියේ උත්සවය බලන්න ගිය සිය දියණිය නැන්දණියගේ නිවසේ දි අතුරුදන් වු බවය. පසුව සොයා බැලිමේදි ඇයගේ සෙරප්පු ජෝඩුවක් පාසල පිටුපස තිබී තමා හදුනා ගත් අතර දියණිය ඇලක මිය ගොස් සිටි බවට පසුව අනාවරණවු බවය.සිද්ධිය සම්බන්ධයෙන් ඇසින් දුටු සාක්කිකරුවෙකු ඇතුළු තවත් සාක්කිකරුවන් තිදෙනෙකුගෙන් සාක්කි විභාග කිරිමට නියමිත ව තිබු අතර සාක්කි විභාගය ලබන 17 වන දිනට කල් තැබිමට මහෙස්ත්‍රාත්වරයා මෙහිදි නියම කරමින් රවින්ද්‍රන් සුරේනද්‍රන් (18), වඩුවේල් කුමාර් ක්‍රිෂණන් (22) හා සුබමනියම් රමේෂ් (18)යන සැකකරුවන් එතෙක් රක්ෂිතබන්ධනාගාරගත කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=r1207111</link>
    <topic>කෑගල්ල ගොලහැල බස් නැවතුම් පොළටමගී ආවරණයක් නෑ: ජනතාවට දුෂ්කරතා</topic>
    <author>කෑගල්ල සමූහ පී. එම්. පී. පොල්වත්ත</author>
    <content>කෑගල්ල නගරයේ ගොලහැල බස් නැවතුම් පොළට මගී ආවරණයක් හා වැසිකිළි කැසිකිළි නොමැති නිසා මගීහු අසීරුවට පත්ව සිටිති.මේ බස් නැවතුම් පොළෙන් රඹුක්කන, නිල්වක්ක, උඩකරඬුපොත, දුන්කේවල, ඕවිටිවාර, මාවනැල්ල බස් ධාවනය ආරම්භ කරන අතර වෙනත් මාර්ගවල ධාවනය වන හෙට්ටිමුල්ල, උඩුමාගම, ගන්තුන, බුලත්කොහුපිටිය, අටුගොඩ, දීවෙල, දම්පැල්ගොඩ, දෙබත්ගම, කෙහෙල්වත්ත, එළගල්ල මාර්ගවල ධාවනය වන බස් රථද නවතා තැබේ.මේ බස් නැවතුම්පොළේ මගී ආවරණ නොමැති නිසා‍ වැස්සෙන්, අව්වෙන් පීඩා විඳිමින් බස් රථයක් පැමිණෙනතුරු සිටීමට සිදුව ඇති බව මගීහු කියති.වැසිකිළි හා කැසිකිළි නොමැතිකම නිසාද මගීහු මහත් අසීරු තත්ත්වයට පත්වන බව කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=r1207112</link>
    <topic>පානදුර වෙරළ උද්‍යානය ඉදිරිපිටකඩපෙළ කැලෑවට ගිහින්</topic>
    <author/>
    <content>පානදුර ප්‍රාදේශීය ලේකම් කාර්යාලය විශාල මුදලක් වැය කැර පානදුර වෙරළ උද්‍යානය ඉදිරිපිට ඉදිකර ඇති කඩපේලියයි මේ. මෙහි වහල ගැලවී ගොස් ඇත. කලක් මෙහි ඇතැම් කඩ බද්දට දී තිබුණත් එම බදුකරුවන් ද කඩපෙළ අතහැරදමා ගොස් ඇත. මෙහි අවට පරිසරය දූෂණය වී ඇතැයි අවට වැසියෝ කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=r1207113</link>
    <topic>බස්නාහිර පාසල්වල කම්කරුවන්ගේ හිඟයක්</topic>
    <author>නිට්ටඹුව සමූහ ජෙනට් ජයසිංහ</author>
    <content>බස්නාහිර පළාත් සභාව මගින් පාලනය වන පාසල් රැසක කම්කරුවන් සනීපාරක්ෂක කම්කරුවන් හා ගිණුම් ලිපිකරුවන්ගේ හිඟයක් පවතින බව කියති.කම්කරුවන් සහ සනීපාරක්ෂක කම්කරුවන්ගේ හිඟය නිසා ඩෙංගු මර්දන ව්‍යාපෘති වැනි වැඩසටහන් පාසල්වල ක්‍රියාත්මක කිරීමට නොහැකි තත්ත්වයක් පවතින බව ගුරුවරු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=r1207114</link>
    <topic>කොළඹ  ජාතික රෝහලට එන රෝගීන්පැය ගණන් බෙහෙත් පෝලිම්වල</topic>
    <author>අළුබෝමුල්ල සමූහ</author>
    <content>කොළඹ ජාතික රෝහලේ සායනවලින් ප්‍රතිකාර ලබන දහස් ගණනක් රෝගීන්ට ඖෂධ ලබා ගැනීමට නොහැකිව පැය ගණන් රස්තියාදු වීමට සිදුවීම නිසා නොයෙකුත් දුෂ්කරතාවන්ට මුහුණ දීමට සිදුවී ඇතැයි වාර්තා වේ.‘ඔබේ ඖෂධ ලබාගැනීම සඳහා 7, 8, 9, 10, 12, 13, 14 කවුළු අසල ශාලාවේ අසුන් ගන්න’ යැයි සඳහන් සීල් එකක් රෝගීන්ගේ සායන පොත්වල තබා ඇත.අසුන් ගැනීමට බංකු කීපයක් ඇති අතර එහි අසුන් ගැනීමට හැක්කේ ටික පිරිසකට නිසා සිය ගණන් රෝගීන්ට පැය ගණනාවක් ගතවන තුරු සිට ගෙන සිටීමට සිදුවී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=r1207115</link>
    <topic>ව්‍යාජ රන්මාලයක් පෙන්වා ගණිකා වෘත්තියේ යෙදුණු කත රවටලා</topic>
    <author>කුරුණෑගල දිස්ත්‍රික් සංචාරක ගුණරත්න ලියනඇරච්චි</author>
    <content>ගණිකා වෘත්තියේ යෙදී සිටින රූමත් කාන්තාවකට වූ අපූරු සිදුවීමකි මේ.පසුගිය දිනක ධනවත් පෙනුමැති වටිනා මෝටර් රථයකින් පැමිණි පුද්ගලයෙක් ඇය හා සිටිමින් ඈ පිළිබඳ බොහෝ තොරතුරු විමසා ඇගේ දුක් බර ජීවිතය ගැන සිතා වටිනාකමින් වැඩි තම අත පැළඳී රන් දම්වැල ඇයට දුන්නේය.එම කාන්තාවටද මින් ඉදිරියට මේ වෘත්තියේ නොයදී සුදුසු ස්වයං රැකියාවක් කර ජිවත්වන ලෙස අවවාද කර සිටියේය. තමන්ගේම කියා කුඩා ව්‍යාපාරයක් පවත්වාගෙන යන ලෙසද දැන්වීය.ටික දිනකින් නැවත තමා පැමිණෙන බවත් අවශ්‍ය වෙනත් උදව්වක් උපකාරයක් ඇත්නම් තම ජංගම දුරකථනයට කතා කර දන්වන ලෙසද පවසමින් ඔහු - ඇයගෙන් සමුගෙන යන්නට ගොස් ඇත.අවංකව තමාට සුබ දවසක් පැමිණියේ යැයි සිතා නැවතත් තමන්ට හොඳින් ජීවත්විය හැකි කලක් උදාවූවායැයි සතුටින් දම්වැල ස්වර්ණාභරණ වෙළඳ සැලකට ගෙන ගියේ එය උකස් කිරීමට සිතමින්ය.පවුම් 2 1/2කට වැඩි බරක් ඇතත්, එය ව්‍යාජ එකක් බව උකස් මධ්‍යස්ථානයේ නිලධාරීන් පැවසීමත් සමඟ තමා රැවටූ පුද්ගලයාට බැණ වදිමින් සාප කරමින් සුපුරුදු කාර්යයට නැවත එක්වූවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=r1207116</link>
    <topic>වාද්දුවේ ව්‍යාපාරිකයකු ඝාතනය කළැයිසැකකරුවෝ තිදෙනෙක් රිමාන්ඩ්</topic>
    <author>පානදුර සමූහ – කපිල සෝමරත්න</author>
    <content>වාද්දුව මොරොන්තුඩුවේ මැණික් ව්‍යාපාරිකයකු වූ සරත් ජයවර්ධන නැමැත්තා ඝාතනය කිරීම සම්බන්ධයෙන් සැකකරන පුද්ගලයන් තිදෙනෙකු කළුතර මහේස්ත්‍රාත් අධිකරණය විසින් මෙම මස 12 දක්වා රක්ෂිත බන්ධනාගාර ගතකරන ලදී.මෙසේ බන්ධනාගාර ගතකෙරුණේ මොරොන්තුඩුවේ ප්‍රියශාන්ත නොහොත් පොලීශාන්ත, ඒ. සංජීව, ඩබ්ලිව්. රොමේෂ් යන සැකකරුවන්ය.මරණකරුගේ උපැස් යුවළ සහ නිවෙසේ තිබූ ඇඟිලි සටහන් ආධාර කරගෙන වාද්දුව පොලිසියේ අපරාධ අංශයේ ස්ථානාධිපති පොලිස් පරීක්‍ෂක මිලාන් ද සිල්වා සහ සැරයන් ආනන්ද, වාද්දුව පොලිස් ස්ථානාධිපති සරත් ජයසිංහ මහතාගේ උපදෙස් මත පරීක්‍ෂණ පැවැත්වූහ.’බී’ වාර්තාවක් සමඟ සැකකරුවන් අධිකරණයට ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=r1207117</link>
    <topic>දැරියකට අතවර කළ චූදිතට වසර 15ක බරපතළ සිර දඬුවම්</topic>
    <author>ගම්පහ සංචාරක - නිමල් ජයසිංහ</author>
    <content>වයස අවුරුදු 16කට අඩු දැරියකට අස්වාභාවික ලිංගික අතවරයක් කළ 35 හැවිරිදි පුද්ගලයකුට වසර 15 ක බරපතළ වැඩ සහිත සිර දඬුවමක්ද, රුපියල් 7500/- ක දඩයක්ද ගම්පහ මහාධිකරණ විනිසුරු පියසිලි වික්‍රමසිංහ මතුරට මහත්මිය නියම කළා ය.අතවරයට පත් තැනැත්තියට රුපියල් 25000/- විසිපන්දහසක වන්දියක් ගෙවන ලෙසද නියම කළ අතර එය නොගෙවන්නේ නම් තවත් වසර දෙක හමාරක සිරදඬුවමක් නියමවන වගටද නියෝග කළා ය.දඬුවම් නියම කරන අවස්ථාවේ විත්තිකරුට සිහිසුන්වී විත්තිකූඩුවේ වැටින. 2002 ජුනි 8 දිනයේදී නැදුන්ගමුව ප්‍රදේශයේදී මෙලෙස අවුරුදු 16කට අඩු දැරියකට අස්වාභාවික ලිංගික අතවරයක් කිරීම වෙනුවෙන් ගම්පහ අධිකරණයේදී චූදිතට එරෙහිව අධි චෝදනා ඉදිරිපත් කර තිබුණි.පැමිණිල්ල වෙනුවෙන් රජයේ අධිනීතිඥ දමිතිනි ද සිල්වා මෙනවිය පෙනී සිටියාය. දඬුවම් ලැබුවේ මහමුනගේ චමින්ද නමැත්තෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=r1207118</link>
    <topic>තුංතොට පාරේමරු කපොල්ල</topic>
    <author>සබරගමුව සමුහ</author>
    <content>බෝක්කුවක් ඉදිකිරීම සඳහා මහමඟ හෑරු වළක් සහිත මෙම අවදානම් ස්ථානය අපට හමුවන්නේ ගලිගමුව ප්‍රාදේශීය ලේකම් කොට්ඨාසයේ පිටගල්දෙනිය – තුංතොට මාර්ගයේදීය.ගතවු මාස 10 ක පමණ කාලයක සිට එක ලෙසම පැවති මෙම ස්ථානය මෙන්ම තවත් අවදානම් ස්ථාන ගණනාවක් ඇති මෙම මාර්ගයේ වාහන ගමනා ගමනයටද දුෂ්කර වී තිබේ.කෑගල්ල දිස්ත්‍රික්කයේ පළාත් මාර්ග කාපට් කිරීම යෝජනා ක්‍රමය යටතේ මීට මාස 10 කට පමණ පෙර මෙම මාර්ගයේ වැඩ ආරම්භ කළ බව විශාල දැන්වීම් පුවරුවක සටහන්ව තිබුණද මේ වනවිට අදාළ කොන්ත්‍රාත්කරු ව්‍යාපෘතියේ වැඩ අතරමග නතරකර දමා යෑමෙන් මේ තත්ත්වය උදාවූ බවද ගම්වාසීහු වැඩිදුරටත් පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=r1207119</link>
    <topic>කුරුණෑගල එළිමහන් රංගපීඨයනවීකරණයට</topic>
    <author>වයඹ පළාත් සංචාරක - සේන ඉදිරිසිංහ</author>
    <content>කුරුණෑගල මහනගර සභාවේ එළිමහන් රංග පීඨය කාලයට ගැළපෙන අයුරින් නවීකරණය කිරීමට කුරුණෑගල මහනගර සභාව තීරණය කර ඇත.සියලු පහසුකම්වලින් සමන්විත පුළුල් වේදිකාවක් සමඟ සුවපහසු ආසනවලින් යුක්තව මෙය නවීකරණය කිරීමට සැලසුම් කර තිබේ.රුපියල් කෝටියකට අධික මුදලක් මේ සඳහා වැයවෙතැයි නගරාධිපති ගාමිණී පෙරමුණගේ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=r12071110</link>
    <topic>රඹුටන් කඩන්නට ඉංගිරියට පැමිණි කතක්ලැගුම් හලක සිටියදී අත්අඩංගුවට</topic>
    <author>හොරණ සමූහ – බන්ධුල ආර්. ගුලවත්ත</author>
    <content>බොරලැස්ගමුවේ සිට රඹුටන් කඩන්නට ඉංගිරියට පැමිණි මැදිවියේ කාන්තාවක් ඉංගිරියේ ලැගුම්හලක සිට පොලිසියට හසුවීමේ සිද්ධියක් ඉංගිරිය පොලිසියෙන් වාර්තාවේ.කලක් තිස්සේ ඉංගිරිය – පානදුර මාර්ගයට සමීපව පවත්වාගෙන එන ලැගුම්හලක් පිළිබඳව ඉංගිරිය පොලිසියට තොරතුරු රාශියක් ලැබී තිබුණි.මේ සම්බන්ධයෙන් නිරීක්‍ෂණ කටයුතු කළ ඉංගිරිය පොලිසියේ අපරාධ විමර්ශන අංශයේ ස්ථානාධිපති විජේරත්න මහතා ප්‍රධාන කණ්ඩායම බස්නාහිර දකුණ භාර නියෝජ්‍ය පොලිස්පති සුමිත් එදිරිසිංහ, පානදුර පොලිස් අධිකාරි එච්. එම්. ධර්මසේන, හොරණ සහකාර පොලිස් අධිකාරි අබේරත්න දිසානායක, ඉංගිරිය පොලිස් ස්ථානාධිපති පො. ප. අයි. එම්. විජයකුමාර මහත්වරුන්ගේ උපදෙස් පරිදි ක්‍රියාත්මක වූහ.උපාය දූතයෙකු තොරතුරු සහිත ස්ථානයට යවා ඇත. මෙම නිවසෙහි ඉදිරිපස ගේට්ටුවට ඉබි යතුරු දමා තිබුණේ ඇතුළු පැත්තෙනි. දුරකථන අංකයක් තිබීම නිසාම ගෙහිමියා සමග සම්බන්ධයක් ඇතිකර ගෙන රු. 3000 ක මුදලකට කාන්තාවක් ලබාගැනීමට ගිවිස ගෙන ඇත.එම නිවෙසේ කාමරයක ලැගුම් ගෙන සිටි කාන්තාව අත්අඩංගුවට ගැනීමට එම උපාය දූතයා අවශ්‍ය කටයුතු සකස් කර ඇත.අත්අඩංගුවට ගත් සැකකාරිය 38 හැවිරිදි මැදිවියේ කාන්තාවකි. පොලිසියේදී ඇගෙන් ප්‍රශ්න කිරීමේදී ඇය පවසා ඇත්තේ “බොරලැස්ගමුවේ සිට (ස්වාමිපුරුෂයා) මහත්තයා සමඟ රඹුටන් කැඩීමට පැමිණි බවයි.”තවදුරටත් ප්‍රශ්න කිරීමේදි රු. 3000 සිට ඉහළට ගාස්තු අය කරමින් ගණිකා වෘත්තියේ යෙදෙන බවට පොලිසියේ අපරාධ අංශයේ කාන්තා පොලිස් අංශයට ඇය පවසන ලද බව වාර්තා වේ.මෙම නිවෙස කාලයක් අවන්හලක් වශයෙන් පවත්වාගෙන ගොස් ඇත.ලැගුම්හල පවත්වාගෙන කළමනාකරණය කරන පුද්ගලයා අංශභාග රෝගයෙන් පෙළෙන 70 හැවිරිදි පුරුෂයෙකු බව අනාවරණය වී තිබේ. හොරණ සහ ඉංගිරිය ප්‍ර‍්‍රදේශයේ ලැගුම්හල් කීපයක මෙම කාන්තාව සිය වෘත්තියේ යෙදෙන බවද අදාළ තොරතුරු මගින් අනාවරණය වී ඇත. කාන්තාව සහ සැකකරු හොරණ මහේස්ත්‍රාත් අධිකරණයට (ජූනි 21 වැනිදා) ඉදිරිපත් කෙරිණි.අදාළ සැකකරුට රු. 1,50,000 දඩ මුදලක් හා වසර 5 ක අත්හිටවූ සිරදඬුවමක් හොරණ මහේස්ත්‍රාත් අධිකරණයේ විනිසුරු මහින්ද රණසිංහ මහතා නියෝග කළේය. හොරණ ප්‍රදේශයේ පදිංචි 70 හැවිරිදි රෙජිනෝල්ඩ් නමැති අයට පෙර වැරදි රාශියක් තිබුණු බව පොලිසියෙන් වාර්තා කෙරිණි.අදාළ සැකකාර කාන්තාව තවදුරටත් රක්ෂිත බන්ධනාගාර ගත කෙරිණි.අපරාධ විමර්ශන අංශයේ ස්ථානාධිපති විජේරත්න මහතා සමග පො. සැ. 55238 රූපසේන, පො. සැ. 17194 ආනන්ද, පො. සැ. 54801 තිසේරා, පො. කො. 57990 මනෝජ් සහ 68287 මුතුකුඩ, කාන්තා පො. කො. 1687 අයිරාංගනී, සිවිල් ආරක්‍ෂක 2295 රසිකා මහත්ම මහත්මීහු මෙම වැටලීමට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=s1207111</link>
    <topic>කොළඹ ආසියානු කනිෂ්ඨ මලල ක්‍රීඩා ශූරතාවලියේදී ඉරාන ක්‍රීඩකයකුට තහනම් උත්තේජන චොදනාවක්</topic>
    <author> ප්‍රින්ස් ගුණසේකර</author>
    <content>කොළඹ සුගතදාස ක්‍රීඩාංගණයේදී නිමාවූ ආසියානු කනිෂ්ඨ මලල ක්‍රීඩා ශූරතාවලියේදී තහනම් උත්තේජන භාවිතා කරමින් තරග වැදුනු බවට හෙල්ල විසිකිරීමේ රිදී පදක්කම් දිනූ ඉරානයේ අමීර් හොසේන්ට චෝදනා එල්ලවී ඇත.මේ තරගාවලියේ රන්, රිදී හා ලෝකඩ පදක්කම් දිනූ ක්‍රීඩක ක්‍රීඩිකාවන් 120ක පමණ මුත්‍රා සාම්පල් ලබාගෙන ඉන්දියාවේ පිහිටි රසායනාගාරයකදී පරීක්ෂාවට ලක් කළ අතර එහිදී ඉරාන ක්‍රීඩකයාගේ මුත්‍රා ‘ඒ‘ සාම්පලයේ තහනම් උත්තේජන සංඝටක අඩංගු බවට ජාතික තහනම් උත්තේජන නිවාරණ ආයතනයට වෛද්‍ය වාර්තාවක් මගින් දන්වා එවා ඇත.ඒ අනුව තහනම් උත්තේජන භාවිතා කිරීමේ චෝදනාව පිළිබද ඉරාන මලල ක්‍රීඩා සංගමයට මේ වනවිටත් දැනුම් දී ඇතැයි වාර්තා වේ. ක්‍රීඩකයා අදාල චෝදනාව එකවර පිළිගතහොත් පදක්කම අහිමිවී දඩුවමක් පැනවෙන අතර චෝදනාව ප්‍රතික්ෂේප කළහොත් ඔහුගෙන් ලබා ගත් ‘බී‘ මුත්‍රා සාම්පලය පරීක්ෂා කිරීමට පියවර ගනු ඇත.මේ තරගාවලියේ හෙල්ල විසිකිරීමේ රන් පදක්කම හා ලෝකඩ පදක්කම චීන තායිපේ ක්‍රීඩකයෝ දිනා ගත්හ. ක්‍රීඩා උළෙලට රටවල් 34කින් ක්‍රීඩක ක්‍රීඩිකාවන් 700ක් පමණ සහභාගී වුවද තහනම් උත්තේජන චෝදනා එල්ලවී ඇත්තේ ඉරාන ක්‍රිඩකයාට පමණි.ශ්‍රී ලංකාවෙන් ක්‍රීඩකයන් 59ක් හා ක්‍රීඩිකාවන් 52ක් තරගාවලිය නියෝජනය කළ අතර එය මේ තරගාවලි ඉතිහාසයේ මෙරටින් එක්වූ වැඩිම පිරිස වේ. මෙවර ක්‍රීඩා උලෙළේදී වැඩිම පිරිසක් සහභාගී වූ සත්කාරක රටට තහනම් උත්තේජන චෝදනාවක් එල්ල නොවීම දැනුවත් කිරීමේ වැඩ පිළිවෙලේ ඇති සාර්ථකත්වය බව විචාරකයෝ පෙන්වා දෙති.එබැවින් තහනම් උත්තේජන පිළිබද දැනට ශ්‍රී ලංකව තුල ක්‍රියාත්මක වෙමින් පවතින වැඩ සටහන් තවදුරටත් ශක්තිමත් කිරීම මෙරට ගෞරවයට හේතුවන බව ඔවුහූ පෙන්වා දෙති. ආසියානු කනිෂ්ඨ මලල ක්‍රීඩා ශූරතාවලියේදී තහනම් උත්තේජන කටයුතු අධීක්ෂණය කරමින් ජාතික තහනම් උත්තේජන නිවාරණ ආයතනයේ ප්‍රධානියා ලෙස මහාචාර්ය අර්ජුන ද සිල්වා මහතා කටයුතු කළ අතර වෛද්‍ය ශිරෝමී පිලපිටිය,වෛද්‍ය සීවලී ජයවික්‍රම හා නීතීඥවරු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=s1207112</link>
    <topic>තිසරගේ පිතිහරඹයෙන් ශ්‍රී ලංකාවට වැඩි වාසි</topic>
    <author>වර්නන් ගුණසේකර පල්ලෙකැලේ සිට</author>
    <content>තිසර පෙරේරා ටෙස්ට් තරග බිමේ වාර්තා කළ ඔහුගේ වැඩිම පෙෘද්ගලික ලකුණු සංඛ්‍යාව වන 75 මත ශ්‍රී ලංකාව පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වෙන තෙවැනි හා අවසාන ටෙස්ට් තරගයේ ලකුණු 337ක් රැස් කරමින් පාකිස්තානයට වඩා ලකුණු 111කින් පළමු ඉනිමේ ඉදිරියට පිවිසියේය.තෙවැනි දින තරගය ඊයේ නතර කරන විට පාකිස්තානය සිය දෙවැනි ඉනිමේ එක් කඩුල්ලක් දැවී ලකුණු 27ක් ලබා ගෙන සිටියේය. එම කඩුල්ල ලබා ගත්තේ නුවන් කුලසේකර ය. දැවී ගිය පිතිකරුවා වූයේ ටව්ෆික් උමාර් (4) ය. මේ අනුව පාකිස්තානය මේ තරගයේ ලකුණු 84ක් ශ්‍රී ලංකාවට වඩා පිටුපසින් සිටී. මොහමඩ් හෆීස් හා අසාර් අලි පිළිවෙලින් ලකුණු 8ක් හා 6ක් ලබා ගෙන නොදැවී ක්‍රීඩා කරමින් සිටියහ.ආක්‍රමණශීලී මෙන්ම ආකර්ෂනීය පිතිහරඹයක නියැළුනු තිසර පෙරේරා හතරේ පහර 4ක් හා හයේ පහර 3ක් එල්ල කරමින් පන්දු 86කින් ලකුණු 75ක් ලබා ගත්තේය. මේ හයේ පහරවලින් දෙකක් තිසර පිට පිට එල්ල කළේ පාකිස්තාන සුපිරි දඟ පන්දු යවන්නා වන සයීඩ් අජ්මාල් ට ය.තේ පානයෙන් පසුව යැවුනු දෙවැනි ඕවරයේදී ශ්‍රී ලංකාව, පාකිස්තානය පළමු ඉනිමේ ලබා ගත් ලකුණු 226 අභිබවා ගියේය. එය ශ්‍රී ලංකා ඉනිමේ 77 වැනි ඕවරය විය.ඕවර 80ක් අවසානයේ ශ්‍රී ලංකාව කඩුලු 6කට ලකුණු 236ක් රැස්කර ගෙන සිටියදී පාකිස්තානය දෙවැනි නව පන්දුව ලබා ගත්තේය.එය භාර ගත් උමාර් ගුල් පළමු පන්දුවෙන්ම කඩුල්ලක් ලබා ගැනීමට සමත් විය. කඩුල්ල මුවා කරමින් දැවී ගියේ පන්දු 37කින් ලකුණු 20ක් රැස්කර ගෙන සිටි ප්‍රසන්න ජයවර්ධන ය. ඔහු සහ තිසර පෙරේරා 7 වැනි කඩුල්ල වෙනුවෙන් පන්දු 65කදී ලකුණු 32ක් එක් කළහ.තිසර පෙරේරා දෙවතාවක්ම දැවී යාමෙන් බේරිණි. ඒ දෙවතාවේදීම පන්දු යවන්නා වූයේ උමාර් ගුල් ය. තිසර ලකුණු 11ක් ලබා ගෙන සිටියදී ගුල් එවූ පන්දුවකට පෙරළා දුන් උඩ පන්දුව රැක ගැනීමට ගුල් අපොහොසත් විය. අනතුරුව, තිසර ලකුණු 22ක් රැස්කර ගෙන සිටියදී දුන් උඩ පන්දුව පළමු ‘ස්ලිප්’හි පන්දු රකිමින් සිටි නායක මිස්බා උල් හක් අතහැරියේය.89 වැනි ඕවරයේදී තිසර, ගුල්ගේ පන්දුවලට පිට පිට හතරේ පහර 2ක් හා හයේ පහරක් එල්ල කරමින් ටෙස්ට් තරග බිමේ ඔහුගේ හොඳම පෙෘද්ගලික ලකුණු සංඛ්‍යාවට පිවිසියේය. තිසර පෙරේරා ඔහුගේ ටෙස්ට් ක්‍රීඩා දිවියේ පළමු අර්ධ ශතකය ඊයේ වාර්තා කළ අතර ඊට හයේ පහරක් හා හතරේ පහර 4ක් ඇතුළත්ව තිබිණි. අර්ධ ශතකය වාර්තා කිරීම සඳහා ඔහු පන්දු 64කට මුහුණ දුන්නේය.තිසර හා නුවන් කුලසේකර 8 වැනි කඩුල්ල වෙනුවෙන් පන්දු 108කින් ලකුණු 84ක් එක් කළ අතර එය එම කඩුල්ල සඳහා ශ්‍රී ලංකාවේ වැඩිම සබඳතාව විය. හතරේ පහර 4ක් සමග පන්දු 63කින් ලකුණු 33ක් ලබා ගත් කුලසේකර මුළු ලකුණු 320දී ජුනෙයිඩ් ඛාන්ගේ පන්දුවකට කඩුලු රකින ටව්ෆික් උමාර් අතට උඩ පන්දුවක් ලබා දෙමින් දැවී ගියේය.අවසන් කඩුල්ල ලෙසින් තිසර පෙරේරා දැවී ගියේද ජුනෙයිඩ්ගේ පන්දුව කෙළින්ම කඩුල්ලේ වැදීමෙන්ය. මෙය මේ තරගයේ ජුනෙයිඩ් ඛාන්ගේ පස්වැනි කඩුල්ල විය. ඔහු මේ කඩුලු 5 ලබා ගත්තේ ලකුණු 70ක් ලබා දෙමිණි. මීට පෙර එස්.එස්.සී.පිටියේ පැවැති දෙවැනි ටෙස්ට් තරගයේදීද කඩුලු 5ක් ලබා ගනිමින් ජුනෙයිඩ් එම තරගයේ වීරයා බවට පත්විය. තිසර ට පෙර රංගන හේරත් (2), සයීඩ් අජ්මාල්ගේ පන්දුවකට දැවී ගියේය. අජ්මාල් ලකුණු 66කට කඩුලු 3ක් ලබා ගත්තේය.කඩුලු 3 ට මුළු ලකුණු 44 සිට ඊයේ තෙවැනි දින තරගය ආරම්භ කළ ශ්‍රී ලංකාව උදය වරුවේදී කිසිම කඩුල්ලක් නොදැවී ලකුණු 98ක් රැස් කිරීමට සමත් විය. තරංග පරණවිතාන හා තිලාන් සමරවීර පන්දුවට මුහුණ දුන්නේ පිතිකරණයට අභියෝගයක් ගෙන දෙමින් තිබූ තණතීරුවකය. දිනය ආරම්භයේදී පිතිකරුවන් දෙදෙන යම් අපහසුතාවයකින් ක්‍රීඩා කළද ක්‍රමක්‍රමයෙන් ඔවූහු කඩුල්ලේ ස්ථාවර වන්නට වූහ.පාකිස්තානය ඔවුන්ගේ පස්වැනි පන්දු යවන්නා ලෙසින් යූනුස් ඛාන් යොදා ගත් අතර ඔහුගේ පන්දුවට හතරේ පහරක් එල්ල කරමින් තරංග පරණවිතාන අර්ධ ශතකය වාර්තා කළේය. දිවා ආහාරය සඳහා තරගය නතර කරන විට ශ්‍රී ලංකාව කඩුලු 3කට ලකුණු 142ක් ලබා ගෙන සිටියේය.දිවා ආහාරයෙන් පසුව යැවුනු දෙවැනි ඕවරයේදී සමරවීර දැවී යාමෙන් බේරිණි. ඒ වන විට ලකුණු 49ක් ලබා ගෙන සිටි ඔහු උමාර් ගුල්ගේ පන්දුවට දුන් උඩ පන්දුව රැක ගැනීමට දෙවැනි ‘ස්ලිප්’හි පන්දු රකිමින් සිටි යූනුස් ඛාන් අසමත් විය.වර්ෂාව හේතුවෙන් පස්වරු 1.54 සිට 2.07 දක්වා මිනිත්තු 13ක කාලයකට තරගය ඇනහිටිණි. ඒ වන විට ශ්‍රී ලංකාව කඩුලු 3කට ලකුණු 181ක් රැස්කර ගෙන සිටියේය.වර්ෂාවෙන් පසුව යළි තරගය ආරම්භ වී මිනිත්තු 8කින් පසුව සමරවීර දැවී ගියේය. සයීඩ් අජ්මාල්ගේ පන්දුවකට කඩුල්ල මුවා කරමින් ඔහු දැවී යන විට ලකුණු 73ක් රැස්කර ගෙන සිටියේය. මිනිත්තු 215යි පන්දු 160ක සමරවීර ඉනිමට හතරේ පහර 9ක් ඇතුළත්ව තිබිණි. ලකුණු 44කට කඩුලු 3ක් බිඳ වැටී සිටි ශ්‍රී ලංකාව එම අගාධයෙන් ගොඩගත් සමරවීර හා පරණවිතාන ඕවර 47ක් පන්දුවට මුහුණ දෙමින් සිවුවැනි කඩුල්ල වෙනුවෙන් අගනා ලකුණු 143ක් එක් කළහ.මුළු ලකුණු ප්‍රමාණය 200ක්ව තිබියදී ඇන්ජලෝ මැතිව්ස්, ජුනෙයිඩ් ඛාන්ගේ පන්දුවට ‘ගලී’හි පන්දු රකිමින් සිටි අසාඩ් ෂෆික් වෙත උඩ පන්දුවක් දෙමින් ලකුණු 9කට දැවී ගියේය.ඊළඟට දැවී ගියේ ආරම්භක පිතිකරු තරංග පරණවිතාන ය. ශ්‍රී ලංකාව වෙනුවෙන් විශිෂ්ට මෙහෙවරක් කළ ඔහු පැය පහකුත් මිනිත්තු 17ක් කඩුල්ලේ රැඳී සිටිමින්, පන්දු 188කට මුහුණ දෙමින් ලකුණු 75ක් ලබා ගත් අතර ඊට හතරේ පහර 8ක් ඇතුළත්ව තිබිණි.මුළු ලකුණු 204දී අජ්මාල්ගේ පන්දුවට පහරක් එල්ල කිරීමට ගත් උත්සාහයේදී පිත්තේ අග වැදුනු පන්දුව බිම පතිත වී කඩුල්ලේ ගැටීමෙන් පරණවිතාන දැවී ගියේය. මේ අනුව ශ්‍රී ලංකා ඉනිම ගොඩගත් පිතිකරුවන් දෙදෙනාම අවසානයේ දැවී ගියේ අජ්මාල්ගේ පිට දඟ පන්දුවලටය.සවස තේ පානය සඳහා තරගය නතර කරන විට ශ්‍රී ලංකාව කඩුලු 6කට ලකුණු 220ක් ලබා ගෙන සිටියේය. දහවල් වරුවේ තරගයේදී ශ්‍රී ලංකාව කඩුලු 3ක් දැවී ලකුණු 78ක් රැස් කරගෙන තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=s1207113</link>
    <topic>තිළිණිටත් ඔලිම්පික් වරම්</topic>
    <author>ප්‍රින්ස් ගුණසේකර</author>
    <content>ලන්ඩන් ඔලිම්පික් උලෙළට සහභාගීවීමේ වරම් බැඩ්මින්ටන් ක්‍රීඩිකා තිළිණි ජයසිංහට ඊයේ උදා වූවාය. ඒ අනුව ශ්‍රී ලංකාවෙන් ලන්ඩන් ඔලිම්පික් උලෙළෙට සහභාගීවන කණ්ඩායම 7ක් දක්වා ඉහල ගොස් ඇත.කලින් මේ ක්‍රීඩා උලෙළට පස් දෙනෙකු සුදුසුකම් ලබා සිටියද ක්‍රිස්ටීන් මෙරිල් හා තිළිණි ජයසිංහ අලුතින් එක්වුණි.තිළිණි ජයසිංහ පළමු අතිරේක ක්‍රීඩිකාව වූ අතර තරගාවලියට සුදුසුකම් ලබා සිටි දකුණු අප්‍රිකාවේ කෙරී හැරින්සන් සහභාගී නොවන බව ඔලිම්පික් තරග සංවිධායකයන්ට දැනුම් දීමෙන් ශ්‍රී ලංකාවට මේ අවස්ථාව උදා විය.ඒ අනුව බැඩ්ම්න්ටන් ක්‍රීඩාවෙන් තිළිණි ජයසිංහ හා නිලූක කරුණාරත්න,පිහිනුම් ක්‍රීඩාවෙන් හේෂාන් උණම්බූව හා රසිකා උඩුගමිපොල,වෙඩි තැබීමේ ක්‍රීඩාවෙන් මංගල සමරකෝන්,මලල ක්‍රීඩාවෙන් ක්‍රිස්ටීන් මෙරිල් හා අනුරාධ ඉන්ද්‍රජිත් ලන්ඩන් ඔලිම්පික් උලෙළට සහභාගී වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=s1207114</link>
    <topic>සෝන්ඩර්ස් පරදවාපෙලිකන්ස් ජය ලබයි</topic>
    <author>ප්‍රින්ස් ගුණසේකර</author>
    <content>හොල්සිම් එෆ්.ඒ.කුසලාන පාපන්දු තරග ඉතිහාසයේ වැඩිම වාර ගණනක් ශූරතාව දිනා සිටින ප්‍රබල සෝන්ඩර්ස් කණ්ඩායම පරාජය කිරීමට කුරුණෑගල පෙලිකන්ස් ක්‍රීඩා සමාජය සමත්විය.සමූපකාර හා අභ්‍යන්තර වෙළද කටයුතු ඇමැති ජොන්ස්ටන් ප්‍රනාන්දු මහතාගේ අනුග්‍රහය යටතේ පාපන්දු පිටියේ පෙරැළිකාරී කණ්ඩායමක් බවට පත්ව සිටින පෙලිකන්ස් පිල සෝන්ඩර්ස් හමුවේ ගෝල් 1-0ක තියුණු ජයක් ලැබීය.කුරුණෑගල මලියදේව විදුහල් ක්‍රීඩා පිටියේ නරඹන්නන් විශාල පිරිසකගේ සහභාගීත්වයෙන් පැවැති මේ තරගයේදී දෙපිලම කරට කර සටනක නිරතවූ අතර 80වැනි මිනිත්තුවේදී ධම්මික ඒකනායක පෙලිකන්ස් ජය තහවුරු කරමින් අගනා ගෝලයක් රැස් කළේය.අප්‍රිකානු ක්‍රීඩකයන් තිදෙනෙකුගෙන් සමන්විත පෙලිකන්ස් පිලේ ජයග්‍රහනයෙන් සෝන්ඩර්ස් පිලට තරගාවලියෙන් ඉවතට යෑමට සිදුවිය.වසර 1949දී ආරම්භවූ එෆ්.ඒ.කුසලාන පාපන්දු තරගාවලියේ 21වතාවක්ම ශූරතාව දිනා ගැනීමට සෝන්ඩර්ස් පිල සමත් වීම මේ තරගාවලියේ තවමත් නොබිදුණු වාර්තාවකි.සති අන්තයේ පැවැති තරග ප්‍රතිළුල අනුව එෆ්.ඒ.කුසලාන අර්ධ අවසන් පූර්ව වටයට පෙලිකන්ස්,ජවාලේන්,ගුවන් හමුදාව හා නිගමුබූ යූත් පිල සුදුසුකම් ලබා ගත්හ.ජාවාලේන් හා සොලිඩ් අතර සිටි ලීග් පිටියේ පැවැති තරගයෙන් ජාවාලේන් ගෝල් 3-2ක ජයක් වාර්තා කළේය.ගුවන් හමුදාව හා බේරුවල සන් රයිස් අතර රයිෆල් ග්‍රීන් පිටියේ පැවැති තරගයෙන් ගුවන් හමුදාවට ගෝල් 4-1ක දැවැන්ත ජයක් හිමි විය.කැලණිය පාපන්දු සංකීර්ණ ක්‍රීඩා පිටියේ පැවැති නිගම්බු යූත් හා නිව්ස්ටාර් අතර තරගයෙන් ගෝල් 2-0ක ජයක් නිගම්බු යූත් පිලට හිමි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=s1207115</link>
    <topic>‘ගනර්ස්’යතුරුපැදි ශූරතාව ඉන්දියාව රැගෙන යයි</topic>
    <author/>
    <content>යතුරුපැදි ධාවකයන් සහභාගි වන සෑම තරගය‍කදීම ඔවුන්ට යම්කිසි මුදලක් හිමිවිය යුතු බවට යතුරුපැදි ධාවකයන්ගේ වෘත්තීය සමිතිය කළ ඉල්ලීම ප්‍රතික්ෂේප වීමෙන් මෙරට ප්‍රබල යතුරුපැදි ධාවකයන් විසින් වර්ජනය කරනු ලැබූ 7වැනි ගනර්ස් මෝටර් ක්‍රොස් ධාවන තරගාවලියේ හොඳම යතුරුපැදි ධාවකයාට හිමි ශූරතාව අත්කර ගැනීමට ඉන්දියාවේ සී.එස්.සන්තෝෂ් සමත්විය.ශ්‍රී ලංකා කාලතුවක්කු රෙජිමේන්තුවේ සංවිධානයෙන් මෝ‍ටර් රථ සහ යතුරුපැදි ධාවකයන්ගේ සංගමයේ (ස්ලාර්ඩර්) මෙහෙයවීමෙන් පසුගියදා මින්නේරිය යුද හමුදා ධාවන පඨයේ පැවැති මේ තරගාවලියට මෙරට ප්‍රධාන පෙලේ යතුරුපැදි ධාවකයන් සහභාගි ‍නොවීමේ හේතුවෙන් වැඩි වාසි අත්වූයේ ඉන්දීය ධාවකයන්ටය.සන්තෝෂ් සමග කේ.පී.අරවින්ද, හරිත් නෝවා සහ අද්නාන් අහමඩ් යන ඉන්දීය යතුරුපැදි ධාවකයන් මේ තරගාවලියට සහභාගි වූහ. යතුරුපැදි ධාවන තරග 8ක් සහ මෝටර් රථ ධාවන තරග 12ක් ඇතුලත් වූ ‍ගනර්ස් මෝටර් ක්‍රෝස් තරගාවලියේ හොඳම මෝටර් රථ ධාවකයා ලෙස අරවින්ද ප්‍රේමදාස සම්මාන දිනා ගත්තේය.වාර්තාගත තිස් දහසකට අධික ක්‍රීඩා ලෝලීන් සංඛ්‍යාවක් නැරැඹූ මේ තරගාවලිය යුද හමුදාපති ලුතිනන් ජෙනරාල් ජගත් ජයසූරිය මහතා සහ එම මැතිනියගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=s1207116</link>
    <topic>ජාතික ස්නූකර් තරගාවලියේ කොළඹ දිස්ත්‍රික් ජය මුබීන්ට</topic>
    <author>ෆවුස් මොහොමඩ්</author>
    <content>ශ්‍රී ලංකා බිලියර්ඩ් සහ ස්නූකර් සංගමය මෙහෙයවනු ලබන 60වැනි ජාතික ස්නූකර් තරගාවලියේ දිස්ත්‍රික් තරග වටයේ දී කොළඹ දිස්ත්‍රික්කයේ ජය අත්කර ගැනීමට එම්.අයි.සී.එච්. ක්‍රීඩා සමාජයේ මොහොමඩ් මුබීන් සමත්විය.තරගකරුවන් 95 දෙනෙකු සහභාගි වූ මේ තරගයේ දෙවැනි ස්ථානය හිමිවූයේ එම ක්‍රීඩා සමාජයේහිම රවුසන් අලිටය.මේ අතර මහනුවර දිස්ත්‍රික් තරගයේ ජය අත්කර ගැනීමට ඊ.පී.පී.ක්‍රීඩා සමාජයේ එම්.ප්‍රභාත් සමත්විය.මහනුවර දිස්ත්‍රික්කයේ තරගයට තරගකරුවන් 67දෙනෙකු සහභාගි වූහ. එහි දෙවැනි ස්ථානය අත්වූයේ එම ක්‍රීඩා සමාජයේහිම එච්.ඒ.ඩීන්ටය.ගාල්ල දිස්ත්‍රික්කයේ තරග ඉදිරියේ දී පැවැත්වෙන අතර ඉන් අනතුරුව දිස්ත්‍රික්ක ජයග්‍රාහකයන් 16දෙනෙකු සමස්ත ලංකා තරගාවලියට සහභාගි වනු ඇත.ස්නූකර් ජාතික සංචිතයේ ‍ඉදිරියෙන් පසුවන ක්‍රීඩකයන් 24 දෙනෙකු සහ සමස්ත ලංකා ජයග්‍රාහකයන් 8 දෙනෙකු ජාතික ස්නූකර් තරගාවලියට සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=s1207117</link>
    <topic>කායවර්ධන ක්‍රීඩාවට පොතක්</topic>
    <author/>
    <content>වසර 64ක් පැරැණි කායවර්ධන හා ශාරිරික යෝග්‍යතා සම්මේලනයේ ඉතිහාසය, කායවර්ධන ක්‍රීඩාවේ වැදගත්කම සහ එම ක්‍රීඩා‍ව පුහුණුවන අයුරු පිළිබඳ වැදගත් කරුණු රැසකින් සමන්විත ග්‍රන්ථයක් කායවර්ධන ක්‍රීඩාව සහ ශාරීරික යෝග්‍යතා සම්මේලනය නමින් එළි දක්වා තිබේ.එම සම්මේලනයේ විධායක නිලධාරී රනිල් පෙරේරා මහතා විසින් රචනා කළ මේ ග්‍රන්ථය ක්‍රීඩා අමාත්‍ය මහින්දානන්ද අලුත්ගමගේ මහතා වෙත පිරිනැමීම පසුගියදා සිදුවිය. එම සම්මේලනයේ සභාපති කපිල කුමාර සහ ලේකම් එන්.එස්.ජයවර්ධන මහත්වරු ද මෙහි සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=s1207118</link>
    <topic>යුද හමුදා පිහිනුම් ශූරතාවගජබා පිලට</topic>
    <author>අමිල ප්‍රභාත් වනසිංහ</author>
    <content>15 වැනි යුද හමුදා පැරා අන්තර් රෙජිමේන්තු පිහිනුම් තරගාවලියේ සමස්ත ශූරතාව අත්කර ගැනීමට ගජබා රෙජිමේන්තු පිල සමත්විය. ගැමුණු හේවා බලකාය අනු ශූරතාව අත්කර ගත්තේය.යුද හමුදා අන්තර් රෙජිමේන්තු නියෝජනය කරමින් තරගකරුවන් රැසක් සහභාගි වු මේ තරගාවලිය පසුගියදා අනුරාධපුර සාලියපුර ගජබා රෙජිමේන්තු මූලස්ථාන පිහිනුම් තටාකයේ දී පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=f1207111</link>
    <topic>සාපරාධී අපහාස නීතිය යළි ක්‍රියාත්මක කළ යුතුයි</topic>
    <author>සාකච්ඡා ‍ෙකළේ ධම්මික සෙනෙවිරත්න</author>
    <content>චරිත ඝාතනය කරමින් හා අවලාද අපහාස නඟමින් ඇතැම් වෙබ් අඩවි ක්‍රියා කිරීම පිළිබඳ සමාජයේ සංවාදයක් ඇතිවී තිබේ. මේ වෙබ් අඩවිවලට එරෙහිව නෛතික ක්‍රියාමාර්ග ගත හැකි ද යන්න ගැනත්; ඒවාට තහංචි පැනවීම ප්‍රජාතන්ත්‍රවාදයට හෝ මාධ්‍ය නිදහසට තර්ජනයක් ද යන්න ගැනත්, වගකිවයුතු මාධ්‍යවලට මේවා නිසා ඇතිවී තිබෙන තර්ජනය ගැනත් ජ්‍යෙෂ්ඨ අධිනීතිඥ ගෝමින් දයස් ශ්‍රී මහතා සමඟ කළ සංවාදයකි.* අපකීර්තිමත් මාධ්‍ය භාවිතාවක යෙදෙන ඇතැම් වෙබ් අඩවි ක්‍රියාත්මක වෙමින් ඇති ආකාරය හා ඒවායේ බලපෑම ඔබ නෛතික දෘෂ්ටිකෝණයකින් දකින්නේ කෙසේද?කාගේ හෝ චරිත ඝාතනයක්, කාට හෝ අපහාස කිරීමක් සිදුවී තිබෙනවා නම් අපහාස නීතිය යටතේ ඊට වන්දි ලබා ගැනීමේ හැකියාව තිබෙනවා. කලින් මෙවැනි දේ පිළිබඳ කටයුතු කළේ සාපරාධී අපහාස නීතිය යටතේ වුණත් පසුව මාධ්‍යයේ බලපෑම නිසා ඒ තත්ත්වය වෙනස් වුණා. මීට අමතරව ජනමාධ්‍ය මඟින් කිසියම් අසාධාරණයක් තමන්ට සිදුවී තිබේ යැයි හැඟුනොත් පුවත්පත් පැමිණිලි කොමිසමටත් පැමිණිලි කරන්න පුලුවන්.පිළිගත් ජනමාධ්‍ය වගේම මාධ්‍යකරුවන් තම වාර්තාකරණය කරන්නේ කිසියම් වගකීමකින්. එසේ නොවන අවස්ථාවල ඊට එරෙහිව ක්‍රියාකිරීමේ ක්‍රමවේදයක් තිබෙනවා.නමුත්; ඇතැම් වෙබ් අඩවි හරහා මේ රටේ දේශපාලන නායකයන්; ප්‍රසිද්ධ පුද්ගලයන් ඉලක්ක කරමින් අවලාද මඩ ප්‍රචාර සිදුකිරීම, අසත්‍ය දේ වාර්තා කිරීම සිදුවෙනවා. මේවගේ දේවල්වල වගකීම භාරගන්නවත් කිසිවෙක් නෑ, මොකද ඔවුන් හෙළිදරව් වී නැති නිසා.ඒ වගේම මේවා වෙනත් පිළිගත් මාධ්‍ය මෙන් ලියාපදිංචි වීත් නෑ. මේ නිසා මේවාට එරෙහි නීතිමය ක්‍රියාමාර්ග ගැනීමටත් අගතියට පත් පාර්ශවයන්ට අපහසුවෙනවා.මේ ආකාරයට චරිත ඝාතන සිදුකිරීම, අසත්‍ය කරුණු වාර්තා කිරීම වගේ කාරණා කිසිසේත් සාධාරණීකරණය කරන්න බෑ. මාධ්‍ය නිදහස, ප්‍රජාතන්ත්‍රීය අයිතීන් වගේ කාරණාවලට මුවාවී කෙනෙකුගේ පෞද්ගලිකත්වයට හානිකර දේ සිදු කිරීමට ඉඩදෙන්නත් බෑ.ද්වේෂ සහගතව, පෞද්ගලික අභිමතාර්ථ සපුරාගැනීමට ඉටුකරන එවැනි දෑ වැළැක්වීමට නීතියෙන් ක්‍රියාකළ යුතු වෙනවා.නමුත්, මේ වෙබ් අඩවි ක්‍රියාත්මක වන ආකාරය අනුව ඒවා නිසා අගතියට පත්වූ අයකුට නීතියෙන් සහනයක් ලබාගැනීමත් දුෂ්කරයි. නීතිමය ක්‍රියාමාර්ග සඳහාත් කාලයත්, මුදලකුත් වැය කළාට ප්‍රතිඵලයක් නොලැබෙන්න පුලුවන්.මේ නිසා නැවත වරක් සාපරාධී අපහාස නීතිය යටතේ මේවාට එරෙහිව ක්‍රියා කළ හැකි වන පරිදි නීතියට අවශ්‍ය සංශෝධන කළ යුතුයි. එසේ නොවුණොත් වගකීමෙන් ක්‍රියා කරන මාධ්‍යවලටත් අසාධාරණයක් සිදුවෙනවා.* වෙබ් අඩවි ලියාපදිංචි කිරීමේ වැඩපිළිවෙළක් මෑතදී ජනමාධ්‍ය අමාත්‍යාංශය යටතේ ක්‍රියාත්මක කළා. එවැනි ක්‍රියාමාර්ගයක වැදගත්කම ඔබ කොහොමද තේරුම් ගන්නේ?මේවා ලියාපදිංචි කිරීම අවශ්‍යයයි. එහෙම ලියාපදිංචි වෙනවා නම් ඒවායේ අයිතිකරුවන් කවුද, ඒවා ක්‍රියාත්මක කරවන්නේ කවුද වගේ තොරතුරු වාර්තා වෙනවා. ඒත් මේ විදිහට පාතාල මාධ්‍ය භාවිතාවක යෙදෙන මඩ වෙබ් අඩවි එලෙස ලියාපදිංචි වීමක් සිදුනොවී ඇති නිසා මේවා කරන්නේ තමන්ට අභිමත පරිදි ඕනෑම පුද්ගලයකුට අවලාද, අපහාස නැඟීමයි, මඩ ගැසීමයි.නමුත්, බ්‍රිතාන්‍ය වගේ රටවල ‘ප්‍රයිවෙට් අයි’ වැනි පුවත්පත්වලට නොයෙක් නඩු පැවරී තිබෙනවා.ප්‍රභූවරුන් ඉලක්ක කර, මාධ්‍ය නිදහසට මුවාවී මඩ ප්‍රචාර සිදුකිරීමට නීතියෙන් ඉඩක් දෙන්නේ නෑ. විවේචනයන්ට ඉඩ නැති බවත් මෙයින් අදහස් කෙරෙන්නෙ නෑ. මෙහිදී නීතිය ක්‍රියාත්මක වෙන්නේ ද්වේෂ සහගතව සිදුකරන අසත්‍ය ප්‍රචාර, අවලාද අපහාස කිරීම් ආදිය සම්බන්ධවයි. ප්‍රජාතන්ත්‍රවාදී බටහිර ලෝකයේ මෙවැනි දේ අවහිර කිරීම සඳහා වෙබ් අඩවි ලියාපදිංචි කිරීම සිදුවෙනවා. ඒ නිසා ඒවා අයථා අන්දමින් ක්‍රියාත්මක වනවා නම් එම කාර්යාලවලට රහස් පොලිසිය පවා ඇතුල්වී ඒවාට තහංචි දමනවා.සමහර අවස්ථාවලදී මේ විදිහේ වෙබ් අඩවි අධිකරණ බල ප්‍රදේශවලින් පිටස්තරව ක්‍රියාත්මක වෙනවා. උදාහරණයක් හැටියට විදේශ රටක සිට මේවා ක්‍රියාත්මක කරවීම දක්වන්න පුලුවන්. ඒ වගේ අවස්ථාවල ඒවාට එරෙහිව තාක්‍ෂණය භාවිත කිරීමට සිදුවෙනවා. එවැනි වෙබ් අඩවි අවහිර කරන්නේ තාක්‍ෂණය යොදාගනිමින්, යුද්ධය පැවැති සමයේදී අපේ රටට එරෙහිවත් එලෙස විදේශයන්හි සිට වෙබ් අඩවි ක්‍රියාත්මක වුණා. නමුත් ඒවා දුර්වල කිරීමට අපේ බුද්ධි අංශ සමත් වුණා.මෙවැනි වෙබ් අඩවි ප්‍රජාතන්ත්‍රවාදයේ යහ පැවැත්මටත් තර්ජනයක් ලෙස දකින්න පුලුවන්ද?ප්‍රජාතන්ත්‍රවාදය හරියාකාරව ක්‍රියාත්මක කිරීම යන්නෙන් මෙවැනි වෙබ් අඩවිවලට නිදහසේ ක්‍රියාත්මක වීමට ඉඩ හැරීම අදහස් වෙන්නෙ නෑ. අවශ්‍ය කරන වරප්‍රසාද, පහසුකම් ආදිය ලබාදිය යුත්තේ වගකීම් සහගතව ක්‍රියාත්මක වන මාධ්‍යට පමණයි. එසේ නැතහොත් එය ප්‍රජාතන්ත්‍රවාදයේ පැවැත්මටත් තර්ජනයක්.මෙවැනි වෙබ් අඩවිවලට තහංචි දැමීම මාධ්‍ය නිදහසට හෝ ප්‍රජාතන්ත්‍රවාදයට තර්ජනයක් නෙවෙයි. එසේ කිරීම ප්‍රජාතන්ත්‍රවාදීව විවේචනයක් කරන, ‍ෙද්ශපාලන නායකයන්ගේ අඩුපාඩු සද්භාවයෙන් පෙන්වාදෙන වගකීම් සහගත මාධ්‍ය භාවිතාවක යෙදෙන ජනමාධ්‍යවලට කරන යහපතක්. ඒ නිසා කවුරුහරි කියනවා නම් මේ සියලු වෙබ් අඩවිවලට ඉඩදිය යුතුයි , ඒක තමයි ප්‍රජාතන්ත්‍රවාදය කියල ඒකට එකඟ වෙන්න බෑ. එහෙම වෙනවානම් රටේ පුරවැසියන්ගේ ආරක්‍ෂාව සැලසෙන්නේවත්, ඔවුන් වෙනුවෙන් පෙනීසිටීමක්වත් සිදුවන්නේ නෑ.වෙබ් අඩවි පවත්වාගෙන යාමට විශාල වියදමක් අවශ්‍ය නෑ. ඒකත් මේවා මේ අන්දමින් පැවැත්වීමට බලපානවා. ඒවා එසේ පැවතීම ප්‍රජාතන්ත්‍රවාදයට වගේම සමාජයටත් හානිකරයි. මේවායේ භාවිතාව සමාජ විරෝධීයි.දේශපාලන නායකයන්ගේ දුර්වලතා සාධනීයව විවේචනය කරන, මහජන යහපත තකා ක්‍රියාත්මක වන මාධ්‍ය ආරක්‍ෂා කරන්න නම් මඩ වෙබ් අඩවිවලට එරෙහිව අවශ්‍ය ක්‍රියාමාර්ග ගත යුතුයි.* මෙහිදී මේ වෙබ් අඩවිවලට තහංචි පැනවීමක් විය යුතුද?අනිවාර්යයෙන්ම මේවාට තහංචි පැනවිය යුතුයි. හේතූන් කිහිපයක්ම ඊට බලපානවා. නීතියට පටහැණිව මේවා ක්‍රියාත්මක වීම, මේවායේ ක්‍රියාකලාපය සමාජයට යහපතක් නොවීම හා සමාජ විරෝධී වීම, ඉතාමත් ද්වේෂ සහගතව දේශපාලන නායකයන්ට වගේම රටේ පිළිගැනීමක් ඇති අයට එරෙහිව අවලාද, අපහාස නැඟීම වගේ දේවල් ඒ අතර තිබෙනවා.ලියාපදිංචි වීමක් සිදුවී නැති නිසා යම් අවස්ථාවකදී නීතිමය ක්‍රියාමාර්ග ගැනීමට අවශ්‍ය වුණොත් නඩු පවරන්නේ කාට එරෙහිවද කියන ප්‍රශ්නයත් මෙහිදී අදාළයි.ඇතැම්විට, මඩ වෙබ් අඩවි පවත්වාගෙන ගොස් ඇත්තේ ප්‍රජාතන්ත්‍රවාදය, යහ පාලනය වගේ දේවල් ගැන හඬ නඟන අයඅද රටේ ප්‍රජාතන්ත්‍රවාදය, මානව හිමිකම්, මාධ්‍ය නිදහස වගේ දේවල් කතාකරන සමහර අය ඒවා වෙස් මුහුණක් ලෙස භාවිත කරමින් තමන්ගේ දේශපාලන වුවමනාවන් සපුරාගැනීමට ක්‍රියාකරන බව අපි දන්නවා.මෙහිදී ඒ අය නීතියටත් පිටින් යමින් නොයෙක් දේ කරනවා. ප්‍රජාතන්ත්‍රවාදී නිදහසට මුවාවී රටේ සම්මත නීති-රීතිවලට පවා පටහැනිව මේ විදිහට ක්‍රියාකරන්නේ ප්‍රජාතන්ත්‍රවාදය, මානව හිමිකම් හෝ මාධ්‍ය නිදහස රකින්න නොවෙයි. මේවා මඟින් මුදුන්පමුණුවා ගැනීමට වෑයම් කරන්නේ පෞද්ගලික අභිමතාර්ථයන්. තමන්ගේ දේශපාලන සතුරන් විනාශ කිරීමට දරණ වෑයමක් හැටියටත් මේවා දකින්න පුලුවන්.* මෑතදී හෙළිදරව් කරගත් ඇතැම් වෙබ් අඩවිවලට පිටස්තර බලවේග, රාජ්‍ය නොවන සංවිධාන ආදිය සහාය දක්වන බව අනාවරණ කෙරුණා. මෙය විශාල සැලැස්මක එක කොටසක් විය හැකියි. ඔබ කොහොමද මේ තත්ත්වය තේරුම් ගන්නේ?මේ විදිහේ වෙබ් අඩවි ගැන පුදුමයට පත්විය හැකි කාරණයක් තමයි ඇතැම් බටහිර තානාපති කාර්යාල පවා ඒවා ආරක්‍ෂා කරමින් ඒවාට සහාය පළකිරීම. ඒ වගේම ඇතැම් රාජ්‍ය නොවන සංවිධානත් ඒවාට රුකුල් දෙමින් ක්‍රියා කරනවා. මේ නිසා ජාත්‍යන්තරව ශ්‍රී ලංකාවට එරෙහිව පහර ගසන බලවේග නැවත මේ සමාජය දුර්වල කිරීමට දරණ වෑයම මේවා ඔස්සේත් පෙනෙන්න තිබෙනවා. මේ කවුරුත් ප්‍රජාතන්ත්‍රවාදය, මානව හිමිකම් වගේ කාරණාවලට මුවාවී තමයි තමන්ගේ න්‍යායපත්‍ර දිගහරින්නේ. අප එය හරියාකාරව තේරුම්ගත යුතුයි. අපේ සැබෑ සතුරන් කවුද කියන එක මෙවැනි දේ මඟින් අපි හඳුනාගත යුතුයි.* මෙවැනි මඩ වෙබ් අඩවිවලට එරෙහිව මේ වනවිට සමාජයේ යම් කතිකාවක් ඇතිවී තිබෙනවා. ඒවා තහනම් කළ යුතු බවට හඬක් නැඟෙමින් තිබෙනවා. මේ වෙබ් අඩවි සම්බන්ධයෙන් මේ මොහොතේ කෙසේ ක්‍රියා කළ යුතුද?එවැනි සමාජ කතිකාවක් ඇති වීම ඉතාමත් හොඳයි. ඒ වගේම මේවා සම්බන්ධයෙන් නීතිය ක්‍රියාත්මක කළ යුතු ආකාරයත් කලින් පැහැදිළි කළා. කලින් සාපරාධී අපහාස නීතිය යටතේ මේවාට එරෙහිව ක්‍රියා කළ හැකිවුණත්; ප්‍රවීණ මාධ්‍යවේදී සිංහ රත්නතුංග සම්බන්ධ සිද්ධියේදී චන්ද්‍රිකා බණ්ඩාරනායක ජනාධිපතිනියගේ කාලයේදී, රනිල් වික්‍රමසිංහ මහතා අගමැතිව සිටයදී මේ නීතිය අහෝසි කෙරුණා. නමුත්, දැන් යළි එය ගෙන ආ යුතුයි. එසේම, මේ වෙබ් අඩවි අවහිර කිරීමට ගත හැකි තාක්‍ෂණික ක්‍රියාමාර්ග ගත යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=f1207112</link>
    <topic/>
    <author>සාකච්ඡා කළේ තිලානි ශානිකා විතානාච්චි</author>
    <content>2007, 2009 සහ 2010 වර්ෂයන්හිදී ස්වර්ණ පුස්තක සම්මානය සඳහා නිර්දේශිත ‘කන්ද පාමුල’, ‘ අන්ධකාර තාරකාව‘,’කළු දෝංකාරය’ ඇතුළු නවකතා රැසක් රචනා කළ ප්‍රවීණ මාධ්‍යවේදී, වත්මනෙහි සිළුමිණ ප්‍රධාන කර්තෘවරයා වන කරුණාදාස සූරියආරච්චි ලියූ ‘මම තවම යමි’ ඔහුගේ අලුත්ම නවකතාවයි. මෙම කෘතිය දොරට වැඩීමේ උළෙල මෙම මස 17 වැනිදා අඟහරුවාදා පස්වරු 3.00 ට කොළඹ 07 ආනන්ද කුමාරස්වාමි මාවතේ, මහවැලි කේන්ද්‍රයේ ශ්‍රවණාගාරයේදී පැවැත්වේ. ‘මම තවම යමි’ පිළිබඳ ඔහු සමඟ කළ සංවාදයකි මේ.* ඔබ මෙතෙක් ලියූ නවකතා අතරින් ‘මම තවම යමි’ කියන්නේ වෙනස් මානයක් ගත් නව කතාවක්. නවකතාව කියවන පාඨකයාට සිතුණොත් මෙය ඔබගේ කතාවද කියලා ඒ පිළිබඳ ඔබ මොකද සිතන්නේ?ජනමාධ්‍යයවේදියෙක් හැටියට පසුගිය තිස් අවුරුදු කාලයේ ලැබූ අත්දැකීම්වලට සමගාමීව යන සිද්ධි මාලාවක් මේ තුළ අන්තර්ග්‍රහණය වී ඇති බවත් මට සිතෙනවා. මේ කාලයේදී බොහොම මාධ්‍යවේදීන්ට සිදුවන එක්තරා ඛේදවාචකයක් ලෙස මෙය දැක්විය හැකියි. එහිදී ඔවුන්ට සිදුවන්නේ ධනපති රාජ්‍යයන් සමඟ ඒකාබද්ධ වී මාධ්‍ය ක්ෂේත්‍රයට අවතීර්ණය වන කාලයේදී තමන් කෙරෙහි තිබුණු කිසියම් අපේක්ෂාවන්ට ප්‍රතිවිරුද්ධව යන ආකාරයේ කාර්යභාරයක් ඉටු කිරීමටයි.ඒ ඔස්සේ අවසානයෙහි ඔවුන්ට මෙම නවකතාවෙන් කියැවෙන ඉරණමකට ගොදුරු වීමට සිදු වෙන්නේ තමන්ගේ කැමැත්තෙන් හෝ අකමැත්තෙන්. මගේ අත්දැකීම්වලට අමතරව සමකාලීනයන් ලැබූ අත්දැකීම්, මට පෙර සිටි අය ලැබූ අත්දැකීම් සමස්තය ඒකරාශී කරමින් කරන ලද නිර්මාණයක් ලෙස මෙම නවකතාව පාඨකයන් අතරට පැමිණෙනවා. ඒ නිසා මෙය මගේ කතාව නෙවෙයි.* නවකතාව ආරම්භයේදීම ඔබ පාඨකයාට කියන්නේ නවකතාවෙන් ‘මම’ කවුරුන්දැයි නොසොයා ‘ඔහු ‘ කවුරුන්දැයි සොයා යන්නයි. මෙය හෘද සාක්ෂියට ඇමතීමක්ද?නවකතාවේ තිබෙන ‘මම සහ ඔහු’ කියන චරිත දෙක පටලවා ගන්නේ නැතිව ‘මම තවම යමි’ කියැවීම පාඨකයන්ට පැවරෙන වගකීමක්. එක වෙලාවකට මේ ඇතිවන පටලැවිල්ලත් සමඟ අපි මේ කල්පනා කරන්නේ, හැසිරෙන්නේ, තේරුම් ගන්න උත්සාහ කරන්නේ මොකක්ද කියන කාරණය පිළිබඳ යම් යම් සංකීර්ණතාවන් ඇති විය හැකියි.ඒ සංකීර්ණතා තේරුම් ගන්න බැරිවුණොත් අපි වැරැදි තීරණයන්ට නිගමනයන්ට පැමිණීම වළක්වන්න නොහැකියි. ලෝකය හා සමාජය තේරුම් නොගෙන එවන් නිගමනවලට පැමිණිය නොහැකියි. ඒ නිසයි මම කියන්නේ මම කියන චරිතය ඔස්සේ ගියොත් ඔබට මේ නවකතාව තේරුම් ගන්න නොහැකි වෙන බවයි. නිතරම ඔහු පිටුපස යන්න. එවිටයි ඔබට මඟියෙක් විය හැක්කේ. මඟියෙක් නිතරම යන්නේ මං සලකුණු ඔස්සේ යි. ඔහු මං සලකුණු අමතක කර මම පස්සේ ගියොත් ඔහුට ගමනක් නැති වේවි. ඒ නිසා පාඨකයාට මම කියන සංකල්පය අමතක කරන්නට වේවි.* සංකේතාත්මක අර්ථකථන බහුල වූ මෙම නවකතාව වින්දනය කිරීමට බාධාවක් නොවේ. එහෙත් පාඨකයාට ඔබ හුරු මේ ආඛ්‍යානයන් නොවන නිසා ඔබව හුරු වූ පාඨකයන්ට මෙය ගැටලුවක් ද?නවකතාවක් කියන්නේ අපි එදා මෙදා කියවන කතාවක් නෙමෙයි. එතැනින් එහාට ගිය සංකේතාර්ථ බහුල වූ යටි පෙළක් තිබිය යුතු, සියුම් විචක්ෂණශීලී බවකින් හෙබි නිර්මාණයක්. මා නිර්මාණයක නියැලීමේදී ඒ කියූ කරුණු කාරණා පිළිබඳ වැඩි අවධානයක් යොමු කරන බව අමුතුවෙන් කිවයුතු නැහැ. ඒ වගේම මා මෙතෙක් ලියූ නවකතාවන්හි ආඛ්‍යානය එකිනෙකට වෙනස් වූ ඒවායි. නිතරම නවකතාවක් නිර්මාණය කිරීමේදී මගේ අවධානය යොමු වෙන්නේ එහි ආඛ්‍යානය දෙසටයි. නැවුම් ආඛ්‍යානයකින් යුක්ත වූ නිර්මාණයක් කිරීමට මම දක්වන්නේ වැඩි කැමැත්තක්.ඒ නිසා නිතරම පාඨකයාට ඉදිරිපත් වන නිර්මාණනව ආඛ්‍යානයකින් යුක්තව ඉදිරිපත් කිරීමට මා උත්සාහ කරනවා. එහි ප්‍රතිඵලයක් මතයි මෙම නවකතාව නවමු ආඛ්‍යානයකින් පාඨකයා අතට පත්වෙන්නේ. එසේ නොවන්නාවූ නවකතා, නවකතාද කියන ගැටලුව අප කාගෙත් සිත්හි ඇතිවන කාරණයක්. ඕනෑම නවකතාකරුවකු වටා පාඨක පිරිසක් සිටින වග අමුතුවෙන් කිවයුතු කරුණක් නොවෙයි. මා වටා සිටිනා ඒ පාඨකයන් නිතරම මගෙන් අලුත් දෙයක් බලාපොරොත්තු වන පිරිසක් බව මට වැටහෙනවා. ඒ නිසා ‘මම තවම යමි’ ඔවුන්ට ගැටලුවක් නොවෙයි.ඉදිරියේදී මා නිර්මාණ කරණයෙහි නියැලුණත් ඒ නිර්මාණය මීට වඩා වෙනස්ම වූ ආඛ්‍යානයකින් පාඨකයන් අතට පත්වේවි. එය නිර්මාණකරුවෙකු ලෙස මා මත පැවරුණු වගකීමක්.වානිජ ලෝකය නම් ක්‍රියාවලියේදී මාධ්‍ය එක් පැත්තකින් දේශපාලනීකරණය වීමත්, අනිත් පැත්තෙන් අලෙවිකරණය වීමත් දැක්ක හැකියි. අද මනුෂ්‍යත්වය පිළිබඳ සලකන මාධ්‍යවේදීන් පවා මාකට් වෙනවා. ඔවුන් අද පත්තරෙන් පත්තරේට යන්නේ මේ මාකට් වීම හරහායි. එහෙම නොවන්නාවූ අය ඉතිරි වෙන්නේ අතළොස්සක්.එහෙත් රැල්ලක් ලෙස ගත්තොත් ඔවුන්වත් විකිණෙනවා.  මේ විකිණීමේදී ඔවුන්ගේ කාර්යභාරය හරියාකාරව ඉටුවෙනවාද කියන කාරණය පිළිබඳ අපට පැන නැඟෙන්නේ ප්‍රශ්නයක්. ඔවුන් එක්කෝ එන්ජීඕවල නැත්නම් විවිධ උද්වේගවලට, ප්‍රවණතාවලට හසුවීමෙන් ප්‍රතිගාමී ක්‍රියාවලට සම්බන්ධ වීම අනිවාර්යයෙන් සිදුවන්නක්. එහිදී එක් පැත්තකින් දේශපාලනයේත්, අනික් පැත්තෙන් දේශපාලනයට සම්බන්ධ වන්නාවූ ප්‍රගතිගාමී බලවේගවල ඉත්තන් බවට පත්වීමයි මෙහිදී සිදු වෙන්නේ, මෙය පුවත්පත කියන මාධ්‍යයටත් පොදු වූ කාරණයක්.පුවත්පත වගේම අනෙක් මාධ්‍යන් ද හුදකලා දේ නොවන නිසයි. මේ සමාජය තුළ තිබෙන්නේ ප්‍රාග්ධනයත් සමඟ සම්බන්ධ වන දේයි. නැතිනම් රාජ්‍ය බලයත් සමඟ සම්බන්ධ දේයි. ප්‍රාග්ධන බලයත්, රාජ්‍ය බලයත් හැර අපට මාධ්‍යවේදීන් ලෙස ක්‍රියා කරන්නට හැකි වෙනත් මානයක් තිබෙනවාද කියන කාරණය අවසානයේදී අපට ඉතිරි වුණු ප්‍රශ්නයක්.* නැට්ටා හෙවත් නාට්ටා නව කතාවේ ප්‍රබල සංකේතාර්ථයක් බවයි පෙනී යන්නේපාඨකයාට නැට්ටා හමු වෙන්නේ ලොම් හැළුණු අබල දුබල චරිතයක් විදියටයි. අවසාන කාලයේදී ඌ මයිල් පිරුණු නැට්ටෙක් බවට පත්වෙනවා. නැට්ට කියන්නේ බල්ලා හා මිනිසා අතර පවතින දර්ශනයයි. අමරබන්දු ඇමැතිවරයා වෙතට යන විට වගේම තමයි නැට්ටාගේ ලෝම හැලෙන්නට පටන් ගන්නේ. ඒත් සමඟ එරන්දතීට පිළිකාව හැදෙන්නේ. මේ සියල්ල අවසාන වශයෙන් විමුක්තියක් ලබනවා. නාට්ටා නැට්ටා බවට පත්වන විට අමරබන්දු විමුක්තියක් ලබනවා. මේවා සංකේතය කියමින් වෙනස් ආකාරයෙන් නවකතාවේ දක්නට නොලැබෙන අතරම ඉන් කියැවෙන යටි පෙළ අරුත වටහා ගැනීම පාඨකයාට අයිති කාර්යයක්.* කෘතිය අවසානය බෞද්ධ ආධ්‍යාත්මික සංහිඳියාව පිළිබඳ ඉඟිකරන්නක්. එවන් ගැඹුරු කියැවීමකට යෑමට අදහස් කළේ ඇයි?“පෞද්ගලිකත්වය කියන දේ ඉස්මතු වන ආකාරය, ස්ථානය විදියට මම හැඳින්වුවහොත් එය නිවැරැදියි කියා මට එක් වෙලාවකදී සිතට නැඟෙනවා. එවන් අවස්ථාවකදී මේ සියල්ලේ අර්ථය කුමක්ද කියලා මට මතුවෙන්නේ ප්‍රශ්නයක්. මේවා එකින් එක හරණය කරන්නට හැකි නම් අවසාන වශයෙන් මෙහි අර්ථය කුමක්ද කියන කාරණයත් අපට ප්‍රශ්න කරන්න පුළුවන්. මෙය බෞද්ධ සංකල්පයේ එන යථාවබෝධය පිළිබඳ ගැටලුවක්. එතැන තමයි අපට අවසාන වශයෙන් තිබෙන්නාවූ නිරාමිස ප්‍රීතිය කියන දේ ඉතිරි වෙලා තිබෙන්නේ කියන කාරණය මා විශ්වාස කරනවා. මට සිතෙන්නේ මෙවන් අර්ථයක් කරා කෘතිය ගමන් කරන්නට ඇත්තේ ඒ නිසා බවයි.* කෘතියේ භාෂාව සරලයි. සංකීර්ණ යටිපෙළක් සහිත වූ මෙම නවකතාව ඔබේ නවකතාකරණයේ විශේෂ සංධිස්ථානයක්ද?මට ඒකට හරිහැටි පිළිතුරු දිය නොහැකියි. මා එසේ කියන්නේ මොකද මා ලියූ සෑම නවකතාවක්ම කඩ ඉමක් නිසයි. මා ලියන ඊළඟ නව කතාවත් මෙවැනිම කඩ ඉමක් විය හැකියි. එකතැන පල්වෙන නවකතා ලියන්න මම කැමැති නැහැ. එවැනි කාර්යභාරයක නම් මා නිරත වෙන්නේ නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>11</day>
    </date>
    <link>http://www.dinamina.lk/2012/07/11/_art.asp?fn=f1207113</link>
    <topic>චින්තක රණසිංහගේ කථිකාචාර්ය කෝලම !</topic>
    <author>රන්ජන් අමරරත්න</author>
    <content>මෙරට පොත් කර්මාන්තයේ දියුණුව සිංහල නවකතාවේ විස්තාරණයට මෙන් ම එහි පරිහානියටද හේතු වී තිබේ. අද පළ වන නවකතාවලට ප්‍රමිතියක් නැත. නියාමනයක් නැත. අධීක්ෂණයක් හෝ සංස්කරණයක් හෝ නැත.කැමැති – කැමැති අය; කැමැති – කැමැති පිළිවෙළට ස්වකීය කබල් අත්දැකීම් කොළ කැබැලිවලට වමාරති. කර්තෘන් මෙසේ වමාරනු ලබන දුර්ගන්ධයෙන් යුතු ජරා ගොඩවල් කූරු ගාන්නට අහිංසක පාඨකයාට සිදුවී තිබේ. වත්මන් සිංහල පාඨකයෝ වනා හී පූර්ව අකුසල කර්මයක ප්‍රතිවිපාක භුක්ති විඳීන්නෝ ය.සිංහලයේ මුල් ම විධිමත් නවකතාව සයිමන් ද සිල්වා මහතාගේ “මීනා” යැයි සලකතොත් (1905) එහි කර්තෘ වගකීමකින් යුතු ව සිය ප්‍රබන්ධය ගොතා තිබිණි. ඔහු ජාතික කර්තව්‍යයක් දෙසට නැඹුරු විය . ඔහුට ඉලක්කයක් හා පරමාර්ථයක් තිබිණි. ස්වයං – විනයක් ද තිබිණි. ඊට පෙර පළ වූ ‘විමලා’ වැනි අමුතු කතාවල ද එය දක්නට ලැබිණි. එහෙත් වර්තමාන නවකතාකරුවා ළඟ ඒ කිසිවක් නැත. අද නවකතාකරුවා අධිපතිවාදීය. “අපි ලියනවා – නුඹලා කියවාපල්ලා!” යැයි ඔව්හු අපට අණ කර සිටිති.සාහිත්‍ය ගැන ද දේශලපාලනය ගැන ද යම් හැදෑරීමක් ඇති චින්තක රණසිංහ නම් උගත් මිත්‍රයා ද අධිපතිවාදී රැල්ලේ ගසාගෙන යන බව දැනෙන්නට වූයේ ඊයේ - පෙරේදා ය. එනම්; “පිරිමි කවුරු ද වරදෙ නොබැඳෙන” නම් කබල් නවකතාව කියැවීමෙන් පසු ය. එහි කර්තෘ කථිකාචාර්ය චින්තක රණසිංහ ය. කතාව කියවා අවසන් වූ සැණෙන් බරපතළ ප්‍රශ්නාර්ථයක් පැන නැඟිණි.එනම්; මෙහි කර්තෘ චින්තක රණසිංහ ම ද යන්න ය. දෙවන හැඟීම වූයේ නවකතාවකට ගැළපෙන නමක් යොදා ගත නොහැකි තැනැත්තේ සාර්ථක ප්‍රබන්ධයක් කරන්නේ කෙසේ ද යන්න ය.අප හිතවත් චින්තක රණසිංහ මහතා විශ්වවිද්‍යාලීය ගුරුවරයෙකි. ප්‍රසිද්ධ විචාරකයෙකි. ලේඛකයෙකි. නව ප්‍රවාද ගොඩනඟන්නෙකි. ඔහු හා අප අතර පත්තර කලාවට සම්බන්ධ ඥාතිත්වයක් ද පවතී.හැමවිට ම නිවැරැදි අස්ථානයක තහවුරු වී වේගයෙන් රාජකාරී කරන්නට සමත් වූ ඔහු නවකතාවක් ලියන්නට ගොස් බරපතළ අමාරුවක වැටී තිබේ. මේ තරුණ සගයා සිය තත්ත්වය, පිළිගැනීම, ගෞරවය, විචක්ෂණය, යන වැදගත් සාධක අභියෝගයට ලක් කරමින් “පිරිමි කවුරුද වරදෙ නොබැඳෙන” නම් ජරාගොඩ එළි දක්වා තිබේ. කිසිදු වැදගත් යමක් එම ප්‍රබන්ධය තුළ නැත.ශ්‍රී ලංකාවේ පත්තර කලාවට සම්බන්ධ ජීවමාන අත්දැකීම් චින්තකට තිබේ. ඔහු විකල්ප ධාරාවේ පුවත්පත්වල පමණක් නො ව ජාතික ධාරාවේ පුවත්පත්වල ද රාජකාරි කර තිබේ. මගේ අත්දැකීමට අනුව එක්තරා ජාතික පුවත්පතක කතුවැකිය ලියන්නද ඔහුට වාසනාව පෑදිණි. විශ්වවිද්‍යාලයීය ජීවිතයේ අත්දැකීිම් ද එලෙස ම ය. ඔහු ඉහළ පෙළේ ප්‍රකට මහාචාර්යවරුන් ඇසුරු කළේ ය. සාහිත්‍යධරයන් පුවත්පත් කතුවරුන් ඇසුරු කළේ ය.ශිෂ්‍යයකු ලෙස සිටියදී පවා චින්තකගේ ගනු දෙනු බරපතළ විය. ඒ හැරෙන්නට දේශපාලන සිදුවීම්වලට ඔළුව ඔබන්නට ද ඔහු සමත් විය. පෞද්ගලික ජීවිතයේ යම් – යම් ගැටුම්ද මම දනිමි.මේ සියල්ලෙහි අර්ථය විය යුත්තේ ජීවිතය හා සමාජය පිළිබඳ පුළුල් වැටහීමයි. ඊළඟට ස්වයං විනය යි. පරීක්ෂණ යයි. ඔහුගේ නවකතාව ඔස්සේ වේදිකාවට නඟින්නේ සංවරයක් නැති; ජීවිතාවබෝධයක් නැති අතිශය හැඟුම්බර පුහු මිනිසෙකි. චින්තක කෝපයෙන් හා ද්වේශයෙන් යුතු ව තම කතාව ගොත යි.හතර අතට පහර දෙයි. අප දන්නා තොරතුරු ම නැවත – නැවත වමාරයි. ඒ අතර කුණුහරප ද ලියයි. මේ එකකවත් බරපතළ තේරුමක් නැත.ඕනෑම සාර්ථක නවකතාවක කැපී පෙනෙන ලක්ෂණ වන්නේ චරිත නිරූපණය, දෘෂ්ටි කෝණය, කථා වින්‍යාසය අන්තර්ගතය, නිර්මාණාත්මක භාෂාව යන සාධක ය. මේ එක ම සාධකයක්වත් නිර්මාණාත්මක ලෙස හසුරුවන්නට කතුවරයා සමත් වන්නේ නැත. කතාව පුරා ම දකින්නට ලැබෙන්නේ චින්තකගේ හිතුවක්කාර දඩබ්බර ගතිය යි.ඔහුගේ පෞද්ගලික ජීවිතයේ ස්වරූපය ම ප්‍රබන්ධයේ ස්වරූපය වී තිබේ. කතිකාචාර්ය රෝෂණී කථකයා හමුවේ ප්‍රාදූර්භූත වන්නේ විස්මිත අයුරිනි. එය කතුවරයාගේ සිහින ලෝකය විය හැකි ය. ඊළඟට මහාචාර්ය විද්‍යාසාගර පිළිබඳ හෙළිදරව්ව අමුතු දෙයක් නො වේ. විශ්වවවිද්‍යාලයීය ජීවිතය හා එහි ආචාර්ය - මහාචාර්යවරුන්ගේ ස්වරූපය, හැසිරීම ගැන ඕනෑතරම් දේ සමාජය දනී.රෝෂිණීගේ හා කථකයාගේ හෙවත් ප්‍රධාන චරිතයෙහි හැසිරීම් හැම අතකින් ම පාහේ පුදුමාකාර ය.කථකයාට රැකියාවක් නැතත් ජීවත්විය හැකි ය. ඉතා හොඳින් ජීවත් විය හැකි ය. රෝෂිණී පට - පට ගා තනතුරු ලබා ගන්නේ ශිෂ්‍යත්ව ලබා ගන්නේ පුදුමාකාර ලෙස ය. චින්තක මවන්නේ අපේ ලෝකය නො ව ඔහුගේ ලෝකය යි. මේ අතර සිරි ගුණසිංහ, සරච්චන්ද්‍ර, ගුණදාස අමරසේකර වැනි සාහිත්‍යකරුවන් වේදිකාවට කැඳවන්නෙ මොන කෙහෙම්මලකටදැ’යි සිතේ. එම නිරූපණවලින් කතාවට ලැබෙන අමුතු ආලෝකයක් නැත.චින්තක රණසිංහ සිය ප්‍රබන්ධය ඔස්සේ ප්‍රධාන ප්‍රවාද හතරක් ගොඩනඟන්නට වෑයම් කරන බවක් මට පෙනේi ශ්‍රී ලංකාවේ විශ්වවිද්‍යාල ගුරුවරුන්ගේ ගාම්භීර ජීවිතය බොරුවකි. ව්‍යාජයකි.ii මෙරට සාහිත්‍ය ක්ෂේත්‍රය විවිධ ව්‍යාපෘතිවලට යටත්ව අයාලේ යයිiii පත්තර කලාව තුළ ජීවත්වීමට නම්; අරගලයක් කළ යුතු ය. එය සාහිත්‍යයට ද අදාළ ය.iv ලිංගිකත්වය නැතහොත් ලිංගික ජීවිතය යනු බරපතළ දෙයක් නො වේ. ඊට සදාචාරයක් හෝ සංස්කෘතියක් අවශ්‍ය නැත.ඔහුගේ උත්සාහය අගය කළ යුතු යැයි කෙනකු කියන්නට පුළුවන. එහෙත් ඒවා සාක්ෂාත් කර ගැනීම සඳහා යොදන සාහිත්‍ය මාර්ග නැතහොත් කලාවේ උපාය මාර්ග මුළුමනින් ම අසාර්ථක ය. කොටින් ම නවකතාවක සියුම් අනුසන්ධානය චින්තක හඳුනාගෙන නැත. එහෙත් විචාරකයකු ලෙස ඔහු ඒ ගැන කතා කර තිබේ. එසේ නම්; බොරුකාරයා චින්තක නම් විචාරකයා ද? නැතහොත් චින්තක නම් නවකතාකරුවා ද?විශ්වවිද්‍යාල ජීවිත ගැන අමුතුවෙන් ඉගෙනගන්නට දෙයක් අපට නැත. සමාජයට ද නැත.එහි පවතින කුණුකන්දල් හා ජරාව ඒ අය විසින් ම එළියට දමනු ලැබේ. පශ්චාද් උපාධියේ නිබන්ධනය සදහා මහාචාර්ය උපදේශකයාට අංශ ප්‍රධානයාට මුට්ටිය ඇල්ලිය යුතු බව සාමාන්‍ය මිනිස්සු පවා දනිති. පශ්චාද් උපාධි අපේක්ෂිකාවක නම් ; යම් පමණක හෝ මුළුමනින්ම හෝ ලිංගික අල්ලසක් දිය යුතු බව ද බොහෝ දෙනා දනිති. මේ සිදුවීම්වල අමුත්තක් නැත. එහෙත් ඒවා අපූර්වත්වයකින් නිරූපණය කොට සහෘදයාට අනුවේදනීය හැඟීමක් ලබා දිය හැකි ය. චින්තකට ඒ ක්‍රමය හුරු නැත. ඔහුට නවකතා ලිවීම ආගන්තුක ය. විචාරය එකකි. නවකතාකරණය තවත් එකකි.ප්‍රබන්ධ කථාව ඇතුළුව සිංහල සාහිත්‍යයේ පවත්නා පරිහානියට පොත් ප්‍රකාශකයන් ද යම් තරමකින් වගකිව යුතු ය. පොත් ප්‍රකාශකයෝ සැලැකිය යුතු පිරිසක් සිටිති. මා දන්නා තරමට ඒ කිසිදු ප්‍රකාශන ආයතනයක පිළිගත් මට්ටමේ පරීක්ෂක මණ්ඩලයක් නැත. සංස්කරණ මණ්ඩලයක් නැත. ඒ නිසා ම බහුභූත පොතපත දිගින් - දිගටම පළ වේ. චින්තකගේ කෘතිය පරීක්ෂක මණ්ඩලයකට හා සංස්කරණ මණ්ඩලයකට හසු ව ප්‍රතිරචනය වූයේ නම් එය නවකතාවක් වීමට ඉඩ තිබිණි.චින්තක ලියා ඇත්තේ නවකතාවක් නොවේ.නවකතාවකින් අප ලබන වින්දනය “පිරිමි කවුරුදු වරදෙ නොබැඳෙන” කෘතියෙන් ලබාගත නො හැකිය. කර්තෘවරයා පළමුවරට එක්තරා මෝඩ විප්ලවයක් කර තිබේ. එනම්; තමන් ලියන නවකතාව ද ගැළපීමකින් තොරව මේ කතාවට ඈඳාගැනීම ය. ඔහු අවසන් ලෙස කියා සිටින්නේ තමන්ගේ මේ නවකතාව සාහිත්‍ය සම්මාන සඳහා ඉදිරිපත් නොකරන බව ය. ඒ පමණක් නො ව එය සම්මානයක් සඳහා සලකා බැලීම ඉඳුරා තහනම් බව ය. මේ වනා හී චින්තකගේ ඇත්ත කතාව ය.චින්තක වනා හී මෝඩ අරගලකාරයෙකි.ඔහු මෙතෙක් සිදු කළ කිසිදු අරගලයක් සාර්ථක වූයේ නැත. වරෙක ඔහු කර්තෘට පහරදීමට යයි. තව වරෙක තම ගුරුතුමාට එරෙහි වෙයි. තවත් වරෙක තම කණ්ඩායමට එරෙහි වෙයි. එහෙත් ඒ කිසිවක ප්‍රතිඵලය ජයග්‍රහණයකින් කෙළවර වී නැත. ඔහු කරන්නේ අරගලයකින් පසු එතැනින් තවත් තැනකට මාරුවීම ය.චින්තක සිංහල නවකතාව තුළ ද විප්ලවයක් කිරීමට පාරම්බායි. එහෙත් සාම්ප්‍රදායික රාමුවේ සිට හෝ නවකතාවක් ගොනු කර ගත නො හැකි ඔහු ඒ විප්ලවය කරන්නේ කෙසේ ද? චින්තක රණසිංහ නම් තරුණ කථිකාචාර්යවරයා නවකතා නො ලියා සිටින්නේ නම්; මැනැවැයි පෙන්වා දෙන්නට කැමැත්තෙමි.ඔහුට නවකතා ලියන්නට තරම් ප්‍රතිභාවක් නැති බව ‘පිරිමි කවුරුද වරදෙ නොබැඳෙන’ නම් අසාර්ථක කෘතියෙන් මොනවට පැහැදිලි වේ.මේ නවකතාවේ එකිනෙක චරිත ගෙන, සිද්ධි ගෙන යථාර්ථය සමඟ පටලවමින් නොයෙක් විග්‍රහ ඉදිරිපත් කළ හැකි ය. එලෙස විග්‍රහ කළ හැක්කේ චින්තකගේ පෞද්ගලික ජීවිතයට සම්බන්ධ පිටකහන කෙනකුට පමණි. මේ කඩදාසි ගොන්න සාර්ථක නවකතාවක් නො ව කියවාගත හැකි නවකතාවක් බවට පත් කිරීමට වුව සියක් වරක්වත් සංස්කරණය කළ යුතු ය. චින්තක රණසිංහ යනු සාර්ථක නවකතාකාරයෙක් නොවේ. පිළිගත හැකි විචාරකයෙක් ද නොවේ. බොරුකාරයා යන යෙදුම පමණක් ඔහු සඳහා පාවිච්චි කරන්නට මගේ හෘද සාක්ෂිය මට ඉඩ නො දෙයි !.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=n120712_br5</link>
    <topic>NRFC හා RFC ගිණුම් අතර මාරු කිරීමට නව ක්‍රමවේදයක්</topic>
    <author>මහින්ද අලුත්ගෙදර</author>
    <content>(2012-07-12 11:43)අනේවාසික විදේශ ව්‍යවහාර මුදල් (NRFC) සහ නේවාසික විදේශ ව්‍යවහාරික මුදල් (RFC) ගිණුම් අතර මාරු කිරීම සඳහා නව මෙහෙයුම් ක්‍රියාමාර්ග ගැනීමට ශ්‍රී ලංකා මහ බැංකුව තීරණය කර ඇත.ඒ අනුව එකම බැංකුවේ හෝ වෙනත් බැංකු අතර පවත්වා‍ගෙන යනු ලබන අනේවාසික විදේශ ව්‍යවහාර මුදල් (NRFC) සහ නේවාසික ව්‍යවහාර මුදල් (RFC) ගිණුම් සම්බන්ධයෙන් ගිණුම් හිමියා හෝ ගිණුම් පවත්වාගෙන යනු ලබන මුදල් වර්ගය නොසලකා හැර ගනුදෙනු කිරීම සඳහා අවසර දෙන අතර අනේවාසික විදේශ ව්‍යවහාර මුදල් ගිණුම් අතර අරමුදල් මාරු කිරීම, නේවාසික විදේශ ව්‍යවහාර මුදල් ගිණුම් අතර අරමුදල් මාරු කිරීම සහ අනේවාසික විදේශ ව්‍යවහාර මුදල් ගිණුම්වලින් නේවාසික විදේශ ව්‍යවහාර මුදල් ගිණුම්වලට අරමුදල් මාරු කිරීම ආදිය සඳහා අවසර ලබාදෙයි.කෙසේ වුවද ශ්‍රී ලංකාව තුළ දේපළ විකිණීමෙන් ලැබෙන මුදල් අනේවාසික විදේශ ව්‍යවහාර මුදල් (NRFC), නේවාසික විදේශ ව්‍යවහාර මුදල් (RFC) ගිණුම්වලට බැර කළ යුත්තේ පවතින රෙගුලාසිවලට එකඟව පමණක් බවද එම බැංකුව කියාසිටී.අනේවාසික භාරකරුවන්/ මවුපියන් වෙතින් ලද ආමුඛ ප්‍රේෂණ බැර කිරිමෙන් හෝ එබඳු භාරකරුවන්/ මවුපියන්ගේ පවතින අනේවාසික විදේශ ව්‍යවහාර මුදල් ගිණුම්වලින් අරමුදල් මාරු කිරිමෙන් බාලවයස්කරුවන් වෙනුවෙන් අනේවාසික විදේශ ව්‍යවහාර මුදල් නේවාසික විදේශ ව්‍යවහාර මුදල් ගිණුම් ආරම්භ කිරිමට අවසර දෙනු ලැබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=n120712_br4</link>
    <topic>උතුරු නැඟෙනහිරට කුඩා කර්මාන්ත 60,000ක්</topic>
    <author>චින්තා රණසිංහ</author>
    <content>(2012-07-12 11:32)දිවිනැඟුම ව්‍යාපෘතිය යටතේ ගෘහ කර්මාන්ත හා හස්ත කර්මාන්ත මෙන්ම සුළු හා මධ්‍ය පරිමාණ කර්මාන්ත 60,000ක් ඇරඹීමට මේ වර්ෂයේ ඉලක්කකර ඇතැයි සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා පවසයි.දශක තුනක යුද්ධය නිසා විනාශ වූ උතුරු නැඟෙනහිර ප‍්‍රදේශවල ජනතාවගේ ජීවන තත්ත්වය හස්ත කර්මාන්ත මඟින් සංවර්ධනය කිරීමට අවශ්‍ය පියවර ගන්නා ලෙස ජනාධිපති මහින්ද රාජපක්ෂ මහතා තමාට උපදෙස් දී ඇති බව ද ඒ සඳහා ‘දිවිනැඟුම‘ ව්‍යාපෘතිය ක්‍රියාත්මක කරන බව ද ඇමැතිවරයා පැවසීය.ත‍්‍රිකුණාමල දිස්ත‍්‍රික්කයේ දිවිනැඟුම ප‍්‍රදර්ශනය විවෘත කළ අවස්ථාවට සහභාගී වෙමින් ත‍්‍රිකුණාමල සිංහල මහ විද්‍යායේදී ඇමැතිවරයා මේ බව ප්‍රකාශ කළේය.දැනට දිස්ත‍්‍රික්ක 18ක මෙවැනි ප‍්‍රදර්ශන පවත්වා තිබෙන අතර එහිදී කර්මාන්ත ඇරඹීමට සූදානම් 10000කට අධික පිරිසක් තෝරාගෙන ඇති බව ප‍්‍රකාශ කළ ඇමැතිවරයා විශේෂයෙන් යුද්ධය පැවති දිස්ත‍්‍රික්කවල දිවිනැඟුම ව්‍යාපෘතිය ක‍්‍රියාත්මක කිරීම ආර්ථික සංවර්ධන ඇමැති බැසිල් රාජපක්‍ෂ මහතාගේ විශේෂ අවධානය යොමු වී ඇති බව ද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=n120712_br3</link>
    <topic>කෘෂිකර්ම දෙපාර්තමේන්තුවේ සියවස් සමරු ප්‍රදර්ශනය 20 දා සිට</topic>
    <author>සමන්මලී ප්‍රියශාන්ති</author>
    <content>(2012-07-12 11:20)කෘෂිකර්ම දෙපාර්තමේන්තුව සංවිධාන කරන ගොවි සතිය මේ 20 සිට 25 දක්වා ගන්නෝරුව කෘෂිකර්ම දෙපාර්තමේන්තු පරිශ්‍රයේදී පැවැත්වේ.කෘෂිකර්ම දෙපාර්තමේන්තුවට වසර සියයක් සපිරීම නිමිති කර ගනිමින් මෙවර ගොවි සතිය පැවැත්වෙන අතර සියවස් සමරු ප්‍රදර්ශනයද මීට සමගාමීව පැවැත්වේ.ජුලි 20 සිට 25 දක්වා පෙරවරු 8.30 සිට රාත්‍රී දහය දක්වා ප්‍රදර්ශනය පැවැත්වෙන අතර පස්වරු 6 ට ප්‍රධාන ආරාධිතයා සහභාගී වන උත්සවයක් පැවැත්වේ. ජුලි 22 දා උත්සවයට ප්‍රධාන ආරාධිත අමුත්තා වශයෙන් ජනාධිපති මහින්ද රාජපක්ෂ මහතා සහභාගී වීම‍ට නියමිතය.රාජ්‍ය අංශයේ ප්‍රදර්ශන කුටි 98ක් හා පෞද්ගලික අංශයේ ප්‍රදර්ශන කු‍ටි 109ක් පමණ මෙහි තිබෙන අතර දේශීය ආහාර හා පලතුරු අලෙවිකරුවන් 80ක් පමණ සහභාගී වෙති. ප්‍රදර්ශන භූමියේ විවිධ බෝග වගාවන් හා කෘෂි තාක්ෂණ ආදර්ශන ද ප්‍රදර්ශනය කෙරෙන අතර කෘෂිකර්ම දෙපාර්තමේන්තුවේ සියවසක ඉතිහාසයේ විකාශනය ද නිරූපණය කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=n120712_br2</link>
    <topic>බින් ලාඩන්ගේ හිටපු කෝකියා 'කෝසිට' වසර 10කට පසු සියරට යාමට නිදහස</topic>
    <author>කාටුම් -ඒ.එෆ්.පි.</author>
    <content>කියුබාවේ අමෙරිකානු ගුවන්ටනාමෝ රැඳවුම් කඳවුරේ වසර 10කට වැඩි කාලයක් සිරගතව සිටි ඔසාමා බින් ලාඩන්ගේ හිටපු කෝකියා හා රියැදුරු වන ඊබ්‍රහිම් අලි කෝසි පෙරේදා යළි සිය උපන් රටවන සුඩානයට පැමිණ තිබේ.50 හැවිරිදි කෝසි රැගත් අමෙරිකානු හමුදා ගුවන්යානය පෙරේදා හිමිදිරියේ කාටුම් ගුවන්තොටුපොළට ළඟාවීමෙන් ටික වේලාවකට පසු සුඩාන විදේශ අමාත්‍යාංශ ප්‍රකාශක අල් ඔබේඩ් මේරු පැවසුවේ "දැන් ඔහු නිදහස් මිනිසකු "බවය.අමෙරිකානු ජනාධිපති බැරැක් ඔබාමාගේ පරිපාලනය විසින් හඳුන්වාදෙනු ලැබූ සංශෝධිත නීති යටතේ හමුදා අධිකරණයක් මගින් විභාගකළ පළමුවන ගුවන්ටනාමෝ රැඳවියා කෝසිය. 2010 දී නිකුත් කෙරුනු අධිකරණ ලේඛනවලට අනුව කෝසිට නියමවූ අවුරුදු 14 ක සිරදඬුවම මේ මස අවසන්වන වන අතර ඉන් පසු ඔහු සුඩානයට යැවෙන බව දැක්වී තිබිණ.2010 ජූලි මාසයේදී කෝසි ත්‍රස්තවාදයට ද්‍රව්‍යවමය ආධාර සැපයීම හා කුමන්ත්‍රණය කිරීම සම්බන්ධ‍යෙන් වරද පිළිගෙන තිබිණ. 2002 සිටම ඔහු ගුවන්ටනාමෝ කඳවුරේ රඳවා තිබී ඇත.1996 පටන් තමා අල්කයිඩා සංවිධානයට සහාය ලබා දුන් බවත් පසුව බින්ලාඩන් සමග ඇෆ්ගනිස්තානයට පැමිණ ඔහුගේ කෝකියා මෙන්ම පොත් තබන්නා හා සංවිධාන කටයුතු පිළිබඳ ප්‍රධානියා ලෙස කටයුතු කළ බවත් ‍කෝසි පවසා තිබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=n120712_br1</link>
    <topic>පවුල් 387 කට නිවාස ඉදිකර ගැනීමට මුදල් ආධාර</topic>
    <author>මොනරාගල සමූහ - කේ.බී.රත්නායක</author>
    <content>(2012-07-12 10:30)රජයේ වෙනත් අමාත්‍යාංශවලට ලබාදෙන මුදල් වලින් ජනතාවට ප්‍රතිලාභ ලැබෙන්නේ විවිධ ව්‍යාපෘති මගින් පමණයි. එහෙත් රජයේ මුදල් සෘජුවම ජනතාවගේ අතට පත් කරන එකම අමාත්‍යාංශය නිවාස සංවර්ධන අමාත්‍යාංශය බවද එහෙයින් සාමාන්‍ය පුරවැසියකුට නිවාසයක් ඉදිකර ගැනීම සඳහා රුපියල් ලක්ෂ දෙකක මුදලක් අතට ලබා දෙන්නේ කිසිදු ඇපයක් නැතිව යයිද නිවාස සංවර්ධන අධිකාරියේ ක්‍රියාකාරී අධ්‍යක්ෂ පද්ම උදයශාන්ත ගුණසේකර මහතා පැවසීය.ඒ මහතා එසේ පැවසුවේ මොනරාගල දිස්ත්‍රික්කයේ දිළිඳු පවුල් හා රජයේ සේවක පවුල් 387කට නිවාස ඉදිකර ගැනීම සඳහා මුදල් ආධාර ලබාදීමේ උත්සවයක් අමතා කතා කරමිණි.ඒ මහතා මෙසේ ද කීය. මෙසේ නිවාස අධාර ලබාදීමට රාජ්‍ය බැංකු පනතින් බිලියන පහකට ආසන්න මුදලක් ලබාදී තිබෙනවා. මේ රටේ හොඳ නිවාසයක් නැතිව ලක්ෂ දොළහක් පමණ පවුල් සිටිනවා.මේ මුදල්වලින් එයින් පවුල් ලක්ෂ දහයකට නිවාස ඉදිකර දීමට නිවාස දසලක්ෂයේ වැඩසටහනින් හැකියාව ලැබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=n1207121</link>
    <topic>රෝයල් පාක් රූමතිය මැරූපෙම්වතා එල්ලුම් ගහට</topic>
    <author>නෙල්කා මැදගෙදර</author>
    <content>රාජගිරිය රෝයල් පාක් නිවාස සංකීර්ණයේදී ඉවෝන් ජොන්සන් නමැති තරුණියක මරාදැමීමේ වරදට ශාමන්ත ජූඩ් ඇන්තනි ජයමහ (26) නමැත්තා වරදකරු බවට ඊයේ (11) තීන්දු කළ අභියාචනාධිකරණය ඔහුට මරණ දඬුවම නියම කෙළේ ය.එම මිනීමැරුම සාවද්‍ය නොවන මිනීමැරුමක් බවට තීරණය කර විත්තිකරුට වසර දොළහක බරපතළ වැඩ සහිත සිර දඩුවමක් සහ රුපියල් පනස්දහසක දඩ මුදලක් නියම කරමින් 2006 ජූලි මස 28 වැනිදා දෙන ලද මහාධිකරණ තීන්දුව බල රහිත කෙරිණි. විත්තිකරුට මහාධිකරණයෙන් නියම කළ සිර දඩුවම වැඩි කරන ලෙස ඉල්ලා නීතිපති ගොනු කර තිබූ පෙත්සම පිළිගනිමින් අභියාචනාධිකරණය මේ බව තීන්දු කර ඇත.එම තරුණිය ඝාතනය කිරීම මිනීමැරීමේ චේතනාවෙන් ම සිදු කරන ලද බවට තහවුරු කිරීමට ප්‍රමාණවත් තරම් සාක්කි ඇති බවට අභියාචනාධිකරණය තීරණය කර ඇත.ඩබ්ලිව් .එල්. රංජිත් සිල්වා සහ එච්.එන්.ජේ. පෙරේරා යන අභියාචනාධිකරණ විනිසුරු මඬුල්ල විසින් මෙම තීන්දුව ප්‍රකාශ කරන ලදී.අභියාචන පෙත්සම් පිළිබඳ දීර්ඝ නඩු විභාගයකින් පසුව විත්තිකරු මිනීමැරිමේ වරදට වරදකරු බවට තීරණය කිරීමට තීන්දු කළ බව නඩු තීන්දුව ප්‍රකාශ කරමින් අභියාචනාධිකරණ විනිසුරු ඩබ්ලිව්. එල්. රංජිත් සිල්වා මහතා සදහන් කෙළේ ය.මෙය සාවද්‍ය නොවන මනුෂ්‍ය ඝාතනයක් බවට තීරණය කිරීමට තරම් පදනමක් නැතැයි එම නඩු තීන්දුව ප්‍රකාශ කරමින් විනිසුරු සිල්වා මහතා සඳහන් කෙළේ ය..සාක්කි සහ කරුණු සලකා බැලීමෙන් අනතුරුව විත්තිකාර අභියාචක අපරාධ නඩු විධාන සංග්‍රහයෙහි 280 වගන්තිය යටතේ මිනිමැරීමේ වරද සිදු කර ඇති බව තීරණය කරන බව ප්‍රකාශ කළ විනිසුරුමඬුල්ල මරණීය දඩුවම නියම කිරීමට පෙර එසේ දඩුවම් නොකිරීමට හේතු වන යමක් ප්‍රකාශ කිරීමට තිබේදැයි විත්තිකාර අභියාචකගෙන් විමසා සිටියේ ය. එහිදී කිසිවක් ප්‍රකාශ නොකළ විත්තකාර අභියාචක තමන්ට පැවසීමට කිසිවක් නැතැයි හස්ත සංඥා මඟින් ප්‍රකාශ කෙළේ ය. ඒ අනුව අපරාධ නඩු විධාන සංග්‍රහයෙහි 285(1) වගන්තිය ප්‍රකාරව මෙරට ජනාධිපතිවරයා නියම කරන දිනයක නියම කරන වෙලාවකදී විත්තිකරුගේ ප්‍රාණය නිරුද්ධ වන තෙක් ගෙල වැල ලා එල්ලා මරා දැමිමට නියම කරන බව අභියාචනාධිකරණය සඳහන් කෙළේ ය.මෙබඳු මිනීමැරම් වලදී මරණ දඩුවම නියම කිරීම සාමාන්‍යයෙන් මහාධිකරණය විසින් සිදු කරනු ලබන නමුත් මහාධිකරණයට පැනවිය හැකි එම දඬුවම නියම කිරීමේ හැකියාව අභියාචනාධිකරණය සතු වන බව තීන්දුව ප්‍රකාශ කරමින් විනිසුරු රංජිත් සිල්වා මහතා සඳහන් කෙළේ ය. ඒ බව ශ්‍රේෂ්ඨාධිකරණ තින්දු මගින් ද තහවුරු කර ඇති බව ප්‍රකාශ කෙරිණි.මෙහිදී තමාට බරපතළ වැඩ සහිත සිර දඩුවම් නියම කළ මහාධිකරණ තීන්දුව බල රහිත කර නිදොස් කොට නිදහස් කරන ලෙස ඉල්ලා විත්තිකරු විසින් ඉදිරිපත් කළ අභියාචන පෙත්සම නිෂ්ප්‍රභ කරන ලදි.විත්තිකරුට නියම කළ සිර දඬුවම වැඩි කරන ලෙස ඉල්ලා තවත් පෙත්සමක් නීතිපති ගොනු කර තිබිණි.මෙය සාවද්‍ය නොවන මනුෂ්‍ය ඝාතනයක් බවට තීන්දු කරමින් විත්තිකරුට නියම කළ සිර දඩුවම් වෙනුවට එය මිනී මැරුමක් බවට තීන්දු කර මරණීය දඩුවම නියම කරන ලෙස එමඟින් ඉල්ලා තිබිණි.2005 වසරේ ජූලි මස 01 වැනිදා රෝයල් පාක් නිවාස සංකීර්ණයේ දී ඉවෝන් ජොන්සන් නම් තරුණියට පහර දී මරා දැමීම සම්බන්ධයෙන් ශාමන්ත ජූඩ් ඇන්තනී ජයමහ නමැත්තාට එරෙහිව නීතිපති වරයා විසින් මහාධිකරණය හමුවෙහි නඩු පවරන ලදී.එවකට ඔහු 18 වැනි වියෙහි පසු විය.නඩු විභාග කිරීමෙන් අනතුරුව එහි තීන්දුව 2006 ජූලි මස 28 වැනිදා තීන්දුව ප්‍රකාශ කළ මහාධිකරණය විත්තිකරු සාවද්‍ය නොවන මිනීමැරුමක් කර ඇති බවට තීන්දු කර වසර දොළහක බරපතළ වැඩ සහිත සිර දඬුවමක් ද රුපියල් පනස්දහසක දඩ මුදලක් ද නියම කෙළේය. එම තීන්දුව අභියෝගයට ලක් කළ මෙම අභියාචන පෙත්සම් එකවර අධිකරණයෙහි විභාග විය .ජනාධිපති නීතිඥ අනිල් සිල්වා මහතා සහ නීතිඥ දිනේෂ් දොඩංගොඩ මහතා විත්තිකාර අභියාචක වෙනුවෙන් පෙනී සිටියහ.අතිරේක සොලිසිටර් ජෙනරාල් ජයන්ත ජයසූරිය මහතා සහ රජයේ නීතිඥ හරිප්‍රියා ජයසුන්දර මහත්මිය නීතිපති වෙනුවෙන් පෙනි සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=n1207122</link>
    <topic>වයඹ සරසවි කථිකාචාර්යවරියගේගමන් බලපත BLACK LISTED</topic>
    <author>විජයානි එදිරිසිංහ</author>
    <content>වයඹ විශ්වවිද්‍යාලයේ කථිකාචාර්යවරියකගේ විදේශ ගමන් බලපත්‍රය කිසිදු දැනුම්දීමක් හෝ පරීක්‍ෂණයකින් තොරව ආගමන විගමන දෙපාර්තමේන්තුව මගින් අසාදු ලේඛන (BLACK LIST) කර තිබේ.වයඹ විශ්වවිද්‍යාලයේ ආචාර්ය කුමුදුනි පෙරේරා මහත්මියගේ විදේශ ගමන් බලපත්‍රය මෙසේ BLACK LIST වී තිබේ.2011 වසරේදී එය බ්ලැක් ලිස්ටඩ් කර ඇති අතර ඒ බව ඇයට දැනගැනීමට ලැබී ඇත්තේ මීට මාසයකට පමණ පෙරය.අනතුරුව කථිකාචාර්යවරිය මේ ගැන විමසීමේදී ආගමන විගමන දෙපාර්තමේන්තුව පවසා ඇත්තේ ඇයගේ හැඳුනුම්පත් අංකයට තවත් කාන්තාවකගේ හැඳුනුම්පතක් තිබීම ඇයගේ විදේශ ගමන් බලපත්‍රය අවලංගු කිරීමට හේතු වූ බවයි.ජාතික හැඳුනුම්පත් දෙපාර්තමේන්තුව හෙළිකර ඇති පරිදි කථිකාචාර්යවරියගේ හැඳුනුම්පත් අංකය යාපනයේ කාන්තාවකට ද ලබා දී තිබේ. එමනිසා ඇයට අලුත් අංකයක් ලබා දී ඇයගේ සියලු දෑ ඒ අනුව වෙනස් කර ගැනීමට උපදෙස් දී ඇත. කථිකාචාර්යවරියගේ ජාතික හැඳුනුම්පත ලබාගෙන තිබෙන්නේ 1984 වර්ෂයේදීය. 2004 වර්ෂයේදී එම හැඳුනුම්පත යළි අලුත් කර තිබේ. එම අවස්ථාවේද වැරදීමක් සිදුවී තිබුණේ නම් එය පෙන්වා දීමට ඉඩ තිබුණි.කථිකාචාර්යවරියගේ විදේශ ගමන් බලපත්‍රය 1994 ලබාගෙන ඇත. 2006 වසරේදී ද නැවත එය අලුත් කර තිබේ. ඇයගේ රියදුරු බලපත්‍රය ද එම හැඳුනුම්පත් අංකයෙන්ම ලබා දී ඇත.මේ කථිකාචාර්යවරිය ආචාර්ය උපාධිය, පශ්චාත් උපාධි ඇතුළු බොහෝ ඉහළ උපාධි ලබා ඇති තැනැත්තියකි. ඇය ලෝකයේ රටවල් විශාල ප්‍රමාණයක විවිධ සම්මන්ත්‍රණ, පාඨමාලා, වැඩමුළු ඇතුළු අන්තර්ජාතික වැඩසටහන් රැසකට සම්බන්ධ වී තිබේ.තවද බැංකු ගණනාවක ඇයගේ ගිණුම් පවතී. ඇයගේ විදේශ ගමන් බලපත්‍රය ඉතා පිරිසිදු ඉතිහාසයක් තබාගෙන පවත්වාගෙන ගොස් තිබේ. එවැනි ;හ්තු ගණනාවක් නිසා ඇයගේ හැඳුනුම්පත් අංකය වෙනස් කර ගැනීමට නොහැකිව තිබේ. එමනිසා එම හැඳුනුම්පත් අංකය ඇති සෙසු කාන්තාවට අලුත් අංකයක් ලබා දෙන ලෙස ඇය ඉල්ලා තිබේ. එහෙත් හැඳුනුම්පත් කාර්යාලය එය ඉෂ්ට කර නොමැත.පසුව කථිකාචාර්යවරිය පාර්ලිමේන්තු ඔම්බුඩ්ස්මන්වරයාට පැමිණිලි කර තිබේ. එහිදී පැවැත්වූ පරීක්‍ෂණයකින් අනතුරුව ඇයට තිබූ අංකයම ලබා දෙන ලෙස ඔම්බුඩ්ස්මන්වරයා තීන්දු කර ඇත. එහෙත් තවමත් එය ඉෂ්ට නොවූ බව කථිකාචාර්යවරිය “දිනමිණ” ට පැවසුවාය. මේ ගැටලුව සම්බන්ධව ආගමන විගමන දෙපාර්තමේන්තුවේ ජ්‍යෙෂ්ඨ නිලධාරියෙකුගෙන් අදහස් විමසීමට “දිනමිණ” උත්සාහ කළත් ඔවුන් දුරකථනයට සම්බන්ධ කර ගැනීමට නොහැකි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=n1207123</link>
    <topic>නොමිලේ රට ඉඳි යටබුදු දහමට අපහාස</topic>
    <author>චන්ද්‍රිකා පෙරේරා සහ මහින්ද අලුත්ගෙදර</author>
    <content>දුප්පත් පවුල්වලට නොමිලේ රට ඉඳි පාර්සල් බෙදා දෙන මුවාවෙන් බුදු දහමට අපහාස වන අන්දමේ පත්‍රිකා බෙදූ අරාබි ජාතිකයන් පස්දෙනකු නුවරඑළිය ප්‍රදේශයේදී පොලිසිය විසින් පෙරේදා (10) අත්අඩංගුවට ගෙන තිබේ.රාජ්‍ය බුද්ධි තොරතුරු ඒකකයට ලැබුණු තොරතුරක් මත අත්අඩංගුවට ගෙන ඇති සැකකාර විදේශිකයන් පස්දෙනා මේ වන විට ආගමන හා විගමන දෙපාර්තමේන්තුවේ රඳවා සිටී. මොවුන්ට මේ පත්‍රිකා ඉස්ලාම් සංවිධානය මඟින් බෙදා හැරීම සඳහා ලබා දුන් බව ප්‍රශ්න කිරීමේදී හෙළිකර ඇත.සැකකරුවන් විසින් රට ඉඳි පාර්සල් සමඟ මෙම අසාදු(අපහාසාත්මක දේ ) ලේඛනගත කර බෙදාහැර ඇති බව මූලික පොලිස් පරීක්ෂණ මගින් හෙළිවී ඇත.සිද්ධිය පිළිබඳ රහස් පොලිසිය මගින් පරීක්ෂණ පවත්වයි. පරීක්ෂණ කටයුතු අවසන් වන තෙක් සැකකාර අරාබි ජාතිකයන් ආගමන විගමන දෙපාර්තමේන්තුවේ රඳවා තැබීමට තියමිත බව රහස් පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=n1207124</link>
    <topic>නිවැසියන් අරන් එනු නොවමදුරුවන් තුරන් කරනු</topic>
    <author>සිරන්ජනි කුමාරි</author>
    <content>ඩෙංගු මදුරු කීටයන් බෝකිරීමේ චෝදනාව යටතේ සැකකරුවන් අධිකරණයට ඉදිරිපත් කොට දඩ ගස්සවා අධිකරණය පෙහොසත් කිරීම නොව කළ යුතුව ඇත්තේ මදුරු කීටයන් බෝවන ස්ථාන හඳුනාගෙන නිසි බලධාරීන් යොදවා මදුරු දුම් ගසා මදුරුවන් මර්දනය කිරීම යැයි කොළඹ අතිරේක මහෙස්ත්‍රාත් ප්‍රසන්න අල්විස් මහතා ඊයේ (11) මුල්ලේරියාව පොලිසියට අවවාද කරමින් පැවැසීය.මදුරු මර්දන වැඩසටහන් ක්‍රියාත්මක නොකර නිකරුණේ නිවැසියන් අත්අඩංගුවට ගෙන අධිකරණයට ඉදිරිපත් කිරීමෙන් ඩෙංගු වසන්ගතය තුරන් කළ නොහැකි බව පැවසූ මහෙස්ත්‍රාත්වරයා මින් පසුවට පුද්ගලයන් නිකරුණේ අධිකරණයට ඉදිරිපත් නොකරන ලෙසට පොලිසියට දැනුම් දුන්නේය.මුල්ලේරියාව පොලිසිය විසින් ඩෙංගු චෝදනාව යටතේ පුද්ගලයන් පස්දෙනකු අධිකරණයට ඉදිරිපත් කර තිබු අතර ඔවුන් අධිකරණය හමුවේ වරද පිළිගැනිමෙන් අනතුරුව මහෙස්ත්‍රාත්වරයා රුපියල් 500ක දඩ මුදලක් නියම කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=n1207125</link>
    <topic>යල් පිනූ නිලවාහන චක්‍රලේඛ අලුත් වෙයි</topic>
    <author/>
    <content>රාජ්‍ය සේවයේ විධායක නිලධාරින්ගේ ප්‍රවාහන පහසුකම්වලට අදාළ යල් පිනූ චක්‍ර ලේඛ වර්තමානයට ගැලපෙන සේ සංශෝධනය කිරීම සඳහා මූලික කටයුතු දැනටමත් අවසන් කර ඇති අතර දැනට පවතින ගාස්තුව කාලීනව සංශෝධනය වන බව රාජ්‍ය පරිපාලන සහ ස්වදේශ කටයුතු අමාත්‍යාංශයේ ලේකම් පී. බී. අබේකෝන් මහතා පවසයි.ඉහත කී නිලධාරින්ගේ ප්‍රවාහන පහසුකම්වලට අදාළව ක්‍රියාත්මක වු 1984.08.15 අංක 264 දරන රාජ්‍ය පරිපාලන චක්‍ර ලේඛය සහ 1999.10.08 22/99 සහ 2004.12.27 22/99 (iv) චක්‍ර ලේඛ මෙසේ සංශෝධනය වන බව ලේකම්වරයා නිවේදනයක් නිකුත් කරමින් පවසා තිබේ.“යල් පිනූ නිල වාහන චක්‍ර ලේඛයෙන් රජයට බිලියන ගණනක පාඩුවක්” යනුවෙන් පසුගිය ජූනි 8 වැනිදා දිනමිණ පුවත්පතේ පළවූ ප්‍රධාන වාර්තාව සම්බන්ධයෙන් තොරතුරු දක්වමින් ලේකම්වරයා එම නිවේදනය එවා තිබේ. රජය විසින් නිලධාරින්ට ලබාදෙන නිල වාහන නඩත්තුව සඳහා යන වියදම රජය විසින් දැරිය යුතු බව පවසන ලේකම්වරයා එම වාහනවලින් පෞද්ගලික කාර්යයන්හි නිරතවීමට බාධාවක් නොමැති බවද කියයි. වසර පහෙන් පහට නිල වාහන ලබාදීමක් නොසිදුවන බව ද ලේකම්වරයා සිය නිවේදනයේ සඳහන් කර තිබේ. එහෙත් දිනමිණ පුවතේ සඳහන් වුයේ වසර පහෙන් පහට තීරුබදු සහන බලපත්‍රය (පර්මිට්) ලැබෙන බවයි.තවද නිලධාරින්ට විවිධ චක්‍රලේඛවලින් විවිධ විධිවිධාන සලසා තිබියදී යම් නිලධාරියකු හෝ නිලධාරිනියක එම විධිවිධාන නොසලකා කටයුතු කරත් නම් ඔවුන්ට එරෙහිව කටයුතු කිරීමට අවශ්‍ය විධිවිධානද ආයතන සංග්‍රහයේ ඇති බව රාජ්‍ය පරිපාලන අමාත්‍යාංශ ලේකම්වරයා සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=n1207126</link>
    <topic>ඉඳුරුව බණ්ඩාරිගොඩ සුනන්දාරාමයටතාවකාලික විහාරාධිකාරී හිමිනමක්</topic>
    <author>අසේල කුරුළුවංශ</author>
    <content>ඉඳුරුව බණ්ඩාරිගොඩ සුනන්දාරාමාධිපති බළපිටිය මිගෙට්ටුවත්තේ සුමිත්ත භික්ෂුව අපරාධ පරීක්ෂණ දෙපාර්තමේන්තුව විසින් අත්අඩංගුවට ගෙන අධිකරණයට ඉදිරිපත් කිරීමෙන් පසු රක්ෂිත බන්ධනාගාර ගත කිරීම හේතුවෙන් එම විහාරස්ථානයේ විහාරාධිකාරී ධුරයට අස්ගිරි මහ නාහිමි ප්‍රමුඛ එම පාර්ශ්වයේ කාරක සංඝ සභාව විසින් කීරපිටියේ ස්වර්ණ හිමියන් විහාරාධිකාරී ධූරයට තාවකාලිකව පත් කර ඇත.අදාළ පත්කිරීම සම්බන්ධව අස්ගිරි පාර්ශවයේ ලේඛකාධිකාරී ආණමඩුවේ ධම්මදස්සි හිමි විසින් බෞද්ධ කටයුතු කොමසාරිස් වරයාද ලිඛිතව දැනුවත් කර තිබේ. කිසියම් පිරිසක් අදාළ විහාරස්ථානයට ගොස් එහි වැඩ වාසය කරන භික්ෂූන් වහන්සේලාට තාඩන පීඩන එල්ල කරන්නට උත්සහ කර තිබෙන බවට තොරතුරු ලැබුණු බවටත් ඒ පිළිබඳ අස්ගිරි මහ විහාර පාර්ශ්වයේ අප්‍රසාදය පළ කරන බවත් ලේඛකාධිකාරී හිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=n1207127</link>
    <topic>ජාතික රුධිර පාරවිලයන සේවාවට ISBT ජගත් සම්මානය</topic>
    <author>සන්ධ්‍යා කරුණාරත්න</author>
    <content>මෙරට ජාතික රුධිර පාරවිලයන සේවාව ලෝකයේ සංවර්ධන‍ය වෙමින් පවතින රටවල රුධිර පාරවිලයන සේවාවන් අතරින් ප්‍රථම ස්ථානය දිනා ගනිමින් ISBT ජගත් සම්මානය හිමි කර ගෙන ඇත.ලෝක සෞඛ්‍ය සංවිධානයේ හා ජාතික අවශතාවන්ට අනුව සැලසුම් සහගතව නිසි ප්‍රමිතියෙන් යුත් ආරක්ෂිත රුධිරය නිසි කලට නියමිත නවීන වෛද්‍ය නිර්දේශයන්ට අනුව සපයාදීමේදී දැක්වූ ප්‍රගතිය සැලකිල්ලට ගනිමින් මේ අන්තර්ජාතික සම්මානය පිරිනමා තිබේ. රුධිර පාරවිලයනය පිළිබඳ ජාත්‍යන්තර සංගමයේ සංවර්ධනය වෙමින් පවතින රටවල් අතර 2012 වර්ෂය සඳහා වන තරගයෙන් ප්‍රථම ස්ථානය ජයග්‍රහණය කරමින් මේ සම්මානය දිනා ගත් බව සෞඛ්‍ය අමාත්‍යාංශය සඳහන් කරයි.රුධිර පාරවිලයනය හා පටක බද්ධය සඳහා වන විශේෂඥයන්ගෙන් සමන්විත අග්‍රගන්‍ය ජගත් සංවිධානයක් ලෙස රුධිර පාරවිලයනය පිළිබඳ ජාත්‍යන්තර සංගමය හඳුන්වයි. 1935 දී පිහිට වූ මේ සංගමය සාමාජික රටවල් 97 කින් හා 2000 කට අධික සාමාජික වෘත්තිකයන්ගෙන් සමන්විත සංවිධානයකි. 2009, 2010, 2011 වසරවලට අදාළ තරගකරුවන් විසින් තම රටවල රුධිර පාරවිලයන සේවයෙහි ප්‍රගමනය සඳහා ගෙන ඇති ක්‍රියාමාර්ග පිළිබඳ සමාලෝචනයට ගෙන මේ සම්මානය පිරිනමා තිබේ. ශ්‍රී ලංකා ජාතික රුධිර පාරවිලයන සේවාව මේ සඳහා ඉදිරිපත් වූ සියලුම තරගකරුවන් අභිබවා ප්‍රථම ස්ථානය හිමි කර ගැනීමට සමත් වී තිබේ.මෙක්සිකෝවේ කැංකුන් නගරයේදී පසුගියදා (08) පැවැත්වූ ත්‍යාග ප්‍රදානෝත්සවයට සෞඛ්‍ය අමාත්‍යාංශයේ නියෝජ්‍ය අධ්‍යක්ෂ ජනරාල් (වෛද්‍ය සේවා) වෛද්‍ය ආනන්ද ගුණසේකර, ජාතික රුධිර මධ්‍යස්ථානයේ අධ්‍යක්ෂ වෛද්‍ය විජිත් ගුණසේකර මහත්වරු සහභාගී වූහ. රට පුරා රුධිර බැංකු 90 කට වඩා ක්‍රියාත්මක කරමින් කාර්යක්ෂම රුධිර පාරවිලයන සේවාවක් ජාතික රුධිර පාරවිලයන සේවාව මඟින් ඉටුකෙරේ. ගුණාත්මක බවෙන් ඉහළ, ආරක්ෂිත රුධිරය මෙන්ම වෙනත් රුධිරය ආශ්‍රිත නිෂ්පාදන ජනතාවට නොමිලයේ ලබාදීම සිදුකෙරේ. එච්.අයි.වී. , සෙංගමාලය වැනි භයානක රෝග රුධිරය හරහා මහජනතාවට සම්ප්‍රේෂණය වීමට ඉඩනොදී ජාතික වශයෙන් ක්‍රියාත්මක කරන රුධිර පාරවිලයන සේවාව මහජනතාවට මහඟු සේවාවක් ඉටු කරයි. ලෝකයේ බොහෝ රටවල මෙවැනි රෝග සම්ප්‍රේෂණය වන්නේ අනාරක්ෂිත රුධිරය ජනතාවට ලබාදීම නිසාය.ලෝකයටම ආදර්ශයක් වූ ගුණාත්මක රුධිර පාරවිලයන සැපයීමක් යන ජාතික ලේ දීමේ සේවයේ දැක්ම අනුව නිරන්තර මෙහෙයුමක යෙදී සිටීම මෙවැනි අන්තර්ජාතික මට්ටමේ වි‍ශිෂ්ට ජයග්‍රහණයක් ලැබීමට හේතු වූ බව සෞඛ්‍ය ඇමැති මෛත්‍රීපාල සිරිසේන මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=n1207128</link>
    <topic>අපරාධ පරීක්‍ෂණයට පැය 24 පුරාමපොලිස් නිල සුනඛයෝ සූදානමින්</topic>
    <author>ඉන්දික පොල්කොටුව</author>
    <content>මෙරට ප්‍රධාන නගර කේන්ද්‍ර කැර ගනිමින් අපරාධ පරීක්‍ෂණ, මත්ද්‍රව්‍ය වැටලීම, පුපුරන ද්‍රව්‍ය සෝදිසිය හා ආරක්ෂිත රාජකාරී සඳහා අංග සම්පූර්ණ පුහුණව ලැබූ පොලිස් නිල සුනඛයන් සහිත හදිසි ඇමතුම් ඒකකයක් පැය විසි හතර පුරා රාජකාරියේ යෙදවීමේ අන්තර්ජාතික මට්ටමේ නව වැඩපිළිවෙළක් ආරම්භ කිරීමට පොලිස් නිල සුනඛ මූලස්ථානය පියවර ගෙන තිබේ.අ‍ෙමරිකාව, එංගලන්තය, ජර්මනිය ආදී රටවල මේ වැඩපිළිවෙළ මේ වන විට ක්‍රියාත්මක කෙරෙන අතර අන්තර් ජාතික මට්ටමේ මෙවැනි වැඩපිළිවෙළ තුළින් අපරාධ මැඬලීම ඉතා සාර්ථකව කළ හැකි බවට පොලිස් නිල සුනඛ මූලස්ථානය විශ්වාස කරයි.කොළඹ, මහනුවර, කුරුණෑගල ආදී ප්‍රධාන නගරයන්හි හදිසි ඇමතුම් රථය බැගින් යොදා මේ නිල සුනඛයන් රාජකාරිය සඳහා යෙදවෙන අතර ඒ සඳහා ඉහළ පුහුණුව ලැබූ පොලිස් නිලධාරියකු බැගින්ද යෙදවේ. මෙහි පළමු පියවර ලෙස නෙදර්ලන්තයෙන් හා ජර්මනියෙන් ගෙන්වන ලද උසස් වර්ගයේ නිල සුනඛයන් හය දෙනෙකු මේ වන විට පුහුණු කැර ඇති අතර ඉදිරියේදී නිල සුනඛයන් 25 - 30 ත් අතර ප්‍රමාණයක් පුහුණු කිරීමට නියමිතය.එම ප්‍රධාන නගරයන්හි සිදුවන ඕනෑම හදිසි අවස්ථාවක් මැඬලීමට මේ සුනඛයන් යොදා ගැනෙන අතර විශේෂ පොලිස් කණ්ඩායම් එම ස්ථානයට පැමිණෙන තුරු එම නිල සුනඛයන්ට හදිසි අවස්ථාව මැඬලමින් අදාළ ස්ථානය ආරක්ෂිතව තබා ගැනීමට හැකි වනු ඇත.මධ්‍යම පළාත පොලිස් නිල සුනඛ කොට්ඨාසය භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ උපදෙස් මත පොලිස් නිල සුනඛ කොට්ඨාසයේ අධ්‍යක්ෂ ජ්‍යෙෂ්ඨ පොලිස් අධිකාරි මහින්ද ඒකනායක නියෝජ්‍ය අධ්‍යක්ෂ පොලිස් අධිකාරි සිසිර වීරකෝන් මහත්වරුන්ගේ මඟපෙන්වීමෙන් පොලිස් නිල සුනඛ මූලස්ථානය මගින් මේ නිල සුනඛයන් මාස හතක විශේෂ පුහුණුවකට ලක් කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=n1207129</link>
    <topic>වයස අවුරුදු අටයිවෙබ් අඩවියක් හදයි</topic>
    <author>අසේල කුරුළුවංශ</author>
    <content>වයස අවුරුදු අටේදී වෙබ් අඩවියක් නිර්මාණය කරමින් මෙරට ළාබාලම වෙබ් නිර්මාණවරිය බවට පත්වීමට කොළඹ අන්තර් ජාතික පාසලේ මහනුවර ශාඛාවේ අධ්‍යාපනය ලබන වෂින්‍යා ප්‍රේමානන්ද් සිසුවිය සමත්වී ඇත.අන්තර් ජාතික පරිගණක බලපත්‍රය ද International Computer Driving licence වයස අවුරුදු 07 දී හිමිකර ගත් ඇය තම ඉංග්‍රීසි දැනුම උපයෝගී කරගනිමින් වසර 2010 අපොස සාමාන්‍ය පෙළ විභාගයේ ඉංග්‍රීසි විෂයට පෙනී සිට ඒ සමාර්ථයක් ලබා ඉන් විශිෂ්ට ලෙස සමත්ව තිබේ.ප්‍රංශ, ඉංග්‍රීසි, ජර්මන්, සිංහල හා දෙමළ භාෂා කියවීමේ හා ලිවීමේ හැකියාවද ඇති ඇය අනාගතයේදී ස්නායු රෝග විශේෂඥවරියක වීමේ අපේක්ෂාවෙන් පසුවන බව වෂින්‍යාගේ මව වන ලක්ෂ්මි ප්‍රේමානන්ද් මහත්මිය පැවැසුවාය.විද්‍යුත් තැපැල් ලිපිනයක් ඇය වයස අවුරුදු තුනේදී නිර්මාණය කැර තිබෙන අතර වෂින්‍යයා මේ වන විට කොළඹ අන්තර් ජාතික පාසලේ 07 වන ශ්‍රේණියේ අධ්‍යාපනය ලබන්නීය. අධ්‍යාපනය සඳහා දක්වන සුවිශේෂී දක්ෂතාව හේතුවෙන් ඇය දෙවරක් ද්විත්ව උසස්වීම් Double Promotion ලද බව ඇගේ මව පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=n12071210</link>
    <topic>පිටපතක් නැති නාමයෝජනා ප්‍රතික්ෂේප කරනවා</topic>
    <author>ධනුෂ්ක ගොඩකුඹුර</author>
    <content>පළාත් සභා මැතිවරණයට නාමයෝජනා භාරදීමේදී පිටපතක් නොමැති නාමයෝජනා ප්‍රතික්ෂේප කරන බව මැතිවරණ කොමසාරිස් මහින්ද දේශප්‍රිය මහතා පවසයි.එසේ භාරදෙන පිටපතේ එය පිටපතක් ද යන්න සඳහන් කිරීම අනිවාර්ය බවත් මුල් පිටපත සහ පිටපත් හඳුනා ගැනීමට හැකිවිය යුතු බවත් දේශප්‍රිය මහතා කියයි. නාමයෝජනා භාරගැනීමෙන් අනතුරුව දැන්වීම් පුවරුවේ ප්‍රදර්ශනය කරනු ලබන්නේ මෙසේ භාර දෙන පිටපත බවත් දේශප්‍රිය මහතා පවසයි.මේ මැතිවරණයේදී නාමයෝජනා භාරදීමෙන් අනතුරුව විරෝධතා දැක්වීමට ඉඩක් නැති අතර එසේ යම් වරදක් ඇති නම් නාමයෝජනා ප්‍රදර්ශනය කළ පසු අදාළ නිලධාරීන් වෙත පෙන්වා දීමට පමණක් අවස්ථාව ඇති බවත් හෙතෙම සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=n12071211</link>
    <topic>ආර්පිකෝ විශිෂ්ට අලෙවි නියෝජිතසම්මාන ප්‍රදානෝත්සවය</topic>
    <author/>
    <content>රිචඩ් පීරිස් ටයර් සමාගමේ ශ්‍රී ලංකාව පුරා විසිරී සිටින ටයර් අලෙවි නියෝජිතයන්ගේ වාර්ෂික අලෙවි නියෝජිත සම්මාන ප්‍රදානෝත්සවය රිචඩ් පීරිස් සමූහ ව්‍යාපාරයේ මස්කෙළිය වැවිලි සමාගමේ අධ්‍යක්ෂ, ආචාර්ය අනුර ඒකනායක මහතා, රිචඩ් පීරිස් සමාගමේ සමූහ අධ්‍යක්ෂ දේශීය නිෂ්පාදන හා බෙදාහැරීමේ අංශයේ කළමනාකාර අධ්‍යක්ෂ, සුනිල් ලියනගේ මහතා හා සමාගමේ අධ්‍යක්ෂ මණ්ඩලයේ ප්‍රධානත්වයෙන් අලුත්ගම ඊඩ්න් රිසෝර්ට් හා ස්පා හෝටලයේ දී පසුගියදා අතිඋත්කර්ෂවත් අන්දමින් පැවැත්වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=n12071212</link>
    <topic>උතුරු මැද-සබරගමුව-නැඟෙනහිරනාම යෝජනා බාර ගැනීම අද සිට</topic>
    <author>මහින්ද අලුත්ගෙදර</author>
    <content>උතුරු මැද, සබරගමුව හා නැඟෙනහිර පළාත් සභා සඳහා නාම යෝජනා බාර ගැනීම අද (12) සිට ආරම්භ වෙයි.එම නාම යෝජනා බාර ගැනීම ලබන 19 දා දහවල් 12.00 දක්වා ඒ ඒ දිස්ත්‍රික්කයන්හි දිස්ත්‍රික් ලේකම් කාර්යාලයන්හිදී සිදු කෙරෙන බව මැතිවරණ මහ ලේකම් කාර්යාලය පවසයි.රත්නපුර, කෑගල්ල, අනුරාධපුර, පොළොන්නරුව, ත්‍රීකුණාමලය, අම්පාර හා මඩකලපුව යන දිස්ත්‍රික්කයන්හි පැවැත්වෙන මේ මැතිවරණය සඳහා නාම යෝජනා බාරගැනීම ඒ ඒ දිස්ත්‍රික් ලේකම් කාර්යාලයන්හිදී සිදු කෙරෙන අතර ඊට අමතරව ඇප තැන්පත් කිරීම සඳහා එළඹෙන 18 දා දහවල් 12.00 දක්වා කාලය ලබා දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=r1207121</link>
    <topic>අතුරුගිරියේ හෙරොයින් ලෝලියෙක්ගෙවල් බිඳ බඩු සොරකම් කරලා</topic>
    <author>අතුරුගිරිය විශේෂ - වික්‍රම සමරසිංහ</author>
    <content>මත්කුඩු වලට ඇබ්බැහිව ගෙවල් බිඳ භාණ්ඩ සොරකම් කළ සැකකරුවකු අතුරුගිරිය පොලිසිය අත්අඩංගුවට ගෙන තිබේ. පොලිසිය පවසන පරිදි 19 වියැති ඔහු දැනට රැකියාවක් නොකරන අතර වනාතමුල්ලේ මත්කුඩුවලට සම්බන්ධ තරුණයෙක් සමග සුහද වීමෙන් පසු මොහුද මත්කුඩු පානයට හුරුව ගෙවල් බිදීම් වැනි හොරකම් වලට යොමුව ඇත.මොහු මීට කලින් නවගමුව පොලිස් බල ප්‍රදේශයේ ගෙයක් බිඳ භාණ්ඩ හොරකම් කිරීම නිසා එම චෝදනාවට කඩුවෙල අධිකරණයට ඉදිරිපත් කිරීමෙන් අනතුරුව ඇප ලබා සිටියදී පසුව අතුරුගිරිය මාලසිංහගොඩ පාරේ නිවෙසකට දිවා කාලයේදී ජනේලයක් බිඳ ඇතුළු වී එහි තිබූ රන්මාලයක්, මුද්දක්, කරාබු ජෝඩුවක්, ඩිජිටල් කැමරාවක් ජංගම දුරකථනයක් ඇතුළු වටිනා භාණ්ඩ කිහිපයක් සොරාගෙන ඇත.එම නිවස හිමියාගෙන් ලද පැමිණිල්ලකට අනුව පරීක්ෂණ පැවැත්වීමේදී මෙම සැකකරු සමග අදාළ භාණ්ඩ සොයාගැනීමට හැකිවී ඇත්තේ පොලිස් සැරයන් පියල්, කොස්තාපල් ජයවර්ධන, සුකුමාරන් යන නිලධාරීන්ටය. අතුරුගිරිය පොලිස් ස්ථානාධිපති පොලිස් පරීක්ෂක කපිල සේනානායක සහ අපරාධ අංශ ස්ථානාධිපති පොලිස් පරීක්ෂක ආර්.කේ.පුෂ්පකුමාර මහත්වරුන්ගේ උපදෙස් පිට අත්අඩංගුවට ගත් සැකකරු සහ අදාළ භාණ්ඩ කඩුවෙල මහේස්ත්‍රාත් අධිකරණයට ඉදිරිපත් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=r1207122</link>
    <topic>මීගොඩ ආයුර්වේදයේ මුළුතැන්ගෙයසංවර්ධන ලොතරැයි මණ්ඩලයෙන් අලුත්වැඩියාවට</topic>
    <author>හෝමාගම විශේෂ ජිනදාස ගමගේ</author>
    <content>බස්නාහිර පළාත් සභාවට අයත් රෝහලක් වුවත්, මීගොඩ ආයුර්වේද රෝහල පංචකර්ම වෛද්‍ය ක්‍රමය සහිත ලංකාවේ හොඳම ආයුර්වේද රෝහල බවට පත් කළ යුතු බවත් දේශීය රෝගීන් අතර පමණක් නොව විදේශීය රෝගීන් අතරත් ජනප්‍රිය කර ජාත්‍යන්තර ආයුර්වේද රෝහලක් බවට සංවර්ධනය කළ යුතු බවත් ඒ සඳහා හැකි සෑම සහයෝගයක්ම ලබාදෙන බවත් අධ්‍යාපන ඇමැති බන්දුල ගුණවර්ධන මහතා පැවැසීය.ඇමැතිවරයා එසේ පැවසුවේ ඉකුත් දින සංවර්ධන ලොතරැයි මණ්ඩලය විසින් මීගොඩ ආයුර්වේද රෝහලේ මුළුතැන්ගේ ගොඩනැගිල්ල සංවර්ධනය තීන්ත ආලේප කිරීම සඳහා පැවති කෙටි රැස්වීමේදීය.සංවර්ධන ලොතරැයි මණ්ඩලයට වසර 29 ක් පිරීම නිමිත්තෙන් රෝහලේ මුළුතැන්ගේ සංවර්ධනය සඳහා රුපියල් 40,000 ක් වෙන්කර ඇත.තවදුරටත් අදහස් දැක්වු ඇමැති බන්දුල ගුණවර්ධන මහතා මෙසේද පැවැසීය.ඕනෑම මැතිවරණ කොට්ඨාසයක අභිමානය, කීර්තිය, දියුණුව රඳා පවතින්නේ ඒ ආසනය තුළ පොදු ජනතාව වෙනුවෙන් අවශ්‍ය කටයුතු ඉටුකර ගැනීම සඳහා ආයතන බහුලවීම තුළින් විශේෂයෙන් රාජ්‍ය ආයතන පිහිටුවීම තුළින් දිවංගත ජාතික නායකයකු වූ ගාමිණී ජයසූරිය මහතා මෙම ආසනයට රාජ්‍ය මුද්‍රණ නීතිගත සංස්ථාව සහ කර්මාන්තපුර ඇති කළා. මීගොඩ ආයුර්වේද රෝහලත් එතුමාගේ සංකල්පයක් බව ගෞරවයෙන් සිහිපත් කළ යුතු වෙනවා. සංවර්ධන ලොතරැයි මණ්ඩලයේ සාමාන්‍යාධිකාරි මාධව දේවසුරේන්ද්‍ර, රෝහල් කමිටු සභාපති නීතිඥ රොහාන් ගම්ලත් රෝහල් කාර්යභාර වෛද්‍ය නිලධාරි පී. වී. දයාවති, මීගොඩ පොලිස් ස්ථානාධිපති උ.පො.ප. සමරසිරි මහත්වරුද කතා කළ අතර බ.ප.මන්ත්‍රී නීතිඥ ජනක වැලිවත්ත, ප්‍රාදේශීය සභා මන්ත්‍රීවරුන් වන නිහාල් රංජිත් හේවාවසම්, කමල් චන්දන, අනුර ප්‍රියන්ත, ශාන්ත මුදුන්කොටුව, රෝහල් කමිටු උපසභාපති විජේසිරි, වෛද්‍ය අශෝක රාමසුන්දර මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=r1207123</link>
    <topic>රණවිරු මවුපියන් පුෂ්පෝපහාර දක්වන කෝට්ටේ රණවිරු ස්මාරකය</topic>
    <author>මහරගම විශේෂ වේහැල්ලේ පියතිලක</author>
    <content>1981 සිට දේ්ශයේ ආරක්‍ෂාව හා මව් බිමේ ඒකීයභාවය වෙනුවෙන් ජීවිත පූජා කළ රණවිරුවන් සිහිකිරීම සඳහා පාර්ලිමේන්තුව ඇස ගැටෙන මානයේ ඉදි වී ඇති රණවිරු ස්මාරකය දිනපතා සිය දහස් ගණනකගේ පිදුම් ලබති.කොටි ත්‍රස්තවාදය ප්‍රථමයෙන් ම බිලි ගත්තේ කෝප්‍රල් හේවාවසම් රණවිරුවාය ස්මාරකය පරිශ්‍රයේ ඇති දේශය වෙනුවෙන් දිවි පිදූ රණවිරු ගල් පුවරු ලේඛනයේ අංක එකට ඔහුගේ නම සඳහන් වේ. ඔහු දිවි පුදා ඇත්තේ 1981 ඔක්තෝබර් මස 15 වනදා ය.ගල් පුවරුවල සටහන්ව ඇති රණවිරුවන්ගේ නම් දෙස බලමින් හඬා වැලපෙන, සෝ සුසුම් ලන, වේදනාවන් තුනී කරගන්නා ස්ථානයක් බවට මෙම රණවිරු ස්මාරකය පත් වී තිබේ.ඉකුත් දිනෙක අප රණවිරු ස්මාරකය නැරඹීමට ගිය විටෙක මහරගම රණවිරු සංසදයේ පිරිසක් එහි වූහ.එම පිරිසේ 20 දෙනෙක් පමණ වූ, ඒ අතර සැමියා අහිමි වූ බිරින්දන් පුතා අහිමි වූ වූ මව්වරු පියවරු සහෝදරයා අහිමි වූ සහෝදර සහෝදරියෝ වූහ.ඒ පිරිසේ හැම කෙනෙක්ම රණවිරු නාම පුවරුවේ තමන්ට අහිමි වූ, පියා, සැමියා, පුතා, සහෝදරයාගේ නම් දෙස බලමින් කදුළු සැලීම ඉතාමත් සංවේදී දසුනක් විය. “මගේ පුතා ඩෙල්ප්වල නැතිවෙන කොට මඟුලට තිබුණේ මාසය යි. පුතා හිටිය නම් මං දැන් ආච්චි කෙනෙක්” යි කියමින් එක් මවක් හඬා වැලපෙනු දක්නට ලැබිණි. “මගේ රත්තරන් මහත්තය වෙල්වැටිතුරේ දී නැති වෙන කොට මේ පුතාට යංතං අවුරුද්ද” යි තම සැමියාගේ නම ගල් පුවරුවේ කියවා කදුළු සැලූ තරුණ මව ළඟ වයස පහක තරම් දරුවෙක් විය. “මේ තියෙන්නෙ මගේ පුතාගෙ නම මේජර් කවීන්ද්‍ර උපුල් ගම්ලත්. ම්ලේච්ඡ කොටි මගේ පුතා බිලි ගත්තේ පුනරීන් සටනෙදි” එක් ආරෝම පරිනාහ දේහයකින් යුත් පියෙක් මට ගල් පුවරුවේ සිය පුතාගේ නම පෙන්වීය.ඒ පියාද හමුදාවේ සේවය කොට විශ්‍රාම ගිය අයෙකි. හෙතෙම නමින් කපිතන් ගම්ලත් ආර්. මුදියන්සේ ය. මහරගම රණවිරු සංසදයේ සභාපති ඔහු ය. “මං මාසෙකට දවසක් එනව මෙතන පුතාගේ නම බලල යන්න” කපිතාන් ගම්ලත් කීවේ දෑසින් දෝරේ ගලන කදුළු පිසදමමිනි.1981.10.15 වැනිදා සිට 2010 ත්‍රස්තවාදී යුද්ධය අවසන් වනවිට මවුබිම වෙනුවෙන් දිවි පිදූ ජාතියේ ශ්‍රේෂ්ඨ පුතුන් රණවිරුවන් 27462 දෙදෙනෙකුගේ නම් රණවිරු කැටපත් පවුරේ කොටා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=r1207124</link>
    <topic>කුරුණෑගල යොවුන් කඳවුර සැප්තැම්බර් 21, 22 වැල්ලව දී</topic>
    <author>වයඹ පළාත් සංචාරකසේන ඉදිරිසිංහ</author>
    <content>තරුණ තරුණියන් දහසක ගේ සහභාගිත්වයෙන් යොවුන් කඳවුරක් පැවැත්වීමට කුරුණෑගල ප්‍රාදේශීය සභාව හා ජාතික තරුණ සේවා සභාව පියවර ගෙන තිබේ.මෙම යොවුන් කඳවුර සැප්තැම්බර් මස 21, 22 සහ 23 යන දිනයන් හි වැල්ලව පිඹුරුවැල්ලේගම විද්‍යාලයේ දී පැවැත්වෙන බව කුරුණෑගල ප්‍රාදේ්ශීය සභාවේ සභාපති පැට්‍රික් කරුණාසිංහ මහතා පැවැසීය.සංස්කෘතික විශේෂාංග, ක්‍රීඩා, දේශන, තරුණ පෞරුෂත්ව වැඩසටහන්, ගිනි කෙළි සංදර්ශන ආදී විශේෂාංග රැසක් මෙම යොවුන් කඳවුරේ දී පැවැත්වේ.ප්‍රාදේශීය සභාව මේ සඳහා රුපියල් ලක්‍ෂ 20 ක් වැය කරනු ලබයි.වයඹ ප්‍රධාන ඇමැති අතුල විජේසිංහ මහතාගේ අනුමැතියෙන් කුරුණෑගල ප්‍රාදේ්ශීය සභා ප්‍රජා සංවර්ධන අංශය මෙය සංවිධානය කරනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=r1207125</link>
    <topic>කැලණිවැලි දුම්රිය මාර්ගයේ අනාරක්ෂිත හරස් මාර්ගවල අනතුරු ඉහළට</topic>
    <author>මීගොඩ සමූහ ඩබ්ලිව්. ඩී. ජයතිස්ස</author>
    <content>කැලණිවැලි දුම්රිය මාර්ගයේ හෝමාගම සිට පාදුක්ක දක්වා අනාරක්ෂිත හරස් මාර්ග නිසා අනතුරු රැසක් සිදුවන බව මගීහු කියති.පසුගියදා වටරැක රුසිරුමල් ඇඟලුම් කම්හල ඉදිරියේ ඇති අනාරක්ෂිත මාර්ගය හරහා ධාවනය වූ යතුරු පැදියක දුම්රියක් ගැටී තරුණයෙක් මරණයට පත් වූවේය.පාදුක්ක සිරි පියරතන මධ්‍ය මහා විද්‍යාලය දෙපස අනාරක්ෂිත හරස් මාර්ග දෙකකි. තුන්දහසකට අධික සිසුන් පිරිසක් මෙහි අධ්‍යාපනය ලබති. මේ තත්ත්වය මත එම සිසහු අනාරක්ෂිත බව මවුපියෝ කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=s1207121</link>
    <topic>කඩුලු සබඳතා දෙකක් මතපාකිස්තානය ඉනිම ගොඩ නඟයි</topic>
    <author>වර්නන් ගුණසේකර පල්ලෙකැලේ සිට</author>
    <content>අසාර් අලිගේ දායකත්වයෙන් ගොඩනගා ගත් කඩුලු සබඳතා ද්විත්වයක් මත පාකිස්තානය පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැත්වෙන තෙවැනි හා අවසාන ටෙස්ට් තරගයේ ඊයේ සිවුවැනි දිනය අවසන් වන විට දෙවැනි ඉනිමේ කඩුලු 8ක් දැවී ලකුණු 299ක් රැස්කර ගෙන සිටියේය.මේ අනුව පාකිස්තානය කඩුලු 2ක් අතැතිව ලකුණු 188කින් ඉදිරියෙන් සිටී. අද තරගයේ අවසාන දිනයයි.අසාර් අලි ලකුණු 136ක් වාර්තා කළ අතර අසාඩ් ෂෆික් නොදැවී ලකුණු 55ක් ලබා ගෙන සිටී. නොදැවුණු අනෙක් පිතිකරු අද්නන් අක්මාල් ලකුණු ලබා ගැනීම ආරම්භ කර සිටියේ නැත.පාකිස්තාන ඉනිමේ කඩුලු සබඳතා දෙක අංක 3 පිතිකරු අසාර් අලි වටා ගොඩනැගුණි. මොහමඩ් හෆීස් දායක වූ දෙවැනි කඩුලු සබඳතාව ලකුණු 94ක් වූ අතර අසාඩ් ෂෆික් දායක වූ පස්වැනි කඩුලු සබඳතාව ලකුණු 100ක් විය. අවසානයේ මේ සබඳතා දෙක ම බිඳ දමනු ලැබුවේ දිල්හාර ප්‍රනාන්දු ය.දිල්හාර ලකුණු 65කට කඩුලු 3ක්ද, රංගන හේරත් ලකුණු 64කට කඩුලු 4ක්ද ලබා ගත්හ.සවස තේ පානයෙන් පසුව තෙවැනි ඕවරයේදී අසාර් අලි ඔහුගේ සිවුවැනි ටෙස්ට් ශතකය වාර්තා කළේය. මිනිත්තු 295ක් හා පන්දු 214කින් සම්පූර්ණ වූ එම ශතකයට හතරේ පහර 9ක් ඇතුළත්ව තිබිණි.ඕවර 80ක් අවසානයේ පාකිස්තාන මුළු ලකුණු ප්‍රමාණය කඩුලු 4කට 237ක්ව තිබියදී ශ්‍රී ලංකාව දෙවැනි නව පන්දුව ලබා ගත්තේය. නව පන්දුවෙන් කඩුල්ලක් ලබා ගත්තේ ඕවර 11කට පසුවය. ඒ, ශ්‍රී ලංකාවට ‘හිසරදයක්’ බවට පත්ව තිබූ අසාර් අලි හා අසාඩ් ෂෆික් අතර පස්වැනි කඩුලු සබඳතාව අවසන් කරමිණි. මේ දෙදෙන පැය 2ක් හා මිනිත්තු 19ක් කඩුල්ලේ රැඳී සිටිමින් ඕවර 35.2කදී ලකුණු 100ක් රැස් කරමින් සිටියදී දිල්හාර ප්‍රනාන්දුගේ පන්දුවට කඩුලු රකින ප්‍රසන්න ජයවර්ධන අතට උඩ පන්දුවක් ලබා දෙමින් අලි දැවී ගියේය.පැය 6ක් හා මිනිත්තු 11ක් තිස්සේ පන්දු 284කට මුහුණ දුන් අලි හතරේ පහර 13ක් සමග ලකුණු 136ක් ලබා ගත්තේය. පාකිස්තාන 5 වැනි කඩුල්ල බිඳ වැටෙන විට මුළු ලකුණු සංඛ්‍යාව 276ක් විය.දිල්හාර ඔහුගේ ඊළඟ ඕවරයේදී මොහමඩ් සාමි (3) කඩුල්ල මුවා කිරීමේ වරදට හසුකර ගනිමින් 100 වැනි ටෙස්ට් කඩුල්ල ලබා ගත්තේය. ඒ, මුළු ලකුණු 280දීය. ඊට තවත් ලකුණකට පසුව පාකිස්තාන 7 වැනි කඩුල්ල බිඳ වැටෙමින් උමාර් ගුල් (0), හේරත්ගේ පන්දුවකට කඩුල්ල මුවා කරමින් දැවී ගියේය.ඊයේ උදය වරුවේ තරගයේ බිඳ වැටුනේ පාකිස්තාන එක් කඩුල්ලක් පමණි. දැවී ගිය පිතිකරුවා වූයේ උප නායක මොහමඩ් හෆීස් ය.දිල්හාර ප්‍රනාන්දුගේ පන්දුවට පළමු ‘ස්ලිප්’හි තරංග පරණවිතාන අතට උඩ පන්දුවක් දෙමින් හෆීස් දැවී ගියේ දිවා ආහාරය සඳහා තරගය නතර කිරීමට මිනිත්තු 10ක් තිබියදීය. පැය දෙක හමාරක් කඩුල්ලේ රැඳී සිටි හෆීස් කඩුල්ලට ඈතින් පැමිණි ‘වයිඩ්’ පන්දුවකට පහරක් එල්ල කිරීමට යාමෙන් දැවී ගියේය. පන්දු 100කට මුහුණ දුන් ඔහු හතරේ පහර 6ක් සමග ලකුණු 52ක් රැස් කළේය. ඔහු සහ අසාර් අලි එක්ව දෙවැනි කඩුල්ල වෙනුවෙන් ඕවර 33.1ක් ඇතුළත ලකුණු 94ක් එක් කළහ. කඩුලු 1 ට ලකුණු 27 සිට ඊයේ තරගය ඇරැඹූ පාකිස්තානුවෝ උදය වරුවේදී ලකුණු 92ක් ඔවුන්ගේ මුළු ලකුණු සංඛ්‍යාවට එක්කර ගත්හ. දිවා ආහාරය සඳහා තරගය නතර කරන විට පාකිස්තානය සිය දෙවැනි ඉනිමේ කඩුලු 2කට ලකුණු 119ක් රැස්කර ගෙන සිටියහ.දිවා ආහාරයත් සවස තේ පානයත් අතර කාලයේදී පාකිස්තාන කඩුලු 2ක් ලකුණු 91කට බිඳ වැටුනු අතර එම වටිනා කඩුලු දෙක ම දඟ පන්දුවලින් ලබා ගත්තේ රංගන හේරත් ය.දිවා ආහාරයෙන් පසුව යැවුනු පස්වැනි ඕවරයේදී පාකිස්තාන කඩුල්ලක් ලබා ගැනීමට ශ්‍රී ලංකාවට අවස්ථාව උදාවූවද එයින් නිසි ඵල නෙලා ගැනීමට නොහැකි විය. ලකුණු 12ක් ලබා ගෙන සිටි යූනුස් ඛාන්, ඇන්ජලෝ මැතිව්ස්ගේ පන්දුවකට දුන් උඩ පන්දුව රැක ගැනීමට කඩුලු රකින ප්‍රසන්න ජයවර්ධන අසමත් විය. පන්දුව අල්ලා ගැනීමට ඔහු දකුණත දිගු කළද එය ගිලිහී ගියේය. ඒ වන විට මුළු ලකුණු ප්‍රමාණය 135ක් විය.අවසානයේ, යූනුස් ඛාන් දැවී ගියේ ‘සිලි පොයින්ට්’ ස්ථානයේ තරංග පරණවිතානගේ අති විශිෂ්ට උඩ පන්දු රැක ගැනීමකිනි. රංගන හේරත්ගේ දඟ පන්දුව යූනුස්ගේ පිත්තේ අග යාන්තමට ගෑවී පා ආවරණයේ වැදී ආ අතර එය බිම පතිත වීමට ඔන්න මෙන්න කියා තිබියදී වහාම ක්‍රියාත්මක වූ පරණවිතාන සිය දකුණතින් පන්දුව ඩැහැ ගත්තේය.හතරේ පහර 3ක් එල්ල කළ යූනුස් පන්දු 50කට මුහුණ දී ලකුණු 19ක් ලබා ගත් අතර ඔහු සහ අසාර් අලි තෙවැනි කඩුල්ල වෙනුවෙන් ඕවර 17කදී ලකුණු 48ක් එක් කළහ. යූනුස්ගේ දැවී යාමෙන් පාකිස්තාන තෙවැනි කඩුල්ල මුළු ලකුණු 158දී බිඳ වැටිණි.මුළු ලකුණු 176දී පාකිස්තාන සිවුවැනි කඩුල්ල බිඳ වැටුනු අතර එම කඩුල්ල ලබා ගත්තේද හේරත් ය. එවර ඔහුට ‘ගොදුරු’ වූයේ නායක මිස්බා උල් හක් ය. ‘ස්ලිප්’හි පන්දු රකිමින් සිටි ප්‍රතිවාදී නායක මහේල ජයවර්ධන ට උඩ පන්දුවක් ලබා දෙමින් උල් හක් දැවී යන විට ලබා ගෙන සිටියේ ලකුණු 5ක් පමණි. එය රංගන හේරත් ශ්‍රී ලංකාවේදී ලබා ගත් 100 වැනි ටෙස්ට් කඩුල්ල විය.සවස තේ පානය සඳහා තරගය නතර කරන විට පාකිස්තානය දෙවැනි ඉනිමේ කඩුලු 4කට ලකුණු 210ක් රැස්කර ගෙන සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=s1207122</link>
    <topic>ලන්ඩන් ඔලිම්පික් උලෙළට ශ්‍රී ලංකාව සුදානම්</topic>
    <author/>
    <content>ලන්ඩන් ඔලිම්පික් ක්‍රීඩා උළෙලට සහභාගිවන ක්‍රීඩක ක්‍රීඩිකාවෝ ක්‍රීඩා ඇමති මහින්දානන්ද අලුත්ගමගේ මහතා සමග ඡායාරූපයකට ඊයේ පෙනී සිටියහ. පසුපෙළ වමේ සිට: රිෂිකා උඩුගම්පොල (පිහිනුම්) හේෂාන් උණම්බුව (පිහිනුම්) සමන්ත වික්‍රමසිංහ (පිහිනුම් කණ්ඩායම් භාර නිලධාරී) රියර් අද්මිරාල් ෂමාල් ප්‍රනාන්දු (මලල ක්‍රීඩා කණ්ඩායම් භාර නිලධාරී) රොහාන් ද සිල්වා (බැඩ්මින්ටන් කණ්ඩායම් භාර නිලධාරී) මංගල සමරකෝන් (වෙඩිතැබීම) නිශාන්ත පියසේන (කණ්ඩායම් සම්බන්ධීකරණ නිලධාරී) තිළිණි ජයසිංහ (බැඩ්මින්ටන්) ඉදිරිපෙළ වමේ සිට වාඩිවී: දේවා හෙන්රි (කණ්ඩායම් භාර නිලධාරී) මැක්ස්වල් ද සිල්වා (ඔලිම්පික් ලේකම්) හේමසිරි ප්‍රනාන්දු (ඔලිම්පික් සභාපති) මහින්දානන්ද අලුත්ගම‍ගේ (ක්‍රීඩා ඇමැති) උදය සෙනවිරත්න (ක්‍රීඩා අමාත්‍යංශ ලේකම්) රංජනී ජයකොඩි (ක්‍රීඩා අධ්‍යක්ෂ ජෙනරාල්) මහත්ම මහත්මීහු වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=s1207123</link>
    <topic>ඔලිම්පික් උලෙළ වාර්තා කිරීමට ලේක්හවුස් දෙදෙනෙක්</topic>
    <author>ඡායාරූප: රුවන් ද සිල්වා</author>
    <content>ලන්ඩන් ඔලිම්පික් උළෙල වාර්තා කිරීම සඳහා ශ්‍රී ලංකාවෙන් මාධ්‍යවේදීන් 5ක් තෝරාගෙන ඇත. එයින් ලේක්හවුස් ආයතනයේ දිනේෂ් වීරවංශ (දකුණේ) (ඔබ්සර්වර් කර්තෘ) හා ප්‍රින්ස් ගුණසේකර (දිනමිණ නියෝජ්‍ය ක්‍රීඩා කර්තෘ) යන මහත්වරුන්ට ඔලිම්පික් මාධ්‍ය හැදුනුම්පත් ක්‍රීඩා ඇමතිවරයා අතින් පිරිනැමු අවස්ථාව ඔලිම්පික් කමිටු සභාපති හේමසිරි ප්‍රනාන්දු මහතා හා ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මියද මෙහි සිටිති‍..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=s1207124</link>
    <topic>සුපර්ක්‍රොස් සිරියට ‘හුරස් පරස්’ හරස් වෙයි</topic>
    <author>ෆවුස් මොහොමඩ්</author>
    <content>මෙරට ක්‍රීඩා ලෝලීන් අතර අතිශයින්ම ජනප්‍රිය, ත්‍රාසජනක සහ උද්වේගකර හැඟීම් දනවන සුපර් ක්‍රොස් මෝටර් ධාවන තරගබිමේ යතුරුපැදි ධාවකයන් මුහුණදෙන ගැටලු සම්බන්ධව ඇතිවූ තරග වර්ජනය පිළිබඳ මේ වනවිටත් අදාල පාර්ශ්වයන් එකඟතාවයකට නොපැමිණීමෙන් සුපර් ක්‍රොස් යතුරුපැදි ධාවන තරග ඉසව්වේ අනාගතය අවිනිශ්චිත තත්වයකට පත්වී තිබේ. මේ හේතුවෙන් ඉදිරියේ දී පැවැත්වෙන සුපර්ක්‍රොස් තරගාවලියන් හීදී ද ඔවුන් තරග වර්ජනයකට සූදානමින් සිටිති. ඒ අනුව මෙරට ක්‍රීඩා ‍ලෝලින්ට සිය ප්‍රියතම සුපිරි යතුරුපැදි ධාවකයන්ගේ දස්කම් දැකබලා ගැනීමේ අවස්ථාව ‍අහිමිවනු ඇත.යතුරුපැදි ධාවකයන් හමුවේ පවතින මුදල් අපහසුතා ඇතුළු කරුණු කීපයක් මුල් කරගනිමින් ඔවුන් ඉදිරිපත් කළ ඉල්ලීම් ප්‍රතික්ෂේප වීම හේතුවෙන් ශ්‍රී ලංකා කාලතුවක්කු රෙජිමේන්තුවේ සංවිධානයෙන් සහ මෝටර් රථ සහ යතුරුපැදි ධාවකයන්ගේ සංගමයේ (ස්ලාර්ඩාර්) මෙහෙයවීමෙන් පසුගියදා මින්නේරිය යුද හමුදා ධාවන පථයේ පැවැති 7වැනි ගනර්ස් සුපර් ක්‍රොස් ධාවන තරගාවලිය වර්ජනය කිරීමට ද යතුරුපැදි ධාවකයන්ගේ එකමුතුව පියවර ගත්තේය. මේ හේතුවෙන් එම තරගාවලියේ යතුරුපැදි ධාවන ඉසව් තරගකාරිත්වයකින් තොරවූ අතර තරගාවලිය නැරැඹීමට පැමිණ සිටි අතිවිශාල ‍ක්‍රීඩාලෝලීන් අතර යම්කිසි උදාසීනත්වයක් ඇති කිරීමට ද ඉවහල් වී තිබිණි.තරගාවලියේ පුහුණුවීම් පහසුකම් නිසි අයුරින් ලබාදීම, ජයග්‍රාහකයන්ට මුදල් ත්‍යාග පිරිනැමීමට පියවර ගැනීම (Cash Prize) සහ තරගයක් සඳහා සහභාගිවීමේ දීමනාවක් (Start Money) ලබාදෙන ලෙස මීට පෙර සුපර් ක්‍රොස් ධාවන තරගාවලි මෙහෙයවනු ලබන මෝටර් රථ සහ යතුරුපැදි ධාවකයන්ගේ සංගමයෙන් ලිඛිතව ඉල්ලා සිටි බවත්, ඒ ඉල්ලීම් ප්‍රතික්ෂේප කිරීමේ හේතුවෙන් යතුරුපැදි ධාවකයන්ගේ අභිවෘද්ධිය පිණිස මේ තීරණය ගැනීමට සිදුවූ බවත් යතුරුපැදි ධාවකයන්ගේ එකමුතුවේ ප්‍රකාශකයෙකු දිනමිණට පැවැසීය.අනතුරුදායක ක්‍රීඩාවක් වන යතුරුපැදි ධාවන තරගවලට පුහුණුවීමකින් තොරව තරගවැදීමට නොහැකි බවත්, තමන් ඉල්ලා සිටින ත්‍යාග මුදල එක් තරගාවලියක ආදායමින් 2% ක්‍ හෝ 3%ක් පමණක් වන නිසා තරගාවලියකින් සංවිධායකයන් ලබන අතිවිශාල ආදායම අනුව බැලූවිට එය සුළු මුදලක් බවත් එම ප්‍රකාශකයා වැඩිදුරටත් පැවැසීය.කෙසේවෙතත් මේ කරුණු සම්බන්ධව ස්ලාර්ඩාර් නියෝජිතයන් සහ යතුරුපැදි ධාවකයන්ගේ එකමුතුවේ නි‍යෝජිතයන් අතර පසුගියදා ඔලිම්පික් නිවහනේ පැවැති සාකච්ජා සාර්ථක වූයේ නැත.යතුරුපැදි ධාවන ඉසව්වක ප්‍රථම, දෙවැනි සහ ‍තුන්වැනි ස්ථාන අත්කර ගන්නා තරගකරුවන්ට පිළිවෙලින් රුපියල් තිස් දහසක්, විසි දහසක් සහ දස දහසක් ලබාදෙන ලෙසත්, රුපියල් තුන්දහසක සහභාගිවීමේ දීමනාවක් ලබාදෙන ලෙසත් තම සංවිධානය ඉල්ලා සිටි බව ඔහු පැවැසීය. තරගාවලියක් අතරතුර දී එම ධාවන පඨයේ පුහුණුවීම්වල නිරතවීමේ අවස්ථාව ලබාදීමට එකඟතාවයකට පැමිණියත් ත්‍යාග මුදල් සහ තරගයකට සහභාගිවීමේ දීමනා ස්ලාර්ඩර් නියෝජිතයන් ප්‍රතික්ෂේප කළ බව ඔහු කීය. මුදල් නොමැතිව නොයෙකුත් දුෂ්කරතා මධ්‍යයේ සුපර්ක්‍රොස් තරග සඳහා යතුරුපැදි ධාවකයන් සහභාගි වන්නේ ක්‍රීඩාවට ඇති ලැදියාව මත බවත්, තරගාවලියකට සහභාගිවීමට යතුරපැදි ධාවකයෙකුට රුපියල් ලක්ෂයක පමණ මුදලක් වැය ‍වන බවත් ඔහු සඳහන් කළේය. මේ සම්බන්ධව යතුරුපැදි ධාවකයන්ගේ එකමුතුව ක්‍රීඩා අමාත්‍යවරයාට ලිඛිතව දන්වා ඇති අතර මෙරට යතුරුපැදි ධාවකයන්ගේ ප්‍රධාන සංගමය වන යතුරුපැදි සම්මේලනයේ නිලධාරීන් තම දුෂ්කරතා සම්බන්ධව නිහඬ පිළිවෙතක් අනුගමනය කරන බවට ද ඔවූහූ චෝදනා කරති.සියලු දුෂ්කරතා මඟහරවා මෙරට යතුරුපැදි ක්‍රීඩාව වෘත්තීය මට්ටමකට රැගෙන යමින් යතුරුපැදි ධාවකයන්ගේ අනාගතය සුරක්ෂිත එකක් බවට පත්කළ යුතු බවත්, යතුරුපැදි සම්මේලනය විසුරුවා හැර නව නිලධාරී මණ්ඩලයක් පත්කර ගැනීමෙන් මේ අරමුණු සාර්ථක කරගත හැකි බවත් පවසන යතුරුපැදි ධාවකයන්ගේ එකමුතුව මේ සම්බන්ධව ක්‍රීඩා අමාත්‍යවරයා සමග සාකච්ජා කිරීමට ද නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=s1207125</link>
    <topic>මුදල් නැත්තම් අනුග්‍රාහකයන් සොයා ගන්න</topic>
    <author/>
    <content>මෝටර් රථ සහ යතුරුපැදි ක්‍රීඩා යනු විශාල මුදලක් වැයවෙන ක්‍රීඩා බවත්, තරගාවලි සඳහා සහභාගිවීමේ දී එය දරාගත නොහැකිනම් අනුග්‍රාහකයන් සොයාගන්නා ලෙසත් මෝටර් රථ සහ යතුරුපැදි ධාවකයන්ගේ සංගමයේ සභාපති මහේෂ් ගම්මන්පිල මහතා යතුරුපැදි ධාවකයන්ගේ තරග වර්ජනය සම්බන්ධව දිනමිණ කළ විමසුමකදී සඳහන් කළේය.'ධාවන තරගවලට සහභාගි වෙන එක මුදල් වැයවෙන වැඩක් තමයි. මේ ක්‍රීඩාව කරන්න නම් මුදල් තියෙන්න ඕනා. නැත්නම් අනුග්‍රහකයන් ඉන්න ඕනා. මේ සම්බන්ධව අපට කළ හැකි දෙයක් නෑ. ඔවුන්ට පුලුවන් නම් යුද හමුදාව සහ ගුවන් හමුදාව එක්ක සාකච්ජා කරලා තරගාවලියෙන් 20%ක් නෙ‍වී ඊට වැඩි ගණනක් වුනත් අපට කමක් නෑ. තරගවලට සහභාගිවීමේ දීමනා ගෙවන්න අපට බෑ. ත්‍යාග මුදල් වැඩි කරන්න බෑ.' ඔහු පැවැසීය.'ගනර්ස් සුපර් ක්‍රොස් තරගාවලියට පෙර ඔවුන් සමග පැවැති සාකච්ජාවේ දී ඔවුන් ඉල්ලා සිටියේ තරගාවලියේ ආදායමින් 20%ක් ලබා දෙන්න කියලයි. යුද හමුදාපතිතුමා ඇතුලු ඉහළ නිළධාරී මහතුන් සියලුදෙනාම ඒ ඉල්ලීම ප්‍රතික්ෂේප කළා. මෙරට සංවිධානය කරන සුපර් ක්‍රොස් ධාවන තරග සියල්ලම වාගේ යුද හමුදාව සහ ගුවන් හමුදාවයි සංවිධානය කරන්නේ. ඔවුන් මේ දුෂ්කර කටයුත්ත කරන්නේ යුද්ධයෙන් ජීවිත අහිමි වූ රණවිරුවන්ගේ පවුල්වල සාමාජිකයන්ගෙත් , යුද්ධය ‍හේතුවෙන් ආබාධිත තත්වයට පත් වූ රණවිරුවන්ගෙත් සුබසාධනය උදෙසායි. ඒ නිසා මේ සද්කාර්යය සාර්ථක කරගැනීමට සහයෝගය පළකිරීම අපේ යුතුකමක්. මේ සුබසාධන කටයුතුවල යම් අන්දමක නිමාවකින් පසු පැවැත්වෙන තරගවලදී ඒ ඉල්ලීම ඉටු කිරීමට ඔවුන් අවධානය යොමුකරයි. නවාතැන් පහසුකම්, පුහුණුවීම් පහසුකම් ලබාදෙන්නත් ඔවුන් එකඟවුණා.යුද හමුදාවට හා ගුවන් හමුදාවට ස්තූතිවන්ත වෙන්න ඕනා ඔවුන‍්ගේ උත්සාහයෙන් මේ සියලු ධාවන තරගාවලි රූපවාහිනිය මගින් සජීවිව විකාශය කිරීම ගැන. මෙමගින් මෝටර් රථ ධාවකයන්ට වගේ යතුරුපැදි ධාවකයන්ටත් අනුග්‍රාහකයන් සොයාගන්න විශාල අවස්ථාවක් ලැබෙනවා. දැනටත් අපේ යතුරුපැදි ධාවකයන් 10දෙනෙකුට විතර අනුග්‍රාහකයන් සිටිනවා.' ගම්මන්පිල මහතා වැඩි දුරටත් පැවැසීය.කෙසේවෙතත් යතුරුපැදි ධාවකයන්ට ත්‍යාග මුදල් පිරිනැමීම මේ වස‍රේ සිට ක්‍රියාත්මක කළ බව පැවැසූ ගම්මන්පිල මහතා ඒ සම්බන්ධව යතුරුපැදි ධාවකයන්ගේ එකමුතුව නඟන චෝදනා ප්‍රතික්ෂේප කළේය.'‍මේ වසරේ ආරම්භයේ සිට අපි යතුරුපැදි ධාවකයන්‍ට තරගාවලියේ ජයග්‍රහණ සඳහා මුදල් ත්‍යාග ලබාදුන්නා. සාමාන්‍යයෙන් රුපියල් විසිදහසක් වැනි මුදලක් අපි පළමු,දෙවැනි සහ තුන්වැන්නාට ලබාදුන්නා‍. ඔවුන් ඉල්ලා සිටින්නේ ඊට වැඩි මුදලක්.'එ‍සේ වුවද යතුරුපැදි ධාවකයන්ගේ පුහුණුවීම් සම්බන්ධව ගැටලු පැන නැගුණු බව ඔහු පිළි ගත්තේය.මීට පෙර පැවැති කැවල්රි සුපර් ක්‍රොස් තරගාවලියේ දී පුහුණුවීම් කළ දිවා කාලයේ ජල බවුසර්වල ප්‍රමාද දෝෂයක් හේතුවෙන් ධාවන පඨයේ දැඩි දුහුවිලි ස්වභාවයක් ඇති වී තිබුණා. එයින් යතුරුපැදි ධාවකයන්ට පුහුණුවීම්වල දුෂ්කරතා මතුවුණා.අපි එය පිළිගන්නවා. නමුත් පුහුණුවීම්වලට අපි ඔවුන්ට දහවල් කාලය වෙන්කළේ උදේ වරුවේ ඔවුන්ට ඒ සඳහා පැමිණීමේ අපහසුතා ඇති නිසයි. මින් ඉදිරියට එය මඟ හරවා ගන්න අපි කටයුතු කරනවා. ඔහු කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=s1207126</link>
    <topic>යොවුන් ක්‍රීඩිකාවට ටෙනිස් ජයක්</topic>
    <author/>
    <content>අමෙරිකාවේ ප්‍රබල ක්‍රීඩිකාවක් වන ස්ලෝනි ස්ටීවන්ස්ට එරෙහිව ලකුණු 7-6ක්, 4-6ක් සහ 6-1ක තියුණු ජයක් ලැබූ මහ බ්‍රිතාන්‍ය‍යේ ලාබාලතම ක්‍රීඩිකා හීදර් වොට්සන් ලෝක ටෙනිස් ක්‍රීඩකයන්ගේ සංගම් ශූරතාවලියේ දෙවැනි වටයට සුදුසුකම් ලැබීමට සමත්වූවාය.20 හැවිරිදි හීදර් 2009 වස‍රේ අමෙරිකාවේ පැවැති අමෙරිකානු වි‍වෘත කනිෂ්ට ටෙනිස් තරගාවලියේ ශූරතාව දිනා ගනිමින් අන්තර් ජාතික ටෙනිස් පිටියට පැමිණි ක්‍රීඩිකාව වන්නීය.ලෝක ටෙනිස් සංගමයේ යොවුන් ක්‍රීඩිකාවන් අතර තුන්වැනි ස්ථානයේ පසුවන ඇය ජ්‍යේෂ්ඨ ක්‍රීඩිකාවන් අතර 103වැනි ස්ථානය අත්කර ඇය මේ වස‍රේ දී ප්‍රංශ විවෘත ටෙනිස් තරගාවලියේ තුන්වැනි වටය දක්වා සුදුසුකම් ලැබීමට ද සමත්වූවාය. පසුගියදා නිමාවූ විම්බල්ඩන් ටෙනිස් ශූරතාවලියේ පළමු වටයේ දී චෙක් රාජ්‍ය‍යේ ඉවේටා බෙනසෝවා පරාජය කිරීමටත්, දෙවැනි වටයේ දී අමෙරිකාවේ ජෙමී හැම්ප්ටන් පරාජය කිරීමටත් හීදර් සමත්වූවාය. ඒ අනුව 2002 වසරෙන් පසුව විම්බල්ඩන් ශූරතාවලියේ තුන්වැනි වටයට සුදුසුකම් ලැබූ ප්‍රථම බ්‍රිතාන්‍ය ජාතික ක්‍රීඩිකාව ලෙසත් ඕ වාර්තා පොතට එක්වූවාය. තුන්වැනි වටයේ දී ඇය පරාජයට පත්වූයේ විම්බල්ඩන් අනුශූරිය වූ ඇග්නිස්කා රැඩ්වන්ස්කා වෙතිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=f1207121</link>
    <topic>ප්‍රතිඵල එද්දී විපක්ෂයේ පාට හීන ඉවරයි!</topic>
    <author>සාකච්ඡා ‍ෙකළේ උදිත ගුණවර්ධන</author>
    <content>පැල්වත්ත, සෙවණගල වැනි සමාගම්වල එදා තිබූ තත්ත්වයට වඩා හාත්පසින්ම හොඳ තත්ත්වයකුයි අද තිබෙන්නේ. එදා පෞද්ගලික අංශය යටතේ මත්ද්‍රව්‍යයට අවශ්‍ය කරන මූලික අමුද්‍රව්‍ය නිෂ්පාදනය කළා. ඒ මගින් ලාබ ලබාගැනීමට උත්සාහ කළා, මිසක් සීනි නිෂ්පාදනය පිළිබඳ ගොවියාගේ පැත්තෙන් බලා කටයුතු කළේ නැහැ. අපි මේ කර්මාන්තශාලාවල උක් අඹරන්න පටන් ගත්තේ අප්‍රේල් මාසේ 27 වෙනිදා. එදා සිට අද වන විට මේ මාස තුනට ඉතාමත් සාර්ථක ගමනක් යාමට පුළුවන්කම ලැබී තිබෙනවා. අද වන විට මහා භාණ්ඩාගාරයේ එක් සතයක්වත් නොගෙන ඉදිරියට ගමන් කිරීමට පුළුවන්කම ලැබී තිබෙනවා. මා මෙතැනදී මූලිකව ස්තුතිය හා ප්‍රණාමය පළ කළ යුත්තේ එහි කාර්ය මණ්ඩලය හා ප්‍රධාන විධායක නිලධාරියටයි.ජවිපෙ මන්ත්‍රිතුමා මොන විදිහේ අර්ථයකින් මේ දේ ප්‍රකාශ කළා ද කියලා හිතා ගන්න බැහැ. හැබැයි දයා ගමගේ මහත්තයලා මේවා අතහැරලා යද්දි තිබූ සියල්ලම අරගෙන ගිහින් තිබුණා. එතකොට මේ සීනිත් අරගෙන ගියාද දන්නේ නැහැ. අද වෙද්දි සැලකිය යුතු මුදල් ප්‍රමාණයකින් ස්ථාවර මූල්‍ය තත්ත්වයක් ඇති කර ගැනීමට පුළුවන්වෙලා තිබෙනවා. මෙය අප අමාත්‍යාංශයක් විදිහට ලැබු ජයග්‍රහණයක් සහ සාර්ථකත්වයක් විදිහට පෙන්වා දෙන්න පුළුවන්. අපේ ඉලක්කය වෙලා තිබෙන්නේ සැප්තැම්බර් මාසය වෙද්දි රුපියල් මිලියන තුන්සීයක ලාබයක් විදියට උපයා ගැනීමට සැලසුම් කර තියෙනවා. දැන් තත්ත්වය අනුව අපට ඒ ඉලක්කයට යාම එතරම් අපහසු දෙයක් නොවෙයි.අපට ඕනෑ කර තිබෙන්නේ ලාබ ඉපයීම පමණක්ම නොවෙයි ලාබ ඉපැයීමේදී ජනතාවටත්, ගොවියාටත් යහපත් විදියට සියල්ල කළ යුතුයි යන ස්ථාවරයේ තමයි අපි සිටින්නේ.නියඟය වැස්ස කියන්නේ අපට පුරුදු දෙයක් විතරක් නොවෙයි. මේ විදිහේ ස්වභාවික තත්ත්වයක් මොන ආණ්ඩුවකටවත් වළක්වන්න බැහැ. අද බලන්න රුසියාවේ ස්වභාවික ආපදා තත්ත්වයක් ඇති වෙලා තිබෙනවා. ඒත් ඒ තත්ත්වය වළක්වන්න එරට ජනාධිපතිවරයාට පුළුවන් වෙලා තිබෙනවාද? නැහැනේ.මේ තත්ත්වය බරපතළ වීමට ගෝලීය තත්ත්වය ගෝලීය උණුසුම ඉහළ යාම වැනි සාධක බලපා තිබෙන්නේ. ඒ නිසා වැස්සට අවුවට ආණ්ඩුවට බැනීම තරම් මෝඩකමක් මේ ලෝකයේ කොහේවත් නැහැ.අප පසුගිය අවුරුදු පහේදී විශාල ජයග්‍රහණ ගණනාවක් ලබා ගත්තා. යුද්ධය ජයග්‍රහණය කිරීම ඉතාමත් විශිෂ්ට දෙයක් විදියට හඳුන්වන්න පුළුවන්. ඒත් මේ දේවල් ගැන කිසිවකු කතා කරන්නේ නැහැ. එය කනගාටුවට කාරණයක්.ජනතාව දන්නවා ජනාධිපතිතුමා රටට ආදරය කරන ජන නායකයෙක් කියලා. ඒ නිසා ජනතාවගෙන් බහුතරය සන්ධානය අතැර වෙනත් පක්ෂයකට හෝ පෙරමුණකට ඡන්දය දෙන්නේ නැහැ. ඒ වගේම ජනතාව ජනාධිපතිතුමාට ලෙන්ගතුයි. ආදරෙයි.ලෝකේ විසඳාගන්න පුළුවන් ප්‍රශ්න තිබෙනවා. තවත් ප්‍රශ්න තිබෙනවා කිසිදාක විසඳා ගැනීමට නොහැකි. අද එජාපය මුහුණ දී තිබෙන ප්‍රශ්න කිසිදාක විසඳා ගැනීමට බැරි ප්‍රශ්න. ඒ නිසා තමයි අපි එජාපය අතැර රටට ගමට වැඩක් කරන්න පුළුවන් සන්ධානයට සහාය ලබාදීමට කටයුතු කළේ. අපිට ප්‍රශ්න වල පැටලිලා වැඩක් නොකර පැත්තකට වෙලා ඉන්න බැහැ. අද අප ඉතා සතුටින් පැවරී ඇති රාජකාරී ඉෂ්ට කරනවා. එජාපයේ අය තාම රණ්ඩු වෙනවා. දැන් තත්ත්වය අනුව රනිල් වික්‍රමසිංහ මහතා එජාපයේ නායකයා වුණත් සජිත් ප්‍රේමදාස මහතා නායකයා වුණත් එහි තිබෙන ප්‍රශ්න විසඳා ගැනීමට බැහැ. තව තවත් පඹගාලක පැටලෙනවා මිසක්.ඒ 1991 වසරේ දී එජාපයේ සිටි පතාකයන් වූ ලලිත්, ගාමිණි, ප්‍රේමචන්ද්‍ර, වීරවන්නි, මා ඇතුළු දහ දෙනෙක් එජාපයෙන් එළියට බැස්සා. ඒ ගමනට පළාත් සභා හා ප්‍රාදේශීය සභා නියෝජිතයන්ගෙන් සැලකිය යුතු සහායක් ලැබුණා. ඒ වගේම ගම් මට්ටමින් නගර මට්ටමින් විශාල සහායක් වගේම සංවිධාන ජාලයකුත් තිබුණා. ඒත් අපට 1993 වසරේ පළාත් සභා මැතිවරණයේදී ලැබුණේ ඡන්ද ලක්‍ෂ දහයකටත් අඩුවෙන්.ඒත් අපගේ පක්‍ෂය වූ රාජාලියා පක්ෂය තැබු රැස්වීම්වලින් ලක්‍ෂ ගණනක් ජනතාව රොක් වුණා. අපට රැස්වීමක් පිට්ටනියක තිබ්බත් එයට පාලනය කර ගැනීමට බැරි තරම් ජනතාවක් සහභාගි වුණා. ඒ නිසා සෙනඟ ආවා කියලා අත්පුඩියක්, විසිල් එකක් වැදුනා කියලාවත් දේශපාලනයේ සාර්ථක ගමනක් යන්න බැහැ.මා එයට තවත් උදාහරණ කිහිපයක් කියන්නම් 1977 මැතිවරණයේදී බණ්ඩාරනායක මැතිනියගේ රැස්වීම්වලට විශාල ලෙස ජනතාව පැමිණියා. ඒත් ඡන්ද ගණන් කරද්දී ආසන අටයි ජය ගත්තේ. ජනතා විමුක්ති පෙරමුණ ගනිමු. රැස්වීමක් තිබුණොත් කටකපලා එකයි. ඡන්ද ගණන් කර ප්‍රතිඵලය එද්දි මන්ත්‍රිලා තුනයි හතරයි. අද තත්ත්වය අනුව ඒකත් ෂුවර් නැහැ. අද දේශපාලනය ගැන නොදන්න කෙටි කාලීන අත්දැකීම් ඇති අය මහ සෙනඟක් දැක්කාම විවිධ ආකාරයේ පාට පාට සිහින දකිනවා ඒත් ඒවා රැය ගෙවිලා පහුවෙනිදට එළිවෙද්දි ඉවරයි.ආර්ථික තත්ත්වය බිඳවැටී ඇතැයි සමාජ තත්ත්වය බිඳ වැටී ඇතැයි කවුරුන් හෝ කියනවා නම් ඒ තර්කවල පදනමක් නැහැ. පසුගිය අවුරුදු කිහිපයේදී විශාල ආර්ථික ප්‍රගමනයක් සිදු වෙලා තිබෙනවා පමණක් නොවෙයි, එහි ප්‍රතිලාභ මුළු සමාජය පුරා පැතිර ගොස් තිබෙනවා. එදා ආදායම් ලැබූ පිරිස් අතර රටේ මුදල් ප්‍රමාණ ගලා ගියේ විෂම විදිහට. අද එහෙම නොවෙයි දුර බැහැර දුෂ්කර මහියංගනයේත් බොහෝ පවුල්වලට අඩුම ගණනේ ත්‍රිරෝද රථයක් හෝ මෝටර් සයිකලයක් තිබෙනවා.ඒ විදිහේ ආර්ථික වර්ධනීය තත්ත්වයක් මෙයට පෙර තිබුණේ නැහැ. සමහරු කියන විදිහේ මහා පරිමාණ සමාජ බිඳවැටීමක් නැහැ. තැනින් තැන සිදුවන හුදෙකලාවීම් කිහිපයක් මාධ්‍ය මගින් ආකර්ෂණීය ප්‍රවෘත්ති බවට පත් කරනවා. එය තමයි මේ සමාජ බිඳවැටීමක් විදිහට සමහරු දකින්නේ. ඒත් මේ රටේ අති බහුතර සමාජය තවමත් සාමාන්‍ය හා සාමකාමී තත්ත්වයකයි තිබෙන්නේ. විපක්ෂයට ඕනෑ කම තිබෙන්නේ මේ සියල්ලෙන් පුංචි හෝ දේශපාලන වාසියක් ලබා ගැනීමටයි. ඒ හැර මේ තර්ක විතර්කවලට කිසිදු පදනමක් නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=f1207122</link>
    <topic>E හැඳුනුම්පතින් ද්විත්ව අංක කතාවට තිත තබනවා</topic>
    <author>චතුරිකා ගමගේ</author>
    <content>මේ දෙපාර්තමේන්තුව ආරම්භ කොට දැනට අවුරුදු 40ක් පමණ වෙනවා. 1971 වසරේ තමයි පළමු හැඳුනුම්පත නිකුත් කළේ. ඒ කාලයේ මේ දෙපාර්තමේන්තුව පරිගණකයක් දැකලාවත් තිබුණේ නැහැ. සියලුම ලියකියවිලි කටයුතු සිදුකෙරුණේ අතින්. අතින් ලියපු දත්ත ලෙප්ර්ස්වල සටහන් කරලා තිබුණා. මෑතක් වන තුරුම ඒ ක්‍රමය හැරෙන්නට දත්ත සටහන් කිරීමට වෙනත් ක්‍රමයක් තිබුණේ නැහැ. ඒ වගේම එකම අංකය දෙපාරක් යොදාගත්තද කියලා බලාගන්න ක්‍රමයක් තිබුණෙත් නැහැ. ඒ නිසා අවුරුදු 20කට පමණ පෙර සිදුවුණු වැරදි අදටත් තිබෙනවා. ද්විත්ව අංකනය මේ මෑතකදී ඇතිවුණු දෙයක් නොවේ.ද්විත්ව අංක මීට අවුරුදු 10කට පෙරත් හමුවෙලා තිබෙනවා. එකම අංකයෙන් හැඳුනුම්පත් දෙකක් නිකුත් කර තිබෙනවා නම් එකක් අනිවාර්යයෙන් වැරදියි. එකක් නිවැරැදි විය යුතුමයි. එවැනි ගැටලුවක් මතුවුණු අවස්ථාවකදී එදා දෙපාර්තමේන්තුව එක් හැඳුනුම්පතක අංකය වෙනස් කර ඊට අදාළ ලිපියකුත් ලබා දී තිබෙනවා. අදත් ඒ ආකාරයෙන් ද්විත්ව අංක හමු වූ විට අපි එක් අංකයක් වෙනස් කර එයට අදාළ ලිපියකුත් ලබා දෙනවා. අදාළ පුද්ගලයා බැංකුවකට හෝ වෙනත් ආයතනයකට ලබා දෙන්න ලිපියක් ඉල්ලුවොත් අපි එයත් ලබා දෙනවා. ඕනෑම ආයතනයක් දෙපාර්තමේන්තුව මඟින් නිකුත් කරන ලිපිය බාරගන්න බැඳී සිටිනවා.මේ ද්විත්ව අංකනය මඟින් ජනතාව අපහසුතාවයට පත්වෙන්න පුළුවන්. බැංකු කටයුතුවලදී හා විදේශ ගමන් බලපත්‍ර ලබාගැනීමේදී ආදී නොයෙකුත් කටයුතුවලදී ගැටලු මතු වෙනවා. එය අපි පිළිගන්නවා. වැරැද්ද නිවැරදි කරනවා හැරෙන්නට වෙන විකල්ප විසඳුමක් නැහැ. එදා හිටපු නිලධාරීන් බොහොමයක් අද විශ්‍රාම ගිහින්. මේ වැරදි කොයි ආකාරයෙන් සිදුවුණාද යන්න සොයන්න ක්‍රමයක් නැහැ. ඒවා සොයා ගත්තත් අද වැඩකුත් නැහැ. අඩු තරමින් මීට අවුරුදු 10කට කලින්වත් මේ දත්ත පරිගණක ගත කළා නම් මේ ගැටලු අවම කරගන්න තිබුණා.නමුත් දැන් මේ ආකාරයේ ද්විත්ව අංක නිකුත් කිරීමක් සිදු වෙන්නේ නැහැ. දැනට තිබෙන දත්තවලින් 80% පමණ අපි පරිගණකගත කරලා තිබෙනවා. ඒ නිසා ද්විත්ව අංක නිකුත් කිරීමක් සිදුවෙන්නේ නැහැ. නමුත් පැරණි අංක අදටත් හමුවෙනවා. එවිට අපි ඒවා නිවැරැදි කර දෙනවා. ඒවගේම හැඳුනුම්පත් නිවැරැදිව නිකුත් කිරීම සඳහා වෙනම ම අංශයකුත් ආරම්භ කර තිබෙනවා. ද්විත්ව අංක ගැටලුවක් ආවොත් ඕනෑම පුද්ගලයෙකුට එම අංශයට දැනුම් දෙන්න පුළුවන්.මේ ගැටලු තේරුම්ගත් නිසා තමයි පසුගිය කාලය තුළ ජනාධිපතිතුමා සහ රාජ්‍ය ආරක්ෂක ලේකම්තුමා විශේෂ අවධානය යොමු කරලා මේ දෙපාර්තමේන්තුව රාජ්‍ය ආරක්ෂක අමාත්‍යාංශය යටතට ගත්තේ. ඉස්සර ජනතාවට එකවරම අයදුම්පත් නිකුත් කළේත් නැහැ. ග්‍රාමසේවක හරහා තමයි අයදුම්පත පවා ලබාගන්න සිදුවුණේ. නමුත් රාජ්‍ය ආරක්ෂක අමාත්‍යාංශය යටතට පවරා ගැනීමෙන් පසු ඒ සඳහා වෙනමම අංශයක් ස්ථාපිත කර තිබෙනවා. ඒ වගේම යම්කිසි පැමිණිල්ලක් දෙපාර්තමේන්තුව සහතික කරලා පැය දෙකක් තුළ හැඳුනුම්පත් නිකුත් කිරීමත් සිදු කරනවා. දැන් දෙපාර්තමේන්තුවේ සේවාව වඩාත් කාර්යක්ෂමයි.ඉදිරියේදී අපි විද්යුත් ජාතික හැඳුනුම්පතක් (E-NIC) හඳුන්වාදෙන්න බලාපොරොත්තු වෙනවා. එහි පුද්ගලයන්ගේ ජීව දත්ත සහ ඡායාරූපයක් ඇතුළත් කරනවා. එවිට ද්විත්ව අංක නිකුත් කළා කියලා කාටවත් කියන්න බැහැ. E-NIC ක්‍රමය හඳුන්වා දුන් පසු ද්විත්ව කතාවට 100% විසඳුම් ලැබේවි.පසුගිය කාලය තුළ මේ දෙපාර්තමේන්තුව රාජ්‍ය ආරක්ෂක අමාත්‍යාංශයට පවරාගන්නා විට හැඳුනුම්පතක් ලබාදෙන්න අඩුතරමින් මාස තුනක්වත් ගත වුණා. ඒ නිසා අපි එය සම්පූර්ණ විධිමත් කළා. අද මේ ක්‍රියාවලිය සරල කරලා දින 14ක් ඇතුළත හැඳුනුම්පත් යවනවා. ඉදිරියේදී නව ගොඩනැඟි ල්ලකට ගොස් මේ සේවාව තවත් විධිමත් කරන්න අපි බලාපොරොත්තු වෙනවා. අලුත් තැනට ගියාට පසු අපි එක්දින සේවාවක් ක්‍රියාත්මක කරනවා. එතකොට පෝලිම් වල ඉන්න අවශ්‍ය නැහැ. ඉක්මනින්ම හැඳුනුම්පත ලබාගන්න පුළුවන්.ඒ වගේම පිටරට ඉන්න ද්විත්ව පුරවැසිකම ලබාගත් අපේ පුරවැසියන් වෙනුවෙනුත් අපි විශේෂ සේවාවක් ක්‍රියාත්මක කරනවා. ඒ අය වෙනුවෙන් විශේෂ ඒකකයක් ස්ථාපිත කර තිබෙනවා. විදෙස් රටවල සිටින අපේ පුරවැසියන් ඔවුන්ගේ පදිංචිය තහවුරු කරන්න ක්‍රමයක් නොමැති නිසා හැඳුනුම්පතක් ලබාගන්න බයයි. නමුත් ලංකාවේ පුරවැසියන් නිසා ඔවුන්ටත් හැඳුනුම්පතක් ලබාගැනීමේ අයිතිවාසිකමක් තිබෙනවා. අපි ඔවුන් වෙනුවෙන් ම ඒකකයක් ස්ථාපිත කළේ ඒ නිසයි.මෙතෙක් පුද්ගලයන් ලියාපදිංචි කිරීමේ කාර්යාලය හා ජනතාව සිටියේ සෑහෙන දුරකින්. නමුත් දැන් ජංගම සේවා සහ උතුරු නැගෙනහිර පළාත්වල ක්‍රියාත්මක විශේෂ සේවා නිසා ජනතාවට වඩාත් සමීප වී තිබෙනවා. දැන් හැඳුනුම්පත ලබාගන්න උප්පැන්න සහතිකේම අවශ්‍ය නැහැ. උප්පැන්න සහතිකේ නැහැ කියලා කිසිවෙක් කනගාටු විය යුතු නැහැ. වෙනත් තොරතුරු, දන්ත සමඟ දිවුරුම් ප්‍රකාශයක් ඉදිරිපත් කළහොත් බාධාවකින් තොරව හැඳුනුම්පතක් ලබාගන්න පුළුවන්.ද්විත්ව අංකනය කියන්නේ විසඳුමක් නැති ප්‍රශ්නයක්. එය නිවැරැදි කරනවා හැර ඒ සඳහා විකල්ප ක්‍රියාමාර්ගයක් නැහැ. මේ පිළිබඳ ජනතාවට වැරදි අදහසක් යන්නේ මාධ්‍ය හරහායි. ඒ නිසා මම සියලුම මාධ්‍යවලින් ඉල්ලා සිටින්නේ මේ ගැටලුව පිළිබඳ එකවරම ලියන්නේ නැතුව ඒ පිළිබඳ යම් විමර්ශනයක් කර ඉන්පසුව ජනතාවට නිවැරැදි තොරතුරු ලබාදෙන්න කියලයි. ඒ නිසා වැරදි අදහස් ජනතාව වෙත ගෙනගොස් ජනතාව කුපිත කරන්න එපා කියලා මම ඔවුන්ගෙන් ඉල්ලනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>12</day>
    </date>
    <link>http://www.dinamina.lk/2012/07/12/_art.asp?fn=f1207123</link>
    <topic>නෝර්වේ ගිය ‘පිබිදෙන ශ්‍රී ලංකාව’</topic>
    <author>වී. අජන්ත රණසිංහ (නෝර්වේ සංචාරයෙන්) ඡායාරූප සුදත් සිල්වා</author>
    <content>ත්‍ර ස්තවාදී ඩයස්පෝරාවේ දුර්මත පරාජය කර අන්තර්ජාතික මට්ටමේ අවධානය ශ්‍රී ලංකාවට දිනාදීමට සමත් වූ ඡායාරූප ප්‍රදර්ශනයක් ඉකුත්දා නෝර්වේ රාජ්‍යයේ පැවැත්විණි. ජනාධිපති මහින්ද රාජපක්ෂ මහතාගේ පූර්ණ උපදෙස් හා මඟපෙන්වීම් මත ජනාධිපති ලේකම් ලලිත් වීරතුංග මහතාගේ දිරිගැන්වීම් ඔස්සේ මේ ප්‍රදර්ශනය පැවැත්විණි. ජනාධිපති ඡායාරූප අධ්‍යක්ෂ ප්‍රවීණ ඡායාරූප ශිල්පී සුදත් සිල්වා මහතාගේ ඡායාරූප මීට ඇතුළත්ය.මේ ඡායාරූප ප්‍රදර්ශනය “පිබිදෙන ශ්‍රී ලංකාව“ ලෙසින් නම් කෙරිණි.ත්‍රස්තවාදයේ යථා තත්ත්වය පිළිබඳ පණිවුඩය රැගෙන ශ්‍රී ලංකාවෙන් ගිය මම ඔස්ලෝ නගරයේ ගුවන් තොටුපළට ගොඩ බැස්සෙමි. හිරු මහ රෑ ගුවනෙහි උදා වී සිටීම මට මහා විස්මයක් වූයේය. එය ශ්‍රී ලංකාවේ අපට නුපුරුදු දර්ශනයකි.ශ්‍රී ලංකාවෙන් නෝර්වේ රාජ්‍යයට ගෙන යන ලද ඡායාරූප ප්‍රදර්ශනය නිසා නෝර්වේ දේශවාසීන් තුළ ඇති වූයේත් එවැනිම මහා විස්මයකි. එයට හේතුව, ශ්‍රී ලංකාව පිළිබඳ එතෙක් පැවැති දුර්මත දුරු වී අපේ දේශය පෙළා ලූ අමානුෂික ත්‍රස්තවාදයේ යථා තත්ත්වය මේ ඡායාරූප ප්‍රදර්ශනය නිසා නෝර්වේ වාසීන් තුළ උදා වූ හෙයිනි.මුළු ලෝකයේම ජනතාව විසින් ආගම්, ජාති ආදී විශේෂයක් නොතකා සම්මානයට පාත්‍ර කරනු ලබන මුදුන් මල්කඩ බඳු වූ ශ්‍රී මහා බෝධිය හා දළදා මන්දිරයත් ත්‍රස්තවාදීන්ගේ මිලේච්ඡ ප්‍රහාරයන්ට ඉලක්ක විය. සාමකාමීව බස්රියෙන්, දුම්රියෙන්, පා ගමනින් ඒ මේ අතර ගිය සාමාන්‍ය මිනිසුන් ගේ දිවි තොර කරමින් කරන ලද විනාශ ගැන කම්පා නො වූ කෙනෙක් නැත. සිය දරුවන් නෑ-දෑ හිතවතුන් ගැන තැවෙමින් මුළු දේශයේම ජනතාව දිවි ගෙවූයේ හුස්ම ගන්නට පවා බියෙනි. ගැබිනි මාතාවන්, අත දරුවන්, වෙල් යායේ, කම්හලේ, කාර්යාලයේ වැඩපළෙහි යෙදුණු මිනිසුන් සිය දහස් ගණනින් මරා දැමූ ලෝකයේ අතිශයින්ම කෲර ත්‍රස්තවාදය වශයෙන් හංවඩු ගැසුණු එල්.ටී.ටී.ඊ රකුසාගෙන් ගැළවීමක් නැත්තා සේ පෙනුණේ ය.ජයග්‍රහණයේ සත්‍යඑවැනි යුගයක පහළ වූ මහින්ද රාජපක්ෂ ජනාධිපතිතුමාගේත්, ආරක්ෂක ලේකම් ගෝඨාභය රාජපක්ෂ මහතාගේත්, ත්‍රිවිධ හමුදාවේත් පොලිසියේත් සිවිල් ආරක්ෂක බලකායේත් රණවිරුවන්ගේ පූර්ණ සහයෝගයෙන් ශ්‍රී ලංකා දේශයට නියම නිදහස උදාකොට දුන්නේ 2009 මැයි 19 වන දිනය. මානව විමුක්තිය පිළිබඳ මහා කාව්‍යයක් බඳු ඒ ජයග්‍රහණයේ සත්‍ය තාමත් ලෝකයේ ඇතැම් පෙදෙස්වාසීහු නොදති. මුළු මානව වර්ගයාටම පිළිලයක් වූ ඒ දරුණු ත්‍රස්තවාදය මුලිනුපුටා දමා සාමයේ නිදහස උදාකොට දීමේ පණිවුඩය ලෝකවාසීන් වෙත ගෙන යෑම මිනිසුන්ගේ ජන්ම උරුමය වන විමුක්තිය ගරුකරන මානව සමාජයට පිදෙන උපහාරයක් සේ අපි සලකන්නෙමු.ත්‍රස්තවාදයේ අමානුෂික මුහුණුවර ඇති සැටියෙන් ප්‍රකාශ කෙරෙන ඡායාරූප ප්‍රදර්ශන අප ලොව පුරා ගෙන යන්නේ ඒ දිනාගන්නා ලද නිදහසේ ගෞරවය ලෝකයේ නිදහස අගයන හැමෝටම කියාදීමටය.ත්‍රස්තවාදය මුලිනුපුටා දමා තුන් වසරක් ගතවූවාට පසුව ද මේ ඡායාරූප ප්‍රදර්ශනයෙන් ඉමහත් සේවයක් ඉටු වන්නේය. මක්නිසාද යත් ත්‍රස්තවාදයේ සේයාව යළිත් ලෝකයේ නොයෙක් රටවල් වල හොල්මන් කරන්නට වැර දරන හෙයිනි.ඒ රකුසන්ගේ නියම ලෝකය අවබෝධ කොට නො ගතහොත් ඇතිවිය හැකි මානව විපත්තිය කල්තියා දැනගන්නට ද මේ ඡායාරූප ප්‍රදර්ශනය මහෝපකාරී වේ. ඒ නිසා පුළුල් ඵල ප්‍රයෝජන සහිත මේ ඡායාරූප ප්‍රදර්ශනය මෙවර නෝර්වේ රාජ්‍යයෙහි පැවැත්වීමේ කතාව ද ඉතා විචිත්‍ර සිද්ධි මාළාවක් කුළු ගැන්වීමකි.ඡායාරූප ප්‍රදර්ශනය රැගෙන නෝර්වේ රාජ්‍යයට යෑමේ දී අපට ජනාධිපති කාර්ය මණ්ඩල ප්‍රධානී ගාමිණී සෙනරත් මහතාගෙන් ලැබුණ ආශිර්වාදය සහ සහාය ඉතා අගය කළයුතුයි. ශ්‍රී ලංකා ගුවන් සේවයේ ප්‍රධාන විධායක නිලධාරි කපිල චන්ද්‍රසේන මහතා විසින් මේ ශ්‍රේෂ්ඨ ජාතික ව්‍යාපාරයේ අගය නිසිසේ හඳුනා ගෙන අපට සපයන ලද සහයෝගය ඡායාරූප ප්‍රදර්ශනයේ සාර්ථකත්වය සඳහා අත්‍යන්තයෙන්ම ඉවහල් වූයේ ය.ගුවන් තොටුපළ හා ගුවන් සේවා සමාගමේ නියෝජ්‍ය සභාපති කමල් රත්වත්ත මහතාගෙන් සහ කාර්යය මණ්ඩලයෙන් ලැබුණු ආධාර උපකාර විශේෂයෙන් සඳහන් නොකොට බැරිය.මා සමඟ ගමන් කරන්නට සිටි නිලධාරීන්ට නියමිත දින යා ගත නොහැකිවීම නිසා මට නෝර්වේ රාජ්‍යයට මේ ඡායාරූප ප්‍රදර්ශනය රැගෙන යන්නට සිදු වූයේ තනිවමයි. මුහුණපාන්නට සිදු වූ බාධා විවිධ ය.සුදත් සිල්වා මහතා හදිසියේ ජනාධිපතිතුමාගේ රාජකාරි කටයුත්තක් සඳහා කටාර් රාජ්‍යයට ගිය නමුත් ඔහු නිරතුරුවම දුරකථන ඇමතුම් මඟින් මාගේ ගමන ධෛර්යමත් කළේය.පටු පරමාර්ථත්‍රස්තවාදී ඩයස්පෝරාවේ දුර්දදාන්තයන් විසින් නඟනු ලබන පදනම් විරහිත චෝදනා නිසා ඇතිවන බාධා ඉතා ප්‍රබල බව ශ්‍රී ලංකාවේ අප විසින් ඉතා හොඳින් අවබෝධ කොට ගෙන සිටිය යුතු බව මට මේ සංචාරයේ දී ප්‍රත්‍යක්ෂ වූයේ ය. ඇතැම් විදේශයන්හි ජනමතය පමණක් නොව රාජ්‍ය ප්‍රතිපත්තිය පවා නොමඟ යවන්නට ඩයස්පෝරාවේ ඇතැම් සරණාගතයන් බොහෝ සේ වෙහෙස දරන්නේ ශ්‍රී ලංකාවේ තවමත් ත්‍රස්තවාදය පැවතෙන්නේ යැයි බොරු පුවත් පතුරුවා තවදුරටත් ඒ විදේශීය රාජ්‍යයන්හි නවාතැන්් ලබා ගැනීමේ පටු පරමාර්ථයෙනි.යුරෝපයේ සහ රටවල් රාජ්‍ය බොහොමයක බුද්ධි අංශ, මේ ත්‍රස්තවාදීන්ගේ ක්‍රියාවල නියම ස්වභාවය අවබෝධ කොට ගෙන සිටීම ප්‍රශස්ත සිද්ධියකි. මේ සියල්ල මැද්දේ ඡායාරූප ප්‍රදර්ශනය සඳහා අවශ්‍ය සියලුම අංගෝපාංග හා බඩු බාහිරාදිය සහිතව මට තනිවම ගමන් කරන්නට සිදු වූයේය. එවැනි පසුබිමක දී මගේ සිතට ඉමහත් ධෛර්යක් ලැබුණේ මේ සියලු ප්‍රශ්න සහිතව මා ජර්මනියේ Frankurt ගුවන් තොටුපළින් එළියට එනවා සමඟම ශ්‍රී ලංකා කොන්සල් ජෙනරාල් කාර්යාලයේ නිහාල් ජයතිලක මහතා මා හමුවීමට පැමිණීමයි. සිනාමුසු මුහුණින් ඔහු සහෝදරයකු දුටු සේ මා පිළිගැනීම නිසා මගේ සිතට ඉමහත් සහනයක් දැණුනි.ඉනික්බිතව මා දැඩි සෙනෙහෙසින් පිළිගනු ලැබූවේ ජර්මනියේ Frankurt හි ශ්‍රී ලංකා කොන්සල් ජෙනරාල් ප්‍රදීප් ජයවර්ධන මහතා විසිනි. ඒ මහතා හිටපු ජනාධිපති ජේ. ආර්. ජයවර්ධන මහතාගේ මුණුපුරායි.සුහදතාවනෝර්වේ රාජ්‍යයට යන්නට පෙර ඒ රටත් එහි වෙසෙන දමිළ ඩයස්පෝරා සාමාජිකත්වය ගැනත් මගේ සිතේ තිබුණේ දැඩි සැකයකි. එමෙන්ම ඒ ගමනට පෙර මගේ ඇතැම් සගයන් විසින් ශ්‍රී ලංකාවේ දී කරන ලද ප්‍රකාශනයක් නිසාද මගේ සිතේ දැඩි සන්තාපයක් තිබුණේය. ඔවුන් බොහෝ දෙනා කියා සිටියේ නෝර්වේ රාජ්‍යයේ ප්‍රබල පිරිසක් තාමත් ත්‍රස්තවාදියාට හිතවත්ව වෙසෙන බවයි. මේ කතාබහ අතරදී මගේ් සිතෙන් රැව් පිළිරැව් දුන් තවත් පුවතක් වූයේ එනම් නෝර්වේහි ශ්‍රී ලංකා තානාපති කාර්යාලයට වරක් ත්‍රස්තවාදීන් විසින් පහර දෙන ලද බවයි. මේ සියල්ල සිතෙහි රඳවා ගෙන ඔස්ලෝ නගරයට ගිය මට ඉතාම නොසිතූ අත්දැකීමකට මුහුණ පාන්නට සිදු වුණේය. මා දන්නා හඳුනන කෙනෙක් මෙන්ම ඔස්ලෝ ගුවන් තොටුපළෙන් එළියට ආ විට මා සහ මාගේ බඩු බාහිරාදිය රැගෙන යන්නට පුද්ගලයන් තුන් දෙනෙක් එහි පැමිණ සිටියහ. මා විස්මයට පත් කරමින් ඔවුන් පැවසුවේ තමන් දෙමළ ජාතිකයින් බවත් ඔස්ලෝහි මේ ප්‍රදර්ශනය සංවිධානය කරන ලද්දේ තමන් විසින් බවත්ය. මට ඉතා හිතවත්ව සහයෝගය සැපයූ ඒ තිදෙනා රවී, කාන් සහ සිවාය. නෝර්වේ රාජ්‍යයේ ශ්‍රී ලංකා තානාපති තැන්පත් රොඩ්නි පෙරේරා මහතා මේ ප්‍රදර්ශනයට අදාළ සියලුම කටයුතු ඉතා ලෙස සංවිධානය කොට තිබුණේය.ඡායාරූප ප්‍රදර්ශනයේ තේමාව වූයේ “පිබිදෙන ශ්‍රී ලංකාව“ යන්නයි. මේ ප්‍රදර්ශනය සඳහා පෙළ ගස්වන ලද ඡායාරූප පද්ධතිය ක්‍රමවත්ව සකස්ව තිබුණේ ශ්‍රී ලංකාවේ සාමය සහ සංවර්ධනය ඉතා පැහැදිලි ලෙස කාටත් දැක බලා ගත හැකි වන ආකාරයෙනි. එහිදී, දශක තුනක කාලයක් එල්.ටී.ටී.ඊ. විසින් කරගෙන යන ලද අමානුෂික ත්‍රස්තවාදයේ පුවත් සිත් පාරන ආකාරයෙන් දැක්වූයේය. එසේම ත්‍රස්තවාදීන් විසින් කරන ලද කෲර ඝාතන නොතකා ශ්‍රී ලංකාවේ ත්‍රිවිධ හමුදාව සහ පොලිසිය විසින් දෙමළ සරණාගතයන්ට මෛත්‍රී පූර්වක ආධාර උපකාර කළ ආකාරය ද එහි ප්‍රදර්ශනය කෙරුණේය. ත්‍රස්තවාදීන්ගේ ග්‍රහණයෙන් විනාශ වූ ආයතන හා දුකට පත් ජීවිත පුනරුත්ථාපනයට පත්කොට ත්‍රස්තවාදයෙන් රත්ව තිබුණු පෙදෙසට සාමය සිසිලස ලබා දෙනුවස් ශ්‍රී ලංකාවේ ජනාධිපති මහින්ද රාජපක්ෂ මහතාගේ මාර්ගෝපදේශකත්වයෙන් කෙරීගෙන යන දැවැන්ත සංවර්ධනය ඒ ඡායාරූපවලින් ප්‍රකාශ වූයේය. මේ ප්‍රදර්ශනය පැවැත්වූයේ ඔස්ලෝහි ශ්‍රී ලංකා තානාපති කාර්යාලයේ ශ්‍රවණාගාරයේ දී සහ ඔස්ලෝවේ ග්‍රේෆ්ෂන් විද්‍යාලයේත්ය.නෝර්වේ ඔස්ලෝ නගරයේ පැවැත්වුණු ප්‍රදර්ශනය නරඹන්නට එරට වැසියන්ගෙන් බොහෝ දෙනෙක් එක් රොක් වූහ. ඔවුන් අතර දෙමළ ජාතිකයන් බොහෝ දෙනෙක් ද වූහ. මේ ප්‍රදර්ශනය විසින් ව්‍යාප්ත කරන ලද අදහස් මාළාව සැණෙකින්ම ප්‍රතිඵල නැගී ආවේය. නෝර්වේ දේශයේ වෙසෙන දෙමළ ඩයස්පෝ්රා සාමාජිකයින් බහුතරයක් පවසා තිබෙන්නේ මේ ප්‍රදර්ශනය දැකීම නිසා තමන් තුළ ශ්‍රී ලංකාවේ තත්ත්වය පිළිබඳ තිබුණු දුර්මත රාශියක් පහවී ගිය බවයි. එසේම එල්.ටී.ටී.ඊ. ත්‍රස්තවාදීන් විසින් කලක් මුළුල්ලේ කරගෙන යන ලද ප්‍රචාරයන් සර්ව සම්පූර්ණයෙන්ම අසත්‍ය බව නෝර්වේ ජනතාව ඉතා පැහැදිලි ලෙස අවබෝධ කොට ගත්තේ මේ ඡායාරූප ප්‍රදර්ශනය නිසාය. නෝර්වේ රාජ්‍යයේ පාර්ලිමේන්තු මන්ත්‍රීවරු, ඔස්ලෝවේ වෙසෙන තානාපති සේවා නිලධාරීහු, නෝර්වේ ආරක්ෂක සේවාවන්හි නියුක්ත නිලධාරීහු මේ ඡායාරූප ප්‍රදර්ශනය නැරඹූ අය අතර වූහ. ප්‍රදර්ශනය සංවිධානය කටයුතු සඳහා නෝර්වේ වාසී ශ්‍රී ලංකික තරුණ පිරිසගේ සහාය ලැබීම සාමයේ ප්‍රබල ජයග්‍රහණයකි. ඔස්ලෝ නුවර සිටින ශ්‍රී ලංකා තානාපති තැන්පත් රොඩ්නි පෙරේා මහතා ප්‍රමුඛ ශ්‍රී ලංකා තානාපති කාර්යාලයේ කාර්ය මණ්ඩලයෙන් ලැබුණු සහයෝගය අතිවිශිෂ්ට බව උදක්ම සටහන් කළ යුතු වේ. ඒ සහයෝගයේ දී මාර්ගෝපදේශකත්වය සපයන ලද්දේ තානාපති තැන්පත් රොඩ්නි පෙරේරා මහතා විසින් බව පැවසෙන්නේ ඒ මහතාගේ අත්‍යන්ත කැපවීම උසස් ලෙස අගයන කරමිනි. නෝර්වේ රාජ්‍යයන්හි බුදුසමය පතුරුවා හරිමින් බෞද්ධ ධර්මදූත මෙහෙය යෙදෙන ඔස්ලෝ “තිසරණ” බෞද්ධ විහාරය මේ දේශයේ පිහිටි සාමයේ ක්‍ෂේම භූමියක් වැනිය.සාම අගනුවරඑහි නායිකා තැන්පත් ගරු ආචාර්ය මාර්තුගොඩ මනිරතන හිමිපාණන්ට සහ ඒ විහාරස්ථානයේ දායක කාරකාදී සියලුදෙනාම මෙහිලා සටහන් කළයුතුම වෙයි. නොබෙල් ත්‍යාග පිළිබඳව මුළු ලොවම දනිති. නොබෙල් ත්‍යාග පිරිනමනු ලබන්නේ ස්වීඩනයේ රාජ්‍ය විසිනි. එහෙත් මෙහිලා ප්‍රකාශ කළයුතු ඉතා වැදගත් කරුණක් වෙයි. වර්ෂයක් පාසා පිරිනමන “නෙබෙල් සාම ත්‍යාගය” පිරිනමනු ලබන්නේ නෝර්වේ රාජ්‍යයේ විශේෂඥයින් කණ්ඩායමකගේ තීරණය අනුවයි. ඒ නිසා නෝර්වේ රාජ්‍යය ලෝකයේ සාම අගනුවර වැනිය. එසේ සාමය ඉතා ඉහළින් සලකන නෝර්වේ රාජ්‍යයේ ඔස්ලෝ අගනුවරදී ශ්‍රී ලංකා සාම ඡායාරූප ප්‍රදර්ශන පැවැත්වීම නිසා සාම ත්‍යාග ප්‍රදානය කරන නෝර්වේ රාජ්‍යයට ශ්‍රී ලංකාව විසින් දිනාගන්නා ලද සාමයේ උත්තරීතරභාවය ඉතා පැහැදිලිවම ප්‍රකාශ කරනුයේය.ශ්‍රී ලංකා ජනාධිපතිතුමන් විවිධ දරුණුකම් හා අමානුෂිකකම් මැද්දේ එල්.ටී.ටී.ඊ. අමානුෂික ත්‍රස්තවාදය මුලිනුපුටා දමා ලබා ගන්නා ලද සාමයේ අගය ලෝක සාමයේ ප්‍රධාන දේශය වන නෝර්වේ රාජ්‍යයට ඉතා පැහැදිලිව දැක බලා අවබෝධ කොට ගත හැකිවීම ගත මේ ඡායාරූප ප්‍රදර්ශනයේ අග්‍රඵලය වේ. නෝර්වේ රාජ්‍යයෙහි අය ශ්‍රී ලංකා ජනාධිපතිතුමන් දකින්නේ අද ලෝකයේ මහා සාම වීරයෙකු හැටියට.මෙසේ ශ්‍රී ලංකාවේ කීර්තිනාමය නෝර්වේ රජයට මෙන්ම නෝර්වේ වාසී සුහද ජනතාවටත් දැනගන්නට සැලැස්වීමට පවත්වන ලද මේ ඡායාරූප ප්‍රදර්ශනයේ සාර්ථකත්වය සඳහා වෙහෙස නොබලා සහාය සැපයූ ශ්‍රේෂ්ඨ පුද්ගලයන් අතුරින් විශේෂයෙන් නම් කළයුතු කෙනෙක් ඇත්තේය. පාර්ලිමේන්තු මන්ත්‍රී, ජනාධිපති විදේශ කටයුතු සම්බන්ධීකරණ ලේකම්, වාස් ගුණවර්ධන මහතාය. මේ නෝර්වේ ප්‍රදර්ශනය සඳහා ආරම්භයේ පටන් නැවත පැමිණීම දක්වා එතුමන් විසින් ඉටු කෙරුණු මෙහෙය කිසිසේත් අමතක කළයුතු නැත. ශ්‍රී ලංකා ඡායාරූප ප්‍රදර්ශනය සාමය උදෙසා ඉටුකෙරෙනු සුවිෂිශ්ට මෙහෙයක් බව අවිවාදයෙන්ම තහවුරු වන්නේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=n120713_br3</link>
    <topic>අද මධ්‍යම රාත්‍රියේ සිට බඩු මිල පහළට</topic>
    <author/>
    <content> .</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=n120713_br2</link>
    <topic>කත්මණ්ඩු නුවරටත් ළඟදීම මිහින් ලංකා</topic>
    <author/>
    <content>(2012-07-13 14:15)නේපාලයේ කත්මණ්ඩු බලා සෘජු ගුවන් ගමන් ඇරැඹීමේ මූලික කටයුතු ජනාධිපති මහින්ද රාජපක්ෂ මහතාගේ උපදෙස් මත මේ වනවිට කඩිනමින් සිදුකරමින් පවතින බව මිහින් ලංකා ගුවන් සමාගම පවසයි. ජනාධිපතිවරයා සහ නේපාල අගමැති බාබුරාම් බට්‍රායි මහතා අතර බ්‍රසීලයේ රියෝ ද ජෙනයිරෝ නුවරදී පැවැති සාකච්ඡාවක ප්‍රතිඵලයක් වශයෙන් මේ ගුවන් ගමන් ඇරැඹීමට නියමිතය. මිහින් ලංකා ගුවන් සමාගමට නේපාලයේ කත්මණ්ඩු නුවරින් අවශ්‍ය පහසුකම් ලබා ගැනීමේ මූලික වැඩ කටයුතු සිදුකෙරෙමින් පවතින බව එම සමාගමේ ජ්‍යෙෂ්ඨ නිලධාරියකු පැවැසීය. ඒ අනුව මේ වසර අවසන් වීමට පෙර ගුවන් ගමන් ඇරැඹීමට හැකියාව ලැබෙනු ඇති බවට එම නිලධාරියා විශ්වාසය පළ කළේය.  .</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=n120713_br1</link>
    <topic>රාජ්‍ය සේවකයන්ට නැති පහසුකම් විශ්වවිද්‍යාල ආචාර්යවරුන්ට</topic>
    <author/>
    <content>(2012-07-13 12:30)විශ්වවිද්‍යාල අධ්‍යාපනය සඳහා රජය වෙන් කරන්නේ අවම මුදලක් බවට ආචාර්යවරුන් මතු කරන තර්කයට කිසිම පදනමක් නැතැයි උසස් අධ්‍යාපන ඇමැති එස්.බී.දිසානායක මහතා පවසයි‍.අනෙක් රටවල්වල අධ්‍යාපනයට සියයට 6 කට ආසන්න මුදලක් වැය කළත් ඒ රටවල්වල අධ්‍යාපනය ලබන්නන්ගෙන් රජය මුදල් අයකරන බව කී ඇමැතිවරයා ශ්‍රී ලංකාවේ බාලාංශයේ සිට විශ්වවිද්‍යාල අධ්‍යාපනය දක්වා තිබෙන්නේ සම්පුර්ණයෙන්ම නිදහස් අධ්‍යාපනයක් බවත් කීවේය.මේ නිසා ආචාර්යවරු හෝ කවුරුන්‍ හෝ නොදැන තර්ක මතු කිරීම එතරම් හොඳ නැතැයි ද දිසානායක මහතා කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=n1207131</link>
    <topic>රෝගීන් සූරා කන මාෆියාවක් එළියට</topic>
    <author>විජයානි එදිරිසිංහ</author>
    <content>පිටරටින් මෙරටට ඖෂධ ගෙන්වන ව්‍යාපාරිකයන් එම ඖෂධවලින් සියයට අටසීය දක්වා ලාබ තබා ගෙන අලෙවි කරන බව පාරිභෝගික අධිකාරිය අනාවරණය කරගෙන තිබේ.විවිධ රටවලින් මෙරටට අවශ්‍ය ඖෂධ වර්ග 7500 ක් පමණ ආනයනය කෙරේ.අහිංසක රෝගීන් සූරාකන මාෆියාවක් ලෙස එම ඖෂධ ආනයනකරුවෝ ක්‍රියා කරති.ඖෂධවලට පාලන මිලක් දැමිය යුතු බවට රජය යෝජනාවක් ඉදිරිපත් කර තිබිණි. ඒ පිළිබඳ සොයා බලා කටයුතු කිරීමට කමිටුවක් ද පත් කර තිබේ.ඒ සඳහා එම කමිටුව ව්‍යාපාරික ආයතන විසින් ඖෂධ ආනයනය කර අලෙවි කරන මිල ගණන් සහ ඖෂධ වර්ගවල සාමාන්‍ය මිල ගණන් ලබා ගෙන තිබේ.මෙරටට ඖෂධ ගෙන්වන ව්‍යාපාරික ආයතන 70 ක පමණ මිල ගණන් මෙසේ ලබාගෙන තිබේ.එම ව්‍යාපාරික ආයතන ඉදිරිපත් කර ඇති විකුණුම් මිල ගණන් සහ ඒවා මෙරටට ගෙන්වීමට යන වියදම් සසඳා බලන විට ඖෂධ වර්ගවලින් සියයට සියය, 300, 600, 800 ආදී වශයෙන් අධික ලාබ ලබන බව අනාවරණය වී ඇත.CETIRIZINE DIHYDRO DHTORIDE මිලිග්‍රෑම් 10 ආනයනික වියදම රුපියල් අසූ අටයි සත පනස් නවයකි. (88.59) විකුණුම් මිල රුපියල් තුන්සිය අනූහයයි ශත පනස් හතකි (396.57). එහි ලාභය සියයට තුන්සිය හතළිස් හතකි.MONTELEKAST CHEWAPLE TABLET මිලිග්‍රෑම් 10, ආනයනික මිල රුපියල් හාරසිය හතළිහයි සත හතළිස් හයකි. (440.46) විකුණුම් මිල දෙදහස් හයසිය හතළිස් පහකි. (2645) ලාබය සියයට පන්සියයකි.FULVOETAN TEFU PERAZONO එන්නත් වර්ගයක් වූ මේ ඖෂධ සඳහා සාමාන්‍ය මිල රුපියල් එකසිය අටයි සත විසි හතරකි. (108.24) එය විකුණුම් මිල රුපියල් නවසිය හැටකි. (960) එහි ලාබ ය සියයට පන්සිය අසූ හතකි.LIUNARZINT TABLET නම් වූ මිලිග්‍රෑම් 5 ක සාමාන්‍ය මිල රුපියල් අනූ හතයි සත හතළිස් හතරකි. (97.44) විකුණුම් මිල රුපියල් නවසිය විසිතුනයි සත හැත්තෑ හතරකි. (923.74) ලාභය සියයට අටසිය හතළිස් හතකි.SILIENAFIL CICRATE නමැති ඖෂධයේ මිලි ග්‍රෑම් පනහ සාමාන්‍ය මිල රුපියල් පහළොවයි ශත පනස් පහකි. (15.55) විකුණුම් මිල රුපියල් අනූ නවයයි සත හතළිස් පහකි. (99.45) ලාබය සියයට හයසිය හතළිහයි.DOWPERI DONE මිලිග්‍රෑම් 10 සාමාන්‍ය මිල රුපියල් පනස් අටයි සත හැත්තෑ පහකි (58.75) එහි විකුණුම් මිල හාරසිය එකයි සත විසිපහකි. (401.25) ලාබය රුපියල් හයසිය අසූ තුනකි.මේ ඖෂධවල ඉහළ මිල ගණන් රෝගීන් වැඩි පිරිසකට දරාගත නොහැකි නිසා ඔවුන් ප්‍රතිකාර ලබා ගැනීම අඩකින් නවතා දැමීම හෝ ප්‍රතිකාර ලබා නොගෙන සිටීමට පෙළඹී ඇත හෝ තවද ඇතැම් ඖෂධ වර්ග නියම ප්‍රමිතියෙන් තොර නිසා (EFICACY) රෝග සුව නොවන තත්ත්වයන් ද තිබෙන බව සොයා ගෙන තිබේ.ඊට හේතුව පිටරටවල ඇතැම් ඖෂධ වර්ග නිවාසවල පවා නිෂ්පාදනය කිරීමයි.ඇතැම් ඖෂධ ආනයනික ව්‍යාපාරිකයන් ඒවා බෙදාහැරීමේදී ඒවායේ මිල ගණන්, ඇසුරුම් දිනය සහ කල් ඉකුත් වන දිනය යොදා ගැනීමට අදාළ උපකරණ සහ ලේබල් ඖෂධ වෙළෙඳසල් වෙත ලබා දෙයි.එහිදී ද ඔවුන්ට අවශ්‍ය මිල ගණන් සහ දින යොදා ගන්නා බවට පාරිභෝගික අධිකාරියට තොරතුරු ලැබී තිබේ.තවද බොහෝ ඖෂධවල මිල ප්‍රදේශයෙන් ප්‍රදේශයටද වෙනස්ය.මේ නිසා සෞඛ්‍ය අමාත්‍යාංශය සහ වෙළෙඳ අමාත්‍යාංශය ඖෂධ සඳහා පාලන මිලක් ගෙන ඒමේ සැලසුම් සෑදීමට අවශ්‍ය පියවර ගනිමින් සිටියි.බෙහෙත් වර්ගය සාමාන්‍ය මිල විකුණුම් මිල ලාබයCETIRIZINE DIHYDRO DHTORIDE මිලිග්‍රෑම් 88.59 396.57 347MONTELEKAST CHEWAPLE TABLET මිලිග්‍රෑම් 10 440.46 2645/- 2204.04FULVOETAN TEFU PERAZONO එන්නත 108.24 960/- 787/-LIUNARZINT TABLET මිලිග්‍රෑම් 5 97.44 923.74 847/-SILIENAFIL CICRATE 50 මිලිග්‍රෑම් 15.55/- 99.45 84.10.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=n1207132</link>
    <topic>දිවුලපිටිය පරණ හන්දියේ ලොරි-කැබ් රථ ගැටුමෙන් 3ක් මරුට</topic>
    <author>මිනුවන්ගොඩ සිරිසේන අත්තනායක සහ කොටදෙනියාව සමූහ එම්. පී. කුමාර</author>
    <content>කොළඹ කුරුණෑගල මාර්ගයේ දිවුලපිටිය පරණ හන්දිය හා ඉඹුල්ගස්මුල හන්දිය අතර දී පෙරේදා 11 රාත්‍රී 8.30 ට පමණ සිදුවූ රිය අනතුරකින් පුද්ගලයන් තිදෙනෙකු මියගොස් එක් අයකු තුවාල ලබා ඇත.මෙසේ මියගොස් ඇත්තේ හොරොම්බාව අලගොල්ලේ ඉසුරු උයනේ දෙදරු පියකු වූ වයි. ඒ. චමින්ද කුමාර (36), ගිරිඋල්ල පරණගම දෙදරු පියකු වන එම්. එම්. අනුර මාන්නප්පෙරුම (43) සහ නක්කාවත්තේ විවාහකයකු වූ එම්. ඒ.චන්ද්‍රදාස (28) යන අයයි.අනතුරින් තුවාල ලැබූ එක් දරු පියකු වන ඊ. ඒ. ජීවන් එදිරි කුමාර (28) දිවුලපිටිය දිසා රෝහලේ දෙවැනි වාට්ටුවේ ප්‍රතිකාර ලබයි. තුවාලකරු හා මියගිය අයවලුන් දඹදෙනියේ පෞද්ගලික ආයතනයක සේවයේ නියුතු පිරිසකි.පිරිස ගමන් ගත් කැබ් රිය කුරුණෑගල දෙසට ගමන් කරමින් තිබූ ඇස්බැස්ටෝස් පැටවූ ලොරියක මුහුණට මුහුණලා ගැටීමෙන් මේ අනතුර සිදුව ඇතැයි පරීක්ෂණ පවත්වන දිවුලපිටිය පොලිසිය කියයි.ලොරිය පාරේ වැරැදි පැත්තෙන් ගමන්කර අනෙක් රියේ ගැටී ඇති බව පෙනෙන බවද පොලිසිය කියයි. අනතුරින් කැබ් රියේ ඉදිරිපස සම්පූර්ණයෙන්ම පොඩිපට්ටම් වී ඇත.රිය අනතුරින් තුවාල ලත් සිව් දෙනා වහාම දිවුලපිටිය රෝහලට ඇතුළත් කර ඇති අතර දෙදෙනකු ඒ වන විටත් මියගොස් සිට ඇත. එක් තුවාලකරුවකු ගම්පහ මූලික රෝහලට මාරුකර යැවීමෙන් පසු එහිදී මරණයට පත්ව ඇත. මියගිය අයවලුන්ගේ මරණ පිළිබඳ මහේස්ත්‍රාත් පරීක්ෂණ හා පශ්චාත් මරණ පරීක්ෂණයන් ඊයේ 12 සවස දිවුලපිටිය හා ගම්පහ රෝහල්වල දී පැවැත්වීමට නියමිතව තිබිණි. ලොරියේ රියදුරා අත්අඩංගුවට ගෙන ඇත.මීගමුව සහකාර පොලිස් අධිකාරි ඩී. ගුරුසිංහ මහතාගේ උපදෙස් මත දිවුලපිටිය පොලිස් ස්ථානාධිපති පොලිස් පරීක්ෂක දේශබන්ධු සේනාරත්න, රථවාහන අංශයේ ස්ථානාධිපති පොලිස් පරීක්ෂක ප්‍රනාන්දු මහත්වරු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=n1207133</link>
    <topic>වෙබ් අඩවි ලියාපදිංචියට රුපියල් ලක්ෂයක්</topic>
    <author>නුවන් කොඩිකාර සහ චමීර ඇල්ලදෙනිය</author>
    <content>පුවත් වෙබ් අඩවි අලුතෙන් ලියාපදිංචි කිරීම සඳහා රුපියල් ලක්ෂයක මුදලක් ගෙවිය යුතු බව ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පැවසීය. එසේම ලියාපදිංචිය වාර්ෂිකව යාවත්කාලීන කිරීම සඳහා රුපියල් 50,000 බැගින් ගෙවිය යුතු බවත්,ඊට අදාළ කැබිනට් පත්‍රිකාවට අනුමැතිය හිමිව ඇති බවත් ඇමැතිවරයා ප්‍රකාශ කළේය.රජයේ ප්‍රවෘත්ති දෙපාර්තමේන්තුවේ ඊයේ (12) පැවති කැබිනට් තීරණ දැනුම්දීමේ මාධ්‍ය හමුවේ දී ඇමැතිවරයා එසේ කීවේය.දැනටමත් රජයේ ප්‍රවෘත්ති හා ජනමාධ්‍ය අමාත්‍යාංශයේ ලියාපදිංචි වී ඇති සියලුම වෙබ් අඩවි ද ඇතුළත් වන පරිදි මෙම ගාස්තු අයකිරිමසිදුකරන බව රඹුක්වැල්ල මහතා අවධාරණය කළේය.ප්‍රවෘත්ති වෙබ් අඩවිවල අන්තර්ගතයන් හෝ නිර්දෝෂි පුද්ගලයන් හට මින් හානියක් නොවන බව තහවුරු කිරිම මෙහි ප්‍රධාන අරමුණ බව කැබිනට් ප්‍රකාශකවරයා පැවසීය.ඇතැම් වෙබ් අඩවි මඟින් පුද්ගලයන්ගේ චරිතවලට අපහසවන අයුරින් නින්දිත ගණයේ ප්‍රවෘත්ති පළ කරන බව පවසන ඒ මහතා එය ජනමාධ්‍ය සදාචාර සම්පන්න බව විනාශ කිරිමක් බව කීවේය.මෙවැනි වෙබ් අඩවි පැවතීමෙන් සදාචාරසම්පන්න මාධ්‍යයක් හසුරුවන මාධ්‍ය ආයතන හා මාධ්‍යවේදීන් අපහසුතාවයට පත්වන බවත්, ඒ පිළිබද සියලුමදෙනා අවධාණය යොමුකරන ලෙසත් ඇමැතිවරයා ප්‍රකාශ කළේය.වෙබ් අඩවි ලියාපදිංචි කිරිම සඳහා දැනට පනවා ඇති මිල ගණන් ඉහළ අගයක් ගන්නා බවට මාධ්‍යවේදියකු නැඟූ ප්‍රශ්නයකට පිළිතුරු දුන් ඇමැතිවරයා පැවසුවේ ඒ පිළිබඳ යළි සලකා බැලීමක් කර යම් සහනාදායී තත්ත්වයක් ලබාදීමට කටයුතු කරන බවයි.රටට අහිතකර වෙබ් අඩවි ප්‍රචාරය කරන පුද්ගලයන්ට නීතිමය පියවරයන් ඉදිරියේ ගැනීමට කටයුතු කරන බවද ප්‍රවෘත්ති හා ජනමාධ්‍ය ඇමැතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=n12071311</link>
    <topic>අමාත්‍යාංශ 18කට නව ලේකම්වරු</topic>
    <author>භක්ති ධර්මප්‍රිය මෙන්ඩිස්</author>
    <content>අමාත්‍යාංශ දහඅටක් සඳහා නව ලේකම්වරු ජනාධිපති මහින්ද රාජපක්ෂ මහතා විසින් ඊයේ (12) පත් කරනු ලැබිණි.නව ලේකම්වරු ඊයේ (12) ජනාධිපතිවරයා අතින් අරලියගහ මන්දිරයේදී සිය පත්වීම් ලිපි ලබාගත්හ. පත්වීම් ලැබූ නව ලේකම්වරු මෙසේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=n12071312</link>
    <topic>ජනමාධ්‍ය අමාත්‍යාංශයේ නව ලේකම් චරිත හේරත්</topic>
    <author/>
    <content>ජනමාධ්‍ය හා ප්‍රවෘත්ති අමාත්‍යාංශයේ නව ලේකම්වරයා ලෙස චරිත හේරත් මහතා ජනාධිපති මහින්ද රාජපක්ෂ මහතා විසින් පත්කර තිබේ.පේරාදෙණිය විශ්වවිද්‍යාලයේ උපාධිධාරියකු වන චරිත හේරත් මහතා ජනමාධ්‍ය අමාත්‍යාංශයේ උපදේශකවරයකු ලෙස ද මීට පෙර කටයුතු කළ අතර නව පත්වීමට පෙර ඒ මහතා මධ්‍යම පරිසර අධිකාරියේ සභාපතිවරයා ලෙස කටයුතු කෙළේය.චරිත හේරත් මහතා ජනාධිපති මහින්ද රාජපක්ෂ මහතා අතින් ඊයේ (12) සවස නව ධුරයේ පත්වීම් ලිපිය ලබා ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=n1207134</link>
    <topic>මැගසින් බන්ධනාගාරයෙන් ජංගම දුරකතන තිහක් හමු වෙයි</topic>
    <author>බුද්ධිකා ඉඹුලාන සහ සුභාෂිනී සේනානායක</author>
    <content>කොළඹ මැගසින් බන්ධනාගාරයේ පෙරේදා (11) සිදු කළ විශේෂ සෝදිසි මෙහෙයුම් දෙකක දී අධි තාක්ෂණික ජංගම දුරකතන හතරක් ඇතුළුව ජංගම දුරකතන 30ක් අත්අඩංගුව‍ට ගැනීමට හැකි වී තිබේ.බන්ධනාගාර කොමසාරිස් ජනරාල් පී. ඩබ්ලිවි කොඩිප්පිලි මහතාගේ උපදෙස් මතපෙරේදා (11) සවස 6.30 සෝදිසි මෙහෙයුමක් කර ඇති අතර එහිදී ජංගම දුකථන 12ක් අත්අඩංගුවට ගෙන තිබේ.මේ අතර ලැබුණු තොරතුරක් මත එදිනම රාත්‍රි 8.30ට පමණ බුද්ධි අංශය සිදු කළ සෝදිසි මෙහෙයුමක දී 3 ජී අධිතාක්ෂණික දුරකථන 4ක් ඇතුළුව ජංගම දුරකතන 18ක් සොයා ගැනීමට හැකි වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=n1207135</link>
    <topic>වාහන 1723ක් රැගත් නැව් දෙකක් මාගම්පුරට</topic>
    <author>ලුණම සමූහ සනත් ගමගේ</author>
    <content>වාහන 1723ක් රැගෙන තවත් විශාල නෞකා දෙකක් මාගම්පුර මහින්ද රාජපක්‍ෂ ජාත්‍යන්තර වරායට ඊයේ (12) සේන්දුවිය.වාහන රැගෙන වරායට පැමිණි 6 වැනි සහ 7 වන නෞකා මෙය වේ. GRAND NEPTUNE නෞකාව මෙරට පරිහරණය සඳහා ජපන් වාහන 798ක් රැගෙන වරායට ළඟාවිය. එහි බර වාහන මෙන් ම සැහැල්ලු වාහන අඩංගුය. දිගින් මීටර් 198ක් වන මේ නෞකාව N.Y.K. සමාගමට අයත්ය.GLOVIS PRESTIGE නෞකාව ප්‍රති අපනයනය කිරීමට වාහන 453ක්ද දේශීය වෙළඳපොළට වාහන 472 ක් රැගෙන වරායට ළඟාවිය.එම නෞකාවේ දිග මීටර් 168කි. ලෝකයේ රථවාහන ප්‍රවාහනය කරන මේ විශාලතම නෞකා දෙක එකවර හම්බන්තොට මාගම්පුර වරායට පැමිණ තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=n1207136</link>
    <topic>වසර තුනකදී රණවිරුවන්ට නිවාස 5000ක් තනලා</topic>
    <author>විජයානී එදිරිසිංහ</author>
    <content>යුද්ධය අවසන් වී වසර තුනක් ඉක්මවා යාමටත් පෙර ඒ වෙනුවෙන් කැප වූ රණවිරුවන් වෙනුවෙන් නිවාස පන්දහසකට වැඩි ප්‍රමාණයක් ඉදිකර දී තිබේ.ආරක්ෂක ලේකම් ගෝඨාභය රාජපක්ෂ මහතාගේ සංකල්පය මත බිහි වූ ‘අපි වෙනුවෙන් අපි’ වැඩ සටහන සහ ඊට සමගාමිව එම අමාත්‍යංශයේ සේවා වනිතා ඒකකය මගින් ආරම්භ කළ නිවාස ව්‍යාපෘතිය යටතේ මේ නිවාස පන්දහස ඉදි වී තිබේ.මේ ව්‍යාපෘති රජයෙන් කිසිදු මුදලක් ලබා නොගෙන ක්‍රියාත්මක කිරීම එහි සුවිශේෂී බව වෙයි. දේශීය සහ විදේශීය දානපතියන්ගේ සහ එම අමාත්‍යංශය, සේවා වනිතා ඒකකය මගින් දියත් කළ විවිධ වැඩසටහන් ඔස්සේ සොයා ගන්නා ලද මුදල් වලින් එම නිවාස ඉදිකර ඇත. ආරක්ෂක ලේකම්වරයා එම ලේකම්ධුරය බාර ගැනීමත් සමඟම ‘අපි වෙනුවෙන් අපි’ ව්‍යාපෘතිය ආරම්භ කළේ ය.දශක තුනක කාලයක් යුද්ධය වෙනුවෙන් ජීවිතය පරිත්‍යාග කළ රණවිරුවන්ගේ ඥාතීන් , ආබාධිත රණවිරුවන්ගේ ඥාතීන් , ආබාධිත රණවිරුවන් සහ දැනට නිවසක් ඉදිකර ගැනීමට නොහැකි ආර්ථික අපහසුකම් ඇති රණවිරුවන්ටද මේ නිවාස හිමි වී තිබේ. ඉපලෝගම නිවාස 1500 නිවාස ව්‍යාපෘතිය මෙන්ම දිස්ත්‍රික්ක 11 ක නිවාස ඉදිකර අවසන් වී ඇත. තවත් දිස්ත්‍රික්ක තුනක නිවාස ඉදිවෙමින් පවතී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=n1207137</link>
    <topic>විරුදන ගී සර නෙළුම් පොකුණේ</topic>
    <author>විජයානි එදිරිසිංහ</author>
    <content>ආරක්ෂක අමාත්‍යාංශයේ සේවා වනිතා ඒකකය මගින් සංවිධානය කරන ‘විරුදන ගී සර 4’ ප්‍රසංගය හෙට (14) පස්වරු 6.30 ට නෙළුම් පොකුණ රඟහලේදී පැවැත්වෙයි.දශක තුනක කාලයක් පුරා මෙරට පැවැති යුද්ධයෙන් මිය ගිය, ආබාධිත වූ සහ සෙසු රණවිරුවන් සහ ඔවුන්ගේ පවුල්වල නිවාස, ආර්ථික, සමාජයීය, සහ එම පවුල්වල දූ දරුවන්ගේ අධ්‍යාපනය ගොඩනැගීමේ අරමුණින් විරුදන ප්‍රසංගය පැවැත්වෙයි.පසුගිය වසර තුනක් පුරා එම ප්‍රසංගයේ 1, 2, 3 අදියරයන් පැවැත්විණි. මෙවර පැවැත්වෙන්නේ එහි සිවුවැනි අදියරයි.මෙමගින් ලැබෙන ආධාර මුදල් රණවිරු නිවාස සහ ඉහත කී ඔවුන්ගේ් සහ දු දරුවන්ගේ සුබ සිද්ධිය සඳහා යෙදවේ.මේ වන විට ආරක්ෂක අමාත්‍යාංශයේ සේවා වනිතා ඒකකය මගින් රණවිරුවන් වෙනුවෙන් නිවාස විශාල ප්‍රමාණයක් තනා දී තිබේ. දූ දරු ශිෂ්‍යත්ව සහ සෞඛ්‍ය ආධාර ලබාදී තිබේ.ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතාගේ සංකල්පයකට අනුව ක්‍රියාත්මක ‘අප වෙනුවෙන් අපි’ රණවිරු නිවාස ව්‍යාපෘතියට සමගාමීව සේවා වනිතා ඒකකයේ නිවාස ව්‍යාපෘතිය ක්‍රියාත්මක වෙයි.‘විරුදන ගී සර 4’ ප්‍රසංගයට ව්‍යාපාරික ආයතන රැසක අනුග්‍රහය ලැබී තිබේ.මේ ප්‍රසංගය පැවැත්වීම සම්බන්ධව මාධ්‍ය සාකච්ඡාවක් ආරක්ෂක අමාත්‍යාංශ සේවා වනිතා ඒකකයේ සභාපතිනි අයෝමා රාජපක්ෂ මහත්මියගේ ප්‍රධානත්වයෙන් ඊයේ (12) ආරක්ෂක අමාත්‍යාංශයේදී පැවැත්විණි.සේවා වනිතා ඒකකයේ උප සභාපතිනි ආරක්ෂක අමාත්‍යාංශයේ අතිරේක ලේකම් ඉන්ද්‍ර කරුණාරත්න, ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්‍ෂ ජනරාල් ලක්ෂ්මන් හුළුගල්ල සහ වැඩසටහනට සහයෝගය දක්වන ව්‍යාපාරික ආයතනවල නියෝජිත මහත්වරු මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=n1207138</link>
    <topic>නැ/හිර සටනට දෙමළ සන්ධානය තනිවම</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>දෙමළ ජාතික සන්ධානය මෙවර නැඟෙනහිර පළාත් සභා ඡන්දයට තනිව තරග කරන බව එහි නායක පාර්ලිමේන්තු මන්ත්‍රී ආර්. සම්බන්ධන් මහතා පැවසීය.දෙමළ ජාතික සන්ධාන ක්‍රියාකාරිකයන්ගේ රැස්වීමක් ත්‍රිකුණාමලයේ පිහිටි සම්බන්ධන් මහතාගේ නිවසේ පැවැති අවස්ථාවේ මේ බැව් අනාවරණය කෙළේය.මුස්ලිම් කොංග්‍රසය සමඟ තරග කිරීමට කළ සාකච්ඡා ඵල රහිත වීමෙන් මේ තීරණයට එළැඹි බැව් සම්බන්ධන් මහතා පවසා තිබේ.මේ අතර දෙමළ සන්ධානයෙන් ත්‍රිකුණාමලයට තරග කරන කණ්ඩායමේ නායකයන් ලෙස නැගෙනහිර පළාතේ හිටපු අධ්‍යාපන අධ්‍යක්‍ෂ එස්. තන්ඩායුධ පාණි මහතා පත් කළ බවද ඒ මහතා කීය. මහ ඇමැති අපේක්ෂකයා ලෙස තවමත් කිසිවෙකු නම් කර නැති බවත් ඒ සම්බන්ධයෙන් ඉදිරියේදී තීරණය කරන බවත් ඒ මහතා කියා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=n1207139</link>
    <topic>‘ජර්ම් ෆියිටර්’ ජයග්‍රාහකයන්ට ලයිෆ්බෝයි තෑගි</topic>
    <author/>
    <content>යුනිලීවර් සමාගමේ ප්‍රමුඛතම විෂබීජ නාශක සනීපාරක්ෂක නිෂ්පාදනය වන ලයිෆ්බෝයි තම පාරිභෝගිකයන් සඳහා පැවැත් වූ ‘ජර්ම් ෆයිටර් ස්ටිකර්’ දිනුම් ඇදීමෙන් තෝරාගත් ජයග්‍රාහකයන්ට පසුගියදා ත්‍යාග ප්‍රදානය කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=n12071310</link>
    <topic>ඡන්දයකින් රජය පරාජය කළ නොහැකි බව දන්නා ෆොන්සේකා “රෝස වසන්තයක්” ගේන්න වලිකනවා</topic>
    <author>චන්දිමා එදිරිමාන්න</author>
    <content>මැදපෙරදිග රෝස වසන්තය වැනි වැඩපිළිවෙළක් ශ්‍රී ලංකාවේ ක්‍රියාත්මක කර මේ රජය පෙරළා දැමිය යුතු යැයි හිටපු හමුදාපති සරත් ෆොන්සේකා මහතා ප්‍රකාශ කර තිබෙන බවත් එවැනි වැඩපිළිවෙළක් නියමිත කාලයට මැතිවරණ පවත්වන ශ්‍රී ලංකාව වැනි ආසියාතික රටකට නොගැළපෙන බවත් ඡන්දයකින් රජය පරාජය කර නොහැකි බව පෙනෙන නිසා සරත් ෆොන් සේකා මහතා මෙවැනි ප්‍රකාශ සිදු කරන බවත් ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවසීය.ඇමැතිවරයා මේ අදහස් පළ කළේ මහජන බැංකුව සමඟ ක්‍රියාත්මක කරන ජනසෙවණ උපහාර ජාතික නිවාස වැඩසටහන යටතේ කොළඹ දිස්ත්‍රික්කයේ රාජ්‍ය සේවකයින් 350ක් සඳහා රුපියල් මිලියන 150ක නිවාස මූල්‍යාධාර ප්‍රදානය කිරීමේ උත්සවයේ ප්‍රධාන ආරාධිතයා වශයෙන් මහරගම ප්‍රාදේශීය ලේකම් කාර්යාලීය ශ්‍රවණාගාරයේ පැවැති උත්සවයට සහභාගී වෙමිනි.එහිදී විමල් වීරවංශ මහතා මෙසේද කීය.ඡන්ද නැති රටවල තමයි රෝස වසන්තය තිබුණේ. ලිබියාවේ ඡන්ද තිබ්බේ නැහැ . ඊජිප්තුවෙත් ඊයේ පෙරේදා වෙනකල් ඡන්දයක් තිබ්බේ නැහැ. මැදපෙරදිග රටවල රාජ්‍ය පාලන ක්‍රම ආසියාවේ අපේ රටවලට වඩා වෙනස්. යුරෝපයටත් වඩා වෙනස්. ඒක අපට හරියන්නේ නැහැ වගේ පෙනුනාට ඒක එහෙට හරි. එහෙත් ආසියාවේ රටවල පාලකයා හොඳ නැත්නම් ඡන්දයෙන් පාලකයා ඕන වෙලාවක යවන්න පුළුවන්. එහෙම යවන්න ක්‍රමයක් නැති රටවලට පුළුවන් වෙයි රෝස වසන්තය ගේන්න. මේ රටේ පාලකයා හොඳ නැත්නම් නියමිත වෙලාවට තියෙන ඡන්දයේදී ජනතාවට අවශ්‍ය නම් තීන්දුවක් ගන්න පුළුවන්. නමුත් මැද පෙරදිග වගේ ආයුධ අරගෙන පාරට බහින කණ්ඩායමක් මේ රටේ ඉන්න ඕන කියලයි ෆොන්සේකා මහත්තයා කියන්නේ.රෝස වසන්තය කියන්නේ ඒකට. රෝස වසන්තය කියන්නේ කොහෙවත් ඉන්න කඩප්පුලි පිරිසකට ආයුධ දීලා තියෙන රාජ්‍යය පෙරළලා දාන එක. වෙඩි තියලා, නේටෝ හමුදාව ගෙනල්ලා, බෝම්බ ගහන එක තමයි රෝස වසන්තය.දැන් මේ රටේ පළාත් සභා ඡන්ද තියෙනවා. ආයේ මහ ඡන්දෙයි ජනාධිපතිවරණයකුයි එයි. ඒක මේ රටේ කවුරුත් දන්නවා. ෆොන්සේකා මහත්තයා දන්නේ නැහැ. කල්පනා කරලා බැලුවහම ඔහු කියන්නේ මොකක්ද?සරත් ෆොන්සේකා මහත්තයා කියලා තියෙනවා ජනාධිපතිතුමා බ්‍රිතාන්‍යය රැජිනගේ උත්සවයකට ගිය වෙලාව බ්‍රිතාන්‍ය අගමැතිතුමා ලංකාවේ ජනාධිපතිතුමාට අතට අත දීපු එකත් වැරැදියි කියලා. ජනාධිපති කෙනෙක් තව ජනාධිපති කෙනෙක් හෝ අගමැති කෙනෙක් හමුවුණොත් සාමාන්‍ය සම්ප්‍රදායට අනුව මනුස්සකමේ අවම ප්‍රතිචාරය තමයි සුහදව පිළිගන්න එක. ෆොන්සේකා මහත්තයා කියනවා එහෙම කරපු එකත් වැරැදියිලු.ඉන්දියාවේ විපක්ෂ නායිකාව මන්ත්‍රී කණ්ඩායමක් සමඟ ලංකාවට ආවා. ඒ විපක්ෂ නායිකාව ලංකාවට ඇවිල්ලා කතා කළේ සම්පූර්ණයෙන් ම ඉන්දියානු රජයේ වගකීම අරගෙන. එක වචනයකින්වත් ඉන්දියානු රජයට විරුද්ධව අදහසක් ආවා නම් ඒ හැම අවස්ථාවේදී ම එතුමිය ඉන්දියානු රජය රැක්කා. ඇය කිව්වේ මම විපක්ෂ නායිකාව වන්නේ ඉන්දියාවේ ඇතුළේදී පමණයි කියා.අප දේශපාලනය කළ යුත්තේ රට ඇතුළේදී පමණයි රටින් පිටතදී ඒක කිරීම වැරැදි දෙයක් කියලා.අපේ හමුදාව රටේ සංවර්ධනයේ ‍කොටස්කාරයෝ වෙනකොට හිටපු හමුදාපතිතුමා කියනවා මං මගේ හමුදාව හැදුවේ පාරේ වැඩ කරන්න නෙවෙයි කියලා, කොයි හමුදාපති කරන්නෙත් හමුදාව යුද්ධයට පුහුණු කරන එක. හැබැයි යුද්ධ කරලා ඉවර වුණාම මේ රණවිරුවෝ ගෙදර යවන එක හරිද නැත්නම් හමුදාව කදවුරුවල සිරකරලා තියෙන එකද හරි?මේ රටේ සමහර අයට අවශ්‍ය වෙලා තියෙනවා මේ රටේ අපරාධ වැඩියි කියලා පෙන්වලා ආණ්ඩුවේ වැරැදි නැත්නම් වෙන වැරැද්දක් පෙන්වලා මේ රට අස්ථාවර කරන්න. ආණ්ඩුවක් වැරැදි කරනවා නම් ඒ ආණ්ඩුවට විරුද්ධව මත ගොඩනැඟීම වැරැදි නැහැ. ඒක විය යුතුයි වැරැදි හදා ගන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=n12071313</link>
    <topic>‘සිපිරි සවිය’ එළිදකී</topic>
    <author>සේයාරුව - රංජිත් අසංක</author>
    <content>’දිනමිණ’ සමඟ නොමිලේ නිකුත් කෙරෙන, පුනරුත්ථාපන හා බන්ධනාගාර ප්‍රතිසංස්කරණ අමාත්‍යාංශයේ නිල පුවත්පත ‘සිපිරි සවිය’ එළිදැක්වීම ඊයේ (12) පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජදීර මහතාගේ ප්‍රධානත්වයෙන් ලේක්හවුස් ආයතනයේදී සිදු කෙරිණි.එහිදී ‘සිපිරි සවිය’ මුල් පිටපත, ලේක්හවුස් ආයතනයේ කර්තෘ මණ්ඩල අධ්‍යක්‍ෂ සීලරත්න සෙනරත් මහතා විසින් ඇමැතිවරයාට පිළිගන්වන ලද අවස්ථාව. අමාත්‍යාංශ ලේකම් ඒ. දිසානායක, බන්ධනාගාර කොමසාරිස් ජනරාල් ජී. ඩබ්ලිව්. කොඩිප්පිලි මහත්වරුද මෙහි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=r1207131</link>
    <topic>බද්දේගම ප්‍රධාන විදුහලක වැඩ බාරගැනීමට පැමිණිවිදුහල්පති - අධ්‍යාපන අධ්‍යක්‍ෂ සිසු අත්අඩංගුවේ</topic>
    <author>දකුණු පළාත් සංචාරක වදුරඹ සමූහ</author>
    <content>බද්දේගම ශාන්ත අන්තෝනි මහා විද්‍යාලයට අලුතෙන් පත්කර ඇති විදුහල්පතිවරයා ඊයේ (12) උදේ විදුහල්පති තනතුරේ වැඩ භාර ගැනීම සඳහා බද්දේගම කොට්ඨාස අධ්‍යාපන අධ්‍යක්ෂවරිය සමඟ එම පාසලට ගියවිට විදුහලේ සිසුන් සහ ගුරුවරුන් පිරිසක් එක්වී අධ්‍යාපන අධ්‍යක්ෂවරිය සහ නව විදුහල්පතිවරයා විදුහලේ කාමරයක පැය දෙකක පමණ කාලයක් හිර කරගෙන සිට තිබේ.හිටපු විදුහල්පති නිහාල් ගුණසේකර මහතා ස්ථාන මාරුවක් ලැබ වෙනත් පාසලකට යෑමෙන් පසු අලුතෙන් විදුහල්පතිවරයා ලෙස පත්ව ඇති එච්. ඒ. ඉන්ද්‍රජිත් ප්‍රියන්ත මහතා බද්දේගම කොට්ඨාස අධ්‍යාපන අධ්‍යක්‍ෂවරිය සමඟ අන්තෝනි විදුහලට ගිය අවස්ථාවේ නව විදුහල්පතිවරයාට විරෝධය පළ කිරීමක් ලෙස මෙසේ හිරකර ගෙන සිටි බව වාර්තාවේ.ඊට පසු මේ සිද්ධිය වාර්තාවූ විට ගාල්ල දිස්ත්‍රික් පාර්ලිමේන්තු මන්ත්‍රි නිශාන්ත මුතුහෙට්ටිගම මහතා සහ බද්දේගම පොලිසිය පැමිණ අධ්‍යාපන අධ්‍යක්ෂවරිය සහ නව විදුහල්පතිවරයා විදුහලෙන් පිටත ගෙන යෑමට පියවර ගෙන ඇත.ඉතා දක්ෂ විදුහල්පතිවරයෙක් මේ විදුහලට පත්කොට ඇති අතර මේ විරෝධයට සිසුන් පොළඹවා ගත්තේ ගුරුවරුන් බවත් මේ පිළිබඳ සාකච්ඡා කොට නව විදුහල්පතිවරයාට අන්තෝනි විදුහලේ එම තනතුරේ වැඩ කටයුතු කරගෙන යෑමට අවශ්‍ය පියවර ගන්නා බවත්, මේ පිළිබඳ කළ විමසුමකට පිළිතුරු දෙමින් පාර්ලිමේන්තු මන්ත්‍රි නිශාන්ත මුතුහෙට්ටිගම මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=r1207132</link>
    <topic>පිළියන්දල නගරයේ මාර්ගය දෙපසබස් නැවැත්වීමෙන් ජනතාවට අසීරුතා</topic>
    <author>කැස්බෑව සංචාරක ධර්මසිරි සුරවීර</author>
    <content>කොළඹ හොරණ ප්‍රධාන මාර්ගයේ පිළියන්දල නගරයේ සිට විවිධ මාර්ග අංක යටතේ ගමන් ආරම්භ කරන බස් රථ නතර කිරීමට හැකි නියමිත නැවතුම් පොළක් නැත.මේ නිසා කොළඹ - හොරණ ප්‍රධාන මාර්ගය ඇතුළුව නගරයේ සෑම මාර්ගයකම පාහේ් තැනින් තැන මගී ආවරණ නැති බස් රථ නැවතුම් පොළය. විශේෂයෙන්ම පිටකොටුව - හොරණ – ගල්කිස්ස - කොට්ටාව දක්වා ධාවනය කරන බස් රථ නවතා තබන්නේ කොළඹ හොරණ ප්‍රධාන මාර්ගයේය.මේ නිසා ඈත ප්‍රදේශවලින් පිළියන්දල නගරයට පැමිණෙන ජනතාවට තමන්ට යායුතු ප්‍රදේශයට ධාවනය කරන බස් රථ සොයා ගැනීමට මහත් වෙහෙසක් දැරීමට සිදුවී තිබේ.එමෙන්ම සමහර බස් රථ නවතා තබන ආකාරය පිළියන්දල නගරයේ පවතින දැඩි මාර්ග තදබදයට එක් හේතුවක් වී ඇති බව නගර වාසීහු පවසති.පිළියන්දල අනුර කරුණාරත්න මහතා - පිළියන්දල නගරයේ සෑම මාර්ගයක බස් රථ නතර කරනවා. විශේෂයෙන් කොළඹ - හොරණ ප්‍රධාන මාර්ගයේ මේ නිසා ජනතාව ගමන් කරන්නේ පාර මැද. උදේට සවසට මේ තත්ත්වය වැඩියි. මේ වන විට අනතුරු රැසක් ද සිදුවී තිබෙනවා.මහරගම - මොරටුව - කොට්ටාව - මොරගහහේන - හෝමාගම වැනි නගර සභ දම්පේ - මාකන්දන - හැඩිගම - ගෝනමඩිත්ත – වෑවල ආදී කුඩා නගර වෙත ධාවනය කරන බස් රථ නැවතුම් පොළ සියල්ල නගරයේ අනෙකුත් අතුරු මාර්ගවල තිබෙන්නේ. මීට අමතරව දැන් පොදු වෙළඳ පොළ අසලත් අලුතින් බස්රථ නැවතුම් පොළක් සකස් කරගෙන තිබෙනවා.කම්කරු හා කම්කරු සබඳතා ඇමැති ගාමිණී ලොකුගේ මහතාගේ පාර්ලිමේන්තු කටයුතු පිළිබඳ සම්බන්ධිකරණ ලේකම් කැස්බෑව නාගරික මන්ත්‍රී සුමන විවියන් රණවීර මහතා -පිළියන්දල නගරයේ තිබෙන සෑම මාර්ගයකම බස් රථ නතර කිරීම නිසා දීර්ඝ කාලයක සිට මාර්ග තදබදයක් තිබෙනවා.එනිසා මේ සඳහා පැලැස්තර විසඳුම් ඉදිරිපත් කිරීම වෙනුවට ගාමිණී ලොකුගේ ඇමැතිතුමාගේ නායකත්වයෙන් හා මැදිහත්වීමෙන් ඉතාමත්ම විධිමත්ව පිළියන්දල නගර සංවර්ධන සැලැස්මක් සකස් කිරීමට අවශ්‍ය කටයුතු මේ වන විට සැලසුම් කර තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=r1207133</link>
    <topic>කොට්ටව වනෝද්‍යානයේ නාන තටාකය නඩත්තුවක් නැතිව වල්බිහි වෙලා</topic>
    <author>අක්මීමන සමූහ - තමරදාස ලියනගමගේ</author>
    <content>ඉතා දිගු කලක සිට ප්‍රදේශවාසීන් මෙන්ම සංචාරකයන් අතර ජනප්‍රියව තිබූ කොට්ටව වන උද්‍යානයේ “නාන තටාකය’ නිසි නඩත්තුවක් නොමැති වීමෙන් ජනතාවගෙන් ඈත් වෙමින් පවතින්නේ යැයි ඔවුහු පවසති.එකල හිටපු රාජ්‍ය පරිපාලන ඇමැති නීල් ද අල්විස් මහතා 1974 දී මෙම නාන තටාකය අලුත්වැඩියා කර ඇත.දා තිබුණේ වන උද්‍යානය මැදින් ගලා එන සීතල වූ ජලය පිරවූ ඉතා අලංකාර ලෙස නිම කරන ලද නාන තටාකයකි.තටාකයට බැස පීනා නෑමට පෙර පිරිසුදුවීමට ඊට ඉහළින් පීල්ලක්ද තනා තිබිණි.නමුත් අද වන විට එහි කලින් තිබුණු සුන්දරත්වය නැත. නිවාඩු දිනයන්හි මෙහි දිය නෑමට එන පිරිස දිය නෑමෙන් පසුව පැය කීපයක් නිදහසේ පරිසර සුවය විඳීමට එදා හැකි වී තිබුණා. අද එම තත්ත්වය එහි නොමැත.ජල නළ පලුදු වී දිය පිරවීමට බාධා ඇති බවත්, ඉහළින් තිබුණු පීල්ල අක්‍රියව පවතින බවත්, සම්පූර්ණයෙන් ම පිඟන් ගඩොල් අල්ලා නොමැති බවද ප්‍රදේශවාසීහු පවසති. එසේම විවේක ගැනීමට තිබුණු ශාලාවද කැඩී බිඳී ගොස් එහි වහලේ තිබුණු කොටස්ද සොරාගෙන ගොස් ඇතැයි ද පැවැසේ. දිය නෑමට එන අයට විවේකීව සිටීමට ගෙන එනු ලබන ආහාරය ගැනීමට ද තැනක් අවශ්‍යයි. මෙම ස්ථානය තව තවත් දියුණු කර ආදායම් ලබා ගැනීමට හැකි ස්ථානයක් බව ප්‍රදේශවාසීහු නිරතුරුව පවසති.මේ පිළිබඳව අදහස් දැක්වූ යක්කලමුල්ල ප්‍රාදේශීය සභා සභාපති චන්දිම ලියනගේ මහතා, අප බලය ලබන විටදී මෙම තටාකය තිබුණේ මෙලෙසයි.කොට්ටව වන උද්‍යානයේ නාන තටාකය සංවර්ධනය කළහොත් ආදායමක් ලබාගත හැකි බැව් පෙනී ගොස් තිබෙනවා. දැනට ලැබෙන මුදල් ප්‍රමුඛතාවය උදෙසා වැය කෙරෙන බැවින් මුදල් ප්‍රතිපාදන ලබාගෙන මෙය සංවර්ධනය කිරීමට පියවර ගන්නවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=r1207134</link>
    <topic>කොටි සාමාජිකයන් දෙදෙනකුට එරෙහි නඩුව මේ මස 15 වැනිදාට කල් තබයි</topic>
    <author>පානදුර සමූහ - කපිල සෝමරත්න</author>
    <content>මොරටුව කටුබැද්ද මහා මාර්ගයේදී බස් රියක් තුළ අධිබලැති ක්ලේමෝ බෝම්බයක් පුපුරුවා හැර මගීන් 27 දෙනෙකු ඝාතනය කර තවත් මගීන් 40 දෙනෙකුට බරපතළ තුවාල කිරීමේ සිද්ධිය සම්බන්ධයෙන් එල්. ටී. ටී. ඊ. සාමාජිකයන් දෙදෙනකුට එරෙහිව නීතිපතිවරයා විසින් පවරා ඇති නඩුවේ විභාගය පාණදුර පළාත් බඳ මහාධිකරණ විනිසුරු කුසලා සරෝජනී වීරවර්ධන මහත්මිය මෙම මස 15 වැනිදාට කල් දැමුවාය.මෙම ඝාතන සිදු කර ඇත්තේ වර්ෂ 2008 ජුනි මස 01 වැනිදා බව පොලිස් පරීක්‍ෂණවලදී අනාවරණය වී ඇත.1978 ත්‍රස්තවාදී කටයුතු වැළැක්වීමේ පණත යටතේ මෙම නඩුව නීතිපතිවරයා විසින් විත්තිකරුවන් දෙදෙනාට එරෙහිව පවරා ඇත්තේ අධිචෝදනා 103ක් ඉදිරිපත් කරමිනි.මෙම නඩුව 02. 07. 2012 දින පාණදුර මහාධිකරණය හමුවේ කැඳ වූ විට විත්තිකරුවන් වූ තංගවේලු නිමලත් හෙවත් සෙල්වම් සහ නඩේසන් කුගනාදන් හෙවත් නෙත්රිල් යන දෙදෙනා පොලිස් කාර්ය සාධක බළකායේ භටයන්ගේ ආරක්ෂාව ඇතිව ත්‍රස්තවාදී කටයුතු විමර්ශණ ඒකකයේ නිලධාරියකු විසින් මහාධිකරණ ය වෙත ඉදිරිපත් කෙරිණි.පළමුවැනි විත්තිකරුවූ තංගවේලු නිමලත් හෙවත් සෙල්වම් අධිචෝදනා ලබා ඇත්තේ මොරටුව සහ කටුබැද්ද අතර ධාවනය වූ පෞද්ගලික බස් රථයක අධිබලැති ක්ලේමෝ බෝම්බයක් වර්ෂ 2008 ජුනි මස 01 දින දුරස්ථ පාලකයකින් පුපුරුවා හැර මගීන් 27 දෙනෙකු ඝාතනය කිරීම සහ මඟීන් 40 දෙනෙකුට බරපතළ තුවාල සිදු කිරීම ගැනය.දෙවැනි විත්තිකරුවූ නඩේසන් කුගනාදන් හෙවත් නෙන්රිල් අධි චෝදනා ලබා ඇත්තේ අධි බලැති ක්ලේමෝ බෝම්බයක් දුරස්ථ පාලකයක් මගින් පුපුරුවා හැරීමට කුමන්ත්‍රණය කිරීම සහ මගීන් 27 ක් ඝාතනය කිරීමට සහ මගීන් 40 කට වැඩි පිරිසකට බරපතළ තුවාල සිදු කිරීමට පළමු වැනි විත්තිකරුට ආධාර සහ අනුබල දීම සම්බන්ධයෙනි.අධිචෝදනාවලට විත්ති කරුවන් දෙදෙනා නිවැරැදි කරුවන් යැයි කීහ.නඩුවේ සාක්කි දීමට සාක්කි කරුවන් 74 ක් නම් කර ඇත.මරණ කරුවන්ගේ මළ සිරුර පිළිබඳව පශ්චාත් මරණ පරීක්‍ෂණ පැවැත්වූ ලුනාව සහ දකුණු කොළඹ රෝහලේ සහකාර අධිකරණ වෛද්‍යවරුන් පොලිස් නිලධාරීන් සහ රජයේ රස පරීක්‍ෂක වරයාද එම සාක්කිකරුවන් අතර වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=r1207135</link>
    <topic>රඹුටන් හොරෙන් කඩන්න ගිය අසල්වැසියා රතිඤ්ඤා හඬට බිය වී සිහි මුර්ජා වෙලා</topic>
    <author>බර්ටි ලයනල් - උඩුගම්පොළ</author>
    <content>ප්‍රියරන්ත අපේ ගමේ සිටින ඉඩම් හිමි වැවිලිකරුවෙක් ලෙස ප්‍රසිද්ධ වී ඇත. ඔහු මහා පරිමාණයෙන් කෙසෙල්, අන්නාසි, රඹුටන්, අඹ වැනි වගාවන් සඳහා ඉඩම් කට්ටි වෙන්කර ඇත. අන්නාසි වාරයේ දී අන්නාසි හොරුන්ගෙන් බේරා ගැනීමට විවිධ උපක්‍රම යොදයි. කෙසෙල් ඵලදාව ආරක්‍ෂා කර ගන්නේත් දහසක් කරදර මධ්‍යයේ ය. මොහුගේ වගා ව්‍යාපාර සඳහා විශේෂ සහයෝගයක් ලබා දෙන්නේ පේමෙ නමින් හඳුන්වන ගොවිතැන් ක්‍රම කෙම් ක්‍රම පිළිබඳ මනා පළපුරුද්දක් ඇති අයෙකි.රඹුටන් වාරය එළඹිනි. මෙවර රඹුටන් ඵලදාව අති සාර්ථක වී ඇත. රඹුටන් කපුටන්ගෙන් සහ වවුලන්ගෙන් බේරා ගැනීමට පේමෙ විවිධ උපක්‍රම යෙදීය. ටකයක් සෙලවීම ද එතරම් පහසු කාරියක්ද නොවී ය. ගසක් දෙකක් ටකයෙන් බේරා ගත හැකිය. පේමෙ කාටත් හොරා උපක්‍රමයක් සැලසුම් කළේ ය.සෑම ගසකම දිග කඹවල වෙලාවෙන් වෙලාවට පත්තු වන සේ රතිඤ්ඤා රැඳවිය. මොහු රාත්‍රි කාලයේ පැමිණ සෑම ලණුවකටම ගිනි දල්වා තම නිවස බලා යන්නේ ය. පැය බාගයෙන් බාගයට කාලෙන් කාලට රතිඤ්ඤා පත්තු වීමෙන් වවුලෝ ඉගිල යති. පසුගිය දිනෙක පේමේ සිරිත් පරිදි උගුල අටැවිය. නැවත රාත්‍රි 10ට පමණ වත්තට පැමිණීම ඔහුගේ සිරිත යි.එදින රාත්‍රි 10ට පමණ වත්තේ මඩුවට වී සිටියේ ය. එකොළහ පසුවන විට රතිඤ්ඤාවක් පත්තු විය. ඒ සමගම යමෙකු කෑ ගසන ශබ්දයක් ඇසින. ඒ සමගම අත්තක් කඩා වැටෙන සේ විශාල කොල අතු සැලෙන ශබ්දයක් ද පැතිර ගියේ ය. පේමෙ විදුලි පන්දමද රැගෙන ශබ්දය ඇසුන දෙසට දිව ගියේ ය. සිදුවී ඇති කලබැගෑනිය දුටු සැණින් පේමෙ ප්‍රියන්තට දුරකථනයෙන් අමතා විස්තරය පැවසීය.පි‍්‍රයන්ත මහත්තයා... අද මම රඹුටන් ගස්වල ලණු ඇදලා රතිඤ්ඤා බැන්දා... මම මඩුවෙ ඉන්න කොට රෑ 11 ට විතර පලවෙනි රතිඤ්ඤය පත්තු වුනා. ඒ එක්කම කෑ ගහන හඬකුයි අත්තක් වැටෙන ශබ්දයකුයි ඇහුනා. මම ගිහින් බලනකොට කව්ද කෙනෙක් රතිඤ්ඤා ශබ්දයට සිහි නැතිවෙලා ගහ යටම වැටිලා ඉක්මනට එන්න. වහා ක්‍රියාත්මක වූ පි‍්‍රයන්ත වත්තට ආවේ ය.“කව්ද පේමෙ අය්යෙ මනුස්සයා... බලන්න යමු...”බලන්න දෙයක් නෑ. අපි දන්න මනුස්සයෙක්... කියන්න එපා කාටවත්. දෙදෙනා වැටී සිටි ආගන්තුකයා ඔසවා ගෙන ගොස් මුර මඩුව තුළ ලණු ඇඳේ දිගා කළේ ය. වතුර මුහුණට ඉස්සේ ය.මුහුණ තෙත් කළේ ය. වතුර බිංදු තොල් මතට වත්කලේ ය. ටික වේලාවකින් සිහිය එලවිය.මොකක්ද මේ මනුස්සයො කර ගත්තෙ.. ලැජ්ජා නැද්ද දවල්ට කලිසම අඳින මහත්තුරු රෑට රඹුටන් හොරු. ඉල්ලුව නම් ඕන තරම් දෙනවානෙ. පිස්සු වැඩ කරන්න එපා... මෝඩයෙක් වගේ...“අනේ ප්‍රියරන්ත මල්ලියේ බුදු මහත්තයෝ කාටවත් කියන්නෙපා. අනේ් ප්ලීස්... වැඳ වැටෙමින් පිං සෙන්ඩු වෙන්න පටන් ගත්තේ ය.“මේව කාටවත් නොකියා බෑ නම් තමා... ඒත් කමක් නෑ... පේමෙ අය්යෙ අර කඩපු රඹුටන් මඩුව ඇතුලෙ තියනවා නේද?... ගේනවාකො ටිකක් වැඩිපුරම....” ගණන් කරනවා 200ක්ම...“ආ මෙන්න මේ කරපු බලු වැඩේට දෙන දඬුවම තමා මේක. කනවා මේ ගෙඩි 200 ම කනවා. නැත්නම් මුළු ගමටම දෙනවා මේ ආරංචිය.ආගන්තුකයා රඹුටන් කෑම පටන් ගත්තේ ය. බයෙන් තැති ගැහි ගැහි සිටින හිතවතා සොරකමේ අමාරුවෙන් ගෙඩි 100 ක්ම කා දැමුවාය. පසුව ගම පුරා පැතිර ගියේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=s1207131</link>
    <topic>වසර 3කට පසුව ශ්‍රී ලංකාවට ටෙස්ට් තරගමාලා ජයක්</topic>
    <author>වර්නන් ගුණසේකර පල්ලෙකැලේ සිට</author>
    <content>ශ්‍රී ලංකාවට තෙවසරකට පසුව ටෙස්ට් ක්‍රිකට් තරගමාලා ජයග්‍රහණයක් අත්කර දෙමින් පාකිස්තානයට එරෙහි ත්‍රිත්ව ටෙස්ට් තරගමාලාව ඊයේ පල්ලෙකැලේ ජාත්‍යන්තර ක්‍රීඩාංගණයේදී අවසන් විය.දෙපිල අතර පැවැති තෙවැනි හා අවසාන ටෙස්ට් තරගයේ ඊයේ අවසන් දිනයේ ඕවර 71කදී ලකුණු 270ක ජයග්‍රාහී ඉලක්කයකට මුහුණ දුන් මහේල ජයවර්ධනගේ කණ්ඩායම ඕවර 62ක් තුළ කඩුලු 4ක් දැවී ලකුණු 195ක් රැස්කර ගෙන සිටියදී තරගය ජය පැරදුමක් නැතිව අවසන් විය.මේ අනුව ශ්‍රී ලංකාවට මේ තරගමාලාවේ තරග 1 – 0ක ජයක් හිමිවිය. ත්‍රිත්ව ටෙස්ට් තරගමාලාවේ ගාල්ලේ පැවැති පළමු තරගය ශ්‍රී ලංකාව ජයග්‍රහණය කළ අතර එස්.එස්.සී.පිටියේ පැවැති දෙවැනි තරගය ජය පැරදුමින් තොරව කෙළවර විය. තරගයේ වීරයා ලෙස අසාඩ් ෂෆීක් සම්මාන දිනූ අතර කුමාර් සංගක්කාර තරගාවලියේ වීරයා සම්මානය දිනා ගත්තේය.කඩුලු 4කට ලකුණු 195ක ශ්‍රී ලංකා දෙවැනි ඉනිමේදී කුමාර් සංගක්කාර හා දිනේෂ් චන්දිමාල් අර්ධ ශතක වාර්තා කළහ. සයීඩ් අජ්මාල් ලකුණු 50කට කඩුලු 3ක් ලබා ගත්තේය.මුළු ලකුණු ප්‍රමාණය 178ක්ව තිබියදී 56 වැනි ඕවරයේ පළමු පන්දුවේදී ශ්‍රී ලංකා සිවුවැනි කඩුල්ල බිඳ වැටිණි. එම කඩුල්ල ලබා ගත්තේද අජ්මාල් ය. ඔහුගේ පන්දුවක් කෙළින්ම කඩුල්ලේ ගැටීමෙන් තිලාන් සමරවීර (10) දැවී ගියේය. එම ඕවරය අවසන් වීමෙන් පසුව අනිවාර්ය ඕවර 15 ආරම්භ විය. ඒ වන විට ශ්‍රී ලංකාව කඩුලු 4කට ලකුණු 178ක් ලබා ගෙන සිටියේය. තරගයේ තවත් ඕවර 9ක් ඉතිරිව තිබියදී දෙපිලේම එකඟත්වය මත තරගය නතර කෙරිණි.ඒ වන විට කුමාර් සංගක්කාර හා ඇන්ජලෝ මැතිව්ස් නොදැවී පිළිවෙලින් ලකුණු 74ක් හා 1ක් ලබා ගෙන සිටියහ. මිනිත්තු 212ක් තිස්සේ පන්දු 125කට මුහුණ දුන් ‘සංගා’ හතරේ පහර 11ක් එල්ල කළේය.පාකිස්තානය කඩුලු 8කට ලකුණු 380ක් ලබා ගෙන ඊයේ දිවා ආහාරයට මිනිත්තු 35කට පෙර ඔවුන්ගේ දෙවැනි ඉනිම නතර කළේය. මේ අනුව පාකිස්තානය ලකුණු 269කින් තරගයේ පෙරමුණට පිවිසි අතර තරගය ජය ගැනීම සඳහා ශ්‍රී ලංකාව ඕවර 71ක් ඇතුළත ලකුණු 270ක් ලබා ගත යුතුව තිබිණි.පාකිස්තානය ඊයේ ඕවර 24.4කදී කිසිම කඩුල්ලක් නොදැවී ලකුණු 81ක් රැස් කළේය. පෙර දින කඩුලු 8කට මුළු ලකුණු 299 සිට ඊයේ තරගය ඇරැඹූ අසාඩ් ෂෆික් හා අද්නන් අක්මාල් 9 වැනි කඩුල්ල වෙනුවෙන් ලකුණු 81ක් රැස්කළ අතර එය දෙරට අතර ශ්‍රී ලංකාවේ පැවැති ටෙස්ට් තරගවල පාකිස්තානයේ ඉහළම 9 වැනි කඩුලු සබඳතාව විය.ෂෆික් ඔහුගේ දෙවැනි ටෙස්ට් ශතකය වාර්තා කිරීමත් සමග පාකිස්තානය සිය දෙවැනි ඉනිම නතර කළේය. පැය පහකට ආසන්න කාලයක් පන්දු 195කට මුහුණ දෙමින් ෂෆික් නොදැවී ලබා ගත් ශතකයට හතරේ පහර 9ක් ඇතුළත්ව තිබිණි.දිවා ආහාරයට පෙර මිනිත්තු 22ක කාලයක් පන්දුවට පහර දුන් ශ්‍රී ලංකාව ඕවර 5ක් අවසානයේ කිසිවෙකු නොදැවී ලකුණු 27ක් රැස්කර ගෙන සිටියේය.දිවා ආහාරයෙන් පසුව යැවුනු 11 වැනි ඕවරයේදී අපූරු ක්‍රීඩාවක් ප්‍රදර්ශනය විය. ජුනෙයිඩ් ඛාන් එවූ පළමු පන්දුවට පරණවිතානගේ පිත්තේ අග වැදී ගිය උඩ පන්දුව පළමු ‘ස්ලිප්’හි පන්දු රකිමින් සිටි නායක මිස්බා උල් හක් අතහැරියේය. දෙවැනි පන්දුවට පරණවිතාන දුන් ඒ ආකාරයේම උඩ පන්දුව දෙවැනි ‘ස්ලිප්’හි පන්දු රකිමින් සිටි හිටපු නායකයකු වන යූනුස් ඛාන් අල්ලා ගත්තේය. ඒ අනුව පරණවිතාන මුළු ලකුණු 44දී දැවී ගියේය. පන්දු 38කට මුහුණ දුන් ඔහු හතරේ පහර 3ක් සමග ලකුණු 22ක් ලබා ගත්තේය. ශ්‍රී ලංකාවේ දෙවැනි ඉනිමේ මුළු ලකුණු 50 ඕවර 11ක් අවසානයේදී වාර්තා විය.සවස තේ පානයට පෙර දිනේෂ් චන්දිමාල් දැවී ගියේය. සයීඩ් අජ්මාල්ගේ පන්දුවකට ඉදිරියට පැන පහරක් එල්ල කිරීමේදී ‘මිඩ් ඕෆ්’හි පන්දු රකිමින් සිටි අසාඩ් ෂෆික් විසින් උඩ පන්දුව රැක ගැනීමෙන් 37 වැනි ඕවරයේ දෙවැනි පන්දුවේදී චන්දිමාල් දැවී යාමත් සමග තේ පානය සඳහා තරගය නතර කෙරිණි. ඒ වන විට මුළු ලකුණු සංඛ්‍යාව 132ක් විය.ආක්‍රමණශීලී පිතිහරඹයක නියැලුනු චන්දිමාල් මිනිත්තු 154ක කාලයක් පන්දු 127කට මුහුණ දෙමින් හතරේ පහර 8ක් සමග ලකුණු 65ක් රැස් කළේය. මෙය ඔහුගේ තෙවැනි ටෙස්ට් අර්ධ ශතකය විය. චන්දිමාල් හා කුමාර් සංගක්කාර දෙවැනි කඩුල්ල වෙනුවෙන් ඕවර 27කදී ලකුණු 88ක සබඳතාවක් ගොඩනැගූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=s1207132</link>
    <topic>ඔලිම්පික් ක්‍රීඩා උලෙළේ ශ්‍රී ලංකා නායකයා නිලූක</topic>
    <author>ප්‍රින්ස් ගුණස්කර</author>
    <content>ලන්ඩන් ඔලිම්පික් ක්‍රීඩා උලෙළේ ශ්‍රී ලංකා කණ්ඩායමේ නායකයා ලෙස බැඩ්මින්ටන් ශූර නිලූක කරුණාරත්න නම් කළ බව ජාතික ඔලිම්පික් කමිටුව පවසයි.එමෙන්ම කණ්ඩායම් ප්‍රධානියා ලෙස ඔලිම්පික් ජ්‍යෙෂ්ඨ උපසභාපති දේවා හෙන්රි මහතා පත් කොට ඇත.පිට පිට වසර 10ක් ජාතික බැඩ්මින්ටන් ශූරයාවන නිලූක අම්බලන්ගොඩ ධර්මාශෝක හා කොළඹ රාජකීය විදුහලේ ආදි ශිෂ්‍යයෙකි.මෙවර ඔලිම්පික් උලෙළට දක්ෂතාව අනුව මුලින්ම සුදුසුකම් ලබා ගත්තේ නිලූක කරුණාරත්නයි.ඔහු ලෝක බැඩ්මින්ටන් ක්‍රීඩකයන් ශ්‍රේණිගත කිරීම අනුව 49වැනි ස්ථානයේ පසුවේ.ලන්ඩන් ඔලිම්පික් ක්‍රීඩා උලෙළ ජුලි 27 සිට අගෝස්තු 12 දක්වා පැවැත්වෙන අතර ශ්‍රී ලංකාවෙන් ක්‍රීඩක ක්‍රීඩිකාවන් හත් දෙනෙකු සහභාගී වෙති. ඔලිම්පික් ක්‍රීඩා උලෙළකදී බැඩ්මින්ටන් ක්‍රීඩකයෙකු නායකත්වයට පත්වූ මුල්ම අවස්ථාව මෙය වේ.එමෙන්ම බැඩ්මින්ටන් ක්‍රීඩාවෙන් දෙදෙනෙකු සුදුසුකම් ලැබූ පළමු අවස්ථාවද වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=s1207133</link>
    <topic>ඉසිපතනයේ චෝදනාව ඉවතට</topic>
    <author>ෆවුස් මොහොමඩ්</author>
    <content>සිංගර් අන්තර් පාසල් අවුරුදු 20න් පහළ පළමු කොටසේ 'ඒ' කාණ්ඩයේ තරගාවලියේ නිල ප්‍රථිපල ලබන 17වැනිදා ප්‍රකාශයට පත්කරන බව පාසල් රගර් සංගමයේ සභාපති, කිංග්ස්වුඩ් විදුහල්පති රංජිත් චන්ද්‍රසේකර මහතා දිනමිණට පැවැසීය.ඉසිපතනය සහ විද්‍යාර්ථ විදුහල් අතර පැවැති තරගයේ දී විද්‍යාර්ථ විදුහල් කණ්ඩායමට වයසින් වැඩි ක්‍රීඩකයන් ක්‍රීඩා කළ බවට ඉසිපතන විදුහල කරනු ලැබූ චෝදනා‍ව හේතුවෙන් තරගාවලියේ 'ඒ' කාණ්ඩයේ නිල ප්‍රථිපල නිකුත් කිරීම සහ ශූරයන් තේරීම කල් දැමීමට පාසල් රගර් සංගමය මීට පෙර පියවර ගෙන තිබිණි. ඒ සම්බන්ධව සිදුකළ මූලික පරික්ෂණයේ දී විද්‍යාර්ථ විදුහල නිදොස් බවට කරුණු තහවුරු වූ බැවින් ලබන 17වැනිදා පාසල් රගර් සංගමයේ විධායක කමිටු රැස්වීමෙන් පසුව එම ප්‍රථිපල නිකුත් කරන බව පාසල් රගර් සංගමයේ සභාපතිවරයා සඳහන් කළේය.පාසල් රගර් සංගම් ව්‍යවස්ථාව අනුව මේ මූලික පරික්ෂණය තරගාවලි කමිටු සභාපති ත්‍රිත්ව විදුහල්පති බ්‍රිගේඩියර් උදය ආරියරත්න මහතා‍‍‍ සහ විනය කමිටු ප්‍රධානියා වශයෙන් තම මූලිකත්වයෙන් පවත්වනු ලැබූ බවත්, මේ පරික්ෂණය ඉසිපතන විදුහල යොමුකර තිබූ ‍ලිපි ලේඛන අනුව පැවැත්වූ බවත් පැවැසූ චන්ද්‍රසේකර මහතා, පාසල් රගර් විනය කමිටුවට මෙය ඉදිරිපත් කරන්නේ මූලික පරික්ෂණයේ දී චෝදනාව තහවුරු වුවහොත් පමණක් බවත් සඳහන් කළේය.ඉසිපතන විදුහල මෙවැනි ‍චෝදනාවක් එල්ල කරනු ලැබූවද ඔවුන්ට එරෙහිව ද චෝදනාවක් එල්ල වී ඇතැයි චන්ද්‍රසේකර මහතා දිනමිණට අනාවරණය කළේය. ලීග් තරගාවලියේ රාජකීය විදුහල සමග පැවැති තරගයේ දී ඉසිපතන විදුහල් පිලට ද වයසින් වැඩි ක්‍රීඩකයන් ක්‍රීඩා කළ බවට මේ වනවිට තමාට පැමිණිල්ලක් ලැබී ඇති බව පැවැසූ සභාපතිවරයා ඒ පිළිබඳ ඉදිරියේ දී පරික්ෂණයක් සිදුකරන බව සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=s1207135</link>
    <topic>පරික්ෂණය ක්‍රමවත් නෑ: අපි විරුද්ධයි</topic>
    <author/>
    <content>විද්‍යාර්ථ විදුහලට එරෙහිව සිදුකළ පරික්ෂණ කටයුතු පාසල් රගර් සභාපතිවරයා ඔහුගේ අභිමතය පරිදි ක්‍රමවත් භාවයකින් තොරව පවත්වා ඇති බවත් ඊට එරෙහිව අධ්‍යාපන අමාත්‍යාංශයේ ක්‍රීඩා අධ්‍යක්ෂකවරයා මගින් අමාත්‍යාංශ ලේකම්වරයා වෙත අභියාචනාවක් ඉදිරිපත් කරන බවත් ඉසිපතන විදුහලේ රගර් ක්‍රීඩා පරිපාලක ගාමිණි සරත්චන්ද්‍ර මහතා දිනමිණට පැවැසීය.'මේ පරික්ෂණයට විනය කමිටුව කැඳවන්නේ නැතිව සභාපතිවරයා ඔහුගේ අභිමතය පරිදියි කටයුතු කර තිබෙන්නේ. අපි ඉල්ලුවේ සම්පූර්ණ පරික්ෂණයක්. මේ විදුහලට එරෙහිව ‍අපිට චෝදනා ගණනාවක් තිබෙනවා. වයසින් වැඩි එක්තරා ක්‍රීඩකයෙක් තරග 3කටම ක්‍රීඩා කරලා තිබෙන බව අපි සොයාගත්තා.' සරත්චන්ද්‍ර මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=s1207134</link>
    <topic>ක්‍රීඩා ඇමැතිගේ ඉල්ලීමට මහජන බැංකුවෙන් නෙට්බෝල් ක්‍රීඩාවේ දියුණුවට ලක්ෂ 230ක්</topic>
    <author>ප්‍රින්ස් ගුණස්කර</author>
    <content>නෙට්බෝල් ක්‍රීඩාවේ දියුණුව වෙනුවෙන් මහජන බැංකුව රුපියල් ලක්ෂ 230ක අනුග්‍රහයක් දක්වයි.ක්‍රීඩා ඇමැති මහින්දානන්ද අලුත්ගමගේ මහතාගේ ඉල්ලීමක් අනුව මහජන බැංකුවේ ‘වනිතා වාසනා‘ සන්නම් නාමය යටතේ මේ අනුග්‍රහය හිමිව ඇත.වසර ගණනාවක් නෙට්බෝල් ක්‍රීඩාවට ස්ථීර අනුග්‍රහකයෙකු නොසිටි අතර මහජන බැංකුව නෙට්බෝල් ක්‍රීඩා ඉතිහාසයේ විශාලම අනුග්‍රහයට දායකවීමද විශේෂත්වයකි.ලබන අගෝස්තු මාසයේ ශ්‍රී ලංකාවේ පැවැත්වෙන ආසියානු නෙට්බෝල් ශූරතාවලිය ඉලක්ක කරගෙන ශ්‍රී ලංකා නෙට්බෝල් අතුරු කමිටුව ගෙන යන වැඩ පිළිවෙලට ශක්තියක් ලබාදීම හා රටපුරා නෙට්බෝල් ක්‍රීඩා ව්‍යාප්ත කිරීම මේ අනුග්‍රහය යටතේ සිදුවනු ඇත.ක්‍රීඩා ඇමැතිවරයාගේ ඉල්ලීම අනුව ප්‍රධාන ක්‍රීඩා 10කට මෙලෙස අනුග්‍රාහකයන් ඉදිරිපත්වී ඇති අතර එමගින් ඉදිරි කාලයේ ක්‍රීඩාවේ විශාල පරිවර්ථනයක් බලාපොරෙත්තු වේ.නෙට්බෝල් ක්‍රීඩාව වෙනුවෙන් මහජන බැංකුව දැක්වූ අනුග්‍රහය ලබන වසර දක්වා ක්‍රියාත්මක වේ.නෙට්බෝල් අතුරු කමිටුවට සම්බන්ධ දිස්ත්‍රික් නෙට්බෝල් සංගම් හරහා දක්ෂ නෙට්බෝල් ක්‍රීඩිකාවන් සොයා ගැනීම තුලින් ඉදිරියේදී ජාතික සංචිතයක් නිර්මාණය කිරීමට අපේක්ෂා කරයි.එමෙන්ම නෙට්බෝල විනිසුරුවන්,උපදේශකයන් ඇතුලු නිළධාරීන් පුහුණු කිරීමේ වැඩසටහන්ද ක්‍රියාත්මක කෙරේ. නෙට්බෝල් ක්‍රීඩාවට අනුග්‍රාහකත්වය ප්‍රදානය කිරීමේ මාධ්‍ය හමුවක් ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් පෙරේදා පස්වරුවේ ඔලිම්පික් නිවහනේදී පැවැති අතර, එහිදී ඇමැතිවරයා පැවැසූවේ ලොව හොදම නෙට්බෝල් කණ්ඩායම් අතරට ශ්‍රී ලංකා පිල පත් කිරීම ක්‍රීඩා අමාත්‍යංශයේ සැලසුම බවයි.ඉදිරියේ පැවැත්වෙන ආසියානු නෙට්බෝල් තරගාවලියේදී ශ්‍රී ලංකා ක්‍රීඩිකාවන් ශූරතාව දිනා ගනු ඇතැයි විශ්වාසය ප්‍රකාශ කළ ඇමැතිවරයා පැවැසූවේ ලොව උසම නෙට්බෝල් ක්‍රීඩිකාව සිටීම අමතර වාසියක් බවයි.නව වැඩපිලිවෙළ යටතේ උතුරු නැගෙනහිර පළාත් වලින්ද ඉදිරියේදී ක්‍රීඩිකාවන් සොයා ගත හැකි බව අලුත්ගමගේ මහතා පැවැසීය.නෙට්බෝල් ක්‍රීඩාව ප්‍රවර්ධනය කිරීම උදෙසා 14න් පහළ සිසු උදාන තරගාවලිය හා 21න් පහළ ‘yes‘ නෙට්බෝල් ශූරතාවලිය මේ සති අන්තයේ නාවලපිටිය ජයතිලක ක්‍රීඩාංගණයේදී පැවැත්වේ.මේ තරගාවලි දෙකටම පාසල් හා දිස්ත්‍රික් සංගම් වලින් ක්‍රීඩිකාවන් 1800ක් පමණ එක්වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=f1207131</link>
    <topic>අනුන්ට මඩ ගසන්නට ගොස් මඩ නාගත් ‘ගෝඩ්ෆාදර්’</topic>
    <author>මහින්ද අබේසුන්දර</author>
    <content>ශ්‍රී ලංකා නිදහස් පක්ෂයේ මධ්‍යම කාරක සභාව වැදගත් තීරණයක් මේ සතියේ ගෙන තිබේ. ඒ පළාත් සභා මැතිවරණය සම්බන්ධයෙනි. අධිකරණය හමුවේ චෝදනා ලැබ සිටින හා අධිකරණයෙන් වැරදිකරුවකු වූ අයට නාම යෝජනා ලබා නොදීම එම තීරණයයි. එපමණක් නොව එසේ වැරැදිකරුවන් වූ අය පක්ෂයෙන් ඉවත්කිරීමට ද කටයුතු කරන බවට ද මධ්‍යම කාරක සභාව තීරණයක් ගෙන තිබේ.මෙවැනි තීරණයක් ගැනීමට හේතු වූ පසුබිම ගැන විමසා බැලීම කාලෝචිත වනු ඇත. ලෝකයේ දරුණුම අපරාධකරුවා ලෙස සැලකූ ප්‍රභාකරන් දැන් නැත. ඔහු මේ රටේ සිදු කළ බිහිසුණු අපරාධවලට සම්පූර්ණයෙන් තිත තබා තිබේ. එපමණක් නොව එම පාපතර ත්‍රස්තවාදියා ගේ මිනීමැරුම් , ඝාතන, අපරාධවලට අනුබල දුන් හා සක්‍රීයව සහාය දුන් සෙසු ත්‍රස්තයන්ද දැන් අප අතර නැත. ඒ නිසා ගත වූ වසර තුන තිස්සේ මේ රටේ අහිංසක ජනතාව බියක් නැතිව ජීවත් වෙති. නිදහසේ තම තමන්ගේ එදිනෙදා ජීවිතය සතුටින් ගත කරති.එහෙත් දැන් මාස කීපයක සිට තවත් භීෂණයක් රට තුළ නිර්මාණය වී තිබේ. තවත් ප්‍රභාකරන්ලා බිහි වී රටම අඬවන බව පෙනේ. හිරිමල් වියේ ලස්සන පොඩි කෙලි පොඩ්ඩන්ට එම ප්‍රභාකරන්ලාගෙන් ගැලවී මහ මඟ යන්නට නොහැකිවී තිබේ. ගමට නායකත්වය දෙන සමාජ සේවක වේශයෙන් පෙනී සිටින මෙම නරුමයෝ හිතක් පපුවක් නැති යක්ෂයන් සේ හැසිරෙමින් පූස් පැටව් වැනි කෙලි පොඩ්ඩන් අපයෝජනය කිරීමේ සිද්ධි ගණනාවක් වාර්තා වී තිබේ. සියුමැලි සිරුර තලා දමමින් මල් කැකුළු විනාශ කරන්නට තරම් මෙම යක්ෂයන් ගොරහැඩි වී ඇත. නපුරුවී ඇත. ආදරය - දයාව කරුණාව පෙන්වා පොඩි එවුන් රවටා ගෙන කාමර තුළ හිර කරගෙන සති ගණන් දූෂණය කරන රාක්ෂයන් නිසා අද මහ පොළොව උසුලන්නේ නැති අපරාධ සිදුවෙමින් තිබේ.මුන්ට සදාචාරයක් නැත. ශිෂ්ටකමක් ගෑවිලාවත් නැත. තාත්තලා පුතාලා එකට එකතු වී අහිංසක කෙලිපොඩ්ඩන් මේ ආකාරයට දූෂණය කරන්නේ තමන්ගේ ගොරහැඩි අතට අසුවූ බෝනික්කකු කෑලිවලට කඩා පොඩිකර දමන්නාක් මෙනි. හෙන ගහන මෙවැනි අපරාධවලට පෙළැඹී සිටින කාලකණ්ණි හැත්ත කෙසේ හෝ මෙල්ල කර ගත යුතුව ඇත. එසේ නොකර කවුරුත් දෑස් පියාගෙන නිහඬව බලා සිටියොත් සිදුවිය හැකි විනාශය විශාලය. තමන්ගේම දියණියන් සොහොයුරියන් වැනි දරු පැටවුන් මේ අයුරින් තම විකෘති ආසාවන් ඉටු කර ගැනීමට කටයුතු කරන පාහර රස්තියාදුකාර අයවලුන් සමාජයෙන් කොන්කළ යුතුය. මුන්ට ගමේ නායකත්වය භාර දුනහොත් ඇති විය හැකි අරාජික තත්ත්වය සිතා ගන්නටවත් බැරිතරමට භයානකය.එදා ප්‍රභාකරන් නිසා පාරක නිදහසේ යන්නට නොහැකි වුයේ ඊළාම් රාජ්‍යයේ රජවන්නට මිනිස් ජීවිත සිය ගණනින් බිලිගත් නිසාය. ප්‍රභාකරන් අහිංසක දරුවන් වැඩිහිටියන් හා මව්පියන් මරා දමා සිය ත්‍රස්තවාදී අරමුණ ඉටු කර ගත්තේය. එහෙත් දැන් ගමට අරක්ගෙන සිටින කාමාතුර පුද්ගලයන්ගේ මෙම අපයෝජන නිසා අහිංසක දරුවෝ එක්වරක් නොව දහස්වාරක් මැරි මැරී උපදිති.කෝටිපති පියා මෙසේ අපචාරවල නියැලෙන්න් තමන්ගේම ලෙයින් ලෝකයට බිහි කළ පුතුන් සමඟ එක් වී සාමකාමී සහජීවයෙන් වීම මේ සමාජය තුළ සිදු නොවිය යුත්තකි. ඒනිසා මෙවැනි නරුමයන් දේශපාලනයෙන් ඉවත් කිරීමට ශ්‍රී ලංකා නිදහස් පක්ෂයේ මධ්‍යම කාරක සභාව ගත් තීරණය ප්‍රශංසනීය වෙයි. ප්‍රමාද වී හෝ මෙවැනි තීරණයකට එළැඹීම ඉදිරියට යන රටකට ආශිර්වාදයකි.මෙම අපරාධකාරයන් සමාජයෙන් තොලොංචි කර දැමීමට සියලු දෙනා එකතු විය යුතුය. පොලිසිය සීරුවෙන් තැබිය යුතුය. ආරක්ෂක ලේකම් ගෝඨාභය රාජපක්‍ෂ මහතා පොලිස්පතිට සියලු බලතල ලබාදී තිබේ. ඒ අපරාධ මර්දනයටය. ඒ නිසා පොලිසිය දේශපාලන බලපෑම්වලට යටවිය යුතු නොවේ.මුදල් බලයට නීතිය අසරණ කළ යුතු නැත. ගෙදරින් තරහවී තමුන්ගේ රැකවරණය පතා තනිපංගලමේ පාරට බහින කෙලි පොඩ්ඩන්ට කාමාතුර රාක්ෂයන්ගේ ඇල්ම බැල්ම නොලැබෙන්නට සියලු නීති රීති සක්‍රීය විය යුතුය. වැඩිහිටියන්ගේ දෙපා මුල හඬාවැටෙන දරුපැටියන් සනසනවා වෙනුවට කායික අවශ්‍යතා සපුරා ගන්නට නපුරු වන මිනිසුන් සමාජ තලයෙන්ම කොන්විය යුතුය. කොන් කළ යුතුය. අධිකරණය නීතිය ක්‍රියාත්මක කළ යුතුය. දේශපාලනඥයන් දේශපාලනය කළ යුත්තේ තිරිසනුන් සාපරාධිකරුවන් හෝ පාතාලයන් සමඟ නොවේ. එවිට හෙට අනිද්දා වන විට කරුණාබර මිනිසුන්ගෙන් පිරුණු සමාජයක් නිර්මාණය වනු ඇත.දේශපාලකයන් දේශපාලනය කළ යුත්තේ මඩවලින් නොව ගුණගරුක ප්‍රතිපත්ති අනුව කටයුතු කිරීමෙනි. එසේ නොකර මඩවලින් දේශපාලනයේ නියැලෙන මඩකරියන් සිය දේශපාලන ගමන් මඟ කෙළවර කර ගත්තේ මඩ නාගෙනය. රටක් සංවර්ධනය කරා යන ගමනට දායකවන්නට බැරි ‍ෙද්ශපාලකයන් අනුන්ට මඩ ගසමින් මඩකරියකු වීම එලොවටත් නැති මෙලොවටත් නැති පව්කාර දේශපාලන චින්තනයකි.වෙබ් අඩවි “ගෝඩ්පාදර්” ලෙස සලකන රුවන් පර්ඩිනැන්ඩස් සමඟ එක්වී රාජ්‍ය නායකයාට හා එම පවුලේ අයට වෙබ් අඩවි ඔස්සේ මඩ ගසන්නට ගොස් මඩ නාගත් ආකාරය ගෙවුණ සතියේදී අනාවරණය විය. විකෘති අරමුණු – විකෘති ආසාවන් ඉටු කර ගන්නට නොව කෙනෙකු දේශපාලනය කළ යුත්තේ පූජනීය අරමුණු සහ පරමාර්ථ වෙනුවෙනි.මංගල සමරවීර සජිත් ප්‍රේමදාසට ‘වෙරි සොරි’ කීවේ තමන්ගේම පක්‍ෂයේ අයට මඩ ගසන්නට තරම් නරුම වූ නිසාය. දේශපාලනයේදී චේතනා පිරිසුදු විය යුතුය. ක්‍රියාමාර්ග ගුණගරුක විය යුතුය. ගන්නා හැම තීරණයක්ම ප්‍රතිපත්ති ගරුක විය යුතුය. එසේ ගැනීම පටු පරමාර්ථ ඉටු කර ගැනීමට මඩ දේශපාලනයේ නියැලෙන අයට කවදා හෝ පසුතැවිලි වන්නට සිදුවනු ඇත.මම මඩ ගැසුවේ ඔබට නොව ආණ්ඩුවටයි. ඒ නිසා සමාවෙන්නැයි කියන තරමට මංගල සමරවීර සවුත්තු වූයේ අරමුණු යහපත් නොවූ බැවිනි. අවසානයේ තමන්ගේ ගුරාද පාවාදී ගෝඩ් පාදර් ජනාධිපති හමුවී දිවා භෝජනයෙන් සන්තර්පනය වී සියලු කුමන්ත්‍රණ යටිකූට්ටු අනාවරණය කළේ තමන්ගේම පැවැත්ම සඳහාය. මංගල - ටිරාන් - රුවන් තුන්කූට්ටුවේ මඩ දේශපාලනය දැන් හෙළිදරව් වී අවසානය. රාජපක්ෂලා නැති කරන්නට මඩවලින් නොහැකිය. රාජපක්‍ෂලාගේ දේශපාලන ගමන් ම‍ෙඟහි මඩ නැත. එවැනි පිරිසුදු චේතනා මූලික කරගෙන ජනතා සේවයට කැපවූ මිනිසුන්ට මඩ ගසන මංගල සමරවීර අද ඒ මඩවලින් නෑවී හමාරය. ඒ නිසා ප්‍රමාදවී හෝ ගුණගරුක - ප්‍රතිපත්ති ගරුක පිරිසුදු වූත් විවෘතවූත් දේශපාලනයේ නියැලීමට මොළයක් තිබේ නම් එය පාවිච්චි කළ යුතු බව නිකමට මෙන් ප්‍රකාශ කළ යුතුය.මිනිසුන් මරණයෙන් ගලවා ගන්නට කටයුතු කරන නිලධාරින්ට මරණය ළඟා කර දෙන මානසික රෝගීහු සිටිති. එවන් සිද්ධියක් ගතවූ සතියේ අනාවරණය විය. ඩෙංගු මදුරුවා අද මිනිසුන්ගේ මාරයා බව පත්ව තිබේ. එම මදුරු වසංගතය මර්දනයට ඉදිරිපත්වූ මහජන සෞඛ්‍ය පරීක්‍ෂකයකුට එළවා එළවා මෝල් ගසකින් පහරදී මරා දැමීම මහා අපරාධයකි. රජයේ සේවකයකුගේ රාජකාරිය ගැන අවබෝධයක් නැති මෙවැනි මිනිසුන් සිටින රටක මදුරුවන් බෝවීම නතර කළ නොහැකිය.ඉදිරියේදීත් මෙවැනි අපරාධ සිදුවීමට ඉඩ තිබේ. මෙවැනි අපරාධකාරයන් නිසා මිනිසුන්ගේ ජීවිත ඩෙංගු මදුරුවාට භාර දී නිහඬ විය නොහැකිය.ඒ නිසා ජනතා සේවයේ නියැලී සිටින රාජ්‍ය නිලධාරියා වෙනුවෙන් නිසි ආරක්ෂාව ලබාදීමට නිසි පියවර ගත යුතුය. එසේ නොවුනහොත් රටම මදුරුවා ගිල ගනු ඒකාන්තය. රාජ්‍ය නිලධාරියාගේ ජනතා සේවය තේරුම් ගත නොහැකි මානසික රෝගීන්ට අංගොඩ මානසික රෝහලේ ඉඩක් වෙන්කර දිය යුතුමය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=f1207132</link>
    <topic/>
    <author>සංවාදය චතුරිකා ගමගේ</author>
    <content>70 දශකය බොහෝ දෙනා හඳුන්වන්නේ මෙරට ගීත ක්ෂේත්‍රයේ ස්වර්ණමය යුගය ලෙසය. ගුවන් විදුලියේ “ප්‍රබුද්ධ ගී” වැඩසටහනට කරදිය ගැඹරේ ගීතය ගායනා කරමින් රසික ජනාදරයට පත්වූ එඩ්වඩ් ජයකොඩි ඒ යුගයේ පහළ වූ ගායන ශිල්පියෙකි. ව්‍යවහාරික සංගීතය තුළ සුභාවිත ගීතයෙහි රුව, ගුණ, රැකගනිමින් ඔහු පිය මැන ආ අභිමානවත් සෞන්දර්ය චාරිකාවේ සුවිශේෂී මං සලකුණ “මාරම්බරී”, මේ “මාරම්බරී” පිළිබඳව විශාරද එඩ්වඩ් ජයකොඩි සමග සිදුකළ සංවාදයකි.ඒක පුද්ගල ප්‍රසංගයක් කියන්නේ ගායන ශිල්පියෙක් හෝ ශිල්පිනියකගේ උපරිම තලය එහෙමත් නැතිනම් කූඨ ප්‍රාප්තිය කියලා මට හිතෙනවා. ඒ වගේම එය ගායන දිවියේ අමරණීය අවස්ථාවක්. එය එක්තරා ආකාරයක අභියෝගයක්. ඒක පුද්ගල ප්‍රසංග නරඹන්න විවිධ තලවල පිරිස් පැමිණෙනවා. ඔවුන් සියලු දෙනාම එකම අරමුණක පැය 2 1/2 – 3 ක කාලයක් රඳවා ගැනීමට නම් අනිවාර්යයෙන්ම ඒ ශිල්පියා දක්ෂ විය යුතුයි. ඒ වගේම විවිධ රස ස්පර්ශ කරන ගීත රැසක් ඒ ප්‍රසංගයට ඇතුළත් විය යුතුයි. නැතිනම් ඒක පුද්ගල ප්‍රසංගයක ප්‍රේක්ෂකයන් රදවා ගැනීම අපහසු කටයුත්තක්.80 , 90 දශකවල ඒක පුද්ගල ප්‍රසංග රැල්ලක් තිබුණා. ඒ අනුව ඒක පුද්ගල ප්‍රසංගයකට මටත් වරින්වර ආරාධනා ආවා. නමුත් ඒක පුද්ගල ප්‍රසංගයකට හොඳ ශක්තියක් අවශ්‍ය බව මම විශ්වාස කළා. 2010 වෙද්දී ඒ ශක්තිය වගේම විවිධත්වයෙන් යුතු ගීත රැසක් මා වටා තිබුණා. ඒක පුද්ගල ප්‍රසංගයක් පවත්වන්න මම අවුරුදු 35ක කාලයක් පමා කළේ මගේ ශක්තිය ගොඩනගා ගැනීමටයි. මම හිතන්නේ මම සාර්ථක වුණා. “මාරම්බරී” ප්‍රසංගය රසිකයන් හොදින් ග්‍රහණය කරගත්තා.ඒක පුද්ගල ප්‍රසංගයක් පවත්වන්න වසර 35ක් වැනි දීර්ඝ කාලයත් ගත්තත් මම අද හොඳ ප්‍රතිඵලයක් ලබාගෙන තිබෙනවා.ආධුනික ශිල්පියෙකු ලෙස මම ගුවන්විදුලියට සම්බන්ධ වුණේ 68 වසරේදියි. එදා සිට වසර නවයක් පමණ මම විවිධ වැඩසටහන්වල ආධුනික ශිල්පියෙක් ලෙස ගීත ගායනා කළා. නමුත් එදා අපිට ඒතරම් ජයග්‍රහණ හිමි වුණේ නැහැ. වසර 9 පසු 1977 වසරේදී තමයි “පිබිදෙන ගායක පරපුර” වැඩසටහනෙන් ජයග්‍රහණයක් ලැබුවේ. ඒ අත්දැකීම අදටත් වටිනවා. ගුවන්විදුලිය හරහා අපිට එක රැයින් ජනප්‍රිය වෙන්න ලැබුණේ නැහැ. ගුවන්විදුලියෙන් බිහිවන ගායකයන්ව මිනිස්සු එකරැයින් වැළඳ ගත්තෙත් නැහැ. ඒ නිසා දීර්ඝ කාලයක් විවිධ වැඩසටහන්වල ගීත ගායනා කිරීමෙන් අප වටා ශක්තිමත් පවුරක් ගොඩ නැගුණා. ගුවන්විදුලියේ “කරදිය ගැඹරේ, මනමේ කුමාරියේ, සීතල පිනිමත, මාමල දවසට සීතල මළ කඳ වැනි ගී ගායනා කරපු කාලේ ජනතාව තරමක් මා හඳුනා ගත්තා. එය ජනප්‍රියවීමක් ලෙස හඳුන්වනවාට මම කැමති නැහැ. පසුව 80 දශකයේ මුල් භාගයේ “කැරකෙන රෝදේ, අකුරු මැකීනෑ, යට ලීයෙන් නාරිලතා මල් පූදින්නේ,, වසන්තයේ අග හමුවෙමු ආදී ගීතවලින් ජනතාවට තවත් ලංවෙන්න වරම් ලැබුණා.අපි පාසල් යන කාලේ අමරදේව සර්ගේ, නන්දා මාලනී මහත්මියගේ,, වික්ටර් රත්නායක මහතාගේ, සනත් නන්දසිරි මහතාගේ ඒකපුද්ගල ප්‍රසංග බලලා හිත උන්මාද වෙලා තිබුණා. පස්සේ කාලෙකදී අමරදේව සර්ගේ සහ වික්ටර් රත්නායක මහතාගේ ඒකපුද්ගල ප්‍රසංගවල අත්වැල් ගායන කිරීමේ අවස්ථාවක් මට ලැබුණා. ප්‍රවීණ ගායකයන් ඇසුරේ ජීවත්වීමෙන් ගායකයෙකු ලෙස මම විශාල දැනීමක්, අත්දැකීමක්, පරිචරයක් ලැබුවා. මෙවරත් වික්ටර් රත්නායක මහතාගේ 'ස' ප්‍රසංගයට මම අත්වැල් ගායනා කරනවා.නමුත් අද පරපුරේ අයට ඒ භාග්‍ය ලැබෙන්නේ බොහොම අල්පව. අද ඇතැම් අය අත්වැල් ගායනයට එන්න මැලිකමක් දක්වනවා. ඒ වගේම ඇතැම් අය මුදල් පරමාර්ථයෙන්මයි ඒවාට දායක වෙන්නේ. හැම කෙනාම එහෙම නැහැ. මෙහි වටිනාකම තේරුම්ගත් පිරිසකුත් ඉන්නවා. 80 දශකයේ මුල් කාලයේ මම, රෝහණ වීරසිංහ, ලක්ෂ්මන් විජේසේකර, බන්දුල විජේවීර, ආනන්ද වීරසිරි, සුනිල් ආදී අය අත්වැල් ගායනා කළා. ඒ තුළින් අපි ලබාගත් අත්දැකීම් බොහෝමයි.මේ ප්‍රසංගයේ මට තිබෙන්නේ ගීත ගායනා කරන්න පමණයි. අනෙකුත් සියලුම කටයුතු සංවිධානය වන්නේ මගේ ආදරණීය බිරිඳ චරිතාගේ අතින්. මේ ප්‍රසංගය පිටුපස සිටින දැවැන්ත ශක්තිය ඇයයි. එහි ගෞරවය ඇයට පුද කළ යුතුයි.මාරම්බරී ප්‍රසංගයට සරල ගීත, චිත්‍රපට ගීත, ටෙලිනාට්‍ය සහ වේදිකා නාට්‍යවලට අපි නිර්මාණය කරපු ගීත, ළමා ගීත, ආදර ගීත, දේශාභිමානී ගීත, ආගමික පරිසරයක් දනවන ගීත, ආදී විවිධ ශෛලීන් වලට අයත් ගීත වගේම බටහිර, උතුරු ඉන්දියානු සම්භාව්‍ය සංගීතය, ව්‍යවහාරික සංගීතය ආදී සෑම ක්ෂේත්‍රයකම ගීත අන්තර්ගත වෙනවා. ඒ නිසා ඕනෑම රසඥතාවයක් තිබෙන රසිකයෙකුට මාරම්බරී ප්‍රසංගය නරඹන්න පුළුවන්. මෙය හුදෙක් මුදල් අපේක්ෂාවෙන්ම සිදුකරන්නක් නොවෙයි. මට අවශ්‍ය මේ ප්‍රසංගය වැඩිදෙනෙක් නරඹන්නයි. මෙවර ජූලි 13 දා ආනන්ද විද්‍යාලයේ කුලරත්න ශාලාවේ ප.ව. 3.00 සහ 6.30 ට ප්‍රසංග පැවැත්වෙනවා. එය සංවිධානය කරන්නේ පුද්ගලයන් ලියාපදිංචි කිරීමේ දෙපාර්තමේන්තුවේ සුබසාධන සංගමය.මෙහිදී විශාරද ශ්‍රියා කාරියවසම්, විශාරද චරිතා ප්‍රියදර්ශනී, ශරණ්‍යා ජයකොඩි යන අය යුග ගායනයෙන් සහාය වෙනවා.මෑත යුගයේ ඉතාමත් ප්‍රවීණ ශිල්පීන්ගේ ප්‍රසංග රාශියක් තිබෙනවා. ගුණාත්මක ඒක පුද්ගල ගී ප්‍රසංග පැවැත්වීම හොඳයි. වර්තමානයේ පවතින මනස අවුල් කරන සංගීත ප්‍රසංග කලාව අතර සුභාවිත ගීතය ජනතාව අතරට යාමෙන් යම් ප්‍රබෝධයක් ඇති වෙනවා. ඒ නිසා අර්ථ රසයෙන් හා ශබ්ද රසයෙන් පිරුණු ජනතාවට රසවිදිය හැකි ප්‍රසංග කලාවක් පැවතීම යහපත් දෙයක්.අද ක්‍ෂණික ජනප්‍රියත්වය සොයන පිරිස වැඩිවීම නිසා සුභාවිත ගීත කලාවටත් යම් ආකාරයකට හානියක් සිදු වෙලා තිබෙනවා. නව පරපුරේ සියල්ලෝම බොළඳ නිර්මාණ සිදු කරන්නේ නැහැ. යහපත් දේ සිතන යහපත් දේ කරන දක්ෂ පිරිසකුත් ඉන්නවා. ජනතාවට යහපත් උසස් රස වින්දනයකින් යුතු නිර්මාණ ඉදිරිපත් කරන්න නම් මම හිතන්නේ ප්‍රවීණයන් සහ නව පරපුර එකට එකතුවිය යුතුයි. අපේ පරම්පරාවේ අය දන්න දේවල් නව පරපුරේ අය දන්නේ නැහැ. නව පරපුරේ අය දන්න දේවල් අපි දන්නේ නැහැ. ඒ නිසා මේ දෙගොල්ලන් අතර හොඳ හුවමාරුවක් ඇතිවිය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>13</day>
    </date>
    <link>http://www.dinamina.lk/2012/07/13/_art.asp?fn=f1207133</link>
    <topic/>
    <author>චතුරිකා ගමගේ</author>
    <content>ඔබ රේඩියෝ අහනවද? රිදම් එෆ්. එම්. අහලා තිබෙනවාද? අහල නැත්නම් මීටරේ කරකවද්දී හරි ඇහිලා ඇති මොකද රිදම් එෆ්. එම්. කියන්නේ මුළු ලංකාවම ආවරණය කරපු රේඩියෝ චැනලයක්. මෑතකදී පටන් ගත්තා කියලා හිතුණත් දැන් රිදම් එෆ්. එම්. එකට අවුරුදු තුනක් වෙනවා.එෆ්. එම්. නාළිකා වැහිවැහැලා තිබුණත් රිදම් එෆ්. එම්. ඉක්මනින් ජනතාව අතරට ගියා. ලොකු, කුඩා, තරුණ, මහළු කවුරුත් රිද්මයට කැමතියි කියලා රිදම් එෆ්. එම්. හඳුනා ගත්තා. අඩුම කාලයකින් වැඩිම තිචාර ලැබුණේ ඒ නිසයි. අලුත් තාක්ෂණික ලෝකයේ බිහිවුණු, නිසාවදෝ පසුගිය කාලේ ලංකාවේ රේඩියෝ කලාවේ වෙනසක් කරන්න රිදම් එෆ්. එම්. එකට හැකි වුණා.රිදම් එෆ්. එම්. වටා ඉන්න අසන්නන් පිරිස විවිධාකාර නිසා ඔවුන්ගේ වැඩ සටහනුත් පුළුල් පරාසයක විහිදී තිබෙනවා. රිදම් එෆ්. එම්. උදෑසන වැඩසටහන් ආරම්භ කරන්නේ පිරිත් සජ්ඣායනයකින්. උදෑසන වර්ණවත් කරන ‘මෝනින් වන්’ වැඩසටහනට ඡ්‍යොතිෂ කරුණු උපන් දින සුබ පැතුම් වගේම කන පිරෙන හිත පිරෙන ගීතත් ඇතුළත්. උදෑසන 7 සිට 10 දක්වා කාලය වෙන්වන්නේ වාසනාවන්තයන්ටයි. සරල මාතෘකාවක් ඔස්සේ ඔව්, නෑ, බෑ කියන වචන භාවිතා නොකර කතාකරන්න පුළුවන්නම් රුපියල් 50,000ක් ගෙදර ඉදන් දිනා ගත හැකියි.ගිනිගහන මද්දහනේ වැඩබිමේ, වාහනයේ සිටිද්දී 10 ඉදන් 12 වෙනතුරු රිදම් චාට් ෂෝ එක ඇහුවොත් වෙහෙස නිවෙනවා. රිද්මයට මුල්තැන දෙන රිදම් එෆ්. එම්. දවසකට සින්දු 300 විතර චාරය කරනවා. ඒ අතරට සිංහල වගේම දමිළ, හින්දි සහ ඉංග්‍රීසි ගීතත් ඇතුළත්. ඒ නිසා වැඩි දෙනෙක් රිදම් එෆ්. එම්. හඳුන්වන්නේ සින්දු අහන චැනල් එක විදිහට.සවස 2 සිට 4 වෙනකල් රිදම් ඇහුවොත් රීලෝඩ් දිනාගන්න පුළුවන්. සවස 6.00 ට විකාශය වෙන රේඩියෝ විවාදය කාලීන ගැටලුවක් සම්බන්ධව දෙපාර්ශවයක් අතර සිදු කෙරෙන සංවාදයක්. මෙය ඉතා රසවත් මෙන්ම ඉතා වැදගත් වැඩසටහන්.මේ වැඩසටහන් අතරේ රිදම් එෆ්. එම්. වෘත්ති සඳහාත් වැඩි තැනක් ලබා දෙනවා. පැයෙන් පැය විකාශය කෙරෙන පුවත්වලින් රට වටා මෙන්ම ලොව වටා සිදුවෙන උණුසුම් පුවත් දැනගන්න පුළුවන්.ප්‍රබෝධමත් ජනතාවක් ඇතිකිරීමේ බලාපොරොත්තුවේ රිදම් එෆ්. එම්. රට වටා යන සංග මාලාවකුත් මේවනවිට ආරම්භ කර තිබෙනවා.” රේඩියෝ රෙපෙයාර් කෙරේ” ඒ ඔවුන්ගේ අලුත්ම වර්ධන කටයුත්ත.මේ කටයුතු සියල්ල පිටුපස සිටින්නේ අධක්ෂ අලෙවි දාරක අබේවිම මහතා ඇතුළු රිදම් එෆ්. එම්. ටිම් එක . ඔවුන්ගේ මේ උත්සාහය රිදම් එෆ්. එම්. ලංකාවේ අංක එකේ රේඩියෝ චැනලය බවට පත්කිරීමටයි. ගෙවුණු වසර තුනේදී ඔවුන් ලබාගත් ජයගහණ බොහෝමයි. රිදම් වෙබ් අඩවිය ලංකාවේ වැඩිම පිරිසක් නරඹන වෙබ් අඩවිය බවටත් පත් වුණා. ඉතින් රිදම් එෆ්. එම්. එකට ලැබෙන ගාහක තිචාර පිළිබඳ තවත් සාක්ෂි කුමකටද?ඔබත් පිවිසෙන්නwww.rhythmfam.me.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=n12071414</link>
    <topic>රු.150කින් ගෑස් බහී:ආහාර ආනයන බදු පහළට</topic>
    <author/>
    <content>පාරිභෝගිකයන්ට සහන සැලසීමේ අරමුණින් ජනාධිපතිතුමාගේ උපදෙස් මත ඊයේ (13) මධ්‍යම රාත්‍රියේ සිට ක්‍රියාත්මක වන පරිදි අත්‍යාවශ්‍ය පාරිභෝගික ද්‍රව්‍ය කිහිපයක මිල පහත දමා ඇත.ඒ අනුව, ලිත්‍රෝ සහ ලාෆ් ගෘහස්ථ ගෑස් සිලින්ඩරයක මිල රුපියල් 150 කින් අඩුවන අතර, අත්‍යාවශ්‍ය ආහාර ද්‍රව්‍ය වන අර්තාපල්, බී ළූණු, මාළු, කරවල, හාල්මැස්සන් සහ ටින්මාළු ආනයනයේදී අයකරනු ලබන විශේෂ භාණ්ඩ බද්ද අඩුකර ඇත.එම භාණ්ඩ බද්ද අඩුකර ඇත්තේ මෙලෙසය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=n12071415</link>
    <topic>පළාත් පාලන ආයතනරාජධානි කර ගනු එපා</topic>
    <author>ධනුෂ්ක ගොඩකුඹුර</author>
    <content>මහජන නියෝජිතයන් සහ දේශපාලනඥයන් සෑමවිටම තමන් සතු බලතල රටට, ජනතාවට සේවයක් වන පරිදි යොදා ගත යුතු බව ජනාධිපති මහින්ද රාජපක්ෂ මහතා ඊයේ (13) අවධාරණය කළේය. පළාත් පාලන ආයතන තමන්ගේ රාජධානියක් ලෙස නොසලකා ජනතාවට ඉ‍ටු විය යුතු සේවය ඉටු කරන්නට කැප වන ලෙසත් ජනාධිපතිවරයා මහජන නියෝජිතයන් වෙත උපදෙස් දුන්නේය.දේශපාලනඥයන් සහ රාජ්‍ය නිලධාරීන් සෑමවිටම සුහදව කටයුතු කළ යුතු බව පෙන්වා දුන් ජනාධිපතිවරයා එලෙස නොකළහොත් කිසිදු වැඩක් කළ නොහැකි වෙතැයි පැවසීය. රාජ්‍ය නිලධාරීන් තමන්ට ලැබී තිබෙන බලතල උපරිම ආකාරයෙන් ප්‍රයෝජනයට ගත යුතු බවත් ජනාධිපතිවරයා අවධාරණය කළේය.ජනාධිපතිවරයා මේ අදහස් පළ කළේ කොළඹ දිස්ත්‍රික් සංවර්ධන කමිටු රැස්වීමට ශ්‍රී ලංකා පදනම් ආයතනයේදී ඊයේ එක්වෙමිනි.කොළඹ දිස්ත්‍රික්කයේ මෙතෙක් ක්‍රියාත්මක කළ සංවර්ධන ව්‍යාපෘති, ඒවායේ ප්‍රගතිය හා ඉදිරි සැලසුම් සම්බන්ධයෙන් මෙහිදී සාකච්ඡා කෙරිණ.දිස්ත්‍රික්කයේ සංවර්ධන ව්‍යාපෘති සම්බන්ධයෙන් පක්ෂ විපක්ෂ මහජන නියෝජිතයන් නැගූ ප්‍රශ්න විසඳා දුන් ජනාධිපතිවරයා තමන් වෙත වාර්තා වී ඇති කරුණු සම්බන්ධයෙන් නිලධාරීන්ගෙන් කරුණු විමසුවේය.පානීය ජලපහසුකම්, අධ්‍යාපන, සෞඛ්‍ය, කෘෂිකර්ම ක්ෂේත්‍රවල හි අඩපණ වී ඇති ව්‍යාපෘති කඩිනම් කරන ලෙසද ජනාධිපතිවරයා මෙහිදී උ‍පදෙස් දුන්නේය. නිලධාරීන් දේශපාලනඥයන්ගේ සහ මහජනතාවගේ අදහස් හා යෝජනා සැලකිල්ලට ගෙන ක්‍රියා කළ යුතු බවත් ජනාධිපතිවරයා පැවසීය. සෑම ඉඩමකින්ම උපරිම ප්‍රයෝජනය ගත හැකි ආකාරයට සැලසුම් සහගතව කටයුතු කිරීමේ අවශ්‍යතාවද ජනාධිපතිවරයා පෙන්වා දුන්නේය.සුසිල් ප්‍රේමජයන්ත, බන්දුල ගුණවර්ධන, දිනේෂ් ගුණවර්ධන, පාඨලී චම්පික රණවක, විමල් වීරවංශ හා ගාමිණී ලොකුගේ ඇමැතිවරුද බස්නාහිර පළාත් මහ ඇමැති ප්‍රසන්න රණතුංග, ජනාධිපති ලේකම් ලලිත් වීරතුංග, මුදල් අමාත්‍යාංශ ලේකම් ආචාර්ය පී. බී. ජයසුන්දර මහත්වරු ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=n12071416</link>
    <topic>කතරගම මංගල මැණිකරු.එක්කෝටි 60 ලක්ෂයයි</topic>
    <author>රක්ෂණ ශ්‍රියන්ත</author>
    <content>කතරගම නිල් මැණික් වෙන්දේසියේ පළමු මැණික රුපියල් එක් කෝටි හැට අට ලක්ෂයකට අලෙවි වෙයි. ජාතික මැණික් හා ස්වර්ණාභරණ අධිකාරියේ මෙහෙයවීමෙන් ඊයේ(13)කතරගම ප්‍රාදේශීය සභා සම්මන්ත්‍රණ ශාලාවේදී පැවති වටිනා රළු මැණික් වෙන්දේසියේ අලෙවි වු පළමු මැණික වුයේ එය බව අධිකාරියේ අධ්‍යක්ෂ ජනරාල් නිමල් බණ්ඩාර මහතා පවසයි.මේ වෙන්දේසියේදි අලෙවි වන සියලුම මැණික්වලින් ලැබෙන මුදලින් සියයට හැත්තෑවක් ඊට සම්බන්ධවූ ප්‍රදේශයේ අඩු ආදායම් ලාභී පවුල් හතළිස් හතක් වෙත ලබා දීමටද නියමිතය‍‍.පසුගියදා මහත් අන්දෝලනයට තුඩු දුන් කතරගම තම්මැන්නාව වෙන්දේසි ඉඩමට යන මාර්ගයේ පස් ඉවත් කිරීමේදි හමුවූ මැණික් මෙලෙස ඊයේ වෙන්දේසි කරන ලදි. .</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=n12071417</link>
    <topic>බණ්ඩාරවෙලටඅයිස් වැස්සක්</topic>
    <author>උදුලා පීරිස් සහ රක්ෂණ ශ්‍රියන්ත</author>
    <content>බණ්ඩාරවෙල ප්‍රදේශයේ ඊයේ(13)සවස 2.30ත් 3.00ත් අතර කාලයේ ගිගුරුම් සහිත වැසි සමග අයිස් වැස්සක් ඇද හැළුණු බව කාලගුණ විද්‍යා දෙපාර්තමේන්තුව පවසයි.වියළි කාලගුණ තත්ත්වයක් තිබී එකවර ‍වැසි ඇති‍වීමේදී එවැනි අයිස් වැසි බලාපොරොත්තු වියහැකි බවත් මෙය සාමාන්‍ය තත්වයක් බවත් කාර්ය බාර කාලගුණ විද්‍යාඥ මෙරිල් මෙන්ඩිස් මහතා දිනමිණට පැවසිය.ගිගුරුම් සහිත වැසි සමග වලාකුළු කිලෝ මිටර් 8 ත් 10ත් ඉහළට වර්ධනය වන බව කි මෙන්ඩිස් මහතා සාමන්‍යයෙන් රට ඇතුළත සංවහන ක්‍රියාවලිය නිසා වලාකුළු ඝනීභවනය විමෙන් අයිස් කැට පොළොවට පතිත විය හැකි යැයිද පැවැසීය.ඇතැම් අවස්ථාවල කුඩා අයිස් කැට වලාකුළු මත ඉතිරි විමෙන් වැස්ස ඇතිවිය හැකියැයිද මෙන්ඩිස් මහතා පෙන්වා දෙයි‍.සාමාන්‍යයෙන් වලාකුළක ඉහළම කොටස අයිස් බවට පත්ව ඇති බව පවසන මෙන්ඩිස් මහතා අයිස් වැසි ඇතිවිම සාමාන්‍ය තත්වයක් බවද තවදුරටත් පෙන්වා දෙයි. අද(14)ඌව,උතුරුමැද,මධ්‍යම,නැගෙනහිර පළාත්වල තැනින් තැන ගිගුරුම් සහිත වැසි සමග කෙටි කාලීන සුළං ඇතිවිය හැකියැයිද ඔහු පවසයි.අද දින මුහුදු සුළං සාමාන්‍ය තත්ත්වයක පවතින බවද ‍කාලගුණ විද්‍යා දෙපාර්තමේන්තුව සදහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=n1207142</link>
    <topic>හිටපු පළාත් සභා මන්ත්‍රී 2ක් ඇතුළු ජවිපෙ ක්‍රියාකාරීහු රැසක් ශ්‍රී.ල.නි.ප.යට</topic>
    <author>පොළොන්නරුව විශේෂ සහ උතුරුමැද පළාත් විශේෂ</author>
    <content>ජනතා විමුක්ති පෙරමුණේ පොළොන්නරුව දිස්ත්‍රික් හිටපු පළාත් සභා මන්ත්‍රීවරයෙක් හා තමන්කඩුව ප්‍රාදේශීය සභාවේ හිටපු මන්ත්‍රීවරයෙක් කලාප සංවිධායකවරුන් 80 දෙනෙකු සමග පසුගියදා ශ්‍රී ලංකා නිදහස් පක්‍ෂයට එක්වූහ.ඒ අනුව හිටපු පළාත් සභා මන්ත්‍රී එච්. ජී. පී. උපුල් කුමාර, හිටපු ප්‍රාදේශීය සභා මන්ත්‍රී පී. වී. චන්ද්‍රරත්න මහත්වරුන් තම කලාප සංවිධායකවරුන් සමඟ ශ්‍රී ලංකා නිදහස් පක්‍ෂයට එක්වීමට ශ්‍රී. ල. නි. ප. මහලේකම් සෞඛ්‍ය ඇමැති මෛත්‍රීපාල සිරිසේන මහතා හමුවී ප්‍රතිඥා දී තිබේ.ජනතා විමුක්ති පෙරමුණේ පොළොන්නරුව ආසන බලමණ්ඩලයේ සංවිධායක වශයෙන් කටයුතු කළ උපුල් කුමාර මහතා සමස්ත ලංකා ගොවිජන සම්මේලනයේ උප සභාපතිවරයා වශයෙන් ද, මහවැලි ඉඩම් සුරැකීමේ සංවිධානයේ කැඳවුම්කරු ඇතුළු සමාජ සංවිධාන රැසක නිලතල දැරීය.ජනතා විමුක්ති පෙරමුණේ පොළොන්නරුව ආසන බල මණ්ඩලයේ ලේකම් වශයෙන් කටයුතු කළ හිටපු ප්‍රාදේශීය සභා මන්ත්‍රී පී. වී. චන්ද්‍රරත්න මහතා තමන්කඩුව ප්‍රාදේශීය සභාවේ වසර 10 ක් සේවය කළේය.වසර 30 ක් පුරා පැවති යුද්ධය අවසන් කොට මේ රටට නිදහස ලබා දුන් ජනාධිපති මහින්ද රාජපක්‍ෂ මහතාගේ රට සංවර්ධනය කිරීමේ ඉදිරි වැඩපිළිවෙළට සහාය දැක්වීමට ශශ්‍රී ලංකා නිදහස් පක්‍ෂය සමඟ එක්වූ බව මන්ත්‍රීවරු දෙපළ පැවසූහ. මේ අතර ජනතා විමුක්ති පෙරමුණේ හිටපු පළාත් සභා මන්ත්‍රීවරයෙකු වූ මිහින්තලා ආසනයේ ජනතා විමුක්ති පෙරමුණේ ප්‍රධාන සංවිධායක රෝහණ පුෂ්පකුමාර මහතා ද ශශ්‍රී. ල. නි. ප. යට එක්විය.උතුරුමැද පළාත් සභාවේ හිටපු ප්‍රධාන අමාත්‍ය බර්ටි ප්‍රේමලාල් දිසානායක මහතා සිය ප්‍රචාරක කටයුතු පෙරේදා (12) ආරම්භ කළ අවස්ථාවේදී දිසානායක මහතා වෙත බුලත් හුරුළු පිළිගන්වා පුෂ්පකුමාර මහතා රජයේ සංවර්ධන වැඩපිළිවෙළට සහාය දීම සඳහා ශශ්‍රී. ල. නි. ප. යට එක්වූ බව සඳහන් කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=n1207143</link>
    <topic>ඉහළ කොත්මලෙන් මෙ.වො. 150ක විදුලි ධාරිතාවක් ජාතික පද්ධතියට</topic>
    <author>චමීර ඇල්ලදෙණිය</author>
    <content>ඉහළ කොත්මලේ ජල විදුලි ව්‍යාපෘතිය යටතේ මෙගා‍වොට් 150ක විදුලි ධාරිතාව ජාතික විදුලි බල පද්ධතියට නිල වශයෙන් එක් කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (14) සිදු කෙරේ.ජපන් සහයෝගීතා බැංකුව මගින් ජපන් යෙන් මිලියන 37, 817 ක මුදලක් සහ ලංකා විදුලි බල මණ්ඩලය මගින් රුපියල් මිලිය‍න 8,548ක මුදලක් අදාළ ව්‍යාපෘතිය සඳහා වැයකර තිබේ.ඉහළ කොත්මලේ ජල විදුලි බලාගාරය ‍මෙගා වොට් 75 ධාරිතාවකින් යුතු විදුලි ජනක යන්ත්‍ර දෙකකින් සමන්විතය.ඉන් ප්‍රථම විදුලි ජනක යන්ත්‍රයේ පරීක්ෂණ මට්ටමින් විදුලි ජනනය ‍ මේ වසරේ ජනවාරි මස අගදී ආරම්භ කළ අතර එහි පූර්ණ ධාරිතාව වන මෙගා වොට් 75ක් පසුගිය මාර්තු මාසයේදී ජාතික විදුලි බල පද්ධතියට එක් කෙරිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=n1207144</link>
    <topic>ස්වාධීන 18 ක්-පක්‍ෂ 1ක්ඇප තැන්පත් කරති</topic>
    <author>අනුර ප්‍රේමලාල් සහ භක්ති ධර්මප්‍රිය මෙන්ඩිස්</author>
    <content>ඉදිරියේදී පැවැත්වෙන පළාත් තුනේ මැතිවරණය සඳහා මේ වන විට ස්වාධීන කණ්ඩායම් දහඅටක් සහ එක් දේශපාලන පක්ෂයක් ඇප මුදල් තැන්පත් කර ඇතැයි මැතිවරණ මහලේකම් කාර්යාලය පවසයි.ඒ අනුව නැඟෙනහිර පළාතේ මඩකළපුව දිස්ත්‍රික්කය සඳහා ස්වාධීන කණ්ඩායම් 5 ක් ද, අම්පාර දිස්ත්‍රික්කය සඳහා 6 ක් ද, ත්‍රිකුණාමලය දිස්ත්‍රික්කය සඳහා 4 ක් ද, උතුරුමැද පළාතේ අනුරාධපුර දිස්ත්‍රික්කය සඳහා ස්වාධීන කණ්ඩායම් 2 ක් ද, පොළොන්නරුව දිස්ත්‍රික්කය සඳහා 1 ක් ද, මෙලෙස ඇප තැන්පත් කර ඇත.එක්සත් සමාජවාදී පක්‍ෂය ත්‍රිකුණාමලය දිස්ත්‍රික්කය වෙනුවෙන් ඇප තැන්පත් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=n1207145</link>
    <topic>හිමිනමට පහර දී අතපය බැඳ පන්සලේ දේපල කොල්ල කති</topic>
    <author>භක්ති ධර්මප්‍රිය මෙන්ඩිස්</author>
    <content>පිළියන්දල මාකන්ද සුදර්ශනාලංකාරාමයේ හිමිනමකට පහර දී අතපය ගැට ගසා විහාරයේ තිබූ මුදල් සහ දේපල පැහැර ගෙන ගොස් තිබේ.යතුරු පැදියකින් පැමිණ ඇති සැකකරුවන් ඊයේ (13) අලුයම පන්සලට ඇතුළු වී පැයකට ආසන්න කාලයක් එහි රැඳී සිට ඇති බවට පොලිසිය සැක කරයි.ලැප්ටොප් පරිගණකයක් දුරකතනයක් මුදල් හා තවත් දේපළ පැහැර ගෙන ගොස් ඇතැයි භික්ෂුන්වහන්සේ පිළියන්දල පොලිසියට පැමිණිලි කර තිබේ. සැකකරුවන්ගේ පහරකෑමට ලක් වූ භික්ෂුන් වහන්සේ ප්‍රතිකාර සඳහා කලුබෝවිල රෝහලට ඇතුළත් කරනු ලැබ සිටිති.මේ පිළිබඳ පිළියන්දල පොලිසිය විශේෂ පරීක්ෂණයක් පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=n1207146</link>
    <topic>රන් ආලේපිත සමාධි පිළිමයක්මාතලේ නිවෙසක</topic>
    <author>උකුවෙල සංචාරක, සීගිරිය විශේෂ ,මාතලේ</author>
    <content>විකිණීමට සූදානම් කොට තිබූ මිල කළ නොහැකි රන් ආලේපිත සමාධි පිළිමයක් මාතලේ අකුරම්බොඩ කොස්වාන ප්‍රදේශයේ නිවසකදී අත්අඩංගුවට ගෙන ඇත. මාතලේ පොලිසියේ නිලධාරින් වෙස් වළාගෙන ගොස් කළ මේ මෙහෙයුමේදී සැකකරුවකු ද අල්ලාගෙන ඇත.ඔහු කන්කසන්තුරේ පොලිසියේ සේවයේ නියුතු පොලිස් කොස්තාපල්වරයකු බව කියැවේ. චීවරධාරියකු ද අත්අඩංගුවට ගැනීමට නියමිත බව වැටලීම කළ ප්‍රධාන පොලිස් පරීක්‍ෂක එස්. ආර්. රාජපක්‍ෂ මහතා පැවැසීය.සමාධි පිළිමයේ බර කිලෝ 11 1/2කි. උස සෙ. මීටර් 26 කි. පළල සෙන්ටි මීටර් 22ක් වේ.මාතලේ පොලිසියේ කොට්ඨාස බුද්ධි අංශයේ ස්ථානාධිපති පොලිස් පරීක්‍ෂක එස්. ආර්. රාජපක්‍ෂ මහතාට දඹුල්ල පොලිසියේ බුද්ධි අංශයෙන් ලද තොරතුරක් මත වෙස්වළා ගත් නිලධාරීහු පිරිසක් ඉකුත් 12 දින රාත්‍රි මේ වැටලීම කළහ.මාතලේ ජ්‍යෙෂ්ඨ පොලිස් අධිකාරි තිලක් අබේසිරිවර්ධන මහතාගේ හා සහකාර පොලිස් අධිකාරි කීර්ති ගීගනගේ මහතාගේ උපදෙස් අනුව කොට්ඨාස බුද්ධි අංශයේ ස්ථානාධිපති පොලිස් පරීක්‍ෂක එස්. ආර්. රාජපක්‍ෂ මහතාගේ මෙහෙයවීම මත පොලිස් සැරයන් සරත්, විජේකෝන්, සැරයන් දමයන්ත, වනසිංහ, පොලිස් කොස්තාපල් අත්තනායක, සෙල්වම් 33852 ජගත් මහත්වරු වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=n1207147</link>
    <topic>සන්ධාන ප්‍රා. සභා මන්ත්‍රීමැර ප්‍රහාරයකින් රෝහලේ</topic>
    <author>සම්පත් සංජීව සහ හිදෝගම සමූහ</author>
    <content>අනුරාධපුර මධ්‍යම නුවරගම්පළාත ප්‍රාදේශීය සභාවේ එක්සත් ජනතා නිදහස් සන්ධාන මන්ත්‍රී ජී. එස්. පී. ග්‍රේෂන් මහතා ඉකුත් 12 වැනිදා පස්වරුවේ එල්ලවූ මැර ප්‍රහාරයකින් බරපතළ තුවාල ලබා අනුරාධපුර ශික්ෂණ රෝහලට ඇතුළත් කරනු ලැබ සිටී.අනුරාධපුර පැරණි බස් නැවතුම්පළේ දී මේ පහරදීම සිදුව ඇති අතර සිහිසුන්ව සිටි මන්ත්‍රීවරයා නගරවාසීන් විසින් රෝහල් ගතකිරීමට පියවර ගෙන තිබේ.මන්ත්‍රීවරයා අනුරාධපුර ශික්ෂණ රෝහලේ 11 වාට්ටුවේ ප්‍රතිකාර ලබන අතර අනුරාධපුර පොලිසිය සිද්ධිය සම්බන්ධයෙන් පරීක්‍ෂණ පවත්වයි.මේ සම්බන්ධයෙන් මන්ත්‍රීවරයාගෙන් කළ විමසීමේදී ඔහු කීවේ හිටපු පළාත් සභා මන්ත්‍රීවරයකුගේ පුතකු මේ පහරදීම සිදුකළ බවයි. කාලයක සිට පවතින අමනාපකම් මෙයට හේතු වන්නට ඇතැයි ද කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=n1207148</link>
    <topic>පොලිස් අකටයුතුකම් පැමිණිලි කිරීමට පළාත් කාර්යාල 9ක්</topic>
    <author>චන්ද්‍රිකා පෙරේරා</author>
    <content>පොලිසියෙන් මහජනතාවට සිදුවන හිංසා හා අකටයුතුකම් පිළිබඳ පැමිණිලි ඉදිරිපත් කිරීම පහසු කිරීමට පොලිස් කොමිසම මඟින් උතුරු හා නැඟෙනහිර ඇතුළු සියලු ප්‍රදේශ ආවරණය වන පරිදි පළාත් කාර්යාල  නවයක් සහ දිස්ත්‍රික් කාර්යාල දෙකක් ස්ථාපිත කර ඇත.මහජන පැමිණිලි අධ්‍යක්ෂවරයකු යටතේ අත්දැකීම් බහුල පළාත් අධ්‍යක්ෂවරුන් නවදෙනකු සහ දිස්ත්‍රික් බාර අධ්‍යක්ෂවරුන් දෙදෙනෙකු මේ කාර්යාල වලට පත්කර ඇති බව ජාතික පොලිස් කොමිසන් සභාවේ ලේකම් ටී.එම්.කේ.බී තෙන්නකෝන් මහතා පවසයි.පොලිස් නිලධාරීන් මහජනතාව සමඟ කටයුතු කිරීමේදී මානව හිමිකම් කඩකිරීම, හිංසා කිරීම අමානුෂික අයුරින් හෝ අවමන් වන ලෙස හැසිරීම සම්බන්ධයෙන් ජනතාවට පොලිස් කොමිසම වෙත පැමිණිලි හා දුග්ගැනවිලි ඉදිරිපත් කළ හැකිය. එවැනි මහජන පැමිණිලි බාර ගැනීමත් ඒවා විමර්ශනය කිරීමත් පොලිස් කොමිසමේ කාර්යය භාරය වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=n1207149</link>
    <topic>උ’මැදට - නැ’හිරට සබරගමුවටවිශේෂ ආරක්ෂක වැඩපිළිවෙළක්</topic>
    <author>භක්ති මෙන්ඩිස් සහ චමීර ඇල්ලදෙනිය</author>
    <content>පළාත් සභා මැතිවරණ පැවැත්වීමට නියමිත නැඟෙනහිර, සබරගමුව සහ උතුරුමැද පළාත්වල විශේෂ ආරක්ෂක වැඩපිළිවෙළක් ක්‍රියාත්මක කිරීමට පොලිස් දෙපාර්තමේන්තුව පියවර ගෙන තිබේ.එම පළාත්වල සෑම දිස්ත්‍රික් ලේකම් කාර්යාලයක් අසලම මැතිවරණ පොලිස් මුරපොළක් පිහිටුවීම මේ වනවිට ආරම්භ කර ඇතැයි පොලිස් ප්‍රකාශක පොලිස් අධිකාරී අජිත් රෝහණ මහතා ‘දිනමිණට’ ඊයේ (13) පැවසීය.මේ මස 19 වනදා නාම යෝජනා භාර දීම අවසන් වීමෙන් පසු ඡන්දය පැවැත්වෙන ප්‍රදේශවල ආරක්ෂාව සඳහා වෙනම පොලිස් ඒකකයන් යෙදවීමට පොලිස් දෙපාර්තමේන්තුව සැලසුම් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=n12071418</link>
    <topic>උසස් අධ්‍යාපන ගැටලු සොයන්න ජනපති කොමිසමක්</topic>
    <author>සමන්මලී ප්‍රියශාන්ති</author>
    <content>උසස් අධ්‍යාපන ක්ෂේත්‍රයේ මතුව ඇති ගැටලු සොයා බැලීම සඳහා ජනාධිපති කොමිසන් සභාවක් පත් කිරිමට ජනාධිපති මහින්ද රාජපක්ෂ මහතා උපදෙස් දී ඇත.විශ්වවිද්‍යාල ආචාර්යවරුන්ගේ ගැටලු සම්බන්ධයෙන් සාකච්ජා කිරීම සඳහා සිය ප්‍රධානත්වයෙන් පෙ‍රේදා පැවැති හමුවේදී කමිටු සාමාජිකයන් අමතා ජනාධිපති ලේකම් ලලිත් වීරතුංග මහතා මේ බව අනාවරණය කර තිබේ.මෙම කොමිසන් සභාව කඩිනමින් පත් කර විශ්වවිද්‍යාලවල පවත්නා ගැටලු පිළිබදව සොයා බලන බවද ලේකම්වරයා ආචාර්යවරුන්ට දන්වා තිබේ.තම ගැටලු සම්බන්ධයෙන් ජනාධිපති ලේකම්වරයාගේ මැදිහත්වීම මිත්‍රශීලි හා සුහද ප්‍රවේශයක් ගත් බවත් මේ නිසා ම ගැටලු විසදා ගැනීමට තමන්ට හැකියාව ලැබෙනු ඇති බවත් විශ්වවිද්‍යාල ආචාර්යවරුන්ගේ සමිති සම්මේලනයේ ලේකම් ආචාර්ය ටෙරන්ස් මදුජිත් දිනමිණ ට පැවසීය.මෙම කොමිසම මඟින් ආචාර්යවරුන්ගේ ගැටලු විසඳීමට කාලයක් ගත වන බැවින් එම ගැටලු විසඳීමට කෙටිකාලීන පියවරක් ගන්නැයි මෙහිදි ආචාර්යවරුන් ඉල්ලීමක් කර ඇත.‍මින් පෙර ආචාර්යවරුන් ලේකම්වරයාට ලබා දී ඇති යෝජනාමාලාව සම්බන්ධයෙන් තව දුරටත් අධ්‍යයනය කිරීමට අවශ්‍ය බවද ඒ සඳහා තවත් දින කිහිපයක් අවශ්‍ය බවද ලේකම්වරයා ආචාර්යවරුන්ට දන්වා ඇත.මෙම සාකච්ඡාවට උසස් අධ්‍යාපන අමාත්‍යංශයේ ලේකම් ආචාර්ය සුනිල් ජයන්ත නවරත්න, විශ්වවිද්‍යාල ප්‍රතිපාදන කොමිසන් සභාවේ උප සභාපතිවරයා ඇතුළු පිරිසක් සහභාගී වී ඇත.වැටුප් වැඩි කර ගැනීම ඇතුළු කරුණු කිහිපයක් මුල් කර ගනිමින් විශ්වවිද්‍යාල ආචාර්යවරුන් මේ දිනවල ක්‍රියාත්මක කර ඇති වැඩවර්ජනය හේතුවෙන් මේ වන විට විශ්වවිද්‍යාල කටයුතු සම්පුර්ණයෙන් නතර වී තිබේ.කමිටුව ලබන සතියේ දී යළි රැස්වීමට නියමිතය. .</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=n12071410</link>
    <topic>හබරණදී ලොරි 2 ක් ගැටීමරණ 1 යි</topic>
    <author>සීගිරිය විශේෂ</author>
    <content>දඹුල්ල - හබරණ ප්‍රධාන මාර්ගයේ හබරණ නගරය ආසන්නයේ ඊයේ (13) අලුයම ලොරි 2 ක් එකිනෙක ගැටීමෙන් එක් අයෙක් මියගියේය.දඹුල්ල ආර්ථික මධ්‍යස්ථානයේ සිට පොළොන්නරුව ප්‍රදේශයට පලතුරු ප්‍රවාහනය කරමින් තිබූ ලොරියක් මාර්ගයේ නවතා තිබූ තවත් ලොරියක ගැටී පලතුරු ප්‍රවාහනය කරමින් සිටි ලොරියේ ඉදිරිපෙළ ගමන් ගත් අයකු මියගොස් ඇතැයි හබරණ පොලිසිය පවසයි.මියගොස් ඇත්තේ පොළොන්නරුව කුරුප්පු හංදියේ පදිංචි 41 හැවිරිදි ඩබ්ලිව්. ආර්. ගාමිණී පියසිරි නම් අයෙකි. රියදුරු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=n12071411</link>
    <topic>පඩි දෙකක් කෑ ගුවන් සේවානිලධාරියාගේ ගෙවීම් නවතී</topic>
    <author>විජයානි එදිරිසිංහ</author>
    <content>එකම වකවානුවකදී වැටුප් දෙකක් ලබාගෙන රාජ්‍ය මුදල් සාවද්‍ය සහ නිෂ්ඵල ලෙස වැය කළ සිවිල් ගුවන් සේවා අධිකාරියේ නිලධාරියකුගේ එම ගෙවීම් නතර කරන ලෙසට සිවිල් ගුවන් සේවා අමාත්‍යාංශයේ ලේකම් කේ. වී. පී. රංජිත් ද සිල්වා මහතා සිවිල් ගුවන් සේවා අධිකාරියේ සභාපතිවරයාට දැනුම් දී තිබේ.සිවිල් ගුවන් සේවා අධිකාරියේ නිලධාරියකු එකම වකවානුව තුළ වැටුප් දෙකක් ලබාගන්නා බවත්, ඔහු වෙනුවෙන් රුපියල් ලක්‍ෂ අටක පමණ මුදලක් ගෙවා ඇති බවත්, පසුගියදා “දිනමිණ” පුවත්පතින් හෙළි කෙරිණි.එම පුවත කෙරෙහිද අමාත්‍යාංශ නිලධාරීන්ගේ අවධානය යොමු වී තිබිණි.එහි ප්‍රතිඵලයක් වශයෙන් මෙම නිලධාරියාට ගෙවනු ලබන එම ගෙවීම් වහාම නතර කරන ලෙසට අමාත්‍යාංශ ලේකම්වරයා පසුගිය ජූනි 27 වැනිදා අංක ර්ඛ්ඒ/ඹ්ඒ/ඛ්ඒඒ/03/2012 ලිපියෙන් දැනුම් දී ඇත.මේ සම්බන්ධව සිවිල් ගුවන් සේවා අමාත්‍යවරයා ද දැනුවත් කළ බව ලේකම්වරයා විසින් සිවිල් ගුවන් සේවා අධිකාරියේ සභාපතිවරයාට යවන ලද ලිපියේ සඳහන් වී තිබේ.එම ලිපියේ පිටපත් ජනාධිපති ලේකම්වරයාට ද, විගණකාධිපතිවරයාට ද යවා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=n12071412</link>
    <topic>කොන්දොස්තරට හා රියදුරුට ගුටි බැට දුන්නැයි අනුරාධපුර පෞද්ගලික බස්’ ධාවනයෙන් ඉවතට</topic>
    <author>අමිල ප්‍රභාත් වනසිංහ සහඋතුරු මැද පළාත් සංචාරක</author>
    <content>අනුරාධපුර (57) මාර්ගයේ අනුරාධපුර සිට තඹුත්තේගම දක්වා ධාවනය කෙරෙන සියලු පෞද්ගලික බස් රථ ඊයේ (13) පෙරවරුවේ සිට ධාවනයෙන් ඉවත් විය.අනුරාධපුර සිට තඹුත්තේගම දක්වා ධාවනය කෙරෙන පෞද්ගලික බස්රථයක රියදුරු හා කොන්දොස්තරවරයකු හට පහර දීමේ සිද්ධියක් මුල්කරගෙන මේ වැඩවර්ජනය කි‍්‍රයාත්මක කෙරිණ.තුවාල ලැබූ එම දෙදෙනා අනුරාධපුර ශික්ෂණ රෝහලට හා තඹුත්තේගම රෝහලට ප්‍රතිකාර සඳහා ඇතුළත් කර තිබිණ. ඒ අනුව ධාවනයේ යොදවනු ලැබූ සියලු බස්රථ තඹුත්තේගම බස්නැවතුම්පලෙහි ගාල් කර තිබූ අතර මෙම වැඩ වර්ජනය හේතුවෙන් එම මාර්ගයේ ගමන් ගන්නා මගීහු දැඩි අපහසුතාවට ලක්වූහ.මෙම පහරදීම සම්බන්ධව මෙතෙක් කිසිවකු අත්අඩංගුවට ගෙන නොමැත. අනුරාධපුර පොලිසිය මේ සම්බන්ධ වැඩිදුර පරීක්ෂණ කටයුතු පවත්වනු ලබයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=n12071413</link>
    <topic>ඔබ මොහු හදුනනවාද?</topic>
    <author/>
    <content>මේ පුද්ගලයා චුන්නාකම් පොලිසිය තෙලිප්පලේ මූලික රෝහලේ මානසික රෝග වාට්ටුවට ඇතුළත් කැර ඇත.මොහුගේ නම භාරකරුවන් හෝ නෑදෑයන් පිළිබඳ විස්තර කිසිවක් නොදන්නා බැවින් එම තොරතුරු දන්නේ නම් තෙලිප්පලේ මූලික රෝහලේ මානසික රෝග අංශයේ නිලධාරියා වෙත දුරකථන අංක 021 – 3215149 වෙත දැනුම් දෙන ලෙස යාපනය සෞඛ්‍ය සේවා අධ්‍යක්‍ෂ කාර්යාලය දැනුම් දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=r1207141</link>
    <topic>සූදුවට ගන්න තිබූ මුදල් වියදම් කළැයිරත්වූ හැන්දකින් මව දියණිය පුච්චලා</topic>
    <author>පාණදුර සමූහ කපිල සෝමරත්න</author>
    <content>ආප්ප හැන්දක් ගිනියම් කර හත් හැවිරිදි දියණියගේ ශරීරය පිළිස්සූ මවකට දඬුවම් නියම කිරීම සඳහා ඇයව රක්ෂිත බන්ධනාගාර ගත කළ පානදුර පළාත්බද මහාධිකරණ විනිසුරු කුසලා සරෝජනී වීරවර්ධන මහත්මිය එදිනට විත්තිකාරියගේ දරුවන් හයදෙනා පිළිබඳව පරිවාස වාර්තාව සහ ඇඟිලි සටහන් වාර්තාවද කැදෙව්වාය.විත්තිකාරයගේ දරුවන් හතර දෙනකු ළමා නිවාසයක රඳවා ඇත්තේ අධිකරණ නියෝගයක් මතය. බාල දරුවන් දෙදෙනා ඇගේ සැමියා භාරයේ සිටිති.විත්තිකාරිය අධිචෝදනා ලබා ඇත්තේ 2005 මැයි මස 17 වැනිදා මොරටුව එගොඩ උයනේ සුනාමි නිවාස සංකීර්ණයේ දී ඇගේ වැඩිමහල් දියණිය ආප්ප හැන්දක් ගිනියම් කර පිළිස්සීමෙන් බරපතළ තුවාල සිදු කිරීම ගැනය.නීතිපතිවරයා ඇයට විරුද්ධව මෙම නඩුව පවරා ඇත්තේ ලංකා දණ්ඩ නීති සංග්‍රහයේ 308 වගන්තිය යටතේය. සිද්ධිය වූ දින පරීක්ෂණ පවත්වා ඇත්තේ මොරටුව පොලිසියේ සැරයන් විජේසිංහ (205) විසිනි.සිද්ධිය වූ දින විත්තිකාරිය එගොඩ උයනේ බූරුවාපොළට ගොස් මුදලට බූරුවා ගසා පැරදී නිවෙසට පැමිණියාය.නිවෙසේ තිබූ රුපියල් දහයක් සොයන විට ඇගේ හය හැවිරිදි වැඩිමහල් දියණිය කියා සිටියේ පොඩි නංගි බඩගිනිවී අඬනවිට රුපියල් දහයකට මාළුරෝල් එකක් ගෙනවිත් දී නළවා ගත් බවය.කෝපයට පත්වූ මව ආප්ප හැන්ද ලිපට දමා ගිනියම් කර දියණියගේ සිරුර පුළුස්සා ඇත.විත්තිකාරිය වෙනුවෙන් නීතිඥ ප්‍රදීප් එදිරිසිංහ මහතා පෙනී සිටියේය. රජයේ නීතිඥ දිස්නා වර්ණකුල මහත්මිය පැමිණිල්ල වෙනුවෙන් අධිකරණයට කරුණු දැක්වීය.විත්තිකාරියට දඬුවම් නියම කිරීම ලබන 17 වැනි දින සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=r1207142</link>
    <topic>කතුන් දියනාන අයුරු වීඩියෝගත කළසිවුදෙනකු ඇපමත මුදාහරී</topic>
    <author>අලව්ව විශේෂ – ඒ. කීර්තිසේන</author>
    <content>ළිඳ ළඟ දියනාමින් සිටි කාන්තාවන් පිරිසකගේ විවිධ ඉරියව් වීඩියෝ ගත කළ සිවුදෙනෙකුට වරකාපොළ මහේස්ත්‍රාත් ලක්මාල් වික්‍රමසූරිය මහතා රුපියල් ලක්ෂ 5 බැගින් පෞද්ගලික ඇප හා ශරීර ඇප නියම කෙළේය.සැකකරුවන් අධිකරණය වෙත ඉදිරිපත් කරන ලද්දේ වරකාපොළ පොලිසිය මගිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=r1207143</link>
    <topic>දක්ෂිණ අධිවේගයේමතුගම - කොළඹ – ගාල්ල බස් සේවාවක්</topic>
    <author>වාද්දුව සමූහ - එස්. රූපරත්න පියදාස</author>
    <content>දක්ෂිණ අධිවේගී මාර්ගයේ මතුගම සිට කොළඹ සහ ගාල්ල දක්වා බස් සේවාවක් ආරම්භ කිරීමට ගමනාගමන ඇමැති කුමාර වෙල්ගම මහතාගේ අවධානය යොමු කරයි.මේ බස් සේවාව ආරම්භ කිරීම සඳහා ගමනාගමන ඇමැතිවරයා ප්‍රදේශයේ ඩිපෝ අධිකාරිවරුන් සමඟ මේ වනවිටත් සාකච්ඡා පවත්වා ඇත.එම මාර්ගයේ මතුගම සිට කොළඹ සහ ගාල්ල දක්වා බස් රථ හතරක් ධාවනය කරවන ලෙස මේ වනවිට මතුගම ප්‍රාදේශීය සභාවට ද යෝජනාවක් ඉදිරිපත් වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=r1207144</link>
    <topic>අඟුරුවාතොට පිවිසුම් මඟේ කාණු අපද්‍රව්‍යවලින් පිරිලා</topic>
    <author>හොරණ සමූහ - බන්ධුල ආර්. ගුලවත්ත</author>
    <content>හොරණ – පානදුර ප්‍රධාන මාර්ගයෙන් අඟුරුවාතොට මාර්ගයට පිවිසෙන පටු මාවත දෙපස ඇති කාණු දෙකම අපද්‍රව්‍යවලින් පිරී ඇතැයි එම ස්ථානයේ පදික වේදිකාවේ වෙළෙන්දෝ පවසති.එක් කාණුවක් නගරයේ හෝටල් සහ වැසිකිළි පිටුපසින් ගලා බසී. අනෙක් කණුවේ වැසි වතුර රුඳෙන බව ඔව්හු පවසති.නගර සභාවේ සනීපාරක්‍ෂක අංශය මදුරු උවදුර මර්දනය කිරීම උදෙසා විවිධ ව්‍යාපෘති ක්‍රියාත්මක කරන බවද ඔවුන් පැවසූ අතර මෙම කාණු දෙක ශුද්ධ පවිත්‍ර කරන්නට අවධානය යොමු කරන්න යැයි ඔව්හු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=r1207145</link>
    <topic>කූඩුවෙන් පැන්න හොරෙක් කසිප්පු බීපොලිස් නිල ඇඳුමෙන් වෙලේ වැටිලා</topic>
    <author>අලව්ව විශේෂ - ඒ. කීර්තිසිංහ</author>
    <content>ප්‍රදේශයේ විවිධ සොරකම්වල යෙදෙන මොහු නිතර පොලිස් අත්අඩංගුවට පත්වන අයෙකි. මෙවර ඔහු අත්අඩංගුවට පත්වූයේ අසළ ඉඩමක හොරෙන් පොල් කැඩීමේ චෝදනාව මතය.වතු හිමියාගේ පැමිණිල්ලට අනුව පොලිසියට ගෙනආ මොහු පොලිස් කූඩුවට නොදැම්මේ නිතර අත්අඩංගුවට පත්වන අයෙකු නිසාය.පොලිසියේ ඔබ මොබ ඇවිදිමින් සිටි මොහු එක්වරම නිලධාරියකු අසළට ගොස් තමාට වැසිකිළියට යෑමට අවශ්‍ය යැයි කියා සිටියේය. “අන්න අතන තියනවා. ඉක්මනට ගිහින් එනවා යැයි” නිලධාරියකු කීවේ කිසිම ගාණකට නොගෙනය.වැසිකිළියට ගිය ඔහුට අසළ රෙදි වැලක එල්ලා තිබූ පොලිස් නිල ඇඳුම් දක්නට ලැබිණ. වහා ඉන් කලිසමක්, කමිසයක් හා තොප්පියක් ද අතට ගෙන කාටත් හොරා දුම්රිය මාර්ගයට පැන දුවන්නට විය.මදක් දුර දිවගිය ඔහු ආපසු හැරී තමන් පසුපස කිසිවකු නොඑන බව දැනගත්තේය. දැන් වේලාව සවස 7.00ට පමණ ඇත. හෙතෙම තම අත තිබුන පොලිස් නිල ඇඳුම ඇඳගෙන තොප්පියද දමා ගත්තේය.ඊළඟට ඔහු ගියේ තමා දන්නා සූදු පොළක් වෙතටය. ඔහු යනවිට සූදුපොළ පටන්ගෙන ජයටම වැඩ යන වෙලාවය. පොලිස් නිලධාරියකු එන බව ඈත සිටම දුටු බූරු කාරයෝ හිස් ලූලූ අත පැන දිවූහ.එතැනට ගිය ඔහුට ඔවුන් දමා ගිය මුදල් වගයක් සහ කසිප්පු කෑන් එකක් ද දක්නට ලැබිණ. කසිප්පු කෑන් එක ගෙන ඉන් හොඳටම පදම්වූ මෙම පුද්ගලයා අසළ වෙල්යායට බැස අඳුරේම ගමන් කරන්නට විය. එසේ යද්දී අධික බීමත්කම නිසා නියර මත ඇද වැටිණි.මේ අතර අත්අඩංගුවේ සිටි පුද්ගලයා පැන ගොස් ඇති බව දැනගත් පොලිසිය වහා ඔහු සොයා ජීප් රථයෙන් පිටත්වූහ. එසේ යන අතරමගදී ජීප් රථය නැවැත්වූ පිරිසක් කී කතාවෙන් පොලිස් නිලධාරීහු තවත් කළබල වූහ.ඔවුන් කීවේ පොලිසියේ රාලහාමි කෙනෙක් බීමත්ව වෙලේ වැටී සිටින බවය.වහා එදෙසට රිය පැදවූ පොලිස් නිලධාරීන්ට දක්නට ලැබුණේ පොලිස් නිල ඇඳුමින් සැරසී සිටින තම අත්අඩංගුවේ සිටි පුද්ගලයාය. සියල්ල ‍ෙත්රුම්ගත් නිලධාරීන් ඔහුව ඔසවා රථයට දමා ගෙනැවිත් පොලිස් කූඩුවට දැම්මේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=r1207146</link>
    <topic>ඩෙංගු බෝවිය හැකි ස්ථාන රැසක් රඹුක්කන ඩිපෝ භූමියේ</topic>
    <author>රඹුක්කන උතුර සමූහ - විපුල එස්. කුමාරතුංග</author>
    <content>කෑගල්ල සෞඛ්‍ය සේවා අධ්‍යක්‍ෂ කාර්යාලයේ කීට විද්‍යා කණ්ඩායම රඹුක්කන ඩිපෝවේ කළ සෝදිසි මෙහෙයුමකදී ඩෙංගු මදුරු කීටයන් බෝවිය හැකි ස්ථාන හැත්තෑපහකට ආසන්න සංඛ්‍යාවක් සොයාගැනීමට සමත්ව තිබේ.සෞඛ්‍ය සේවා අධ්‍යක්‍ෂ ගාමිණී සෙනවිරත්න, ප්‍රාදේශීය මැලේරියා නිලධාරී එච්. එම්. පයිසාල් මහත්වරුනගේ උපදෙස් පරිදි රඹුක්කන සෞඛ්‍ය වෛද්‍ය නිලධාරී කාර්යාලය හා එක්ව මෙම සෝදිසි කිරීම් ආරම්භ කෙරිණි.මෙහිදී ඩිපෝ භූමියේ ඉවත ලන බස්රථ අමතර කොටස්වල ජලය රැඳි ස්ථාන, ටයර්, පොලිතින්, රිජිෆෝම් වැනි ද්‍රව්‍ය රැසක ඩෙංගු මදුරු කීටයන් යැයි සැකකළ හැකි කීටයන් සොයාගෙන ඇත.රඹුක්කන සෞඛ්‍ය වෛද්‍ය නිලධාරීතුමාගේ උපදෙස් පරිදි එම ස්ථාන ගිනි තබා විනාශ කිරීමට සහ වැහිපිහිලි ඉවත් කිරීමට ද පියවර ගැනිණි.මෙම සෝදිසි කිරීමේ අවස්ථාවට රඹුක්කන සෞඛ්‍ය වෛද්‍ය නිලධාරි, කෑගල්ල කීට විද්‍යා කණ්ඩායම, රඹුක්කන සෞඛ්‍ය වෛද්‍ය නිලධාරි කාර්යාලයේ ක්ෂේත්‍ර නිලධාරීන් ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=r1207147</link>
    <topic>නිවාස, වෙළෙඳ සල් බිඳ රන් බඩු මුදල් සොරාගන්නා හිටපු නාවික සෙබළු දෙදෙනකු අත්අඩංගුවට</topic>
    <author>පානදුර සමූහ කපිල සෝමරත්න</author>
    <content>වාද්දුව අවට ප්‍රදේශයේ නිවාස සහ වෙළෙඳසල් බිඳ වටිනා රන් භාණ්ඩ මිල මුදල් සොරකම් කළ බවට සැකකරන හිටපු නාවික භටයන් දෙදෙනකු වාද්දුව පොලිසියේ නිලධාරින් විසින් අත්අඩංගුවට ගෙන කළුතර මහේස්ත්‍රාත් අධිකරණයට ඉදිරිපත් කිරීමෙන් පසුව රක්ෂිත බන්ධනාගාර ගතකර ඇත.මේ සැකකරුවන් දෙදෙනාගෙන් ප්‍රශ්න කිරීමෙන් පසු එක් සැකකරුවකුගේ නිවසේ සඟවා තිබූ රන් භාණ්ඩ සහ ඔහු විසින් උකස් කර තිබූ රන් භාණ්ඩ ද පොලිස් අත්අඩංගුවට ගත්හ. මොවුන් රුපියල් ලක්‍ෂ පහක් පමණ වටිනා රන් භාණ්ඩ සොරාගෙන ඇති බව අනාවරණය විය.වාද්දුව පොලිස් ස්ථානාධිපති සරත් වීරසිංහ, පොලිස් පරීක්‍ෂක මිලාන් සිල්වා ප්‍රධාන පොලිස් කණ්ඩායමක් සැකකරුවන් දෙදෙනා අත්අඩංගුවට ගනු ලැබුවේ බස්නාහිර පළාත් දකුණු කොට්ඨාසයේ බුද්ධි අංශයේ සැරයන් නිමල් මහතාට ලැබුණු ආරංචියක් මත පරීක්‍ෂණ පැවැත්වීමෙන් පසුවය.බස්නාහිර පළාතේ දකුණ භාර නියෝජ්‍ය පොලිස්පති සුමිත් එදිරිසිංහ මහතාගේ උපදෙස් මත වැඩිදුර පරීක්‍ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=r1207148</link>
    <topic>මංකොල්ලකෑම් රැසකට සැක හතරක් රක්ෂිතයට</topic>
    <author>මාවනැල්ල සමූහ – පී. සෙනෙවිරත්න</author>
    <content>මාවනැල්ල මාවාන, කරඬුපත, දීවල, පොල්ගහවෙල හා කෑගල්ල ප්‍රදේශවල වෙළෙඳසල් බැංකු හා වෙනත් ආයතන වෙතින් මංකොල්ලකා ලබා ගන්නා ලද රුපියල් ලක්ෂ 78ක මුදල් ප්‍රමාණයක් වංචා කිරීම, පැහැර ගැනීම සිදු කළ බවට සැක පිට මාවනැල්ල පොලිසිය විසින් මාවනැල්ල මහේස්ත්‍රාත් ශ්‍රීනිත් විජේසේකර මහතා වෙත ඉදිරිපත් කරන ලද සැකකරුවන් හතර දෙනකු කෑගල්ල රක්ෂිත බන්ධනාගාර ගතකර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=r1207149</link>
    <topic>බසයේ ගමන් කළ සීයාටසුරූපී කත හිරිහැරයක් වෙලා</topic>
    <author>පොල්ගහවෙල සමූහ එල්. පී. තිලකරත්න</author>
    <content>අසුනේ එක් කෙළවරක සිටි සුරූපී කාන්තාවක් තම උර මත නිදි කිරා වැටීම ගැන කෝප වූ වයස්ගත පුද්ගලයකු එම කාන්තාවට ගෝරානාඩු කිරීමේ අපූරු පුවතකි මේ.එම බස් රථය කෑගල්ල සිට කුරුණෑගල දක්වා දිවෙන බස් රථයකි. බස් රථය මගීන්ගෙන් පිරී පැවතුණි. එකවරම බසය මැද්දෙන් විශාල ශබ්දයක් ඇසෙන්නට විය.”මේ මොන කරදරයක්ද වයසක මටවත්, නිදහසේ යන්න දෙන්නේ නැද්ද ...?”බොහෝ දෙනකු මේ දෙස බලන්නට විය. එම වචනවලින් බියට පත් සුරූපී කාන්තාව “අනේ සීයේ හිතලා කරපු දෙයක් නෙමෙයි. මට නින්ද ගියේ නිදිමත නිසයි. මම රත්නපුරේ මළ ගෙදරකට ගොස් එන ගමන් ...” යැයි පිළිතුරු දුන්නාය.අනේ සීයේ ඕක ඔච්චර ගනන් ගන්න එපා. මේ නෝනාට නිදිමත නිසා එහෙම වෙලා තිබෙන්නේ යැයි කොන්දොස්තර කියන්නට විය.සීයාගේ වචනවලට බිය වූ කාන්තාව බස් රථයේ ගමනාන්තය දක්වාම ගමන් කළත් නැවතත් නිදා ගත්තේ නැත. .</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=r12071410</link>
    <topic>සියඹලාපේ දකුණ පරණ පාරඅලුත්වැඩියා නොකිරීමෙන්ගමනාගමනයට බාධා</topic>
    <author>අතුරුගිරිය විශේෂ වික්‍රම සමරසිංහ</author>
    <content>සියඹලාපේ දකුණ පරණ පාර කැඩී වළවල් හැරීමෙන් වැසිදාට ඒවායේ ජලය පිරී පවතින හෙයින් වාහන ධාවනයට හෝ පයින්වත් ගමන් කිරීමට නොහැකි තත්ත්වයක් ඇතිවන බව ප්‍රදේශවාසීහු කියති.සියඹලාපේ සිට ඩිමෝ බස් සමාගම අසල මහා මාර්ගයට සම්බන්ධ වන මේ මාර්ගය එකළ කිරිබත්ගොඩට යන ප්‍රධාන බස් මාර්ගය වුවත්, කඩුවෙල සිටි කිරිබත්ගොඩට නව ප්‍රධාන මාර්ගයක් ඉදිකිරීමෙන් අනතුරුව මෙය පරණ පාර නමින් හඳුන්වයි.වසර ගණනාවක සිට මෙකී මාර්ගය නඩත්තු නොකිරීම නිසා මඟ දෙපස ජලය බැසයෑමේ කාණු පද්ධතියද විශාල ලෙස කැඩී බිඳී ගොස් වළවල් හෑරී ඇත.මැතිවරණ කාලයට දේශපාලනඥයන් පැමිණ මේ මාර්ගය හොඳින් සකස්කර දෙන ලෙස පොරොන්දු වුවත් ඡන්දයෙන් පසු එය සිහිනයක් බවට පත්වන බව ගම්වාසීහු කියති.ප්‍රදේශවාසී විමලා දිසානායක මහත්මිය මාර්ගය පිළිබඳව මෙසේ කීවාය.මේ සියඹලාපේ පරණ පාර තවත් ප්‍රධාන සහ අතුරු මාර්ග කිහිපයකටත් ප්‍රධාන ආගමික සිද්ධස්ථාන සහ විවිධ ආයතන වලටත් සම්බන්ධයි. එනිසා දිනපතා වාහන සහ මගීන් සිය දහස් ගණනක් ගමන් කරනවා.හදිසියකට ලෙඩෙක් ගෙන යෑමට බැරි තත්ත්වයට පාර විනාශ වෙලා. පාරට යොදා තිබූ කලුගල් සහ තාර තට්ටු ඇතැම් ස්තානවලදී විශාල ලෙස ගැලවී ගොස් මඩ වගුරු හැදිලා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=s1207141</link>
    <topic>තරගමාලාව ජය ගෙන සිටි නිසා අවදානමක් ගන්න අවශ්‍ය වුණේ නෑ</topic>
    <author>වර්නන් ගුණසේකර පල්ලෙකැලේ සිට</author>
    <content>පාකිස්තානයට එරෙහිව පල්ලෙකැලේ ජාත්‍යන්තර ක්‍රිකට් ක්‍රීඩාංගණයේ පැවැති තෙවැනි හා අවසාන ටෙස්ට් ක්‍රිකට් තරගයේ පෙරේදා අවසන් දින තරගයට ශ්‍රී ලංකාව පිවිසියේ තරගය ජය ගැනීමේ මානසිකත්වයෙන් යුතුව බවත් එහෙත් අවසන් පැය එකහමාරේදී එම සැලැස්ම වෙනස් කිරීමට සිදුවූ බවත් ශ්‍රී ලංකා නායක මහේල ජයවර්ධන අනාවරණය කළේය.“දිනේෂ් චන්දිමාල් තේ පානයට පෙර දැවී යාම නිසා අපට ආයෙත් හිතන්න වුණා. ඊළඟට අපේ සැලැස්ම වුණේ ඕවර දහයක් කඩුල්ලක් අහිමි කර නොගෙන සිටීමයි. මම ඒ දේ කළා. මම දැවී ගියායින් පස්සේ සැලැස්ම වෙනස් කළා.මම තව ඕවර පහක් දහයක් කඩුල්ලේ සිටියා නම් අපට තිසර පෙරේරා වගේ කෙනෙක් එවලා තරගයේ ජයග්‍රහණය කරා යන්න උත්සාහ කරන්න තිබුණා” යනුවෙන් මහේල පැවසීය.“අපි කොහොමටත් තරගමාලාව ජය ගෙනයි හිටියේ.ඒ නිසා අනවශ්‍ය අවදානමක් ගන්න ඕන නැහැයි කියලා අපි තීරණය කළා. ඒ නිසා තරගයේ අවසන් පැය එකහමාරේදී අපි තීරණය කළා ජය පැරදුමක් නැති ප්‍රතිඵලයකට යමු කියලා.”සිවුවැනි දින තරගය අවසන් වන විට තිබූ තත්ත්වය යටතේ සෑම කෙනෙකුම සිතුවේ ශ්‍රී ලංකාව තරගය ජය ගනු ඇතැයි යන්න බවත් එහෙත් අසාඩ් ෂෆික් හා අද්නන් අක්මාල් දිවා ආහාරය ළඟාවන තෙක්ම කඩුල්ලේ රැඳී සිටීම නිසා තත්ත්වය වෙනස් වූ බවත් ජයවර්ධන කීවේය.“ලකුණු 200ක 220ක විතර ජයග්‍රාහී ඉලක්කයක් ලබා ගන්න තිබුණා නම් අපට තරගය ජය ගන්න තිබුණා. නමුත් අවාසනාවකට පාකිස්තානය කළින් දවා ගන්න අපට බැරිවුණා.”“එක්සත් අරාබි එමීර් රාජ්‍යයේ පැවැති තරගමාලාවන්වලදී අපි පාකිස්තානයට පැරදුනු නිසා මේ තරගමාලා ආරම්භ වීමට පෙර බොහෝ දෙනා අපිව අවතක්සේරු කර තිබුණා.මොකද, පාකිස්තානය ඒ තරමට දක්ෂ කණ්ඩායමක්. ලොව ප්‍රබලතම කණ්ඩායමක් වන පාකිස්තානයට එරෙහිව ටෙස්ට් තරගමාලාව ජය ගැනීමට හැකිවීම ගැන අපි ඉතාමත් සතුටු වෙනවා.”“මීට පෙර අපි තරග පැරදුනත් අපි ඒවායේ හොඳින් ක්‍රීඩා කරමින් සිටියා. ඒ තෘප්තිය අපට තියෙනවා. ඉදිරියේදී මීටත් වඩා දියුණු වෙන්න අපි බලාපොරොත්තු වෙනවා.”කුමාර් සංගක්කාරට ලොව ටෙස්ට් ශ්‍රේණිගත කිරීම්වල ඉහළම ස්ථානය සුදුසු බවත් ඔහු ලෝක ක්‍රිකට් ක්ෂේත්‍රයේ සිටින වඩාත්ම ස්ථාවර පිතිකරුවා බවත් ජයවර්ධන කියා සිටියේය. “ලෝකේ ඕනෑම ක්‍රීඩා ලෝලියෙකුගෙන් ඇහුවොත් කියාවි ලෝක ක්‍රිකට්වල ඉන්න හොඳම පිතිකරුවා සංගක්කාර කියලා. පසුගිය වසර තුන හෝ හතර තිස්සේ ලොව හොඳම පිතිකරුවා බවට පත්වෙලා ඉන්නේ ‘සංගා’ යි” ජයවර්ධන වැඩි දුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=s1207142</link>
    <topic>එෆ්.ඒ.කුසලාන පාපන්දුඅවසන් වටය අද ඇරැඹේ</topic>
    <author>ප්‍රින්ස් ගුණසේකර</author>
    <content>හොල්සිම් එෆ්.ඒ.කුසලාන පාපන්දු තරගාවලියේ අවසන් වටයේ තරග අද ආරම්භ වේ.ඒ අනුව කණ්ඩායම් 16ක් අද සහ හෙට අවසන් වටයේ තරග 8කට සහභාගී වන අතර එයින් ජය ගන්නා කණ්ඩායම් 8ක් ලබන සති අන්තයේ අවසන් පූර්ව වටයට එක්වෙති.පිළිමළුන් පිටු දැකීමේ ක්‍රමයට පවත්වන එෆ්.ඒ.කුසලාන පාපන්දු තරගාවලියට පසුගිය වසරේ පෙර අවසන් පූර්ව වටයේ ක්‍රීඩා කළ රත්නම්,නාවික,බ්ලුස්ටාර්,සිවිල් ආරක්ෂක,පොලිසිය,යුද හමුදාව,නිව් යන්ග්ස් හා දෙන් බොස්කෝ අවසන් වටයේදී එක්වූහ.ශාලිකා ක්‍රීඩාංගණයේදී පෙරේදා නිමාවූ ශ්‍රීලංගම හා නිගම්බු යූත් අතර තරගයෙන් ශ්‍රීලංගම පිල දඩුවම් පහර 4-2ක පෙරැළිකාර ජයක් ලබා අවසන් වටයට සුදුසුකම් ලැබූ අතර රිනවුන්,කලුතර පාක්,ගුවන් හමුදාව,පෙලිකන්ස්,ජවාලේන්,ඕල්ඩ් බෙන්ස් හා මාතර සිටි පාපන්දු කන්ඩායම් අපරාජිතව අවසන් වටය දක්වා පැමිණ සිටිති.මෙවර වැඩිම අවධානයක් හිමි කරගෙන සිටින පෙලිකන්ස් පිල හා යුද හමුදාව අතර තරගය අද කැලනිය පාපන්දු සංකීර්ණ පිටියේදී පැවැත්වේ.පෙරැලිකාර පෙලිකන්ස් පිලට අවසන් වටයේදී හමුවන්නේ පසුගිය වසරේ එෆ්.ඒ.ශූරයන් වූයේ යුද හමුදාව බැවින් එම තරගය පිළිබදව වැඩිම අවධානයක් යොමු වේ.මේ තරගාවලියේ වැඩිම වාර ගණනක් ශූරතාව දිනා සිටි සොන්ඩර්ස් පිල පරාජය කරමින් පෙලිකන්ස් අවසන් වටයට පැමිණීම විශේෂත්වයකි.සෝන්ඩර්ස් පිල එෆ්.ඒ.කුසලානය වසර 21කදී දිනා සිටි ප්‍රබලම කණ්ඩායමකි.මෙතෙක් එෆ්.ඒ.කුසලාන තරග ඉතිහාසයේම සෝන්ඩර්ස්ට දෙවැනි වන්නේ වසර 5කදී ශූරතාව දිනාගත් රත්නම් පිල පමණි.රත්නම් 2005 වසරේ සිට පිට පිට දෙවරක් ශූරතාව දිනාගත් අතර,නිගම්බු යූත්,පොලිස්,නාවික හා යුද හමුදාව මෑත කාලයේ එෆ්.ඒ.ශූරතාව දිනා ගැනීමට සමත් විය.වාර්ෂිකව පැවැත්වෙන මේ තරගාවලියේ මෙවර කණ්ඩායම් 139ක් එක්වූ අතර තරග 138ක් පැවැත් වේ.එය ශ්‍රී ලංකාවේ පැවැති එෆ්.ඒ.කුසලාන පාපන්දු තරගාවලියක සහභාගීවූ වැඩිම කණ්ඩායම් සංඛ්‍යාව වේ. රිනවුන් - සිවිල් ආරක්ෂක සිටිලීග් පිටියේදී බ්ලු ස්ටාර් - ගුවන් හමුදාව කලුතර පිටියේදී යුද හමුදාව - පෙලිකන්ස් කැලනිය පිටියේදී පොලිස් - ඕල්ඩ් බෙන්ස් පොලිස් පිටියේදීශ්‍රී ලංගම - නිව්යන්ග්ස් ශාලිකා පිටියේදී කලුතර පාක් - නාවික කලුතර පිටියේදී දොන් බොස්කෝ - ජාවාලේන් මීගමුවේදී මාතර සිටි - රත්නම් මාතර පිටියේදී.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=s1207143</link>
    <topic>පාසල් වොලිබෝල් ජාතික මට්ටමේ තරග අද සිට</topic>
    <author/>
    <content>ඩී.එස්.අයි. සමාගමේ අනුග්‍රහයෙන් පැවැත්වෙන ඩී.එස්.අයි සුපර් ස්පෝට්ස් පාසල් වොලිබෝල් තරගාවලියේ ජාතික මට්ටමේ තරග වටය අද ආරම්භ වේ.රටපුරා පළාත් මට්ටමේ ශූරයන් හා අනුශූරයන් සහභාගීවන ජාතික මට්ටමේ තරග නාත්තන්ඩිය ධම්මිස්සර විදුහල් ක්‍රීඩා පිටියේදී දින තුනක් පැවැත්වේ. දක්ෂතා දක්වන ක්‍රීඩක ක්‍රීඩිකාවන් ආසියානු කනිෂ්ඨ තරගාවලියට තෝරා ගැනීමේදී සැලකිල්ලට ගැනීමට නියමිතය.ජාතික මට්ටමේ තරග වටයේ සමාරම්භක උලෙළට ශ්‍රී ලංකා වොලිබොල් සම්මේලනයේ සභාපති ඇමැති ඩිලාන් පෙරේරා හා ඇමැති දයා ශ්‍රී තිසේරා,පාසැල් ක්‍රීඩා අධ්‍යක්ෂ රෝහණ කරුණාරත්න,ඩී.එස්.අයි. සාමාන්‍යධිකාරී රොහාන් සෝමවංශ යන මහත්වරු එක්වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=s1207144</link>
    <topic>ගමේ පාපන්දු දක්ෂයන්ට ජාතික පිලේ දොරටු ඇරෙයි</topic>
    <author/>
    <content>ශ්‍රී ලංකා පාපන්දු සම්මේලනයේ සහයෝගයෙන් ක්‍රීඩා අමාත්‍යාංශය සංවිධානය කරනු ලබන ප්‍රදේශීය ලේකම් කොට්ඨාශ මට්ටමේ තරගාවලිය සැප්තැම්බර් 01 වැනිදා සිට ආරම්භ‍ වේ.පාපන්දු ක්‍රීඩාව ගමට ගෙන යමින් ග්‍රාමීය මට්ටමේ සිටින දක්ෂ පාපන්දු ක්‍රීඩකයින් ජාතික මට්ටමට ගෙනයාම මුලික අරමුණ කර ගනිමින් දිවයිනේ ප්‍රාදේශීය ලේකම් කොට්ඨාශ 314ක් ඉලක්ක කර‍‍ගෙන එක් ප්‍රාදේශීය ලේකම් කොට්ඨාශයක පාපන්දු තරග 10ක් සංවිධානය කර දිවයින පුරා පාපන්දු තරග 3140ක් දිස්ත්‍රික් හා පළාත් මට්ටම් ලෙස පවත්වා ඉන් දක්ෂ ක්‍රීඩකයන් 30 දෙනෙකු ජාතික සංචිතයට තෝරා ගැනී‍මේ නව වැඩපිළිවෙලක් අරඹා ඇතැයි ක්‍රීඩා අමාත්‍ය මහින්දානන්ද අලුත්ගමගේ මහතා ප්‍රකාශ කරයි.තරගාවලිය සඳහා ප්‍රාදේශීය ලේකම් කොට්ඨාශ මට්ටමින් අයදුම්පත් අගෝස්තු 15 වන දින සිට කැදවන අතර සැප්තැම්බර් 01 වැනිදා සිට ප්‍රාදේශීය තරග පැවැත්වේ. ඔක්තෝම්බර් 01 දින සි‍ට 31 දින දක්වා දිස්ත්‍රික් තරග පැවැත්වෙන අතර අවසන් මහා තරගය දෙසැම්බර් මස 15 වැනිදා කොළඹ සුගතදාස ක්‍රිඩාංගණයේදී පැවැත් වීමට කටයුතු යොදා ඇත.පළමු අදියරේ තරග සංවිධානය සඳහා ප්‍රාදේශීය ලේකම් කොට්ඨාශයකට රු.10,000ක්ද, දිස්ත්‍රික් තරග සංවිධානය සඳහා රු.30,000ක් ද, පළාත් මට්ටමේන් පැවැත්වෙන තරග සඳහා රු.50,000ක් ලෙසද දීමනාවක් ලබාදීමට කටයුතු කරන අතර අවසන් තරගයෙන් ඉහළම දක්ෂතා දක්වා ජාතික සංචිතයට ඇතුළත් වන ක්‍රීඩකයන් 30 දෙදෙනාට මසකට රු.75,000කට ආසන්න යැපීම් දීමනාවක් හා ආහාර, ඖෂධ ඇතුලු අනෙකුත් පහසුකම් ලබා දීමට කටයුතු කරන බව ක්‍රිඩා අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=f1207141</link>
    <topic>හඳෙන් හාල් දෙනදේශපාලනය අප අයින් කළා</topic>
    <author>සාකච්ඡා කළේ ධම්මික සෙනෙවිරත්න</author>
    <content>ගෝලීය ආර්ථික ප්‍රවණතා සහ ඒවා අපට බලපාන ආකාරය ගැනත්, රට අත්කරගෙන ඇති ආර්ථික ජයග්‍රහණ සහ ජයගත යුතු අභියෝග පිළිබඳත් අන්තර්ජාතික මූල්‍ය සහයෝගිතාව පිළිබඳ අමාත්‍ය ආචාර්ය සරත් අමුණුගම සමඟ කළ සංවාදයකි මේ.* ගෝලීය ආර්ථිකය හැසිරෙමින් ඇති ආකාරය සහ මේ වනවිට එය අපට දැනෙමින් ඇති ආකාරය පිළිබඳ ඔබේ විග්‍රහය කුමක්ද?ගෝලීය තත්ත්වයන්ට අනුවත් ආර්ථික වශයෙන් බලනකොට මේ වර්ෂය අභියෝගාත්මක වර්ෂයක්. මක්නිසාද, අමෙරිකාව සහ යුරෝපා රටවල ආර්ථිකය අපේක්‍ෂා කළ අන්දමට වර්ධනය වී නෑ. ගිය වර්ෂයටත් වඩා අසීරු තත්ත්වයකට මුහුණදීමට යුරෝපා රටවලට සිදුව තිබෙනවා. ග්‍රීසිය, ස්පාඤ්ඤය, පෘතුගාලය, ඉතාලිය, ප්‍රංශය, ආදී රටවල මේ අර්බුදය දැකගත හැකි වුණා.ලංකාවටත් මේවායේ බලපෑම් නිසා ඇතිවන දුෂ්කරතාවලින් පැනයාමට බෑ. මොකද අපේ අපනයන වලින් සියයට 70 ක් විතර යන්නෙ අමෙරිකාවට සහ යුරෝපයට. ඒ රටවලින් ඇති ඉල්ලුම අඩුවීම අපේ සැපයුමට බලපානවා. හැබැයි අපේ මේ තත්ත්වය තීරණාත්මක අවධියකට ඇවිත් නෑ.ඉන්දියාව සහ චීනය ගත්තොත් එය තීරණාත්මකව බලපා තිබෙනවා. ඉන්දියාවේ අපේක්‍ෂිත වර්ධන වේගය 8% සිට 6% ට අඩුවුණා. චීනයේ 10% ක එම වේගය 7% ට අඩුවෙලා. ආසියාවේම රටවල සංවර්ධන ඉලක්ක පහළ මට්ටමකට ගේන්න මේ තත්ත්වය බලපා තියෙනවා. අපි 8% ක විතර වර්ධන වේගයක් අපේක්‍ෂා කළා. එය 7% පමණ දක්වා අඩුවීමට පුළුවන්.යුරෝපය මේ අර්බුදයෙන් ගොඩඒමට වෑයම් කරමින් ඉන්නෙ . එය සාර්ථක අසාර්ථක බව දැන්මම අපට තීරණය කරන්න බෑ.* මේ අර්බුදයෙන් අපට ගතහැකි ප්‍රධාන පාඩමක් තමයි, අපි අපේ ආර්ථිකය ඉතා සූක්‍ෂම ලෙස පාලනය කළ යුතු බව. හරියාමට හෝ වැරදීමට පුළුවන් කියන මතයේ ඉඳන් දැන් අපට තීරණ ගන්න බෑ. මොකද වැරදීමට හැකි සීමාව ලඝුවෙලා තියෙන්නෙ. මේ තත්ත්වය තුළ අපේ අවධානයට විශේෂයෙන් ලක්විය යුතු කාරණා ලෙස ඔබ දකින්නේ මොනවාද?ප්‍රධානම දේ ආහාර සුරක්ෂිතතාව. ලෝකයේ මේ අර්බුදයට මුහුණ දෙන රටවලට තෙල්, බැංකු හා මූල්‍ය ආදී අර්බුදවලට අමතරව ආහාර අර්බුදයකටත් මුහුණ දෙන්න වෙලා. අප්‍රිකානු කලාපය ගත්තොත් රටවල් ගණනාවක සාගතය. ලංකාව ගැන අප ආඩම්බර විය යුතුයි. නිදහසට කලින් පටන් කිසිම කෙනෙක් සාගතයෙන් මිය ගියේ නෑ. වසංගත රෝග, මැලේරියා, ඩෙංගු නිසා මිනිස්සු මැරුණට කන්න නැතුව මිනිස්සු මියගියේ නෑ. ජීවත්වීමට අවශ්‍ය අවම ආහාර වේලවත් නැති රටක් කියල ලංකාව ගැන කාටවත් කියන්න බෑ.නමුත් බලවත් රටවලත් දුර්භික්ෂ ඇතිවෙනවා. අවර්ත්‍යාසෙන්” කියන නොබෙල් සම්මානලාභී අර්ථ ශාස්ත්‍රඥයා කියන විදිහට ස්වාධීන මාධ්‍යක් තියෙන රටවල දුර්භික්‍ෂ ඇතිවීමේ ඉඩක් නෑ. මොකද ප්‍රාන්ත වශයෙන් හරි එහෙම ප්‍රශ්නයක් මතුවෙනකොටම මාධ්‍ය විසින් ඒ පිළිබඳ හඬ නඟනවා. එතකොට ප්‍රජාතන්ත්‍රවාදී රජයකට ඒ අයගේ පරමාර්ථ මොනවා වුණත් අඩුම තරමේ දේශපාලන බලපෑම් නිසාවත් මේ කාරණයට මැදිහත් වෙනවා.මේ තත්ත්වය පැරැණි චීනයත් එක්ක සංසන්දනය කළොත් මාඕගේ කාලෙදි සාගින්නෙන් මිලියන 10ක් විතර මිය ගියා. ඒ කාලයේ මාධ්‍ය නිදහස් නෑ. ඒවා ගැන දැන් තමයි පොත - පතවල ලියැවෙන්නෙ. කොමියුනිස්ට්වාදීන් දැඩි නිහැඩියාවකයි සිටියෙ. චීනයේ නව නායකත්වය ස්වයං විවේචනයක් හැටියට පළමුව කළේ මේ නිහැඬියාව ගැන ජනතාවගෙන් සමාව අයැදීම. නව චීන මාඕ ට වඩා චූ එන්ලායි ට ඩෙං ෂියාෙඕ පිංග් ට සළකනවා. ෂාඕ ෂැංග් කියන හිටපු අගමැතිවරයාටත් විශාල පිළිගැනීමක් තියෙනවා. මීට වඩා ලිබරල් ආර්ථිකයකට යා යුතුයි කියලා කල් තබාම කියූ නිසා එතුමා නෙරපුවා. හිරේටත් දැම්මා. ළඟදී මියගියා.ලංකාවේ ජවිපෙට වුණෙත් ඒකමයි. ඔළුවෙන්ම පිපිරිලා යනකල් පහළ මට්ටමේ අයට කට ඇරීමේ හැකියාවක් තිබුණේ නෑ. මේවා එසේවන අතර අපි යම් වැඩකොටසක් කළා. මෙරට දේශපාලනයෙන් හාල් දේශපාලනය අයින් කරන්න අපට හැකිවුණා. ‍හඳෙන් හාල් ගේන කතා බත් දුන් පියා වගේ කතා දැන් නෑ.* ලෝකයේ ආර්ථික අර්බුදයකුත් තියෙද්දී සහලින් ස්වයංපෝෂිතවීමේ වැදගත්කම කෙබඳුද?ඒක ඉතාමත් වැදගත් කාරණයක්. මගේ ප්‍රදේශයේ කෙනෙක් මට කිව්වා දැන් අඩුගානේ අපේ ළමයින්ට ලුණු කැඳ ටිකක් හරි දෙන්න පුළුවන් කියලා. කිසිවක්ම නැත්නම් ඒක හරි දෙන්න පුළුවන්. ආහාර සුරක්ෂිතතාව අතින් දැන් අපි හොඳ මට්ටමක ඉන්නවා. ගොවියාට පොහොර සහනාධාරය ලබාදීම ගැන අපි ආණ්ඩුවට ණය ගැති විය යුතුයි. ඒත් මේවා ගැන කවුරුත් කතාකරන්නේ නෑ. අපි රටක් හැටියට මේ මට්ටමට ළඟාවුණේ මේ කාරණා නිසා බව අපි අමතක නොකළ යුතුයි. වී ගොවිතැනට විතරක් නෙමෙයි, සෙසු කෘෂි හා වැවිලි බෝග වලටත් අද පොහොර සහනාධාරය ලැබෙනවා.මේක ඕනෑම රජයකට විශාල බරක් වුණත් අපේ රජය එය නොපැකිළිව දරාගන්නවා. ඒකෙ ප්‍රතිඵලත් තියෙනවා.සමහරවිට මම කල්පනා කරන දෙයක් තමයි, ඇයි මේ අපේ රටේ හිඟන්නො කියලා. හිඟන්නො ඉන්න බෑ. මොකද දිළිඳුම අයටත් සමෘද්ධි දෙනවා. රු.1500/- විතර බඩු මල්ලක් දෙනවා. සුමානයකට. කවුරු හරි දිළිඳු අය තවත් ඉන්නවා නම් ඒ අයටත් සමෘද්ධි සහනාධාර දෙන එක ප්‍රාදේශීයව ඒ ඒ නිලධාරීන්ගේ වගකීමක්. පොහොර සහනාධාරයට අමතරව අපේ ගම්බද පළාත් වලට දක්වන සැලකිල්ලත් ආහාර සුරක්ෂිතතාවට බලපා තිබෙනවා.* ගම නැඟුම – දිවි නැගුම වගේ විවිධ ව්‍යාපෘති ක්‍රියාත්මකයි. ඒවායේ දායකත්වයත් ප්‍රබලයි. මෙහිදී උතුර සහ නැඟෙනහිර දායකත්වය ගැන මොකද කියන්නෙ?ඒය ප්‍රබල සාධකයක්. මේ පළාත් දෙකේම අද ඉතා දක්‍ෂ ගොවීන් සිටිනවා. වී, මිරිස්, රතුළූණු, අල ආදී නිෂ්පාදන ඒ අය වෙළඳපොළට එවනවා. ළඟදී කිරි නිෂ්පාදනත් මේ පළාත්වලින් එයි. උතුර – නැඟෙනහිර ගොවියාට මේ නිෂ්පාදන ඇතිකරලා ලාබදායී මිලකට පාරිභෝගිකයාට දෙන්න පුළුවන් නම් ඇයි අනෙක් පළාත්වල ගොවීන්ට බැරි කියන එකත් ප්‍රශ්නයක්. ඒක මේ ගොවි ජනතාවගේ අවධානයට ලක්විය යුතුයි. ග්‍රාමීය ණය ප්‍රශ්න, සම්පත් නිසි වේලාවට ලබාදීමේ ප්‍රශ්න වගේ කාරණා අදාළ වුණත් මේ තත්ත්වයට හේතුව ඒවාවත් නෙවෙයි.* තවමත් ආනයන සඳහා රටින් පිටට විශාල මුදලක් ඇදෙනවා. එය පාලනය කිරීම විය යුතු නැතිද?සමහර දේවල් අපට නැති සම්පත්. උදාහරණ ඛනිජ තෙල්. විශාල මුදලක් තෙල් ගෙන්වීමට රටින් පිටට ඇදෙනවා. තෙල් නිපදවන අපේ මිතුරු රටවල් වන ඉරානය – ඉරාකය වගේ රටවලටත් ප්‍රශ්න ඇතිකර තිබෙනවා. එය අපට තිබූ සහනය අඩුවීමට බලපානවා.භාණ්ඩ මිල ඉහළ යාමත් අවධානයට ලක්ව ඇති කාරණයක්. යුද්ධයෙන් පසු යතුරුපැදි, ත්‍රීවිලර්, කාර් ආදිය ගෙන්වීමත් විශාල ලෙස වැඩි වුණා. ඒවාට විශාල විනිමයක් රටින් පිටට ඇදෙනවා. යුද්ධයක් අවසන් වූ රටක එය අපේක්‍ෂා කළ නොහැකි වගේම එය නරක දෙයක් යැයි මා කියන්නේත් නෑ. හැබැයි රටින් පිටට විනිමය ඇදෙන එක ගැන අපි සිතන්න ඕනෑ.ගම්බද ප්‍රදේශ නියෝජනය කරන මන්ත්‍රීවරයෙක් හැටියට ගම්වල ඇතිවී ඇති වෙනස මම හොඳට දකිනවා. ත්‍රීවීලර්, යතුරුපැදි ආදිය බහුලයි. මැද පංතිය දියුණු වෙනවා. මං මේක පාර්ලිමේන්තුවේ කිව්වාම විපක්‍ෂයේ සමහරු කිව්වා මේක ලංකාව නෙවෙයි කියලා. ඒ කියන්නේ ඒ අය ලංකාව දන්නේ නෑ. ලංකාවෙ අද තියෙන වෙනස ඒ අයට තේරෙන්නෙ නෑ. හැම වර්ෂයකම ඇ. ඩො. බිලියන 5 ක් අද ගම්බද පළාත්වලට වාර්ෂිකව පොම්ප කරනවා. රජය නෙවෙයි, රජයට අමතරව විදේශගත අපේ ශ්‍රමිකයන් මේ මුදල් එවනවා. ඒ වගේම රජය විශාල මුදලක් මේ ප්‍රදේශවලට ආයෝජනය කරනවා.අපේ රට මැදි ආදායම් ලබන රටක්. අන්ත දුගී මට්ටම දෙස බලා පමණක් සංඛ්‍යාලේඛන සෑදීම නිවැරදි නෑ. අනෙක එවැනි අය ක්‍රමයෙන් අඩු වෙමින් යනවා. මැද පංතිය වර්ධනය වෙනවා. අද ඉතා දිළිඳු ළමයකු වුණත් හොඳට අඳින්න පළඳින්න ආසයි වගේ ම එය සපුරාගන්නත් පුළුවන්.මං මගේ ආසනයේ පොළක් ඇතිකළා. ඒක ඉදිරිපිටට ගෙනැත් කලිසම් - සපත්තු - අව් කණ්ණාඩි විකුණනවා. මේවා හොඳට විකිණෙනවා. මොකද මිනිසුන්ගේ ජීවන චර්යාවන් වෙනස් වෙලා.හැබැයි, මේ හැමදේටම රටින් විදේශ විනිමය ගලාගෙන යනවා. අව් කණ්ණාඩි මෙහෙ හදන්නේ නෑ. ඒ මුදල් පිටරටට යනවා. ඒ නිසා අපේ නිෂ්පාදන ව්‍යුහය දියුණු කළ යුතුයි.* ගෙවුම් ශේෂ අර්බුදයක් ඇතිවීම වළක්වා ගැනීමේ වැදගත්කම ඔබ සැකෙවින් පැහැදිලි කරන්නේ කෙසේද?අපට ඒ ප්‍රශ්නයෙන් පැනලා යන්න බෑ. ගෙවුම් ශේෂ හිඟයක් කියන්නේ අපි අපනයනවලින් හොයන මුදලට වඩා වැඩි මුදලක් ආනයන සඳහා රටින් පිටට ඇදෙන එකටයි. අපේ අපනයනවලට වඩා තුන් ගුණයක් අපි පිටරටින් මෙහාට ගේනවා. අපි මේ පරතරය අවම කරගත යුතුයි. ජනගහනය වැඩිවීම, පාරිභෝගික ඉල්ලීම වැඩිවීම වගේ කාරණාත් අදාළ බව ඇත්ත. හැබැයි, අපි හැකිතාක් අපේ නිෂ්පාදන වැඩි කළ යුතුයි. ඒ නිෂ්පාදනවලට හුරුවිය යුතුයි. මොකද මේක අපේ විදේශ මුදල් සංචිතයට සෘජුවම බලපානවා. පිටරටින් ගෙන්වන දේවලට අපි ගෙවන්න ඕන ඩොලර්වලින්. අපේ විදේශ විනිමය සංචිතයේ ශක්තිමත් බව රුපියලේ අගය තීරණය වීමට බලපානවා. සංචිතය ශක්තිමත් කියන්නේ රුපියල වඩාත් ස්ථාවරයි කියන එකට. එසේ නොවුණොත් වැඩි මුදලක් ගෙවා වෙළඳපොළෙන් ඩොලර් ගන්න මහ බැංකුවට සිදු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>14</day>
    </date>
    <link>http://www.dinamina.lk/2012/07/14/_art.asp?fn=f1207142</link>
    <topic>“විරු දන ගී සර” ආදායම යොදවන්නේරණවිරු සුබසාධනයටයි</topic>
    <author>සංවාද සටහන උදිත ගුණවර්ධන ඡායාරූප නිරෝෂ් ප්‍රියංක</author>
    <content>රණවිරු සුබසාධනය මූලික කරගත් “විරු දන ගී සර” ප්‍රසංගය අද දින කොළඹ නෙළුම් පොකුණ රඟහලේ දී පැවැත්වීමට නියමිත අතර එම ප්‍රසංගයෙන් ලැබෙන සියලු මූල්‍ය ප්‍රතිපාදන රණවිරු සුබසාධනය වෙත ලබාදීමට නියමිතයි. ආරක්‍ෂක අමාත්‍යාංශයේ සේවා වනිතා ඒකකය මෙහෙයවන මෙම ප්‍රසංගයේ ආදායම යොදාගන්නා සුබසාධන කටයුතු හා එම ඒකකයේ ඉදිරි කටයුතු පිළිබඳ එහි සභාපතිනී අයෝමා රාජපක්‍ෂ මහත්මිය සමඟ සිදුකළ සාකච්ඡාවකි මේ.* රාජ්‍ය ආරක්‍ෂක අමාත්‍යාංශයීය සේවා වනිතා ඒකකය රණවිරුවන් ගේ සුබසාධනය හා ඔවුන් නඟාසිටුවීම සඳහා ගෙන ඇති වැඩපිළිවෙළ පිළිබඳව මූලික හැඳින්වීමක් කළ හැකිද?අපට කිසි දිනෙක රණවිරුවන් හා ඔවුන් ඉටු කළ කාර්යභාරය අමතක කළ නොහැකියි. යුද්ධය අවසන් වුණත්, රටට සාමය උදා වුවත් ඔවුන් කළ විශිෂ්ට සේවය සදාකාලිකයි. මේ කාර්යභාරය කවුරුන් හෝ අමතක කළා නම් එය වැරැද්දක් විදිහටයි අපට සලකන්න පුළුවන්කම තිබෙන්නේ.අදත් දසදහස් ගණනක් වූ රණවිරුවන් යුද්ධයෙන් ආබාධිත වූ තත්ත්වයෙන් සිටිනවා. සැමියන් මියගිය බිරින්දෑවරු සිටිනවා. මේ සියලු දෙනාගේ දුක් කම්කටොලු හා අපහසුතාවනට අවශ්‍ය විසඳුම් අපට පුළුවන් ශක්තියෙන් ඉටු කිරීම තමයි අද අපේ අරමුණ වෙලා තිබෙන්නේ.* ඔබගේ මෙහෙයවීමෙන් ඉටු කළ කාර්යභාරය පිළිබඳවත් ඉදිරි කටයුතු පිළිබඳවත් පැහැදිලි කිරීමක් කළ හැකිද?අප මේ කාර්යභාරය ආරම්භ කළේ 2006 දී. එදා මා මෙතනට එන විට සේවා වනිතා ඒකකයේ අරමුදල් ඉතා අවම මට්ටමකයි පැවතියේ. නමුත් විවිධ කටයුතු ඔස්සේ අරමුදල් සොයාගෙන මේ සුබසාධන කටයුතු ආරම්භ කිරීමට මට හැකි වුණා. එහිදී මට මුලින්ම විදෙස්ගතව සිටි ශ්‍රී ලාංකේය මිතුරියකගෙන් මුදල් පරිත්‍යාගයක් ලැබුණා. එමඟින් තමයි මට පුළුවන් වුණේ මේ සියලු සුබසාධන කටයුතු ආරම්භ කරන්න. අනෙක මම අදහන දෙයක් තමයි දෙයක් හිත හොඳින් කරනවා නම් ඒ කාර්යයට අවශ්‍ය සහාය හා මුදල් ලැබෙන බව. මට ඒ දේ අත්දැකීමෙන්ම තේරුම් ගිහින් තිබෙනවා.* ”විරු දන ගී සර” නමින් රාජ්‍ය ආරක්‍ෂක අමාත්‍යාංශයීය සේවා වනිතා ඒකකය මෙහෙයවන සංගීත ප්‍රසංගයේ අරමුණ මොන වගේද?අප සියලු දෙනා එකතු වෙලා “විරු දන ගී සර” ප්‍රසංගය ආරම්භ කළේ රණවිරු සුබසාධනයට අවශ්‍ය මුදල් ලබා ගැනීමේ අරමුණින්. ඒ කාර්යයට විශාල ලෙස කලා ශිල්පීන්ගෙන් හා වෙනත් අනුග්‍රාහක භවතුන්ගෙන් අවශ්‍ය කරන සහයෝගය ලැබෙනවා. ඒ නිසා මේ ප්‍රසංගයේ අරමුණු බොහෝ සෙයින් ඉෂ්ට කර ගැනීමට පුළුවන් වෙලා තිබෙනවා. අපගේ සද්කාර්යයට ලැබෙන සෑම සතයක්ම අවශ්‍ය සුබසාධන කටයුතු හා පහසුකම් සැපයීම සඳහා යොදා ගන්නවා.* යුද්ධයෙන් ආබාධිත වූ හා මියගිය රණවිරුවන්ගේ දූ පුතුන්ගේ අනාගතය සුරක්‍ෂිත කිරීමට ඔබගේ ඒකකය මගින් මොන විදිහේ වැඩපිළිවෙළක් ද ආරම්භ කර තිබෙන්නේ්?තමන්ගේ පියා නිකරුණේ මියගියා නොවෙයි. රට වෙනුවෙන් සටනට ගිහින්. ජීවත්ව සිටින අහිංසක පුරවැසියන්ගේ ජීවිත රැක ගැනීම සඳහා තමයි යුද බිමට ගියේ. ඒ කාර්යයේදී එම විරුවන් මිය ගියා. ආබාධිත වුණා. එහෙම වුණා කියලා අපට ඔවුන්ගේ දූ පුතුන් අමතක කළ නොහැකියි. ඒ නිසා අප ඔවුන්ගේ අනාගතය සුරක්‍ෂිත කිරීම සඳහා “රණවිරු දූ දරු” නමින් ශිෂ්‍යත්ව වැඩපිළිවෙළක් ආරම්භ කර තිබෙනවා.* ඔබ නිහඬව විශාල සේවයක් ඉටු කරන බවයි අපට දක්නට තිබෙන්නේ. ඔබ මෙවැනි සමාජ සේවා කටයුතු සඳහා යොමුවීමට හේතු වුණේ කුමක්ද?මට අවශ්‍ය වෙලා තිබෙන්නේ සමාජයටත්, රණවිරුවන්ටත් අවශ්‍ය සේවය ඉටු කිරීමයි. එතැනදි මට ප්‍රචාරයක් හෝ ජනප්‍රියත්වයක් අවශ්‍ය නැහැ. එකම අවශ්‍යතාව වෙලා තිබෙන්නේ ඉෂ්ට විය යුතු සේවය හා යුතුකම ඉටු කිරීම පමණයි.ආබාධිත හා මියගිය රණවිරුවන්ගේ සුබසාධන කටයුතු පිළිබඳවත් මා නිරන්තරයෙන් සොයා බලනවා. මා ඔවුන්ගේ දුක සැප බලන්න රට පුරා ඇවිද ගොස් තිබෙනවා. එය මට වෙහෙසක් නොවෙයි, සතුටක්.* ”අපි වෙනුවෙන් අපි” වැඩපිළිවෙළ සහ රාජ්‍ය ආරක්‍ෂක අමාත්‍යාංශයීය සේවා වනිතා ඒකකයේ ක්‍රියාකාරීත්වය මත රණවිරු සුබසාධනය, ඔවුනට අවශ්‍ය පහසුකම් ගොඩනැඟීම, නිවාස ලබාදීම ඇතුළු විශාල කාර්ය ප්‍රමාණයක් ඉටු කරනවා. මේ ගැන පැහැදිලි කිරීමක් කළ හැකි ද?අපේ කාර්යභාරයට ජනාධිපතිතුමාගේ හා රාජ්‍ය ආරක්‍ෂක ලේකම්තුමාගේ මඟපෙන්වීම හා උපදෙස් ලැබෙනවා. මේ විදිහට අප දිරි ගැන්වීම හා මඟ පෙන්වීම පිළිබඳව ඔවුන්ට ස්තූතිය පළකළ යුතුයි.අප දිස්ත්‍රික් මට්ටමින් ආබාධිත හා මියගිය රණවිරුවන්ට අවශ්‍ය නිවාස ලබාදීම් සිදු කරනවා. මේ ගෙවල් සාමාන්‍ය නිවාස නොවෙයි. ඉතාමත් සුව පහසු ජීවිත ගතකළ හැකි අංගසම්පූර්ණ නිවාස. මෙවැනි පහසුකම් සහිත නිවාස මෙවැනි ව්‍යාපෘති යටතේ මීට පෙර ලබා දී නැතැයි කිව්වොත් එය අතිශයෝක්තියක් නොවනු ඇති. මෙවැනි අංගසම්පූර්ණ නිවෙසක පදිංචි වන රණවිරුවන් සහ ඔවුන්ගේ පවුලේ සාමාජිකයන් අතිශය සතුටට පත් වෙනවා. ඒ සතුට මා ඔවුන්ගේ මුහුණුවලින්, ඉරියව්වලින් දකිනවා. ඒ සතුටු දෑස් දැකීම අතිශය සතුටුදායක ජීවිත අත්දැකීමක් විදිහට පෙන්වා දෙන්න පුළුවන්.* ඔබේ මැදිහත්වීමෙන් රණවිරුවන්ට ත්‍රිරෝද රථ ප්‍රදානය කිරීමක් සිදු කරනවා නේද?ආබාධිත වූ රණවිරුවන් හා ඔවුන්ගේ පවුල්වල අය සඳහා ත්‍රිරෝද රථ සම්පූර්ණ පරිත්‍යාග ලෙස ලබා දී තිබෙනවා. එපමණක් නොවෙයි රෝද පුටු, වෛද්‍ය උපකරණ ලබාදීම් ද සිදු කරනවා. රණවිරු දූ පුතුන්ගේ අධ්‍යාපන කටයුතු සඳහා ද අවශ්‍ය උපකරණ ලබා දී තිබෙනවා.රණවිරුවන් හා ඔවුන්ගේ පවුල්වල අයගේ අසාධ්‍ය වූ රෝගවලදී අවශ්‍ය වෛද්‍ය ප්‍රතිකාර සඳහා අවශ්‍ය මූල්‍ය පහසුකම් හා රෝහල් ගාස්තු පවා ලබා දී තිබෙනවා. මේ සියලු කාර්යයන්හි අරමුණ බවට පත්ව ඇත්තේ රණවිරුවා යන යුග කාර්යයක් ඉටු කළ පුද්ගලයා අමතක නොකිරීමයි.* රණවිරුවෙකුට ගෙයක් පරිත්‍යාග කරද්දී ඒ පරිත්‍යාගයට සමගාමීව වෙනත් සංවර්ධන කටයුතු සිදු කරන්නේ නැද්ද?රණවිරුවෙකුට ගෙයක් පරිත්‍යාග කරද්දී ඊට සමගාමීව එම ප්‍රදේශයත් සංවර්ධනය කිරීම සිදු කරනවා. පාසල, පන්සල සංවර්ධනය වෙනවා. මෙය ඇත්තටම මුළු ගමට විශේෂ වූ අවස්ථාවක් විදිහටයි සලකන්න පුළුවන්කම තිබෙන්නේ.* විදේශවලත් මේ විදිහේ සෙබළ සුබසාධන කටයුතු සිදු වෙනවා. එම කටයුතු හා රාජ්‍ය ආරක්‍ෂක අමාත්‍යාංශයීය සේවා වනිතා ඒකකය මගින් සිදු කරන වැඩපිළිවෙළ අතර වෙනස්කම් පැහැදිලි කළ හැකිද?විදේශවලත් සෙබළ පුනරුත්ථාපන හා සුබසාධන කටයුතු සිදු වෙනවා. ඒත් මේ රටේ වගේ නිවෙස් පරිත්‍යාග කිරීම්, ත්‍රිරෝද රථ ප්‍රදානය කිරීම් සිදුකරනවාද? අප කිසිදු මොහොතක මුදල් මූලික කර ගත් ගමනක් යන්නේ නැහැ. අපේ මූලික පරමාර්ථය අවශ්‍ය කරන පුළුල් සේවය ලබා දීමයි.* ඔබ රණවිරු සුබසාධනය හා ඔවුන්ගේ යහපත සඳහා කටයුතු කරන අයකු විදිහට එම කටයුතුවලදී මුහුණ දුන් සංවේදී අවස්ථාවක් සිහිපත් කළ හැකිද?මා එක් දිනක රණවිරුවෙකුට පරිත්‍යාග කළ නිවසක් බලන්න ගියා. එතැනදී මා ඉදිරියට සුදු මල් වට්ටියක් අරගෙන පැමිණි රණවිරුවා මාව ඉතාමත් භක්ති පූර්වකව පිළි ගත්තා. එතැනදි මා අතිශය පුදුමයටත්, සංවේදීභාවයටත් පත් වුණා. ඒ සිදුවීම මගේ හදවතේ සදාකාලිකව තැන්පත් වෙලා තිබෙනවා.මේ වන විට මගේ ජීවිතයට සතුටු විය හැකි, ආත්ම තෘප්තියක් ඇතිකර ගන්න පුළුවන් කාර්ය ප්‍රමාණයක් ඉටුකර තිබෙනවා.* රාජ්‍ය ආරක්‍ෂක අමාත්‍යාංශයීය සේවා වනිතා ඒකකය ඉටුකරන සද්කාර්ය සඳහා ආධාර, උපකාර, පරිත්‍යාග සිදු කළ යුතු ආකාරය පිළිබඳව පැහැදිලි කිරීමක් කළ හැකිද?ආරක්‍ෂක අමාත්‍යාංශයේ සේවා වනිතා ඒකකය ඇමතීමෙන් ඕනෑම පරිත්‍යාගශීලියකුට මේ සද්කාර්ය සඳහා එකතු වෙන්න පුළුවන්. දැනටත් අපට විශාල ලෙස පරිත්‍යාගශීලින්ගේ ආධාර ලැබී තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=n120716_br2</link>
    <topic>පත්වීම් ඉල්ලා ත්‍රිමලේඋපාධිධාරීහු උද්ඝෝෂණයක</topic>
    <author>ත්‍රිකුණාමලය විශේෂ – ඒ. ටී. එම්. ගුණානන්ද</author>
    <content>(2012-07-16 02:58) නැඟෙනහිර පළාතේ උපාධිධාරීන්ට පත්වීම් ප්‍රදානය කිරීමේ මඩකළපුව හා අම්පාර දිස්ත්‍රික්කවල උපාධිධාරීන්ට පත්වීම් ලබාදී ඇතැත් තමන්ට මෙතෙක් රැකියා සඳහා පත්වීම් ලබාදී නැතැයි කියමින් ත්‍රිකුණාමලය උපාධිධාරීන් පිරිසක් අද (16) කින්නියා ප්‍රාදේශීය ලේකම් කාර්යාලය ඉදිරිපිට උද්ඝෝෂණයක් පැවැත්වූහ.2010, 2011 හා 2012 වසරවල විශ්වවිද්‍යාල උපාධිය සම්පූර්ණ කළ තමන්ට සම්මුඛ පරීක්‍ෂණ පවත්වා ඇතැයි ද මෙතෙක් පත්වීම් කර නැතැයි ද මෙම උපාධිධාරීහු කියති.පත්වීම් ලබාදෙන තෙක් බලා සිටියද මෙතෙක් නොලැබීම නිසා විරෝධතාවයකට තම පිරිස ආණ්ඩුව ඇදදමා ඇතැයිද ඔවුහු කියති. විරෝධතා පුවරු ප්‍රදර්ශනය කරමින් සටන්පාඨ කියමින් විරෝධතාවයේ යෙදුනු පිරිස 50කට ආසන්න විය. තමනට මේ සම්බන්ධයෙන් විසඳුමක් ලබාදීමට නොහැකිවුවහොත් උපවාසයකට යන බවද පැවැසූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=n120716_br1</link>
    <topic>නීතිපති පුටුව සරත් පාලිත ප්‍රනාන්දු ට</topic>
    <author/>
    <content>(2012-07-16 11:15)සරත් පාලිත ප්‍රනාන්දු මහතා නව නීතිපතිවරයා වශයෙන් පත් කර ඇති බව රජයේ ප්‍රවෘත්ති දෙපාර්තමේන්තුව අද නිවේදනය ක‍ළේය. ජනාධිපති මහින්ද රාජපක්ෂ මහතා විසින් මෙම පත්කිරීම සිදුකර ඇත.මේ සඳහා පාර්ලිමේන්තු කාරක සභාවේ අනුමැතියද හිමි වී තිබේ.පාලිත ප්‍රනාන්දු මහතා මීට පෙර සොලිස්ටර් ජනරාල්වරයා ලෙස කටයුතු කර ඇති අතර වැඩබලන නීතිපතිවරයා ලෙසද කටයුතු කර තිබේ.මෙතෙක් නීතිපති ධූරයේ කටයුතු කළ ඊවා වනසුන්දර මහත්මිය පසුගියදා ශ්‍රේෂ්ඨාධිකරණ විනිසුරුවරියක ලෙස දිවුරුම්දීමත් සමග නීතිපති ධූරය පුරප්පාඩු විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=n1207162</link>
    <topic>හොරෙන් ඕස්ට්‍රේලියාවට යන්න හැදූ 127ක් අත්අඩංගුවේ</topic>
    <author/>
    <content>නීති විරෝධීව ඕස්ට්‍රේලියාව බලා ධීවර යාත්‍රා දෙකකින් ගමන් කරමින් සිටි පුද්ගලයන් 109ක් නැගෙනහිර මුහුදේදීත් තවත් පුද්ගලයන් 18ක් හලාවත හා පුත්තලම ප්‍රදේශයේදීත් නාවික හමුදා සහ පොලිස් අත්අඩංගුවට පත් වුහ.නැගෙනහිර මුහුදේදී බහුදින ධීවර යාත්‍රා දෙකකින් ගමන් කරමින් සිටි පිරිස සිකුරාදා (14) රාත්‍රි නාවික හමුදාව විසින් අත්අඩංගුවට ගෙන ත්‍රිකුණාමලය නාවික ජැටියට රැගෙන ආ අතර මේ පිරිස අතර සිංහල ජාතිකයන් අට දෙනෙකු වන බවද නාවික හමුදාව පෙන්වා දෙයි. මේ 13 දා වාලච්චේන මුහුදු තීරයෙන් දියත් වී යමින් සිටියදී මෙසේ අත්අඩංගුවට ගත් පිරිස තලවාකැලේ වාලච්චේන හලාවත කල්පිටිය මඩකලපුව යන ප්‍රදේශවල පදිංචිකරුවෝ වෙති. අත්අඩංගුවට ගත් මේ පිරිස අතර නිති විරෝධී ගමනට එක්වූ පොලිස් කොස්තාපල්වරයෙකු වන බවද නාවික හමුදා නිලධාරියෙක් පැවසීය.මේ පිරිස වැඩිදුර පරීක්ෂණ සඳහා අපරාධ පරීක්ෂණ දෙපාර්තමේන්තුව වෙත භාරදීමට නියමිතය. මේ මිනිස් ජාවාරමට සම්බන්ධ පිරිස් අත්අඩංගුවට ගැනීම සඳහා නීති විරෝධී ගමනට එක්වූ පිරිසකගෙන් ප්‍රශ්න කරගෙන යන බවද නාවික හමුදාව කියයි. බහුදින ධීවර යාත්‍රාවක් උපයෝගී කර ගනිමින් හලාවතට නුදුරු මුහුදින් ඕස්ට්‍රේලියාව බලා යාමට සූදානම්ව සිටි පුද්ගලයන් දහ අට දෙනෙකු හා ඊට අනුබල දුන් තිදෙනෙකු හලාවත පොලිසිය විසින් අත්අඩංගුවට ගෙන ඇත.ඊයේ (15) අලුයම 2.30 ට පමණ හලාවත නගරයේ ස්ථාන දෙකකින් හා මුන්නේශ්වරම දේවාලය ආසන්නයේ මේ අත්අඩංගුවට ගැනීම සිදු කර ඇත.මේ පිරිස යාපනය මුලතිව් ත්‍රිකුණාමලය ආදි ප්‍රදේශවල පදිංචිකරුවෝ වෙති.මෙම ජාවාරමට සහය පල කළ බවට සැක පිට හලාවත ප්‍රදේශයේ පදිංචි තිදෙනෙකු හා උඩප්පු ප්‍රදේශයේ පදිංචිකරුවෙකු පොලිස් අත්අඩංගුවට පත්ව ඇත.රුපියල් ලක්ෂයේ සිට රුපියල් ලක්ෂ 4 දක්වා මුදලක් ඕස්ට්‍රේලියාව බලා ගමන් කිරීම සඳහා එක් පුද්ගලයෙකු ලබාදී ඇති බවට මෙතෙක් කරන ලද පරීක්ෂණවලින් අනාවරණය වී ඇත.මෙම පුද්ගලයන් සතුව ගමන් මලු බිස්කට් ඇතුළු ආහාර ද්‍රව්‍ය බෙහෙත් හා ධීවර යාත්‍රා උපකරණ කිහිපයක් සමග රුපියල් ලක්ෂ හයාමාරක මුදලක් අත්අඩංගුවට ගෙන ඇත. දැනට මාස දෙකක පමණ සිට හලාවත උඩප්පුව ආදි ප්‍රදේශවලින් ඕස්ට්‍රේලියාව බලා යාත්‍රා කිහිපයක් ගමන් කළ බවට තොරතුරු වාර්තා ලැබෙන අතර සැලකිය යුතු ප්‍රමාණයක් මෙලෙස ඕස්ට්‍රේලියාව බලා ගොස් ඇති බවටද තොරතුරු ලැබී ඇති අතර ආරක්ෂක සේවයට සම්බන්ධ දෙදෙනෙකු ද ඒ අතර සිටිති.හලාවත මුලස්ථාන ප්‍රධාන පොලිස් පරීක්ෂක මනෝජ් රණගල මහතාගේ උපදෙස් පරිදි හලාවත පොලිසියේ නිලධාරීන් පිරිසක් වැඩිදුර පරීක්ෂණ පවත්වන අතර සැකකරුවන්ව අපරාධ පරීක්ෂණ දෙපාර්තමේන්තුවට භාරදීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=n1207163</link>
    <topic>තම්මැන්නාවේ මැණික් අලෙවියෙන් ලැබූරු. ලක්ෂ 170 පවුල් 47කට බෙදයි</topic>
    <author>චින්තා රණසිංහ</author>
    <content>කතරගම, තම්මැන්නාව මාර්ගයේ තිබී හමු වූ මැණික් ගල් විකිණීමෙන් ලැබුණු රුපියල් ලක්ෂ එකසිය හැත්තෑවක මුදල ප්‍රදේශයේ පවුල් හතලිස් හතක් අතර බෙදා දීමට ජාතික මැණික් හා ස්වර්ණාභරණ අධිකාරිය තීරණය කරයි.කතරගමදී ඉකුත් 13 වැනි දින පැවැති ‍ප්‍රථම මැණික් වෙන්දේසියේදී අළෙවි වූ මැණික් ගල් දෙකකින් මෙසේ ලබා ගත් මුදල එක් පවුලකට රුපියල් ලක්ෂයක් පමණ වන පරිදි බෙදා දීමට අධිකාරිය කටයුතු යොදා ඇති බව එම අධිකාරියේ අධ්‍යක්ෂ ජෙනරාල් නිමල් බණ්ඩාර මහතා “දිනමිණ“ ට පැවැසීය.වෙන්දේසි කළ මැණික් ඉඩම් කට්ටි හයක ගැරීම් කටයුතු ඉතිරි වී ඇති බවත් ප්‍රථමයෙන් වෙන්දේසි කළේ මාර්ගයේ තිබූ ඉල්ලම් පසින් හමු වූ මැණික් බවත් ඒ මහතා පවසයි.මැණික් වෙන්දේසිය කතරගම ප්‍රදේශයේ සාර්ථකව සිදු නොවූ බවත් ඒ සඳහා සුදුසු ප්‍රදේශයක වෙන්දේසිය පැවැත්වීමට කටයුතු යොදමින් සිටියදී සුලු පිරිසකගේ දැඩි ඉල්ලීම මත එම ප්‍රදේශයේ සිදු කළ බවත් හෙතෙම කීය. වැඩි මුදලකට මැණික් අළෙවි කොට ප්‍රදේශයේ සමෘද්ධිලාභී පවුල් 47 වෙත බෙදා දීම අධිකාරියේ අපේක්ෂාව වූ බවද ඒ අධ්‍යක්ෂවරයා ප්‍රකාශ කළේය.කෙසේ වුවද සාධාරණ ලෙස ජනතාව වෙත මැණික් ඉල්ලමෙන් ලැබූ අදායම බෙදා දීමට කටයුතු කරන බවත් ඉතිරි ඉඩම් කට්ටිවල ගැරීම් කටයුතු කඩිනමින් ආරම්භ කරන බවත් ඒ මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=n1207164</link>
    <topic>එල්ටීටීඊ තවදුරටත් තහනම් ඉන්දියාව තීරණය කරයි</topic>
    <author>මහින්ද අලුත්ගෙදර</author>
    <content>එල්.ටී.ටී.ඊ සංවිධානය වෙනුවෙන් පනවා තිබූ තහනම තවදුරටත් දීර්ඝ කිරීමට ඉන්දීය රජය තීරණය කර ඇත.එම සංවිධානය ඉන්දීය විරෝධී ප්‍රතිපත්තියක් අනුගමනය කිරීම සහ ඉන්දීය පුරවැසියන්ගේ ආරක්ෂාවට දැඩි තර්ජනයක්ව පැවතීම හේතුවෙන් මේ ‍තීරණය ගෙන තිබෙන බව ඉන්දීය ස්වදේශ කටයුතු අමාත්‍යාංශය ප්‍රකාශකර ඇත.එල්.ටී.ටී.ඊ සංවිධානයේ ක්‍රියාකාරකම් ඉන්දියාවේ ස්වාධිපත්‍යයට හා භෞමික අඛණ්ඩතාවට අහිතකර බලපෑම් එල්ල කරන බවද එවැනි බෙදුම්වාදී ක්‍රියාකාරකම් හැකි සෑම අයුරකින්ම මැඩ පැවැත්වීමේ අවශ්‍යතාවක් පවතින බවද එම අමාත්‍යාංශය පෙන්වා දී තිබේ.ඊට අමතරව වහාම ක්‍රියාත්මක වන පරිදි එල්.ටී.ටී.ඊ සංවිධානය නීති විරෝධී සංවිධානයක් ලෙස ප්‍රකාශයට පත්කළ යුතු බවද එම අමාත්‍යාංශය අවධාරණය තර ඇත. මේ අතර එම අමාත්‍යාංශය පෙන්වා දෙන්නේ ඉන්දියාවේ හිටපු අගමැති රජීව් ගාන්ධි මහතාද 1991 වසරේදී එල්.ටී.ටී.ඊ ත්‍රස්තවාදීන් විසින් ඝාතනය කළ බවයි.දෙමළ ඩයස්පෝරාව විසින් දිගින් දිගටම අන්තර්ජාලය ඔස්සේ ඉන්දීය විරෝධී ආකල්පයන් පතුරුවා හරිමින් සිටින බවද ඒ හරහා ද්‍රවිඩ ඩයස්පෝරාව එල්.ටී.ටී.ඊ සංවිධානය පරාජයට පත්වීමේ වගකීම ඉන්දීය ඉහළ පෙළේ රාජ්‍ය නිලධාරීන් වෙත පවරමින් සිටින බවද ඉන්දීය ස්වදේශ කටයුතු අමාත්‍යාංශය ප්‍රකාශකර තිබේ.මෙසේ අන්තර්ජාලය හරහා සිදු කෙරෙන ප්‍රචාරයන් මගින් ප්‍රභු පිරිස්හි ආරක්ෂාවට අයහපත් බලපෑම් ඇතිකරන අතර එල්.ටී.ටී.ඊ සංවිධානය 2009 වසරේදී පරාජයට පත්වුවද ද්‍රවිඩ ඊළාම් සංකල්පය අතහැර දමා නොමැති බවද එය ඉන්දියාවේ ස්වාධිපත්‍යට හා භෞමික අඛණ්ඩතාවයට දැඩි තර්ජනයක් එල්ල කරන බවද වාර්තා වෙයි. එල්.ටී.ටී.ඊ සංවිධානය යුරෝපීය රටවල ගෙනයන අරමුදල් රැස්කිරීම හා ප්‍රචාරණ කටයුතු හරහා ද්‍රවිඩ ඊළාම් සංකල්පය වෙනුවෙන් රහසිගත වැඩපිළිවෙළක් ගෙනයන බව ඉන්දීය රජය පෙන්වා දෙයි.එමෙන්ම එම සංවිධානයේ ‍සෙසු නායකයින් විසින් හා සාමාජිකයින් විසින් දේශීයව හා ජාත්‍යන්තර වශයෙන් විසිරී ගිය එල්.ටී.ටී.ඊ සංවිධානය නැවත කණ්ඩායම් ගත කිරීමට හා පණදීමට කටයුතු කරමින් සිටින බවද ඉන්දීය ස්වදේශ කටයුතු අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=n1207165</link>
    <topic>Z අගය ගණනය අරඹයි</topic>
    <author>සුභාෂිනි සේනානායක</author>
    <content>විශ්වවිද්‍යාල ප්‍රතිපාදන කොමිසම මගින් ලබා දුන් ක්‍රමවේදයට අනුව ඉසෙඩ් අගය ගණනය කිරීමේ කටයුතු විභාග දෙපාර්තමේන්තුව පෙරේදා (14) ආරම්භ කළේය. පසුගිය 13 දින රාත්‍රී විශ්වවිද්‍යාල ප්‍රතිපාදන කොමිසම ලබාදුන් ක්‍රමවේදයට අනුව පැරණි හා නව නිර්දේශවල ඉසෙඩ් අගය වෙන වෙනම ගණනය කර එක් ලැයිස්තුවකට පෙළ ගැස්වීමෙන් පසුව දිවයිනේ කුසලතාව සහ දිස්ත්‍රික් කුසලතාව ගණනය කෙරේ.මේ ගණනය කිරීම් සඳහා කොළඹ හා කැලණිය විශ්වවිද්‍යාල පරිගණක අධ්‍යයන අංශවල පූර්ණ සහය ලබා ගන්නා අතර විභාග දෙපාර්තමේන්තුවේ පරිගණක දැනුම ඇති විභාග කොමසාරිස්වරුන් පරිගණක අංශයේ නිලධාරින්ද යොමුකර ඇත.පැරණි හා නව නිර්දේශවල ඉසෙඩ් අගය වෙන වෙනම ගණනය කිරීමෙන් පසු වෙන වෙනම සංසන්දනය කිරීමද නැවත පරීක්ෂා කිරීමද ක්‍රම කීපයක් මඟින් සිදුකරන අතර විෂයයෙන් විෂයයට ඉසෙඩ් අගය ගණනය කිරීමේ නිවැරදිතාව තහවුරු කිරීමේ නියදි පරීක්ෂාවන් කීපයක්ද සිදුකරන ලෙස විභාග කොමසාරිස් ජනරාල් ඩබ්ලිව්. එම්. එස්. ජේ. පුෂ්පකුමාර මහතා අදාළ නිලධාරින්ට උපදෙස් ලබාදී තිබේ.ඉසෙඩ් අගය ගණනය කිරීමේ ක්‍රමවේදය විශ්වවිද්‍යාල ප්‍රතිපාදන කොමිසම මගින් 13 දා රාත්‍රී විභාග දෙපාර්තමේන්තුවට ලබාදී ඇති අතර මේ වනවිට ආරම්භ කර ඇති ගණනය කිරීම් කඩිනමින් අවසන් කිරීමටත් එම ගණනය කිරීම් විශ්වවිද්‍යාල ප්‍රතිපාදන කොමිසමට ලබාදීමෙන් අනතුරුව සිසුන්ටත් ලබාදීමට විභාග දෙපාර්තමේන්තුව සූදානමින් සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=n1207166</link>
    <topic>නාගරික මන්ත්‍රී හඳුනාගැනීමෙන් නිදහස් කිරීමට අල්ලස් ගනිද්දී දැලේ</topic>
    <author>බන්ධුල ගුණසේකර</author>
    <content>අපයෝජන සිද්ධියක් සම්බන්ධයෙන් රක්ෂිත බන්ධනාගාර ගතව සිටින තංගල්ල නගර සභාවේ නාගරික මන්ත්‍රීවරයෙකු හඳුනා ගැනීමේ පෙරට්ටුවේදී නිදහස් කිරීමට රුපියල් දස ලක්ෂයක කප්පමක් ඉල්ලා ඇති පුද්ගලයෙකු පොලිස් අත්අඩංගුවට ගෙන ඇත.කප්පම් මුදලින් රුපියල් ලක්ෂ හතරක් ලබාගන්නා අවස්ථාවේදී මෙම සැකකරු අත් අඩංගුවට ගෙන තිබේ.මෙසේ අත්අඩංගුවට පත් සැකකරු මිද්දෙනියේ තලාව ප්‍රදේශයේ පදිංචිකරුවෙකි. මෙම අල්ලස් ලබා ගන්නා මෙහෙයුම තංගල්ල බන්ධනාගාරයේ සිට සිදු කරන ලද්දක් බවට තොරතුරු අනාවරණය වී ඇති බවද පොලීසිය කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=n1207167</link>
    <topic>රජරටට තද වැසි</topic>
    <author>අමිල ප්‍රභාත් වනසිංහ, උතුරු මැද පළාත් විශේෂ, මිහින්තලේ සමූහ</author>
    <content>වියළි කාලගුණික තත්ත්වය නිමකරමින් රජරට පළාතේ ප්‍රදේශ රැසකට තද වැසි ලැබී ඇත.මේ වර්ෂයේ (2012) මුල් මාස කිහිපයේ වර්ෂාපතනය පැවතිය ද මහ කන්නය ආරම්භයත් සමඟ පැවති වියළි කාලගුණික තත්ත්වය මත සියලු මහා වාරි, මධ්‍ය පරිමාණ වාරි සහ ග්‍රාමීය සුළු පරිමාණ වාරි පද්ධතිවල ජලය ශීඝ්‍රයෙන් පහළ බසිමින් පැවතිණි. මේ හේතුවෙන් වී සහ අතිරේක බෝග වගා කටයුතුවල නිරත ගොවීන්ට සිය වගා කටයුතු විනාශව ගැටලු රැසකට මුහුණ දීමට ද සිදු විය.ඒ අනුව රජරටට පැවති එම වියළි කාලගුණික තත්ත්වය නිමා කරමින් අනුරාධපුර දිස්ත්‍රික්කයේ හොරොව්පතාන, ගලෙන්බිඳුනුවැව, මිහින්තලය, මැදවච්චිය, හුරුළුවැව, විලච්චිය, තඹුත්තේගම, නාච්චාදූව, කහටගස්දිගිලිය ආදි ප්‍රදේශ රැසකටද පොලොන්නරුව දිස්ත්‍රික්කයේ ප්‍රදේශ කිහිපයකටද තද වැසි ඇද හැලුන බව වාර්තා වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=n1207168</link>
    <topic>සමාජ ඒකාබද්ධතා සතිය අද සිට</topic>
    <author>අනුර ප්‍රේමලාල්</author>
    <content>සමාජ ඒකාබද්ධතාව ඇතිකිරීම සඳහා ජාතික භාෂා හා සමාජ ඒකාබද්ධතා අමාත්‍යාංශය ක්‍රියාත්මක කරන ජාතික වැඩපිළිවෙළේ ආරම්භක වැඩසටහන වූ සමාජ ඒකාබද්ධතා සතිය අද (16) සිට 22 දක්වා පැවැත්වේ. ඒ අනුව අද (16) සවස ජනාධිපති මහින්ද රාජපක්ෂ මහතාගේ ප්‍රධානත්වයෙන් සමාජ ඒකාබද්ධතා ජාතික ප්‍රතිපත්තිය එළිදැක්වීම අරලියගහ මැදුරේදී සිදුකෙරේ. ඇමැති වාසුදේව නානායක්කාර මහතා විසින් එය අද ජනාධිපතිතුමා වෙත බාරදීමට නියමිතය.මෙහිදී සමාජ ඒකාබද්ධතා තේමාව හා ලාංඡනය ප්‍රකාශයට පත්කෙරේ. මීට අමතරව ප්‍රජා මට්ටමින් සමාජ ඒකාබද්ධතා ජන සහභාගිත්ව වැඩසටහන් 25ක් දීපව්‍යාප්තව සිදුවේ.එහිදී ශ්‍රමදාන, අලුත්වැඩියා කිරීම්, පෙර පාසල් සංවර්ධන කටයුතු, සෞඛ්‍ය සායන වැනි ව්‍යාපෘති ක්‍රියාත්මක වේ.ජනතාවට එදිනෙදා අවශ්‍ය නෛතික ලියවිලි ලබාදීම සඳහා ජංගම සේවා මුලතිව්, මන්නාරම්, රත්නපුර, මාතර දිස්ත්‍රික්කවල සිදුකෙරේ.මේ සතියේදී දිස්ත්‍රික්ක 25 ම ආවරණය වන පරිදි නීති ආධාර ජංගම සේවා පැවැත්වේ. අධ්‍යාපන අමාත්‍යාංශය සමඟ එක්ව සමාජ ඒකාබද්ධතා සතිය පුරා දිවයිනේ සියලුම ජාතික හා පළාත් පාසල්වල සිසුන් සඳහා සමාජ ඒකාබද්ධතාව හා එහි වැදගත්කම පිළිබඳව සිසුන් දැනුවත් කරනු ඇත. ශ්‍රී ලංකා ජාතික චිත්‍රපට සංස්ථාවේ තරංගනී සිනමා ශාලාවේ සිනමා දැක්මක්ද මේ සතියේදී පැවැත්වේ.වෙබ් අඩවිය යළි එළිදැක්වීම රාජ්‍ය භාෂා දෙපාර්තමේන්තුව මගින් ත්‍රිභාෂා ඉලෙක්ට්‍රොනික ශබ්ද කෝෂයද අන්තර්ජාලයට නිකුත් කිරීම සිදුවේ. සමාජ ඒකාබද්ධ හා ප්‍රතිපත්තිය හඳුනා ගනු ලැබු මූලිකාංග පහ වන නීතිය, අධ්‍යාපන, සමාජ ආර්ථික, ආරක්ෂක, පාරිසරික ඔස්සේ පෝස්ටර් නිර්මාණය හා ප්‍රදර්ශනය ජාතික භාෂා අධ්‍යාපන පුහුණු ආයතනයක් මගින් පැවැත්වූ භාෂා පුහුණු නිලධාරින්ට සහතික ලබාදීම හා ඔවුන්ව දැනුවත් කිරීම හා ඒ පිළිබඳ පැවති ඡායාරූප ප්‍රදර්ශනවල ජයග්‍රාහිකයන්ට සම්මාන දිම මෙහිදී සිදුවනු ඇත.මේ පුළුල් වැඩසටහන සංකේතවත් කරමින් සමාජ ඒකාබද්ධතා සතිය ක්‍රියාත්මක වෙන අතර මෙය දිගුකාලීන වැඩසටහනක් සේ තව තවත් නිවැරැදි වෙමින් ජාතික ප්‍රතිපත්තියක් ලෙස ඉදිරියට සිදුවන බව අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=n1207169</link>
    <topic>මහජන මුදල් කා දමන නිලධාරීන්ට එරෙහිව දැඩි පියවර ගන්න</topic>
    <author>ධනුෂ්ක ගොඩකුඹුර</author>
    <content>මහජන මුදල් නාස්ති කරන නිලධාරීන්ට එරෙහිව දැඩි පියවර ගන්නා ලෙස ජනාධිපති මහින්ද රාජපක්ෂ මහතා අමාත්‍යාංශ ලේකම්වරුන් වෙත උපදෙස් දුන්නේය.ජනාධිපතිවරයා මෙසේ උපදෙස් දුන්නේ ගම්පහ දිස්ත්‍රික් විශේෂ සංවර්ධන කමිටු රැස්වීමට වේයන්ගොඩ, පත්තලගෙදර ගුරු අභ්‍යාස විද්‍යාලයේදී පෙරේදා (14) එක්වෙමිනි.මීගමුව රෝහලේ නව ගොඩනැගිල්ලේ පවතින දුර්වලතා සම්බන්ධයෙන් ඇමැති සරත් කුමාර ගුණරත්න මහතා පෙන්වා දීමෙන් අනතුරුව ජනාධිපතිවරයා පළාත් මහ ඇමැතිවරයාගෙන් ඒ සම්බන්ධයෙන් කරුණු විමසුවේය.කොරියානු ආධාර යටතේ 2005 වර්ෂයට පෙර ඉදිකිරීම් ආරම්භ කළ මේ ගොඩනැගිල්ලේ අඩුපාඩු රැසක් පවතින බව ප්‍රධාන ඇමැති ප්‍රසන්න රණතුංග මහතා කියා සිටියේය.ගොඩනැගිල්ලේ වැසිකිළි පද්ධතියේ කාන්දුවීම් හට ගෙන ඇති බවත් ඊට පිළියම් ලෙස වැසිකිළි පද්ධතිය නැවත ඉදිකිරීමට සිදුව ඇති බවත් මහ ඇමැතිවරයා කීවේය.මීගමුව සහ ගම්පහ රෝහල් දෙකෙහිම මෙසේ කොරියානු ආධාර යටතේ ගොඩනැගිලි ඉදිකර ඇති අතර මීගමුව රෝහලේ අඩුපාඩු නිසා ගෙවීම් නතර කළ බව ආර්ථික සංවර්ධන ඇමැති බැසිල් රාජපක්ෂ මහතා පැවසීය.මෙවැනි ඉදිකිරීම් රැසක් ඒ කාලයේ සිදු කර ඇති බවත් දෝෂ සහගත මෙවැනි ව්‍යාපෘතීන්ට මැදිහත් වීමට වත්මන් නිලධාරීන් කැමැති නැති බවත් ඇමැතිවරයා කීවේය.ඉතිහාසය පුරා කළ මෙවැනි වැරැදිවලට වග කියන්නට සිදුව ඇත්තේ වත්මන් රජයට බවත් මේවාට වගකිවයුත්තන්ට එරෙහිව තීන්දු ගැනීමට සිදුවන බවත් ජනාධිපතිවරයා පැවසීය.රජය මුහුණ දුන් යුද්ධයේ පටන් සෑම ගැටලුවක්ම මෙසේ අතීතයේ සිදු වූ වැරදි නිසා හට ගත් ඒවා බවත් ජනාධිපතිවරයා පෙන්වා දුන්නේය.මෙම ගොඩනැගිල්ල සම්බන්ධයෙන් වහාම පියවර ගන්නා ලෙස ජනාධිපතිවරයා මහ ඇමැතිවරයාට නියෝග කළ අතර අදාළ ඉදිකිරීම් කළ කොරියානු සමාගම අලුත්වැඩියාවට යන වියදමින් සියයට 65 ක් ගෙවීමට සූදානමින් සිටින බව හෙළිවිය.ඉතුරු සියයට 35 රේඛීය අමාත්‍යාංශයෙන් මුදාහැර කඩිනමින් ඉදිකිරීම් අරඹන ලෙසත් ජනාධිපතිවරයා නියෝග කළේය.මැතිඇමැතිවරු, අමාත්‍යාංශ ලේකම්වරු ඇතුළු පිරිසක් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=n12071610</link>
    <topic>අම්පාර හාඩි උසස් තාක්ෂණ විද්‍යායතනයවිශ්වවිද්‍යාලයක් බවට පත් කරනවා</topic>
    <author/>
    <content>අම්පාර හාඩි උසස් තාක්ෂණ විද්‍යායතනය ලබන වසර අවසන්වීමට පෙර විශ්වවිද්‍යාලයක් කරන බව පාර්ලිමේන්තු මන්ත්‍රී නාමල් රාජපක්ෂ මහතා පැවසීය.මේ මගින් උසස් තාක්ෂණය තව තවත් පුළුල් කිරීමට අවස්ථාව උදාවන බව හෙතෙම කීවේය.අම්පාර හාඩි උසස් තාක්ෂණ ආයතන භූමියේදී 2013 දැයට කිරුළ ප්‍රදර්ශනයට මුල්ගල තැබීමේ අවස්ථාවට ඊයේ (15) එක්වෙමින් පාර්ලිමේන්තු මන්ත්‍රිවරයා එසේ ප්‍රකාශ කළේය.දැයට කිරුළ ප්‍රදර්ශනය හුදෙක් විනෝදාත්මක ප්‍රදර්ශනයක් නොවන බව පවසන ඒ මහතා එය අනාගත පරම්පරාවට ප්‍රයෝජන ලබාගත හැකි දීර්ඝකාලීන වැඩපිළිවෙළක් බව හෙතෙම අවධාරණය කළේය.දැයට කිරුළ ප්‍රදර්ශනය ජනාධිපතිතුමා ආරම්භකළේ සංවර්ධනය වේගවත් කිරීමට බවත්, ඉන් පළාත් රැසක් නිසි ප්‍රයෝජන ලබාගෙන ඇති බවත් රාජපක්ෂ මහතා පැවසීය.දශක තුනක් පුරා යුද්ධයෙන් බැට කෑ නැගෙනහිර ජනතාවට දැයටකිරුළ ප්‍රදර්ශනයෙන් ඉගෙනගත හැකි බොහෝ දේ තිබෙන බව පවසන පාර්ලිමේන්තු මන්ත්‍රීවරයා ඉන් වැඩි ඉඩකඩක් ලබාගැනීමට නැගෙනහිර ජනතාව උත්සුක වියයුතු බව ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=n12071611</link>
    <topic>වෙබ් අඩවිවලට මඩ පුවත් සපයන මාධ්‍යවේදියකු හඳුනාගෙන</topic>
    <author>විජයානි එදිරිසිංහ</author>
    <content>දේශීය සහ විදේශීය වෙබ් අඩවිවලට මඩ ප්‍රවෘත්ති සපයන මාධ්‍යවේදියකු බුද්ධි අංශ මඟින් හඳුනාගෙන තිබේ.පක්ෂයේ සහ විපක්ෂයේ මැති ඇමැතිවරුන් සහ වෙනත් ඉහළ පෙළේ නිලධාරින් පමණක් නොව අන්තර් ජාතික රාජ්‍ය නොවන සංවිධානවල නියෝජිතයන් සමඟද සබඳතා පවත්වමින් සොයාගන්නා විවිධ තොරතුරු ඇතැම් විට මොහු විසින් විකෘති කර පවා වෙබ් අඩවිවලට ලබාදී තිබේ.මාධ්‍යවේදී වැටුපකින් ඉපයීමට නොහැකි තරම් ධනයක් උපයා ඇති මොහු කොළඹ සුපිරි නිවාස සංකීර්ණයක වටිනා නිවසක්ද වාහනද හිමිකරගෙන තිබෙන බව පොලිස් බුද්ධි අංශ මගින් හෙළිකරගෙන තිබේ.විදේශ සංචාරවලද යෙදෙන මොහු එන්.ජී.ඕ. නියෝජිතයන් මෙරටට ගෙන්වා ඔවුන්ට අවශ්‍ය ප්‍රවෘත්ති වාර්තා කර ගැනීමටත් කටයුතු සලසා දී තිබේ.රජයට පමණක් නොව ප්‍රභූවරු රාජ්‍ය නිලධාරින් ඇතුළු විවිධ පුද්ගලයන්ටද එරෙහිව මඩ වෙබ් අඩවිවලට ප්‍රවෘත්ති සපයා ඇති බවට තොරතුරු අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=n12071612</link>
    <topic>දේශපාලනඥයන් සහ නිලධාරීන් ජනතා සේවය කාර්යක්ෂමව කළ යුතුයි</topic>
    <author>ධනුෂ්ක ගොඩකුඹුර</author>
    <content>සංවර්ධන ක්‍රියාවලිය පහසු කිරීම සඳහා පත් කර තිබෙන දිස්ත්‍රික් හා ප්‍රාදේශීය සංවර්ධන කමිටු මඟින් ජනතා සේවය කාර්යක්ෂමව කිරීමට දේශපාලනඥයන් හා නිලධාරීන් වග බලා ගත යුතු බව ජනාධිපති මහින්ද රාජපක්ෂ මහතා අවධාරණය කළේය.ජනාධිපතිවරයා මෙසේ ප්‍රකාශ කළේ කොළඹ දිස්ත්‍රික් විශේෂ සංවර්ධන කමිටු රැස්වීමට කොළඹ පදනම් ආයතනයේදී 13 වැනිදා එක්වෙමිනි.ඛණිජ තෙල් කර්මාන්ත ඇමැති සුසිල් ප්‍රේමජයන්ත මහතා- ජනාධිපතිතුමා පෞද්ගලිකව අධීක්ෂණය කරන වැඩපිළිවෙළක් ලෙස පසුගිය වසරේ බස්නාහිර පළාතේ දිස්ත්‍රික්ක තුනේම ප්‍රගති සමාලෝචන රැස්වීම් පානදුරේදී පැවැත්වුණා. අද නැවතත් කොළඹ දිස්ත්‍රික් රැස්වීම පැවැත්වෙනවා. කොළඹ දිස්ත්‍රික්කයේ දිස්ත්‍රික් හා ප්‍රාදේශීය මට්ටමින් කරන ලද සමාලෝචනයන් හා නිලධාරීන්ගේ වාර්තා පදනම් කරගෙන පූර්ව සූදානමක් ඇතිව ජනාධිපතිතුමා ඉදිරියේ ප්‍රගතිය සමාලෝචනය කර ගැටලු සාකච්ඡා කරනවා.ශ්‍රී ලංකාවේ අගනගරය ලෙස කොළඹ සංවර්ධන ප්‍රගතීන් හා ඉදිරි සැලසුම් සාකච්ඡා කිරීම බලාපොරොත්තුවයි.කොළඹ දිස්ත්‍රික් ලේකම් එච්. ඩී. කමල් පද්මසිරි මහතා- අපි ප්‍රාදේශීය හා දිස්ත්‍රික් සම්බන්ධීකරණ කමිටුවලදී හඳුනා ගත් ගැටලු හා ඒවා විසැඳීමට පියවරත් දිස්ත්‍රික් මට්ටමින් අපට විසඳා ගැනීමට නොහැකි ගැටලුත් අද ඉදිරිපත් කෙරෙනවා. වර්ග කිලෝමීටර් 663. 83ක වර්ග ප්‍රමාණයකින් සමන්විත කොළඹ දිස්ත්‍රික්කයේ ප්‍රාදේශීය ලේකම් කොට්ඨාස 13ක් තිබෙනවා. ජාතික මට්ටමේ සාක්ෂරතාව සියයට 91. 3ක් වන විට කොළඹ දිස්ත්‍රික්කයේ සාක්ෂරතාව සියයට 94. 1ක ඉහළ අගයක් ගන්නවා. ඒ වගේම ජාතික මට්ටමේ සියයට 8.9ක් වන දරිද්‍රතාව කොළඹ සියයට 3. 6 යි.ජාතික සවිය ගමනැගුම වැඩසටහන යටතේ 2006- 2011 වර්ෂ සඳහා ව්‍යාපෘති 3598ක් සඳහා රුපියල් මිලියන 1429.21ක් වැය කර තිබෙනවා. මාර්ග කාපට් කිරීමේ ව්‍යාපෘතිය යටතේ මාර්ග කිලෝමීටර් 124 කින් 91 ක් දැනට අවසන් කර තිබෙනවා. දිවිනැගුම යටතේ පවුල් 83550ක් ආවරණය කළා. කොළඹ දිස්ත්‍රික්කයේ කුඹුරු හෙක්ටයාර් 6932 ක් ඇති අතර මෙට්‍රික් ටොන් 260000ක වාර්ෂික වී නිෂ්පාදනයක් වාර්තා වෙනවා. පුරන් කුඹුරු හෙක්ටයාර් 890ක් නැවත වගාවට කටයුතු යොදා තිබෙනවා.ධීවර ක්ෂේත්‍රය සළකා බැලූ විට වර්ෂ 2016 වන විට මත්ස්‍ය අස්වැන්න මෙට්‍රික් ටොන් 600 දක්වා ඉහළ දැමීමට ඉලක්ක කර තිබෙනවා. කොළඹ දිස්ත්‍රික්කයේ ආදායමක් නැති ජල සම්පාදනය ඉහළ අගයක් ගන්නවා. එය සියයට 49. 3ක්. කාන්දුවීම්, නීතිවිරෝධී ජල සැපයුම්, අපතේ යාම් ආදිය මේ ආදායමක් නැති ජල සම්පාදනයට අයත් වෙනවා. එම ප්‍රමාණය සියයට 9.4 දක්වා අඩු කිරීමට ඉලක්ක කර තිබෙනවා. වර්ෂ 2016 වන විට දිස්ත්‍රික්කයේ ජලසම්පාදනය සියයට 83 දක්වා ඉහළ දැමීම අරමුණයි.දිස්ත්‍රික්කයේ විදුලිය ඇති ප්‍රමාණය සියයට 99ක් වන අතර එය සියයට 100 දක්වා ඉහළ දැමීමට සැලසුම් කර තිබෙනවා. ලක්ෂ 24 ක ජනගහනයක් සිටින කොළඹ දිස්ත්‍රික්කයේ ඒ ශ්‍රේණියේ මාර්ග කිලෝමීටර් 166ක් බී ශ්‍රේණියේ මාර්ග කිලෝමීටර් 258ක් තිබෙනවා. මේ වන විට වැඩ අරඹා ඇති පාලම් 12ක් මේ වසරේ අවසන් කිරීමට බලාපොරොත්තු වෙනවා. පිටත වටරවුම් මාර්ගයේ දෙවැනි අදියර මේ වන විටත් ඇරැඹී අවසන්. පෑලියගොඩ සිට ජාඇල දක්වාත් මැලිබන් හන්දියේ සිට පානදුරේ නල්ලූර් දක්වාත් මාර්ග සංවර්ධනයට ලෝක බැංකු ආධාර් යටතේ කටයුතු කරනවා.හඳුනා ගෙන ඇති ව්‍යාපෘති ලෙස බත්තරමුල්ල සිට කොල්ලුපිටිය දක්වා නව මාර්ගයක් ඉදිකිරීම, බේස්ලයින් මාර්ගය දීර්ඝ කිරීම, මුහුදුබඩ මාර්ගය දෙහිවල දක්වා දීර්ඝ කිරීම, ගොඩගම රත්නපුර මාර්ගය දීර්ඝ කිරිම, කැලණිසිරි පාලමේ සිට කොස්වත්ත දක්වා මාර්ගය දියුණු කිරීම පෙන්වා දිය හැකියි. දිනකට කොළඹ නගරයකට වාහන ලක්ෂ 15ක් පමණ ඇතුළු වෙනවා. තදබදය අවම කිරිමට සැලසුම් සකසා තිබෙනවා.ජනප්‍රිය පාසල්වලට විසැඳුමක් ලෙස ද්වීතීක පාසල් දහසේ ව්‍යාපෘතිය යටතේ පාසල් 47ක් සංවර්ධනය කරන්නට සැලසුම් කර තිබෙනවා. වර්ෂයකට උසස් පෙළ විභාගයෙන් සියයට 28ක් අසමත් වන අතර මේ අය කිසිදු වෘත්තීය පුහුණුවක් නැතිව සමාජයට යනවා. මේ ගැටලුවට පිළියම් ලෙස හෝමාගම මහින්ද රාජපක්ෂ විද්‍යාලය හා රත්මලාන කොතලාවල විද්‍යාලය මඟින් වෘත්තීය පුහුණුව ලබාදීමට කටයුතු කරනවා. දිස්ත්‍රික්කයේ අඩුම අධ්‍යාපන ප්‍රතිශතයක් ඇත්තේ හෝමාගම අධ්‍යාපන කොට්ඨාසය තුළයි.ජනාධිපතිවරයා- හෝමාගම ද අඩුම ?අධ්‍යාපන ඇමැති බන්දුල ගුණවර්ධන මහතා - වර්ෂ 2016 දී හෝමාගම කොළඹ දිස්ත්‍රික්කයේ පළමු තැනට ගෙන ඒමයි අපේ ඉලක්කය.දිස්ත්‍රික් ලේකම්වරයා- සෞඛ්‍ය දර්ශක අතින් කොළඹ ඉදිරියෙන් සිටිනවා. ජාතික තලයේ ජනගහනයෙන් දහසකට වෛද්‍යවරුන් 7ක් සිටින විට කොළඹ 15.8ක් සිටිනවා. හෙදියන් 24. 07 ක් සිටිනවා. ඩෙංගු රෝගයෙන් 2011 වසරේ රෝගීන් 57ක් ජීවිතක්ෂයට පත් වූ අතර 2012 වසරේ මේ වන විට 24 දෙනකු මියගොස් සිටිනවා. ජූනි මාසයේ පමණක් රෝගීන් 650ක් වාර්තා වුණා. ග්‍රාම නිලධාරීන් සාම නිලධාරීන් ලෙස පුහුණු කිරීමට යෝජනා කරනවාජනාධිපතිවරයා - දැනටමත් පොලීසිය ඒක කරනවා නේද ?පොලිස්පති එන්. කේ. ඉලංගකෝන් මහතා - ඔව් ජනාධිපතිතුමනි අපි ඒ වැඩපිළිවෙළ අරඹා තිබෙනවා.පළාත්සභා මන්ත්‍රීවරයෙක් - ජනාධිපතිතුමනි, වෙනිවැල්පොළ අමණු කඩලා අලුත් අමුණක් හදන්න යනවා. ඇස්තමේන්තුව මිලියන 17 ක්. නමුත් අක්කර 450 ක් ඒකෙන් විනාශ වෙනවා.නිලධාරියෙක් - මම ඒ ගැන බලලා වාර්තාවක් දෙන්නම්.ඇමැති බන්දුල ගුණවර්ධන මහතා - මේකට දැන් වසර දෙකක්. එක එක නිලධාරීන් ඇවිත් කතා කරලා යනවා විතරයි. වගකීම එක එක අයට පවරනවා.ජනාධිපතිවරයා- නිලධාරීන් මේ ගැන දන්නවාද ?නිලධාරීයෙක්- ඒක පත්තරවල දැක්කා.ජනාධිපතිවරයා - වහාම මේක සාකච්ඡා කරන්න. මට වාර්තා කරන්න ඕනෑ නෑ. මට කියන්න මේ වසර අවසන් වන විට මේ වැඩේ කරනවා කියලා.මම රොබට් ගුණවර්ධන මාවතට ගියා. එතැන තිබෙනවා විශාල කුඹුරක් පුරන් වෙලා. කඩුවෙල ආසනයේ. ඒක වවන්නෙත් නැහැ. අයිතිකරුවෝ බලන්නෙත් නැහැ.බස්නාහිර පළාත් ඇමැති උදය ගම්මන්පිල මහතා - අපි පුරන් කුඹුරු අස්වද්දන්න අවශ්‍ය දේ දෙනවා. නමුත් කුඹුරු අයිතිකරුවෝ කැමැති ඒ කුඹුරු ගොඩකරන්න. ගොවිජන කොමසාරිස්ට බලය තිබෙනවා කුඹුරු අස්වද්දන්න පවරා දෙන්න. වගා කරන්න කැමැති අයත් ගොඩක් ඉන්නවා.ජනාධිපතිවරයා - කැමැති අය නම් ගොඩක් ඉන්නවා. ඒ පාරත් හොඳ නැහැ.කෘෂිකර්ම ඇමැති මහින්ද යාපා අබේවර්ධන මහතා - කොළඹ නම් මේ වගේ කුඹුරු අස්වද්දන්න විශාල සමාගම් කැමැත්තෙන් ඉන්නවා. නමුත් ඒ අය ඉල්ලන්නේ අක්කර 50 ට වැඩි කුඹුරු.ජනාධිපතිවරයා - එච්චර කුඹුරු කොහෙද තිබෙන්නේ ?ඇමැති සුසිල් ප්‍රේමජයන්ත මහතා - මේ වගේ කුඹුරුවල කාලයක් තිස්සේ වගා නොකිරීම නිසා පස වෙනස් වෙලා. ඒවා භාවිතා කරන්නේ අතිරේක බෝග වගාවට.ගොවිජන සේවා නිලධාරියෙක් - අපේ පනත අනුව අතිරේක බෝග වගාවට ඉඩ තිබෙනවා.ජනාධිපතිවරයා - ගොඩ නොකර ඕනේ දෙයක් කරන්න. ඒ අයිතිකරුවෝ ගෙන්නලා සාකච්ඡා කරන්න. නීතිය පෙන්වලා දෙන්න ඒ අයට.නිලධාරියෙක් - හංවැල්ල, කඩුවෙල හා හෝමාගමට ජලය දෙන්න ව්‍යාපෘතියක් තිබෙනවා. ඒ සඳහා රුපියල් මිලියන 1400 ක් වැයවෙනවා. මේකට මුදල් හොයා ගන්න පුළුවන් ක්‍රම දෙකකට. එකක් තමයි මුදල් අමාත්‍යාංශයෙන් ලබා ගැනීම. අනෙක පත්තරවල දැන්වීම් දාලා ආයෝජකයන් සොයා ගැනීම.ජනාධිපතිවරයා - මුදල් අමාත්‍යාංශය සමඟ සාකච්ඡා කරන්න.ඇමැති බන්දුල ගුණවර්ධන මහතා - රටේ ක්‍රියාත්මක නව සංවර්ධන ව්‍යාපෘති සමඟ ජලය සැපයීමේ ගැටලුවක් තිබෙනවා. හෝමාගම පමණක් නව ව්‍යාපෘති පහක් කෙරෙනවා. හෝමාගම අධ්‍යාපනය ගැන කතා කළොත් අපිට ජාතික පාසල් දෙකයි තිබෙන්නේ. කොළඹට ජාතික පාසල් 29ක් තිබෙනවා. ඒ නිසා අපි හෝමාගමට වැඩිවැඩියෙන් පහසුකම් දෙන්න ඕනෑ.ඇමැති දිනේෂ් ගුණවර්ධන මහතා- ඒ ගැන අවධානය යොමු කර ඊට මූලික සැලසුම් හදලා තිබෙනවා. එක යෝජනා ක්‍රමයකට රුපියල් මිලියන 1100ක් යනවා.ප්‍රාදේශීය සභා මන්ත්‍රීවරයෙක් - ජනාධිපතිතුමනි අලුතෙන් හදපු මාර්ගය ජලය දෙන්න කැඩුවා. තාම හදලා නැහැ.ජනාධිපතිවරයා - මම හැමදාම කියනවා පාර හදන්න පෙර මේවා සැලසුම් කරන්න කියලා. නැතිනම් පාර හදලා පසුවදා කඩනවා ජලය දෙන්න. මම 2005 ඉඳන් කියන කතාවක් මේක.මහාමාර්ග අමාත්‍යාංශ ලේකම්වරයා -අපි මාර්ග අලුත්වැඩියා කරන විට ජලනළ ඉවතට ගන්න වෙනවා. නැතිනම් ඒවා කාන්දු වෙලා නැවත පාර කැඩෙනවා. ඒ වගේම මණ්ඩලය නිතරම නිවෙස්වලට සම්බන්ධතා දෙනවා. ජල සම්පාදන මණ්ඩලය ජලනළ එළියට ගන්න මුදල් ඉල්ලනවා. ඇතැම්විට පාර හදනවාට වඩා මුදලක් යනවා ඒ සඳහා. නමුත් අපිට එතරම් ප්‍රතිපාදන ලැබෙන්නේ නැහැ. අපි දැන් පාර හදන කොන්ත්‍රාත්කරුටම ජලනළ එලන්නත් දෙනවා.ප්‍රාදේශීයසභා මන්ත්‍රීවරයෙක් - ජනාධිපතිතුමනි, අපේ ප්‍රදේශයේ පවුල් 1500කට ජලය දෙන්න මාර්ගය කඩන්න බැහැ කියනවා. කිලෝමීටර් 9 යි කඩන්න වෙන්නේ. මම නියෝජ්‍ය ඇමැතිතුමාගේ ලියුමක් අරගෙන ගියා ලේකම්තුමා ළඟට. එතුමා ඒක විසි කළා.ජනාධිපතිවරයා - මේ ලේකම්තුමා ගැන පැමිණිලි ලැබිලා නැහැ. ප්‍රථම වරට ඔයාගෙන් තමයි පැමිණිල්ලක් ලැබුණේ.මහාමාර්ග අමාත්‍යාංශ ලේකම්වරයා- මේ අය මුදල් දෙන්නේ නැහැ.ජනාධිපතිවරයා- එහෙම බැහැ. පාරට මුදල් දෙන්න ඕනෑ.නාගරික මන්ත්‍රීවරයෙක් - ජනාධිපතිතුමා මම ඒකට දෙනවා මුදල්.ජනාධිපතිවරයා - ඔය තියෙන්නේ. මෙයාගෙන් ගන්න මුදල්. හෙට මුදල් අරන් අනිද්දා ඉඳන් වැඩේ කරන්න. කාපට් කරන්න ගියාම ඇති වන ප්‍රශ්නයක් මේක. ජල නළ දාලා ඉවර වුණාම පාර හදන්න ගන්න. පාර දෙපසින් තීරුවක් වෙන් කරන්න බැරිද ?මහාමාර්ග අමාත්‍යාංශ ලේකම්වරයා - සමහර මාර්ගවල ඒකට ඉඩ නැහැ.ජනාධිපතිවරයා- සේවා කෝරිඩෝරයක් තියන්න බැරිද ? ඒක තමයි හොඳම ක්‍රමය. මේ ඉඩම්වල කාණුව කපලා වැඩේ කරලා වහලා ඒ අයටම දෙන්න.මහාමාර්ග අමාත්‍යාංශ ලේකම්වරයා - ඒ ගැන සාකච්ඡා කරන්නම්.ජනාධිපතිවරයා - ඒක බලන්න. අපි ඉඩම් අයිති අයට මුදලුත් ගෙවනවානේ.මහරගම නගරාධිපතිනිය- දුම්රිය පොළ පාර අලුත්වැඩියා කර දෙන්න. ඒක කොට්ටාවට විකල්ප මාර්ගයක්. ඒ වගේම සියඹලාවත්ත පවරා දෙන්න.මහාමාර්ග අමාත්‍යාංශ ලේකම්වරයා - ඒක පළාත් සභා මාර්ගයක්.පළාත් ඇමැති නිමල් ලාන්සා මහතා - ඒක එතරම් වැදගත් මාර්ගයක් නොවෙයි. අපි මුදල් වෙන් කළාම මේ අය වෙන පාරවල් හදා ගත්තා.ප්‍රාදේශීය ලේකම්වරිය - සියඹලාවත්ත පවරා දීම ගැන යෝජනාව අමාත්‍යාංශයෙන් දෙන්න ඕනෑ.පළාත් පාලන අමාත්‍යාංශ ලේකම්වරයා - යෝජනාව ලැබිලා නැහැ.ජනාධිපතිවරයා- නගරාධිපතිතුමිය යෝජනා හිතේ තියාගෙන ඉඳලා වැඩක් නැහැ ඉදිරිපත් කරන්න. ප්‍රාදේශීය ලේකම්තුමිය තමන්ට ලැබිලා තියෙන බලතල භාවිතා කරන්න. මේ යෝජනා ආවාම ඒවා ක්‍රියාත්මක කිරීමේ වගකීමක් තිබෙනවා. අපේ පළාත්වල මන්ත්‍රීවරුන් යෝජනාවක් ගෙනාවාම ප්‍රාදේශීය ලේකම් තමයි කරන්නේ සේරම.පළාත් ඇමති උපාලි කොඩිකාර මහතා- කොට්ටාව නගර සැලසුම.ජනාධිපතිවරයා - ඉතිහාසය ඕනේ නැහැ. මුල්ගල් තියපුවා පෝලිමක් තිබෙනවා.නාගරික සංවර්ධන අධිකාරිය- ඒ සැලසුම් සකස් කරගෙන යනවා. ප්‍රතිපාදනවල ගැටලුවක් තිබෙනවා.මහාමාර්ග අමාත්‍යාංශ ලේකම්වරයා - අපි කොට්ටාව තදබදය ගැන ආරක්ෂක ලේකම්තුමා සමඟ කතා කළා. ඒකට විසඳුම තමයි කොට්ටාව බස්නැවතුම අධිවේගය අසළට ගෙනයාම.ඇමැති පාඨලී චම්පික රණවක මහතා - කොට්ටාව වෙනස් නොකළොත් අධිවේගයෙන් වැඩක් නැහැ.මහාමාර්ග අමාත්‍යාංශ ලේකම්වරයා - ඉක්මනින්ම කරන්න පුළුවන් දේ තමයි බස්නැවතුම ගෙන යන එක.ජනාධිපතිවරයා -මටත් මේ ගැන කියනවා සමහරු. ගාල්ල ඉඳන් විනාඩි පනස් පහෙන් ආවා. නමුත් කොළඹට යන්න පැයක් යනවා කියනවා.ඇමැති ගාමිණී ලොකුගේ මහතා- පිළියන්දල මාර්ගයෙන් කොළඹ එන්න පැය එකහමාරක් යනවා.ජනාධිපතිවරයා- මහාමාර්ග ගැන වෙන දවසක කතා කරමු. ඒකට සාකච්ඡාවක් කැඳවන්නම්.කොටිකාවත්ත ප්‍රාදේශීය සභා මන්ත්‍රීවරයෙක් - ඔරුගොඩවත්ත අවිස්සාවේල්ල මාර්ගය ඉතාම අබලන්. පාලම් සියල්ලම කැඩිලා. ගුවන් පාලමේ ලයිට් නැහැ.ජනාධිපතිවරයා- විදුලි බල මණ්ඩලය තමයි ලයිට් දෙන්නේ.ඇමැති පාඨලී චම්පික රණවක මහතා- කවුරු හරි මුදල් දෙනවා නම් අපි විදුලිය දෙනවා.පළාත් සභා මන්ත්‍රීවරයෙක් - ගුවන් පාලම නගර සභාවට බාර දෙනවා නම් ගෙවන්න පුළුවන්.ඇමැති පාඨලී චම්පික රණවක මහතා - ඒක අපිට අයිති කාර්යයක් නොවෙයි.මහාමාර්ග අමාත්‍යාංශ ලේකම්වරයා- වසර 15කට විතර පෙර මේ මාර්ගය සකස් කර තිබෙනවා. පාර පුළුල් කරන්න බැරි පාර හදනවා වගේ දෙගුණයක් වන්දි ගෙවන්න වැය වෙන නිසයි. දැනට කාපට් කරලා තිබුණත් දුර්වලතා තියෙනවා. පාලම් දෙකක් අබලන්. ඒවා පාලම් ව්‍යාපෘතිය යටතේ හදනවා. පාර පටුයි. නිතරම කන්ටේනර් යන මාර්ගයක්. පාර හැදුවත් පටු නිසා තදබදයට විසඳුමක් නැහැ.ජනාධිපතිවරයා - පාලම් ව්‍යාපෘතිය යටතේ පාලම් දෙක හදන්න.කඩුවෙල නගරාධිපතිවරයා - බලධාරියා නගර සභාව වුණත් සංවර්ධන කටයුතු කරන්නේ ප්‍රාදේශීය ලේකම්. ජනතාව අපට බනිනවා.ජනාධිපතිවරයා - එහෙනම් මීට පස්සේ කඩුවෙලට වැඩ කරන්න එපා.ඇමැති විමල් වීරවංශ මහතා - ජනාධිපතිතුමනි නගර සභාවේ වගකිවයුත්තන් සංවර්ධන කමිටු රැස්වීමට එන්නේ නැහැ. ඒ අය එනවා නම් ගැටලුවක් නැහැ.ජනාධිපතිවරයා- කොළඹ නගර සභාවේ මේ කිසිදු ගැටලුවක් නැහැ. නාගරික සංවර්ධන අධිකාරිය, ප්‍රාදේශීය ලේකම් කාර්යාලය සමඟ වැඩ කරගෙන යනවා. කවුරු කළත් අන්තිම ප්‍රයෝජනය එන්නේ රටට. ජනතාව වෙනුවෙන් කරන දේට අරයාගේ බලතල, මෙයාගේ බලතල කියලා බලන්න එපා. තමුන්ලත් සම්බන්ධ වෙන්න. රජය දිස්ත්‍රික්, ප්‍රාදේශීය සංවර්ධන කමිටු පත් කර තිබෙන්නේ සංවර්ධන ක්‍රියාවලිය පහසු කරන්න. එහෙම බලතල ගැන හිතේ තියාගෙන වැඩ කරන්න බැහැ. ඒ බලතල පොදුවේ රටට, ජනතාවට සෙතක් වන විදියට යොදා ගත යුතුයි.පළාත් සභා මන්ත්‍රීවරයෙක් - ජනාධිපතිතුමාගේ මෙහෙයවීම යටතේ එක ගමකට එක වැඩක් වැඩසටහනින් අපට දුන් මුදල් වියදම් කරන්න ලැබෙන්නේ නැහැ.අපි කඩුවෙල ආසනයේ වැඩකරන්න ව්‍යාපෘති තෝරා ගත් විට නගරාධිපතිතුමා අපිට කලින් ගිහින් ඒවායේ වැඩ පටන් ගන්නවා. නමුත් කරන්නේ භාගයයි. ජනාධිපතිතුමා අපට දෙන දේ ජනතාවට දෙන්න වෙන්නේ නැහැ මේ නිසා.ඇමැති විමල් වීරවංශ මහතා - මේ කාරණය නිසා ව්‍යාපෘති 19ක් ප්‍රතික්ෂේප වුණා.ජනාධිපතිවරයා - මේවා එකතු වෙලා කරන්න ඕනේ දේවල්. කොළඹ නගර සභාවට මේ මොන ගැටලුවක්වත් නැහැ විපක්ෂයේ නගර සභාවක් වුණාට. මනාප, ඡන්ද ගැටුම් ඒ කාලෙට තියාගන්න. නගරාධිපතිතුමාට තමයි හොඳ නම එන්නේ පාර හොඳ වුණොත්.ඇමැති විමල් වීරවංශ මහතා - එතුමාට මම ආරාධනා කරනවා සංවර්ධන කමිටුවට එන්න කියලා.ඇමැති බන්දුල ගුණවර්ධන - යම් ආසනයකට එහෙම කරන්න බැරි තරම් මුදල් තියෙනවා නම් ඒ මුදල් අපිට දෙන්න කියලා ඉල්ලා සිටිනවා.මහරගම මහ නගර සභාවේ විපක්ෂ නායක- ජනාධිපතිතුමනි අපි සතුටු වෙනවා පළාත් පාලන මන්ත්‍රීවරුන්ට වැඩක් කරන්නට ඉඩකඩ ලබා දීම ගැන. අපිට එලෙස මුදල් ලැබෙන්නේ නැති නිසා අපි වැඩ කරන්න මුදල් ගන්නේ අපේ පක්ෂයේ පාර්ලිමේන්තු මන්ත්‍රීවරුන්ගේ ප්‍රතිපාදනවලින්. නමුත් නගර සභාව අපිට ඉඩ දෙන්නේ නැහැ.නගර සභාව කරන වැඩවලට වඩා ප්‍රාදේශීය ලේකම් කාර්යාලය කරන වැඩ කල් පවතිනවා. අපි මන්ත්‍රීවරුන් හරහා වෙන්කර ගන්නා මුදලින් නම් කරන ලද ප්‍රාදේශීය ලේකම් කාර්යාල හරහා වැඩ කරන්න ඉඩ දෙන ලෙස ඉල්ලා සිටිනවා.මහරගම නගරාධිපතිනිය- එහෙම ප්‍රශ්නයක් නැහැ. ව්‍යාපෘතියකට ලක්ෂ පහක් යනවා නම් ඒ මන්ත්‍රීවරු දෙන්නේ ලක්ෂයක් වුණත් අපි ඉතුරු ලක්ෂ හතර දාලා වැඩේ කරනවා. නමුත් ප්‍රාදේශීය ලේකම් කාර්යාලය එහෙම කරන්නේ නැහැ.ජනාධිපතිවරයා - ඒ අයට ප්‍රාදේශීය ලේකම් හරහා වැඩ කරගන්න ඉඩ දෙන්න. පාර්ලිමේන්තුවෙන් එන සල්ලි භාවිතා කරන්න. ඔහොම කරන්න ගියොත් කිසිම වැඩක් කරන්න වෙන්නේ නැහැ. රාජධානි පිහිටුවා ගන්න එපා. දේශපාලකයන් හා රාජ්‍ය නිලධාරීන් එකතුවෙලා වැඩ කරන්න. පළාත් පාලන ආයතන කිසිවකුගේ රාජධානියක් ලෙස සළකන්න එපා. තමන්ගේ කියලා වෙන් කර ගන්න ගියාම තමයි ප්‍රශ්නය.කොළොන්නාව නගර සභා මන්ත්‍රී ප්‍රින්ස් ගුණසේකර මහතා - මාදින්නාගොඩ පාලම අබලන්. ඒක ඉදිකරන්න ඕනේ.ජනාධිපතිතුමා-ලේකම්තුමා ඒක බලන්න.ප්‍රදේශීය සභා මන්ත්‍රීවරයෙක් - ජනාධිපතිතුමනි කුඹුරක් මැදින් පෞද්ගලික තාක්ෂණ විද්‍යාලයකට පාරක් දෙන්න හදනවා.ජනාධිපතිවරයා- කුඹුරු මැදින් පාරවල් දෙන්න බැහැනේ. ඒ ගැන බලන්න.පොලිස්පතිතුමා රථවාහන තදබදයට මොකද කරන්නේ ?පොලිස්පතිවරයා - යෝජනා දෙකක් තිබෙනවා රථවාහන තදබදයට විසඳුම් ලෙස. රථවාහන තදබදය අධික ස්ථානයක් තමයි කඩුවෙල මංසන්ධිය. එතැනට ගුවන් පාලමක් ඉදිකළ යුතුයි. අනෙක් ස්ථානය කොහුවල මංසන්ධිය. එතැනටත් ගුවන් පාලමක් අවශ්‍යයි.ජනාධිපතිවරයා - දුම්රිය මාර්ග නවීකරණය කිරීමේ කටයුතු කොහොමද ?ප්‍රවාහන අමාත්‍යාංශ ලේකම්වරයා - කොටුව සිට අවිස්සාවේල්ල දක්වා දුම්රිය මාර්ගය නවීකරණය කර අවසන්. නමුත් එම මාර්ගයේ නැවතුම් ස්ථාන 35 ක් තිබෙනවා. එක නැවතුමක මිනිත්තු දෙක බැගින් නතර කළත් මින්ත්තු හැත්තෑවක් ගත වෙනවා. ඒ නිසා මේ මාර්ගයේ ගමනාන්තයට පැය තුනක්වත් යනවා.ජනාධිපතිවරයා - දුම්රිය නතර කළ යුතු ස්ථාන අලුතෙන් හඳුනාගෙන අවශ්‍ය පියවර ගන්න. මෙතැනට ගිහින් බලන්න. ඇවිදින එක ඇඟටත් ගුණයිනේ. දේශපාලන නායකත්වය සමඟ එකතුවෙලා තීරණයක් ගන්න.ප්‍රවාහන අමාත්‍යාංශ ලේකම්වරයා - අපි මොරටුව විශ්ව විද්‍යාලය සමඟ එකතු වෙලා සමීක්ෂණයක් කරනවා කොළඹ තදබදය ගැන. ඒ අය අලුතෙන් සැලසුම් කරමින් යනවා තදබදය අවම කිරීම ගැන. තව සති දෙකකින් ඒ වාර්තාව ලැබෙයි.ජනාධිපති ලේකම් ලලිත් වීරතුංග මහතා ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=r1207161</link>
    <topic>ගිරාඳුරුකෝට්ටේ සතිපොළ ඩෙංගු බෝකරන තිප්පොළක්</topic>
    <author>බිබිල මධ්‍යම විශේෂ</author>
    <content>ගිරාදුරුකෝට්ටේ සතිපොළේ සභ නගරයේ කැළිකසළ සතිපොළ භූමියේ ගොඩගසා ඇත. එහි ඩෙංගු මදුරුවන් බෝවේ. මේ පිළිබඳව මහජන සෞඛ්‍ය බලධාරින් මුනිවත රකින බවට නගරවාසීහු චෝදනා කරති.සෞඛ්‍ය බලධාරින් ගිරාදුරුකෝට්ටේ සතිපොළ භූමියේ, නගරයේ සහ රෝහලේ කැළි කසළ මෙන්ම කුණු කාණු සුද්ධ පවිත්‍ර කිරීමට පියවර නොගෙන සෞඛ්‍ය සේවකයින් ගම්මානවලට යවා ඉටිරෙදි සෙවිළි කළ ගැමියන්ගේ පැල්පත් කඩා දැමීමට පෙළඹී සිටින බව ප්‍රදේශවාසීහු කියති.මහියංගන ප්‍රාදේශීය සභාවෙන් ගිරාදුරුකෝට්ටේ නගරයේ, සතිපොළේ සහ රාජ්‍ය ආයතනවල කැළිකසළ සුද්ධ පවිත්‍ර කිරීමට කම්කරුවන් තිදෙනකු යොදවා ඇත. නමුත් අවශ්‍ය පහසුකම් ලබා දී නොමැති බවට කසළ කම්කරුවෝ මැසිවිලි නගති. ඔවුන්ට කොසු , ඉදල්, කූඩා ආදිය මාස හයකින් ලැබී නොමැත. සතිපොළ භූමියේ කුණු ඉවත්කිරීමට ටැක්ටරයද ලබා දී නැත. කුණු පල් වී මැසි මදුරුවන් බෝවී දුගඳ හමන බවත් මේ නිසා නගරවාසීන්ගේ බැණුම්වලට මුහුණ පා තමන් දැඩි අපහසුතාවයට පත්ව සිටින බවද එම කම්කරුවෝ වැඩිදුරටත් පැවසූහ.කම්කරුවන්ගේ චෝදනා ප්‍රතික්ෂේප කළ මහියංගන ප්‍රාදේශීය සභාවේ සභාපති ඩබ්.ඇම්.සුනිල් මහතා කියා සිටියේ කම්කරුවන්ගේ වැඩ පිළිබඳ සොයා බැලීමට නිලධාරියකු නොමැතිකමින් කම්කරුවන් හරියාකාරව වැඩ නොකිරීම මේ තත්ත්වයට හේතු වී ඇති බවයි. නගරයේ පවිත්‍ර කටයුතු කඩිනම් කිරීමට පියවර ගන්නා බවද ඔහු කීවේ ය.ගිරාදුරුකෝට්ටේ මහජන සෞඛ්‍ය වෛද්‍ය නිලධාරි ප්‍රේමවර්ධන මහතා මෙසේ පැවසීය. ගම්වලට නිලධාරින් යවා ගම්වාසින් දැනුවත් කර මදුරුවන් බෝවීම වැළැක්වීමට කටයුතු කරනවා. දැනුවත් කිරීම පිළිනොගන්නා අයට නඩු පවරනවා.කෙසේ වෙතත් ගිරාදුරුකෝට්ටේ නගරයේ පමණක් නොව රෝහලේද කුණු කාණු ද අපවිත්‍රය.මේවා සොයන්නට සෞඛ්‍ය බලධාරින් නොමැති බව ප්‍රදේශවාසීහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=r1207162</link>
    <topic>හාරිස්පත්තුව බෝතොට විහාරයේ ප්‍රතිමා - චිත්‍ර විනාශවෙන්න හැරලා</topic>
    <author>මහනුවර දිසා සමූහ</author>
    <content>පුංචි දඹුල්ල නමින් ප්‍රකට හාරිස්පත්තුව බෝතොට ඓතිහාසික පුදබිමේ සංරක්ෂණ කටයුතු කඩිනම් නොකළොත් විනාශවීමේ අවදානමක් පවතී.පුදබිමට බොදු බැතිමතුන් දහස් ගණනින් පැමිණ වන්දනා මාන කරති.ඓතිහාසික දඹුල්ල විහාරස්ථානයේ චිත්‍ර, මූර්ති, කැටයම්, වැනි නිර්මාණ බෝතොට විහාරස්ථ පරිශ්‍රයේ දැකගත හැක. මහනුවර යුගයේ කලා සම්ප්‍රදායන් මෙම විහාර මන්දිරයෙන් විද්‍යාමාන වේ.විහාර මන්දිරයේ ප්‍රධාන කොටස් තුනකි. සමාධි බුද්ධ ප්‍රතිමා තුනක්, දහඅට රියන් සැතපෙන බුද්ධ ප්‍රතිමාවක්, මෛත්‍රී බෝධිසත්ව ප්‍රතිමාවක්ද මෙහි ඇත.අසූමහා ශ්‍රාවක ප්‍රතිමා ද විහාර පරිශ්‍රයේ ඇත. අසූමහා ශ්‍රාවකයන් වහන්සේලා චිත්‍රයටද නගා ඇත. විහාර මන්දිරය ඇතුළත සේම පිටතද බුදු සිරිතට අදාළව චිත්‍ර නිර්මාණය කර ඇති අයුරු දැකිය හැකිය.විහාර මන්දිරයේ ප්‍රවේශ දොරටුවේ සඳකඩපහණකි.විහාර මන්දිරය අභ්‍යන්තරයේ සිවිලිම පළාපෙති වලින් අලංකාර කර ඇති අතර පහත රට සම්ප්‍රදාය ඉස්මතු කරවන නිර්මාණ විහාර මන්දිරයෙන් දැකගත හැකිය.ටැම්පිට විහාර මන්දිරයක් විහාරස්ථානයට අයත්ව තිබුණු බවට ජනවහරේ පවතී.දහ අට රියන් බුද්ධ ප්‍රතිමා වහන්සේගේ ආලේපිත තීන්ත පතුරු වශයන් ගැලවී ගොස් තිබේ. චිත්‍ර, මූර්ති, විනාශ වෙමින් පවතී.විහාරාධිපති මල්වතු විහාර පාර්ශවයේ කාරක සංඝ සභික පණ්ඩිත බෙන්තර ශ්‍රී සංඝරක්ඛිත රේවත හිමියෝ මෙසේ පැවසූහ.විහාර මන්දිරයෙන් සම්ප්‍රදායන් රැසකට අයත් නිර්මාණ දැක ගත හැකියි.පෘතුගීසි, ලන්දේශි හා ඉංග්‍රීසි සම්ප්‍රදායන්ද විහාරස්ථානයෙන් පිළිබිඹු වෙනවා. විහාර සංවර්ධන කටයුතු වලට ඔවුන් සහායවූ වෙන බවට සාක්ෂි තිබෙනවා.විනාශ වෙමින් පවතින මූර්ති හා චිත්‍ර සංරක්ෂණය කරදීමට පුරා විද්‍යා නිලධාරීන් සහාය විය යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=r1207163</link>
    <topic>අ’පුර සේනපුර ගොවි බිම්වලට ජල සැපයුම් අඩාළයි</topic>
    <author>කැකිරාව සමූහ - ආ.ජ.අධිකාරි</author>
    <content>2012 යල් කන්නයේ සේනපුර ගොවි ජනපදවාසින්ට කිසිම බෝග වගාවක් කර ගැනීමට ජලය ලබාදී නැතැයි සේනපුර ගොවි ජන පදිකයෝ චෝදනා කරති.මෙම ගොවි ජනපදය ආරම්භ කර වසර 70 කාලයක් ගත වී ඇතත් මෙවැනි ජල හිඟයක් මීට පෙර කවරදාකවත් ඇතිවී නැතැයි පැරණි ගොවි ජනපදිකයෝ පවසති.මහවැලිය යටතේ මෙවර යල් කන්නයේ ඩී.15 ඇළ මාර්ගයේ ජලය නිකුත් කර ඇතත් ඩී 13 ඇළ මාර්ගයේ ජලය නිකුත් කර නැතැයි මෙම ගොවියෝ චෝදනා කරති.මහවැලිය ඒමට පෙර කලාවැවේ අඩි 17 1/2 ක උසට ජලය තිබුණ කන්නයක බෙද්ම ක්‍රමය යටතේ කුඹුරු වගාකර සාර්ථක අස්වැන්නක් ලබාගෙන ඇත.කලාවැවෙන් පැරණි යෝධ ඇළ නිකුත් කරන ජලය අස්වැද්දුම ගමෙන් සම්බන්ධවන ඩී.13 ප්‍රධාන ඇළෙන් හා ගන්තිරියාගම වැවට ලැබෙන ජලය ඩී.15 ප්‍රධාන ඇළෙන්ද කටියාව දක්වාම ප්‍රදේශයට ජලය ලබා දෙයි.අළුවිහාරේගම - සේනපුර කාගම අළුත් දඹේවටුන අළුවිහාරේගම නාරංගල්ලේගම වල් පාලුව දෙන්නෑව යන ගම්මානවල පදිංචි ජනතාව අනාදිමත් කාලයක සිට කලාබළළ­වැව ඉස්මත්තේ ජීවත් වූ පිරිසකි.එදා මිරිස් ගෝනිය ඔය -අනෙක් පැත්තෙන් දඹුළු ඔය. හැවන්තැන්නේ ගම ඔය යන ජල මාර්ගවලින් පෝෂිත වූ පරණ දඹේවටුන - දෙල්නෑව ගම්වාසින්ට කලාබළළුවැවේ ජලය ලබා නොදීම ගැන ඔවුහු බලවත් සේ මැසිවිලි නගති.යෝධ ඇළ යටතේ පැරණි ගම්මානවලට හා මෙම කොළණිවලට අනිවාර්යයෙන් කලා - බලළුවැව ජලය ලබා දිය යුතුය.අද වනවිට මෙම ප්‍රදේශයේ දියඋල්පත් සිඳී ගොස් සතා සිව්පාවා ගහ කොළ විනාශ වීමද සිදුවේ.අවට තිබෙන වැව් සිඳී ගොස් ඇත. ප්‍රදේශයේ ළිංවල ජලය සිඳී ගොස් තිබේ. මේ නිසා ජනතාවට විශාල ජල හිඟයකට මුහුණ දීමට සිදු වී ඇත.මේ සඳහා නිසි අවධානය යොමු කරන්නැයි ජනතාව බලධාරින්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=r1207164</link>
    <topic>දරුවා පාසල වෙත ඇරලවා එක් දරු පියකු සමඟ මව පැනගිහින්</topic>
    <author>බිබිල මධ්‍යම විශේෂ</author>
    <content>පස්හැවිරිදි දරුවකු සිටින මවක් දරුවා පාසලට යවා තුන්හැවිරිදි දරුවකු සිටින පියකු සමග පැන යාමේ පුවතක් ගිරාදුරුකෝට්ටේ බෙලගන්වැව මහවැලි ගම්මානයෙන් අසන්නට ලැබේ.මෙසේ පැනගිය දෙදෙනා නෑකමින් නෑනා හා මස්සිනා වන දෙදෙනෙකි. කාන්තාව සිය සැමියාගේ නැගනිය විවාහ වී සිටින පුද්ගලයා සමග අනියම් ප්‍රේම සම්බන්ධයක් ඇතිකරගෙන ඇත. මෙම දෙදෙනා හොර රහසේ පැනගොස් ඇත්තේ එම කාන්තාව සතු සියලුම රන්ආභරණද රැගෙනය. පිරිමියා විසින්ද ඔහුගේ බිරියගේ රන්ආභරණත් බැංකු පොත් හා මුදල් ද රැගෙනගොස් ඇති බව පැවසේ. කාන්තාව ඉහත කී පුද්ගලයා සමග පැනගොස් ඇත්තේ ඇගේ පස්හැවිරිදි පුතු පාසලට භාර දීමෙන් අනතුරුව දරුවා පාසලට රැගෙන ආ පාපැදිය පාසල අසල වෙළෙඳ සලක් ළඟ නවතාය. සැමියාට පාපැදිය හමුවුවද බිරිය තවමත් සොයා ගන්නට ලැබී නැත.මේ සිද්ධිය පිළිබඳ ගිරාදුරු කෝට්ටේ පොලීසියට පැමිණිලි දෙකක් වෙන වෙනම ලැබී ඇතත් පැන ගිය යුවළ ගැන තොරතුරක් තවම ලැබී නැති බව පොලිස් ස්ථානාධිපති මොහාන් ද සිල්වා මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=r1207165</link>
    <topic>මාතර-නුවර දුම්රියේ බැකෝ යන්ත්‍රයක් ගැටීමෙන් ඇත්කඳුරේ දෙදෙනෙක් මිය යති: දෙදෙනකුට බරපතළයි</topic>
    <author/>
    <content>ඉමදුව සමූහ – ලංකින්ද නානායක්කාරදකුණු පළාත් සංචාරක, ගාල්ල උතුර සමූහගාල්ල වැකුණගොඩ ලැන්දෑව රිච්මන්ඩ් කන්ද දුම්රිය පොළට ආසන්නයේ අනාරක්ෂිත දුම්රිය ම‍ඟෙහි දී 14 වන දින සවස 3.00ට සිදු වූ මාතර-නුවර දුම්රියේ බැකෝ යන්ත්‍රයක් ගැටීමෙන් එක් අයකු එතනම මියගොස් තවත් තිදෙනෙක් ගාල්ල කරාපිටිය රෝහලට ඇතුළත් කර තිබේ.ඊයේ 15 වනදා වන විට තුවාල ලබා සිටි ප්‍රතිකාර ලැබූ තවත් එක් අයකු මිය ගොස් ඇති අතර අනෙක් පුද්ගලයන් දෙදෙනාගේ ද තත්ත්වය බරපතළ බව ගාල්ල කරාපිටිය රෝහල් පොලිස් ආරංචි මාර්ග සඳහන් කරයි.මෙම සිද්්ධියෙන් මියගොස් ඇත්තේ, ගාල්ල ඇත්කඳුර ප්‍රදේශයේ පදිංචිකරුවන් වන, කාරියවසම් වීරසිංහගේ ජනක (30) හා ඒ. එස්. චමින්ද නැමැති 27 හැවිරිදි අයෙකි. මහනුවර බලා ධාවනය වෙමින් තිබූ දුම්රියේ ගැටුණු බැකෝ යන්ත්‍රය (ජේ. සී. බී. යන්ත්‍රය) දුම්රිය ම‍ඟෙන් මීටර් සියයක් පමණ ඈතට විසි වී තාප්පයක් ද කඩාගෙන විසිවී මහා කාණුවකට වැටී තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=s1207161</link>
    <topic>එෆ්.ඒ.කුසලාන පාපන්දු අවසන් වටයේදී ත්‍රිවිධ හමුදාව හා පොලීසිය ඉදිරියට</topic>
    <author>ප්‍රින්ස් ගුණසේකර</author>
    <content>එෆ්.ඒ.කුසලාන පාපන්දු තරගාවලියේ පෙර අවසන් පූර්ව වටයේ ඊයේ පැවැති තරග වලදී නිව්යංග්ස්,රත්නම්,නාවික හා දොන් බොස්කෝ කණ්ඩායම් ජයග්‍රහණ වාර්තා කර අර්ධ අවසන් පූර්ව වටයට සුදුසුකම් ලබ ගත්හ.එම කණ්ඩායම් හතර පෙරේදා පැවැති තරග වලදී ජයග්‍රහන ලබා ගත් යුද හමුදාව,ගුවන් හමුදාව,පොලිස් හා රිනවුන් සමග ලබන සති අන්තයේදී අර්ධ අවසන් පූර්ව වටයේදී තරග කරනු ඇත.මේ තරගාවලියට සහභාගීවූ ත්‍රිවිධ හමුදාවේ හා පොලිසියේ පාපන්දු කණ්ඩායම් ඉතා දක්ෂ ලෙස තරග කරමින් ජයග්‍රහණ ලබා ගැනීම මෙහිදී කැපී පෙනෙන සිදුවීමකි.කලුතර වර්නන් ප්‍රනාන්දු පිටියේ පැවැති කලුතර පාක් - නාවික හමුදාව අතර තරගයෙන් නාවික හමුදාවට ගෝල් 3-0ක පහසු ජයක් අත් විය.පළමු භාගයේදී චතුර සංජීව නාවික හමුදාවට ගෝලයක් එක් කළ අතර ‍දෙවැනි භාගය ආරම්භයේදීම නාලක රොෂාන් තවත් ගෝලයක් ලබා දුනි.ප්‍රසාද් අතුකෝරළ හා මලිත් මිගාර නාවික හමුදාව වෙනුවෙන් ගෝල් ලබා ජයග්‍රහණය පහසු කළහ.නාරාහේන්පිට ශාලිකා පිටියේ ඊයේ පැවැති ශ්‍රී ලංගම - නිව්යංග්ස් තරගයේ ජය ගෝල් 3-1ක් ලෙස වෙන්නප්පුව නිව්යංග්ස් පිලට ජය හිමි විය.පලමු භාගය නිමාවෙද්දී දෙපිලම ගෝල් 1-1ක් ලෙස සිටි අතර දෙවැනි භාගයේදී ආක්‍රමණශීලී තරග රටාවක් අනුගමනය කළ නිව්යන්ග්ස් ක්‍රීඩකයෝ තවත් ගෝල් දෙකක් වාර්තා කළහ.මාතර උයන්වත්ත ක්‍රීඩා පිටියේ පැවැති මාතර සිටි හා රත්නම් අතර තරගයෙන් රත්නම් පිලට ගෝල් 4-0ක පහසු ජයක් හිමි විය.පළමු භාගය නිමා වෙද්දී ගෝල් 3-0ක් ලෙස රත්නම් ඉදිරියෙන් සිටියේය.දෙවැනි භාගයේදී රත්නම් පිලට තවත් ගෝලයක් හිමි වියදොන් බොස්කෝ - ජාවාලේන් අතර මීගමුවේදී පැවැති තරගයෙන් දොන් බොස්කෝ පිලට ගෝල් 2-0ක ජයක් හිමි විය.තරග විනිසුරුටකාන්තා විරෝධයක්එෆ්.ඒ.කුසලාන පාපන්දු පෙර අවසන් පූර්ව වටයේ පැවැති පෙලිකන්ස් හා යුද හමුදාව අතර තරගයේ විනිසුරුට නරඹන්නන්ගේ ප්‍රබල විරෝධය හේතුවෙන් පොලිස් රැකවල් මැද පිටියෙන් ඉවත්වීමට සිදුවිය.මේ පාපන්දු තරගය නැරැඹීමට කාන්තාවන් විශාල පිරිසක් පැමිණ සිටි අතර ඔවුන්ගේද විරෝධය විනිසුරුට එරෙහිව එල්ලවීම කැපී පෙනුණි.පෙලිකන්ස් පිලට ලැබිය යුතු දඩුවම් පහරක් ලබා නොදීම හේතුවෙන් උරණවූ ප්‍රේක්ෂකයෝ ක්‍රීඩා පිටිය මැදට කඩා වැදී විනිසුරුට පහර දීමට උත්සහ කළ අතර පොලිසියේ හා හමුදාවේ නිලධාරීහූ එය වලක්වා ලූහ.කැලණිය පාපන්දු පිටියේ පැවැති මේ තරගයේදී පෙලිකන්ස් පිල ගෝල් 1-0කින් පරාජය කිරීමට යුද හමුදාව සමත්වූ හෙයින් පෙලිකන්ස් තරගාවලියෙන් ඉවතට ගියහ.පෙල්කන්ස් පිල මේ තරගයේදී ආකර්ෂනීය ක්‍රීඩා විලාශයක් පෙන්නුම් කිරීම කැපී පෙනුණි.මූලික වටයේදී ප්‍රබල සෝන්ඩර්ස් පිල පරාජය කළ පෙලිකන්ස් අනාගතයේදී පාපන්දු පිටියේ කැපී පෙනෙන කණ්ඩායමක් වනු ඇතැයි විචාරක මතය වේ.මේ අතර ගුවන් හමුදාව හා බ්ලූස්ටාර් අතර කලුතර වර්නන් ප්‍රනාන්දු පිටියේ පැවැති තරගයෙන් දඩුවම් පහර 4-2ක් ලෙස ගුවන් හමුදාව ජය හිමි කර ගත්තේය.තරගයේ නියමිත කාලයේදී ගෝල 1-1ක් ලෙස සම තත්වයක පැවැතුණි.පොලිස් පිටියේ පැවැති පොලිස්-ඕල්ඩ් බෙන්ස් අතර තරගයෙන් පොලිසියට ගෝල් 2-0ක ජයක් හිමිවීම හේතුවෙන් සිටි ලීග් පිටියේ පැවැති රිනවුන්-ඕල්ඩ් බෙන්ස් අතර තරගයේ පළමු භාගයේදී ගෝල් 1-1ක් ලෙස සමවූ අතර තරගය අවසානයෙදී ගෝල් 3-1ක ජයක් රිනවුන් හිමි කර ගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=s1207162</link>
    <topic>සිසු උදාන නෙට්බෝල්  ශූරතාව ඒකාබද්ධ පාසල් පිලට</topic>
    <author>නාවලපිටිය විශේෂ පෙරමුණේ කුලරත්න</author>
    <content>ශ්‍රී ලංකා නෙට්බෝල් අතුරු කමිටුව විසින් මෙහෙයවනු ලැබූ අවුරුදු 21න් පහළ 'yes' නෙට්බෝල් තරගාවලියේ අවසන් වටයේ දී ලකුණු 40-11ක් ලෙස ජයග්‍රහණය අත්කරගත් ඒකාබද්ධ පාසල් කණ්ඩායම ශූරතාව අත්කර ගැනීමට සමත්විය. එහි අනුශූරතාව හිමිවූයේ කුරුණෑගල යුනියන් විදුහලටය. තුන්වැනි ස්ථානය කුරුණැගල ශුද්ධ වූ පවුලේ කන්‍යාරාම 'බී' කණ්ඩායමට හිමිවිය.නාවලපිටිය ජයතිලක ක්‍රීඩාංගණයේ දී ඊයේ (15) පැවැති මේ තරගාවලියේ අවුරුදු 14න් පහළ සිසු උදාන නෙට්බෝල් ශූරතාව අත්කර ගැනීමට සමත්වූයේ අවසන් තරග වටයේ දී ලකුණු 11-4ක ජයක් වාර්තා කළ කුරුණෑගල ශුද්ධ වූ පවුලේ කන්‍යාරාම 'ඒ' කණ්ඩායමය. අනුශූරතාව එම කන්‍යාරාමයේ 'බී' කණ්ඩායම දිනා ගත්තේය. තුන්වැනි ස්ථානය ලකුණු 14-7ක ජයක් ලැබූ අනුරාධපුර එප්පාවල සිද්ධාර්ථ විදුහලට හිමිවිය.නාවලපිටිය නගරාධිපති නිශාන්ත රණසිංහ මහතා සහ ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මියගේ ප්‍රධානත්වයෙන් අවසන් තරග පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=s1207163</link>
    <topic>කඩුලු පැනීමේ ලෝක ශූරියට අනපේක්ෂිත පරාජයක්</topic>
    <author/>
    <content>කඩුලු පැන දිවීමේ ලෝක ශූරිය වන ඔස්ට්‍රේලියාවේ සැලී පියර්සන්ට පසුගියදා ලන්ඩන් ඩයමන්ඩ් ලීග් මලල ක්‍රීඩා තරගාවලියේ දී අනපේක්ෂිත පරාජයකට මුහුණදීමට සිදුවිය. ලන්ඩන් නුවර ක්‍රිස්ටල් පැලස් හී පැවැති මේ තරගාවලියේ මීටර් 100 කඩුලු පැන දි‍වීමේ තරග ඉසව්වේ දී සැලී පරාජය කිරීමට සමත්වූයේ අමෙරිකාවේ කෙලී වේල්ස්ය. පසුගිය වස‍රේ ලෝක මලල ක්‍රීඩා ශූරතාවලියේ රන් පදක්කම්ලාභී සැලී තරග 34කින් යුතු සිය වෘත්තීය තරග දිවියේ මේ ඉසව්ව පරාජය වූයේ දෙවැනි වරටය.කෙලී පළමු ස්ථානය දිනාගනු ලැබුවේ තත්පර 12.57කින් තරගය නිමා කරමින්ය. දෙවැනි ස්ථානය ලැබූ සැලීට තරගය නිමාකිරීමට ගතවූ කාලය තත්පර 12.59ක් විය.ක්‍රීඩාලෝලීන්‍ විමතියට පත්වූ මේ පරාජය පිළිබඳ සැලී ප්‍රකාශයක් නොකළත් තරගයේ ජයග්‍රහණය අත්කර ගැනීමේ ප්‍රීතිය සමරමින් කෙලී පැවැසුවේ මේ ජයග්‍රහණය ඇය අප්‍රමාණ සතුටට පත්කළ එකක් වන බවය. එමෙන්ම තමා තරගය නිමාකළ ආකාරය අනුව කිසිවෙකුටත් තමා පරාජය කිරීමට නොහැකි වන බවත් ඇය පැවැසීය.තරගයේ තුන්වැනි ස්ථානය හිමිවූයේ අමෙරිකාවේ වර්ජිනියා පවෙල්ටය. ඇයට ගතවූ කාලය තත්පර 12.74කි. තත්පර 12.82කින් තරගය නිමාකළ අමෙරිකාවේහිම ක්‍රිස්ටි කැස්ටිලින්ට සිවුවැනි ස්ථානය අත්විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=s1207164</link>
    <topic>දුලාජ්ට පළාත් සභාවේ ප්‍රණාමය</topic>
    <author>මැද කොළඹ සමුහවයිමන් හෙට්ටිආරච්චි</author>
    <content>ආසියානු ක්‍රීඩා උළෙලේදී ශ්‍රී ලංකාවට රන් පදක්කමක් හිමිකර දුන් දුලාජ මදුශංඛ ශිෂ්‍යයාට බස්නාහිර පළාත් සභාව තම ප්‍රණාමය පුදකර සිටියේය.සභාපති සුනිල් විජේරත්න මහතාගේ ප්‍රධානත්වයෙන් පැවති එම පළාත් සභා මෙවර රැස්වීමේදී පෞද්ගලික මන්ත්‍රිවරුන්ගේ කරුණු පැහැදිලි කිරීම යටතේ ගම්පහ දිස්ත්‍රික් මන්ත්‍රි රන්ජිත් තිලකසිර මහතා ප්‍රකාශයක් කරමින් මෙම පදක්කම් ලබා දීම ඇගයීමට ලක් කළේය.සුසන්තිකා හා දර්ශාට පසු පදක්කමක් ශ්‍රී ලංකාවට ලබා දුන් දුලාජ ශිෂ්‍යා මෙන්ම එම ක්‍රීඩා පුහුණුකරුද රටේම ප්‍රණාමය ලැබිය යුතු බව තිලකසිරි මන්ත්‍රිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=s1207165</link>
    <topic>ජාතික එල්ලේ අවසන් වටයට කණ්ඩායම් 16ක්</topic>
    <author>නිශ්ශංක පියරත්නසීදුව සමුහ</author>
    <content>ශ්‍රී ලංකා එල්ලේ සම්මේලනය මෙහෙයවන සී.එස්.එන්.ජාතික එල්ලේ තරගමාලාවේ ක්‍රීඩා සමාජ 79 අතරින් අවසන් කොටසේ කණ්ඩායම්16ක් තේරි පත්විය.පෑලියගොඩ රංගිකා, රංගමුල්ල එක්සත්, ඉද්දගොඩැල්ල රණහංස, වල්පළ සොහොයුරෝ, මුදුන්ගොඩ හංස, දළුකොටුව ජනපද, ජෙසින්ටාවත්ත රශ්මී, මාටගොඩ ආනන්ද, තොටලඟ අරුණ, කිත්තම්පහුව ගිමිණි, මහබාගේ සාන්ත ජුඩ්, මුහුදු කොටුව පාතිමා, යක්කඩුව වීර ගාමිණි, හුණුපිටිය ශ්‍රී එකමුතු, උදම්මිට ගාමිණි, කෝපිවත්ත ජයශ්‍රී ‍මේ කණ්ඩායම් වේ. අවසන් කණ්ඩායම් 16සඳහා නිල ඇදුම් ලබාදීම ජාඇළ උදම්මිට කෲස්වත්ත ගාමිණි ක්‍රීඩාංගණයේදී සිදු කෙ‍රිණි.මේ සඳහා සී.එස්.එන් මාධ්‍ය ජාලය හා සිංහ එෆ්.එම් නාලිකා ප්‍රධානි යසරා අබේනායක මෙනෙවිය දායකත්වය ලබා දුන්හ. .</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=f1207161</link>
    <topic>ආණ්ඩුව අස්ථාවරයි කියන්නේ මොළේ අසනීපකාරයෝ</topic>
    <author/>
    <content>ආණ්ඩුව අස්ථාවර බවට හා ගොවියා නොතකමින් පාලකයන් කටයුතු කරන බවට හිටපු ඇමැති හේමකුමාර නානායක්කාර මහතා එල්ල කරන චෝදනා හා ඒවාට ලබාදෙන පිළිතුරු වර්තමාන දේශපාලන හා සමාජ ප්‍රවණතා පිළිබඳ නියෝජ්‍ය කතානායක චන්දිම විරක්කොඩි මහතා සමඟ සිදුකළ සාකච්ඡාවකි මේ.කවුරුන් හෝ කියනවා නම් මේ ආණ්ඩුවට ඉදිරියට ගමන් කරන්න බැහැ ආණ්ඩුව අස්ථාවරයි කියලා ඒක එහෙම්පිටින් ම බොරුවක් හා ජනතාව මුලාවට පත් කිරීමක් පමණයි. 1978 දෙවැනි ජනරජ ව්‍යවස්ථාව යටතේ පත් වු ශක්තිමත්ම හා ප්‍රබලම ආණ්ඩුව තමයි මේ ආණ්ඩුව. එදා ජේ. ආර්. ජයවර්ධන මහතාවත් සිතුවේ නැහැ. මේ ක්‍රමය යටතේ තුනෙන් දෙකේ බලයක් ලබා ගනී කියලා. එවැනි ප්‍රබල මතවාදිමය තත්ත්වයන් පවා දෙපළු කළ ආණ්ඩුවක් අස්ථාවරයි කියන්නේ මොළේ අසනීපයක් ඇති කෙනෙක් විතරයි.මේ දිනවල ප්‍රාදේශීය මට්ටමින් ශ්‍රීලනිප ප්‍රතිසංවිධාන කටයුතු කරගෙන යනවා. එහි දී අප දකින විශේෂ දෙය තමයි කිසිදා අප සමඟ එක් නොවූ අය පවා අද අපත් සමඟ එකතු වෙනවා. මෙය සුවිශේෂ තත්ත්වයක් විදිහට හඳුන්වන්න පුළුවන්. මේ විදිහේ ප්‍රවණතාවක් තිබිය දී කවුද කියන්නේ ආණ්ඩුව අස්ථාවරයි කියලා.හේමකුමාර නානායක්කාර මහතා ගම්මට්ටමේ අදහස් හඳුනා ගත් අයෙක්වත් නොවෙයි. සැප වාහනවල ගිහින් කලු වීදුරුවලින් මිනිස්සු දිහා බලා රටේ යථාර්ථය කියන්න බැහැ.මේ විදිහේ මෝඩ අදහසක් කෙනෙක් ඉදිරිපත් කරනවා නම් ඔහු හෝ ඇය මේ රටේ පය ගහලා ඉන්න කෙනෙක් වෙන්න බැහැ. ගොවියෝ ගැන අවබෝධයක් තියන කෙනෙක් වෙන්නත් බැහැ. හේමකුමාර නානායක්කර මහතා තමයි මේ විදිහේ ප්‍රකාශයක් කර තිබෙන්නේ. මම එතුමාගෙන් එක් ප්‍රශ්නයක් අහනවා. ඔබතුමා 2001 – 2004 රනිල් වික්‍රමසිංහ මහතා ගේ රජයේත් ඇමැති ධුරයක් දැරුවා. එදා කුඹුරු ගොඩ කළ යුතු බවට රජය ප්‍රසිද්ධියේ ප්‍රකාශ කළා. එහෙනම් එදත් නානායක්කාර මහතාට කට ඇරලා කියන්න තිබුණානේ කුඹුරු ගොඩ කරන එක වැරැදියි ඔය වැඩේ කළොත් මම ඉල්ලා අස්වෙනවා කියන්න.ඒත් කිසිම වෙලාවක ඔහු ඒ විදිහට කෙලින් කතා කළේ නැහැ. අද තමන්ගේ පටු පරමාර්ථ ඉෂ්ට කරගන්න බැරිවෙද්දි තමයි එක එක දේවල් කියලා සමාජ අවධානය තමන් වෙත යොමුකර ගැනීමට ඔහු උත්සාහ කරන්නේ. ඒ හැර මෙතැන වෙනත් දෙයක් නැහැ.පුංචි ළමයකුට වුණත් තේරෙනවා අද කෘෂිකර්මාන්තයට විශේෂ තැනක් ලැබී තිබෙනවා කියලා. ඉස්සර පාර දිගේ යද්දී තිබුණු බොහෝ කුඹුරු පුරන්වෙලා අද එහෙම නොවෙයි. හැම බිම් අඟලක් ම වගා කරනවා. ගෙවතු වගාව ගැන වුණත් විශේෂ උනන්දුවක් ඇති වෙලා තිබෙනවා. ඒ නිසා ගොවිතැනට මේ ආණ්ඩුවෙන් තැනක් ලැබෙන්නේ නැහැ කියලා පැවසීමට කිසිදු සාධාරණ හේතුවක් නැහැ.පොහොර සහනාධාරය ලබා දීම වුණත් මෙතෙක් ඉතිහාසයේ කිසිදු දවසක් වු දෙයක් නොවෙයි. රුපියල් දහසකට පොහොර මල්ලක් රුපියල් තුන්සිය පනහකට ලබාදීම විශේෂ දෙයක් නොවෙයිද? මේ විදිහේ හොඳ වැඩපිළිවෙළක් තිබියදී ආණ්ඩුව වැඩ නොකරන බවට ගොවියාගේ අනාගතය අඳුරු කරන බවට එල්ල කරන චෝදනාව වැරැදියි.ප්‍රජාතන්ත්‍රවාදී අයිතිවාසිකම් ලබාදීම වරදක් බව කවුරුන් හෝ කියනවා නම් ඔහු ඒකාධිපතිවාදයට ආවඩන්නෙක් විය යුතුයි. එහෙම නැතිව මැතිවරණයක් පැවැත්වීම වැරැදියි කියලා අර්ථ ගන්වන්නට කිසිවකුට බැහැ. නැඟෙනහිර පළාත් සභාවේ හා සබරගමු, උතුරුමැද පළාත්වල නිල කාලය අවසන්වීමට තව එතරම් කාලයක් ඉතිරිවෙලා නැහැ. ඒ නිසා මැතිවරණයක් පැවැත්වීමට කටයුතු කිරීම ජන මතයට පිටුපා යාමක් විදියට කවුරුන් හෝ කියනවා නම් එය වැරැදි අර්ථ දැක්වීමක්.හැබැයි අද සටන්පාඨ නැති විපක්ෂය නම් නියඟය ගංවතුර පාවිච්චි කරමින් දේශපාලනය කරන්න උත්සාහ කරනවා. මේ දේවල්වලින් අපට තහවුරු වන්නේ විපක්ෂයේ ඇති බංකොලොත් බව විතරයි. පසුගිය දිනවල විදුලිය අද කපයි, හෙට කපයි කියලා විපක්ෂයේ අය බල බලා සිටියා. ඒත් අද වෙද්දි ජලාශ පිරිලා ඉතිරිලා ගිහින්. හෙට අනිද්දා උතුරු මැද, නැඟෙනහිර පැතිවලට වැස්සාම විපක්ෂයේ ඒ සටන් පාඨයත් අහිමි වෙලා යනවා.විපක්ෂයේ වර්තමාන හැසිරිම් රටාව අනුව ආණ්ඩුවට කිසිදු අභියෝගයක් නැහැ. හැබැයි මේ දේවල් නිසා දිනෙන් දිනම පිරිහී යන්නේ විපක්ෂයේ ප්‍රතිරූපය හා ඔවුන් වෙත වූ ප්‍රතිරූපයන්. ජනතා ආකර්ශනය අහිමි වි යාම පමණයි වෙන්නේ. පැය හතරක් එක දිගට වැස්සොත් ඒ නියගය පිළිබඳ සටන් පාඨයත් විපක්ෂයට අහිමි වෙනවා.අප අමුතුවෙන් සුදානම් වීමට දෙයක් නැහැ. ජනතා බලය ජනතා කැමැත්ත අප වෙත තිබෙනවා. මේ ආණ්ඩුව ඡන්දයට ඉදිරිපත් වන්නේ නිකම් ම නිකම් නොවෙයි. රටටත් ගමටත් ඉටුවිය යුතු විශාල කාර්ය ප්‍රමාණයක් ඉටු කිරීමෙන් පසුවයි. සංවර්ධනය වගේ ම සැලැසුම් සහගත විශාල වැඩ ප්‍රමාණයක් ආණ්ඩුව ඉටු කර තිබෙනවා. ඒ නිසා ඉදිරියේ දී පවත්වන ඕනෑම මැතිවරණයක් ජයග්‍රහණය කිරීමට ආණ්ඩුවට පුළුවන්කමක් තිබෙනවා.මේ ආණ්ඩුව ඉතාම ඉහළින් මානව අයිතීන් පිළිබඳ සැලකිල්ල යොමු කර කටයුතු කරනවා. යුද්ධයෙන් පසු අත්අඩංගුවට පත් වු හා භාර වු අයගෙන් අතිබහුතරය මේ වනවිට විධිමත් පුනරුත්ථාපන වැඩපිළිවෙළ යටතේ සමාජගතව සිටින්නේ. අප රටට දිගුකාලීන ඉතිහාසයක් තිබෙනවා. මානව අයිතීන් හා ප්‍රජාතන්ත්‍රවාදය පිළිබඳ එවැනි රටකට අමුතුවෙන් මානව හිමිකම් පිළිබඳ ටියුෂන් ලබාදීමක් කළ යුතුව නැහැ. ඒත් අද අප රට පාලනය කර ගැනීමට ඔවුන්ගේ න්‍යාය පත්‍රවලට අනුව නැටවීම පිණිස ඇතැම් විදේශ රටවල් සංවිධාන අපට චෝදනා එල්ල කරනවා. අපි මානව හිමිකම් උල්ලංඝනය කරනවා කියලා. ඒත් මේවා සියල්ල දේශපාලන අවශ්‍යතා පදනම් කරගෙන එල්ල කරන චෝදනා මිස වෙනත් අරමුණු පෙරටු කරගත් ඒවා නොවෙයි.මා ඔබෙන් අහනවා ඔබට මාධ්‍යවේදියෙකු විදිහට එහෙම දෙයක් තිබෙනවා කියා වැටහීමක් තිබෙනවාද කියා. ඔබේ හෘදසාක්ෂියට අනුව ලබා දෙන්නේ මොන විදිහේ පිළිතුරක්ද මා දන්නා පරිදි මේ වනවිට මේ රටේ නීත්‍යානුකූල විද්‍යුත් මාධ්‍ය ආයතන හා සේවා විශාල ප්‍රමාණයක් තිබෙනවා. දිනපතා හා සතිපතා පුවත්පත් විශාල ප්‍රමාණයක් පළ වෙනවා. මේ කිසිදු මාධ්‍යයකට විශේෂයෙන් ආණ්ඩුවෙන් බලපෑමක් එල්ල වෙන්නේ නැහැ. ඔවුන්ට නිදහසේ කටයුතු කරගෙන යාමට පුළුවන්කම ලැබී තිබෙනවා. ඔවුන් නිදහසේ කටයුතු කරනවා ඉතින් මාධ්‍යයට නිදහස නැහැ කියලා කියන්නේ කවුද ඔවුන්ගේ තර්ක මොනවාද කියන එක ගැටලුවක්. අද ඇතැම් අය මේ නිදහස වල් බුරු නිදහසක් කරගෙන කටයුතු කරනවා. අන්තර්ජාල වෙබ් අඩවි හරහා නෛතික වගකීමක් රහිතව සමහරු මඩ ප්‍රහාර පමණක් එල්ල කරනවා. මා කියන්නේ නැහැ සාධාරණ පදනමක් ඇති විවේචන එල්ල කරන්න එපා කියලා එවැනි විවේචනවලින් අපට හොඳ ගමනකට අවශ්‍ය පසුබිම සකස් කර ගන්න පුළුවන්.ඒත් ද්වේශසහගතව පුද්ගලික මට්ටමින් කිසිවකුට ප්‍රහාර එල්ල කරනවා නම් එය සම්පුර්ණයෙන් ම ජනමාධ්‍ය ආචාර ධර්ම පමණක් නොවෙයි යහපත් සමාජ ආචාර ධර්ම උල්ලංඝනය වන අවස්ථාවක් විදිහට හඳුන්වා දීමේ අසාධාරණයක් නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>16</day>
    </date>
    <link>http://www.dinamina.lk/2012/07/16/_art.asp?fn=f1207162</link>
    <topic/>
    <author/>
    <content>හිමිදිරියේ ඇහෙන සිරිමල්වත්ත රජමහා විහාරයේ තේවාව කියන්නේ, උක්කුං පුතාට දවස ආරම්භ කරන්න වේලාව හරි කියලයි. සරම ඇතුළට ගුලිවුණු උක්කුං පුතා, තව තවත් ඇඳේ වකුටු වුණේ තේවාව ඇසේදෝ කියලා බයෙන් වගෙයි. එසැණින් උක්කුං පුතාගේ කන වැකුණේ ඇතුළුගෙයි වැඩ කරන එතනාට යමක් කියන අම්මාගේ ඒ ප්‍රතාපවත් ස්වරයයි.ඒ ස්වරයට ඇරුණු කන් ඇතිව සිටිය උක්කුං පුතාගේ මතකය අලුත් වෙන්න වැඩි වෙලාවක් ගියේ නෑ. ඔහු ඇඳෙන් නැගිට්ටා නෙවෙයි බිමට පැන්නා. දොර ළඟ නැවතුණ උක්කුං පුතා ඇතුල් ගෙට එබිකම් කරලා බැලුවේ කාටත් හොරෙන්. ලිපේ ඉදෙන පොළොස් ඇඹුලේ සුවඳට උක්කුං පුතාගේ කටට කෙළ ඉනුවා. ඒ විතරක් යැ, ඔහුගේ මතකයේ සැරිසැරුවේ නිවෙසට ඉස්මත්තේ තිබෙන රන්වන් පාට කරලින් බරවුණු කුඹුරු යායයි. මේ අපූරු දවසේ ඒ කුඹුරු යායේ වැඩ කරන අයට උයන ඇඹුල දෙස බලාගෙනම හෙමිහිට උක්කුං පුතා මෙන්න ඇතුළුගෙට ඇදෙනවා.“එදා ඉදුණු පොළොස් ඇඹුලේ සුවඳ මට මේ දැනුත් දැනෙනවා වගෙයි”උක්කුං පුතා කිව්වේ ඒ සිය අතීතය සිහිපත් කරන මොහොතකයි. එදා නිවැසියන්ගේ ආදරයට පාත්‍රවුණු උක්කුං පුතා, අද වගකීම් රැසක් හිස මත දරාගෙන සිටින නිලධාරියෙක්. ඒ මහාචාර්ය රංජිත් බණ්ඩාරයි. ඔහු අප හා කතාබහට එක්වුණේ ශ්‍රී ලංකා පදනමේ සභාපති ලෙස සිය රාජකාරි අතර කාර්ය බහුලත්වයේ සිටියදීයි.දළදා හාමුදුරුවන්ගේ අණසක පතුරුවන සීමාවට අයත්වුණු සිරිමල්වත්ත කියන්නේ අතිශය සුන්දර ගම්මානයක්. මහනුවරත්, සිරිමල්වත්තත් වෙන් කරමින් ගලා ගිය මහවැලි ගං කොමලිය, සිරිමල් වත්ත ගමේ සුන්දරත්වය අතිශය සුන්දර කළා. ලේවැල්ලේ, තැන්නේකුඹුර පොල්ගොල්ලේ, මඩවල කියන පාලම් හතරෙන් වටවුණු සිරිමල්වත්ත ගම්මානයේ ජීවත් වුණේ පවුල් පනහක් හැටක් වගේ පිරිසක්.අද බොහෝ ප්‍රසිද්ධියට පත්වෙලා තිබෙන දෙගල්දොරුව රජමහා විහාරය වගේ ම, ගංගාරාම රාජ මහා විහාරයත් පිහිටලා තිබුණේ ගම ආසන්නයේමයි. මේ විහාරවල තේවාව වගේම දළදා මාලිගාවේ තේවාවත් සිරිමල්වත්ත ගමට නිතර නිතර ඇසුණා. සිරිමල්වත්ත ගමේ මුදුන්මල්කඩවුණු සිරිමල්වත්ත රජමහා විහාරයේ තේවාව අර ඇහුණු තේවාවලට දෙවැනි වුණේ නැහැ.දේවානම්පියතිස්ස රජුගේ කාලයේ පටන් පැවැත එනවා යැයි කියන සිරිමල්වත්ත රජමහා විහාරය, ගමේ හැම වැදගත් කටයුත්තකදී මූලිකත්වය ගත්තා. එහි වැඩහිටිය ලොකු හාමුදුරුවෝ ගමේ නිල නොලත් නායකයා වුණා.ස්වයංපෝෂිත කෘෂිකාර්මික ආර්ථික රටාව නිසා ම, සිරිමල්වත්ත ග්‍රාමයට කෑමෙන් බීමෙන් අඩුවක් නම් තිබුණේ නෑ. මේ වන විට නම් අර්ධ නාගරීකරණය කරා ගමන් කරලා තිබෙන සිරිමල්වත්ත ගම්මානයේ, එදා තිබුණු අම්බලම අදත් දකින්නට ලැබෙන්නේ ඒ අතීතය සිහිපත් කරමින්. රංජිත් බණ්ඩාරයන් ගමට යන හැම වෙලාවකමත්, සමහර වෙලාවකට කොළොම්පුරවරයේදීත් තනිවුණු ඔහුගේ සිත ඒ අතීතයේ තිබුණු සිරිමල්වත්ත ගම්මානය හොයාගෙන ගියා. ගල් පොත්තකින් වටවුණු ඉඩම් කට්ටියක දෙවැනි ඉඩමේ පිහිටලා තිබුණු රංජිත් බණ්ඩාරගේ නිවෙස අයිති වුණේ ගමේ ප්‍රභූ පවුලකටයි. එදා බොහොම සුන්දර ලෙස වැජඹුණ රංජිත් බණ්ඩාරගේ මහගෙදර වටවෙලා තිබුණේ කුඹුරුවලින්. පුංචි රංජිත්ට එදා ඈතට විහිද යන වෙල්යාය සුන්දර දර්ශනයක්.“ඒ සුන්දරත්වය කොයි තරම් ද කියලා දැනෙන්නේ, බොහොම කලබලකාරී බවක් තිබෙන මේ පරිසරයේ එහා මෙහා යන අතරෙදියි. රත්තරන් පාට පැහැයෙන් නැමුණු වී කරල් පිරුණු කුඹුරුවල, වේලි අතරින් දුව පැනපු ඒ අතීතය බොහොම සුන්දරයි. මම වැඩියම කැමැති කුඹුරුවල ගොයම් කපලා පාගන දවසටයි. හුවමාරු ආර්ථික රටාවකට හුරුවෙලා හිටිය සිරිමල්වත්ත ගමේ හිටියේ ගැමියෝ. ඔවුන් අත්තම් ක්‍රමයට තමන්ගේ කුඹුරුවල වැඩ කළා. ගොයම් කපන දවසට මුළු ගමම බලන්න ලස්සනයි. කුඹුරු යායේ ගොයම් කපන කාන්තාවන් කියන ගොයම් කවිවල හඬ මුළු යායෙම රැව් දුන්නා. ඒ විතරක් නෙමෙයි, අපේ කුඹුරුවල වැඩ කරන දවසට කුස්සියේ ඉදෙන කෑමවල සුවඳ මුළු වෙල් යාය පුරාම විහිදෙන්න්, කාගෙත් කෑම රුචිය වඩවමින්.උදේ වගේම දවල් ඇඹුලත් එදාට ගන්නේ කුඹුර ආසන්නයේ තිබුණු, ගහකොළ වටවුණු පුංචි බිම් තීරුවේ. පුංචි අපිත් එදාට ගමේ හැමෝම අතරට වෙලා නෙළුම් කොළේ ඇඹුල කෑවේ බොහොම කැමැත්තෙන්. ඒ ඇඹුලේ රස විඳින්න අද පරපුරට නම් කොහෙත්ම ඉඩක් නොලැබෙන වග මට විශ්වාසයි.මේ වගේම තවත් ලස්සන දවසක් උදා වෙන්නේ කොළ මඬින දවසටයි. ලංතෑරුම් කිහිපයක් වගේම, පන්දම් කිහිපයකින් එළිවුණු ඒ ස්ථානය රාත්‍රියට බලන්න ලස්සනයි. ගමේ වැඩිහිටියො පිරිසක් එකතුවෙලා අම්බරුවන්ගෙන් කොළ මඬින ඒ දර්ශනය කොයි තරම් සුන්දර ද? එදාට නිදි නැතිව පහන්වන ඒ රාත්‍රිය අවසාන වන්නේ පුංචි අපේ ජීවිතවලට අත්දැකීම් රාශියක් ගෙන දෙමින්.”රංජිත් බණ්ඩාර සිය කුඩා කල විඳි ඒ අත්දැකීම් බොහොම අපූරුයි. අද වගේ වී ටික කොටන්න එදා යන්ත්‍ර සූත්‍ර තිබුණෙත් නෑ. රංජිත්ගේ ගෙදර කුස්සියට පිටිපස්සේ තිබුණු අගුවේ තම්බන වී කොටන්න ගමේ ගැහැනු වටවුණා. මෝල්ගස් විස්සක් විතර, එහා මෙහා වෙන වී ඇට අතරින් බොහොම ඉක්මනට හාල් ඇට මතුවුණා. නිවෙසේ තිබුණු අටුවට වගේම වී ගබඩාවටත් තිබුණේ පුදුම ගෞරවයක්.මේ වගේ අපූරු පරිසරක හැදුණු වැඩුණු රංජිත්ට, ගමේම අය කතා කළේ හීන් නිලමේ කියලා. ඒ අතර තවත් සමහරු කතා කළේ රංජිත් බණ්ඩා කියලයි. නිවෙසේ අය නම් රංජිත්ට ආමන්ත්‍රණය කළේ උක්කුං මල්ලි කියන ආදරණීය නාමයෙන්. නිවෙසේ කාටත් වඩා අම්මගේ ආදරය දිනාගෙන ඉන්න රංජිත්, අම්මාට උක්කුං පුතා වුණා.පවුලේ ඔක්කොම හයදෙනයි. ලොකු අක්කා පුංචි කුමාරිහාමි. ඊළඟට ලොකු අයියා. ඔහු විජේරත්න බණ්ඩා. අපේ කතානායකයා පවුලේ තුන්වැනියා.සිව්වැන්නි ගීතා චාන්දනී කුමාරිහාමි. බඩපිස්සි ප්‍රියන්ති ධම්මිකා කුමාරිහාමි. බඩපිස්සා පාලිත බණ්ඩාර. හිටිහාමි මුදියන්සේලාගේ බණ්ඩාර මැණිකේ මේ හයදෙනාම රැකබලා ගත්තේ ඇහැක් වගේ. රාජපක්‍ෂ වාසල තෙන්නකෝන් මුදියන්සේලාගේ ඩිංගිරි බණ්ඩා, බණ්ඩාර මැණිකේට වගේම, දරුවන් හයදෙනාටත් බොහොම ආදරය කළ පියතුමෙක්. සැමියෙක්.“අපේ අප්පච්චිගේ මේ කෘෂිකර්ම දෙපාර්තමේන්තුවේ රැකියාව නිසා ගමේ වැඩි කාලයක් ඉන්න ලැබුණේ නෑ. අපි හයදෙනාත්, අම්මවත් තනි කරලා ඔහු හිටියේ නුවරින් ඈත පොළොන්නරුවේ, නැත්නම් අනුරාධපුරයේ කියන ගම්වලයි. මේ නිසා ගෙදර ප්‍රධානියා විදියට අපට අණසක පැතුරුවේ අම්මා. අපේ උරුමය බවට පත්වුණේ අම්මා. ඈ ඉස්කෝලේ නොගිහින් තිබුණත්, අපේ දෑස් පාදන්න ඒක හේතුවක් වුණේ නෑ.ඈ බොහොම පෞරුෂයක් තිබුණ දක්‍ෂ, එඩිතර කාන්තාවක්. වසරෙන් වැඩි හරියක් ගමෙන් පිට ඉන්න අප්පච්චි නැතිව අපි හයදෙනෙක් ඇතිදැඩි කිරීම ලෙහෙසි පහසු කාරියක් නම් නොවෙයි. කොහොම වුණත් ඇය ඒක කළා.හදිසියේම මේ ශක්තිමත් අත්වැල බිඳ දමමින්, එහි මුල් පුරුක ඔවුන් හැරදා යන්නේ, දරුවන් සයදෙනෙකුගේ බර බණ්ඩාර මැණිකේගේ කර මත හොවමින්. ඒ හරියටම 1975 වසරයි. අප්පච්චිගේ වියෝව සිය දරුවන්ට නොදැනෙන අයුරින් කටයුතු කිරීමට ඇය ඉටා ගත්තා. එතැන් පටන් තම දරුවන්ට අම්මා වගේම අප්පච්චි ද වූයේ ඇයයි.”මොන දේ වුණත් සියයට සියයක්ම නුවර සම්ප්‍රදාය අපේ ගෙදර ක්‍රියාත්මක වුණා. අප්පච්චි මිය ගියාට පස්සේ, ඒ හැම දෙයක්ම ඒ ආකාරයෙන්ම ක්‍රියාත්මක වුණා. අපේ අම්මා යකඩ ගැහැනියක් වුණා. අපි හයදෙනාටම ශිල්ප සතර ලබා දෙන්නත් ඈ අමතක කළේ නැහැ. ඇගේ ආර්ථික කළමනාකරණය කොයි තරම් ඉහළ මට්ටමක තිබුණාද කිව්වොත්, ඇය දරුවන් සයදෙනෙකුගේ සියලු කටයුතු ඉටු කළේ අපේ වත්තෙන් ලැබෙන ආදායමෙන්.දරුවෝ හයදෙනෙකුට ඉගැන්වීම වගේ ම, උස්මහත් කිරීම සුළුපටු කාරණයක් නෙවෙයි. විශේෂයෙන්ම ගැහැනියක් විදිහට ධෛර්යයෙන් කටයුතු කිරීමේ අපූරු පුරුද්ද ඇගේ පරම්පරාවෙන් ඇයට ලැබුවක් ද කියලත් අද මට හිතෙනවා. කළමනාකරණය පිළිබඳ මූලික පාඩම මම ඉගෙන ගත්තේ අම්මාගෙන්. ඒ ලැබූ පාඩම් ජීවිතයේදී මට අද දක්වාම ප්‍රයෝජනවත්. අද මා ලැබූ මගේ ජයග්‍රහණ පසුපස සිටින්නේ ඇගේ යෝධ සෙවනැල්ලයි.”අප්පච්චි මිය ගියාට පස්සේ රංජිත්ට ඒ අඩුව එතරම්ම නොදැනුණේ අම්මා නිසා. ඒ වගේම රංජිත්ගේ නිවෙසෙ ගැවසුණු පිරිසත්, ඒ අඩුව සම්පූර්ණ කළා. නිතරම වගේ නි‍ෙවසේ කටයුතු කරන්නට වගේ ම, කෑමකට වුණත් දහ දොළොස් දෙනෙක් රංජිත්ගේ නිවෙසේ හිටියා. රංජිත්ගේ අම්මා බණ්ඩාර මැණිකේ, තමන්ගේ නිවෙසට උදව්වක් ඉල්ලගෙන ආව කිසිම කෙනෙක් හිස් අතින් ඇරියේ නෑ. නිතරම වගේ පැමිණි කාරණය ගැන කතා කරන්නට පෙර, ඒ අමුත්තට කහට කෝප්පයක් සංග්‍රහ කරන්න ඇය අමතක කළේ නෑ. මේ නිසාම පැය විසිහතර පුරාම වතුර කේතලය තිබුණේ ලිපේමයි. මේවාගේ සොඳුරු ගති සිරිත් උකහාගෙන හැදුණු රංජිත්, මුලින්ම පාසල් ගියේ සිරිමල්වත්ත රජයේ ඉස්කෝලෙටයි. බඩවැටියේ, වෙල් ඉපනැල්ලේ දඟල දඟල හිටිය රංජිත්ගේ මේ කටයුතුවලට සම්මාදන් වුණු යාළුවෝ කිහිප දෙනෙක් ඔහුට සිටියා. කුඩා කාලයේදීම දඟ ළමයෙක් වුණු නිසාදෝ, රංජිත්ට දවසක් මුහුණ දෙන්න සිද්ධ වුණේ හරිම අකරතැබ්බයකට.එදා වෙසක් පුර පසළොස්වක පෝය දිනයක්.හැමදාමත් මමත්, මගේ යාළුවොත් උදැහැනැක්කෙම මහවැලි ගඟ අසබඩ තියෙන වැලි තලාව ළඟට යන්න අමතක කරන්නේ නැහැ. ඒ තැන තියෙන බෝල බෝල ගල් අපි හතර පස්දෙනා ඇහිදින්නේ තරගයට වගේ. මේ බෝල ගල් සාක්කුවල පුරව ගත්ත අපි, පාසල් යන්නේ ඊට පස්සේ. එදත් අපි සිල් ගන්න යන්නට පෙර, බෝල ගල් සාක්කුවේ පුරවා ගත්තා. දවල් දවසේ සිල්ගත්ත අය භාවනා කරන කොට ශාලාවේ තිබෙන්නේ අපූරු නිශ්ශබ්දයක්.හදිසියෙම අපේ එක යාළුවෙක් එක ගලක් අරගෙන සිමෙන්ති පො‍ෙළාවට දැම්මා. අපේ අවාසනාවට ඒ ගල වැදුණේ එතැන සිටිය ගැහැනු ළමයෙකුගේ ඇඟේ. ඒ ළමයා හයියෙන්ම කෑ ගහන්න පටන් ගත්තා. මීයට පිම්බා වගේ තිබුණු ශාලාව නොසන්සුන් වෙන්න වැඩි වෙලාවක් ගියේ නෑ. මේ ගැන දැනගත්ත විදුහල්පතිතුමා, එතැන සිටිය අපි හයදෙනාම නැඟිටින්න කියලා සාක්කු පරීක්‍ෂා කළා.අවසානයේ අපි හැමෝටම අඹගහ මුල දණ ගහගෙන ඉන්න සිදුවුණා. ගමේම අය දන් අරගෙන පාසලට ආවා. මුළු ගමටම මේ සිද්ධිය ආරංචි වෙන්න වැඩි වෙලාවක් ගියේ නැහැ. වැරැදි විදියට ආරංචි වුණු මේ සිද්ධිය නිසා අපට ඇතිවුණේ ලැජ්ජාවක්. අනිත් ළමයින්ව මවුපියො ඇවිත් ගෙදර අරගෙන ගියා. මාව එක්කගෙන යන්න ආවා. අම්මට මම කිව්වේ, මීට පස්සේ මට නම් ඉස්කෝලේ යන්න බෑ කියලයි. ඈ ඒකට දුන්න උපදේශය අද වගේ මට මතකයි.”“උඹ මේ ඉස්කෝලෙට එන්න ඕන නෑ. ශිෂ්‍යත්වය පාස් වුණොත් උඹට වෙනත් ඉස්කෝලෙකට යන්න පුළුවන්”උපක්‍රමශීලීව කටයුතු කළ මගේ අම්මා මාව ධෛර්යමත් කළේ ඒ විදිහටයි. මගේ අනාගතය පිළිබඳ ගත් ඒ මඟ පෙන්වීමෙන්, ඇගේ දුරදක්නා නුවණ පිළිබඳ අපට අපූරු පාඩමක් උගන්වනවා.”රංජිත්ට සිද්ධ වුණු මේ අකරතැබ්බයෙන් ඔහු බේරගත්තේ රංජිත්ගේ අම්මා. ගමේ ඉස්කෝලයෙන් ඈත් වෙන්න ඕන නිසා ම රංජිත් පුතා මහන්සියෙන් පාඩම් කළා. වෙනදාට වඩා පොතපතට අවධානය යොමු කළා. ඔහුගේ සිතේ ඇතිවුණු ධෛර්ය නිසා ම, ශිෂ්‍යත්වය ඉතා උසස් ලෙස සමත් වෙන රංජිත් පුතා, ගමේ පාසලෙන් ඉවත් වන්නේ තමාගේ අභිමතාර්ථ ඉෂ්ට කරගන්නයි.“අම්මගෙන් ලැබුණු ධෛර්යයත් අරගෙන මම හොඳට ඉගෙන ගත්තා. මට වුවමනා වුණේ විශ්වවිද්‍යාලයට ඇතුළත් වෙන්නයි. ඒ සිහිනය සැබෑවක් වෙමින් පේරාදෙණිය විශ්වවිද්‍යාලයට ඇතුළත් වෙන්න තරම් මං වාසනාවන්ත වුණා. එහිදී මාගේ අවධානය යොමුවුණේ ආර්ථික විද්‍යාව විෂයටයි.”1983 වසරෙන් ආරම්භ වෙන රංජිත්ගේ විශ්වවිද්‍යාල ගමනේදී ජීවිතය බේරෙන්නේ අනූ නමයෙන්. ඒ 88 - 89 කලබල කාලයයි. විශ්වවිද්‍යාල ශිෂ්‍යයෙක් විදිහට ඔහු අත්අඩංගුවට ගන්නෙ කිසිදු වැරැද්දක් නැතිවමයි. ඔහුගේ අතුරුදන්වීම පිළිබඳ බණ්ඩාර මැණිකේට ලැබුණ ආරංචි, ඇගේ පපුව පැලිලා යන තරම්. කොහොම වුණත් රංජිත් පුතාගෙ කියලා ඒ වෙනකොට ලැබුණු මිනිය භූමදානය කරන්න පවුලේ හැමෝම එකතු වුණා. මේ අතර රංජිත් පුතා ගෙදරට ආවේ, ඒ හැමෝම පුදුමයට පත් කරමින්. මේ සියලු කරදර බාධක මැද රංජිත්, පේරාදෙණියෙන් කොළඹ විශ්වවිද්‍යාලයට පැමිණෙන්නේ 1990 වසරේ ඔක්තෝබර් 08 වැනිදා. ඒ පශ්චාත් උපාධි කටයුතු ආරම්භ කරන්නයි. එතැනින් ආරම්භ කරන සිය අධ්‍යාපන ගමනේ සංධිස්ථානයක් වන්නේ 1993 වසරයි. ඒ එම විශ්වවිද්‍යාලයේම ඔහුට ලැබෙන කථිකාචාර්ය ධූරයයි. එතැනින් ආරම්භ කරන සිය අධ්‍යාපන ගමන නම් හිණිමඟේ ඉහළට නැඟීම ආරම්භ වන්නේ ඉන් පසුවයි.1993 වසරේදී රංජිත් සිය මවු රටට සමු දෙන්නේ, නෝර්වේ කෘෂිකර්ම විශ්වවිද්‍යාලයට පිවිසෙන්න. ඒ ඔහුට ලැබුණු ශිෂ්‍යත්වයත් සමඟ විද්‍යාවේදී උපාධිය සඳහා 1995 වසරේදී නැවතත් ශ්‍රී ලංකාවට පැමිණෙන මේ ශූර තරුණයා, 1996 වසරේදී නැවතත් විදෙස් ගතවන්නේ ස්වීඩනයේ ගොතම්බර්ග් විශ්වවිද්‍යාලයට යෑමේ අපේක්‍ෂාවෙන්. ඉන් පස්සේ ඔස්ට්‍රේලියාවේදී සිය ආචාර්ය උපාධිය අවසාන කරන සොඳුරු තාරුණ්‍යයේ සිටිනා රංජිත්, නැවත සිය මවුරට බලා සමුදුර තරණය කරන්නේ 2004 වසරේදීයි. මෙතෙක් කලක් කළ කැපකිරීම් හා උත්සාහයේ ප්‍රතිඵල මත, සිය ජීවිතයේ වාසනාව උදාකර ගත්තාවූ රංජිත් බණ්ඩාරට මහාචාර්ය පදවියක් පිරිනැමෙන්නේ මේ අතරය. ඒ 2009 වසරයි. පිරිනැමෙන මහාචාර්ය පදවිය ඔහුට ලැබෙන්නේ හිණිමඟේ ඉහළටම ගමන් කිරීමේ අප්‍රතිහත ධෛර්ය නිසාවෙන්.වර්තමානය වන විට රාජ්‍ය සේවයේ යෙදී සිටින ක්‍රියාකාරීකයෙකු ලෙස ඔහු තුළ ඇත්තේ නිහතමානී ආඩම්බරයක්. උපාය මාර්ගික ව්‍යවසාය කළමනාකරණ ආයතනයේ ජ්‍යෙෂ්ඨ ආර්ථීක උපදේශක, බැංකු මූල්‍ය පර්ෂදයේ බැංකු මූල්‍ය අධ්‍යක්‍ෂවරයා ලෙසත්, ජාතික ආර්ථික කවුන්සිලයේ සාමාජිකයෙක් ලෙස සහ මර්චන්ට් බැංකු සමූහයේ ජ්‍යෙෂ්ඨ අධ්‍යක්‍ෂවරයා ආදී තනතුරු රැසක්ම දරයි.ගමේ ඉපදී හැදී වැඩුණු ඔහු තවමත් පෙර ලෙසම ගමට දක්වන ආදරය එලෙසමයි. ඒ අතීතය සිහිකරමින් ගෙවන අවිවේකී ජීවිතයේ විවේකයක් ලබන්නට ඔහු යන්නේ සිය කුඩා කල ස්මරණය කරනා ගමේ මහගෙදරටයි. අප හමුවන විටත් ශ්‍රී ලංකා පදනමේ සභාපති ලෙස කටයුතු කරමින් ඔහුගේ දැනුම බෙදා දෙන මේ සොඳුරු ගමනේ ඔහු පිටුපසින් සිටිනා අනෙක් සෙවණැල්ල බිරිය ප්‍රදීපා විජේසිංහයි.”අම්මාගෙන් පස්සේ මගේ ජීවිතයේ සෙවණැල්ල වුණේ ප්‍රදීපා. ප්‍රදීපාව මට මුණගැසෙන්නේ මගේ ගුරුවරයෙක් වූ මහාචාර්ය ඩබ්. ඩී. ලක්ෂ්මන් නම් හිටපු උප කුලපතිතුමාගේ නිවහනේදී. මේ තරම් දුරක් එන්න මට පාර කිව්වේ, බිරියක් ලෙස ඇගෙන් ලැබුණු සහයෝගයයි. ධනංජය හා කණිෂ්ක බණ්ඩාර කියන පුතාල දෙන්නත්. මගේ පුතාලා මෙන් මා ළඟම සිටිනා සචී, දිලුම්, සමීර කියන පුතාලත් අපේ පවුලට ගේන්නේ අපූරු සුන්දර බවක්. ඒ වගේම මගේ ගමන එන්න උදව් කළ මගේ ගුරුවරු ඇතුළු හැමෝමත් මා සිහිපත් කළ යුතුයි. මේ තරම් ආයතන රාශියක වැඩ කටයුතු කිරීමේ වගකීම බාර දුන් හා ඒ යම් යම් කටයුතුවලින් මා නිදහස් කළ ජනාධිපතිතුමාවත් සිහිපත් කරන්න මම අමතක කරන්නේ නැහැ.”මහාචාර්ය රංජිත් බණ්ඩාර නම් වූ මේ සොඳුරු මිනිසාගේ නිහතමානී ගතිය අපට සිහිකරන්නේ, ගමේ කුඹුරේ කිරිවදින්න කිරිවදින්න බිමට නැමෙන වී කරලක්. සිය ජීවිතයේ සොඳුරු බව තුරුලු කරගත් ඔහු සිය නිහඬ බවෙන් අපට කියන්නේ කතාවක්. ඒ ජීවිතය කියන්නේ, වැඩ නොකර සිටීමට වඩා වැඩ කිරීමට ඇති කාලපරිච්ඡේදයක් බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=n120717_br4</link>
    <topic>පළාත් සභා මැතිවරණ ප්‍රචාරන කටයුතුවලදී පොලිතින් එපා</topic>
    <author>ශීලා උඩුවර</author>
    <content>(2012-07-17 15:00) එළඹෙන පළාත් සභා මැතිවරණය්දී මැතිවරණ ප්‍රචාරක කටයුතු සැරසිලි සඳහා පොලිතින් හා නොදිරන ද්‍රව්‍ය භාවිතා කිරීම හැකිතාක් දුරට අඩු කරන ලෙස පරිසර ඇමැති අනුර ප්‍රියදර්ශන යපා මහතා සියලු දේශපාලන පක්ෂවලින් ඉල්ලීමක් කරයි.යම් හෙයකින් එවැනි ද්‍රව්‍ය භාවිතා කරන්නේ නම් පරිසරයට හානි නොවන ලෙස ඒවා ඉවත්කර දමා පරිසරය අරෙක්ෂා කර ගැනීමට දායක වන ලෙසද, ඇමැතිවරයා ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=n120717_br3</link>
    <topic>ළමා හා කාන්තා කටයුතු අමාත්‍යාංශයට උපාධිධාරීන් 1600ක්</topic>
    <author>අමිල ප්‍රභාත් වනසිංහ</author>
    <content>(2012-07-17 14:00) ළමා සංවර්ධන හා කාන්තා කටයුතු අමාත්‍යාංශය මගින් අභ්‍යාසලාභී උපාධිධාරීන් 1600ක් බඳවා ගැනේ. බඳවා ගන්නා උපාධිධාරීන් ළමා සංවර්ධන හා කාන්තා කටයුතු අමාත්‍යාංශයට හා එම අමාත්‍යාංශයට අනුබද්ධ පරිවාස හා ළමා රක්ෂක දෙපාර්තමේන්තුව, ජාතික ළමා රක්‍ෂක අධිකාරිය, ජාතික ළමා ලේකම් කාර්යාලය යන ආයතන වෙත අනියුක්ත කෙරේ. වනිතා සංවර්ධන නිලධාරී, කළමනාකරණ සහායක, ළමා හිමිකම් ප්‍රවර්ධන නිලධාරීන් ආදි වශයෙන් මේ උපාධිධාරීන් සේවයට බඳවා ගැනේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=n120717_br2</link>
    <topic>ඉන්දීය ජනාධිපති තේරීමේ ඡන්ද විමසීම 19 වෙනිදා</topic>
    <author>නවදිල්ලිය-ඒ එෆ් පී</author>
    <content>(2012-07-17 11:20)ඉන්දීය ජනාධිපති තේරීමේ ඡන්ද විමසීම බ්‍රහස්පතින්දා පැවැත්වෙන අතර එහිදී හිටපු මුදල්ඇමති ප්‍රනාබ් මුකර්ජි ජයගනු ඇතැයි අපේක්ෂෘ කෙරී තිබේ. මේ අතරවිචාරකයන් සමහරකු පුරොකතනය කරන්නේ මේ චාරිත්‍රගත ධුරය දැරීමේදී ඔහු අසාමාන්‍ය ලෙස බලපෑම් සිදුකරනු ‍ඇති බවය.ජාතික හා ප්‍රාන්ත මන්ත්‍රීවරුන් පමණක් සහභාගිවන මේ ඡන්දවිමසීමේ ප්‍රතිඵල ඉරිදා ප්‍රකාශයට පත් කරනු ඇතැයි සඳහනි.පාලක කොංග්‍රස් පක්ෂයේ අපේක්ෂකයා මුකර්ජි වනඅතර ඔහුට සුළු පක්ෂ රැසක සහයෝගය හිමිවන බව පෙනී‍ගොස් තිබේ.76 හැවිරිදි මුකර්ජි ඡන්ද විමසීමෙන් ජය ගනු ලැබුවහොත් සිය පස්අවුරුදු ධුර කාලයේදී එතරම් ප්‍රසිද්ධියට නොපත් ප්‍රතිභා පටිල් ගෙන් ජනාධිපති ධුරය බාරගනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=n120717_br1</link>
    <topic>ශ්‍රී ලංකාවෙන් මැලේරියාව තුරන් කරමු</topic>
    <author>සිතාරා සේනානි සහ සන්ධ්‍යා කරුණාරත්න</author>
    <content>(2012-07-17 11:15)මැලේරියාව 2015දී ශ්‍රී ලංකාවෙන් සම්පූර්ණයෙන්ම තුරන් කිරීමේ ඉලක්කය සපුරා ගැනීමට නම් එම රෝගය බහුල වශයෙන් පවතින ඉන්දියාව, හයිටි සහ අප්‍රිකානු රටවලට යන විට මැලේරියාවෙන් වැළකී සිටීමේ ඖෂධ හා අවශ්‍ය උපදෙස් ලබාගෙන යන ලෙස මැලේරියා මර්දන ව්‍යාපාරය ජනතාවට දැනුම් දෙයි.වෙළෙඳාම් කටයුතු සඳහා මෙන්ම දඹදිව වන්දනාව සහ කෝවිල් වන්දනාව සඳහා ඉන්දියාවට යාමේදීත්, සාම හමුදා ලෙස මෙරට හමුදා හයිටි රාජ්‍යය බලා යාමේදීත්, අප්‍රිකානු හා බොහෝ දකුණු අමෙරිකානු රටවල සංචාරයේ යෙදීමේදීත් මේ උපදෙස් පිළිපදින ලෙසද එම ව්‍යාපාරය දැනුම් දෙයි. මේ සම්බන්ධයෙන් ජනතාවට යම් තොරතුරක් ලබාගැනීමට අවශ්‍ය නම් මැලේරියා මර්දන ව්‍යාපාරයේ 7626626 දුරකථන අංකය ඇමතීමෙන් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=n1207171</link>
    <topic>කොළඹ හොල්ලන මාමාඅස්මී ගැන ඔත්තුවට ලක්ෂ දහයයි</topic>
    <author/>
    <content>කාලයක් තිස්සේ කොළඹ මාලිගාවත්ත ප්‍රදේශය පුරා සිදු කෙරෙන මහා පරිමාණ අපරාධ පිටුපස සිටින පාතාල නායකයා කාදර් මොහොමඩ් අස්මින් නොහොත් මාමා අස්මී නොහොත් මාමස්මී බව ආරක්ෂක අංශ මගින් හඳුනාගෙන තිබේ.මත්ද්‍රව්‍ය ජාවාරම ප්‍රධාන ආදායම් මාර්ගය කොට ගත් මෙම පාතාල නායකයා මහා පරිමාණ කප්පම් ගැනීම්, පැහැරගෙන යාම්, ස්ත්‍රී දූෂණ, ගිනි අවි භාවිතය, කොල්ල කෑම්, මිනී මැරුම් ඇතුළු අපරාධ රාශියකට සම්බන්ධව ඒවා මෙහෙයවන පාතාල නායකයා වෙයි.මොහු අපරාධ කල්ලි මෙහෙයවන නායකයා වුවද ඔහු ඒවාට සම්බන්ධ බව මහජනතාව දැනගත්තද ඔහුට එරෙහිව කිසිදු පැමිණිල්ලක් එළිපිට කිරීමට බිය වී සිටිති.එහෙත් දුරකතන ඇමතුම්වලින් ඔහු පිළිබඳ ඔත්තු ලැබේ.එබැවින් මේතාක් කාලයක් ඔහුට විරුද්ධව කිසිදු පැමිණිල්ලක් පොලිසියක සටහන් වී නොමැත.කොළඹ ජනතාව බිය කරගෙන සිටින මෙම අපරාධ නායකයා හිටපු පාතාල කල්ලි නායක ෆාරිගේ ගෝලයෙකි.පොලිස් කණ්ඩායම් මොහු අත්අඩංගුවට ගැනීමට නිරතුරුවම වැටලීම් කරති. එහෙත් මොහු තම පෙනුම සම්පූර්ණයෙන්ම වෙනස් කරගෙන ජීවත් වෙයි.මුස්ලිම් ජාතික කාන්තාවක් සේ හිසේ සිට දෙපතුල දක්වා වු කළු දිග ලෝගුවකින් මොහු වරෙක සැරසී සිටියි.තවත් වරෙක හිස වසාගෙන සාරිය හැඳ සිටියි. කාන්තාවක් ලෙස මිස කිසිදු අවස්ථාවක මොහු පිරිමියකු ලෙස පෙනී නොසිටියි.මොහොමඩ් අස්මීර් 1978 ජුනි 19 වැනිදා කාසල් වීදිය කාන්තා රෝහලේදී උපත ලබා තිබේ. ඔහුගේ හැඳුනුම්පත් අංකය 781711004V 1998 2001 සහ 2008 යන වසරවල අවස්ථා තුනකදී මොහුගේ හැඳුනුම්පත වෙනස් කර තිබේ.මාමාස් මී කාලයක් යකඩ ව්‍යාපාරයකද යෙදී ඇත. පසුව මත් කුඩු ජාවාරම හරහා විවිධ වූ දේශපාලඥයන්ටද සම්බන්ධ වී කුලියට අපරාධ සිදු සිදුකිරීමට යොමුවී ඇත.මේ වන විටත් මොහුට සැඟවී සිටීමට පාර්ලිමේන්තු මන්ත්‍රීවරයකු ගේ සහ තවත් නාගරික මන්ත්‍රීවරු දෙදෙනකුගේ සහාය ලැබී තිබෙන අතර ඔවුන් දෙදෙනා මොහුගෙන් මුදල් සහ වෙනත් ලාභ ප්‍රයෝජන ලබන බවට පොලිස් බුද්ධි අංශ මගින් තොරතුරු අනාවරණය කර ගෙන තිබේ. පොලිසියට කොටු නොවී සිටීමට මොහුට ඔවුන්ගේ සහාය ලැබී ඇත. මොහු විවාහකය. දරු දෙදෙනකුගේ පියෙකි. ඔවුන් මාලිගාවත්ත තට්ටු නිවාසවල පදිංචිව සිටිති. පාතාලයට සම්බන්ධ මාමාස්ගේ සොහොයුරා මීට මාස ගණනාවකට පෙර පොලිසියට කොටු විය. පසුව ඇප ලබා යද්දී එල්ල වූ වෙඩි ප්‍රහාරයකින් ඔහු මිය ගියේය.මාමස්මී අත්අඩංගුවට ගැනීම සඳහා පොලිසිය මීට පෙර අවස්ථා ගණනාවකදීම මහජනතාවගේ සහාය ඉල්ලා සිටියේය. ඒ සඳහා රුපියල් ලක්ෂ 10 ක මුදලක් ලබාදීමටද සූදානම්ව සිටියි.ඇපල්වත්ත, මාලිගාවත්ත ඇතුළු කොළඹ හා ඒ අවට ප්‍රදේශවල ජනතාව අතර සැඟවී සිට පොලිස් ඇසට වැලිගසා තවදුරටත් අපරාධ මෙහෙයවන මෙම පාතාල නායකයා කොටුකරගෙන පාතාලයට තිත තැබීමටත් පොලිසිය මහජනතාවගේද සහාය පතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=n1207172</link>
    <topic>සංවර්ධන ක්‍රියාදාමය සමඟ මාධ්‍යයේ කාර්යභාරය පුළුල් වෙලා</topic>
    <author>නුවන් කොඩිකාර</author>
    <content>වර්තමානයේ රට තුළ සිදුවන සංවර්ධන ක්‍රියාදාමයන් සමඟ මාධ්‍යයේ කාර්ය භාර්යද පුළුල් වී ඇති බව ජනමාධ්‍ය හා ප්‍රවෘත්ති අමාත්‍යාංශයේ නව ලේකම් ආචාර්ය චරිත හේරත් මහතා පැවසීය.මෙහිදී මාධ්‍ය සදාචාරය, වගකීම හා නියාමනය යන ත්‍රිත්වය එකක් ලෙස ගෙන ක්‍රියාකරනු ඇතැයි තමා විශ්වාස කරන බව හෙතෙම කීවේය.ජනමාධ්‍ය හා ප්‍රවෘත්ති අමාත්‍යාංශයේ නව ලේකම්වරයා ලෙස එම අමාත්‍යාංශයේදී ඊයේ (16) වැඩ බාරගැනීමෙන් අනතුරුව මාධ්‍යවේදීන් අමතමින් හේරත් මහතා එසේ ප්‍රකාශ කළේය.ජනමාධ්‍යයේ කාර්ය භාරය සීමාවලින් එහා ගිය මෙවලමක් කරගැනීමට මාධ්‍යයේ සහාය ලබාදෙන්නැයිද ඒ මහතා ඉල්ලා සිටියේය.ජනමාධ්‍ය හා ප්‍රවෘත්ති අමාත්‍යාංශයේ ලේකම්වරයා ලෙස තමන් පත්කිරීම ගැන ජනාධිපති මහින්ද රාජපක්ෂ මහතාට සිය කෘත්‍යඥතාව පළකර සිටින බවද අචාර්ය චරිත හේරත් මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=n1207173</link>
    <topic>ඕස්ට්‍රේලියාවට පනින අයට එරෙහිවනීති රීති දැඩි කරන්න</topic>
    <author>අද්මිරාල් සමරසිංහ භක්ති ධර්මප්‍රිය මෙන්ඩිස්</author>
    <content>ඕස්ට්‍රේලියාවට පැමිණෙන නීති විරෝධී සංක්‍රමණිකයන් සම්බන්ධයෙන් ක්‍රියාත්මක වන නීති රීති දැඩි කරන්නැයි ඕස්ට්‍රේලියාවේ ශ්‍රී ලංකා මහ කොමසාරිස් අද්මිරාල් තිසර සමරසිංහ මහතා ඕස්ට්‍රේලියානු රජයෙන් ඉල්ලීමක් කර තිබේ.නීති විරෝධී ලෙස මුහුදු මාර්ග ඔස්සේ යාත්‍රාවලින් ඕස්ට්‍රේලියාවට පැමිණෙන පුද්ගලයන්ගේ ජීවිත ඉතා අවදානමකට ලක් වන බවත් ඔවුන්ගේ ජීවිත බේරා ගැනීමට නම් ඔවුන් මෙලෙස ඕස්ට්‍රේලියාවට පැමිණීම නතර කිරීමට පියවර ගත යුතු බවත් තිසර මහතා පෙන්වා දෙයි.මේ වන විට ශ්‍රී ලංකාවේ පුද්ගලයන් ඕස්ට්‍රේලියාව බලා යාත්‍රා මඟින් පැනයාම වැඩි වී තිබේ.මේ තත්ත්වය වැළැක්වීම සඳහා ශ්‍රී ලංකා පොලිසිය සහ නාවික හමුදාව එක්ව විශේෂ ආරක්ෂක වැඩපිළිවෙළක් ක්‍රියාත්මක කර තිබේ.ඉකුත් මාස තුන ඇතුළත පමණක් නාවික හමුදාව මඟින් පුද්ගලයන් හාරසිය දෙනකු අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=n1207174</link>
    <topic>ජාතීන් අතර සමඟිය ගොඩනැඟීම සඳහා මුල් පියවර තැබිය යුත්තේ පාසල් අවධියේදීයි</topic>
    <author>මහින්ද අලුත්ගෙදර</author>
    <content>ජාතීන් අතර සැබෑ සහෝදරත්වය, සමඟිය හා එකමුතුකම ගොඩනැඟීම සඳහා මුල් පියවර තැබිය යුත්තේ තරුණ වියට පැමිණි පසුව නොව පාසල් අවධියෙන්ම බව ජනාධිපති මහින්ද රාජපක්ෂ මහතා අවධාරණය කරයි.සිංහල, දෙමළ හා මුස්ලිම් යනුවෙන් පාසල් වර්ගීකරණය කොට වෙනස් වන සමාජ ක්‍රමයකට මඟ පෙන්වා වයස අවුරුදු 18 - 21 වනවිට සුහදත්වය හා එකට ජීවත් වීම සම්බන්ධයෙන් කතා කරන බව පෙන්වා දෙන ජනාධිපතිවරයා මේ කාර්යය පාසලෙන්ම ආරම්භ කළයුතු බවද ජාතීන් අතර සුහදතාව ගොඩනැඟීමට බාල කාලයේදී හැකි බවද සඳහන් කරයි‍.කුඩා කාලයේදී වෙන්ව ජීවත් වීමට උගන්වන බවද මනුෂ්‍ය ආකල්ප හැඩ ගැසෙන්නේ, ගොඩ නැඟෙන්නේ බාල කාලයේදීම බවද සඳහන් කරන ඒ මහතා මේ රටේ ජාතීන් අතර සුහදතාව තිබුණද ජාතිය ඇතුළේම පවතින ගැටුම් ඒ ඒ ජාතීන්හි විනාශයට හේතුවන බවද එය යකඩ ඇණයක් මල වලින් විනාශ වන්නාක් වැනි බවද පවසයි.ජනාධිපතිවරයා මේ අදහස් පළ කළේ අරලියගහ මන්දිරයේදී ඊයේ (16) පැවැති සමාජ ඒකාබද්ධතා සතිය ප්‍රකාශයට පත් කිරීම නිමිත්තෙන් පැවැති උත්සවය අමතමිනි.මෙහිදී ප්‍රතිපත්ති රාමුව, සමාජ ඒකාබද්ධතා තේමාව සහ ලාංඡනය එළි දැක්වීම සිදු කෙරුණු අතර සමාජයෙන් බැහැර වූ ජන කොටස් නැවත සමාජගත කිරීම යන්න තේමාව කරගත් මේ වැඩසටහන සියලුම දිස්ත්‍රික්කයන්හි ක්‍රියාත්මක කිරීමට සැලසුම්කර තිබේ.අතුරුදන්වීම්, ස්වාභාවික විපත්, උවදුරු, විවිධ හේතුන් මත සමාජයෙන් කොන්වී සහ බැහැර වී සිටින අපේම සහෝදර ජනතාව නැවතත් සමාජයට එක්කර ගැනීම, ඔවුන්ගේ නැතිවී තිබෙන අයිතීන්, වරප්‍රසාද සහ සමාජයීය තත්ත්වය නැවත උදාකර දීම සහ ඒ වෙනුවෙන් සමස්ත රටේත් ජාතියේත් අවධානය යොමුකර ගැනීම මෙම සමාජ ඒකාබද්ධතා සතියේ අරමුණ වී තිබේ.ඊට අමතරව යුද ගැටුම් හා සුනාමි ව්‍යසනය පැවැති ප්‍රදේශවල ජනතාවගේ අත්‍යවශ්‍ය මූලික නෛතික ලියවිලි ලබාදීම, ආර්ථික අපහසුතා නිසා නීතියේ පිළිසරණක් ලබා ගැනීමට නොහැකිව අසාධාරණයට ලක්ව සිටින ජනතාවට නීති ආධාර ලබාදීම, වැන්දඹු කාන්තාවන් සවිබල ගැන්වීම, මාපියන් අහිමි වූ දරුවන් ආරක්ෂා කිරීම, රාජ්‍ය භාෂා ප්‍රතිපත්තිය රට තුළ නිවැරැදිව ක්‍රියාත්මක කිරීම ඇතුළු අධ්‍යාපනික, පාරිසරික, සමාජයීය වැඩසටහන් රැසක් ක්‍රියාත්මක කිරීමට සැලසුම්කර ඇත.මෙහිදී වැඩිදුරටත් අදහස් දක්වමින් ජනාධිපති මහින්ද රාජපක්ෂ මහතා සඳහන් කළේ ජාතීන් අතර එකමුතුකම, සුහඳත්වය, සමඟිය හා සහෝදරත්වය ගොඩනැඟීම අමාත්‍යාංශයට හෝ රජයට පමණක් කළ නොහැකි බවත් දේශපාලඥයන්, ආගමික නායකයන් මෙන්ම රටවල සිටින තානාපතිවරුන්ද පියවර ගතයුතු බවත්ය.දේශපාලඥයන් මේ සමාජයට ආදර්ශයක් දිය යුතු බව සඳහන් කළ මහින්ද රාජපක්ෂ මහතා බලය, ඡන්දය ලබා ගන්න අවශ්‍ය වූ විට ඇතැමුන් නරක අන්දමින් ජාති, කුල භේද ඇද ගන්නා බවද පසුගිය ජානාධිපතිවරණයේදී එවැන්නක් පාවිච්චි කළ බවද කීවේය. එදා යුගයේ ඩී.එම් රාජපක්ෂ හා ඩී.ඒ රාජපක්ෂ මහත්වරු කුල භේදයන්ට එරෙහිව සටන් කළ බවද ඒ මහතා සිහිපත් කළේය.මේ අතර ත්‍රෛභාෂා ප්‍රතිපත්තිය හදුන්වා දුන්නේ ජාතීන් අතර ඇති අවිශ්වාසය දුරු කිරීමට බව සඳහන් කළ ජනාධිපති මහින්ද රාජපක්ෂ මහතා භාෂා පිළිබඳ ඉගැන්වීම අතිශය වැදගත් බවද එම භාෂා වලින් කතා කිරීමේදී අනෙක් අය තුළ පවතින අවිශ්වාසය දුරු කළ හැකි බවද සඳහන් කළේය.සෑම පුරවැසියකු තුළම පුළුල් හදවතක් බිහි කිරීමේ අවශ්‍යතාවය පෙන්වාදුන් ජනාධිපතිවරයා මේ මඟින් ඒ සඳහා හැකියාව ලැබෙන බවද එය ඉතා ශ්‍රේෂ්ඨ කාර්යයක් බවට සියලු දෙනාටම වැටහෙන බවද ප්‍රකාශ කළේය. සමාජ ඒකාබද්ධතා ප්‍රතිපත්ති රාමුව, තේමාව හා ලාංඡනය එළි දැක්වීම, අමාත්‍යාංශ වෙබ් අඩවිය යළි එළිදැක්වීම, ත්‍රි භාෂා විද්‍යුත් ශබ්ද කෝෂය, වාග් මාලා හා දැන්වීම් එළි දැක්වීමද මෙහිදී ජනාධිපති මහින්ද රාජපක්ෂ මහතා අතින් සිදුවිණි.ජ්‍යෙෂ්ඨ ඇමැති අතාවුද සෙනෙවිරත්න, ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර, පාර්ලිමේන්තු කටයුතු ඇමැතිනි සුමේධා ජී ජයසේන, තාක්ෂණ හා පර්යේෂණ ඇමැතිනි පවිත්‍රා වන්නි ආරච්චි, ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න, සමාජ සේවා ඇමැති ෆීලික්ස් පෙරේරා, නියෝජ්‍ය කතානායක චන්දිම වීරක්කොඩි, පාර්ලිමේන්තු මන්ත්‍රී තිලංග සුමතිපාල, ජාතික භාෂා හා සමාජ ඒකාබද්ධතා අමාත්‍යාංශයේ ලේකම් මල්කාන්ති වික්‍රමසිංහ මහත්ම මහත්මීහු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=n1207175</link>
    <topic>මංගල සාදයක ආහාර විස වී 428ක් රෝහලේ</topic>
    <author>භක්ති ධර්මප්‍රිය මෙන්ඩිස්, චන්ද්‍රිකා පෙරේරා සහ රක්ෂණ ශ්‍රියන්ත, එරාවුර් සමූහ</author>
    <content>මඩකළපුව, වවුනතිව් කොටියාවල ප්‍රදේශයේ නි‍ෙවසක පැවති මංගල උත්සවයක ආහාර පාන විස වීමෙන් මනාල යුවළ ඇතුළු හාරසිය විසි අට දෙනකු රෝහල් ගතකර තිබේ.මේ මංගල උත්සවය පෙරේදා (15) රාත්‍රි පැවැති බවත් එහිදී ආහාර පාන ගත් පුද්ගලයන් වමනය සහ ක්ලාන්තය සැදී රෝගාතුර වී ඇති බවත් මඩකළපුව පොලිසිය පවසයි. රෝගාතුර වූ පුද්ගලයන් අතර කුඩා දූ දරුවන් සියයකට ආසන්න පිරිසක් සිටින අතර කාන්තාවන් හැටහය දෙනකුද සිටින බව මඩකලපුව මූලස්ථාන පොලිසියේ ස්ථානාධිපති ප්‍රධාන පොලිස් පරීක්‍ෂක ගුණසේකර මහතා පැවැසීය.රෝගීන් එකසිය අසූහත් දෙනා මේ වන විට මඩකළපුව රෝහලේ නේවාසිකව ප්‍රතිකාර ලබති.මංගල උත්සවයේ තිබූ ආහාරවල කුකුළු මස් විස වී මෙම තත්ත්වය උද්ගත වී ඇති බව පරීක්‍ෂණවලින් අනාවරණය වී තිබේ.ප්‍රදේශය භාර සෞඛ්‍ය පරීක්‍ෂකවරයා සහ වව්නතිව් පොලිසිය සිද්ධිය සම්බන්ධයෙන් පරීක්‍ෂණ ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=n1207176</link>
    <topic>සරසවි ඇදුරන්ගේ වර්ජනයට එරෙහිව සිසුහු අධිකරණයට</topic>
    <author>සමන්මලී ප්‍රියශාන්ති</author>
    <content>විශ්වවිද්‍යාල ආචාර්යවරුන් ගෙන යන වැඩවර්ජනය හේතුවෙන් සමස්ත විශ්වවිද්‍යාල සිසුන්ගේ අධ්‍යාපන අයිතියට බරපතළ ලෙස හානි සිදු වන බවත් සිසුන්ගේ අධ්‍යාපන අයිතිය ආරක්ෂා කර ගැනීම සඳහා වර්ජනයට එරෙහිව අධිකරණ ක්‍රියාමාර්ග ගන්නා බවත් අන්තර් විශ්ව විද්‍යාල ශිෂ්‍ය මධ්‍යස්ථානය පවසයි.මින් පෙර ආචාර්යරුන් ක්‍රියාත්මක කළ වැඩවර්ජනය හේතුවෙන් මාස 2 යි දින 17 ක කාලයක් විශ්වවිද්‍යාල සිසුන්ගේ අධ්‍යාපන කටයුතු ඇණ හිටි බවත් ඉන්පසු අනධ්‍යයන සේවකයන්ගේ වැඩවර්ජනය නිසා තවත් දින 17 ක කාලයක් සිසුන්ගේ අධ්‍යාපන කටයුතු අඩාල වු බවත් ශිෂ්‍ය මධ්‍යස්ථානයේ කැඳවුම්කරු අසංක බුලේගොඩ මහතා කීවේය.වැඩවර්ජන හේතුවෙන් මේ වන විට සරසවි සිසුනගේ විභාග, දේශන මෙන්ම උපාධි ප්‍රදානෝත්සව පවා සම්පුර්ණයෙන් නතර වී ඇති බව පවසන ඒ මහතා වැටුප් අරගල දිනා ගැනීම සඳහා සිසුන් බිල්ලක් වශයෙන් පාවිච්චි කිරීම අසාධාරණ බවද ප්‍රකාශ කළේය‍. සිසුනගේ අධ්‍යාපන අයිතිය ආරක්ෂා කර ගැනීම සඳහා අධිකරණ ක්‍රියාමාර්ග ගැනීම සම්බන්ධයෙන් මේ වන විට සිසුන් සමඟ සාකච්ඡා කර අවශ්‍ය මුලික කටයුතු සූදානම් කර ති‍බෙන බවද පැවසීය. පදනම් ආයතනයේ දී පසුගිය දා පැවැති මාධ්‍ය හමුවකදී බුලේගොඩ මහතා මේ අදහස් පළ කළේය.ආණ්ඩුව හා ආචාර්යවරුන් අතර ඇති මෙම ගැටුමට සිසුන් මැදි කොට ගැනීම අනුමත නොකරන බව කී ඒ මහතා මේ වසරේ දී පමණක් ආචාර්යවරුන්ගේ වැටුප් සියයට 66.5 කින් වැඩි කර ඇති බවත් පැවසීය.ඔක්තෝබර් මාසයේ දී තවත් රුපියල් 12000 කින් ආචාර්යවරුන්ගේ වැටුප් වැඩි කිරීමට නියමිත බවත් වසරක් ඇතුළත මෙවැනි ආකාරයේ අධික වැටුප් වැඩිවීම් ලබා දී තිබියදී තවත් වැඩි වැටුප් ඉල්ලමින් සිසුන්ගේ ජීවිත සමඟ සෙල්ලම් කිරීම ආචාර්යවරුන්ට නොවටිනා ක්‍රියාවක් බවත් හෙතෙම කීවේය.සිසුන්ට ආදර්ශයක් දිය යුතු ආචාර්යවරුන් මේ අයුරින් ක්‍රියා කිරීම පිළි ගත නොහැකි බව කී බුලේගොඩ මහතා තවමත් විශ්වවිද්‍යාල ආචාර්යවරුන් බහුතරය සිසුන්ට උගන්වන්නේ 1980 හා 1990 වර්ෂවල විෂය නිර්දේශ බවත් අවධාරණය කළේය.නව නිබන්ධන කර නව දැනුම සිසුන්ට ලබා දෙන වගකීම නිසි ලෙස ඉටු කරන්නේ ආචාර්යවරු දෙතුන් දෙනකු බවත් හෙතමෙ වැඩි දුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=n1207177</link>
    <topic>නව නීතිපතිපත්වීම ලබාගනියි</topic>
    <author/>
    <content>නව නීතිපති ලෙස පත් වූ ජනාධිපති නීතීඥ සරත් පාලිත ප්‍රනාන්දු මහතා ජනාධිපති මහින්ද රාජපක්‍ෂ මහතා අතින් ඊයේ (16) පෙරවරුවේ අරලියගහ මන්දිරයේදී සිය පත්වීම් ලිපිය ලබා ගත්තේය. සරත් පාලිත ප්‍රනාන්දු මහතා ශ්‍රී ලංකාවේ 27 වන නීතිපතිවරයා වෙයි.කොළඹ රාජකීය විද්‍යාලයෙන් පාසල් අධ්‍යාපනය ලැබූ සරත් පාලිත ප්‍රනාන්දු මහතා ශ්‍රී ලංකා නීති විද්‍යාලයේ, කොළඹ විශ්වවිද්‍යාලයේ සහ බ්‍රිතාන්‍යයේ බ්‍රිස්ටල් විශ්ව විද්‍යාලයේ උසස් අධ්‍යාපනය හදාරා ඇත.1979 වර්ෂයේදී උපරිමාධිකරණයේ නීතීඥවරයකු ලෙස දිව්රුම් දෙමින් නීති ක්‍ෂේත්‍රයට පිවිසි ඒ මහතා 1980 වර්ෂයේදී සහකාර රජයේ අධිනීතීඥවරයකු ලෙස නීතිපති දෙපාර්තමේන්තුවට බැඳී ඇත.1980 වර්ෂයේදී රජයේ ජ්‍යෙෂ්ඨ අධිනීතීඥවරයකු ලෙස ද 1997 වර්ෂයේදී නියෝජ්‍ය සොලිස්ටර් ජනරාල් වරයකු ලෙසද 2007 වර්ෂයේදී අතිරේක සොලිසිටර් ජනරාල්වරයකු ලෙස ද කටයුතු කර ඇති ඒ මහතා 2007 වසරේ සිට නීතිපති දෙපාර්තමේන්තුවේ අපරාධ අංශය භාරව කටයුතු කර ඇත.2011 වසරේ සිට නව නීතිපතිවරයා ලෙස දිව්රුම් දෙන තෙක් නීතිපති දෙපාර්තමේන්තුවේ සොලිසිටර් ජනරාල්වරයා ලෙස කටයුතු කරන ලද්දේ ද ජනාධිපති නීතීඥ සරත් පාලිත ප්‍රනාන්දු මහතා ය.මේ අවස්ථාවට ජනාධිපති ලේකම් ලලිත් වීරතුංග මහතාද සහභාගි විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=n1207178</link>
    <topic>ශ්‍රීලනිප මූලස්ථානයජයවර්ධනපුර ඉදිකෙරේ</topic>
    <author>අසේල කුරුළුවංශ හාඉන්දික පොල්කොටුව</author>
    <content>දේශපාලන ශිල්ප ආයතනයක් ඇතුළු පහසුකම් රැසක් සහිතව ජාත්‍යන්තර මට්ටමට ගැළපෙන සේ ශ්‍රී ලංකා නිදහස් පක්ෂ මූලස්ථානය ශ්‍රී ජයවර්ධනපුර ප්‍රදේශයේ ගොඩනැඟීමට සැලසුම් කැර තිබේ.මහල් හතකින් සමන්විත මෙම ගොඩනැගිල්ල ශ්‍රී ලංකා නිදහස් පක්ෂයේ ඉතිහාසය විදහා දැක්වෙන දේශපාලන කෞතුකාගාරයක් හා පුද්ගලයින් 2500කට එකවර රැස්විය හැකි සම්මන්ත්‍රණ ශාලාවකින් ද සමන්විතය.ශ්‍රී ලංකා නිදහස් පක්ෂ තරුණ පාර්ලිමේන්තු මන්ත්‍රීවරුන්ගේ සංවිධානයේ මෙහෙයවීමෙන් ඊයේ (16) මහනුවර ස්විස් හෝටලයේදී පැවති මාධ්‍ය හමුවකදී පාර්ලිමේන්තු මන්ත්‍රී නාමල් රාජපක්ෂ මහතා මේ බව අනාවරණය කළේය.වර්ග අඩි 280,000 වන මෙම ගොඩනැගිල්ල ඉදිකිරීමේදී එක් වර්ග අඩියක් සඳහා රුපියල් 10,000 ක් වැයවන බවට ඇස්තමේන්තු කැර තිබෙන බව නාමල් රාජපක්ෂ මහතා කීය.පුස්තකාලයක්, පරිගණක මධ්‍යස්ථානයක් ඇතුළු නවීන පහසුකම් රැසකින් මෙම පක්ෂ මූලස්ථාන ගොඩනැගිල්ල සමන්විත බවද ඒ මහතා කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=n1207179</link>
    <topic>යහ සමාජයක් බිහි කිරීම ආගමෙන් අසීරුනම්නීතියේ පිහිට හැර අන් මගක් නැහැ</topic>
    <author>පාණදුර සමූහ සහ වාද්දුව සංචාරක</author>
    <content>ආගම තුළින් සාර සමාජයක් බිහි කිරීම අසීරුනම් නීතියේ පිහිට පැතීම හැර අන් විකල්පයක් නොමැති බව අගමැති දි. මු. ජයරත්න මහතා පැවසීය.ඒ මහතා මේ බව පැවසුවේ කෝට්ටේ ශ්‍රී කළ්‍යාණි සාමගි‍ර ධර්ම මහා සංඝ සභාව මගින් “සද්ධර්ම කීර්ති ශ්‍රී පඤ්ඤාසාර” යන ගෞරවනාම සහිත පස්යොදුන් රට උප ප්‍රධාන සංඝනායක ධුරයට පත්කරන ලද වාද්දුව, තල්පිටිය, විපස්සනා භාවනා මධ්‍යස්ථානාධිපති හැඩිගල්ලේ වජිර හිමියන්ට අක්තපත්‍ර පිළිගැන්වීම සඳහා ඉකුත්දා (15) එම විහාරස්ථ පරිශ්‍රයේ පැවැති පුණ්‍ය උත්සවයට සහභාගි වෙමිනි.කෝට්ටේ ශ්‍රී කල්‍යාණී සාමාගිර ධර්ම මහා සංඝ සභාවේ ප්‍ර‍්‍රධාන ලේඛකාධිකාරී ඉත්තෑපානේ ධම්මාලංකාර අනුනායක හිමිපාණන් වහන්සේගේ මූලාසනය යටතේ පැවැති මෙම පුණ්‍ය උත්සවයේ දී අගමැති දි. මු. ජයරත්න මැතිතුමා හැඩිගල්ලේ වජිර නායක හිමිපාණන් වහන්සේට ගෞරවනාම සහිත සන්නස් පත්‍රය පිළිගන්වන ලදී. විජිනිපත පිළිගන්වනු ලැබූයේ බස්නාහිර පළාත් සෞඛ්‍ය ඇමැති ජගත් අංගගේ මැතිතුමා විසිනි. මෙහිදී වැඩිදුරටත් අදහස් දැක් වූ අගමැති දි.මු. ජයරත්න මහතා, “ශාසනික හා ආගමික වශයෙන් ශ්‍රී ලංකාවේ වත්මන් සමාජය පිරිහීමට ලක්ව ඇති බවට බොහෝ දෙනා චෝදනා කරන බවත්, තමන් බුදුවුණා යැයි කියන ගිහියන් මෙන්ම භික්ෂූන් ද අප අතර අසන්නට දකින්නට ලැබෙන බවත් පැවැසීය.තවද අතීතයට වඩා මෙරට සමාජය තුළ යම් පිරිහීමක් දක්නට ලැබෙන අතර, මෙවැනි දුරාචාර සමාජයෙන් තුරන් කිරීමට නීතිමය පියවර ගත යුතු බවත්, බුදුන්ගේ දේශනාවට පටහැනිව මෙවැනි දුරාචාර හමුවේ අප කිසිසේත්ම කම්පා නොවිය යුතු බවත්, යථාවබෝධයෙන් හා ඉවසීමෙන් ඊට මුහුණදීමේ ප්‍රබල වගකීමක් අපට පැවරී තිබෙන බවත් පැවැසීය.තවද අගමැතිවරයා අද පමණක් නොව බුදුරජාණන් වහන්සේගේ සමයේ දෙව්දත් තෙරුන් සිවුරු දරා බුදුන්ට අපහාස කළ යුගයක් තිබුණු බව කිසිසේත්ම අමතක කළ යුතු නැහැ. බුදුදහමට එල්ල වන අපවාද හමුවේ අප කළ යුත්තේ, සිහි නුවණින් යුතුව ඊට මුහුණ දී එවැනි අකටයුතුකම් දුරලීමට පියවර ගැනීමයි. බුද්ධශාසනයේ ඇති මානව හිතවාදී ලිහිල් ප්‍රතිපත්තිය නිසා ඕනෑම අයකුට චීවරයක් දරා සිටිය හැකි අතර දුසිරිතයෙන් හෙබි පුද්ගලයින් බුද්ධශාසනයට විවිධාකාරයෙන් ඇතුළුවීමෙන් බුදුදහමට එරෙහි විවිධ උත්සහයන් ක්‍රියාත්මක වන බව වර්තමානයේ දකින්ට ඇත. සමාජය තුළ මෑත යුගයේ මතුව තිබෙන සදාචාර විරෝධී තත්ත්වය මැඩලීමට අතිගරු ජනාධිපතිතුමාටවත්, මටවත්, ඇමැති මණ්ඩලයටවත්, පොලිසියටවත්, වෙනත් දේශපාලන පාර්ශ්වයකටවත් තනිවම සිදුකළ හැකි කාර්යයක් නොවන අතර, සමාජය යහපත් මඟට ගැනීමේ හැකියාව තිබෙන්නේ ආගමට බව ඔහු අවධාරණය කළේය. කෝට්ටේ ශ්‍රී කල්‍යාණි සාමාගී‍්‍රධර්ම මහා සංඝ සභාවේ අනුනායක, ශ්‍රී ජයවර්ධනපුර විශ්වවිද්‍යාලයේ මහාචාර්ය බෙල්ලන්විල විමලරතන හිමියන් - මෙරට ඇතැම් පිරිස් පිරිහුනු විනයකින් යුතුව ජීවත් වන අතර, රටක් දියුණු කිරීම බණ හා ධර්ම දේශනාවලින් පමණක් සිදුකළ නොහැකි බවත්, විනයගරුක පුරවැසියන් බිහි කිරීම විධිමත් හා නීත්‍යානුකූලව ඉටුවිය යුතු බවත් අගමැතිවරයා පැවැසීය. තිස්දහසකට අධික මහා සංඝරත්නය මෙරට වැඩසිටියත්, උන්වහන්සේලා සුළු පිරිසක් කරන අකටයුතුකම් අතිශයෝක්තියෙන් වාර්තා කරන, මාධ්‍ය සංදර්ශනයක් අද දක්නට ලැබෙනවා. මහා සංඝරත්නයේ අවවාද අනුශාසනා අනුව සමාජය හැඩගැසෙන තත්ත්වයක් අද දක්නට නැහැ.පුංචි දරුවන්ට පාරේ බැහැලා යන්න බැරි විෂමාචාර සමාජයක් අද උදාවෙලා ඇති අතර, ඇතැම් දේශපාලනඥයින්ගේ ක්‍රියාකලාපයන් ද මෙවැනි තත්ත්වයකට හේතුවක්. නීති විරෝධී ක්‍රියා රැසකට සම්බන්ධ වුණා යැයි කියන දකුණු පළාතේ නායක හිමිනමකගේ එම තනතුර අත්හිටුවීමට අස්ගිරි පාර්ශ්වය ක්‍රියා කිරීම ප්‍රශංසනීයයි. උන්වහන්සේ වැරැද්දක් කළ සැණින් ඊට එරෙහිව ක්‍රියාමාර්ග ගැනීමට අස්ගිරි පාර්ශ්වය පියවර ගත්තා.ශ්‍රී ලංකාවේ පවතින නීතියට අනුව සැකකරුවකු අධිකරණය මගින් වැරැදිකරුවකු බවට පත් කරන තෙක්ම ඔහු සැලකෙන්නේ නිවැරැදිකරුවකු වශයෙනි.එංගලන්ත නීතියට අපට ගැලපෙන්නේ නැහැ. පුද්ගලයාට ක්ෂණික දඬුවමක් ලබාදෙන විධිමත් නීති පද්ධතියක අවශ්‍යතාවය අද මතුව තිබෙනවා. රටක් දියුණු කිරීමට බණ දහම් දේශනා කිරීම පමණක් ප්‍රමාණවත් වන්නේ් නැහැ. ඒ සඳහා විධිමත් විනය පද්ධතියක් සකස් කැර ගත යුතු යැයි කෝට්ටේ ශ්‍රී කල්‍යාණි සාමාගී‍්‍රධර්ම මහා සංඝ සභාවේ ගල්ගොඩ පාර්ශ්වයේ උපාධ්‍යාය ගෝනදූවේ ධම්මාලෝක හිමි, අරුක්ගොඩ පාර්ශ්වයේ උපාධ්‍යාය අරන්නාගොඩ අමරවංශ හිමි, සමස්ත ලංකා ශාසනාරක්ෂක බල මණ්ඩලයේ ලේකම් ගෝනදූවේ ගුණානන්ද හිමි, අනුරාධපුර භික්ෂු විශ්වවිද්‍යාලයේ කථිකාචාර්ය දර්ශනපති හෝමාගම ධම්මානන්ද හිමි ඇතුළු මහා සංඝරත්නය ද, බස්නාහිර පළාත් ඇමැති ජගත් අංගගේ, බස්නාහිර පළාත් සභා මන්ත්‍රී විකුම් ගුණසේකර මහතා ඇතුළු ගිහි පැවිදි විශාල පිරිසක් මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=n12071710</link>
    <topic>ළමා උපකාරක සේවාවේ 1929 දුරකථන සේවා පුළුල් වෙයි</topic>
    <author>චින්තා රණසිංහ</author>
    <content>දිනෙන් දින වර්ධනය වන ළමා හිංසන හා අපයෝජනයන් මැඬපැවැත්විම සඳහා ළමා උපකාරක සේවාවේ “1929 දුරකථන සේවා ජාලය“ පුළුල් කිරීමට ජාතික ළමා ආරක්ෂක අධිකාරිය තීරණය කර තිබේ. ‍එහි ඉදිරි පියවරක් ලෙස නව ස්වේච්ඡා උපදේශකවරුන් බඳවා ගැනීමට තීරණය කළ බව අධිකාරියේ සභාපති අනෝමා දිසානායක මහත්මිය “දිනමිණ“ ට පැවැසුවාය.පාසල නිම වී දරුවන් නිවසට පැමිණෙන සවස 2.00 සිට 6.00 දක්වා වන කාලය ඇතු ළත උපකාරක සේවාව ඇමැතීමෙන් දරුවන්ට සිය ගැටලු ඉදිරිපත් කිරීමට හා උපදෙස් ලබා ගැනීමට ඇති පහසුකම මේ යටතේ කාර්යක්ෂම කෙරෙන බව දිසානායක මහත්මිය පැවැසුවාය. අධිකාරිය මඟින් ක්‍රියාත්මක කරන මෙම උපකාරක සේවාව කාර්යක්ෂමව පවත්වා ගෙන යාම සඳහා නව නිලධාරීන් නම දෙනෙක් ලබා දීමට රජයේ අනුමැතිය හිමි වී ඇති බවත් ඉදිරියේදී එම නිලධාරීන් සේවයට බඳවා ගැනීමට කටයුතු කරන බවත් සභාපතිනිය කීවාය.දරුවන්ට මෙන්ම මාපියන්ට හා වැඩිහිටියන්ටද අවශ්‍ය උපදේශන සේවා දවසේ පැය විසි හතර පුරාම ක්‍රියාත්මක කෙරෙන බවත් ළමා හිංසනයක් හෝ හිරිහැරයක් දුටු විගස එම අංකය අමතා තොරතුරු ලබා දිය හැකි බවද දිසානායක මහත්මිය පැවසුවාය. මෙතෙක් සිදු වී ඇති ළමා හිරිහැර හා හිංසන සම්බන්ධයෙන් යම් තොරතුරක් වෙතොත් ඒවා ජතික ළමා ආරක්ෂක අධිකාරියට හෝ ළමා උපකාරක සේවාව අමතා කඩිනමින් ලබා දෙන ලෙසද දිසානායක මහත්මිය ජනතාවගෙන් ඉල්ලා සිටියාය.මෙරට දරුවන්ගේ ආරක්ෂාව වෙනුවෙන් ස්වේච්ඡාවෙන් සේවය කිරීමට කැමැති විශ්‍රාමික හෝ සේවයේ නියුතුව සිටින ඕනෑම රජයේ සේවකයකුට මේ සඳහා ඉල්ලුම් කළ හැකිය. ළමා උපකාරක සේවාවේ “1929 දුරකථන සේවා ජාලය“ ඇමැතීමෙන් මේ සඳහා ඉල්ලුම් කරන ලෙස ඒ මහත්මිය වැඩි දුරටත් පැවසුවාය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=n12071711</link>
    <topic>පළාත් තුනේ මැතිවරණයට සන්ධානයෙන් නාම යෝජනා භාරදීම හෙට</topic>
    <author>අනුර ප්‍රේමලාල්,භක්ති ධර්මප්‍රිය මෙන්ඩිස් සහ රක්ෂණ ශ්‍රියන්ත</author>
    <content>ඉදිරියේදී පැවැත්වෙන පළාත් තුනේ මැතිවරණයට එක්සත් ජනතා නිදහස් සන්ධානයෙන් නාම යෝජනා භාරදීම හෙට(18) සිදුකරන බව එම සන්ධානයේ මහලේකම් ඇමැති සුසිල් ප්‍රේමජයන්ත මහතා ප්‍රකාශ කරයි.මේ සම්බන්ධයෙන් දිනමිණට අදහස් දැක්වූ සුසිල් ප්‍රේමජයන්ත මහතා නැ‍ෙඟෙනහිර,උතුරුමැද හා සබරගමුව පළාත් සදහා මේ වන විට නාමයෝජනා අත්සන් කිරීම අවසන් කරමින් සිටින බව දන්වා සිටියේය.ඒ අනුව නැ‍ෙඟෙනහිර පළාතේ මඩකලපු දිස්ත්‍රික්කය සඳහා අපේක්ෂකයන් 14 ක් ,අම්පාර දිස්ත්‍රික්කය සඳහා අපේක්ෂකයන් 17ක් ,ත්‍රිකුණාමලය දිස්ත්‍රික්කය සඳහා අපේක්ෂකයන් 13ක් වශයෙන්ද උතුරු මැද පළාතේ අනුරාධපුර‍ දිස්ත්‍රික්කය සඳහා අපේක්ෂකයන් 24ක් ,පොළොන්නරුව දිස්ත්‍රික්කය සඳහා අපේක්ෂකයන් 13ක් වශයෙන්ද සබරගමු පළාත් සභාව සදහා රත්නපුර දිස්ත්‍රික්කය සඳහා අපේක්ෂකයන් 27ක්,කෑගල්ල දිස්ත්‍රික්කය සඳහා අපේක්ෂකයන් 21ක් වශයෙන්ද නාමයෝජනා භාරදීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=n12071712</link>
    <topic>මල්වාන-බියගම ගණිකාවන් අත්අඩංගුවට</topic>
    <author>මල්වාන සමූහ මහානාම විතානගේ</author>
    <content>මල්වාන-බියගම මහා මාර්ගය අසල අවන්හලක් පවත්වාගෙන යන මුවාවෙන් රහසිගතව පවත්වාගෙන ගිය ගණිකා නිවාසයක් වටලා ගණිකා වෘත්තියේ යෙදුන තරුණියන් දෙදෙනකු ඇතුලු සිවු දෙනෙක් කැලණිය කොට්ඨාස පොලිස් අපරාධ විමර්ශන ඒකකය මගින් සිකුරාදා (13 වැනිදා) අත්අඩංගුවට ගනු ලැබූහ.මෙසේ අත්අඩංගුවට ගත් අය අතර එහි කළමනාකාරවරු ද වන අතර මෙම තරුණියන් මහියංගණය හා කුරුණෑගල යන ප්‍රදේශවල පදිංචිකාරියන් බවත්, ඔවුන්ගේ වයස අවුරුදු 24ක් හා 28ක් බවත් හෙලිවී ඇත.මෙම තරුණියන්ගෙන් පහස ලබන්නට එන පිරිමියකුගෙන් රුපියල් දෙදහසක මුදලක් අයකරන අතර මේ අනුව එක් තරුණියක් දිනකට රුපියල් දසදහසක් පමණ උපයන බව කියති.ඊයේ මේ සිවුදෙනා මහර මහේස්ත්‍රාත් අධිකරණයට ඉදිරිපත් කිරීමට නියමිතව තිබිණි.කැලණිය ජ්‍යෙෂ්ඨ පොලිස් අධිකාරී ගාමිණී මතුරට මහතාගේ අධීක්ෂණය යටතේ කැලණිය කොට්ඨාස පොලිස් අපරාධ විමර්ශන ඒකකයේ පොලිස් පරීක්ෂක ඒ. ජී. වයි. එස්. කීර්තිසිංහ, උප පොලිස් පරීක්ෂක මහින්ද හා සැරයන් හීන්බණ්ඩා (16132) යන නිලධාරීහු විසින් මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=r1207171</link>
    <topic>පානදුරේ ඇඟලුම් කම්හලක සේවකයන්ට අර්ථ සාධක නොගෙවූ අයිතිකාර කෝටිපති යුවළ මෙතෙක් අත්අඩංගුවට ගෙන නෑ</topic>
    <author>පානදුර සමූහ කපිල සෝමරත්න</author>
    <content>රුපියල් ලක්‍ෂ හතළිස් අටකට වැඩි මුදලක් සේවක සේවිකාවන්ට අර්ථසාධක මුදල් නොගෙවා පානදුර ප්‍රදේශයේ ඇඟලුම් කර්මාන්තශාලාවක් විකුණාදමා පලාගිය කෝටිපති මුස්ලිම් ව්‍යාපාරික යුවළ තවමත් අත්අඩංගුවට ගැනීමට නොහැකි වී ඇත.එම යුවළ වෙත පානදුර මහේස්ත්‍රාත් ආර්. එස්. ඒ. දිසානායක මහතා වරෙන්තු නිකුත් කර මාස අටකට වැඩි කාලයක් ගතවී ඇතත් කෝටිපති යුවළ අත්අඩංගුවට ගෙන අධිකරණය වෙත ඉදිරිපත් කිරීමට පානදුර පොලිස් අධිකාරි හා ගල්කිස්ස ජ්‍යෙෂ්ඨ පොලිස් අධිකාරීවරුන් අපොහොසත් වී ඇතැයි අධිකරණයේදී අනාවරණය විය.ඔවුන් දෙහිවල සහ කොහුවල ප්‍රදේශයේ පදිංචිකරුවන් වන අතර මේ වන විට නිවෙස් වල නොමැති බවට පොලිස් අධිකාරීවරු අධිකරණයට වාර්තා කර ඇත.මේ යුවළට එරෙහිව නඩු පවරා ඇත්තේ පානදුර සහකාර කම්කරු කොමසාරිස්වරයා විසිනි. කම්කරු සභාව විසින් නිකුත් කළ නියෝගයක් උල්ලංඝනය කිරීම ගැනද මේ යුවළ අධිකරණය හමුවේ චෝදනා ලබා ඇත.නඩුව පවරා අවුරුදු දෙකක් පමණ වන අතර විත්තිකාර යුවළ අධිකරණය හමුවේ පෙනී නොසිටින නිසා නඩු විභාගය කල්දැමීමට අධිකරණට සිදුවී ඇත.මේ නිසා සේවක සේවිකාවන් 150ක් අපහසුතාවට පත්ව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=r1207172</link>
    <topic>කිහිලිකරුවෙන් පැමිණි සංගණන නිලධාරියාට යාචකයෙක් යැයි රැවටුණු කතක් මුදල් දීලා</topic>
    <author>හැඳල විශේෂ ජුලියන් කෝරාළ</author>
    <content>උසස් අධ්‍යාපනයක් ලබා ඇති ඔහු වගකීමකින් ක්‍රියා කරන පුද්ගලයෙකි. ගමේ පොදු කටයුතුවලදී ප්‍රජා සත්කාර ක්‍රියාවලට මහත් ලැදියාවක් දක්වයි. ඒ නිසාම ඔහුට ‘උනන්දුවා’ යනුවෙන් හඳුන්වයි.දිනක් රාජකාරී නිමවී මිතුරකු මුණ ගැසී ඔහු සමග මත්පැන් පානය කිරීමට ගිය උනන්දුවා නිවෙසට එමින් සිටියදී රිය අනතුරකට ලක්ව පාදයක් අහිමි විය. කරමින් සිටි රැකියාවෙන් ඔහු අයින් කළ නිසා ස්වයංරැකියාවක නිරත වීමට සිදු විය. මේ කාලයේදී ඔහු ගමන් කෙළේ කිහිළිකරුවක ආධාරයෙනි.ටික කලකට පසුව උනන්දුවාට සංගනන නිලධාරී පත්වීමක් ලැබුණි. කිහිළිකරුවෙන් ගමන් කළ ඔහුට ග්‍රාම නිලධාරී මහතාට රාජකාරී කටයුතුවලදී මග පෙන්වීමත් ආධාර කිරීමත් පැවරුණ රාජකාරියයි.සුදු මහත්තයා යනු එම ගමේම ජීවත්වූ තැනැත්තෙකි ඔහුටග් බිරිය. ගම්මු හැඳින්වූයේ සුදු නෝනා යනුවෙනි. මොවුන්ගේ නිවෙසට ද දිනක් උනන්දුවා සංගණන කටයුතුවලට ගියේය. ගේට්ටුව ඇරගෙන මල්ලත් එල්ලාගෙන කිහිළිකරුවකින් නිවෙස දෙසට එන වැදගත් පෙනුමක් ඇති යාචකයකු සුදු හාමිනේගේ නෙතට අසු විය. මොහු මීට පෙර හිඟමනේ යන්නකු නොවන බව ඇයට වැටහිණි.ආහාර පිසමින් සිටි එම කාන්තාව රු. 50ක් ගෙන යාචකයා අත තැබීය. ඔහුද පින් සිද්ධ වෙච්චාවේ කියමින් මුදල් සාක්කුවේ දමා ගත්තේය.සුදු හාමිනේ ආපසු හැරී නිවෙස තුළට යන විටම ‘සුදු හාමිනේ පොඩ්ඩක් ඉන්න’ යැයි සුපුරුදු කටහඬක් ඇසුණි. ඒ ග්‍රාම නිලධාරී මහතා බව දැන ‘ඇයි රාළහාමි’ යැයි ඇසුවාය.‘මෙයා තමයි මේ පැත්තේ සංගණන නිලධාරියා. අපි ආවේ මේ සංගණන පෝරමය පුරවා ගන්න’ යැයි කියමින් උනන්දුවා අත තිබූ පත්‍රිකාව රාළහාමි ගෙන නිවැසි කතට දුන්නේය.තමන් වැරදි මුදල් දී ඇත්තේ යාචකයකුට නොවන බව දැන ඇයට ලැජ්ජා සිතිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=r1207173</link>
    <topic>බණ්ඩාරගම ක්‍රීඩාංගණයේ සංවර්ධන වැඩවසර ගණනාවක සිට අතරමඟ</topic>
    <author>හල්තොට සමූහ විනිතා මානෙල් ගමගේ</author>
    <content>කළුතර දිස්ත්‍රික්කයේ විශාලම ක්‍රීඩාංගණය ලෙස සංවර්ධනය කිරීමට යෝජිත බණ්ඩාරගම ක්‍රීඩාංගණයේ සංවර්ධන කටයුතු වසර ගණනාවක සිට නතර වී ඇතැයි ජනතාව පවසති.අක්කර 7ක් පමණ වන භූමි ප්‍රමාණයක ඉදි කෙරෙන මේ ක්‍රිඩාංගණය අවුරුදු 25ක පමණ කාලයක සිට වරින්වර සංවර්ධනය කිරීමට සැලසුම් කළත් අතරමග නතර කරන බව ඔවුහු පවසති.ගේට්ටු පවා ගලවා ගෙන ගොස් ඇති මේ ක්‍රීඩාංගණයේ ඉදිකිරීමට යෝජිත ක්‍රීඩාගාරයේ අඩක් නිම කළ අත්තිවාරම හා කොන්ක්‍රීට් කණු කැලයෙන් යටව කැඩීබිඳී දිරාපත්ව ඇති අතර වළ ගොඩැලි සහිත පිට්ටනියේ බොහෝ පිරිස් ක්‍රීඩා පුහුණු කටයුතු සිදු කරන්නේ ඉතා අපහසුවෙනි.ඉතා දුර බැහැර ප්‍රදේශවලින් ක්‍රීඩා කණ්ඩායම් මෙන්ම පාසල් ක්‍රීඩකයන්ද පුහුණුව සඳහා පැමිණියද ඔවුන්ට වැසිකිළි කැසිකිළි පහසුකම් මෙහි නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=r1207174</link>
    <topic>මනාලියක් බලන්න ගිය ගමනකදීසයිමන් වෙරි වෙන්න බීලා</topic>
    <author>නුගේගොඩ සමූහ ඩබ්ලිව්. විදානපතිරණ</author>
    <content>මනාලියක් බලන්නට ගිය සයිමන් මනාලියගේ නිවෙසේ දිවා ආහාරය පිළියෙල කරන අතර වාරයේ පුරුදු කසිප්පු අඩිය ගහන්නට ගිහින් වෙරිවෙලා මනාලියගේ පියාගෙන් බැණුම් අහල ගෙදර ආවෙ දිවා ආහාරය සහ මනාලියද අහිමිකර ගනිමින්. මේ පුවත වාර්තාවුණේ මීගමුව ප්‍රදේශයෙනි.කුලී වැඩ කර ජීවත්වන සයිමන් උපයන මුදල් වැඩි වශයෙන්ම වැය කළේ කසිප්පු බොන්නටයි. ඔහු දවසකට දෙතුන් වරක් අඩිය ගහන්නට පුරුදු විය. මේ වනව විට සයිමන්ගෙ වයසත් අවුරුදු 40කට ආසන්න විය. කපුමහතකු ගෙනා යෝජනාවකට අනුව කපු මහතාද මවුපියන්ද ඥාති හිතවතුන් 12ක් පමණ පෞද්ගලික වෑන් රථයක් රැගෙන යුරෝපීය ඇඳුමින් සැරසුණු සයිමන් මනාලිය බලන්න ගියේ මිනුවන්ගොඩ ප්‍රදේශයේ ගමකටය. මනාලියද වයස අවුරුදු 36 ක් පමණ වන බැවින් මෙම මංගල්‍ය කෙරෙනවාට ඇයගේ මවුපියන්ද කැමැත්තෙන් සිටියහ.මනාලියගේ නිවසට ගිය හැම දෙනාම පිළිගත් නිවැසියන් තේ පැන් සංග්‍රහයක්ද සිදු කළ අතර ඉන්පසු දිවා ආහාරයද පිළියෙල කරන බැවින් එයටද සහභාගි වන ලෙස ඇරයුම් කළේය. සයිමන් සමග නිතර අඩියක් ගහන ඔහුගේ මිතුරාද මෙම ගමනට සහභාගි වී සිටි බැවින් දහවල් ආහාරය පිළියෙල කරන තෙක් පුංචි අඩියක් ගහන්නට සිතා සයිමන් යාළුවා සමඟ සිගරැට් එකක් රැගෙන එන්නම් කියමින් එළියට බැස්සෙ පුරුදු අඩිය ගහන්නට. දෙදෙනාටම ප්‍රදේශය නුපුරුදු වුවත් හොර මත්පැන් තිබෙන ස්ථාන ඉවෙන් දැනගත්ත මේ දෙදෙනා එම ස්ථානයට ගියහ.දැන් දෙදෙනාම අඩිය ගහන්නට පටන් ගත් බැවින් ආපු කාරණයත් අමතක විය. දෙදෙනාටම හොඳටම වෙරිවිය. ඒ අතර මනාලියගෙ මවුපියන් මේ දෙන්නා කොහි ගියාදැයි විපරම් කරන්නට විය. ඒ අතරවාරයේ මනාලියගෙ සොහොයුරා මම ඒ දෙන්න සොයාගෙන එන්නම් කියල පාරට බැස්සේය. හොර පළටවත් ගියාදැයි සොයන්නට ගිය සොහොයුරාට දක්නට ලැබුණේ පදමට වෙරිවෙලා ඉන්න සයිමන් සහ යාළුවා. ඔහු දෙදෙනාම අමාරුවෙන් මෙන් නිවෙසට රැගෙන ආවේය. මනාලියගෙ තාත්තට වැඩේ තේරුණේය. ඔහු ආරූඪ වූවකු මෙන් කපුවාට සහ මනාලයාට බැණ වදින්නට පටන්ගත්තේය.සයිමන් සහ යාළුවා පැමිණි වාහනයට ඇතුළු කරගත් මනාලයාගෙ මවුපියන් සිදුවූ වරදට සමාව ඉල්ලුවේය. එහෙත් මනාලියගෙ පියාගෙන් නම් කිසිම සමාවක් ලැබුණේ නැත. ඔහු කිව්වෙ මේ වගේ බේබදු කණමදයන් හට විවාහකර දෙන්නට අපි දරුවො හදල නැති බවය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=r1207175</link>
    <topic>මාවනැල්ල බස් නැවතුම්පො‍ෙළ්වහල දිරාපත්: මඟින්ට පීඩා</topic>
    <author>අලුත්නුවර සමූහ ඒ.ඇම්.ටිකිරිබණ්ඩාර</author>
    <content>මාවනැල්ල ලංගම බස්නැවතුම්පළ දිනෙන් දිනම පිරිහෙමින් පවතී. අඩු පාඩු බොහෝය. මගී ආවරණ රැසක් කලක සිට කැඩී බිඳී ඇත.බස්රථ නැවතුම්පොළට දිනපතා පැමිණෙන පාසල් සිසුන් ඇතුළු දහස් ගණනින් මගී ජනතාවට බස්රථ එනතුරු අව්වට වේලෙමින් වැස්සට තෙමෙමින් කාලය ගත කිරීමට සිදු වී තිබේ. සනීපාරක්ෂක පහසුකම් ද නැත.මගී වේදිකාවල යාචකයෝ දිවාරාත්‍රි දෙකෙහිම ලැගුම්ගෙන සිටිති. මෙය මගී ජනතාවට මහත් හිරිහැරයකි. තවද බස්නැවතුම්පොළ වටා අනවසර වෙළෙඳකුටි ඉදිවී ඇත. මේවා ඉතාම අපිරිසිදු තත්ත්වයෙන් පවතී.මේ නිසා බස්නැවතුමේ ඉඩ කඩ ඇහිරී ඇත.මගී තදබදය වැඩි අවස්ථාවල බස්රථයක් හරවා ගැනීමටවත් රියදුරන්ට නොහැකි බව ඔවුහු පවසති. බස්රථවලට යටවී මරුමුවට පත්වූ සහ තුවාල සිදුවූ අවස්ථාද එමටය. දිනකට ලංගම සහ පෞද්ගලික බස්රථ 200ක් පමණ බස්ගාලෙන් ධාවනය වේ. පෞද්ගලික බස් රථ හිතුමනාපේ බස්රථගාලේ නතර කර ඇත. මේ සම්බන්ධව සොයා බැලීමට කිසිවකු නැත. පොලිස් නිල මැදිරියක් සාදා ඇතත් එහි කිසිවෙක් නොමැත. දොර අගුළු කැඩී ඇත. රාත්‍රියට අයාලේ යන සුනඛයෝ මුරකුටියේ ලගිති.මගී ජනතාවට පිපාසයට බීමට ජල බිඳක් නොමැත. ජල කරාමයක් නොමැත. දිනපතා පෙරවරු 04.30 සිට රාත්‍රී 10.00 දක්වා ග්‍රාමීය මාර්ගවල බස්රථ ධාවනය කෙරේ. කොළඹ මහනුවර රඹුක්කන කෑගල්ල අඹදෙනිය, හෙම්මාතගම, ගම්පළ උස්සාපිටිය, අරනායක, දෙබත්ගම, මහත්තේගම, ගල්අතර දාස්වහ, අම්බුළුගල ලංගම මෙන්ම පුද්ගලික බස්රථ ධාවනය කෙරේ.රාත්‍රියට බස්පොළේ විදුලි ලාම්පුවක් නොමැත. බස්පොළ අඳුරේ පවතී.ඩිපෝ බලධාරීන්ගෙන් මේ ගැන ඇසූ විට පවසන්නේ මෙම බස්නැවතුම පාලනය වන්නේ පළාත් සභාවෙන් බවයි. 2006 වර්ෂයේ රුපියල් ලක්ෂ 05ක් වැයකර අබලන්ව තිබූ මගී වේදිකා මාවනැල්ල ප්‍රාදේශීය සභාව විසින් අලුත්වැඩියා කරන ලදී. ඉන් පසු මෙතෙක් කිසිදු අලුත්වැඩියාවක් කර නොමැත.ඉතාම අබලන් තත්ත්වයක පවතින බස්නැවතුම්පළ අලංකාරවත් ආරක්ෂාව සහිතව ඉදිකර දෙන ලෙස ජනතාව අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=s1207171</link>
    <topic>එෆ්.ඒ.කුසලාන පාපන්දු අර්ධ අවසන් වටයේදීනාවික-ගුවන් කණ්ඩායම් තීරණාත්මක සටනක</topic>
    <author>ප්‍රින්ස් ගුණසේකර</author>
    <content>එෆ්.ඒ.කුසලාන පාපන්දු තරගාවලියේ අර්ධ අවසන් පූර්ව වටයේදී ත්‍රිවිධ හමුදාව හා පොලිසිය මේ සති අන්තයේදී මුණ ගැසේ.නාවික හමුදාව හා ගුවන් හමුදාව,යුද හමුදාව හා පොලිසිය අතර තරග මෙවර තරගාවලියේ උණුසුම් මුහුණුවරක් ගනු ඇත. එයට අමතරව රිනවුන්-නිව්යංග්ස් හා දොන් බොස්කෝ-රත්නම් අතර තරග අර්ධ අවසන් පූර්ව වටයේදී පැවැත්වේ.ජාතික කණ්ඩායමේ ක්‍රීඩකයන් කිහිපදෙනෙකු හා 22න් පහල ජාතික කණ්ඩායමේ ක්‍රීඩකයන් වැඩිපිරිසක් සිටින නාවික-ගුවන් කණ්ඩායම් අතර තරගය බොහෝ දෙනෙකුගේ අවධානයට ලක්ව ඇති තරගයකි.නාවික හමුදාව නිමාවූ චැම්පියන් ලීග් පාපන්දු තරගාවලියේ චැම්පියන් ඔෆ් චැම්පියන් තරගයේදී ප්‍රබල රත්නම් පිල ගෝල 4-1ක් ලෙස පරදා සිටින අතර ලීග් තරගාවලියේ සිවුවැනි ස්ථානය දිනා ගත්තේය.ගුවන් හමුදා පිලේ පුහුණුකරු ලෙස කටයුතු කළ වත්මන් ජාතික පාපන්දු පුහුණුකරු සම්පත් පෙරේරා යටතේ බොහෝ කලක් පුහුණුවීමෙන් ලද ආභාෂයෙන් ගුවන් හමුදා ක්‍රීඩකයන් මේ තරගයේදී පෙරැළියක් කිරීමට කල්පනා කරමින් සිටී. එහෙත් මෑත කාලයේදී තම කණ්ඩායම ලබා ඇති දියුණුව තුළින් ගොඩ නැගුණු මානසිකත්වය ජයග්‍රාහී එකක් බව නාවික හමුදා ක්‍රීඩකයෝ පවසති.නාවික හමුදා පිලට ජාතික කණ්ඩායමේ අජිත් කුමාර ක්‍රීඩා කරන අතර 22න් පහල ජාතික පිලේ චතුර සංජීව හා චාල්ස් එක්ව සිටිති.ගුවන් හමුදා කණ්ඩායමට 22න් පහල ජාතික කණ්ඩායමේ ක්‍රීඩකයන් අට දෙනෙකු ක්‍රීඩා කරති. නාවික - ගුවන් හමුදා පාපන්දු තරගයක් අවසන් වරට මේ වසර මුලදී පැවැති අතර එයින් නාවික හමුදා පිල ජය වාර්තා කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=s1207172</link>
    <topic>ඩයලොග් අන්තර් සමාජ රගර් නාවිකයෝ පෙරමුණ ගනිති</topic>
    <author>ෆවුස් මොහොමඩ්</author>
    <content>ඩයලොග් අන්තර් සමාජ පළමු කොටසේ රගර් තරගාවලියේ පසුගිය සති අන්තයේ නිමාවූ තරග වටයේ දී සී.ආර්.පිල ලකුණු 58-17කින් පරාජයට පත්කළ නාවික හමුදාව ප්‍රසාද ලකුණු සටහනේ පෙරමුණ ගැනීමට සමත්විය. වැලිසර නාවික හමුදා පිටියේ පැවැති මේ තරගයේ පළමු භාගය නිමාවනවිට ලකුණු 27-10කින් ඉදිරියෙන් සිටි නාවිකයෝ සිය ලකුණු සංඛ්‍යාවට ගෝල් 6ක්, උත්සාහක දිනුම් 2ක් සහ ඩ්‍රොප් ‍ගෝල් 2ක් ඇතුලත් විය. සී.ආර්. පිල ලැබූ ලකුණු සංඛ්‍යාවට ‍ගෝල් 2ක් සහ දඬුවම් පහරක් එක්වීය.මේ අතර පොලිස් ක්‍රීඩාංගණයේ දී සී.එච්.පිලට එරෙහිව ලකුණු 25-12ක ජයක් වාර්තා කිරීමට පොලිස් පිල සමත්විය. මේ ජයග්‍රහණයත් සමග ප්‍රසාද ලකුණු සටහනේ සිවුවැනි ස්ථානය අත්කර ගැනීමට පොලිස් කණ්ඩායමට හැකිවිය. තරගයේ පළමු භාගය නිමාවනවිට ලකුණු 15-6ක් ලෙස ඉදිරියෙන් පසුවූ පොලිස් පිල ගෝල් 2ක්, උත්සාහක දිනුමක් සහ දඬුවම් පහර 2ක් රැස් කළ අතර සී.එච්. පිලට ලබාගත හැකි වූයේ දඬුවම් පහර 4ක් පමණි.යුද හමුදාවට එරෙහිව ලකුණු 23-20ක තියුණු ජයක් අත්කර ගැනීමට අප් කන්ට්‍රි පිල සමත්විය. නාවලපිටියේ පැවැති මේ තරගයේ දී අප් කන්ට්‍රි පිල ගෝලයක්, උත්සාහක දිනුම් 2ක් සහ දඬුවම් පහර 2ක් වාර්තා කළ අතර යුද හමුදාව ගෝලයක්, උත්සාහක දිනුම් 2ක් සහ දඬුවම් පහරක් එල්ල කළේය. පළමු භාගය නිමාවනවිට ලකුණු 20-15ක් ලෙස ඉදිරියෙන් සිටියේ යුද හමුදා පිලය.මේ අතර මහනුවර කණ්ඩායම සහ ගුවන් හමුදා පිල අතර රත්මලාන ගුවන් හමුදා පිටියේ පැවැති තරගයෙන් ලකුණු 54-3ක දැවැන්ත ජයක් අත්කර ගැනීමට මහනුවර පිල සමත්විය. තරගයේ පළමු භාගය නිමාවනවිට මහනුවර පිල ලකුණු 25-0ක් ලෙස ඉදිරියෙන් පසුවිය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=s1207173</link>
    <topic>පාසල් රගර් සභාපතිවරයාගේ තීරණයට එරෙහිව ඉසිපතනයෙන් අභියාචනයක්</topic>
    <author>ෆවුස් මොහොමඩ්</author>
    <content>පාසල් ලීග් රගර් තරගාවලියේ ඉසිපතන විදුහල සමග පැවැති තරගයේ දී විද්‍යාර්ථ විදුහලට වයසින් වැඩි ක්‍රීඩකයන් සහභාගි වූ බවට ඉසිපතන විදුහල ඉදිරිපත් කළ පැමිණිල්ලට පාසල් රගර් සභාපතිවරයාගෙන් සාධාරණයක් ඉටුනොවූ බැවින් ඊට එරෙහිව අධ්‍යාපන අමාත්‍යාංශයට අභියාචනයක් ඉදිරිපත් කළ බව ඉසිපතන විදුහල් රගර් ක්‍රීඩා පරිපාලක ගාමිණී සරත්චන්ද්‍ර මහතා ඊයේ (16) දිනමිණට පැවැසීය.මේ සම්බන්ධව තමාට ඉසිපතන විදුහල වෙතින් අභියාචනාවක් ඉදිරිපත්වී ඇති බවත්, ඒ පිළිබඳව වහාම වාර්තාවක් ලබාදෙන ලෙස පාසල් රගර් සංගමයේ ලේකම්වරයා‍ට දන්වා ඇති බවත් අප කළ විමසුමක දී අධ්‍යාපන අමාත්‍යාංශයේ ක්‍රීඩා අධ්‍යක්ෂ රෝහණ කරුණාරත්න මහතා ද සඳහන් කළේය.අදාළ චෝදනාවට සම්බන්ධ ක්‍රීඩකයන්ගේ තොරතුරු ලිඛිතව සහ ඡායාරූප සහිතව ඉදිරිපත් වී ඇති බවත්, මේ සම්බන්ධව අපක්ෂපාතී පරික්ෂණයක් සිදුකරන බවත් පැවැසූ කරුණාරත්න මහතා, පාසල් රගර් සංගමයේ වාර්තාව ලැබීමෙන් පසුව මේ පිළිබඳ පරික්ෂණ කටයුතු ආරම්භ කිරීමට පියවර ගන්නා බව ද සඳහන් කළේය.උක්ත කරුණ සම්බන්ධව පසුගියදා දිනමිණට ප්‍රකාශයක් කළ පාසල් රගර් සංගමයේ සභාපති රංජිත් චන්ද්‍රසේකර මහතා ඉසිපතන විදුහල විසින් විද්‍යාර්ථ විදුහලට එරෙහිව කරනු ලැබූ චෝදනා සම්බන්ධයෙන් මූලික පරික්ෂණය පාසල් රගර් සංගම් ව්‍යවස්ථාව අනුව තරගාවලි කමිටු සභාපති ත්‍රිත්ව විදුහල්පති බ්‍රිගේඩියර් උදය ආරියරත්න මහතා‍‍‍ සහ විනය කමිටු ප්‍රධානියා වශයෙන් තමාගේ මූලිකත්වයෙන් පවත්වනු ලැබූ බව සඳහන් කළේය. මේ පරික්ෂණය ඉසිපතන විදුහල යොමුකර තිබූ ‍ලිපි ලේඛන අනුව පැවැත්වූ බවත්, පාසල් රගර් විනය කමිටුවට මෙවැනි පැමිණිලි ඉදිරිපත් කරන්නේ මූලික පරික්ෂණයේ දී චෝදනාව තහවුරු වුවහොත් පමණක් බවත් හෙතෙම වැඩි දුරටත් පැවැසීය.එමෙන්ම ලීග් තරගාවලියේ රාජකීය විදුහල සමග පැවැති තරගයේ දී ඉසිපතන විදුහල් පිලට ද වයසින් වැඩි ක්‍රීඩකයන් ක්‍රීඩා කළ බවට මේ වනවිට තමාට පැමිණිල්ලක් ලැබී ඇති බව එහි දී චන්ද්‍රසේකර මහතා දිනමිණ ට පැවසූ අතර ඒ පිළිබඳව ඉදිරියේ දී පරික්ෂණයක් සිදුකිරීමට නියමිත බවත් සඳහන් කළේය.නමුත් රාජකීය විදුහල එවැනි කිසිදු විරෝධතාවක් ඉදිරිපත් කර නොමැති බවට එම විදුහලේ විදුහල්පතිවරයා තමාට ලිඛිතව දන්වා එවා ඇතැයි එහි ඡායා පිටපතක් සමග දිනමිණට නිවේදනයක් යොමු කරමින් ඉසිපතන විදුහල්පති ඒ.එම්.ඒ.ඒ. සී.පෙරේරා මහතා සඳහන් කරයි.මවුපියන් කිසිවෙකු හෝ එවැනි විරෝධතාවක් ඉදිරිපත් කළ ද එය නීත්‍යානුකූල නොවන බව සඳහන් කරන ඉසිපතන විදුහල්පතිවරයා, එ‍සේ විරෝධතාවක් ඉදිරිපත් කළ හැක්කේ අදාල විදුහලේ විදුහල්පතිවරයා සහ රගර් ක්‍රීඩාව භාර ගුරු මහතාගේ අත්සන් සහිතව බව තරගාවලි අත්පොතේ පැහැදිලිව සඳහන්ව ඇති බවත් සිය නිවේදනයේ වැඩිදුරටත් සඳහන් කරයි.ඒ අනුව අදාල විදුහලේ විදුහල්පතිවරයා සහ රගර් ක්‍රීඩාව භාර ගුරුවරයාගේ අනුදැනුමකින් තොරව එවනු ලබන මෙවැනි ‍විරෝධතා සම්බන්ධව පාසල් රගර් සංගමයේ සභාපතිවරයාට කටයුතු කළ නොහැකිය. නමුත් ඊයේ (16) දහවල් පාසල් රගර් සංගම‍යේ ප්‍රධාන ලේකම් සහ සභාපතිවරයාගේ අත්සනින් යුතුව ඉසිපතන විදුහල්පතිවරයාට එවා ඇති ලිපියක සඳහන් වන‍්නේ අදාල විරෝධතාව සම්බන්ධව ලීග් තරගාවලිය නි‍යෝජනය කළ ඉසිපතන ක්‍රීඩකයන්ගේ අනන්‍යතාවය නැවත පරික්ෂා කිරීමට සිදුවී ඇති බැවින් 2012 තරගාවලිය සඳහා ලියාපදිංචි කරන ලද සියලුම ක්‍රීඩකයන්ගේ රගර් ක්‍රීඩා හැඳුනුම්පත, උප්පැන්න සහතිකයේ පිටපතක් සහ අ.පො.ස.(සා.පෙළ) විභාග අංක ඇතුලු ලිපි‍ලේඛන අද දින (17) පැවැත්වෙන පාසල් රගර් විධායක කමිටු රැස්විමෙන් පසු ඉදිරිපත් කරන ලෙසටය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=s1207174</link>
    <topic>උතුරු-නැ‍ෙඟනහිරින්නෙට්බෝල් ප්‍රබෝධයක්</topic>
    <author>ගඟ ඉහළ සමූහ, නාවලපිටිය විශේෂ</author>
    <content>දශක තුනකට පසුව උතුරු - නැගෙනහිර පළාත් වලින් නෙට්බෝල් ක්‍රීඩාවේ ප්‍රගතියක් පෙන්නුම් කරමින් අන්තර් පාසල් නෙට්බෝල් තරගාවලියේ අවසන් මහා තරගයට යාපනය යුනියන් විදුහල සුදුසුකම් ලබා ගත්තේ ය.අවුරුදු 14 න් හා 21 න් පහළ කණ්ඩ දෙකක් යටතේ පැවැති මේ තරගාවලියේ 21 න් පහළ තරගාවලියේ දක්‍ෂතම විදින්නියට හිමි සම්මානය යාපනය යුනියන් විදුහලේ එම්. සිවලිංගම් දිනා ගැනීම ද කැපී පෙනෙන සිදුවීමකි.මහජන බැංකුවේ අනුග්‍රහයෙන් ශ්‍රී ලංකා නෙට්බෝල් අතුරු කමිටුව සංවිධානය කළ මේ තරගාවලියට යාපනය, මන්නාරම, මුලතිව්, වවුනියාව, පුත්තලම, ත්‍රිකුණාමලය වැනි දිස්ත්‍රික්ක නියෝජනය කිරීම නෙට්බෝල් ක්‍රීඩාවේ ප්‍රගතියට හේතුවකි.අන්තර් පාසල් නෙට්බෝල් තරගාවලියට ක්‍රීඩිකාවන් 1300 ක් සහභාගි වූ අතර කුරුණෑගල ශුද්ධ වූ පවුලේ කන්‍යාරාමය හා පාසල් ඒකාබද්ධ පිල ශූරතා දිනා ගත්හ.අවු. 14න් පහළ- දක්‍ෂතම විදින්නිය - පියුමි ඒකනායක (ශුද්ධ වූ පවුලේ කන්‍යාරාමය), දක්‍ෂතම මැද පෙළ ක්‍රීඩිකාව - ඒ. එම්. එස්. ජයනුන්දර (එප්පාවල විදුහල), දක්‍ෂතම රකින්නිය - සඳුනි සත්යා (ශුද්ධ වූ පවුලේ කන්‍යාරාමය), නැගී එන ක්‍රීඩිකාව - කරීනා ප්‍රහාවි (විහාර මහා දේවී විදුහල) අවු. 21 න් පහළ-දක්‍ෂතම විදින්නිය - එම් ශිවලිංගම් (යුනියන්), දක්‍ෂතම මැද පෙළ ක්‍රීඩිකාව - තිළිණ සසිකලා (ශ්‍රී ලංකා පාසල්), දක්‍ෂතම රකින්නිය - ඉෂාරා ජයසුන්තර (ශ්‍රී ලංකා පාසල්) නැගී එන ක්‍රීඩිකාව - දුමින්දනී යශෝධා (ශ්‍රී ලංකා පාසල්), 2012 යොවුන් නෙට්බෝල් රැජන - ගිම්හානි ගයංජලී අමරවංශ (ශ්‍රී ලංකා පාසල්)..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=s1207175</link>
    <topic>සමස්ත ලංකා 13න් පහළ පාපන්දුශූරතා කොළඹට හා කුරුණෑගලට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනය “සමපෝෂ” අනුග්‍රහයෙන් පැවැත් වූ 13න් පහළ පාපන්දු තරගාවලියේ පිරිමි ශූරතාව කොළඹ සහිරා විදුහල හා කාන්තා ශූරතාව කුරුණෑගල මලියදේව විදුහල දිනා ගත්හ.පාසල් කණ්ඩායම් 450ක සහභාගිත්වයෙන් රටපුරා මධ්‍යස්ථාන 30ක දී ආරම්භ වූ සමපෝෂ 13න් පහළ පාපන්දු තරගාවලියේ අවසන් තරග පසුගියදා ත්‍රිකුණාමලය මැක්හෙයිසර් ක්‍රීඩාංගණයේ දී පැවැත්වුණි.පිරිමි අවසන් තරගයේ දී කොළඹ සහිරා විදුහල් පිල වෙතින් කලුතර හෝලි ක්‍රොස් විදුහල ගෝල් 1 – 0ක් ලෙස පරාජයට පත්විය. මෙහි තෙවැනි ස්ථානය කින්නියා අල් අක්සාර් මුස්ලිම් විද්‍යාලයට හිමිවිය.තරගාවලියේ වටිනාම ක්‍රීඩකයාට හිමි සම්මානය කලුතර හෝලි ක්‍රොස් විදුහලේ හිරුත් ජයසංඛ පෙරේරාට හිමි වූ අතර හොඳම ගෝල් රකින්නා ලෙස මොහොමඩ් අෂ්ෆාක්ට තිළිණ හිමිවිය.කාන්තා අවසන් තරගයේ දී මලියදේව කාන්තා විදුහල වෙතින් ගෝල් 2 – 0කින් කුරුණෑගල කවිෂිගමුව මහා විදුහල පරාජයට පත්විය. තෙවැනි ස්ථානය මීගමුව ආවේමරියා විදුහල දිනාගත්තේය.තරගාවලියේ වටිනාම ක්‍රීඩිකාව ලෙස මලියදේව කාන්තා විදුහලේ මන්දහාසී නානායක්කාර, හොඳම ගෝල් රකින්නිය ලෙස එම විදුහලේම ආර්. ජී. ඩී. ලක්මාලි සම්මාන දිනා ගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=s1207176</link>
    <topic>ලයන් වොරියර් මලල ක්‍රීඩා 22දා</topic>
    <author/>
    <content>ක්‍රීඩක දක්ෂතා ඉහළ නැංවීම පිණිස අරඹන ලද ලයන් වොරියර්  ජවන හා පිටිය කොළඹ දිස්ත්‍රික් මලල ක්‍රීඩා ශූරතාවලිය මේ 22 දා  කොළඹ සුගතදාස ක්‍රීඩාංගණයේදී පැවත්වේ.මෙහිදී ඉහළ දක්ෂතා දක්වන ක්‍රීඩක - ක්‍රීඩිකාවන්ට ත්‍යාග,කුසලාන සහ සහතික පත් පිරිනැමීමට වැඩ පිළිවෙළක් සකසා ඇති අතර ජාතික වාර්තා අලුත් කිරීමක දී මුදල් ත්‍යාග පිරිනැමීමට ද කටයුතු යොදා ඇත.යගුලිය සහ කව පෙත්ත වීසි කිරීමේ ඉසව්වන් හී ජාතික වාර්තාලාභී අලෙයිලීමා මහතාගේ සංකල්පයක් මත ක්‍රියාත්මක වන ලයන් වොරියර් වැඩ සටහන ඔහු විසින් හදුන්වා දෙනු ලබන්නේ දකුණු අප්‍රිකාවේ ස්වභාවික සම්පත් පර්යේෂකයන් විසින් දියමන්ති සොයා ගන්නා ආකාරයට මේ රටේ ජාත්‍යන්තර මට්ටමට පිවිසිය හැකි ක්‍රීඩකයන් සොයා ගැනීම බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=s1207177</link>
    <topic>ඌව පළාත් වොලිබෝල් ශූරතාව සිරි පියරතනයට</topic>
    <author>මොනරාගල සමූහ</author>
    <content>සමස්ත ලංකා පාසල් මලල ක්‍රීඩා තරගමාලාවේ ඌව පළාත් අවුරුදු 19න් පහළ බාලක වොලිබෝල් ශූරතාව මොනරාගල වැලියාය සිරි පියරතන විද්‍යායතන පිරිවෙනේ වොලිබෝල් කණ්ඩායම දිනාගත්තේ ය. තරගාවලිය බදුල්ල හාලිඇළ පොදු ක්‍රීඩාංගණයේදී පැවැත්වුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=f1207171</link>
    <topic>බන්ධනාගාරවලත් කොටි පිල්ලි ඉන්නවා</topic>
    <author>‍සාකච්ඡා කෙළේ උදිත ගුණවර්ධන ඡායාරූප -තමරසිරි විජේසේකර</author>
    <content>පුනරුත්ථාපන කටයුතු කියන්නේ බන්ධනාගාර අමාත්‍යාංශය මත පැවරී ඇති ප්‍රමුඛ වගකීමක් විදිහට හඳුන්වන්න පුළුවන්. බන්ධනාගාරවල සිටින බහුතරය ජීවිතයේ එක් මොහොතකදී සිදුකළ වරදක් නිසා සිරගතව දුක් විඳින උදවියයි. ඔවුන්ගෙ එක් වරදක් නිසා මුළු ජීවිතයම වැරැදි කරුවෙකු බවට පත් කිරීමට කිසිවකු සිතනවානම් එය වැරැදිය. ඕනෑම වැරැදි කරුවකුට ප්‍රබල පුනරුත්ථාපන වැඩපිළිවෙළක් මත ජීවිතය අලුතින් පටන් ගැනීමට පුළුවන්. වැරැදිකරුවන් වූවත් යහපත් වැඩපිළිවෙළක් යටතේ පුනරුත්ථාපනය වෙනවා නම් යහපත් සමාජ වටපිටාවක් නිර්මාණය කරන්න පුළුවන්. මේ විදිහේ යහපත් පුනරුත්ථාපන වැඩපිළිවෙළක් මඟින් රැඳවියන්ගේ සැඟවුුණු දක්‍ෂතා වගේම හැකියාවන් ද මතුකර පෙන්වා දිය හැකියි.දේශන, විවිධ වැඩසටහන් කලා හැකියාවන් ඔපනැංවීම ආදි සියලු අංග පිළිබඳව අවධානය යොමු කරනවා. ඒ නිසා කලාව වැනි ඉසව් ඔස්සේ රැඳවියන්ගේ මනස යහපත් දිශාවකට යොමුකළ හැකියි. උදාහරණයක් විදිහට ගනිමු පසුගිය වෙසක් පොහොයට රැඳවියන් එක්ව තොරණක් නිර්මාණය කළා. මේ එක් අවස්ථාවක් පමණයි මේ විදිහේ කලා නිර්මාණ ඔස්සේ රැඳවියන්ගේ මානසික තත්ත්වය යහපත් දිශාවට වෙනස් කළ හැකියි.නිපුණතා හා කාර්මික පුහුණුවීම් ලබාදීමටත් විධිමත් අධ්‍යාපන කටයුතු සිදු කළ හැකි අධ්‍යාපන ඒකකයක් බන්ධනාගාර පද්ධති තුළ ඇතිකිරීමත් මේ කාර්යාවලියේ ප්‍රමුඛ ඉලක්කයක් වී තිබෙනවා.බන්ධනාගාරවල අධික තදබදයක් තිබෙනවා. ඒ නිසා මූලිකව බන්ධනාගාරය පුළුල් කිරීම කළ යුතුයි කියන අදහසේ තමයි රජය සිටින්නේ. ඒ අනුව වැලිකඩ බන්ධනාගාරය වටරැකටත්, මහරටත් බෝගම්බර බන්ධනාගාරය පල්ලේකැලේ නව බන්ධනාගාරයක් විදිහට ඉදිවීම් සිදුවෙනවා. පල්ලේකැලේ බන්ධනාගාරය ඉදිවූ පසු පහසුවෙන් තුන්දහසකට පමණ මෙහි පහසුකම් සපයා තිබෙනවා. ආහාර ගැනීමට ස්ථාන, නාන ස්ථාන, ක්‍රීඩා පිටි ඇතුළු අවශ්‍ය පහසුකම් සහිත ස්ථාන ගොඩනැගීමට කටයුතු කර තිබෙනවා.බන්ධනාගාරවල කැරලි ඇති කිරීමට හෝ උද්ඝෝෂණය කිරීමට රැඳවියන්ට අයිතියක් නැහැ. බන්ධනාගාරවල නිල යාන්ත්‍රණයක් තිබෙනවා. ඒ නිල යාන්ත්‍රණයට සියලු දෙනා යටත් විය යුතුයි. ගරුකළ යුතුයි.අදාළ යාන්ත්‍රණය තුළ අමාත්‍යාංශ දක්වා අදාළ රැඳවියන්ගේ දුක්ගැනවිලි රැගෙන එන්න පුළුවන්. එහෙම නැතිව රැඳවියන්ට තමන්ගේ ඇඟේ බලය ශක්තිය පෙන්වීමට පුළුවන්කමක් නැහැ. බන්ධනාගාර නිලධාරීන් ප්‍රාණ ඇපයට ගැනීම, තාප්ප උඩ උපවාස කිරීම, බන්ධනාගාර ආඥා පනතට සම්පූර්ණයෙන් විරුද්ධ නීතිවිරෝධී දෙයක්.වවුනියාවේ සිටි එක් රැඳවියෙක් ගාල්ල බන්ධනාගාරයට අධිකරණ නියෝගයක් මත මාරු කළා. එය සම්පූර්ණයෙන්ම අධිකරණ කටයුත්තක්. ඇත්තෙන්ම අධිකරණ නියෝගයක් නොතකා කටයුතු කිරීමට බන්ධනාගාර නිලධාරීන්ට පුළුවන් කමක් නැහැ.මේ සිදුවීම මඟින් නැවත කලු ජූලියක් නිර්මාණය කරන්න අවශ්‍යතාව තිබුණා. ඒත් එම කුමන්ත්‍රණකරුවන්ගේ අරමුණු ගිලිහී ගියා. සමහරු තාමත් කැමැති ලේ සුවඳට. දේශපාලනය කරන්න මෙය ඉතාමත් කනගාටුදායක කරුණක්. ඒත් මෙතැනදී රජය ඉතාමත් බුද්ධිමත් විදිහට කටයුතු කළා. එසේ නොකරානම් රට විශාල ගිනිගොඩක් වීමට ඉඩ තිබුණා.බන්ධනාගාරවල සිදුකළ හදිසි වැටලීම් මඟින් නීතිවිරෝධී උපකරණ රැසක් අත්අඩංගුවට ගැනීමට පුළුවන් වෙලා තිබෙනවා. බන්ධනාගාර බුද්ධි අංශයට පුළුවන් වෙලා තිබෙනවා රැඳවියන් අතර පරිහරණය වන උපකරණ හඳුනාගන තිබෙනවා. කොටි ජාත්‍යන්තර ජාලය සමඟ සබඳතා පවත්වා ගත් දුරකථන හඳුනාගෙන තිබෙනවා. මේ වැරැදිවලට නිලධාරීන්ගේ සහායත් තිබෙනවා නම් ඔවුනටත් තරාතිරම නොබලා දඬුවම් ලබා දෙනවා. ඒත් මා දන්න එක් දෙයක් තිබෙනවා. මේ වැරැදිවලට බන්ධනාගාර නිලධාරීන්ගෙන් ඉතාමත් සුළු පිරිසක් තමයි සම්බන්ධ වෙන්නේ. බහුතරය එහෙම නොවෙයි.බන්ධනාගාරයට රැඳවියෙක් පැමිණෙද්දී ඔහුගේ සෞඛ්‍ය තත්ත්වය මූලිකව පරීක්‍ෂා කරනවා. පිටවෙද්දීත් එහෙමයි.ඒඩ්ස් පිළිබඳ පසුගියදා විශාල හාහූවක් පැතිර ගියා. සමහරු හිතුවා මුළු හිරගෙදරටම ඒඩ්ස් කියලා. ඒත් මේ හඳුනාගත් රක්‍ෂිත බන්ධනාගාර ගතවූවෙක්. එහෙම නැතිව ඔහු බන්ධනාගාර රැඳවියෙක් නොවෙයි. ඔහුට ඒඩ්ස් වැළඳී තිබුණේ විදේශීය රටකදී.ඒ නිසා බන්ධනාගාර පද්ධතිය තුළ මහා පරිමාණ වසංගත තත්ත්වයක් ඇතැයි කිසිවකු හිතෙනවානම් එය වැරැදි අර්ථකථනයක් විතරයි.විපක්‍ෂය ශක්තිමත්ව සිටිනවානම් ඔවුන් මැතිවරණවලට බයවිය යුතු නැහැ. මා අභියෝග කරනවා විපක්‍ෂය ශක්තිමත් නම් මැතිවරණයට නොබියව මුහුණ දෙන්න කියලා. අප නම් රජයක් විදිහට මැතිවරණයට මුහුණදීමට මෙන්ම එම මැතිවරණ ජයග්‍රහණය කිරීමටත් පුළුවන් ජනතා විශ්වාසය අප වෙත තාමත් තිබෙනවා.විවේචන රටකට වගේම රජයක ගමන් මඟටත් අත්‍යවශ්‍ය වෙනවා. ඒත් ඒ විවේචන සාධාරණ විය යුතුයි. ද්වේෂයෙන් තොර විය යුතුයි. එහෙම නැතිව කිසිවෙක් ද්වේෂයෙන් ජනමාධ්‍ය හරහා ප්‍රහාර එල්ල කරනවානම් එය වැරැදියි. ඒත් අද සමහර මාධ්‍ය මේ ආචාරධර්ම නොතකමින් කටයුතු කරනවා.එහෙත් මෙයට මාධ්‍ය මර්දනයක් හෝ මානව අයිතීන් උල්ලංඝනයක් සිදුවෙනවා යැයි කියනවානම් එය අතිශයෝක්තියෙන් යුතුව නඟන තර්කයක් පමණයි.අපේ රට තරම් ඉතිහාසයක් ප්‍රජාතන්ත්‍රවාදය, මාධ්‍ය පිළිබඳ අතීතයක් ඇති රටක් ආසියා කලාපයේ නැහැ. මේ තත්ත්වය තුළ මානව අයිතීන් මාධ්‍ය නිදහස නැහැ කියලා නඟන තර්කවලට පදනමක් නැහැ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=f1207172</link>
    <topic>නම රැක ගන්න ඕන නිසා “ස” නැවැත්තුවා</topic>
    <author>සාකච්ඡා කළේ පණ්ඩුක සමරසේකර ඡායාරූප -පී. යූ. ඩී. පෙරේරා</author>
    <content>පළවෙනි කාරණය තමයි වික්ටර් රත්නායක කියන මගේ නාමය රැකෙන්න ඕනෑ. අනෙක තමයි “ස” ප්‍රසංගය කියන ඒ මහා දැවැන්ත භාරදූර කාර්යයේ අභිමානය රැකෙන්න ඕනෑ. මේ අරමුණු දෙක මූලික කරගෙනයි “ස” ප්‍රසංගයේ සමාප්තිය සටහන් කරන්න තීරණය කළේ.“සියලු සංස්කාරයෝ අනිත්‍ය යි” ඒ නිසා කලාව විතරක් සදාකාලික වෙන්න බැහැ. වසර 39 ක් පුරා අඛණ්ඩ රසික ප්‍රසාදය දිනාගත් ‘ස’ ප්‍රසංගයටත් රසිකයන් නැතිවන දවසක් එයි. ඒ එන්නෙ වික්ටර් රත්නායක කියන කලාකරුවාට, ගායනවේදියාට ගීත ගායනය කරන්න බැරිවන දවසට. දත් අස්සෙන් වචන පනිනකොට, උච්චාරණයක් කරන්න බැරිව තොල් පැටලෙනකොට, ‘තොටුපළ අයිනේ’ වගේ ගීතයක් ගයද්දි හුස්ම හිරවෙන කොට, ආහ්! මිනිහට වැරදුණා නේද කියලා කියන්නෙත් ඔය මා ඔසොවා තැබූ රසික පිරිසම තමයි. එදාට මේ වික්ටර් රත්නායක කියන නාමය නැති වෙනවා.‘ස’ ප්‍රසංගයට තිබුණු ගෞරවය, අභිමානය නැති වෙනවා. ඒ නිසා ඒ තත්ත්වය එන්න කලින්, ‘ස’ ප්‍රසංගයට ඇති ජනතා ප්‍රසාදය බිඳකුදු හෝ අඩුවෙන්නට කළින්, මේ ප්‍රසංගය නැවැත්විය යුතුයි කියන තීරණයට මං ආවා. එහෙම වුණාම තමයි වික්ටර් රත්නායක සදාකල්හිම රසික මනස තුළ රැෙඳන්නෙ. ‘ස’ ප්‍රසංගයේ අභිමානය සදාකාලික වෙන්නෙ. කොටින්ම වික්ටර් රත්නායක ට මා ආදරය කරන නිසාත්, ‘ස’ ප්‍රසංගයට වික්ටර් රත්නායක ආදරය කරන නිසාත්, එහි ගෞරවය, අභිමානය වෙනුවෙන් ‘ස’ ප්‍රසංගයට ඇති රසික ආදරය ගෞරවය බිඳකුදු අඩු නොවී, මේ ප්‍රසංගය නවත්වනවා.අපේ කියන සියලු ව්‍යුහයන් නැති කිරීමේ අදිසි බලවේග ක්‍රියාත්මක වෙනවා. සංස්කෘතිය, ආගමික ඇවතුම් පැවතුම්, චර්යා ධර්ම, විනාශ කිරීමේ බලවේග තියෙනවා. හැබැයි ‘ස’ ප්‍රසංගය නැවැත්වීම එවැනි අදිසි බලවේගයක ගොදුරක් නොවෙයි. එය මා ගත් ආත්මාර්ථකාමී තීරණයක්. මට හරියට ගයන්න බැරි වෙනකම් මම ගයනවා නෙවෙයි. එහෙම ගායනා කරලා රසිකයා ගේ අනුකම්පාව මට ලබා ගන්න වුවමනා නැහැ. රසිකයා ගේ ගෞරවය යි මට වැදගත්. ඒ ගෞරවය මා තබා ගත යුතු නම්, එදා වාගේම අදත් මට ගායනා කරන්න පුළුවන්. මගේ වයස දැන් 71 ක්. ඒ නිසා ඒ ගෞරවය, අභිමානය රැක ගත යුතු නිසා, මේ ප්‍රසංගය නවත්වනවා විනා, විදෙස් බලපෑමකට හෝ වෙනත් අදිසි බලවේගවලට නතුවෙලා, ‘වික්ටර් දැන් ඇති. නවත්වන්න ඕක’ කියලා කවුරුවත් මට කියලවත් නිසා නොවෙයි, මම මේ “ස” නවත්වන්නෙ.එහෙම අංකුර කලාකරුවෙක් මගේ මනසේ සිතුවිල්ලක පවා නැහැ. අද බිහිවන කලාකරුවන්ට කිසිම හැදෑරීමක් නැහැනෙ. හදාරන්නෙ නැතිව, වදාරන්නෙ කොහොම ද? හැමෝම පරණ මිනිස්සුන්ගෙ සිංදු කියව කියව තරු බිහි කරන්න හදනවා විනා, ඔවුන්ගේ ස්වතන්ත්‍ර නිර්මාණයකට ඉඩක් නැහැ. ඒක නිසා මෙහෙම දෙයක් කරගෙන යාවී කියලා මට හිතන්නවත් බැහැ. මගේ පසු පරපුරේ ඉන්න නන්දා මාලනී, සුනිල් එදිරිසිංහ වගේ කීප දෙනෙක් විනා, නව තාරුණ්‍යයේ කෙනෙක් එහෙම මතුවීමක් නැහැනෙ.ඔය කතාව හරි. ගිනස් වාර්තාධාරී ගායිකාවකට මොනවද කියන්න බැරි. ඒත් අපි දන්නවා ඇගේ හැදෑරීම කොතෙක් ද කියන්න. ලතා මංගෙෂ්කාර් ට කිට්ටු කරන්න පුළුවන් ගායිකාවක් අද මුළු භාරතයේ ඉන්නව ද? මම කියන්නෙ ඔබ ඔය කියන සහතිකධාරී ශිල්පීන් කියා ගන්නා අය ගැන නෙවේ. එහෙම නම් අද ශ්‍රී ලංකාවේ විශාරදලා කොපමණ ඉන්නව ද? නිපුන්ලා කොච්චර ඉන්නව ද? ඒ ඉන්න තරමට රටට ප්‍රයෝජනයක් ඇතිවෙන විදියේ දේවල් වෙලා තියෙනව ද? කේමදාස කියන්නෙ ප්‍රාරම්භය සහතිකයවත් ඇති කෙනෙක් නෙවේනෙ.ආර්. ඒ. චන්ද්‍රසේන කියන්නෙ මොනම සහතිකයවත් තියෙන කෙනෙක් නෙවේනෙ. මම කියන්නෙ මේ ශාස්ත්‍රීයව සංගීතය හැදෑරීමම නෙවෙයි. බලන්න පණ්ඩිත් අමරදේව. එතුමාට මේ දෙකම තියෙනවා. ශාස්ත්‍රීයව හදාරලා, මධුර හඬින් ගීත ගැයීමේ කුසලතාවත්, හැකියාවත් තියෙනවා. මං කියන්නෙ ශාස්ත්‍රීයව හදාරලා ගත්ත සහතිකය ගැන නෙවේ. ඒ හදාරපු දෙයින් ලංකාවේ සභ්‍යත්වය, දේ්ශීයත්වය, ඇවතුම් පැවතුම්, සිරිත් විරිත් මේවට අනුගත යමක් කළා ද?‘ස’ ප්‍රසංගය ජනතාව වැළඳගන්නේ එහි අන්තර්ගතය හා සැකැස්ම නිසා. ඒ තුළ ගැයුණු ගීත 25 අතර බුදු ගුණ ගීත, මවු ගුණ, දේශාභිමාන ගීත, උපදේශාත්මක ගීත, ප්‍රේම ගීත ඒ කියන්නෙ ප්‍රේමයේ විරහව, එහි ප්‍රහර්ශය, මේ වැනි විවිධ වූ ප්‍රස්තුත හරහා ගැයුණු ගීත හා එහි භාවාත්මක ගුණය ජනතාවට දැනුණ විදියේ ගායනයක් මා තුළින් ගැයීම නිසා, ‘ස’ ප්‍රසංගය ජනතාව ගැඹුරින් වැළඳගත්තා. මේ ගීතම මං ඉදිරියෙත් ගායනා කරනවා. හැබැයි ඒ ඒකල ගායනයක් හැටියට නෙවෙයි. බොහෝ අවස්ථාවල සංගීත ශිල්පීන් කීප දෙනෙක් අතර භාවාත්මක ගී එකතුවක දී මං ගීත ගායනා කරාවි. ඒ වගේම මාගේ තනු නිර්මාණ, මා බාරගත් චිත්‍රපට කීපයක සංගීත නිර්මාණ ආදී මේ වැනි කලා කටයුතු සුපුරුදු පිරිදිම අනාගතයේ දීත් ඉටු වෙනවා. ඒත් ‘ස’ ප්‍රසංගය කියන අති දැවැන්ත භාරදූර කාර්යයෙන් මං ඉවත් වීම පමණයි සිදුවන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>17</day>
    </date>
    <link>http://www.dinamina.lk/2012/07/17/_art.asp?fn=f1207173</link>
    <topic>හරිත ආර්ථිකයකට කතාබහක්</topic>
    <author>චන්ද්‍රපාල ලියනගේ අතිරේක අධ්‍යක්ෂ ජෙනරාල් රජයේ ප්‍රවෘත්ති දෙපාර්තමේන්තුව</author>
    <content>ආසියානු කලාපය තුළ දියුණු වන රාජ්‍යයක් ලෙස ශ්‍රී ලංකාව ගොඩ නගාගෙන තිබෙන ජාත්‍යන්තර සබඳතා පුළුල් පරාසයක් වෙත සමීපවී ඇත. අප්‍රිකානු මහද්වීපය මෙන් ම, දකුණු අමෙරිකානු කලාපය තුළ ආරම්භ වන ජාත්‍යන්තර සබඳතා පිළිබඳ සලකා බැලීමේදී මෙය ජාත්‍යන්තර සබඳතා පිළිබඳ දැක්මේ තවත් ඉදිරි පියවරක් බව දේශපාලන විශ්ලේෂකයින්ගේ අදහසයි.පසුගිය දා අවසන් වූ රියෝ+20 මිහිකත සමුළුව ඇමැතූ ජනාධිපතිතුමන්, ලතින් අමෙරිකානු කලාපය ඇතුළු ලෝක රාජ්‍ය නායකයින් හා නියෝජිතයින් විශාල පිරිසකට (රටවල් 193ක ප්‍රමාණයකට) ඉතා හරවත් පණිවිඩයක් ලබාදෙමින් දකුණු අමෙරිකානු කලාපය තුළ ශ්‍රී ලංකා සබඳතා ජාලය වර්ධනය කර ගැනීමේ පුළුල් ප්‍රවේශයකට පිවිසුණි.ප්‍රංශය, බ්‍රිතාන්‍ය වැනි අධිරාජ්‍යයන් මෙන් ම යුරෝපයේ තවත් රටවල් ගණනාවකට යටත් ව තිබූ ලතින් අමෙරිකාව හා අප්‍රිකානු රාජ්‍යයන් අද වන විට ලෝකය තුළ ශීඝ්‍ර සංවර්ධනයක් අත්කර ගනිමින් තිරසාර සංවර්ධන ඉලක්ක වෙත ගමන් කරන ස්වෛරී රාජ්‍යයන් හිමි කලාප බවට පත් වෙමින් පවති.බ්‍රසීලය, පේරු, මෙක්සිකෝව වැනි රාජ්‍යයන් පමණක් නොව, දකුණු අප්‍රිකානු කලාපය තුළ ද සාර්ථක සංවර්ධන ප්‍රවේශයක් ලබා ගනිමින් දියුණු වන රටවල් බිහිවෙමින් පවතී. සමකයට ආසන්න ඝර්ම කලාපීය දේශගුණයක් සහිත මේ රාජ්‍යවල, කෘෂි කර්මාන්තය හා ඛනිජ, රත්‍රං ඇතුළු විවිධ සම්පත් මෙන් ම බහු ආර්ථික හා නිෂ්පාදන ක්‍රියාවලියකට හිමිකම් කියන කලාපයකි.මිහිකත සමුළුවට සහභාගි වීමට සමගාමීව සිදු වූ තවත් වැදගත් කාර්යයක් වූයේ දකුණු අමෙරිකානු කලාපය තුළ ජාත්‍යන්තර සබඳතා වර්ධනය කර ගැනීම සඳහා පුළුල් ප්‍රවේශයක් නිර්මාණය කර ගැනීමයි. දැනටමත් දකුණු අප්‍රිකානු කලාපය තුළ ගෙඩනැගී ඇති සෘජු සබඳතා ශ්‍රී ලංකාව හැටියට පුළුල් කර ගැනීම අත්‍යවශ්‍ය කරුණකි. ජනාධිපතිතුමා ඒ සඳහා විශේෂිත වූ අදහස් යෝජනා ඉදිරිපත් කළේය. එල්ටීටීඊ හිතවාදීන් ද අප්‍රිකානු කලාපය තුළ ශ්‍රී ලංකාව පිළිබඳ ගෙන යන වැරැදි ප්‍රචාර සඳහා තවදුරටත් ඉඩ නොතබා එම කලාපය ශ්‍රී ලංකාවට හිතකර කලාපයක් බවට පත් කර ගැනීමේ අවශ්‍යතාව මෙහිදී අවධාරණය කර තිබේ. දැනටමත් එම කලාපය ජපානය, චීනය, ඉන්දියාව වැනි රටවල් සමඟ සිදු කර ඇති සබඳතා, ආයෝජන සහ එම කලාපයේ ව්‍යාප්ත වීම දෙස බැලීමේදී ශ්‍රී ලංකාව සිටින්නේ ප්‍රාථමික අදියරක ය.යුරෝපා මහද්වීපය, අමෙරිකාව, එංගලන්තය, ජපානය, වැනි රටවල් මෙන් ම ආසියානු කලාපයේ ද රටවල් 60 කට ආසන්න ප්‍රමාණයක ශ්‍රී ලංකාව ක්‍රියාත්මක කරන විදේශ දූත මෙහෙවර, දකුණු අප්‍රිකාව හා ලතින් අමෙරිකානු කලාපයේ ව්‍යාප්ත කිරීම ශ්‍රී ලාංකික ආර්ථික හා දේශපාලන ක්‍රියා සඳහා බෙහෙවින් ප්‍රයෝජනවත් වන කටයුත්තකි.ශ්‍රී ලංකාව වසර 53 ක් වැනි දීර්ඝ රාජතාන්ත්‍රික සබඳතා පවත්වන කියුබාව සමඟ වර්තමානයේ ඇති කරගත් පුළුල් මිත්‍රත්වය, දකුණු අමෙරිකානු කලාපයට ශ්‍රී ලංකාව ඇතුල්වීමට මහඟු ප්‍රවේශ මාර්ගයක් ලෙස පෙන්වා දිය හැකි ය. බ්‍රසීලය, චිලී, මෙක්සිකෝව, ආජන්ටිනාව වැනි රටවල මෙන් ම එම කලාපයෙන් අපට ලබාගත හැකි දෑ බොහෝ ය.පොල් කර්මාන්තය ඇතුළු විවිධ කෘෂි බෝග, අධ්‍යාපනය හා ක්‍රීඩා ක්ෂේත්‍රයට ලබාගත හැකි සහයෝගය, සෞඛ්‍ය ක්ෂේත්‍රය හා තාක්ෂණික හුවමාරු සිසුන් අතර අධ්‍යාපනික කටයුතු හා ශිෂ්‍යාධාර වැඩසටහන් ක්‍රියාත්මක කිරීම සඳහා මේ සංචාරයෙන් ගනු ලබන ප්‍රවේශය ශ්‍රී ලංකාවට මහත්සේ ප්‍රයෝජනවත් විය හැකි බව බොහෝ දෙනාගේ මතයයි. කියුබාව සමඟ වසර 53 කට වැඩි කාලයක් පවත්වාගෙන යන මිත්‍රත්වය මෙන් ම බ්‍රසීලය වැනි රටවල් සමඟ කරනු ලබන ආර්ථිකමය ගනුදෙනු සලකා බැලීමේදී ද දකුණු අමෙරිකානු කලාපයේ රටවල් තුළින් ද්විපාර්ශ්වික ප්‍රයෝජන රැසක් අත්කර ගත හැකි ය.මහින්ද රාජපක්‍ෂ මැතිතුමා හා මොන්ටේන්ග්‍රෝ රාජ්‍යයේ අගමැතිතුමා අතර පැවැති ද්වීපාර්ශ්වික සාකච්ඡා වෙන් ද ශ්‍රී ලංකාව ගොඩනගාගන්නා සුහදත්වය විද්‍යාමාන වන්නකි. චිලී රාජ්‍ය මෙන් ම කියුබාව සමඟ ඇතිකරගත් නව අවබෝධාත්මක ගිවිසුම් හා සබඳතා ඉදිරියට ගෙනයාම මඟින්, මේ කලාපය තුළ යහපත් සබඳතා ගොඩනැඟෙන ආකාරය දැක ගත හැකි ය.අද දකුණු ආසියානු කලාපය පමණක් නොව, දකුණු අප්‍රිකානු හා ලතින් අමෙරිකානු කලාපය ද උතුරු අර්ධ ගෝලයේ සුපිරි රටවල පිහිට පතන්නේ නැත. ඔවුන් ස්වාධීන ආර්ථික දේශපාලන ගමන් මඟක ගමන් කරමින් සිටී.ශ්‍රී ලංකා ජනපතිතුමන් මේ කලාපය තුළ රේඛීය ජාත්‍යන්තර සබඳතා ජාලයක් මේ වන විට ස්ථාපිත කර තිබේ. ඒ අනුව අප්‍රිකානු කලාපයේ තිබෙන රටවල් 62 ක් අතරින් රටවල් 54ක් ස්වෛරී රාජ්‍යයන් වන අතර, දකුණු අප්‍රිකාව, කෙන්යාව හා ලිබියාව යන රටවල දූත මණ්ඩල ස්ථාපිත කර තිබේ. එහි තවත් ඉදිරි පියවරක් ලෙස පසුගියදා කැබිනට් මණ්ඩලය මඟින් අප්‍රිකානු මහාද්වීපයේ තවත් රටවල් 15 ක් සමඟ රාජ්‍ය තාන්ත්‍රික සබඳතා ආරම්භ කිරීම සඳහා ප්‍රතිපත්තිමය තීරණයකට එළැඹුණි. එය මේ ක්‍ෂේත්‍රය සම්බන්ධයෙන් අතිශය වැදගත් කරුණකි. එම රටවල් නම් මොන්ට්‍රේනියා ඉස්ලාම් ජනරජය, ටොගෝ චැඩ්, මධ්‍යම අප්‍රිකානු, එක්වටෝරියල් ගිනියා, නයිජර්, ගබෝන්, ගැම්බියා, බර්කිනා, මලාවි, සියාරා ලියෝන්, කැමරන්, කේප් වර්ඩ්,, ඩිජිබුට්, අයිවරි කෝස්ට් යන ජනරජයන් ය.මේ අනුව ඉදිරියේදී ලෝකයේ රටවල් සියයකට ආසන්න ප්‍රමාණයක රාජ්‍ය තාන්ත්‍රික සබඳතා පවත්වාගෙන යන රටක් ලෙස ශ්‍රී ලංකාව කීර්තිමත් වනු ඇත. එහෙත් මේ සබඳතා ජාලය ශ්‍රී ලංකාවට වැඩදායක ලෙස පවත්වාගෙන යාමේ වගකීම පැවරෙනුයේ සමස්ත විදේශ සේවයට ය.දිගින් දිගටම පරිසර අපයෝජන කරමින් තම සංවර්ධන අරමුණු පමණක් ඉලක්ක කරගත් බොහෝ සංවර්ධිත රටවලට, අද ආපසු හැරී බැලීමට සිදුව ඇත්තේ මිහිතලයට සිදු වී ඇති හා සිදුව පවතින බරපතළ හානි පිළිබඳව ය. එමෙන් ම එවැනි රාජ්‍යයන් මඟින් පරිසරයට වන හානිය බලපාන්නේ එක් රටකට පමණක් නොවේ. එය ලෝකයේ සමස්ත ක්‍රියාවලියට බලපානු ලබයි. එබැවින් එම ක්‍රියාවලිය මඟින්, සංවර්ධනය වෙමින් පවතින රටවල බලපෑම් අවම කිරීමේ වගකීම පැවැරී ඇත්තේ ද එම රාජ්‍යවලට ය. “පරිසර අපයෝජනය කිරීම වැළැක්වීමේ ප්‍රතිපත්තිය සියලු ජාතීන් විසින් පිළිගත යුතු බවත්, පාරිසරික අර්බුදයට එදා දායක වූ හා තවමත් දායක වෙමින් සිටින සංවර්ධිත රටවල් තම සංවර්ධනය වෙමින් පවතින රටවල පරිසරය බේරා දීමේ වගකීම පැහැර නොහැරිය යුතු බවත්” ජනාධිපතිතුමා අවධාරණය කරනු ලැබුවේ මේ නිසා ය.ජනාධිපතිතුමා මෙහිදී ප්‍රකාශ කළේ, ශ්‍රී ලංකාවේ සංවර්ධන ආකෘතිය පරිසරයට ගරු කරන, සමාජයට වගකියන, මහජන අදහස් සමඟ ගොඩනැඟුණු සංවර්ධන ආකෘතියක් බවයි. තිරසාර සංවර්ධනය, සංවර්ධිත රටවල කාර්යභාරය, හරිත ආර්ථිකයක් මෙන් ම සම්පත් සපුරා ගැනීම වැනි සුවිශේෂී ක්ෂේත්‍ර පිළිබඳ කතා කරමින් එතුමා පැවසුවේ, ශ්‍රී ලංකාවේ වසර දෙදාහකට පෙර සිට පැවැති තිරසාර සංවර්ධනය පිළිබඳ සංකල්පය වර්තමානය තුළ ද මැනවින් කළමනාකරණය කරගෙන යාම තම අරමුණ බවයි.රියෝද ජැනයිරෝ නුවරට උණුසුම ගෙන දුන් මේ සමුළුව මඟින් ලෝකය තුළ හරිත ආර්ථිකයක් ගොඩ නගන්නේ කෙසේද? යන්න පිළිබඳ, දින කිහිපයක් කතිකාවට ලක් විය. සියලු ජනතාව සමෘද්ධි සම්පන්න හා සාමකාමී ජීවිතයකට ප්‍රිය කරති. තිරසාර සංවර්ධනයේ සංකල්පය ප්‍රායෝගික යථාර්ථයක් වනු දැකීමට ඔවුන් කැමැතිය. මේ අභිලාෂ පෙරදැරි කරගෙන, පරිසරය හා සංවර්ධනය, සමඟින් මිනිසා හා සොබාදහම අතර එකමුතු බව පවත්වාගෙන යාම සඳහා තුලනයක් ඇති කිරීමට අප්‍රමාදව වෑයම් දැරිය යුතුය. ඒ අනුව අපේ අනාගත ඉලක්ක නිර්ණය කර ගැනීමට රියෝ +20 ඉතා අනර්ඝ අවස්ථාවකි.රියෝ + 20 සමුළුවේ තේමාව වූයේ තිරසාර සංවර්ධනය’ යන්නය. එනම් සංවර්ධනයත් සමඟ අනාගතයේදී ලෝකයේ තෙතමනය ආරක්ෂා කර ගැනීමට නම්, ලෝකයම එකතු විය යුතු බවයි. ලෝක පුරවැසියන්ට රැකියා ලබාදීම, බලශක්තිය, තිරසාර නගර, ආහාර සුරක්ෂිත කර ගැනීම, තිරසාර කෘෂිකර්මය, ජලය සමුද්‍රය, හා ආපදා යන කරුණු පරිසරය ආරක්ෂා කර ගැනීමේදී එක් රටක් නොව, ලෝකයම අවධානය යොමු කළ යුතු කරුණු වනු ඇත. මෙවර පැවැති මිහිකත සමුළුව, මෙරට තිරසාර සංවර්ධන වැඩපිළිවෙළ තුළ පරිසර හිතකාමී සංවර්ධන ක්‍රියාවලියක් ලෙස ලොවට ගෙන ගිය සන්ධිස්ථානයක් ලෙස පෙන්වා දිය හැකිය.කෙසේ වෙතත් ලෝකයේ බොහෝ ජාත්‍යන්තර සමුළු පිළිබඳ ජනමාධ්‍ය මගින් විවේචනවලට භාජනය වීම සාමාන්‍ය ලක්ෂණයකි. මෙවැනිම බරපතළ චෝදනාවක් මෙවර රියෝ+20 සමුළුවේදී බී. බී. සී. ලෝක සේවය ඇතුළුව සෙසු ජාත්‍යන්තර මාධ්‍යයන් එල්ල කරනු ලැබීය. එහි සාධාරණ බවක් තිබෙන බව ද පෙනී යයි.සංවර්ධිත රටවලින්, සංවර්ධනය වන රටවලට ලැබෙන සහයෝගය මෙන් ම, මෙවැනි සමුළු මගින් අපේක්ෂා කරන සමස්ත ප්‍රතිඵලය කොතරම් ප්‍රමාණාත්මකදැයි බොහෝ විශ්ලේෂකයන්ට තිබෙන ගැටලුව විය. කෙසේ වෙතත් 1992 න් පසු වසර 20කට පසුව පැවැත් වූ මේ සමුළුව මිහිතලය මත ජීවත් වන සෑම පුරවැසියකුට ම එක හා සමානව වැදගත් විය.ශ්‍රී ලංකාව වැනි කුඩා රාජ්‍යයකට මේ සමුළුව මගින් වාසියක් මිස අවාසියක් වූයේ නැත. අප රට පිළිබඳ ජාත්‍යන්තරයට ඉතා හොඳ පණිවිඩයක් ලබාදීමටත්, ලතින් අමෙරිකානු රටවල් කිහිපයක සබඳතා ගොඩනගා ගැනීමටත් මෙමගින් හැකිවිය. එම කලාපයට ආර්ථික, දේශපාලන සබඳතා අප රට සමඟ වර්ධනය කර ගැනීමේ ප්‍රවේශ මඟ පාදගන්නට ද මෙය අවස්ථාවක් විය. එම සමුළුවේ නියෝජිතයන්ට ශ්‍රී ලංකාව සංවර්ධන මාවතේ ගමන් කරන ඉතා සුන්දර රටක් ලෙස යම් වැටහීමක් ලබාදීමට හැකිවීම, රටත් ජනාධිපතිතුමාත් ලැබූ ජයග්‍රහණයකි. එයට හේතුව, එම සබඳතා අපට පහසුවෙන් ළඟා කර ගත හැකි නොවන නිසාවෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n120718_br3</link>
    <topic>මධ්‍යම පළාත් මන්ත්‍රීවරුන්ගේ ව්‍යාජ ලිපින රාජකාරි වැඩවලට බාධාවක්</topic>
    <author>ඉන්දික පොල්කොටුව</author>
    <content>(2012-07-18 14:45)මධ්‍යම පළාත් සභාවේ ඇතැම් මන්ත්‍රීවරුන් සභාවට ව්‍යාජ ලිපිනයන් ලබා දී තිබීම හේතුවෙන් එම මන්ත්‍රීවරුන්ට රාජකාරි ලිපි යොමු කිරීමේ දී විශාල ගැටලුවක් වී ඇතැයි මධ්‍යම පළාත් සභාවේ සභාපති සාලිය බණ්ඩාර දිසානායක මහතා පවසයි. එලෙස විපක්ෂ මන්ත්‍රීවරයකු කොළඹ ප්‍රදේශයේ ලිපිනයක් සභාවට ලබා දී තිබීම නිසා සභාවෙන් යොමු කළ රාජකාරි ලිපියක් මේ වනතුරුත් එම මන්ත්‍රීවරයාට යොමු කිරීමට නොහැකි වී ඇතැයි ඊයේ (17) පැවැති පළාත් සභා රැස්වීමේ දී සභාපතිවරයා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n120718_br2</link>
    <topic>දකුණු කොරියානු රැකියා ගිවිසුම් දැන ගැනීමට කෙටි පණිවුඩ (SMS)</topic>
    <author>මහින්ද අලුත්ගෙදර</author>
    <content>(2012-07-18 13:00)දකුණු කොරියානු රැකියා ගිවිසුම් ලැබී තිබේදැයි දැන ගැනීම සඳහා කෙටි පණිවුඩ (SMS) සේවාව යොදා ගැනීමට ශ්‍රී ලංකා විදේශ සේවා නියුක්ති කාර්යාංශය පියවර ගෙන ඇත. රැකියා සඳහා දකුණු කොරියාවට පිටත්වීමේ අපේක්ෂාවෙන් සිටින ශ්‍රී ලාංකික තරුණ තරුණියන්ගේ පහසුව සඳහා ඔවුන්ගේ රැකියා ගිවිසුම් විදේශ සේවා නියුක්ති කාර්යාංශයට ලැබී තිබේ දැයි දැන ගැනීම සඳහා මෙය යොදා ගන්නා බව විදේශ සේවා නියුක්ති කාර්යාංශය පවසයි. රැකියා ගිවිසුම් ලැබීම සම්බන්ධව ශ්‍රී ලංකාවේ ප්‍රථම වරට මෙම ක්‍රමය ක්‍රියාත්මක කෙරෙන අතර ඊට අමතරව එය දකුණු කොරියානු රැකියා සඳහා ශ්‍රමිකයන් බඳවා ගන්නා රටවල් අතරද මුල් වරට ක්‍රියාත්මක වන්නකි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n120718_br1</link>
    <topic>ඉන්දියාවේ ස්ත්‍රී පුරුෂ ජනානුපාතයේ හිඩැසක්</topic>
    <author>ජායිපූර් -ඒ එෆ් පී</author>
    <content>(2012-07-18 11:10)ඉන්දියාවේ ස්ත්‍රී පුරුෂ ජනානුපාතයේ හිඩැස පුළුල්වීමට තුඩුදී ඇති ස්ත්‍රී කලල ගබ්සා කිරිමේ පුරුද්ද වලකාලනු පිණිස තහනම් කර ඇති පූර්ව ප්‍රසව ලිංග පරික්ෂණය සිදුකළබවට චෝදනා ලත් වෛද්‍යවරුන් 12 දෙනෙකුගේ සේවය අත්හිටුවීමට බලධාරීන් පියවර ගෙන තිබේ.රාජස්තාන් වෛද්‍ය මණ්ඩල නිලධාරිනි ආචනා ජෝරි පවසා ඇත්තේ ඔවුන්ගේ සේවය ඉකුත් සඳුදා සිට අත්හිටුවන ලද්දේ උසාවි නියෝගයක් මත බවය.මේ 12 දෙනාගෙන් 5 දෙනකු ලිංග නිර්න ක්‍රියාවලිය සිදුකළ බවට වරද කරුවන් යැයි තීන්දුකෙරී ඇති අතර සෙසු සත්දෙනා පූර්ව ප්‍රතිසන්ධි හා පූර්ව ප්‍රසව තාක්ෂණික පනතේවිධිවිධානයන් උල්ලංඝනය කළ අය බව ඇය පවසන්නීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n1207181</link>
    <topic>වාහන ලක්‍ෂ 15කට දුම් සහතික නැතුව ආදායම් බලපත්‍ර හොරට ලබාගෙන</topic>
    <author>විජයානි එදිරිසිංහ</author>
    <content>වාහනවලට ආදායම් බලපත්‍ර ලබා ගැනීමට දුම් සහතික අනිවාර්ය වුවත් වාහන හිමියන් ලක්‍ෂ පහළොවක් දුම් සහතිකය නොමැතිව ව්‍යාජ ක්‍රම මගින් ආදායම් බලපත්‍රය ලබාගෙන තිබේ.රට පුරා ධාවනය වෙන වාහන ප්‍රමාණය තිස්පන් ලක්ෂය ඉක්මවයි.වායු විමෝචන කාර්යාල දත්තවලට අනුව පසුගිය වසර සඳහා (2011) නිකුත් වී ඇති දුම් සහතික ප්‍රමාණය විසිලක්ෂ හැටතුන්දහසක් (2063000) පමණ වෙයි. කොළඹ මාලිගාවත්ත මහ ලේකම් කාර්යාලය සහ රට පුරා ඇති  පළාත් කාර්යාලවලින් දුම් සහතිකය නොමැතිව වාහනවලට මෙසේ ආදායම් බලපත්‍රය නිකුත් කර තිබේ.විගණන අංශ අනාවරණය කරගෙන ඇති තොරතුරුවලට අනුව වාහන හිමියන් සියයට විස්සක් පමණ ආදායම් බලපත්‍රය ලබාගනු ලබන්නේ දුම් සහතිකය පමණක් නොව වෙනත් ලියකියවිලිද නොමැතිව බවයි.වාහන හිමියන් තැරැව්කරුවන් හා එම කාර්යාලවල සේවයන් හරහා මෙසේ ව්‍යාජ ක්‍රම මගින් ආදායම් බලපත්‍ර ලබා ගනිති.දුම් සහතික නිකුත් කිරීම සම්බන්ධව ලේකම් කාර්යාලයේ දත්තවලට අනුව මේ වසර සඳහා මේ වන විට දුම් සහතික ලක්ෂ 11 ක් පමණ නිකුත් කර තිබේ.ආදායම් බලපත්‍ර නිකුත් කිරීම වසර අවසානයේ සිදුවන බැවින් එම ප්‍රමාණය 2012 වසරට තවමත් ගණනය වී නැත.දුම් සහතිකය නිකුත් කිරීම ප්‍රධාන සමාගම් දෙකක් මගින් සිදු කෙරේ. ඒවායේ ශාඛා රට පුරා ස්ථාපිත කර ඇත. ඊට අමතරව ජංගම දුම් සහතික නිකුත් කිරීමේ කාර්යාලද ඉදිකර ඇත.දුම් සහතිකයක් සඳහා මෝටර් රථයකට අය කරන මුදල රුපියල් 900 කි. කුඩා වාහනයක් සඳහා රුපියල් 400 ක් පමණ අය කෙරේ.මේ මුදලින් රජයට ලැබෙන්නේ සියයට දහයක් පමණි.පසුගිය වසර තුළ නිකුත් වී ඇති දුම් සහතික 20,63000 කින් එම සමාගම් දෙකට රුපියල් කෝටි ගණනක ආදායමක් ලැබී ඇතත් රජයට ලැබී ඇත්තේ ඉන් සියයට දහයක් පමණි.එම මුදලද ඉහත කී ලේකම් කාර්යාලය යටතේ වූ ස්ථාවර තැන්පතුවක පවතී.රජයට ඉන් විධිමත් ආදායමක් ලැබී නොමැත.ඉහත කී සමාගම් දෙකෙන් සියයට දහය මුදල පවා නොදී මග හැර තිබියදී ඒ සඳහා සියයට තුනක දඩ අය කළ අවස්ථාද වාර්තා වෙයි.දුම් සහතික නිකුත් කිරීමේ ප්‍රධාන අරමුණ පරිසරය සුරක්ෂිතතාවය වුවත් දුම් සහතිකය ලබා ඇති වාහනද පරිසරයට හානිකර අයුරින් දුම් පිට කරමින් යන බව රථ වාහන පොලිසිය කියයි. දුම් සහතික නිකුත් කිරීම පිළිබඳ අධ්‍යයනය කරන කාර්යාලයේ නිලධාරීන් ඒවා සොයා බැලීම සඳහා සිදු කරන ගමන්වලදී අධික ලෙස මුදල් වියදම් කිරීම සම්බන්ධව විගණන විමසුම්ද නිකුත් කර තිබේ.එම නිලධාරීන් කිහිප දෙනකු ආහාර පාන ආදිය සඳහා පමණක් දිනදෙකකට රුපියල් හැටපන්දහසකට ආසන්න මුදලක් වියදම් කළේ ඇයිදැයි යන්න පිළිබඳව එසේ විගණන විමසුම් ඉදිරිපත් කර තිබේ.දුම් සහතික නිකුත් කරන වායු විමෝචන මධ්‍යස්ථානවල සේවය කරන සේවකයන් වාහනයක් දුම් සහතිකයෙන් අසමත් වුවත් රුපියල් දහසක් ලබාගෙන සහතික නිකුත් කිරීමේ ජාවාරමක් සිදු කරගෙන යයි.එවැනි මධ්‍යස්ථාන කිහිපයකටම එරෙහිව වායු විමෝචන ලේකම් කාර්යාලය මගින් නීතිමය ක්‍රියාමාර්ග අනුගමනය කළ බව එහි ලේකම් දිසානායක මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n12071813</link>
    <topic>මතු පරපුර වෙනුවෙන් සාරධර්ම පිරි සමාජයක් නිර්මාණය කළ යුතුයි</topic>
    <author>මහින්ද අලුත්ගෙදර</author>
    <content>රටේ සහ ජාතියේ අනාගතය වන දරු පරපුර වෙනුවෙන් සාරධර්ම පිරි සමාජයක් නිර්මාණය කිරීම අත්‍යවශ්‍ය බව ජනාධිපති මහින්ද රාජපක්ෂ මහතා අවධාරණය කරයි.තම දරුවා විනාශ වන්නේ කොතැනින්ද යන්න කෙරෙහි විශේෂ අවධානය යොමු කළ යුතු බව පෙන්වා දුන් ඒ මහතා ඇතැම් විට දරුවා විනාශයට පත්වී තිබෙන්නේ තාත්තාගෙන්, මාමාගෙන් හෝ බාප්පාගෙන් බවද මේ සම්බන්ධයෙන් කතා නොකර සිටීම ප්‍රශ්නයක් බවද සඳහන් කරයි.දරු පරපුර සමාජය ඉදිරියේ යහපත් පුරවැසියන් බවට පත් කිරීම සඳහා අන් කවරදාකටත් වඩා විශේෂ සැළකිල්ලකින් කටයුතු කළයුතු බව සඳහන් කරන ජනාධිපතිවරයා දරුවාට දෙමාපියන්, ‍සහෝදරයන් මෙන් විශ්වාසයෙන් කටයුතු කළ හැකි පරිසරයක් නිර්මාණය කළයුතු බවද දරුවන් අයාලේ යාමෙන් වළක්වා ගනිමින් ඔවුන් ආරක්ෂාකර ගැනීම සඳහා සියලු දෙනාටම වගකීමක් තිබෙන බවද පවසයි.ජනාධිපතිවරයා මේ බව සඳහන් කළේ රන්බිම ඉඩම් ඔප්පු 5,000 ක් පිරිනැමීම නිමිත්තෙන් අරලියගහ මන්දිරයේදී ඊයේ (17) පැවැති උත්සවය අමතමිනි.මෙය රන්බිම ඉඩම් ඔප්පු ප්‍රදානය කිරීමේ 11 වැනි පියවර වන අතර පසුගිය 2008 වසරේ සිට මේ දක්වා කාලය තුළ ඉඩමක හිමිකම නොමැති පවුල් 48,000 ක් වෙනුවෙන් රන්බිම ඔප්පු බෙදාදී තිබේ. මේ පියවරේදී ගාල්ල, පුත්තලම, බදුල්ල, මොණරාගල, කොළඹ, කළුතර, රත්නපුර, කෑගල්ල, ත්‍රීකුණාමලය, අම්පාර, මඩකලපුව, මහනුවර, ගම්පහ දිස්ත්‍රික්කයන්හි පදිංචිකරුවන් වෙනුවෙන් රන්බිම ඉඩම් ඔප්පු ප්‍රදානය කෙරිණි.එහිදී වැඩිදුරටත් අදහස් දක්වමින් ජනාධිපති මහින්ද රාජපක්ෂ මහතා සඳහන් කළේ නිවෙසේ සිටින දරුවා රැක ගැනීම සඳහා හැඟීමෙන් කටයුතු කළයුතු බවත් දරුවන් ආරක්ෂාකර ගැනීම වෙනුවෙන් සෑම නිවෙසකටම පොලිස් කාන්තාවක් යෙදවිය නොහැකි බවත්ය.ඊට අමතරව ඒ මහතා සඳහන් කළේ අපරාධ සම්බන්ධයෙන් මාධ්‍යය මඟින් ගෙන යන ප්‍රචාර පිළිබඳව අවබෝධයෙන් කටයුතු කළයුතු බවයි.සියලු දෙනාටම අපේ අනාගත දරු පරපුර රැක ගැනීමේ වගකීමක් තිබෙන බව සඳහන් කරන ඒ මහතා දරු පරපුර ආරක්ෂා නොකර කිසිඳු සංවර්ධනයක ප්‍රතිඵලයක් දැකිය නොහැකි බවද කියාසිටියේය.සාරධර්ම වලින් පිරිහුනු සමාජයක් නිර්මාණය වන්නේ නම් ඇති ප්‍රතිඵලය කුමක්දැයි ප්‍රශ්න කළ ජනාධිපතිවරයා දරුවන් ගැන සිතා වගකීමෙන් යුතුව මාධ්‍යයද ක්‍රියා කළයුතු බව පෙන්වා දුන්නේය. මේ වෙනුවෙන් පාසල, පන්සල හා කෝවිල ඇතුළු සෑම තැනෙකින්ම සහයෝගය අවශ්‍ය බව කී මහින්ද රාජපක්ෂ මහතා මවුවරු මීට වඩා තම දරුවන් කෙරෙහි අවධානය යොමු කළයුතු බවද ඉහළ පංතිවලට ගිය පසුවද දරුවා සම්බන්ධයෙන් සොයා බැලිය යුතු බවද කීවේය.ජ්‍යෙෂ්ඨ ඇමැතිවරුන් වන රත්නසිරි වික්‍රමනායක, පී.දයාරත්න, ඇමැතිවරුන් වන වෛද්‍ය රාජිත සේනාරත්න, විමල් වීරවංශ, නියෝජ්‍ය ඇමැති නන්දිමිත්‍ර ඒකනායක, පාර්ලිමේන්තු මන්ත්‍රී ජේ.ආර්.පී සූරියප්පෙරුම, වයඹ පළාත් ආණ්ඩුකාර තිස්ස ආර් බළල්ල, ජනාධිපති ලේකම් ලලිත් වීරතුංග, ඉඩම් ප්‍රතිසංස්කරණ කොමිෂන් සභාවේ සභාපති අධි නීතීඥ නිමල් ජී පුංචිහේවා, විධායක අධ්‍යක්ෂ නීතීඥ හරිගුප්තා රෝහණධීර මහත්වරු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n1207182</link>
    <topic>මිනිසුන් හොරෙන් රට ගෙනියන යාත්‍රාවල ලියාපදිංචිය සදාකාලිකව තහනම්</topic>
    <author>බුද්ධිකා ඉඹුලාන</author>
    <content>නීති විරෝධී ලෙස ඕස්ට්‍රේලියාවට පුද්ගලයන් රැගෙන යන ධිවර යාත්‍රාවන්හි ලියාපදිංචිය සදාකාලයටම තහනම් කරන බව ධීවර හා ජලජ සම්පත් සංවර්ධන අමාත්‍යංශය කියයි.මේ මස 10 දා සිට ඊයේ(17) දක්වා නාවික හමුදාව මගින් මෙසේ අත්අඩංගුවට ගැණුනු යාත්‍රා සංඛ්‍යාව 6ක් වන අතර පුද්ගලයන් සංඛ්‍යාව 293 කි. යාත්‍රාවන්හි ලියාපදිංචිය අවලංගු කරන ලෙස ධිවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා උපදෙස් ලබා දී තිබේ.අයථා ලෙස මුදල් සෙවීමට යොමු වූ ධීවර යත්‍රා හිමියන් මේ ජාවාරමේ නිරත වන බවත් එය සමස්ත ධිවර ක්ෂේත්‍රයටම කළු පැල්ලමක් එක් කරන ක්‍රියාවක් බැවින් මෙසේ එම ධිවර යාත්‍රා ලියාපදංචිය අවලංගු කෙරෙන බවත් ධීවර දෙපාර්තමේන්තුවේ අධ්‍යක්ෂ ජනරාල් නිමල් හෙට්ටිආරච්චි මහතා "දිනමිණ" ට කීය.විදෙස් රටවලට මිනිස් ජාවාරමේ නිරතවන මෙම ධීවර යාත්‍රා අදාළ රටට පුද්ගලයන් රැගෙන ගොස් භාර දුන් පසු එම යාත්‍රාව විනාශ කෙරෙන බවටත්,එම යාත්‍රාවේ වටිනාකම රැගෙන යන පිරිස ගෙන් අයකර ගැනීමේ ක්‍රමයක් පවතින බවටත් මේ මිනිස් ජාවාරම පිළිබඳව තොරතුරු රැස් කිරීමේදී ධීවර අමාත්‍යංශයට වාර්තාවී ඇත.ඇතැම් ධීවර යාත්‍රා පුද්ගලයන් ක්‍රිසිමස් දූපතට රැගෙන ගොස් බැස්ස වීමෙන් පසු එහි වන යාත්‍රා පදවන්නන් ඕනෑකමින්ම ඕස්ට්‍රෙලියානු නාවික බලධාරීනගේ අත්අඩංගුවට පත්වී තම යාත්‍රාව අබලන් වීම, කාර්මික දෝෂවලට පත්වී තිබීම ආදී විවධ හේතු ගෙන හැර පා එරට වියදමින්ම ගුවන් ටිකට් පත්ද ලබා ගෙන යළිත් මෙරටට පැමිණෙන බවටද තොරතුරු හෙළිවී තිබේ.මේ තොරතුරු ද සැලකිල්ලට ගෙන,මේ මිනිස් ජාවාරම පිටුපස සිටින ධීවර ව්‍යාපාරිකයන් නීතියේ රැහැනට හසු කර දීමට ආරක්ෂක අංශවලට සහාය ලබා දීමත්,ජාත්‍යන්තරව අප රටේ ධිවර ක්ෂේත්‍රයට එල්ලවන කළු පැල්ලම් මකා දැමීමත් අරමුණු කරගෙනමේගත්බවද අධ්‍යක්ෂ ජනරාල්වරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n1207183</link>
    <topic>බාල වයස්කාරියන් ලැගුම්හල්වලටකැදවාගෙන යනවා දුටුවොත් 1929ට දන්වන්න</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>බාලවයස්කාර දරු දැරියන් ලැගුම්හල්වලට කැඳවාගෙන යන පුද්ගලයන් දුටු විගස ජාතික ළමා ආරක්ෂක අධිකාරියේ 1929 දුරකථන අංකයට දැනුම් දෙන ලෙස එම අධිකාරියේ සභාපති අනෝමා දිසානායක මහත්මිය ජනතාවගෙන් ඉල්ලීමක් කරයි.වයස අවුරුදු 18ට අඩු ගැහැණු හෝ පිරිමි දරුවන් ලැගුම්හල්වල රඳවා ගැනීමට ලැගුම්හල් හිමියන් ඉඩ ලබා දීම නිසා ළමා අපයෝජන ඉහළ ගොස් ඇති අතර ඊට එරෙහිව නීතිය තදින් ක්‍රියාත්මක කිරීමට ඉදිරියේදී පියවර ගන්නා බව දිසානායක මහත්මිය දිනමිණට ඊයේ (17) පැවසුවාය.ඇතැම් දැරියන් පාසල් නිල ඇඳුමෙන් පවා ලැගුම්හල්වල ඉතා සූක්ෂම අයුරින් රඳවා තබා ගත් සිදුවීම් අධිකාරියට වාර්තා වී ඇති බවත් එම සිදුවීම් පිළිබඳව අධිකාරියේ පොලිස් විමර්ෂණ ඒකකය විසින් පුළුල් පරීක්ෂණ පවත්වාගෙන යන බවත් ඇය පවසයි.ලැගුම්හල්වලට පැමිණෙන පුද්ගලයන්ගේ තොරතුරු හා හැඳුනුම්පත් අංක සටහන් කර නොගන්නා ලැගුම්හල් හිමියන් සිය ලාභය තකා විවිධ පුද්ගලයන්ට කුඩා දරුදැරියන් අපයෝජනය කිරීමේ අවස්ථා සලසා දී ඇතැයි සභාපතිතුමිය පැවැසුවාය.ඉදිරියේදී මෙවැනි ක්‍රියා සිදුවීමට ඉඩ නොතබන ලෙසත් පෙර සිදු වූ හෝ සිදුවීමට යන ළමා හිංසන හෝ අපයෝජන සම්බන්ධයෙන් වන තොරතුරු ජාතික ළමා ආරක්ෂක අධිකාරියට දැනුම් දෙන ලෙසත් දිසානායක මහත්මිය ජනතාවගෙන් කාරුණිකව ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n1207184</link>
    <topic>ඹෟෂධ මාෆියාව තුරන් කිරීමටජාතික ඹෟෂධ පනත ගෙනෙනවා</topic>
    <author>සන්ධ්‍යා කරුණාරත්න</author>
    <content>සංවර්ධනය වෙමින් පවතින රටවල මුදල් සූරාකෑම සඳහා ඖෂධ සමාගම් මඟින් ඖෂධ මාෆියාවක් ගෙන යන බව සෞඛ්‍ය ඇමැති මෛත්‍රීපාල සිරිසේන මහතා පවසයි‍.දිනමිණ පුවත්පතේ පසුගියදා පළ වූ "රට බේත් ගෙන්වන්නෝ සියයට අටසියයක් ලාබ ගරති" යන මාතෘකා‍ව ය‍ට‍තේ පළවූ ප්‍රවෘත්තිය පිළිබඳ මහනුවරදී මාධ්‍යවේදියකු නැඟූ ප්‍රශ්නයකට පිළිතුරු ලබාදෙ‍මින් ඇමැතිවරයා මේ බව ප්‍රකාශ කළේය.ඖෂධ මාෆියාව මෙරටින් තුරන් කිරීම සඳහා ජාතික ඖෂධ පනත ක්‍රියාත්මක කිරීම කාලීන අවශ්‍යතාවක් බවත් මේ පනත ක්‍රියාත්මක කිරීම මඟින් සාධාරණ මිලකට මහජනතාවට ඖෂධ අලෙවි කළ හැකි බවත් ඇමැතිවරයා පැවැසුවේය.මෙරට රෝහල්වලට අවශ්‍ය ඖෂධ මිලදී ගැනීම සඳහා ටෙන්ඩර් කැඳ වූ විට ඖෂධ සමාගම් මඟින් ටෙන්ඩර් ලබාගෙන නිසි කලට වේලාවට ඖෂධ ලබානොදී ඖෂධ හිඟයක් ඇති කිරීමට උත්සාහ ගන්නා බවත් ඒ අනුව ප්‍රාදේශීය මිලදී ගැනීම් සිදු කිරීමට සෞඛ්‍ය අමාත්‍යාංශය පෙ‍ළඹෙන බවත් ඇමැතිවරයා කීය.ප්‍රාදේශීය වශයෙන් මිලදී ගැනීම් සිදුකරන විට ටෙන්ඩර් ලබාගත් සමාගම් විසින්ම වැඩි මිලකට අපට ඖෂධ ලබාදීමට ඉදිරිපත් වන අතර ඖෂධ හිඟය මඟ හැරවීම සඳහා වැඩි මිලට ඖෂධ ලබාගැනීමට සිදු වන බවත් එය ඖෂධ මාෆියාවක් බවත් ඇමැතිවරයා ප්‍රකාශ කළේය.මේ තත්ත්වය නිසා මෙරට සෞඛ්‍ය අමාත්‍යාංශය සහ මහජනතාව බලවත් අසීරුතාවට පත් වන්නේ යැයි ද ඒ මහතා පැවැසුවේය.මීට වසර තුනකට පමණ පෙර තමා ඇමැතිවරයා ලෙස පත්වන විටදී පවා ඖෂධ හිඟයක් පැවැතියේ යැයි ද ඒ පිළිබඳ තමා පුළුල් සොයා බැලීමක් සිදු කළේ යැයි ද ඔහු කීය.තත්ත‍්වයෙන් බාල ඖෂධ මෙරටට ගෙන්වීම හා කලට වේලාවට ඖෂධ නොලැබීම සම්බන්ධයෙන් සාකච්ඡා කිරීම සඳහා තමා ඉන්දියාවට ගිය බවත් එහිදී කළ සාකච්ඡාවලින් අනතුරුව වර්තමානය වන විටදී තත්ත්වයෙන් උසස් ඖෂධ හිඟයකින් තොරව මෙරටට ලැබෙන බවත් ඇමැතිවරයා සඳහන් කළේය.ඉන්දියාවට ගොස් එරට සෞඛ්‍ය ඇමැතිවරයා, ඉන්දියානු සෞඛ්‍ය ලේකම්වරයා, ඖෂධ සමාගම් අයිතිකරුවන්, ඖෂධ ව්‍යාපාර මණ්ඩලය හමු වූ බව ද එහි ප්‍රතිඵලයක් වශයෙන් හිඟයකින් තොරව ඉන්දියානු ඖෂධ මෙරටට ලැබෙන බව ද ඒ මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n12071810</link>
    <topic>නියෝජ්‍ය ඇමැති සරණ ගුණවර්ධන ඇතුළු 17 දෙනකුට ශරීර ඇප</topic>
    <author>පණ්ඩුක සමරසේකර සහ අත්තනගල්ල විශේෂ ජයවීර සුගතපාල</author>
    <content>කොළඹ පෞද්ගලික ඉදිකිරීම් සමාගමක් විසින් නිට්ටඹුව හොරගොල්ලේ ඉඩමක ඉදිකරගෙන යන නිවාස සංකීර්ණයකට කඩා වැදී බිත්ති පෙරළා අලාභහානි කිරීමේ සිද්ධියක් සම්බන්ධයෙන් නීතිඥයකුගේ මාර්ගයෙන් ඊයේ (17) අත්තනගල්ල අධිකරණයේ පෙනී සිටි ඛනිජ තෙල් නියෝජ්‍ය ඇමැති සරණ ගුණවර්ධන මහතා ඇතුළු සැකකරුවන් 17 දෙනකු රුපියල් ලක්‍ෂය බැගින් වූ ශරීර ඇප මත මුදාහැරීමට අත්තනගල්ල අතිරේක දිසා විනිසුරු බී. ඩී. ආර්. සිසිර කුමාර මහතා ඊයේ (17) නියෝග කළේය.මෙසේ ඇප නියම වූයේ ඛනිජ තෙල් නියෝජ්‍ය අමාත්‍ය සහ අත්තනගල්ල ශ්‍රී ලංකා නිදහස් පක්‍ෂ ප්‍රධාන සංවිධායක බමුණුආරච්චිගේ සරණගුප්ත ගුණවර්ධන සහ අත්තනගල්ල ප්‍රාදේශීය සභා මන්ත්‍රීවරුන් වන අශෝක වීරක්කොඩි, මොහොමඩ් නවුෆර්, කවීන්ද්‍ර එදිරිතිලක, උපාලි සරත් කුමාර, මොහොමඩ් හම්ඩීන්, ප්‍රදීප් මධුරංග, සිසිර කුමාර බුලත්සිංහල, උපුල් මහේන්ද්‍ර රාජපක්‍ෂ, සුසන්ත කීනවින්න, ලීල් ගුණසිංහ, ප්‍රා. සභාවේ විපක්‍ෂ නායක (එ. ජා. ප.) අසිත මාන්නප්පෙරුම, අරුණ ප්‍රේමචන්ද්‍ර, තරංග ප්‍රභාත්, ගිහාන් චින්තක, අමරලංකා තෙන්නකෝන් සහ චන්දි දුෂ්‍යන්ත යන අයටයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n12071811</link>
    <topic>තංගල්ල දැරිය අපයෝජන සිද්ධියට සැක තවත් සිවුදෙනකු හඳුනා ගැනෙයි</topic>
    <author>ලූණම සමූහ සනත් ගමගේ</author>
    <content>තංගල්ලේ දී බාලවයස්කාර දැරිය කෙළෙසීමේ සිද්ධියට සම්බන්ධ තංගල්ල නාගරික මන්ත්‍රී අංජන ලියනගේ ඇතුළු තවත් සැකකරුවන් හතරදෙනකු (17) හඳුනා ගැනෙයි.ඳුනා ගැනීමේ පෙරට්ටුව තංගල්ල මහේස්ත්‍රාත් හා දිසා විනිසුරු කේ. යූ. ටී. ද සිල්වා මෙනෙවිය හමුවේ පැවැත්විණි.පෙරෙට්ටුව සඳහා සැකකරුවන් හයදෙනෙක් ඉදිරිපත් කර තිබු අතර දැරියට හඳුනා ගැනීමට හැකිවුයේ නාගරික මන්ත්‍රීවරයා ඇතුළු සිව් දෙනෙකි.මෙසේ හඳුනා ගනු ලැබුවේ තංගල්ල නාගරික මන්ත්‍රී අංජන ලියනගේ, චාමික අමරසිංහ, සම්පත් ලංකාතිලක සහ පී. පී. ප්‍රදීප් කුමාර යන අය වෙති. සැකකරුවන් යළි (18) දක්වා රිමාන්ඩ් භාරයේ තැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n1207185</link>
    <topic>අපේක්ෂකයන් මැතිවරණයට පෙරසියලු වත්කම් හෙළි කළ යුතුයි</topic>
    <author>භක්ති ධර්මප්‍රිය මෙන්ඩිස් සහ චමීර ඇල්ලදෙණිය</author>
    <content>පළාත් සභා මැතිවරණය සඳහා ඉදිරිපත් වන අපේක්ෂකයන් සිය වත්කම් සහ බැරකම් මැතිවරණයට පෙර මැතිවරණ දෙපාර්තමේන්තුවට ප්‍රකාශ කළ යුතු බව මැතිවරණ මහ ලේකම් කාර්යාලය නිවේදනය කරයි.මැතිවරණයට ඉදිරිපත් වන ස්වාධීන කණ්ඩායම් සහ දේශපාලන පක්ෂ මේ මස 23 වනදාට මේ සම්බන්ධව දැනුවත් කිරීමට මැතිවරණ කොමසාරිස්වරයා සැලසුම් කර තිබේ.මේ අතර නාම යෝජනා පරීක්ෂා කිරීම සඳහා ඡන්දය නොපවත්වන දිස්ත්‍රික්කවල මැතිවරණ නිලධාරීන් යොදා ගැනීමට මැතිවරණ දෙපාර්තමේන්තුව තීරණය කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n1207186</link>
    <topic>නාමයෝජනා භාරදීමහෙට දවල් 12ට අවසන්</topic>
    <author>භක්ති ධර්මප්‍රිය මෙන්ඩිස්</author>
    <content>ඉදිරියේදී පැවැත්වෙන පළාත් තුනේ මැතිවරණය සඳහා නාම යෝජනා භාර දීම හෙට (19) මධ්‍යාහ්න 12 අවසන් වේ.සබරගමුව, උතුරු මැද සහ නැඟෙනහිර පළාත් සභා ඉකුත් මාසයේදී විසුරුවා හැරියේය.ඒ අනුව මැතිවරණ මහ ලේකම් කාර්යාලය විසින් මැතිවරණය ප්‍රකාශයට පත් කර ඒ සඳහා දේශපාලන පක්ෂවලට සහ ස්වාධීන කණ්ඩායම්වලට නාම යෝජනා භාර දීම සඳහා කාලයක් ප්‍රකාශයට පත් කරනු ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n1207187</link>
    <topic>කප්පම් මුදල් බැංකුවේ දාන්න කියලා</topic>
    <author>චන්ද්‍රිකා පෙරේරා සහ භක්ති ධර්මප්‍රිය මෙන්ඩිස්</author>
    <content>කුඩා ළමුන්ට හා දේපළ වලට හානිකරන බවට තර්ජනය කර මූල්‍ය ආයතනවල ගිනුම් අංකවලට මුදල් තැන්පත් කරන ලෙසට බලකරන කල්ලියක් අත්අඩංගුවට ගැනීම සඳහා මිරිහාන පොලිසිය විශේෂ පරීක්ෂණයක් අරඹා තිබේ.දුරකතනය මගින් මේ තර්ජන ලැබී ඇති බවට මිරිහාන ප්‍රදේශයේ ජනතාව විසින් පොලිසියට පැමිණිලි කර තිබේ.මෙවැනි තර්ජන හමුවේ පහත සඳහන් ගිනුම් අංක වෙත මුදල් තැන්පත් කළ අය සිටී නම් දැනුම් දෙන ලෙස පොලිසිය මහජනතාවගෙන් ඉල්ලීමක් කරයි.ලංකා බැංකුව (වත්තල ශාඛාව) 7096461, ටොරින්ටන් ශාඛාව 71761834, කොමර්ෂල් බැංකුව වත්තල ශාඛාව 8221004447  රාගම ශාඛාව 8110018153 සම්පත් බැංකුව රාගම ශාඛාව 107354056332 හා ජාතික ඉතිරිකිරීමේ බැංකුව වත්තල ශාඛාව 100850323420 යන ගිනුම් අංක මේ කප්පම්කරුවන් විසින් ලබාදී ඇති බව හෙළිව තිබෙන අතර ඒවායේ හිමිකරුවන් පිළිබඳ පරීක්ෂණ අරඹා ඇතැයි පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා කීය.මේ සම්බන්ධයෙන් තොරතුරු හෝ පැමිණිලි ඇත්නම් දුරකථන අංක 0112852686 හෝ 2809243 හෝ මගින් දැනුම් දෙන ලෙස පොලිසිය වැඩිදුරටත් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n1207188</link>
    <topic>කුකුළු මස් උයන්න පෙර පෝර උරයක බහා තබලා</topic>
    <author>භක්ති ධර්මප්‍රිය මෙන්ඩිස්</author>
    <content>මඩකළපුව වවුනතිව් කොටියාවල ප්‍රදේශයේ නිවසක පැවැති මංගල සාදයේදී කුකුළු මස් විස වී ඇත්තේ ආහාර සඳහා සකස් කිරීමට පෙර රසායනික පොහොර උරයක බහා තිබීම බව පොලිස් පරීක්ෂණ වලින් අනාවරණය වී තිබේ.මේ සාදයේ ආහාර පාන වලින් කොටස් මේ වන විට  රස පරීක්ෂාව සඳහා යොමු කර ඇතැයි මඩකළපුව මූලස්ථාන පොලිසියේ ස්ථානාධිපති ප්‍රධාන පොලිස් පරීක්ෂක එච්. ගුණසේකර මහතා ‘දිනමිණ’ ට ඊයේ (17) පැවසීය.ආහාර විස වී පුද්ගලයින් 428 දෙනකු මඩකළපුව රෝහලට පෙරේදා (16) ඇතුළු කෙළේය.ඊයේ (17) දහවල් වන විටත් පුද්ගලයින් එකසිය පනහකට ආසන්න පිරිසක් මඩකළපුව රෝහලේ ප්‍රතිකාර ලබමින් සිටියේය.ආහාර පාන වියළි ආහාර ප්‍රවාහනය කිරීමේදී කල් තබා ගැනීමේදී දැඩි සැලකිල්ලක් දක්වන ලෙස පොලිසිය මහජනතාවගෙන් ඉල්ලීමක් කරයි.සිද්ධිය සම්බන්ධයෙන් වවුනතිව් පොලිසියේ විශේෂ පොලිස් කණ්ඩායමක් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n12071812</link>
    <topic>හොර විශේෂඥ වෛද්‍යවරු දහ අටක් හඳුනා ගනී</topic>
    <author>සන්ධ්‍යා කරුණාරත්න</author>
    <content>විශේෂඥ වෛද්‍යවරුන් යැයි කියාගන්නා සුදුසුකම් නොලත් විදේශීය වෛද්‍යවරුන් 18 දෙනකු මෙරට පෞද්ගලික රෝහල්වල සේවය කරන බව ශ්‍රී ලංකා වෛද්‍ය සභාව හඳුනාගෙන ඇත.දැනට හඳුනාගත් විදේශීය වෛද්‍යවරුන් 184 දෙනකු පමණ පෞද්ගලික රෝහල්වල සේවය කරන බවත් විශේෂඥ වෛද්‍යවරුන් ලෙස ඔවුන්ට පවතින සුදුසුකම් ඔප්පු කර පෙන්වීම සඳහා සෞඛ්‍ය අමාත්‍යාංශය මඟින් නව ක්‍රමවේදයක් සකස් කර ඇති බවත් රජයේ වෛද්‍ය නිලධාරින්ගේ සංගමයේ සභාපති වෛද්‍ය අනුරුද්ධ පාදෙනිය මහතා පවසයි.රජයේ වෛද්‍ය නිලධාරින්ගේ සංගම් කාර්යාලයේ පැවැති මාධ්‍ය හමුවක් අමතමින් ඒ මහතා ඊයේ (17) මේ බව ප්‍රකාශ කළේය.විශේෂඥ වෛද්‍යවරුන් ලෙස සේවය කළ මේ 18 දෙනා අක්ෂි, නාරිවේද, ස්නායු, ශල්‍ය, කායික වෛද්‍ය, නිර්වින්දන, ව්‍යාධිවේද, ඇස කන නාසය, ළමා රෝග සම්බන්ධ විශේෂඥ වෛද්‍යවරුන් ලෙස සේවය කළ අය බව ද ඒ මහතා කීය.මේ වෛද්‍යවරුන්ගෙන් රෝගීන්ට සිදු වන හානිය වළක්වා ගැනීමට රජයේ වෛද්‍ය නිලධාරින්ගේ සංගමය සෞඛ්‍ය ලේකම්වරයා දැනුවත් කළ බවත් එහි ප්‍රතිඵලයක් වශයෙන් සෞඛ්‍ය සේවා අධ්‍යක්ෂ ජනරාල්වරයාගෙන් සමන්විත තාක්ෂණික කමිටුවක් පත් කළ බවත් හෙතෙම කීය.මීට මාසයකට පමණ පෙර සිට මේ තාක්ෂණික කමිටුව ක්‍රියාත්මක වීමට පටන් ගත් අතර එමඟින් මේ 18 දෙනා හඳුනාගෙන තිබේ. මෙරටට පැමිණ සේවය කරන ‍විදේශීය වෛද්‍යවරුන්ට මාස හයක තාවකාලික ලියාපදිංචියක් ලබාදීමට ශ්‍රී ලංකා වෛද්‍ය සභාව කටයුතු කරයි.නව ක්‍රමවේදයට අනුව මාස හයක තාවකාලික ලියාපදිංචිය අවසන් වන වෛද්‍යවරුන්ට මෙරට විශේෂඥ වෛද්‍යවරයකු ලෙස සේවය කිරීමට ඇති සුදුසුකම් පෙන්වාදීමට සිදු වේ. එහිදී ව්‍යාජ ලෙස මෙරට විශේෂඥ වෛද්‍යවරයකු ලෙස සේවය කරන පුද්ගලයන් හඳුනාගැනීමට හැකිය.විශේෂඥ සුදුසුකම් සපුරා නොමැති මේ පුද්ගලයන් 18 දෙනාට මෙරට සේවය කිරීමට අවස්ථාව සලසා දෙන ලෙස විවිධ බලපෑම් ද වෛද්‍ය සභාවට එල්ල වී ඇත.විශේෂඥ වෛද්‍යවරයකු ලෙස සේවය කිරීමට සුදුසුකම් නොලත් මෙවැනි වෛද්‍යවරුන් සිදුකරන ඇතැම් ශල්‍යකර්ම අසාර්ථක වන අතර එම රෝගීන් අවසානයේ ප්‍රතිකාර ලබාගැනීමට පැමිණෙන්නේ රජයේ රෝහලකට ය. ඉන් මෙරට ආර්ථිකයට විශාල බලපෑමක් සිදුකෙරේ.මෙරට සෞඛ්‍ය සේවාවේ ගුණාත්මක සේවාවක් ඇති කිරීම සඳහා සුදුසුකම් ලත් වෛද්‍යවරු මෙරට සේවය කළ යුතු බව රජයේ වෛද්‍ය නිලධාරින්ගේ සංගමය පවසයි.මේ අවස්ථාවට එම සංගමයේ මාධ්‍ය කමිටු සාමාජික වෛද්‍ය නවීන් ද සොයිසා, සංගමයේ සාමාජිකයන් වන වෛද්‍ය සාරද කන්නන්ගර, වෛද්‍ය ලසන්ත ජිනදාස, වෛද්‍ය සුභාෂ් මෙන්ඩිස් මහත්වරු සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n1207189</link>
    <topic>“ඇග්බිස්” 2012 ජාතික කෘෂි ව්‍යාපාර සම්මාන 14 ක් ලබමින් හේලීස් වාර්තාවක් පිහිටුවයි</topic>
    <author/>
    <content>ලාංකේය කෘෂි කර්මාන්තයේ උන්නතිය උදෙසා ඉටුකළ මෙහෙවර අගය කරනු වස් 2012 ජාතික කෘෂි ව්‍යාපාර සම්මාන උළෙලෙහිදී රන් සම්මාන 6 ක් ඇතුළුව සම්මාන 14 ක් දිනා ගැනීමට හේලීස් සමූහය සමත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n12071814</link>
    <topic>ශ්‍රී ලංකා මිරර් කාර්යය මණ්ඩලයෙන්මූලික අයිතිවාසිකම් පෙත්සම් හතක්</topic>
    <author>නෙල්කා මැදගෙදර</author>
    <content>ශ්‍රී ලංකා මිරර් (sri lankamirror.com) සහ ශ්‍රී ලංකා එක්ස්නිව්ස් (sri lanka x news. com) යන වෙබ් අඩවි පවත්වාගෙන ගිය කාර්යාලය වටලා එහි සේවය කරමින් සිටි සේවකයන් අත්අඩංගුවට ගැනීමෙන් අපරාධ පරික්ෂණ දෙපාර්තමේන්තුවෙහි නිලධාරීන් විසින් මූලික අයිතිවාසිකම් උල්ලංඝනය කර ඇති බවට තීන්දු කරන ලෙස ඉල්ලා පාර්ලිමේන්තු මන්ත්‍රි මංගල සමරවිර මහතා සහ එම වෙබ් අඩවි කාර්යය මණ්ඩලයෙහි සය දෙනකු ශ්‍රේෂ්ඨාධිකරණයට ඊයේ (17) පෙත්සම් හතක් වෙන් වෙන්ව ගොනු කළහ.මෙලෙස තමන් අත්අඩංගුවට ගෙන මූලික අයිතිවාසිකම් උල්ලංඝනය කිරීම වෙනුවෙන් රුපියල් කෝටි පහ බැගින් වන්දි මුදලක් අපරාධ පරීක්ෂණ දෙපාර්තමේන්තු නිලධාරින් ගෙන් අය කර දෙන ලෙස මෙම පෙත්සම් මගින් අධිකරණයෙන් ඉල්ලා තිබේ. අපරාධ පරීක්ෂණ දෙපාර්තමේන්තුවෙහි පරිගණක අංශයෙහි ස්ථානාධිපති පොලිස් පරික්ෂක සෙනාරත්න, එම දෙපාර්තමේන්තුවෙහි ස්ථානාධිපතිවරයා, එහි අධ්‍යක්ෂවරයා, පොලිස්පතිවරයා, සහ නිතිපති මෙම පෙත්සමෙහි වගඋත්තරකරුවෝ වෙති.පෙත්සම්කරුවන් සඳහන් කරන පරිදි එක්සත් ජාතික පක්ෂයෙහි නිල වෙබ් අඩවිය ලෙස ශ්‍රී ලංකා එක්ස් නිව්ස් වෙබ් අඩවිය පාර්ලිමේන්තු මන්ත්‍රී මංගල සමරවිර මහතාගේ අධීක්ෂණය යටතේ පවත්වා ගෙන යන ලදි. එම වෙබ් අඩවියෙහි නිර්මාතෘවරයා වන්නේ මංගල සමරවිර මහතාය.එම වෙබ් අඩවිය සහ ශ්‍රී ලංකා මිරර් වෙබ් අඩවියද පවත්වාගෙන ගොස් ඇත්තේ ඇතුල් කෝට්ටේ ප්‍රදේශයෙහි පිහිටා ඇති එකම ගොඩනැගිල්ලක් තුළය.එම කාර්යාලයට ඉකුත් ජූනි මස 29 වැනිදා සොදිසි වරෙන්තුවක් සහිතව පැමිණි වගඋත්තරකරුවන් රාජ්‍ය විරොධි කුමන්ත්‍රණ සදහා වන තොරතුරු සහ ජනාධිපතිතුමාට අපහාසවන අවඥාසහගත පුවත් පළ කරන බව පවසමින් එම කාර්යාලය පරික්ෂා කර තිබේ. අනතුරුව ශ්‍රී ලංකා මිරර් වෙබ් අඩවියෙහි කර්තෘ, මෙන්ම අයිතිකරු වන කැළුම් ශිවන්ත රොද්‍රිගෝ, සහ එච්.ආර්. හිමාෂී කරුණාරත්න, එම්.පී.ඒ. නිවන්ත දයානන්ද, ආර්.පී. ඩී. කේ. රාජපක්ෂ, සී. එස්. මානවඩුගේ, ආර්. එම්. ඒ. අජිත් සෙනෙවිරත්න, ඒ. එච්.එස්. කාරියප්පර්, ආර්.ඩබ්ලිව් ප්‍රේමවතී, ජේ. එන්. ජයවර්ධන යන කාර්ය මණ්ඩල සාමාජිකයන් අත්අඩංගුවට ගෙන තිබේ.පරිගණක දත්ත ගබඩා උපකරණ ඇතුළු පරිගණක උපාංග කිහිපයක් ද අත්අඩංගුවට ගෙන තිබේ.අනතුරුව ජූනි මස 30 වැනිදා මහේස්ත්‍රාත් අධිකරණයට ඉදිරිපත් කිරිමෙන් පසුව පොලිස් ඇප මත මුදා හැර ඇත.ජනාධිපතිතුමාට අපහාස වන හෝ රටෙහි ආරක්ෂාවට තර්ජනය වන තොරතුරු ඇතුළත් බවට චෝදනා කළ නමුත් එවැනි කිසිදු ලියකියවිල්ලක් ඉදිරිපත් කිරීමට වගඋත්තරකරුවන් අපොහොසත් වූ බව පෙත්සම්කරුවෝ සඳහන් කරති.මෙලෙස තමන් නීති විරෝධිව අත්අඩංගුවට ගැනීම නීතිවිරෝධි බවට තින්දු කරන ලෙස ද මහේස්ත්‍රාත් අධිකරණයෙහි විභාග වන නඩු ගොනුව ශ්‍රේෂ්ඨාධිකරණයට ගෙන්වා ගන්නා ලෙස ද එම නඩුව විභාග කිරීම අවසන් කරන ලෙසද ඔවුහූ අධිකරණයෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n12071815</link>
    <topic>සමථ කොන්දේසි ඉදිරිපත් කිරීමටනීතීඥවරයාට කාලය</topic>
    <author>ශිරෝමි අබයසිංහ</author>
    <content>පාර්ලිමේන්තු මන්ත්‍රී උපේක්ෂා ස්වර්ණමාලි මහත්මියට පහර දුන්නේ යැයි ඇයගේ හිටපු සැමියාට පවරා ඇති නඩුව සමථයකට පත් කර ගැනීම සඳහා කොන්දේසි අධිකරණයට ඉදිරිපත් කිරීමට ඇයගේ නීතීඥවරයාට මෙම 26 දක්වා අධිකරණයෙන් කල් ලැබිණි.නඩුව පෙරේදා අඬ ගැසුණු අවස්ථාවේදී ඇය වෙනුවෙන් පෙනී සිටි නීතීඥ ඉසුරු බාලපටබැඳි මහතා සමථ කොන්දේසි ඉදිරිපත් කිරීමට කල් ඉල්ලීය.2011.02.16 දින උඩහමුල්ලේදී උපේක්ෂා ස්වර්ණමාලිට පහර දී බරපතළ තුවාල සිදු කළැයි මහේෂ් ච‍මින්ද යන අයට චෝදනා ඉදිරිපත් වී තිබේ.නීතීඥ විදුර මංචනායක මහතා විත්තිකරු වෙනුවෙන් පෙනී සිටියේය‍..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n12071816</link>
    <topic>අවු. 70 ක් ඉක්මවූවන්ටරු. 1000 ක දීමනාවක්</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>වයස 70 ඉක්ම වූ ශ්‍රී ලංකා වැඩිහිටි පුරවැසියන්ට රැකවරණය හා සුබසාධනය සැලසීම අරමුණු කොට මහින්ද චින්තනයට අනුව මාසිකව රුපියල් 1000 ලබාදීම කොළඹ දිස්ත්‍රික්කය තුළ ක්‍රියාත්මක කිරීමට කොළඹ දිස්ත්‍රික් ලේකම් කාර්යාලය විධිවිධාන යොදාගෙන යයි.ඊට පෙර සූදානමක් වශයෙන් තම බල ප්‍රදේශයේ මහජන ආධාර හා සමෘද්ධි ආධාර ලබන එම වයසට එළඹි සියලු දෙනාගේ නමින් රජයේ තැපැල් කාර්යාල ඉතිරි කිරීමේ ගිණුම් පොත බැගින් සකස් කරවා ගැනීමට ක්‍රියා කරන්නැයි සියලුම ප්‍රාදේශීය ලේකම්වරුනට දිසා ලේකම්වරයා දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=n12071817</link>
    <topic>ශ්‍රී ලංකා නාවික හමුදාවතමිල්නාඩු ධීවරයන්ටහිරිහැරයක් කර නැහැ</topic>
    <author>මහින්ද අලුත්ගෙදර</author>
    <content>ශ්‍රී ලංකා නාවික හමුදාවෙන් තමිල්නාඩු ධීවරයන්ට කිසිඳු හිරිහැරයක් සිදුවී නැතැයි තමිල්නාඩු ප්‍රාන්ත ධීවර ඇමැති කේ. ජයපෝල් අවධාරණය කර ඇත.මෙරට නාවික හමුදාවෙන් තමිල්නාඩු ධීවරයන්ට හිරිහැර සිදුවන බවට විවිධ චෝදනා නැඟු අතර ඒ සම්බන්ධයෙන් සොයා බලන්නැයි ප්‍රාන්ත මහ ඇමැතිවරිය කළ නියමයකට අනුව සිදුකළ පරීක්ෂණයකදී මේ බව තහවුරු වී තිබෙන බව වාර්තා වෙයි.තමිල්නාඩු ධීවරයින් පිරිසක් පසුගියදා කච්චතිව් දූපත අසළදී නාවික හමුදාව වෙතින් ප්‍රහාරයකට ලක්වූ බවට තමිල්නාඩුවේ දේශපාලනඥයන් බරපතල චෝදනාවක් එල්ල කළ අතර එවැනි චෝදනා එල්ල කළද ඒ සම්බන්ධයෙන් සිදුකළ පරීක්ෂණයේදී කිසිඳු ප්‍රහාරයක් එල්ල නොවූ බවට තහවුරු වී තිබෙන බවට තමිල්නාඩු ධීවර ඇමැති වරයා ප්‍රකාශ කර ඇතැයි ඉන්දීය මාධ්‍ය වාර්තා සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=r1207181</link>
    <topic>මා ඔයේ අනවසර වැලි ගොඩදැමීමෙන් පාරිසරික ගැටලු රැසක් පැන නැඟිලා</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>නාරන්බැද්ද විශේෂ කාර්ය බළකා කඳවුර ආසන්න මාඔයේ වැලි ගොඩ දැමීම මහා පරිමාණයෙන් සිදු කෙරෙන බව ජනතාව පවසති.මෙලෙස මහා පරිමාණයෙන් සිදු කෙරෙන වැලි ගොඩ දැමීම නිසා ගැටලු රැසක් අත්විඳීමට හල්පිටිය, හිරිවඩුන්න, අන්දිරමඩ, රැක්කහේන, මාරුක්වතුර සහ ඉඹුල්ගස්දෙණිය යන ගම්වල ජනතාවට සිදුව තිබේ.විශේෂයෙන් තම නිවෙස් ආසන්නයේ සකස් කළ ළිංවල ජල මට්ටම පහළ යෑම නිසා තම ජල අවශ්‍යතා සපුරා ගැනීමට සැතපුම් ගණන් පයින් යෑමට සිදුව ඇත.කුඹුරු අක්කර ගණනාවක් ජලය නොමැතිකමින් අතහැර දැමීමටද සිදු වූයේ මෙම වැලි ගොඩ දැමීමේ ප්‍රතිඵල නිසාවෙනි.වැලි මන්කඩවල් කීපයකම දිනපතාම පාහේ වැලි ගොඩ දැමීම සිදු කරනු ලබයි.ප්‍රදේශවාසීන් පවසන්නේ විශේෂ කාර්ය බළකා කඳවුර ආරම්භ කළ වකවානුවේ එවකට සිටි උසස් නිලධාරීන් වැටලීම් සිදුකර නීති විරෝධීව වැලි ගොඩ දමන අය අත්අඩංගුවට ගත්තද වර්තමානයේ කඳවුරෙන් එවැනි වැටලීම් සිදු නොකරන බවයි.වුරු ඛාදනය සිදු කරමින් මහා පරිමාණයෙන් සිදු කෙරෙන නීති විරෝධී වැලි ගොඩ දැමීම් නතර කිරීමට මැදිහත් වන ලෙස ප්‍රදේශවාසීහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=r1207182</link>
    <topic>මහනුවර ගුඩ්ෂෙඩ් බස් පොළ අසලඩෙංගු මදුරු රජ දහනක්</topic>
    <author>මහනුවර සංචාරක – ගාමිණී සමරනායක</author>
    <content>මහනුවර ගුඩ්ෂෙඩ් බස් නැවතුම් පොළ අසළ ඇති කාණුවල නිසි පරිදි ජලය ගලා නොයාමත් ඒවා පවිත්‍ර කිරීමට කටයුතු නොකිරීමත් නිසා එම කාණුවල වතුර පල්වීමෙන් ඩෙංගු මදුරු තර්ජනයක් මතුවී ඇතැයි ඒ අවට පදිංචිකරුවෝ පවසති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=r1207183</link>
    <topic>නෑබඩ කුඹුරු යායේ අමුණ ගිලා බැහැලා</topic>
    <author>නාගොඩ විශේෂ එන්. විජේරත්න</author>
    <content>නෑබඩ ග්‍රාම නිලධාරී වසමේ කුඹුරු යායට අයත් වන අමුණ ගිලා බැස ඇති බව වාර්තා වේ.මීට වර්ෂ 9 කට පමණ පෙර ප්‍රතිසංස්කරණය කරන ලද මෙම අමුණ ගිලා බැසීම නිසා ජලය ගැනීමට නොහැකි වීමෙන් කුඹුරු යාය පුරන් වීමට පටන් ගෙන තිබේ.සමෘද්ධි ව්‍යාපෘතියක් ලෙස ඉදිකළ අමුණ මෙලෙස ගිලා බැස විනාශ වීමට හේතුව නිසි ප්‍රමිතියකින් තොරව ඉදිකිරීම බව ගොවීහු පවසති.ඉතාමත් අපහසුතාවයෙන් යුතුව යම් කුඹුරු ප්‍රමාණයක් අස්වැද්දුව ද අක්කර 70 කින් යුත් නෑබඩ කුඹුරු යාය මේ තත්ත්වය මත පුරන්ව යෑමේ අවදානමකට ලක්ව තිබේ.ගොවි සංවිධාන නිලධාරීන්, යායේ ගොවීන් මෙන්ම අදාළ නිලධාරීන් ද බලධාරීන්ගෙන් ඉල්ලා සිටින්නේ නෑබඩ කුඹුරු යායට අයත් අමුණ ප්‍රතිසංස්කරණය කර දීමට පියවර ගන්නා ලෙසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=r1207184</link>
    <topic>බාල වයස්කාර දැරියකටඅතවර කළ තරුණයා රිමාන්ඩ්</topic>
    <author>පාණදුර සමූහ - කපිල සෝමරත්න</author>
    <content>බාල වයස්කාර දැරියක මවුපියන් භාරයේ සිටියදී රැගෙන ගොස් අපහරණය කිරීමේ චෝදනාව සම්බන්ධයෙන් 18 හැවිරිදි තරුණයකු පාණදුර මහේස්ත්‍රාත් ආර්.එස්.ඒ.දිසානායක මහතා විසින් මෙම මස 12 දක්වා රක්ෂිත බන්ධනාගාරගත කරන ලදි.සැකකරු අත්අඩංගුවට ගෙන අධිකරණයට ඉදිරිපත් කළේ පාණදුර උතුර පොලිසියේ සැරයන් ධර්මපාල මහතා විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=r1207185</link>
    <topic>ගෝඩා ළඟ තබා ගත්තාට පනස් තුන් දහසක දඩ</topic>
    <author>අවිස්සාවේල්ල විශේෂ එස්.පද්මපෙරුම</author>
    <content>නීති විරෝධී මත්පැන් නිෂ්පාදනය සඳහා යොදා ගන්නා ගෝඩා මිලි ලීටර් නව ලක්ෂයක් (බැරල් 5) ක් ලඟ තබාගත් පුද්ගලයකු කනම්පැල්ල මීගහවත්ත ප්‍රදේශයේදී කොස්ගම පොලිසිය විසින් අත්අඩංගුවට ගෙන තිබේ.හල්වත්ත කංකානමලාගේ අජිත් නැමැති මෙම සැකකරු අවිස්සාවේල්ල මහේස්ත්‍රාත් අනුෂ්ක සෙනවිරත්න මහතා හමුවට ඉදිරිපත් කිරීමෙන් පසු පනස් තුන් දහසක දඩයක් නියම කෙරිණි.කොස්ගම පොලිස් ස්ථානාධිපති අරුණ ශාන්ත හේරත් මහතාගේ මෙහෙයවීම මත උ.පො.ප.සුනිල්, පො.සැ.රන්බණ්ඩා, 48699 රූපසිංහ යන නිලධාරින් විසින් වැටලීම සිදු කරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=r1207186</link>
    <topic>රන් මාලය කඩන් පනින්න හැදූකොල්ලකරුට වැඩ වරදී</topic>
    <author>කන්තලේ සමූහ</author>
    <content>මාලයක් කඩා ගැනීමට ගොස් අන්තිමේදී මාලයද සොරාගත නොහැකිව දෙදරු මවකගේ ග්‍රහණයටද ගොදුරුවී පොලිසියට කොටුවී අධිකරණයේ වරද පිළිගත් පුද්ගලයකු පිළිබඳ සිද්ධියක් කන්තලේ අධිකරණයේ දී අනාවරණය විය.කන්තලේ දිසා රෝහලේ සේවය කරන 43 හැවිරිදි තිදරු මවක් සේවය නිමාවී කන්තලේ ලීලාරත්න මාවත ඔස්සේ යමින් සිටියදී පිටුපසින් පැමිණි යතුරුපැදියක සිටි පුද්ගලයෙකු එක් වරම ඇයගේ ගෙලෙහි බැඳි මාලය කඩා ගැනීමට තැත්කර තිබේ.වහා ක්‍රියාත්මක වූ කාන්තාව කොල්ලකරුගේ බෙල්ලට පැන බෙල්ල බදාගෙන ඇති අතර සැකකරු බිමට පෙරළී ඇත. වැඩේ වැරදුණ බව දැනගත් සැකකරු අහල පහළ මිනිසුන් පිරෙන්න කලින් කාන්තාව පෙරළා දමා වහා තම යතුරු පැදියට නැග පලාගියද ඔහුගේ සාක්කුවේ තිබී බිමට වැටුණු ජංගම දුරකථනය දුටුවේ නැත.සැකකරුගේ දුරකථනය පිළිබඳව පොලිසිය සැකකරුට දන්වා සිටියේ තමන්ට හිමි යැයි සැක කෙරෙන දුරකථනයක් මහ මග වැටී තිබී කිසිවකු පොලිසියට ගෙනවිත් දී ඇති බවත් පොලිසියට පැමිණ තම අනන්‍යතාවය තහවුරු කොට රැගෙන යන ලෙසත් ය.හෙතෙම ජංගම දුරකථනය රැගෙන යන්නට පැමිණියේ සතර පෝයට සිල් ගන්නා උපාසකයෙකු ලෙසය. වැඩේ පත්තුවී ඇති බවක් ඔහු දන්නේ නැත.කන්තලේ දිසා අධිකරණය වෙත සැකකරු යොමු කිරීමෙන් පසු වරද පිළිගත් බැවින් හෙතෙම පෞද්ගලික ඇප මත නිදහස් කොට අගෝස්තු මස 8 දා යළි අධිකරණය හමුවේ පෙනී සිටින ලෙස කන්තලේ මහේස්ත්‍රාත් හා දිසා විනිසුරු ඉවෝන් ප්‍රනාන්දු මෙනවිය නියෝග කළාය.මෙලෙස ඇප මත නිදහස් කරන ලද්දේ වාංඇළ ප්‍රදේශයේ පදිංචි හිටපු හමුදා සෙබළෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=r1207187</link>
    <topic>ත්‍රිරෝද රියකින් මත්කුඩු ප්‍රවාහනය කළ අගලවත්තේ තරුණයන් දෙදෙනකු අත්අඩංගුවට</topic>
    <author>මතුගම සංචාරක</author>
    <content>අගලවත්තේ පොල්ගම්පොළ ත්‍රිවිල් රථයක හෙරොයින් මත්කුඩු මිලි ග්‍රෑම් 40 බැගින් ළඟ තබාගෙන සිටි තරුණයන් දෙදෙනකුට රුපියල් විසිදහසක දඩ මුදල් ගෙවීමට මතුගම මහේස්ත්‍රාත් දමින්ද රාමනායක වැලිගොඩපිටිය මහතා නියම කෙළේය.මේ තරුණයන් දෙදෙනා ළඟ මත්කුඩු ඇති බවට පොලිසියට ලද තොරතුරක් අනුව එක් අයකු පැළඳ සිටි හිස් වැසුමේ යට මත්කුඩු පැකට් තුනක් හා අනෙකාගේ කලිසම් සාක්කුවේ පැකට් තුනක් තිබී පොලිසිය සොයා ගෙන තිබේ.මේ තරුණයන් මොරටුව ප්‍රදේශයෙන් ගෙනවිත් පාවිච්චි කරන ලද්දකි.ඔවුන් ගමන් කළ ත්‍රිරෝද රථය පොලිසිය භාරයට ගෙන ඇති අතර මීගහතැන්න පොලිස් ස්ථානාධිපති නිවාල රාජපක්ෂ මහතාගේ මෙහෙයවීමෙන් උප පොලිස් පරීක්ෂක ගාමිණි රණවීර, උප පොලිස් පරීක්ෂක එස්. රාජපක්ෂ මහත්වරු වැටලීම කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=r1207188</link>
    <topic>කැස්බෑව නගර සභා කාර්යාලයේශබ්දවාහිනි යන්ත්‍රවල හඬ නැතිලු</topic>
    <author>කැස්බෑව සංචාරක ධර්මසිරි සුරවීර</author>
    <content>කැස්බෑව නගර සභා ප්‍රධාන කාර්යාලයේ රැස්වීම් ශාලාව සඳහා සවිකර තිබෙන ශබ්දවාහිනී පද්ධතිය නිසි අයුරින් ක්‍රියාත්මක නොවේ.මේ පිළිබඳව සභාපතිවරයා ඇතුළු පක්ෂ විපක්ෂ මන්ත්‍රීවරුන්ගේ සහ නිලධාරීන්ගේ අවධානය මෙතෙක් යොමු වී නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=r1207189</link>
    <topic>දොම්පේ - උඩමාපිටිගම ගඟබඩ මාර්ගයේඅලි නාවන වළවල්</topic>
    <author>මල්වාන සමූහ</author>
    <content>බස්නාහිර පළාත් සභාවට අයත් දොම්පේ, උස්වාපිටිගම ගඟබඩ මාර්ගයේ කි.මීටරයක් පමණ දුරක විශාල වළවල් හෑරී දැඩි ලෙස අබලන් වී ඇත.මේ කොටස වැසි දිනවලට එකම මඩ වගුරක් බවට පත් වී තිබෙන නිසා එම මාර්ගයේ පයින්වත් යාමට නොහැකි තත්ත්වයක් උදා වී තිබේ.මේ සම්බන්ධව ප්‍රදේශවාසීන් වගකිවයුත්තන්ට කීප වතාවක්ම දන්වා සිටියත් තවම ඊට නිසි විසඳුමක් ලැබී නැතැයි කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=r12071810</link>
    <topic>වචනයක අරුත තේරුම් ගත නොහැකිවවන්දි පරීක්ෂකට වියපත් කතගෙන් බැනුම්</topic>
    <author>මාතර සමූහ ඩබ්ලිව් පී. ධර්මසේන</author>
    <content>වන්දි පරීක්ෂණයට පැමිණි නිලධාරීන් පිරිසක් වයසක කාන්තාවකට “හිමි නැහැ” කීමෙන් පසුව කෝප වූ එම කාන්තාව පරීක්ෂක නිලධාරීන්ට දොස් පැවරීමේ සිද්ධියක් මාතර ප්‍රදේශයෙන් වාර්තාවේ.සිද්ධිය මෙසේය.ඇය බබුනෝනා නමින් හඳුන්වයි. පසුගිය වර්ෂයේ හමා ගිය සුළඟින් බබුනෝනා ආච්චිගේ ඉඩමේ ඉදිරී ගිය ගසක අත්තක් වැදීමෙන් මුළුතැන්ගේ ටකරමක් නැවී තිබුණි. ඇය තමුන්ට අහිමි වූ කොස්ගසටත් නිවෙසට සිදු වූ අලාභයටත් වන්දි ගැනීමට ග්‍රාමසේවකවරයා හරහා ඉල්ලුම් කළාය.සුළි සුළඟින් සිදුවූ හානි ගණනය කොට වාර්තාවක් සැපයීමට පැමිණි නිලධාරීන් කණ්ඩායමක් බබුනෝනා ආච්චිගේ නිවෙසටද පැමිණියහ.ගෙයින් ගෙට ගොස් තොරතුරු රැස් කරමින් බබුනෝනා ආච්චිගේ මිදුලට ද වන්දි පරීක්ෂණයට පැමිණ නිවෙසට හා වත්තට සිදු වී ඇති අලාභහානි සොයා බලා කණ්ඩායමේ ප්‍රධානියා බබුනෝනා ආච්චි දෙස බලා ආච්චි ඔබට හිමි නැහැ කියා පැවැසීය.මෙය තමාට පුරුෂයෙක් නැහැ කියා කීවා යැයි සිතූ® බබුනෝනා ආච්චි මහත්තයෝ එහෙම කියන්න එපා මට හිමියෙක් ඉන්නවා. අන්න ගෙට ගිහිල්ලා බලන්න කසිප්පු බීලා ඇඳේ හතර ගාතේ දාලා ඉන්න හැටි බලන්න ජේමිස් තමයි මගේ මිනිහා.මිනිහා මැරෙන්නත් කළින් මාව කණවැන්දුම් ගෑණියෙක් කරන්න හදනවා කියා මහ හයියෙන් නිලධාරීන්ට දොස් පැවරුවේ අවට සිටි පිරිසගේ සිනහ හඬ මධ්‍යයේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=s1207181</link>
    <topic>දෝනිගේ කණ්ඩායම අද ශ්‍රී ලංකාවට</topic>
    <author>වර්නන් ගුණසේකර</author>
    <content>ශ්‍රී ලංකාව සමග ජාත්‍යන්තර එක්දින තරග පහකට හා විස්සයි20 තරගයකට සහභාගි වීම පිණිස මහේන්ද්‍ර සිං දෝනිගේ නායකත්වයෙන් යුත් ඉන්දියා ක්‍රිකට් කණ්ඩායම අද දිවයිනට පැමිණේ.ලබන 21 වැනිදා හම්බන්තොට සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයෙන් ඇරැඹෙන තරගමාලාවට ඉන්දියාව පිවිසෙන්නේ ඔවුන්ගේ සුපිරි පිතිකරු සචින් ටෙන්ඩුල්කාර් නොමැතිවය. ඔහු මේ තරගාවලියෙන් ඉවත්ව සිටී.පසුගිය මාර්තුවේ බංග්ලාදේශයේ පැවැති ආසියානු කුසලාන තරගාවලියට සහභාගි නොවූ ආක්‍රමණශීලී ආරම්භක පිතිකරු විරේන්ද්‍ර සෙවාග් හා ආරම්භක වේග පන්දු යවන සහීර් ඛාන් යළි ඉන්දියා කණ්ඩායමට එක්ව සිටිති. මීට අමතරව, ආබාධයකට ලක්ව සිටින වේග පන්දු යවන විනේ කුමාර් වෙනුවට ඉන්දියාව තුන් ඉරියව්වෙන්ම කැපී පෙනෙන ක්‍රීඩක ඉර්ෆාන් පතන් කැඳවා තිබේ.ඉන්දියාවේ තවත් තුන් ඉරියව්වෙන්ම කැපී පෙනෙන ක්‍රීඩකයකු වන රවින්ද්‍ර ජඩේජා ද මේ සංචාරය සඳහා නම් කොට නැත. මේ අතර ආසියානු කුසලාන තරගාවලියට නම් නොකළ වමතින් දඟ පන්දු යවන ප්‍රග්යාන් ඔජා පහළොස් දෙනාගේ ඉන්දියා කණ්ඩායමට ඇතුළත් වීමට සමත්ව සිටී.වේග පන්දු යවන ප්‍රවීන් කුමාර් ට ද කණ්ඩායමේ ස්ථානයක් අහිමි වී තිබේ.ඉන්දියාව වෙනුවෙන් අවසන් වතාවට 2011 වසරේ දෙසැම්බරයේ ක්‍රීඩා කළ පිතිකරු අජින්ක්යා රහේන් කණ්ඩායමට ඇතුළත්ව සිටී. ඔහු, ඉන්දියා ප්‍රිමියර් ලීග් තරගාවලියේ සිවුවැනියට වැඩිම ලකුණු ලබා ගත් පිතිකරුවා වීම මේ සංචාරය සඳහා ඔහු තෝරා ගැනීමට හේතු වී තිබේ. එම තරගාවලියේදී 40ක සාමාන්‍යකින් යුතුව ලකුණු 540ක් රැස් කිරීමට රහේන් සමත් විය.ආසියානු කුසලාන තරගාවලියේ විවේක ගන්වා තිබූ වේග පන්දු යවන උමේශ් යාදව් යළි කණ්ඩායමට එක්ව සිටී.පිතිකරු මනෝජ් ටිවාරි හා පා දඟ පන්දු යවන රාහුල් ෂර්මා කණ්ඩායමේ රැඳී සිටිති. යූසුෆ් පතන් ට කණ්ඩායමේ තැනක් නැත. හර්බජන් සිං තෝරා ගැනීම්වලට ලක් කෙරුනේ නැත.ඉන්දියා සංචිතය :මහේන්ද්‍ර සිං දෝනි (නායක), විරාට් කෝලි (උප නායක), රවිචන්ද්‍රන් අශ්වින්, ගෞතම් ගම්භිර්, ප්‍රග්යාන් ඔජා, අජින්ක්යා රහේන්, විරේන්ද්‍ර සෙවාග්, රෝහිත් ෂර්මා, උමේෂ් යාදව්, අශෝක් ඩින්ඩා, සහීර් ඛාන්, ඉර්ෆාන් පතන්, සුරේෂ් රයිනා, රාහුල් ෂර්මා, මනෝජ් ටිවාරි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=s1207182</link>
    <topic>ඉසුරු උදාන හා කපුගෙදර ශ්‍රී ලංකා සංචිතයට</topic>
    <author/>
    <content>ඉන්දියාවට එරෙහිව ලබන 21 වැනිදා ඇරැඹෙන තරග පහකින් සමන්විත ජාත්‍යන්තර එක්දින තරගමාලාව සඳහා වන ශ්‍රී ලංකා සංචිතයට වමතින් වේග පන්දු යවන ඉසුරු උදාන හා පිතිකරු චාමර කපුගෙදර කැඳවා තිබේ.24 හැවිරිදි උදාන, ශ්‍රී ලංකාව වෙනුවෙන් විස්සයි20 තරග 6කට සහභාගි වී ඇතත් තවමත් ජාත්‍යන්තර එක්දින තරගයක රට නියෝජනය කර නැත.පාකිස්තානය සමග පසුගියදා පැවැති එක්දින තරගමාලාවේ අවසන් තරග තුන සඳහා විවේක ගන්වා තිබූ වමතින් දඟ පන්දු යවන රංගන හේරත් ද යළි කණ්ඩායමට ඇතුළත්ව සිටී.එම තරගවලදී හේරත් වෙනුවට ආදේශ කෙරුණු දඟ පන්දු යවන ක්‍රීඩක සජීව වීරකෝන්, වේග පන්දු යවන්නන් වන ඩිල්හාර ප්‍රනාන්දු හා නුවන් ප්‍රදීප් මෙවර සංචිතයට ඇතුළත්ව නැත.කපුගෙදර, පසුගිය ලෝක කුසලාන සංචිතයට තෝරා ගැනීමෙන් පසුව වසරක පමණ කාලයක් කණ්ඩායමට ඇතුලත් වීමට අසමත්ව සිටියේය. අනතුරුව ඔහු යළි ශ්‍රී ලංකා කණ්ඩාමට ඇතුළත් කර ගැනුණේ මේ වසර මුල ඔස්ට්‍රේලියාවේදී පැවැති ‘කොමන්වෙල්ත් බෑන්ක්’ තරගමාලාව සඳහා ය.එම තරගමාලාවේ අවසන් තරග තුන සඳහා ඔහු සංචිතයට කැඳවනු ලැබුවේ ශ්‍රී ලංකා ක්‍රීඩකයින් කිහිප දෙනෙකුම ආබාධවලට ලක්වීම නිසාය. ඉන්පසුව පැවැති ආසියානු කුසලාන තරගාවලියේදී කපුගෙදර ශ්‍රී ලංකාව නියෝජනය කළේය.ශ්‍රී ලංකා සංචිතය :මහේල ජයවර්ධන (නායක), ඇන්ජලෝ මැතිව්ස් (උප නායක), තිලකරත්න ඩිල්ෂාන්, කුමාර් සංගක්කාර, දිනේෂ් චන්දිමාල්, රංගන හේරත්, නුවන් කුලසේකර, ජීවන් මෙන්ඩිස්, උපුල් තරංග, ඉසුරු උදාන, චාමර කපුගෙදර, ලසිත් මාලිංග, තිසර පෙරේරා, සචිත්‍ර සේනානායක, ලහිරු තිරිමාන්න..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=s1207183</link>
    <topic>වසර 14කට පසු මීටර් 200වේගවත්ම කාලය ඇලිසන්ගෙන්</topic>
    <author/>
    <content>මෙවර ඔලිම්පික් තරගාවලියට සභභාගි වන අමෙරිකානු මලල ක්‍රීඩා කණ්ඩායම තෝරාගැනීමට පැවැති සුදුසුකම් ලැබීමේ තරගාවලියේ මීටර් 200කාන්තා තරග ඉසව්ව තත්පර 21.69කින් නිමා කරමින් වාර්තාවක් තැබීමට අමෙරිකාවේ සුපිරි ක්‍රීඩිකා ඇලිසන් ෆීලික්ස් සමත්වූවාය.ඇය වාර්තා කළ කාලය මීටර් 200 කාන්තා තරග ඉසව්වේ ලොව වේගවත්ම 6වැන්න වන අතර වසර 14කට පසුව එම ඉසව්වෙන් වාර්තා වූ හොඳම කාලය ද වේ. ඊට පෙර 1998 වසරේ දී මේරියන් ජෝන්ස් දකුණු අප්‍රිකාවේ පැවැති මලල ක්‍රීඩා තරගාවලියක දී මීටර් 200 ඉසව්ව තත්පර 21.62කින් නිමා කිරීමට සමත්ව තිබිණි.මේ අනුව 26 හැවිරිදි ඇලිසන්ට මෙවර ඔලිම්පික් තරගාවලියේ මීටර් 200තරග ඉසව්වේ රන් පදක්කම අත්කර ගැනීමේ වැඩි අවස්ථාවක් උදාවී ඇත. ඇය මීට පෙර 2004 සහ 2008 වසරේ ඔලිම්පික් තරගාවලියේ දී එම තරග ඉසව්වේ රිදී පදක්කම දිනා ගත්තාය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=s1207184</link>
    <topic>ලංකා ලයන්ස් 12න් පහළ දක්ෂතම ක්‍රිඩකයා මල්ෂාන් : ක්‍රීඩිකාව දිලිනි</topic>
    <author/>
    <content>ලංකා ලයන්ස් ක්‍රීඩා සමාජයේ වාර්ෂික මලල ක්‍රීඩා ශූරතාවලිය පසුගියදා දියගම මහින්ද රාජපක්ෂ ක්‍රීඩාංගණයේදී පැවැත්විණි.මේ ශුරතාවලියේ දක්ෂතම ක්‍රීඩක ක්‍රීඩිකාවෝ මෙසේය.අවුරුදු 12න් පහළ -බාලක - ආර්.මල්ෂාන් අප්පුහාමි-ජෙනින්ස් ජාත්‍යන්තර පාසල, දුර පැනීම (මී.7.58) බාලිකා -දිලිනි මල්ෂා- කොළඹ දකුණ ජාතික පාසල, මීටර් 100 (තත්. 14.1)අවුරුදු 14න් පහළ -බාලක - නිපුන් ලක්ෂාන්-ජනාධිපති විදුහල, කෝට්ටේ, දුර පැනීම (මී.5.18) බාලිකා- ෂශිණි රන්දිකා-ශුද්ධ වු පවුලේ කන්‍යාරාමය කළුතර, මීටර 100 (තත්.13.5) මීටර් 200 (තත්.28.4)අවුරුදු 16න් පහළ-බාලක - ශෙහාන් ලක්ෂිත- ජෙනින්ස් ජාත්‍යන්තර පාසල, මීටර් 400 (තත්පර 52.3) බාලිකා-අචලා සුභානි හේවාගම-කොට්ටාව මිපලාම මහ විද්‍යාලය,මීටර් 200 (තත්. 27.6)අවුරුදු 18න් පහළ-බාලක - චානක විජයබණ්ඩාර-ආනන්ද විදුහල-මීටර් 110 කඩුලු පැනීම (තත්.14.9) බාලිකා-සොනාලි ගමගේ- ශුද්ධ වු පවුලේ කන්‍යාරාමය දෙහිවල-මීටර් 200 (තත්. 26.8)අවුරුදු 20න් පහළ-බාලක - ඒ.ඩි.ඒ.ප්‍රනාන්දු-ජොසප්වාස් විදුහල -දුර පැනීම (මී.7.09) බාලිකා-ඩි.බි.එස්.ගුණවර්ධන-නාලන්දා බාලිකා විදුහල මිනුවන්ගොඩ-මී 100 (තත්.13.8)විවෘත අංශයේ දක්ෂතම ක්‍රීඩකයා - මිලන්ත දිසානායක ගම්පහ-දුර පැනීම (මී7.58)දක්ෂතම ක්‍රීඩිකාව - ඩබ්.වී.රත්නකුමාරි කොළඹ-මී.400 (තත්පර 55.4).</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=s1207185</link>
    <topic>යුද හමුදා පිලේ විරෝධතාව ගැන සංගමය රගර් විනිසුරුවරුන්ගෙන් වාර්තාවක් ඉල්ලයි</topic>
    <author>ෆවුස් මොහොමඩ්</author>
    <content>අප් කන්ට්‍රි ලයන්ස් කණ්ඩායම සමග පසුගියදා නාවලපිටියේ පැවැති රගර් තරගයේ දී තරග විනිසුරු තම කණ්ඩායමේ උත්සාහක දිනුම් 2ක් ප්‍රතික්ෂේප කිරීමට එරෙහිව යුද හමුදා පිල ඉදිරිපත් කළ විරෝධතාව සළකා බැලූ රගර් සංගමයේ පරිපාලන කමිටුව පැය 24ක් ඇතුලත වාර්තාවක් ඉදිරිපත් කරන ලෙස රගර් විනිසුරුවන්ගේ සංගමයට ඊයේ (17) දැන්වීය.ඊයේ රැස් වූ රගර් සංගමයේ පරිපාලන කමිටුව අදාල තරගයේ වීඩියෝ පට සහ වාර්තාව සළකා බැලීමෙන් පසුව ‍මේ පියවර ගෙන තිබේ.එම වාර්තාව ලැබීමෙන් පසුව හෙට (19) රගර් සංගමයේ කවුන්සිල රැස්වීමක් කැඳවීමටත්, එහි දී මේ පිළිබඳව සළකා බලා රගර් ව්‍යවස්ථාව අනුව අදාල තරගයේ විනිසුරුවරයාට තහනමක් හෝ දෙවැනි කොටසේ තරගාවලිය දක්වා තත්වයෙන් පහළ දැමීමක් හෝ සිදුකෙරෙන බව රගර් සංගමයේ ලේකම් රිස්ලි ඉලියාස් මහතා දිනමිණට පැවැසීය.කෙසේවෙතත් අදාල තරගය යළි පැවැත්වීමට හෝ තරගයේ ජයග්‍රහණය තම පිලට ලබා දෙන ලෙස හෝ යුද හමුදා පිල කරනු ලැබූ ඉල්ලීම ප්‍රතික්ෂේප කිරීමට සිදුවන බව ඉලියාස් මහතා සඳහන් කළේය.ඩයලොග් අන්තර් සමාජ පළමු කොටසේ ලීග් තරගාවලිය යටතේ පැවැති මේ තරගයේ දී අප් කන්ට්‍රි ලයන්ස් පිල ලකුණු 23-20ක ජයක් අත්කර ගත්තේය. 'මෙවැනි සිදුවීම් පිළිබඳව අපි කණගාටු වෙනවා. නමුත් ජාත්‍යන්තර රගර් සංගමයේ නීතිරීති අනුව ක්‍රියාත්මක වන ශ්‍රී ලංකා රගර් සංගමයට ඊට පටහැනිව කටයුතු කරන්න බෑ.මෙවැනි සිදුවීම්වලදී අදාල තරග යළි පැවැත්වීමක් ‍‍හෝ තරගයේ ජයග්‍රහණය පිරිනැමීමක් සිදුවන්නේ නෑ. විරෝධතාවේ ප්‍රතිඵල අනුව අදාල තරගයේ විනිසුරුවරයාට තහනමක් පැනවීමක් හෝ එම තරගාවලියෙන් පහළ මට්ටමේ තරග සඳහා පමණක් ‍ඔහු යොදා ගැනීමයි සිදුවන්නේ.' රගර් සංගම් ලේකම්වරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=s1207186</link>
    <topic>කඩවසම් තරුණයා තරුණිය තේරීම28 වැනිදා කොළඹදී</topic>
    <author/>
    <content>ශ්‍රී ලංකා ප්‍රවීණයන්ගේ කායවර්ධන හා ශාරීරික යෝග්‍යතා සංගමය හා ශ්‍රී ලංකා කායවර්ධන සහයෝගිතා සංගමයේ අධීක්ෂණය යටතේ පැවැත්වෙන කඩවසම් තරුණයා හා තරුණිය, සිහින් තරුණයා හා තරුණිය තේරීමේ තරග මෙම මස 28 වැනිදා පස්වරු 4ට කොළඹ ස්ටැන්ලි ‍විජේසුන්දර මාවතේ බස්නාහිර පළාත් ඊස්තටික් රෙසෝර්ට් (නන්ද හෝල්) ශාලාවේදී පැවැත්වේ.මේ සඳහා අයදුම්පත් තිලක් ජයවීර (සභාපති හා ප්‍රධාන උපදේශක) ශ්‍රී ලංකා ප්‍රවීනයන්ගේ කායවර්ධන හා ශාරීරික යෝග්‍යතා සංගමය, 206/8, සරත් ඇල්විටිගල මාවත, සිද්ධමුල්ල පිළියන්දල යන ලිපිනයෙන් ලබාගත හැකිය. ඒ පිළිබදව වැඩි විස්තර 0778896371 තිලක් ජයවීර ඇමතිමෙන් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=s1207187</link>
    <topic>ක්‍රීඩාවේ දියුණුවට වගකීමෙන් යුතුව උපරිම දායකත්වයක් දීම අරමුණයි</topic>
    <author>ප්‍රින්ස් ගුණසේකර</author>
    <content>මෙරට ක්‍රීඩාවේ දියුණුවට වගකීමෙන් යුතු දායකත්වයක් ලබාදෙමින් ක්‍රීඩා අමාත්‍යංශයේ පරිපාලනයට කැපවෙන බව නව ලේකම් ඒ.එම්.ජයවික්‍රම මහතා පවසයි.ඊයේ පෙරවරුවේ යෙදුනු සුබ මොහොතින් අමාත්‍යංශයේ වැඩ භාරගෙන මාධ්‍යවේදීන් ඇමැතූ ඒ මහතා පැවැසූවේ මහින්ද චින්තන ජාතික ප්‍රතිපත්තිය අනුව සිදුකෙරෙමින් පවතින දැවැන්ත සංවර්ධනය වේගවත් කිරීම තම ප්‍රධාන අරමුණ බවයි.එමෙන්ම ක්‍රීඩා ඇමැති මහින්දානන්ද අලුත්ගමගේ මහතාගේ දක්ෂ,දූරදර්ශී වැඩ පිළිවෙල ශක්තිමත් කිරීමට අවශ්‍ය පරිපාලන සහයෝගය ලබා දී ශ්‍රී ලංකාවේ ක්‍රීඩා කටයුතු නංවාලීමට කටයුතු කරන බව ඒ මහතා සදහන් කළේය.මහනුවර ධර්මරාජ විදුහලෙන් අධ්‍යාපනය හදාරූ ඒ මහතා දශක කීපයක් තිස්සේ විවිධ රාජ්‍ය ආයතනවල මුල් පෙළේ තනතුරු දරා විශාල අත්දැකීම් ඇත්තෙකි.සහකාර අධ්‍යක්ෂක,අධ්‍යක්ෂක,සහකාර ලේකම්,ස්ථීර ලේකම් හා අධ්‍යක්ෂ ජෙනරාල් වරයෙකු ලෙස සේවය කර ඇත.පාසැල් අවධියේ ක්‍රිකට් හා රගර් ක්‍රීඩා කළ ඒ මහතා ක්‍රීඩාවට ආදරය කරන්නෙකු ලෙස,ලැබුණු වගකීම පිළිබදව සතුටට පත්ව සිටී.“ජනාධිපතිතුමා පූර්ණ විශ්වාසයකින් මා මේ තනතුරට නම් කළා.ක්‍රීඩාව වැනි වෙනම විෂයක පරිපාලනය ඉතා භාරදූර එකක්.දක්ෂ ක්‍රීඩකයෙකු නොවූවත් හොද පරිපාලකයෙකු ලෙස ක්‍රීඩාවට සේවය කිරීම බලාපොරොත්තුවයි“ ජයවික්‍රම මහතා පැවැසීය.ක්‍රීඩා අමාත්‍යංශයේ නව ලේකම්වරයාගේ වැඩ බාර ගැනීමේ අවස්ථාවට එක්වූ ක්‍රීඩා ඇමැති මහින්දානන්ද අලුතගමගේ මහතා පැවැසූවේ රාජ්‍ය සේවයේ පළපුරුදු අයෙකු පත්වීම පිළිබද සතුටුවන බවයි.ක්‍රීඩාවේ වේගවත් සංවර්ධනයකට තමා තුල ඇති සැලසුම් ක්‍රියාවට නැංවීමේදී ජයවික්‍රම මහතාගේ කැපවීම හා දක්ෂතාව උපයෝගී වනු ඇතැයි අලුත්ගමගේ මහතා විශ්වාසය පළ කළේය.මේ අවස්ථාවට ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය,වෛද්‍ය ආයතනයේ ප්‍රධානී මහාචාර්ය අර්ජුන ද සිල්වා,සුගතදාස අධිකාරීයේ සභාපති බ්‍රිගේඩියර් ප්‍රියන්ත සමරසිංහ මහතා ඇතුලු නිලධාරීහූ එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=f1207181</link>
    <topic>පළාත් සභාව සුදු අලියෙක් නොවේ !</topic>
    <author>සාකච්ඡා කළේ චන්දන ජයවීර ඡායාරූප ලලිත් සී. ගමගේ</author>
    <content>දිවයිනේ දුෂ්කරතම කලාපයක පිහිටි ඌව පළාත් සභාව ආදර්ශමත් පළාත් සභාවක් ලෙස ගොඩනැඟීම සඳහා ආරම්භ කර ඇති අධ්‍යාපන හා ප්‍රවාහන නියමු ව්‍යාපෘති ගැන ප්‍රධාන ඇමති ශෂින්ද්‍ර රාජපක්‍ෂ මහතා දැක්වූ අදහස් මෙසේ ය.* පළාත් තුනක මැතිවරණ කැඳවා ඇති මේ මොහොතේ පළාත් සභා ක්‍රමය ශ්‍රී ලංකාවට අවශ්‍ය ද යන සංවාදය නැවත මතුව තිබෙනවා. මහ ඇමැතිවරයෙක් ලෙස ඒ ගැන ඔබේ මතය කුමක් ද?ජන ජීවිතයට වඩාත්ම සමීප රාජ්‍ය යාන්ත්‍රණය පළාත් සභාවයි. මෙම ක්‍රමයෙන් දේ්ශපාලන ගැටලුවලට විසැඳුමක් ලබා දිය හැකිය යන මතය මම පිළිගන්නේ නැහැ. එවැනි විසැඳුමකට පළාත් සභා ක්‍රමය යොදා ගත්තොත් මේ පුංචි රට තව තවත් කැඩිලා බිඳිලා යාවී. පළාත් සංවර්ධනය සඳහා නම් වඩාත්ම සාධාරණ විසඳුම පළාත් සභා ක්‍රමය යි.මෙම ක්‍රමයට තරම් හොඳට වෙනත් කිසිම ක්‍රමයකට සංවර්ධනය කරන්න බැහැ.උදාහරණයකින් පැහැදිළි කළහොත් දිවයිනේ දුෂ්කරම මාර්ග පද්ධතියක් තිබුණ මොණරාගල දිස්ත්‍රික්කයේ ප්‍රධානම පාරවල් ටික මහා මාර්ග අමාත්‍යාංශයෙන් කාපට් කළා. නමුත් සියඹලාණ්ඩුව, බුත්තල වගේ ප්‍රදේශවල ගොවියෝ ගනුදෙනු කරන්නේ පළාතේ පිහිටි කුඩා නගර සමඟ යි.ඔවුන් මොණරාගල යන්නේ මාසේකට වතාවයි. ඔවුන්ට වැඩිය වැදගත් පළාත් මාර්ග සංවර්ධනය යි. ආණ්ඩුව ජාතික මට්ටමේ මාර්ග හදන අතරේ පළාත් සභාව විදිහට අපි පළාත් මාර්ගත් හදනවා. ඒ විදිහට අපිට සංවර්ධන ගමනක් යන්න පුළුවන්.දේශපාලනය පැත්තෙන් පළාත් සභා වැදගත් වෙන්නේ ජාතික දේශපාලනයට සම්බන්ධ වීමට පෙරහුරුවක් ලබාගත හැකි සුදුසුම ස්ථානය පළාත් සභාව වීමයි.* මධ්‍යම රජයෙන් පළාත් සභාවන්ට නියමිත කාලය තුළදී ප්‍රතිපාදන වෙන් නොකරන බවට නැඟෙන චෝදනාව ගැන ඔබේ අදහස කුමක් ද?මධ්‍යම රජයෙන් පළාත් සභාවන්ට මුදල් වෙන් කරන්නෙ යෝජනා කෙටුම්පත් අනුවයි. මුදල් අමාත්‍යංශයෙන් වැඩි මුදලක් ලැබෙනව නම් අපිට වඩා විශාල සංවර්ධනයක් පළාතට කරන්න පුළුවන්. ලැබෙන මුදල් නිසි පරිදි කළමනාකරණය කරගෙන පළාත සංවර්ධනය කිරීම මහ ඇමැතිවරයා ප්‍රමුඛ පළාත් සභාවෙ වගකීමක්.නිල බලයෙන්ම මහ ඇමැතිවරයා පළාතේ මුදල් ඇමතිවරයා.කාර්යක්‍ෂම නැති අයට දේශපාලන විසඳුමක් ලබා දෙන්න තනතුරු දුන්නොත් පළාත් සභා ගැන තිබෙන මහජන විශ්වාසය නැති වෙනවා. ජනාධිපතිතුමා මහ ඇමතිවරු නම් කර තිබෙන්නේ ඔවුන් වැඩ කරන ආකාරයට අනුවයි. එය ආරක්‍ෂා කිරීම අපේ වගකීමක්. මුදල් අමාත්‍යාංශය ප්‍රතිපාදන වෙන් කරන්නේ ඵලදායිතාවය අනුවයි. පළාත් සභාවට වෙන් කරන මුදල ජාතික නිෂ්පාදිතයට දායක වෙන්නේ කොහොම ද කියලා පෙන්වන්න පුළුවන් නම් ගැටලුවකින් තොරව මුදල් වෙන් කර ගත හැකියි.* අධ්‍යාපන දර්ශක අනුව දිවයිනේ නොදියුණුම හා අවම සාක්‍ෂරතාවය සහිත කලාපය වන ඌවේ අධ්‍යාපනය නඟා සිටුවන්න ඔබ ගත් පියවර මොනවා ද?අධ්‍යාපනය කියන්නේ කෙළවරට ආවිට ඉගැන්වීම නෙවෙයි. ඉගැන්වීම පටන්ගත යුත්තේ ප්‍රාථමික අවදියේ සිටයි. ප්‍රාථමික අධ්‍යාපනයේ පදනම නිවැරැදි ලෙස නොලැබුණ හොත් කෙතරම් ඉහළට ගියත් බලාපොරොත්තු වන ප්‍රතිඵලය ලබා ගන්න බැහැ. ඒ නිසා අපි ප්‍රාථමික අධ්‍යාපනය දියුණු කිරීමට හා ද්විතික අධ්‍යාපනය ශක්තිමත් කිරීමට විශේෂ අවධානයක් දක්වනවා.* මූලික උපාධිය සම්පූර්ණ කර ගුරු සේවය බඳවා ගත්තා. ගුරුවරුන් පළාත් සභාවෙන් නැවත පුහුණුවකට යොමු කිරීම විවාදයට ලක් ව තිබෙනවා. එයට හේතුව කුමක් ද?ඉගැන්වීම වෙනමම ශාස්ත්‍රයක්. ඒ නිසා ගුරු සේවයට බඳවා ගන්නා උපාධිධාරීන් ඉගැන්වීමේ ක්‍රියාවලියට යොමු කිරීමට පෙර ඒ ගැන මූලික පුහුණුවක් ලබා දෙනවා.පුහුණුව ලබා දෙන්නේ ඔවුන් දන්නා දැනුමට අලුතින් දැනුමක් එකතු කිරීම සඳහායි. ප්‍රාථමික පාසල්වල වසර හයක පුහුණුව සම්පූර්ණ කළ ගුරුවරු ද්විතික පාසල් සඳහා යොමු කිරීමට පෙර නැවත පුහුණුවකට යොමු කරනවා. “සිප්යුරු ගුරු උදානය” වැඩපිළිවෙළ ආරම්භ කළ මුල් කාලයේ සමහරු කිව්වා මේගොල්ලො මොනවද දන්නේ අධ්‍යාපනය ගැන අපිනේ දන්නේ කියලා. එහෙම කියපු අය දැන් මෙහි සාර්ථකත්වය ගැන ප්‍රසංශා කරනවා.* දේශපාලකයන් ගේ ඡන්ද පදනම තර කරන දුෂ්කර සේවා ක්‍රමය වෙනුවට ඌව පළාත තුළ ඔබ ඇති කළ ‘ස්වාධීන ස්ථාන මාරු’ නියාමක ව්‍යාපෘතියේ සාර්ථකත්වය කොහොම ද?දුෂ්කර ප්‍රදේ්ශවල ගුරුවරුන්ගේ හිඟය මඟ හරවා ගැනීමට හා ගුරුවරුන්ගේ ස්ථාන මාරු ගැටලුවට සාර්ථක විසඳුමක් ස්වාධීන ගුරුමාරු ක්‍රමය නිසා ලැබී තිබෙනවා.දිවයිනේම දුෂ්කරම අධ්‍යාපන කලාප බොහොමයක් අයත්ව තිබෙන්නේ ඌව පළාතට. මෙම කලාපයේ ගුරුවරුන් 14,000 ක් පමණ සේවය කරනවා. ඉස්සර බදාදා දවසක කලාප අධ්‍යාපන කාර්යාලයට ගියොත් එතැන ගුරු මාරු හදාගන්න ඇවිත් ඉන්න ගුරුවරු 400 – 500 ක් අනිවාර්යෙන්ම දැක ගන්න පුළුවන්. ඒ නිසා පාසල් අධ්‍යාපනයත් අඩපණ වෙනවා.පළාත් අධ්‍යාපන අධ්‍යක්‍ෂ හා කලාප අධ්‍යාපන අධ්‍යක්‍ෂ වැඩි බරක් දැම්මෙ ගුරු මාරු සඳහායි. ඔවුන් පත්කර තිබෙන්නේ ගුරුවරු මාරු කරන්න නෙවෙයි. නමුත් සිදු වුණේ ඒක.දැන් ඌව පළාත් සභාව, අධ්‍යාපන අමාත්‍යාංශය හා මොරටුව විශ්වවිද්‍යාලය එකතුව ස්වාධීන ගුරු මාරු ක්‍රමයක් ඇතිකර තිබෙනවා. කලාපයේ සියලුම ගුරුවරුන් ගේ තොරතුරු පරිගණක ගත කර තිබෙනවා.තමන් මාරුව ඉල්ලන ප්‍රදේ්ශයේ තිබෙන පුරප්පාඩු මොනවාාද කියන එක ඒවාට මාරුවීම් සිදුවන්නේ කොහොම ද කියලා ඔවුන්ට බලා ගන්න පුළුවන්.ආරම්භයේ දී වසර තුනක අති දුෂ්කර ප්‍රදේශයක සේවයට යොදවන ගුරුවරුන්ට එයින් පසු දුෂ්කර ප්‍රදේශයකට ස්්ථාන මාරුවක් ලැබෙනවා. එහි වසර තුනක් සේවය කළ පසු ඔහු ඉල්ලා සිටියත් නැතත් නාගරික ප්‍රදේ්ශයකට ස්ථාන මාරුවක් ලැබෙනවා. පළමු කණ්ඩායම මේ ආකාරයට සාර්ථකව සේවා කාලය සම්පූර්ණ කර තිබෙනවා. ස්වාධීන හා විනිවිද පෙනෙන ආකාරයට ගුරු මාරුවීම් දෙනවිට ඒ ගැන ඔවුන් තෘප්තියට පත් වෙනවා. ඌව පළාතේ මෙම ක්‍රමය 100% ක් ම සාර්ථකයි.* ග්‍රාමීය ජනතාව මුහුණ පාන ප්‍රධාන ගැටලුවක් වන දුෂ්කර ප්‍රදේශයන් හි පොදු ප්‍රවාහන සේවයන්ගේ අඩුපාඩු සකස් කිරීමට ඔබ මුල පිරුවේ කෙසේ ද?ප්‍රවාහනය 100% ක්ම ලාබදායි කර්මාන්තයක් විදිහට සළකන්න බැහැ. එය එක්තරා විදිහකින් සේවයක් ද වෙනවා. මම බලයට එන්න කලින් පළාත් ප්‍රවාහනය තිබුණේ පාඩු ලබන තත්ත්වයක. දැන් එය ලාබදායි තත්ත්වයට පත් කර තිබෙනවා.පළාතේ මුළු ප්‍රවාහන අවශ්‍යතාවයම ලංගමට තනියම දරන්න බැහැ. පුද්ගලික බස් රථ සේවයත් වැදගත් ඒ නිසා අපි ඒකාබද්ධ කාල සටහන් ක්‍රමයක් ඇති කර තිබෙනවා.ප්‍රධාන පාරවල පමණක් නෙවෙයි ග්‍රාමීය අතුරු මාර්ගවලත් පොදු ප්‍රවාහන සේවා ක්‍රියාත්මක කරන්න අපි පියවර අරන් තිබෙනවා. ජී.පී.ආර්.එස් තාක්‍ෂණය මෙම කටයුත්ත සඳහා යොදාගෙන තිබෙන නිසා අපිට එය නිවැරදිව ක්‍රියාත්මක වෙනවා දැයි අධීක්‍ෂණය කළ හැකිව තිබෙනවා.* ප්‍රධාන අමාත්‍යවරයාට නිල රථයක් මිලදී ගැනීම සඳහා වෙන් කළ මුදල් ඔබ වෙනත් කටයුත්තක් සඳහා භාවිතා කළාය කියලා චෝදනාවක් තිබෙනවා?චෝදනා කරන අය ඒකේ ඇත්ත කතාව දන්නේ නැහැ. මම අලුතින් නිල රථයක් මිලදී නොගත්තේ කළින් හිටපු ප්‍රධාන ඇමතිවරයා පාවිච්චි කළ නිල රථය හොඳ තත්ත්වයක තිබුණ නිසයි.මම ඒ මුදල් කොට්ඨාශ අධ්‍යාපන කාර්යාල සඳහා වාහන ලබා දීමට වෙන් කළා. අපිට කලාපයට අවශ්‍යය වාහන දෙකක් මේ විදිහට ගත්තා. යුනිසෙප් ආයතනය මේ බව දැනගෙන අපිට ඉතින් වාහන හයම අරන් දුන්නා. විපක්‍ෂය මේ සිද්ධියේ ඇත්ත කතාව නොදන්න නිසයි මුදල් වැරදියට පාවිච්චි කළැයි කියලා චෝදනා කරන්නේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=f1207182</link>
    <topic/>
    <author>සංවාද සටහන මානෙල් පුෂ්පකුමාරි</author>
    <content>ප්‍රකට චිත්‍ර ශිල්පියෙකු සහ ලේඛකයෙකු වන චාල්ස් දයානන්ද මහතාගේ නවතම කෘතිය ‘සිපිරි ගෙයක වසර හයක්’ පසුගියදා පාඨකයා වෙත තිළිණ කළේය. සිරගෙදරදී තමා ලත් අත්දැකීම් ඇසුරු කරගෙන ලියූ මේ කෘතියේ ඔහු ඇදි චිත්‍ර ද අන්තර්ගතය. මෙතෙක් ඔහු විසින් ලියා පළ කළ අධ්‍යාපන ග්‍රන්ථවලට වඩා වෙනස් මුහුණුවරක් ගත් නවතම අත්දැකීමක් වූ ‘සිපිරි ගෙයක වසර හයක්’ පිළිබඳ ඔහු සමඟ කළ කෙටි සංවාදයකි මේ.* ‘සිපිරි ගෙයක වසර හයක්’ කෘතිය ඔබ රචනා කරන්නේ ඔබගේම ජීවන අත්දැකීම් පාදක කරගෙනද?ඇත්තටම ඔව්. මේ මගේ අත්දැකීම්. 1971 කැ‍රැල්ලට අසු වෙච්ච නිසා මාව හිරබාරයට පත් වෙනවා. එතකොට මට වයස විසි ගණනක්. එතරම් තරුණ වියේ දී සිරගත වීමෙන් ලබපු අත්දැකීම් තමයි අද මේ විදිහට වියපත් පුද්ගලයෙකුගේ නිර්මාණයක් විදිහට එළි දකින්නේ. ඇත්තටම කියනවා නම් මම ඒ අත්දැකීම් දෙස බැලුවේ තරුණයෙකු විදිහට නෙවෙයි. මං ඒ දිහා බැලුවෙ වියපත් පුද්ගලයෙකු වාගේ මැදහත් සිතින්. ඒ හින්දම වෙන්න ඇති මට හිරගෙදර ඉන්න මිනිස්සු ගැනත් මානුෂික ඇහැකින් බලන්න පුලුවන් වුණේ.* සිරගත වූවන්ගේ චරිත ආශ්‍රය කරගනිමින් ද ඔබ මේ කෘතිය රචනා කරන්නේ. ඒ චරිත සමඟ ජීවත් වීමේදී ඒ වටපිටාවම ඔබේ නිර්මාණකරණයට පෙලඹවීමක් වුණාද?මං අවුරුදු හයක් සිරගත වෙලා හිටියා. බෝගම්බර,මැගසින්,අනුරාධපුර සහ කොළඹ රිමාන්ඩ් බන්ධනාගාරයේ මං හිටියා. ඊට පස්සෙ බරපතල වැඩ ඇතිව බෝගම්බර බන්ධනාගාරයේ හිටියා. ඒ කාලෙ බෝගම්බර හිර ගෙදර දාහක් විතර හිරකාරයෝ හිටියා. ඒ අතරෙ කැ‍රැල්ලෙ කට්ටියම දෙසීයක් විතර හිටියා. බෝගම්බර හිර ගෙදර විශේෂත්වයක් තියෙනවා. ඒ තමයි මේ හිර ගෙදර මිනීමරුවො,මංකොල්ලකාරයො,ස්ත්‍රී දූෂකයෝ,හොරු ආදී විවිධ වැ‍රැදිකරුවන් ඉන්න එක.මේ සියලු දෙනාම එකට තමයි ඉන්නෙ. මේක මගේ ජීවිතේට විශේෂම අත්දැකීමක් වුණා. මේ අයත් එක්ක කතා බහ කරලා ගොඩක් දේවල් මට දැනගන්න පුලුවන් වුණා. මේ හැම කෙනෙක්ටම කියන්න කතාවක් තිබුණා. තමන් හිරගෙදරට එන්න හේතු වෙච්ච ඒ කතාව ගොඩක් වෙලාවට අනුවේදනීයයි. හැබැයි හැමෝම ඇත්තම කිව්වෙත් නෑ. ඒ වගේම ඒ කාලෙ බන්ධනාගාරෙ එල්ලුම්ගහට නියම වෙච්ච පනස් දෙනෙක් හිටියා. මරු සිරා එල්ලලා මැරුවෙත් අපි හිටපු කාලෙමයි.සාමාන්‍ය සිරකරුවන් වාගේම බොහොම දරුණු සිරකරුවනුත් ඇසුරු කරන්න මට ඒ කාලෙ ඉඩ ලැබුණා. මේ මිනිස්සු මොන තරම් දරුණු අපරාධකාරයෝ වුණත් මේ මිනිස්සුන්ගෙ ජීවිතවලත් යම් යම් මානුෂික ගුණාංග තියෙනවා කියලා එයාල ඇසුරු කිරීමෙන් මට අවබෝධ වුණා.මේ සියලු කරණු ජීවිතේ සැදෑ සමයේ ඉන්න කලාකරුවෙක් හැටියට අන් අයටත් කියවන්න දෙන්න ඕනා කියන අදහස මගේ හිතේ කාලෙක ඉදන් තිබ්බා. ඒ සියල්ල එකතු වෙලා තමයි මේ පොත බිහි වෙන්නෙ. මොකද මේක අපේ ඉතිහාසයට අයිති දෙයක්. ඒ කාලය ඉතිහාසයෙන් මඟා ඇරෙන්න නොදී ලියා තැබීම තමයි මං ඉෂ්ට කළේ.* මේ ග්‍රන්ථයෙහි අවසානයේ ඇත්තේ සිරගෙදර දී ඇදි සිතුවම් කිහිපයක්. මේ සිතුවම් ඇදීමට පෙලඹීම සහ එහි අතීත කතාව මතක් කළ හැකිද?මට දඩුවම් ලෙස චිත්‍ර ඇදීමට නියම වෙලා තිබුණා. මේක මට බරපතල දඩුවමක් වුණේ නෑ. කාලය ගෙවා දැමීමට වාගේම මගේ දක්ෂතාවය ඔප් නංවා ගන්නත් චිත්‍ර ඇදීම මට ලොකු ආධාරයක් වුණා. මුලින්ම මම මට පෞද්ගලිකව අවශ්‍යයි කියලා හිතෙන චිත්‍ර ඇදලා එක් ‍රැස් කළා. ඒ වගේ ම හිරගෙදර දී සිද්ධ වෙන සුවිශේෂ සිද්ධි, පුද්ගලයො වගේම ස්ථානත් මතකයේ තියාගෙන ඉදලා පස්සෙ චිත්‍ර ලෙස ඇද ගත්තා. මේ අතර දවසක් තමයි මට එල්ලුම් ගහ හැබැහින්ම දැකගන්න පුලුවන් වුණේ. ඒක හරිම අහම්බෙන් වෙච්ච දෙයක්.දවසක් හවස් වරුවෙ එල්ලුම් ගහ තියෙන පැත්තෙ මම ඇවිදගෙන යනකොට එල්ලුම් ගහේ සුළු ප්‍රතිසංස්කරණ කටයුත්තකට දොර ඇරලා තිබුණා. එක පාරට ම මට ඇති වුණ සිතුවිල්ල තමයි එල්ලුම්ගහ පොඩ්ඩක් දැක ගන්න එක. මං කිසිම දෙයක් නොහිතා එකපාරටම ඒ දොරින් ඇතුළු වුණා. ඒත් එතන හිටපු නිළධාරියෙක් මගේ ඇගට කඩා පනිමින් වහාම එතනින් පිටවෙන්න කියලා කිව්වා. ‘එල්ලුම් ගහ දැකලා නෑනෙ. බලන්න ආස නිසයි ආවෙ’ කියලා මං ඒ නිළධාරියට බොහොම සන්සුන් විදිහට කිව්වා.‘හා..හා..ඉක්මනට බලලා යනවා’ කියලා ඔහු මට කිව්වා. මං එල්ලුම් ගහ සහ එහි ඇතුළත පිහිටීම හොඳින් බලා ගත්තා. ඊට පස්සෙ දුවගෙන ගිහින් කඩදාසියක් අරගෙන කෙටි සටහනක් ඇද ගත්තා.මේ විදිහට හිරගෙදරදී ඇන්ද චිත්‍ර 30 ක් විතර අදටත් මගේ ළඟ තියෙනවා. ඒත් දැන් ඒවා දුර්වර්ණ වෙලා,කහ ගැහිලා. ඉතින් මේ චිත්‍රවල කිසියම් පෞරාණිකබවක් තියෙනවා කියලා පස්සෙ කාලෙකදි මට හිතුණා. ඒ නිසා මේ කෘතියේ අවසානයට ඒ චිත්‍ර කිහිපයකුත් ඇතුළු කරන්න කටයුතු කළා. ඉන් කෘතියට යම් ආලෝකයක් එකතු වෙයි කියලත් මං හිතනවා.* මෙවැනි කෘතියක් සහෘදයා අතට පත් කිරීමෙන් ඔබ බලාපොරොත්තු වන්නේ කුමක්ද?මා සිරගෙදර ගත කළ ජීවිතය ඉතාමත් අනුවේදනීය එකක්. මේ නිර්මාණය බිහි කරන්නේ මගේ හදවත සියුම් ලෙස සසල කළ අත්දැකීම් අන්‍යයන්ට ප්‍රකාශ කිරීමටයි. ඒ වගේම සිරගෙදර සිටි අය ඇසුරු කිරීමෙන් ලත් අත්දැකීම් සහ මං ලබපු කම්පනය කියවන්නාටත් ඇති කරන්නයි. මං හිරගෙදර ගත කළ කාලය ඇතුළත සිරකරුවන්ගේ ජීවිත නිරීක්ෂණය කිරීමෙන් ඉගෙන ගත්ත දෙයක් තමයි ඕනෑම පුද්ගලයෙක් යම් කිසි අවස්ථාවක සංවේදී වෙනවා කියන එක.ඒ සංවේදී වීම ඔහු මිනීමරුවෙක් හෝ හොරෙක් කියන එකට යම් මොහොතක අදාල වෙන්නෙ නෑ. ඒ වෙලාවෙදි ඔහුත් තවත් එක මනුෂ්‍යයෙක් විතරයි. සිරකරුවන් කියන්නෙත් මනුෂ්‍යයයොම තමයි කියනෙක අනිත් අයට කියන්නත් මම උත්සාහ කළා. අදින් වසර ගණනාවකට පස්සෙ හැරිලා බලද්දි මේ තත්ත්වෙ යම් ප්‍රමාණෙකට වෙනස් වෙන්න පුලුවන්. ඒත් හැම දෙනාම මනුෂ්‍යයයො කියනෙක කවදාවත් වෙනස් වෙන්නෙ නෑ. සමාජයට මං යම් පණිවිඩයක් දෙන්න උත්සාහ කරන ගමන් මගේ අත්දැකීම් අන් අයත් එක්ක බෙදා ගැනීමයි මේ කෘතිය ලිවීමේ සරලම අදහස.* ඔබ සිරගෙදර ගත කළ ජීවිතය හා සමාජය පිළිබඳ යම් යථාර්ථයක් මේ කෘතියෙන් සහ ඔබේ ජීවිතයෙන් හෙළිදරව් වෙනවද?හිරගෙදර කියන්නෙ විශ්වවිද්‍යාල දෙක තුනකින්වත් ලබා ගන්න බැරි තරමෙ මහා දැණුමක්,ජීවිතාබෝධය ලබලා දෙන තැනක් කියලයි මං පෞද්ගලිකව විස්වාස කරන්නේ.ඒ වගේම විවිධ අපරාධවලට සහ හොර මැරකම්වලට යොමුවෙන්න දිළිදුකම සහ නූගත්කම තදින්ම බලපානවයි කියලත් මං හිතනවා.* ඔබ සෑහීමකට පත් වෙනවද මේ කෘතියෙන් ඔබේ අරමුණ ඉෂ්ට වුණා කියලා?මේ අතීතය පිළිබද වර්තමානෙ ඉදගෙන මම ලියපු සටහන්. අනාගතය අතීතය තරම් අයහපත් නොවේවා කියලයි මං ප්‍රාර්ථනා කරන්නේ. ඒ වගේම මම අත්වින්ද විරල අත්දැකීම යම් රසයකින් පාඨකයාට ඉදිරිපත් කළා කියලා හැඟීමක් මට තියෙනවා. මා බලාපොරොත්තු වුණේ මගේ අත්දැකීම් අන් අයත් එක්ක බෙදා ගැනීම සහ ඒ කාලෙ හිරගෙදර ස්වභාවය පිළිබද පැහැදිලි චිත්‍රයක් කියවන්නාට මවන්නයි. මං හිතනවා ඒ චිත්‍රෙ වඩාත් වර්ණවත්ව මගේ අතින් ඇදිලයි කියලා. ඒ නිසාම මම ‘සිපිරි ගෙයක වසර හයක් ‘නම් මගේ මතක සටහන් ලියා පළ කිරීම ගැන සෑහීමකට පත් වෙනවා. පාඨකයාත් එය ඒ අයුරින්ම භාර ගනියි කියලා මං විස්වාස කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=f1207183</link>
    <topic/>
    <author>සාකච්ඡා සටහන ඉරෝෂිණී දීපිකා</author>
    <content>දෙස් - විදෙස් වෙහෙර විහාර පිළිබඳ බොදුනු දන පහන් හැඟුම් දනවනු වස් රචිත ‘සැරිසර වන්දනා’ කෘතිය බිහි වීමට බලපෑ හේතු සාධක, එවැන්නක් නිර්මාණය කෙරුණු ආකාරය, එහි අරමුණු, කාව්‍ය සහ බෞද්ධ පොත පත කෙරෙහි අද්‍යතන පාඨක රුචිකත්වය වැනි කරුණු කාරණා පිළිබඳ, එහි කතුවර පියසිරි පී. මීගොඩ මහතා සමඟ කළ කතාබහකි මේ.* ‘සැරිසර වන්දනා’ කෘතිය පිළිබඳ හැඳින්වීමක් කළොත්?මේ කෘතිය නිර්මාණය කළේ 2600 වැනි සම්බුද්ධත්ව ජයන්තිය නිමිති කරගෙන වීම විශේෂත්වයක්. ‘සැරිසර වන්දනා’ කියන්නෙ පද්‍ය කෘතියක්. මේ මඟින් ශශ්‍රී ලාංකේය අභිමානය, ප්‍රෞඪත්වය විදහාපාන සිද්ධස්ථාන පිළිබඳ නිර්මාණාත්මකව ඉදිරිපත් කිරීමක් කර තිබෙනවා. ඒ වගේ ම විදෙස් රටවල බෞද්ධ වෙහෙර විහාර පිළිබඳ නිර්මාණ මේ කෘතියෙන් ඉදිරිපත් කළා.දේශීය පුණ්‍ය භූමි විදිහට අටමස්ථානය සහ සොළොස්මස්ථානයත්, විදේශීය බෞද්ධ පූජනීය ස්්ථාන කිහිපයක් කාව්‍යානුසාරයෙන් මෙහි අන්තර්ගත කර තිබෙනවා. ආසියානු කලාපයේ ලෝක ප්‍රකට බෞද්ධ විහාර ලෙස ගැනෙන ස්ථාන කෙරෙහි මාගේ අවධානය යොමු වුණා.විශේෂයෙන් ම නේපාලයේ ලුම්බිණි වෙහෙර, දඹදිව බුද්ධගයාව, නවදිල්ලියේ ලෝටස් පන්සල, මියන්මාරයේ ස්වේදගොන් චෛත්‍ය, සියමේ ග්‍රෑන්ඩ් පැලස් විහාරස්ථානය, සිංගප්පූරුවේ දන්තධාතු මන්දිරය, ජපානයේ රන් විහාරය, චීනයේ ෂැඔලින් පන්සල, ඉන්දුනීසියාවේ බෝරෝබුදුර් සෑය, මලයාසියාවේ චෙන් හුන් ටෙනග් පන්සල, කොරියාවේ තෙරුවන් විහාර සංකීර්ණය, වියට්නාමයේ පර්පියුම් විහාරස්ථානය වැනි බෞද්ධ සිද්ධස්ථාන පිළිබඳ මේ කෘතියෙන් ඉදිරිපත් කළා.දේශාටන කර්තෘවරයෙක් විදිහට මං මේ වන විට ලෝකයේ බෞද්ධ රටවල් 14ක පමණ සංචාරය කර තිබෙනවා. මේ කෘතිය මඟින් මගේ එම අත්දැකීම්, පාඨකයා වෙත ඉදිරිපත් කිරීමක් තමයි සිදු වුණේ.* මෙවැනි කෘතියක් නිර්මාණය කිරීමේ අරමුණ මොකක් ද?මං දේශාටන කර්තෘවරයෙක් විදිහට සෑම වසරකම බෞද්ධ රටවල සංචාරය කරනවා. මං ඒ විදිහට සංචාරය කළාට, මේ රටේ සිටින බහුතරයක් දෙනාට විදේශ රටකට ගිහින්, ඒ රට නරඹලා, ඒ සංස්කෘතිය අත්විඳලා, පූජනීය ස්ථාන වැඳපුදාගෙන එන්න ලැබෙන්නෙ නෑ. ආර්ථික අපහසුතා හෝ යාමට ඒමට ශරීර සෞඛ්‍ය නුසුදුසු මට්ටමක තිබේ නම් විදෙස් රටකට යන්න බෑ. මේ වගේ අයට බෞද්ධ පූජනීය ස්ථාන පිළිබඳ දැනුම්වත් වෙන්න මේ කෘතිය මගින් හැකියාව තිබෙනවා. නොගියත් ගියා සේ දැනෙන වට පිටාවක් නිර්මාණය කිරීමට මා කටයුතු කළා. මේ සඳහා ප්‍රථමයෙන් ම මං ඒ ස්ථානවලට ගිහින්, ඒවා නෙතින් බලලා, සිතින් වින්දා. හද බැතියෙන් වන්දනා කළා. එයින් පස්සෙ පද්‍ය නිර්මාණය කෙරුණා.* දේශාටන කර්තෘවරයකු ලෙස මේ කෘතිය ගද්‍යයෙන් රචනා නොකර, පද්‍යයෙන් නිර්මාණය කිරීමට හිතුවෙ ඇයි?පද්‍ය කියන්නෙ හොඳ සන්නිවේදන මාධ්‍යයක්. මගේ මාධ්‍යය කවියයි. ඒ නිසා ප්‍රකාශන මාධ්‍යයක් ලෙස කවිය මගින් කවීන් අතරට යාමත් එක් බලාපොරොත්තුවක්. එය සරල, නිර්මාණශීලී භාෂාවක් මගින් මං ඉදිරිපත් කිරීමට කටයුතු කළා. ඒ නිසා මේ කවි, කියවන ඕනෑම කෙනෙක්ට පහසුවෙන් ම අවබෝධ කර ගන්න පුළුවන්. ඒ ඒ පුදබිම්වල විශේෂත්වය පවා මං කාව්‍යානුකූලව ඉදිරිපත් කළා.මේ නිර්මාණය කිරීමේ දී, ඒ ඒ පුදබිම් කෙරෙහි සංස්කෘතික සහ අධ්‍යාත්මික වශයෙන් මගේ සිතේ ඇතිවුණ භක්තිමය හැඟීම, ඒවායේ සාර්ථකත්වය කෙරෙහි බලපෑවා කියා මා හිතනවා. බොදු, අන්‍යාගමික ආදී සෑම කෙනෙක්ට ම හද බැතිය වැඩවෙන ලෙස, මගේ නිර්මාණය මං ඉදිරිපත් කළා. මා බලාපොරොත්තු වූ පරිදි මේ නිර්මාණ මඟින් මට අවැසි සන්නිවේදනය සිදු කිරීමට හැකියාව ලැබුණා. ඒ නිසා මෙය ගද්‍යයෙන් රචනා නොකළා කියා ගැටලුවක් නෑ.* වර්තමානය වන විට කවි පොත් කෙරෙහි පාඨකයා දක්වන රුචිය අඩු වී තිබෙනවා. එවන් තත්ත්වයක් යටතේ කවි පොතක් කිරීම අසාර්ථක ප්‍රයත්නයක් කියලා ඔබට හිතෙන්නෙ නැද්ද?කවි පොත්වලට පාඨකයන් ගේ අකමැත්තක් නැත්තෙ ම නෑ. ඒත් අනෙක් පොත්වලට සාපේක්ෂව බලද් දී මෙහි සත්‍යතාවක් තිබෙනවා. බොහෝ පාඨකයො කවි පොතක් ගත්තත් ගන්නෙ, ප්‍රසිද්ධ කවීන්ගෙ ඒවා විතරයි. ප්‍රකාශකයො අලුතින් කවි පොතක් කළත් කරන්නෙ ප්‍රසිද්ධ කවීන්ගෙ පොත් විතරයි. මේ නිසා කවි පොත් කිරීමට බොහෝ දෙනා අකමැතියි. මුදල මත ම යැපෙන්නෙ නැතිව, බොදුනුවන් දැනුම්වත් කිරීම මගේ ඒකායන අරමුණ වුන නිසා කවි පොතක් විදිහට මෙය පාඨකයා අතරට ගෙන ගියා.* ප්‍රකාශකයා කවි පොත් කිරීමට අකමැති නිසාද ඔබ මේ කෘතිය කර්තෘ ප්‍රකාශනයක් ලෙස ඉදිරිපත් කළේ?මේ කෘතිය ප්‍රසිද්ධ ප්‍රකාශකයකු වෙත ලබා දුන්නා. ඔහු මෙය කිරීමට කැමති වුණා. ඒත් මට මේ පොත, මේ වෙසක් පෝයට පෙර ජනතාව අතරට යොමු කිරීමට අවශ්‍ය වූ නිසා කර්තෘප්‍රකාශනයක් ලෙස ඉදිරිපත් කළා. 2600 වැනි සම්බුද්ධත්ව ජයන්තිය නිම වීමට පෙර මෙය මුද්‍රණද්වාරයෙන් ගෙන ඒම අවශ්‍ය වීම මත මෙය කර්‍තෘ ප්‍රකාශනයක් ලෙස නිකුත් කෙරුණා.* මේ කෘතිය බෞද්ධ පොතක්. බෞද්ධ පොත් කියවීමට මෙරට පාඨකයා තුළ ඇති ඇල්ම ගැන ඔබේ මතය මොකක්ද?බෞද්ධ පොතපතට හොඳ අලෙවියක් තිබෙනවා. ඒ නිසා බෞද්ධ පොතපත කෙරෙහි පාඨක රුචිකත්වය උසස් මට්ටමක තිබෙන බව අපට නිගමනය කරන්න පුළුවන්.බෞද්ධයෙක් විදිහට, බෞද්ධයන් දැනුම්වත් කිරීම සුදුසුයි කියා මා හිතනවා. මං පොත් පිළිගන්වන්නෙ ලෝවැසි බොදුනුවන්ට යි. බෞද්ධ සිද්ධස්ථාන වැඳ පුදා ගැනීමට ජනතාව තුළ රුචිකත්වයක් ඇති කිරීම මං මේ මගින් අපේක්ෂා කළ දෙයක්. ඒ නිසා රසවත් සිද්ධි අන්තර්ගත කරලා, දෙස් විදෙස් බෞද්ධ සිද්ධස්ථාන පිළිබඳ තොරතුරු ඉදිරිපත් කළා.* ප්‍රවීණයන්ට වගේ නෙමෙයි, ආධුනිකයන්ට ක්ෂේත්‍රය තුළට පැමිණීමට තිබෙන අවස්ථා ප්‍රමාණවත් නැති බව පැවසෙනවා. මේ පිළිබඳ ඔබේ මතය මොකක් ද?මෙහි යම්කිසි සත්‍යතාවක් තිබෙනවා. ඒත් උනන්දුව සහ කැපවීම තිබේ නම්, හොඳ නිර්මාණ කරනවා නම්, ඒ සඳහා අවස්ථා උදාකර ගන්න පුළුවන්. වෙනත් මාධ්‍ය තිබුණට කියවන පිරිස වැඩියි. පාඨකයන්ට මිලදී ගන්න පුළුවන් මට්ටමට මිල නියම කළොත්, අප සාධාරණ නම්, පොත් විකුණා ගැනීම දුෂ්කර වන්නේ නෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>18</day>
    </date>
    <link>http://www.dinamina.lk/2012/07/18/_art.asp?fn=f1207184</link>
    <topic>අඩු දෙයක් තියෙනව ද?</topic>
    <author>චන්ද්‍රානි මාරසිංහ ඡායාරූප හිදෝගම සමූහ චිත්‍රරත්න කළුආරච්චි කිත්සිරි වනසිංහ</author>
    <content>ඉපැරැණි මෙසපොතේමියානු ශිෂ්ටාචාරයට නො දෙවෙනි ගාම්භීර ශිෂ්ටාචාරයක් ශ්‍රී ලංකාවේ ද පැවැතිණි. එම ශිෂ්ටාචාරයේ ඇතැම් නෂ්ටාවශේෂ රජරට පළාතෙන් මතුකර ගත හැකි ය.වාරි කර්මාන්තය, කෘෂිකර්මය හා නගර සංවර්ධනය එම ශිෂ්ටාචාරයේ ප්‍රධාන සාධක වේ. නූතන රජරට පස් තට්ටුවලට යටින් ඇත්තේ එම දියුණු ශිෂ්ටාචාරයේ සලකුණු ය. අනුරාධපුර නගරයට යටින් ඊට වඩා දියුණු නගරවල සාධක තිබිය හැකි බව පුරා විද්‍යාඥයන්ගේ මතය වේ.අද නියං සායකට හසු ව කෘෂිකර්මයෙහි යම් පසුබෑමක් දක්නට ලැබුණ ද එය තාවකාලික ය. රජරට යනු රටට බත සපයන ප්‍රධාන කලාපය යි. එය නො වෙනස් සාධකයකි. මේ ලිපිය ලියන මොහොත වනවිට රජරට වැස්ස පටන්ගෙන තිබේ.ශ්‍රී ලංකාවේ ආදායම් තත්ත්වය පළාත් මට්ටමින් සලකතොත්; බස්නාහිර පළාතට පසුව දෙවන ආදායම් ලබන කලාපය උතුරුමැද පළාත යි. එහි ප්‍රධාන නිෂ්පාදන ක්‍රියාවලිය කෘෂිකර්මය ය. අතීත සශ්‍රීකත්වය වර්තමානයේද රජරට තුළ පවතී. උතුරුමැද පළාතේ කෘෂිකාර්මික ජනතාව 80% කි.රජරට කෘෂිකර්මයට බලපාන ප්‍රධාන සාධක කිපයක් තිබේ. අද නම් ඒ සඳහා ප්‍රධාන වශයෙන් ම බලපාන්නේ රජයේ පොහොර සහනාධාරය යි. ක්‍රමවත් වාරි පද්ධතියක්, දියුණු මහාමාර්ග ජාලයක් අනෙකුත් පහසුකම් වේ.වර්ෂා ජලය එක්රැස් කිරීමට හෙළදිව පෙර රජවරු වැව් පන්දහසක් පමණ ඉදිකර ඇත. ඒවායින් වැඩි ප්‍රමාණයක් රොන්මඩ පිරී ගොඩවීම හා වැව් බැමි කැඩී බිඳී යෑම එක්තරා ගැටලුවක් වී තිබිණි. සියලු වැව්බැමි බැඳ රොන් මඩ ඉවත් කොට ගොවි ජනතාවට ජල පහසුව සඳහා ප්‍රතිසංස්කරණ වැඩසටහනක් ක්‍රියාත්මක විය. තවත් වැව් 1500 ක් පමණ අලුතින් සංවර්ධනය කර තිබේ.ඒ ඒ කන්නයට හිඟයකින් තොරව ජලය ලබාදීම සඳහා මෑත කාලයේ ඉදි කළ ඇළවේලී අමුණු ගණනාවකි. සාමාන්‍යයෙන් මහ කන්නයේදී කුඹුරු හෙක්ටයාර් එක් ලක්ෂ තිස් දහසක් පමණ රජරට වගා කෙරිණි.ක්‍රමවත් වාරි පද්ධතියක් සකස් කිරීමට අනුව මෑත කාලයේදී තවත් කුඹුරු හෙක්ටයාර් පන්දහසක් වගා කිරීමේ හැකියාව ලැබී තිබේ. මහවැලි ජලය හැරුණු විට වගාව සඳහා ජලය ලැබෙන්නේ වර්ෂාවෙනි.මහවැලි ජලය ලැබෙන්නේද ගංගා ජල පෝෂක ප්‍රදේශයන්ට වැසි ලැබීමෙනි. උතුරු - නැඟෙනහිර පළාත් උතුරුමැද පළාතේ සීමාවන්ය.මායිමේ වූ ගම්මානවල අහිංසක ජනතාව ත්‍රස්තවාදී ක්‍රියාවලින් දුක් ගැහැට විඳි අය වෙති. අප ශිෂ්ටාචාරය ආරම්භ වූ අනුරාධපුරයේ අගනා ම වස්තුව වු ශ්‍රී මහා බෝධින් වහන්සේට වරෙක ත්‍රස්ත ප්‍රහාරයක් එල්ලවිණි. කැබිතිගොල්ලෑව පනාවැව ක්ලේමෝ බෝම්බ පුපුරා ගියේ ය.ගැබිනි මව්වරුන්ගේ සහ කුඩා දරුවන්ගේ සායනයකට හා ග්‍රාමාරක්ෂක භටයකුගේ අවමංගල්‍යයකටද සහභාගිවීම සඳහා අහිංසක ජනතාව ගමන්ගත් බස් රථයකට කැබිතිගොල්ලෑවේදී එල්ල වූ බෝම්බ ප්‍රහාරයෙන් කිරිකැටි දරුවන් ඇතුළු විශාල වැඩිහිටි පිරිසක් මිය ගියහ.ආරක්ෂක අංශ උපදෙස් පවා නොතකා ජනාධිපති මහින්ද රාජපක්ෂ මහතා එම ස්ථානයට ගියේ ය. එය කොටි ත්‍රස්තවාදයට එරෙහි මතවාදය නැගී සිටි ප්‍රබල අවස්ථාවක් විය. ජනතාව එදා ජනාධිපතිවරයාගෙන් ඉල්ලා සිටියේ, ජනාධිපතිතුමනි, මින් ඉදිරියට මෙවැනි ඛේදවාචකයකට ඉඩ තියන්න එපා යන්නය. ජනතාවගේ එම ඉල්ලීම වැඩි කල් නොයාම ඉටු විය.තිස් වසරක් පුරාවට ත්‍රස්තවාදයෙන් පීඩා විඳි ජනතාව දැන් සාමාන්‍ය ජීවිත ගත කරති. දරුවෝ පාසල් යති, තරුණ තරුණියෝ යෞවනය විඳිති. දරුවන්ගේ අනාගතය ගැන වැඩිහිටියෝ නිදහසේ හුස්ම ගනිති. ඔව්හු ජීවනෝපාය මාර්ග සකසා ගනිමින් සහ රැකියා කටයුතුවල නිරත වෙමින් සාමාන්‍ය ජීවිත ගත කරති. ත්‍රස්තවාදයෙන් යටකර තිබූ අයිතීන් දැන් ඔවුනට උරුම වී ඇත.කොටි ත්‍රස්තයෝ එදා මහාමාර්ග, පාලම්, බෝක්කු, වැව් බැමි, ඇළවේලී ආදී පොදු දේපළ ද විනාශ කළහ. ත්‍රස්ත භීතිය නිසා පුරන් වීගිය කුඹුරු, වගා පෙදෙස්, වල්බිහිවී ගිය අමුණු පමණක් නොව විනාශයට පත් කළ මහාමාර්ග පද්ධතිය යථා තත්ත්වයට පත්කොට තිබේ. අනුරාධපුර නගරයේ සිට උතුරටත් නැඟෙනහිරටත් විහිදී ගිය සියලූම මාර්ග කාපට් අතුරා වැඩි දියුණු කොට තිබේ.වරාය සහ මහාමාර්ග අමාත්‍යාංශයේ මහාමාර්ග සංවර්ධන අධිකාරිය සහ උතුරුමැද පළාත් සභාව සෑම ප්‍රධාන මාර්ගයක් හා අතුරු මාර්ග ද වැඩි දියුණු කොට තිබේ. කෘෂි නිෂ්පාදන ප්‍රවාහනයටත්, ගමනාගමනයටත් පහසුව සලසමින් නගරයේ සංවර්ධනය ගමට ගෙන ගොස් තිබේ. දැයට කිරුළ සංවර්ධන ප්‍රදර්ශනයට සමගාමීව අනුරාධපුර දිස්ත්‍රික්කයේ මහාමාර්ග 42 ක් සංවර්ධනය කෙරිණි.පළාතේ දෙවන ආර්ථික භෝගය බඩඉරිඟු වගාවයි. 2000 වර්ෂයේදී අක්කර දෙදහසක වගා කරමින් හඳුන්වා දුන් බඩ ඉරිඟු වගාව මේ වනවිට අක්කර ලක්ෂය දක්වා ව්‍යාප්ත වී තිබේ. ප්‍රාදේශීය ලේකම් කොට්ඨාස මට්ටමින් මුඩුබිම් හඳුනාගෙන ණය පහසුකම් සහිතව ගොවියන් අතර බීජ බෙදාදීම හේතුකොටගෙන බඩ ඉරිඟු වගාව සාර්ථක විය.අපේ රටට අවශ්‍ය ත්‍රිපෝෂ සහ සත්ත්ව ආහාර සඳහා අවශ්‍ය බඩ ඉරිඟු මෙට්‍රික් ටොන් ලක්ෂ දෙකක ප්‍රමාණය ආනයනය කිරීමට වැයවන විදේශ විනිමය රුපියල් මිලියන 7000 කි. බඩ ඉරිඟු ගොවීන්ගේ සාර්ථකත්වය නිසා දේශීය ඉල්ලුම සැපයීමට හැකිවීමෙන් මුදල ඉතිරි වේ.ෆුල් ෆැටි (සත්ත්ව ආහාර) පුන්නක්කු සහ තෙල් ආනයනය සඳහා රජය මිලියන 8000 ක මුදලක් වාර්ෂිකව වැය කරයි. සෝයා අක්කර 150,000 ක් වගා කර රටට අවශ්‍ය සෝයා ටොන් 150,000 ක් නිෂ්පාදනය කිරීමට උතුරුමැද පළාත් සභාව සැලැසුම් කර ඇත. එහි ආරම්භය ලෙස අක්කර ලක්ෂයක සෝයා වගා කැරිණි.අපේ මුතුන් මිත්තන් විශේෂයෙන් කෘෂිකාර්මික ප්‍රදේශවල වැඩි වශයෙන් ආහාරයට ගනු ලැබූවේ අල, බතල, මඤ්ඤොක්කා සහ සහල්, කුරහන්, මුං, තල, මෙනේරි ආශ්‍රිත ධාන්‍ය වර්ගයන් ය. කෘෂි රසායන ද්‍රව්‍යවලින් තොර එළවළු සහ පලතුරු ඔවුන්ගේ අතුරුපස විය. වර්තමානයේදිත් එම වගාවන් පෙර පරිදිම සාර්ථක ව සිදු වේ.මිනිස් සෞඛ්‍යයට අහිතකර බලපෑම් ඇති කරන විදේශීය ආහාර වර්ග, කෘත්‍රිම ආහාර වර්ග සහ පාන් පිටි නිෂ්පාදන හා ක්ෂණික ආහාර වර්ග ප්‍රතික්ෂේප කර යළිත් අපේ මුතුන් මිත්තන් පරිභෝජනය කළ ආහාරවලට පුරුදු කිරීම සඳහා ග්‍රාමීය වැඩපිළිවෙළක් ආරම්භ කර ඇත.උපකරණ ලබාදී ගම්වල බේකරි දියුණු කිරීමට උනන්දු කර ඇත. විවෘත ආර්ථිකය සමඟ ඇති වු කෘත්‍රිම බීම වර්ග වෙනුවට ගම්වල සහ නගරවල හා පාසල්වල කිරි අලෙවිසල් ඇතිකර තිබේ. සෑම පුද්ගලයෙකුටම දිනකට කිරි වීදුරුවක් ලබාදීම අරමුණයි. ගස්වලින් වැටී යන පලතුරු විනාශවීම වෙනුවට දේශීය පලතුරු බීම නිෂ්පාදන කර්මාන්තශාලාවක් පළාතේ පිහිටුවීමට අපේක්ෂිතය.නගරයේ මෙන්ම දුෂ්කර ගම්මානවල ජනතාවගේ සෞඛ්‍ය තත්ත්වය ඉහළ නැංවීම සඳහා සෞඛ්‍ය සේවයට ලබාදී ඇත්තේ ප්‍රමුඛත්වයකි. වකුගඩු රෝහලක් හා පර්යේෂණ ආයතනයක් අනුරාධපුර රෝහලේ ඉදිකිරීමට මූලික වුයේ පදවිය, කැබිතිගොල්ලෑව, මැදවච්චිය ප්‍රදේශවල ජනතාව වැඩි වශයෙන් වකුගඩු රෝගයට ගොදුරුවීමට පිළියමක් ලෙසිනි.අනුරාධපුර මහ රෝහලේ හෘදයාබාධ ඒකකයක් සහිතව අංගසම්පූර්ණ පස් මහල් වාට්ටු සංකීර්ණයක් ඉදිකිරීමෙන් තදබදය අවම වී තිබේ. වාට්ටු සංකීර්ණයේ නේවාසික රෝගීන් සඳහා ඇඳන් 1500 කි. ත්‍රස්තවාදී සටන් පැවති අවදියේ අනුරාධපුර රෝහලින් ඉටුවූයේ මහඟු මෙහෙවරකි.සියලු පහසුකම් සහිතව ප්‍රාදේශීය රෝහල් සංවර්ධනය කිරීමෙන් ගම්වල ජනතාවට පැවති දුෂ්කරතා මඟ ඇරී ගොසිණි. වෛද්‍ය පීඨය පළාතට සම්පතකි. මහ රෝහල මධ්‍යම රජයට පවරා පිහිටුවන ලද වෛද්‍ය පීඨය අද වනවිට ශික්ෂණ රෝහලකි.ත්‍රස්තවාදය පරාජය කිරීමෙන් පසු දුෂ්කර ගම්මාන සංවර්ධනය වී තිබේ. නගරයට ප්‍රවාහන පහසුකම් සැලසී තිබේ. ගම සංවර්ධනය වී ප්‍රවාහන පහසුකම් ඇතිවීම සමඟ ගමේ පාසල් දරුවෝ නගරයේ පාසල්වලට පැමිණෙති. දරුවන්ගේ අධ්‍යාපන කටයුතු නංවාලීමේ විශේෂ වැඩසටහනකි. නගරයේ පාසල්වල මෙන්ම පරිගණක, විද්‍යාගාර, පුස්තකාල, කෘෂි ඒකක, ශ්‍රව්‍ය දෘෂ්‍ය ඒකක, ඇතුළු සෑම පහසුකමකින්ම යුක්තය‍.ප්‍රාදේශීය ලේකම් කොට්ඨාස මට්ටමින් සෑම පාසලක්ම සංවර්ධනය කෙරෙති. අධ්‍යාපනය පමණක් වෙනුවෙන් වාර්ෂිකව රුපියල් මිලියන 600 ක් පමණ පළාත් සභාව වැය කරනු ලබන බව හිටපු මහ ඇමැති බර්ටි ප්‍රේමලාල් දිසානායක මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=n120719_br3</link>
    <topic>වසර 2012 ට අදාළ සියලු හිඟ ගුරු වැටුප් ගෙවන්නැයි නියෝග</topic>
    <author>සුභාෂිණි සේනානායක</author>
    <content>(july 19, 2012  03:10 pm) වසර 2012 ට අදාළ සියලු හිඟ ගුරු වැටුප් ගෙවන ලෙසට අධ්‍යාපන අමාත්‍ය බන්දුල ගුණවර්ධන මහතා අද (19) නියෝග කොට ති‍බේ.මේ අනුව 2012 වසරට නියමිත ජාතික පාසල් , උපකෘත පාසල් , සහ පිරිවෙන් පාසල්වල ගුරු හිඟවැටුප් ගෙවීම සඳහා රුපියල් දසලක්ෂ 279 ක් පමණ පළාත් වලට නිදහස් කොට තිබේ.මේ අනුව ඊයේ (18) මහාභාණ්ඩාගාරයේ ලේකම් ආචාර්ය පී බී ජයසුන්දර මහතාගේ නියෝගය මත හිඟ වැටුප් ගෙවීමට අදාළ මුදල් යවා තිබේ.ජාතික පාසල්වලට රුපියල් දසලක්ෂ 145ක් උපකෘත පාසල්වලට රුපියල් දසලක්ෂ 76ක් මහ පිරිවෙන් පාසල්වලට රුපියල් දසලක්ෂ 57ක්ද මහා භාණ්ඩාගාරය මුදා හැර තිබේ.මේ අනුව 2012 වසරට අදාළව හිඟ ගුරු වැටුප් ප්‍රශ්ණය විසදා අවසන් කළ බව අධ්‍යාපන අමාත්‍යාංශය නිවේදනය කර යි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=n120719_br2</link>
    <topic>සිරියාවේ කැරලිකරුවන් එල්ල කළ ප්‍රහාරයකින් රජයේ ඉහළ පෙළේ නිලධාරීහූ 3ක් මරුට</topic>
    <author>ඩැමස්කස් හී දී - ඒ.එෆ්.පි.</author>
    <content>(2012-07-19 11:40) සිරියාවේ ඩැමස්කස් අගනගරයට කැරලිකරුවන් එල්ල කළ ප්‍රහාරයකින් ජනාධිපති අසාද්ගේ රජයේ ඉහළ පෙළේ නිලධාරීන් තිදෙනෙක් මියගොස් ඇත.ආරක්ෂක ඇමැති ජෙනරාල් ඩාවුඩ් රාජා, අසාද් ගේ මස්සිනා අසෙෆ් ෂව්කාට් සහ ජෙනරාල් හසන් ටර්ක්මානි මොවුන් අතර වේ.ප්‍රහාරයේ වගකීම බාරගෙන ඇති රාජ්‍ය විරෝධි කැරලිකරුවන් ඉදිරියේ දීද මෙවැනි තවත් ප්‍රහාර එල්ල කරන බවට අනතුරු අඟවා ඇත.ප්‍රහාරය එල්ල වි ඇත්තේ ඉහළ පෙළේ ආරක්ෂක ප්‍රධානීන් ඩැමස්කස් මූලස්ථානයේ පැවැත්වූ රැස්වීමකටයි . මෙය එල්ලකර ඇත්තේආරක්ෂක භටයෙක් බව සඳහන් ය.ධවල මන්දිරය පවසන්නේ මෙයින් පෙනී යන්නේ අසාද්ගේ බලය ගිලිහී යන බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=n120719_br1</link>
    <topic>දකුණු ආසියා මල්ලවපොර තරගාවලියට මහඔය දිනේෂ් චම්පික</topic>
    <author>පදියතලාව විශේෂ</author>
    <content>(2012-07-19 09:30) මහඔය අධ්‍යාපන කලාපයේ අතිදුෂ්කර පාසලක් වන අම්/මහ/ කෝමාන මහ විදුහලේ බී.එම්. දිනේෂ් චම්පික ශිෂ්‍යයා වසර කීපයක දී මල්ලව පොර දකුණු ආසියා තේරීම් තරගාවලියේ රන් පදක්කම් සහ රිදී පදක්කම් දිනා ගැනීමට සමත්ව සිටී.සමස්ථලංකා දකුණු ආසියා තේරීම් තරගාවලියේ 2011 42 – 47 බර පංතියෙන් තරඟවැදී රන් පදක්කමද, සමස්ත ලංකා තේරීම් තරගාවලියේ 2012 වර්ෂයේ 50 – 54 බර පංතිය නියෝජනය කරමින් රිදී පදක්කමද එම බර පංතියේම 2010 වර්ෂයේ පැවැති තරගයෙන් රිදී පදක්කමද මේ ශිෂ්‍යයා විසින් දිනා ගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=n1207191</link>
    <topic>පත්තරේට තොරතුරු දුන්පොලිස් ලොක්කන්ට මාරුවීම්</topic>
    <author>එස්. එන්. ගොඩමුන්න ගම්පොළ සමූහ</author>
    <content>නාවලපිටිය නගරයේ කෝටිපති ව්‍යාපාරිකයකුගේ පුතු ඇතුළු දෙදෙනකු විසින් පැහැරගෙන ගොස් දින 2ක් සිරකර තබාගෙන 15 හැවිරිදි දැරියක දූෂණය කිරීම පිළිබඳ පරීක්ෂණ පැවැත් වූ පොලිස් කණ්ඩායමේ සිටි උසස් පොලිස් නිලධාරීන් කීප දෙනකු හදිසියේම වෙනත් පොලිස් ස්ථානවලට මාරු කර යවා ඇත.මේ පොලිස් කණ්ඩායමට සහකාර පොලිස් අධිකාරීවරුන් දෙදෙනෙක්, නාවලපිටිය පොලිසියේ ළමා හා කාන්තා අංශයේ ස්ථානාධිපතිනිය හා උප පොලිස් පරීක්ෂකවරයා ද ඇතුළුව සිටියේය.ඉන් කිහිපදෙනෙකු මෙසේ මාරු කොට යවා ඇත. මොවුන් මේ පිළිබඳ අපක්ෂපාතීව පරීක්ෂණ පවත්වා මේ අපචාරයට සම්බන්ධ පොලිස් සැරයන්වරයකු ඇතුළු සැකකරුවන් පස් දෙනකු අත්අඩංගුවට ගෙන රක්ෂිත බන්ධනාගාර ගත කිරීමටද කටයුතු යොදා තිබුණි.සල්ලිකාරයන් හා බලවතුන් මෙලෙස කුඩා දැරියන් බිල්ලට ගැනීම පිළිබඳ දැඩි ජනතා විරෝධයක් නාවලපිටිය ප්‍රදේශය තුළ මතු වෙමින් තිබියදී ඒ පිළිබඳ පරීක්ෂණ පැවැත්වූ පොලිස් කණ්ඩායම සාධාරණ ලෙස එය සිදු කිරීමත් සමග ජනතා විරෝධය ද මැඬ පැවැත්වී ඔවුන්ට ප්‍රශංසා මුඛයෙන් කතා කරන අයුරු ද දක්නට ලැබුණි.නමුත් පොලිස් සැරයන්වරයා අත්අඩංගුවට ගැනීම පිළිබඳ මාධ්‍යයට කරුණු කීම පිළිබඳ චෝදනා කොට මේ නිලධාරීන් කීප දෙනා මාරු කොට යවා ඇතැයි ජනතාව චෝදනා කරති.නාවලපිටිය පොලිස් ස්ථානයේ උසස් පොලිස් නිලධාරීන් කිහිප දෙනෙකුට ලබා දුන් ස්ථාන මාරුවීම් එම පොලිස් කොට්ඨාසය තුළ ලබා දුන් සාමාන්‍ය ස්ථාන මාරුවීම් බව පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා දිනමිණ කළ විමසීමකදී පැවැසීය.සාමාන්‍ය ක්‍රියා පටිපාටියට අනුව ශ්‍රී ලංකා පොලිස් දෙපාර්තමේන්තුව තුළ සිදුවන පොලිස් ස්ථානාධිවරුන් සහ ඊට ඉහළ නිලයන්ගේ ස්ථාන මාරුවීම් පුවත්පත් මගින් ප්‍රකාශයට පත් කිරීමෙන් අනතුරුව සිදුවන නමුත් මේ ස්ථාන මාරුවීම හදිසියේ සිදුකළ බැවින් දිනමිණ කළ විමසීමකදී පොලිස් මාධ්‍ය ප්‍රකාශකවරයා පැවසුවේ මේ හදිසි ස්ථාන මාරු කිරීම සාමාන්‍ය මාරුකිරීමක් බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=n1207192</link>
    <topic>ඩෙංගු මදුරුවන් පාලනයටකෘත්‍රීම සංඥා විශේෂයක්</topic>
    <author>සන්ධ්‍යා කරුණාරත්න</author>
    <content>ඩෙංගු ගැහැණු මදුරුවා සහ පිරිමි මදුරුවා එක්ව තම වර්ගයා බෝ කිරීමේ ක්‍රමවේදයට බාධා කරන ආකාරයේ කෘත්‍රීම සංඥා විශේෂයක් නිකුත් කිරීමට විද්‍යාත්මක පර්යේෂණයක් සිදු කරමින් පවතියි.සෞඛ්‍ය අමාත්‍යාංශය, වෛද්‍ය පර්යේෂණ ආයතනය හා කොළඹ විශ්වවිද්‍යාලය එක්ව මේ පර්යේෂණය සිදු කරයි. ඩෙංගු මදුරුවන්ගේ බෝ වීම පාලනය කිරීම මේ පර්යේෂණයේ මූලික අරමුණ බව සෞඛ්‍ය අමාත්‍යාංශය පවසයි.මදුරුවන් බහුලව ගැවසෙන ස්ථානවල මේ කෘත්‍රීම සංඥා විශේෂය නිකුත් කිරීම සිදුකෙරේ. හොඳින් වැඩුණු ගැහැණු ඩෙංගු මදුරුවකුගේ ප්‍රජනන සමය ළං වන විට තම පියාපත් සලන වාර ගණනින් සංඥා විශේෂයක් නිකුත් කෙරේ. ගැහැණු සතා පියාපත් සලන වාර සංඛ්‍යාවෙන් ප්‍රජනන කාර්ය සඳහා සුදුසු මදුරුවකු බව පිරිමි මදුරුවා විසින් හඳුනාගනියි. ඒ අනුව ඔවුන්ගේ එක්වීම සිදු‍ වී තවත් ඩෙංගු මදුරුවන් බෝ වීම සිදුකෙරේ.ඩෙංගු ගැහැණු මදුරුවා පියාපත් සලන වාර ගණන පිරිමි මදුරුවාට තරංග මඟින් හඳුනාගත හැකිය. ඒ අනුව ඔවුන්ගේ එක්වීම සිදුවේ. නව පර්යේෂණ ක්‍රමය මඟින් එම තරංගවලට බාධා කිරීම සිදුකෙරේ. සතියක් පමණ මදුරුවන් බහුල ස්ථානවලදී තරංගවලට බාධා කිරීමෙන් මදුරුවන්ගේ බෝ වීම පාලනය කර ගත හැකි බව සෞඛ්‍ය අමාත්‍යාංශය ප්‍රකාශ කරයි.ඩෙංගු මදුරු මර්දනය සඳහා විවිධ විද්‍යාත්මක විකල්ප ක්‍රම යොදා ගැනීමට පර්යේෂණ සිදු කරමින් පවතියි. ඒ සියලු පර්යේෂණ සිදු කරන අතරතුරදී තමා ජීවත් වන අවට පරිසරය පිරිසිදුව තබා ගැනීමෙන් ඩෙංගු මදුරුවන්ගේ බෝ වීම පාලනය කර ගත හැකි බව අමාත්‍යාංශය මහජනතාවට දැනුම්දෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=n1207193</link>
    <topic>වාහන ලියාපදිංචි විස්තර SMS මඟින්</topic>
    <author/>
    <content>වාහන ලියාපදිංචි කිරීම, පැවරීම හා වාහනවලට අදාළව මෝටර් රථ ප්‍රවාහන දෙපාර්තමේන්තුව මඟින් සිදු කරන සියලු කටයුතු කෙටි පණිවුඩ SMS මඟින් හිමිකරුට දැන්වීමේ වැඩපිළිවෙළක් එම දෙපාර්තමේන්තුව මඟින් ආරම්භභ කර තිබේ.වාහන හා සම්බන්ධ වංචා මැඬ පැවැත්වීම මෙන්ම වාහන හිමිකරුගේ වාහනයට අදාළ සියලු කටයුතු දැනගැනීමට සැලැස්වීම මේ වැඩපිළිවෙළේ ප්‍රධාන අරමුණ වේ.ලෝකයේ තාක්‍ෂණයෙන් ඉහළ රටවල ක්‍රියාත්මක වන මෙම වැඩපිළිවෙළ මෙරට ඇතැම් මුල්‍ය ආයතන (බැංකු) සිදු කරයි.මේ යටතේ වාහන ලියාපදිංචියට පැවරීම් ඇතුළු සියලු කටයුතුවලට අදාළ ලිපි ලේ්ඛන පරිගණකයේ ‘ස්කෑන්’ ගත කෙරේ. මෙහිදී යම් ලේඛනයක අඩුපාඩුවක් සහිතව කිසිම පැවරීමක් හෝ ලියාපදිංචියක් සිදු කිරීමට එම දෙපාර්තමේන්තුවේ කිසිම නිලධාරියකුට හැකියාවක් නොලැබේ.තීරු බදු රහිතව මෙරටට හොර රහසේ ගෙන්වන බඩ් වාහන ලියාපදිංචිය විශාල වශයෙන් සිදු වෙයි. රට පුරා එවැනි වාහන තුන් දහසක් පමණ ධාවනය වෙයි.මේ වැඩ පිළිවෙළ යටතේ රේගු ලියකියවිලි රහිතව වාහන ලියාපදිංචිය කිසිසේත් සිදු කිරීමට ඉඩ නොලැබේ. හිමිකරුට හොරෙන් ව්‍යාජ අත්සන් / ලියකියවිලි යොදා වාහන පවරා ගැනීම ද සිදු කෙරේ. එක් දින සේවා වලදී බොහෝ විට එවැනි දෑ සිදු වෙයි.නව කෙටි පණිවුඩ ක්‍රමය යටතේ වාහනයේ පැවරීම වහාම හිමිකරුට දැන ගැනීමට ලැබෙනු ඇත. මේ වැඩපිළිවෙළේ දී වාහන හිමිකරුවන් ගේ ස්ථිර දුරකතන අංකයක් ලබා ගැනීම සිදුවෙයි.දැනට වාහන පැවරීම් සහ ලියාපදිංචි කිරීම්වලදී සිදුවන මේ වැඩපිළිවෙළ ඉදිරියේ දී එම දෙපාර්තමේන්තුවේ සමස්ත කාර්යාවලිය පුරාම ව්‍යාප්ත ;වයි. ප්‍රධාන කාර්යාලයෙන් ආරම්භ වූ එම වැඩපිළිවෙළ රට පුරා සෙසු පළාත් කාර්යාලවලට ද ව්‍යාප්ත කෙරේ.මේ සඳහා විශේෂ කමිටුවක් ද පත් කර ඇත. මෝටර් රථ ප්‍රවාහන කොමසාරිස් එස්. එච්. හරිස්චන්ද්‍ර මහතා ගේ උපදෙස් මත සහකාර කොමසාරිස් (තාක්‍ෂණ) මධුක බණ්ඩාර මහතාගේ අධීක්‍ෂණය යටතේ වැඩපිළිවෙළ ක්‍රියාත්මක වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=n1207194</link>
    <topic>මන්ත්‍රීවරුන්ගේ ව්‍යාජ ලිපිනරාජකාරි වැඩවලට බාධාවක්</topic>
    <author>ඉන්දික පොල්කොටුව</author>
    <content>මධ්‍යම පළාත් සභාවේ ඇතැම් මන්ත්‍රීවරුන් සභාවට ව්‍යාජ ලිපිනයන් ලබා දී තිබීම හේතුවෙන් එම මන්ත්‍රීවරුන්ට රාජකාරි ලිපි යොමු කිරීමේ දී විශාල ගැටලුවක් වී ඇතැයි මධ්‍යම පළාත් සභාවේ සභාපති සාලිය බණ්ඩාර දිසානායක මහතා පවසයි.එලෙස විපක්ෂ මන්ත්‍රීවරයකු කොළඹ ප්‍රදේශයේ ලිපිනයක් සභාවට ලබා දී තිබීම නිසා සභාවෙන් යොමු කළ රාජකාරි ලිපියක් මේ වනතුරුත් එම මන්ත්‍රීවරයාට යොමු කිරීමට නොහැකි වී ඇතැයි පෙරේදා (17) පැවැති පළාත් සභා රැස්වීමේ දී සභාපතිවරයා කීය.මේ අතර මන්ත්‍රීවරුනට දුරකථන ගාස්තු සභාවෙන් ලබා දුන්නද බොහෝ මන්ත්‍රීවරුන් රාජකාරිමය කටයුතු සඳහා දුරකථනයෙන් සම්බන්ධ කැර ගැනීම ද අසීරු වී ඇතැයි සභාපතිවරයා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=n1207195</link>
    <topic>සුපිරි නළු රාජේෂ් කන්නාජීවිත සිනමාවෙන් සමුගනී</topic>
    <author>උපාලි කරුණාරත්න සහ පණ්ඩුක සමරසේකර</author>
    <content>හින්දි සිනමාවේ හදවත වන් බොලිවුඩ් සුපිරි නළු රාජේෂ් කන්නා (69) සිය ජීවිත සිනමාවෙන් ඊයේ (18) සදහටම සමුගත්තේය.අරාධනා, අමර් ප්‍රේම් වැනි චිත්‍රපටවලින් රංගනයට පැමිණි රාජේෂ් කන්නා සිය ජීවිත කාලය තුළ හින්දි සිනමාවේ චිත්‍රපට 150 රංගනයෙන් දායක වී ඇති අතර ඉන් 128 කම ප්‍රධාන චරිත සඳහා දායක වී ඇත.තම රංගන කුසලතාව සඳහා සුප්‍රකට ෆිල්ම් ෆෙයාර් සඟරාව මගින් පවත්වන සුපිරි බොලිවුඩ් ෆිල්ම් ෆෙයාර් සම්මානය සඳහා 14 වතාවක් නම් කළ අතර ඉන් 3 වතාවක්ම සිය ප්‍රතිභා සම්පන්න රංගන කුසලතාව සඳහා ෆිල්මි ෆෙයාර් සම්මානයෙන් පිදුම් ලැබීය.සිය ජීවිත කාලය තුළ බොලිවුඩ් සුපිරි රංගනධරයකුට හිමිවන එකම සම්මානය 2005 වසරේ දිනා ගැනීමට වාසනාවන්ත වූ මේ හින්දි සිනමාවේ සුපිරි රංගධරයා ඩිම්පල් කපාඩියා නම් බොලිවුඩ් නිළිය සමඟ විවාහ විය.හින්දි සිනමාවේ සුපිරි නළු අක්ෂේ කුමාර් ගේ මාමණ්ඩිය වන රාජේෂ් කන්නා මාස ගණනාවක සිට දරුණු පිළිකා රෝගයකින් පීඩා විඳි අතර පෙරේදා (17) ඔහු ප්‍රතිකාර ලැබූ රෝහලෙන් පිටමං කරනු ලැබූ අතර ඊයේ (18) සිය නිවසේදී සිය ජීවිත සිනමාවෙන් සදහටම සමුගත්තේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=n1207196</link>
    <topic>මහනුවර ඇසළ පෙරහර අද ඇරැඹේ</topic>
    <author>අසේල කුරුළුවංශ</author>
    <content>හෙලයේ මහා කලා මංගල්‍යය ලා සැලකෙන මහනුවර ඇසළ පෙරහර මංගල්‍යය අද (19) ආරම්භ වෙයි.සතර මහා දේවාලයන් හි පෙරවරු 10.07 ට යෙදෙන සුබ මොහොතින් අද (19) කප් සිටුවීමෙන් පසු දේවාල අභ්‍යන්තර පෙරහර පැවැත්වෙයි. පෙරහර වීදි සංචාරය අරඹමින් ප්‍රථම කුඹල් පෙරහර 23 දින පැවැත්වෙයි.රන්දෝලි පෙරහර 28 දින සිට 01 දින දක්වා වීදි සංචාරය කෙරෙන අතර පසුදින දවල් පෙරහරින් පසු මෙවර මහනුවර ඇසළ පෙරහර මංගල්‍යය නිමාවට පත් වෙයි.මහනුවර ඇසළ මංගල්‍යය නිමිත්තෙන් 23 සිට අගෝස්තු 02 දක්වා මහනුවර නගර මධ්‍යයේ් සිට කිලෝ මීටර තුනක් ඈතට ඇති සියලු මත්පැන් අළෙවිසැල් වසා තැබෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=n1207197</link>
    <topic>එළදෙනකු සපා කාගොවියා රෝහලේ</topic>
    <author>වැලිමඩ විශේෂ එස්. එම්. ෆාරුක්</author>
    <content>තමා විසින් ආදරයෙන් ඇති දැඩි කළ එළදෙන සපාකෑම නිසා තද බල ලෙස තුවාල ලැබූ ගලඋඩ ප්‍රදේශයේ ගොවි මහතෙකු බදුලු මහ රෝහලට ඇතුළත් කර ඇත.මේ ගොවි මහතාට ඉතා කීකරුව සිටි මේ එළදෙන මෑතකදී පැටවෙකු වදා ඇත. සිද්ධිය වූ දින මොහු එම පැටවා සුරතල් කරමින් සිටියදී එකපාරම එතනට කඩා වැදුණු එම එළදෙන මොහුට ඇන බිම පෙරළා මොහුගේ දෙපා සපා කා ඇත.නිවැසියන් එම ස්ථානයට පැමිණ එළදෙන එළවා දමා ඔහු බේරා නොගත්තේ නම් තත්ත්වය මීට වඩා බරපතළ වීමට ඉඩ තිබුණු බව පැවසේ.අශ්වයින් විසින් ඉඳ හිට මිනිසුන් සපා කන බව අසා ඇති මුත් හරකකු විසින් මිනිසෙකු සපා කෑම ඉතා විරල ගණයේ සිද්ධියකි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=n1207198</link>
    <topic>‘මාධ්‍ය ආයතනවලට බෙදා දීමට ගෙනා පරිගණක පැහැදිලි ක්‍රමවේදයකට ලබාදෙන්න’</topic>
    <author>චන්ද්‍රා අත්තනගොඩ</author>
    <content>ජනමාධ්‍ය ආයතන සඳහා බෙදාදීමට ජනමාධ්‍ය හා ප්‍රවෘත්ති අමාත්‍යාංශය මගින් ගෙන්වා ඇති පරිගණක 500 පැහැදිලි ක්‍රමවේදයක් යටතේ බෙදාදීම කඩිනම් කරන්නැයි අමාත්‍ය කෙහෙළිය රඹුක්වැල්ල මහතා අමාත්‍යාංශයේ නව ලේකම් ආචාර්ය චරිත හේරත් මහතාට උපදෙස් ලබාදී ඇත.ජනමාධ්‍ය හා ප්‍රවෘත්ති අමාත්‍යාංශයේ නව ලේකම්වරයා ලෙස ආචාර්ය චරිත හේරත් මහතා පෙරේදා (17) පෙරවරුවේදී අමාත්‍යවරයාගේ ප්‍රධානත්වයෙන් පැවැති උත්සවයේදී රාජකාරි ආරම්භ කිරීමෙන් අනතුරුව අමාත්‍යාංශ හා ආයතන ප්‍රධානීන් සමඟ පැවති සාකච්ඡාවේදී අමාත්‍යවරයා ලේකම්වරයාට මෙසේ උපදෙස් දී ඇත. ජ්‍යෙෂ්ඨ මාධ්‍යවේදීන් සඳහා සහන පොලිය මත වාහන ණය යෝජනා ක්‍රමය කඩිනමින් ක්‍රියාත්මක කරන ලෙස ද ඇමැති රඹුක්වැල්ල මහතා අමාත්‍යාංශ නව ලේකම්වරයාට මෙහිදී උපදෙස් දී ඇත.එම සාකච්ඡාවේදී ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා සහ රාජ්‍ය විද්‍යුත් මාධ්‍ය ප්‍රධානීන් විසින් මේ පරිගණක බෙදාදීම පිළිබඳව කරුණු විමසා සිටි අවස්ථාවේදී අමාත්‍යවරයා මෙසේ ලේකම්වරයාට උපදෙස් දී තිබේ.“මාධ්‍යවේදීන්ට ගෙනා ලැප්ටොප් 500 ක් අමාත්‍යාංශයේ පූස්කයි” යන ශීර්ෂයෙන් ඊයේ (18) දිවයින පුවත්පතේ පළ වූ පුවත පිළිබඳව කරුණු පැහැදිලි කරමින් ජනමාධ්‍ය හා ප්‍රවෘත්ති අමාත්‍යාංශය මගින් නිකුත් කළ නිවේදනයේ එසේ දැක්වේ. එම නිවේදනයේ මෙසේද දැක්වේ. මහින්ද චින්තන ඉදිරි දැක්ම යටතේ ජනමාධ්‍යවේදීන් හා මාධ්‍ය ආයතනවලට විශේෂ සහන සැලසීමේ වැඩසටහන් රැසක් ජනමාධ්‍ය හා ප්‍රවෘත්ති අමාත්‍යාංශය විසින් ක්‍රියාවට නංවා ඇත.ජනමාධ්‍යවේදීන්ට වෘත්තීය දැනුම දියුණු කර ගැනීම සඳහා අවශ්‍ය උපාධි හෝ පාඨමාලා හැදෑරීමට නොමිලේ ශිෂ්‍යත්ව පිරිනැමීම, ජනමාධ්‍යවේදීන්ට තම වෘත්තීය කටයුතුවලට අවශ්‍ය කරන උපකරණ පෞද්ගලිකව පරිහරණය කිරීමට මිලදී ගැනීම සඳහා සහන පදනම මත ණය මුදල් ලබාදීම මෙන්ම මාධ්‍ය ආයතන සඳහා ලැප්ටොප් පරිගණක ලබාදීම වැනි කටයුතු රැසක් ආරම්භ කර ක්‍රියාවට නැංවීමට අවශ්‍ය උපදෙස් හා මඟපෙන්වීම විෂයභාර අමාත්‍යවරයා විසින් ලබාදී ඇත.ජනමාධ්‍ය ආයතන සඳහා ලැප්ටොප් පරිගණක බෙදාදීමේ වැඩසටහන ක්‍රියාවට නැංවීමට පරිගණක මිලදී ගැනීමට අමාත්‍යාංශය විසින් ටෙන්ඩර් කැඳවා ඇත්තේ පසුගිය වසරේ දෙසැම්බර් මස 15 වන දිනය. ආයතන 05 ක් මිල යෝජනා 11 ක් ඉදිරිපත් කර ඇති අතර, රු.60,308.00 බැගින් රු.301,54000.00 මිලකට පරිගණක 2012 අප්‍රේල් මස 18 වන දින අමාත්‍යාංශයට ලැබී ඇති අතර, මුළු මුදල 2012.04.19 දින ගෙවා ඇති බව අමාත්‍යාංශ ගණකාධිකාරිවරයා සඳහන් කරයි. මෙම පරිගණකයක මිල රුපියල් ලක්ෂයක් බව පුවත්පතේ සඳහන් වීම සාවද්‍යය. තවද එහි වගකීම් කාලය 2012.04.05 දින ආරම්භ වී 2013.04.05 දිනෙන් අවසන් වේ. ජනමාධ්‍ය අමාත්‍යාංශය මෙම පරිගණක මාධ්‍ය ආයතනවලට ලබාදෙන අතර, මාධ්‍යවේදීන්ට ලබාදීම සිදුකරනු ලබන්නේ ඒ ඒ මාධ්‍ය ආයතන විසින්ය.පරිගණක බෙදාදීමට ප්‍රමාදවීමේ හේතුව වශයෙන් ජනමාධ්‍ය හා ප්‍රවෘත්ති ඇමැතිතුමා දිනයක් හා වේලාවක් ලබා නොදීම බව පුවත්පතේ සඳහන් කරුණ සාවද්‍යය. මෙම පරිගණක අමාත්‍යාංශයට ලැබුනේ මෙම වසරේ අපේ‍්‍රල් මාසයේදීය. හදිසි අනතුරින් පසුව ඇමැතිතුමා රාජකාරි ආරම්භ කළේ මැයි මාසයේ වන අතර, මේ දක්වා කාලය තුළ එකී කාර්යය සිදුකිරීමට අවකාශ අමාත්‍යාංශයට තිබිණි. ඇමැතිතුමාගේම උපදෙස් මත ක්‍රියාවට නැංවූ මෙම වැඩසටහන ඇමැතිවරයා විසින්ම කල්දැමීමට කිසිදු හේතුවක් නොමැත.අවස්ථා කිහිපයකදීම මෙම පරිගණක බෙදාදීම කඩිනමින් සිදුකරන ලෙස හිටපු ලේකම්වරයාට උපදෙස් දුන්නද එය ප්‍රමාද කිරීම හිතාමතාම කරන ලද්දක් බව පෙනෙන්නට ඇතැයි ඇමැති කෙහෙළිය රඹුක්වැල්ල මහතා ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=n1207199</link>
    <topic>කොටගල දී පස් කන්දට යටවීඉංජිනේරු ඇතුළු 7කට බරපතළයි</topic>
    <author>අසේල කුරුළුවංශ</author>
    <content>හැටන් නුවරඑළිය මාර්ගයේ කොටගල රොසිටා නගරයේ කිරි මණ්ඩල මාර්ගයේ ප්‍රතිසංස්කරණ කටයුතු කරමින් සිටි පිරිසක් මතට පෙරේදා (17) රාත්‍රියේ පස් කන්දක් කඩා වැටීමෙන් ඉංජිනේරුවරයකු ඇතුළු පුද්ගලයන් හත් දෙනකු ඊට යටවී බරපතළ තුවාල ලැබ නාවලපිටිය හා කොටගල රෝහල්වලට ඇතුළු කර තිබේ.මාර්ගය පුළුල් කිරීම සඳහා පස් කපමින් සිටියදී පස් කන්ද එක්වරම කඩා වැටී ඇති අතර අසල සිටි පිරිස් විසින් පස් කන්දට යටවූ පිරිස ඒ මොහොතේම පිටතට ගෙන ඇත. සිද්ධිය පිළිබඳ දිඹුල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=n12071910</link>
    <topic>දහතුන් වියැති සිසුවාසුදු ගඟේ අතුරුදන්</topic>
    <author>අසේල කුරුළුවංශ</author>
    <content>මාතලේ විජයපාල විදුහලේ හත්වන වසරේ අධ්‍යාපනය ලබන දහතුන් හැවිරිදි සිසුවෙකු සුදු ගඟේ දිය නෑමට ගොස් පෙරේදා (17) අතුරුදන් වී ඇත.පාසල නිමවීමෙන් පසු සිසුවා මාතලේ කළුදෑවල ප්‍රදේශයේ මිතුරෙකු ගේ නිවසට ගොස් ඔවුන් සමඟ දිය නෑමට ගිය අවස්ථාවේ දියේ ගිලී ඇති බව පොලිසිය පවසයි. දරුවා පිළිබඳ කිසිදු තොරතුරක් (18) දහවල් වනවිටත් වාර්තා වී නොතිබුණු අතර නාවුක හමුදාව සිරුර සොයා මෙහෙයුම් දියත් කැර තිබේ.දියේ ගිලී අතුරුදන්ව ඇත්තේ මාතලේ නාගහඇල්ල ප්‍රදේශයේ පදිංචි පැතුම් දිල්ෂාන් විජයවර්ධන නමැති දරුවෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=n12071911</link>
    <topic>ඇස්පිරේෂන්ස් එඩියුකේෂන් ප්‍රදර්ශනය 21 දා ඇරැඹේ</topic>
    <author/>
    <content>ශ්‍රී ලංකාවේ ක්‍රියාත්මක ජාත්‍යන්තර වෘත්තීය මාර්ගෝපදේශන සහ ශිෂ්‍ය ස්ථානගත කිරීමේ සේවා මධ්‍යස්ථානයක් වන ඇස්පිරේෂන්ස් එඩියුකේෂන් අඛණ්ඩ 6 වැනි වසරේදීත් ජාත්‍යන්තර අධ්‍යාපන ප්‍රදර්ශනය සංවිධානය කිරීම ප්‍රකාශයට පත් කෙරුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=n12071912</link>
    <topic>කෘෂිකර්ම දෙපාර්තමේන්තුවේසියවස් සමරු ප්‍රදර්ශනය හෙට සිට</topic>
    <author>ජයන්ති කුරේ</author>
    <content>කෘෂිකර්ම දෙපාර්තමේන්තුවේ සියවස් සමරු ප්‍රදර්ශනය ගන්නෝරුව කෘෂිකර්ම සංකීර්ණයේදී කෘෂිකර්ම ඇමැති මහින්ද යාපා අබේවර්ධන මහතාගේ ප්‍රධානත්වයෙන් ආරම්භ කරන අතර මේ 20 වැනි දින සිට 25 වන දින දක්වා උදේ 8.30 සිට රාත්‍රී 10.00 දක්වා මෙය පැවැත්වේ.මීට සමගාමීව ජාතික කෘෂිකාර්මික කෞතුකාගාරයට සහ ජාතික කෘෂිකර්ම තොරතුරු සන්නිවේදන මධ්‍යස්ථානයට මුල්ගල තැබීම 22 වැනි දින ජනාධිපති මහින්ද රාජපක්ෂ මහතාගේ ප්‍රධානත්වයෙන් සිදුකෙරේ.කෘෂිකර්ම දෙපාර්තමේන්තුවේ වසර 30 කට වැඩි සේවා කාලයක් හිමි නිලධාරින්ට හා සේවකයන්ට තිළිණ ප්‍රදානය කිරීමද මෙහිදී සිදුකෙරේ.මීට අමතරව දිනාපතා රාත්‍රී 7.00 ට ගන්නෝරුව ඓතිහාසික වැව ආශ්‍රිතව කෘෂිකර්ම දෙපාර්තමේන්තුවේ ඉතිහාසය විදහා දැක්වෙන සංස්කෘතික සංදර්ශනයක් පැවැත්වීමටද නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=n12071913</link>
    <topic>මරාගෙන මැරෙන බෝම්බ ප්‍රහාරයකින් සිරියාවේ ආරක්ෂක ඇමැති මරුට</topic>
    <author/>
    <content>සිරියාවේ ඩැමස්කස් අගනුවර සිදුවූ මරාගෙන මැරෙන බෝම්බ ප්‍රහාරයකින් එරට ආරක්ෂක ඇමැතිවරයා සහ ජනාධිපතිවරයාගේ මස්සිනා ඇතුළු පිරිසක් මියගොස් තවත් පිරිසක් තුවාල ලබා තිබේ.මෙම බෝම්බ ප්‍රහාරයෙන් සිරියානු ආරක්ෂක ඇමැති ජෙනරාල් ඩේවුඩ් රාජා සහ එරට ජනාධිපතිවරයාගේ මස්සිනා වන ඇසෙෆ් ෂෝකට් යන දෙදෙනා මියගොස් තිබෙන අතර ඩැමස්කස් අගනුවර පිහිටි ජාතික ආරක්ෂක මූලස්ථානය ඉදිරිපිටදී මෙම බෝම්බ ප්‍රහාරය එල්ල වී තිබෙන බව වාර්තා වෙයි.එරට කැරැළිකාර කණ්ඩායම් දෙකක් මේ බෝම්බ ප්‍රහාරයේ වගකීම බාරගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=n12071914</link>
    <topic>තංගල්ල ළමා අපයෝජන සිද්ධියට සැක විසි දෙදෙනා යළි රිමාන්ඩ්</topic>
    <author>ලුණම සමූහ - සනත් ගමගේ</author>
    <content>ළමා අපයෝජන චෝදනා එල්ලවී තිබෙන තංගල්ල නාගරික මන්ත්‍රීවරයා ඇතුළු සැකකරුවෝ 22 දෙනා යළි ලබන 27 දක්වා රිමාන්ඩ් භාරයේ තැබීමට තංගල්ල මහේස්ත්‍රාත් හා දිසා විනිසුරු කේ. යූ. ටී. ද සිල්වා මෙනවිය (18) නියෝග කළාය.තංගල්ලේදී බාලවයස්කාර දැරියක් කෙළෙසීමේ සිද්ධියට සම්බන්ධ සැකකරුවන් 22 ක් අධිකරණයට ඉදිරිපත් කළ අතර ඉන් එක් සැකකරුවෙක් බාලවයස්කරුවෙකි. බාලවයස්කාර සැකකරු බන්ධනාගාරයේ ළමා අංශයේ තබන ලෙසටත් ඔහු සම්බන්ධව සාක්‍ෂි සටහන් හා සෙසු සැකකරුවන් සම්බන්ධව වෙන වෙනම සාක්‍ෂි ලබාගන්නා ලෙසට ළමා ආරක්‍ෂණ අධිකාරියේ නිලධාරින්ට නියෝග කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=r1207191</link>
    <topic>හොරණ මන්ද මානසික දැරියක්පැහැරගෙන ගොස් අතවර කරලා</topic>
    <author>ඉංගිරිය මධ්‍යම සමූහ - ප්‍රියදර්ශනී කහවල</author>
    <content>බාලවයස්කාර මන්ද මානසික දැරියක් පැහැරගෙන ගොස් දූෂණය කිරීමට අනුබල දුන් පුද්ගලයකු රක්ෂිත බන්ධනාගාර ගතකරන ලෙස හොරණ මහේස්ත්‍රාත් මහින්ද රණසිංහ මහතා නියම කෙළේය.වයස අවුරුදු 15ක් වූ මේ දැරිය නිවෙස අසළ පිහිටි වෙළෙඳ සලකට ගොස් පැමිණෙමින් සිටියදී පුද්ගලයන් තිදෙනකු විසින් ඇය පැහැරගෙන ගොස් ඇති අතර, ඉන් එක් අයකු දැරිය දූෂණය කර ඇත. අනෙක් පුද්ගලයන් දෙදෙනා ද එයට අනුබල දී ඇතැයි ප්‍රශ්න කිරීම්වලදී හෙළිව ඇති අතර, දැරිය දූෂණය කළ තැනැත්තා පොලිසියට භාරව තිබේ.මෙසේ රිමාන්ඩ් භාරයට පත් පුද්ගලයා වයස අවුරුදු 22ක තරුණයෙක් වන අතර ඔහු පොකුණුවිට ප්‍රදේශයේ පදිංචිකරුවෙකි.සිද්ධියට සම්බන්ධ තෙවැන්නා ප්‍රදේශය අතහැර පලා ගොස් ඇති අතර හොරණ පොලිසිියේ ස්ථානාධිපති පද්ම කුමාර මහතාගේ මෙහෙයවීමෙන්, සැරයන් ධූෂිකා, සැරයන් ගාමිණී සහ කොස්තාපල් තුෂාර යන පිරිස ඔහු අත්අඩංගුවට ගැනීමට වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=r1207192</link>
    <topic>අපි කම්කරුවෝ වෙලා ඉන්නේ අපේ පිනට කිය‍ාරෝහල් සේවකයකු වෛද්‍යවරයා නොතකා හැරලා</topic>
    <author>මිනුවන්ගොඩ සමූහසිරිසේන අත්තනායක</author>
    <content>ගම්පහ දිසා රෝහලක සිද්ධියකි මේ. රෝහල් කාර්ය මණ්ඩලයේ කම්කරු සේවාවේ යෙදෙන තරුණ තරුණියන් කිහිප දෙනකු සේවාවන් අවසන් කොට එක් තැනකට වී සතුටු සාමීචියේ යෙදීම දිනපතා පුරුද්දකි.මේ කම්කරු පිරිස අතර හැම වැඩකටම දක්ෂ කට කාර තරුණයකුද සිටී. ඔහු දිනේෂ්ය. නොයෙක් දේ රස කර කියන සහෝදර පිරිස් අතර ජනප්‍රියම චරිතය දිනේෂ්ය.මෙසේ සිටින විට දිසා වෛද්‍යවරයා මේ පිරිස සිටින පැත්තට ගමන් කළේ තම නිල කාමරයේ සිට වෙනත් කාර්යයක් සදහා වාට්ටු පැත්තට ගමන් කිරීමටය.එය දුටු විමලා උපස්ථායිකාව ‘මල්ලියේ ඔන්න ඩී. ඇම්. ඕ. ඔතනින් නැගිටපන් කියා’ පැවසුවාය.එවිට දිනේෂ් ‘ඇයි මොකටද නැගිටින්නේ. එයා බුදු හාමුදුරුවෝද නෑනේ. යකෝ එයා ඩී. ඇම්. ඕ. වෙලා තියෙන්නෙ මිනිහගේ පිනට අපි කම්කරුවෝ වෙලා ඉන්නේ අපේ පිනට. ඕක ඉතින් හිදගෙන ඉන්න තැනින් නැගිටින්න තරම් දෙයැක් යැ’ කියා දිනේෂ් අනෙක් පසට හැරී පත්‍රයක් බලන්නට විය.අසලින් ගිය වෛද්‍යවරයා මෙය ඇසී ලැජ්ජාවට පත් විය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=r1207193</link>
    <topic>ආසියානු කනිෂ්ඨ මළල ක්‍රීඩා තරගයේජයග්‍රාහී සිසුවියකට ඇමැති අත-හිත</topic>
    <author>කැලණිය විශේෂ – ලයනල් පී. පෙරේරා</author>
    <content>ආසියානු කනිෂ්ඨ මලල ක්‍රීඩා ශූරතාවලියේ දී දස්කම් පා ශ්‍රී ලංකාවට වසර 11කට පසුව රිදී පදක්කමක් ලබාදුන් කැලණිය ගුරුකුල මහා විද්‍යාලයේ උසස් පෙළ හදාරන ඩී. පී. හංසනී ක්‍රීඩිකාවට සුබ පතමින් ඇය පදිංචි කැලණිය සිංහාරමුල්ල නිවෙසට මහජන සම්බන්ධතා හා මහජන කටයුතු පිළිබඳ ඇමැති මර්වින් සිල්වා මහතා පසුගියදා ගියේ ය.එහිදී ඇමැති මර්වින් සිල්වා මහතා මෙසේ කීවේය.මේ ක්‍රීඩිකාව පිළිබඳව මා දැනගත්තේ දිනමිණ පුවත් පතේ පළවූවාට පසුවයි. එය ඉතා අගය කළ යුතු පුවතක්. දිනමිණ කවදත් ජාතිය වෙනුවෙන් පෙනී සිටින ජාතියේ පුවත් පතක්.හංසනීගේ අධ්‍යාපනයට හා ක්‍රීඩා කටයුතු කරගෙන යෑමට උපකාරයක් ලෙස මාස්පතා දීමනාවක් ඇයගේ බැංකු ගිණුමට බැර කිරීමට අවශ්‍ය පියවර ගන්නවා.මේ ක්‍රීඩිකාවට උපහාර පිරිනැමීමේ උත්සවයක් ඉදිරියේ දී කැලණියේ පැවැත්වීම ට උපදෙස් ලබා දෙනවා.කැලණිය ගුරුකුල මහා විද්‍යාලයීය විදුහල්පති අනිල් ගීතලාල් අබේගුණවර්ධන, විද්‍යාලයේ ක්‍රීඩා පුහුණු ආචාර්ය උපාලි විජේසිංහ, මහත්වරු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=r1207194</link>
    <topic>සේවා කාලය වසර 18 යි: දාහත් වතාවක් ස්ථානමාරු ලබාගෙන</topic>
    <author>කුරුණෑගල දකුණ – එම්. මහරුප්</author>
    <content>දහ අට වසරක සේවා කාලය තුළ දාහත් වතාවක් ස්ථාන මාරු ලබාගත් ගුරුවරියක් පිළිබඳවයි මෙම කථාව.වයඹ පළාතේ පදිංචි මෙම ගුරුවරියට පත්වීම ලැබී ඇත්තේ මෙයට හරියටම වසර දහ අටකට පෙරය. පත්වීම ලබාගත් දින සිටම ඇය සොයන්නට වෙහෙස වී ඇත්තේ සුපිරි පාසල්ය. කුමන ක්‍රමයකින් හෝ ඇය වසරින් වසර පාසලෙන් පාසලට මාරුවීම් ලබාගන්නට සමත්වුවාය. නිලධාරින් මෙන්ම දේශපාලනඥයන් බොහෝදෙනෙකු එහිදී ඇයට පිහිටවන්නට ඇත.ඇය වෙනත් විකල්ප ක්‍රියාමාර්ග ඒ සඳහා යොදාගත්තා දැයි කියන්නටද දන්නේ නැත.දාහත් වසරක්ම ස්ථාන මාරු ලැබූ ඇය මෙවර දහ අටවැනි ස්ථාන මාරුව සඳහා ද සූදානම් වුවාය. මෙවර ඇයට යන්නට සිදුවූයේ නිලධාරින් ළඟට නොව වයඹ පළාත් සභාවේ ලිච්ඡවී ශාලාවටය. එහිදී හමුවිය යුත්තේ වයඹ පළාතේ අධ්‍යාපන විෂය භාර ඇමැතිවරයා වන වයඹ ප්‍රධාන ඇමැති අතුල විජේසිංහ මහතාය. සුපිරි පාසලකට මාරුව ඉල්ලාගෙන ප්‍රධාන අමාත්‍යවරයා වෙත ඇය මෙවරද අයදුම්පත ඉදිරිපත් කළාය.අයදුම්පත්‍රය හොඳින් කියවා බැලූ ප්‍රධාන අමාත්‍යවරයා කිසිත් නොදොඩා ඒ අසල තිබූ පරිගණකය සැනින් ක්‍රියාත්මක කළේය.එහි ගුරු ජාලය ඔස්සේ ඇයගේ දහ අට වසරක කෙරුවාවම එකින් එක ගලා එන්නට විය. එක් දිනක් හෝ ඇය දුෂ්කර පාසලක සේවය කර නැත.කුමන හෝ හේතුවක් මත ඇය වසරින් වසර පාසලින් පාසලට ස්ථාන මාරු ලබාගෙන ඇත. 18 වසරක සේවාවම එසේය.තවදුරටත් ඇයට ස්ථානමාරු ලබාදිය යුතුද? පාසලට ගුරුභවතෙක් විනා ගුරුවරයාට පාසලක් නොවේ!” වහාම ඇය පුත්තලම දිස්ත්‍රික්කයට පිටත්කර හැරියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=r1207195</link>
    <topic>මල්වානේ රඹුටන් පලදාව සරුවුණත්නිසි මිලක් නැතිව ගොවීහු කනස්සල්ලෙන්</topic>
    <author>මල්වාන සමූහ මහානාම විතානගේ</author>
    <content>දැන් මල්වානේ පැණි රඹුටන් වාරයයි. ජුලි මස උදාවත් සමඟම මේ රඹුටන් වාරය ඇරැඹේ. මෙවර රඹුටන් පලදාව ඉතාමත්ම සරුවී ඇතත් රඹුටන් මිල නොසිතූ විරු අන්දමින් පහළ බැස තිබේ. ඒ හේතුවෙන් මෙවර රඹුටන් ගොවීන්ගේ මෙන්ම රඹුටන් වතු බදු ගැනුම්කරුවන්ගේ ද බලාපොරොත්තු සුන් වී යාමට පටන්ගෙන ඇත.පසුගිය රඹුටන් වාරවල මෙන් මෙවර පිට පළාත්වලින් රඹුටන් රැගෙන යාම සඳහා පැමිණෙන වෙළෙඳුන් අඩුවීම හා විශේෂයෙන්ම කොළඹ නගරයේ පදික වේදිකාවල රඹුටන් වෙළෙඳාම් කිරීමට ඉඩ නොදීම මීට බලපා තිබෙන බව ඔව්හු පවසති.රඹුටන් ගැන සිහියට නැගෙන හැම මොහොතකම මතක් වන්නේ මල්වානයි. ඒ අනුව අද රඹුටන් නිසා මල්වානත් මල්වාන නිසා රඹුටන් ද ප්‍රසිද්ධියට පත් වී ඇත.මෙම රඹුටන් වාරයේ දී මල්වානේ පැණි රඹුටන් රසවිඳීමට කවුරුත් අමතක නොකරයි. නමුත් කොයි කවුරුත් පැණි රඹුටන්වල රස විඳ ඇතත් මේ රඹුටන්වල උපත ගැන කීමට දන්නේ ටික දෙනෙකි. ඔවුන් පවසන්නේ එදා මෙරටට පෘතුගීසින් පැමිණෙන විට ඔවුන් විසින් වෙළෙඳාම පිණිස එරටින් රඹුටන් ගෙන එන්නට ඇති බවය.මේ රඹුටන් වාරයට රඹුටන් වගාකරුවන් හා රඹුටන් වතු බදු ගැණුම්කරුවන්ගේ අතමිට සරුවුණත් ඔවුන්ට මුහුණපෑමට සිදුවන දුෂ්කරතා රැසක් තිබෙන බව ද ඔව්හු පෙන්වා දෙති.මේ සම්බන්ධව එම රඹුටන් ගොවීන් ‘දිනමිණ’ට දැක්වූ අදහස් කීපයකි මේ.රඹුටන් ගොවියකු වන උඩවාපිටිගම පදිංචි කේ. ඒ. ප්‍රේමසිරි මහතා (59),මා අක්කර තුනක පමණ භූමි භාගයක රඹුටන් වගා කර තිබෙනවා. මගේ පියා සිටි කාලයේ ඉඳලම අපි රඹුටන් වගාවට යොමුවී තිබෙනවා.දැනට වසර 20කට 25කට ඉස්සෙල්ලා අපි වගා කෙළේ මල්වානේ පැණි රඹුටන්. එම ගස් විවිධයි. සමහර ඒවා පැණි රසයි. රඹුටන් ඒවා මස් ගැලවෙනවා. සමහර ඒවා ඇඹුල් රසයි. එම විවිධාකාර රඹුටන් ගස්වල රඹුටන් ද විවිධාකාරයි. ඒ කියන්නේ ඒ කාලයේ තිබුණේ ස්වභාවික රඹුටන්. දැන් එහෙම නෙවෙයි. වානිජ වාසි බලාපොරොත්තුවෙන් නවීන රඹුටන් වර්ග වගා කරන්නට රඹුටන් ගොවියෝ පෙලඹිලා සිටිනවා. ඒ අනුව කෘෂිකර්ම දෙපාර්තමේන්තුවෙන් හඳුන්වා දුන් මැලේසියන් රතු, මැලේසියන් කහ, තායිවාන්, ජාවා හා මල්වානේ ස්පෙෂල් වැනි රඹුටන් වර්ග වගා කරන්නට දැන් රඹුටන් ගොවියෝ පෙළඹිලා තිබෙනවා. ඒ රඹුටන් වර්ග අතුරින් මල්වානේ ස්පෙෂල් රඹුටන් වල රස වැඩියි. ගෙඩි ලොකුයි. ඒ නිසා එම රඹුටන්වලට වැඩි ඉල්ලුමක් තිබෙනවා. ඒ හින්දා කවුරුත් දැන් වගා කරන්නට උනන්දු වන්නේ මල්වානේ ස්පෙෂල් රඹුටන්. අපි රඹුටන් අක්කරයකින් රුපියල් ලක්ෂ තුනක පමණ ආදායමක් ලබනවා.වෑකන්දගම පදිංචි එන්. පී. සේමතිලක මහතා (58),අපි රඹුටන් වාරයට රඹුටන් වතු මුර කරනවා. අනිත් කාලවලට කුලී වැඩවල යෙදෙනවා. මාස දෙක හමාරක පමණ කාලයක් මේ රඹුටන් වාරය තිබෙනවා. අපි රඹුටන් වාරයට රුපියල් විසි දහසක් පමණ අය කරනවා. නමුත් එක වෙලාවකට මේ මුදල මදියි කියලා අපට සිතෙනවා.හේතුව අපි රාත්‍රි කාලයට වවුලන්ගෙන් රඹුටන් ගෙඩි බේරා ගන්නට මුළු රාත්‍රියම නිදි වරනවා. දහවල් කාලයට ලේනුන්ගෙන්, ගිරවුන්ගෙන් හා කපුටන්ගෙන්ද රඹුටන් බේරා ගැනීමට සිදුවී තිබෙන නිසයි. සබරලුව පදිංචි පද්මා රංජනී මහත්මිය (50),අපි රඹුටන් වාරයට රඹුටන් වෙළෙඳාම් කරනවා. අනිත් කාලවලට මල් වෙළෙඳාම් කරනවා. අපි රඹුටන් වතුවලට ගිහින් රඹුටන් අරන් ඇවිත් මාර්ග දෙපස තබාගෙන රඹුටන් විකුණනවා. අපි දිනකට රුපියල් 1000 ත් රුපියල් 2000 ත් අතර ලාභයක් ලබනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=s1207191-1</link>
    <topic>විස්සයි20 ලෝක කුසලානයේ</topic>
    <author>ෆවුස් ‍‍මොහොමඩ්</author>
    <content>එක්දින තරග 5කින් සහ විස්සයි 20තරගයකින් සමන්විත ඉන්දියා තරගමාලාව ලබන සැප්තැම්බර් මාසයේ ශ්‍රී ලංකාවේ පැවැත්වෙන ඕවර විස්සයි20 ලෝක කුසලාන ක්‍රිකට් තරගාවලිය සඳහා ශ්‍රී ලංකා සංචිතය තෝරා ගැනීමට වැදගත් වන බව ශ්‍රී ලංකා ක්‍රිකට් නායක මහේල ජයවර්ධන ප්‍රකාශ ක‍ළේය.ඊයේ (18) ටාජ් සමුද්‍ර හෝටලයේ පැවැති ශ්‍රී ලංකා- ඉන්දියා ක්‍රිකට් තරගමාලාවේ කුසලානය නිරාවරණය කිරීමේ මාධ්‍ය හමුවේ දි ශ්‍රී ලංකා ක්‍රිකට් නායකයා මේ බව සඳහන් කළේය.පසුගිය පාකිස්තානු ටෙස්ට් සහ එක්දින තරගමාලාවෙන් තම කණ්ඩායම ලැබූ සාර්ථකත්වය මේ තරගාවලියේදිත් එකලෙස පවත්වාගෙන යාමට හැකිවෙතැයි මහේල විශ්වාසය පළ කළේය.මයික්‍රෝමැක්ස් කුසලානය සඳහා පැවැත්වෙන මේ තරගාවලියට ඉන්දියා පිල සහභාගිවන්නේ සති 7ක දීර්ඝ විවේකයකින් පසුවය. අවසන් වසර 7 ඇතුලත මේ තරම් දීර්ඝ විවේකයක් ලැබූ පළමු අවස්ථාව මෙය බව ඉන්දියා නායක ම‍හේන්ද්‍ර සිං දෝනි පැවැසීය.මේ තරගාවලියෙන් ඉන්දියා පිලේ නව තරගවාරය ආරම්භ වන බවත්, ශ්‍රී ලංකාව විශිෂ්ටතම කණ්ඩායමක් වුවත් මේ තරගාවලියේ දී ප්‍රබල අභියෝගයක් එල්ල කරමින් සිය නව තරගවාරය සාර්ථකව ආරම්භ කිරීමේ බලාපොරොත්තුවෙන් පසුවන බවත් හෙතෙම සඳහන් කළේය.ශ්‍රී ලංකා ක්‍රිකට් පුහුණුකරු ග්‍රෙහැම් ෆෝර්ඩ්, ශ්‍රී ලංකා ක්‍රිකට් ආයතනයේ ලේකම් නිශාන්ත රණතුංග, ප්‍රධාන විධායක නිළධාරී අජිත් ජයසේකර, භාණ්ඩාගාරික නුස්කි මොහොමඩ්, උප සභාපති කේ.මතිවානන්, මයික්‍රෝමැක්ස් ආයතනයේ වෙළෙඳ ප්‍රධානි ප්‍රතීක් සීල්, ඉන්දියා පුහුණුකරු ඩන්කන් ෆ්ලෙචර් මහත්වරු ද මේ මාධ්‍ය හමුවට එක්වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=s1207191</link>
    <topic>SLPL සමාරම්භය අගෝස්තු 10 රෑසුගතදාස පිටියට සුපිරි තරු පායයි</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ප්‍රීමියර් ලීග් ක්‍රිකට් තරගාවලියේ සමාරම්භක රාත්‍රිය ක්‍රිකට් ලොවේ සුපිරි තරු පිරිවරා කොළඹ සුගතදාස ක්‍රීඩාංගණයේදී අගෝස්තු 10දා පැවැත්වේ.ලොව අති දක්ෂ විස්සයි 20 ක්‍රිකට් ක්‍රීඩකයන් සහභාගීවන මේ තරගාවලිය වාර්ෂිකව පැවැත්වෙන අතර ලොව පුරා විකාශය කිරීමටද සැලසුම් කොට ඇත.ක්‍රීඩාවේ දියුණුවට මෙන්ම ප්‍රීමියර් ලීග් ක්‍රිකට් තරගාවලියට කැමැත්තක් දක්වන පාර්ශවයන්ට දිගු කාලීන ව්‍යාපාරික අවස්ථාවක් උදාකරදීමට මෙමගින් අපේක්ෂා කරන බව සංවිධායකයෝ පවසති.මේ ආකාරයේ තරගාවලි ලොව විවිධ රටවල පැවැත්වුවද, ශ්‍රී ලංකාවේ තරගාවලිය පළාත් පදනම් කරගෙන පැවැත්වීමට තීරණයවී තිබේ.එක් කලාපීය කණ්ඩායමකට ක්‍රීඩකයන් 18ක් ඇතුලත්වන අතර එයින් 12ක් ශ්‍රී ලාංකික විය යුතු අතර දෙදෙනෙකු අවුරුදු 21න් පහළවීම අනිවාර්ය කොට ඇත.ඉතිරි ක්‍රීඩකයන් හය දෙනා විදෙස් ක්‍රිකට් තරු වේ.බස්නාහිර-ටී.එම්.ඩිල්ෂාන්, කදුරට-කුමාර් සංගක්කාර, නැගෙනහිර-ඇන්ජලෝ මැතිව්ස්, රුහුණ- ලසිත් මාලිංග, උතුර- මුත්තයියා මුරලිදරන්, ඌව- ක්‍රිස් ගේල් හා වයඔ- මහේල ජයවර්ධන ප්‍රධාන ක්‍රීඩකයන් ලෙස නම් කොට ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=s1207192</link>
    <topic>ශ්‍රී සුමංගල විදුහලට ක්‍රික‍ට් ජයක්</topic>
    <author/>
    <content>නදිරු රුක්ෂාන්ගේ විශිෂ්ට පිතිහරඹය හා මාලිංග ලක්ෂාන්ගේ විශිෂ්ට පන්දු යැවිම හේතුවෙන් පානදුර ශ්‍රී සුමංගල විද්‍යාලය හා ගාල්ල මීපාවල අමරසුරිය විද්‍යාලය අතර ශ්‍රී සුමංගල විදුහල් ක්‍රීඩා පිටියේදී පසුගියදා පැවති අවුරුදු 15න් පහළ පළමු කොටසේ තරගයකින් ලකුණු 358ක් ජයක් හිමිකර ගැනීමට ශ්‍රී සුමංගල විද්‍යාලය සමත් විය.මුලින් පන්දුවට පහරදුන් ශ්‍රී සුමංගල කණ්ඩායම ලකුණු 451ක් ලබාගත් අතර පිළිතුරු ඉනිම ක්‍රීඩා කළ අමරසුරිය විදුහලට සියලු දෙනා දැවි ලබාගත හැකි වුයේ ලකුණු 93ක් පමණි.ශ්‍රී සුමංගල-451/9 (ඕවර 48) නදිරු රුක්ෂාන් 128, විශාද් රන්දික 68, සමිත් යසන්ත 67 (චන්දි ශානක 84/4)අමරසුරිය විදුහල-93 (ඕවර29.2) සී.විමුක්ති 32, එස්.ප්‍රබෝධ 22 (මාලිංග ලක්ෂාන් 18/6, තිසල් නිම්නක 11/2).</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=s1207193</link>
    <topic>මලල ක්‍රීඩා පුහුණුකරුවන්ගේමුල් පුටුවට යළිත් මඩුගල්ල</topic>
    <author/>
    <content>මලල ක්‍රීඩා පුහුණුකරුවන්ගේ සංගමයේ සභාපති ධූරයට කර්නල් සුදත් මඩුගල්ල මහතා යළිත් තේරී පත්වී සිටින අතර ලේකම් ධුරයට  තේරීපත්වූයේ වයි.කේ කුලරත්නය.මඩුගල්ල ශ්‍රී ලංකා රතු කරුස සමාජයේ නියෝජ්‍ය අධ්‍යක්ෂ ජෙනරාල් ධූරය දරන අතර මලල ක්‍රීඩා සංගමයේ හිටපු උප සභාපතිවරයෙකු විය.ශ්‍රී ලංකා රතු කුරුස සමාජ මලල ක්‍රීඩා තරගාවලිය සංවිධානය කිරීමෙහිලා මූලීකත්වය ගෙන කටයුතු කළ හෙතෙම දැනට ශ්‍රී ලංකා බෞද්ධ සම්මේලනයේ ලේකම් ධූරය හොබවන අතර කොළඹ ආනන්ද විද්‍යාලයේ කීර්තිමත් ආදි සිසුවෙකු වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=s1207194</link>
    <topic>වසර 5කට පසු ඉන්දියා-පාකිස්තාන ක්‍රිකට් තරගාවලියක්</topic>
    <author>නව දිල්ලිය (ඒ.එෆ්.පී.)</author>
    <content>අන්තර් ජාතික ක්‍රිකට් පිටියේ විශිෂ්ටතම ප්‍රතිවාදීන් ලෙස ප්‍රකට පාකිස්තානය සහ ඉන්දියාව අතර වසර 5කට පසුව ක්‍රිකට් තරගාවලියක් පැවත්වීමට දෙපිලෙහිම ක්‍රිකට් බලධාරීහූ එකඟතාවයකට පැමිණ තිබේ.ඒ අනුව පාකිස්තාන ක්‍රිකට් පිල කෙටි සංචාරයක් සඳහා මේ වස‍ර අවසානයේ දී ඉන්දියාවට පැමිණීමට නියමිතය. එක්දින තරග 3ක් සහ විස්සයි20 තරග 2ක් මීට ඇතුලත්ය.මේ සඳහා ඉන්දීය ක්‍රිකට් පාලක මණ්ඩලය පාකිස්තානයට ආරාධනා කළ බව ඉන්දියා ක්‍රිකට් බලධාරීහූ තහවුරු ක‍ළහ. දෙපිල අතර අවසන් වරට ක්‍රිකට් තරගාවලියක් පැවැත්වූයේ 2007 වසරේදීය. ඒ වස‍රේ දී පාකිස්තාන ක්‍රිකට් පිල ඉන්දියාවේ සංචාරයක නිරතවූ අතර 2008 වසරේ මුම්බා‍යි නගරයේ සිදුවූ ත්‍රස්ත ප්‍රහාරයෙන් පසු ඇතිවූ රාජ්‍යතාන්ත්‍රික අර්බුදය හේතුවෙන් ‍දෙපිල අතර ක්‍රීඩා සහයෝගිතාව බිඳ වැටුණේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=s1207195</link>
    <topic>අවුරුදු 15න් පහළ පාසල් හොකීබාලක ශූරතාව මාතලේ සහිරා ජාතික පාසලට</topic>
    <author>අසෝක හිඳගොඩමාතලේ දිසා විශේෂ</author>
    <content>ශ්‍රී ලංකා පාසල් හොකී සංගමය සංවිධානය කළ එයාර් ටෙල් ආයතනයේ අනුග්‍රහයෙන් පැවැති ප්‍රේරියන් සිල්වා අභියෝගතා කුසලාන අවුරුදු 15න් පහළ පාසල් හොකී බාලක ශූරතාව දිනා ගැනීමට මාතලේ සහිරා ජාතික පාසල සමත් විය. බාලිකා සම ශූරතා මාතලේ ශ්‍රී සංඝමිත්තා බාලිකා ජාතික පාසල හා නාවල ජනාධිපති බාලිකා විදුහලට හිමි විය.මෙම තරගාවලිය පසුගියදා මාත‍ලේ එඩ්වඩ් හොකී ක්‍රීඩාංගණය, බර්නාඩ් අලුවිහාරේ ක්‍රීඩාංගණය සහ නන්දිමිත්‍ර ඒකනායක අන්තර් ජාතික කෘත්‍රිම හොකී ක්‍රීඩාංගණයේදී පැවැත්විණි.තරගාවලියේ දක්ෂතම ක්‍රීඩකයා ලෙස මාතලේ සහිරා ජාතික පාසලේ අසීර් අහමඩ් සහ දක්ෂතම ක්‍රීඩිකාව ලෙස මාතලේ සංඝමිත්තා බාලිකා ජාතික පාසලේ නවංජනා ඒකනායක සම්මාන ලැබු අතර තරගාවලියේ දක්ෂතම දැල් රකින්නා‍ ලෙස කොළඹ ඩී.එස්.සේනානායක විදුහලේ මධුශංක විමලවීර සහ දක්ෂතම දැල් රකින්නිය ලෙස නාවල ජනාධිපති බාලිකා විදුහලේ චම්මි වාසනා සම්මාන ලැබුහ. මාතලේ පුරපති හිල්මි මොහොමඩ් කරිම් මහතාගේ ප්‍රධානත්වයෙන් සමාරම්භක උලෙළ පැවති අතර සමාප්ති උලෙළ හා ජය සංකේත ප්‍රදානය එයාර් ටෙල් ආයතනයේ පෙර ගෙවුම් අංශ ප්‍රධානි ෆරීත් මොහිදින් මහතාගේ ප්‍රධානත්වයෙන් සිදු කෙරිණි.මේ අවස්ථාවට ශ්‍රී ලංකා පාසල් හොකී සංගමයේ සභාපති මාතලේ ශාන්ත තෝමස් විදුහල්පති දම්පිය වනසිංහ ලේකම් ඉන්ද්‍රවංශ හේරත් තරග කමිටු ලේකම් මොහොමඩ් හනිෆ් හා මාතලේ පාසල් හොකී කමිටු සභාපති සහිරා විදුහල්පති ජේ.එම්.ඉක්බාල් යන මහත්වරුන්ද එක් වුහ.තරගාවලිය සඳහා බාලක කණ්ඩායම් 30ක් හා බාලිකා කණ්ඩායම් 27ක් සහභාගී වු අතර බාලක අවසන් මහා තරග‍යේදී කොළඹ ඩී.එස්.සේනානායක විදුහල පරදා ගෝල් 1-0ක ජයක් වාර්තා කිරිමට මාතලේ සහිරා ජාතික පාසල සමත් විය. සහිරා වෙනුවෙන් එකම ගෝලය වාර්තා කළේ අජීර් අහමඩ් විසිනි.බාලිකා අවසන් මහා තරගයේදී මාත‍ලේ ශ්‍රී සංඝමිත්තා බාලිකා ජාතික පාසල සහ නාවල ජනාධිපති බාලිකා විදුහල ගෝල් 1-1 ලෙස සම දක්ෂතා දැක්විම මත දෙපිලටම සම ශූරතාව ප්‍රදානය කෙරිණි. සංඝමිත්තාව වෙනුවෙන් නවාංජනා එ්කනායක සහ ජනාධිපති බාලිකාව වෙනුවෙන් සඳලි දිල්හාරා ගෝල වාර්තා කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=s1207196</link>
    <topic>එප්පාවල ක්‍රිකට් ක්‍රීඩිකාවෝ රජරටට කීර්තිය ගෙනෙති</topic>
    <author>හබරණ සමූහ</author>
    <content>ශ්‍රී ලංකා ක්‍රිකට් ආයතනය ඇරැඹූ ගමින් ගමට ක්‍රිකට් ක්‍රීඩාව ප්‍රචලිත කිරීමේ වැඩසටහනේ ප්‍රතිඵලයක් වශයෙන් තුන්වැනි පෙළ ලෙදර් බෝල් කාන්තා ක්‍රිකට් තරගාවලියේදී දිවයින පුරා කණ්ඩායම් 16ක් අතරින් එප්පාවල ශ්‍රී සිද්ධාර්ථ කාන්තා ක්‍රීඩා සමාජය ශූරතාව දිනා ගත්තේය. හබරණ ඉසුරු , මන්නාරම කාන්තා ක්‍රීඩා සමාජය, රත්නපුර ලියෝපීල්ඩ් සහ මහරගම කාන්තා ක්‍රීඩා සමාජය යන කණ්ඩායම් සමග තරග වැදුණු එප්පාවල ශ්‍රී සිද්ධාර්ථ කාන්තා පිල මේ ජයග්‍රහණයක් සමග දෙවැනි පෙළ තරග සදහා සුදුසුකම් ලබා ගත්තේය.තරගාවලියේ අර්ධ අවසන් තරගය රත්නපුර මහජන ක්‍රීඩාංගනයේ දී රත්නපුර ලියෝපීල්ඩ් ක්‍රීඩා සමාජය සමග පැවැත්විණි. ඉන් ජයලැබූ එප්පාවල කණ්ඩායම මහරගම කාන්තා ක්‍රීඩා සමාජ කණ්ඩායම සමග පසුගියදා තර්ස්ටන් ක්‍රීඩා පිටියේ දී අවසන් තරගයට මුහුණ දුන්නේය. එහිදී මහරගම කණ්ඩායම ඕවර් 20 අවසානයේ දී කඩුලු 9ක් දැවී ලකුණු එකසිය නවයක් ලබාගත් අතර ඊට පිළිතුරු වශයෙන් එප්පාවල කණ්ඩායම ඕවර් 18 දී කඩුලු 9ක් දැවී ලකුණු එකසිය දොළහක් ලබා සමස්ත ශූරතාව දිනාගත්තේය.එප්පාවල කණ්ඩායමට ශ්‍රී ලංකා ක්‍රිකට් ආයතනයේ අනුරාධපුර දිස්ත්‍රික් පුහුණුකරු බී.ඒ.නිලන්ත විමලවීර මහතා ප්‍රධාන පුහුණුකරු වශයෙන් ද, දිලිප් චන්දන කුමාර මහතා කණ්ඩායමේ පුහුණුකරු ලෙසද, කමල් ශ්‍රී කාංචන මහතා කණ්ඩායම්භාර නිළධාරියා වශයෙන් ද දායකත්වය ලබා දුන්හ. කණ්ඩායම් නායිකාව වශයෙන් කෞශල්‍යා ජයවර්ධන ක්‍රීඩිකාව කටයුතු කළාය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=s1207197</link>
    <topic>කමගතා අභියෝගතා කරාතේ අගෝස්තු 4-5</topic>
    <author/>
    <content>ජපන් සෙයිගොකායි කරාතේ දෝ ශ්‍රී ලංකා ශාඛාවේ ප්‍රධාන උපදේශක සෙන්සේ ටී.එන්.කේ.පෙරේරා මහතා විසින් සංවිධානය කරනු ලබන 6වැනි කමගතා අභියෝගතා ශූරතා තරගාවලිය ලබන මස 4හා 5 දිනවලදී බත්තරමුල්ල ශ්‍රී සුභූති ජාතික පාසලේ දී පැවැත්වේ.මෙරට ක්‍රීඩක ක්‍රීඩිකාවන්ගේ ක්‍රීඩා මානසිකත්වය වර්ධනය කිරීම හා ඔවුන් ජාත්‍යන්තර කරාටේ ක්‍රීඩා සඳහා පුහුණු කිරීම මුලික අරමුණ කරගත් මෙම තරගාවලිය අවුරුදු 12න් පහළ හා 13 සිට 18 දක්වා වයස් කාණ්ඩ යටතේ කාතා හා කුමිතේ ඉසව් හා සියළුම කලුපටි ඉසව් ලෙසින් තරග පැවැත්වෙන අතර ජයග්‍රාහකයන්ට රන්, රිදී හා ලෝකඩ පදක්කම් හා වටිනා සහතික පිරිනැමේ.තරගාවලියේ ජාත්‍යන්තර තරග ලබන මස 11වන දින පෙ.ව 9ට කොළඹ 07, බස්නාහිර පළාත් සෞන්දර්ය නිකේනයේදී පැවැත්වෙන අතර එදින ප.ව 4ට සම්මාන ප්‍රදානොත්සවය ජපන් සෙයිගොකායි කරාතේ දෝ සංගමයේ සභාපති සෙන්සේ ඉෂාමු කමගතා හා ශ්‍රී ලංකා අග්‍රාමාත්‍ය දි.මු.ජයරත්න මහත්වරුන්ගේ ප්‍රධානත්වයෙන් පැවැත්වේ.මෙම තරගාවලිය සඳහා සහභාගීවන සියලු සිසුන්ට සේන්සේ කමගතා මහතා පවත්වනු ලබන පුහුණු සැසියකට සහභාගී විමට අවස්ථාව ද සලසා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=f1207191</link>
    <topic>මෙන්න හොඳම අවස්ථාවක්</topic>
    <author>රාමන්</author>
    <content>අතීතයේ අපේ රටේ දක්නට ලැබුණේ මැතිවරණ කල් දැමු ඉතිහාසයක්. නැතිනම් දුෂිත ලෙස ජනමත විචාරණ පවත්වා පාර්ලිමේන්තු කාලය දික් කරගත් අවධියක්. 1970 - 77 හා 1983 ජනමත විචාරණය මීට හොඳ උදාහරණයක්. එදා දක්නට ලැබුණේ මැතිවරණ ඉල්ලා ගෙන ගිය ප්‍රජාතන්ත්‍රවාදී සටන්. එහෙත් අද පසුබිම මීට වඩා සපුරාම වෙනස්. විශේෂයෙන්ම 2005 ජනාධිපති මහින්ද රාජපක්ෂ මහතාගේ පැමිණීමත් සමඟ මේ තත්ත්වය වෙනස් වුණා. දැන් මැතිවරණ නියමිත සමයටත් කලින් පැමිණෙනවා.අද විපක්ෂයේ මැසිවිල්ල මැතිවරණ කලින් පැවැත්වීම ගැනයි. සමහර තුන්වැනි ලෝකයේ රටවල ද දක්නට ලැබෙන්නේ මැතිවරණ කල් දැමීම නැතිනම් විවිධ දුෂිත මැතිවරණ පැවැත්වීම්. එහෙත් වත්මන් ආණ්ඩුව කිසිදු මැතිවරණයකට බියක් දක්වන්නේ නැහැ. අවශ්‍ය වේලාවටත් කලින් වුව ද මැතිවරණ පැවැත්වීමේ ප්‍රවණතාවක් දැන් දැන් දක්නට ලැබෙනවා. එමඟින් ජනමතය විමසීම ප්‍රජාතන්ත්‍ර විරෝධී ක්‍රියාවක් බව කිසිවෙකුට කියන්න බැහැ. මැතිවරණ පැවැත් වීම කිසිසේත්ම ප්‍රජාතන්ත්‍ර විරෝධී වන්නේ ද නැහැ. එහෙත් පොදුවේ විපක්ෂය තුළ දක්නට ලැබෙන්නේ මැතිවරණයට මුහුණ දීමට අපහසු ප්‍රවණතාවයක්.මේ දිනවල උතුරු මැද, සබරගමුව හා නැෙඟනහිර පළාත් සභා විසුරුවා හැර තිබෙනවා. මේ විසුරුවා හැරීම සිදු කර තිබෙන්නේ නියමිත කාලයට වඩා කලින්. විපක්ෂය එය කාරණයක් කර ගෙන එම විසුරුවා හැරීමට එරෙහිව විවිධ ප්‍රකාශ නිකුත් කරමින් සිටිනවා. එ් අතින් නම් අපේ රටේ දක්නට ලැබෙන්නේ පුදුමාකාර විපක්ෂයක්.ප්‍රජාතන්ත්‍රවාදීව අදාළ ආයතන විසුරුවා හැරීම පාලක පක්ෂයේ වගකීමක්. මෙවර එම වගකීම ඉටු කර තිබෙන්නේ වෙනදාටත් වඩා කලින්. එ් සම්බන්ධයෙන් විපක්ෂය සතුටු විය යුතුයි. ඇයි එසේ සතුටු විය යුත්තේ ඔවුනට අවස්ථාවක් සැලසී තිබෙනවා රජයට එරෙහිව ජනමතය ගොනු කර මේ මැතිවරණවලින් ජය ගැනීමට.සාමාන්‍යයෙන් ඕනෑම ආණ්ඩුවක් තමන් විශ්වාස කරන හොඳම වේලාවට පමණක් නොව හොඳම නැකතකට මැතිවරණ පැවැත්වීම සත්‍යයක් වුව ද විපක්ෂය තම ජයග්‍රහණයේ හොඳම වේලාව කර ගන්නේ ද රජයේ හොඳම වේලාවයි.ලංකාවේ මැතිවරණ ඉතිහාසය දෙස බලන විට කොතරම් රජයට හොඳම වේලාවක පැවැති මැතිවරණ කලින් වුවද රජය පරාජය වු අවස්ථා දක්නට ලැබෙනවා. පළාත් සභා මැතිවරණවලින් පමණක් නොව එක් ආසනයක පවත්වනු ලැබු තනි අතුරු මැතිවරණයකින් වුව ද පාලක පක්ෂය පරාජය වූ අවස්ථා දක්නට ලැබෙනවා. හොඳම උදාහරණය 1987 පැවැති අක්මීමන අතුරු මැතිවරණය. එවකට පැවැති රජය එය ජය ගැනීම සඳහා සම්පූර්ණ ශක්තිය යෙද වූ නමුත් විපක්ෂයේ ශ්‍රී ලංකා නිදහස් පක්ෂයේ අපේක්ෂක රිචඞ් පතිරණ මහතා ජය ගනු ලැබුවා. එසේ ම 1993 බස්නාහිර පළාත් සභා මැතිවරණයෙන් ජය ගනු ලැබුවේ චන්ද්‍රිකා බණ්ඩාරනායක කුමාරණතුංග මැතිණියගේ නායකත්වයෙන් ඉදිරිපත් වූ පොදු ජන එක්සත් පෙරමුණු කණ්ඩායම.එවකට පැවැතියේ එක්සත් ජාතික පක්ෂයේ ආණ්ඩුවක්. බස්නාහිර පළාත් බලය පැවැතියේ ද එක්සත් ජාතික පක්ෂයට. එහෙත් එම මැතිවරණවල දී බස්නාහිර හා වයඹ පළාත් සභා ජය ගනු ලැබුවේ පාලක පක්ෂය නොවෙයි විපක්ෂය. මෙහි දී විපක්ෂය ගෙන එනු ලබන පොදු තර්කයක් වන්නේ කඩින් කඩ පළාත් සභා මැතිවරණ පැවැත්වීමෙන් රජයට විශේෂ වාසියක් අත් වන බවයි. මෙම තර්කයේ ද එතරම් පදනමක් නැහැ. 1993 දකුණු පළාත් සභාව වෙනුවෙන් පැවැති එක් මැතිවරණයක් පවත්වනු ලැබුවේ මුළු පළාත් සභා මැතිවරණ ක්‍රියාදාමය තුළ නොවෙයි.සුප්‍රකට ෆැක්සිස්කුකරණය නිසා දකුණු පළාත් සභාවට පමණක් තනි මැතිවරණයක් පැවැත්වීමට සිදු වුණා. එදා පැවැතියේ එක්සත් ජාතික පක්ෂයේ රජයක්. පොදු ජන එක්සත් පෙරමුණු විපක්ෂයේ ප්‍රධානතම දේශපාලන සංවිධානය ලෙස මෙම මැතිවරණයට මුහුණ දුන්නා. ආණ්ඩුව එහි ජයග්‍රහණය වෙනුවෙන් සම්පූර්ණයෙන් ම ශක්තිය යෙද වූ බව රහසක් නොවෙයි.චන්ද්‍රිකා බණ්ඩරනායක කුමාරණතුංග ඇගේ නායකත්වයෙන් මෙහෙය වූ ප්‍රථම මැතිවරණය බවට ද දකුණු පළාත් සභා මැතිවරණය පත් වුණා. එම මැතිවරණයෙන් විපක්ෂය ජය ගත්තා පමණක් නොව ඇගේ නායකත්වයෙන් දේශපාලන සම්ප්‍රාප්තියක් සිදු වන්නේ ද දකුණු පළාත් සභා මැතිවරණය හරහායි. මේ නිසා කඩින්කඩ මැතිවරණ පැවැත්වීමෙන් විපක්ෂයට අවාසිදායක යන්න සාධාරණ තර්කයක් නොවෙයි. හොඳම උදාහරණය. 1993 දකුණු පළාත් සභා මැතිවරණයයි.මේ නිසා විපක්ෂය තමන්ගේ කාර්යය භාරය ඉටු කරන්නේ නැති ව විපක්ෂයක් ලෙස සංවිධානය වීමෙන් තොරව, රජයට වාසිදායක ලෙස මැතිවරණ පවත්වනවා යනුවෙන් පැවැසීම එතරම් තාර්කික වන්නේ නැහැ.චන්ද්‍රිකා කුමාරණතුංග මැතිනිය රටේ නායකත්වයට පැමිණීම ඇරඹෙන්නේ ද මෙම දකුණු පළාත් සභා මැතිවරණය හරහායි. මේ නිසා පළාත් සභා මැතිවරණ ක්‍රියාවලිය. රටේ අලූත් නායකයන් බිහි කරණ තෝතැන්නක් බවට අතීත උදාහරණ හමුවෙනවා. එසේ ම නව නායකයින් හා ප්‍රාදේශීය නායකයින් බිහි වීමේ වේදිකාවක් ලෙස ද පළාත් සභා උපයෝගී කර ගත හැකියි.සාමාන්‍යයෙන් විපක්ෂයක් තම ජයග්‍රහණයේ හෝරාව කරගන්නේ ද ආණ්ඩුවේ හොඳම වේලාව. එය තේරුම් ගැනීමට වත්මන් විපක්ෂය කල්පනා නො කිරීම ගැන රජයට කළ හැකි දෙයක් නැහැ. විපක්ෂයක් සංවිධානය කිරීමට රජයකට බැහැ. රජයට කළ හැක්කේ ආණ්ඩු පක්ෂය විදියට ජනතාවට කරුණු කීමට පමණයි.මෙවර රජය වත්මන් පළාත් සභා මැතිවරණය හරහා කරුණු කීපයක් ඉටු කර ගැනීමට බලාපොරොත්තු වෙනවා. රජයේ සංවර්ධන වැඩ සටහන කෙලෙස අදාළ ප්‍රදේශවල ජනතාව වැළඳ ගෙන සිටී ද යන්න සොයා බලා තක්සේරුවකට පැමිණීම එක් අරමුණක්.රජය පසුගිය සමයේ මෙතෙක් කිසිම ආණ්ඩුවක් නොකළ මට්ටමේ යටිතල පහසුකම් සංවර්ධනයකට යොමු වුණා. මේ නිසා ග්‍රාමීය ජනජීවිතයේ මුලික වෙනසක් සිදු වුණා.රටට ලැබුණු පූර්ණ සාමයත් සමඟ ගම ඇතුළට සංවර්ධනය ගෙන යෑම පහසු වුණා. එම පහසුව මත පසුගිය වසර 3ක කාලය ඇතුළත සිදු වූ සංවර්ධනයේ ප්‍රතිලාභ මේ වන විට ජනතාවට ලැබෙමින් පවතිනවා ද ? යන්න සොයා බැලීම වැදගත්.ප්‍රදේශයට සිදු වූ සමස්ත සංවර්ධන ක්‍රියාදාමයට අමතරව ‘දිවි නැඟුම’ ව්‍යාපෘතිය මඟින් පවුලෙන් පවුල ඉලක්ක කරගත් වැඩ සටහනක් පසුගිය සමයේ ක්‍රියාත්මක වූ බව රහසක් නොවෙයි.ග්‍රාමීය වශයෙන් හා ජාතික මට්ටමින් සිදු වන සංවර්ධනය ජනතාවට දැනෙන්නේ නැත යන මැසිවිල්ල සමහර තැනකින් මතු වීමට පටන් ගත්තා. ‘දිවි නැඟුම’ ඊට නිසි පිළිතුරක් සපයා තිබෙනවා. දිවි නැඟුම සංවර්ධනයේ ප්‍රතිලාභ ජනතාවට සමීප කරලීමේ ව්‍යාපෘතියක්. මේ සම්බන්ධයෙන් නිසි තක්සේරුවක් ලබා ගැනීමට මෙම පළාත් සභා මැතිවරණවලින් රජය බලාපොරොත්තු වන බව පෙනෙනවා.දේශපාලන වශයෙන් රජයේ ක්‍රියාදාමය හා සංවර්ධනය ජනතාව අතරට ගෙන යනු ලබන්නේ ආණ්ඩු පක්ෂය නියෝජනය කරන ප්‍රාදේශීය දේශපාලන නායකයින්. ඔවුන් එම තර්කය කොතෙක් දුරට හොඳින් ඉටු කර ඇද්ද යන්න රටේ ජාතික නායකත්වයට මැන ගැනීමේ හැකියාව ද මෙම මැතිවරණය හරහා ගමේ මිනිහාට ලැබී තිබෙනවා. විවිධ අක්‍රමිකතාවල නිරත වන නියෝජිතයින් වෙත්නම් ඔවුන් ඉවත් කර ගැනීමටද මෙම මැතිවරණ ක්‍රියා වලියේ මනාප ක්‍රමය මඟින් ජනතාවට අවස්ථාව සැලසෙනවා.ආණ්ඩුවේ කාර්යක් වෙනුවෙන් පක්ෂයට ඡන්දයක් පිරිනැමීමටත් එම කාර්ය ඉදිරියට ගෙනයන නියමුවන්ගේ වෙනසක් සිදු කිරීමට අවශ්‍ය නම් එ් සඳහා මනාප ක්‍රමය උපයෝගී කර ගැනීමටත් ඡන්දදායකයින්ට අවස්ථාව සැලසී තිබෙනවා.එසේ ම රටේ බලය විමධ්‍යගත කිරීමේ ප්‍රධාන එ්කකය ලෙස පළාත් සභාක්‍රමය ඉදිරියට ද තහවුරු වන බවක් මෙම පළාත් සභා මැතිවරණ ක්‍රියාවලියෙන් පැහැදිලි වෙනවා. යුද්ධය අවසන් වී මෙන් පසුව එළඹෙන සමයේ නව යෝජනාවකින් තොරව පළාත් සභා මැතිවරණ පැවැත්වීමෙන් එම ක්‍රමයේ පැවැත්මට ඉදිරියේ දී යම් සහතියකයක් ලැබී තිබෙනවා වගෙයි.ජාත්‍යන්තරයට රජයට ජනතාවගේ ඇති පක්ෂපාතිත්වය පෙන්වීමට ද මෙම මැතිවරණය උපයෝගී කර ගැනීමට රජය සුදානම් වනවා වගෙයි. මෙමඟින් ජිනීවා නුවරට අලූත් පණිවිඩයක් ලැබෙයි.එනම් ජාත්‍යන්තර වශයෙන් ශ්‍රී ලංකාවට කුමන බලපෑමක් එල්ල කරත් ජනතාව සිටින්නේ රජය සමඟ යන්නයි. වෙන විදියකටශ්‍රී ලංකාව සම්බන්ධයෙන් මීට වඩා මිත්‍රශිලී පිළිවෙතකට යෑමට බටහිරට කරනු ලබන යම් බලපෑමක් ලෙස ද පළාත් සභා මැතිවරණ ප්‍රතිඵලය උපයෝගී කර ගැනීමට රජය බලාපොරොත්තු වෙනවා. මේ නිසා රට එකට බව පිළිබිඹු කිරීමට ද මෙය හොඳ අවස්ථාවක් වේවි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=f1207192</link>
    <topic>රේඛාවට ජීවය දුන් සොඳුරු කලාකරුවා</topic>
    <author>ඡායාරූප හා සටහන එස්. සුරේන්ද්‍රගේ</author>
    <content>මාතර දිස්ත්‍රික්කයට අයිති මාතර නගර සීමාවේ සිට සැතපුම් තුනක් පමණ ගිය තැන හමුවන්නේ මොටාගෙදර සුන්දර ගම්මානයයි. මෙම ගම වඩාත් ප්‍රකට වී ඇත්තේ එහි උපන් මහා කලාකරුවකු නිසාය. ඒ චිත්‍ර ශිල්පී මොටාගෙදර වනිගරත්න මහතා ය.ඔහුගේ ජීවිත ගමනේ කුඩා අවදියේ සිට අද දක්වා කළ කී දස්කම් විටෙක ඔහුගේ නිර්මාණ තුළ ගැබ්වේ. ශ්‍රී ලාංකීය ඉතිහාසයේ යුගයෙන් යුගය බැබළෙන කෘතහස්ත රේඛාමය චිත්‍රකරණය “මොටාගෙදර සිතුවම් ආර” නමි. ඒ ඔහුටම ආවේනික චිත්‍ර කලාවය. එය චිත්‍රකරණයට ළැදි අපේ රටේ ජනයා අගයන සිතුවම් ආරකි.මොහු කුඩා අවධියේ සිට චිත්‍රකරණයට ආසා කරමින් මොටාගෙදර රජයේ පාසලේ මූලික අධ්‍යාපනය හැදෑරීය. පසුව මාතර සාන්ත සර්වේශස් විද්‍යාලයට ඇතුළු විය. එහිදී ඉංග්‍රීසි මාධ්‍යයෙන් අධ්‍යාපනය ලැබූ ඔහු චිත්‍ර විෂයට ලකුණු සීයෙන් සීය ලැබීමෙන් දක්‍ෂතාව සලකා පන්ති තුනකින් ඉහළ දැමීය.පියා කාර්මික ශිල්පියකු වූ අබේසිරි නාරායන වනිගරත්න මහතා ය. මව සිරියාවතී දේවනාරායන මහත්මියයි. මෙම පවුලේ දරුවන් නවදෙනෙක් සිටි අතර පිරිමි හයක් ද, ගැහැනු තුනක් ද වූහ. පවුලේ වැඩිමලා වූ මොටාගෙදර වනිගරත්න දැඩි ආර්ථික අපහසුතා මධ්‍යයේ උගත්තේ ය.එහෙත් සාමාන්‍ය පෙළින් විශිෂ්ට ලෙස සමත් මොටාගෙදර වැඩිදුර අධ්‍යාපනය ලැබීමට තරම් ආර්ථික ශක්තියක් නොමැති තත්ත්වයක පසුවිය. එනිසාම ඔහුගේ සිත රැකියාවකට ඇදී ගියේය. එහෙත් කරුණු කාරණා පෙන්වමින් සිය බාප්පා මොටාගෙදර සිසුවාට මඟපෙන්වීය. ඒ අනුව ඔහු කොළඹ හේවුඩ් කලායතනයට අයදුම් කළේය.එහිදී චිත්‍ර විෂයේ පරීක්‍ෂණවලින් ඉහළින් සමත් වී හේවුඩ් කලායතනයේ වැඩිදුර චිත්‍ර විෂය හැදෑරුවේය. හේවුඩ් හිදී චිත්‍ර විෂයට පෑ දස්කම් නිසාම උසස් පෙළ අවසන් වසරේ පන්තියට ඇතුළුවීමට ගුරුවරු මොහු යොමු කළහ. ඒ ගුරුවරුන් අතර ස්ටැන්ලි අබේසිංහ, ඩේවිඩ් පේන්ටර්, එස්. පී. සකලසූරිය යන මහත්වරු වූහ.ඔහු හේවුඩ් කලායතනයේ ඉගෙනුම ලබන අතරතුර කොළඹ ස්වර්ණාභරණ ආයතනයක ස්වර්ණාභරණ මෝස්තර චිත්‍ර ශිල්පියකු ලෙස ප්‍රථම රැකියාව ඇරඹීය. ඉන් ලැබෙන මුදලින් කොටසක් ගෙදර වියදමට යැවීමට හැකිවූ අතර ඉන් පියාගේ ආර්ථික බර අඩු විය. එක් දිනක් ජාතික ගීයේ නිර්මාතෘ ආනන්ද සමරකෝන් මහතාගේ චිත්‍ර ප්‍රදර්ශනයක් බැලීමට මොටාගෙදර කලාභවනට ගියේය.එම චිත්‍රවල රේඛාමය හැඩතල හා වර්ණ මොටාගෙදර වනිගරත්න තරුණයාගේ සිත් ගත්තේය. මාපලගම විපුලසාර හිමිගේ සභාපතිත්වයෙන් තිබූ ජාතික කලා පෙරමුණෙන් පැවැත්වූ චිත්‍ර ප්‍රදර්ශනයට මොටාගෙදර වනිගරත්න චිත්‍ර ඉදිරිපත් කර ජය ලබා සම්මාන ලැබීය. පසුව උන්වහන්සේගේ මැදිහත්වීමෙන් හා උපකාරයෙන් ටයිම්ස් ආයතනයේ ප්‍රකාශිත ලංකාදීප පුවත්පතේ චිත්‍ර ශිල්පියකු ලෙසින් මුල්ම පුවත්පත් රැකියාව ලෙස සේවයට එක්විය.එහිදී ලංකාදීප පුවත්පතේ කර්තෘ ඩී. බී. ධනපාල මහතා මොහුට උදව් කළේය. එදා යුගයේ දක්‍ෂ චිත්‍ර ශිල්පීන් වන ජී. එස්. ප්‍රනාන්දු, සුසිල් ප්‍රේමරත්න එහි සේවය කළ අතර ඔවුන් ද මොටාගෙදරට හිතවත්ව උපකාර කළේය. එහි ප්‍රකාශිත රසවාහිනී, වනිතා විත්ති සඟරාවල ප්‍රධාන චිත්‍ර ශිල්පියා මොටාගෙදරයි.1956 වසරේ ඉඩ ලද හැම විටම චිත්‍ර ඉගැන්වීමේ පන්ති පැවැත්වීමට මේ ශිල්පියා උනන්දු විය. මෙම පන්තිවලට විශාල සිසු පිරිසක් එක්වූ අතර රට තුළ පුවත්පත්වලින් නිතරම මොහුගේ චිත්‍ර මුල් පිටුවල පළවීම නිසා ඉතා කෙටි කලකින් මොටාගෙදර වනිගරත්න චිත්‍ර ශිල්පියාට රටේ ජනප්‍රිය නමක් ලැබුණි. එසේම විවිධ ආයතනවලින් නිර්මාණ සඳහා මොහුට ඉල්ලීම් ලැබුණි. 1953 වෙසක් තොරණක් ගාල්ල ගල්වඩුගොඩ පාසලේ මොටාගෙදර වනිගරත්න ඉදිකළේය.එය කාගේත් පැසසුමට ලක්වූ නිර්මාණයක් විය. 1956 සම්බුද්ධත්ව ජයන්තිය වෙනුවෙන් කොළඹ වරායේ ඉදිකළ “ඒකාලෝක” නම් වෙසක් තොරණ නිසා රාජ්‍ය තන්ත්‍රයේ ප්‍රභූන් අතර මොහුගේ දස්කම් කථාවට ලක් විය. එවකට පැවති ප්‍රධාන පුවත්පත් රැසකින් ප්‍රධාන චිත්‍ර ශිල්පියා ලෙස කටයුතු කිරීමට ආරාධනා ලැබුණත් මොටාගෙදර ඒවාට ගියේ නැත. මේ ශිල්පියාගේ චිත්‍ර පන්තිවලට විශාල සිසු පිරිසක් පැමිණියහ.එක් සිසුවෙකි චිත්‍ර ශිල්පී විපුල ධර්මවර්ධන මහතා. චිත්‍රය සමඟ කාලය කෙමෙන් ගතවිය. චිත්‍ර ඉගැන්වීම කරන අතර තැපැල් මාර්ගික චිත්‍ර පාඨමාලාවක් ද මොටාගෙදර චිත්‍ර ශිල්පියා ආරම්භ කළේය. දැඩි කාර්යබහුලත්වය හේතුවෙන් ලංකාදීප පුවත්පතට හේ ආයුබෝවන් කීවේය.ඒක පුද්ගල චිත්‍ර ප්‍රදර්ශනයක් කිරීමට සිතාගත් මොටාගෙදර වනිගරත්න “මගේ ලංකාව“ නමින් ඔහුගේ ප්‍රථම චිත්‍ර ප්‍රදර්ශනය 1956 ඔක්තෝබර් 3, 4, 5 යන දින තුනෙහි කොළඹ කලා භවනේදී පැවැත්වීය. එම අවස්ථාව අග්‍රාමාත්‍ය ඇස්. ඩබ්ලිව්. ආර්. ඩී. බණ්ඩාරනායක මැතිතුමාගේ ප්‍රධානත්වයෙන් සාර්ථකව පැවැත්විණි.මෙහිදී බණ්ඩාරනායක මැතිතුමා මොහුගෙන් චිත්‍රයක් ද මිලදී ගත්තේය. මෙම ප්‍රදර්ශනය නැරඹීමට දිවයිනේ සතරදෙසින් සෙනඟ ඇදී ආයේය. වෛද්‍ය පී. ආර්. ඇන්තනීස්, විශ්වවිද්‍යාල ආචාර්ය මහාචාර්යවරු, විශ්වවිද්‍යාල සිසුන් ප්‍රදර්ශනය නැරඹීමට පැමිණි අතර මොටාගෙදරයන්ගේ චිත්‍ර ප්‍රදර්ශනයට රටේ වැඩිම ඉල්ලුමක් ලැබුණි. එදා සිට අද දක්වාම සාර්ථකව චිත්‍ර ප්‍රදර්ශන පැවැත්වෙයි.ඉන්පසු දිවයින පුවත්පතේ ප්‍රධාන චිත්‍ර ශිල්පියා ලෙස වැඩ කිරීමට මොටාගෙදරට අවස්ථාව ලැබුණු අතර, පසුව ගුණසේන මුද්‍රණ ආයතනයේ මුද්‍රණ පොත්වල මුල් කවරය සකසන චිත්‍ර ශිල්පියා ලෙස වැඩ කිරීමට යොමුවිය.පසුව ස්වාධීන පුවත්පත් සමාගමේ ප්‍රකාශිත දවස පුවත්පතේ ප්‍රධාන චිත්‍ර ශිල්පියා ලෙස ද වැඩ කිරීමට අවස්ථාව ලැබුණි. එහිදී මොටාගෙදරගේ ගෝලයකු වූ චිත්‍ර ශිල්පී වටරැක ප්‍රේමදාස මහතා සේවයට එක්කර ගැනීමට කටයුතු කළේය.මේ වකවානුවේදී මොහු පදිංචිව සිටියේ නාවල ප්‍රදේශයේය. එහිදී කෝට්ටේ පුරාවිද්‍යා චක්‍රවර්තී පුරාවිද්‍යා විශාරද ඩග්ලස් ඩී. රණසිංහ, සූසන් රණසිංහ මැති දෙපළගේ ලොකු දුව දොන් ඩොරින් සීතා රණසිංහ සමඟ බැඳී දැන හඳුනාගැනීමකින් පසු විවාහ ගිවිස ගත්තේය.විවාහ වූ මොටාගෙදර යුවළ බතික් ශිල්පය සිය ව්‍යාපාරය වශයෙන් ඇරඹුවේය. එය කරගෙන යන අතරතුර 1965 ශ්‍රී ලංකා කොමියුනිස්ට් පක්‍ෂයේ නිල පුවත්පත වූ “ඇත්ත” පත්‍රයේ කාටූන් චිත්‍ර ශිල්පියා ලෙස වැඩ කිරීමට ද එක්විය. එම යුගයේම මෛත්‍රීපාල සේනානායක මහතා ආරම්භ කළ “සතිය” පුවත්පතේ ද වැඩ කළේය. ඉන්පසු ලංකා පොහොර සංස්ථාවේ විශාල පුවරුවල චිත්‍ර ඇඳීම ඔහුට බාර වූ අතර එම යුගයේදී පවුලට නව සාමාජික පුතුන් හතරදෙනෙක් එක්වීය. ඔවුන් මුර්ති, සංඛ, තිමල්, සිවුමල් නම් වූහ.තම බිරිය වූ සීතා මොටාගෙදර මහත්මියගේ සහාය ඇතුව 1985 දී රෙදි මුද්‍රණයට වන්නේය. 1990 දී සිය පුතු සංඛ මොටාගෙදර සමඟ කලාභවනේදී නවවෙනි චිත්‍ර ප්‍රදර්ශනය දින 10 ක් නොකඩවා පැවැත්වූයේය. මෙම ප්‍රදර්ශනය බැලීමට දහස් සංඛ්‍යාත මහජනයා ඇදී ආහ.එසේම මෙම සමයේ මොටාගෙදර කලාකෙත කලායතනයක් බවට පත්විය. ජාතික ආධුනිකත්ව මණ්ඩලයේ සිසුන් සඳහා බතික්, කැටයම්, චිත්‍ර කලාව නොමිලේ ඉගැන්වීමට මොටාගෙදර කටයුතු කළේය. 1991 කඹුරුපිටියේ පැවති ගම් උදාව ප්‍රදර්ශනයේ නුවර මගුල් මඩුවේ කැටයම් කිරීම හා එහි නිර්මාණ කිරීමට මොටාගෙදරට බාර කළේ හිටපු ජනාධිපති ආර්. ප්‍රේමදාස මැතිතුමා විසිනි.එය තම පුතු වූ සංඛ මොටාගෙදර සමඟ ඉතා උසස් ලෙස නිමවා දුණි. මේ අතර සියල්ල කඳුලින් තෙමාලූ සිදුවීමකට ඔහු මුහුණ දුන්නේ 1991 වසරේ යි. හදිසියේ සංඛ පුතු මෙලොවින් සමුගත්තේය. එකී ශෝකය දරාගත නොහැකි මේ චිත්‍ර ශිල්පියා එතෙක් කළ සියලුම වැඩවලට නැවතීම තිබ්බේය. නිහඬව ගෙවී ගිය කාලයක් මොටාගෙදර ගත කළේය.1993 සිළුමිණ කර්තෘ තිලකරත්න කුරුවිට බණ්ඩාර මහතාගේ ඉල්ලීම මත ලේක්හවුස් ආයතනයේ සිළුමිණ පුවත්පතේ චිත්‍ර ශිල්පියා ලෙස මොටාගෙදර සේවයට එක්විය. පසුව 1999 දී ලේක්හවුස් ආයතනයට සමු දී නැවත 2006 දී සිළුමිණ පුවත්පතට එක්වූ ඔහු “ගුරුගෝල වෙනස”, “ගමේ කඩේ කතාබහ” චිත්‍ර ඇඳීම ද කළේය. ඒ අතර චිත්‍රපටි අධ්‍යක්‍ෂවරයකු වූ කිංස්ලි රාජපක්‍ෂ මහතාගේ සිඟිති සුරතල් චිත්‍රපටියේ වේශ නිරූපණය හා ඇඳුම් නිර්මාණ මොටාගෙදර යුවළ විසින් කරන ලද්දේය. සමසමාජ පක්‍ෂයේ “ජනදින” පුවත්පතේ කාටුන් චිත්‍ර ශිල්පියා ලෙස ද වැඩ කළේය.මොටාගෙදරයන් අගය කළ චිත්‍ර වූයේ කැලණි විහාරයේ සෝලියස් මැන්දිස් ඇඳි චිත්‍ර, බෙල්ලන්විල රාජමහා විහාරයේ සෝමබන්දු විද්‍යාපති ඇඳි චිත්‍ර හා බොරැල්ලේ ගෝතමී විහාරයේ ජෝර්ජ් කිට් ඇඳි ශ්‍රී ලාංකීය ආරක් ගත් චිත්‍ර නිර්මාණයන්ය.මෙරටේ අග්‍රගණ්‍ය චිත්‍ර ලෙස මොටාගෙදරයන් ඒවා හඳුන්වයි. රඹුකන සිද්ධාර්ථ හිමිගේ මඟපෙන්වීමෙන් වැලිගම බෝධිමළු විහාරයේ වටදාගෙ තුළ ඇඳි බුදුන් වහන්සේගේ උපතේ සිට පරිනිර්වාණය දක්වා බුද්ධ චරිතයේ සිතුවම් මොටාගෙදර වනිගරත්නයන්ගේම චිත්‍ර ආරකින් විචිත්‍රණය වූ ඒවාය.එදා සිට අද දක්වා සම්මාන පිට සම්මාන ලැබූ ඔහු සෝවියට් දේශයේ තරුණ හමුවට ද සහභාගි විය. මේ ප්‍රවීණ චිත්‍ර ශිල්පියා අද තම නිවහනේ බිරිය සීතා සමඟ සැඳෑ සමය ගතකරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=f1207193</link>
    <topic>ළබැඳියකු වෙනුවෙන් ඉදි වූ කැප්ටන් ඩෝසන් කුලුන</topic>
    <author>නන්දි අලුත්ගේ රත්නවීර</author>
    <content>කොළඹ සිට නුවර බලා ගමන් කරන්නකුට කඩුගන්නාව දුර්ගය පසුකරනවාත් සමඟම මාර්ගයේ වම්පසට වන්නට අහස උසට විහිදුණු සුදු උස කුලුනක් නෙත ගැටෙනු නිසැකය. එය බොහෝ දෙනා හඳුන්වනුයේ ‘ඩෝසන් කුලුන’ යන නමිනි. අඩි 200ක් තරම් ඉහළට එසවී දුක්බර ඓතිහාසික පුරාවෘත්තයක් නිහඬ මුවින් යුගයෙන් යුගයට කියාපාන මෙම කුලුන ඉදිවූයේ සුදු අධිරදයේ තරුණ රාජකීය ඉංජිනේරුවකු වු කපිතාන් විලියම් ෆ‍්‍රැන්ඩ්ස් ඩෝසන් සිහිකරනු සඳහාය. ඉතා තුරුණු වියේදීම මෙරට දී, තම ජීවිතය හැර ගිය ඉතා සුපසන් මිනිසකු වු නිසාම ඔහු වෙනුවෙන් මෙම ස්මාරකය ගොඩනැඟුණු අතර තවමත් එය කඩුගන්නාව ගිරිදුර්ගයට ඔබ්බෙන් අපට දර්ශනය වේ.1815 දී උඩරට රාජධානිය ඉංග්‍රීසින්ට මුළුමනින්ම පාහේ අත්පත්වීමෙන් අනතුරුව කොළඹ සහ මහනුවර අතර සමීප සබඳතා පැවැත්වීමට ඉංග්‍රීසින්ට වුවමනා විය. ඒ යුද හමුදාවට මෙන්ම ප්‍රභූන්ටද මහනුවර සහ කොළඹ අතර යාම් ඊම් නිරන්තරයෙන්ම සිදුවූ නිසාය. එවකට සිරිලක අාණ්ඩුකාර පදවිය හෙබ වූ ශ්‍රීමත් එඩ්වඩ් බාන්ස් ආණ්ඩුකාරයා විසින් මේ සඳහා උපක්‍රමයක් යොදා ගැනීමට කල්පනා කළේ කොළඹ සිට මහනුවර බලා මහාමාර්ගයක් තැනීමට කටයුතු කිරීමය.එයට පෙර මහනුවරට යාමට යොදාගත් පැරැණි මාර්ගය නිසා ඉතා දුෂ්කර මෙන්ම දීර්ඝ කාලයක් ගතවු එකක් විය. කැලණි නිම්නය හරහා රුවන්වැල්ල ඔස්සේ මාඔය නදී තීරය දිගේ ගම්පොළට පැමිණ ඉන්පසු මහනුවර ළඟාවීමට හැකියාව තිබිණි.කෙසේ වූවද හදිසි අවශ්‍යතාවක් ලෙස සලකා කොළඹ සිට මහනුවර බලා යාමට මහාමාර්ගයක් තැනීමේ ඉතා භාරදූර කර්තව්‍යය පැවරුණේ රාජකීය ඉංජිනේරු මේජර් ස්කිනර්ට හා ඔහුගේ සහායක කපිතාන් ඩෝසන්ටය. මහාමාර්ග තැනීමේ ශ්‍රේෂ්ඨයකු ලෙස පිළිගැනුණු මේජර් ස්කිනර්ට මෙය භාර කෙරුණද ඉන්පසු මෙම වගකීම මුළුමනින්ම දැරීමට සිදුවුයේ කපිතාන් ඩෝසන්ටය.ඉතා සුහදශීලී ප්‍රියමනාප කාගේත් ගෞරවයට පාත්‍ර වු තරුණ කපිතාන්වරයකු වු විලියම් ඩෝසන් ඇතුළු පිරිස මෙම දුෂ්කර වනාන්තර කඳු හෙල් මිටියාවත් ගංඟා තරණය කරමින් මහා මාර්ගය ඉක්මනින් තනා අවසන් කිරීමේ අපේක්ෂාවෙන් මෙහි මිනුම් කටයුතු සිදුකිරීමට පටන් ගත්හ. එයද ඉතා දුෂ්කර කටයුත්තක්ම විය. වඩාත්ම දුෂ්කර බාධකය වූයේ වන සිවුපාවුන්ගෙන් හා විසකුරු නාගයන් වැනි උරග සතුන්ය.ක්‍රි.ව.1820 දී මෙම මාර්ගයේ තැනීමේ කටයුතු ආරම්භ කළ අතර එය ඉංග්‍රීසින් විසින් මෙරට තැනූ මුල්ම මහා මාර්ගය ලෙසද ඉතිහාසයට එක්විය. කෙසේ වුවද තමන්ට පැවරූ කාර්ය වෙනුවෙන් බොහෝ වෙහෙස මහන්සි වී කටයුතු කිරීමත්, අධික උණුසුම් දේශගුණයත් ඔරොත්තු නොදීමත් මානසික ආතතියත් යන හේතු නිසා පිරිහී ගිය සෞඛ්‍ය තත්ත්වයෙන් යුතුව පාර තැනීමේ කටයුතුවල යෙදී සිටියදීම කපිතාන් ඩෝසන් තදබල ලෙස රෝගාතුර වූවේය.තදබල ලෙස රෝගාතුර වීම නිසාම කොළඹට රැගෙන ආවද සුවනොවීම නිසාම 1829 මාර්තු මාසයේ දිනක් කැප්ටන් ඩෝසන් සදහටම තම හිතවතුන්ගෙන් සමුගෙන දෙනෙත් පියා ගත්තේය.පසු කලෙක කොළඹ මහනුවර මහාමාර්ගය 1832 වසරේදී විවෘත වු නමුත් එම විජයග්‍රාහී අවස්ථාව සියැසින් නැරඹීම සඳහා කපිතාන් විලියම් ෆ‍්‍රැන්සිස් ඩෝසන් මෙලොව සිටියේ නැත. මාර්ගයේ ගමනා ගමන කටයුතු ඇරඹුණද කාලයත් සමඟම කපිතාන් ඩෝසන්ගේ හිතමිතුරන්ට ඔහුගේ මිතුදම අමතකව ගියේ නැත.තමන් සමඟ එකට වැඩ කළ හිතවතුන් හා මිතුරන්ගේ පරිත්‍යාගයන් එක්කොට කඩුගන්නාවේ ‘ගලවිදපු’ තැනට නුදුරින් තම හිතවතා සිහිවීම පිණිස අඩි 200 ක උසින් යුතු යෝධ සමරු කුලුනක් ඉදිකළහ. 1815 දී ප්‍රංශ අධිරාජ්‍යා වූ නැපෝලියන් ‘වෝටර් ලු’ සටනින් පරාජය කළේ වෙලින්ටන් ආධිපාදවරයා විසිනි. එය සිහිගැන්වීම උදෙසා ලන්ඩනයේ හයිඩ්පාක් හි අඩි 200 ක් යුතු කුලුනක් ඉදිකිරීම සඳහා මුල්ගල තැබූ දිනම කපිතාන් ඩෝසන් සිහිවීම පිණිස මෙම කුලුනට ද මුල්ගල තැබීම විශේෂයකි. එහෙත් එය සිදුවුණේ රාජ්‍ය අනුග්‍රහයෙන් නොවුණද කුලුනට මුල්ගල තැබුණේ එවකට ආණ්ඩුකාර රොබට් හෝර්ටන් විසිනි.දිගු ඉතිහාසයක් නොකියූ මුවින් සඟවාගෙන කොළඹ නුවර මහා මාර්ගය අදත් නිහඬව වැතිර සිටින්නේ අනාගතයට අරුණලු විහිදුවාලමිනි. ඒ අතර, සිංහලයේ අවසන් රජු සමය දක්වාම සතුරන් එනමඟ විමසිලිමත්ව රැක සිටි බලන කපොල්ල අසල ගලවිද බිම්ගෙයක් තැනූ ඩෝසන් එම විශ්මකර්මය කළේ මහාමාර්ගය තැනීමටය. එම ස්ථානයේ මාර්ගය තැනීම කරගෙන යාමේදී විශාල වශයෙන් නාගයින්ගෙන් හිරිහැර වු බව අසන්නට ඇත. එම නිසාම නාගයින් බොහෝ ගණනක් මරා දැමීමට සිදුවූ බවද පැවැසේ. කැප්ටන් ඩෝසන් මරුමුවට පත්වුයේ ද නාගයකු දෂ්ට කිරීමෙන් බවද තවත් මුලාශ්‍රයක සඳහන් වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>19</day>
    </date>
    <link>http://www.dinamina.lk/2012/07/19/_art.asp?fn=f1207194</link>
    <topic>ඇත්දත් පොල්මල</topic>
    <author>සිරිසේන දේවප්‍රිය</author>
    <content>කුඩා කාලයේ පටන්ම ඩී. ඩී. විමලසුරේන්ද්‍ර මුහන්දිරම් මැතිතුමා විසිතුරු දේ කිරීමට උපන් හපනකු විය. රන් ලියකම්, ඇත්දත් කැටයම්, ලී කැටයම් ආදිය නිසා මොහු ඉතා ජනප්‍රිය පුද්ගලයකු විය.වික්ටෝරියා රැජනගේ කාලයේ එංගලන්තයේ සුවිශාල ප්‍රදර්ශනයක් පැවැත්වුණි. ලෝකයේ නානා දේශයන්ගෙන් විවිධ විසිතුරු දේ ප්‍රදර්ශන භූමියට ගලා එන්නට විය. විමලසුරේන්ද්‍ර ද කැටයම් කළ ඇත්දත් පොල්මලක් යැවීය.ප්‍රදර්ශන භූමියට පැමිණි වික්ටෝරියා රැජන මෙම ඇත්දත් කැටයම දැක ඉතා සතුටට පත්ව එහි නිර්මාපකයා දැකීමට ද කැමති විය. විමලසුරේන්ද්‍ර මහතා විසිතුරු කැටයම් කීපයක් ද රැගෙන රජ මාලිගයට ගොස් රැජන බැහැ දැක්කේය. ඉන් අමන්දානන්දයට පත් රැජන මේ ශිල්පියාගේ දක්ෂතාව ඇස් පනාපිටම දැක ගැනීමේ වුවමනාවෙන් පැළඳ සිටි මුදුවක් ඔහු අතට දී එහි මැණික් ගලේ තම රුව කැටයම් කර දෙන ලෙස කීවේය.කැටයම් උපකරණ රැගෙන ආ විමලසුරේන්ද්‍ර මහතා මිනිත්තු ගණනක දී රැජනගේ රූපය මැණික් ගලේ කැටයම් කිරීමට සමත් විය. එය දැක ඉමහත් සන්තෝෂයට පත් රැජන විමලසුරේන්ද්‍ර මහතාට අතට අත දී කතාකොට සුභ ප්‍රාර්ථනා කළාය.මෙතුමා ජල විදුලි බලයෙහි නිර්මාතෘ වූ ඩී. ජේ. විමලසුරේන්ද්‍ර මහතාගේ ආදරණීය පියාණෝය.(ටී. ඇස්. ධර්මබන්ධු මහතාගේ “සිංහල වීරයෝ” නමැති කෘතිය ඇසුරෙනි.).</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=n120720_br1</link>
    <topic>ප්‍රවීණ මාධ්‍යවේදී නිමල් ලක්ෂපතිආරච්චි මහතා අභාවප්‍රාප්ත වෙයි.</topic>
    <author/>
    <content>ප්‍රවීණ මාධ්‍යවේදී නිමල් ලක්ෂපතිආරච්චි මහතා අද උදෑසන කොළඹ පෞද්ගලික රෝහලකදි අභාවප්‍රාප්ත වු බව රෝහල් ආරංචි මාර්ග පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=n1207201</link>
    <topic>තවත් මවක් හා දියණියක් නිවෙස ඇතුළත පිළිස්සෙයි</topic>
    <author>රත්නපුර දිසා විශේෂ නිරෝෂන පෙරේරා, උඩවලව සමූහ බී. ඒ.පොඩිමහත්මයා සහ චන්ද්‍රිකා පෙරේරා</author>
    <content>කහවත්ත කොටකෙතනදී ඊයේ සිදු වූ අබිරහස් ඝාතන දෙකක් සමඟ කහවත්තේ කාන්තා ඝාතන සංඛ්‍යාව 14 දක්වා ඉහළ ගිය අතර ප්‍රදේශවාසීහු යළිත් භීතියට පත්ව සිටිති. 65 හැවිරිදි මවකගේ සහ 33 හැවිරිදි දියණියකගේ පිළිස්සී ගිය සිරුරු ඊයේ 19 අලුයම තුනට පමණ ඔවුන් පදිංචි නිවසේ කාමරයක තිබී හමුවිය.විශේෂ පොලිස් කණ්ඩායම් හතරක් පමණ පරීක්ෂණවලට එක් වී සිටිති. සබරගමුව පළාත බාර නියෝජ්‍ය පොලිස්පතිවරයාගේ උපදෙස් මත පරීක්ෂණ සිදුකෙරේ.මෙම ඝාතන දෙකට ඉඩම් ගැටලුවක් හෝ වෙනත් හේතුවක් බලපෑවේදැයි සොයා බලන බවත් හෝඩුවා කිහිපයක් ඔස්සේ පරීක්ෂණ සිදුකරන බවත් පොලිසිය කියයි.යූ.ඩී.ප්‍රේමාවතී (65) සහ එච්.ජී.පුණ්‍යකුමාරි (33) යන මවගේත්, දියණියගේත් සිරුරු තිබූ කාමරය ගින්නෙන් දැවී තිබිණි.මව සහ දියණියගේ සිරුරු තිබූ කාමරයෙන් ඊයේ උදේ 6.30 පමණ වනවිටත් දුම්රොටු පිටවෙනු දැකගත හැකිවිය.මවත් දියණියත් ජීවත් වූ නිවෙසට ආසන්නව මීටර් විස්සක් පමණ දුරින් එම මවගේ පුතකු හා දියණියගේ සොහොයුරකු ජීවත් වූ නිවෙස පිහිටා තිබේ. ඊයේ 19 උදේ 3.30 ට පමණ එම නිවසේ සිටි අයට කිසියම් හඬක් ඇසී ඇති බව ඔවුන් පොලිසියට පවසා තිබේ. “පට පට” ශබ්දයක් ඇසීමෙන් නිවසේ සිටි තරුණ කාන්තාව හා ඇයගේ පියා ඒ බව ඊට ඉහළින් පිහිටි නිවසේ අයට පවසා තිබේ.ඝාතනය කෙරුණු මවගේ ලේලිය හා ලේලියගේ පියා පමණක් එම නිවසේ 18 රාත්‍රි සිටි බව පොලිසිය කියයි. පහළ නිවසින් ඇසුණු ශබ්දයට අනුව බලද්දී එම නිවස ගිනි ගන්නා අයුරු ඔවුන් දැක ඇත.මෙදින රාත්‍රිය නිවසේ ගතකර ඇත්තේ මවත් දියණියත් පමණි. ප්‍රේමවතී මහත්මිය සිව් දරු මවකි. පුතුන් දෙදෙනකු හා මියගිය දියණිය සමඟ තවත් එක් දියණියක් ඇයට සිටියා ය. ඇයගේ සැමියා මීට වසර හතරකට පෙරදී රෝගාතුරව මරණයට පත්ව තිබේ.පෙරේදා (18) රාත්‍රී මෙම ඝාතන සිදුකර ඇතැයි පොලිසිය කියයි.ඇයගේ එක් පුතකු නිවෙස අසලම පදිංචිව සිටි අතර දියණියක් විවාහ වී ප්‍රදේශයෙන් පිටත ජීවත් වූවා ය. බාල පුතු රැකියාවක නිරත වෙමින් සිටී.කහවත්ත කොටකෙතන අවට සිදුවූ 14 වැනි කාන්තා ඝාතන ලෙස මෙම ද්විත්ව ඝාතනය සැලකේ. අවසන් කාන්තා ඝාතන සිද්ධි තුනේදීම කාන්තාවන් දෙදෙනා බැගින් ඝාතනයට ලක් වී තිබිණි. පසුගිය ජනවාරි 31 වනදා මවක් සහ දියණියක්ද මැයි 31 වනදා අක්කා නගෝ ද ඝාතනය කර තිබිණි.ඊයේ වාර්තා වූයේ තවත් කාන්තා ඝාතන දෙකකි.පැල්මඩුල්ල මහේස්ත්‍රාත් චාන්දනී නිරංජලා ඩයස් මහත්මිය සිද්ධිය වූ ස්ථානය වෙත පැමිණ නිරීක්ෂණ සිදු කළා ය. රත්නපුර අධිකරණ වෛද්‍ය නිලධාරි අජිත් මහතා ද අධිකරණ වෛද්‍ය පරීක්ෂණය නිරීක්ෂණය කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=n1207202</link>
    <topic>නාවලපිටියේ පොලිස් නිලධාරීන්ගේ ස්ථාන මාරු වහා අවලංගු කෙරෙයි</topic>
    <author>එස්. එන්.ගොඩමුන්න ගම්පොල සමූහ</author>
    <content>නාවලපිටිය නගරයේදී දැරියක පැහැරගෙන ගොස් ලැගුම්හල්වල සිරකර දූෂණය කිරීම සම්බන්ධයෙන් පරීක්ෂණ පැවැත්වූ පොලිස් නිලධාරීන් වෙනත් පොලිස් ස්ථානවලට මාරුකර යැවීමට පියවර ගැනීම පිළිබඳ මාධ්‍ය මගින් හෙළිකිරීමත් සමඟ එම මාරුකිරීම වහාම අවලංගු කිරීමට පොලිස් පතිවරයාගේ උපදෙස් මත පියයවර ගෙන ඇත.ඒ අනුව නාවලපිටිය පොලිසියේ ළමා හා කාන්තා අංශ ස්ථානාධිපතිනි පොලිස් පරීක්ෂක මාලනී මැණිකේ හා උ.පො.ප. ජිනදාස යන නිලධාරීන් නැවතත් නාවලපිටියට අනුයුක්ත කොට තිබේ.පොලිස් සැරයන් වරයකු ඇතුළු සැකකරුවන් පස් දෙනෙකු අතින් මෙම දැරිය අපහරණයට පත් වීම පිළිබඳ මෙම පොලිස් නිලධාරීන් විධිමත්ව පරීක්ෂණ සිදුකොට තිබුනි.නමුත් ඒ පිළිබඳ මාධ්‍ය මගින් හෙළිකිරීම මෙම මාරුවීම් වලට හේතු වී තිබිණි. සහකාර පොලිස් අධිකාරීවරුන් දෙදෙනකුද ස්ථාන මාරු ‍කර ඇති බවට ඊයේ අප පුවත් පතේ පළවූයේ ප්‍රමාද දෝශයකිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=n1207203</link>
    <topic>පළාත් සභා තුනේ මැතිවරණය සැප්තැම්බර් 8 දා</topic>
    <author>අනුර ප්‍රේමලාල්, මහින්ද අලුත්ගෙදර, කිත්සිරි වනසිංහ, සම්පත් සංජීව, ගයාන් රාජපක්ෂ, අනුරාධපුර උතුර විශේෂ, මඩකලපුව සමූහ, ගොඩකවෙල විශේෂ, සබරගමුව සමූහ, ත්‍රීකුණාමලය විශේෂ, පොළොන්නරුව දිශා සමූහසහ රත්නපුර විශේෂ.</author>
    <content>සබරගමුව, උතුරු මැද සහ නැඟෙනහිර පළාත් සභා මැතිවරණය එළඹෙන සැප්තැම්බර් මස 08 දා පැවැත්වීමට මැතිවරණ මහ ලේකම් කාර්යාලය තීරණයකර ඇත.ඒ අනුව මඩකළපුව, අම්පාර, ත්‍රිකුණාමලය, අනුරාධපුරය, පොළොන්නරුව, රත්නපුර හා කෑගල්ල දිස්ත්‍රික්ක වෙනුවෙන් පැවැත්වෙන මේ මැතිවරණය සඳහා නාම යෝජනා බාර ගැනීම ඊයේ (19) දහවල් 12.00 අවසන් වූ බව මැතිවරණ කොමසාරිස් මහින්ද දේශප්‍රිය මහතා පවසයි.මේ පළාත් සභා තුනේ මැතිවරණය සඳහා අපේක්ෂකයන් 108 දෙනකු තෝරා ගැනීමට නියමිත අතර ඒ සඳහා අපේක්ෂකයෝ 3090 දෙනෙක් ඉදිරිපත් වී සිටිති.ඒ වෙනුවෙන් නාම යෝජනා බාරදීම ඒ ඒ දිස්ත්‍රික් ලේකම් කාර්යාලවලදී සිදු කෙරුණු අතර සෑම දිස්ත්‍රික්කයක් වෙනුවෙන්ම පිළිගත් දේශපාලන පක්ෂ හා ස්වාධීන කණ්ඩායම් නාමයෝජනා බාරදී තිබේ.ඒ අනුව පොළොන්නරුව දිස්ත්‍රික්කය සඳහා පිළිගත් දේශපාලන පක්ෂ 09 ක් සහ ස්වාධීන කණ්ඩායම් 07 ක් නාම යෝජනා බාරදී තිබෙන අතර රත්නපුර දිස්ත්‍රික්කය සඳහා පිළිගත් දේශපාලන පක්ෂ 14 ක් සහ ස්වාධීන කණ්ඩායම් 06 ක් නාම‍ යෝජනා බාරදී ඇත. එයින් ජනසෙත පෙරමුණ පක්ෂයේ නාම යෝජනා ප්‍රතික්ෂේප වී තිබේ.මේ අතර ත්‍රිකුණාමලය දිස්ත්‍රික්කය වෙනුවෙන් පිළිගත් දේශපාලන පක්ෂ 17 ක් සහ ස්වාධීන කණ්ඩායම් 16 නාම යෝජනා ඉදිරිපත්කර තිබෙන අතර එක්සත් ලංකා පොදුජන පක්ෂයේ නාම යෝජනා ප්‍රතික්ෂේප වී තිබේ. කෑගල්ල දිස්ත්‍රික්කය සඳහා පිළිගත් දේශපාලන පක්ෂ 13 ක් සහ ස්වාධීන කණ්ඩායම් 14 ක් නාමයෝජනා ඉදිරිපත් කර තිබෙන අතර ස්වාධීන කණ්ඩායමක නාම යෝජනා ප්‍රතික්ෂේප කෙරිණි.අනුරාධපුර දිස්ත්‍රික්කය සඳහා පිළිගත් දේශපාලන පක්ෂ 09 ක් සහ ස්වාධීන කණ්ඩායම් 05 ක් නාම යෝජනා‍ බාරදී ඇත. අම්පාර දිස්ත්‍රික්කයෙන් පිළිගත් දේශපාලන පක්ෂ 16 ක් සහ ස්වාධීන කණ්ඩායම් 19 ක් නාම යෝජනා බාරදී තිබෙන අතර මඩකළපුව දිස්ත්‍රික්කය සඳහා පිළිගත් දේශපාලන පක්ෂ 13 ක් සහ ස්වාධීන කණ්ඩායම් 21 ක් නාමයෝජනා ඉදිරිපත්කර තිබේ.මෙවර පැවැත්වෙන සබරගමුව, උතුරු මැද සහ නැඟෙනහිර පළාත් සභා මැතිවරණය සඳහා ඡන්ද දායකයන් 3,336,415 ලියාපදිංචි වී සිටින අතර මඩකළපුව දිස්ත්‍රික්කයේ ලියාපදිංචි ඡන්ද දායකයන් සංඛ්‍යාව 347,099 කි. ඉදිරිපත් වී සිටින අපේක්ෂකයන් අතරින් 11 දෙනෙකු තෝරා ගැනීමට නියමිතව ඇත.අම්පාර දිස්ත්‍රික්කයේ ලියාපදංචි ඡන්ද දායකයන් සංඛ්‍යාව 441,287 වන අතර එම දිස්ත්‍රික්කයේ මධ්‍යස්ථාන 464 කදී ඡන්දය පැවැත්වේ. එම දිස්ත්‍රික්කය සඳහා තෝරා ගන්නා අපේක්ෂකයන් සංඛ්‍යාව 14 කි. මේ අතර අපේක්ෂකයන් 10 දෙනෙකු තෝරා ගැනීම වෙනුවෙන් ත්‍රිකුණාමලය දිස්ත්‍රික්කයේ පැවැත්වෙන පළාත් සභා මැතිවරණය සඳහා ලියාපදංචි වී සිටින ඡන්ද දායකයන් සංඛ්‍යාව 245,363 කි.උතුරු මැද පළාත් සභා මැතිවරණය සඳහා අනුරාධපුර දිස්ත්‍රික්කයට අපේක්ෂකයන් 21 දෙනෙකු තෝරා ගැනීමට නියමිත අතර ඒ සඳහා ඡන්දය පාවිච්චි කිරීමට ඡන්ද දායකයෝ 606,507 දෙනෙක් ලියාපදිංචි වී සිටිති. තවද පොළොන්නරුව දිස්ත්‍රික්කය වෙනුවෙන් ලියාපදිංචි ඡන්ද දායකයන් සංඛ්‍යාව 294,365 ක් වන අතර තෝරා ගන්නා අපේක්ෂකයන් සංඛ්‍යාව 10 කි.ඊට අමතරව සබරගමුව පළාත් සභා මැතිවරණය වෙනුවෙන් රත්නපුර දිස්ත්‍රික්කය සඳහා අපේක්ෂකයන් 24 දෙනෙකු තෝරා ගැනීමට නියමිත අතර 769,813 දෙනෙක් ඡන්දය සඳහා ලියාපදිංචි වී සිටිති. කෑගල්ල දිස්ත්‍රික්කය සඳහා ඡන්ද දායකයන් 631,981 දෙනෙකු ලියාපදිංචි වී සිටින අතර අපේක්ෂකයන් 18 දෙනෙකු තෝරා ගැනීමට නියමිතය.මෙවර සබරගමුව, උතුරු මැද සහ නැඟෙනහිර පළාත් සභා මැතිවරණය පැවැත්වීම සඳහා සියලු කටයුතු සූදානම් වෙමින් තිබෙන අතර ඒ සඳහා මඩකළපුව දිස්ත්‍රික්කයේ ඡන්ද මධ්‍යස්ථාන 414 ක්ද අම්පාර දිස්ත්‍රික්කයේ ඡන්ද මධ්‍යස්ථාන 464 ක්ද ස්ථාපිත කෙරෙන අතර ත්‍රිකුණාමලය දිස්ත්‍රික්කයේ ඡන්ද මධ්‍යස්ථාන 285 ක් සහ අනුරාධපුර දිස්ත්‍රික්කය සඳහා ඡන්ද මධ්‍යස්ථාන 608 ක් ස්ථාපිත කෙරේ.ඊට අමතරව පොළොන්නරුව දිස්ත්‍රික්කය සඳහා ඡන්ද මධ්‍යස්ථාන 287 ක්ද රත්නපුර දිස්ත්‍රික්කය සඳහා ඡන්ද මධ්‍යස්ථාන 623 ක්ද සහ කෑගල්ල දිස්ත්‍රික්කය සඳහා ඡන්ද මධ්‍යස්ථාන 566 ක්ද වශයෙන් ස්ථාපිත කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=n1207204</link>
    <topic>සුදු ඇඳගෙන අකුරට ගිය මගේ පුතා සුදු ගඟේ දිය රකුසා ඩැහැගත්තා</topic>
    <author>සටහන හා ඡායාරූප -උකුවෙල සංචාරක</author>
    <content>මගේ ලොකු පුතාගේ හොඳ පුරුද්දක් තිබුණා ඉස්කෝලේ යන්න ලෑස්ති වෙලා මවුපියන්ට වඳින්න. ඒ විතරක් නොවේ. අම්මා පාර ළඟට ඇවිල්ලා නොපෙනෙනතෙක් බලාගෙන ඉඳලා අතවනන්න ඕනෑ. දිනපතාම කරන දෙයක් මෙහෙම අත වනලා යන මගේ පුතා ‘දිය රකුසා’ අරන් ගියේ මොන හිතකින්ද. සුදු කමිසය ඇඳලා නිල් කලිසමත් ඇඳලා යන කොට හරිම ලස්සනයි.මේ තරම් ගුණාංග ඇති ලොකු පුතා ගියේ ආයේ ගෙදර එන්න හිතාන නොවේ යැයි කියලා මට හිතෙනවා’ යැයි මාතලේ විජයපාල විදුහලේ අට වසර ඉගෙනුම ලැබූ පැතුම් දිල්ෂාන් (13) සිසුවාගේ හදිසි වියෝව ගැන අදහස් පළ කරමින් ඔහුගේ පියා වන විජේවර්ධන මහතා පැවසීය.විජේවර්ධන මහතා වෘත්තියෙන් පෙදරේරුවකු වශයෙන් කටයුතු කරයි. තවදුරටත් අදහස් දැක්වු විජේවර්ධන මහතා මෙසේද කීය. මගේ එකම පුතාගේ වියෝව මට දරාගන්න බැහැ. පවුලේ සියලු බර අනාගතයේදී කරට ගන්න හිටියේ මගේ මේ පුතායි.එහෙත් මගේ පුතා අපි කාටත් හොරෙන් දිය රකුසා ඔහු අරන් ගියේ ඇයි. පවුලේ කටයුතු ගැන වගේම ගෙදර හදාගන්න හොඳට උත්සාහයක් තිබුණා. මගෛන් නිතරම අහනවා ගෙදර ටිකක් හදාගන්නා ක්‍රමයක් ගැන. ඒ වෙලාවට මම හිත හදලා පාසලේ වැඩ හොඳට කරගෙන යන්න කියා උපදෙස් දෙනවා. මල්ලියි චූටි නංගියි ගැන හොඳට හිතලා බලනවා. එහෙම හිටිය රත්තරන් පුතාට මේ වගේ දෙයක් වෙයි කියලා හිතෙන කොට දරාගන්න බැහැ.මගේ පුතාට පාසලේ හොඳම යාලුවෝ දෙන්නෙක් හිටිය.එක ළමයෙක් සිංහල අනෙක් ළමයා දමිළ. පුතාල තුන්දෙනා කලුදෑවලට ගිහිල්ලා දේවාලයටත් ගිහිල්ලා තියෙනවා. මේවා කරලා ඉවර වෙලා ‘සුදු ගඟට’ නාන්න ගිහිල්ලා තියෙනවා.ඒ වෙලාවේ වතුර පාර ටිකක් සැරෙන් ඇවිල්ලා තියෙනවා. මගේ පුතාට වතුරේ පීනන්න බැහැ.එක පාරට වතුරට වැටිලා තියෙනවා. ටික වෙලාවකින් පහළට ගිහිල්ලා වතුර සුළියකට අහුවෙලා පහළට ගිහිල්ලා තියෙනවා. ගල උඩ අනෙක් දෙන්න ඉඳල තියෙන්නෙ.ඒ වෙලාවේ නාන්න ආව කෙනෙක් ඉඳලා තියෙනවා. ළමයා වතුරේ ගහගෙන යනවා දැකලත් තියෙනවා. අනේ මාමේ මාව බේරගන්න කියලා අත දික් කරලා තියෙනවා.එහෙම කිව්වත් ඒ පුද්ගලයා කිසිම ගානකට නොගෙන ඔහුගේ අවශ්‍යතාවය ගැන හිතලා බලන් ඉඳලා. අපිට හිතාගන්න බැහැ මේ වගේ ඳඬස්සු මේ ලෝකේ ඉන්නවාද කියලා.පුතාගේ යාලුවෝ දෙන්න කියලා තියෙනවා වතුර සැර වැඩි නිසා නාන්න එපා කියලා. ඒ කියද්දිත් වතුරට බැහැලා නාල තියෙනවා.ඉක්මනට නාලා එන්න කියලත් තියෙනවා යාලුවෝ දෙන්න ඉක්මනට පාරට ගොඩ වෙලා පහළට දුවලා තියෙනවා පහලින් බලන්න. ඒ යන විට පාරේ ආව කෙනෙක් අහලා තියෙනවා ඇයි කියලා. ඒත් කියලා නැහැ. සැර කලාම කියලා තියෙනවා. ලමයෙක් වතුරේ ගියා කියලා.මේ වෙලාවේ රාජකාරී කළ පොලිස් නිලධාරීන් දෙන්නෙක් දේවාලය පාලම අසල ඉඳලා කියලා තියෙන්නේ ඉක්මනට පොලිසියට ගිහිල්ලා පැමිණිල්ලක් දාන්න කියලා.හැබයි ඒ දෙන්නා උනන්දුවෙන් වැඩ කළා නම් පුතාගේ ජීවිතය බේරාගන්න තිබුණා. විජේවර්ධන මහතා තවදුරටත් පැවසීය.මව ශ්‍රියානි ප්‍රේමලතා මහත්මිය කියා සිටියේ මගේ පුතා හැමදාම උදේට ඉස්කෝලේ යන්නේ් මට වැඳලා ඒ විතරක් මදි පාරට ඇවිල්ලා බලාගෙන ඉන්න ඕනෑ යනතුරු. දිනපතාම මේ පුරුද්ද තිබුණා. මගේ රත්තරන් පුතා කාටවත් කියන්නේ නැතිව ඇයි මෙහෙම ගමනක් ගියේ. අපිට හිතාගන්න බැහැ. ඇයි අපිට මේ වගේ ගින්දරක් දීලා ගියේ කියලා. හිතාගන්න බැහැ. ඉගෙනීමේ කටයුතු හොඳට කරගෙන ගියා. මල්ලි ගැනත් නංගි ගැන හොඳට බලනවා. ගෙදර නැති වෙලාවට හොඳින් බලාගෙන ඉන්නේ. එහෙම හිටිය මගේ රත්තරන් පුතාට වුණ දේ මගේ පුතා හැම ආත්මයකදීම මගේම පුතා වේවා. අකල් මරණයට ගොදුරු නොවේවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=n1207205</link>
    <topic>පොලිස් සැරයන්-කෝටිපති ව්‍යාපාරිකයාගේ පුතා ඇතුළු පස්දෙනාට ඇප</topic>
    <author>ගම්පොළ සමූහ</author>
    <content>නාවලපිටිය නගරයේදී 15 හැවිරිදි පාසල් දැරියක් පැහැරගෙන ගොස් ලැගුම්හල්වල සිරකර දූෂ්‍ය කළා යැයි චෝදනා ලැබ රක්ෂිත බන්ධනාගාරව සිටි නාවලපිටිය පොලිසියේ පොලිස් සැරයන්වරයකු හා කෝටිපති ව්‍යාපාරිකයකුගේ පුතෙකු ඇතුළු පස්දෙනා මුදල් හා ශරීර ඇප මත මුදාහැරීමට නාවලපිටිය මහේස්ත්‍රාත් දීප්ති කොඩිතුවක්කු මහත්මිය නියෝග කළාය.ඒ අනුව සැකකරුවන් හතරදෙනකුට රුපියල් ලක්‍ෂයක ශරීර ඇප හා රු. 25,000 බැගින් මුදල් ඇප ද ලැගුම්හල වෙනුවෙන් පෙනී සිටි සැකකරුට රුපියල් 75000 ක ශරීර ඇප ද නියම විය.මේ සැකකරුවන් වූයේ පොලිස් සැරයන් අජිත් විතාන, එම්. මොහොමඩ් සිරාජ්, එම්. ජේ. එම්. කාහිර්, මිල්රොයි හා සාමිවෙල් රගුනාදන් යන පස් දෙනාය.නාවලපිටිය නගරය ආසන්නයේ වෙළෙඳසැලකට පැමිණ සිටි මෙම පාසල් දැරිය මුලින්ම රවටා පැහැරගෙන ගොස් ඇත්තේ කෝටිපති ව්‍යාපාරිකයකුගේ පුතකු හා ත්‍රිරෝද රථ රියදුරකු විසිනි.ඔවුන් මෙම දැරිය දින 2 ක් පුරා ලැගුම්හල් දෙකක සිරකර දූෂ්‍ය කර පසුව නාවලපිටිය නගරය වෙත ගෙනැවිත් දමා පලා ගොස් තිබුණි.මේ පිළිබඳ 119 ට ලැබුණු තොරතුරකට අනුව තනිවම එහි ගිය නාවලපිටිය පොලිසියේ සැරයන්වරයා ඇතුළු දෙදෙනකු විසින් නැවත මෙම දැරිය වෙනත් ලැගුම්හලකට රැගෙන ගොස් දූෂ්‍ය කළැයි චෝදනා නඟා තිබුණි.ඊයේ (19) මේ සැකකරුවන් නාවලපිටිය මහේස්ත්‍රාත් අධිකරණය වෙත රැගෙන එන අයුරු දැකගැනීමට නාවලපිටිය නගරය වෙත විශාල පිරිසක් රැස්ව සිටි අතර ඒ බව දැනගත් පොලිසිය හා බන්ධනාගාර නිලධාරීන් මෙම සැකකරුවන් නගරය මැදින් උසාවිය වෙත රැගෙන නොගොස් නගරයට පෙර හමුවන අතුරු මාර්ගයක් වන වෙලි මාර්ගය ඔස්සේ හොර රහසේ උසාවිය වෙත රැගෙන යාමට පියවර ගෙන තිබුණි.අධිකරණය වෙත සැකකරුවන් හා දැරිය ඉදිරිපත් කළ නාවලපිටිය පොලිසිය ඉල්ලා සිටියේ දැරියගෙන් වීඩියෝපට ආධාරයෙන් කටඋත්තරයක් ගැනීමට අවසර ලබා දෙන ලෙසයි. ඒ අනුව ළමාරක්‍ෂක අධිකරණය මගින් එවැනි කටඋත්තරයක් ගැනීම සඳහා අවසර ලැබුණු අතර දැරිය පරිවාස බාරයට පත්කරන ලෙස ද නියෝග කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=r1207201</link>
    <topic>දඹදෙණියේ මාර්ග සංවර්ධනයටරුපියල් කෝටි 86ක ප්‍රතිපාදන</topic>
    <author>අලව්ව විශේෂ ඒ. කීර්තිසිංහ</author>
    <content>කුරුණෑගල දිස්ත්‍රික්කයේ මැතිවරණ කොට්ඨාස අතරින් මාර්ග සංවර්ධනය සඳහා වැඩිම මුදලක් වැය කර ඇත්තේ දඹදෙණියටය. ඒ සඳහා වැය කර ඇති මුදල රුපියල් 866994229 කි.මේ ප්‍රතිපාදන මගින් ආසනයේ ප්‍රධාන මාර්ග ඇතුළු සියලුම කුඩා මාර්ග සංවර්ධනය කරන බවත් ඇතැම් මාර්ගවල සියයට අනූවක් වැඩ නිම වෙමින් පවතින බවත් කුරුණෑගල දිස්ත්‍රික් පාර්ලිමේන්තු මන්ත්‍රී හා මහ මාර්ග අමාත්‍යාංශයේ අධීක්ෂණ මන්ත්‍රී ශාන්ත බණ්ඩාර මහතා පැවසීය.මේ යටතේ දැනට වැඩ නිම වී සහ නිම වෙමින් පවතින මාර්ග නම් මැටියගනේ මහරච්චිමුල්ල මාර්ගය, ගල්වංගුව වීරඹුගෙදර මාර්ගය, අලව්ව ජනරජ මාවත, මහර මල්ලැහැව මාර්ගය, නාරම්මල දෙමටගොල්ල මාර්ගය, දෙල්ගොඩවත්ත මාර්ගය, රිල්ඔළුව මාර්ගය, සීරිගල මාර්ගය, වැලිතරේ හබරලගස්ඉන්න මාර්ගය, කන්දෙගෙදර මාර්ගය , දඹගිරිගම මාර්ගය, නුගවෙල හා මාරවිට මාර්ග වෙන්නොරුව මාර්ගය, මාකොළදෙණිය මාර්ගය, උඩගන්කන්ද මාර්ගය හා ගලතරේ කැබැල්ලවිට ආදි මාර්ගයන්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=r1207202</link>
    <topic>කිරිමැටියා හේනවත්ත පාරේගමන අසීරුයි</topic>
    <author>ඡායාරූපය - ජිනදාස ගමගේ හෝමාගම විශේෂ</author>
    <content>ගොඩගම කිරිමැටියා හේනවත්ත පාර ගමන්කළ නොහැකි තරමටම අබලන්ව ඇත. සුසාන භූමිය පිහිටා ඇත්තේද මේ මාර්ගයේ නිසා මෘත දේහයක් ගෙනයාම පවා අසීරු බව ප්‍රදේශවාසීහු කියති. මාර්ගය පිළිසකර කිරීමට හෝමාගම ප්‍රාදේශීය සභාවේ අවධානය යොමුකරන ලෙස ඔවුහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=r1207203</link>
    <topic>අවිස්සාවේල්ල පොලිසියෙන් කසිප්පුතිප්පොළක් වටලයි</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>කලුඅග්ගල සුදුවැල්ල මූනමලේ වත්තේ පවත්වාගෙන ගිය නීති විරෝධී කසිප්පු නිෂ්පාදන මධ්‍යස්ථානයක් වැටලූ කොස්ගම පොලිසියේ නිලධාරීන් ගෝඩා මිලිලීටර් හත්ලක්ෂ විසි දහසක් සහ සැකකාරියක් අත්අඩංගුවට ගැනීමට සමත් වූහ.මේ සැකකාර කාන්තාව අවිස්සාවේල්ල අධිකරණයට ඉදිරිපත් කිරීමට නියමිතය.කොස්ගම පොලිසියේ ස්ථානාධිපති අරුණ ශාන්ත හේරත් මහතාගේ මෙහෙයවීම මත පො. ප. මුණසිංහ, උප. පො. ප. පෙරේරා නවරත්න, රණසිංහ යන නිලධාරීහු වැටලීම කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=r1207204</link>
    <topic>අඩන්තේට්ටම් කරන මවුපියන්ගෙන් බේරෙන්නයුවතියක් පොලිසියට පැමිණිලි කරලා</topic>
    <author>පාණදුර සමූහ</author>
    <content>16 හැවිරිදි යුවතියකට මවුපියන් නිවසේදී අඩත්තේට්ටම් කරන බවට දිනපතා පොලිසියට පැමිණිලි කරනවා. එම නිසා ඇය මිත්‍ර වී සිටින පෙම්වතා සමඟ පැනලා යන්න මා ඇයට කීවා යැයි පොලිස් පරීක්ෂකවරයකු අධිකරණයට පැවැසීය.මවුපියන්ට එරෙහිව ඇය ජාතික ළමා රක්ෂණ අධිකාරියට ද පැමිණිලි කර තිබෙනවා. එම පැමිණිලි ගැන විභාග කරන්න යැයි පවසමින් ජාතික ළමා රක්ෂණ අධිකාරිය පානදුර පොලිසියට දැනුම් දෙනවා.එම අධිකාරියේ කිසිම නිලධාරියෙක් පැමිණිලි ගැන විභාග කරන්නට එන්නේ නැතැයිද පොලිස් පරීක්ෂකවරයා තවදුරටත් පැවැසීය.මේ තරුණියගේ වයස අවුරුදු 16 කට වැඩියි.එම වයසේ පසුවන තරුණියන් ළමා නිවාසයක රඳවා තැබීම ගැන ළමා ආරක්ෂක පනතේ සඳහන් වන්නේ නැතැයි මහේස්ත්‍රාත්වරයා පැවැසීය.මෙම තරුණිය සම්බන්ධයෙන් ජාතික ළමා ආරක්ෂණ පනතේ කුමන වගන්තිය යටතේ ක්‍රියා කරන්නේදැයි පොලිසිය එම අධිකාරියේ සභාපතිවරයාගෙන් විමසිය යුතු යැයි මහේස්ත්‍රාත්වරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=r1207205</link>
    <topic>බීමතින් යතුරුපැදි ධාවනය කර දඩකයි</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ නගරයේ බීමත්ව, යතුරුපැදි ධාවනය කළ පුද්ගලයන් තිදෙනකු ගම්පහ ප්‍රධාන මහේස්ත්‍රාත් අධිකරණයට ඉදිරිපත් කිරීමෙන් පසුව එක් අයකුට රුපියල් 7500 බැගින් දඩයක්ද, පුද්ගලයන් තිදෙනාගේම රියැදුරු බලපත්‍ර මාස 6ක කාලයකට අත්හිටුවීමට ගම්පහ ප්‍රධාන මහේස්ත්‍රාත් ඛේමා ස්වර්ණාධිපති මහත්මිය නියම කළාය.පැමිණිල්ල ගම්පහ පොලිසියේ රථවාහන අංශයෙනි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=r1207206</link>
    <topic>කතක් රවටා විවාහ කරගෙනඅටලක්ෂයක රන් බඩුවලට විදලා</topic>
    <author>පානදුර සමූහ කපිල සෝමරත්න</author>
    <content>තමා අවිවාහකයකු බව පවසා කාන්තාවක් සමඟ විවාහ වී ඇයගේ රුපියල් ලක්ෂ අටක් පමණ වටිනා රන් ආභරණ ඉල්ලාගෙන ගොස් උකසට තබා මුදල් ලබා ගත් පුද්ගලයකු පානදුර පොලිසිය විසින් අත්අඩංගුවට ගෙන පානදුර මහේස්ත්‍රාත් ආර්. එස්. ඒ. දිසානායක මහතා වෙත ඉදිරිපත් කිරීමෙන් පසුව රක්‍ෂිත බන්ධනාගාර ගත කෙරිණි.සැකකරු විවාහකයෙකි. ජල බිල්පත් මීටර් ලකුණු කිරීමට පානදුරේ නිවෙසකට යන එන අතර මගදී ඔහු නිවෙසේ කාන්තාවක් සමග ප්‍රේම සම්බන්ධයක් ඇති කර ගෙන ඇත.ඔහුගේ පළමු බිරියට හොරෙන් මෙම කාන්තාව සමග විවාහ වී ඇති බවත් පළමු බිරිය මැද පෙරදිග රැකියාවකට ගොස් ඇති බවත් මහේස්ත්‍රාත් හමුවේ කළ විමසීමකදී අනාවරණය විය.ඔහු විවාහයක් සිදු කර ගැනීම සම්බන්ධයෙන් ඔහුට වෙනම නඩුවක් පවරන ලෙස මහේස්ත්‍රාත්වරයා පානදුර පොලිසියට උපදෙස් දුන්නේය.රුපියල් ලක්ෂ 8 ක වටිනා රන් අබරණ සාපරාධී ලෙස වංචා කිරීම සම්බන්ධයෙන් වැඩිදුර පරීක්ෂණ පවත්වා සැකකරුට නඩුපවරන ලෙසද මහේස්ත්‍රාත්වරයා පොලිසියට උපදෙස් දුන්නේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=r1207207</link>
    <topic>ඉන්ධන පිරවුම් හලේ සේවකයාඩීසල් වාහනේට පෙට්‍රල් ගහලා</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>තම වෑන් රථයට ඉන්ධන ලබා ගැනීමට හංවැල්ල නගරයේ ඉන්ධන පිරවුම් හලකට ගිය මාධ්‍යවේදියකුට එම වාහනයට යෙදිය යුතු ඩීසල් වෙනුවට පෙට්‍රල් පොම්ප කිරීම නිසා මහත් අකරතැබ්බයකට මුහුණ පෑමට සිදුවිය.පිරවුම් හලේ සේවකයාගෙන් සිදුවූ එම වැරැද්දට හිමිකරුවන්ගෙන් නිසි සහනයක් නොලැබුණු නිසා මාධ්‍යවේදියා හංවැල්ල පොලිස් ස්ථානයට ගොස් පැමිණිල්ලක් ඉදිරිපත් කළේය.හංවැල්ල පොලිස් ස්ථානාධිපති ලියනගම මහතා පැමිණිල්ලට අනුව පිරවුම් හලේ කළමනාකරු ගෙන්වා සිදුවී ඇති අලාභය ගෙවා සමථයකට පත්වන ලෙස දැන්වීය.මුලදී අලාභය ගෙවීමට අකමැත්ත පළ කළ කළමනාකරු පසුව වාහනයේ ටැංකියේ තිබී පෙට්‍රල් කලවම් වූ ඩීසල් ප්‍රමාණයට අලුත් ඩීසල් ලබාදීමට එකඟ වී ඇත.පොලිස් ස්ථානයේදී එම විභාගය පැවැත්වෙද්දී ඉන්ධන පිරවුම් හල වෙනුවෙන් පැමිණ සිටි එහි ප්‍රධාන කාර්මිකයා (හෙඩ්බාස්) ප්‍රශ්නයකට පිළිතුරු දෙමින් පවසා සිටියේ මෙවැනි සිදුවීම් අපේ පිරවුම් හලේ මාසයකට හය හතක් සිදුවන බවත් ඩීසල්වලට පෙට්‍රල් කලවම් වීම එතරම් ගණන් ගත යුතු නැති බවත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=r1207208</link>
    <topic>මහරගම සුපිරි වෙළෙඳ සංකීර්ණයේවැසිකිළි දුගඳ ජනතාවට හිරිහැරයක්</topic>
    <author>මහරගම විශේෂ - වේහැල්ලේ පියතිලක</author>
    <content>මහරගම සුපිරි වෙළෙඳ සංකීර්ණයේ පොදු වැසිකිළිය උතුරා යෑම නිසා සති පොළේ එක් කොටසක් අපවිත්‍ර වී ඇත.වැසිකිළි වළේ උතුරායන අපද්‍රව්‍ය ගලා බසින්නේ අසල ඇති මස්කඩ අසලිනි.මස්කඩවල දුගඳ සහ පිටාර ගලන වැසිකිළියේ අපද්‍රව්‍යවල දුගද නිසා සතිපොළේ එක් පැත්තක පාරිභෝගිකයන්ට යන්නට සිදුවී ඇත්තේ නාස් වසාගෙනය.වැසිදාට තත්ත්වය වඩාත් කනගාටුදායකය. පොළ පිහිටා ඇත්තේ නගර සභා කාර්යාලයෙන් පසෙක ඇති තාප්පයෙන් එපිටය. තවද මේ කොටස බල්ලන් හා බළලුන්ගේ රජදහනකි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=s1207201</link>
    <topic>ශ්‍රී ලංකා පිල ඔලිම්පික් උලෙළට අදියර දෙකකින් යයි</topic>
    <author>ප්‍රින්ස් ගුණසේකර</author>
    <content>ලන්ඩන් ඔලිම්පික් උලෙළට සහභාගීවන ශ්‍රී ලංකා පිහිනුම් ක්‍රීඩක හේෂාන් උණම්බුව හා රිෂිකා උඩ්ගම්පොල අද එංගලන්තය බලා පි‍ටත් වෙති.ඔලිම්පික් උලෙළට සහභාගීවන මැරතන් ක්‍රීඩක අනුරාධ ඉන්ද්‍රජිත් කුරේ, බැඩ්මින්ටන් ක්‍රීඩක නිලුක කරුණාරත්න හා මලල ක්‍රීඩිකා ක්‍රිස්ටීන් මෙරිල් දැනටමත් ලන්ඩන් නුවර සිටිති.මෙවර ඔලිම්පික් උලෙළට සුදුසුකම් ලබා සිටින බැඩ්මින්ටන් ක්‍රීඩිකා තිළිණි ජයසිංහ හා වෙඩි තැබීමේ ක්‍රීඩක මංගල සමරකෝන් මේ 24 වැනිදා ලන්ඩන් බලා පිටත් වීමට නියමිතව ඇත.ශ්‍රී ලංකා කණ්ඩායමට නායකත්වය ලබාදෙන නිලුක කරුණාරත්න පෝලන්තයේ හා ඇමරිකාවේ පුහුණුව ලබා එංගලන්තයට පැමිණි අතර ක්‍රිස්ටීන් මෙරිල් ඇමරිකාවේ පදිංචිව සිට පැමිණියාය. අනුරාධ ඉන්ද්‍රජිත් කුරේ කලක් සිට එංගලන්තයේ පදිංචිව සිටී.ඔලිම්පික් ක්‍රීඩා උලෙළ මේ මස 27 වැනිදා සිට අගෝස්තු 12 දක්වා පැවැත්වෙන අතර පාපන්දු තරග පමණක් මේ 25 වැනිදා ආරම්භ කෙරේ.ශ්‍රී ලංකා ක්‍රීඩක ක්‍රීඩිකාවන් සහභාගීවන පිහිනුම් හා වෙඩි තැබීමේ ඉසව් මේ 28 වැනිදා ආරම්භ කෙරේ.ඔලිම්පික් ක්‍රීඩා උලෙළකදී ශ්‍රී ලංකාව මෙතෙක් රිදී පදක්කම් දෙකක් දිනා සිටින අතර ඩන්කන් වයිට් හා සුසන්තිකා ජයසිංහ එම අමරණීය සටහන් තැබුහ.මෙවර ඔලිම්පික් උලෙළට සහභාගිවීම උදෙසා අද ලන්ඩන් බලා පිටත්ව යන පිහිනුම් ක්‍රීඩක හේෂාන් උණම්බුව හා රිෂිකා අඩුගම්පොල යන දෙදෙනාම සදහන් කළේ තම පෞද්ගලික දක්ෂතා වැඩිකර ගැනීමට මේ ක්‍රීඩා උලෙළේදී හැකිවන බවයි.හේෂාන් උණම්බුව මීටර් 100 පසුපස ආර හා රිෂිකා උඩුගම්පොල මීටර් 100 නිදහස් ආර ඉසව්වලින් ඔලිම්පික් උලෙළ නියෝජනය කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=s1207202</link>
    <topic>ශ්‍රී ලංකාව ප්‍රථම වතාවට  මෙල්බර්න් ක්‍රිකට් පිටියේදී BOXING DAY ටෙස්ට් තරගයක</topic>
    <author>වර්නන් ගුණසේකර</author>
    <content>1995 වසරේ මුත්තයියා මුරලිදරන් පන්දුව දමා ගසන බවට චෝදනා කිරීමෙන් පසුව ප්‍රථම වතාවට ශ්‍රී ලංකා ක්‍රිකට් කණ්ඩායම ලබන දෙසැම්බර් 26 වැනිදා ඔස්ට්‍රේලියාවේ මෙල්බර්න් ක්‍රිකට් ක්‍රීඩාංගණයට (එම්.සී.ජී.) පිවිසෙයි. මෙය, ශ්‍රී ලංකාව මෙල්බර්න් ක්‍රිකට් කෙළිබිමේ ක්‍රීඩා කරන ප්‍රථම ‘බොක්සිං ඩේ’ (නත්තලට පසු දිනය) ටෙස්ට් තරගය වෙයි.දෙසැම්බර් 26 සිට 30 දක්වා පැවැත්වෙන මේ තරගය මහේල ජයවර්ධනගේ කණ්ඩායමේ වසර 2012 – 2013 ත්‍රිත්ව ටෙස්ට් තරගමාලා ඔස්ට්‍රේලියානු සංචාරයේ දෙවැනි ටෙස්ට් තරගයයි. පළමුවැන්න දෙසැම්බර් 14 සිට 18 දක්වා හොබාර්ට්හිදී පැවැත්වෙන අතර තෙවැනි හා අවසාන ටෙස්ට් ගැටුම ජනවාරි 3 වැනිදා සිට 7 වැනිදා දක්වා සිඩ්නි ක්‍රිකට් ක්‍රීඩාංගණයේදී පැවැත්වීමට නියමිතය. හිටපු ඔස්ට්‍රේලියා නායක රිකී පොන්ටිං දෙවැනි ටෙස්ට් තරගයට සහභාගි වුවහොත් ඔහු එම තරගය ට හා මෙල්බර්න් ක්‍රිකට් ක්‍රීඩාංගණයේ පැවැති ශ්‍රී ලංකාවේ ප්‍රථම තරගයට ක්‍රීඩා කළ එකම ඔස්ට්‍රේලියානු ක්‍රීඩකයා වනු ඇත.කෙසේ වෙතත්, මෙල්බර්න් ක්‍රිකට් ක්‍රීඩාංගණයේ පසුගිය වසර කිහිපය තුළ පැවැති සීමිත ඕවර තරගවලදී ශ්‍රී ලංකාව සාර්ථකත්වයක් ලබා සිටී. ත්‍රිත්ව ටෙස්ට් තරගමාලාවෙන් පසුව ශ්‍රී ලංකාව හා ඔස්ට්‍රේලියාව අතර ජාත්‍යන්තර එක්දින තරග පහක් හා විස්සයි20 තරග දෙකක් පැවැත්වීමට නියමිතව ඇත.2013 ජනවාරි මස 11 සිට 23 දක්වා වන ජාත්‍යන්තර එක්දින තරගමාලාවේ තරග පහ මෙල්බර්න් ක්‍රිකට් ක්‍රීඩාංගණය, ඇඩිලේඩ් ඕවල්, ගබා, සිඩ්නි ක්‍රිකට් ක්‍රීඩාංගණය හා බෙලිරිව්හිදී පැවැත්වේ.අනතුරුව, ජනවාරි 26 වැනි දින පළමු විස්සයි20 තරගය සිඩ්නිහි ඔලිම්පික් පාක් ක්‍රීඩාංගණයේත්, දෙවැනි විස්සයි20 තරගය ජනවාරි 28 වැනි දින මෙල්බර්න්හිදීත් පැවැත්වෙනු ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=s1207203</link>
    <topic>සමස්ත ලංකා සවි එසවීමේ තරගාවලියට අයදුම්පත්</topic>
    <author/>
    <content>සමස්ත ලංකා ශක්ති සවි එසවීමේ තරගාවලිය මේ මස 28හා 29 දෙදින තුල වාද්දුව විජයකුමාරතුංග රංග ශාලාවේදී පැවැත්වේ.තරගාවලිය ආබාධිත රණවිරුවන් සඳහා බෙන්ච් ප්‍රෙරෙස්, විවෘත කාන්තා/පිරිමි පවර්ලිෆ්ටින්, කළුතර දිස්ත්‍රික් සවිඑසවිමේ හා පවර්මෑන් තේරිමේ තරගය ලෙස කොටස් තුනකින් සමන්විත වන අතර ශක්ති සවි එසවිමේ තරගය පිරිමි කි.ග්‍රෑ 59සිට 120ට වැඩි හා කාන්තා කි.ග්‍රෑ 47සිට 84 ට වැඩි, අබාධ සහිත වුවන් සඳහා කි.ග්‍රෑ 48 සිට 100 ට වැඩි, කළුතර දිස්ත්‍රික් තරග පිරිමි කි.ග්‍රෑ54 සිට 120 හා කාන්තා කි.ග්‍රෑ 42 සිට 84 ලෙසින් තරග පැවැත්වේ.ක්‍රීඩා සමාජයකින් එක බර පංතියකට උපරිම දෙදෙනකු වනසේ ශ්‍රී ලංකා පුරවැසිභාවය ඇති ක්‍රීඩකයන් අට දෙනෙකු හා ක්‍රීඩිකාවන් හත් දෙනෙකු තරගාවලියට ඉදිරිපත් කළ හැකිය.තරග පිළිබද වැඩි විස්තර පසුව දැනුම් දෙන අතර අයදුම්පත් මේ මස 22 වැනි දිනට ප්‍රථම ශක්ති සවි එසවිමේ තරගාවලිය අයි.පී.නන්දසේන 42, මොරොන්තුඩුව පාර මැලෑගම වාද්දුව යන ලිපිනය වෙත යොමු කරනමෙන් සංවිධායකයන් දන්වා සිටි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=f1207201</link>
    <topic>රනිල්ගේ කැඳ හැළියට ආඬි හත්දෙනයි</topic>
    <author>මහින්ද අබේසුන්දර</author>
    <content>මිනිසුන් නොමරා මරණ ආණ්ඩුව වෙනස් කිරීමට පොදු විපක්‍ෂයකට එක් වී සිටින බව එජාප නායක රනිල් වික්‍රමසිංහ මහතා ගම්පහදී ප්‍රකාශ කර තිබේ. මිනිසුන් මරපු යුගයක් තිබුණි. ඒ ආණ්ඩුව නොවේ. වික්‍රමසිංහ මහතා අස්සන් කළ සටන් විරාම ගිවිසුම යටතේ නිදහසේ රට තුළ හොල්මන් කළ කොටි සංවිධානයේ ප්‍රභාකරන්ය. වික්‍රමසිංහ මහතා පමණක් නොව එජාපයේ අනෙකුත් දේශපාලනඥයන්ද සටන් පාඨ ලෙස නිර්මාණය කර ගන්නේ තමන්ටවත් රටටත් වැඩක් නැති ආණ්ඩුව හොලවන්නට වත් බැරි තුට්ටු දෙකේ බාල සටන් පාඨය.එය එසේ වේවා. වික්‍රමසිංහ මහතා ප්‍රමුඛ කණ්ඩායම නොමරා මරණ මිනිසුන් වෙනුවෙන් ආණ්ඩු වෙනසකට තෝරාගෙන ඇත්තේ සීයක් දෙසීයක් නැති තුට්ටු දෙකේ දේශපාලන වලිප්පුකාර පක්ෂ කීපයකි. මනෝ ගනේෂන්ගේ ප්‍රජාතන්ත්‍රවාදී ජනතා පෙරමුණ පොදු විපක්ෂයේ එක් හවුල්කාර පක්ෂයකි. වැඩිම වුණොත් මන්ත්‍රීවරුන් දෙදෙනකු පත්වීමට ඉඩ තිබේ.එයද ස්ථිර නැත. අනෙක් කෙළිකාරයා එක්සත් සමාජවාදී පක්ෂයේ නායක සිරිතුංග ජයසූරියයි. ඔහුගේ නම අහලා ඇතත් අප හඳුනන්නේ නැත. අපට හිතෙන අන්දමට ඔහු ප්‍රාදේශීය සභාවක හෝ මරණාධාර සමිතියක්වත් නැත.රනිල් වික්‍රමසිංහ ලොක්කා පොදු විපක්ෂය හදන්නට තවත් නල්ල මලේ බඩුවක් තෝරාගෙන ඇත. ඒ නව සිංහල උරුමයේ සරත් මනමේන්ද්‍රයි. ඔහු විටෙක ජනාධිපතිතුමාට හිතවත්වද සිටියේය. දැන් කරන්නට දෙයක් නැති නිසාදෝ රනිල්ට එකතු වී සිටී. සරත් මනමේන්ද්‍ර හිතාගෙන ඉන්නේ තමා මේ රටේ දේශපාලන කරළියේ දිදුලන තරුවක් ලෙසටය. පසුගිය දා මෙම තරුව පිස්තෝලයක් වැනි ගිනි අවියක් සම්බන්ධයෙන් කතාබහට ලක් වී තිබුණි. කොහොම වෙතත් සරත් මනමේන්ද්‍ර ද දේශපාලන පක්ෂයක නායකයෙකි.රනිල්ට එකතු වී තවත් පොරක් සිටී. ඒ නව වාමාංශික පෙරමුණේ නායක ආචාර්ය වික්‍රමබාහු කරුණාරත්නයි. ඒ මහතා දේශපාලනය අත්හැර කථිකාචාර්ය තනතුර දරනවා නම් මාසික වැටුපක්ද ලැබේ. මෙම පාරාජික දේශපාලනඥයා මොනවා හරි දෙයක් කියයි. ඒ කියන දේ නිවැරදි යයි කියන මිනිහා හිතාගෙන සිටී. ඒත් සතපහක වැඩක් නැත. ජනතාව ඔහු සමඟ නැත. පළාත් සභාවට තේරුණේ ශ්‍රීලනිපය සමඟ හවුලේ තරග කළ අවස්ථාවේදී ය. මේ මනුස්සයා ගැන අපට දුකක් ද ඇතිවෙයි. ඔහු ආචාර්ය වුවත් වාමාංශික වුවත්, බුද්ධිමතකු වුවත් නගර සභාවක ආසනයක් වත් දිනා ගන්නට බැරි විය.දෙමළ තරුණයෙක් කොළඹ මහ නගර සභාවට තේරී පත්විය. ආචාර්ය වික්‍රමබාහු කරුණාරත්න පරාජයට පත්විය. ආචාර්යතුමා කළේ ඉහත කී දෙමළ තරුණයාට ඉල්ලා අස්වෙන්නට කියා ජේ. ආර්. ගේ ඡන්ද ක්‍රමය යටතේ නගර සභාවේ මන්ත්‍රී ධුරයකට පත්වීමය. ඒ මිනිසා නායකත්වය දෙන පක්ෂයද දැන් පොදු විපක්ෂයේ පක්ෂයකි.පොදු විපක්ෂයට පත් වී ඇති අනෙක් පක්ෂය රුහුණු ජනතා පක්ෂයයි. එහි මහ ලේකම්වරයා අරුණ සොයිසාය.සමාවන්න; අපි ඔහු හඳුනන්නේ නැත. අසා නැත. විස්තරයක් අප වෙත එවන්නේ නම් ඔහු ගැන යමක් උගත හැකිය. නිදහස් වේදිකාවේ බ්‍රිටෝ ප්‍රනාන්දු පොදු විපක්ෂයේ සාමාජිකයෙකි. අප හඳුනන එකම බ්‍රිටෝ කොමියුනිස්ට් පක්ෂයේ කේ. ඊ. බ්‍රිටෝය. රනිල් වික්‍රමසිංහ මහතා කියන පොදු විපක්ෂයේ සාමාජික පක්ෂ ගැනයි අප ඉහත සඳහන් කළේ.මේ පොදු විපක්ෂය දැන් සූදානම් වන්නේ මේ ආණ්ඩුව වෙනස් කිරීමටය. මේ ආණ්ඩුව වෙනස් කිරීමට අපට නම් තවම අවශ්‍ය නැත. එහෙත් සමගි සම්පන්න නොවූ දේශපාලන පක්ෂයක් ජනතාව ඒකරාශි කරන්නේ කෙසේද යන්න අපට ප්‍රශ්නයකි. ඒ නිසා තව ටික කාලයක් මේ ආණ්ඩුව තිබිය යුතු යයි අපි සිතමු.මිනිසුන් නොමරා මරණ ආණ්ඩුව වෙනස් කිරීමට රනිල් වික්‍රමසිංහ මහතා කතා කර ඇත්තේ 1980 ජූලි වැඩ වර්ජනයට වසර 33 ක් පිරුණු ජූලි 17 වැනිදා වීම දෛවයේ සරදමකි. අප එසේ කියන්නේ් දිනකට රුපියල් 10ක වැටුප් වැඩිවීමක් ඉල්ලා 1980 ජූලි මාසයේ වැඩ වර්ජනය කළ මේ රටේ වැඩකරන පන්තියේ ලක්ෂ ගණනක් රැකියාවලින් දොට්ට දමා එදා එජාපයේ ජේ. ආර්. ජයවර්ධන මිනිසුන් නොමරා මැරූ බැවිනි.එජාපයේකළු පැල්ලම1980 වැඩවර්ජනයට එක් වූ සියලු සේවකයන් දොට්ට දමද්දී ජේ. ආර්. ජයවර්ධනගේ සෙවණැලි සේ ක්‍රියාකරමින් හුරේ දැමූ රනිල් ඇතුළු කණ්ඩායම තවමත් එජාපයේ සිටිති. සේවකයන් දොට්ට දැමීම ගැනත් වෘත්තීය සමිති කනත්තට යැවීමටත් තීරණය කරද්දී උඩ පැන හුරේ දැමූ රනිල් වික්‍රමසිංහ මහතා ඇතුළු එජාප නඩය තවමත් එජාපයේම සිටිති.රැකියාව නැති තම දරු පවුල නඩත්තු කරන්නට නොහැකි රාජ්‍ය සේවකයන් පනස්දාහෙන් විස්සකට ආසන්න පිරිසක් සියදිවි නසා ගනිද්දී රනිල් අතුළු කණ්ඩායම කිසිවක් නොදන්නා අමනයෝ ලෙසින් කටවල් බලියා ගෙන සිටි ආකාරය අපට මතකය. එක්සත් ජාතික පක්ෂ පාලන කාලය තුළ මහා කළුපැල්ලමක් ගා ගත්තේද 1980 වැඩවර්ජන වලදී බව ඉතිහාසය සටහන් කරයි. වෘත්තීය සමිති මර්දනය කරමින් සේවකයන් බුරුතු පිටින් දොට්ට දමමින් ජේ. ආර්. ජයවර්ධන ඒකාධිපතියකු සේ ක්‍රියා කරද්දී රනිල් වික්‍රමසිංහ මහතා ඇතුළු පිරිසක් අත්පොළසන් දී එම ක්‍රියාදාමය අනුමතකරද්දී එජාපය ආණ්ඩුව මිනිසුන් නොමරා මැරූ බව අප කිව යුතුය.1980 වැඩ වර්ජනයේදී රැකියාවෙන් දොට්ට දැමූ පිරිසට යළි සේවය ලබා ගැනීමට එක්සත් ජාතික පක්‍ෂ ආණ්ඩුවේ රනිල් වික්‍රමසිංහ මහතා ඇතුළු කිසිම ඇමැතිවරයකු නොව මන්ත්‍රීවරයකු කිසිම සාකච්ඡාවක් කළේ නැත. කම්කරු පක්ෂය පාවා දෙමින් ජේ. ආර්. ජයවර්ධන ඉදිරියේ දණින් වැටුණු ඇතැම් වෘත්තීය සමිති නායකයන් ජේ. ආර්. ගේ අණින් හා පිහිටෙන් එතෙර සවාරි ගැසූ හැටි ද අපට මතකය.ජේ. ආර්. ජයවර්ධනගේ මර්දන නීති යටතේ රැකියා අහිමිව 1980 ජූලි වර්ජකයන්ට යළි රැකියා ලබා ගැනීමට හෝ වන්දියක් ලබා ගෙන ඉවත්වීමට හෝ සාකච්ඡා කළා නම් ඒ සමසමාජකාරයන් පමණි. එයිනුත් අභාවප්‍රාප්ත බර්නාඩ් සොයිසා පමණි.එක් මැතිවරණයකදී දකුණු කොළඹ බහු ආසනය නිතරගයෙන් තේරී පත්වූ බර්නාඩ් සොයිසා ජේ. ආර්. ජයවර්ධන ගේ දේශපාලන මිතුරෙකි. ඒ නිසාම ජූලි වර්ජකයන් ගැන විසඳුමකට ඒම සඳහා සාකච්ඡාවලට ඉඩ සැලසුණි.අප එසේ සටහන් කළේ එදා ජේ. ආර්. ජයවර්ධන ආණ්ඩුව 1980 දී මිනිසුන්ට ඇත්තටම මැරෙන්නට කටයුතු කළ ආකාරයෙන් බිඳකි. ජේ. ආර්.ජයවර්ධන ඒ සියලු විනාශයන් කරද්දී කටක් ඇර වචනයක් නොකී රනිල් වික්‍රමසිංහ අද ආණ්ඩු වෙනස් කරන්නට යන්නේ මිනිසුන් නොමරා මරණ නිසා බව කීම අපට නම් මහා විහිළුවකි.අපට පුදුමය නම් සියලු ඉතිහාස කතාව දන්නා වික්‍රමබාහු සහ සිරිතුංග ජයසූරිය වැනි දේශපාලන අනාථයන් රනිල් පිටුපස යාමය. යන්නට තැනක් නැතිනම් වික්‍රමබාහු කළ යුත්තේ පත්තරවලට ලිපියක් දෙකක් ලියා ගෙන විශ්වවිද්‍යාල දේශන තුන හතරක් කරගෙන කීයක් හෝ ලබාගෙන ජීවත් වීමය. එය මොන තරම් අපූරුද? අප එසේ කියන්නේ රනිල් වික්‍රමසිංහත් වික්‍රමබාහු කරුණාරත්නටත් දේශපාලනය ඇලජික් නිසාය.මෝඩකම් සහ අනුවණකම්“යුද්ධය අවසන් වූ විගසම සරත් පොන්සේකා මෑත ලංකා ඉතිහාසයේ හොඳම යුද සෙනෙවියා බවට රට පුරා මහජනයා ප්‍රීති ඝෝෂා කළා. ඒත් ඔහු කළ ලොකුම වැරැද්ද තමයි මිල්ටරි යුනිෆෝම් ගලවපු හැටියේම දේශපාලනයට පිවිසීම. 2010 ජනාධිපතිවරණයට තරග කිරීම තමයි ඔහු කරපු ලොකුම අනුවණකම. ඇමෙරිකාවේ අයිසන්හවර් යුද හමුදාවෙන් විශ්‍රාම ගිහින් අවුරුදු 7කට පස්සෙයි දේශපාලනයට ආවේ. ප්‍රංශයේ මහා සෙන්පති චාල්ස් ඩිගෝල් හමුදාවෙන් විශ්‍රාම ගිහින් අවුරුදු 10කට පසුවයි දේශපාලනයට පිවිසුනේ.”එම අදහස කාගේවත් නොව ජ්‍යෙෂ්ඨ පරිපාලන නිලධාරී සාහිත්‍යධර අමරහේවා මද්දුම මහතාගේය. ඔහු මේ බව ප්‍රකාශ කළේ අනෝමා ෆොන්සේකා පදනමේ වාර්ෂික රැස්වීමේදීය.මෙම රැස්වීමට අනෝමා ෆොන්සේකා සහ සරත් ෆොන්සේකා ද සහභාගී වී සිටියහ.මේ ගැන අපට කියන්නට ඇත්තේ මිල්ටරි යුනිෆෝම් ගැලවූ විගස දේශපාලනයට පිවිසීම අනුවණ කමක් යන්න අප අනුමත කරන බවයි. මේ මනුස්සයා තවමත් කරන්නේ ඒ අනුවණ කමමයි.” අප මොනවා කරන්නද ?.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=f1207202</link>
    <topic>නාට්‍යවලටත් බද්දක් ඕනෑ</topic>
    <author/>
    <content>* කලක් ප්‍රධාන ධාරාවේ ජනප්‍රිය හා කාර්ය බහුල නළුවෙක් වූ ඔබ පසුගිය කාලයේ නිර්මාණයන් හි දකින්න නොලැබුණේ ඇයි?මට හැමදාම රාත්‍රියට සියලුම රූපවාහිනි නාලිකාවල මුහුණ දාගන්න වුවමනාවක් නැහැ. පසුගිය කාලයේ දී මට බොහෝ නිර්මාණයන්ට ආරාධනා ලැබුණා. නමුත් මට කරන්න දෙයක් තිබුණේ නැහැ. ආර්ථිකය ගොඩ නඟා ගැනීම සඳහා නිර්මාණ පසුපස හඹා යාම පමණක් ප්‍රමාණවත් නැහැ. රංගන ශිල්පියා ලෝකය හොඳින් වටහා ගන්නා චරිතයක් බවට පත්විය යුතුයි. හොඳ රංගන ශිල්පියෙක් බිහිවෙන්න වසර ගණනාවක් යන්නේ ඒකයි.* පසුගිය කාලයේ දී ඔබගේ නිර්මාණ දායකත්වය ලැබුණේ කුමන ක්ෂේත්‍රයන්ට ද?බ්‍රිතාන්‍ය කවුන්සිලය වෙනුවෙන්කළ “හොට්ස් ප්‍රිජ්” නාට්‍යයෙන් පසු මම නාට්‍යයක් කළේ නැහැ. නමුත් නිර්මාණ කිහිපයකට දේශීය සගයෙක් හැටියට සම්බන්ධව තිබෙනවා. බ්‍රිතාන්‍ය කවුන්සිලයේ හැට වන සංවත්සරය වෙනුවෙන් කළ ත්‍රෛභාෂා නිෂ්පාදනය මගේ දායකත්වය ලැබුණු එවැනි නිර්මාණයක්.මම පසුගිය කාලයේ දී වැඩිපුරම කළේ වැඩමුළු පැවැත්වීම යි. අගනුවර පාසල් කිහිපයක වගේම ත්‍රිකුණාමලය වැනි දුර බැහැර ප්‍රදේශවලත් වැඩමුළු පැවැත් වුවා.* ඔබ ගේ මංගල චිත්‍රපටය වූ ‘මල්වර අඩවිය’ අතරමඟ නැවතුණේ ඇයි?චිත්‍රපට සංස්ථාව ආරම්භ කළ නවක සිනමාකරුවන්ට ණය පහසුකම් සැලසීමේ වැඩපිළිවෙළ යටතේ ජයන්ත චන්ද්‍රසිරි, ඉනෝකා සත්‍යාංගනී, ලින්ටන් සේමගේ, සත්‍යජිත් මාඉටිපේ වැනි නිර්මාණකරුවන් රැසකට සිනමාවට පිවිසීමට හැකි වුණා. මගේ චිත්‍රපටය නිෂ්පාදනය සඳහාත් අවස්ථාව උදා වූයේ එම වැඩපිළිවෙළ අනුවයි. සංස්ථාව 2002 න් පසු එම වැඩපිළිවෙළ නවතා දැමුවා. ඔවුන් ඒ වන විට මුදල් ගෙවා චිත්‍රපටයේ අයිතිය පවරා ගෙන තිබුණා. ඒ නිසා මට එය වෙනත් නිෂ්පාදකයන්ට ලබා දීමට හැකියාවක් ලැබුණේ නැහැ. ඔවුන් එය නිෂ්පාදනය කරන්නෙත් නැහැ. ඒ නිසා චිත්‍රපටයේ කටයුතු ඉදිරියට ගියේ නැහැ. නමුත් ණය පියවන්න කියලා ලියුම් නම් එවනවා. මම ඔවුන්ට කිව්වා චිත්‍රපටයේ අයිතිය නැවත මට දෙන්න මම ණය පියවන්නම් කියලා. දැන් අවුරුදු දහයක් ගියා මට කිසිම උත්තරයක් නැහැ. ඒ වගේ තත්ත්වයක් යටතේ සිනමාව ගැන කුමන කතා ද?* සිනමාවට පිවිසෙන්න ඒ පිළිබඳ අධ්‍යයනයක් අවශ්‍ය ද?අද චිත්‍රපට හැදෙන විදිහ අනුව මටත් එහෙම හිතෙනවා. නළු නිළියන් පෙළ ගැස්වීම පිළිබඳ ක්‍රමවේදයන් වේදිකාවෙ වගේම සිනමාවේත් තිබෙනවා. වෙනත් රටවල සිනමාකරුවෙක් වීමට තිබෙන ප්‍රබලම සුදුසුකම තමයි නාට්‍ය හා සිනමා පාසලක ඉගෙන ගෙන තිබීම. ඊට අමතරව ඔවුන් චිත්‍රපටයක් නිෂ්පාදනය කිරීමට පෙර අවම වශයෙන් නාට්‍යයක් හෝ කෙටි චිත්‍රපටයක් නිෂ්පාදනය කර තිබිය යුතුයි. ඩැනි ඩොයිල් ‘ස්ලම් ඩෝග් මිලියන්’ චිත්‍රපටය හැදුවේ දීර්ඝ කාලයක් වේදිකාවෙන් ආභාෂය ලැබීමෙන් පසුවයි. අපේ රටේ එවැනි දැවැන්ත නිෂ්පාදනයන්ට පිවිසෙන අධ්‍යක්‍ෂවරුන්ට මේ කොතැනකින් වත් ලබාගත් පරිචයක් නැහැ.සිනමාව ගැන හදාරා කර්මාන්තයට පිවිසෙන්න හදන විට ආරම්භයේ දීම සියලු දේවල් අහිමි කර පැත්තකට කර තිබෙනවා. නමුත් කැමරාව තියන්නේ කොතැන කියලාවත් දන්නේ නැති සමහරු අද ජයට ම චිත්‍රපට කරනවා. මේක තමයි යථාර්ථය.* ‘සර්කස් කාරයෝ’ හරහා ඔබ අපගේ අවධානය යොමු කරන්නේ කුමක් වෙතද?නූතන මිනිසාගේ වෙනස්වීම ගැන කතා කිරීම මෙම නිර්මාණයේ අරමුණයි. වටපිටාවේ සිදුවන දේවල්වලට ඔවුන් මුහුණ දෙන ආකාරය එක්තරා සිද්ධියක් ආශ්‍රයෙන් හෙළිදරව් කෙරෙනවා.* නාට්‍ය ඉදිරියට ගලාගෙන යන්නේ ප්‍රශ්න කිරීමක ස්වරූපයෙන්. එවැනි ආකෘතියක් තෝරා ගැනීමට හේතුව කුමක් ද?නාට්‍යයේ කේන්ද්‍රිය සිදුවීම වන්නේ සර්කස් කණ්ඩායමකින් හමුවන බෝම්බයක් ගැන ඔවුන්ගෙන් කරන ප්‍රශ්න කිරීමක්. නිලධාරියා සර්කස්කරුවන් ගෙන් කරන ප්‍රශ්න කිරීම එක්තරා විදිහකින් ඉතිහාසය පුරාම මෙම පන්තිය අපෙන් කරන ප්‍රශ්න කිරීම සිහි ගන්වනවා. සංවාද ආකෘතියට යොදා ගැනීම නිසා ප්‍රශ්න කිරීම මඟින් ඔවුන් දැන ගැනීමට උත්සාහ කරන දෙයක් ගැන පූර්ව ඉඟියක් ලැබෙනවා. නමුත් අවසානයේ ඔවුන් හෙළිදරව් කරගන්නේ තමුන් බලාපොරොත්තු වන දෙය නොවෙයි. සත්‍ය යැයි අපි වටහා ගන්නා දෙය සාපේක්‍ෂයි. මෙම ස්වභාවය ගැන කියන්න වගේම ප්‍රශ්න කිරීමෙන් අනුන් වගේම තමනුත් හෙළිදරව් වෙන බව දක්වන්න වඩා ප්‍රබල සංවාද ආකෘතිය යි.* නාට්‍ය කලාවට ශක්තිමත් පදනමක් ඇති කිරීමට විදෙස් අත්දැකීම් අනුව ඔබේ යෝජනා මොනවා ද?නාට්‍ය කලාව තුළ නර්තනය, සාහිත්‍ය, චිත්‍ර කලාව, සංගීතය වැනි සෑම කලා මාධ්‍යයක්ම අනුෂාංගිකව පවතිනවා. ඒ නිසා නාට්‍ය රැකගත හැකි නම් අනෙකුත් කලාවන් ආරක්‍ෂාවේ යැයි මතයක් පවතිනවා. ජර්මනිය වැනි රටක භාණ්ඩ කිහිපයක් මත පනවන බද්ධ පෙරලා යෙදවෙන්නේ නාට්‍ය කලාවේ දියුණුව සඳහායි. අමෙරිකාවත් එවැනි ක්‍රමයක් පවත්වාගෙන යනවා.මේක අපිට නුපුරුදු අදහසක් නෙමෙයි. ආරෝග්‍ය ශාලා ලොතරැයිය ආරම්භ කළ කාලයේ එහි ආදායම වෙන් වූයේ රෝහල් දියුණු කිරීම සඳහා යි. එවැනි ක්‍රමයක් නාට්‍ය කලාව වෙනුවෙන් ඇති කරන්න පුළුවන්. එහෙම නැත්නම් රට බීම සඳහා අය කරන බද්දෙන් සුළු ප්‍රතිශතයක් වේදිකාව නඟා සිටුවන්න වෙන් කළ හැකි නම් නාට්‍ය කලාව පමණක් නෙවෙයි සමස්ත කලාවම නඟා සිටුවන්න පුළුවන්.නාට්‍ය පාසල් පවත්වාගෙන යාම තරුණ නාට්‍යකරුවන්ට නාට්‍ය නිෂ්පාදනය සඳහා උදව් කිරීම, අත්දැකීම් බහුල ශිල්පීන්ට ඔවුන්ගේ දැනුම බෙදා හදා ගත හැකි තැනක් ඇති කිරීම අලුත් රඟහලවල් ඉදිකිරීම වැනි කටයුතු සඳහා එවැනි අරමුදලකට ලැබෙන මුදල් යෙදවිය හැකියි. එපමණක් නෙවෙයි අසරණ වන කලාකරුවන්ට උදව් කිරීම වැනි වැඩ රාශියක් මෙවැනි වැඩපිළිවෙළක් මඟින් ඇති කළ හැකියි.* අනාගත පැවැත්ම ගැන සලකන විට ගැටලු තිබෙන්නේ යටිතල පහසුකම් වර්ධනය නොවීමේ දිශාවේ පමණ ද?ශක්තිමත් වැඩපිළිවෙළක් නොතිබීම නිසා නාට්‍ය කලාව හැදෑරීම සඳහා පැමිණෙන තරුණ ශිල්පීන් තවදුරටත් මේ මාධ්‍යයේ රැඳෙන්නේ නැහැ. ඔවුන් වෙළඳ ප්‍රචාරණය වැනි වෙනත් ක්ෂේත්‍රයන්ට යනවා. කලාවේ දිගටම එල්බගෙන සිටීම හා එහි පවතින අස්ථිරභාවය කලාකරුවන්ගේ ජීවිත වලට ඉමහත් බලපෑමක් කරනවා. එය අවාසනාවන්ත තත්ත්වයක්. මේ ප්‍රශ්නයට විසඳුම් ලැබෙනව නම් දැවැන්ත නිර්මාණ කරන්න පුළුවන්.අධ්‍යාපනයකින් තොරව කිසිවක් කරන්න බැහැ. මේ වන විට ලෝකයේ ඉදිරියෙන්ම සිටින්නේ පුහුණු අධ්‍යක්‍ෂවරු හා නළුවන්. නමුත් ලංකාවේ ඒකේ අනිත් පැත්ත. චරිතයක් නිර්මාණශීලිව ගොඩනඟන්නේ කොහොම ද කියලා ඉරි ගහලා පෙන්වන්න බැහැ. නමුත් දැන් වෙන්නේ නිර්මාණශීලිත්වය අහලකින් වත් ගියේ නැති අය නිර්මාණ කිරීමයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>20</day>
    </date>
    <link>http://www.dinamina.lk/2012/07/20/_art.asp?fn=f1207203</link>
    <topic>‘සිහින සේයා’ සිහිනයක් සැබෑවීමක්</topic>
    <author>චතුරිකා ගමගේ</author>
    <content>සරසවිය පුවත්පත හරහා ජනතාව හඳුනාගත් ප්‍රවීණ ඡායාරූප ශිල්පී ටෙනිසන් එදිරිසිංහයන්ගේ කුළුදුල් ඡායාරූප ප්‍රදර්ශනය “සිහින සේයා” ජූලි 27, 28,29, තෙදින පුරා කොළඹ කලාභවනේදී පැවැත්වේ. මේ සටහන වෙන්වන්නේ ඒ වෙනුවෙනි.අද වෘත්තීය ඡායාරූප ශිල්පියෙකු වුවද ටෙනිසන් එදිරිසිංහයන් 1983 වසරේදී ලේක්හවුස් ආයතනයේ නිෂ්පාදන අංශයට සම්බන්ධ වනවිට ඡායාරූප ශිල්පියෙකු නම් නොවේ.ඡායාරූප නිතර නෙත ගැටෙද්දී ඔහු තුළ ඡායාරූපකරණය පිළිබඳ ඇල්මක් ඇති වූ අතර ඒ අනුව 1986 වසරේදී ඔහු මුල්වරට කැමරාවක් අතටගෙන ප්‍රවෘත්ති සහ විශේෂාංග ලිපි සඳහා ඡායාරූප ගැනීම ඇරඹීය. ප්‍රථමයෙන් ඔහු ගත් ඡායාරූපයක් පළවූයේ යොවුන් ජනතා පුවත්පතේය.ජනවාරි පළමුවෙනි දිනයක් වෙනුවෙන් ගන්නා ලද එම ඡායාරූපය පුවත්පතක පල කිරීමට සුදුසු තත්ත්වයේ නොතිබුණද එවකට සිටි කර්තෘතුමන් චිත්‍ර ශිල්පියෙකු ලවා සකස් කිරීමෙන් පසුව එම ඡායාරූපය පුවත්පතේ පළ කළේ ටෙනිසන් මහතා දිරිගන්වනු වස්ය.ඉන් ලැබුණු පන්නරයත් සමග දිගින් දිගටම ඔහු ඡායාරූපකරණයේ නිරත වූ අතර පසුව යොවුන් ජනතා පුවත්පතේ මුල් පිටුව ඔහුගේ ඡායාරූපයකින් හැඩවුණි. සහජයෙන් ආ හැකියාවන් සමඟ කලාත්මක ඡායාරූපකරණයක නිරතවූ ටෙනිසන් මහතාට පසුකාලීනව තරුණි, සන්ඩේ ඔබ්සර්වර්, ජූනියර් ආදී පුවත්පත් සඳහා ඡායාරූප ලබාදීමේ අවස්ථාවද උදාවුණි.ඒ වනවිට ඡායාරූපකරණය හරහා පත්තර මහගෙදර මහත් ආන්දෝලනයක් ඇති කළ ඔහුට 2001 වසරේදී සරසවිය පුවත්පතට සම්බන්ධ වීමට ඇරයුමක් ලැබුණේය. 2001 වසරේ අගභාගයේ සිට අද දක්වා ඔහු සරසවිය පුවත්පතේ නිත්‍ය ඡායාරූප ශිල්පියෙකු ලෙස කටයුතු කරයි.එදා සිට අද දක්වා ඔහුගේ තෙවැනි ඇසට හසු නොවූ කලා ලෝකයේ තරුවක් නොමැති තරම්ය. ඉතාමත් සුළු කාලයකදී ඡායාරූප වැඩිගණනක් ගැනීම ද ඔහු සතු දක්ෂතාවයකි. ඔහු එය උගත්තේ කාර්යබහුල ජීවිත ගතකරන කලාශිල්පීන් සමඟ ගනුදෙනු කිරීමෙන්ම විය යුතුය.නිදහස් හැඩතල සමගින් ස්වභාවික ඡායාරූපකරණයට වැඩිකැමැත්තක් ඔහු තුළ තිබේ. අදාළ ශිල්පියාව තමන්ට අවශ්‍ය පරිදි හැසුරුවා ගැනීමේ අපූරු හැකියාවක්ද ඔහු තුළ පවතී. මෙරට ජනප්‍රිය තලයේ තරු මෙන්ම බොලිවුඩ් තරුද ඔහුගේ ඡායාරූපකරණයට ලක්ව තිබේ. එය කලාතුරකින් ඡායාරූප ශිල්පියෙකුට හිමිවන අවස්ථාවකි.ඒක පුද්ගල ඡායාරූප ප්‍රදර්ශනයක් ශිල්පියෙකුට මහත් ශක්තියක් වුවද පසුගිය කාලය පුරාවට සරසවිය පුවත්පතට සිය සම්පූර්ණ කාලයම කැපකිරීම නිසාවෙන් ටෙනිසන් මහතාට එවැනි කටයුත්තක් කරා යොමු වීම තරමක් අපහසු කටයුත්තක් විය.නමුත් ඔහු ඒකපුද්ගල ඡායාරූප ප්‍රදර්ශනයක් පිළිබඳ සිහින මැව්වේ මීට වසර 15 පමණ පෙර සිටය. පසුගිය කාලය තුළ ඒක පුද්ගල ඡායාරූප ප්‍රදර්ශනයකට ඔහුට ලැබුණු ඇරයුම්ද බොහෝය.ඒ සියල්ල සිත්හි දරාගෙන බොහෝ දුරක් පැමිණි ටෙනිසන් එදිරිසිංහයන් අද ලත් මද අස්වැසිල්ලකින් ඒකපුද්ගල ඡායාරූප ප්‍රදර්ශනයකට සූදානම් වේ. වසර 15ක පමණ කාලයක සිට සිතෙහි තිබූ සිහිනයක් සැබෑ කරගනිමින් පවත්වන මේ ඡායාරූප ප්‍රදර්ශනය ඔහු නම්කර අත්තේද “සිහින සේයා” නමිනි.මෙතෙක් ඔහු ලබාගත් නළු නිළියන්ගේ සහ ගායන ශිල්ප ශිල්පිනියන්ගේ ඡායාරූප ලක්ෂ තුනක පමණ අතිවිශාල එකතුවකින් තෝරාගත් ඡායාරූප 200 පමණ මෙම ඡායාරූප ප්‍රදර්ශනයට ඇතුළත් කෙරේ.ප්‍රවීණ රංගධර ගාමිණී ෆොන්සේකා , මාලනී ෆොන්සේකා ඇතුළු ප්‍රවීණ හා ආධුනික ශිල්පීන් රැසකගේ ඡායාරූප ඒ අතර වේ. “සිහින සේයා” ඡායාරූප ප්‍රදර්ශනයේ සමාරම්භක උත්සවය ජූලි 27 වෙනි දින උදෑසන ප්‍රවීණ නිළි මාලනී ෆොන්සේකා මහත්මිය සහ ලේක්හවුස් ප්‍රධානී ප්‍රවීණ මාධ්‍යවේදී බන්දුල පද්මකුමාර මහතාගේ ප්‍රධානත්වයෙන් කලාභවනේදී පැවැත්වේ. එදිනම ටෙනිසන් එදිරිසිංහයන් නමින් නිර්මාණය කෙරුණු වෙබ් අඩවියක් විවෘත කිරීමට නියමිතය.අංකුර ඡායාරූප ශිල්පියෙකු ලෙස සිය ඡායාරූප කලා දිවිය ඇරඹූ ටෙනිසන් එදිරිසිංහ ප්‍රවීණ, ජනප්‍රිය කලා ශිල්පියෙකු බවට පත් කළේ සරසවිය පුවත්පතයි. ඡායාරූප ශිල්පියෙකු ලෙස ඔහුට මේතාක් දුරක් ඒමට අත්වැලක් වූ ලේක්හවුස් ආයතනයට සිය කෘතවේදීත්වය පිරිනැමීමට ඔහු අමතක කරන්නේද නැත. අද මාධ්‍ය ක්ෂේත්‍රයේ බොහොමයක් ටෙනිසන් එදිරිසිංහයන්ගේ හිතවතුන් ය.ඔහුගේ ඡායාරූපයන්හි කලාත්මකභාවය බොහෝ දෙනාගේ ඇගයීමට පාත්‍ර වන්නකි. 2010 වසරේදී ආසියානු ජනමාධ්‍යවේදී සංසදයෙන් ඔහුට ආසියාවේ දක්ෂතම ඡායාරූප ශිල්පියා‍ට හිමි සම්මානය හිමි වීම ද ඒ ඇගයුම් අතර සුවිශේෂී වූවකි. ඡායාරූප ශිල්පියෙකු ලෙස ඔහුට මේ තරම් දුරක් ඒමේදී ශක්තියක් වූ බොහෝදෙනා සිටී.විශේෂයෙන් ගාමිණී කුරුප්පුආරච්චි මහතා ටෙනිසන් එදිරිසිංහයන්ව ලේක්හවුස් ආයතනයට හදුන්වා නොදුන්නා නම් අපට මෙවැනි දක්ෂ ඡායාරූප ශිල්පියෙකු අහිමි වන්න තිබුණි. අද ඔහු මංගල ඡායාරූපකරණයේද නිරත වේ. ඔහු ලබාගත් මංගල ඡායාරූප කිහිපයක්ද “සිහින සේයා” ප්‍රදර්ශනයට ඇතුළත් කෙරේ.විවිධ සහයෝගයන් මධ්‍යයේ පැමිණි ඔහුගේ කලා දිවියේ කූඨ ප්‍රාප්තිය ලෙස “සිහින සේයා” හැදින්විය හැකිය. “සිහින සේයා” ඔහුගේ ප්‍රථම සහ එකම ඡායාරූප ප්‍රදර්ශනයයි. තවත් ඡායාරූප ප්‍රදර්ශනයන් පැවැත්වීමේ අදහසක් ඔහු තුළ නැත. කාලයක් පුරා මැවූ සිහිනය සැබෑවෙන මොහොතේ රසික ඔබගේ පැමිණීම ඔහු අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=n1207211</link>
    <topic>2012ට අදාළ ගුරුවරුන්ගේ හිඟ වැටුප් වහා ගෙවන්න</topic>
    <author>සුභාෂිණි සේනානායක</author>
    <content>වසර 2012 ට අදාළ සියලු හිඟ ගුරු වැටුප් ගෙවන ලෙසට අධ්‍යාපන අමාත්‍ය බන්දුල ගුණවර්ධන මහතා නියෝග කොට ති‍බේ.මේ අනුව 2012 වසරට නියමිත ජාතික පාසල් , උපකෘත පාසල් , සහ පිරිවෙන් පාසල්වල ගුරු හිඟවැටුප් ගෙවීම සඳහා රුපියල් දසලක්ෂ 279 ක් පමණ පළාත් වලට නිදහස් කොට තිබේ.මේ අනුව මහාභාණ්ඩාගාරයේ ලේකම් ආචාර්ය පී බී ජයසුන්දර මහතාගේ නියෝගය මත හිඟ වැටුප් ගෙවීමට අදාළ මුදල් යවා තිබේ.ජාතික පාසල්වලට රුපියල් දසලක්ෂ 145ක් උපකෘත පාසල්වලට රුපියල් දසලක්ෂ 76ක් මහ පිරිවෙන් පාසල්වලට රුපියල් දසලක්ෂ 57ක්ද මහා භාණ්ඩාගාරය මුදා හැර තිබේ.මේ අනුව 2012 වසරට අදාළව හිඟ ගුරු වැටුප් ප්‍රශ්ණය විසදා අවසන් කළ බව අධ්‍යාපන අමාත්‍යාංශය නිවේදනය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=n12072111</link>
    <topic>මන්නාරම සිද්ධියට ජනපති උපදෙසින්විධිමත් පරීක්‍ෂණයක්</topic>
    <author/>
    <content>මන්නාරම සිද්ධිය සම්බන්ධයෙන් පුළුල් හා විධිමත් පරීක්‍ෂණයක් පවත්වන ලෙස ජනාධිපති මහින්ද රාජපක්‍ෂ මහතා පොලිස්පති එන්. කේ. ඉලංගකෝන් මහතාට ඊයේ (20) රාත්‍රියේ නියෝග කර ඇත.මේ සිද්ධියට අදාළ පරීක්‍ෂණ කටයුතු අපරාධ පරීක්‍ෂණ දෙපාර්තමේන්තුවට කරගෙන යාමට බාර දෙන ලෙස නියෝග කර ඇති ජනාධිපතිවරයා කිසිවකුගේ තරාතිරම නොබලා අදාළ අයගෙන් ප්‍රශ්න කරන ලෙසටත් උපදෙස් දී ඇත.මේ සිද්ධිය සම්බන්ධයෙන් වාර්තාව කඩිනමින් තමාට බාරදෙන ලෙසටද ජනාධිපතිවරයා වැඩිදුරටත් උපදෙස් ලබාදී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=n1207212</link>
    <topic>දුම්රිය දෙපාර්තුමේන්තුවේ යකඩ සොරකම් කිරීමේ මහා පරිමාණ ජාවාරමක්</topic>
    <author>නිමල් රාජපක්ෂ</author>
    <content>ඩිමෝ බට්ටා වෑන් රථ ‍‍‍‍‍‍‍‍‍‍උපයෝගී කරගෙන දුම්රිය දෙපාර්තුමේන්තුවේ යකඩ සොරකම් කිරීමේ මහා පරිමාණ ජාවාරමක් මින්නේරිය ප්‍රදේශයෙන් වාර්තාවෙයි.ගල්ඹය මින්නේරිය දුම්රිය ස්ථාන අතර දුම්රිය මාර්ගය දෙපස ඝන කැලෑ ප්‍රදේශයක් බැවින් දුම්රිය මාර්ගයේ යකඩ ඇන හා බෙයාරින් ප්ලේට් ගැලවීම සරුවට කෙරෙන බවද අනාවරණය වෙයි.පසුගිය සතියේ දිනක යකඩ ජාවාරම්කරුවන් මින්නේරිය දුම්රිය මාර්ගයේ යකඩ ඇන පන්සියයකට වැඩි ප්‍රමාණයක් ගලවා යකඩ ජාවාරම්කරුවනට අලෙවි කිරීමට දැරූ ප්‍රයන්තයක්ද දුම්රිය ආරක්ෂක හමුදාවේ මැදිහත් වීම නිසා නිශ්ථල වී තිබේ. දුම්රිය ආරක්ෂක හමුදාව යකඩ ඇන ජාවාරම සොයා ගත් නිසා දුම්රිය පීලි පැන සිදුවීමට ගිය විශාල අනතුරක් වැලකී ගියේය.වෑන්රථ වලින් එකතු කරන යකඩ බොහොමයක් පරණ යකඩ වලට හෝ මරණාධාර සමිතිවල පියැසි ඉදිකිරීම සදහා අලෙවි කර ඇත.බෙයාරින් ප්ලේට් උපයෝගී කරගෙන මරණාධාර සමිතිවල පියැසි ඉදිකර ඇත්නම් දුම්රිය ආරක්ෂක නිලධාරීන් වැටලීම් කිරී‍මට පෙර දුම්රිය දෙපාර්ත්තුමේන්තුවට බාර දිය හැකිය. එසේ නොකර බෙයාරින් ප්ලේට් භාවිතා කරන්නන් පිළිබද තොරතුරු ලදහොත් ඔවුනට විරුද්ධව නීතිමය පියවර ගන්නා බවද දුම්රිය ආරක්ෂක සේවය පවසයි.ගල්ඔය මින්නේරිය දුම්රිය ස්ථාන අතර දුම්රිය මාර්ගයේ ආරක්ෂාව තර කරන්නේනම් දුම්රිය දෙපාර්තුමේන්තුවේ හා දුම්රිය මාර්ගයේ යකඩ සොරකම් කරන්නන් කොටුකර ගත හැ‍කිවනු නොඅනුමානය.සිද්ධිය පිළිබඳ දුම්රිය ආරක්ෂක හමුදාව මින්නේරිය පොලිසියේ සහාය ඇතිව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=n1207213</link>
    <topic>මන්නාරම සිද්ධියේදී පොලිසියට මල් මිටක්</topic>
    <author/>
    <content>මන්නාරම මහේස්ත්‍රාත් අධිකරණය අසල පසුගිය 18 වැනි දින පැවැති උද්ඝෝෂණය මර්දනය කිරීමේදී මන්නාරම පොලිස් අධිකාරීවරයා ඇතුළු පොලිස් නිලධාරීන් බුද්ධිමත්ව කටයුතු කළ ආකාරය සම්බන්ධයෙන් මන්නාරම ප්‍රදේශයේ නීතී ක්ෂේත්‍රයේ ප්‍රවීණයෝ ප්‍රසාදය පළ කර තිබේ.අධිකරණ සංකීර්ණයට ගල් මුල් ප්‍රහාර එල්ල කරමින් කලහකාරී ලෙස හැසිරුණු පිරිස් මර්දනයේදී පොලීසිය විනයානුකූලව ක්‍රියා කළ නිසා, මතු විය හැකිව තිබූ අර්බුදයක් වැළකී ගිය බවද ඔවුහු පවසති.කිසිදු සිවිල් වැසියකුට හානියක් වීමට ඉඩ නොතබා නීතිය හා සාමය සුරැකීමේ වගකීම අකුරටම ඉටු කළ පොලීසියට නීති ‍ක්ෂේත්‍රයේ ප්‍රවීණයන්ගේ ප්‍රසංශාව ද හිමිව තිබේ.ඇතැම් උද්ඝෝෂණවලදී පොලීසිය ක්‍රියා කළ ආකාරය සම්බන්ධයෙන් ‍එල්ල කෙරුණු විවේචනවලට මෙමඟින් හොඳ පිළිතුරක් ලබා දෙන්නටත් පොලීසිය සමත්විය.කහවත්ත ප්‍රදේශයේ ඝාතන සිද්ධීන් සම්බන්ධයෙන් විමසිලිමත්ව කටයුතු කළ පොලිසිය එම ඝාතන 14 න් 13 කම සැකකරුවන් අත්අඩංගුවට ගැනීමට සමත්ව තිබේ. පාතාලය හා කුඩු ජාවාරම මඬිමින් පොලීසිය කටයුතු කරන ආකාරය ජනතාවගේ ද ඇගයීමට ලක්ව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=n1207214</link>
    <topic>කුඩු ජාවාරම්කරුවෙක් හා පාතාල නායකයෙක් වූ</topic>
    <author>විජයානි එදිරිසිංහ</author>
    <content>මහා පරිමාණ කුඩු ජාවාරම්කරුවකු මෙන්ම පාතාල නායකයකු වූ නිහාල් පීරිස් නොහොත් ‘කුඩු චූටි’ නැමැත්තා කොළඹ අපරාධ කොට්ඨාසය මගින් පසුගිය 18දා රාත්‍රියේ ගණේමුල්ල ප්‍රදේශයේදී අත්අඩංගුවට ගෙන තිබේ.කාලයක් තිස්සේ රට පුරා හෙරොයින් බෙදා හැරීමේ පාතාල නායකයකු වූ ‘කුඩු ලාල්’ නැමැත්තාගේ සොහොයුරා කුඩු චූටි බව පොලිසිය කියයි.කුඩු ලාල් මීට වසර දෙකකට පමණ පෙර දේශපාලනඥයකුගේ  සහාය මත විදේශ රටකට පැන ගෙන තිබේ.කුඩු චූටි ද කාලයක් විදේශගතව සිට ආපසු පැමිණ හොර රහසේ ගණේමුල්ල ප්‍රදේශයේ සැඟවී සිට ඇත.මිනීමැරුම් ගණනාවක් සම්බන්ධව මොහුට එරෙහිව වරෙන්තු හයක්ද තිබේ.මාලිගාවත්ත කොටුව ප්‍රදේශවල කප්පම්ලබා ගැනීමේ අපරාධවලට චෝදනා ලැබ සිටී.පාතාල අපරාධකරුවන් අත්අඩංගුවට ගැනීම සඳහා පොලිසිය කරගෙන යන මෙහෙයුම්වල ප්‍රතිඵලයක් වශයෙන් මොහු අත්අඩංගුවට ගැනීමට හැකිවී ඇත.බස්නාහිර දිසාව බාර ජ්‍යෙෂ්ඨ නියෝජ්‍ය පොලිස්පති අනුර සේනානායක, කොළඹ ප්‍රදේශය බාර නියෝජ්‍ය පොලිස්පති ගුණවර්ධන, කොළඹ අපරාධ කොට්ඨාසයේ අධ්‍යක්‍ෂ පොලිස් අධිකාරී සී. ආර්. එල්. රණවීර මහත්වරුන්ගේ උපදෙස් සහ අධීක්ෂණය යටතේ ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට පොලිස් පරීක්ෂකවරුන් වන ඉන්දික එදිරිසුරිය, රජීව හෙට්ටිආරච්චි සහ නාලක ගුණවර්ධන යන අය සැකකරු කොටු කර ගත්හ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=n1207215</link>
    <topic>යාපනය ශික්ෂණ රෝහලේ මූල්‍ය අක්‍රමිකතා ගැන පරීක්ෂණ අවශ්‍යයි</topic>
    <author/>
    <content>යාපනය ශික්ෂණ රෝහලේ සිදුවී ඇතැයි කියන මූල්‍ය අක්‍රමිකතා සම්බන්ධයෙන් රෝහල් අධ්‍යක්ෂවරිය ඇතුළු පිරිසට එරෙහිව ලබන 24වැනිදාට පෙර විධිමත් විනය පරීක්ෂණයක් පැවැත්වීමට සෞඛ්‍ය අමාත්‍යංශය කටයුතු නොකළහොත් උතුරු පළාතේ සියලුම මහ රෝහල් හා පළාත් සභාව යටතේ පවතින වෛද්‍ය ආයතනවල වෛද්‍යවරුන් ඉදිරියේදී දැඩි වෘත්තීය සමිති ක්‍රියාමාර්ගයකට යාමට නියමිත බව රජයේ වෛද්‍ය නිලධාරීන්ගේ සංගමය පවසයි.වෘත්තීය සමිති ක්‍රියාමාර්ග අනුගමනය කළත් සියලු අත්‍යවශ්‍ය හා හදිසි රෝගී සත්කාර කටයුතු  අඛණ්ඩව පවත්වගෙන යාමට කටයුතු යොදා ඇති බවත්, සාමාන්‍ය ජනතාවට සිදුවන සියලු දුෂ්කරතාවන්හි වගකිම සෞඛ්‍ය අමාත්‍යංශ බලධාරීන් භාරගත යුතු බවත් සංගමය පවසයි. මේ සම්බන්ධයෙන් රජයේ වෛද්‍ය නිලධාරීන්ගේ සංගමය නිකුත් කර ඇති නිවේදනයේ මෙසේද සඳහන්වේ.යාපනය ශික්ෂණ රෝහලේ සිදුවූ මූල්‍ය අක්‍රමිකතා සම්බන්ධයෙන් වෛද්‍යවරුන් විසින් සෞඛ්‍ය අමාත්‍යංශය වෙත කරන ලද පැමිණිල්ල අනුව එහි විමර්ශන ඒකකය මඟින් පවත්වන ලද මූලික විමර්ශනයෙන් අදාළ චෝදනාවල සත්‍යතාවක් ඇති බවත්, රෝහල් අධ්‍යක්ෂවරිය ඇතුළු තවත් අයවලුන්ට එරෙහිව විධිමත් පරීක්ෂණයක් පැවැත්විය යුතු බවත් නිර්දේශවීඇත.එහෙත් ඉතා කනගාටුදායක ලෙස සෞඛ්‍ය අමාත්‍යංශයේ උසස් නිලධාරීන් වුවමනාවෙන් ම අපක්ෂපාතී පරික්ෂණයක් පැවැත්වීමේ කටයුත්තට අකුල් හෙළන අතර, යාපනය රෝහලේ වෛද්‍යවරුන්ගේ තත්ත්වය තව දුරටත් අනාරක්ෂිත වෙමින් පවතී.මෙහි නවතම සිදුවීම වනුයේ යාපනය රෝහලේ රජයේ වෛද්‍ය නිලධාරීන්ගේ ශාඛා සමිතියේ සභාපති වෛද්‍ය එස්. නිමලන් මහතාට පසුගිය පෙරේදා (19) ලැබුණු නිර්ණාමික මරණ තර්ජනයයි.මේ සම්බන්ධයෙන් සැලකීමේදී මීට මාසයකට පමණ පෙර පිළිකා රෝග විශේෂඥ ජයකුමාරන් මහතාගේ නිවෙසට කරන ලද මැර ප්‍රහාරය සලකා බැලීම ද වැදගත්ය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=n1207216</link>
    <topic>දිවයින පුරා අධිකරණවලනඩු කටයුතු අඩපණ වෙයි</topic>
    <author>කුමුදු හෙට්ටිආරච්චි රෝෂාන් තුෂාර හා සිරන්ජනී කුමාරි</author>
    <content>මන්නාරම මහේස්ත්‍රාත් අධිකරණයට පසුගිය 18 වැනිදා උද්ඝෝෂකයන් පිරිසක් විසින් ගල් මුල්වලින් පහරදීමේ සිද්ධියට විරෝධය පාමින් ශ්‍රී ලංකා නීතිඥ සංගමය අධිකරණ කටයුතුවලට සහභාගි නොවීමට ගත් තීරණය මත ඊයේ (20) දිවයින පුරා අධිකරණවල නඩු කටයුතු සියල්ල අඩපණ විය.කොළඹ මහේස්ත්‍රාත් අධිකරණ සංකීර්ණයේ, මහාධිකරණ, සංකීර්ණයේ හා දිසා අධිකරණ සංකීර්ණයේ ඊයේ (20)දිනට කැඳවීමට නියමිතව තිබූ දහස් සංඛ්‍යාත නඩුවලින් කිසිදු නඩුවක් නොකැඳවුණු අතර නඩු කටයුතුවලට සහභාගිවීමට පැමිණි විශාල පිරිසක් බොහෝ වේලාවක් අධිකරණ භූමිවල රැඳී සිටීමෙන් අනතුරුව ආපසු යනු දක්නට ලැබිණි.එම අධිකරණ සංකීර්ණයන්හි ඊයේ (20) දිනට කැඳවීමට නියමිත වූ සියලු නඩු සඳහා විනිසුරුවරු සමඟ සාකච්ඡා කිරීමෙන් අනතුරුව අධිකරණ ලේඛකාධිකාරිවරුන් විසින් දිනයන් ලබාදී තිබූ අතර එම දිනයන් නඩු කටයුතුවලට පැමිණි පිරිසට දැක ගැනීමට හැකිවන සේ අධිකරණ සංකීර්ණයන්හි දැන්වීම් පුවරුවල සටහන් කැර තිබුණි.ඊයේ (20) දිනට කැඳවීමට තිබූ කොළඹ මහේස්ත්‍රාත් අධිකරණයේ සියලු නඩු මෙම 23 වැනි දිනට කල්තබා තිබූ අතර කොළඹ මහාධිකරණයේ සියලු නඩු මෙම 27 වැනිදාට කල්තබා තිබිණ.බන්ධනාගාර අධිකාරිය විසින් සුපුරුදු පරිදි රැඳවියන් නඩු සඳහා අධිකරණයන්ට ඉදිරිපත් කැර තිබූ අතර එම රැඳවියන්ගේ රිමාන්ඩ් දීර්ඝය පමණක් විනිසුරු නිලමැදිරි තුළදී සිදු කරන ලදී.නව පැමිණිලි හා එම පැමිණිලිවලට අදාළ සැකකරුවන් පොලිස් ස්ථාන මගින් කොළඹ මහේස්ත්‍රාත් අධිකරණයට සුපුරුදු පරිදි ඉදිරිපත් කළ අතර එම නව පැමිණිලිද මහේස්ත්‍රාත්වරුන්ගේ නිල මැදිරි තුළ කැඳවන ලදී.කොළඹ ප්‍රධාන මහේස්ත්‍රාත් අධිකරණ භූමිය තුළ ඊයේ (20) විශේෂ පොලිස් ආරක්ෂාවක් යොදා තිබුණු අයුරුද දක්නට ලැබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=n1207217</link>
    <topic>‘අපරාධ දූෂණ සහ ජාතික ආරක්ෂාව’සම්මන්ත්‍රණය රජයේ ප්‍රවෘත්ති දෙපාර්තමේන්තුවේදී</topic>
    <author/>
    <content>වර්තමාන ශ්‍රී ලංකාවේ අපරාධ හා දූෂණ පිළිබඳ යථාවබෝධය වර්ධනය කිරීමේ අරමුණින් මාධ්‍ය සම්මන්ත්‍රණයක් ආරක්ෂක ලේකම් ගෝඨාභය රාජපක්ෂ මහතාගේ ප්‍රධානත්වයෙන් ලබන (23) වැනිදා පෙරවරු 9.30ට රජයේ ප්‍රවෘත්ති දෙපාර්තමේන්තුවේදී පැවැත්වෙයි.‘අපරාධ දූෂණ සහ ජාතික ආරක්ෂාව‘ යන මැයෙන් සංවිධාන කර ඇති සම්මන්ත්‍රණයේ දී ආරක්ෂක ලේකම්වරයා විසින් විශේෂ දේශනයක් පැවැත්වීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=n1207218</link>
    <topic>ජාතික ගොවි සතිය ඇරැඹෙයි</topic>
    <author>නුවන් කොඩිකාර ගන්නෝරුවේ සිට</author>
    <content>කෘෂිකර්ම දෙපාර්තමේන්තුවට වසර 100 පිරීම නිමිත්තෙන් ගන්නෝරුව කෘෂි තාක්ෂණ උද්‍යානයේ පවත්වනු ලබන ජාතික ගොවි සතිය හා කෘෂිකාර්මික ප්‍රදර්ශනය කෘෂිකර්මඇමැති මහින්ද යාපා අබේවර්ධන මහතා අතින් ඊයේ (20) උදෑසන මහජනතාව සදහා විවෘත කෙරිණි.රාජ්‍ය හා පෞද්ගලික අංශයන්හි ප්‍රදර්ශන කුටි 217 ක් මෙවර ප්‍රදර්ශනයට ඇතුළත්ව ඇති අතර මීට දුර්ලභ ගණයේ ආහාර බෝග, පලතුරු, මල් මෙන්ම ඖෂධීය වටිනාකමකින් යුක්ත ප්‍රදර්ශන කුටි රැසක් එක්කර තිබීම සුවිශේෂත්වයකි.පාසල් දරු දැරියන් හට ප්‍රදර්ශනය නොමිලේ නැරඹීමට අවස්ථාව සලස්වා ඇති අතර රුපියල් 20 ක වටිනාකමකින් යුතු ගොවි සෙත ලොතරැයි ටිකට් පතක් මිළදී ගැනීමට කටයුතු සලස්වා ඇති බවද සංවිධායක මණ්ඩලය පැවසීය.ඊයේ (20) විවෘත කළ මෙම ප්‍රදර්ශනය මෙම මස 25 වැනිදා දක්වා සෑම දිනකම උදෑසන පෙරවරු 8.30 සිට පස්වරු 10.00 දක්වා විවෘතව ඇති අතර ප්‍රදර්ශනය නැරඹීම සදහා සහභාගි වන්නැයි කෘෂිකර්ම ඇමැති මහින්ද යාපා අබේවර්ධන මහතා ඉල්ලා සිටියේය. ඊයේ (20) දිනයේ ප්‍රධාන ආරාධිත අමුත්තා ලෙස ආර්ථික සංවර්ධන ඇමැති බැසිල් රාජපක්ෂ මහතා සහභාගි විමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=n1207219</link>
    <topic>එජාපයට පුළුවන්නම් නැ‍ඟෙනහිරින් මන්ත්‍රීවරුන් 6ක් පත්කර පෙන්වන්න</topic>
    <author>සමන්මලී ප්‍රියශාන්ති</author>
    <content>එක්සත් ජනතා නිදහස් සන්ධානයේ අඩුපාඩු ‍සොයමින් එහි දිග පළල මනින්ට උත්සහ දරන්නේ සන්ධානය ගැන නිසි වැටහිමක් හෝ දැනුමක් නොමැති පිරිස් විසින් යැයි ශ්‍රී ලංකා නිදහස් පක්ෂ පක්ෂයේ භා‍ණ්ඩාගාරික යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා ප්‍රකාශ කළේය.සන්ධානයේ සියලු පක්ෂ ජනාධිපතිතුමාගේ නායකත්වය හා මහින්ද චින්තන ප්‍රතිපත්ති ප්‍රකාශය පිළිගෙන ඊට එරෙහිව නොයමින් ආණ්ඩුව තුල සිටිමින් මැතිවරණයට ඉදිරිපත් වන බව කී අලහප්පෙරුම මහතා මුස්ලිම් කොංග්‍රසය තනිව තරග කිරීම පිළිබදව එජාපය පවසන පරිදි සන්ධානයට කිසිම ගැටලුවක් නොමැති බවද ඇමැතිවැයා කීවේය.මේ පිළිබඳ ව ගැටලු මතු කරන්නට උත්සහ දරන එපාපයේ මන්ත්‍රිවරුන්ට පුලුවන් නම් තම පක්ෂ නායකයා සමඟ එකට ඉදගෙන පින්තූරයක් ගෙන පෙන්වන්නැයි තමා අභියෝග කරන බවද අලහප්පෙරුම මහතා පැවසීය.එක්සත් ජනතා නිදහස් සන්ධානය තුළ එවැනි ගැටලු නොමැති බවත් සන්ධානයේ කිසිම අයෙක් නායකයත්වයට හෝ තනතුරුවලට ගැටලු ඇති කර ගන්නේ නැති බවත් හෙතෙම අවධාරණය කළේය. සන්ධානයේ පක්ෂ සියල්ල අවශ්‍ය තැන්වලදී අවශ්‍ය අයුරින් කටයුතු කිරීමට හොදින් දන්නා බවද පැවසු අලහප්පෙරුම මහතා මේ රටේ පැවතියේ මැතිවරණ ඉල්ලා උසාවි ගිය ඉතිහාසයක් බවද කීවේය.අද මැතිවරණ ලබා දීමෙන් එජාපයට ඔරොත්තු නොදෙන තත්ත්වයක් තිබෙන බවත් හෙතෙම පැවසීය. ඕනෑම රටක සන්ධානයක් බලයට පත්වුවහොත් සාමාන්‍යයෙන් සන්ධානය තුළ ඉදිමින් තනිව තරග කිරීම වැනි අවස්ථා මතු වන බව කී ඇමැතිවරයා ඉන්දියාව ඒ සඳහා හොඳම උදාහරණයක් බවද කීවේය.මුස්ලිම් කොංග්‍රසය තනිව තරග කිරීම ගැන මත පළ කරන එජාපයට පුලුවන් නම් නැගෙනහිර පළාත් සභාවෙන් මන්ත්‍රිවරු 6 ක් පත් කර ගෙන පෙන්වන්නැයි අභියෝග කරන බවත් හෙතෙම වැඩි දුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=n12072110</link>
    <topic>2012 ඔලිම්පික් උළෙල නිමිත්තෙන් නව තැපැල් මුද්දර හතරක්</topic>
    <author>උපාලි කරුණාරත්න</author>
    <content>2012 ඔලිම්පික් ක්‍රීඩා උළෙල නිමිත්තෙන් තැපැල් දෙපාර්තමේන්තුවේ මුද්දර කාර්යාංශය රුපියල් පහ පහළොව විසිපහ හැත්තෑ පහ වටිනාකම් වලින් යුත් නව තැපැල් මුද්දර හතරක් සිහිවටන පත්‍රිකාවක් සහ මුල් දින කවරයක් අනිද්දා(23) නිකුත් කරයි. මෙම උත්සවය කොළඔ බ්‍රිතාන්‍ය මහ කොමසාරිස් නිළ නිවසේ දී එදින පස්වරුවේ පැවැත්වේ.මෙම අවස්තාව සඳහා තැපැල් සේවා ඇමති ජීවන් කුමාරතුංග,ක්‍රීඩා ඇමති මහින්දානන්ද අලුත්ගමගේ,ශ්‍රී ලංකා ඔලිම්පික් කමිටුවේ සභාපති සහ ආසියානු ඔලිම්පික් කමිටුවේ උප සභාපති තැපැල් සේවා අමාත්‍යංශයේ ලේකම් හේමසිරි ප්‍රනාන්දු,තැපැල්පති රෝහණ අභයරත්න,ශ්‍රී ලංකාවේ බ්‍රිතාන්‍ය මහ කොමසාරිස් ජෝන් රැන්කින් යන මහත්වරු සහ ආරාධිතයෝ රැසක් සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=n12072112</link>
    <topic>ආයුර්වේද 500ක් ජපානයේ පිහිටුවයි</topic>
    <author>මානෙල් පුෂ්ප කුමාරි</author>
    <content>ආයුර්වේද ප්‍රතිකාර මධ්‍යස්ථාන 500ක් ජපානයේ පිහිටුවීමට දේශීය වෛද්‍ය අමාත්‍යාංශය පියවර ගෙන ඇත. ජපන් ශ්‍රී ලංකා මිත්‍රත්ව සංස්කෘතික වෙළඳ කේන්ද්‍රයේ සංවත්සර උළෙලට ආරාධිතයකු ලෙසින් සහභාගි වූ දේශීය වෛද්‍ය ඇමැති සාලින්ද දිසානායක මහතා විසින් කරන ලද යෝජනාවකට අනුව පසුගියදා ශ්‍රී ලංකාවට පැමිණි ජපාන නියෝජිත පිරිස සමග පැවැති සාකච්ඡාවේදී මේ තීරණයට පැමිණ ඇත.ජපානයේ මහා පරිමාණ ව්‍යාපාරික ආයතනයක් වන විස්නෙට් ආයතනය මගින් ජපානයේ වැඩිහිටි සෞඛ්‍ය මධ්‍යස්ථාන 500 ක් පවත්වා ගෙන යන අතර මෙතෙක් එම මධ්‍යස්ථානවලට ලබා දී ඇත්තේ බටහිර ඖෂධයන්ය.ශ්‍රී ලංකාවේ ආයුර්වේද වෙදකම තුළ නිදන්ගත රෝග සහ බෝ නොවන රෝග සුව කිරීමේ ඇති හැකියාව නිසා මේ වසරේ පටන් ආයුර්වේද ප්‍රතිකාර ලබා දීමට ජපානයද තීරණය කර තිබේ.මේ අනුව ආයුර්වේද ඖෂධ ජපානය තුළ ප්‍රචලිත කිරීමටද අවස්ථාව උදා වේ.මෙයට අමතරව ජපන් ජාතිකයන්ට ශ්‍රී ලංකාව තුළ ආයුර්වේද පුහුණු පාඨමාලා මධ්‍යස්ථාන ආරම්භ කිරීමටද සැළසුම් කර ඇත.මෙම ව්‍යාපෘතිය මේ වසරේ ආරම්භ කරන බවත් මේ මගින් රටට විදේශ විනිමය උපයා ගත හැකි වන බවත් රැකියා අවස්ථා උදා කර දීමටත් ජපන් ජාතිකයන් වැඩි වශයෙන් මෙරටට සංචාරකයන් ලෙස ගෙන්වා ගැනීමට හැකි වන බවත් ජපානයේ ශ්‍රී ලංකා කොන්සල් ජනරාල් සහ ජපන් ශ්‍රී ලංකා මිත්‍රත්ව සංස්කෘතික වෙළඳ කේන්ද්‍රයේ සභාපති සුනිල් ගමගේ මහතා පවසයි.ජපන් ජාතික තකා හෂී මහතා ප්‍රමුඛ කණ්ඩායමක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=n12072113</link>
    <topic>නැඟෙනහිරට තනිවම තරග කළත් රජය සමඟ සහයෝගයෙන් වැඩ කරනවා</topic>
    <author>පණ්ඩුක සමරසේකර</author>
    <content>එළැඹෙන පළාත් සභා මැතිවරණයේ දී නැඟෙනහිරට තනිවම තරග කළත් දිගින් දිගටම රජය සමඟ සංධානගතව සහයෝගයෙන් කටයුතු කරන බව ශ්‍රී ලංකා මුස්ලිම් කොංග්‍රසයේ නායක අධිකරණ ඇමැති රාවුෆ් හකීම් මහතා ඊයේ (20) කොළඹ දී පැවති නැඟෙනහිර පළාත් සභා මැතිවරණයට මුස්ලිම් කොංග්‍රසය තනිව තරග කිරීමට ගත් තීරණය පිළිබඳව මාධ්‍ය දැනුවත් කිරීමේ මාධ්‍ය සාකච්ඡාවේ දී පැවැසීය.එම මාධ්‍ය සාකච්ඡාවේ දී තවදුරටත් අදහස් දැක්වූ රාවුෆ් හකීම් ඇමැතිවරයා මෙසේද පැවසීය.එක්සත් ජාතික පක්ෂයත් ද්‍රවිඩ ජාතික සංධානයත් අපට ඔවුන් සමඟ එක්ව නැඟෙනහිර පළාත් සභාව සඳහා තරග කරන්න ඇරැයුම් කළා. අපි පැහැදිලිවම කීවා රජය සමඟ එක්ව තරග කරන බව. අපේ දේශපාලන මණ්ඩලයේ අවම කොන්දේසි මත රජය සමඟ කටයුතු කරනවා.එය පැහැදිලිවම තනතුරු තානාන්තර සඳහා බලය ලබාගෙන පාලනය භාර ගන්නා වූ කොන්දේසි නොවන බව කිව යුතුයි.රජය තුළ හෝ ඉන් පිටත සිට තරග කළත් ශ්‍රී ලංකා මුස්ලිම් කොංග්‍රසය තීරණාත්මක බලවේගයක්.ඒ නිසා විකල්ප මාර්ග දෙකක් ඔස්සේ තරග කිරීමට උත්තරීතර සභාව තීරණය කළා. එක්කෝ රජය සමඟ එක්ව තරග කිරීම නැතිනම් පක්ෂයක් හැටියට තනිව තරග කිරීමයි. මේ සඳහා අපි අවම කොන්දේසි රජයට ඉදිරිපත් කළා.ඉතාම සාධාරණ කොන්දේසි පමණයි අප ඉදිරිපත් කළේ. නමුත් රජය සමඟ එක්ව මේ මැතිවරණ සටන ගෙනයාමට බැරිවීම ගැන මම කනගාටුවෙනවා. අපේ පක්ෂයේ අනන්‍යතාවත් රැකගත යුතුයි.තනිවම තරග කරන්න තීරණය කළේ රජය සමඟ සුහද සාකච්ඡාවකින් පසුවයි.ඒ පිළිබඳ මැති ඇමැතිවරු ප්‍රකාශ නිකුත් කර තිබෙනවා. ඒවාට අප එකඟවෙනවා. අපේ පක්ෂය රජය සමඟ ඇති විශ්වාසය කඩවීමේ කිසිදු කාර්යයක් කර නැහැ.ඒ නිසා මේ තීරණය රජය සමඟ එක්ව කටයුතු කිරීමේ දී කිසිදු බාධාවක් කර ගන්නෙත් නැහැ.නැඟෙනහිර පළාත් සභා මැතිවරණය සඳහා මඩකළපුව, අම්පාර, ත්‍රිකුණාමලය දිස්ත්‍රික්කවලට හ්‍රී ලංකා මුස්ලිම් කොංග්‍රසයේ නාමයෝජනා 19දා භාර දුන්නා.යම් පිරිසකට මේ තීරණය පිළිබඳව අප්‍රසාදයක් තිබෙන්න පුළුවන්. නමුත් උපරිම උත්සාහය අපි දැරුවේ රජය සමඟ තරග කරන්නයි.අපි පක්ෂයක් හැටියට තනිව තරග කළත් ඕනෑම අවස්ථාවක රජය සමඟ සංධානගතව ඉදිරියටත් කටයුතු කරන්න මෛත්‍රිපාල සිරිසේන, සුසිල් ප්‍රේමජයන්ත, ඩලස් අලහප්පෙරුම, බැසිල් රාජපක්ෂ යන ඇමැතිවරු සමඟ එකඟ වුණා. ඒ එකඟතා කිසිදු ලෙසකින් පළුදු කරන්නේ නෑ.ශ්‍රී ලංකා මුස්ලිම් කොංග්‍රසයේ නියෝජ්‍ය නායක හාෆිස් නසීර් අහමඩ්, පාර්ලිමේන්තු මන්ත්‍රීවරුන් වන ෆයිසාල් කාසිම් සහ එම්. එස්. එම්. අස්ලිම් යන මහත්වරු මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=n12072114</link>
    <topic>රාමලාන් උපවාසය ඇරැඹේ</topic>
    <author>රුසෙයික් ෆාරුක්</author>
    <content>ඉස්ලාම් බැතිමතුන්ගේ රාමලාන් උපවාස සමය ඊයේ (20) ආරම්භ විය.ඊයේ (20) රාත්‍රී කොළඹ මහ පල්ලියේ දී නව සඳ දැකීම සම්බන්ධව විශේෂ රැස්වීමක් ජමියතුල් උලමා සම්මේලනයේ ප්‍රධානත්වයෙන් පැවති අවස්ථාවේ දී රටේ ප්‍රදේශ කීපයකින්ම නව සඳ දැකීම වාර්තා වූ බැවින් ඊයේ සිට රාමලාන් උපවාස සමය ආරම්භ වුණු බව එම සම්මේලනය නිවේදනය කළේය.සමස්ත ලෝක මුස්ලිම් බැතිමත්හු ඊයේ සිට දින 30ක් පුරා රාමලාන් උපවාසයේ නිරතවෙමින් විවිධ ආගමික වතාවත් සිදු කරති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=n12072115</link>
    <topic>ගනේෂන් නිමලරූබන්ගේ සිරුර මවුපියන්ට බාර දීමට පියවර ගන්නවා</topic>
    <author>නෙල්කා මැදගෙදර</author>
    <content>ඉකුත් ජූනි මස 29වැනිදා වව්නියාව බන්ධනාගාරයේ ඇති වූ කලහකාරී සිද්ධියෙන් පසු මහර බන්ධනාගාරයට මාරුකර යැවීමෙන් අනතුරුව රාගම රෝහලේ දි මිය ගිය ගනේෂන් නිමලරූබන් නමැති රැඳවියාගේ මෘත ශරීරය වව්නියා ප්‍රදේශයට ගෙන යාම සඳහා ඔහුගේ මව් පියන් වෙත මෙම ජූලි මස 23 වැනි සඳුදා බාර දීමට අවශ්‍ය පියවර ගන්නා බව නීතිපතිවරයා ඊයේ (20) ශ්‍රේෂ්ඨාධිකරණයට දන්වා සිටියේ ය.මිය ගිය රැඳවියාගේ මව් පියන් සහ නීතිපතිවරයා අතර ඇති වූ එකඟවත්වක් මත මෙලෙස කටයුතු කරන බව දන්වා නීතිපතිවරයා වෙනුවෙන් නියෝජ්‍ය සොලිසිටර් ජෙනරාල් ෂවීන්ද්‍ර ප්‍රනාන්දු මහතා ඉදිරි පත් කළ මෝසමක මේ බව සඳහන් විය.අගවිනිසුරු ආචාර්ය ශිරාණි බන්ඩාරනායක මහත්මිය සහ පී.ඒ. රත්නායක, චන්ද්‍රා ඒකනායක යන ශ්‍රේෂ්ඨාධිකරණ විනිසුරුවරුන්ගේ නිල මැදිරිවල දී මෙම මෝසම සලකා බැලීමෙන් අනතුරුව එහි සඳහන් පරිදි කටයුතු කිරිමට අවසර දෙන ලදි.ඒ අනුව මහර මහේස්ත්‍රාත්වරයාගේ නියෝගයක් පරිදි මේ වන විට රාගම රෝහලෙහි මෘත ශරීරාගාරයෙහි තබා ඇති මෙම රැදවියාගේ මළ සිරුර වව්නියාව ප්‍රෙද්ශයට ගෙන යාම සඳහා ඔහුගේ මව් පියන් වෙත ලබා දිමට අවශ්‍ය පියවර ගන්නා ලෙස පොලිසියට නියෝග කිරිමට නීතිපතිවරයා කටයුතු කරනු ඇත.මෙම කරුණ මහර මහේස්ත්‍රාත්වරයාගේ අවධානයට යොමු කර එම අධිකරණයෙන් ලැබෙන තීන්දුවකට යටත්ව මෘත ශරීරය බාර දිමේ කටයුතු ජූලි මස 23වැනි දින සිදු කිරිමට පොලිසිය කටයුතු කරනු ඇත.මළ සිරුර වව්නියා ප්‍රෙද්ශයට ගෙන යන්නේ කෙසේද යන්න සහ අවමංගල කටයුතු සිදු කරනු ලබන්නේ කෙසේද යන්න පිළිබඳව වව්නියා ජ්‍යෙෂ්ඨ පොලිස් අධිකාරීවරයා සමඟ රැඳවියාගේ මව් පියන් සාකච්ජා කරනු ඇත.මිය ගිය ගනේෂන් නිමලරූබන් නමැති රැඳවියාගේ මව්පියන් වන අම්බලම් ගනේෂන් සහ ගනේෂන් රාජේෂ්වරී මීට පෙර මෝසමක් ඉදිරිපත් කරමින් ඉල්ලා තිබුණේ ඉකුත් ජූලි මස 05වැනිදා රාගම රෝහලේ දි මිය ගිය සිය පුතුගේ දේහය වව්නියාවට ගෙන යාම සඳහා තමන්ට අවසර දෙන ලෙසය.ඉකුත් ජූනි මස 29වැනිදා වව්නියා බන්ධනාගාරයෙහි රැඳවියන් සහ බන්ධනාගාර නිලධාරින් අතර කලහකාරි සිද්ධියක් ඇතිවිය. ඉන් පසුව මෙම රැඳවියා ජූනි මස 30 වැනිදා අනුරාධපුර බන්ධනාගාරයට මාරුකර එදිනම මහර බන්ධනාගාරයට මාරු කර යවා ඇත.පසුව රෝහල් ගත කළ ඔහු මිය ගොස් තිබේ.අනතුරුව මහර මහේස්ත්‍රාත්වරයා නියෝග කර ඇත්තේ මෙම රැඳවියාගේ පශ්චාත් මරණ පරීක්ෂණය රාගම ප්‍රෙද්ශයේ දි පවත්වනලෙසත් මළ සිරුර රාගම ප්‍රෙද්ශයෙන් පිටතට ගෙන නොගොස් අවසන් කටයුතු රාගම ප්‍රෙද්ශයේ දිම සිදු කරන ලෙසත් ය.එහෙත් මළසිරුර තමන් පදිංචි වව්නියාව ප්‍රෙද්ශයට රැගෙන යාමට අවශ්‍ය බව මෝසම ඉදිරිපත් කරමින් ඔහුගේ මව් පියන් මිට පෙර ප්‍රකාශ කර ඇත. හින්දු ආගමිකයන්ට අවමංගල්‍ය අවස්ථාවක දි සිදු කිරිමට ඇති ආගමික චාරිත්‍ර රැසක් සිදු කිරිමට ඇති අතර තමන්ටද එම චාරිත්‍ර ඉටු කිරිමට අවශ්‍ය බව ඔවුන් ප්‍රකාශ කර ඇත.මිය ගිය පුද්ගලයා 2009 වසරේ දී අත්අඩංගුවට ගෙන ඇත්තේ වව්නියා පොලිසියේ අපරාධ අංශයේ නිලධාරින්ය. එවකට 26 හැවිරිදිව සිටි ඔහු අලෙවි නියෝජිතවරයකු ලෙස කටයුතු කර ඇත. වව්නියාව මහේස්ත්‍රාත් අධිකරණයට ඉදිරිපත් කිරීමෙන් පසුව රැඳවුම් නියෝග මත වව්නියාව බන්ධනාගාරයෙහි රඳවා තබා ඇත.එම සිදුවීම මගින් සිය මූලික අයිතිවාසිකම් කඩ වී ඇති බවට පැමිණිලි කරමින් ඔහු නීතිඥයකු මගින් මීට පෙර ශ්‍රේෂ්ඨාධිකරණයට මූලික අයිතිවාසිකම් පෙත්සමක් ගොනු කළේය.තමන් වහාම නිදහස් කර හරින ලෙසත් සිය මූලික අයිතින් කඩ කිරීම වෙනුවෙන් රුපියල් ලක්ෂ දෙකක වන්දි මුදලක් අයකර දෙනමෙන් එම පෙත්සම මගින් අධිකරණයෙන් ඉල්ලා තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=n12072116</link>
    <topic>ගාලු වරායේ නවතා ඇති‘ලංකා මුදිත ’ නැව දිරාපත්වීම අපරාධයක්</topic>
    <author>ඉමදුව සමූහ – ලංකින්ද නානායක්කාර</author>
    <content>ගාල්ල වරායේ නව ජැටියේ වසර එකයි මාස හයකට අධික කාලයක් නතර කර ඇති ලංකා මුදිත නැව, කිසිදු ප්‍රයෝජනයකට නොගෙන ගාල් කර ඇතැයි, ගාල්ල වරාය අධිකාරියේ ප්‍රකාශකයෙක් පැවැසීය.මෙම නැවට සේවක වැටුප් හා වෙනත් වියදම් සඳහා මසකට රුපියල් පහළොස් ලක්‍ෂයකට ආසන්න මුදලක් වැය කෙරේ. මෙයට අමතරව, නැවට පිටතින් විදුලිය රැගෙන ඇති නිසා එම ගාස්තු ද වැය කිරීමට ඇත්තේ නැව් සංස්ථාවටය. එසේ නැතිනම මධ්‍යම ආණ්ඩුවටය.මෙම නැව 2010 දී වෙන්දේසි කර යළිත් නැව් සංස්ථාවම මිලදී ගෙන ඇත. මෙම නැව යකඩවලට හෝ විකිණීමට ඇති තත්ත්වයද ගිලිහී ඇති අතර කිසිදු ප්‍රතිසංස්කරණයක් නොකිරීම නිසා නැව මළ කමින් පවතින බවද වරාය ආරංචි මාර්ග කියයි.මෙම මහා දේපළ එක්කෝ ප්‍රයෝජනවත් ආකාරයට යෙදවිය යුතු අතර නැතහොත් එය ප්‍රතිසංස්කරණයක් සිදු කිරීම කළ යුතු බව වරායේ නිලධාරීන්ගේ හා සේවකයන්ගේ අදහසයි.පසුගිය යුද සමයේ මෙම නැව උතුරු / නැගෙනහිර සේවා සඳහා යෙදවීය. ඓතිහාසික බවක් ඇති මෙම නැව ආරක්‍ෂා කිරීමට පියවර ගත යුතු බවද නැවෙහි කාර්ය මණ්ඩලය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=r1207211</link>
    <topic>රඹුක්කන ප්‍රා. සභා නව ගොඩනැඟිල්ල ජනතා අයිතියට පවරන්නට පෙර ගරා වැටිලා</topic>
    <author>රඹුක්කන සමූහ - පත්මසේකර නිශ්ශංක</author>
    <content>රඹුක්කන නගරයේ ඉදිකළ රජයේ ගොඩනැගිලි ජනතා අයිතියට පැවරීම ප්‍රමාදවීම නිසා එම ගොඩනැගිලි ජනතා අයිතියට පැවරීමට පෙර නැවතත් අලුත්වැඩියා කිරීමට සිදුවීම කනගාටුවට කරුණක් බව ප්‍රදේශවාසීහු කියති.ප්‍රාදේශීය සභාව ස්ථාපිත කිරීමට රුපියල් ලක්‍ෂ හත්සියයක් වැයකැර ඉදිකළ මේ ගොඩනැගිල්ල අද වනතුරු ප්‍රයෝජනයට නොගෙන වසා දමා ඇත. 2008 ඉදිකිරීම් ඇරඹූ මේ ගොඩනැගිල්ල නිකරුනේ වසා දැමීම බලවත් අපාරාදයක් බව ප්‍රදේශවාසීහු කියති.මේ ගොඩනැගිල්ල වර්ග අඩි විසිදහසක් පමණ වන අතර, ගොඩනැගිල්ලේ සෞඛ්‍ය සායන, ප්‍රජා යටිතල පහසුකම් කාර්යාලීය සංකීර්ණය, අංගසම්පුර්ණ රැස්වීම් ශාලාවක් සහ පුස්තකාලය, මෙන්ම වාණිජ බැංකු කටයුතු සඳහාද ඉඩකඩ වෙන් කර ඇත.මේ වන විට පෞද්ගලික බැංකු දෙකක් . බිම් මහලයේ පවත්වාගෙන යනු ලබන අතර ගොඩනැගිල්ල ජනතා අයිතියට පැවරීමට පසුගිය කාලයේ කටයුතු කළත් තවමත් එය ජනතා අයිතියට පවරා නැත.මේ ගොඩනැගිල්ල රඹුක්කන නගර සංවර්ධන වැඩපිළිවෙළට සමගාමීව ඉදිකර ඇත. ගොඩනැගිල්ල ජනතා අයිතියට පැවරීම පෙර එහි සිවිලිම බොහෝ ස්ථාන වලින් කැඩීබිදී ඇති අතර ජනතා අයිතියට පත් කිරීමටත් පෙර මෙසේ අබලන් වීම කනගාටුවට කරුණක් බව ප්‍රදේශවාසිහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=r1207212</link>
    <topic>ශාන්ත සෙබස්තියන් දෙව්මැදුරේප්‍රතිමා මණ්ඩපයක විදුරු බිඳලා</topic>
    <author>පමුණුගම සමූහ</author>
    <content>පමුණුගම ඇලෙන්එගොඩ ශාන්ත සෙබස්තියන් දෙව්මැදුර ඉදිරිපිට ප්‍රධාන මාර්ගයේ ඉදිකර ඇති එම ප්‍රතිමා මණ්ඩපයේ වීදුරු බිඳ අලාභහානි කර ඇති බව පමුණුගම මීසම් පාලක ආනන්ද විතාන පියතුමා පැවැසීය.මේ පිළිබඳව පමුණුගම පොලිසියට පැමිණිල්ලක් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=r1207213</link>
    <topic>මතුගම බස් නැවතුම් පෙළේවැසිකිළි වහලා</topic>
    <author>මාකෙලියේ සේන</author>
    <content>මතුගම නගරයේ ලංගම බස් නැවතුම් පළේ වැසිකිළි පද්ධතිය තවමත් විවෘත කර නොමැත. විශාල ජනතාවක් සිටින මතුගම ලංගම බස්නැවතුම්පලේ වැසිකිළි විවෘත කරන ලෙස මගිහු ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=r1207214</link>
    <topic>කැස්බෑව විශ්වකලා සුසාන භූමිය වල්වැදිලා</topic>
    <author>ඡායාරූපය - ෂෙල්ටන් විදිසිංහ පිළියන්දල විශේෂ</author>
    <content>කැස්බෑව නගර සභාවට අයත් විශ්වකලා සුසාන භූමිය වල්බිහිවී ඇත. ඩෙංගු මර්දනයට කොතරම් ශ්‍රමදාන පැවැත්වුවද ප්‍රදේශයේ ජනතාව පවසන්නේ මේ ස්ථානය ශුද්ධ පවිත්‍ර කිරීමට නගර සභාව කිසිදු ක්‍රියාමාර්ගයක් ගෙන නොමැති බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=r1207215</link>
    <topic>පාසල් සිසුවකු යොදා ගනිමින්බණ්ඩාරගමදී ගංජා අලෙවි කරලා</topic>
    <author>වාද්දුව සමූහ එස්. රූපරත්න පියදාස</author>
    <content>පාසල් සිසුවකු යොදා ගනිමින් ගංජා අලෙවි කිරීමේ යෙදී සිටි අයකු පානදුර කොට්ඨාස දූෂණ මර්දන විශේෂ පොලිස් ඒකකයේ නිලධාරීන් බණ්ඩාරගමදී අත්අඩංගුවට ගෙන තිබේ.සැකකරු පොලිස් විශේෂ බලකායේ සේවය කළ අයෙක් වන අතර පාසල් සිසුවා බණ්ඩාරගම පාසලක 13 හැවිරිදි අයෙකි.මොවුන් දෙදෙනා අත්අඩංගුවට ගන්නා අවස්ථාවේ සිසුවාගේ පොත් බෑගයේ දැමූ ගංජා කිලෝවක් සමග දෙදෙනා ගමන් කළ පා පැදියක්ද හමුවී තිබේ.සැකකරුවන් දෙදෙනා අධිකරණයට ඉදිරිපත් කිරීම සඳහා බණ්ඩාරගම පොලිසියට භාරදී තිබේ.පානදුර කොට්ඨාස විශේෂ දූෂණ මර්දන ඒකකයේ ස්ථානාධිපති උප පොලිස් පරීක්ෂක නයනජිත් මහතා සමග සැරයන් උපසිරි (53183) සහ කොස්තාපල්වරුන් වන 73213 නිමලදාස 77106 ශ්‍රී ලාල් සහ 88817 ලක්මාල් නිලධාරීහු වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=r1207216</link>
    <topic>යතුරු පැදියක් සොරාගෙන කො‍ටස් ගලවමින් සිටි අයකු අත්අඩංගුව‍ට</topic>
    <author>කළුතර දිසා සමූහ – දයාරත්න කුමාරසිංහ</author>
    <content>වෙළෙළඳ සලක් ආසන්නයේ නතර කර තිබුණු යතුරු පැදියක් සොරාගෙන ගොස්, එය බණ්ඩාරගම වෑවිට ප්‍රදේශයේ නිවෙසක තබා ගෙන කෑලි ගලවමින් සිටි පුද්ගලයකු බණ්ඩාරගම පොලිසිය මගින් අත්අඩංගුවට ගෙන තිබේ.සැකකරු හොරණ මහේස්ත්‍රාත් අධිකරණයේ දී මහේස්ත්‍රාත් මහින්ද පී. රණසිංහ මහතා ඉදිරියට පැමිණවීමෙන් පසු වැඩිදුර විභාගය ලබන හත්වැනි දිනට කල් තැබූ අතර රුපියල් පනස් දහසක ශරීර ඇප මත සැකකරු මුදාහැරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=r1207217</link>
    <topic>දියර කිරි නිෂ්පාදන‍ය නංවන්න වැඩපිළි‍වෙළක්</topic>
    <author>අලව්ව විශේෂ – ඒ. කීර්තිසිංහ</author>
    <content>දඹදෙණිය ආසනයේ නිපදවෙන දියර කිරි ප්‍රමාණය වැඩි කිරීම තම අරමුණ බව කුරුණෑගල දිස්ත්‍රික් පාර්ලිමේන්තු මන්ත්‍රී හා දඹදෙණිය ආණ්ඩු පක්‍ෂ ප්‍රධාන සංවිධායක ශාන්ත බණ්ඩාර මහතා පවසයි.දැනට අලව්ව ප්‍රාදේශීය ලේකම් කොට්ඨාසයේ මසකට කිරි ලීටර් 75000 ක් සහ නාරම්මල ප්‍රාදේශීය ලේකම් කොට්ඨාසයේ 55000 ක් ද වශයෙන් නිෂ්පාදනය වෙනවා. මුළු එකතුව මසකට කිරි ලීටර් 1,30,000 යි.මෙම ප්‍රමාණය දෙගුණ තෙගුණ කර කිරි ගොවියා අතට මුදල් ගලා ඒමට සැලැස්වීමත් රටට අවශ්‍ය කිරි ප්‍රමාණය සැපයීමත් තම අරමුණ බවද ශාන්ත බණ්ඩාර මහතා පැවසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=r1207218</link>
    <topic>බිරියගේ අනියම් ඇසුර හෙළි කරන්න සැමියා අනියම් සැමියාගේ බිරිය උසාවි ගෙන්වලා</topic>
    <author>මිනුවන්ගොඩ සමූහ සිරිසේන අත්තනායක</author>
    <content>විවාහක බිරිය තම දරුවන් නඩත්තු කර ගැනීම සඳහා විවාහක සැමියාගෙන් වෙන්වී අධිකරණය මගින් නඩත්තු ලබා ගනිද්දී බිරිය තවත් සැමියකු සමඟ අනියම් ඇසුරක් පවත්වන බව හෙළිදරව් කිරීමට විවාහක සැමියා අනියම් සැමියාගේ බිරිය අධිකරණයට ඉදිරිපත් කිරීමේ සිද්ධියක් මිනුවන්ගොඩින් වාර්තා වෙ යයි.සැමියා මාළු වෙළෙඳාමේ නියුතු තැනැත්තෙකි. තම බිරිය තමා සමග පවුල් ජීවිතය ගෙන යා නොහැකි යැයි පවසමින් දරුවන්ගේ අධ්‍යාපනය මෙන්ම ඔවුන්ගේ නඩත්තුව වෙනුවෙන් අධිකරණය මගින් නඩත්තු ලබා ගනිද්දී තවත් විවාහක පුරුෂයකු හා අනියම් ඇසුරක් පවත්වන බවද දරුවන් දෙදෙනාද එම සැමියාගේ නිවෙසේ නතර කර ඇතැයි සැමියා විසින් අධිකරණයට කරුණු දක්වන ලදී.ඒ අනුව තම බිරිය අනියම් ඇසුරේ යෙදෙන පුරුෂයාගේ බිරියවද අධිකරණයට ඉදිරිපත් කෙරිණි.ඇය පැවසුවේ මේ සම්බන්ධව කරුණු සත්‍ය බවත් තමාද ඇයට විරුද්ධව තම සැමියා ගලවා ගැනීමට මෙම අධිකරණයේම නඩුවක් පවරා ඇති බවය.දෙපාර්ශවයේම කරුණු විමසූ දිසා විනිසුරු රුවන් පතිරණ මහතා දරුවන් පිළිබඳ පරිවාස වාර්තාවක් ගෙන අධිකරණයට ඉදිරිපත් කරන ලෙස පරිවාස නිලධාරියාට නියෝග කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=s1207211</link>
    <topic>ලෝක ශූරයන් හා අනු ශූරයන්ගේ ගැටුම අද සූරියවැවදී</topic>
    <author>වර්නන් ගුණසේකර</author>
    <content>2011 ලෝක කුසලාන ශූරයන් වන ඉන්දියාව හා අනු ශූර ශ්‍රී ලංකාව අතර තරග පහකින් සමන්විත ජාත්‍යන්තර එක්දින තරගමාලාව ආරම්භ කරමින් පළමු තරගය අද සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේදී පැවැත්වේ.ලෝක කුසලාන තරගාවලියේ උරුමයන් වන සූරියවැව ක්‍රීඩාංගණයේදී දෙපිල අතර මුල් තරග දෙකත්, ආර්.ප්‍රේමදාස ක්‍රීඩාංගණයේදී තෙවැනි හා සිවුවැනි තරගත්, අවසාන තරගය පල්ලෙකැලේදීත් පැවැත්වෙනු ඇත.පාකිස්තානයට එරෙහිව පැවැති ජාත්‍යන්තර විස්සයි20, එක්දින මෙන්ම ටෙස්ට් තරගමාලාවද ජයග්‍රාහීව අවසන් කර සිටින මහේල ජයවර්ධනගේ කණ්ඩායම එම ජයග්‍රාහී රැල්ල දිගටම පවත්වා ගෙන යාමේ අරමුණින් පසුවේ.මේ තරගමාලාව සම්පූර්ණයෙන්ම ජයග්‍රහණය කිරීමට අවශ්‍ය දක්ෂතාව ශ්‍රී ලංකාව සතුව තිබේ. අනෙක් පැත්තෙන් බලන විට ඉන්දියාව තරග බිමට පිවිසෙන්නේ සති හතක විරාමයකින් පසුවය. එය ජයග්‍රහණවලින් ප්‍රාණවත්ව සිටින ශ්‍රී ලංකාවට වාසියකි.ශ්‍රී ලංකා මුල් පෙල පිතිකරුවන් මෙන්ම මැද පෙල හා අග පෙල පිතිකරුවන්ද ලකුණු රැස් කිරීමට හපනුන් බව පසුගියදා නිමාවූ පාකිස්තානයට එරෙහි තරගවලදී හොඳින් ප්‍රදර්ශනය විණි.තිලකරත්න ඩිල්ෂාන්, උපුල් තරංග, කුමාර් සංගක්කාර, මහේල ජයවර්ධන, දිනේෂ් චන්දිමාල්, ඇන්ජලෝ මැතිව්ස් හා ලහිරු තිරිමාන්න ලොව ඕනෑම පන්දු ප්‍රහාරයකට මුහුණ දීමට සමත් පිතිකරුවෝ වෙති.ශ්‍රී ලංකා පන්දු යවන්නන් අතුරින් ‘යෝකර්’ පන්දුවලට නමක් දරා සිටින ලසිත් මාලිංග ඉන්දියානු පිතිකරුවන්ට මහත් හිසරදයක් වනු ඇතැයි අපේක්ෂා කළ හැක. පසුගිය වසරේ අප්‍රේල් මාසයේ මුම්බායිහි පැවැති 2011 ලෝක කුසලාන අවසාන මහා තරගයේදී මාලිංග ශ්‍රී ලංකාවට ජයග්‍රාහී බලාපොරොත්තු උපදවමින් ඉන්දියා ප්‍රබල පිතිකරු යුගළයක් වන විරේන්ද්‍ර සෙවාග් හා සචින් ටෙන්ඩුල්කාර් ඉක්මනින්ම දවාලුවද එතැනින් පසුව සිදුවූයේ කුමක්දැයි යන්න තවමත් අභිරහසකි.අවසානයේදී ඉන්දියාව කඩුලු 6කින් ශ්‍රී ලංකාව පරදවමින් වසර 28කින් පසුව ප්‍රථම වතාවට ලෝක කුසලානය හිමිකර ගත්තේය. ඒ නීරස පරාජයේ වාඩුව ගැනීම කෙරෙහිද ශ්‍රී ලංකාවේ අවධානය යොමුවනු නිසැකය. ඉන්දියාව සති හතක විරාමයක් ලබා සිටියද ඔවුන් මෙහි පැමිණ සිටින්නේ මනා පුහුණුවකින් පසුවය.අසල්වැසි ඔවුනට ශ්‍රී ලංකාව අමුතු තැනක් නොවේ. පසුගිය වකවානුවේ දෙපිල අතර වසරකට වරක් එක්දින තරගමාලා පවත්වා තිබේ. සමහර අවස්ථාවල වසරකට තරගමාලා දෙකක්ද ක්‍රීඩා කොට තිබේ.මේ තරගමාලාව 5–0කින් ජයග්‍රහණය කිරීම මහේන්ද්‍ර සිං දෝනිගේ කණ්ඩායමේ ඒකායන අරමුණ වනු ඇත. මන්ද, එවැනි ජයග්‍රහණයක් අත්කර ගතහොත් ඉන්දියාවට නැවත වතාවක් ලෝක එක්දින ශ්‍රේණිගත කිරීම්වල අංක 1 ට පිවිසීමට හැකිවන හෙයිනි.විරේන්ද්‍ර සෙවාග්, ගෞතම් ගම්භීර්, විරාට් කෝලි, සුරේෂ් රයිනා, රෝහිත් ෂර්මා හා නායක දෝනි වැන්නවුන් ප්‍රබල පිතිකරුවෝ වෙති. එහෙත් ඔවුනට සාර්ථක අභියෝගයක් එල්ල කිරීමේ හැකියාව නුවන් කුලසේකර, තිසර පෙරේරා, ඇන්ජලෝ මැතිව්ස් යන වේග පන්දු යවන්නන් මෙන්ම රංගන හේරත්, සචිත්‍ර සේනානායක හා ජීවන් මෙන්ඩිස් යන දඟ පන්දු යවන්නන් සතුව තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=s1207212</link>
    <topic>ආම්ස්ට්‍රෝන්ගේ කණ්ඩායමට තහනම් උත්තේජන දුන් තිදෙනකුට ජීවිතාන්තය දක්වා තහනමක්</topic>
    <author>කො‍‍ලොරාඩෝ (ඒ.එෆ්.පී.)</author>
    <content>තහනම් උත්තේජන භාවිතා කිරීමේ චෝදනා එල්ලවී ඇති සත් වතාවක් ප්‍රංශ සවාරිය දිනූ ලාන්ස් ආම්ස්ට්‍රෝන්ට සිය චෝදනාවෙන් නිදහස් වීමේ පීඩනය තවත් වැඩි කරමින් ඔහුගේ සමීපතම සගයන් තිදෙනෙකු ජීවිතාන්තය දක්වා ක්‍රීඩාවෙන් ඉවත්කිරීමට අමෙරිකානු තහනම් උත්තේජන විරෝධී ඒජන්සිය පසුගියදා පියවර ගත්තේය.මෙසේ තරග තහනමට ලක්වූයේ අමෙරිකානු පාපැදි ධාවන කණ්ඩායමේ වෛද්‍ය ලුයිස් ග්‍රේසියා, ආම්ස්ට්‍රෝන්ගේ පෞද්ගලික පුහුණුකරු සහ කණ්ඩායමේ උපදේශක වශයෙන් කටයුතු කළ මිචෙල් ෆෙරාරි සහ පුහුණුකරු පෙපේ මාර්ටි ය.'මේ තිදෙනා පාපැදි කණ්ඩායමට තහනම් උත්තේජන සපයා ඇති නිසා සම්පූර්ණයෙන්ම ක්‍රීඩාවෙන් ඉවත් කළා. ඒ අනාගතයේ තරුණ ක්‍රීඩකයන් ආරක්ෂා කරගත යුතු නිසයි.' නිවේදනයක් නිකුත් කරමින් අමෙරිකානු තහනම් උත්තේජන විරෝධී ඒජන්සියේ ප්‍රධාන විධායක ට්‍රේවිස් ටයිගාර්ට් පැවැසීය.ආම්ස්ට්‍රෝන් සමග තහනම් උත්තේජන භාවිතා කිරීමේ චෝදනාවට හසුවු 6‍දෙනෙකුගෙන් යුතු කණ්ඩායමට මේ තිදෙනා ද ඇතුලත්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=s1207213</link>
    <topic>යුද හමුදා බර එසවීමේ ශූරතාව සිංහ රෙජිමේන්තුවට</topic>
    <author>හෝමාගම සංචාරක මංජුල හිරිපිටිය</author>
    <content>යුද හමුදා අන්තර් රෙජිමේන්තු (ආබාධිත) බර එසවීමේ තරගාවලියේ සමස්ථ ශූරතාව ලකුණු 46ක් ලබාගත් සිංහ රෙජිමේන්තුව හිමි කරගත් අතර ලකුණු 17ක් ලබාගත් ශ්‍රී ලංකා පාබල හමුදා රෙජිමේන්තුව තරගාවලියේ අනුශූරතාව දිනා ගත්තේය.සිංහ රෙජිමේන්තුව නියෝජනය කළ ඒ.ආර්.විනිටන්, ඔහු විසින් ගිය වසරේ තබා තිබු වාර්තාව(කි.ග්‍රෑ 165) බිද නව ශ්‍රී ලංකා වාර්තාවක් (කි.ග්‍රෑ 170ක බර ඔසවා) තැබීමට සමත් විය.තරගාවලියේ දක්ෂතම බර ඔසවන්නාට හිමි කුසලානය සිංහ රෙජිමේන්තුවේ එව්.එව්.ඩී.හේවාවසම් හිමිකර ගත්තේය.හෝමාගම පනාගොඩ යුද හමුදා ශාරීරික අභ්‍යාස පුහුණු මධ්‍යස්ථානයේ පැවැති මෙම තරගාවලිය සඳහා රෙජිමේන්තු දහයක ක්‍රීඩකයන් සහභාගි වු අතර ජය සංකේත ප්‍රදානය බ්‍රිගේඩියර් කීර්ති රාජපක්ෂ මහතාගේ ප්‍රදානත්වයෙන් සිදුකෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=s1207214</link>
    <topic>මධ්‍යම පළාත් දක්ෂතම බොක්සිං ක්‍රීඩකයාආර්.ගුණතිලක</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>38 වැනි ජාතික ක්‍රීඩා උලෙළට සුදුසුකම් තේරිමේ තරගයේදී මධ්‍යම පළාත් දක්ෂතම බොක්සිං ක්‍රීඩකයා වශයෙන් මහනුවර විද්‍යාර්ථ විදුහලේ ආර්.ගුණතිලක සුදුසුකම් ලැබිය.මහනුවර සිටි සෙන්ටර් එළිමහන් බොක්සිං වලල්ලේ පැවැති මේ තරග‍යේදී දක්ෂතම පරාජිතයා වුයේ ඩබ්ලිව්.ප්‍රනාන්දුය (ලීන්යා ගාමන්ට්ස්).එහිදී එක් එක් බර පංති ජයගත් ක්‍රීඩකයන් මෙසේය.කි.ග්‍රෑ 91-ජි.රස්මින්ද(කිංසිවුඩ්), කි.ග්‍රෑ 81- ජි.ගුණරත්න(පිළිමතලාව බොක්සිං සමාජය), කි.ග්‍රෑ 75-එන්.හෙට්ටිආරච්චි(ධර්මරාජ), කි.ග්‍රෑ 69-ජි.රාජපක්ෂ(පේරාදෙණිය මැදි විදුහල), කි.ග්‍රෑ 64- එන්.සිල්වා(ලීන්යා ගාමන්ට්ස්), කි.ග්‍රෑ 60- ආර්.ගුණතිලක(විද්‍යාර්ථ), කි.ග්‍රෑ 56- ඩී.විජේරත්න(ලීන්යා ගාමන්ට්ස්), කි.ග්‍රෑ 52-වී.වික්‍රමගේ(ලීන්යා ගාමන්ට්ස්), කි.ග්‍රෑ 49-එම්.ප්‍රභාස්වර(ලීන්යා ගාමන්ට්ස්).</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=s1207215</link>
    <topic>පාසල් බැඩ්මින්ටන් ශූරතාව පානදුර ශ්‍රී සුමංගලට</topic>
    <author/>
    <content>ශ්‍රී ලංකා පාසල් බැඩ්මින්ටන් සංගමය සංවිධානය කළ අවුරුදු 19න් පහළ බැඩ්මින්ටන් තරගාවලියේ ශූරතාව හිමිකර ගැනීමට පානදුර ශ්‍රී සුමංගල විදුහල සමත් විය.අවසන් මහ තරගය සදහා නු‍ගේගොඩ ශාන්ත ජෝන් විද්‍යාලීය කණ්ඩායම හා පානදුර ශ්‍රී සුමංගල විද්‍යාලය සුදුසුකම් ලබා ගත‍්තේ ය.කොළඹ රාජකීය විද්‍යාලයේදී පැවැති මෙම තරගාවලියට පාසල් 7ක් නියෝජනය කරමින් කණ්ඩායම් ඉදිරිපත් වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=s1207216</link>
    <topic>බර ඉසිලීමේ තරගාවලියක් දිවුල්පිටියේදී</topic>
    <author/>
    <content>බොරලැස්ගමුව දිවුල්පිටිය ඕලෝ ෆිට්නස් සෙන්ටර් සංවිධානය කරන බර ඉසිලීමේ තරගාවලියක් අගෝස්තු මස 04 වැනිදා එම ස්ථානයේදී පැවැත්වේ.මෙහිදී බෙන්ච් ඇන්ඩ් ස්කොට් යන ඉසව් යටතේ තරග පැවැත්වෙන අතර එදින පෙරවරු. 9.00ට ප්‍රථම ආයතයේ ලියාපදිංචි සියලුම සාමාජිකයන්ට තරගාවලිය සඳහා සහභාගි වන මෙන් සංවිධායකයන් දන්වා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=s1207217</link>
    <topic>ජාතික යෞවන ක්‍රීඩා උලෙළේ කැරම් ශූරයා-සුමේධ: ශූරිය-නිසංසලා</topic>
    <author>වේහැල්ලේ පියතිලක</author>
    <content>24වන ජාතික යෞවන ක්‍රීඩා උලෙළේ සමස්ත ලංකා කැරම් ශූරතාව හිමිකර ගැනීමට කොළඹ දිස්ත්‍රික්කයේ සුමේධ මෙන්ඩිස් සමත් වු අතර කාන්තා ශූරතාව කෑගල්ල දිස්ත්‍රික්කයේ නිසංසලා මධුවන්ති හිමිකර ගත්හ.ශ්‍රී ලංකා කැරම් සම්මේලන මුලස්ථානයේදී පැවැති තරගාවලියට කාන්තා කණ්ඩායම් 13ක හා පිරිමි කණ්ඩායම් 13ක ක්‍රීඩක ක්‍රීඩිකාවන් සහභාගී විය.පිරිමි ඒකල අවසන් තරගය කෑගල්ල හා කොළඹ දිස්ත්‍රික් අතරද කාන්තා අවසන් තරගය මහනුවර හා කෑගල්ල දිස්ත්‍රික් අතර පැවතිණි.පිරිමි යුගල ශූරතා හා කාන්තා යුගල ශූරතාද පිළිවෙලින් කොළඹ හා කෑගල්ල දිස්ත්‍රික් විසින් දිනාගන්නා ලදි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=s1207218</link>
    <topic>ඩෙසර්ට් ක්‍රිකට් ක්‍රීඩකයෝ ශ්‍රී ලංකා තරග සංචාරයක</topic>
    <author>ප්‍රින්ස් ගුණසේකර</author>
    <content>එක්සත් අරාබි එමීර් රාජ්‍යයේ ක්‍රියාත්මක වන ඩෙසර්ට් ක්‍රිකට් ඇකඩමියේ ක්‍රිකට් කණ්ඩායම් 5ක් අගෝස්තු 4 වැනිදා සිට 13 වැනිදා දක්වා ශ්‍රී ලංකාවේ තරග සංචාරයක නිරත වෙයි.කොළඹ, මහනුවර හා ගාල්ල ප්‍රදේශවල පාසල්, වෙළද සේවා හා ක්‍රිකට් ඇකඩමි කණ්ඩායම් සමග ඩෙසර්ට් ක්‍රිඩකයෝ තරග වදිති. අවුරුදු 11න්, 12න්, 13න්,15න් හා 17න් පහළ කණ්ඩායම් සීමිත ඕවර් ක්‍රිකට් තරගවලට එක්වෙති.එක්සත් අරාබි එමිර් රාජ්‍යයේ හසානී සමුහ ව්‍යාපාරයේ “සාතා” වෙළද නාමයේ අනුග්‍රහයෙන් පවත්වන මේ තරගාවලිය නාලන්දා, සාන්ත ජෝෂප්, සාන්ත පීතර්, ඉසිපතන, ධර්මරාජ, ත්‍රිත්ව, සාන්ත අන්තෝනි, ගාල්ල මහින්ද, ශ්‍රී සුමංගල, වෙළද සේවා කණ්ඩායම තරගාවලියට එක්වෙති.මෙරට සංචාරය කරන ඩෙසර්ට් ක්‍රිකට් ඇකඩමිය එක්සත් අරාබි එමීර් රාජ්‍යයේ විශාලතම පුහුණු පාසලකි. එම ඇකඩමියේ කණ්ඩායම් ශ්‍රී ලංකාවේ සංචාරයක නිරත වන්නේ තෙවැනි වරටය.එංගලන්තය, මැලේසියාව හා තායිලන්තය වැනි රටවල ක්‍රිකට් තරග සංචාරවලට සහභාගී වුවද ශ්‍රී ලංකාවේ ක්‍රිකට් තත්වය ඉහල මට්ටමක ඇති බව නියෝජ්‍ය ප්‍රධාන පුහුණුකරු සිදත් තෙන්නකෝන් මහතා පවසයි.අයි.සී.සී හා ක්‍රිකට් ඔස්ට්‍රේලියා පුහුණුවලත් පුහුණුකරුවන් 30ක් සේවය කරන ඩෙසර්ට් ක්‍රිකට් ඇකඩමියේ ප්‍රධාන පුහුණුකරු ප්‍රෙස්ලි පොලොන්නෝවිට මහතාය. මේ ක්‍රිකට් ඇකඩමියේ ක්‍රීඩක ක්‍රීඩිකාවන් 350ක් පමණ පුහුණුව ලබති..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=f1207211</link>
    <topic>ජාත්‍යන්තරය හිතන කොට අපි කරල ඉවරයි</topic>
    <author>සටහන සුභාෂිනී සේනානායක</author>
    <content>සිවිල් ගුවන්සේවා ක්‍ෂේත්‍රයට 2012 වසර සුවිශේෂී වසරක්. ඒ ප්‍රථම ගුවන්යානය ගුවන්ගත කර සියවසක් සැමරීම නිමිති කොට ගෙනයි. එ පිළිබඳත් නිල් ගුවන ජයගනිමින් ගුවන්සේවා ක්‍ෂේත්‍රය මෙහෙයවන ආකාරය පිළිබඳත් සිවිල් ගුවන්සේවා අමාත්‍ය පියංකර ජයරත්න මහතා දිනමිණ සමඟ කළ සංවාදයකි මේ.* 2012 වසරේදී සිවිල් ගුවන් සේවාව සිය ශත සංවත්සරය සමරනවා. ඒ පිළිබඳ සඳහනක් කළොත්?1911 සැප්තැම්බර් මස 11 වෙනිදා තමයි ශ්‍රී ලංකාවට ප්‍රථම ගුවන්යානය ගෙන ආවේ. ඒත් 1911 දෙසැම්බර් මාසයේදී තමයි මෙම ගුවන් යානය ප්‍රථම වරට ගුවන් ගත කර තිබෙන්නේ. ඒ නිසා සිවිල් ගුවන් සේවාවේ ශත සංවත්සරය මේ වසරේ සමරනවා.මේ මොහොත වන විට ලෝකයේ ගුවන්සේවා කර්මාන්තය විශාල ලෙස දියුණුවට පත් වී තිබෙනවා. අපි අභියෝගවලට මුහුණ දෙමින් 30 වසරක් පුරා පැවති යුද්ධය නිමා කළ රටක් ලෙස අපේ ගුවන්සේවා කටයුතු සංවර්ධනය කරමින් පවතිනවා.නිල් ගුවන ජය ගැනීම මහින්ද චින්තනයේ එක් අරමුණක්. ශ්‍රී ලංකාව ආසියාවේ ගුවන් කේන්ද්‍රස්ථානයක් බවට පත් කරලීමට කටයුතු සැළසුම් සකස් කොට තිබෙනවා.අන්තර්ජාතික සිවිල් ගුවන් සේවා සංවිධානයේ වාර්තාවලට අනුව ලෝකයේ සිවිල් ගුවන් ක්‍ෂේත්‍රය තුළ ඇතිවන ශීඝ්‍ර වර්ධනයත් සමඟ ඉදිරි වසර 20 තුළ ගුවන් සමාගම්වලට සිය පිය සැරියන් සඳහා නව ගුවන්යානා 25000 ක් පමණ යෙදවීමට සිදුවන බවට නිගමනය කර තිබෙනවා.මෙම ගුවන්යානා නඩත්තු කිරීමට ගුවන් යානා තාත්ෂණික ශිල්පීන් 480000 ක් පමණද ගුවන් නියමුවන් 35000 ක් පමණද අවශ්‍ය වෙනවා. මෙම ගුවන්සේවා ඉල්ලුමට පහසුකම් සැපයීමට හැකි නම් විදේශ විනිමය විශාල ප්‍රමාණයක් අපට ඉපයිය හැකියි. ගෘහ සේවිකාවන් 30 දෙනෙකුගෙන් ලැබෙන විදේශ විනිමය එක් ගුවන් නියමුවකු බිහි කිරීමෙන් ලබාගත හැකියි.මේ තුළින් අපේ රටට ඉමහත් කීර්තියක් ගෞරවයක් ලබාගත හැකියි. ලොව ප්‍රථම ගුවන්යානය නිපදවා එය පියාසර කරවා ඇත්තේ රාවණා රජු බව ඉතිහාසය කියා පානවා.* සිවිල් ගුවන්සේවා අමාත්‍යවරයා ලෙස ඔබ වෙත පැවරී ඇති වගකීම් මොනවාද ?මහින්ද චින්තන ප්‍රතිපත්ති ක්‍රියාත්මක කරමින් ශ්‍රී ලංකාව ආශ්චර්යමත් රටක් බවට පත්කරලීමට සංවර්ධන ව්‍යාපෘතීන් රැසක් ක්‍රියාත්මක කෙරනවා.මෙහිදී ගුවන් ක්‍ෂේත්‍රයට පැවරී තිබෙන්නේ සුවිශාල වූ වගකීම් රැසක්. ගුවන් තොටුපළ සුවිශේෂී ස්ථානයක් වන්නේ ඕනෑම අයකු රටින් පිටවන සහ රට තුළට ළඟාවන ස්ථානය වන නිසයි. සියලුම අන්තර් ජාතික හුවමාරු සිදුවන ප්‍රධාන දොරටුව වන්නේද ගුවන්තොටුපළයි.මෙහිදී සිදුකරන සියලු ක්‍රියාවලින් කාර්යක්ෂමව සහ නිවැරදිව සිදුකිරීම ගුවන්සේවා අමාත්‍යාංශයට පැවරී ඇති වගකීමයි. අපේ අමාත්‍යාංශය යටතේ පවතින සියලුම ආයතන මේ පිළිබඳ දැඩි අවධානයකින් ක්‍රියාකරනවා. එමෙන්ම මෙම ආයතන රැසකට රට ආර්ථික අතින් ඉහළට ගෙන ඒමේ අභියෝගයද පැවරී තිබෙනවා. ගුවන්තොටුපළ හා ගුවන්සේවා සමාගම මත්තල නව අන්තර්ජාතික ගුවන්තොටුපළ ඉදිකරමින් පවතින අතර එය මෙම වසර අවසානයේ ජනතා අයිතියට පත්කිරීමට නියමිතයි.සහනදායී ණයක් ලෙස චීන රජයෙන් ලැබුණු ඇමරිකානු ඩොලර් බිලියන 190 ක මුදලක්ද ගුවන්තොටුපළ හා ගුවන්සේවා සමාගම ඇමරිකානු ඩොලර් බිලියන 19 ක මුදලක් ද මේ සඳහා යොදවා තිබෙනවා. චයිනා හාබර් ඉංජිනේරු සමාගම මෙහි ඉදිකිරීම් කටයුතු සිදුකරනු ලබනවා. මත්තල අන්තර්ජාතික ගුවන්තොටුපළ පිළිබඳ විවිධ විවේචන තිබෙනවා. ඒවා සද්භාවයෙන් සිදුකරන විවේචන නොවෙයි.මේ වසර අවසානයේ මේ ගුවන්තොටුපළ ජාත්‍යන්තර කටයුතු සඳහා විවෘත කරනවා. රට අභ්‍යන්තරයේ තවත් ගුවන්තොටුපළක් ඉදිකළාම අපගේ සංවර්ධන ක්‍රියාදාමයේ සමතුලිත ස්වභාවයක් ඇති වෙනවා. ගුවන්තොටුපළක් ලෙස ඉදිවෙන මත්තල ගුවන්තොටුපළ දියුණුවීමෙන් හම්බන්තොට විතරක් දියුණු වෙන්නේ නෑ. මුළු රටම දියුණු වෙනවා.මත්තල මහින්ද රාජපක්ෂ අන්තර්ජාතික ගුවන්තොටුපළ ධාවන පථයේ ඒ- 380 වැනි අති නවීන ගුවන්යානා මෙහෙයුම් සිදුකිරීමටත් හැකිවේ. ගුවන්යානා ධාවන පථයේ වරකට ගුවන් යානා 9 ත් 11 ත් අතර ප්‍රමාණයක් යොමු කළ හැකියි.වසරකට ගුවන් මගීන් මිලියනයකට පමණ පහසුකම් සැපයීමට හැකි මෙම ගුවන්තොටුපළ මෙට්‍රික් ටොන් 49000 ක ධාරිතාවයකින් යුත් ගුවන් භාණ්ඩ හුවමාරු කළ හැකියි.* දැනට පවතින කටුනායක බණ්ඩාරනායක ගුවන්තොටුපළ සංවර්ධනය කිරීම පිළිබඳ කතා කළොත් ?මේ වන විට එය සංවර්ධනය කිරීමේ කටයුතුවල දෙවන අදියර ආරම්භ කර තිබෙනවා.මේ රටේ සාමය ස්ථාපිත වීමත් සමඟ මෙරටට පැමිණෙන සංචාරකයින්ගේ ප්‍රමාණය වැඩි වුණා. මෙයට සමගාමීව කටුනායක ගුවන්තොටුපළේ මගී ධාරිතාවද වැඩි වුණා. මෙම වැඩිවීම පසුගිය වසරට සාපේක්ෂව සියයට 20 ක ප්‍රමාණයක්.කටුනායක ගුවන්තොටුපළේ මගීන් හැසිරවීමේ උපරිම ධාරිතාව වන වසරකට මිලියන 6 ක මගී සංඛ්‍යාවක් පසුගිය වසර තුළ හසුරවනු ලැබුවා. මෙම මගීන්ට අවශ්‍ය සියලු පහසුකම් ලබාදීමටද අප ක්‍රියා කළා.ගුවන්තොටුපළ තුළ නවීනතම අතරමැදි මගී හෝටලයක්, පිටත්වීමේ පර්යන්තයේ මගී ධාරිතාවය වැඩි කිරීම සඳහා පවතින පර්යන්තයට තවත් කොටසක් එක්කර නවීකරණය කිරීමටද ප්‍රභූන් සඳහා “සිල්ක් රූම්” නමින් නව පිටත්වීමේ පර්යන්තයක්ද අති නවීන අංග සහිතව ඉදිකළා.දෙවන අදියර වසර 2016 දී නිම කිරීමට නියමිත අතර දැනට හසුරුවන මගීන් මිලියන 6 වෙනුවට මගීන් මිලියන 12 ක් හැසිරවිය හැකි නව මගී පර්යන්තයක්ද ඉදිකිරීමට නියමිතය.මෙම නව පර්යන්තය තුළ පැමිණීමේ හා පිටත්වීමේ මගීන්ට වෙන් වෙන්ව පහසුකම් සැලසිය හැකි ගුවන් මගී පාලම් 16 කින් යුත් පිටත්වීමේ ශාලා 8 කින් යුත් මගී රැඳවුම් මණ්ඩපයක් ඉදිකෙරෙනවා.ගුවන්තොටුපළේ ප්‍රධානතම ගැටලුවක් වන වාහන තදබදයට පිළියම් ලෙස ගුවන් තොටුපළට පැමිණෙන ප්‍රධාන මාර්ගය හා ගුවන්තොටුපළ පිවිසුමද නවීකරණය කරනවා. ඒ විතරක් නෙමෙයි ගුවන් යානා 9 ක් නැවැත්විය හැකි පරිදි ගගන යාත්‍රාංගණයක්ද ඉදිකෙරෙනවා.* ගුවන් සේවා ක්‍ෂේත්‍රය පිළිබඳ පාසල් සිසුන් දැනුවත් කිරීමේ වැඩසටහනක් ඔබ අමාත්‍යාංශය මඟින් සිදුකෙරුණා. එහි අරමුණ කුමක්ද ?දුෂ්කර ප්‍රදේශවල දරුවන්ට මෙම ක්‍ෂේත්‍රවල දොරවල් වැහිලා තියෙන්නේ. මෙම ප්‍රදේශවල අති දක්ෂ දරුවන් සිටිනවා. දක්ෂ වුවත් මේ ක්‍ෂේත්‍රය පිළිබඳ නිසි දැනුමක් ඔවුන්ට නෑ. ඒ නිසයි සිවිල් ගුවන්සේවා ක්‍ෂේත්‍රය ජනතාව දැනුවත් විය යුතු ක්‍ෂේත්‍රයක් ලෙස මා හිතන්නේ. සිවිල් ගුවන්සේවා අධිකාරි පනතේම තිබෙනවා මේ සම්බන්ධව විධිමත් දැනුමක් ලබාදිය යුතු බවට. සිවිල් ගුවන්සේවා ප්‍රතිපත්තියක් බිහි කරන්න අපි මහන්සි වෙන්නේ මේ නිසයි. ගැමි ජනතාව සිවිල් ගුවන් සේවාව කියන්නේ මොකක්ද කියාවත් දන්නේ නැහැ.මහින්ද චින්තන ප්‍රතිපත්තිය වන්නේත් ගම හදා රට නඟමු කියායි. ජාත්‍යන්තර ගුවන්තොටුපළක් ගමට ගෙනගොස් ගමේ දක්ෂ දරුවන්ට එහි රැකියා අවස්ථා හිමිකරදීමයි අපේ අරමුණ. ඔවුන්ට අවශ්‍ය මාර්ගෝපදේශනය මෙම වැඩසටහන තුළින් අප ලබා දෙනවා.මෙම සංකල්පය පටන් ගත්තේ මෙයට වසර තුනකට පෙරදී. අපි මේ වන විට බොහෝ දුර ඇවිත්.ඒත් මේ මෑතකදී අන්තර්ජාතික සිවිල් ගුවන්සේවා සංවිධානය අන්තර්ජාලය තුළින් තරගයක් ප්‍රකාශයට පත් කළා. දරුවන් සිවිල් ගුවන්සේවා ක්‍ෂේත්‍රයට සම්බන්ධ කර ගත හැකි ආකාරයේ දැන්වීමක් නිපදවන ලෙසට. ජාත්‍යන්තර සිවිල් ගුවන්සේවා සංවිධානය රටවල් 192 කින් සමන්විතයි. අපි එදා තේරුම් ගත් දේ මේ අය හිතන්නේ දැනුයි.අන්තර්ජාතික සිවිල් ගුවන්සේවා සංවිධානය පැවැත් වූ මේ තරගයෙන් අපේ රටේ සිවිල් ගුවන්සේවා අධිකාරියේම නිලධාරියකු ජයග්‍රහණය කළා. රටවල් 50 ක් එක්ක තරග කරලයි එම නිලධාරියා ජයග්‍රහණය කළේ.* පළාත් සභා මැතිවරණයක් ඉදිරියේ දී පැවැත්වීමට කටයුතු යොදා තිබෙනවා. දැඩි නියඟයකට මුහුණ දෙමින් බඩු මිල ඉහළගොස් ඇති අවධියක මෙම මැතිවරණය ඔබ දකින්නේ කොහොමද ?මේ රටේ ජීවත්වෙන්නේ ඉතාමත් බුද්ධිමත් ජනතාවක්. මේ බව අපිට හොඳින් අවබෝධ කරගත හැකියි පසුගිය මැතිවරණ දෙස බැලුවාම.මේ රටේ ජීවත්වන බහුතරයක් ජනතාව ජනාධිපති මහින්ද රාජපක්ෂ මහතාට ආදරෙයි. හේතුව වන්නේ හිටපු පාලකවරුන්ට විසඳිය නොහැකි වූ ත්‍රස්තවාදි ප්‍රශ්නය එතුමා විසඳපු නිසා. නිවැරදි නායකත්වයක් ලබා දී ත්‍රස්තවාදය මුලිනුපුටා දැම්මා විතරක් නෙවෙයි අවි අතටගත් ත්‍රස්තවාදීන් ලෙස කටයුතු කළ බොහෝ දෙනෙක් පුනරුත්ථාපනය කර සමාජගත කළා.මේ අය අද සතුටින් ඉන්නවා. ඒ වගේමයි රටේ සංවර්ධනයට විරාමයක් නොතබා යුද කාලයේ පටන්ම ඉදිරියට ගෙනාවා.නියඟය කියන්නේ ජනාධිපතිතුමා හෝ රජය ඇති කළ දෙයක් නෙමෙයි. ස්වභාවධර්මය හේතුවෙන් ඇතිවූවක්. ඊට මුහුණදීමට අවශ්‍ය පියවර රජය ගෙන තිබෙනවා. ඉන්දියාවේ විදුලිබල නිෂ්පාදනය අප රට වඩා උස්තැනක තිබුණත් පැය 8 ක් 10 ක් විදුලිය කපනවා. අපේ රටේ මේ වනතෙක් විදුලි කප්පාදුවක් සිදුකර නෑ.උදැල්ල, කැත්ත අතට ගත් ගොවි ජනතාව මේවා දන්නවා. නගරයේ වෙසෙන සුළුතරයක් ධනවාදී පිරිසට ජනාධිපතිතුමා වටා සිටින ජනපවුර කඩන්නට බැහැ.ජාත්‍යන්තරය කොතරම් උත්සහ කළත්. මේ රටේ ජනතා පවුර බලවත් බව ඔවුන් අද වටහාගෙන තිබෙනවා. පළාත් සභා මැතිවරණය නෙමෙයි තවත් මැතිවරණ ගණනාවක් ආවොත් ජනාධිපතිතුමා තවත් ශක්තිමත් වෙනවා. මරණ බියෙන් සිටි මේ රටේ ජනතාව නිදහසේ හුස්ම ගන්න බව ඔවුන් කිසිදා අමතක කරන්නේ නෑ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=f1207215</link>
    <topic>පතායා වෙරළේ නෙක විසිතුරු</topic>
    <author>ස්තුතිය:-Hemas Traval (Pvt) Ltd. හි මදූෂ වරුසවිතාන මහතාට මීළඟට (පතාය මුහුද මැද ත්‍රාසජනක පැරිෂුට් සවාරිය) නලින් සමඟ ආසිරි තායිලන්ත සංචාරයකින් පසු...</author>
    <content>ලොව නන්දෙසින් විසිරී පැතිරී සිටින සංචාරකයින්ට, ව්‍යාපාරිකයින්ට සහ වන්දනාකරුවන්ට අද වනවිට තායිලන්තය සුන්දර නවාතැන්පොළක් වී හමාරය.උතුරින් ලාඕසය, නැඟෙනහිරින් කාම්බෝජය, දකුණින් මියන්මාරය ද බටහිරින් මුහුදින් ද වටවූ තායිලන්තයේ භූමි ප්‍රමාණය වර්ග කි. මී. 5, 13, 120 (වර්ග සැතපුම් 1,98,115)කි.එනම් ලංකාව මෙන් 8 ගුණයකින් විශාලය. එහි හැඩය ඇත් හිසකට සමානකම් කියයි. තවද තායිලන්තය, ශ්‍රී ලංකාවට කි. මී. 2394ක් දුරින් පිහිටා ඇත.ශ්‍රී ලංකා වෙලාවෙන් අලුයම 1.25ට UL 888 ශ්‍රී ලංකන් ගුවන් යානයකින් බැංකොක් බලා පිටත් වූ මමත් මා මිත්‍ර නලිනුත් තායිලන්ත වේලාවෙන් අලුයම 5.00ට පමණ බැංකොක් හී ස්වර්ණ භූමි ගුවන් තොටුපොළට සේන්දු වූහ.මහල් 4කින් සමන්විත සුවිසල් ස්වර්ණ භූමි ගුවන් තොටුපොළ ශ්‍රී ලංකාවේ ගුවන් තොටුපොළ මෙන් හතර ගුණයකටත් වඩා විශාලය.ස්වර්ණ භූමි ගුවන් තොටුපොළෙහි පිටවීමේ පර්යන්තයට ආ අප හමුවීමට පැමිණියේ තායිලන්තයේ සුප්‍රසිද්ධම සංචාරක ප්‍රවාහන සේවයක් වූ ආකාශ් ප්‍රවාහන සේවයේ නියෝජිතයෙකි.ඔහුගේ සුහද වදනින් අප දෙදෙනා තුළ වූ චකිතය ක්ෂණිකවම පහව ගියහ. මන්ද සුවිසල් ස්වර්ණ භූමි ගුවන් තොටුපළෙහි වූ කලබලකාරී ස්වභාවය අප දෙදෙනා යම් තිගැස්සීමකට පත්කර තිබූ බැවිනි.සංචාරක මඟ පෙන්වන්නකුගේ ද සහය ඇතිව මාත් නලිනුත් සංචාරක බස් රථයකින් අපගේ මුල්ම නවාතැන්පළ වූ පතායා නගරයට පිටත්විණි.මංතීරු 5කින් පමණ සමන්විත වූ බැංකොක්හි ගුවන් තොටුපොළ අධිවේගී මාර්ග ඔස්සේ කි. මී. 147ක් දුර ගෙවා පතායා නගරය වෙත ළඟාවිය. පතායා නගරය නක්ලුආ බොක්ක (Naklua Bay) ආශ්‍රිත වූ වෙරළ තීරයකින් සමන්විත වූ මනරම් නගරයකි.මුල් කාලීනව පතායා වෙරළ තීරය අප්‍රසිද්ධියේ පිහිටි කුඩා ධීවර ගම්මානයකි. පසුකාලීනව එනම් 1961 වසරේ දී ඇමෙරිකානු නාවික භට පිරිසක් (Nakho Ratchasima) පතායා වෙරළ තීරය පිළිබඳ ලොවට හෙළි කිරීමෙන් පසු පතායා නගරය මුළු ලෝකයේම නෙත ගැටිණි.පතායා වෙරළ තීරයට ආ මාත් මා මිත්‍ර නලින්ටත් නෙත් අදහා ගැනීමට නොහැකි විය. මන්ද එය මිහිමත සුරපුරයකි. නෙක වර්ණාලේපිත රුසිරු ළඳුන් නේක වර්ණ ඇඳුමින් සැරසී පතායා වෙරළ තීරයේ ඔබමොබ යන දසුන අප කුල්මත් කළෙමු. මටත් නලින්ටත් ක්ෂණයෙන් මෙනෙහි වූයේ රහල් හිමියන්ගේ සැලළිහිණි සංදේශයේ එන කවි පෙළකි.“සිසිවන උවන ඉඟ සුඟ ගත හැකි මිටිනනිසි පුලුලුකුළ රිය සක යුරු තිසර තන...”ඇත්ත වශයෙන්ම තායි ළඳුන් දෙව් ලියන් බඳුය.මඳක් අප දෙදෙනාම සැනසුම් සුසුම් හෙළා අපගේ නෙත් ආයාසයෙන්ම වෙනතකට ගත්තෙමු.ඉන්පසු අප හැරුණේ පතායා වෙරළ තීරයේ ආහාර අට්ටාල වෙතය. නන්විධ ආහාර..., අපගේ කටට කෙළ ඉණින. පිරිසුදුකම සහ නාස්පුඩු කඩාගෙන යන සුවඳත් කෙසේ වෙතත් එවෙලේම ආහාර පිස පිළිගැන්වීමට තායි ළඳුන් යුහුසුළු වෙයි.කුඩා ලී වංගෙඩියක දමා කොටා දෙන අච්චාරුත්, මෑ කරල්, කැරට්, ගෝවා සමඟ කොටා එවෙලේම පිසදෙන කිරි හොද්දත් බාස්මතී හාලෙන් පිසූ බත් වේලත් බාත් 40කට (රුපියල් එකසිය හැත්තෑවකට) පමණ අලෙවි වෙයි.මස් මාංශ අනුභව කරන්නන්ට නම් පතායා වෙරළ තීරයේ මඟ දෙපස පිහිටි දුවන අට්ටාල කදිම තැනෙකි. ඉස්සන්, දැල්ලන්, කකුළුවන්, කැරපොත්තන්, පත්තෑයන් කදිමට රෝස් කර ඉරටු වල අමුණා තිබේ.අඹ, අන්නාසි, පැණි කොමඩු වැනි අතුරු ආහාර ද මනරම් රටාවන්ට කපාකොටා ඉස්තරම් ඇසුරුමක දමා පිළිගන්වයි.මඟ දෙපස අට්ටාලයක ශීතකරණයක බහා තිබූ කුරුම්බා ගෙඩි දෙකක් ගෙන ග්‍රීෂ්මය නිවා ගනිමින්ම අප දෙදෙනා නවාතැන්පළට පියමන් කළෙමු.  .</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=f1207212</link>
    <topic>ජාතික ගොවි සතිය සියලු කෘෂි නිලධාරීන්ගේ මහන්සියේ ප්‍රතිඵලයක්</topic>
    <author>සාකච්ඡා කළේ සමන්ති</author>
    <content>වසර සියයක් පුරා දැයේ කුසගින්න නිවා දැමූ ගොවි දෑතට උපහාර පුදමින් සවියක් වන්නට “සියවස් සමරු ප්‍රදර්ශනය සහ ජාතික ගොවි සතිය” කෘෂිකර්ම ප්‍රදර්ශනය ඊයේ (20දා) සිට ජූලි මස 25 වන දින තෙක් ගන්නෝරුව කෘෂි සංකීර්ණ භූමියේදී දිනපතා පෙරවරු 8.30 සිට පස්වරු 10.00 දක්වා පැවැත්වේ. එහි අරුත කෘෂි හදවත් වෙත සමීප කරන්නටත් අනාගත දැක්ම විනිවිද දකින්නටත් වත්මන් කෘෂිකර්ම අධ්‍යක්‍ෂ ජනරාල් කේ. ජී. ශ්‍රියාපාල මහතා සමඟ සියවස් මාවත දෙස හැරී බැලීමකි මේ.* කෘෂි ක්ෂේත්‍රයේ උන්නතිය උදෙසා ඔබගේ සැලසුම් මොනවාද?වසර සියයක් පුරා රටේ ප්‍රධාන ආහාර නිෂ්පාදනයට වැඩිවන ජනගහනයට සරිලන පරිදි ආහාර සැපයීමට කෘෂිකර්ම දෙපාර්තමේන්තුවට හැකි වී තිබෙනවා. එම තත්ත්වය ඉදිරි අනාගතයට මෙයටත් වඩා වැඩි ප්‍රතිඵල අත්වන පරිදි සිදු කිරීමට මා බැඳී සිටිනවා.කෘෂිකර්මික ක්‍ෂේත්‍රය ඉතා හොඳ තත්ත්වයට ගෙන ඒමට තරුණ කොටස් දායක කර ගැනීමට අපි කටයුතු කළ යුතුයි. එසේම වගා කිරීම සඳහා ඇති සීමිත බිම් කොටස් වැඩි ඵලදායිතාවයක් ලැබෙන පරිදි වැඩි කිරීමට කටයුතු යෙදිය යුතුයි. ඒ සඳහා සැලසුම් සියල්ල මේ වන විට සකස් කර තිබෙනවා.ගොවිතැන ව්‍යාප්ත කිරීම සඳහා රසායනික ද්‍රව්‍ය භාවිතය, කෘෂිකාර්මික ශ්‍රමය යෙදවීම ආදිය පිළිබඳ පුළුල් සැලසුම් සකස් කර තිබෙනවා. ඒවා අපේ කෘෂිකාර්මික අනාගතය සුබවාදී කිරීමට ඉවහල් වනවා.* ඒ අතර තුර ප්‍රදර්ශනයක් සහ ගොවි සතියක් බද්ධ වූයේ කෙසේද?අපේ රටේ කෘෂිකර්මාන්තයේදී මූලිකත්වය හිමි වූයේ වැවිලි කර්මාන්තයට. අතිරේක බෝග වගාව සඳහා මූලික ස්ථානයක් ලබා දෙමින් කෘෂි බෝග අපනයනය කිරීම සඳහා ඉකුත් වසර සියයක කාලය තුළ විවිධ පර්යේෂණ අත්හදා බැලීම් හරහා දිගු ගමනක් ආවා.කෘෂි පර්යේෂණ, බීජ ප්‍රරෝහණය, පැළැටි සංරක්ෂණය, බීජ සහතික කිරීම, මල් කොළ පත්‍ර වගාව, සත්ත්ව නිෂ්පාදනය ඇතුළු පුළුල් ක්‍ෂේත්‍රයක වත්මන් කෘෂිකර්මාන්තය පැතිරී තිබෙනවා. එහෙයින් අපගේ සේවා හා කාර්යයන් රටවැසියන්ට දැක බලා ගැනීමටත්, තරුණ පිරිස් මෙම කාර්යයන් සඳහා දායක කර ගැනීමත් සේම අපගේ කැපවීම පිළිබිඹු කිරීමටත් මෙම ප්‍රදර්ශනය යොදා ගන්නවා.ප්‍රදර්ශන භූමියේදී බෝග වගාව, තේ පොල්, රබර් අපනයන කෘෂි බෝග, එළවළු, පලතුරු, උද්‍යාන බෝග, සත්ත්ව නිෂ්පාදනය ඇතුළු සියලුම කෘෂි ක්‍ෂේත්‍ර ආවරණය වන පරිදි දැක බලා ගත හැකියි. මාස තුනකට පෙර සිට ප්‍රදර්ශනයට සූදානම් වෙමින් පළාත් සභාව, උද්භිද උද්‍යානය, සත්ත්ව නිෂ්පාදනය, අපනයන කෘෂිකර්ම දෙපාර්තමේන්තුව ඇතුළු සමස්ත කෘෂිකර්ම අමාත්‍යාංශ දෙපාර්තමේන්තු මට්ටමෙන් ප්‍රදර්ශනයට සූදානම් වී සිටිනවා. ඇත්තෙන්ම කියනවා නම් මෙය සමස්ත කෘෂි නිලධාරීන්ගේ මහන්සියේ ප්‍රතිඵලයක්..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=f1207213</link>
    <topic>එළවළු තොග මිලට – 6666 අමතන්න</topic>
    <author>නීතිඥ ලලිත් කාන්ත ජයසේකර අධ්‍යක්ෂ හෙක්ටර් කොබ්බෑකඩුව ගොවිකටයුතු පර්යේෂණ හා පුහුණු කිරීමේ ආයතනය.</author>
    <content>වර්තමාන ගොවියා ගොවි ව්‍යවසායකු බවට පත්ව ඇති යුගයක ඔහුට තම ලාභය උපරිම කරගැනීම සඳහා නිවැරැදි තීරණ ගැනීම කළ යුතු අතර ඒ සඳහා වෙළෙඳපොළ මිල තොරතුරු ඉතා වැදගත් වේ.යැපුම් කෘෂිකර්මයේ යෙදෙන ගොවියා වාණිජමය ගොවියකු බවට පත්වීමට මෙම නිවැරැදි මිල තොරතුරු අවශ්‍යතාව සුවිශේෂී සාධකයකි. මන්ද යත් ආර්ථික විද්‍යාවේ මෙම මිල යනු වෙළෙඳපොළ බලවේග ක්‍රියාත්මක කරනු ලබන අදෘශ්‍යමාන හස්තයක් වන බැවිනි.මෙවන් වූ පරිසරයක් තුළ නිවැරැදි වූ මිල තොරතුරු ක්ෂණිකව ලබා දීමට හැකි නම් එය සියලු පාර්ශ්වයන්ට මනා පිටුවහලක් වනු ඇත. ඒ අනුව ඉතා වැදගත් කාලීන අවශ්‍යතාවක් වන මෙම මිල තොරතුරු ජංගම දුරකථන හරහා ලබාදීමේ කාර්යයට මෙරට ප්‍රධානම ජාතික මට්ටමේ පර්යේෂණ ආයතනයක් ලෙස කෘෂිකර්ම අමාත්‍යාංශය යටතේ ඇති හෙක්ටර් කොබ්බෑකඩුව ගොවි කටයුතු පර්යේෂණ හා පුහුණු කිරීමේ ආයතනය ඉදිරිපත් වී ඇත.මෙම ආයතනයේ අලෙවි ආහාර ප්‍රතිපත්ති හා කෘෂි ව්‍යාපාර අංශයේ දැනට ශ්‍රී ලංකාවේ ප්‍රධාන නිෂ්පාදන මෙන්ම පාරිභෝගික ප්‍රදේශ 30කින් පමණ වෙළෙඳපොළ දත්ත සහ තොරතුරු වසර 30කට අධික කාලයක සිට රැස්කිරීම කරනු ලබයි. මෙම මිල තොරතුරු සතිපතා ආහාර ද්‍රව්‍ය විවරණිකාව (සිංහල, ඉංග්‍රීසි, දෙමළ මාධ්‍යයන්ගෙන්) , මාසික ආහාර තොරතුරු විවරණිකාව (සිංහල, ඉංග්‍රීසි, මාධ්‍යයන්ගෙන්) සහ දෛනික විද්‍යුත් මෙන්ම මුද්‍රිත මාධ්‍යයන්ගෙන් ලබා දීම සිදුකරගෙන යනු ලබයි. විශේෂයෙන් ප්‍රතිපත්ති සම්පාදනයට මෙම තොරතුරු මූලිකවම භාවිතා කරයි.මෙම වැඩපිළිවෙළ තව දුරටත් ඉදිරියට ගෙන නව්‍ය වූ මිල තොරතුරුවල අවශ්‍යතාව මැනවින් හඳුනාගෙන ඒවා හැකි ඉක්මනින් මෙන්ම නිවරැදිව ක්ෂණිකව එම දත්ත භාවිතා කරන සියලු පාර්ශ්වයන්ට ලබාදීමේ වැඩපිළිවෙළක් ලෙස මෙය ශ්‍රී ලංකාවේ ප්‍රධාන නිෂ්පාදනය සහ පාරිභෝගික ප්‍රදේශ මුල්කොට ආරම්භකරන ලදී. ඒ අනුව පිටකොටුව තොග වෙළෙඳපොළ සහ ප්‍රධාන ආර්ථික මධ්‍යස්ථාන 07ක් ඇතුළු තොග වෙළෙඳපොළ 08කින් එළවළු වර්ග 23ක තොග මිල ලබාදීමේ වැඩපිළිවෙළක් මේ යටතේ ආරම්භ කර ඇත.ඒ අනුව පළමු අදියර තුළ පිටකොටුව, දඹුල්ල, කටුගස්තොට තඹුත්තේගම, නොරොච්චෝලේ, නුවරඑළිය, කැප්පෙටිපොල සහ මීගොඩ යන ආර්ථික මධ්‍යස්ථාන මුල්කොට තොග මිල ලබාදීම මේ තුළ සිදුවනු ඇත. මෙම මිල ගණන් ලබාදීමේ වැඩසටහන මෙරට ජාතික මට්ටමේ ජංගම දුරකථන ජාලයක් වන ‍ෙමාබිටෙල් සමාගම මූලික අනුග්‍රහය දක්වා ඇති අතර දැනට ඕනෑම මොබිටෙල් ජංගම දුරකථන ජාලයකින් කෙටි දුරකථන අංක 6666 ඇමතීමෙන් මෙම මිල ගණන් ලබා ගැනීමට හැකියාව ලැබී ඇත.මෙම ඉහත සඳහන් කරනු ලැබූ සියලු තොග වෙළෙඳපොළ තුළ ගනුදෙනු බහුලව සිදුවන වෙලාව තුළ තීරණය වන මිල මෙම වැඩසටහන යටතේ ලබා දීමට කටයුතු කරනු ඇත. එම මිල පැය 24ක කාලයක් ජාලය තුළ පවතින අතර අනතුරුව පසුදින එම වේලාව වෙනතෙක් (පැය 24 ඇතුලත) ලබාගත හැක. ඒ අනුව පසු දින මිල නොදැමීමට කටයුතු කළහොත් පැරැණි මිල ස්වයංක්‍රීයව ඉවත්ව යයි. තාක්ෂණිත දියුණුවත් සමඟ ක්ෂණිකව තත්පර කිහිපයකින් තමන්ට අවශ්‍ය නිෂ්පාදන මිල ප්‍රධාන තොග වෙළෙඳපොළ 08කින්ම ලබා ගැනීමට මේ තුළින් හැකියාව ඇත.මෙම වැඩපිළිවෙළ ආරම්භයත් සමගම පුත්තලම නොරොච්චෝලේ ගොවි මහතකු තමන්ට මෙය විශාල පිටිවහලක් වූ බව ප්‍රකාශ කරනු ලැබීය. එය තම අමුමිරිස් තොගයන් තම නිවසේ තබාගෙන නොරොච්චෝලේ ආර්ථික මධ්‍යස්ථානයේදී එදින පවතින මිල ගණන් දැන ගැනීමට හැකිවීම තුළ කුමන වෙළෙඳපොළට තම නිෂ්පාදන යවනවා ද යන්න තීරණය කළහැකි වූ බවයි. ඒ අනුව ඔහු දඹුල්ල ආර්ථික මධ්‍යස්ථානය තෝරා ගැනීමට තීරණය කර ඇත.ඒ අනුව මෙම වැඩසටහන තුළ ගොවියාට මෙම නිෂ්පාදන සඳහා පෙරට සාපේක්ෂව ඉහළ මිලක් ලබා ගැනීමට හැකියාව ඇත. ඒ අනුව සතියේ දින 07ම පැය 24 තුළම මිල තොරතුරු ලබා ගැනීමට හැකිවන පරිදි මෙය ක්‍රියාත්මක වේ. ගොවියා ගොවි ව්‍යවසායකු වී වෙළෙඳපොළට අවශ්‍ය භාණ්ඩය නිෂ්පාදනය කළ යුතු යුගයට අප ආ යුතුය. මිල තොරතුරු නිවැරැදි ලෙස ක්ෂණිකව ලබා ගැනීමට නොහැකි වීම තුළින් ගොවියාට තම මහන්සියේ නියම ප්‍රතිඵලය නොලැබෙනු ඇත.ඒ සඳහා වාණිජ මට්ටමෙන් වගාවන්හි නිරතවන ගොවි මහත්වරුන්ට මෙම ප්‍රධාන මිල තොරතුරු ලබාදීමේ වැඩපිළිවෙල විශාල පිටුවහලක් වී ඇත. ඒ පළමු අදියර මෙලෙස ප්‍රධාන නිෂ්පාදන ප්‍රදේශ 08කින් නිෂ්පාදන 23ක් ඔස්සේ ලබාදෙන අතර ඉදිරියේ දී පලතුරු සහ අත්‍යවශ්‍ය අනෙකුත් භාණ්ඩ මිල ගණන් ලබා දීම මෙන්ම උතුරු සහ නැඟෙනහිර පළාතේදී මිල තොරතුරු මේ හරහා ලබා දීමට අපේක්ෂිතය.විශේෂයෙන් එම ප්‍රධාන වෙළෙඳපොළවල මිල ගණන් ජංගම දුරකතන හරහා කෙටි පණිවිඩ මාර්ගයෙන් දත්ත සැකසුම් පද්ධතියකට ලබාගෙන අන්තර්ජාලය ඔස්සේ අවශ්‍ය නිවැරැදි කිරීම් සිදුකොට ජංගම දුරකථන මාර්ගයෙන් (මොබිටෙල්) කෙටි දුරකථන අංක 6666 ඔස්සේ ලබා දීමට දැනට කටයුතු කර ඇත. එසේම ඉදිරියේ දී මෙම තොරතුරු අනෙකුත් දුරකථන මාර්ගයන් ඔස්සේද ලබා දීමට අපේක්ෂිතය.“ජාතියට පෝෂණය” තේමාව කරගත් අප කෘෂිකාර්මික වැඩ පිළිවෙල තුළ අලෙවිකරණදාමය ශක්තිමත් වීමට මෙම මිල විමසුම වැඩසටහන ඵලදායී වනු ඇත. මන්ද එය ගොවිජනයා අපේක්ෂා කළ බැවිනි. එසේම මෙම වැඩසටහන සාර්ථක කරගැනීමට ඔබගේ අදහස් සහ යෝජනා අප වෙත යොමු කරන මෙන් කාරුණිකව ඉල්ලා සිටිමු..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>21</day>
    </date>
    <link>http://www.dinamina.lk/2012/07/21/_art.asp?fn=f1207214</link>
    <topic>සුන්දර ශාක පත්‍ර වගාව සල්ලි හොයන්න හොඳම ක්‍රමයක්</topic>
    <author>සටහන සමන්තී වීරසේකර</author>
    <content>ගහකොළ අතරේ ජීවත්වන්නන් සැමවිටම සෞන්දර්යාත්මක චින්තනයක් ඇති නීරෝගීමත් පුද්ගලයන් බව අපි දනිමු. ගහකොළ සමඟ එක්ව ඒ හා දැවටෙමින් ගැටෙමින් කාලය ගත කරන්නට ඇත්නම් කොයිතරම් නම් සැනසිල්ලක්ද?ඒ වගේම හරිහමන් ආදායමක් හෝ රැකියාවක් නොමැතිව පසුතැවෙන කාට වුවද මෙය ඉතා හොඳ පුවතක් වීමටද පිළිවන්. ගහකොළ, මල්, එළවළු, පලතුරු වැවීම ඉතා හොඳ ආදායමක් ලැබිය හැකි මාර්ගයක්.විසිතුරු පත්‍රික ශාක වගාව හෙවත්, හැඩයෙන්, වර්ණයෙන්, සපිරි ශාකපත්‍ර, වගා කිරීම ඉතාම පහසු බවත් එය කෙසේ කළ යුතුද යන්න පිළිබඳවත් අප වෙත ගෙන ආවේ පේරාදෙණිය රාජකීය උද්භිද උද්‍යානයේ මල් වගා පර්යේෂණ අංශයේ නියෝජ්‍ය අධ්‍යක්ෂ ආචාර්ය ෂෙලෝමී ඒ ක්‍රිෂ්ණරාජා මහත්මියයි.“මංගල අවමංගල ඇතුළු සෑම උත්සව අවස්ථාවකටම මල් යොදා ගන්නවා වගේම දළු රිකිලි ඇතුළු කොළ වර්ග (ශාක පත්‍ර) ද යොදා ගන්නවා. ශ්‍රී ලංකාවේ පමණක් නොව අඅමෙම ඉල්ලුම වසර පුරා වරින්වර අවස්ථා කිහිපයකදී වැඩිවෙනවා.උදාහරණ විදියට රතු පැහැයට හුරු ශාක පත්‍රවලට දෙසැම්බර් මාසයේ වැඩි ඉල්ලුමක් තිබෙනවා. තවත් කාලවල කහපැහැති ශාකපත්‍රවලට ඉල්ලුම වැඩියි. අප ඒ ඒ අවශ්‍යතා සහ ඉල්ලුමෙහි වැඩිවීම් පිළිබඳ විමසිල්ලෙන් හා ඊට සූදානමින් සිටින නිසා ශාකපත්‍ර සැපයීම ඉතා හොඳින් පවත්වා ගෙන යනවා.ශ්‍රී ලංකාවේ ඉතා හොඳ දේශගුණික තත්ත්වයක් පවතින නිසා ශාක පත්‍ර වගාව ඉතාම පහසුයි. ශාඛයට අවශ්‍ය වන සෙවණ සියයට 60ත් 70ත් අතර තත්ත්වය ලබාදීම වුවද එතරම් අපහසු කාර්යයක් නෙවෙයි.ශාක පත්‍ර වගාවට සරිලන සෙවණ සහිත භූමිය ස්වභාවිකවම ලබාදීමට ද ගොවීන්ටද හැකියි. ඒ වගාවක යටි වගාවක් ලෙස, පවත්වාගෙන යාමෙන් පොල් ගස් අතර වුවද ශාකපත්‍ර වගා කිරීම ඉතා පහසුයි. චයිනාග්‍රාස් වැනි පඳුරු පත්‍ර ශාක වැට දිගට පාත්ති අයිනට වගේම ගල්වැටි ආශ්‍රිතවද වගා කළ හැකියි.විසිතුරු පත්‍ර ශාක ලෙස වගා කරන වර්ග සොයා ගැනීමත්, පැළ කිරීමත්, නඩත්තුකිරීමත් ඉතාම පහසුයි. වරකදී සිටුවන පැළයක් වසරකට ආසන්න කාලයක් ආර්ථිකය ශක්තිමත් කරන ශාකයක් ලෙස ගෙවත්තේ පවත්වාගෙන යා හැකියි. එම කාලය තුළද ශාකය අලුත් කිරීම සඳහා නැවත නව වගා ක්‍රමයකට යාම අවශ්‍ය නැහැ. ශාකයේ වියලි කොළ ඉවත් කරමින් පත්‍ර පලුදුවීමට ඉඩ නොතබා තබා ගැනීම ප්‍රමාණවත්.විසිතුරු පත්‍ර සහිත ශාක ලැයිස්තුවට අනුව ඉන් අවම ශාක වර්ග පහක් හෝ වගා කරන්නේ නම්, මාසිකව රුපියල් විසිදහසකට අධික මුදලක් උපයා ගැනීමට හැකි බව තේරුම් ගෙන ඇත්තේ අතලොස්සක් පමණයි.ඉඩකඩ පිළිබඳ සලකා බැලීමේදී භූමිය අක්කර භාගයක ප්‍රමාණයක් වගාව සඳහා යෙදවිය හැකි නම්, ඉතා හොඳ නිශ්චිත ආදායමක් ඉපයීමට හැකිවේ. ඊට අඩු ඉඩකඩක් ඇත්නම් හෝ සීමිත ඉඩකඩක් ඇත්නම්, විකල්ප බඳුන් ආධාරයෙන් හෝ වෙනත් විකල්ප ක්‍රම හරහා වගාව පවත්වාගෙන යා හැකියි.දැනට බස්නාහිර සහ මධ්‍යම පළාතේත් උතුරු නැඟෙනහිර, වයඹ ඇතුළුව දිවයින පුරා පෞද්ගලික ආයතන 35 කට වැඩි සංඛ්‍යාවක් මගින් විසිතුරු ශාක පත්‍ර අපනයනය කිරීමේ කටයුතු ඉතා සාර්ථක ලෙස පවත්වාගෙන යනවා.දැනටමත් විනෝදාංශයක් ලෙස විසිතුරු පත්‍ර ශාක වගාකරමින් සිටින පුද්ගලයන් ඇත්නම් ඒ බව අප වෙත දැන්වුවහොත් වගාව වැඩිදියුණු කර ගැනීමට අවශ්‍ය උපදෙස් සහ පත්‍ර විකිණීමට මාර්ගය සකසා දීමට අපට හැකියාව තිබෙනවා.විසිතුරු පත්‍ර ශාක වගාව සඳහා, තාක්ෂණික උපදෙස්, වගාව සඳහා පුහුණු පන්ති උද්භිද උද්‍යානයේ මල්වගා පර්යේෂණ අංශය මගින් පවත්වනවා. තරුණ පිරිස් මේ සඳහා යොමු වන්නේ නම්, මෙය මහාපරිමාණ ව්‍යාපාර මට්ටමෙන් පවත්වාගෙන යාමේ ඉඩහසර ඔවුන්ට උදාකර ගත හැකියි.විසිතුරු පත්‍ර ශා වගාව පිළිබඳ හැදෑරීමට අවශ්‍ය නම්; ඒ පිළිබඳ අප වෙත දන්වා එවීමෙන් පසු කණ්ඩායම් ලෙස පන්ති පවත්වා ගෙන යාමට අප කටයුතු යොදනවා.මේ පිළිබඳ සියලු තොරතුරු දුරකතන අංක 081 2388307 හෝ 081 2387971 අමතා හෝ නියෝජ්‍ය අධ්‍යක්‍ෂ, මල්වගා පර්යේෂණ අංශය, තැ. පෙ. 56, රාජකීය උද්භිද උද්‍යානය, පේරාදෙණිය යන ලිපිනයට ලිපියක් එවීමෙන් ලබාගත හැකියි.සොඳුරු පරිසරයක් ඇතිකරමින් සොබාදහමේ සුන්දරත්වය විඳිමින්, රටේත්, වගාකරුවන්ගේත් ආර්ථිකය ශක්තිමත් කිරීමට අය මෙයින් බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=n12072311</link>
    <topic>ජාතික ආරක්ෂාව:ගෝඨාභය රාජපක්‍ෂ දේශනය අද</topic>
    <author/>
    <content>ශ්‍රී ලංකාවේ අපරාධ දූෂණ හා ජාතික ආරක්‍ෂාව“ යන මැයෙන් සම්මන්ත්‍රණයක් අද (23) රජයේ ප්‍රවෘත්ති දෙපාර්තමේන්තු ශ්‍රවණාගාරයේදී පැවැත්වෙන අතර ආරක්ෂක ලේකම් ගෝඨාභය රාජපක්ෂ මහතා එහි ප්‍රධාන දේශනය පවත්වයි.රජයේ ප්‍රවෘත්ති දෙපාර්තමේන්තුව සහ ජාතික ආරක්ෂාව පිළිබඳ මාධ්‍ය මධ්‍යස්ථානය එක්ව මේ සම්මන්ත්‍රණය සංවිධානය කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=n12072312</link>
    <topic>මානව හිමිකම් සමාලෝචනය අද එ.ජා කොමිසම වෙත</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ මානව හිමිකම් සම්බන්ධයෙන් වන ‘විශ්වකාලීන සමාලෝචන වාර්තාව’ එක්සත් ජාතීන්ගේ මානව හිමිකම් කොමසාරිස්වරිය වෙත අද (23) බාර දෙන බව රජය අවධාරණය කරයි.මේ සඳහා ජනාධිපති මහින්ද රාජපක්ෂ මහතාගේ අනුමතය ලද පසු ඊ - මේල් මඟින් ජිනීවාහි ශ්‍රී ලංකා තානාපති කාර්යාලයට යොමු කරන අතර අනතුරුව එක්සත් ජාතීන්ගේ මානව හිමිකම් පිළිබඳ මහ කොමසාරිස් නවනීදන් පීල්ලේ වෙත බාරදීමට කටයුතු කරන බව වැවිලි කර්මාන්ත ඇමැති මහින්ද සමරසිංහ මහතා "දිනමිණ" ට පැවසීය.මේ සමාලෝචන වාර්තාව සකස් කිරීම සඳහා අමාත්‍ය මණ්ඩල අනුමතය ලද පසු එය සකස් තිරීමේ වගකීම තමා වෙත බාරදුන් බව සඳහන් කළ ඒ මහතා පසුගිය 2008 වසරේ සිට මේ දක්වා ශ්‍රී ලංකාවේ මානව හිමිකම් ආරක්ෂා කිරීම හා එය ප්‍රවර්ධනය වෙනුවෙන් ගෙන ඇති පියවර සම්බන්ධයෙන් වන කරුණු ඊට අන්තර් ගතකර තිබෙන බවද සඳහන් කෙළේය.අදාළ සමාලෝචන වාර්තාව සකස් කිරීමේදී රාජ්‍ය ආරක්ෂක හා නාගරික සංවර්ධන, ළමා සංවර්ධන හා කාන්තා කටයුතු, ආර්ථික සංවර්ධන, විදේශ කටයුතු හා අධිකරණ අමාත්‍යාංශ මෙන්ම නීතිපති දෙපාර්තමේන්තුව ඇතුළු අමාත්‍යාංශ හා දෙපාර්තමේන්තු 45 ක් සම්බන්ධ කරගනිමින් අවස්ථා කිහිපයකදී සාකච්ඡා කළ බව සඳහන් කළ මහින්ද සමරසිංහ මහතා ඒ ඒ සියලු ආයතනවලින් ශ්‍රී ලංකාවේ මානව හිමිකම් සම්බන්ධ ලිඛිත වාර්තා ලබා ගත් බවද ප්‍රකාශ කළේය.ශ්‍රී ලංකාවේ මානව හිමිකම් සම්බන්ධයෙන් වන "විශ්වකාලීන සමාලෝචන වාර්තාව" සඳහා වචන 10,700 ක් අඩංගුකර තිබෙන බව පැවසූ වැවිලි කර්මාන්ත ඇමැතිවරයා සාමාන්‍යයෙන් වසර පහකට වරක් ලෝකයේ ඕනෑම රටක් මෙවැනි සමාලෝචන වාර්තා ඉදිරිපත් කරන බවද රටට පිළිගත හැකි කරුණු සම්බන්ධයෙන් දීර්ඝ වශයෙන් කරුණු දක්වා තිබෙන බවද කීවේය.මේ වාර්තාව එක්සත් ජාතීන්ගේ මානව හිමිකම් කොමිසාරිස්වරිය වෙත ඉදිරිපත් කිරීමෙන් අනතුරුව ප්‍රංශ, ජර්මන්, ස්පාඤ්ඤ, අරාබි හා රුසියා භාෂාවලට පරිවර්තනය කොට වෙබ් අඩවියට ඇතුළත් කරන බවත් ඒ මඟින් ලබන නොවැම්බර් මාසයේ පළමුවැනිදා ජිනීවාහිදී පැවැත්වෙන ජගත් මානව හිමිකම් සැසියේදී ශ්‍රී ලංකාවෙන් කරුණු විමසීමේ හැකියාව තිබෙන බවත් හේ කීය.මෙය හොඳ වැඩපිළිවෙළක් වශයෙන් පෙන්වා දුන් ඇමැතිවරයා ශ්‍රී ලංකාවේ මානව හිමිකම් ආරක්ෂා කිරීම හා එය ප්‍රවර්ධනය වෙනුවෙන් ගෙන ඇති පියවර සම්බන්ධයෙන් මුළු ලෝකයටම පෙන්වාදිය හැකි බවද ඇමෙරිකාව විසින් ජගත් මානව හිමිකම් කවුන්සලය වෙත ඉදිරිපත් කොට සම්මත කරගත් යෝජනාව අනවශ්‍ය එකක් බව පෙන්වාදිය හැකි බවද අවධාරණය කළේය. ශ්‍රී ලංකාවේ මානව හිමිකම් සම්බන්ධයෙන් කිසියම් රටක් හෝ සංවිධානයක් එල්ල කරන චෝදනා වෙනුවෙන් පිළිතුරු ලබාදීමට ඕනෑම අවස්ථාවකදී පියවර ගන්නා බවද ඇමැතිවරයා ප්‍රකාෂ කෙළේය‍..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=n1207232</link>
    <topic>ශ්‍රී ලංකාවට ලෝක බැංකුවෙන් රුපියල් කෝටි 5395ක්</topic>
    <author>මහින්ද අලුත්ගෙදර</author>
    <content>අමෙරිකානු ඩොලර් මිලියන 415ක (රුපියල් කෝටි 5,395) ණය මුදලක් ශ්‍රී ලංකාවට ලබාදීමට අන්තර්ජාතික මූල්‍ය අරමුදලේ විධායක කමිටුව තීරණය කර ඇත.මේ ණය මුදල ශ්‍රී ලංකාවට ලබාදෙන ණය පහසුකමේ අවසන් වාරිකය වන අතර ඒ අනුව ශ්‍රී ලංකාවට හිමිව තිබෙන සමස්ත ණය මුදල අමෙරිකානු ඩොලර් මිලියන 2,548 ක් (රුපියල් කෝටි 33,124) බව ශ්‍රී ලංකා මහ බැංකුව අවධාරණය කරයි. ශ්‍රී ලංකාවේ ආර්ථික තත්ත්වය හා වත්මන් ප්‍රගතිය සැලකිල්ලට ගෙන අදාළ ණය වාරිකය නිකුත් කිරීමට එකඟත්වය පළකර තිබෙන අතර ගතවූ කාලය තුළ ශ්‍රී ලංකාවේ ආර්ථික වර්ධන හැකියාවන් පිළිබඳ ජාත්‍යන්තර මූල්‍ය අරමුදල සෑහීමකට පත්ව තිබෙන බවද රටේ සංවර්ධන ක්‍රියාවලිය සඳහා සහාය දැක්වීමේ අරමුණින් මේ ණය මුදල ලබාදීමට තීරණය කර තිබෙන බව මහ බැංකුව සඳහන් කරයි.මේ සමස්ත ණය මුදල වාරික කිහිපයකින් ලබාදීමට ජාත්‍යන්තර මූල්‍ය අරමුදල පියවර ගෙන තිබෙන බව පෙන්වා දෙන ශ්‍රී ලංකා මහ බැංකුව ඒ අනුව එහි මුල්ම ණය වාරිකය වශයෙන් අමෙරිකානු ඩොලර් මිලියන 322.2ක (රුපියල් කෝටි 4,188.6) මුදලක් පසුගිය 2009 වසරේ ජුලි මාසයේ 24 දා නිකුත් කළ බවද කියාසිටී. අවසන් වශයෙන් එම අරමුදල විසින් ශ්‍රී ලංකාවට ලබා දෙන ණය වාරිකය නවවැන්න වෙයි.ශී‍්‍ර ලංකා රජයේ සුබසාධන කටයුතු පිළිබඳව සැහීමට පත්ව තිබෙන ජාත්‍යන්තර මූල්‍ය අරමුදල රජයේ සුබසාධන වියදම් කපා හැරීමේ කොන්දේසිවලින් තොරව මේ ණය මුදල ලබා දීමටද එකඟ විය. අවසන් වරට මේ වසරේ අප්‍රේල් මාස‍යේදී ලබාදුන් ණය වාරිකය අමෙරිකානු ඩොලර් මිලියන 426.8ක් විය.මේ ණය පහසුකම සාර්ථකව නිම කිරීම තුළින් ශ්‍රී ලංකාව සහ ජාත්‍යන්තර මූල්‍ය අරමුදල අතර පවතින දීර්ඝතම සබැඳියාව පිළිබිඹු වන අතර එම ණය පහසුකම බහු පාර්ශවීය ආයතනයකින් මේ දක්වා ලබාගත් විශාලතම තනි ණය පහසුකම බව මහ බැංකුව සඳහන් කරයි. ඊට අමතරව විදේශ සංචිත නැවත ගොඩනඟා ගැනීම, රාජ්‍ය මූල්‍ය තත්ත්වය සවිමත් කිරීම, මූල්‍ය අංශයේ ස්ථායිතාව පවත්වා ගැනීම හා දේශීය මූල්‍ය පද්ධතිය ශක්තිමත් කිරීම මේ ණය පහසුකම ලබා ගැනීමේ අරමුණ බවද එම බැංකුව පෙන්වා දෙයි.මේ සම්බන්ධයෙන් ජාත්‍යන්තර මූල්‍ය අරමුදලේ නියෝජ්‍ය කළමනාකාර අධ්‍යක්ෂ සහ වැඩබලන සභාපති නයුකි ෂිනොහාරා මහතා ප්‍රකාශ කරන්නේ ශ්‍රී ලංකා බලධාරීන් විසින් රටේ අභ්‍යන්තර මුදල් සංචිත ස්ථායිකරණය කිරීම සඳහා ක්ෂුද්‍ර ආර්ථික ප්‍රතිපත්ති තීරණ ගෙන තිබෙන බවයි.මෙරට ඉලක්කයන් මුදුන් පමුණුවා ගැනීම සඳහා ජාත්‍යන්තර මූල්‍ය අරමුදලේ සහයෝගය ලබාදෙන බවද හෙතෙම ප්‍රකාශ කර ඇත.මේ වසරේ මුල් කාර්තුවේදී විශාල වර්ධනයක් අත්පත් කරගෙන තිබෙන බව පෙන්වාදී තිබෙන ඒ මහතා ශ්‍රී ලංකාව අනුගමනය කරන මූල්‍ය හා ණය ප්‍රතිපත්ති හේතුවෙන් අපනයනයන්හි වර්ධනයක් සමඟින් ණය ගැනීම්වල අඩුවීමක් දක්නට ලැබෙන බවද පවසා තිබේ.මේ අතර අද වනවිට ශ‍්‍රී ලංකාවේ ආර්ථිකය යහපත් සහ ශක්තිමත් පදනමක පවතින බවද රජයේ නිවැරදි මුල්‍ය කළමනාකරණය සහ ප‍්‍රතිපත්තිය ඊට හේතු සාධක වී ඇති බවද ජාත්‍යන්තර මුල්‍ය අරමුදලේ මෙරට නිත්‍ය නියෝජිත කොෂි මතායි මහතා ප‍්‍රකාශ කරයි. ආර්ථික අර්බුදයෙන් මිදීම සඳහා ශී‍්‍ර ලංකා රජය සාර්ථක ප‍්‍රයත්නයක් දරා ඇතැයි පවසන ඒ මහතා ශ්‍රී ලංකාව තිරසාර සංවර්ධනයක් කරා ගමන් කරනු ඇතැයිද විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=n1207233</link>
    <topic>ගිරිඋල්ල පොලිසියේ 9කගේ වැඩ තහනම්</topic>
    <author>කුලියාපිටිය විශේෂ ඩබ්ලිව්. රණසිංහ</author>
    <content>ගිරිඋල්ල පොලිසියේ පොලිස් නිලධාරීන් නව දෙනෙකු පොලිස් නිල ඇඳුමින් සැරසී කුලියාපිටිය දණඩගමුව ප්‍රදේශයේ අවන්හලක මත්පැන් පානය කරමින් සිටියදී කුලියාපිටිය විශේෂ පොලිස් කණ්ඩායමක් විසින් පොලිස් දැලට කොටුකර ගනු ලැබූ අතර වයඹ ජ්‍යෙෂ්ඨ නියෝජ්‍ය පොලිස්පති අශෝක විජේතිලක මහතා එම පොලිස් නිලධාරීන් නව දෙනාගේ වැඩ තහනම් කිරීමට නියෝග කර ඇත.වයඹ ජ්‍යෙෂ්ඨ නියෝජ්‍ය පොලිස්පතිවරයාට ලැබුණු දුරකථන පණිවිඩයක් නිසා එම පොලිස් නිලධාරීන් නව දෙනා කොටු කර ගැනීමට හැකි වී ඇත.කුලියාපිටිය පොලිස් අධිකාරී දිනේෂ් කරුණානායක මහතාගේ උපදෙස් අනුව කුලියාපිටිය සහකාර පොලිස් අධිකාරී (අංක 2) කීර්ති බණ්ඩාර මහතා ප්‍රධාන පොලිස් කණ්ඩායමක් විසින් එම අවන්හල වටලනු ලැබ පොලිස් දැලට කොටුකර ගත් පොලිස් නිලධාරීන් නව දෙනා අතර උප පොලිස් පරීක්ෂකවරයෙකු පොලිස් සැරයන්වරුන් තිදෙනෙකු පොලිස් කොස්තාපල්වරුන් සිව්දෙනකු හා පොලිස් කොස්තාපල් රියදුරෙකු ද සිටින බව වාර්තා වෙයි.50.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=n1207234</link>
    <topic>අධිකරණයේ ස්වාධිපත්‍යය ආරක්‍ෂා කිරීමටරජය උපරිමයෙන් කටයුතු කරනවා</topic>
    <author>අසේල කුරුළුවංශ</author>
    <content>අධිකරණයේ ස්වාධිපත්‍යය ආරක්ෂා කිරීම සඳහා රජය උපරිමයෙන් ක්‍රියා කරන බව ජනපති මහින්ද රාජපක්ෂ මහතා පවසයි.නීතිය අයාලේ යාමට තමන් කිසිසේත් ඉඩ නොතබන බවත් තම පාලන කාලයේදී අධිකරණයේ ස්වාධිපත්‍යය ඉහළ යාම අගයන බවත් ඒ මහතා කීය.කෘෂිකර්ම දෙපාර්තමේන්තුවට වසර සියයක් සපිරීම නිමිත්තෙන් ගන්මෝරුවේ පැවැත්වෙන ජාතික ගොවි සතිය හා කෘෂිකර්ම ප්‍රදර්ශනය නැරඹීමට පැමිණි ජනපතිවරයා ඊයේ (22) එහි පැවති උත්සව සභාවේදී මේ බව ප්‍රකාශ කළේය.අධිකරණයේ ස්වාධිපත්‍යය ඉහළින්ම අගයන මේ රජයේ කැබිනට් මණ්ඩල සාමාජිකයකු අධිකරණයට අපහාස කළ බවට සැකයේ ඇඟිල්ල දිගුවීම පිළිබඳ තමන් කනගාටු වන බවද ජනපතිවරයා කීවේය.එදා 1977 මැතිවරණ ජයග්‍රහණයත් සමග එජාපය අලුත් ව්‍යවස්ථාවක් සකස් කර දක්ෂ අවංක විනිසුරුවරුන් අධිකරණ ක්ෂේත්‍රයෙන් පන්නා දැමූ බව අද සමහරුන්ට අමතක බවද ඒ මහතා ප්‍රකාශ කළේය.විවියන් ගුණවර්ධන මානව අයිතිවාසිකම් නඩුවෙන් ජයග්‍රහණය කළ අවස්ථාවේ එදා එම නඩු තීන්දුව දුන් විනිසුරුවරයාගේ නිවසට ගල්මුල් ප්‍රහාර එල්ල කර අලාභ කළ සිද්ධීන්ද අද ඇතැමුන්ට අමතක යැයි ජනපතිවරයා අවධාරණය කළේය.ව්‍යවස්ථා සංශෝධනය 1978 සිදු කිරීමෙන් පසු ජනපති ඉදිරියේ දිවුරුම් නොදී අගවිනිසුරු ඉදිරියේ විනිසුරුවරුන් පස් දෙනෙකු එදා දිවුරුම් දීම නිසා ඔවුනට පසුදින අධිකරණයේ නඩු ඇසීමට යාමට නොහැකි වන ලෙස අධිකරණ ශාලා දොරගුළු දමා වසා තිබුණු බවද මෙහිදී කී මහින්ද රාජපක්ෂ ජනපතිවරයා එදා එජාප රජය අධිකරණයේ ස්වාධිපත්‍යය ආරක්ෂා කළ විදිය එය බවද සිහිපත් කළේය.සුදු කොඩි නඩුවේ තීන්දුව ප්‍රකාශයට පත් කළ අවස්ථාවේ ඇතැම් නීතිඥවරුන් අධිකරණ ශාලාවේ පුටු පොළවේ ගැසු බවත් එවැනි සිද්ධීන් හෙළා දකින බවත් පැවසු ජනපතිවරයා එවැනි දේට රජය කිසි විටකත් අනුබල නොදෙන බවද කීය.නීතිය අයාලේ ගියහොත් රටක් පාලනය කළ නොහැකි බවත් අධිකරණ තීරණ වලට බාධා කිරීම සම්බන්ධව රජයේ ඇමැතිවරයකුට එල්ල වී ඇති චෝදනාව සම්බන්ධව අපක්ෂපාති පරීක්ෂණ පැවැත්වීමට අපරාධ පරීක්ෂණ දෙපාර්තමේන්තුවට භාරදී ඇති බවත් හෙතෙම පැවසුවේය. තමන් ජනපති වූවත් වෘත්තියෙන් නීතිඥයකු බවත් නීතිඥ වෘත්තිය නිතරම අධිකරණය හා සුහදව ක්‍රියාත්මක වන බවත් ඒ මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=n1207235</link>
    <topic>පළාත් සභා ඡන්දයට ප්‍රබල විපක්ෂයක් නෑ</topic>
    <author>අනුරාධපුර උතුර විශේෂ, අනුරාධපුර දිසා විශේෂ, උතුරුමැද පළාත් විශේෂ</author>
    <content>ප්‍ර බල විපක්ෂයක් නොමැති මෙවර පළාත් සභා මැතිවරණයේදී එක්සත් ජනතා නිදහස් සන්ධානයේ ජයග්‍රහණය ස්ථිර බව උතුරු මැද පළාත් හිටපු ප්‍රධාන ඇමැති බර්ටි පේ‍්‍රමලාල් දිසානායක මහතා පැවැසීය.එක්සත් ජාතික පක්ෂයේ අද දෙදරීමක් දක්නට ඇති බවත් එම පක්ෂයේ කණ්ඩායමක් සන්ධානය සමඟ එක්වීමට සාකච්ඡා කරමින් සිටින බවත් දිසානායක මහතා කීවේය. බර්ටි පේ‍්‍රමලාල් දිසානායක මහතා මෙසේ ප්‍රකාශ කෙළේ අනුරාධපුර නගරයේදී 20 වැනිදා පැවැති මාධ්‍ය හමුවකට එක්වෙමිනි. පසුගිය පළාත් සභාවේ එක්සත් ජනතා නිදහස් සන්ධාන මන්ත්‍රීවරුන් 13 දෙනෙකු සිටියත් මෙවර මන්ත්‍රීවරුන් 16 දෙනෙකු ජයග්‍රහණය කරන බව දිසානායක මහතා කීවේය.තමා මහ ඇමැතිවරයාව සිටියදී උතුරුමැද පළාතේ නව පිබිදීමක් ඇති කළ බවත් අද බස්නාහිර පළාත ආර්ථික සංවර්ධන වේගයෙන් ප්‍රථම ස්ථානයට පත් වනවිට උතුරුමැද පළාත දෙවැනි ස්ථානයට පත්ව ඇති බවත් හෙතෙම පැවැසීය.පළාතට සේවය කිරීමට තමා ආවේ කැබිනට් ඇමැති ධූරය අතහැර බවත් එය වචනයට සීමා නොකර ක්‍රියාවෙන්ම ඔප්පු කර ඇති බවත් මහ ඇමැතිවරයා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=n1207236</link>
    <topic>ඕස්ට්‍රේලියාව බලා ගිය තවත් 53ක් නිලාවේලියෙන් අසු වෙති</topic>
    <author>පණ්ඩුක සමරසේකර සහ ඒ. ටී. එම්. ගුණානන්ද ත්‍රිකුණාමලය විශේෂ</author>
    <content>ශ්‍රී ලාංකිකයන් පනස් තුන්දෙනකු පටවාගෙන නීති විරෝධී ලෙස ඔස්ටේ‍්‍රලියාව බලා යාත්‍රා කරමින් තිබූ තවත් බහුදින ධීවර යාත්‍රාවක් පෙරේදා (21) ත්‍රිකුණාමල නිලාවේලි ප්‍රදේ්ශයට නැගෙනහිර මුහුදේ දී ශ්‍රී ලංකා නාවික හමුදාවේ අත්අඩංගුවට පත් වී ඇත.මෙම බහුදින යාත්‍රාව අත්අඩංගුවට පත් වන අවස්ථාවේ එහි සිටි පිරිස ත්‍රිකුණාමලය, මීගමුව, කිලිනොච්චිය සහ යාපනය යන ප්‍රදේ්ශවල පදිංචි කරුවෝ වෙති. මින් වැඩි දෙනා ද්‍රවිඩ ජාතිකයින් වන අතර සිංහල 7ක් සහ මුස්ලිම් ජාතිකයෝ පහක් වෙති.අධික ලෙස මිනිසුන් පටවා ගත් මේ යාත්‍රාව නැගෙනහිර නාවික විධානයට අයත් මුර සංචාරක යාත්‍රාවක් මගින් අත්අඩංගුවට ගෙන ඇති අතර වැඩිදුර විමර්ශන කටයුතු සඳහා මේ පිරිස අපරාධ පරීක්ෂණ දෙපාර්තමේන්තුව වෙත භාර දීමට කටයුතු කරන බව නාවික හමුදා මාධ්‍ය ප්‍රකාශක කෝසල වර්ණකුලසූරිය මහතා පැවසීය. මෙය දෙසතියක් තුළ ශශ්‍රී ලංකා නාවික හමුදාව මගින් අත්අඩංගුවට ගත් 07 වැනි නීති විරෝධි සංක්‍රමණික අවස්ථාව වන අතර එමගින් පුද්ගලයින් 454 දෙනෙකු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=n1207237</link>
    <topic>උ.පෙළ නවZඅගය නිකුත් කෙරේ</topic>
    <author>සුභාෂිනි සේනානායක</author>
    <content>ශ්‍රේෂ්ඨාධිකරණ නියෝගයට අනුව විශ්වවිද්‍යාල ප්‍රතිපාදන කොමිෂන් සභාව විසින් නිර්දේ්ශ කළ ක්‍රමවේදය පදනම් කරගෙන ගණනය කළ උසස් පෙළ නව ඉසෙඩ් අගය ඊයේ (22) විභාග දෙපාර්තමේන්තු වෙබ් අඩවියට නිකුත් කර ඇත.මේ අනුව උසස් පෙළ සිසුන්ගේ දිවයිනේ කුසලතාව සහ දිස්ත්‍රික් කුසලතාව ද ඊයේ නිකුත් කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=n1207238</link>
    <topic>මහනුවර ප්‍රථම කුඹල් පෙරහර අද</topic>
    <author>අසේල කුරුළුවංශ</author>
    <content>මහනුවර ඇසළ පෙරහර මංගල්‍යයේ ප්‍රථම කුඹල් පෙරහර අද (23) වීදි සංචාරය කරයි.ශ්‍රී දළදා මාලිගාව අබියසින් නිරිත දිශාභිමුඛව රාත්‍රි 7.18ට පෙරහර පිටත්ව දළදා වීදිය, ඩී. එස්. සේනානායක වීදිය, පන්සල පාර ඔස්සේ ඉහළට විත් දේව වීදිය, කොළඹ වීදිය, යටිනුවර වීදිය, රජ වීදිය, ඔස්සේ ඉහළට විත් ගෙවදීමට නියමිතය.පෙරහර වීදි සංචාරය අරඹන අද (23) සිට අගෝස්තු 02 දින දහවල් පෙරහරින් මහනුවර ඇසළ මංගල්‍යය නිමවන තෙක් මහනුවර නගර මධ්‍යයේ සිට කිලෝ මීටර තුනක් දක්වා වූ ප්‍රදේශයේ පිහිටි සියලුම මත්පැන් හා මස් අලෙවි සල් වසා තැබෙනු ඇත.මෙවර මහනුවර පෙරහරට අලි ඇතුන් 80ක ආසන්න සංඛ්‍යාවක් සහභාගි කරවන බව දියවඩන නිළමේ ප්‍රදීප් නිලංග දෑල මහතා පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=n1207239</link>
    <topic>අපේ මලල ක්‍රීඩිකාවන්ට ජනශක්ති ශක්තිය</topic>
    <author/>
    <content>ස්පාඤ්ඤයේ පැවැති IAAF ලෝක ශූරතා කනිෂ්ඨ මලල ක්‍රීඩා තරගාවලියට සහභාගී වූ ක්‍රීඩිකාවන් දෙදෙනකුට ජනශක්ති ඉන්ෂුවරන්ස් සමාගම විසින් අනුග්‍රහය සපයන ලදී.සමාගමේ වාර්ෂික මලල ක්‍රීඩක ක්‍රීඩිකාවන්ට අනුග්‍රහය සැපැයීමේ වැඩසටහනට අනුව මේ සහාය ලබාදීම විශේෂත්වයකි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=n12072310</link>
    <topic>මදුරු මර්දනයට සෞඛ්‍ය අමාත්‍යාංශය මොබිටෙල් සමඟ අත්වැල් බැඳ ගනී</topic>
    <author/>
    <content>ඩෙංගු රෝගය පිළිබඳ මහජනතාව තවදුරටත් දැනුවත් කිරීම සඳහා සෞඛ්‍ය අමාත්‍යාංශය ගෙනයන වැඩපිළිවෙළට සහාය දැක්වීමට මොබිටෙල් සමාගම ඉදිරිපත්ව සිටියි.ජාතික මදුරු මර්දන මාසයට සමගාමීව සිදුකරන වැඩපිළිවෙළට සහාය දැක්වීම සඳහා මේ ආයතනය ඉදිරිපත්ව තිබේ.‍මේ වැඩසටහන ක්‍රියාත්මක කිරීම සඳහා අවබෝධතා ගිවිසුමක් අත්සන් කිරීම සෞඛ්‍ය අතිරේක ලේකම් වෛද්‍ය පාලිත මහීපාල සහ මොබිටෙල් ආයතනයේ ප්‍රධාන විධායක ලලිත් ද සිල්වා මහත්වරුන්ගේ ප්‍රධානත්වයෙන් පසුගියදා සිදුකෙරිණ.ඩෙංගු රෝගය වැළැක්වීම සඳහා මහජනතාවට තොරතුරු විවිධ ආකාරයෙන් ඉදිරිපත් කිරීමට එම සමාගමේ දායකත්වය ලැබේ.ඩෙංගු රෝගය පිළිබඳ සකස් කළ වැඩසටහන් ගුවන් විදුලිය ඔස්සේ විකාශනය කිරීම, ෆේස්බුක් මඟින් විවිධ පණිවුඩ යැවීම, කෙටි පණිවුඩ විවිධ ග්‍රාහකයින් වෙත යොමු කිරීම, ඊ මේල් යොදා ගනිමින් ඩෙංගු රෝගය වැළැක්වීම පිළිබඳ තොරතුරු අන්තර්ජාලයට යොමු කිරීම වැනි විශේෂ වැඩසටහන් රැසක් මෙහිදී සිදුකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=n12072313</link>
    <topic>මහා භාණ්ඩාගාරය මුදලින් පිරෙන විට දැනෙන සතුටට වඩා කලාවැව, පරාක්‍රම සමුද්‍රය ජලයෙන් පිරෙන විට දැනෙන සතුට වැඩියි</topic>
    <author>අසේල කුරුළුවංශ</author>
    <content>වසර දහස් ගණනක් තිස්සේ මෙරට සංස්කෘතියත් සමඟ ඒකාබද්ධව ගොඩනැගුණු කෘෂිකර්මාන්තය ජාතියේ වෘත්තිය බවත් විදේශ සංචිත ඉහළ ගොස් මහ භාණ්ඩාගාරය මුදලින් පිරෙන කොට ලබන සතුටට වඩා වැඩි සතුටක් කලාවැව, පරාක්‍රම සමුද්‍රය ජලයෙන් පිරී ඉතිරෙන කොට අපේ සිත්වල ඇතිවන බවත් ජනපති මහින්ද රාජපක්ෂ මහතා පවසයි.ව්‍යාපාරයක ලාභ අලාභ ගණන් බලන ආකාරයට ගොවිතැන ලාභ අලාභ තක්සේරු නොකළ යුතු බවත් ගොවියා සතුටු වූයේ ලාභයෙන් නොව ගොවිතැනේ සශ්‍රීක බව දැකීමෙන් බවත් ඒ මහතා කීය.ජනාධිපතිවරයා එහිදී මෙසේ ද කීවේය.අද ඔබ සමග ඇවිදලා මේ ප්‍රදර්ශනය බලන්නට අවස්ථාවක් ලැබීම ගැන මම සන්තෝෂ වෙනවා. එක් දහස් නවසිය දොළහෙදී ආරම්භ කළ කෘෂිකර්ම දෙපාර්තමේන්තුවට වසර සියයක් පිරීමේ අවස්ථාවේ තමයි මේ ප්‍රදර්ශනය ඇති කරලා තියෙන්නේ. මේ සැමරුම නම් කරලා තියෙන්නේ ‘’සාගිනි නිවූ සියවසක අභිමානය’’ කියලා. ඒ අභිමානයේ කොටස්කරුවන් වෙන්න ලැබීම ඔබ සැමට විශාල ආඩම්බරයක් බව මම විශ්වාස කරනවා.ඒ වාගේම කෘෂිකර්මාන්තයට සියවසේ ඉහළම සැලකිල්ල ලැබුණු රජයක් යටතේ මේ සියවස් සැමරුම පවත්වන්නට ලැබීමත් දෛවෝපගත දෙයක් කියලයි මම විශ්වාස කරන්නේ. මට මතකයි 1970 සිරිමාවෝ බණ්ඩාරනායක යුගයේ මිනිසුන් කෘෂිකර්මය කෙරේ දැක්වූයේ ලොකු උනන්දුවක්. ඒ නිසා තමයි ඒ කාලයේ අලුත් අලුත් භෝග වර්ග ලංකාවට හඳුන්වලා දුන්නේ. මේ සැමරුමට සමගාමීව ජාතික ගොවි සතියක් ප්‍රකාශයට පත් කරලා තිබෙනවා. කෘෂිකර්මාන්තයේ ප්‍රබෝධයක් ඇති කරන්නත් ජනතාවගේ උනන්දුව වැඩි කරන්නත් මෙයින් බලාපොරොත්තු වෙන බව මට දැන ගන්න ලැබුණා.මේ නිලධාරීන් විතරක් උනන්දු වෙන සතියක් පමණක් නොවෙයි. ඒ සතිය මේ රටේ ගොවියොත් උනන්දු කෙරෙන සතියක් බවට පත් කර ගන්න බලන්න ඕනෑ. එවිට එය අප ලබාගත් විශාල ජයග්‍රහණයක් වෙනවා. මම දැක්කා එක එක පළාත්වල වගාකරන විවිධ දුලභ කෘෂි භෝග. මේ දෙපාර්තමේන්තුවෙන්, ඒ ඒ පළාත්වල කරන වැඩපිළිවෙළ පෙන්නුම් කරලා තිබෙනවා. ඒ පළාත්වලට ආවේණික වූ වගාවන් පිළිබඳ අවබෝධයක් අපට ලබාදීමට පුළුවන් වෙලා තියෙනවා. ගොවිතැන කෙරේ අලුතින් තරුණ පිරිසක් ඇතිකර ගන්න පුළුවන් නම් ඒක අපි මේ ප්‍රදර්ශනයෙන් ගොවි සතියෙන් අප ලබා ගන්න ජයග්‍රහණයක් කියලයි මම විශ්වාස කරන්නේ.එදා බ්‍රිතාන්‍ය ජාතිකයෝ කෘෂිකර්ම දෙපාර්තමේන්තුව පිහිටෙව්වේ ආර්ථික භෝග වගාව තවත් ව්‍යාප්ත කරන්න. අපි දන්නවා මෙහි පැහැදිලි කරලා තියෙනවා. රටට නිදහස ලැබෙන තෙක් මේ දෙපාර්තමේන්තුව මොන වගේ ආර්ථික වැවිලි භෝග ගැන ද පර්යේෂණ කළේ කියලා. නමුත් අද වෙනකොට ඒ ක්ෂේත්‍ර වෙනත් අංශ වලට ගිහිල්ලා. පර්යේෂණ ක්ෂේත්‍රවලින් පුහුණු කිරීම් ක්ෂේත්‍ර වලින් රටේ අවශ්‍යතා රාශියක් කෘෂිකර්ම දෙපාර්තමේන්තුව සම්පූර්ණ කරගෙන යනවා.නිදහසින් පසුව බලයට ආ හැම රජයක් ම රටට අවශ්‍ය ආහාර ලංකාවේම නිෂ්පාදනය කර ගන්න දැවැන්ත උත්සාහයක යෙදුණා. ඩී. එස්. සේනානායක මැතිතුමාගේ කාලයේ ඉඳලා. ඒක ජාතියේ ප්‍රාර්ථනාවක්. විශේෂයෙන් අපේ රටේ වසර දහස් ගණනක් තිස්සේ ‘’කෑම බීමෙන් ස්වයංපෝෂිත විය යුතුයි ඒකයි සෞභාග්‍යය’’ කියන හැඟීම තිබුණා.නමුත් 77 බලයට ආපු රජයන් මේ හැඟීමෙන් ඈත් වුණා. මොන ආකාරයට එය සිදුවුණත් අවසානයේ ගම්මිරිස් ඇටෙත් පිටරටින් ගෙන්වන තැනට රට පත් කළා. පලා මිටියක් ආනයනය කරලා තමයි අපි කෑමට ගත්තේ. ඇපල්, මිදි වගේ පළතුරු ටිකත් ගෙන්වලා අපි අන්තිමට පිටරට ගොවියා පොහොසත් කළා. අපේ ගොවියෝ වස බිව්වා. ඒකාලේ ගොවිතැන් කරන එක ආර්ථික වශයෙන් පාඩුයි. ඊට වඩා ලාභයි පිට රටින් ගෙන්වන එක කියලා ඒගොල්ලෝ න්‍යායක් හැදුවා.එහෙම කරලා තෙල් පොහොර සහ ශ්‍රමයට යන වියදමත් එක්ක බැලුවහම කෑම පිටරටින් ගෙනෙන එක ලාභයි කියලා ඒ ගොල්ලො කීවා. ඕනෑවට වඩා තෙල් පොහොරවලට ගොවියාව හුරු කරවලා තමයි මෙහෙම කියන්න ගත්තේ. ඒ තමයි පාරම්පරික ගොවිතැනෙන් අපිව ඈත් කරපු ආකාරය.ව්‍යාපාරයක පැවැත්ම ගණන් බලන විදිහට මේ රටේ ගොවිතැනේ වටිනාකම ගණන් බලන එක වැරදියි. ගොවිතැන කියන්නේ වසර දහස් ගණනක් තිස්සේ මේ රටේ තිබුණ, අපේ සංස්කෘතියත් සමඟ ගොඩ නැඟුන, අපේ ජාතියේ වෘත්තීය කියන එක නිවැරදියි. අපේ අභිමානය අපේ ස්වාධීනත්වය තිබුණේ ගොවිතැනත් එක්කයි. මතක තියාගන්න අපි සතුට මැන්නේ ලාභයෙන් නැත්නම් පාඩුවෙන් නොවෙයි.සතුටයි අපේ ධනය වුණේ. ඒ කාලේ අපේ දෙමවුපියන් ගොවිතැනෙන් ලැබුවේ මහා ආශ්වාදයක්. ඒ කාලේ විශ්වවිද්‍යාලේ ගිහිල්ලා ගමට ඇවිත් කුඹුරට බහින්න තරම් හොඳ ආත්ම ශක්තියක් තිබුණා. වක්කඩින් අත සෝදාගෙන ඇවිත් තමයි නාමයෝජනාව භාර දෙන්න ඊට අස්සන් කළේ. ඒක අපිට ආඩම්බරයක්. සතුටක්. ‘’සන්තුට්ඨි පරමං ධනං’’ කියා කියනවා. අපිට මහා භාණ්ඩාගාරය පිරිලා විදේශ සංචිත ඉහළ නැගලා කියන කොට සතුටු වෙනවාට වඩා කලාවැව පිරිලා පරාක්‍රම සමුද්‍රය පිරිලා කියලා කියන කොටත් අපේ හිත පිරුණා. කන්නේ සරුසාර වෙලා අටුකොටු පිරිලා තියෙන කොටයි හිත පිරුණේ. අපිට තියනවා ඒ සන්තෝෂය.මතක තියාගන්න අපි රට නිදහස් කර ගන්න යුද්දේ ආරම්භ කළේ කොටි මාවිල්ආරු සොරොව්ව වහලා ගොවිතැනට ගොවියාට අත තිබ්බ දවසෙයි. නැගෙනහිරට වතුර ටික යන එක නවත්වපු දවසෙයි. එදා තමයි අපි පටන් ගත්තේ මේ නිදහස් සටන. ඒ වාගේම විදේශවලින් ආධාර ලැබෙන ත්‍රස්තවාදය පරාද කරන්න අපිට පුළුවන් වුණෙත් අපි ඒ වෙනකොටත් මේ රටේම බත බුලතින් කන්න කිහිපයක් සරුසාර කරගෙන තිබුණ නිසයි.අපේ කෘෂිකාර්මික ප්‍රතිපත්තිය නොතිබුණා නම් පහුගිය කාලේ තිබුණු ඒ ලෝක ආහාර අර්බුදය මැද්දේ අපිට යුද්දේ දිනන්න බැරි වෙනවා. ඒ වුණා නම් කෑම බීම හිඟය ඇතිවෙලා. විදේශ රටවල් ඉදිරියේ අපිට දණ නමන්න වෙනවා. ඒ රටවල බලපෑම්වලට යටත් වෙන්න සිදුවෙනවා. නමුත් අපේ රටේ කෘෂිකර්මාන්තයට පින්සිදු වෙන්න අපට එහෙම වුණේ නැහැ.ඒ වැඩ කොටස දැන් කාටවත් ආපසු හරවන්න බෑ. ඒ නිසා තමයි මේ වෙනකොට පොහොර සහනාධාරයට රුපියල් ලක්ෂ හතළිස් දෙදාහක් වසරකට වෙන් කරනවා. හැම වසරේම විපක්ෂය අයවැයේ පොහොර සහනාධාරය කපයි කියලා බලාගෙන ඉන්නවා. නමුත් එහෙම සිදුවුණේ නැහැ. අපි එන්න එන්නම පොහොර මිල වැඩිවුණත් පොහොර සහනාධාරය ඒ ආකාරයෙන්ම ලබාදීලා තියෙනවා.ආයෙත් කවදාවත් ගොවියා වස බොන්නේ නැති රටක්, යුගයක් අපි හදනවා. අපි වවමු- රට නගමු වැනි ජාතික වැඩසටහන් වලින් මේ රටට ලොකු සේවයක් වෙලා තියෙනවා. දිවි නැඟුªමෙන් නැවත මේ රටේ අලුත් කෘෂි සංස්කෘතියක් ඇති කරන්න කටයුතු කළා.ඒ විතරක් නොවෙයි සමහර යුගවල ට්‍රැක්ටර්වලට නගුලට ලංකාවට ගෙන්වන කොට සුඛෝපභෝගී වාහනවලට දාන බද්ද දැම්මා. නමුත් අපි කෘෂිකර්මාන්තයට අවශ්‍ය යන්ත්‍ර සූත්‍රවලට අය කරන බදු 100% ක්ම දැන් ඉවත් කරලා.අපේ ප්‍රතිපත්තියේ එක දෙයක් තමයි ගොවියා නගා සිටවීම. ඒ නිසා ගොවියාගේ අස්වැන්න ලබන කාලයට කවුපි, මුං, තල වගේ ධාන්‍යවලට අපි බදු වැඩි කළේත් ගොවියා රැක ගන්නයි.අපි බලයට පත් වෙන කොට මේ රටේ අවුරුද්දට වගා කළේ කුඹුරු හෙක්ටයාර් අටලක්ෂ පනස් දහසයි. අද කුඹුරු හෙක්ටයාර් ලක්ෂ 11 ක් වගා කරනවා. පුරන් කුඹුරු හෙක්ටයාර් ලක්ෂ 2 ක් අස්වැද්දීම පුරන් කුඹුරු අස්වැද්දීමේ ජාතික වැඩසටහනක් ලෙස අප ගෙන ගියා.නැගෙනහිර පළාත වේවා උතුරු පළාත වේවා. අද කුඹුරු අක්කර දහස් ගණන් කන්න දෙකේම අස් වද්දනවා. මෙහෙම ප්‍රතිපත්ති ක්‍රියාත්මක කරන රජයක් යටතේ තියෙන කෘෂිකර්ම දෙපාර්තමේන්තුවක ජනතාව වෙනුවෙන් තිබෙන යුතුකම ඉටුකරන්න ශක්තිය ලැබෙන්න ඕනෑ. අනාගත වගකීම මොකක්ද කියලා හිතන්න ඕනෑ. අවුරුදු සීයක් වෙනකොට අපි මේ ආයතන තවදුරටත් රැකගන්න ඕනෑ.අධිකරණය ගැන මගේ් අදහස කියනවා නම් අපි යම් චෝදනාවක් ආවම ඒ ගැන පරීක්ෂා කරන්න ඛ්ධ්ච් යට භාරදෙනවා. මම වෘත්තියෙන් නීතිඥවරයෙක්. අපේ නීතිඥ වෘත්තියයි අධිකරණයයි බොහොම සුහදව එකට වැඩ කරනවා. මම රට පාලනය කරන කාලය තුළත් අපි අධිකරණයේ ස්වාධීනත්වය ඉතා ඉහළින් අගය කරනවා. මීට පෙර එක් යුගයක 77 න් පස්සේ බලයට ආව රජය අලුත් නඩුකාරයින් කීප දෙනෙක් අලුත් ව්‍යවස්ථාව හදලා දිවුරුම් දෙන අවස්ථාවේ දිවුරුම් නොදෙන්න කටයුතු කළා. දයා පතිරණ වගේ නඩුකාරවරුන් පස් දෙනෙක්ව එදා පන්නලා දැම්මා. විවියන් ගුණවර්ධන මානව හිමිකම් නඩුව දිනපු දවසේ තීන්දුව දුන්න නඩුකාරයාගේ නිවසට එදාම හවස ගල් ගැහැව්වා. ඒවා අද කාටවත් මතක නැහැ.1978 ව්‍යවස්ථාව සංශෝධනය කරන වේලාවේ නඩුකාරවරුන් ගිහින් දිවුරුම් දුන්නා අග විනිසුරු ගාව. නැහැ. ඒක ජනාධිපතිවරයා ගාව දිවුරුම් දෙන්න ඕනෑ කියලා නිසියාකාරව දිවුරුම් දුන්නේ නැහැ කියලා කිව්වා. පහුවදා උදේ නඩුකාරවරුන් නඩු අහන්න යනකොට උසාවි ඔක්කොම දොර අඟුළු දාලා වැහැව්වා.මෙන්න එදා ප්‍රජාතන්ත්‍රවාදය රැක්ක ආකාරය. අධිකරණයේ ස්වාධීනත්වය රැක්ක ආකාරය, අධිකරණ තීන්දුවක් සම්බන්ධයෙන් පසුගිය කාලයේ නීතිඥවරුන් කටයුතු කරපු ආකාරය අපි අනුමත කරන්නේ නැහැ. අධිකරණයේ ස්වාධීනත්වය නැති කරන්න අපි කිසිසේත් අනුබල දෙන්නේ නැහැ. අපි එය හෙළා දකිනවා. ඒවාට අවශ්‍ය නීත්‍යානුකූල පියවර ගන්නවා.අපි අධිකරණයේ ස්වාධීනත්වය බලාපොරොත්තුª වෙනවා. නීතියට අයාලේ යන්න දෙන්න බැහැ. එතකොට රටක් පාලනය කරන්න බැරි වෙනවා. අධිකරණය මේ සිද්ධිය පිළිබඳව සැකයක්වත් අපේ කැබිනට් මණ්ඩලය ගැන කැබිනට් සාමාජිකයෙක් ගැන ඇති කර ගැනීම පිළිබඳව අපි රජයක් වශයෙන් කණගාටු වෙනවා.අද නැවත වාරයක් වීවලින්, සහලින් වගේම අනෙකුත් භෝග වලිනුත් රට ස්වයංපෝෂිත කිරීමේ අභියෝගයයි ඔබට පැවරෙන වගකීම. මේ රටට අවශ්‍ය ආහාර වර්ග අපේ රටේම නිෂ්පාදනය කරන්න අවශ්‍ය ජලය ලබාදෙන්න කෘෂිකර්ම දෙපාර්තමේන්තුවට ශක්තිය ලැබේවා කියා ප්‍රාර්ථනා කරනවා. ඒ ශක්තිය, දැනුම ඔබට තිබෙනවා. රටේ සෑම දෙනාටම එය පැහැදිලි කරන්න ඔබට හැකිවේවා ! යි ප්‍රාර්ථනා කරනවා.ඔබ සැමට සුභ අනාගතයක් !කෘෂිකර්ම ඇමැති මහින්ද යාපා අබේවර්ධන මහතා - කෘෂිකර්ම දෙපාර්තමේන්තුවට සියවසක් සපිරෙන මෙම අභිමානවත් අවස්ථාවේ දෙපාර්තමේන්තුව රටට කළ සේවය හා ඉදිරියේ දේශීය කෘෂිකර්මාන්තය හා ගොවියා නඟා සිටුවන්නට කරන්නට අපේක්ෂා කරන දේ මෙම සියවස් ප්‍රදර්ශනයෙන් නිරූපිතයි. විදේශීය ආක්‍රමිකයින් එදා දේශීය කෘෂිකර්මාන්තය විනාශ කළා. ඔවුන් එදා කෘෂිකර්ම දෙපාර්තමේන්තුව ස්ථාපිත කළේ වැවිලි කර්මාන්තයට අතදීමට මිස අපේ පාරම්පරික ගොවිතැන් දියුණු කරන්න නොවෙයි.නිදහසින් පසු බලයට පත් වූ රජයන් දේශීය කෘෂිකර්මාන්තය නඟා සිටුවන්න විවිධ ක්‍රියාකාරකම් කළා. ජනපති මහින්ද රාජපක්ෂ මහතා බලයට පත් වූ පසු මෙම ක්ෂේත්‍රයට ඉතිහාස ගතවන සේවාවක් කළා.වසර 7 1/2 ක් පුරාම පූර්ණ පොහොර සහනාධාරය ලබා දෙනවා. ඉදිකටුවක පවා මිල ඉහළ යද්දී පොහොර මිල තාමත් 350 අද සමහරුන්ට මේවා අමතක වෙලා සහලින් දැන් අප ස්වයංපෝෂිතයි.බඩඉරිඟු අපනයනය කරනවා. කවුපි, මුං ඇට, තල, අවශ්‍ය ප්‍රමාණය රටේම නිපදවනවා. වසර 2015 වන විට සහල් මෙට්‍රික් ටොන් ලක්ෂ 2 ක් අපනයනය කරන්න අපි අපේක්ෂා කරනවා.කෘෂිකර්ම දෙපාර්තමේන්තුවේ සියවසක සමරු ග්‍රන්ථය ජනපතිවරයා වෙත ඇමැති මහින්ද යාපා අබේවර්ධන මහතා විසින් මෙහිදී පිළිගන්වන ලදී.මධ්‍යම පළාත් ආණ්ඩුකාර ටිකිරි කොබ්බෑකඩුව, ප්‍රධාන ඇමැති සරත් ඒකනායක, අමාත්‍ය ජොන්ස්ටන් ප්‍රනාන්දු, නියෝජ්‍ය ඇමැති අර්ල් ගුණසේකර, කෘෂිකර්ම අමාත්‍යාංශ ලේකම් ඩබ්ලිව්. සකලසූරිය, කෘෂිකර්ම අධ්‍යක්ෂ ජනරාල් කේ. ජී. ශ්‍රියාපාල යන මහත්වරුද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=r1207231</link>
    <topic>පැමිණිල්ලේ සාක්කි දුර්වලවීමෙන් මිනිස් ඝාතනයට සැක චූදිතයෝ නිදහස්</topic>
    <author>ගම්පහ සංචාරක – නිමල් ජයසිංහ</author>
    <content>පොල්ලකින් පහර දී මනුෂ්‍ය ඝාතනයක් කළ පුද්ගලයන් දෙදෙනකු පැමිණිල්ලේ සාක්කි දුර්වලතාව මත නිදොස් කොට නිදහස් කිරීමට ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය නියෝග කළාය.නඩුවේ තීන්දුව ප්‍රකාශ කළ මහාධිකරණ විනිසුරුවරිය පැමිණිල්ලේ සාක්කිවල දුර්වලතාව මත තමන් නිදහස් වුවත්, තමන් වරදක් කළා නම් තමන්ගේ හෘද සාක්කියට බොරු කළ නොහැකි බවත් කීවාය.1999.3.21 දින හෝ ඊට ආසන්න දිනයක දී අඹේපුස්ස ආසන්නයේ සුදුකන්ද බෝතලේ දී මෙම පුද්ගල ඝාතනය සිදු වී ඇත.පැමිණිල්ල වෙනුවෙන් රජයේ නීතිඥ දම්තිහි ද සිල්වා මෙනවිය වාර්තා ඉදිරිපත් කළ අතර විත්තිකරුවන් වෙනුවෙන් නීතිඥ නිහාල් ජයකොඩි මහතා පෙනී සිටියේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=r1207232</link>
    <topic>කටානේ පවුල් සෞඛ්‍ය නිලධාරිනියක් පිළිකාවක් වැලඳී මියගිහින්</topic>
    <author>නිශ්ශංක පියරත්න සීදූව සමූහ</author>
    <content>කටාන සෞඛ්‍ය වෛද්‍ය නිලධාරි කාර්යාලයට සම්බන්ධව සිටි කඳවල පදිංචිව සිටි චමිලා ඈන් ප්‍රශානි පෙරේරා මෙනවිය (30) පවුල් සෞඛ්‍ය සේවා නිලධාරිනියක් වශයෙන් සේවය කළාය.ඒ අතරම ගම් පළාතේ සමාජ සේවයට නිරතුරුවම කටයුතු කළ චමිලා හදිසියේ රෝගාතුර වී මියයෑම කඳවල ප්‍රදේශයටත් පවුල් සෞඛ්‍ය සේවා කාර්යාලයටත් මහත් පාඩුවක් බව සැමදෙනාම පවසති.චමිලා පෙරේරා මෙනවිය අසනීප ගතියකින් පෙළුණු අවස්ථාවේ බඩේ ගෙඩියක් හට ගැනීමෙන් සැත්කමක් කිරීමෙන් පසු සුවය ලබා රාජකාරියට ගියාය.ඇයගේ තත්ත්වය යහපත් අතට හැරීමෙන් පසු ඇගේ විවාහ උත්සවය ලබන දෙසැම්බර් මස පැවැත්වීමට පවුලේ අය කටයුතු සූදානම් කළහ.ඇය සතුටින් කාලය ගත කළ අතර නැවතත් අසනීප වූවාය.ප්‍රතිකාර ගැනීමේ දී වෛද්‍ය උපදෙස් අනුව චමිලා මහරගම පිළිකා රෝහලට යොමු කෙරිණි.එහිදී ඇය පිළිබඳව විශේෂ පරීක්ෂණයක් කළ අතර පිළිකා රෝගයට ප්‍රතිකාර කළත් ඇයගේ රෝගය බරපතළ තත්ත්වයට හැරීමෙන් පසු ඇය ජූලි 10 දා මිය ගියාය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=r1207233</link>
    <topic>මිල්ලනියේ අඩු ආදායම්ලාභී පවුල්වල දරු දැරියන්ට ආධාර</topic>
    <author>හල්තොට සමූහවිනීතා මානෙල් ගමගේ</author>
    <content>අපේ ජ්‍යෙෂ්ඨ පුරවැසි පිරිස අද රටටම ඔප්පු කරලා තියනවා. කාටවත් බරක් නොවී මේ මේ දේ කරන්න පුළුවන් කියලා යැයි බස්නාහිර පළාත් සෞඛ්‍ය දේශීය වෛද්‍ය, සමාජ සුබසාධන, ළමා හා කාන්තා කටයුතු පිළිබඳ ඇමැති ජගත් අංගගේ මහතා පැවැසීය.ඒ මහතා එසේ පැවැසුවේ පසුගියදා මිල්ලනිය ප්‍රාදේශීය ලේකම් කාර්යාලයීය ශ්‍රවණාගාරයේදී පැවැති අඩු ආදායම්ලාභී පවුල්වල දරු දැරියන්ට සහ මානසික රෝගීන් වෙනුවෙන් ආධාර ලබාදීමේ වැඩසටහනේදීය.පළාත් ඇමැතිවරයා මෙසේ ද කීය.අපේ පළාත් තුනම එකතු කරල එස්. ඕ. එස්. ගම්මානෙ අපි වැඩිහිටි ක්‍රීඩා උත්සවයක් පැවැත්තුවා. එහිදී කළුතර දිස්ත්‍රික්කයේ වැඩහිටියෝ විශිෂ්ට ජයග්‍රහණ ලබා දීල ඉදිරියෙන්ම හිටියා. සමහර ක්‍රීඩා වෛද්‍යවරු කරන්න එපා කියල නිර්දේශ කරද්දීත් අපට ඒවා කරන්න පුළුවන්, කරන්න ඕනෑ කියල ඔවුන් ඉදිරිපත් වුණා.දැන් අපි නොහැකියාවෙන් මිදිල හැකියාවන් ගැන කතා කරන යුගයකටයි අවතීර්ණ වී සිටින්නේ...”මිල්ලනිය සහකාර ප්‍රාදේශීය ලේකම් වජිර ලියනරත්න මහතා -මිල්ලනිය ප්‍රාදේශීය ලේකම් බල ප්‍රදේශයේ සමෘද්ධිලාභී පවුල් 4000 ක් පමණ සිටිනවා. ඉන් 440 දෙනකුට සිල් රෙදි ලබාදීමට කටයුතු කරන බවත්, සමාජ සේවා දෙපාර්තමේන්තුව අඩු ආදායම්ලාභී ජනතාවගේ යහපත වෙනුවෙන් අලුත් වැඩසටහන් රැසක් ක්‍රියාත්මක කරනවා.මිල්ලනිය පරිපාලන නිලධාරි ප්‍රසන්න විජය විතාන, පරිපාලන ග්‍රාම නිලධාරි වයි. ජයපාල, ප්‍රාදේශීය සභා වැඩිහිටි බල මණ්ඩලයේ සභාපති ඩී. ඩබ්. ජයසිංහ, මන්ත්‍රී ජයසේන රොඩ්රිගෝ යන මහත්වරු ඇතුළු විශාල පිරිසක් මේ අවස්ථාවට සහභාගි වූ අතර මිල්ලනිය සමාජ සේවා නිලධාරීන් වන දුෂ්මන්ති ධර්මසිරි යසකුමාර කහවල යන මහත්ම මහත්මීන් ඇතුළු සමාජ සේවා අංශය මගින් මෙම වැඩසටහන සංවිධානය කෙරිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=r1207234</link>
    <topic>පිළියන්දල බටකැත්තර සතොස ශාඛාව විවෘත කරයි</topic>
    <author>පිළියන්දල විශේෂ ෂෙල්ටන් විදිසිංහ</author>
    <content>වැසී තිබූ සතොස ජෙයරාජ් ප්‍රනාන්දුපුල්ලේ මහතා නැවත ආරම්භ කළා. ඊට පසු බන්දුල ගුණවර්ධන ඇමැතිවරයා මෙය වැඩිදියුණු කරමින් ලංකාව පුරා ලංකා සතොස හා කෝප් සිටි ආරම්භ කර ජනතාවට සහන මිලට බඩු ගැනීමට සැලැස්වූ බව කම්කරු හා කම්කරු සබඳතා ඇමැති ගාමිණී ලොකුගේ මහතා පැවැසීය.ඇමැතිවරයා එසේ පැවැසුවේ 269 වැනි ලංකා සතොස ශාඛාව පිළියන්දල, බටකැත්තර හන්දියේදී විවෘත කිරීමේ අවස්ථාවට සහභාගි වෙමිනි.දැනට කැස්බෑව ආසනයේ ලංකා සතොස ශාඛා 5 ක් පිහිටුවා මහජනතාවට සහන මිලට බඩු ලබාගැනීමට සලස්වා තිබෙනවා. එම සතොස දැනට ලාභ බලමින් පසුවනවා. ජනතාවට තරගකාරී මිලට බඩු ගැනීමට හැකියාව තිබෙනවා. පෞද්ගලික ආයතන සමඟ තරගකාරීව අලුත් පිරිසිදු බඩු ජනතාවට සතොස මගින් ලබා දෙනවා.මෙම අවස්ථාවට ලංකා සතොස ආයතනයේ මෙහෙයුම් අධ්‍යක්‍ෂ වී. විජේතිලක, බස්නාහිර පළාත් සභා මන්ත්‍රීවරුන් වන සුනිල් ජයමිණී, ගාමිණී සිල්වා, කැස්බෑව නගරාධිපති ලක්‍ෂ්මන් පෙරේරා, නාගරික මන්ත්‍රිනී ඒ. එල්. ඩී. ජයවතී. කලාප කළමනාකාර ජගත් පෙරේරා හා සතොස කළමනාකාර උදය කුමාර මහත්ම මහත්මීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=r1207235</link>
    <topic>ජංගම දුරකථනයට පැමිණි ‘මිස් කෝල්’ එක දුරදිග ගොස් තරුණයන්ට ඇබැද්දියක්</topic>
    <author>සබරගමුව සමූහ ජී. ඩබ්ලිව්. ගාමිණි</author>
    <content>ජංගම දුරකථනය අද අපේ රටේ බොහෝ දෙනකුගේ අත්‍යාවශ්‍ය උපකරණය බවට පත්වී හමාරය. ඇතැම් විට වැරැදි අංකවලට යැවෙන පණිවිඩ මඟින් නොමඟ යන අවස්ථාද එමටය.තමන් වෙත ලැබුණු ‘මිස් කෝල්’ එකක් පසුපස ගිය තරුණයකුට හා ඔහුගේ මිත්‍රයෙකුට සිදුවුන මේ ඇබැද්දිය අසන්නට ලැබුණේ කෑගල්ල හෙට්ටිමුල්ල ගම්මානයේ දීය.සිද්ධියට මුණ පෑ තරුණයා විසින් එම කතාව ආරම්භ කළේ මෙලෙසිනි.මීට සති දෙකකට පමණ පෙර මගේ දුරකථනයට තරුණියකගෙන් පණිවිඩයක් ලැබුණා. සවන්දීගෙන යද්දී ඇයට වැරැදී ඇති බව මට දැනුණා. ඒත් මම දිගටම සවන් දීගෙන හිටියා. අවසානයේ මම ඇයට කීවා වැරැදිලා නේද කියලා. ඒත් ඇගේ කතා විලාසයට මට පොඩි ඇලුම්කමක් ඇති වූ නිසා මම නිතර නිතර එම අංකයට කතාකර ඇගේ කටහඬට සවන් දුන්නා. අවසානයේ තමන් මව සමඟ ජීවත්වන අවිවාහක තරුණියක් බවත් ඇගේ ගම හෙට්ටිමුල්ල බවත් ඇය ඔහුට පැහැදිලිව හෙළි කර තිබුණේ ඇය සතු අව්‍යාජ ගැමිකමද විදහාපාමිනි.වැලිමඩ ප්‍රදේශයෙන් කොළඹ රැකියාවකට පැමිණ සිටි මොහු අවුරුදු 25- 30 ක පමණ අවිවාහක තරුණයෙකි. හෙතෙම රාජ්‍ය ආයතනයක ආපන ශාලාවක සේවය කළ අතර ඉරිදා දිනය විවේක දිනයක් වූ බැවින් සම වයසේ මිතුරෙක් සමඟ ඔහු පසුගිය ඉරිදා කෑගල්ල හෙට්ටිමුල්ල ගම්මානයට පැමිණ තිබුණි.උදෑසන හයට පමණ ඔහු ඇයට දුරකථනයෙන් කතා කර ඇය බැලීමට එන බව දන්වනු ලැබූ අතර බසයෙන් බැස පඩිපෙළ දිගේ පහළට එන්න යයි මඟ සලකුණද විස්තර කර තිබුණි. එහෙත් ඔහු බසයෙන් බැස ඇගේ දුරකථනයට ඇමතුමක් ගන්නට උත්සාහ කළත් ඇගේ දුරකථනය ක්‍රියාවිරහිත කර තිබුණි.පාර හොයන්න තරුණයන් දෙදෙනා මහ මඟ ඔබ-මොබ යද්දී ගමේ තරුණයන් පිරිසකට මේ ආගන්තුකයින් දෙදෙනා හමු විය.“ගිය සතියෙත් අපේ ගමේ ගෙදරකට වෙළෙඳාමේ ආ අයෙක් ගෙදරකට ඇතුළු වී සොරකමක් කර තිබුණා. කරුණාකර හැඳුනුම්පත් දෙන්න පැමිණ හේතුව කියන්න” යැයි ඔවුන් පැවැසුවා.ගම්මුන් එකතු වී මේ දෙදෙනා කෑගල්ල පොලිසියට රැගෙන යනු ලැබිණි.අනේ සර් අපි මේ ගමන ආවේ ගෑණු ළමයකුගේ ආරාධනාවටයි. අපි උදේ 6.00 ටත් ඒ දුරකථනයට කතා කළා මෙන්න ඒ අංකය ඔවුහු සියලු විස්තර පොලිසියට පැවැසූහ. පොලිස් නිලධාරියෙක් එම තරුණියගේ දුරකථන අංකයට ඇමතුමක් ගත්තද එය සම්බන්ධ කළ නොහැකි විය. “අපිටත් කරන්න දෙයක් නෑ. ඇය පොලිසියට ඇවිත් තමුන් හඳුනාගෙන ප්‍රකාශයක් කළොත් අපි නිදහස් කරනවා නැත්නම් අපි හෙට උසාවියට ඉදිරිපත් කරනවා” පොලිස් නිලධාරියෙක් උස්හඬින් කීය.දවස ගෙවී යද්දී නැවතත් පොලිස් නිලධාරියෙක් අර තරුණියගේ දුරකථනයට ඇමතුමක් ගත්තා.‘’ඔව් සර් මට දුරකථනයෙන් කතාකර යාළු වූ අයෙක් මා බලන්න එනවා කීවා. මමත් මඟ බලා සිටියා. ඔවුන් ආවේ නෑ. ඊයේ දවසෙ අපට ලයිට් තිබුණේ නෑ. ඒ නිසා බැටරි බැහැපු මගේ දුරකථනය අද දවසේම වැඩ කළේ නෑ.’’තරුණයින් දෙදෙනා බලන්න පසුදා පහන් වූ විගස පොලිසියට එන්නත් ඇය පොරොන්දු වූවාය.පසුදින උදෑසනම පොලිසියේ විමසීම් කවුළුව වෙත පැමිණ වයස අවුරුදු 35-40 පමණ කාන්තාවක් පෙරදින පොලිසියට ගෙන ආ තරුණයින් දෙදෙනා ගැන විමසමින් සිටියදී ඉදිරිපෙළ පුටු පේළියක වාඩි වූ තරුණයින් දෙදෙනා දෑස් අයාගෙන ඇය දෙසත් බලා සිටියහ.“අනේ සර් දැන්වත් අපට යන්න දෙන්න. අපට ඇය හඳුනාගන්නත් අවශ්‍ය නෑ” තරුණයන් දෙදෙනා පොලිස් නිලධාරීන්ට ආයාචනය කළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=s1207231</link>
    <topic>විනිසුරුවන්ට ගැසූ ගල් පහරින්යුද හමුදා-පොලිස් තරගය නවතයි</topic>
    <author>ප්‍රින්ස් ගුණසේකර</author>
    <content>හොල්සිම් එෆ්.ඒ.කුසලාන පාපන්දු තරගාවලියේ අවසන් පූර්ව තරගවලට නාවික,රත්නම් හා රිනවුන් සුදුසුකම් ලබා ගත්හ.ඊයේ ලීග් පිටියේ පැවැති යුද හමුදා-පොලිස් අතර තරගය නරඹමින් සිටි පිරිසක් තරගයේ පැති විනිසුරුවන්ට ගල් ගැසීම හේතුවෙන් තරගය විසදුමකින් තොරව අතරමගදී නවතා දැමීමට සිදු විය.තරගයේ 65වැනි මිනිත්තුවේදී මේ සිද්ධිය ඇතිවූ අතර එවිට යුද හමුදා ක්‍රීඩකයෝ ගෝල් 1-0ක් ලෙස ඉදිරියෙන් සිටියහ.තරගය පැවැතෙද්දී වරින් වර ගල් ගැසීම් සිදු වුවද විනිසුරුවෙකුගේ හිසට ගලක් වැදුනු අවස්ථාවේ ඔවුහූ පිටියෙන් ඉවත්වීමේ තීරණයට එළැඹියහ.පිළිබදව පාපන්දු සම්මේලනය හෙට දිනයේ පරීක්ෂණයක් පවත්වා තීරණයක් ලබා දීමට නියමිතව ඇත.කැලණිය පාපන්දු සංකීර්ණ පිටියේ ඊයේ පැවැති තරගයෙන් නිව්යංග්ස් පරදා රිනවුන් පිල පිල ගෝල් 2-0ක ජයක් අත්කර ගත්තේය.රිනවුන් පිල වෙනුවෙන් ඩිලාන් පෙරේරා ගෝල් දෙකම වාර්තා කළේය.පෙරේදා සිටි ලීග් පිටියේ පැවැති නාවික-ගුවන් හමුදා තරගය තියුණු මුහුණුවරකින් නිමාවූයේ ගෝල් 1-0ක් ලෙස නාවික හමුදාව ජය වාර්තා කරමිණි.නාවික හමුදාවේ මලිත් මිගාර යොමු කළ පන්දුවට ප්‍රසාද් ලක්ෂිත හිසෙන් එල්ල කළ පහරින් නාවික හමුදාවේ ජය තහවුරු විය.තරගය නැවැත්වීමට මින්ත්තු 4ක් තිබියදී නාවික හමුදාව මේ දක්ෂතාව දැක්වූහ.රත්නම්-දොන් බොස්කෝ තරගයේදී දොන් බොස්කෝ ක්‍රීඩකයන්ගෙන් සිදුවූ අතපසුවීම් හේතුවෙන් රත්නම් ජයග්‍රහනය පහසු විය.තරගයේ පළමු භාගයේදී ගෝල් 2-0ක් ලෙස රත්නම් ඉදිරියෙන් සිටි අතර දෙවැනි භාගයේදී දෙපිලම ගෝලය බැගින් එක් කළහ.රත්නම් මැද පෙළ ක්‍රීඩක රවුමි මොහිදීන් ගෝලයක් හා ඉදිරි පෙළ ක්‍රීඩක රවීන්ද්‍ර ලසන්ත ගොල් දෙකක් වාර්තා කළ අතර දොන් බොස්කො පිළ වෙනුවෙන් රංග ප්‍රනාන්දු ගෝලයක් ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=s1207232</link>
    <topic>ඩී.එස්.අයි පාසල් වොලිබෝල් අවසන් තරග 27-28 නාවලපිටියේදී</topic>
    <author>ප්‍රින්ස් ගුණසේකර</author>
    <content>ඩී.එස්.අයි. සුපර් ස්පෝට්ස් පාසල් වොලිබෝල් තරගාවලියේ අවසන් තරග මේ මස 27 හා 28 දිනවල නාවලපිටිය ජයතිලක ක්‍රීඩාංගණයේදී පැවැත්වේ.මේ අවසන් තරග වටයට බස්නාහිර පළාතේ කිසිදු පාසලක් සුදුසුකම් නොලැබු අතර පිටපළාත් කණ්ඩායම් සුදුසුකම් ලබා තිබේ.උතුරු-නැගෙනහිර ඇතුලු සෑම ප්‍රදේශයකින්ම පාසල් වොලිබෝල් කණ්ඩායම් සහභාගීවු දැවන්තම තරගාවලිය වන මෙය දිස්ත්‍රික්, පළාත් හා ජාතික මට්ටමෙන් පැවැත්වේ. 14 වැනි වරට සංවිධානය වු මෙවර තරගාවලියට කණ්ඩායම් 5500ක් සහභාගී වීම විශේෂත්වයකි.අවසන් තරග වටයේදී 12න් පහළ හා 14න් පහළ බාලිකා ඉසව්වලට අනුරාධපුර පුවරසන්කුලම මහා විද්‍යාලය සුදුසුකම් ලැබීම කැපී පෙනේ. එමෙන්ම තොඩුවාව සාන්ත අන්තෝනී හා මාදම්පේ සේනානායක විදුහල් වලින්ද කණ්ඩායම් දෙක බැගින් අවසන් තරග වටය‍ට සුදුසුකම් ලබා තිබේ.12න් පහළ සුපර් කිඩ්ස් පාසල් වොලිබෝල් තරගාවලියේ බාලක ශූරතාව දිනා ගැනීමට හුංගම විජයබා හා ගලපිටමඩ වලගම්බා මහා විදුහල තරග වදින අතර බාලිකා ශූරතාව දිනා ගැනීමට අනුරාධපුර පුරවසන්කුලම මහා විදුහල සමග රක්වාන රත්නාලෝක විදුහල තරගවදී.අවසන් තරග වටයට සුදුසුකම් ලැබු පාසල් මෙසේය.14න් පහළ : (බාලක) සීදූව දවිසමර- මාදම්පේ සේනානායක(බාලිකා) අනුරාධපුර පුරවසන්කුලම-ගලිගමු කොබ්බැවල කීර්තිරත්න16න් පහළ : (බාලක) වෙන්නප්පුව ජෝෂප් වාස් -මාදම්‍පේ සේනානායක(බාලිකා) ඇහැලියගොඩ ධර්මපාල- තොඩුවාව සාන්ත අන්තෝනි18න් පහළ : (බාලක) නාත්තන්ඩිය ධම්මස්සර- මාදම්පේ සේනානායක(බාලිකා) තොඩුවාව සාන්ත අන්තොනි-ආනමඩුව මැදි විදුහල.</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=s1207233</link>
    <topic>යුද හමුදාවට 36-13ක ජයක්</topic>
    <author>ෆවුස් මොහොමඩ්</author>
    <content>ඩයලොග් අන්තර් සමාජ රගර් ලීග් පළමු කොටසේ තරගාවලි‍ය යටතේ සී.එච්. පිල‍ට එරෙහිව ලකුණු 36-13ක පහසු ජයක් වාර්තා කිරීමට යුද හමුදා පිල සමත්විය. මෙට්ලන්ඩ් පෙදෙසේ පැවැති මේ තරගයේ පළමු භාගය නිමාවන විට ලකුණු 22-3ක් ලෙස ඉදිරියෙන් සිටි යුද හමුදාව ගෝල් 3ක් සහ උත්සාහක දිනුම් 3ක් සිය ලකුණු සංඛ්‍යාවට එකතු කළේය. සී.එච්. පිල රැස්කරනු ලැබුවේ උත්සාහක දිනුම් 2ක් සහ දඬුවම් පහරක් පමණි.අප්කන්ට්‍රි ලයන්ස් පිලට ජයමේ අතර ගුවන් හමුදා පිල සමග නාවලපි‍ටියේ පැවැති තරගය ලකුණු 50-13ක් ලෙස ජය ගැනීමට අප්කන්ට්‍රි ලයන්ස් පිල සමත්විය. අප් කන්ට්‍රි ලයන්ස් පිල ලැබූ ලකුණු සංඛ්‍යාවට ගෝල් 5ක් සහ උත්සාහක දිනුම් 3ක් ඇතුලත් වූ අතර ගුවන් හමුදාව ගෝලයක් සහ දඬුවම් පහර 2ක් එල්ල කළේය. පළමු භාගය නිමාවනවිට අප් කන්ට්‍රි ලයන්ස් පිල ලකුණු 26-7ක් ලෙස ඉදිරියෙන් පසුවිය.මහනුවරට පහසු ජයක්සී.ආර්. පිලට ‍එරෙහිව ලකුණු 47-7ක පහසු ජයක් වාර්තා කිරීමට මහනුවර පිල සමත්විය. නිත්තවෙල පිටියේ පැවැති මේ තරගයේ පළමු භාගය නිමාවනවිට ලකුණු 18-7ක් ලෙස පෙරමුණ ගත් මහනුවර පිල ගෝල් 2ක් සහ උත්සාහක දිනුම් 6ක් වාර්තා කළේය. සී.ආර්.පිල රැස් කරනු ලැබුවේ ගෝලයක් පමණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=s1207234</link>
    <topic>ඉන්දියාවට ලකුණු 21ක ජයක්</topic>
    <author/>
    <content>කුමාර් සංගක්කාරගේ විශිෂ්ට ඉනිම අපතේ දමමින් ශ්‍රී ලංකා පිල ඉන්දියාවට එරෙහිව හම්බන්තොට මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේ පැවැති දිවා රාත්‍රි පළමු එක්දින තරගයෙන් ලකුණු 21ක පරාජයක් ලැබීය. පළමුව පන්දුවට පහරදුන් ඉන්දියා පිල ලබාදුන් ලකුණු 315ක ඉලක්කය හඹාගිය ශ්‍රී ලංකා පිලේ මුල් පෙළේ පිතිකරුවෝ ඉක්මනින් දැවී යත්දී මනා සංයමයකින් සිය ඉනිම ගොඩනැගූ සංගක්කාර ලකුණු 133ක් රැස් කිරීමට සමත්විය. එය ඔහුගේ එක්දින තරග දිවියේ 14වැනි ශතකය විය.පන්දු 151කට මුහුණ දුන් සංගක්කාර හතරේ පහර 12ක් එල්ල කිරීමට ද සමත්විය. කෙසේවුවත් ඔහුට මුල්පෙළේ පිතිකරුවන්ගෙන් සහයෝගයක් නොලැබිණි. ආරම්භක පිතිකරුවන් වන උපුල් තරංග සහ තිලකරත්න ඩිල්ෂාන් පිළිවෙලින් ලකුණු 28කට සහ 6කට දැවී ගිය අතර දිනේෂ් චන්දිමාල් ලකුණු 13කට දැවී ගියේය. නායක මහේල ජයවර්ධනට ලබාගත හැකිවූයේ ලකුණු 12ක් පමණි. ඇන්ජෙලෝ මැතිව්ස් සහ ළහිරු තිරිමාන්න ලකුණු 7 බැගින් රැස් කළහ. සාර්ථක වූ සෙසු පිතිකරු වූයේ අංක 8 ස්ථානයේ ක්‍රීඩා කළ තිසර පෙරේරා පමණි. ඔහු සංගක්කාර හා එක්ව 7වැනි කඩුල්ලට ලකුණු 78ක සම්බන්ධතාවක් ගොඩ නැගුවේය. නමුත් ශ්‍රී ලංකා පිලේ ජයග්‍රහණයට එය ප්‍රමාණවත් නොවීය. පන්දු යැවීමේ දී රවිචන්ද්‍රන් අශ්වින්, ඉර්ෆාන් පතාන් සහ උමේෂ් යාදෙව් කඩුලු 2 බැගින් දවාලූහ.කාසියේ වාසිය දිනා පළමුව පන්දුවට පහරදුන් ඉන්දියා පිල වෙනුවෙන් අගනා පිතිහරඹයක නිරත වූ විරෙන්දර් ෂෙවාග් සහ විරාත් කෝලි දෙවැනි කඩුල්ලට ලකුණු 173ක සම්බන්ධතාවක් ගොඩනැගූහ.ෂෙවාග් ලකුණු 96ක් ලබා සිටිය දී දුවද්දී දැවී යාමට හසුවිය. ලකුණු 106ක් රැස් කරමින් කෝලි සිය එක්දින තරග දිවියේ 12වැනි ශතකය වාර්තා කළ අතර තරගයේ වීරයා සම්මානය ද හිමිකර ගත්තේය. එය ඔහුගේ අවසන් එක්දින තරග 5 ඇතුලත ලැබූ සිවුවැනි ශතකය විය. ඉන් ශතක 3ක්ම ශ්‍රී ලංකාවට එරෙහිව වීම විශේෂ සිදුවීමකි.‍සුරේෂ් රයිනා ලකුණු 50ක් ද, නායක මහේන්ද්‍ර සිං දෝනි ලකුණු 35ක් ද වාර්තා කළහ. පන්දු යැවීමේ දී තිසර පෙරේරා කඩුලු 3 ක් දවාලීය.නුවන් කුලසේකරට ආබාධයක්එක්දින තරගයේ පන්දු රැකීම අතරතුර දී පාදයේ ආබාධයකට ලක්වී‍මේ හේතුවෙන් වේගපන්දු යවන ක්‍රීඩක නුවන් කුල‍සේකරට ඉන්දියා තරගාවලියේ ‍ඉතිරි තරගවලට ක්‍රීඩා කිරීමේ අවස්ථාව අහිමිවූ බව නායක මහේල ජයවර්ධන පැවැසීය. ලකුණු 24ක් ලබා සිටියදී විරෙන්දර් ෂෙවාග් ලබා දුන් අසීරු උඩපන්දුවක් රැක ගැනීමට උත්සාහ කිරීමෙන් කුල‍සේකර මෙසේ පාදයේ ආබාධයකට ගොදුරුවීය. කුලසේකර වෙනුවට වෙනත් ක්‍රීඩකයෙකු ආදේශ කිරීමට සිදුවන බව පැවැසූ ‍මහේල තේරීම් කමිටුව ඉදිරියේ දී ඒ සඳහා ක්‍රීඩකයෙකු නම් කරනු ඇතැයි කීය.ඉන්දියාව – 314/6 (ඕවර 50) විරාත් කෝලි 106, විරේන්දර් ෂෙවාග් 96, සුරේෂ් රයිනා 50, මහේන්ද්‍ර සිං දෝනි 35 (තිසර පෙරේරා 70/3)ශ්‍රී ලංකාව – 293/9 (ඕවර 50) කුමාර් සංගක්කාර 133, තිසර පෙරේරා 44, උපුල් තරංග 28 ( ඉර්ෆාන් පතාන් 37/2, රවිචන්ද්‍රන් අශ්වින් 46/2, උමේෂ් යාදෙව් 76/2).</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=s1207235</link>
    <topic>සියවැනි ටෙස්ට් තරගයේදී ග්‍රෙහැම් ස්මිත්ගෙන් වාර්තාවක්</topic>
    <author/>
    <content>එංගලන්තයට එරෙහිව ලන්ඩනයේ පැවැත්වෙන පළමු ටෙස්ට් තරගයේ තුන්වැනි දිනය වූ සෙනසුරාදා අසාමාන්‍ය වාර්තාවකට හිමිකම් කීමට දකුණු අප්‍රිකානු නායක ග්‍රෙහැම් ස්මිත් සමත්විය. තම 100 වැනි ටෙස්ට් තරගයට සහභාගි වෙමින් දකුණු අප්‍රිකානු පළමු ඉනිමේ දී ඔහු ලකුණු 131ක් රැස් කළේය. ඒ අනුව ස්වකීය 100 වැනි ටෙස්ට් තරගයේ දී ශතකයක් රැස්කළ ලොව 7වැනි පිතිකරු ලෙස ස්මිත් වාර්තා පොතට එක්විය.මීට පෙර මේ දස්කම පෑ පිතිකරුවන් මෙසේය. එංගලන්තයේ කොලින් කවුඩ්රි 1968 වසරේදි, පාකිස්තානයේ ජවේඩ් මියැන්ඩාඩ් 1989 වසරේදි, බටහිර ඉන්දීය කොදෙව් පිලේ ගෝර්ඩන් ග්‍රිනිජ් 1990 වසරේදි, එංගලන්තයේ ඇලෙක් ස්ටුවර්ට් 2000 වසරේදි, පාකිස්තානයේ ඉන්සමාම් උල් හක් 2005 වසරේදි සහ ඔස්ට්‍රේලියාවේ රිකී පොන්ටින් 2006 වස‍රේදි‍. මේ අතරින් පොන්ටින්ට විශේෂත්වයක් හිමිවන්නේ ඔහු තම 100 වැනි ටෙස්ට් තරගයේ ඉනිම් දෙකෙහිදිම ශතක රැස් කළ බැවිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=f1207231</link>
    <topic>කොච්චර වැටුප් වැඩි කළත් සමහරුන් වර්ජන කරනවා</topic>
    <author>සාකච්ඡා කළේ අනුර ප්‍රේමලාල්</author>
    <content>රාජ්‍ය හා පෞද්ගලික අංශයේ මිලියන හතක් පමණ වූ මේ රටේ වැඩ කරන ජනතාව ගේ ගැටලු විසඳීමට කම්කරු අමාත්‍යාංශය ගෙන තිබෙන පියවර පිළිබඳ කම්කරු හා කම්කරු සබඳතා ඇමැති ගාමිණී ලොකුගේ මහතා සමඟ සිදු කළ සංවාදයකි මේ.මේ ඇති වී තිබෙන වැඩවර්ජනවල ස්වභාවය පිළිබඳ අපි ගැඹුරින් කල්පනා කළ යුතුයි. විදුලි සේවා අංශයේ සේවකයින්ට මීට සුළු කලකට පෙර 25% කින් වැටුප් වැඩි කළා. ඉතිං ආයෙත් වැටුප් වැඩිවීමක් ඉල්ලනවා. මේ ආකාරයට වැටුප් වැඩි කළා ම විදුලි බිලත් වැඩි කරන්න වෙනවා. එහිදී පාරිභෝගිකයින් අසරණ වෙනවා. මෙය රජය අපහසුතාවයට පත් කළ හැකි ක්‍රම වේදයක් ලෙසයි මම නම් දකින්නේ.විශ්වවිද්‍යාලවල ආචාර්යවරු ගැන බැලුවොත් ඒ අයගේත් වැටුප් වැඩි වෙලා තිබෙනවා. අද මහාචාර්යවරයකුගේ වැටුප අධිකරණයේ විනිසුරුවරයකුටත් වඩා වැඩියි. ඉතිං ඇයි මේ වැඩවර්ජනවලට යන්නේ. දැන් අනධ්‍යයන වැඩ වර්ජන පැමිණි වේලාවේ අපි කව්රුත් දෙපාර්තමේන්තුවත් මැදිහත් වෙලා එකඟතාවයක් ඇති කළා.එවැනි තත්ත්වයක් උදාවෙයි කියලා තමයි අපි යෝජනා කළේ විධායක නොවන සේවකයින්ට 23% කින් වැටුප් වැඩි කරලා රුපියල් දෙදහස් හත්සීයක දීමනාවක් ලබා දෙන්න. නමුත් ඒ ගැන කම්කරු අවධානය යොමු කළේ නැහැ.අනෙක සංකේත වැඩවර්ජන අවස්ථාවට නවක සේවකයින් වැඩි වශයෙන් සහභාගි කරවලා පරිවාස කාලයේ සිටින මේ සේවකයින් ගේ රැකියා සුරක්ෂිත බව ගැන ඔය වැඩවර්ජන මෙහෙය වන වෘත්තීය සමිති නායකයින් කල්පනා කරලත් නැහැ. ලෝකයේ හා අප රටේ පවතින අර්බුද හමුවේ තමන් ට රැකියාවක් ලබා දුන් ආණ්ඩුව පිළිබඳ නවක සේවකයින් කල්පනා කරලා නැහැ.විශ්වවිද්‍යාල ආචාර්යවරු හා අනධ්‍යන සේවකයෝ මෙහෙය වූ වැඩ වර්ජන නිසා දරුවන්ගේ අධ්‍යාපනය කඩාකප්පල් වන බැවින් ඔවුන් ගේ මවුපියන් කල්පනා කරන්නේ රජයට මේ ගැටලු විසඳන්න බැරි ද කියල යි. එහිදී අප්‍රසාදයට පත්වන්නේ රජය යි. මේක තමයි වැඩ වර්ජන සංවිධානය කරන අයගේ අවශ්‍යතාවය.ඉතිං මේ වැඩවර්ජන ක්‍රියාවලිය මම දකින්නේ රජය අප්‍රසාදයට පත් කරන්න ඉතා සූක්ෂමව සංවිධානය වෙමින් තිබෙන වැඩපිළිවෙළ එක් කොටසක් ලෙස යි.එහි යම් සත්‍යතාවයක් නැතුවත් නොවෙයි. දරදඬු පාලකයින් සිටින තැන ප්‍රශ්න වැඩියි. සුහඳව කටයුතු කරන පාලකයින් සිටින තැන්වල ගැටලු අඩුයි. දැන් බලන්න අපේ ජනාධිපතිතුමා ඕනෑ ම කුඩා අයෙක් කියන දේකටත් ඇහුම්කන් දෙනවා. එතුමා බොහෝම සංවේදීව ගැටළු විසඳනවා.ආණ්ඩුවට එක්වෙන සෑම කෙනෙකු ම ආණ්ඩුව ආරක්ෂා කරන්න එනවා කියන එක විශ්වාස කරන්න අමැරු යි. ඒ අයගේ පෞද්ගලික න්‍යාය පත්‍ර තිබෙන බව අපි කව්රුත් පිළිගත යුතු යි. මේ අය සමහර අවස්ථාවල දී ගන්නා තීන්දු තීරණවලින් ඒ බව පිළිබිඹු වෙනවානේ.අපි කව්රුත් අමතක නොකළ යුතු දෙයක් තමයි ප්‍රභාකරන් ප්‍රමුඛ එල්.ටී.ටී.ඊ යන ලොව දරුණු හා භයානකම ත්‍රස්තවාදී සංවිධානය විනාශ කළා කියන එක. මේ සම්බන්ධයෙන් අපිත් සමඟ වෛර බැඳ ගත් විදේශ හා ඇතැම් දෙමළ ජාතික ප්‍රජාවන් හා ඔවුන්ට උදව් උපකාර කරන දෙස් විදෙස් බලවේග ජනාධිපති මහින්ද රාජපක්‍ෂ මහතාගේ් ප්‍රතිරූපය විනාශ කිරීමේ හා රජය පෙරළා දැමීමේ අපට පෙනෙන නොපෙනෙන කුමන්ත්‍රණවල යෙදී සිටිනවා.ඒ කුමන්ත්‍රණ කරුවන්ට තිබෙන විශාල ම අභියෝගය තමයි මේ රටේ පොදුජන බලය. ජනතාව ගේ බහුතරය ජනාධිපතිතුමාට ආදරෙයි. ඒ නිසා කුමන්ත්‍රණ කරුවන් ඒ ජන ප්‍රසාදය නැති කිරීමේ වැඩපිළිවෙළක යෙදී සිටිනවා. ඒ පිළිබඳ ආණ්ඩුවට සැබෑවට ආදරය කරන සියලු දෙනා ම අවධානයෙන් සිටිය යුතුයි.රජය ඉන්ධන මිල හෝ වෙනත් දෙයක මිල වැඩි කරන්නේ කැමැත්තෙන් නොවේ. විශේෂයෙන් ජනාධිපති මහින්ද රාජපක්‍ෂ මහතා ජනතාව පීඩනයට පත් කිරීමේ කිසිදු ක්‍රියාවකට කැමති අයෙක් නොවෙයි.නමුත් විවිධ ස්ථානවල යම් යම් අය වගකීමෙන් තොරව ජනප්‍රිය කථා සිදු කළත් රටක් පාලනය කරන අයකුට කැබිනට් මණ්ඩලයකට එවැනි වගකීම් රහිත ප්‍රකාශ කරන්න බැහැ.අධ්‍යාපනය උසස් අධ්‍යාපනය, සෞඛ්‍ය ක්ෂේත්‍රය, රාජ්‍ය හා අර්ධ රාජ්‍ය සේවකයින් හෝ වැටුප්, විශ්‍රාමිකයින් ගේ වැටුප්, විවිධ සංවර්ධන ව්‍යාපෘති ක්‍රියාත්මක කිරීම සඳහා රජයට ලැබෙන බදු මුදල්, සංචාරක ව්‍යාපාරයෙන්, විදේශ රැකියාවල නිරතව සිටින අයගේ ආදායම්වලින් මේ සේවා රජය ඉටු කරන්නේ.ඒවා ක්‍රියාත්මක කරන ගමන් පොහොර සහනාධාරය, සමෘද්්ධි සහනාධාර වැඩි කරමින් ලබාදීම, තේ, පොල් හා ආනයන බෝග වගාවන්ට සහන දීම සිදු කරනවා. මේවා නිසා රට සහලින් ස්වයංපෝෂිත වෙලා. දීර්ඝ කාලීන සංවර්ධන සැලසුම් රට පුරාම එක ලෙස ක්‍රියාත්මක වෙමින් පවතිනවා. ඉතිං මේ ක්‍රියාදාමයේ යම් පිපිරීමක් සිදුකරන්න තමයි ජනාධිපතිතුමාට එරෙහිව සිටින දෙස් විදෙස් කුමන්ත්‍රණ කරුවන්ගේ අරමුණ.ප්‍රතිලාභ ලැබී නැහැ කියලා නම් කාටත් කිව නොහැකි යි. මහාචාර්යවරයකුට සේවයේ අවසන් කාලය වන විට වැටුප් රුපියල් එක් ලක්ෂ පනස් දහස යි. විදුලි බල මණ්ඩලයේ කම්කරුවෙකු අඩු වශයෙන් රුපියල් හතළිස් දහසක වැටුපක් ගන්නවා. ඒ අය සාමාන්‍යාධිකාරිවරයෙක් ගේ තනතුරට යන විට එක් ලක්ෂ අසූ දහසකට ආසන්න වැටුපක් ගන්න බවයි මගේ මතකයේ තිබෙන්නේ. මේ උද්ඝෝෂණවලට ඇතැම් මැති ඇමතිවරු කල්පනා නොකර සිදු කරන ප්‍රකාශ බලපානවා.පෞද්ගලික අං-ශයේ අවම වැටුප් රුපියල් 12,500 ට සිදු කිරීම හා මිනිස් බල සමාගම් සේවකයින්ව උප කොන්ත්‍රාත් සේවයේ යෙදීමේ ගැටලුවට විසඳුමක් ලබා දීමට කල්පනා කර තිබේ ද?පෞද්ගලික අං-ශයේ වැටුප් පිළිබඳ අපේ පඩිපාලක සභා මගින් හැකි ඉතා සාධාරණ තීන්දු තීරණ ගනිමින් සිටියි. උප කොන්ත්‍රාත් සේවය පිළිබඳ අපි කැබිනට් පත්‍රිකාවක් ඉදිරිපත් කර තිබෙනවා.මිනිස් බල සමාගම් සියල්ල ලියාපදිංචි කළ යුතුයි. ඒ සමාගම්වල සේවය කරන අයගේ සේවකයින් ගේ සේවක අර්ථසාධක අරමුදල් හා සේවා නියුක්තිකයින් ගේ භාරකාර අරමුදල් ලැබෙනවා ද කියලා පරීක්ෂණයක් පැවැත්විය යුතුයි. ඒ වාගේම ඒ සමාගම්වලට සේවකයින් ගැනීමේ දී කම්කරු අමාත්‍යාංශයේ අවසරයක් ගත යුතු යි. එවිට කම්කරු අමාත්‍යාංශය දන්නවා ඒ ඒ ස්ථානවල රැකියාවල යෙදී සිටින සේවක සංඛ්‍යාව. මේ ගැන පනත නීතිපති ට ඉදිරිපත් කරලා තියෙනවා. හැබැයි එක වෘත්තීය සමිතියක්වත් මා දන්නා පරිදි මිනිස් බල සමාගම් වල සේවකයින්ට සේ.අ.අ. හෝ සේ.නි.භා.අ. ගෙවනවා ද කියලා සොයා බැලූ අවස්ථාවක් මම දැකලා නැහැ.ඔව්. මෙහි කාර්යන් තමයි කාර්මික ආරවුල් නිරවුල් කිරීම, සේවක අර්ථ සාධක අරමුදල් ලබා දීම හා ගෙවීම් පිළිබඳ සෙවීම. මෙහි දී ඉදිරියේ ඇති වන සංශෝධනයේ දී මම යෝජනා කරලා තිබෙනවා කාර්මික ආරවුල් නිරවුල් කිරීමේ දී බේරුම් කාර මණ්ඩලය නිශ්චිත කාලයක දී ඒ කටයුතු අවසන් කළ යුතුයි කියලා.ඊට අමතරව සේ.අ.අ. පනත සංශෝධනය කරනවා. එහි සාමාජික ගිණුම් අංකය ජාතික හැඳුනුම්පත් අංකය ලෙස භාවිත කිරීම, ඔන් ලයින් ගෙවීම් කිරීම සාමාජිකයාට ඍජුවම තම ශේෂය බලා ගැනීමට ක්‍රමවේදයක් සැකසීම. එවිට වාරිකය ලැබිලා තියෙනවා ද නැද්ද යන්න සොයා බැලිය හැකියි.එහි ගැටලු වගයක් මතු වී තිබෙනවා. එම අරමුදලෙන් ණය ගත් සාමාජිකයින්ට ගෙවන්න හැකිද? යන්න බව ගෙවීමට නිසි උපදෙස් ලබා ගැනීමට ගොස් තිබෙනවා. ඉන් පසුව ඒ 30% ලබා දීමට පියවර ගන්නවා.මේ පිළිබඳ කෑගැහැව්වට මේ වන විට ජීවන අංකය දෙවරයි ගැසට් කර තිබෙන්නේ. එය මුලින් ම රු. 2.50 තිබෙද්දී හා රු. 62.00 තිබෙද්දී ඊට පසුව අපි තුන් වෙනි වරට ගැසට් කිරීමට සූදානම් වෙනවා. මේ තීරණ ගන්න ඕනේ ජනපි‍්‍රය වෙන්න නොවේ රටේ පැවැත්ම ගැන හිතල යි.ජීවන වියදම් ගැටලුව අපට වැඩිය තිබෙන රටවල් බොහෝමයක් තිබෙන බව ඒ පිළිබඳ දත්ත බුද්ධිමතුන් දන්නවා. රජය ගත් ඇතැම් තීන්දු තීරණ නිසා අපි මෙහෙම හරි ජීවත් වීම ගැන සතුටු විය යුතුයි.ඇත්තෙන් ම අනෙකුත් රටවල් හා සැසඳීමේ දී අපේ රටේ නැති තරම්. ගෘහස්ථ සේවාවල තවම මෙය ටිකක් හෝ තිබෙන්නේ. එයත් දැන් අඩු වෙමින් පවතිනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>07</month>
      <day>23</day>
    </date>
    <link>http://www.dinamina.lk/2012/07/23/_art.asp?fn=f1207232</link>
    <topic>කීපදෙනකුගේ වැරැදි නිසා ශාසනය කඩා වැටෙන්නේ නෑ</topic>
    <author/>
    <content>අද ඇතැම් භික්ෂූන් වහන්සේගේ විනය විරෝධි ක්‍රියාවන් හේතුවෙන් සංඝ සමාජයේ පිරිහීමක් වගේම බුද්ධ ශාසනයේ පැවැත්මටත් යම් තර්ජනයක් සිදුවිය හැකි යැයි බොහෝ දෙනා කතා බහ කරනවා. මේ එම තත්ත්වය පිළිබඳ කොළඹ නවකෝරලයේ ප්‍රධාන අධිකරණ සංඝනායක දිවියාගහ යසස්සි නාහිමියන් සමඟ සිදුකළ සාකච්ඡාවකි මේ.වර්තමානයේ මුද්‍රිත හා විද්‍යුත් මාධ්‍ය ඔස්සේ භික්ෂූන් වහන්සේ පිළිබඳ වාර්තා වන කාරණා අනුව සංඝ සමාජය පරිහානියට පත්වී ඇතැයි බොහෝ දෙනා සංවේගයට පත්වෙලා ඉන්නවා. මෙවැනි සිදුවීම් හේතුවෙන් මේ ශාසනයත් වැඩිකල් නොගොස් අපේ රටෙන් අතුරුදන් වෙයි කියලා හිතනවා පමණක් නොවෙයි ඒ පිළිබඳ තැන් තැන්වල කතා බහ කරනවා. මේවා අප්‍රියජනක, වේදනාසහගත සිදුවීම් බව ඇත්ත. නමුත් මෙවැනි සිදුවීම් කිහිපයක් සිදුවූ පමණින් ශාසනය විනාශ නොවන බව කවුරුත් තේරුම්ගත යුතුයි. යුරෝපීය ජාතිකයන් සම්බුද්ධ ශාසනයට කොයිතරම් වින කළාද? බලහත්කාරයෙන් ජනතාව ඔවුන්ගේ ආගමට හරවා ගන්න කටයුතු කළා. නමුත් ඔවුන් කොපමණ උත්සාහයන් දැරුවත් 7.5% පිරිසක් පමණයි ඔවුන්ගේ ආගම්වලට හරවා ගන්න හැකි වුණේ. අතීතයේදී වගේම මේ වකවානුවෙත් විවිධ ආගම්වලට හරවා ගැනීමේ දැඩි උත්සාහයන් තිබෙනවා. නමුත් මොන දේ කළත් මේ සිදුවීම්වලින් ශාසනික පරිහානියක් හෝ ශාසනයට ප්‍රහාරයක් එල්ල වෙනවා කියලා මම හිතන්නේ නැහැ.බාහිරව එන විවිධ බලවේග හමුවේ බුදු දහමට, සංඝයාට, තුනුරුවන්ට මේ රටේ කිසිම කෙනෙකුට හිංසා කරන්න බැහැ. නමුත් බුදුසසුන ඇතුළතිත් ඇතිවන අභ්‍යන්තර බලවේග නම් ඊට වඩා විමසීමට ලක් කළ යුතුයි. මෙවැනි ක්‍රියාවන් බොහෝ විට සංඝ සමාජයේ පරිහානියට හේතු වෙන්න පුළුවන්. සංඝ සමාජය ඇතුළත හටගෙන තිබෙන තත්ත්වය ගහක හටගත් පිළීලයක් වගෙයි. ඒ නිසා එය සුළුකොට සැලකිය යුතු නැහැ. අපේ රට බෞද්ධ රටක්. ඒ නිසා ගිහිපැවිදි සියලුදෙනාගේම වගේම රාජ්‍ය අංශයෙත් අවධානය මේ සඳහා යොමුවිය යුතුයි. ථෙරවාදි බුදුදහම තිබෙන රටවල් අතරින් ශ්‍රී ලංකාව ඉතාමත් ශ්‍රේෂ්ඨ ප්‍රමුඛ රටක්. ඒ නිසා ඒ නිර්මල බුදුදහම රැකගැනීම වගේම ඒ බෞද්ධ සම්ප්‍රදායන් ආරක්ෂා කර ගැනීමත් ලාංකිකයන් වූ අප කාගේත් වගකීමක්.එයට මේ වර්තමාන සංඝ සමාජයේ ඇතැම් ක්‍රියාකාරකම් හේතු වෙනවා. ඒ නිසා වැඩිදෙනෙක් ශාසනික පරිහානියට එය හේතුවක් කියලා ඇඟිල්ල දිගු කරනවා. නමුත් එය නිවැරැදි නැහැ. බුදු හාමුදුරුවන්ගේ ශ්‍රාවක පිරිස කොටස් 4යි. ඒ භික්ෂු, භික්ෂුණී, උපාසක, උපාසිකා, ඉන් භික්ෂූන් සහ උපාසක උපාසිකා යන ගිහි කොටස් පොදුවේ සලකලා බැලුවහම ශාසන පරිහානියට භික්ෂුන් වහන්සේලා පමණක් නොවෙයි ගිහි අයගේත් ඇවතුම්, පැවැතුම් හේතු වෙනවා.එවැනි තත්ත්වයක් තුළ සංඝයා වහන්සේට පමණක් ඇඟිල්ල දිගු කිරීම සාර්ථක නැහැ. අද සංඝයා වහන්සේගෙන් සිදුවන්නේ සිදුවීමක්, දෙකක් පමණයි. නමුත් බෞද්ධ ගිහියන් දෙස බැලුවහොත් බෞද්ධයෝ සිදුකරන මංකොල්ලකෑම්, ස්ත්‍රි දූෂණ, අපරාධ වැනි මොන තරම් දුරාචාර තිබෙනවද? ඒවා සිදුකරන්නේ අබෞද්ධ අයද? උදේ සිට හැන්දෑවෙනතුරු කොච්චර බණ කිව්වත්, සිල්සමාදන් වීමෙන් කොයිතරම් ආගමට නැඹුරුවෙන්න උත්සහ කළත් ගිහි අයගෙන් වැඩි හරියක් බෞද්ධයෝ කියන අය තමයි මේ අපරාධවලින් වැඩි ප්‍රමාණයක් සිදුකරන්නේ. ඒ නිසා ශාසනික පරිහානියක් පිළිබඳ හිතනවා නම් ගිහි පැවිදි දෙපිරිසට ආගමික ප්‍රතිපාදනවලින් ඈත්වී කල්ගත කිරීමක් තිබෙනවා.භික්ෂූන් වහන්සේ පිළිබඳ කතා කිරීමේදී මේ අසන්න, දකින්න ලැබෙන පැවිද්දට නොගැලපෙන ක්‍රියාකාරකම් කියන්නත් අප්‍රියයි. ඇතැම් අවස්ථාවල ගිහියන් නොකරන දේවල් පවා භික්ෂූන් වහන්සේලා කරලා තිබෙනවා. එය විශාල නින්දාවක්. එම නිසා අප මේ පිළිබඳ අවධානය යොමු කළ යුතුව තිබෙනවා. මෙවැනි තත්ත්වයක් අද ඊයේ ඉස්මතු වෙලා ආවට මම දකින්නේ මෙය අද ඊයේ ඇති වුවක් නොවේ. 1956 වසරේ 2500 බුද්ධ ජයන්ති යුගයේ යම් පිබිදීමක් ඇතිවෙලා වැඩි කාලයක් යන්නට මත්තෙන් භික්ෂූන් වහන්සේගේ ක්‍රියාකාරකම්වල වෙනසක් ඇතිවුණා. ඒ වගේම සංඝයා වහන්සේ අතර දකින්න ලැබෙන අසංවර, නොමනා ක්‍රියා ඇතිවීම කෙරෙහි බලපාපු ප්‍රධාන කරුණු කිහිපයක් තිබෙනවා.ඉන් එකක් තමයි අද සංඝ සමාජයේ තිබෙන අසංවිධානාත්මක තත්ත්වය. බුදුහාමුදුරුවෝ පනවපු විනය නීති තවමත් තිබෙනවා. ඒවා තිබුණාට ඒවායෙන් පමණක් කාලීන සංඝ සමාජය යහපත් තත්ත්වයට පත් කරන්න අපහසුයි. ඒකට හේතුව තමයි සමාජයේ කාලයෙන් කාලයට සංඝයා වහන්සේට මුහුණ පාන්නට සිදුවන ගැටලු කාලෙන් කාලයට නොයෙකුත් අලුත් දේවල් ඇති වෙනවා. විද්‍යාව, තාක්ෂණය දියුණු වෙද්දි ගිහි පැවිදි දෙපිරිසගේම ජීවන ක්‍රමයේ වෙනස්කම් ඇති වෙනවා. ඒ නිසා භික්ෂූන් වහන්සේලාගේ මෙම වෙනස්කම් ඇති වුයේ අද ඊයේක නොවේ.බුදුරජාණන් වහන්සේගේ පිරිනිවන් පෑමෙන් පසු ඇති වු පළමුවන සංඝායනාව, පිරිනිවීමෙන් වසර සියයකට පසු පැවැත්වූ දෙවන සංගායනාව වගේම ධර්මාශෝක රාජ්‍ය කාලයේදී පැවැත්වු තුන්වන සංගායනාව යනාදිය පැවැත්වීමට හේතු වූයේ සංඝ සමාජයේ ඇති වූ වෙනස්කම්. ලංකාවේ බැලුවහොත් I වන විජයබාහු, පරාක්‍රමබාහු, නිශ්ශංකමල්ල ආදි රාජ්‍ය යුගවල විවිධ කතිකාවන් බිහිවුණේත් සංඝ සමාජයේ ඇතිවූ වෙනස්කම් මුල්කරගෙනයි. වැරදි මාර්ගයන්හි ගමන් කරන භික්ෂුන් වහන්සේ එම මාර්ග අහුරලා නැවත ශාසනික පිළිවෙතට යොමු කිරීමට අවශ්‍ය නිසා තමයි ඒ රජවරු කතිකාවත් ආරම්භ කළේ. විනය පිටකයට අයත් කරුණු තුළින් කාලීන දේ ඉස්මතු කොට ඒ ඔස්සේ ක්‍රමවත් සංඝ සංවිධාන බිහි කරන්න ඉන් මාර්ගය පෑදුවා.බුදුන් වහන්සේ ජිවමාන කාලයේ ඇතැම් භික්ෂූන් වහන්සේ සිදුකළ බරපතළ වැරැදිවලින් 10% ක් වත් අද සිදුවෙන්නේ නැහැ. ඒකාලේ ජබ්බග්ගිය භික්ෂූන්ගේ වැරදි නිවැරැදි කරන්න තමයි බුදුරජාණන් වහන්සේ විනය නීති පැනවුයේ. ඒ කාලේ පනවපු ඇතැම් නීති අද කාලයට ගැලපෙනවා. නමුත් බුද්ධ කාලයේ පනවපු නීතිරීති කාලීන වශයෙන් සංඝ සමාජය ක්‍රමවත් විනයානුකූල තත්ත්වයක් ඇති කිරීම සඳහා යොදා ගන්නා සුදුසු වැඩපිළිවෙළක් ක්‍රියාත්මක වෙන්නේ නැහැ. විශේෂයෙන් කතිකාවත් යනාදියේ අවශ්‍යතාව අද හොඳින්ම දැනෙනවා. දැන් ඒ කතිකාවත් හදලා තිබුණත් ඒවා සම්මත වීමක් හෝ ක්‍රියාත්මක වීමක් සිදුවී නැහැ. ඇතැම් භික්ෂූන් වහන්සේගේ ඇවතුම්, පැවතුම් විනයට පටහැනි වන මේ යුගයේ කතිකාවක් හරහා විශාල කාර්යයක් සිදුකළ හැකියි.මිනී මරන්න, අපරාධ කරන්න හාමුදුරුවන්ට වගේම ගිහියන්ටත් තහනම්. එය ගිහි පැවිදි කාටත් තහනම් වුණත් ගිහි අය එවැනි වැරැදි කරද්දී නීතියක් තිබෙනවා. රාජ්‍ය නීතිය මගින් එයට දඬුවම් පමුණුවනවා. නමුත් භික්ෂූන් වහන්සේ අයත් වන්නේ බුද්ධ නීතියට. එය ශාසනික නීතියක්. එය නිවැරැදිව ක්‍රියාත්මක කරන මාර්ගය තමයි කතිකාව කියන්නේ. යම් සිදුවීමක් වූ පසු එය සාකච්ඡා කිරීම පමණක් ප්‍රමාණවත් නැහැ. එහිදී සිදුකළ යුත්තේ සංඝ සමාජය ක්‍රමවත්ව, විනයානුකූල තත්ත්වයට පත්කිරීමට සංවිධාන්ත්මක සංඝ සමාජයක් ඇති කිරීමයි. ඒ සඳහා කතිකාවත් ආදිය කුමන අන්දමින් හෝ ක්‍රියාත්මක කළ යුතුයි.අද ඇති වෙලා තිබෙන තත්ත්වයත් සමඟ ගිහි පාර්ශ්වය කොතරම් බණ ඇහුවත්, ධර්ම මාර්ගයේ ගමන් කළත් තමාගේ ප්‍රඥාවෙන්, ඤාණයෙන් තීරණ ගෙන කටයුතු කරන තත්ත්වයක් පේන්න නැහැ. යම් භික්ෂුවක් ගෙවල් බිඳීමක් හෝ මංකොල්ල කෑමක් සිදුකරනවා නම් එයටත් ගිහියන් සම්බන්ධයි. ඒ වගේම ඇතැම් ගිහියන් මෙවැනි භික්ෂූන් වර්ණනා කරනවා වගේම ඔවුන් ආරක්ෂා කරනවා. ඒ නිසා මේ තත්ත්වයත් ගිහියන් අවබෝධ කරගත යුතුයි. වේවැල්කැටිය ශිලා ලිපියේ සඳහන් වන ආකාරයට යම් අපරාධයක් කළ පුද්ගලයෙකුට ඒ ගමේ සැඟවිලා ඉන්න ඉඩදුන්නොත් රජය මගින් මුළු ගමටම රන් කලන් 125 ක් දඩ ගහනවා. නමුත් අද අපරාධ කරන පුද්ගලයන්ට රැකවරණය දෙන්නේ ගිහියන්. ආත්මාර්ථකාමී, නූගත් ගැමියෝ පෞද්ගලික ලාභ ප්‍රයෝජන සඳහා භික්ෂූන් වහන්සේට අපරාධ කරන්න සහයෝගය දෙනවා.සංඝ සමාජයේ 100% සංඝයා වහන්සේලා සියලුදෙනාම සීලවන්තයි කියලා සලකන්න බැහැ. හොඳ සීලවන්ත භික්ෂූන් අතර වඳපීදුනු කෙසෙල් ගස් වගේ භික්ෂූන් වහන්සේලාත් ඉන්නවා. ඔවුන් සිවුර දරාගෙන ඉන් ලාභ ප්‍රයෝජන අරගෙන සමාජයට, රටට කිසිදු සේවයක් කරන්නේ නැතිව නිකම්ම නැතිවෙලා යනවා. ඒ නිසා මේ ශාසනය අතුරුදන් නොවී තබා ගැනීමට නම් භික්ෂූන් වහන්සේ ධර්ම මාර්ගය නිතර මෙනෙහි කරමින් ඒ ඔස්සේ ගමන් කළ යුතුයි. මේ ශාසනය පවතින්නේ රුවන්වැලි සෑයවත්, ශ්‍රී මහා බෝධියවත්, දළදා මාළිගාවත් නිසා නොවෙයි. සංඝ සමාජය නිසයි. එය සියලු ‍ෙදනාම හොඳින් තේරුම් ගත යුතුයි..</content>
  </post></root>