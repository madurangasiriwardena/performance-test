<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=r1401216</link>
    <topic>ඌව පළාතට ඩෙංගු අවදානමක්: වළක්වාගන්න ජනතාවට උපදෙස්</topic>
    <author>ආර්.එම්. සෝමරත්න දෙමෝදර සමූහ</author>
    <content>ඌව පළාතේ ඩෙංගු රක්තපාත අවදානමක්මේ දිනවල ඌව පළාත පුරා පවතී.අධික වර්ෂාව නිසා මේතත්වයඇතිවිඇතැයිබදුල්ල සෞඛ්‍ය බලධාරීහූ පවසති. ප්‍රදේශය පුරා කරන ලද පරීක්ෂණයකදී කෙතෙක් උපදෙස් ලබා දුන්නත් නිවාස පිහිටි ඉඩම් වල සහ සති පොළ, ක්‍රීඩා පිටි ආදිය පිහිටි ස්ථාන වල අනාරක්ෂිත අන්දමින් වැසි ජලය පිරී තිබීම නගර වල කානු පද්ධති වල දිය රැදීම නිසා ඩෙංගු පමණක් නොව මැලේරියාවද පැතිරීමට ඉඩ ඇති බව හෙතෙම තව දුරටත් පැවසීය.දැනටමත් ගෙයින් ගෙට ගොස් පරීක්ෂා කිරීමෙන්, උපදෙස් දීමෙන්, නඩු පැවරීමෙන්, බෙහෙත් වර්ග ඉසීමෙන් මෙම රෝගයන් පැතිර යාම බොහෝ දුරට වළක්වා ඇත.2013 වසරේ දී ඩෙංගු උණ වැළදුනු දරුවන් 3630ක් කොළඹරිජ්වේ රෝහලට ඇතුළත් කර ඇති බවත් ඉන් දරුවන් 500ක් ඩෙංගු රක්තපාත අවස්ථාවට බදුන් වී ඇති බවත් ඉන් 15කට ආසන්න සංඛ්‍යාවක් මරුමුවට පත්ව ඇති බවත් සෞඛ්‍ය අමාත්‍යංශයේ තොරතුරු වලින් අනාවරණය වී තිබේ.කෙසේ වෙතත් බදුල්ල, බණ්ඩාරවෙල ඇතුලු මහ රෝහල් සහ ග්‍රාමීය රෝහල් බදුල්ල බණ්ඩාරවෙල මහ නගරසභා මේ පිළිබදව ඇතිවන අවස්ථා වලට මුහුණ දීමට සූදානම්ව සිටින බව ඌව පළාත් සෞඛ්‍ය අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=r1401217</link>
    <topic>ඇල්පිටිය පාසල් හතරකට මහින්දෝදය විද්‍යාගාර:</topic>
    <author>අයි.එම්. වී. සී. ගුණසේකර ඇල්පිටිය සමූහ</author>
    <content>මහින්ද චින්තන වැඩපිළිවෙළට අනුව ලංකාවේ පාසල් දහසක් ද්විතීයික පාසල් ලෙස සංවර්ධනය කිරීමේ වැඩසටහන යටතේ මේ වන විට ඇල්පිටිය ප්‍රාදේශීය ලේකම් කොට්ඨාසයේ පිහිටි පාසල් හතරක මහින්දෝදය විද්‍යාගාර ඉදිකිරීම සිදුකර ඇති අතර පෝෂිත පාසල් 16ක් සංවර්ධනය කර ඇතැයි ඇල්පිටිය ප්‍රාදේශීය ලේකම් කාර්යාලය පවසයි.පෝෂිත පාසල් සංවර්ධනය යටතේ ඉහළ ඕමත්ත කනිටු විදුහල ඕමත්ත කනිටු විදුහල, ඕමත්ත මහ විදුහල, බෝගහ කනිටු විදුහල, අවිත්තාව නාලන්ද කනිටු විදුහල, වතුරුවිල කනිටු විදුහල, පිණිකහන සිරිනිවාස කනිටු විදුහල, ඒරමුල්ල කනිටු විදුහල, අම්බන කනිටු විදුහල, වල්ලඹගල කනිටු විදුහල, තලගස්පෙ කනිටු විදුහල, අමුගොඩ කනිටු විදුහල, හිඹුටුගොඩ කනිටු විදුහල, ඇල්පිටිය ප්‍රාථමික විදුහල, මැටිවිලිය කනිටු විදුහල, දෙල්පෝන ගිරිමානන්ද කනිටු විදුහල යන විදුහල් සංවර්ධනය කර ඇති අතර ඒ සඳහා වැයකර ඇති මුදල ලක්ෂ අසූවකි.ද්විතීයික පාසල් යටතේ ඇල්පිටිය ආනන්ද මධ්‍ය මහා විද්‍යාලය අමුගොඩ මහා විද්‍යාලය, අවිත්තාව නාලන්දා මහා විද්‍යාලය, හා කහදූව මහා විද්‍යාලයේ මහින්දෝදය විද්‍යාගාර ඉදිකර තිබේ.ඒ සඳහා රුපියල් ලක්ෂ 8කට ආසන්න මුදලක් වැයකර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=s1401211</link>
    <topic>තෙවැනි ගැටුමෙන් පාකිස්තානයට විස්මිත ජයක්</topic>
    <author/>
    <content>එක්සත් අරාබි එමීර් රාජ්‍යයේ සාජා ක්‍රිකට් ක්‍රීඩාංගණයේ ශ්‍රී ලංකාවට එරෙහිව පැවැති තෙවැනි හා අවසාන ටෙස්ට් තරගයේ ඊයේ අවසන් දිනයේදී ඕවර 59ක් ඇතුළත ලකුණු 302ක ජයග්‍රාහී ඉලක්කයක් හඹා ගිය පාකිස්තානය කඩුලු 5 ක ජයක් ලබමින් දෙපිල අතර ත්‍රිත්ව ටෙස්ට් ක්‍රිකට් තරගමාලාව 1-1ක් ලෙසින් සම කර ගත්තේය.තරගයේ පිටුපසින් සිට නැවත ඉදිරියට පැමිණි පාකිස්තානය ඕවර 57 යි පන්දු 3කින් ඉලක්කය සපුරා ගනිමින් වාර්තා කළ මේ පෙරැළිකාර ජයග්‍රහණය විස්මිත එකක් විය. සෆ්රාස් අහමඩ් ඒ විස්මිත ගමනට මං විවර කිරීමෙන් පසුව අසාර් අලි සහ නායක මිස්බා උල්-හක් ගමන අවසන් කළහ.අලි ඔහුගේ තෙවැනි ටෙස්ට් ශතකය වාර්තා කරමින් ලකුණු 103 ක් ලබා ගත්තේය. සාමාන්‍යයෙන් සෙමින් ලකුණු රැස් කරන්නෙකු වන ඔහු ඊයේ මේ ලකුණු ප්‍රමාණය ලබා ගත්තේ හතරේ පහර 6ක්ද එල්ල කරමින් පන්දු 137කිනි. අලි, සුරංග ලක්මාල් ගේ පන්දුවට කඩුලු රකින ප්‍රසන්න ජයවර්ධන වෙත උඩ පන්දුවක් දෙමින් දැවී යන විට ඔහු සහ මිස්බා අතර පස්වැනි කඩුලු සබඳතාව ලකුණු 109 ක් (ඕවර 19.5) වී තිබිනි.මිස්බා හතරේ පහර 4 ක් සමග පන්දු 72කින් නොදැවී ලකුණු 68 ක් ලබා ගත්තේය. තරගය ජය ගත් වහාම ක්‍රීඩා මණ්ඩපයේ පාකිස්තාන ක්‍රීඩකයන් රැඳී සිටි ස්ථානය දෙස බැලූ මිස්බා ඔහුගේ දෑතින් මනංකල්පිත උඩු රැවුලක් කරකවමින් මේ ජයග්‍රහණය පාකිස්තාන කණ්ඩායමෙන් සමුගෙන යන පුහුණුකරු ඩේව් වට්මෝර් ට පුද කර සිටියේය.පාකිස්තානුවන් තුළ ජයග්‍රහණයේ බලාපොරොත්තු දැල්වූයේ සෆ්රාස් අහමඩ් ය. වේගවත් පිතිහරඹයක නියැළුනු අහමඩ් හතරේ පහර 4 ක් සහ හයේ පහරක් එල්ල කරමින් පන්දු 46කින් ලකුණු 48 ක් රැස් කළේය.අහමඩ් ගේ දැවී යාමෙන් පසුව කඩුල්ලේ එක් වූ අලි සහ මිස්බා පාකිස්තාන මුළු ලකුණු සංඛ්‍යාව 186 සිට ජයග්‍රාහී 302 ඉලක්කය වෙත ගෙන ගියහ. පස්වරු 5.30න් පසුවත් තරගය දිගටම ක්‍රීඩා කෙරෙද්දී ආලෝකය මද වී තිබිණි. මේ නිසා හතරේ සීමාව අසල පන්දු රකිමින් සිටි ශ්‍රී ලංකා ක්‍රීඩකයන් ඔවුනට පන්දුව නොපෙනෙන බව දන්වා සිටියත් පිටියේ තරග විනිසුරුවෝ එය ගණනකට නොගත්හ.තරගයේ වීරයා ලෙස අසාර් අලි නම් කෙරුණු අතර ටෙස්ට් තරගමාලාවේ වීරයා වූයේ ඇන්ජලෝ මැතිව්ස් ය. ශ්‍රී ලංකා කණ්ඩායම ඔවුන්ගේ දෙවැනි ඉනිමේ අවසන් කඩුලු 5 ඊයේ ලකණු 81කට අහිමි කර ගනිමින් මුළු ලකුණු 214කට දැවී යාම ඔවුන්ගේ පළමු ඇද වැටීම විය. ඊටත්, ඔවුන් මේ ලකුණු ලබා ගත්තේ ඕවරයකට ලකුණු දෙකක් වැනි මන්දගාමී ක්‍රීඩාවක නියැලෙමිනි. ශ්‍රී ලංකා කණ්ඩායමේ අරමුණ ජය පැරදුමින් තොර අවසානයකට යාම බව ඒ අවස්ථාවේ පෙනෙන්නට තිබිණි.අවසානයේ ඒ ආකල්පය ම ඔවුන්ගේ පරාජයට හේතු වූ බව ක්‍රිකට් විශාරදයන්ගේ මතය විය. ශ්‍රී ලංකාව සෘණකාරී අයුරින් තරගයට පිවිසෙද්දී පාකිස්තානය ධනාත්මකව තරගයේ විසඳුමක් සොයා ගිය බව ඔවූහු ප්‍රකාශ කර සිටියහ. පාකිස්තානයට ලකුණු 350 ක් වැනි ඉලක්කයක් ලබා දීම අරමුණ කරගෙන ශ්‍රී ලංකා පිතිකරුවන් ක්‍රීඩා කළා නම් ප්‍රතිඵලය මීට වඩා වෙනස් වන්නට ඉඩ තිබිණි.සවස තේ පානයෙන් පසුව තරගයේ අවසන් වරුවේ පැය දෙක ඇතුළත ඕවර 35කින් ලකුණු 195ක ජයග්‍රාහී ඉලක්කයක් පාකිස්තානය හමුවේ තිබුනේ තරගයට විස්සයි20 ක්‍රීඩාවේ ස්වරූපයක් ගෙන එමිනි. ඒ වෙනුවෙන් කඩුලු 7ක්ද ඔවුන් සතුව තිබිණි. මේ අභියෝගයට සාර්ථකව මුහුණ දුන් අසාර් අලි හා සෆ්රාස් අහමඩ් ලකුණු ලබා ගැනීමේ වේගය වැඩි කරමින් සිවුවැනි කඩුල්ල වෙනුවෙන් ඕවර 14 යි පන්දු 5කින් ලකුණු 89 ක් එක් කිරීමට සමත් වූහ.දෙදෙනාගෙන් වඩාත් ආක්‍රමණශීලී පිතිකරුවා වූ අහමඩ්, රංගන හේරත් ගේ එක් ඕවරයකට හතරේ පහර 2 ක් සහ හයේ පහරක් ඇතුළුව ලකුණු 15 ක් ලබා ගත් අතර මෙය මේ ටෙස්ට් තරගයේ වැඩි ම ලකුණු වාර්තා වූ ඕවරය විය. 54 වැනි ඕවරය අවසානයේ තරගයේ ජයග්‍රහණය පන්දුවකට ලකුණක් බැගින් වන තත්ත්වයට පිවිස තිබිණි. 57 වැනි ඕවරය පසු වී තුන්වැනි පන්දුවේදී පාකිස්තාන ජයග්‍රහණය වාර්තා විණි.සුරංග ලක්මාල් ලකුණු 79කට කඩුලු 3ක් ලබා ගත් අතර ශමින්ද එරංග හා ඇන්ජලෝ මැතිව්ස් කඩුල්ලක් බැගින් ලබා ගත්හ.ශ්‍රී ලංකා දෙවැනි ඉනිම ඊයේ ලකුණු 214කට සීමා කිරීමට පාකිස්තාන දඟ පන්දු යවන්නෝ සමත් වූහ. ප්‍රසන්න ජයවර්ධන ලකුණු 49ක්ද, මැතිව්ස් ලකුණු 31ක්ද වාර්තා කළහ. පෙර දින තරගය නතර කරන විට කඩුලු 5 ට ලකුණු 133 සිට ඊයේ පස්වැනි හා අවසාන දින තරගය ඇරැඹූ ශ්‍රී ලංකා කණ්ඩායමේ බිඳ වැටුනු පළමු කඩුල්ල වූයේ ලකුණු 31ක් ලබාගෙන සිටි නායක ඇන්ජලෝ මැතිව්ස් ය. පන්දු 128කිනි. හතරේ පහර 4 ක් මැතිව්ස් ඉනිමට ඇතුළත්ව තිබිණි. මැතිව්ස් හා ප්‍රසන්න ජයවර්ධන 6 වැනි කඩුල්ල වෙනුවෙන් ඕවර 15.4 ක් ඇතුළත ලකුණු 62 ක සබඳතාවක් ගොඩනැගූහ.මුළු ලකුණු 203 දී අබ්දුර් රේමාන් ගේ දඟ පන්දුවලට ඩිල්රුවන් පෙරේරා හා රංගන හේරත් පිට පිට දැවී ගියේය. පළමු ඉනිමේදී ලකුණු 95 ක් වාර්තා කළ ඩිල්රුවන් පෙරේරා ට ඊයේ දෙවැනි ඉනිමේදී ලබා ගත හැකිවූයේ ලකුණු 8 ක් පමණි. ඔහු දැවී ගියේ අසාර් අලිගේ අග්‍රඝණයේ උඩ පන්දු රැකීමකිනි.රංගන හේරත් ඔහු මුහුණ දුන් පළමු පන්දුවටම යූනුස් ඛාන් වෙත උඩ පන්දුවක් දෙමින් ආපසු ක්‍රීඩාගාරයට ගියේය. හේරත් මේ තරගයේ පළමු ඉනිමේදීද පළමු පන්දුවෙන් ම බින්දුවට දැවී ගියේය. ශමින්ද එරංග මුළු ලකුණු 214 දී අජ්මාල් ගේ පන්දුවට රේමාන් වෙත උඩ පන්දුවක් දෙමින් දැවී යාමත් සමග ශ්‍රී ලංකා දෙවැනි ඉනිමේ අවසානයත් දිවා ආහාරයේ ආරම්භයත් සිදුවිණි. ඒ වන විට ශ්‍රී ලංකාව ලකුණු 301කින් තරගයේ පෙරමුණ ට පිවිස සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=s1401216</link>
    <topic>ශ්‍රී ලංකාවට වසරේ මුල්ම ජාත්‍යන්තර පදක්කම් ටේබල් ටෙනිස් ක්‍රීඩක ක්‍රීඩිකාවෝ දිනා දෙති</topic>
    <author>ප්‍රින්ස් ගුණසේකර ඉන්දියාවේ ගෝවේ සිට....</author>
    <content>ශ්‍රී ලංකාවට නව වසරේ මුල්ම ජාත්‍යන්තර පදක්කම දිනා දීමට ශ්‍රී ලංකා ටේබල් ටෙනිස් ක්‍රීඩක ක්‍රීඩිකාවෝ සමත් ඊයේ වූහ. 3වැනි ලුසෆෝනියානු ක්‍රීඩා උළෙලේදී ඉෂාරා මධුරංගි, නුවනි නවෝද්‍යා විතානගේ හා එරන්දි වරුසවිතාන ටේබල් ටෙනිස් කාන්තා කණ්ඩායම් තරගයේදී ශ්‍රී ලංකාවට රිදී පදක්කම දිනා දුන් අතර පිරිමි ටේබල් ටෙනිස් කණ්ඩායමට ක්‍රීඩා කළ රොහාන් සිරිසේන, නිර්මල ජයසිංහ හා ඉමේෂ් රණසිංහ ලෝකඩ පදක්කම දිනා දුණි.ඉන්දියාවේ ගෝවේ හී පෙඩම් ගෘහස්ථ ක්‍රීඩාංගණයේදී ශ්‍රී ලංකාව මෙලෙස දස්කම් දක්වද්දී කාන්තා කණ්ඩායම් තරගයේ රන් පදක්කම ඉන්දියාව හා ලෝකඩ පදක්කම මැකාවෝ රාජ්‍යය දිනා ගත්හ.වසර 2006දී කොළඹ පැවැති දකුණු ආසියානු ක්‍රීඩා උළෙලට පසුව ටේබල් ටෙනිස් ක්‍රීඩාවෙන් ශ්‍රී ලංකාව පදක්කමක් දිනාගත් පළමු අවස්ථාව මෙය වීමද විශේෂත්වයකි. ශ්‍රී ලංකා ක්‍රීඩිකාවෝ මුල්ම තරගයේදී මැකාවෝ පිල 3-1කින් පරාජය කළ අතර දෙවැනි තරගයේදී 3-1ක් ලෙස ඉන්දියාව හමුවේ පරාජය වුණි.තෙවැනි තරගයේදී පෘතුගාලය හමුවේ 2-3ක තියුණු පරාජයක් ලැබූ ශ්‍රී ලංකාව අවසන් තරගයේදී ඇන්ගෝලාව පරදා 3-0ක විශිෂ්ට ජයක් ලැබූ හෙයින් රිදී පදක්කම සතු කර ගැනීමේ වාසිය අත් කර ගත්තේය.ශ්‍රී ලංකා පිරිමි කණ්ඩායම ලෝකඩ පදක්කම දිනා ගත්තේ තරග වට 3-1කින් ඇන්ගෝලාව පරාජය කරමිණි. රොහාන් සිරිසේන හා නිර්මල ජයසිංහ සමග එක්ව සිටි උදය රණසිංහ මහනුවර විද්‍යාර්ථ විදුහලේ තවමත් ඉගෙනුම ලබන සිසුවෙකි.ශ්‍රී ලංකා ටේබල් ටෙනිස් ජාතික ශූරියද වන ඉෂාරා මධුරංගී අම්බලන්ගොඩ දේවානන්ද විදුහලෙන් ක්‍රීඩාවට පිවිස දැන් ශ්‍රී ලංකා ගුවන් හමුදාවේ සේවය කරයි.නුවනි නවෝද්‍යා හා එරන්දි වරුෂවිතාන තවමත් පාසල් අවධියේ පසුවන අතර අම්බලන්ගොඩ ධර්මාශෝක විදුහලේ අපොස උසස් පෙළ හදාරති. තරගයෙන් අනතුරුව කණ්ඩායම් නායිකා ඉෂාරා මධුරංගි පැවැසූවේ ටේබල් ටෙනිස් ක්‍රීඩාව ශ්‍රී ලංකාවේ ක්‍රීඩා ලෝලීන්ට අමතකවී යන යුගයක නව ජීවයක් මේ ජයග්‍රහණයත් සමග ලැබූ බවයි.“අපට කාලයක් තිස්සේ ජයග්‍රහණ ලබා ගන්න බැරි වුණා. මේක අපි බලාපොරොත්තුවූ ජයග්‍රහණයක් නොවෙයි. ඒකට හේතුව අනෙක් කණ්ඩායම් අපට වඩා ලෝක ශ්‍රේණිගත කිරීමේ ඉදිරියෙන් ඉන්නේ. නමුත් අපේ කැපවීම හා තදබල උවමනාව ජයග්‍රහණයට හේතු වුණා. ජාතික පුහුණුකරු පී.ඩී.රත්නසිරි මහතා හා පිරිමි කණ්ඩායමේ ක්‍රීඩකයන්ගේ දිරි ගැන්වීම අපට ශක්තියක් වුණා” මධුරංගී පැවැසුවාය.මේ අතර පළමු තරගයේදී මැකාවෝ පිල 1-0කින් පැරදවූ ශ්‍රී ලංකා පාපන්දු පිලට නැඟෙනහිර ටිමෝර පිල අද මුණ ගැසීමට නියමිතය. මේ තරගයෙන් ජයගතහොත් ශ්‍රී ලංකා පාපන්දු පිලට අවසන් පූර්ව වටයට පිවිසීමේ බලාපොරොත්තු ඇති කර ගැනීමට හැකියාව උදාවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=s1401217</link>
    <topic>මාලිංග - අජන්ත වහාම දිවයිනට කැඳවයි</topic>
    <author>වර්නන් ගුණසේකර</author>
    <content>ආසියානු කුසලානය හා විස්සයි20 ලෝක කුසලානය ඇතුළු ඉදිරි තෙමසක කාර්යබහුල ජාත්‍යන්තර සීමිත ඕවර ක්‍රිකට් තරග වැඩසටහනකට සූදානම් වන ශ්‍රී ලංකා ක්‍රිකට් ආයතනය ඔස්ට්‍රේලියාවේ ‘බිග් බෑෂ්’ තරගාවලියට ක්‍රීඩා කරමින් සිටින ලසිත් මාලිංග හා අජන්ත මෙන්ඩිස් වහාම යළි ශ්‍රී ලංකාවට කැඳවා තිබේ.මේ ක්‍රීඩකයන් දෙදෙනා ශ්‍රී ලංකාවේදී පුහුණු ක්‍රියාදාමයකට ලක් කිරීමේ අරමුණින් මේ කැඳවීම කර තිබේ.මේ අතර බංග්ලාදේශයේ පැවැත්වීමට නියමිත 2014 විස්සයි20 ලෝක කුසලාන ක්‍රිකට් තරගාවලිය සඳහා 30 දෙනෙකු ගෙන් සමන්විත සංචිතයක් ජාතික ක්‍රිකට් තේරීම් නිළධාරීන් විසින් ඊයේ නම් කර තිබේ.එම සංචිතය මෙසේය. දිනේෂ් චන්දිමාල්, තිලකරත්න ඩිල්ෂාන්, කුසල් ජනිත් පෙරේරා, මහේල ජයවර්ධන, කුමාර් සංගක්කාර, ඇන්ජලෝ මැතිව්ස්, ලහිරු තිරිමාන්න, උපුල් තරංග, අශාන් ප්‍රියන්ජන්, කිත්රුවන් විතානගේ, ඇන්ජලෝ පෙරේරා, ලසිත් මාලිංග, නුවන් කුලසේකර, තිසර පෙරේරා, සුරංග ලක්මාල්, ශමින්ද එරංග, ධම්මික ප්‍රසාද්, නුවන් ප්‍රදීප්, දිල්හාර ලොකුහෙට්ටිගේ, සචිත්‍ර සේනානායක, රංගන හේරත්, අජන්ත මෙන්ඩිස්, ඩිල්රුවන් පෙරේරා, සීකුගේ ප්‍රසන්න, ජීවන් මෙන්ඩිස්, රමිත් රඹුක්වැල්ල, චතුරංග ද සිල්වා, මිලින්ද සිරිවර්ධන, කෝසල කුලසේකර, ඉසුරු උදාන..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=s1401212</link>
    <topic>අප්කන්ට්‍රි ලයන්ස් පිලට දැවැන්ත ජයක්</topic>
    <author>ෆවුස් මොහොමඩ්</author>
    <content>මෑත ඉතිහාසයේ අන්තර් සමාජ රගර් තරගයකදී කණ්ඩායමක් රැස් කළ වැඩිම ලකුණු සංඛ්‍යාවට හිමිකම් කියමින් සී.එච්.කණ්ඩායමට එරෙහිව ලකුණු 123-11ක දැවැන්ත ජයක් වාර්තා කිරීමට අප්කන්ට්‍රි ලයන්ස් පිල සමත්විය.අන්තර් සමාජ ඩයලොග් පළමු කොටසේ ලීග් රගර් තරගාවලිය යටතේ නාවලපිටියේ පැවැති මේ තරගයෙන් ලැබූ දැවැන්ත ජය හේතුවෙන් ප්‍රසාද ලකුණු සටහනේ පස්වැනි ස්ථානයේ පසුවූ අප්කන්ට්‍රි ලයන්ස් කණ්ඩායම පළමු වටය නිමාවනවිට සිවුවැනි ස්ථානයට පත්විය.තරගයේ පළමු භාගය අවසානයේ ලකුණු 52-5කින් ඉදිරියෙන් සිටි අප්කන්ට්‍රි ලයන්ස් පිල ගෝල් 14ක් සහ උත්සාහක දිනුම් 5ක් සිය ලකුණු සංඛ්‍යාවට එකතු කළ අතර සී.එච්. කණ්ඩායම වාර්තා කළේ උත්සාහක දිනුමක් හා දඬුවම් පහර දෙකක් පමණි.සී.ආර්.පිලට ජයමේ අතර පොලිස් කණ්ඩායමට එරෙහිව ලකුණු 31-27ක ජයක් අත්කර ගැනීමට සී.ආර්.කණ්ඩායම සමත්විය. පොලිස් පිටියේ පැවැති මේ තරගයේ පළමු භාගය නිමාවනවිට ලකුණු 21-10ක් ලෙස සී.ආර්.පිල ඉදිරියෙන් පසුවිය. ගෝල් 2ක්, උත්සාහක දිනුමක් හා දඬුවම් පහර 4ක් සී.ආර්.පිලේ ලකුණු සංඛ්‍යාවට එක්වූ අතර පොලිස් කණ්ඩායම ගෝල් 2ක්, උත්සාහක දිනුම් 2ක් හා දඬුවම් පහරක් මගින් සිය ලකුණු සංඛ්‍යාව සම්පූර්ණ කළේය.යුද හමුදා පිලට 60-30ක ජයක්ගුවන් හමුදා කණ්ඩායම සමග දියගම පැවැති තරගයෙන් ලකුණු 60-30ක ජයක් වාර්තා කිරීමට යුද හමුදාව සමත්විය. ගෝල් 5ක් සහ උත්සාහක දිනුම් 5ක් යුද හමුදා කණ්ඩායමේ ලකුණු සංඛ්‍යාවට එක්විය. ගුවන් හමුදා පිල රැස් කළේ ගෝලයක්, උත්සාහක දිනුම් 4ක් සහ දඬුවම් පහරක් පමණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=s1401213</link>
    <topic>විස්සයි20 කාන්තා ලෝක කුසලාන සංචිතයට පාසල් ක්‍රීඩිකාවන් 2ක්</topic>
    <author>ෆවුස් මොහොමඩ්</author>
    <content>විස්සයි20 කාන්තා ලෝක කුසලාන තරගමාලාව සඳහා ක්‍රීඩිකාවන් 30 දෙනකුගෙන් සමන්විත සංචිතයක් ජාතික කාන්තා ක්‍රිකට් තේරීම් කමිටුව විසින් නම් කරනු ලැබීය. මේ දිනවල ඉන්දියා සංචාරයක නිරතවන කාන්තා ක්‍රිකට් කණ්ඩායමේ සියලුම ක්‍රීඩිකාවන් ඇතුලත් වන මේ සංචිතයට පළමු වරට පාසල් ක්‍රීඩිකාවන් දෙදෙනකු එක්වීම විශේෂත්වයකි. පසුගිය වසරේ පැවැති අවුරුදු 19න් පහළ විස්සයි20 බාලිකා ක්‍රිකට් තරගාවලියේ අවසන් මහා තරගයට සුදුසුකම් ලැබූ විදුහල් වන ගෝතමී විදුහලේ හර්ෂිතා මාධවී හා අනුලා විදුහලේ හෂිනී පෙරේරා සංචිතයට එක්වී සිටිති. මේ ක්‍රීඩිකාවන් දෙදෙනා ඇතුළුව නවක ක්‍රීඩිකාවන් 6ක් සංචිතයට එක්වී සිටිති.විස්සයි20 කාන්තා ලෝක කුසලාන තරගමාලාව මාර්තු මස බංග්ලාදේශයේ දී පැවැත්වේ.ශ්‍රී ලංකා කාන්තා ක්‍රිකට් සංචිතයශෂිකලා සිරිවර්ධන, චමරි අතපත්තු, ඊෂානී ලොකුසූරිය, දීපිකා රසාංගිකා, ශ්‍රීපාලී වීරක්කොඩි, දිලානී මනෝදරා, යසෝධා මෙන්ඩිස්, මධුරී සමුද්‍රිකා, ඕෂධී රණසිංහ, උදේශිකා ප්‍රබෝධනී, චන්දිමා ගුණරත්න, ලසන්ති මධුෂානී, අනුෂ්කා සංජීවනී, චමරී පොල්ගම්පොල, රංගිකා ප්‍රනාන්දු, ඉනෝකා රණවීර, චතුරානී ගුණවර්ධන, නිලක්ෂි සිල්වා, කාංචනා වීරක්කොඩි, නිපුනී හංසිකා, නිමාලී පෙරේරා, ජනනී කෞෂල්‍යා, අචිනි කුලසූරිය, රෙබේකා ‍වැන්ඩොට්, නිලංගිකා සංජීවනී, ප්‍රසාදිනී වීරක්කොඩි, දිනේෂා ජයසිංහ, හර්ෂිතා මාධවී, සුරංගිකා පෙරේරා, හෂිනී පෙරේරා.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=s1401214</link>
    <topic>චරිත් මාතලේ තෝමසයේ දක්ෂතමයා වෙයි</topic>
    <author>අසෝක හිඳගොඩ</author>
    <content>මාතලේ සාන්ත තෝමස් විද්‍යාලයීය 2013 වසරේ දක්ෂතම ක්‍රීඩකයා ලෙස සම්මාන දිනාගැනීමට චරිත් සෞම්‍ය දිසානායක සමත්විය.අධ්‍යාපන අමාත්‍යාංශ ලේකම් අනුර දිසානායක මහතාගේ ප්‍රධානත්වයෙන් එම විද්‍යාලයේදී පසුගියදා පැවැති වර්ණ ප්‍රදානෝත්සවයේදී විද්‍යාලයීය උදාහිරු විශිෂ්ටතම සම්මානය හිමිකර ගැනීමට චරිත් සෞම්‍ය දිසානායක, සචින්ද්‍ර හේරත් සහ උදාර අබේකෝන් සමත්වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=s1401215</link>
    <topic>උතුරේ චෙස් හපනුන්නට ත්‍යාග හා සහතික බෙදා‍දෙයි</topic>
    <author>වවුනියාව උතුර සමූහබන්දුල සෙනෙවිරත්න</author>
    <content>උතුරු පළාතේ චෙස් ක්‍රීඩාවෙන් දක්ෂතා දැක්වූ පාසල් ක්‍රීඩක ක්‍රීඩිකාවන් සඳහා සහතිකපත්, කුසලාන හා ත්‍යාග ප්‍රදානය පසුගියදා උතුරු පළාත් ආණ්ඩුකාර ජි.ඒ.චන්ද්‍රසිරි මහතාගේ ප්‍රධානත්වයෙන් යාපනය ආණ්ඩුකාර කාර්යාලයේ දි සිදු කෙරිණි.2013 වසරේ දක්ෂතා දැක්වූ පාසල් ක්‍රිඩක ක්‍රීඩිකාවන් 30 දෙනකු සඳහා සහතික, කුසලාන හා ත්‍යාග පිරිනැමීම සිදු වූ අතර මේ අවස්ථාවේ අදහස් දැක්වූ ආණ්ඩුකාරවරයා යුධමය වාතාවරණය නිසා පසු බෑමට ලක්ව තිබූ උතුරේ ක්‍රීඩාව සාමය උදාවීමෙන් පසු සෙසු අංශ මෙන්ම විශාල ලෙස නඟා සිටුවීමට හැකිවූ බවත් ඒ හේතුවෙන් ක්‍රීඩාවෙන් දක්ෂතා ඇති උතුරේ දරු දැරියන් රැසක් ජාත්‍යන්තර තලයට රැගෙන යාමට හැකිවූ බවද එය සුවිශාල ජයග්‍රහණයක් බව ද පැවසීය.මේ අවස්ථාවට උතුරු පළාත් අධ්‍යාපන අමාත්‍යාංශ ලේකම් එස්.සත්‍යසිලන් මහතා උතුරු පළාත් ක්‍රීඩා ප්‍රධානින්, පාසල් දරු දැරියන් ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=s1401218</link>
    <topic>‍එංගලන්ත 'ඒ' පිලට එරෙහිව පෙරහුරු තරග දෙකක්</topic>
    <author/>
    <content>මේ මස අගභාගයේ ශ්‍රී ලංකා සංචාරයක නිරතවන එංගලන්ත 'ඒ' කණ්ඩායම සමග පැවැත්වෙන පෙරහුරු තරග සඳහා නම් කළ කණ්ඩායම් දෙකෙහි නායකත්වයට ඇන්ජෙලෝ පෙරේරා සහ අෂාන් ප්‍රියංජන නම් කර තිබේ. පළමු පෙරහුරු තරගයට සහභාගි වන ඇන්ජෙලෝ පෙරේරාගේ නායකත්වයෙන් යුත් කණ්ඩායමට උදාර ජයසුන්දර, පබසර වඩුගේ, භානුක රාජපක්ෂ, කිත්රුවන් විතානගේ, රොෂේන් සිල්වා, චතුර රන්දුනු, තරිඳු කෞෂාල්, ඉෂාන් ජයරත්න, ළහිරු ගම‍ගේ හා නිරෝෂන දික්වැල්ල එක්වී සිටිති.අෂාන් ප්‍රියංජනගේ නායකත්වයෙන් දෙවැනි පෙරහුරු තරගයට සහභාගි වන කණ්ඩායමට ශෙහාන් ජයසූරිය, මහේල උඩවත්ත, මාධව වර්ණපුර, ධනුෂ්ක ගුණතිලක, රොමේෂ් බුද්ධික, ගයාන් මනීෂාන්, චතුරංග ද සිල්වා, අකිල ධනංජය, කණිෂ්ක ඇල්විටිගල හා චරිත් ජයම්පති එක්වී සිටිති.පළමු පෙරහුරු තරගය පෙබරවාරි මස 1දා සිට 3දින දක්වා ආර්.ප්‍රේමදාස පිටියේ පැවැත්වෙන අතර දෙවැනි තරගය පෙබරවාරි 6දා සිට 8දින දක්වා කෝල්ට්ස් පිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=f1401211</link>
    <topic>ජිනීවා අභියෝගයට බුද්ධිමත්ව මුහුණදිය යුතුයි</topic>
    <author/>
    <content>මීලඟ එක්සත් ජාතීන්ගේ මානව හිමිකම් කවුන්සිල සැසිවාරය ඉලක්ක කරමින් රටට එරෙහිව දියත්වෙමින් ඇති ක්‍රියාදාමය පිළිබඳ හා ශ්‍රී ලංකාව ඊට මුහුණදිය යුත්තේ කෙසේද යන්නත් අරබයා ජ්‍යෙෂ්ඨ අධිනීතිඥ ගෝමින් දයස් ශ්‍රී මහතා සමඟ කළ සාකච්ඡාවකි මේ.දැනට රටේ දේශපාලන, සමාජයීය ස්ථාවරත්වයක් තිබියදී සහ මැතිවරණයකින් රජය පෙරළා දැමීම කළ නොහැකිව තිබියදීත්, අභ්‍යන්තර වශයෙන් විපක්ෂය දුබලව සිටින යුගයකදීත් බාහිර විදේශ බලපෑම් මඟින් අස්ථාවරත්වයක් ඇතිකරන වෑයමක් ලෙස මෙය මා දකිනවා. ජිනීවා - 2014 තමයි මේ වර්ෂයේ අප ඉදිරිපිට ඇති භයානකම අභියෝගය.මක්නිසාද, විදේශ ආයෝජකයන් මගින් රටට මුදල් ඒම වළක්වා රට ආර්ථික විපාකවලට ගොදුරු කර ජනතාව දුෂ්කරතාවන්ට පත්වීමට සලස්වා රජයට එරෙහිව නොසන්සුන්තාවකට යොමුකරන මාර්ගයක පළමු පියවර තමයි මේ. ස්ටීවන් රැප් හා අමෙරිකානු තානාපතිනිය මෑතදී කළ ප්‍රකාශ 2013ට වඩා භයානක බව පැහැදිලිව පෙනෙනවා. එයින් තේරුම් යන්නෙ වෙනදා නොදුටු අනතුරකට අප ගොදුරුවීමට ඉඩ ඇති බවයි.ජාත්‍යන්තර හෝ වෙනත් පරීක්ෂණ ක්‍රියාකලාපයක් හරහා ඔවුන් වෑයම් කරන්නේ අපේ වීරෝදාර හමුදාවන්ට යුද අපරාධ චෝදනා එල්ල කර ජනාධිපතිතුමාත්; ආරක්ෂක ලේකම්තුමාත් ඉලක්ක කිරීමයි. මෑත උදාහරණ ගත්තොත් ලයිබීරියාවේ චාල්ස් ටේලර් හා සුඩානයේ අල්බෂීර් ජනාධිපතිවරුන්ට යුද අපරාධ ‍චෝදනා එල්ල කිරීමෙනුත් පෙනෙන්නෙ අවසාන ඉලක්කය රටේ නායකයා බවයි.සර්බියාවේ ස්ලොබොදාන් මිලසොවිච්චන්ටත් යුද අපරාධ චෝදනා එල්ල කළා. ඒ චෝදනාවලට යටත්වෙන්න සර්බියාව අකමැතිව සිටියදී අන්තිමේ මිලසොවිච්, හේග් නුවර අන්තර්ජාතික යුද අපරාධ අධිකරණයට අරන්ගියේ ඒ රටට ආර්ථික සම්බාධක ඇතිකර ජනතාව මත විශාල පීඩනයක් ඇතිකරලා විපක්ෂය බලයට ගෙනාවට පසුවයි. පසුකලෙක නැවතත් ජාති හිතෛශී, දේශ හිතෛශී බලවේග බලයට පත්වෙලා පෙර ස්ථාවරය වෙනස්කළත් ඔවුන් කළින් අභ්‍යන්තර පරීක්ෂණ නොපැවැත්වීම ගැන මිලසොවිච්ට විවේචන එල්ල කළා.නමුත් ලංකාවේ එවැන්නක් කරන්න පුලුවන්වෙයිද කියන එක ප්‍රශ්නකාරියි. ඊට හොඳම සාධකය අපේ සිංහල - බෞද්ධ සංස්කෘතිය හා සභ්‍යත්වයයි. අන්‍ය ලබ්ධීන් පවා කෘත‍ඥතාව පිළිබඳ කාරණය පිළිගන්නවා. රටේ දීර්ඝ කාලයක් පැවතුණ යුද්ධය නිමාකළ නායකත්වය ගැන සියලු ආගමික කොටස් තුළ ගෞරවයක්, කෘතවේදීත්වයක් තියෙනවා. ඒක එහෙම වුණත්, ආර්ථික පීඩනයට යටවෙන්න වුණොත් ඉන් මිදීම සඳහා ජනතාව කුමක් කරයිද කියන ප්‍රශ්නයත් තියෙනවා.උගත්පාඩම් ‍පිළිබඳ කොමිෂමේ වාර්තාව මත පදනම් වෙමින් ලුහුඬු සටහනක් වශයෙන් ක්‍රියාකාරී සැලැස්මකුත් හිලරි ක්ලින්ටන්, එවක අමෙරිකානු රාජ්‍ය ලේකම්වරියට ඉදිරිපත් කෙරුණා. නමුත් මේවා නිසියාකාර ක්‍රියාත්මක නොවීම සම්බන්ධයෙන් රාජ්‍ය නිලධාරීන්ගේ දුර්වලතා බලපානවා. අපට චෝදනා එල්ල කළාම ඒවා ප්‍රතික්ෂේප කරල නිශ්ශබ්ද වෙන්න අපට බෑ.විදේශ රටවලට අවශ්‍ය විදිහට අපි නටන්න ඕන නෑ. හැබැයි, යම්කිසි කාලරාමුවකට අනුව ඔය චෝදනා ගැන සද්භාවයෙන් විමර්ශනයක් කළයුතු වෙනවා. ඒ විමර්ශනයේදී යම් යම් හේතුසාධක මතුවුණොත් ඒවා ගැන පරීක්ෂණයක් කළ හැකියි. අනෙක තමයි, යුද්ධය අවසන් වුණයින් පසුව අප මානුෂීය වශයෙන් විශේෂ වැඩකොටසක් කළා. නමුත් ඒ වැඩකොටස නිසියාකාරයෙන් ලෝකයට ගෙනියන්න අපේ තානාපති අංශ අසමත්වුණා කියන එකයි මගේ අදහස. ඒ නිසා වුණේ යුද්ධයේදී අප ලබාගත් ජයග්‍රහණ සාම කාලයේදී අපෙන් ඈත්වීමයි.රට තුළ නිසියාකාර විමර්ශනයක් සිදුවුණොත් අපට එරෙහිව ජාත්‍යන්තර පරීක්ෂණ ගෙන ඒමේ හැකියාවක් නෑ. ඒ නිසා කළ හැකි දේ නොකර සිටියොත් අප අනවශ්‍ය අනතුරකට ලක්වීමේ අවදානම තියෙනවා. තවත් දෙයක් තමයි, කාම්බෝජයට එල්ලවූ යුද අපරාධ චෝදනා ගැන පරීක්ෂණ කළේ අවුරුදු 30 කට පස්සෙ. ඒ නිසා යුද්ධය ඉවරවෙලා අවුරුදු 4ක් යද්දී අපට බලහත්කාරයෙන් ජාත්‍යන්තර පරීක්ෂණ ගෙනෙන්න හැකියාවක් නෑ. හැබැයි, එසේවූ පමණින්ම අප කිසිවක් නොකර නොසිටිය යුතුයි. නිලධාරීන් කළයුතු වැඩකොටසක් තිබෙනවා.ජිනීවා - 2014ට අප උපක්‍රමශීලීව හා බුද්ධිමත්ව මුහුණදිය යුතුයි. අප මෙතෙක් කළ දෑ අපේ සැබෑ මිතුරන්ට මනාව පැහැදිලි කළ යුතුයි. මොකද අප වෙනුවෙන් කතා කළ යුත්තේ අප නෙවෙයි, ඒ මිතුරු රටවල් නිසා අපගේ යුතුකම විය යුත‍්තේ එම විදේශ මිත්‍රයන්ට කරුණු ඉදිරිපත් කර අප වෙනුවෙන් පෙනී සිටීම සඳහා ඔවුන් ශක්තිමත් කිරීමයි.එසේම මීට පෙර වතාවෙදි ඡන්දය දීමෙන් වැළැකී සිටි රටවල් අප වෙතට නැඹුරු කර ගැනීමටත්, අපට එරෙහිව ඡන්දය දුන් රටවල් මේ වතාවෙ ඡන්දය දීමෙන් වැළැකී සිටින රටවල් ලෙස තබාගැනීමටත් අප වෑයම් කළ යුතුයි. එය අපේ ‍විදේශ අමාත්‍යංශයට පැවරෙන බලවත් යුතුකමක් ලෙස මං දකිනවා. මෙවර අපට ජයග්‍රහණයක් නොලැබුණත් ගිය වතාවට වඩා ශක්තිමත්ව පරාජය වුණොත් එයත් අපට ගෞරවයක්.අපට විරුද්ධව සිටින බලවතුන් අතර වුණත්, උදාහරණයක් හැටියට අපි අමෙරිකාව ගත්තොත් කලින් ඔවුන්ට ඉදිරිපත් කරපු ක්‍රියාකාරී සැලැස්ම හරියාකාර ක්‍රියාත්මක කරල පෙන්නුවොත් ඔවුන් සතුටු කළ හැකියි. මෙතැනදී අපි ඉන්දියාව අමතක කරන එක හොඳයි. මොකද, මෑතදි එන මැතිවරණය නිසා ඔවුන් ගෙනියන්නේ ඔවුන්ට වාසිදායක දේශපාලන පිළිවෙතක් මිස සාධාරණ පිළිවෙතක් නෙවෙයි. යුරෝපය සෑමවිටම මේ ප්‍රශ්නයේදී අපට එරෙහිවයි කටයුතු කළේ.නමුත්, ආසියානු රටවල් සියල්ල තවදුරටත් අප සමඟ තබා ගැනීමටත්, මෑතදී ඔස්ට්‍රේලියාව සමඟ ගොඩනගාගත් ශක්තිමත් සබඳතා ඔස්සේත්, ජපානය, මැලේසියාව ආදී රටවල සහායත් අපට ලබාගැනීමටත් ක්‍රියාකළ යුතුයි.අමෙරිකාව තමන්ගේ බලවත්කම උපයෝගී කරගනිමින් ජිනීවාවල ප්‍රධාන භූමිකාවක් ඉටුකරමින් සිටියත්, ඒ ප්‍රයත්නය මීට වඩා අපට වාසිදායක අතට හරවා ගැනීමට අප සෑම වෑයමක්ම දැරිය යුතුයි. මෙහිදී උගත්පාඩම් හා ප්‍රතිසන්ධානය සඳහා වූ කොමිෂමේ නිර්දේශවලට අනුව දෙමළ ජනතාවගේ සාධාරණ ගැටලුවලට කඩිනමින් පිළියම් යෙදීම අපට වාසිදායක බව අප තේරුම්ගත යුතු වෙනවා.අර්බුදයට තුඩුදී තිබූ ඉඩම් අයිතිය පිළිබඳ ප්‍රශ්නය එම අයිතිය මධ්‍යම රජය සතු බවට ශ්‍රේෂ්ඨාධිකරණය ලබාදුන් තීන්දුව නිසා විසැඳුණා. ඒ තීරණයට කිසිම දේශපාලන පක්ෂයක් විරුද්ධ වුණේ නෑ වගේම විරුද්ධ වීමේ හැකියාවකුත් නෑ. නමුත්, ඉඩම් කොමිෂමක් පත්කර ඒ ඉදිරි ක්‍රියාමාර්ග ගැනීම අවශ්‍යයි. විවිධ වාර්ගික කොටස් අතර බරපතළ ප්‍රශ්නවලට කදිම පිළියමක් මේ ක්‍රියාමාර්ග ඔස්සේ ගන්න පුළුවන්.ඒ වගේම අප ගන්නා ක්‍රියාමාර්ග ඔස්සේ සද්භාවයෙන් යුතුව අප මේ ප්‍රශ්නවලට විසඳුම් ලබාදෙන බව ලෝකයට නිසියාකාර පෙන්නුම් කිරීමටත් වගබලාගත යුතුයි. එහිදී අපේ යම් යම් දුර්වලතා තිබේනම් අප ඒවා හඳුනාගෙන ඒවාට පිළියම් යෙදීමත් අවශ්‍යයි.විපක්ෂයේ ක්‍රියාකලාපය බැලුවාම බොහොම පැහැදිලියි, ඔවුන් සෑමවිටම ඉන්නෙ එදත් යුද්ධයට විරුද්ධ වූ කණ්ඩායම් එක්කයි. ඔය විදියේ ප්‍රකාශ කරන්නෙත් එදා ඒ යුද්ධයට එරෙහිවූ කණ්ඩායම්වල මතවාදයට සමාන්තරවයි. විපක්ෂයේ ක්‍රියා කලාපය ගැන රටේ ජනතාව අවදියෙන් හා අවබෝධයෙන් ඉන්නෙ. ජනතාවට ඔවුන් ගැන විශ්වාසයක් නැතත් රජය මන්දගාමී නොවිය යුතුයි. එවිට විපක්ෂයේ මතවලට අනවශ්‍ය ශක්තියක් ලැබෙන එක වළකිනවා.කෙසේනමුත්, අද මතුවෙලා තියෙන අවශ්‍යතාව තමයි ජාතික ප්‍රශ්නයට සියලු වාර්ගික කොටස් අතර සාමකාමීව විසැඳුම් සෙවීම. එසේ තිබියදී විපක්ෂය ඔය අන්දමේ වගකීම් විරහිත ප්‍රකාශ කරනවා කියන්නෙ නැවතත් ජාතිවාදී අදහස්වලට ඉඩ සැලසීමක් කරනවා කියන එකයි.මේ දේශපාලන වාසි ගැනීමට වෙලාව නෙවෙයි. ජාතික ප්‍රශ්නයට සැබෑ විසඳුම් සෙවීම සඳහා කවුරුත් එක්ව කටයුතු කළයුතු වෙලාවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>21</day>
    </date>
    <link>http://www.dinamina.lk/2014/01/21/_art.asp?fn=f1401212</link>
    <topic>අපවත් වී වදාළ වැලිගම ඤාණරතන මහා නා හිමියෝ</topic>
    <author/>
    <content>අමරපුර ශ්‍රි ධර්මරක්ඛිත මහා නිකායේ මහානායක, රත්මලාන මල්ලිකාරාම මහා විහාරාධිපති රාජකීය පණ්ඩිත සිරි සුමංගල විද්‍යාවතංස පරම පූජනීය වැලිගම සිරි ඤාණරතන මහා නායක මහා ස්වාමීන්ද්‍රයන් වහන්සේගේ අපවත්වීම ශ්‍රී ලංකාවාසී පමණක් නොව ලෝකවාසී සියලු බෞද්ධයන්ට සිදු වූ සුවිශාල පාඩුවකි. එසේම බලවත් සංවේගයකි.භික්ෂුවකගේ කාර්යභාරය හොඳින් අවබෝධ කරගත් උන්වහන්සේ බුදු රජාණන් වහන්සේගේ සදහම් පණිවුඩය ඒ අයුරින්ම නිරවුල්ව, නිවැරැදිව , ධර්මානුකූලව ශ්‍රාවක පිරිසට දේශනා කළහ. එහෙයින්ම අපේ නායක හාමුදුරුවෝ ලක්දිව උගතුන් අතර ගෞරවයට පාත්‍ර වූ ප්‍රකට ධර්ම දේශකයාණන් වහන්සේ නමක් වූහ. බුද්ධ ශාසන අමාත්‍යාංශය මඟින් දියත් කළ ත්‍රිපිටකය සරල බසින් ලියා ප්‍රකාශ කිරීමේ කාර්යභාරයේ ප්‍රධාන අනුශාසකවරයන් වහන්සේ ද වූහ. සියයකට අධික ලොකු කුඩා ධර්ම ශාස්ත්‍රීය ග්‍රන්ථ සංඛ්‍යාවක් ලියා පළකිරීමෙන් අනඟි ධර්ම ශාස්ත්‍රීය සේවාවක් ද කළහ.බුරුමයේ පැවැති ජට්ඨසංගායනාවට සහභාගී වූ ජීවතුන් අතර සිටිය අවසානම යතිවරයාණන් වහන්සේ වූ අපේ මහා නායක හාමුදුරුවෝ මැලේසියාව, සිංගප්පූරුව, ඇමෙරිකාව, එංගලන්තය ආදී පෙර අපරදිග රටවලද වැඩම කොට ඒවායෙහි වාසය කරන බෞද්ධයනට ධර්ම දේශනාකොට ජාත්‍යන්තරව ද මහා ධර්ම දූත සේවයක යෙදුණහ.මඬිහේ පඤ්ඤසීහ මහා නායක මාහිමි, අතිගරු බලංගොඩ ආනන්ද මෛත්‍රීය මහානායක මාහිමි, ආදී ශ්‍රී ලංකා අමරපුර මහා නිකායික නේත්තෲවරයන් වහන්සේලා සමඟ එකතුව කොටස් විසි ගණනකට ‍වෙන්ව පැවැති අමරපුර නිකායික පාර්ශ්වයන් එකතු කොට එක්සත් අමරපුර මහා නිකායක් ගොඩනැඟීමේ ශාසනික කාර්ය භාරයෙහි ද පුරෝගාමියෙකු වූහ.රත්මලාන මල්ලිකාරාම පිරිවෙන් විහාරස්ථානය බඳු විහාරස්ථාන ගණනාවක්ම ගොඬනඟා සංවර්ධනය කොට ඒ තුළින් සම්බුද්ධ ශාසනය ආරක්ෂා කොට පෝෂණය කරමින් තවත් වසර දහස් ගණනාවක් ලක් බුදු සසුන ආරක්ෂා කිරීමට අවශ්‍ය සඟ පිරිසක් නිර්මාණය කිරීමෙහි කාර්යභාරයෙහිද නිරත වූහ.රුහු‍ෙණ් රාජපක්ෂකවරුන් ළඟින් ඇසුරු කළ වැලිගම මහා නායක මාහිමිපාණෝ මවුබිමේ නිදහස, අභිමානය, සිංහල ජාතියේ උරුමය, සිංහල බෞද්ධයාගේ අයිතිය වෙනුවෙන් නිතරම පෙනී සිටියහ.ජනාධිපතිතුමා ළඟින් ඇසුරු කරමින් රට, ජාතිය, ආගම පිළිබඳ එහි අභිවෘද්ධිය පිණිස නිතර අවවාද අනුශාසනා කළ අප නාහිමියෝ දිවසින් ‍මෙන් කවදා හෝ මේ රට ත්‍රස්තවාදීන්ගෙන් බේරාගෙන ශ්‍රී ලංකාව එක්සත් ගෞරවණීය පූජනීය රටක් බවට පත් කිරීමේ හැකියාව එතුමා සතුව පවතින බව අවබෝධ කරගෙන ඒ සඳහා අවශ්‍ය මාර්ගෝපදේශකත්වය ලබාදුන්හ.පාර්ලිමේන්තු මන්ත්‍රීවරයෙකු ලෙස මෙන්ම අමාත්‍යවරයෙකු , අගමැතිවරයෙකු විපක්ෂ නායකයෙකු මෙන්ම ජනාධිපතිවරයෙකු ලෙසට ද අඛණ්ඩව පරාජයේ දී මෙන්ම ජයග්‍රාහණයේ දී ද මහින්ද රාජපක්ෂ ශ්‍රීමතාණන් ඇසුරු කරමින් මුළු හදවතින්ම ආශිර්වාද කළහ.අපේ මහා නායක මාහිමියන්ගේ එකසිය එක්වන ජන්ම දිනය දක්වාම වාර්ෂික හැම ජන්ම දිනයකදීම කෙතරම් රාජකාරී කටයුතු තිබුණත් අතිගරු ජනාධිපතිතුමා උන්වහන්සේ බැහැදැකීම අමතක නොකළහ.උන්වහන්සේ අසනීප වූ සැම විටම අවශ්‍ය ඉහළම වෛද්‍ය ප්‍රතිකාර ලබාදීමට අවශය සියලු දෑ කළහ.සීලවෘධ, වයෝවෘධ, තපොවෘධ, ගුණවෘධ අතිගරු වැලිගම සිරි ඤාණරතන මහානායක මහා ස්වාමීන්ද්‍රයන් වහන්සේට අමාමහ නිවන් සුවය ලැබේවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=n140122_br1</link>
    <topic>කල් ඉකුත් වු ආහාර වර්ග රැසක් පස්සර ‍සුපිරි වෙළෙඳ සැලකින් අල්ලයි</topic>
    <author>පස්සර සමුහ උබයරත්න වනසිංහ</author>
    <content>මිනිස් පරිභෝජනයට නුසුදුසු සීනි මිටි 30ක් අර්තාපල් කිලෝ 50ක් බි ලුනු කිලෝ 50ක් සමඟ කෘමීන් හානිකර තිබු හාල්මැස්සන්, සහ නුල්ඩ්ස් ඇතුළු කල් ඉකුත් වු තවත් ආහාර වර්ග රැසක් පස්සර ‍සුපිරි වෙළෙඳ සැලක .තිබී ඊයේ (21) සවස පස්සර ප්‍රාදේශිය සෞඛ්‍ය සේවා අධ්‍යක්ෂ කාර්යාලය මගින් අත්අඩංගුවට ගෙන තිබුණි.අත්අඩංගුවට ගත් මෙම ආහාර ද්‍රව්‍ය පස්සර ප්‍රාදේශීය සභාවේ සහ පස්සර පොලීසියේ සහාය ඇතිව තොබෝවත්ත ප්‍රදේශයට ගෙන ගොස් විනාශ කර දැමීමට පස්සර මහජන සෞඛ්‍ය පරීක්ෂක ඇතුළු නිලධාරීන් පියවර ගෙන ඇත.පස්සර ප්‍රාදේශීය සෞඛ්‍ය සේවා අධ්‍යක්ෂ වෛද්‍ය දිල්රුක්ෂ ඒකනායක මහත්මියගේ උපදෙස් මත පස්සර මහජන පරීක්ෂක අජිත් ගුණසේකර,පරිපාලන මහජන සෞඛ්‍ය පරීක්ෂක නිමල් ජයසිරි,දිස්ත්‍රික් පරිපාලන මහජන සෞඛ්‍ය පරීක්ෂක කමල් සමරසිංහ යන මහත්වරුන් මෙම වැටලීම සිදුකරනු ලැබුහ.පසුගිය 20 වැනි දින අදාළ වෙළෙඳ සැලෙන් ලබා ගත් සීනි සමඟ තේ පානය කළ පස්සර ප්‍රදේශයේ කාන්තාවක් සහ ඇගේ දියණියක් රෝගී තත්ත්වයකට පත්වීම නිසා එම කාන්තාව මේ සම්බන්ධයෙන් පස්සර සෞඛ්‍ය සේවා අධ්‍යක්ෂ කාර්යාලයට පැමිණිලි කිරීමෙන් අනතුරුව මෙලෙස වැටලීම කළ බව පස්සර මහජන සෞඛ්‍ය පරීක්ෂකවරයා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=n1401222</link>
    <topic>ශ්‍රී ලංකා-මාලදිවයින් ජනාධිපතිවරු අතර නිල හමුව අද</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවේ තෙදින නිල සංචාරයක නිරත මාලදිවයින් ජනාධිපති අබ්දුල්ලා යමීන් මහතා සහ ජනාධිපති මහින්ද රාජපක්ෂ මහතා අතර නිල හමුව අද (22) උදෑසන ජනාධිපති කාර්යාලයේ දී පැවැත්වේ.ජනාධිපති රාජපක්ෂ මහතාගේ ආරාධනයක් මත මෙරටට පැමිණි යමීන් මහතා පසුගිය නොවැම්බර් මාසයේ පැවැත් ජනාධිපතිවරණයෙන් ජයග්‍රහණය ලැබීමෙන් පසු ශ්‍රී ලංකාවට පැමිණි ප්‍රථම අවස්ථාව මෙය වේ.ජනාධිපති යමීන් මහතා වෙනුවෙන් විශේෂ උත්තමාචාර පෙලපාලියක් ජනාධිපති කාර්යාලය අභියසදී පැවැත්වෙනු ඇත.අනතුරුව දෙරටේ රාජ්‍ය නායකයන් අතර ද්විපාර්ශ්වික සාකච්ඡා ඇරැඹීමට නියමිත අතර ශ්‍රී ලංකාව සහ මාලදිවයින අතර ද්විපාර්ශ්වික ගිවිසුම් තුනකට අස්සන් තැබීමට ද නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=n1401223</link>
    <topic>දැයට කිරුළ දින 15 කින් කල්යයි</topic>
    <author>තිළිණි අධිකාරි</author>
    <content>දැයට කිරුළ වැඩසටහන දින 15 කින් කල් ගිය බවත් එය පැවැත්වෙන්නේ පෙබරවාරි 21 වැනිදා සවස 5.00 සිට බවත් දැයට කිරුළ ප්‍රදර්ශන කමිටුවේ සභාපති හා විදුලි සංදේශ හා තොරතුරු ඇමැති රංජිත් සියඹලාපිටිය මහතා පැවැසීය.ප්‍රදර්ශනය 21 වැනිදා දක්වා කල් දැමිමට හේතු වුයේ දරුවන් සඳහා ඉදිවන වර්ග අඩි 60000 ක ස්ථිර ගොඩනැඟිලි සියල්ලේ වැඩ නිමකර දරුවන්ට බාරදීමට ජනාධිපතිතුමාට අවශ්‍ය වු නිසා බව ද ඇමැතිවරයා කියා සිටියේය.පෙබරවාරි 07 වැනිදා සිට දැයට කිරුළ ආරක්ෂක වැඩසටහන ක්‍රියාත්මක වන බවත් පෙබරවාරි 05 වැනිදා වන විට ප්‍රභුවරුන්ට ආරාධනා පත්‍ර යවා නිම කරන ලෙසත් ඒ මහතා රාජ්‍ය නිලධාරින්ට උපදෙස් ලබාදුන්නේය.ඇමැතිවරයා මේ බව පැවසුවේ ඉකුත්දා කුලියාපිටිය විශ්වවිද්‍යාල පරිශ්‍ර‍යේ පැවති දැයට කිරුළ ප්‍රගති සමාලෝචන රැස්විමට එක්වෙමිනි. දැයට කිරුළට සමගාමිව තැපැල් දෙපාර්තමේන්තුව මඟින් විශේෂ මුද්දරයක් නිකුත් කරනා බව ද ඒ මහතා කීය.දැයට කිරුළ ජංගම සේවාවන් තුළින් ලක්ෂ දෙකක් පමණ ජනතා ගැටලු ඉදිරිපත් වු අතර දැයට කිරුළ ජංගම සේවාවන් සඳහා ලැබුන සමහර ගැටලු රාජ්‍ය ආයතන තුළදීම විසඳිමට තිබු අතර එම ගැටලු සඳහා ජංගම සේවා මඟින් විසඳුම් සෙවිමට තරම් සමහර සේවාවන් අවිධිමත් වි ඇති බව ඒ මහතා පැවසීය.කුලියාපිටිය ජනතාව මේ දැයට කිරුළ සංවර්ධන වැඩසටහන ආදරයෙන් වැළඳගෙන තිබෙන බවත් අනාගතය ගැන සිතා කුලියාපිටිය නගරයේ මාර්ගයන් සංවර්ධනය කිරිමට අවධානය යොමුකරන ලෙසටත් මෙහිදි අදහස් දක්වමින් කුලියාපිටිය වැඩබලන නගරාධිපති ගාමිණි කරුණාරත්න (එ.ජා.ප) මහතාද ඉල්ලිමක් කළේය.මෙම අවස්ථාවට කුරුණෑගල දිස්ත්‍රික් ලේකම් එච්.එම්.පී.හිටිසේකර,ජනාධිපති සම්බන්ධිකරන ලේකම් අතුල විජේසිංහ,වයඹ පළාත් සභා මන්ත්‍රි සමන්ප්‍රිය හේරත් යන මහත්වරුන්ද රාජ්‍ය නිලධාරිහුද සහභාගි වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=n1401224</link>
    <topic>අවශ්‍ය ඕනෑම අවස්ථාවක ශ්‍රී ලංකාවට සහාය දෙනවා</topic>
    <author/>
    <content>අවශ්‍ය ඕනෑම විටක දී ශ්‍රී ලංකාවට සහයෝගය ලබා දීමට සූදානම් බව එක්සත් ආරාබි එමීර් රාජ්‍යය සහතික වෙයි.ජනාධිපති මහින්ද රාජපක්‍ෂ මහතා එක්සත් අරාබි එමීර් රාජ්‍යයේ උප ජනාධිපති හා අගමැති මෙන්ම ඩුබායි හි පාලකයා වන ෂේක් මොහොමඩ් බින් රාෂිඩ් අල් මක්ටුම් මහතා සමඟ ඊයේ (21) පැවැති සාකච්ඡාවල දී ‍මේ බව ප්‍රකාශ කෙරිණ.ඩුබායි හි දී පැවැති සුහදශීලී හා මිතුරු සාකච්ඡාවේ දී ශ්‍රී ලංකාවේ වත්මන් තත්ත්වය හා එහි යථා ස්වරූපය පිළිබඳ තමාට මනා වැටහීමක් ඇති බව ෂේක්තුමා ජනාධිපතිතුමාට පැවැසීය.ද්විපාර්ශ්වික සබඳතා තවදුරටත් වර්ධනය කර ගැනීමට සහ ශ්‍රී ලංකාව තුළ එක්සත් අරාබි එමීර් රාජ්‍යය විසින් කරන ආයෝජන වැඩි කිරීමට ෂේක් මොහොමඞ් මහතා කැමැත්ත පළ කළේය.ජනාධිපති රාජපක්‍ෂ මහතාගේ ශූර නායකත්වය පිළිබඳ ප්‍රශංසා කළ එක්සත් අරාබි එමීර් රාජ්‍යයේ අගමැතිතුමා, වසර ගණනාවකට පසු සාමය නැවත ළඟා වීම පිළිබඳ ශ්‍රී ලංකාව තුළ ආයෝජනය සඳහා යහපත් වාතාවරණයක් ගොඩනැඟී ඇති බව පැවැසීය.ශ්‍රී ලංකාවේ සංචාරය කරන ලෙසට රාජපක්‍ෂ මහතා කළ ආරාධනය පිළිගත් ෂේක් මොහොමඩ් මහතා තමා විසින් පබඳින ලද කාව්‍ය ග්‍රන්ථයක් රාජපක්‍ෂ මහතාට පිළිගැන්වීය. විදේශ අමාත්‍යාංශයේ අධීක්‍ෂණ මන්ත්‍රී සජින් ද වාස් ගුණවර්ධන මහතා ද සාකච්ඡාවට එක් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=n1401225</link>
    <topic>ජනාධිපති ආර්යාවගෙන් රිජ්වේ ආර්යා රෝහලට MRI ස්කෑන් යන්ත්‍රයක්</topic>
    <author>සන්ධ්‍යා කරුණාරත්න</author>
    <content>කොළඹ රිජ්වේ ආර්යා ළමා රෝහලට මෙතෙක් කාලයක් නොතිබූ MRI ස්කෑන් යන්ත්‍රයක් ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් පරිත්‍යාගයක් ලෙස ලබාදීම ඊයේ (21) සිදු කෙ‍රිණි.රුපියල් මිලියන 200 කට අධික වටිනාකමකින් යුක්ත මේ යන්ත්‍රය චීන රජයෙන් ජනාධිපති ආර්යා ශිරන්ති රාජපක්ෂ මහත්මියට පෞද්ගලික පරිත්‍යාගයක් ලෙස ලැබුණු බව රෝහලේ අධ්‍යක්ෂ වෛද්‍ය රත්නසිරි ඒ. හේවගේ මහතා කීය.එම යන්ත්‍රය ජනාධිපති ආර්යාවගේ ප්‍රධානත්වයෙන් රෝහලේ ස්ථාපිත කිරීම ඊයේ (21) සිදු කෙරිණි.වසර 2020 දී ආසියාවේ හොඳම ළමා රෝහල බවට පත් කිරීමට යන ගමනේදී මේ පරිත්‍යාගය ඉතාම වැදගත් වන බව ද ඔහු ප්‍රකාශ කළේය.රෝහලේ MRI ස්කෑන් යන්ත්‍රයක් නොතිබීම නිසා එම පරීක්ෂණයට යොමු කරන දරුවන් මහ රෝහලටත් ඇතැම් විට පේරාදෙණිය රෝහලටත් යොමු කිරීමට සිදු වේ.මොණරාගල, පොළොන්නරුව වැනි දුර බැහැර ප්‍රදේශවල සිට රෝහලට පැමිණෙන ඇතැම් දරුවන් මේ පරීක්ෂණය සඳහා යොමු කිරීමට සිදු වන අතර එම පරීක්ෂණය පෞද්ගලික ‍අංශයෙන් කර ගැනීමට සිදු වන අවස්ථාවලදී ඔවුන් අසරණ තත්ත්වයට පත් වන්නේ යැයි ද ඒ මහතා පැවැසීය.මේ පරීක්ෂණය පෞද්ගලික අංශයෙන් සිදු කර ගැනීමට රුපියල් 20,000 කට අධික මුදලක් වැය වන බව වෛද්‍ය හේවගේ මහතා ප්‍රකාශ කළේය.MRI ස්කෑන් යන්ත්‍රය රෝහලේ ස්ථාපිත කිරීමෙන් පසුව දිනකට දරුවන් පස් දෙනකු පමණ පරීක්ෂාවට ලක් කළ හැකිය. ඒ අනුව මේ පරීක්ෂණයට යොමු කරන දරුවන්ගේ පොරොත්තු ලේඛනය අඩු කර ගත හැකිය.ශරීර අභ්‍යන්ත‍රයේ පවතින ඕනෑම රෝගයක් හඳුනා ගැනීමට මේ පරීක්ෂණය මඟින් හැකියාවක් ලැබෙන අතර පිළිකා වැනි රෝග මුල් අවස්ථාවේදීම හඳුනා‍ගැනීමෙන් ප්‍රතිකාර ලබාදී සුවපත් කිරීමට ද හැකි වේ.මහ රෝහලට හෝ පේරාදෙණිය රෝහලට මේ පරීක්ෂණය සඳහා දරුවකු යොමු කරන විටදී දරුවාත් සමඟ රෝහල් කාර්ය මණ්ඩලය ද එම ස්ථානයට යා යුතුය. රෝහල් කාර්ය මණ්ඩලයේ පහසුව, කාලය සහ රෝගී දරුවන්ගේ පහසුව සඳහා මේ යන්ත්‍රය වඩාත් වටිනා බව ද වෛද්‍ය හේවගේ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=n1401226</link>
    <topic>මාව කුඩුකාරයෙක් කෙළේ මංගල</topic>
    <author>විජයානි එදිරිසිංහ</author>
    <content>මාතර දිස්ත්‍රික් පාර්ලිමේන්තු මන්ත්‍රී මංගල සමරවීර මහතාගේ සමීපතම හිතවතකු මෙන්ම ඒ මහතාගේ නිවෙසින් රටබීම බෝතල් සොරාගත් බව කියන ෂෙවාන් ප්‍රියංකර නොහොත් “බීච් බෝයි” පෙරේදා (20) පොලිස් මූලස්ථානය වෙත පැමිණ මංගල සමරවීර මහතාට එරෙහිව පැමිණිල්ලක් කරමින් සමරවීර මහතාගෙන් සහ ඔහුගේ අනුගාමිකයන්ගෙන් ජීවිත තර්ජන එල්ල වී ඇතැයි සඳහන් කර තිබේ.මන්ත්‍රීවරයා ෂෙවාන් ප්‍රියංකර සමඟ සමීප සම්බන්ධයක් හරහා ලිංගික වශයෙන් සබඳතා පැවැත් වූ බවත් ඒ සඳහා ඔහු ෂෙවාන්ට මත්පැන් ආදිය දී පොලඹවාගත් බවත් එම ජීවිතයට සම්බන්ධවීම තුළින් තමා සහ තමාගේ පවුල් ජීවිතයද සම්පූර්ණයෙන් විනාශ කළ බවත් එම පැමිණිල්ලේ සඳහන් වෙයි.ෂෙවාන් ප්‍රියංකරට වෙනත් පුද්ගලයකු විසින් මංගල සමරවීර මහතා මුණගැස්සූ දිනයේ සිට වසර කිහිපයක් මංගල සමරවීර මන්ත්‍රීවරයා සමඟ පැවැත් වූ සබඳතාවයේ සියලු තොරතුරු එම පැමිණිල්ලේ සඳහන් වී ඇත.මෙවැනි සමීප සම්බන්ධතාවක් පැවැත් වූ මංගල සමරවීර මන්ත්‍රීවරයා ෂෙවාන් සමඟ පැවැත් වූ සම්බන්ධතාව වෙනත් පුද්ගලයකු සමඟ පවත්වන බැවින් ෂෙවාන් පලවා හැරීම සඳහා ඔහුට එරෙහිව පොලිසියට බොරු පැමිණිලි කර ඇතැයිද කියයි.මේ තත්ත්වය හමුවේ මංගල සමරවීර මහතාගෙන් තමාට පමණක් නොව තම බිරිය සහ දියණියගේ ජීවිතවලට ද තර්ජන එල්ල වී ඇති බව ඔහු පවසයි.ෂෙවාන් ප්‍රියංකරගේ පැමිණිල්ලේ මෙසේද සඳහන් වෙයි. මම විදේශිකයන්ට මාර්ග උපදේශකයෙකු ලෙස රැකියාව කරනවා. ඒ අතර වෙරළේ තිබෙන බීච් පාටිවලට ද සහභාගි වෙනවා.ඒ අතර සුදු ජාතිකයකු සහ මගේ මිතුරකු මාර්ගයෙන් මට මංගල සමරවීර මහතා ඔහුගේ නිවසේ දී හමුවීමට අවස්ථාව ලැබුණා. ඔහු ප්‍රථමයෙන්ම මුණගැසුණු දිනයේ අපට රෙඩ් ලේබල් විස්කි බොන්න දුන්නා. පසුව මාව එම නිවසේ උඩ තට්ටුවට අරගෙන ගියා.එදින රාත්‍රී 12.00 පමණ වෙනතෙක් මංගල සමරවීර මහතා මට නිල් චිත්‍රපට පෙන්නුවා. ඊටපසු මංගල සමරවීර මහතා මා සමඟ සමීප සබඳතාවයක් පැවැත්වූවා. මා ඒ වෙලාවේ හොඳටම මත්පැන් බී සිටියත් ඒ සියල්ල පිළිකුලෙන් වුවද ඉවසුවා.පසුව මගේ පවුලේ විස්තර අහලා රැකියාවක් ලබාදෙන්නත් පොරොන්දු වුණා. නිවසක් කුලියට රැගෙන දීමටත්, බෝට්ටුවක්, මුදල්, ඇපල් අයිෆෝඩ් පරිගණක යන්ත්‍ර, ඇපල් 5 එස් හෝ 4 එස් වර්ගයේ ජංගම දුරකතන, සැම්සුන් ගැලැක්සි කැමරා, සැම්සුන් ටැබ්, ඇපල් අයිෆෝන්, ඇඳුම්, සපත්තු, සෙරෙප්පු, ඔරලෝසු, අවුකණ්ණාඩි, සුවඳ විලවුන් ආදී දෑ මට තෑගි කර තිබෙනවා.ඔහු මේවා දුන්නේ ඔහු සමඟ සමීප සබඳතාව පැවැත්වීම නිසයි. ඔහුගෙන් මට ගැලවීමක් තිබුණේ නැහැ. මේ සම්බන්ධය දැනුණු නිසා බිරිය හා මා අතර ආරවුල් අඩදබර ඇතිවූ බවද ෂෙවාන් ප්‍රියංකරගේ පැමිණිල්ලේ සඳහන් වෙයි.තවද ෂෙවාන් මංගල සමරවීර මහතාගෙන් ඉවත් වී සති දෙක තුනක් සැඟවී සිටියත් කෙසේ හෝ විවිධ අය හරහා තමා ආපසු ගෙන්වා ගත් බවද හේ පවසයි.මංගල සමරවීර මහතා ෂෙවාන්ගේ ජීවිතය මේ ආකාරයෙන් වැරදි දෙයකට පෙලඹවීම නිසා ඔහු මත්කුඩු, මත්ද්‍රව්‍ය, ඇතුළු දේවල්වලට ගොදුරු වී ඇති බවත් පවුල් ජීවිතයද විනාශ වූ බවත්, ඒ සියල්ල සඳහා මංගල සමරවීර මහතා සම්පූර්ණයෙන් වගකිව යුතු බවත් පැමිණිල්ලේ සඳහන් කරයි.එපමණක් නොව දැන් තමාව මංගල සමරවීර මහතා විසින් ප්‍රතික්ෂේප කිරීම නිසා ජීවිතය විනාශ වීම පමණක් නොව ජීවිතයට තර්ජන එල්ල වී ඇති බැවින් ඔහුට එරෙහිව නීතියෙන් ක්‍රියාකරන ලෙසද ඉල්ලා සිටියි.ෂෙවාන් ප්‍රියංකර විසින් පොලිස් මූලස්ථානයට කර ඇති එම පැමිණිල්ල සම්බන්ධයෙන් පොලිස්පති එන්. කේ. ඉලංගකෝන් මහතාගේ උපදෙස් මත විශේෂ පරීක්ෂණයක් සිදු කරන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=n1401227</link>
    <topic>දරුවන්ට කිරි වීදුරුවක් දීමේ ජාතික උත්සවය අද පදවිය මහසෙන් මහ විදුහලේ දී</topic>
    <author>වෝල්ටර් දයාරත්න</author>
    <content>මහින්ද චින්තන ඉදිරි දැක්මට අනුව නිරෝගිමත් පෝෂණයෙන් හෙබි දරු පරපුරක් ජාතියට දයාද කිරීමේ වැඩ සටහනට අනුව පාසල දරුවනට ආහාර ලබාදීමේ ජාතික මහෝත්සවය ඊයේ (21) අනුරාධපුරයේ දී අති මහත් උත්සවාකාරයෙන් පැවැත්විණි.මේ අනුව දරුවනට ආහාර ලබා දීමේ උළෙල අධ්‍යාපන සේවා ඇමැති දුමින්ද දිසානායක මහතා ගේ ප්‍රධානත්වයෙන් ගලෙන්බිඳුණුවැව පඩිකාර මඩුව විජය මහ විදුහලේ දී ඊයේ(21) පැවැති අතර ප්‍රධාන ආරාධිතයා ලෙසට උතුරු මැද පළාත් ආණ්ඩුකාරවර කරුණාරත්න දිවුල්ගනේ මහතා සහභාගී වූහ.මෙම අවස්ථාවට පුනරුප්ථාපන හා බන්ධනාගාර නියෝජ්‍ය ප්‍රතිසංස්කරන නියෝජ්‍ය ඇමැති චන්ද්‍රසිරි ගජධීර, මුතුකුමාරණ පළාත් අධ්‍යාපන ඇමැති කේ.එචි. නන්දසේන යන මහත්වරු ඇතුළු පළාත් සභා ප්‍රාදේශීය සභා මැති ඇමැතිවරු ප්‍රාදේශීය හා අමාත්‍යාංශ ලේකම්වරු සහාභාගී වූහ.මෙහිදී දරුවන්ට කිරි විදුරුවක් දීමේ ජාතික උත්සවය අද (22) පදවිය මහසෙන් මහ විදුහලේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=n1401228</link>
    <topic>ඉල්ලීම් නොදුන්නොත් වර්ජනයක්</topic>
    <author>ශීලා උඩුවර</author>
    <content>ජ්‍යෙෂ්ඨත්ව ලේඛනයට අනුව ස්ථාන මාරුවීම් ලබා නොදීම ඇතුළු ඉල්ලීම් 5 ක් සම්බන්ධයෙන් විසඳුම් නොලැබුණ හොත් දුම්රිය රියැදුරෝ අද (22) වර්ජනයක නිරත වන බව දුම්රිය රියැදුරන්ගේ සංගමයේ සභාපති අයි.ඒ. කේ. දිසානායක මහතා මහතා පවසයි.වර්ජනයක් ඇතිවුවහොත් ඊට මුහුණ දීමට සුදානම් බව දුම්රිය ගමනා ගමන අධිකාරි කාර්යාලය කියයි. ඊයේ සවස් වන තුරුත් ඉල්ලීම් සම්බන්ධයෙන් කිසිදු පියවරක් ගෙන නොතිබූ බවද දිසානායක මහතා සඳහන් කරයි‍..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=n1401229</link>
    <topic>නළු මිහිරි සිරිතිලක බිය ගැන්වූ ‘මෙගාබයිට්’ වැඩසටහන ඉදිරිපත් කරන්නා වැඳ සමාව ගනී</topic>
    <author>කොච්චිකඩේ විශේෂ ඩී. මිහිඳුකුල</author>
    <content>ප්‍රකට චරිතාංග නළුවකු වන මිහිරි සිරිතිලක මහතා සාපරාධී බියගැන්වීමකට ලක්කොට ඔහුගේ බිරිඳගෙන් මුදල් කොල්ලකෑමට උත්සහ කළ බවට චෝදනා ලැබ සිටි පෞද්ගලික රූපවාහිනී නාලිකාවක වැඩසටහන් ඉදිරිපත් කරන්නෙකු ඇතුළු රංගන ශිල්පීන් දෙදෙනකු (21) දා මීගමුව ප්‍රධාන මහේස්ත්‍රාත් ඒ.එම්.එන්.පී. අමරසිංහ මහතා ඉදිරිපිට විවෘත අධිකරණයේදී මිහිරි සිරිතිලක මහතාට වැඳ ආචාර කොට සමාව ලබා ගැනීමෙන් පසු සිද්ධිය සමථයකට පත්විය.මේ සිද්ධියෙන් ‍චෝදනා ලැබ සිටියේ සෙවන හැන්දිගේ සනෝජ් ප්‍රනාන්දු, වර්ණ කුලසුරිය සිල්වා ගුරුගේ පැට්‍රික් මයුරු සහ වර්ණකුලසූරිය චරිත් කාංචන මාලා යන තිදෙනෙකි.කොච්චිකඩේ ප්‍රදේශයේ ඉකුත් අගෝස්තු 1 වෙනිදා පුද්ගලික රූපවාහිනී නාලිකාවක් විසින් විකාශය කරනු ලබන 'මෙගාබයිට්' නැමැති වැඩසටහන වෙනුවෙන් මිහිරි සිරිතිලක මහතාට මරණීය තර්ජනය කරමින් බිරිඳට දුරකථනයෙන් කථා කොට කප්පම් ඉල්ලමින් හා මිහිරි සිරිතිලක මහපාරේ දණ ගස්වමින් ඒ සියල්ල මේ කණ්ඩායම රූපගත කර ඇතැයි කොච්චිකඩේ පොලිසිය සැකකරුවන්ට එරෙහිව ගොනු කළ චෝදනා පත්‍රයේ සඳහන්ය. සිද්ධිය සමථයකට පත් වීමෙන් පසු විත්තිකරුවන් ඇමැතූ ම‍හේස්ත්‍රාත්වරයා නැවත වරක් මෙවැනි දෙයක් නොකරන ලෙස දැන්වීය.අගතියට පත් මිහිරි සිරිතිලක මහතා වෙනුවෙන් නීතිඥ නෙල්සන් පී. කුමාරනායක මහතා පෙනී සිටි අතර කොච්චිකඩේ පොලිසිය වෙනුවෙන් පොලිස් සැරයන් 31866 කරුණාසේන මහතා සහ පොලිස් කොස්තාපල් 31848 සුදත් මහතා ඉදිරිපත් වූහ. විත්තිය වෙනුවෙන් නීතිඥ සඳරැස් රුද්‍රිගු මහතා හා නීතිඥ ප්‍රියංගා ප්‍රනාන්දු මහත්මිය පෙනී සිටින ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=n14012210</link>
    <topic>අයියාගේ කතුරුපහරමල්ලීගේ හිස පසාරු කරයි</topic>
    <author>පණ්ඩුක සමරසේකර</author>
    <content>දෙසොහොයුරන් අතර ඇතිවූ දබරයකදී අයියා එල්ල කළ කතුරු ප්‍රහාරයකින් 14 හැවිරිදි පාසල් සිසුවකුගේ හිස්කබල පසාරුවී ‍‍රෝහල්ගත කර ඇති බව කරාපිටිය රෝහලෙන් වාර්තා වේ.අම්බලන්තොට බැරගම ප්‍රදේශයේ සොහොයුරන් දෙදෙනකු අතර ඇතිවූ මෙම ගැටුමේදී කතුරු ප්‍රහාරයෙන් තාරක කවිදු නමැති මල්ලීගේ හිස්කබලේ අඟල් දෙකක් පමණ ගැඹුරට කිඳාබැස ඇති බව රෝහල් ආරංචිමාර්ග සඳහන් කරයි.මුලින් හම්බන්තොට රෝහලට ඇතුළත් කර ඇති රෝගියා පසුව කරාපිටිය රෝහලට මාරුකර ඇත. මොළයට දැඩි ලෙස හානි සිදුවී ඇති බැවින් ඒ සම්බන්ධයෙන් වැඩිදුර ප්‍රතිකාර කිරීමට මෙසේ කරාපිටිය රෝහලට මාරුකර යැවූ බව රෝහල් ආරංචිමාර්ග සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=n14012211</link>
    <topic>කොළ කැඳ විසවී අකුරණ සහිරා විදුහලේ 38ක් රෝහලට</topic>
    <author>අසේල කුරුළුවංශ සහ මහානාම ගලහිටියාව මහනුවර උතුර විශේෂ</author>
    <content>අකුරණ බුලුගොහොතැන්න සහිරා ජාතික පාසලේ පහ වසර ඉගෙනුම ලබන සිසු සිසුවියන් පිරිසක් කොළ කැඳ පානය කිරීමෙන් රෝගාතුරවී අකුරණ රෝහලට ඇතුළත් කර ඇත.ඊයේ (21) දින මවු පියන් විසින් මේ කොළ කැඳ ලබා දී ඇති අතර, රෝගාතුර වූ සිසුන් 38 දෙනකු රෝහල් ගත කර ඇති බවත්, මේ වන විට ඉන් ඇතැමෙක් ප්‍රතිකාර ගෙන පිටව ගොස් ඇති බවත්, අලවතුගොඩ පොලිසිය පවසයි.අලවතුගොඩ පොලිස්ස්ථානාධිපති පොලිස් පරීක්ෂක නිශාන්ත හෙට්ටිආරච්චි, පොලිස් පරීක්ෂක බී. චන්ද්‍රපාල යන මහත්වරු ඇතුළු පොලිස් නිලධාරීන් පිරිසක් මේ සම්බන්ධයෙන් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=n14012212</link>
    <topic>සතුන් වත්තට බාරදුන් කැස්බෑ පැටවකු මියයයි</topic>
    <author>නුවන් කොඩිකාර</author>
    <content>අධිකරණ නියෝගයකින් කොස්ගොඩ කැස්බෑ සංරක්ෂණ මධ්‍යස්ථානයක සිට දෙහිවල සත්වෝද්‍යානයට බාරදෙනු ලැබූ කැස්බෑවන් සිව්දෙනාගෙන් එක කැස්බෑවකු ඊයේ (21) මරණයට පත්ව තිබේ.පසුගියදා මෙලෙස අධිකරණ නියෝගකින් කුඩා සුදු කැස්බෑවන් දෙදෙනකු හා ලොකු කැස්බෑවන් දෙදෙනකු සත්වෝද්‍යානයට බාරදුන් බව දෙහිවල සත්වෝද්‍යාන ආරංචි මාර්ග පවසයි.සත්වෝද්‍යානයට ගෙන ආ දින පටන් මෙම කැස්බෑ පැටවා ‍කිසිදු ආහාරයක් නොගත් බවත් යම් කිසි අසනීප තත්ත්වයකින් පසුවන්නට ඇති බවත් එම ආරංචිමාර්ග ප්‍රකාශ කරයි.‍.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=n14012213</link>
    <topic>ගල් රෝලට යටවී මිය ගිය ආනන්ද සිසුවාගේ සිරුර පියාට භාරදෙයි</topic>
    <author>සිරිසේන රාජපක්ෂ</author>
    <content>කොළඹ ආනන්ද විද්‍යාලයීය ක්‍රීඩාංගණයේදී ගල්රෝලකට යටවී මියගිය ශිෂ්‍යයාගේ මෘත ශරීරය ඔහුගේ පියා වෙත භාරදීමට නියම කළ මාලිගාකන්ද වැඩබලන මහේස්ත්‍රාත් ඩෙන්සීල් ලොයිඩ් ග්‍රේ මහතා මරණය පිළිබඳ පශ්චාත් පරීක්ෂණය පවත්වන ලෙස අධිකරණ වෛද්‍යවරයාට ඊයේ (21) නියම කළේය.ම‍හේස්ත්‍රාත්වරයා මේ නි‍යෝගය කරනු ලැබුවේ මරණය සම්බන්ධ මහේස්ත්‍රාත් පරීක්ෂණය ඊයේ මාලිගාකන්ද අධිකරණය හමුවේ කැඳවූ අවස්ථාවේදීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=n14012214</link>
    <topic>පියා නෙමෙයි මෙයා අනේඅපේ අංකල් කෙනෙක් නේ</topic>
    <author>- තෙන්නකෝන් කුලසේකර</author>
    <content>රාජාංගණයේ වෙසෙන මේ පියා ගේ වයස අවුරුදු හැත්තෑවකි. දරුවන් නව දෙනෙකි. ගොවිතැන් බත් කරමින් දරු පවුල ජීවත් කරවයි.පියා ගේ දුක් මහන්සියේ මල් ඵල ගන්වමින් ලොකු පුතා උපාධි ගුරුවරයෙකු බවට පත්වී දැන් වසර හත අටක් ගතව ගොසිණි.උපාධි ගුරුවරයකු වන පුතා කුරුණෑගල ප්‍රදේශයේ විදුහලක සේවය කරයි. එම ප්‍රදේශයෙන් ම විවාහයක් කරගෙන සිටින ඔහු දැන් දරු සුරතල් බලමින් සිටී. වසර දෙක තුනකට වරක් හෝ මව්පියන්ගේ හෝ සහෝදර සහෝදරියන්ගේ දුක සැප බැලීමට ගම ට නොයයි.දිනක්, රාජාංගණ ප්‍රදේශයේ ගොවියකු අසනීප වී කුරුණෑගල රෝහලේ ප්‍රතිකාර ලබන බව පියා ට ආරංචි වී ඔහු බැලීමට එහි ගියේය. ලෙඩා බැලීමෙන් පසුව, කලෙකින් නොදුටු තම පුතා දැක ඔහුගේ සුවදුක් විමසා බැලීමට පියා ට වුවමනා විය. ඔහු පුතා සේවය කරන විදුහලට ගියේය. මහලු පියා තමන්ට නොදන්වා හදිසියේම තම විදුහලට පැමිණීම ගැන පුතා කෝපයට පත්විය. ඔහු, “ඇයි ආවේ?” කියා පියාගෙන් අසා සිටියේය.ඒ අවස්ථාවේදී එතැනින් ගමන් කරමින් සිටි ගුරුවරුන් දෙදෙනෙකුට මෙය කන වැකිණි. මොහොතකට නතර වූ ඒ දෙදෙන ආපසු හැරී මහල්ලා සහ තරුණයා දෙස බැලූහ.මඳ අපහසුතාවට පත් වූ තරුණයා ඔවුන් දෙස බලා මෙසේ කියා සිටියේය.“මේ අපේ ගමේ අංකල් කෙනෙක්.”මෙයින් පියා ට ඇතිවූයේ බලවත් සිත් වේදනාවකි. කිසිවක් නොදොඩා එතැනින් පිටත් වූ පියා ආපසු නිවසට පැමිණ පුතා ගේ තරම තමාගේ බිරිඳටත් අනෙක් දරුවන්ටත් කියා සිටියේ කඳුළු වගුරුවමිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=n14012215</link>
    <topic>වරප්‍රසාද නොලබන දරුවන්ට ඉහළමඅධ්‍යාපන වරප්‍රසාද ලබා දීම අපේක්ෂාවයි</topic>
    <author> චින්තා රණසිංහ</author>
    <content>මේ රටේ වරප්‍රසාද නොලබන දරුවන්ට ඉහළ අධ්‍යාපන වරප්‍රසාද ලබා දීම වෙනුවෙන් පළාත් සභා මට්ටමින් කළ හැකි උපරිම සේවාව සැළසීම තමාගේ මූලික අපේක්ෂාව බව ශ්‍රී ලංකා නිදහස් පක්ෂයේ මැදකොළඹ සම සංවිධායිකා හිරුණිකා ප්‍රේමචන්ද්‍ර මෙනවිය ප්‍රකාශ ක‍ළාය.වත්මන් රජය යටතේ ළමා, මිතුරු හා‍ මහින්දෝදය පාසල් වැඩසටහන් ක්‍රියාත්මක කිරීමත් සමග දිවයිනේ ප්‍රධාන පාසල්වල ඇති වරප්‍රසාද අනෙකුත් ප්‍රදේශවල දරුවන්ට ලැබී‍මේ ප්‍රවනතාවයක් ඇති වී තිබෙන බව සඳහන් කළ හිරුණිකා මෙනවිය, අධ්‍යාපන ඇමැති බන්ධුල ගුණවර්ධන මහතා සමඟ සාකච්ඡා කොට පාසල් පද්ධතියේ සංවර්ධනය වෙනුවෙන් කටයුතු කරන බව ද කීවාය.සිය පියාගේ ඝාතනය වූ අවස්ථාවේ මාධ්‍ය හරහා තමන් ලැබූ ප්‍රසිද්ධිය හේතුවෙන් හෝ තමා දේශපාලඥයෙකුගේ දියණියක වීම හේතුවෙන් මැතිවරණයට ඉදිරිපත් නොවූ බව ද ප්‍රේමචන්ද්‍ර මෙනවිය සඳහන් කළාය.ලංකා තරුණ සංවිධාන ජාලය සංවිධානය කළ මාධ්‍ය හමුවක දී හිරුණිකා ප්‍රේමචන්ද්‍ර මෙනවිය ඊයේ (21) මේ අදහස් පළ කළා ය. එම ජනප්‍රියත්වය හේතුවෙන් මේ වන තෙක් තමාගේ දේශපාලන අරමුණු හෝ ප්‍රතිපත්ති සම්බන්ධයෙන් කිසිවෙකු ප්‍රශ්න නොකිරීම සම්බන්ධයෙන් හිරුණිකා මෙනවිය කණගාටුව පළ කළ අතර සිය පියාගේ ඝාතන සිද්ධිය පාදක කොට ගනිමින් තමා දේශපාලනයට නොපැමිණි බව ද ප්‍රකාශ කළාය.එම සිදුවීම සිය දේශපාලන ගමන් මගට සම්බන්ධ කර ගැනීමට කිසිඳු අදහසක් නොමැති බවත් සිය පියාගේ යහපත් දේශපාලන ප්‍රතිපත්ති ආදර්ශයට ගනිමින් මේ රටේ දේශපාලන ගමන් මග වෙනස් කිරීම තමාගේ අරමුණ බවත් ඇය ප්‍රකාශ කළා‍ය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=r1401221</link>
    <topic>ත්‍රීරෝද රථ රියැදුරු බඩුත් සමඟ කොටු</topic>
    <author>@ අනුරාධපු මධ්‍යම විශේෂ</author>
    <content>ජනාධිපති මහින්ද රාජපක්ෂ මහතාගේ විශේෂ සමාව යටතේ නිදහස් වී සිටින සුමතිපාල නොහොත් හිතුමතේ ජීවිතේ යන නමින් හඳුන්වන පුද්ගලයාට අනුරාධපුර ප්‍රධාන දුම්රිය ස්ථානය අසල දී පහර දී ඔහු සතු වූ දේපළ පැහැරගත් ත්‍රීරෝද රථ රියදු‍රකු අනුරාධපුර මූලස්ථාන පොලිසියේ නඩු හා වරෙන්තු අංශයේ ස්ථානාධිපතිවරයා ඇතුළු නිලධාරීන් විසින් ඊයේ 21 සවස අත්අඩංගුවට ගෙන ඇත.1975 වර්ෂයේ දී මිනිමැරීමේ චෝදනා 04ක් සම්බන්ධයෙන් එල්ලා මරා දැමීමට නියමිතව සිටි හිතුමතේ ජීවිතය නැමැති සිරකරුට එවකට හිටපු ජනාධිපති විලියම් ගොපල්ලව මහතා විසින් මරණ දඬුවම අත්හිටවා වසර 90ක සිර දඬුවමකට යටත් කෙරුණි. ඉන් ‍ අනතුරුව වර්තමාන ජනාධිපති මහින්ද රාජපක්ෂ මහතා විසින් සුමතිපාල නොහොත් හිතුමතේ ජීවිතය නැමැති සිරකරුට ජනාධිපතිවරයාගේ උපන් දිනය දා සමාව ලබා දුන්නේය.ඒ අනුව සුමතිපාල නොහොත් හිතුමතේ ජීවිතය සිරකරුට 2013 නොවැම්බර් මස 24 වන දා සියලු චෝදනාවලින් නිදොස් කොට නිදහස් කළ අතර ඔහුට මේ වසරේ පෙබරවාරි මස 04 වනදා ජනාධිපතිතුමා විසින් ත්‍රිරෝද රථයක් ද ප්‍රදානය කිරීමට නියමිතව තිබේ. ඒ අනුව සුමතිපාල මහතාට කොළඹ පිහිටි අරලියගහ මන්දිරයට ගොස් ජනාධිපතිතුමා හමුවීමට අවස්ථාව ලබා දී තිබුණි.පසුගිය 19 වනදා සුමතිපාල මහතා අනුරාධපුර දුම්රිය ස්ථානයෙන් රාත්‍රී තැපැල් දුම්රියෙන් කොළඹ බලා පිටත්ව යෑමට පැමිණ සිටියදී ත්‍රිරෝද රථ රියදුරෙකු විසින් ඔහුට පහර දී ඔහු සතුව තිබූ ඔහුට සුවිශේෂී වටිනාකමක් ඇති යතුරු කැරැල්ලක් සහ ලිපි ලේඛණ සියල්ල පැහැරගෙන පහර දී ඔහුට තුවාල සිදුකර පලාගොස් ඇත. 57 වියේ පසුවන සුමතිපාල නොහොත් හිතුමතේ ජීවිතය මහතා පහරකෑමෙන් තුවාල ලබා ඇති අතර ඔහු පහර කෑම සම්බන්ධයෙන් අනුරාධපුර මූලස්ථාන පොලිසියට පැමිණිල්ලක් ද කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=r1401222</link>
    <topic>අම්මයි - පුතයි හවුලේහෙරොයින් විකුණා අසුවෙයි</topic>
    <author>මාතර සමූහ - ඩබ්ලිව්. පී. ධර්මසේන</author>
    <content>මිරිස්ස ප්‍රදේශයේ හෙරොයින් ජාවාරමේ යෙදුණු මව සහ පුතකු මාතර කොට්ඨාස දූෂණ මර්දන අංශය විසින් අත්අඩංගුවට ගෙන ඇත. මේ දෙදෙනා ළඟ තිබී හෙරොයින් මිලිග්‍රෑම් 680 ක් ද පොලිසිය මගින් අත්අඩංගුවට ගෙන ඇත.අත්අඩංගුවට ගෙන ඇති 22 හැවිරිදි පුතා විසින් කොළඹට ගොස් හෙරොයින් ගෙනවිත් විකිණීම සඳහා මවට ලබා දෙන අතර දීර්ඝ කාලයක් තිස්සේ මව සහ පුතා මේ ව්‍යාපාරය සිදුකර ඇත.පොලිසිය 20 වන දින සවස මේ නිවස වටලන විට 57 හැවිරිදි මව ගැණුම්කාරයකුට හෙරොයින් විකුණන අවස්ථාවේ පොලිසියට හසුවී ඇති අතර හෙරොයින් මිලිග්‍රෑම් 30 ක් සමඟ ගැණුම්කරුවා ද පොලිසිය මගින් අත්අඩංගුවට ගෙන ඇත.මවගේ ළඟ හෙරොයින් මිලිග්‍රෑම් 130 ක් ද, පුතාගේ ළඟ හෙරොයින් මිලිග්‍රෑම් 550 ක් ද, තිබී ඇත. සැකකරුවන් තිදෙනා 21 වන දින මාතර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි.උ. පො. ප. උදිත කුමාර, පො. සැ. (55804) ප්‍රියංකර, (21597) රණවීර, (5244) විතාන, පො. කො. (55836) ක්‍රිෂාන්ත, (68478) සංජීව, (72699) සිසිර, (13310) ජානක, (86517) නිරංජන, (13419) ආරියවංශ, කා. පො. කො. (1729) දිල්රුක්ෂි යන නිලධාරීන් මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=r1401223</link>
    <topic>කැස්බෑ බිත්තර ළඟ තිබුණාට දඩ</topic>
    <author>දිලීප් නිශ්ශංකබළපිටිය සමූහ</author>
    <content>කැස්බෑ බිත්තර එකසිය පනස් හතක් නීති විරෝධීව ළඟ තබා ගෙන සිටි පුද්ගලයකු අම්බලන්ගොඩ පොලීසිය විසින් අත්අඩංගුවට ගෙන බළපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව සැකකරු චෝදනාවට වරද පිළිගැනීම නිසා රුපියල් හැටදහසක දඩයක් නියම කර එම දඩය නොගෙවන්නේ නම් මාස දෙකක සිර දඩුවමක් ද මහේස්ත්‍රාත්වරයා නියම කළේය.එසේ දඩ නියම කරන ලද්දේ අකුරළ, කහව පදිංචි අයකුටය. අධිකරණයට ඉදිරිපත් කළ කැස්බෑ බිත්තර 157 හික්කඩුව වන ජීවි අංශයට භාර දෙන ලෙස නියෝග කළේය.අම්බලන්ගොඩ පොලීසිය සැකකරු අධිකරණයට ඉදිරිපත් කර තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=r1401224</link>
    <topic>පැය හතරක වාහන තදබදයක්</topic>
    <author>සීගිරිය විශේෂ</author>
    <content>දන්සල් දෙන පොදු ඉඩමක් සහ ගම්මානයට යන මාර්ගයක් දේශපාලන හිතවත්කම් මත ව්‍යාපාරිකයන් හය‍ෙදනකුට බෙදාදුන්නේ යැයි පවසමින් ගලේවෙල දේවහූව ගල්බොක්කයාය ගම්වාසීහු ගලේවෙල කැකිරාව ප්‍රධාන මාර්ගය හරස් කරමින් පෙරේදා (20) විරෝධතාවක නිරත වූහ.මේ හේතුව නිසාවෙන් මාර්ගයේ ගමනාගමන කටයුතු සඳහා පෙ. ව. 9.00 සිට පස්වරු 1.00 දක්වා බාධා එල්ල විය.ගලේවෙල ප්‍රාදේශීය ලේකම් කාර්යාලයේ තාවකාලික බලපත්‍රයක් මත මේ ව්‍යාපාරිකයන්ට ලබා දී ඇති බව එම ව්‍යාපාරිකයෝ පැවැසූහ. ඒ අනුව ඔවුන් එම ස්ථානය් ව්‍යාපාරික ගොඩනැගිලි ඉදිකිරීම් පටන්ගෙන තිබේ.විරෝධතා බැනර් ප්‍රදර්ශනය කරමින් ප්‍රධාන මාර්ගයට කොට දමා හරස් කර ටයර් පුලුස්සා අනවසර ඉදිකිරීම් ඉවත් කරන තුරු උද්ඝෝෂණය අත් නොහරින බව කියමින් ඔවුහු විරෝධතාවයේ නිරත වූහ.පසුව ගලේවෙල පොලිසි‍ෙය් ස්ථානාධිපතිවරයා සහ ගලේවෙල ප්‍රාදේශීය ලේකම් කාර්යාලයේ නියෝජියින් පිරිසක් පැමිණ තත්ත්වය පාලනය කිරීමට උත්සාහ කළද උද්ඝෝෂකයන් ඉවත් නොවූ අතර ඉඩම අල්ලාගෙන සිටින පිරිස් ද එම ඉඩමෙන් ඉවත් නොවූහ.ඉඩම් හා ඉඩම් සංවර්ධන ඇමැති ජනක බණ්ඩාර තෙන්නකෝන් මහතා එම ඉඩම කොටස් ලබාදෙන ලෙසට ලිඛිතව දැනුම් දී ඇති බව එම ව්‍යාපාරිකයෝ නිලධාරින්ට මෙන්ම උද්ඝෝෂකයන්ටද එහිදී කීහ.පසුව පිරිස තවදුරටත් උද්ඝෝෂණය උණුසුම් තත්ත්වයකට පත් කළහ‍ ඇමැති ජනක බණ්ඩාර තෙන්නකෝන් මහතා ගලේවෙල පොලිසියේ ස්ථානාධිපති පොලිස් පරීක්ෂක රුක්ෂාන් පෙරේරා මහතාට දැනුම් දී එසේ රජයේ ඉඩම් බලහත්කාරයෙන් අල්ලාගෙන ඉදිකිරීම් කැර ඇතිනම් ඒවා ඉවත් කරන ලෙසට අදාළ පුද්ගලයන්ට දන්වන ලෙසටය.ඒ අනුව පිරිස උද්ඝෝෂණය නවතා අනවසර ගොඩනැගිල්ල ඉවත් කරන තුරු පැත්තකට වී සිටියහ. පොලිසිය හා ප්‍රාදේශීය ලේකම් කාර්යාලයෙන් පැමිණි පිරිස ඉදිකිරීම් කළ අයට නියෝග කළේ වහාම එම ඉදිකිරීම් ඉවත් කරගන්නා ලෙසයි.එම ගොඩනැගිලි ඉවත් කරගත් පසු පිරිස උද්ඝෝෂණය සම්පූර්ණයෙන් නවත්වනු ලැබූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=r1401225</link>
    <topic>පොලිස් ඇඳුමෙන් ඇවිත් රන් අබරණ කොල්ලකාලා</topic>
    <author>කුරුණෑගල මධ්‍යම විශේෂ</author>
    <content>පොලිස් නිල ඇඳුමෙන් සැරසුණු ‍ෙකාල්ල කල්ලියක් පෙරේදා (20) සවස නාරම්මල ප්‍රදේශයේ නිවෙසකට ඇතුළු වී නිවැසියන් බියවද්දා රුපියල් 1,10,000ක් පමණ වටිනා රන් ආභරණ පැහැරගෙන ගොස් ඇත.අපි පොලිසියෙන් ලයිසන් නැති තුවක්කුවක් තිබෙන බවට පොලිසියට පැමිණිල්ලක් ලැබී තිබෙනවා. අපට නිවෙස සෝදිසි කරන්න ඕනෑ කියමින් ගිනි අවියක් එල්ල කොට ඔවුන් බියවද්දා අල්මාරිය අරවා ගෙන එහි සඟවා තිබූ රන් භාණ්ඩ පැහැරගෙන ගොස් ඇත.දැනට මාස දෙකකට පමණ උඩදී මෙවැනිම කණ්ඩායමක් වාරියපොළ, හෙට්ටිපොළ, කොබෙයිගනේ, නිකවැරටිය යන ප්‍රදේශවල නිවෙස් කීපයක්ම කොල්ලකා ඇති බැව් මේ පිළිබඳව පරීක්ෂණ පවත්වන නාරම්මල පොලිසිය පවසයි.කොල්ල කල්ලියේ නායකයා යැයි කියනු ලබන පුද්ගලයා මෑතදී හිරෙන් නිදහස් වූ අයෙක් බවට තොරතුරු ලැබී ඇති අතර සැකකරුවන් පොලිස් අත්අඩංගුවට ගැනීම සඳහා පුළුල් පරීක්ෂණයක් පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=r1401226</link>
    <topic>සූර්වූ ස්වාමියාගෙන් බල්ලාටමස් කුට්ටි සංග්‍රහයක්</topic>
    <author>ජාඇළ මධ්‍යමලෙස්ලි පෙරේරා</author>
    <content>ජාඇළ ප්‍රදේශයේ එක්තරා මංගල උත්සවයකට සහභාගි වූ පිරිසක් හොඳ හැටි අල්ලාප සල්ලාපයේ යෙදෙමින් අඩි පුඩි ගසා සිංදු කියමින් විනෝද වූහ.මේ අතර විනෝද සාජ්ජයේ එම නිවසේ කිට්ටුව වෙසෙන ඥාතියකු විය. ඔහු ‍හොඳ හැටි සූර්වී සිටි නිසාවෙන් නිවෙස් හිමියා ඔහුට ආහාර පාර්සලයක්ද ඔතාගෙන ඔහුගේ නිවසට ඇරලවීමට අඬ ගසා ඇත. එවිට කව්ද මචං මට වෙරි කියන්නේ දීපං තව ෂොට් එකක් වන් ෆෝද රොඩ් කියලා කියමින් තවත් ෂොට් එකක් කටේ හලා ගත්තේය.මචං මගෙ බල්ලටත් බත් ටිකක් ඔතා දීපන්කෝ යැයි වැනි වැනි කීවේය.සත්ව කරුණාවට බෙහෙවින්ම ලැදි නිවෙස්හිමියා උත්සවයේ ඉතිරි පිතිරි මස්කටුත් සමඟ බත් පාර්සලයක් ඔතා ඔහුව වත්තන් කරගෙන නිවෙසට ඇරැලවීය.මචං මේ මේසය උඩ තියෙන්නේ උඹේ බත් පාර්සලය. එතකොට ටීපෝව උඩ තියෙන්නේ බල්ලගේ බත් එක හොඳද එහෙනම් උඹත් කාලා බල්ලටත් දීලා බුදිය ගනින් මං යනවා යැයි කී විට මිත්‍රයා වැනි වැනි ඒයි මචං උඹට තනියම ගියෑකිද කියා නිවසේ ගේට්ටුව ගාවට ඇරලවා මිත්‍රයාව සිප වැළඳගෙන නැවත නිවෙසට ආවේ බත් පාර්සලය ගෙන කෑමටය.ටීපෝව මත තිබු බත් ටික කාලා මේසය මත තිබු බත් පාර්සලය ගෙන බොබී බොබී ඉඳා කියා බල්ලට දැම්මේය.කිසිදාක නොකෑ දිව්‍යම ආහාරයක් ලෙස බල්ලා හව් හව් කියා බත් ටික කා කෙළෙහිගුණට නැට්ටද වැනුවේය.මේ අතර නිවෙසට පැමිණි බිරියට චෝදනා එල්ල කරමින් මුං බල්ලන්ට වගේනේ මට බත් එවලා තියෙන්නේ හරි හමන් මස් කෑල්ලක්වත් දාලා නැහැයි කියද්දි කාරණය වටහාගත් ඇයට සිනහව නතර කරගත නොහැකිව හොඳ බත් එක බල්ලට දී බල්ලගේ බත් එකනේ ඔයා කාලා තියෙන්නේ කී විට ඔහුට තරු විසිවුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=s1401226</link>
    <topic>අධිෂ්ඨානශීලී ශ්‍රී ලංකා පාපන්දු ක්‍රීඩකයෝ අවසන් පූර්ව වටයට සුදුසුකම් ලබති</topic>
    <author>ප්‍රින්ස් ගුණසේකර ඉන්දියාවේ ගෝවේ සිට...</author>
    <content>ලුසෆෝනියානු ක්‍රීඩා උළෙලට එක්ව සිටින ශ්‍රී ලංකා පාපන්දු ක්‍රීඩකයන්ගේ අධිෂ්ඨානශීලී ක්‍රීඩා විලාශය හේතුවෙන් සාඕ ටෝමෝ කණ්ඩායම සමග ඊයේ පැවැති තරගයේ අවසන් මිනිත්තුවේදී අවසන් පූර්ව වටයට සුදුසුකම් ලැබීමේ වාසනාව උදාවුණි.අප්‍රිකානු රටක් වන සාඕ ටෝමෝ කණ්ඩායම තරගයේ සියලු අණසක පතුරවමින් ගෝල් 1-0ක් ලෙස ඉදිරියෙන් සිටිද්දී 67වැනි මිනිත්තුවේදී පිටියට ආදේශ ක්‍රීඩකයෙකු ලෙස කැඳවූ ජොහාර් මොහොමඩ් සර්වාන් 91 වැනි මිනිත්තුවේදී ප්‍රතිවාදී දැල් රකින්නා මුලා කරමින් ඉදිරියට පන්දුව රැගෙන ශ්‍රී ලංකාවට අවශ්‍යම තරගය 1-1ක් ලෙස ජය පරාජයෙන් තොරව නිමා කළේය.කොළඹ සහිරා විදුහලේ අධ්‍යාපනය ලබන මොහෙමෙඩ් සර්වාන් ජාවලේන් ක්‍රීඩා සමාජයට ක්‍රීඩා කරන 17 හැවිරිදි වියෙහි පසුවන දක්ෂ ක්‍රීඩකයෙකි. ඔහු පිටියට ආදේශ කළ පසු කණ්ඩායමට ජීවයක් එක්වූ අතර 80 වැනි මිනිත්තුවේදී ගෝල් කණුව ඇතුළටම පන්දුව යොමු කළද එය ‘ඕෆ් සයිඩ්’ බවට විනිසුරු තීන්දු කළ හෙයින් බලාපොරොත්තු සුන්වී ගියේය.ශ්‍රී ලංකා පාපන්දු ඉතිහාසයේ අප්‍රිකානු රටක ජාතික කණ්ඩායමක් හමුවූ පළමු අවස්ථාව මෙයවූ අතර සාඕ ටෝමෝ පිලට එරෙහිව 21න් පහළ කණ්ඩායමක් දක්ෂතා දැක්වීමද විශේෂත්වයකි. මේ තරගාවලියේ අවසන් පූර්ව තරග 25 හා 26 වැනි දිනවල පැවැත්වෙන අතර එහිදී ශ්‍රී ලංකාවට, ඉන්දියාව හෝ මොසැම්බික් යන කණ්ඩායම් දෙකෙන් එකක් හමුවනු ඇත.තරගයේ 29වැනි මිනිත්තුවේදී සාඕ ටෝමෝ පිළේ ගැස්ටෝ පැට්රිකෝ ගෝලයක් ලබා තම කණ්ඩායම ඉදිරියට ගෙන ගිය අතර සර්වාන් පිටියට පැමිණෙන තුරු ශ්‍රී ලංකා ක්‍රීඩකයෝ ආරක්ෂක ක්‍රමවේද අනුගමණය කොට පසුපසට ක්‍රීඩා කළහ. තරගයේ 70වැනි මිනිත්තුව පසුවෙද්දී සාඕ ටෝමෝ ක්‍රීඩකයන්ගේ කායික ශක්තිය තරමක් හීනවී ගොස් වෙහෙසකර තත්ත්වයක් පෙන්නුම් කළහ.අවසන් මිනිත්තු කිහිපයේදී ශ්‍රී ලංකා ක්‍රීඩකයන් අමුතු පිඹිදීමකින් කඩි ගුලක් අවිස්සුනා මෙන් විය.තරගයෙන් අනතුරුව ශ්‍රී ලංකා පුහුණුකරු සම්පත් පෙරේරා මහතා පැවැසුවේ නියමිත වේලාවට අවශ්‍යම ක්‍රීඩකයන් ආදේශ කළ හෙයින් මේ තරගය ජය පරාජයෙන් තොරව නිමා කළ බවයි.“සාඕ ටෝමෝ ක්‍රීඩකයන් හරිම වේගවත්. කළු ජාතික ශක්තිමත් ක්‍රීඩකයන් නිසා අපට පළමු භාගයේදී වැඩි පීඩනයක් එල්ල වුණා. එහෙත් අපේ ක්‍රීඩකයන් තරගය අත්හැරි‍යේ නැ. මම කල්යල් බලා යෙදු උපක්‍රමය සාර්ථක වුණා” ශ්‍රී ලංකා පුහුණුකරු පැවැසීය. මේ තරගයේදී ශ්‍රී ලංකා පිලේ ක්‍රීඩකයන් සිවුදෙනෙකුට හා සාඕ ටෝඒ ක්‍රීඩකයන් දෙදෙනෙකුට කහ කාඩ්පත් අවවාද ලැබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=s1401221</link>
    <topic>ශ්‍රී ලංකාවට වසරේ මුල්ම ජාත්‍යන්තර පදක්කම්ටේබල් ටෙනිස් ක්‍රීඩක ක්‍රීඩිකාවෝ දිනා දෙති</topic>
    <author>ප්‍රින්ස් ගුණසේකරඉන්දියාවේ ගෝවේ සිට....</author>
    <content>ශ්‍රී ලංකාවට නව වසරේ මුල්ම ජාත්‍යන්තර පදක්කම දිනා දීමට ශ්‍රී ලංකා ටේබල් ටෙනිස් ක්‍රීඩක ක්‍රීඩිකාවෝ පෙරේදා සමත් වූහ. 3වැනි ලුසෆෝනියානු ක්‍රීඩා උළෙලේදී ඉෂාරා මධුරංගි, නුවනි නවෝද්‍යා විතානගේ හා එරන්දි වරුසවිතාන ටේබල් ටෙනිස් කාන්තා කණ්ඩායම් තරගයේදී ශ්‍රී ලංකාවට රිදී පදක්කම දිනා දුන් අතර පිරිමි ටේබල් ටෙනිස් කණ්ඩායමට ක්‍රීඩා කළ රොහාන් සිරිසේන, නිර්මල ජයසිංහ හා ඉමේෂ් රණසිංහ ලෝකඩ පදක්කම දිනා දුණි.ඉන්දියාවේ ගෝවේ හී පෙඩම් ගෘහස්ථ ක්‍රීඩාංගණයේදී ශ්‍රී ලංකාව මෙලෙස දස්කම් දක්වද්දී කාන්තා කණ්ඩායම් තරගයේ රන් පදක්කම ඉන්දියාව හා ලෝකඩ පදක්කම මැකාවෝ රාජ්‍යය දිනා ගත්හ.වසර 2006දී කොළඹ පැවැති දකුණු ආසියානු ක්‍රීඩා උළෙලට පසුව ටේබල් ටෙනිස් ක්‍රීඩාවෙන් ශ්‍රී ලංකාව පදක්කමක් දිනාගත් පළමු අවස්ථාව මෙය වීමද විශේෂත්වයකි. ශ්‍රී ලංකා ක්‍රීඩිකාවෝ මුල්ම තරගයේදී මැකාවෝ පිල 3-1කින් පරාජය කළ අතර දෙවැනි තරගයේදී 3-1ක් ලෙස ඉන්දියාව හමුවේ පරාජය වුණි.තෙවැනි තරගයේදී පෘතුගාලය හමුවේ 2-3ක තියුණු පරාජයක් ලැබූ ශ්‍රී ලංකාව අවසන් තරගයේදී ඇන්ගෝලාව පරදා 3-0ක විශිෂ්ට ජයක් ලැබූ හෙයින් රිදී පදක්කම සතු කර ගැනීමේ වාසිය අත් කර ගත්තේය. ශ්‍රී ලංකා පිරිමි කණ්ඩායම ලෝකඩ පදක්කම දිනා ගත්තේ තරග වට 3-1කින් ඇන්ගෝලාව පරාජය කරමිණි. රොහාන් සිරිසේන හා නිර්මල ජයසිංහ සමග එක්ව සිටි උදය රණසිංහ මහනුවර විද්‍යාර්ථ විදුහලේ තවමත් ඉගෙනුම ලබන සිසුවෙකි.ශ්‍රී ලංකා ටේබල් ටෙනිස් ජාතික ශූරියද වන ඉෂාරා මධුරංගී අම්බලන්ගොඩ දේවානන්ද විදුහලෙන් ක්‍රීඩාවට පිවිස දැන් ශ්‍රී ලංකා ගුවන් හමුදාවේ සේවය කරයි. නුවනි නවෝද්‍යා හා එරන්දි වරුෂවිතාන තවමත් පාසල් අවධියේ පසුවන අතර අම්බලන්ගොඩ ධර්මාශෝක විදුහලේ අපොස උසස් පෙළ හදාරති. තරගයෙන් අනතුරුව කණ්ඩායම් නායිකා ඉෂාරා මධුරංගි පැවැසූවේ ටේබල් ටෙනිස් ක්‍රීඩාව ශ්‍රී ලංකාවේ ක්‍රීඩා ලෝලීන්ට අමතකවී යන යුගයක නව ජීවයක් මේ ජයග්‍රහණයත් සමග ලැබූ බවයි.“අපට කාලයක් තිස්සේ ජයග්‍රහණ ලබා ගන්න බැරි වුණා. මේක අපි බලාපොරොත්තුවූ ජයග්‍රහණයක් නොවෙයි. ඒකට හේතුව අනෙක් කණ්ඩායම් අපට වඩා ලෝක ශ්‍රේණිගත කිරීමේ ඉදිරියෙන් ඉන්නේ.නමුත් අපේ කැපවීම හා තදබල උවමනාව ජයග්‍රහණයට හේතු වුණා. ජාතික පුහුණුකරු පී.ඩී.රත්නසිරි මහතා හා පිරිමි කණ්ඩායමේ ක්‍රීඩකයන්ගේ දිරි ගැන්වීම අපට ශක්තියක් වුණා” මධුරංගී පැවැසුවාය.මේ අතර පළමු තරගයේදී මැකාවෝ පිල 1-0කින් පැරදවූ ශ්‍රී ලංකා පාපන්දු පිලට නැඟෙනහිර ටිමෝර පිල ඊයේ මුණ ගැසීමට නියමිතය. මේ තරගයෙන් ජයගතහොත් ශ්‍රී ලංකා පාපන්දු පිලට අවසන් පූර්ව වටයට පිවිසීමේ බලාපොරොත්තු ඇති කර ගැනීමට හැකියාව උදාවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=s1401222</link>
    <topic>විස්සයි20 ලෝක කුසලානයට30 දෙනකුගේ සංචිතයක්</topic>
    <author>වර්නන් ගුණසේකර</author>
    <content>බංග්ලාදේශයේ පැවැත්වීමට නියමිත 2014 විස්සයි20 ලෝක කුසලාන ක්‍රිකට් තරගාවලිය සඳහා 30 දෙනෙකු ගෙන් සමන්විත සංචිතයක් ජාතික ක්‍රිකට් තේරීම් නිළධාරීන් විසින් පෙරේදා නම් කර තිබේ.එම සංචිතය මෙසේය. දිනේෂ් චන්දිමාල්, තිලකරත්න ඩිල්ෂාන්, කුසල් ජනිත් පෙරේරා, මහේල ජයවර්ධන, කුමාර් සංගක්කාර, ඇන්ජලෝ මැතිව්ස්, ලහිරු තිරිමාන්න, උපුල් තරංග, අශාන් ප්‍රියන්ජන්, කිත්රුවන් විතානගේ, ඇන්ජලෝ පෙරේරා, ලසිත් මාලිංග, නුවන් කුලසේකර, තිසර පෙරේරා, සුරංග ලක්මාල්, ශමින්ද එරංග, ධම්මික ප්‍රසාද්, නුවන් ප්‍රදීප්, දිල්හාර ලොකුහෙට්ටිගේ, සචිත්‍ර සේනානායක, රංගන හේරත්, අජන්ත මෙන්ඩිස්, ඩිල්රුවන් පෙරේරා, සීකුගේ ප්‍රසන්න, ජීවන් මෙන්ඩිස්, රමිත් රඹුක්වැල්ල, චතුරංග ද සිල්වා, මිලින්ද සිරිවර්ධන, කෝසල කුලසේකර, ඉසුරු උදාන.ආසියානු කුසලානය හා විස්සයි20 ලෝක කුසලානය ඇතුළු ඉදිරි තෙමසක කාර්යබහුල ජාත්‍යන්තර සීමිත ඕවර ක්‍රිකට් තරග වැඩසටහනකට සූදානම් වන ශ්‍රී ලංකා ක්‍රිකට් ආයතනය ඔස්ට්‍රේලියාවේ ‘බිග් බෑෂ්’ තරගාවලියට ක්‍රීඩා කරමින් සිටින ලසිත් මාලිංග හා අජන්ත මෙන්ඩිස් වහාම යළි ශ්‍රී ලංකාවට කැඳවා තිබේ.මේ ක්‍රීඩකයන් දෙදෙනා ශ්‍රී ලංකාවේදී පුහුණු ක්‍රියාදාමයකට ලක් කිරීමේ අරමුණින් මේ කැඳවීම කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=s1401223</link>
    <topic>ජගත් රන් පදක්කමක් බලාපොරොත්තුවෙන්ශ්‍රී ලංකා බීච් වොලිබෝල් පිල සටනකට සැරසෙති</topic>
    <author>ප්‍රින්ස් ගුණසේකරඉන්දියාවේ ගෝවේ සිට.....</author>
    <content>ඉන්දියාවේ ගෝවේහී පැවැත්වෙන ලුසෆෝනියා ක්‍රීඩා උළෙලේ බීච් වොලිබෝල් රන් පදක්කම දිනා ගැනීමේ අදිටනින් ශ්‍රී ලංකාව සටන් බිමට පිවිසෙයි. මෙතෙක් බීච් වොලිබෝල් ඉතිහාසයේ ශ්‍රී ලංකාව දකුණු ආසියා රන් පදක්කම් හා ආසියානු මට්ටමේ රිදී පදක්කම් දිනා ඇතත් මෙවර තරගාවලියේදී විශේෂත්වයක් අපේක්ෂා කළ හැකි මට්ටමක සිටී.අද පන්ජින් මිරාමාර් වෙරළ තීරයේ ආරම්භවන ලුසෆෝනියා බීච් වොලිබෝල් තරගාවලියට රටවල් 9ක් නියෝජනය කරමින් පිරිමි කණ්ඩායම් 14ක් හා කාන්තා කණ්ඩායම් 11ක් සහභාගී වන අතර දින 5ක් පුරා තරග 50ක් පැවැත්වීමට නියමිතය.බීච් වොලිබෝල් ක්‍රීඩාවේ දැවැන්තයන්සේ සැල‍කෙන බ්‍රසීලය මෙවර තරගාවලියට එක් නොවන අතර ඉන්දියාව, පෘතුගාලය, ඇන්ගෝලාව, මොසැම්බික්, මැකාවෝ, සාඕ ටොමෝ, කේප් වේඩ් හා නැඟෙනහිර ටිමෝරය යන කණ්ඩායම් අතුරින් වැඩිම අවධානය ශ්‍රී ලංකා බීච් වොලිබෝල් කණ්ඩායමට හිමිව තිබීම විශේෂත්වයකි. ශ්‍රී ලංකා බීච් වොලිබෝල් පිරිමි ‘ඒ’ කණ්ඩායමේ පුබුදු ඒකනායක හා අසංක ප්‍රදීප්, කාන්තා ‘ඒ’ කණ්ඩායමේ ගීතිකා ලලනී ගුණවර්ධන හා ඩබ්ලිව්.ඩබ්ලිව් සුජීවා කෙරෙහි වැඩිම අවධානයක් හිමිව ඇත. බීච් වොලිබෝල් තරග කළමනාකරු ඉන්දීය ජාතික ප්‍රදීප් ජෝන් මහතා අනාවැකියක් පළ කරමින් සඳහන් කළේ ශ්‍රී ලංකාවට හෝ පෘතුගාලයට බීච් වොලිබෝල් රන් පදක්කම අනිවාර්යයෙන්ම හිමි වන බවය. බීච් වොලිබෝල් තරග පිළිබඳව ගෝවේ ප්‍රධාන නගරය වන පන්ජින්හී පිහිටි ලුසෆෝනියා ක්‍රීඩා ප්‍රධාන මාධ්‍ය මධ්‍යස්ථානයේ ඊයේ පැවැති මාධ්‍ය හමුවේදී ශ්‍රී ලංකා බීච් වොලිබෝල් කළමනාකරු බණ්ඩාර හේරත් මහතා එම අදහස තහවුරු කරමින් පැවැසූවේ එකම අභියෝගය පෘතුගාලය පමණක් බවය. “අපේ කණ්ඩායම ගැන බොහෝ බලාපොරොත්තු ඇති වෙලා තියෙන එක වාසියක්. අපේ ක්‍රීඩකයන් පීඩනයකින් තොරව තරගයට මුහුණ දෙනවා. කැපවීම විශිෂ්ටයි” හේරත් මහතා පැවැසීය.ශ්‍රී ලංකා බීච් වොලිබෝල් පුහුණුකරු ප්‍රසන්න උදය කුමාර මහතාගේ අදහස වන්නේ මේ තරගාවලියේ පෙරැළිකාරී කණ්ඩායම ශ්‍රී ලංකාව බවයි. ලුසෆෝනියා ක්‍රීඩා ඉතිහාසයේ පළමු බීච් ‍වොලිබෝල් රන් පදක්කම දිනා ගැනීමට ක්‍රීඩක ක්‍රීඩිකාවන් නොඉවසිල්ලෙන් සිටින බවද හෙතෙම පැවැසීය.මේ අතර බ්‍රසීල බීච් වොලිබෝල් කණ්ඩායම සහභාගී නොවීම පිළිබඳ බ්‍රසීල ජාතික ඇමිල්ටන් බාරෝස් මහතා දැඩි විවේචනයක් මාධ්‍ය හමුවේදී එල්ල කළේය. ඔහු දැනට මොසැම්බික් පිලේ පුහුණුකරු ලෙස කටයුතු කළද බ්‍රසීලයේ බීච් වොලිබෝල් ක්‍රීඩා ප්‍රතිපත්තිය ඉතා අසාධාරණ එකක් බව පැවැසීය. “බ්‍රසීලය පදක්කමක් දිනා ගන්නා තරගවලට දැන් එන්නේ නෑ. ඔවුන්ගේ අතට ඩොලර් කොළ තිස් හතලිස් දාහක් එනවා නම් පැනලා එනවා. එහෙම මුදලට වහල් ‍වෙන ප්‍රතිපත්ති වැඩක් නෑ. ඔවුන්ට තිබුණා මේ තරගාවලියට තරුණ කණ්ඩායමක් හෝ සහභාගී කරවන්න” බාරෝස් මහතා චෝදනා කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=s1401224</link>
    <topic>විධායක කමිටුවේ සමහර තනතුරුමම වෙනස් කරනවා</topic>
    <author>ෆවුස් මොහොමඩ්</author>
    <content>ශ්‍රී ලංකා පාපන්දු සම්මේලනයේ විධායක කමිටුවේ තනතුරු කීපයක් ඉදිරියේදී වෙනස් කරන බව පාපන්දු සභාපති රංජිත් රුද්‍රිගෝ මහතා කියයි. විධායක කමිටු නිලධාරීන් මෙරට විවිධ පාපන්දු ලීගවල තනතුරු දරන අතර ඇතැම් ලීගවල විධායක කමිටු නිලධාරීන් 4ක් පමණ සිටින බව රුද්‍රිගු මහතා කීවේය.‘ඉදිරියේ දී විධායක කමිටුවේ සමහර තනතුරු මම වෙනස් කරනවා. සමහර ලීගවල විධායක කමිටු නිලධාරීන් 4ක් ඉඳලා තියෙනවා. ඒක කරන්න බෑ. විධායක කමිටු තනතුරු ලංකාව පුරා බෙදී යන්න ඕනා. ඒ වගේම අවුරුදු 65න් පස්සේ තනතුරු දරන හැමෝම විශ්‍රාම ගන්න ඕනා. තරුණ ජවයට අපි ඉඩදෙන්නයි මේ වගේ තීරණයකට යොමුවෙන්නේ’ ඔහු පැවැසීය.පාපන්දු සම්මේලනයේ සභාපති රංජිත් රුද්‍රිගූ මේ අදහස් පළ කළේ පාපන්දු සම්මේලනයේ ඉදිරි සැලසුම් සම්බන්ධව පාපන්දු නිවහනේ පෙරේදා (20) පැවැති මාධ්‍ය දැනුවත් කිරීමේ හමුවේදීය.පසුගිය වසරේ මාර්තු මාසයේ ජාතික පාපන්දු සම්මේලනයේ සභාපතිවරයා ලෙස වැඩ බාරගත් රංජිත් රුද්‍රගූ මහතා මාස 9ක කාලපරිච්ඡේදය තුළ මෙරට පාපන්දු ක්‍රීඩාවේ උන්නතිය වෙනුවෙන් ඉටුකළ සේවාව සම්බන්ධයෙන් ද දීර්ඝ ලෙස පැහැදිලි කළේය.සභාපතිවරයා ලෙස පත්වීමෙන් අනතුරුව රුද්‍රිගූ මහතා මෙරට විවිධ පළාත්වල පාපන්දු ලීග නැරැඹීමට ගිය අතර පාපන්දු සම්මේලනයේ සභාපතිවරයකු එසේ පිටපළාත් පාපන්දු ලීගවල තරග නැරැඹීමට ගිය පළමු අවස්ථාව ලෙස එය ඉතිහාසයට එක්විය.‘මම ලීග 35කට 40කට ගියා. අඩුපාඩු දැක්කා. ඒවා යථා තත්ත්වයට පත්කිරීමට පියවර ගත්තා. මීට පෙර සිටි කිසිම සභාපතිවරයකු එසේ පිට පලාත් පාපන්දු ලීගවලට ගිහින් තිබුණේ නෑ. අපි මීට කලින් ලීගවලට ලබා දුන්නේ රුපියල් විසිපන්දහසයි. නමුත් එය දෙලක්ෂ පනස්දහස දක්වා වැඩි කිරීමට මම පියවර ගත්තා. ක්‍රීඩා සමාජ 10ක් නියෝජනය කරන ලීගවලට රුපියල් පනස්දහසේ සිට ක්‍රීඩා සමාජ 20ක් නියෝජනය කරන ලීගවලට රුපියල් දෙලක්ෂ පනස්දහස දක්වා ඒ මුදල් ප්‍රමාණය වැඩිවේවි. ඒ වගේම ක්‍රීඩා සමාජ 25ක් නියෝජනය කරන ලීගවලට රුපියල් ලක්ෂ තුනක් ලබාදෙන්න අපි කටයුතු කරනවා’ සභාපතිවරයා කියා සිටියේය.එමෙන්ම ඉදිරියේ දී අධ්‍යාපන අමාත්‍යංශය සමග එක්වී මෙරට සියලුම පාසල්වලට පාපන්දු බෙදාදීමට කටයුතු කරන බවත්, පාසල් පාපන්දු ක්‍රීඩාව නඟා සිටුවීමට කටයුතු කරන බවත් සභාපතිවරයා කීවේය.‘අපි පාසල් පාපන්දු ක්‍රීඩාව දියුණු කරනවා. මම පත්වුණාට පස්සේ විවිධ රටවලින් විශාල වශයෙන් ආධාර ලබාගත්තා. මුදල්වලට අමතරව 2017 ආසියානු යොවුන් ක්‍රීඩා උළෙල ඉලක්ක කරගෙන අපේ අවුරුදු 16න් පහළ පාපන්දු කණ්ඩායමට පුහුණුකරුවකු ලබාදෙන්න ජපානය සූදානම්’ ඔහු කියා සිටියේය.‘කටාර් රාජ්‍යය සමග ඇතිකරගත් ගිවිසුම නිසා අපේ ජාතික පිලට වසරකට ලක්ෂ 50ක මුදලක් ලැබෙනවා. ඒ ගිවිසුම අනුව අපේ ක්‍රීඩකයකුට යම් බරපතල ආබාධයකදී ආසියානු කලාපයේ විශිෂ්ටතම රෝහලකින් ප්‍රතිකාර ගැනීමේ අවස්ථාව උදාවෙනවා. යොවුන් පාපන්දු ඇකඩමියක් ආරම්භ කරන්න අපිට කොරියාවෙන් අමෙරිකානු ඩොලර් 67,000ක් ලැබෙනවා’ පාපන්දු සභාපතිවරයා සඳහන් කළේය.ක්‍රීඩා ඇමැති මහින්දානන්ද අලුත්ගමගේ මහතාගේ සංකල්පයක් අනුව ඉදිරියේදී මෙරට පාපන්දු ලීග 100 දක්වා වැඩි කිරීමට පියවර ගන්නා බව ද ඒ මහතා පැවැසීය. මීට පෙර තිබූ පාපන්දු ලීග සංඛ්‍යාව 49ක් වන අතර නව සභාපතිවරයා යටතේ එය 75දක්වා වැඩිවී ඇත. ක්‍රීඩා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් පැවැති මේ මාධ්‍ය හමුවට පාපන්දු සම්මේලනයේ ලේකම් උපාලි හේවගේ මහතා ද එක්වී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=s1401225</link>
    <topic>අන්තිම දවසේ කළ පොඩි වැරැද්දෙන් තරගය අපෙන් ලිස්සා ගියා</topic>
    <author/>
    <content>පාකිස්තානයට එරෙහිව පැවැති ටෙස්ට් තරගමාලාව පුරාම තම කණ්ඩායම හොඳින් ක්‍රීඩා කළද අවසන් දිනයේ කළ පොඩි වැරැද්දෙන් තරගය තමන් වෙතින් ලිස්සා ගිය බව ශ්‍රී ලංකා ක්‍රිකට් නායක ඇන්ජලෝ මැතිව්ස් පෙරේදා තරගයෙන් පසුව ප්‍රකාශ කළේය.දෙවැනි ඉනිමේ දුර්වල පිතිකරණය තම කණ්ඩායමේ පරාජයට හේතු වූ බවද මැතිව්ස් කියා සිටියේය. ශ්‍රී ලංකාව දෙවැනි ඉනිමේදී ලකුණු 214කට දැවී ගියේ ඕවරයකට ලකුණු දෙකක් වැනි මන්දගාමී පිතිකරණයක නියැලීමෙන් පසුවය.“පෙර දින සැඳෑවේ අපේ කඩුලු පහක් අපට අහිමි වුනා. එතැන් සිට අපට ටික කාලයක් ගෙවන්න අවශ්‍ය වුනා. ලකුණු කරා යමින් කඩුලු අහිමි කර ගන්නවාට වඩා ඒ අවස්ථාවේ අපි ගියේ ආරක්ෂාකාරී ක්‍රීඩාවකටයි. මොකද, තරගමාලාවේ ඉදිරියෙන් සිටින බව අප දැන සිටි නිසා ලොකු අවදානමක් ගන්න අපට අවශ්‍ය වුනේ නැහැ” මැතිව්ස් කියා සිටියේය.“පා ඉන්නට පිටත පෙදෙස ගොරෝසු වී තිබූ නිසා අපි පන්දු යැවුවේ පා ඉන්නටයි. දඟ පන්දු යවන්නන්ට හිතකර යමක් සිදුවී ඔවුන්ට උපකාරයක් ලැබෙනු ඇතැයි අපි සිතුවා. ඒ විදියට කඩුලු ලබා ගැනීමටයි අපි උත්සාහ කළේ. ඔවුන් ඉතා හොඳින් ‘බැට්’ කළා. අන්තිම දවසේ අපි පොඩි වැරැද්දක් කළා. තරගය අපෙන් ලිස්සා ගියා.”ඔබ පරාජය වූයේ ඇයි? “මම කළින් කී පරිදි දෙවැනි ඉනිමේ අපේ පිතිකරණය අපේ පරාජයට හේතු වුණා. මේ තණතීරුවේ ලකුණු 214කට දැවී යනවා කියන්නේ පිතිකරුවන් දැවී යනවාට වඩා ඔවුන් අතින් වැරදි සිදුවූ බවයි. පන්දු යවන්නන්ට දොස් කියන්න අපට බැහැ. මොකද, ඔවුන් ඔවුන්ට හැකි උපරිමයෙන් උත්සාහ කළා.දෙවැනි ඉනිමේ අපි යෙදුනු පිතිකරණ ශෛලිය නිසා පිතිකරුවන් විදියට අපි වැරැද්ද බාර ගත යුතුයි.මහේල ජයවර්ධන පන්දු රැකීම සඳහා පිටියට නොපැමිණියේ ඔහුගේ කොන්දේ ආබාධයක් හටගෙන තිබූ නිසා බවද ශ්‍රී ලංකා ක්‍රිකට් නායකයා පවසා සිටියේය.තරගය ජයග්‍රහණය කිරීමට සෑම ක්‍රීඩකයෙකුම අදිටන් කරගෙන සිටි නිසා පාකිස්තානයට මේ ශ්‍රේෂ්ඨ ජයග්‍රහණය හිමිවූ බව පාකිස්තාන ක්‍රිකට් නායක මිස්බා උල්-හක් පෙරේදා සාජා හි දී මාධ්‍යවේදීන් හමුවේ කියා සිටියේය. “එය විශිෂ්ට උත්සාහයකි. තරගය ජය ගැනීම කණ්ඩායමේ සෑම ක්‍රීඩකයෙකුගේම අධිෂ්ඨානය වී තිබුනා.ඒ නිසා මට දැනෙන්නේ පුදුමාකාර සතුටකි. විශේෂයෙන් අසාර් අලි, අහමඩ් ෂෙසාඩ්, මොහමඩ් ටලා වැනි තරුණ ක්‍රීඩකයන් ගැන මට ආඩම්බරයි. මේ අය පාකිස්තාන ක්‍රිකට් ක්ෂේත්‍රයට එක්වූ ධන ලකුණුයි” මිස්බා පවසා සිටියේය.“අපට පීඩනයක් තිබුනේ නැහැ. අපේ දෙවැනි ඉනිම ආරම්භ වන විට පැහැදිළි යමක් තිබුණා. අපි එකට ඉඳගෙන කළ සාකච්ඡාවේදී පැහැදිළිවම තීරණය කළා මොකක් සිද්ධ වුනත් අපි ජයග්‍රහණය කරා යනවා කියලා. තරගමාලාවේ ප්‍රතිඵලය 0–2 වුනත් ප්‍රශ්නයක් නැහැ..නමුත් එය 1-1ක් කර ගන්න අපි උත්සාහ කරමු කියලා අපි තීරණය කළා.”තරගයක් ලෙස සලකා බලන විට මෙය තමා ලැබූ විශිෂ්ටතම ජයග්‍රහණවලින් එකක් බව මිස්බා පවසා සිටියේය. “මෙවැනි හඹා යාමකින් අපි තරගයක් මීට පෙර දිනලා නැහැ. මෙය නම් විස්මිත ජයග්‍රහණයක්මයි” පාකිස්තාන නායකයා අවධාරණයෙන් කියා සිටියේය.“වට්මෝර් පහුගිය අවුරුදු දෙකේම අපිත් එක්ක වැඩ කළා. ඒ නිසා අපි අතරේ බැඳීමක් තිබුනා. එහෙම කෙනෙක් අපෙන් වෙන්වෙලා යනකොට එයා සාර්ථක අඩියක ඉඳලා යන්න ඕන. ඒ නිසා මම ඇත්තෙන්ම ඒ ගැන දෙවියන් යාඥා කරමින් සිටියා. අපි මේ තරගය පාකිස්තානය වෙනුවෙන් මෙන්ම වට්මෝර් වෙනුවෙනුත් ජය ගත යුතුයි” මිස්බා කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=f1401221</link>
    <topic>සංචාරක කර්මාන්තයට හොඳ පසුබිමක් රජරටට උරුමයෙන්ම තිබෙනවා</topic>
    <author>සාකච්ඡා කෙළේ උදිත ගුණවර්ධන</author>
    <content>එහෙම ප්‍රකාශයක් මම කළේ නැහැ. එහෙම ප්‍රකාශයක් කළ බවට පුවත්පතේ පළ වූ ප්‍රකාශය සම්පූර්ණයෙන්ම අසත්‍යයි. මගේ ප්‍රතිරූපය විනාශ කිරීමට මා සිදුකළ ප්‍රකාශය විකෘති කිරීමක් තමයි සිදුකර තිබෙන්නේ. ඒ හැර මේ කතාවේ කිසිදු සත්‍ය තත්ත්වයක් නැහැ.පසුගිය දහසයවෙනිදා රජරට හෝටල් හිමියන්ගේ සංගමයේ රැස්වීමක් තිබුණා. එම රැස්වීමේදී ප්‍රකාශ කළේ රජර‍ට රාජධානිය ඉතාමත් ඉපැරැණි රාජධානියක්, එහි රජවරුන් එකසිය දොළහක් පමණ රාජ්‍යත්වය හොබවා තිබෙනවා. අතිශය ඓතිහාසික වූ විහාරස්ථාන, චෛත්‍ය, වැව් ඇතුළු වටිනා කියන ස්ථාන තිබෙනවා. මේ ආශ්‍රිතව විශාල සංචාරක ප්‍රවර්ධනයක් ඇතිකර ගැනීමට පුළුවන්කම තිබෙනවා. එහෙම නැතිව කැසිනෝ වැනි දේවල් ප්‍රවර්ධනය කිරීමෙන් රජරට සංචාරක කර්මාන්තය ප්‍රවර්ධනය කිරීමට අවශ්‍යතාවක් නැහැ. සංචාරක කර්මාන්තයට හොඳ පසුබිමක් ‍රජරට තිබෙනවා.රජරට ප්‍රමුඛ ජීවන කර්මාන්තය වෙලා තිබෙන්නේ කෘෂිකර්මාන්තය. කෘෂිකර්මාන්තය ආශ්‍රිතව විශාල දියුණුවක් තිබෙනවා. රජරට ජනතාවගේ ප්‍රමුඛ කර්මාන්තය විදියට ගොවිතැනට විශාල අවස්ථාවක් තිබෙනවා. ගොවිතැනට ආදරය කරන ගොවිතැන ඇසුරේ හැදී වැඩුණ පුද්ගලයෙක් විදිහට මා රජරට සංස්කෘතියට ගොවිතැනට තමයි ආදරය කරන්නේ, ප්‍රිය කරන්නේ. ඒ ස්ථාවරය තුළ තමයි මම සිටින්නේ. ඒ විදිහේ පසුබිමක් සහිතව සිටින මම කිසිදු විටෙක ඒ පුවත්පත පළ කළ විදිහේ අදහසක් දැක්වූයේ නැහැ.මෙතැන තිබෙන්නේ සම්පූර්ණයෙන්ම කුමන්ත්‍රණයක්. මගේ ප්‍රතිරූපය විනාශ කිරීමේ හා බෞද්ධ සමාජය සමඟ ඇති සම්බන්ධතා බිඳ දැමීම තමයි මෙහි අරමුණ වෙලා තිබෙන්නේ. මෙය ඉතාමත් කැත හා නින්දිත කුමන්ත්‍රණයක් විදිහට හඳුන්වා දීමට පුළුවන්. මේ තත්ත්වය බහුතර සමාජයේ පිළිගැනීමකට ලක්වෙන්නේ නැහැ. මොකද රජරට ජනතාව වගේම රටේ ජනතාව දන්නව මම කවුද කියලා.මීට පෙර මාවිල්ආරු ගොවි ගැටලුව වෙලාවේදිත් මට මේ විදිහේ බොරු චෝදනාවකට මුහුණදීමට සිදුවුණා. ඒත් අන්තිමේදී ජනතාවට ඇත්ත මොකක්ද බොරුව මොකක්ද කියලා තේරුම් ගියා වගේම මගේ නිදොස් බව ද තහවුරු වුණා. අදත් මට එල්ල වෙන්නේ ඒ විදිහේ අස්ථාන චෝදනා පමණයි.මේ උපහාර සම්මාන මට ලැබුණේ රාමඤ්ඤ මහා නිකාය මඟිනුයි. ගිහියෙක් විදිහට මා එම නිකායට ඉෂ්ට කළ සේවය සලකා බලා තමයි මේ සම්මාන සියල්ල ලබා දෙන්නේ. මම ආගමික වශයෙන් බෞද්ධයකු විදිහට විශාල කාර්යයක් ඉෂ්ට කර තිබෙනවා. විහාරස්ථාන පමණක් හාරසියයක් ප්‍රතිසංස්කරණය කර තිබෙනවා. යුද්ධය තිබූ කාලයේදී ජනාධිපතිතුමාට හා ‍රණවිරුවන්ට සෙත්පතා පිරිත් දේශනයක් දොළොස් මාසයක් පුරා ක්‍රියාත්මක කළා. එයට හාමුදුරුවරු තුන්දහස් හයසියයක් පමණ සහභාගි වුණා. මෙහි එකම අරමුණ වුණේ රටටත්, ජාතියටත් සෙත් පැතීමත්, රණවිරුවන්ට ශක්තියක් ලබාදීමත් යන කරුණුයි.ඒ වගේම 2013 සිට අප දොළොස් මහ බත් දන්සලක් ආරම්භ කළා. එම දන්සල තුන්වෙනි අවුරුද්දටත් මෙවර ක්‍රියාත්මක වෙනවා. මෙය ඇතැම් විට ගිනස් වාර්තාවක් විදිහට හඳුන්වාදීමේ වරදක් මා දකින්නේ නැහැ. මෙය ක්‍රියාත්මක කරන්නේ එස්. එම්. චන්ද්‍රසේන පදනම විසිනුයි. මේ සියල්ලම මා ඉෂ්ට කරන්නේ රටේත්, ආගමේත් සුබසිද්ධිය පිණිසයි.මේ හැම දෙයක්ම නිසා බුද්ධ ශාසනය හා රට ජාතිය පිළිබඳව මා තුළ ඇති බැඳීම පෙන්වා දී තිබෙනවා. මේ ගැන තරහකින් හා අකමැත්තකින් සිටින පිරිසක් තමයි මේ කටයුතුවලට විරුද්ධව අදහස් පළකරන්නේ, ප්‍රචාරයන් ගෙනයන්නේ. මගේ බෞද්ධ ප්‍රතිරූපයට හානියක් සිදුකිරීමට උත්සාහ කිරීමකුයි තිබෙන්නේ. ඒ හැර මෙතැන කිසිදු සත්‍ය තත්ත්වයක් හෝ පදනමක් නැහැ.ආගමික පැත්තෙන් සේවයක් ඉෂ්ට කිරීමත්, ආධ්‍යාත්මික තත්ත්වය ඉහළ නැංවීමත් මේ යුගයට අවශ්‍ය දෙයක් විදියට පෙන්වා දිය හැකියි. මේ තත්ත්වය තුළ මට අවශ්‍ය වෙලා තිබෙන්නේ සියලු අංශයන්ගෙන් දියුණු තත්ත්වයකට රට පත්කිරීමයි.අපට අමුතුවෙන් සූදානම් වීමට දෙයක් නැහැ. විශාල සංවර්ධන කාර්යභාරයක් දකුණු හා බස්නාහිර පළාත්වල සිදුකර තිබෙනවා. මේ දිස්ත්‍රික්වල තමයි විශාලම සංවර්ධනයක් සිදුකර තිබෙන්නේ. ඒ නිසා ජනතාවට අමුතුවෙන් මේ සංවර්ධනය ගැන කතා කරන්න දෙයක් නැහැ. විශාල වැඩ ප්‍රමාණයක් මේ ආණ්ඩුව ඉෂ්ට කර තිබෙනවා. ජනතාව ඒ ගැන හොඳ අවබෝධයකින් හා දැනුවත්භාවයකින් සිටින්නේ. විපක්ෂය මොන දේ කීවත් ජනතාව දන්නවා ඇත්ත නැත්ත මොකක්ද කියලා. ඇත්ත තත්ත්වයට මුහුණදීමට නොහැකිවීම නිසා තමයි විපක්ෂය මේ විදිහට හැසිරෙන්නේ. එහෙම නැතිව එක්සත් ජාතික පක්ෂය උත්සාහ කරන්නේ ජනතාව මුලාකරමින් තම තමන්ගේ න්‍යාය පත්‍රය ගොඩනැඟීමටයි. ඒත් ජනතාව දන්නවා රට වෙනුවෙන් වැඩ කළේ කවුද කියලා. ඒ නිසා ජනතාව නිසි වෙලාවට නිසි තීන්දුව ගැනීම ස්ථිරයි. ජනතාව මුලාකිරීමට සිදුකරන උත්සාහයේදී අවසානයේදී මුලාවට පත්වෙන්නේ එක්සත් ජාතික පක්ෂය පමණයි. නැතිනම් විපක්ෂය පමණයි. එහෙම නැතිව ආණ්ඩුවේ ප්‍රතිරූපය විනාශ කිරීමට හෝ ආණ්ඩුව ලබන ජයග්‍රහණය මොට කිරීමට කිසිවකුට පුළුවන්කමක් ලැබෙන්නේ නැහැ. මේ ආණ්ඩුව ඒ තරමට ස්ථාවරයි.මෙවර පළාත් සභා මැතිවරණයේදී එක්සත් ජනතා නිදහස් සන්ධානය විදිහට අපට 2/3 තරම් අති බහුතර වරමකින් ජයග්‍රහණය කිරීමට පුළුවන්කම හා ශක්තිය තිබෙනවා. ඒ ගැන අපට කිසිදු සැකයක් නැහැ.මේ තරම් සංවර්ධනයක් ඉටුකළ ආණ්ඩුවක් ජනතා සෙත උදාකළ ආණ්ඩුවක් නොමැති තරම්. උදාහරණයකට ගනිමු දකුණු පළාත. මේ පළාතට මේ ආණ්ඩුව වරායක් ලබා දුන්නා. ගුවන් තොටුපළක් ලබා දුන්නා. අධිවේගී මාර්ග ඉදිකළා. මෙතරම් විශාල සංවර්ධනයක් මෑත ඉතිහාසය තුළ රටේ සිදුවුණාද කියන එක ගැටලුවක්. ජනාධිපතිතුමා දකුණ පමණක් නොවෙයි බස්නාහිර ඇතුළු මුළු ර‍ටටම විශාල කාර්ය භාරයක් ඉටුකර තිබෙනවා. ඒ ඉෂ්ට කළ කාර්යයට ඇගැයීමක් විදිහට මෙවරත් ජනතාව ජනාධිපතිතුමා නායකත්වය දරන සන්ධානයට ඡන්දය ලබාදෙනවා ස්ථිරයි.එම ඡන්ද ප්‍රතිශතයටත් වඩා විශාල ප්‍රතිශතයක් ලබාගැනීමට පුළුවන් වෙයි කියලා මට විශ්වාසයක් තිබෙනවා. අද එක්සත් ජාතික පක්ෂය හෝ ජනතා විමුක්ති පෙරමුණ ශක්තිමත් තැනක නැහැ. ඒ තත්ත්වය තුළ එජාපයට එදා තිබූ ඡන්ද ප්‍රතිශතය හෝ ආරක්ෂා කිරීමට පුළුවන් වේ යැයි සිතන්නේ නැහැ. ජනතා විමුක්ති පෙරමුණ ගැන කතා කිරීම පවා වැඩක් නැහැ. ඔවුන් ශක්තිය හීන තැනකයි සිටින්නේ. ඒ නිසා මෙහි ඉතාමත් පහසුවෙන් 2/3 බහුතර බලයක් සමඟ අපට ජයග්‍රහණය කිරීමට පුළුවන්.කුමන නායකත්ව මණ්ඩල දැම්මත් නායකත්වයේ වෙනස්කම් කළත් එක්සත් ජාතික පක්ෂයට හෝ ජනතා විමුක්ති පෙරමුණට පෙර ගමනක් යාමට පුළුවන්කමක් නැහැ. ඔවුන් ඉතාමත් අසරණ අඩියකටයි පත්ව සිටින්නේ. මේ දේශපාලන පක්ෂවලට ඉදිරියට යාමට පුළුවන්කමක් මේ තත්ත්වය තුළ ඇත්තේම නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=f1401222</link>
    <topic/>
    <author>- සමදරා ජයසිංහ</author>
    <content>කොටි ත්‍රස්තවාදය යුද්ධයෙන් පරාජය කළයුතුය යන පදනමේ සිට පෑන මෙහෙයවූ ඔහු දේශප්‍රේමී මාධ්‍යවේදියකු ලෙස ගෞරවය දිනාගත්තෙකි. මාතෘභූමියේ ආරක්ෂාවට හා ආර්ථිකයට රුදුරු ලෙස හානි සිදුකරමින් සිටි කොටි ත්‍රස්තවාදයේ ම්ලේච්ඡත්වය පිළිබඳව හේ ජනතාව දැනුවත් කළේ නොබියවය. මේ හා සැබැඳිව ඔහු රචනා කළ “සමූල ඝාතකයා” කෘතිය නැවත මුද්‍රණයට සූදානම් මොහොතක කතුවර ජ්‍යෙෂ්ඨ මාධ්‍යවේදී කීර්ති වර්ණකුලසූරිය ලිවිසැරිය හා අදහස් දැක්වූයේ මෙලෙසය...* යුද සාහිත්‍යය ලෝකයේ ජනප්‍රිය කලාවක්. අපේ රටේ මාධ්‍යවේදියකු විදිහට ඔබ මේ ‍ක්ෂේත්‍රයේ විශේෂ නමක් සටහන් කළා. ඔබේ කෘතිය දැන් දෙවැනි මුද්‍රණයට සූදානම්. මෙය මේ රටේ ලේඛකයකුට ලැබෙන විශේෂ අවස්ථාවක්. මේ ගැන ඔබේ අදහස?අරමුණු කිහිපයක්ම පෙරදැරි කරගෙනයි මේ කෘතිය රචනා කළේ. ශ්‍රී ලංකාව ත්‍රස්තවාදය සමඟ කළ යුද්ධයේ බිහිසුණු බව අද බොහෝ දෙනෙකුට අමතකයි. යුද්ධය අවසන් වුවත් ප්‍රභාකරන් මියගියත් තවමත් ඔහුගේ අවතාරය වන ඩයස්පෝරාව ක්‍රියාත්මක වනවා. ඔවුන් නිර්මාණය කරන කතාන්දර ඔස්සේ ඇතැම් විදේශ රටවල් අප රට දෙස බලන්නේ වපර ඇසින්.අමෙරිකාව ශ්‍රී ලංකාවේ රාජ්‍ය නායකයා හැදින්වීමට ප්‍රචණ්ඩකාරී ජනපතිවරයා යන ලෙසත් යෙදුවා. මේ සියල්ල නිර්මාණය කරන්නේ ඩයස් පෝරාව හා ප්‍රභාකරන්ගේ නාමය මත යැපෙන ඔහුගේ අනුගාමිකයන්.මාධ්‍යවේදියකු ලෙස වසර 20ටත් වැඩියෙන් මම යුද්ධය හා මේ රටේ ආරක්ෂාව පිළිබඳ අලළා දිවයින පුවත්පතට ලිපි රචනා කළා. ආරක්ෂාව සහ විශේෂාංගය හරහා අදටත් ඒ කාර්යය මම නිවැරැදිව කරනවා. ඇතැමුන් සඟවාලූ ත්‍රස්තවාදයේ සත්‍ය තොරතුරු සත්‍ය ලෙසත්, සමහරු මවාපෑ ත්‍රස්තවාදයේ දෘෂ්ඨිය වෙනස් කර ත්‍රස්තවාදය ආවරණය කර තිබූ සියලු සළුපිළි ඉවත්කර ඉතාම යථාර්ථවාදීව ත්‍රස්තවාදය හා යුද්ධය පිළිබඳ තොරතුරු මා එදා වර්තා කළා.ඒ නිසා මම සිතුවා ජාත්‍යන්තර කුමන්ත්‍රණ ක්‍රියාත්මක වන මොහොතේ මා සතු වු ඒ අත්දැකීම් ග්‍රන්ථයකට එක් කොට ජනතාවට සත්‍ය මෙයයි කියන එක පැහැදිලි කර දෙන්න. විශේෂයෙන්ම විදෙස් ගතව සිටින බොහෝ පිරිස් මගෙන් ඉල්ලීමක් කළා. මා සතු වූ ඒ තොරතුරු එක්රැස් කොට පොතක් ලියන්න කියලා. ඒ අනුව ලියු මේ පොතේ පළමු මුද්‍රණයේ සියලු පොත් මාස 3ක් වැනි සුළු කාලයක් තුළ සියල්ල අලෙවි වුණා.බ්‍රිතාන්‍ය, ජර්මනිය, ස්විට්සර්ලන්තය, ඔස්ට්‍රේලියාව, එක්සත් අරාබි එමීර් රාජ්‍ය වැනි රටවල ජීවත්වන ශ්‍රී ලාංකීකයෝ විශාල පිරිසක් මේ කෘතිය කියවලා තිබුණා. ඒ අයගෙන් ඉහළ ප්‍රතිචාර ලැබුණා.* මේ කෘතියේ අන්තර්ගතය පිළිබඳ කතා කළහොත්?ශ්‍රී ලංකාවේ පැවැති ත්‍රස්තවාදය පිළිබඳ එවකට පැවැති කිසිම ආණ්ඩුවක් ප්‍රභාකරන්ට විරුද්ධව මෙහෙයුමක් දියත් කිරීමට උනන්දුවක් තිබුණේ නැහැ. ඒ හැකියාව අපට තිබෙන බව පිළිගත්තේ නැහැ. මහින්ද රාජපක්ෂ ජනාධිපතිතුමා ආරක්ෂක ලේකම්තුමා ඇතුළු බොහොම ටික දෙනයි යුද්ධය පරාජය කළ හැකියි කියා විශ්වාස කළේ. ඒ ටික දෙනා අතරේ මමත් හිටියා. යුද වාර්තාකරණයේ නියැළි මාධ්‍යවේදීන් සිටියේ බොහොම ටික දෙනයි.රට වෙනුවෙන් සත්‍ය තොරතුරු සැපැයු ත්‍රස්තවාදි ප්‍රභාකරන්ට විරුද්ධව නොබියව කථා කළ මාධ්‍යවේදීන් කිහිප දෙනෙක්ම ඝාතනය කළා. මේ රට පාවලා දුන් අය අතර කොටින්ගෙන් මුදල් ලබා ගෙන අසත්‍ය සත්‍ය ලෙස හුවා දක්වමින් ප්‍රභාකරන්ට වීරත්වයක් ලබා දුන් බොහෝ පිරිසක් හිටියා. ප්‍රභාකරන්ගේ පුළුල් ප්‍රචාරණය හා රටවල් 18ක් සම්බන්ධ කර ගනිමින් පවත්වා ගෙන ගිය පරිගණක ජාල හරහා ඔහු බලගතු හස්තියෙක් ලෙස ලොවට හෙළි කළා.මේ අවස්ථාවේ මාධ්‍ය හරහා ප්‍රභාකරන්ට සුදුහුණු ගාද්දී ඒ හැම මොහොතකම ප්‍රභාකරන්ගේ කුරිරුකම හෙළි කරන්න මම උත්සහා ගත්තා. මේ කෘතියේ අන්තර්ගතය සකස් වී ඇත්තේ එදා සිටම යුද්ධයේ අත්දැකීම් හා සොයාගත් සත්‍ය තොරතුරු ආශ්‍රයෙන් ත්‍රස්තවාදයට උඩුගෙඩි දුන් සංවිධාන, ප්‍රභාකරන්ට වසර 200 සිරදඬුවම නියම වීම, ශ්‍රී ලංකාවේ මීළග සන්නද්ධ නැගිටීම, නොර්වේ සමඟ එල්. ටී.ටී. ඊ ය කළ රහස් සංවාද ඇතුළු යුද කාලසීමාව තුළ සැඟවී තිබූ බොහෝ තොරතුරු මෙයට ඇතුළත් කර තිබෙනවා.* මේ කෘතිය සඳහා සමූල ඝාතකයා යන නම යොදා ගත්තේ ඇයි?ප්‍රභාකරන් වැනි මිලේච්ඡ ත්‍රස්තවාදියකුට වඩාත් උචිත නමයි මම මේ කෘතිය සඳහා භාවිත කළේ. ඇතැම් කෘතිවල ප්‍රභාකරන් මහතා ලෙසත් සඳහන් වී තිබුණා.ප්‍රභාකරන් මිලේච්ඡ ත්‍රස්තවාදියකු ලෙස එදා සිටම හැඳින්වූ එකම මාධ්‍යවේදියා මම. එහෙත් එවකට සීමා වූ මාධ්‍ය නිදහස තුළ යමක් කිරීම අභියෝගයක් වුණා. ඒ අභියෝගය, බාධක මැඩගෙන සුදුසු අවස්ථාව එනතුරු මම බලා සිටියා. රාජ්‍ය නොවන සංවිධාන වලින් මරණ තර්ජන පවා ආවා. එත් මම ඒවාට සැලුණේ නැහැ. මගේ දෙවැනි පොතත් ළඟදීම එළිදක්වන්න බලාපොරොත්තු ‍ෙවනවා. එයින් අපට එල්ල වූ ජාත්‍යන්තර බලපෑම්වලට පිළිතුරු අඩංගුයි.* ‘සමුල ඝාතකයා’ ඉංග්‍රීසියට පරිවර්තනය වනවා නේද?විශේෂයෙන්ම අප රටේ තිබු යුද වතාවරණය පිළිබඳ විදේශිකයන් අතරට යන සත්‍ය තොරතුරු ප්‍රමාණවත් නැති බව මට දැණුනා. ප්‍රභාකරන්ගේ ප්‍රහාර ඩයස් පෝරාව මඟින් තවමත් අපේ රටට විරුද්ධව ගෙන යන වැඩ පිළිවෙළ ඔස්සේ අපට නිහඬව සිටිය නොහැකියි.සිංහ හම පොරොවා ගෙන, මානුෂීය මුහුණක් මවා ගෙන සිටින මොවුන්ගේ සැබෑ ස්වරූපය ලොවට පෙන්වීමට තමයි ඉංග්‍රීසි භාෂාවෙන් මේ කෘතිය රචනා කළේ. ඇතැම් විදෙස් රටවල අය මගෙන් ඉල්ලීමක් කළා. ඔවුන්ගේ පුස්තකාලවල පවා ඉංග්‍රීසි බසින් රචනා වූ මේ සම්බන්ධව පොත් නැති බව. ඒ නිසයි මම උනන්දු වුණේ මෙය ඉංග්‍රිසි බසට පරිවර්තනය කරන්න.* ත්‍රස්තවාදය පිළිබඳ සත්‍ය තොරතුරු එක්රැස් කර ගැනීම අභියෝගයක් වූයේ නැතිද?මේ පිළිබඳ තොරතුරු එක් රැස් කිරීමේදී මම බොහෝ සැලකිලිමත් වුණා. රාජකීය විද්‍යාලයේ මාත් සමඟ එකට ඉගෙන ගත්ත සිංහල හා දෙමළ මිත්‍රයෝ කිහිපදෙනෙක් ආරක්ෂක අංශවල හිටියා. ඒ අය මට විශාල සහයෝගයක් ලබා දුන්නා. මේ තොරතුරු එකතු කර ගැනීමට. ඒ හිතවතුන්ගෙන් 8 දෙනෙක්ම එල්. ටී. ටී. ඊ. අතින් ඝාතනයට ලක් වුණා.* යුද්ධය අවසන් වූ සැණින් ත්‍රස්තවාදය හා යුද්ධයේ බිහිසුණු මතක සටහන් ඇතුළත් කෘති රචනා වුණා. අවසන් වූ යුද්ධය විකුණන බවට චෝදනාවක් ද නැඟුණා. එවැනි චෝදනාවකට ඔබත් ලක්විය හැකියි නේද?විශේෂයෙන්ම කියන්න ඕනේ මේ පොත මම රචනා කළේ ලාභයක් ලබාගෙන නොවෙයි. ඒ නිසා යුද්ධය විකුණනවා කියන චෝදනාව මට අදාළ නැහැ. එදා ඉදලම මම මගේ මවුබිමට ආදරෙයි. යුද්ධයෙන් බඩ වඩා ගත් අය කෙතරම් ඉන්නවාද? මේ යුද්ධයත් දීර්ඝ කාලයක් පැවැතුණේ ඒ නිසයි. අපේ රට මුදල්වලට පාවා දුන් නිලධාරින් වගේම මාධ්‍යවේදීනුත් හිටියා.මේ යුද්ධයේ අමිහිරි අත්දැකීම් මට තිබෙනවා. යුද කාලසීමාවේ දී යුද්ධය පිළිබඳ හෝ රටේ වෙන්නේ මොනවද කියන එක ගැන හෝ නොදත් අය යුද්ධය ඉවර වුණු ගමන් පොත් ලියන්න පටන් ගත්තා. මම කිසිවෙකුට චෝදනා කරනවා නොවෙයි. ඒත් මරණ තර්ජන පවා එද්දීත් නොබියව, නොසැලී යුද්ධය ගැන යථා තත්ත්වය මාධ්‍යවේදියකු ලෙස ලෝකයට පෙන්වා දුන් මට ඒ ගැන පොතක් ලියන්න අයිතියක් තිබෙනවා. එහෙම නැතිව ජනප්‍රියත්වයක් වත්, මුදල්වත් ලබා ගැනීමට මම පොත් ලියන්නේ නැහැ.* සමුල ඝාතකයා කෘතියෙන් පසු ....මගේ දෙවැනි කෘතිය දැනට සකස් වනවා. යුද්ධය තවම ඉවර නැහැ. අතිවිශාල මුදල් සම්භාරයක් ඇති ඩයස් පෝරාව තවම විනාශ වුණේ නැහැ. සංවිධාන කිහිපයක් තවමත් ඉතිරි වෙලා තිබෙනවා. තවමත් අපි අවදානමෙන් මිදිලා නැහැ කියලයි මගේ නම් අදහස. ජාත්‍යන්තරයෙන් අපට එල්ල වන බලපෑම් හරහා ඒ පිළිබඳ අපට තහවුරු වෙනවා. මගේ දෙවැනි පොත රචනා වන්නේ ජාත්‍යන්තර බලපෑම් මැඩගෙන රටක් විදිහට අපි ඉදිරියට යන ආකාරය පිළිබඳයි. ඉදිරියේදී තවත් පොත් 5ක් ලියන්න බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=f1401223</link>
    <topic>රහස් පරීක්ෂක කතාවටත් දෙයියන්ගෙ පිහිටයි !</topic>
    <author>රන්ජන් අමරරත්න</author>
    <content>කර්තෘ ආධුනිකයෙක් ද? ප්‍රවීණයෙක් ද?ඔහු ආබාධිත ද - තරුණ ද - මහලු ද? මේ ඔහුගේ පළමුවන කෘතිය ද? යන ගැටලු පාඨකයාට වැදගත් වන්නේ නැත. පාඨකයා හැම විට ම ඉල්ලා සිටින්නේ රසවත් - හරවත් - විශ්වාසනීය ‍හා පරිසමාප්ත කෘතියකි. ඔහුගේ ප්‍රතිචාරය හොඳ පොතක් හෝ නරක පොතක් හෝ ලෙසින් ද, සාර්ථක පොතක් හෝ කසිකබල් පොතක් හෝ ලෙසින් ද කළඑළියට බසී. අප මේ අදහස දැක්වූයේ ප්‍රධාන කරුණු දෙකක් උදෙසා ය.(1) විචාරකයාට වැදගත් වන්නේ කර්තෘ නො ව; පාඨකයා ය. (පාඨකයා විචාරකයාගේ දෙවියා වන්නේ ය.)(2) කර්තෘ ආධුනිකයකු වුව විචාරකයාට ඔහුගෙන් බුරුලක් ලැබෙන්නේ නැත. (විචාරකයාට වැදගත් වන්නේ කෘතිය මිස කර්තෘ නො වේ. එහෙත් කර්තෘ හා ප්‍රකාශකයා සලකා බැලෙන විචාර සම්ප්‍රදායක් ද තිබේ.)අද අපගේ අවධානයට ලක් වන්නේ ඉනෝකා මනෝරි කරුණාරත්නගේ “පළිඟු - සුරඟන” නම් නවකතාව ය. එය රහස් පරීක්ෂක කතාවක් බව කතුවරිය ම කියා සිටින්නී ය.“2006 වසරේ දී මාගේ ඥාති සොයුරකු ඩෑන් බ්‍රවුන්ගේ (Dan Brown) ලෝක ප්‍රකට ඩාවින්සි කෝඩ් (Da Vinaci code) කෘතිය මට ලබා දුන්නේ ය. එය කියැවීමෙන් පසු මා එම කතාවට කෙතරම් වශී වුවා ද යත් එවැනි රහස් පරීක්ෂක කතාවක් ලිවිය යුතු යැයි අදහසක් මගේ සිතෙහි හට ගැනිණි. “පළිඟු - සුරඟන” නමින් මේ කෘතිය මා ලිවීමට පෙළඹුණේත් ඒ අනුව ය.”(කතුවරියගෙන්)රහස් පරීක්ෂක කතා මුලින් ම නවකතා ක්ෂේත්‍රයට එක්වූයේ 18 සියවසේ පමණ දීය. වික්ටෝරියානු සමාජය එහි පෙරමුණ ගත් අතර ඊට අපරාධ කතා යන නම තැබිණි. අගතා ක්‍රිස්ටි, කොනන් ඩොයිල්, අර්ලි ස්ටැන්ලි ගාඩ්නර් වැනි අය අපරාධ කතා ජනප්‍රිය තලයට රැගෙන ආහ. අපරාධ නවකතාවේ පුරෝගාමියා එඩ්ගාර් ඇලන් පෝ යැයි මතයක් ද තිබේ. කුමක් වුව මුල් කාලීන කතාවල දක්නට ලැබුණු පොදු ලක්ෂණය වූයේ ඝාතනයක් සම්බන්ධ රහස හෙළි කිරීම ය. එය කුතුහලය දනවන හා භීතිය වඩවන කතා සම්ප්‍රදායයක් විය.රහස් ‍පරීක්ෂක කතා සම්ප්‍රදාය මතුවන්නේ අමෙරිකන් කතා කලාවත් සමඟ ය. ඝාතනයක්, පිපිරීමක්, දේශපාලන සිදුවීමක් පසුපස හේතු - සාධක නිරීක්ෂණය කරමින් යන රහස් පරීක්ෂකයකු හෝ රහස් පරීක්ෂක කණ්ඩායමක් හෝ මෙහිදී පාඨකයාට හමු වේ. ත්‍රස්ත ක්‍රියා, ලෝක දේශපාලන සිදුවීම් ඇතුළු තවත් සංකීර්ණ සිදුවීම් මේ කතාවල ඇතුළත් ය. එම කතා එක අතෙකින් බුද්ධි විෂය වේ.ඩෑන් බ්‍රවුන්ගේ “ඩාවින්සි කෝඩ්” රහස් පරීක්ෂක කතාවක් වශයෙන් විශිෂ්ට තැනෙක ඇති ප්‍රබන්ධයෙකි. කෞතුකාගාරයක සිදුවන මරණයක් ද පසුබිම කරමින් ගොඩනැඟෙන කතා වස්තුව අති ප්‍රබල ය. එය ඉතා සංකීර්ණ චරිත නිරූපණයකින් යුතු කතාවක් ද වෙයි. ඇතැම් විට එහි එන සාක්ෂි විවෘත ය. පැහැදිලි ය. තවත් විටෙක අනපේක්ෂිත ය. විශ්වාස කළ නො හැකි ය. එක් විචාරක මතයකට අනුව මෙතෙක් රචනා වී ඇති හොඳ ම රහස් පරීක්ෂක කතාව “ඩාවින්සි කෝඩ්” ය. එහෙත් එය අපරාධ කතාවකට පමණක් සීමා කළ නො හැකි ය.පළිඟු සුරඟන කර්තෘවරිය “ඩාවින්සි කෝඩ්” කියවා ඇතැ’යි පම්පෝරියක් ගසන’මුත් එයින් ශත පහක ප්‍රයෝජනයක් ගෙන නැතැ’යි පෙනී යයි. එක්කෝ ඇය එම නවකතාවේ කලාත්මක ලක්ෂණ හා උපාය මාර්ග හඳුනාගෙන නැත. නැතහොත් ඇයට සාර්ථක කතා වස්තුවක් ගොඩනැඟීමට තරම් ප්‍රතිභාවක් නැත. මුද්‍රණ කර්මාන්තය දියුණුවීමත් සමඟ දැනුම ඇති අය මෙන් ම දැනුම නැති මෝඩයෝ ද පොත් ලියන්නට පටන් ගත් හ.නවකතාව ජනප්‍රිය වත් ම ප්‍රතිභාව ඇති අය මෙන්ම නැති අය ද ප්‍රබන්ධ කතා ලියන්නට පටන් ගත්හ. මේ අලකලංචියට විචාරකයන්, කර්තෘවරුන් පමණක් නො ව ප්‍රකාශක සමාගම් ද වගකිව යුතු ය. ශ්‍රී ලංකාවේ බොහෝ ප්‍රකාශක සමාගම්වලට නවකතා සම්බන්ධයෙන් වූ විශේෂ පරීක්ෂක මණ්ඩලයක් නැත. ඇතැම් ප්‍රකාශක ‍සමාගම්වල පරීක්ෂක මණ්ඩල පවතින’මුත් ඔවුන් ද තම සේවාව හරි හැටි ලබා දෙන බවක් පෙනෙන්නට නැත. එය සිංහල නවකතාවේ දුර් - භාග්‍යයට හේතුවක් වී තබේ.නවකතාවෙන් පමණක් නො ව ඕනෑ ම පොතකින් යම් සමාජ කාර්යයක් ඉටුවිය යුතු ය. එය ප්‍රහර්ෂයෙන් පටන්ගෙන ඥානයෙන් කෙළවර වන ක්‍රියාවලියක් විය යුතු ය.නවකතාවක් ලියන රචකයා පළමුව තම ප්‍රතිභාවෙන් ප්‍රධාන සාධක දෙකක් සම්පූර්ණ කර ගත යුතු ය.(I) අපූරු කථා වින්‍යාසයක් ගොඩනඟා ගැනීම(II) සංකීර්ණ චරිත නිරූපණයක් මඟින් ජීවිතා’වබෝධයක් ලබා දීමඉනෝකා මනෝරි කරුණාරත්න නම් ලේඛිකාව සාර්ථක කථා - වින්‍යාසයක් ගොඩනඟා නැත. කථා - වින්‍යාසය යනු ප්‍රධාන සිදුවීම් ගළපා සකස් කරන කතා සැකිල්ලය. එය අතිශය තර්කානුකූල විය යුතු ය. විශ්වාසනීයත්වය රැකිය යුතු ය. අපූර්වත්වයකින් සමන්විත විය යුතු ය. පළිඟු සුරඟන කතාවේ ඒ කිසිවක් නැත. එය පුංචි ළමයකුගේ අසම්පූර්ණ හා අතාර්කික කතාවක් බඳු ය.රහස් පරීක්ෂක කතාවක තිබිය යුතු කුතුහලය, ඊළඟ සිදුවීම කෙරෙහි පවතින ආකර්ෂණය, කුමක් සිදුවේ ද යන අවිනිශ්චිතභාවය එහි නැත. කතාව අවසන් වන්නේ ද කිසිදු අමුත්තකින් හා හෙළිදරව්වකින් තොරව ය. කතාවේ එන මරණය පසුපස කිසිදු සැකයක් නැත. අනවශ්‍ය සිදුවීම් ගොන්නක් ඊට ඈඳා පාඨකයා වෙහෙසට පත් කිරීම පමණක් සිදු කෙරේ. රහස් පරීක්ෂක කතාවක දකින්නට ලැබෙන කිසිදු ප්‍රධාන ලක්ෂණයක් මේ කතාවේ නැත. කතුවරිය කිසිදු හැදෑරීමකින් තොරව මේ පොත ලියා තිබේ.අනුපමා ගජමන්ගේ, නදීෂා, ළහිරු, අනුපමාගේ මව, පියා හා ලොකු තාත්තා මේ කතාවේ ප්‍රධාන චරිත ලෙස සැලැකිය හැකි ය. අනුපමා හා නදීෂා විශ්වවිද්‍යාලයේ කළමනාකරණ පීඨයේ ඉගෙනුම ලබති. ළහිරු පාසල් ශිෂ්‍යයෙකි. අනුපමාගේ අම්මා සාමාන්‍ය ගෘහණියකි. පියා පිටරට රැකියාවක නිරත පුද්ගලයෙකි. ලොකු තාත්තා හෙවත් අශෝක ගජමන් ශ්‍රී ලංකාවේ කෝටිපති ව්‍යාපාරිකයෙකි. එලෙස ම රසවතෙකි.මේ හැරෙන්නට උප ප්‍රධාන චරිත දෙකක් ද මීට එක් වේ. ඒ ගයාන් හා පියදාස ය. ගයාන් යනු ලොකු තාත්තාගේ හෙවත් අශෝක ගජමන්ගේ එක ම පුත්‍රයා ය. ඔහු සෙල්ලක්කාරයෙකි. පියදාස යනු කෝටිපති ව්‍යාපාරිකයාගේ විශ්වාසවන්ත එක ම සේවකයා ය. ඔහු යුක්තිය හා සාධාරණත්වය සඳහා සහයෝගය දක්වන තැනැත්තෙකි.මේ චරිත කිහිපයේ හැසිරීම් දකින විට බුද්ධිමත් පාඨකයාගේ කට කොනකට සිනහවක් නැඟෙනු ඇත. ඊට හේතුව නම් චරිත නිරූපණය නම් විෂයය පිළිබඳ මෙලෝ දැනුමක් කතුවරියට නො තිබීම ය. චරිතවල පසුබිම හා ඔවුන්ගේ හැසිරීම් පිළිබඳ අධ්‍යයනයක් කතුවරියට නැත.අනුපමා, නදීෂා, ළහිරු යන තිදෙනා ම පුංචි ළමයින්ගේ සිතුම් - පැතුම් ඇති ව බොළඳ ලෙස හැසිරෙති. ඔවුන් මිනීමැරුමක් පසුපස හඹා යන්නේ ද, රහසක් පසුපස හඹා යන්නේ ද පුංචි දරුවන් හැංගිමුත්තම් සෙල්ලම කරන්නාක් මෙනි. අනුපමා හා නදීෂා විශ්වවිද්‍යාල ශිෂ්‍යාවන් බව කතුවරියට අමතක වී ඇත. ගයාන්ගේ චරිතය සාම්ප්‍රදායක හින්දි චිත්‍රපටවල දුෂ්ටයාගේ චරිතයට සමපාත ලෙස නිරූපණය කෙරේ.මෙහි එන ප්‍රධාන සිදුවීම් සමඟ පොලිස් ස්ථානයක් ද සම්බන්ධ වේ. එම පොලිස් ස්ථානයේ ප්‍රධාන පරීක්ෂකවරයා හා සාජන්ට් තැන මිනීමැරුම පසුපස හඹා යති. ඒ දෙදෙනා ම ඉතා මෝඩ ලෙස හැසිරෙති. දෙදෙනා ම ශ්‍රී ලංකා පොලිස් දෙපාර්තමේන්තුවේ නො ව වෙනත් කොහේ හෝ රාජකාරි කරන දෙදෙනකු ලෙස පෙනී යයි. මෙරට පොලිසිය ගැන හෝ එහි නිලධාරීන් ගැන හෝ අබමල් රේණුවක අවබෝධයක් කතුවරියට නැත. එක අතෙකින් කතුවරියගේ පොත පොලිස් නිලධාරීන්ට අපහාසයෙකි.“එහෙනං මිස් අනුපමා... අපට කියන්න ඊයේ හවස වෙච්ච හැම දෙයක් ම” කුඩා පොතක් ද අතට ගනිමින් සාජන්ට්වරයා කීය.“ඒ ගැන නං මට මොකුත් ම කියන්න බැහැ”“ඒත්, ඒ ඇයි?”“ඒ මොකද... කතා කරගත්ත විදියට මං ලොකු තාත්තා හම්බ වෙන්න ගියේ නැති නිසා” තරුණියගේ ඒ ප්‍රකාශයෙන් පොලිස් නිලධාරීන් දෙදෙනාගේ බලාපොරොත්තු කඩ විය.“ඒකත් එහෙම ද?”මෙබඳු මෝඩ සිද්ධි නිරූපණයක් හා මෝඩ චරිත නිරූපණයක් වෙනත් කිසිදු පොතක මා දැක නැත. අනුපමා නම් විශ්වවිද්‍යාල ශිෂ්‍යාව පොලිස් නිලධාරීන් සේ ම කතාවේ එන බරපතළ සිද්ධියත් ඉතා ලිහිල් ලෙස ගෙන සමස්තයක් ලෙස මුළු කතාව ම විනාශ කරගෙන තිබේ. එක අතෙකින් මේ කතුවරියට නවකතාවේ ශිල්පීය අංශ‍ය ගැන වැටහීමක් නැත.තවත් අතෙකින් රටක සිදුවන බරපතළ සිද්ධි ගැන දැනුමක් හා නිරීක්ෂණයක් ද කතුවරියට නැත. ඒ හැරෙන්නට මේ පොතෙහි පිට කවරයෙහි සටහනක් තබා ඇති කථිකාචාර්යවරයා ද කතා කර ඇත්තේ නවකතාව ගැන නො ව කතුවරිය ගැන ය. ඔහු කියන ත්‍රාසය හෝ සියුම් උපහාසය හෝ මේ පොතේ කිසි ම තැනෙක නැත. ඔහුගේ ප්‍රබන්ධ කථා පිළිබඳ අවබෝධය ද එයින් පැහැදිලි වේ.සමස්තයක් ලෙස ගත් කළ පළිඟු - සුරඟන යනු රහස් ‍පරීක්ෂක කතාවක් ලෙසින් ගොනු කර ඇති නිසරු ප්‍රලාපයකි. එය කියැවීමෙන් ලද හැකි රසයක් හෝ ඥානයක් හෝ නැත. මෙබඳු පොත් පළකරන්නට පෙර සමයවර්ධන වැනි ප්‍රකාශන ආයතන දෙවරක් කල්පනා කළ යුතු ය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=f1401224</link>
    <topic>ලෝ දහම පවසා නික්ම ගිය හිමි සඳ</topic>
    <author>මඩිහේ සුගතසිරි හිමි ගංගොඩවිල පඤ්ඤෝදයාරාමාධිපති ශ්‍රී ධර්මරක්‍ෂිත නිකායේ කාරක සංඝසභික</author>
    <content>අමරපුරශ්‍රී ධර්මරක්‍ෂිතවංශ මහා නිකායේ මහා නායක අතිපූජ්‍ය අග්ගමහා පණ්ඩිත වැලිගම සිරි ඤාණරතන හිමිපාණෝ කෙටි රෝගී තත්ත්වයකින් පසු අවුරුදු 101 ක් ආයු වළඳා 2014 ජනවාරි මස 16 වැනි දින අපවත් වූහ. උන්වහන්සේ ශ්‍රී ලංකා සංඝ සමාජයේ ජ්‍යෙෂ්ඨතම සංඝ යතිවරයාණන් වහන්සේ නමක් පමණක් නොව ධර්ම විනය පිළිබඳව හසල බුද්ධිමත් විද්වතුන් වහන්සේ නමක් ද වූහ. මහා නායක මාහිමිපාණන්ගේ අපවත් වීමේ හේතුවෙන් මුළුමහත් සංඝ සංස්ථාවට ඇති වූ හිදැස ලෙහෙසියෙන් පිරවිය නොහැක.දකුණු සිරිලක වැලිගම පුරවරයේ උපන් මේ විද්වත් මහා හිමිපාණන් වහන්සේගේ මාපියන් වූයේ කටුකුරුන්ද වෙල්ලාලගේ ඕදිරිස් සිල්වා හා කොග්ගල වෙල්ලාලගේ් බබුන්හාමි යන යුවළය. පළාතේ වැදගත් පවුලකට අයත් වූ උන්වහන්සේ දස දෙනෙකුගෙන් යුත් පවුලේ බාලයා වශයෙන් මෙලොව එළිය දුටහ. ගාලු දිස්ත්‍රික්කයේ තල්පේ, මාකඳුගොඩ පිහිටි නිග්‍රෝධාරාම විහාරයේ අධිපති හිමියන් වූ අතිපූජ්‍ය අහංගම විමලසාර මහා නාහිමියන්ගේ ආචාර්යත්වයෙන් උන්වහන්සේ වර්ෂ 1925 දී පැවිදි බව ලැබූහ.ආශ්‍රමස්ථ ජීවිතයේ මූලික බණ දහම් සිය ගුරු හිමියන්ගෙන් ඉගෙනගත් තරුණ සාමණේරයෝ වැඩිදුර අධ්‍යාපනය සඳහා එවකට ශ්‍රේෂ්ඨත්වයට පත්ව තිබූ විද්‍යායතනයක් වූ මාලිගාකන්දේ විද්‍යෝදය පිරිවෙනට වර්ෂ 1930 දී ඇතුළත් වූහ. විසිවයස් වූ විට උපසම්පදාව ලැබූ උන්වහන්සේ පිරිවෙන් අධ්‍යාපනය සාර්ථක ලෙස නිමවා ප්‍රාචීන භාෂෝපකාර සමිතිය මඟින් පවත්වන ලද ප්‍රාචීන පණ්ඩිත විභාගයෙන් සමත්ව “රාජකීය පණ්ඩිත” උපාධිය දිනාගත්හ.මේ තරුණ හිමිනම වජිරාරාම විහාරාධිපති පූජ්‍ය පැළෑණේ සිරි වජිරඤාණ මහා නායක හිමියන්ගේ ශිෂ්‍ය භාවයට පත් වූයේ මේ අවධියේ දී ය. වජිරාරාමවාසී ලෝක පූජිත හිමිවරුන් වන නාරද හිමි, පියදස්සි හිමි, කස්සප හිමි, ඤාණමෝලි හිමි, ඤාණවීර හිමි ආදී විශිෂ්ට භික්‍ෂු ගණයට එක්පත් වූහ. පැළෑණේ මහා නාහිමියන් අපවත්වීමෙන් පසු ශ්‍රී ධර්මරක්‍ෂිත මහා නිකායේ මහා නායක ධුරයට පත් වුවා හු මඩිහේ පඤ්ඤාසීහ හිමිපාණෝ ය.පැළෑණේ මහා නායක හිමියන් ආරම්භ කළ ආගමික හා අධ්‍යාපන කටයුතු වජිරාරාමයේ වැඩ හිඳිමින් නොපිරිහෙළා කරන ලද්දේ අපවත් වී වදාළ වැලිගම සිරි ඤාණරතන හිමියන් විසිනි. මේ කාලයේ ප්‍රධාන ධර්ම දේශකයන් වහන්සේ කෙනෙකු ලෙස නමක් දිනා ගත් වැලිගම ඤාණරතන හිමියන්ට නිතර ගුවන් විදුලියේ බණ දේශනා කරන්නට ආරාධනා ලැබිණ. උන්වහන්සේ අපවත්වන තුරුම ගුවන් විදුලියෙන් හා රූපවාහිනිය මඟින් බණ දේශනා පැවැත්වූහ. ඒ සෑම දේශනයකින්ම ධර්මයේ ගැඹුරු තැන් විග්‍රහ කරමින් සරල අන්දමින් ශ්‍රාවකයන්ට ඒත්තු ගන්වන අන්දමින් පැහැදිලි කළහ.අතිපූජ්‍ය මඩිහේ පඤ්ඤාසීහ මහා නායක හිමියන් අමරපුර ශ්‍රී ධර්මරක්‍ෂිත වංශ නිකායෙහි මහා නායක ධුරය දරද්දී නිකායේ ලේඛකාධිකාරී තනතුර දරන ලද්දේ ඤාණරතන හිමියන් විසිනි. මේ යතිවරයන් දෙදෙන එතැන් පටන් සංඝයාගේ පැවැත්මටත්, නිකායේ දියුණුවටත්, මුළුමහත් සංඝ සමාජයටත් කරන ලද සේවය අතිමහත්ය.දානපති බෞද්ධ පවුලක් වූ කොඩිතුවක්කු හේවාමල්ලිකා යුවළගේ ධන පරිත්‍යාගයෙන් පිහිට වූ රත්මලාන මල්ලිකාරාමයට පැමිණි අප නාහිමියන් වහන්සේ දශක කිහිපයක් තුළ ඇති කරන ලද සීඝ්‍ර දියුණුව උන්වහන්සේගේ සංවිධානාත්මක භාවයේ හැකියාව කදිමට කියාපාන්නකි. මුල සිටම සෑම ඉරිදා දිනකම ධර්ම දේශනා පැවැත්වීම, දායක සභාවක් පිහිටුවීම, විශාඛා කුලඟන සමිතිය නමින් බෞද්ධ කාන්තාවන්ගේ ආගමික කටයුතු වර්ධනය කිරීම සඳහා කාන්තා සමිතියක් හා යෞවනයන් උදෙසා වර්ෂ 1960 දී ගාමිණී තරුණ බෞද්ධ සමිතිය ආරම්භ කිරීම වැනි සංවිධාන අදටත් ක්‍රියාත්මකව පවතින්නේ උන්වහන්සේගේ දූරදර්ශී වැඩපිළිවෙළේ වැදගත් අංශ ලෙසිනි.එදා සිටම පවත්වාගෙන එනු ලබන දහම් පාසල රත්මලාන ප්‍රදේ්ශයේ බාල, තරුණ දරුවන්ගේ ධර්ම ඥානය හා ධර්මයට තිබෙන නැඹුරුතාව වඩා වර්ධනය කිරීම පිණිස මහඟු සේවාවක් සපයයි. අද මල්ලිකාරාමය රත්මලානට පමණක් සීමා නොවී මුළු රටේම ප්‍රධානතම බෞද්ධ මධ්‍යස්ථානයක් බවට පත්වී හමාරය. මහා තෙරණුවන් පිහිටවන ලද ශ්‍රී ධර්මරක්‍ෂිත පිරිවෙණ බෞද්ධ ආරාමික අධ්‍යාපනය හා පුහුණුව තරුණ භික්‍ෂූන් වහන්සේට ලබාදෙන සියලුම අංගයන්ගෙන් පරිපූර්ණ වූ, ගුරු කුලයක් බවට පත්ව ඇත්තේ උන්වහන්සේගේ අප්‍රතිහත ධෛර්යයත්, නොසැලෙන අධිෂ්ඨානයත් නිසාමය.උන්වහන්සේ ශිෂ්‍යවර හිමිවරුන් රාශියක් ශාසනයට දායාද කොට ඇත. ඒ ශිෂ්‍යයන් වහන්සේලා අතුරින් පූජ්‍ය වීදියවත්තේ ඤාණෝභාස, පූජ්‍ය තිස්සමහාරාමයේ සද්ධාජීව සහ පූජ්‍ය තිස්සමහාරාමයේ පුණ්ණ ආදී භික්‍ෂූන් වහන්සේලා උන්වහන්සේට පෙර අපවත් වූහ. උන්වහන්සේගේ ශිෂ්‍ය භික්‍ෂු පිරිස අතර උන්වහන්සේගේ ශාසනික කටයුතු නොකඩවා ඉදිරියට ගෙන යන්නා හු රාජකීය පණ්ඩිත රණස්ගල්ලේ ඤාණවීර මහතෙරණුවෝ ය. එපමණක් නොව මහා නාහිමියන්ගේ ගිහි ශිෂ්‍යයන් අතර ශාස්ත්‍රීය, පරිපාලන සහ වෙනත් අංශවල සේවාවන්හි යෙදෙමින් ශාසනයට හා සමාජයට සේවා සපයන විශාල ගිහි පිරිසක් ද වේ.වර්ෂ 2003 හි අතිපූජ්‍ය මඩිහේ පඤ්ඤාසීහ මහා නායක හිමියන් අපවත්වීමෙන් පසු අමරපුර ශ්‍රී ධර්මරක්‍ෂිත මහා නිකායේ මහා නායක පදවියට පත් වුවා හු අපේ වැලිගම ඤාණරතන මහා නායක හිමියෝය. මියන්මාර් රජය විසින් “අග්ගමහා පණ්ඩිත” යන නාමය උන්වහන්සේට ප්‍රදානය කරන ලද අතර විද්‍යෝදය පිරිවෙන ආදි ශිෂ්‍යයන් වෙත පිරිනමනු ලබන ඉහළම ගරු නාමය වන “ශ්‍රී සුමංගල විද්‍යාවතංශ” යන අභිදානය ද උන්වහන්සේට පිරිනැමීය. අවසන් මොහොත දක්වා ම උන්වහන්සේ තම ගුරු බිම වූ විද්‍යෝදය පිරිවෙනට දැක්වූ ලැදිකම නොවෙනස්ව පැවතියේ ය.අප මහා නායක තෙරණුවන් විසින් ඉටුකරන ලද ආරාමික අධ්‍යාපන සේවය පිළිබඳව සටහනක් තැබීම අත්‍යන්තයෙන්ම කළ යුතුමය. වර්ෂ 1950 අවසන් භාගයේ මල්ලිකාරාමයට වඩින තෙක් ම උන්වහන්සේ විද්‍යෝදය පිරිවෙනේ ශාස්ත්‍රෝද්ග්‍රහනයෙන් පසු පැළෑණේ වජිරඤාණ මහානායක හිමියන්ගේ ඉල්ලීම පරිදි වජිරාරාමවාසී තරුණ භික්‍ෂුවරයන්ට ධර්ම ඥානය ලබා දුන්හ. ඉන්පසු භික්‍ෂූන් ප්‍රගුණ කිරීම සඳහා මඩිහේ පඤ්ඤාසීහ මහා නායක මාහිමියන් වහන්සේ විසින් පිහිටුවන ලද මහරගම සිරි වජිරඤාණ ධර්මායතනයෙහි දශකයකට වඩා අධික කාලයක් අධ්‍යාපනය ලබාදුන්හ.එසේ අධ්‍යාපනය ලද භික්‍ෂූන් වහන්සේලා අතර දැනට ඇමෙරිකාවේ වොෂින්ටන් නුවර බෞද්ධ විහාරයේ අධිපති පූජ්‍ය මහරගම ධම්මසිරි මහා තෙරණුවන් හා පුජ්‍ය තිරිකුණාමලේ ආනන්ද අනුනාහිමියන් ප්‍රධාන කොට ඇති ශ්‍රී ධර්මරක්‍ෂිත නිකායේ බොහෝ යතිවරයෝ වෙති. ඛුද්දඛශික්‍ෂා නම් විනය ග්‍රන්ථය සම්බන්ධයෙන් කරන ලද විධිමත් ශාස්ත්‍රීය ග්‍රන්ථය ‘කුදු සික විවරණය’ යන නමින් සිංහල බසින් කරන ලද ග්‍රන්ථයෙහි විනයෙහි ගැබ්ව ඇති ගැඹුරු කරුණු ලිහිල්ව, පැහැදිලිව ඉදිරිපත් කොට ඇත. ඉමහත් ආන්දෝලනයකට හා විවාදයට තුඩු දුන් මෙහෙණි සසුන නැවත ආරම්භ කිරීමට තැත් කළ සමයේ අප ගුරුදේවයන් ලියා පළ කළ ‘මෙහෙණ සස්න’ ග්‍රන්ථයෙහි භික්‍ෂුණීන්ට අදාළ විනය නීතිත්, භික්‍ෂුණී ශාසනයේ ඉතිහාසයත් එය ශ්‍රී ලංකාවේ අවසාන වුණු වකවානුව දක්වාම විස්තරත් ක්‍රමවත්ව සඳහන් වේ.බුදුරජාණන් වහන්සේ දෙසූ ධර්මය අකුරටම පිළිපැදි මහා නාහිමියන්ගේ අපවත්වීම ශාසනයට විශාල පාඩුවක් බව නිසැකය. අපවත්වී වදාළ මහා නායක මාහිමිපාණන්ට උතුම් වූ නිවන්සුව වේවා...!.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>22</day>
    </date>
    <link>http://www.dinamina.lk/2014/01/22/_art.asp?fn=f1401225</link>
    <topic>ඔබ කරුණාවේ මුදු වදන් හිමියනි නොඇසේ දැන්</topic>
    <author>එම්. කේ. බී. දිසානායක ලේකම්, බුද්ධ ශාසන හා ආගමික කටයුතුඅමාත්‍යාංශය</author>
    <content>වසර සියයක් යනු මිනිස් ජීවිතයකට සුවිසල් කාල පරාසයකි. සියක් වසක් පුරා මේ සමාජය තුළ සිදුවන අනේකවිධ වෙනස්කම් අත්දකින්නට ලැබීම සුවිශේෂිය. එවන් කාලවකවානුවකදී තමා ජීවත්වන සමාජයට, අදහන දහමට, මාතෘභූමියට සේවාවක් කළ හැකිවේනම් ඒ උත්කෘෂ්ඨය. එවන් වරම් ලබන්නෝ විරලය.එම දුලබ වරම් ලැබූ රාජකීය පණ්ඩිත විනය විශාරද ධර්මකීර්ති ශ්‍රී සුමංගල විද්‍යාවංස අග්ගමහාපණ්ඩිත ආචාර්ය අතිගෞරවාර්හ වැලිගම ශ්‍රී ඤාණරතන මහානායක ස්වාමීන්ද්‍රයෝ පින්වත් තෙදවත් මහා සඟරුවනකි. උන්වහන්සේ අද අප අතරින් සමුගනිති. ශ්‍රී සම්බුද්ධ ශාසනයේ උතුම් මහා සඟරුවනක් දැයට අහිමි කරමිනි.උන්වහන්සේ ධර්මධරය, විනයධරය, ශාසන හිතකාමිය. මහා කරුණාවෙන් යුක්තය.එවන් වූ ගුණ සපිරි මහා තෙරනමකගේ පාමුල සිට අනුශාසනා ලැබීමට තරම් මම භාග්‍යවන්තයකු වීමි.එහෙත් ඒ හා සමඟ මහා ශෝකයක් සිත්හි ජනිත වේ. උන්වහන්සේගේ මුවින් නික්මෙන මුදු වදන්, දහම් කාරණ සේම ශාසනික ප්‍රබෝධය පිණිස වන්නාවූ කාරුණික උපදෙස් මින්මතු ලබන්නට නොහැකි වන බැවිනි.එම හිදැස පිරවීමද පහසු කටයුත්තක් නොවේ. උන්වහන්සේ එතරම් ප්‍රඥාවන්තය. බහුශ්‍රැතය. අත්දැකීමෙන් පරිපූර්ණය. පුළුල් දැක්මෙන් ද යුක්ත වූහ. ඒ නොවන්නට උන්වහන්සේ මේතාක් හෙබවූ ධුරවලින් පිදුම් ලබන්නට ඉඩ නොතිබිණි.මහරගම සිරි වජිරඥාන ධර්මාසනය, මල්ලිකාරාමය, ශ්‍රී ධර්මරක්ෂිත ත්‍රිපිටක ධර්මායතනය තල්පේ නිග්‍රෝධාරාමය, කිරිවත්තුඩුව තිස්සවන විහාරය, කෑගල්ල විජයවර්ධනාරාමය අද පින්බිම් බැබළීමට අප ගරුතර මහානායක සමිඳුන්ගේ ද ආශිර්වාදය, පාදස්පර්ශය හේතුකාරක විණි.උන්වහන්සේ අමරපුර මහා සංඝ සභාව දැනුමින් දහමින් පෝෂණය කළෙහිය. ධර්ම ශාස්ත්‍ර සේවාවෙහි නිරතවී ජාතික හා ශාසනික යුතුකමද ඉටුකළෝ වෙති.මේ මහා පඬිවරුවන‍කගේ ගුණ සමුදාය ප්‍රඥා මහිමය වැනීම ක්ෂුද්‍ර මිනිසකුට උගහට කරුණකි.එසේ හෙයින් අප අතරින් වෙන්ව ලෝ දහම හා එක්වන අමරපුර ශ්‍රී ධර්මරක්ෂිත නිකායේ මහානායක ධූරන්ධර, රත්මලාන මල්ලිකාරාමාධිපති අතිපූජ්‍ය වැලිගම ශ්‍රී ඤාණරතන නාහිමියන්ගේ ශ්‍රී දේහය හමුවේ ගෞරව පුරස්වකව දණ ඔබා උන්වහන්සේට නිර්වාණ සම්පත්තිය වේවායි ප්‍රාර්ථනය කරමි.අමරපුර ශ්‍රී ධර්මරක්ෂිත මහා නිකායේ මහා නායක රත්මලාන මල්ලිකාරාමාධිපති අග්ගමහා පණ්ඩිත අතිපූජ්‍ය වැලිගම ඥානරතන නාහිමියන් වහන්සේ අපවත්වීමෙන් බලවත් සංවේගයට පත්වූ බව කොළඹ තරුණ බෞද්ධ සංගමය ශෝක පණිවිඩයක් නිකුත් කරමින් කියා සිටියි. එහි මෙසේ ද සඳහන් වෙයි. බුද්ධ ශාසනයේ චිරස්්ථිතිය වෙනුවෙන් මහා නායක ස්වාමීන්ද්‍රයාණන් වහන්සේ විසින් සිදු කරනු ලැබූ අනුපමේය වූ සේවය අපි ගෞරවයෙන් අගය කරමු.අපවත්වී වදාළ මහා නායක ස්වාමින් වහන්සේ කොළඹ තරුණ බෞද්්ධ සංගමය ඉතා ළඟින් ඇසුරු කළ ස්වාමින් වහන්සේ නමකි. උන් වහන්සේ විසින් දෙනු ලැබූ කාලීන උපදෙස් හා අනුශාසනා කොළඹ තරුණ බෞද්ධ සංගමය සහ එහි අරමුණු ශක්තිමත් කිරීමට මහෝපකාරි විය. ගෞරවනීය අතිපූජ්‍ය මහා නායක ස්වාමීන්ද්‍රයන් වහන්සේට අජරාමර නිර්වාණ සම්පත්තිය අත්වේවායි ප්‍රාර්ථනය කරමු!පුරා ශතවර්ෂාධික කාලයක් ලෝ සසුන් වැඩ වැඩූ අමරපුර ධර්මරක්ෂිත නිකායේ මහා නායක, රත්මලාන මල්ලිකාරාමාධිපති, රාජකීය පණ්ඩිත අතිපූජ්‍ය වැලිගම ඤාණරතන මහා නාහිමිපාණන් වහන්සේගේ අපවත්වීමේ පුවත හදිසියේ ම අසන්නට ලැබුණු මොහොතේ අප හද තුළ ඇති වූයේ බලවත් කම්පනයකි, සංවේගයකි.විශේෂයෙන් ම අප‍ෙග් ගුරුදේවෝත්තම පරමපූජ්‍ය මඩිහේ පඤ්ඤාසීහ මහා නායක ස්වාමීන්ද්‍රයන් වහන්සේ, අම්පිටියේ ශ්‍රී රාහුල නායක ස්වාමීන්ද්‍රයන් වහන්සේ ප්‍රමුඛ යතිවරයන් වහන්සේ සමඟ සමකාලීන ශාසන කල්‍යාණ මිත්‍රත්වය තහවුරු කොටගෙන, බම්බලපිටියේ සිරි වජිරාරාමයේත්, මහරගම සිරි වජිරඤාණ ධර්මායතනයේත් වැඩ සිටි අයුරු සිහියට නැඟේ.එමෙන් ම මහරගම ධර්මායතනයේ ශාසනික හා සමාජීය මෙහෙවර උදෙසා අප මහනාහිමි බලවත් උනන්දුවෙන් හා සොම්නසින් වැඩම කළ ආකාරයත්, වයෝවෘද්ධව ගිලන්ව සිටිමින් පවා මහරගම ධර්මායතනයේ වැඩහිටි සීල සමාදානයේ ධර්ම දේශනය සඳහා වැඩම කරවනු ලැබීම අප දකින්නේ අප මහා නාහිමියන් ධර්මායතනය සමඟ පැවති දැඩි සබඳතාවයයි. එසේ සිය දහස් වර වැඩමවමින් අප හට ලබා දුන් නොනිමි සහයෝගය මෙන් ම ආශිර්වාදය ද මෙම සංවේගී අවස්ථාවේ මාගේ සිහියට නැඟේ.අපගේ ආචාර්යායමාන අතිපූජ්‍ය වැලිගම ඤාණරතන මහා නායක ස්වාමීන්ද්‍රයන් වහන්සේ ‍ෙකරෙහි ද අප හද තුළ පැවතියේ බලවත් ප්‍රසාදයක් මෙන් ම ඉමහත් ගෞරවයකි. මහා නා සමිඳුන්ගෙන් ලැබුණු අගනා ඔවදන් මෙන් ම පරමාදර්ශී ශ්‍රමණ ගුණ සමුදාය ද මේ මොහොතේ සිහියට නැ‍ඟේ. එමෙන් ම අප නාහිමියන් සතු වූ ධර්ම භාණ්ඩාගාරය විසදකරමින් සම්පාදනය කළ අද්වීතිය ග්‍රන්ථ සමුදායෙන් අප ලද ජීවය නොමඳ ය, යන්න සිහිපත් කළ යුතුම ය.ථෙරවාද පිටක සම්ප්‍රදායේ එන පිරිසිදු ධර්ම විනයේ ජීවමාන ප්‍රතිමූර්තියක් වූ අප මහා නාහිමිපාණෝ වචනයේ පරිසමාප්තාර්ථයෙන් ම ඤාණ රත්නයක් ම වූහ. ප්‍රභාමත් ව පෙරී ආ අප්‍රමාණ ඤාණ සම්භාරය කුළුගන්වමින් රචිත පොත්පත් රාශියකි. එබඳු විරචිත පොත පත තුළින් බෞද්ධ සමාජයට කළ මෙහෙවර විශාලය. එමෙන් ම අප මහා නාහිමිපාණෝ නොවක් ව, පෘථුල වූ, ගාම්භීර වූ ස්වරයෙන් හා කරුණාධ්‍යාසයෙන් පැවැත් වූ ධර්ම දේශනා හරහා සසුන තුළ ඇති කළ ආලෝකය කිසි කලෙකත් ‍ෙනානිවෙනු ඇත. මෙලෙස නාහිමියන් සිදු කළ සියලු කටයුතු තුළින් වත්මන් බෞද්ධ සමාජ ප්‍රගමනයට සිදුවුණු මෙහෙය සුවිශාලය.අප නාහිමිපාණන් වහන්සේ දසක ගණනාවක් තිස්සේ සිටම ගුවන්විදුලි හා රූපවාහිනී ධර්ම දේශකයන් වහන්සේ නමකි. උන්වහන්සේගේ ධර්ම දේශනා නූතන තරුණ ධර්ම දේශකයන් වහන්සේට අගනා පූර්වාදර්ශයක් බව ද සිහිපත් කර සිටින්නේ අපවත් වූ නාහිමියන් වහන්සේට කෘතගුණ දක්වන්නටය.‍පෙර පිනෙන් ලද දීර්ඝායුෂ හා බැඳුණු ගාම්භීර ශබ්ද ස්වරය ද නාහිමි ජීවිතයේ විශේෂතාවයකි. පැහැදිලි සරල විග්‍රහයන් තුළින් හකුළුවා දම් දෙසීම අප දුටු තවත් එක් කැපීපෙනෙන සුවිශේෂී ලක්ෂණයකි. කාලය මනාව කළමනාකරණය කරගෙන ලෝ සසුන් වැඩ සැදූ අප නාහිමියන් දිගු කලක් රට දැය සමය වෙනුවෙන් කළ මෙහෙය කිසිවිටෙකත් අමතක නොවනු ඇත.අප නාහිමියන්ගේ සුරතින් සිවුරු පටිය ගෙලේ ගැට ගසා ගෙන “සබ්බ දුක්ඛ නිස්සරණ” පැවිද්ද ඉල්ලා සිටින පාලි වාක්‍ය සජ්ඣායනය කරමින් සංසාර දුකින් අත්මිදීම පතා සසුන් වන් පිරිස සිය දහස් ගණනකි. ඒ අතර මම ද සිටිමි. අප නාහිමියන් එබඳු ශාසනික කටයුතුවලට ලබා දී තිබුණේ ප්‍රමුඛස්ථානයකි. සමාජ සේවය දෙවැනි තැනය. මහරගම ධර්මායතනස්ථ බද්ධ සීමා මාලකයේ දී පැවැත්වෙන උපසම්පදා විනය කර්ම කිසි කලෙකත් නා සමිඳුන්ගෙන් හිස් නොවන්නේය.එය අමරපුර ධර්මරක්ෂිත නිකායික සියලු දෙනා වහන්සේ ම හොඳින් ම දනිති. සීමාමාලකයයේ ප්‍රතිබලසම්පන්නතම නාහිමියන් උන්වහන්සේ ද විය. උන්වහන්සේගේ කර්මවාග් ආචාර්ය උපාධ්‍යායත්වයෙන් සසුන් කෙත උපසම්පදා භූමියට වැදගත් සඟ පිරිස අප්‍රමාණය. වෙහෙස නොබලා දිවා රෑ නොබලා නාහිමියන් කළ එම උදාර මෙහෙවර අතිශය ප්‍රශංසනීය ය.මෙහි දී මම හොඳින් ම දන්නා එක් සුවිශේෂ කරුණක් පමණක් සිහිපත් කරනු කැමැත්තෙමි. එනම් මාගේ ගුරුදේවෝත්තම මඩිගේ පඤ්ඤාසීහ මහා නායක මාහිමිපාණන් වහන්සේ අමරපුර ශ්‍රී ධර්මරක්ෂිත නිකායේ මහා නායක පදවියට තෝරා පත් කර ගත් අවස්ථාවේ දී මාගේ ගුරු නාහිමියෝ එයට පසුබට වූහ. එම අවස්ථාවේ අප මහා නායක මාහිමියන් වහන්සේට එම ධුරය භාරගන්නා ලෙස සමීපව කරුණු නිතර නිතර කියමින් උත්සාහවත් කළේ අපවත් වී වදාළ වැලිගම ඤාණරතන මහ නාහිමියන් වහන්සේමය.අපගේ මහා නාහිමියන් ගිහි පැවිදි දෙස් විදෙස් හැමගේ චිත්තාරාධනයට පාත්‍ර ව සිටියහ. හැකි උපරිම ආකාරයෙන් අවසන් මොහොත වන තුරුම ලෝක ශාසනික කටයුතු වෙනුවෙන් ම කැප වූහ. සමාජික හා ජාතික වශයෙන් පැවරුණු වගකීම් ද මනාව ඉටු කළ සියවස් දෙකක ජීවිත අත්දැකීම් අත් විඳි මිණි පහනක් ව සසුන් කෙත බැබළ වූහ.අවසන් වශයෙන් සසුන් අරණේ විරාජමාන වූ වනස්පතියක් බිම ඇද වැටුණාක් මෙන් ද දිනෙන් දින ආලෝකය අඩුවේගෙන යන සසුන් ප්‍රදීපයේ ප්‍රභාමත් වූ පහන් සිළුව නිවී ගියේ යැයි ද මට හැඟිනි. එමෙන් ම වජිරාරාම සඟ පරපුරෙන් සසුනබරට පෑයූ තවත් සුපුන් සඳක අවසානය ලෙස ද අප නාහිමියන්ගේ අපවත්වීම ගැන සිහිපත් කරමි. ශතවර්ෂාධික කාලයක් ආයු විඳ සසුන් කිස සකසා සපුරා නිම කළ උභයාර්ථ සාධනයෙහි යෙදුණු අප නාහිමිපාණන් වහන්සේට අමාමහ නිවන් සුව ම ලැබේවා යි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n140123_br2</link>
    <topic>අසිරිමත් මහ බෝ වන්දනාව අනුරපුරේදී</topic>
    <author>ඉන්දික පොල්කොටුව</author>
    <content>සිරි සිදුහත් භික්ෂු පදනම හා සිරිමහ බෝ පදනම එක්ව සංවිධාන කරනු ලබන වාර්ෂික අසිරිමත් මහ බෝ වන්දනාව මෙවරත් අනුරාධපුර ජය ශ්‍රී මහ බෝධීන් වහන්සේ අභියසදී  (25) සවස පැවැත්වේ.සිරි මහ බෝ සමිඳු සිරිලකට වැඩම කැර වසර 2321ක් සැපිරීම, ජනාධිපතිතුමා ප්‍රමුඛ රට වැසි සැමට සෞභාග්‍ය ප්‍රාර්ථනා කිරීම, නව වසරට සෙත් පැතීම, ප්‍රථම රන් වැට ඉදි කැර බෝ සමිඳුන්ට පුදා වසර 44ක් සැපිරීම රට දෑ වෙනුවෙන් දිවි පිදූ රණවිරුවන් සිහි කිරීම උතුම් කාර්යයන් අරමුණු කැර ගනිමින් මෙවර මහ බෝ වන්දනාව පැවැත්වෙන බව සිරි මහ බෝ පදනමේ සභාපති නාවික ඉංජිනේරු ලලිත් ආරියතිලක මහතා පවසයි.(25) පෙරවරු 6.30ට කටුගස්තොටදී සිංහලාරාමය අභියසින් ප්‍රචාරක රථ, පිරිත් පැන් පෙරටු කැර ගත් රථ සංඝමිත්තා ප්‍රතිමාව, ශිෂ්‍ය පාත්‍රය ප්‍රථම රන් වැට ආකෘතිය ආදිය රථ වාහන මතින් රිය පෙරහරක් ඔස්සේ ගමන් කිරීමට නියමිතය.රිය පෙරහර පෙරවරු 9.00ට දඹුල්ලට ගමන් කරන අතර එහිදී දිවයිනේ නන්දෙසින් දඹුල්ල නගරයට පැමිණෙන රිය පෙරහර සමඟින් එක්ව ඒකාබද්ධ රිය පෙරහර පෙරවරු 11.00ට අනුරාධපුර ථූපාරාමය අසලට ළඟාවීමට නියමිතය.පස්වරු 2.00ට ථූපාරාමය අසලින් පෙළගැසෙන දහස් සංඛ්‍යාත සැදැහැවතුන්ගෙන් පිරි මහ බෝ වන්දනා පෙරහර ජය ශ්‍රී මහා බෝධීන් වහන්සේ අභියසට පස්වරු 4.00ට ළඟාවීමට නියමිතය.වාර්ෂිකව පැවැත්වෙන මෙම අසිරිමත් මහ බෝ වන්දනාවට සහභාගී වන ලෙස සැදැහැවත් සැදැහැවතියන්ට සිරි මහා බෝ පදනමේ ලේකම් ජී. ජයරත මහතා ආරාධනා කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n140123_br1</link>
    <topic>සින්නක්කර ඔප්පු 2000ක් ප්‍රධානය කිරීම</topic>
    <author>කෑගල්ල සමූහපී.එම්.පී. පොල්වත්ත</author>
    <content>වසර ගණනාවක සිට ඉඩම් ප්‍රතිසංස්කරණ කොමිෂන් සභාවට අයත් ඉඩම්වල පදිංචි වී සිටින පවුල්වලට සින්නක්කර ඔප්පු 2000ක් ප්‍රධානය කිරීම මෙම මස 26 කෑගල්ලේදී ජනාධිපතිතුමාගේ ප්‍රධානත්වයෙන් සිදුකිරීමට නියමිතය.මෙම අවස්ථාවට දිස්ත්‍රික්කයේ මැති ඇමැතිවරුන්ද සහභාගි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n1401231</link>
    <topic>පසුගිය තුන් වසරේදී රන්-රිදී පදක්කම් 2337ක් දිනලා</topic>
    <author>විජයානි එදිරිසිංහ</author>
    <content>ශ්‍රී ලංකා යුද හමුදා රණවිරුවෝ පසුගිය තුන් වසරේ පැවති ජාතික හා ජාත්‍යන්තර ක්‍රීඩා තරගවලදී රන්, රිදී සහ ලෝකඩ පදක්කම් 2337 ලබා වාර්තා රැසක් සමඟින් විශේෂ දක්ෂතා දැක්වීමට සමත්ව සිටිති.පසුගිය තිස් වසරේ පැවැති යුද්ධය නිසා යුද්ධ හමුදා සෙබළුන්ට ඔවුන්ගේ ක්‍රීඩා කුසලතා එළි දැක්වීමට හෝ ජාතික හා ජාත්‍යන්තර මට්ටමේ තරගවලට සහභාගීවීමටද අවස්ථාවක් නොලැබිණි.යුද්ධයෙන් පසු රණවිරුවන්ට රටේ දැවැන්ත සංවර්ධන ක්‍රියාවලියට දායක වන අතරතුර ඔවුන්ගේ කලා හා ක්‍රීඩා කුසලතා එළිදැක්වීම සඳහා ආරක්ෂක ලේකම් ගෝඨාභය රාජපක්ෂ මහතා විසින් අවස්ථාව සලසා දී තිබිණි.එහි ප්‍රතිඵලයක් වශයෙන් යුද්ධ හමුදාවේ සෙබළ සෙබළියන් විශාල පිරිසක් ඔවුන්ගේ ක්‍රීඩා කුසලතා හරහා ජාත්‍යන්තර තලයේ ඉහළ තැනකට පැමිණ ඇති බව යුද හමුදාපති ලුතිනන් ජෙනරාල් දයා රත්නායක මහතා පැවසීය.පසුගිය සිවු වසර තුළ ලබාගෙන ඇති පදක්කම් අනුව 2013 වසරේ ජාත්‍යන්තර සහ ජාතික මට්ටමේ තරගවලින් රන් පදක්කම් 334, රිදී පදක්කම් 295 සහ ලෝකඩ පදක්කම් 305 ලබාගෙන තිබේ.2011 වර්ෂයේදී රන් පදක්කම් 235, රිදී 180 සහ ලෝකඩ පදක්කම් 215 ක් ලබාගෙන ඇත.2012 වර්ෂයේදී රන් පදක්කම් 264, රිදී 223 සහ ලෝකඩ පදක්කම් 286ක්ද ලබා ගැනීමට යුද හමුදා ක්‍රීඩක ක්‍රීඩිකාවෝ සමත්ව සිටිති.ඔවුන් එම දක්ෂතාවන් දක්වා ඇත්තේ ක්‍රීඩා තිස් පහක් නියෝජනය කරමින්ය. මේ හරහා ජාතික හා ජාත්‍යන්තර තලයේ ක්‍රීඩක / ක්‍රීඩිකාවන් රැසක් ජාතියට තිළිණ කිරීමට ශ්‍රී ලංකා යුද්ධ හමුදාව සමත්වී ඇත.මෙසේ අන්තර් රෙජිමේන්තු / ආරක්ෂක සේවා / ජාතික හා ජාත්‍යන්තර තලයේ ක්‍රීඩා ජයග්‍රහණ ලබාගත් ක්‍රීඩක ක්‍රීඩිකාවන් දිරිමත් කර ඇගයීමට ලක් කිරීමේ අරමුණින් යුද්ධ හමුදා වර්ණ ප්‍රදානෝත්සවය යළි පවත්වනු ලබයි. ත්‍රස්තවාදී භීෂණය නිසා 1998 අවසන් වරට පැවැත්වුණු මෙම වර්ණ ප්‍රදානෝත්සවය යළි ආරම්භ වූයේ 2011 වසරේදීය. යුද්ධය නිමාවීමත් සමඟ යුද හමුදා ක්‍රීඩා ක්ෂේත්‍රයට නව ජවයක් ඇතිවී ඇතැයි යුද හමුදාපතිවරයා පවසයි.එම වසර තුන තුළ ක්‍රීඩක ක්‍රීඩිකාවන් 2750කට ආසන්න සංඛ්‍යාවක් වර්ණ ලැබ තිබේ. 2013 වසරේ වර්ණ ප්‍රදානය හෙට රාත්‍රියේ කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වෙයි.ජාත්‍යන්තරයේ ප්‍රසිද්ධ මලල ක්‍රීඩා තරඟාවලි වන IPC ලෝක ආබාධිත ක්‍රීඩා තරඟාවලිය, IAAF ලෝක මලල ක්‍රීඩා තරගාවලිය සහ ලෝක වුෂු පොදු රාජ්‍ය මණ්ඩලීය බර ඉසිලීම 20 වන ආසියානු මලල ක්‍රීඩා තරගාවලිය සහ 47 වන ආසියානු කායවර්ධන ශූරතාවලිය යන ක්‍රීඩා වලට සහභාගී වූ රණවිරුවන් වාර්තා තබා ඇත.ඊට අමතරව ඔලිම්පික්, පැරා ඔලිම්පික්, ලෝක ශූරතා, ලෝක ශූරතා ආබාධිත, ලෝක හමුදා, ඇතුළු තරගවලටද මුෂ්ඨි ප්‍රහාර, ටයිකොන්ඩෝ, වුෂු, දැල්පන්දු, දුනු විදීම, පාපැදි, ආබාධිත ක්‍රීඩා, ජූඩෝ, බර ඉසිලීම, ක්‍රිකට්, පිහිනුම් මල්ලව පොර ඇතුළු තරගවලටද සහභාගීවී ජයග්‍රහණ ලබා තිබේ.මේ වන විට යුදමය වාතාවරණය නිසා ඇහිරී තිබූ යුද්ධ හමුදා ක්‍රීඩා ක්ෂේත්‍රය දියුණුවෙන් දියුණුවට පත්වෙමින් තිබේ. ඒ යටතේ ග්‍රාමීය මට්ටමේ ක්‍රීඩා දක්ෂතා ඇති ළමයි තෝරාගෙන හමුදාවට බඳවා ගැනීම සිදු වෙයි.ඊට අමතරව යුද හමුදාපති ලුතිනන් ජෙනරාල් දයා රත්නායක මහතාගේ සංකල්පයක් මත නවීන තාක්ෂණ පහසුකම් වලින් සමන්විත ජාත්‍යන්තර තලයේ ක්‍රීඩා භූමියකට සමාන ක්‍රීඩා පිටියක් සහ ක්‍රීඩා ගම්මානයක් රුපියල් කෝටි 170ක වියදමින් පනාගොඩ හමුදා ජනපදයේ ඉදිකිරීමද මේ වන විටත් ආරම්භ කර තිබේ.තවද ක්‍රීඩාව හරහා සංහිඳියාව ඇතිකිරීම පිණිස උතුරු නැඟෙනහිර තරුණ පිරිස්ද එකතු කර ගැනීමට යුද හමුදාපතිවරයා කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n1401232</link>
    <topic>ශ්‍රී ලාංකිකයන් භුක්තිවිඳින සාමය හා ජයග්‍රහණ ඉහළයි</topic>
    <author>ධනුෂ්ක ගොඩකුඹුර</author>
    <content>ආර්ථික සංවර්ධනය, සාමය හා ස්ථාවරත්වය අතින් වත්මන් ශ්‍රී ලංකා ජනතාව භුක්තිවිඳින කැපී පෙනෙන ජයග්‍රහණ ඉහළින්ම අගය කරන බව මාලදිවයින් ජනාධිපති අබ්දුල්ලා යමීන් අබ්දුල් ගයුම් මහතා පැවසීය.ශ්‍රී ලංකාවේ සාමය හා සමෘද්ධිය මාලදිවයිනටත් ප්‍රතිලාභයක් බව පැවසීය.මේ දිනවල මෙරට සංචාරයක නිතර මාලදිවයින් ජනාධිපති අබ්දුල්ලා යමීන් මහතා මෙම අදහස් පළ කළේ ජනාධිපති මහින්ද රාජපක්ෂ මහතා සමඟ ද්විපාර්ශ්වික සාකච්ඡාවලට ජනාධිපති කාර්යාලයේදී ඊයේ (22) එක්වෙමිනි.අන්තර්ජාතික වේදිකාවල දී ශ්‍රී ලංකාවට දෙන අඛණ්ඩ සහයෝගය පිළිබඳව ජනාධිපති රාජපක්‍ෂ මහතා මාලදිවයින් රාජ්‍යයට ස්තුතිය පුද කළ අවස්ථාවේදී, අවශ්‍යතාවකදී එකිනෙකාට උපකාර කිරීමට නොහැකි නම් අසල්වාසීන් වී කුමකට දැයි ප්‍රශ්න කළ යමීන් මහතා ශ්‍රී ලංකාවට උපකාර කිරීමට මාලදිවයින සූදානම් බවත් ප්‍රකාශ කළේය.පසුගිය නොවැම්බරයේ පැවති ජනාධිපතිවරණයෙන් ලැබූ ජයග්‍රහණය සහ එමගින් දිවයින් රාජ්‍යයෙහි සිදු වූ සාමකාමී දේශපාලන පරිවර්තනය පිළිබඳව ජනාධිපති රාජපක්‍ෂ මහතා ආරම්භයේ දී ම යමීන් ජනාධිපතිතුමා වෙත සතුට පළ කළේය.යමීන් මහතාගේ සවිමත් මඟපෙන්වීම යටතේ මාලදිවයින් ජනතාවට සමෘද්ධිය ළඟා වනු ඇති බවත් එරට පූර්ණ ආර්ථික ශක්‍යතාව අත්පත් කරගනු ඇති බවටත් විශ්වාසය පළ කළ ජනාධිපතිතුමා දකුණු ආසියාවේ දූපත් රාජ්‍ය දෙක වශයෙන් සාරධර්ම හා සංස්කෘතික සම්ප්‍රදායන් අතින් අපට පොදු උරුමයක් ඇති බව පැවසීයය. ඉහළම දේශපාලන මට්ටමේ නිලධාරීන් සිදු කරන චාරිකා මඟින් දෙරට අතර ඇති මිත්‍රත්වය ඉතා ශක්තිමත් බව ජනාධිපතිතුමා පැවසීය.ශ්‍රී ලංකාව සහ මාලදිවයින අතර ඵෙතිහාසික බැඳීම් සිහිපත් කළ යමීන් මහතා බොහෝ මාලදිවයින් ජාතිකයන්ට ශ්‍රී ලංකාව දෙවැනි මවුබිමක් හා සමාන බව පැවසීය. දැනටමත් 9000කට වැඩි මාලදිවයින් ජාතිකයෝ පිරිසක් ශ්‍රී ලංකාවේ වෙසෙති. ශ්‍රී ලංකාව හැමවිටම සහෝදරයෙක් හා සගයෙක් බව පැවසූ ජනාධිපති යමීන් මැතිතුමා මේ මාහැඟි මිත‍්‍රත්වය ගැන බෙහෙවින් කෘතඥ වන බව සඳහන් කළේය.සෞඛ්‍යය, සංචාරක ව්‍යාපාරය, ගුවන් සේවා, පුද්ගල සංක්‍රමණය සහ ආරක්‍ෂක සේවා යන ක්ෂේත්‍රවල ද්විපාර්ශ්වික සබඳතා තවත් ශක්තිමත් කිරීම ඇතුළුව දෙරටට වැදගත් වන අංශ ගණනාවක සහයෝගිතා වර්ධනය පිළිබඳව ද්විපාර්ශ්වික සාකච්ඡාවේ දී එක් වූ දූත පිරිස් අදහස් හුවමාරු කර ගත්හ.ශ්‍රී ලංකාව උසස් අධ්‍යාපනයට උනන්දු වන මාලදිවයින් සිසුන් අතර ප්‍රියතම රටක් බවත් සෞඛ්‍ය පහසුකම් ලබා ගැනීමේ දී බොහෝ විට පළමු තේරීම බවත් පෙන්වා දුන් යමීන් ජනාධිපතිතුමා දැනට ශ්‍රී ලංකාවේ වෙසෙන මාලදිවයින් ජනයා උදෙසා සෞඛ්‍ය හා අධ්‍යාපන පහසුකම් පුළුල් කරන්නැයි ඉල්ලීමක් කළේය.ධීවර කර්මාන්තය පිළිබඳව දීර්ඝ වශයෙන් සාකච්ඡා කෙරිණ. ශ්‍රී ලංකාවේ ධීවරයිනට අරාබි මුහුදට පිවිසීම සඳහා මාලදිවයින් දියඹ ඔස්සේ ගමන් කිරීමට අවසර දෙන්නැයි ශ්‍රී ලංකාව මාලදිවයින් පාර්ශවයෙන් ඉල්ලීමක් කළේය. යාත්‍රා කරන ධීවරයන් මාලදිවයින් මුහුදේ මසුන් ඇල්ලීම නොකරන අතර අන්තර්ජාතික සාගර නීති මගින් ඉඩ දී ඇති පරිදි ඉන් ඔබ්බට යාත්‍රා කරනු ඇත.ශ්‍රී ලංකාවේ නිෂ්පාදිත බෝට්ටු මිලදී ගැනීම සළකා බලන්නැයි ශ්‍රී ලංකාව මාලදිවයිනෙන් ඉල්ලීමක් කළේය. උසස් ප්‍රමිතියෙන් යුතුව ශ්‍රී ලංකාව නිෂ්පාදනය කරන යාත්‍රා සඳහා සීෂෙල්ස් වැනි රටවලින් දැනටමත් පිළිගැනීමක් ලැබී ඇති බව අවධාරණය කෙරිණ.ජ්‍යෙෂ්ඨ ඇමැති ඒ. ඒච්. එම්. ෆවුසි, ඇමැතිවරුන් වන මහාචාර්ය ජී. එල්. පීරිස්, බැසිල් රාජපක්ෂ, මෛත්‍රීපාල සිරිසේන, රිෂාඩ් බදියුදීන්, වෛද්‍ය රාජිත සේනාරත්න, බන්දුල ගුණවර්ධන, මාලදිවයිනේ ශ්‍රී ලංකා තානාපති සරත්චන්ද්‍ර දෑල, ජනාධිපති කාර්ය මණ්ඩල ප්‍රධානී ගාමිණි සෙනරත් මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n1401233</link>
    <topic>පොදු රද මඩුලු සමුළුවට වාහන ගෙන්වූයේ සමාගමක්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>පොදුරාජ්‍ය මණ්ඩලයීය රාජ්‍ය නායක සමුළුවට ගෙනා වාහන ආනයනය කරනු ලැබුවේ Diesel and Motor Engineering PLC සමාගමක් විසින් බවත් ඊට රජයේ ටෙන්ඩර් පටිපාටියක් අදාළ නොවන බවත් සභානායක, වාරිමාර්ග හා ජල සම්පත් කළමනාකරණ අමාත්‍ය නිමල් සිරිපාලද සිල්වා මහතා පාර්ලිමේන්තුවේදී ඊයේ (22) ප්‍රකාශ කළේය .එම සමාගම මේ වාහන විකිණීමට මේ වන විටත් කටයුතු කර ඇති බවද ඇමැතිවරයා හෙළි කළේය. පත්කළ මන්ත්‍රී අනුර කුමාර දිසානායක මහතා ස්ථාවර නියෝග 23(2) යටතේ කළ ප්‍රකාශයට පිළිතුරු දෙමින් ඇමැතිවරයා මේ බව කීවේය.එහිදී ඇමැතිවරයා මෙසේද කීවේය. මේ වාහන පෞද්ගලික සමාගමක් ආනයනය කළ නමුත් පොදුරාජ්‍ය මණ්ඩලයීය රාජ්‍ය නායක සමුළුවට සති 02ක් පමණ භාවිත කිරීම හේතුවෙන් සිදු වන වටිනාකම අඩුවීමද සැලකිල්ලට ගෙන වෙළෙඳපොළ වටිනාකම අනුව එක් වාහනයකට රුපියල් මිලියන 30කක් ලෙස සමාගම විසින් තීරණය කර ඇත.ඊට අනුරූපිව අයවිය යුතු බදු ද අය කිරීමටද රජය එකඟ වී ඇත. ආනයනික මිල ගණන් හා රේගු ගාස්තු, අනෙකුත් බදු අනුව මේ වාහනයක වටිනාකම රුපියල් මිලියන 33ක් පමණ වේ. ඇතැම් බස් රථ හා මෝටර් රථ රජයේ ආයතන, දෙපාර්තමේන්තු, අමාත්‍යාංශ වෙත බෙදා දී ඇත.රාජගිරියේ විශේෂ අවශ්‍යතා ඇති දරුවන්ගේ නිවාසයට එක් බස්රථයක්ද චිත්‍රා පටුමගේ විශේෂ අවශ්‍යතා ඇති ළමයින්ගේ පාසලට බස් රථ 01ක් ලබා දී ඇත. ශ්‍රී ලංකා ගමනා ගමන මණ්ඩලයට බස් රථ 50ක්ද ශ්‍රී ලංකා සංවර්ධන අධිකාරිය හරහා සංචාරක කර්මාන්තයේ නියුතු ආයතන වෙත බස් රථ 30ක් ද මහා මාර්ග අමාත්‍යාංශය යටතේ අධිවේගී මාර්ග ප්‍රවාහන පෞද්ගලික සමාගමට බස් රථ 10ක් ද ලබා දී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n1401234</link>
    <topic>විපක්ෂය නඟන චෝදනා බොරු</topic>
    <author>සිතාරා සේනානි සහ තිලිණි අධිකාරි,</author>
    <content>ජන ලේඛන හා සංඛ්‍යා ලේඛන දෙපාර්තමේන්තුව මෙරට දළ දේශීය නිෂ්පාදනය, උද්ධමනය, ආර්ථික වර්ධනය වැනි ජාතික ගිණුම් පිළිබඳ ඉදිරිපත් කරනු ලබන සංඛ්‍යාත නිවැරදි නොවන බවට විපක්ෂය හා ඇතැම් ජනමාධ්‍ය කරන චෝදනා ජන ලේඛන හා සංඛ්‍යා ලේඛන දෙපාර්තමේන්තුවේ අධ්‍යක්ෂ ජනරාල් ඩී.සී.ඒ. ගුණවර්ධන මහතා තරයේ ප්‍රතික්ෂේප කරයි.මෙකී සංඛ්‍යාත ජාත්‍යන්තර වශයෙන් පිළිගත් ප්‍රමිතීන්ට අනුව ගණනය කරනු ලබන බැවින් ඒවා සියයට සියයක් නිවැරැදි බවද හෙතෙම අවධාරණය කරයි.ජන හා සංඛ්‍යා ලේඛන දෙපාර්තමේන්තුවේ අධ්‍යක්ෂ ජනරාල්වරයා මේ බව පැවැසුවේ එකී දෙපාර්තමේන්තුව ජනමාධ්‍ය ප්‍රවෘත්ති අමාත්‍යාංශ ශ්‍රවණාගාරයේදී ඊයේ (22) පැවැත්වූ මාධ්‍ය හමුවකදී ය.තම දෙපාර්තමේන්තුව මෙරට දළ දේශීය නිෂ්පාදනය, උද්ධමනය, ආර්ථික වර්ධනය වැනි අංශ සම්බන්ධයෙන් නිකුත් කරන සංඛ්‍යාත වැරැදි බවට ජනතා විමුක්ති පෙරමුණේ මන්ත්‍රී අනුර දිසානායක මහතා පාර්ලිමේන්තුවට පසුගිය අයවැය විවාදය අවස්ථාවේ ඉදිරිපත් කළ ලියැවිල්ල සම්පූර්ණයෙන් අසත්‍ය මෙන්ම අසම්පූර්ණ එකක් යැයිද ජන හා සංඛ්‍යා ලේඛන දෙපාර්තමේන්තුවේ අධ්‍යක්ෂ ජනරාල්වරයා මෙහිදී අවධාරණය කළේය.ජන හා සංඛ්‍යා ලේඛන දෙපාර්තමේන්තුව ජාතික මෙරට දළ දේශීය නිෂ්පාදනය, උද්ධමනය, ආර්ථික වර්ධනය වැනි අංශ සම්බන්ධයෙන් සංඛ්‍යාති ඉදිරිපත් කරනු ලබන්නේ යම් නිෂ්චිත කාලසීමාවක රටේ භාණ්ඩ හා සේවාවලට අදාළ මිල ගණන්, භාණ්ඩ හා සේවා නිපදවීමෙන් ආර්ථිකයට අලුතින් එකතු කෙරෙන වටිනාකම, වසරක කාලසීමාවක් තුළ ජනතාව පරිභෝජනය කරනු ලබන භාණ්ඩ හා සේවාවල වටිනාකම වැනි දේ පිළිබඳ දත්ත රැස්කිරීමට ජාත්‍යන්තර වශයෙන් පිළිගත් ක්‍රමවේදයකට අනුව බවද කීය.තම දෙපාර්තමේන්තුවේ නිලධාරීන් දේශපාලනය හෝ වෙනයම් පෞද්ගලික කරුණු පදනම් කැර ගෙන දත්ත සංඛ්‍යාත වෙනස් කිරීමට ක්‍රියා නොකරන බව කී ඒ මහතා සංඛ්‍යාන විද්‍යාවේදීන් ලෙස ඔවුන් කටයුතු කරන්නේ හෘදය සාක්ෂියට එකඟව රාජ්‍ය නිලධාරීන් ලෙස පමණක් බවත්, කීවේය.තම දෙපාර්තමේන්තුවේ වෘත්තීය සමිති ක්‍රියාත්මක වන්නේ දේශපාලන ස්වරූපයෙන් නොව වෘත්තීය අයිතීන් වෙනුවෙන් පමණක් බවත් පැවැසීය. එහෙත් තම දෙපාර්තමේන්තුවේ මාස හයක පමණ කාලයක් කටයුතු කළ එක්තරා අධ්‍යක්ෂවරයකු තමන් කටයුතු කළ ජාතික ගිණුම් අංශය සකස් කළ දත්ත ඇතුළත් වාර්තාව තමන් ඉල්ලා සිටිවිට නිවැරැදි තොරතුරු ලබා නොදී, තම පෞද්ගලික අභිමතාර්ථ මත ඉතා සැලැසුම් සහගත අන්දමින් තම දෙපාර්තමේන්තුවේ සංඛ්‍යාත වැරැදි බවට විරුද්ධ පක්ෂයට හා ජනමාධ්‍ය වෙත සාවද්‍ය තොරතුරු ලබා දී තිබූ බවත් කීවේය.ආයතන සංග්‍රහයේ විධිවිධානවලට පටහැනිව වරදක් කළ ඔහු පිළිබඳ පරීක්ෂණයක් පැවැත්වූ බවත්, ඒ අනුව ඔහු දෙපාර්තමේන්තුවේ වෙනත් ස්ථානයක පිහිටි කාර්යාලයක් වෙත මාරුකර යැවූ බවත් පැවැසීය. මෙම පුද්ගලයා තමන්ට නොලැබුණු උසස්වීමක් නිසි කලට නොලැබීම නිසා තරහින් සිටි බවත්, ඒ සම්බන්ධයෙන් ඔහු ඉදිරිපත් කළ මානව හිමිකම් නඩුවෙන් ද පැරැදී සිටි බවත්, තම දෙපාර්තමේන්තුවේ කටයුතු කළ මාස හයෙන් සියයට තිහක් පමණ සේවයට නොපැමිණ සිට ඇති බවත් කීවේය.ශ්‍රී ලංකා මහ බැංකුවේ නියෝජ්‍ය අධිපති ආචාර්ය නන්දලාල් වීරසිංහ මහතා අදහස් දක්වමින් කියා සිටියේ ජනතා විමුක්ති පෙරමුණේ අනුර දිසානායක මහතා පාර්ලිමේන්තුවේදී කළේ අන්ධයා අලියා හැඳින්වීමට උත්සාහ දැරීම වැනි දෙයක් බවයි. අනුර දිසානායක මහතා දේශපාලනඥයකු බැවින් ඔහු පෙන්වා දෙන්නේ දේශපාලන සිද්ධියක් විය හැකි එක් අංශයක් ගැන පමණක් බවයි. ඔහු සිද්ධියට අදාළ එක් පාර්ශ්වයක් පිළිබඳ පමණක් කරුණු දැක්වීම වැරැදි සහගත බවද හෙතෙම පෙන්වා දුන්නේය.ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත රත්වත්ත මහතා ද මේ අවස්ථාවට සහභාගී විය. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n1401235</link>
    <topic>ත්‍රිකුණාමලයේ ආනන්ද නාහිමිමහානායක තනතුරට</topic>
    <author>මහරගම සමූහ ටී.ඩී. සිරිසේන</author>
    <content>අමරපුර ශ්‍රී ධර්මරක්ෂිත මහා නිකා‍යේ මහානායක අග්ගමහා පණ්ඩිත වැලිගම ඤාණරතන මහානාහිමියන්ගේ අපවත්වීමෙන් පුරප්පාඩු වූ එම නිකායේ මහානායක ධුරය සඳහා ත්‍රිකුණාම‍ලේ ආනන්ද අනුනාහිමියන් ඊයේ (22) රත්මලාන මල්ලිකාරාමයේදී පැවැති විශේෂ කාරක සංඝ සභා රැස්වීමේදී තෝරාගනු ලැබූහ.නව මහානාහිමි ධුරයට පත් ත්‍රිකුණාමලේ ආනන්ද අනුනාහිමියන් මඩිහේ පඤ්ඤාසීහ මහානාහිමියන්ගේ ශිෂ්‍යයන් වහන්සේ නමකි. එමෙන්ම බම්බලපිටිය වජිරාරාම විහාරස්ථානයේ විහාරාධිපති ධුරයද හොබවති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n1401236</link>
    <topic>ශ්‍රී ලංකා-මාලදිවයිනඅවබෝධතා ගිවිසුම් තුනක</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවත් මාලදිවයිනත් වෘත්තීය පුහුණුව සහ තරුණ සංවර්ධනය, ක්‍රීඩා, අපරාධ මර්දනය යන විෂයය ක්ෂේත්‍ර වෙනුවෙන් දෙරටටම වැදගත් වන අවබෝධතා ගිවිසුම් තුනකට එළැඹෙයි. මෙරට සංචාරයක නිරත මාලදිවයින් ජනාධිපති අබ්දුල්ලා යමීන් අබ්දුල් ගයුම් මහතා සහ ජනාධිපති මහින්ද රාජපක්ෂ මහතා අතර ජනාධිපති කාර්යාලයේදී ඊයේ (22) උදෑසන පැවැති ද්විපාර්ශ්වික සාකච්ඡාවලින් අනතුරුව මෙම ගිවිසුම් සඳහා අත්සන් තැබිණ.ද්විපාර්ශ්වික සාකච්ඡාවලට සහභාගී වීම සඳහා ජනාධිපති කාර්යාලය වෙත පැමිණි මාලදිවයින් ජනාධිපති අබ්දුල් ලා යමීන් මහතා, ජනාධිපති මහින්ද රාජපක්ෂ මහතා උණුසුම් අයුරින් පිළිගත්තේය.අනතුරුව ශ්‍රී ලංකා ගුවන් හමුදාව මාලදිවයින් ජනාධිපතිවරයා වෙත ජනාධිපති උත්තමාචාර පිළිගැන්වූ අතර ගුවන් හමුදා ආචාර පෙලපාලිය යමීන් මහතාගේ නිරීක්ෂණයට ලක් කෙරිණ.ජනාධිපති යමීන් මහතා මාලදිවයින් දූත පිරිස ජනාධිපති රාජපක්ෂ මහතා වෙත හඳුන්වා දුන් අතර ජනාධිපතිතුමා ද මෙරට නියෝජිත පිරිස යමීන් මහතා වෙත හඳුන්වා දුන්නේය.ජනාධිපති කාර්යාලය වෙත කැඳවාගෙන යන ලද අබ්දුල්ලා යමීන් මහතා සහ ජනාධිපති රාජපක්ෂ මහතා අතර නිල හමුවක්ද අනතුරුව දෙරටේ නියෝජිතයන් එක් වූ ද්විපාර්ශ්වික සාකච්ඡාවක් ද පැවැත්විණ.වෘත්තීය පුහුණුව සහ තරුණ සංවර්ධනය සඳහා වන අවබෝධතා ගිවිසුමට ශ්‍රී ලංකා පාර්ශ්වය වෙනුවෙන් තරුණ කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා සහ මාලදිවයින් පාර්ශ්වය වෙනුවෙන් එරට විදේශ ඇමැතිනී ඩුන්‍යා මොයුමූන් මහත්මිය අත්සන් තැබූහ.දෙරට අතර ක්‍රීඩා ක්ෂේත්‍රයේ ද්විපාර්ශ්වීය සහයෝගය උදෙසා වන ගිවිසුමට අත්සන් තබන ලද්දේ ක්‍රීඩා ඇමැති මහින්දානන්ද අලුත්ගමගේ මහතා සහ මාලදිවයිනේ මොහාමඩ් හුසේන් ෂෙරීෆ් ඇමැතිවරයා විසිනි. අපරාධ මැඬලීම සඳහා දෙරට අතර අවබෝධතා ගිවිසුමට අත්සන් තබන ලද්දේ පොලිස්පති එන්. කේ. ඉලංගකෝන් මහතා සහ මාලදිවයිනේ පොලිස් කොමසාරිස් හුසේඩ් වහීඩ් මහත්වරුන් විසිනි.ජ්‍යෙෂ්ඨ ඇමැති ඒ. ඒච්. එම්. ෆවුසි, ඇමැතිවරුන් වන මහාචාර්ය ජී. එල්. පීරිස්, බැසිල් රාජපක්ෂ, මෛත්‍රීපාල සිරිසේන, රිෂාඩ් බදියුදීන්, වෛද්‍ය රාජිත සේනාරත්න, බන්දුල ගුණවර්ධන, මාලදිවයිනේ ශ්‍රී ලංකා තානාපති සරත්චන්ද්‍ර දෑල, ජනාධිපති කාර්ය මණ්ඩල ප්‍රධානී ගාමිණි සෙනරත් මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n1401237</link>
    <topic>අර්තාපල් මිලට ගන්නසතොස සමඟ නව වැඩපිළිවෙළක්</topic>
    <author>නුවන් කොඩිකාර</author>
    <content>දේශීය අර්තාපල් මිලට ගැනීම සඳහා සතොස සමග එක්ව නව වැඩපිළිවෙළක් ආරම්භ කරන බව කෘෂිකර්ම අමාත්‍යාංශය පවසයි.එම බීජ අර්තාපල් නිෂ්පාදනය ප්‍රවර්ධනය කිරීම සඳහා ද ඉදිරියේදි වැඩි අවධානයක් යොමු කරන බවද අමාත්‍යාංශය ප්‍රකාශ කරයි.බීජ අර්තාපල් වැඩසටහන අඛණ්ඩව පවත්වාගෙන යාමටත්, එයින් බීජ අර්තාපල් ආනයනය සඳහා වැයවන විදේශ විනිමය අවම කිරීමටත් කටයුතු කිරීම රජයේ වැඩපිළිවෙළ බව පද්මසිරි මහතා පැවැසිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n1401238</link>
    <topic>විජයදාස රාජපක්ෂගේ පනත් කෙටුම්පත පරාදයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>උපරිමාධිකරණ විනිශ්චයකරුවන් ධූරයෙන් ඉවත් කිරීමේදී සාධාරණ ස්වාධීන හා අපක්ෂපාත නඩු විභාගයක් තහවුරු කිරීම සහ විමර්ශන කටයුතු කිරීම පිණිස ක්‍රියා පටිපාටියන් හඳුන්වා දීමට අදාළව කොළඹ දිස්ත්‍රික් මන්ත්‍රී විජයදාස රාජපක්ෂ මහතා ඉදිරිපත් කිරීමට අවසර ඉල්ලා සිටි පෞද්ගලික පනත් කෙටුම්පත වැඩි ඡන්ද 38කින් පරාජය විය.යෝජනාවට විරුද්ධව ඡන්ද 72ක්ද, පක්ෂව ඡන්ද 34ක්ද හිමි විය. මෙම පනත් කෙටුම්පත පාර්ලිමේන්තුවට ඉදිරිපත් කිරීම සම්බන්ධයෙන් සභානායක, නිමල් සිරිපාල ද සිල්වා මහතා විරෝධය පළ කළේය.පෞද්ගලික මන්ත්‍රී යෝජනාවක් ලෙස කොළඹ දිස්ත්‍රික් මන්ත්‍රී විජයදාස රාජපක්ෂ මහතා ඉදිරිපත් කළ උපරිමාධිකරණ විනිශ්චයකරුවන් ධූරයෙන් ඉවත් කිරීමේදී සාධාරණ ස්වාධීන හා අපක්ෂපාත නඩු විභාගයක් තහවුරු කිරීම සහ විමර්ශන කටයුතු කිරීම පිණිස ක්‍රියා පටිපාටියන් හඳුන්වා දීමට අදාළව පෞද්ගලික පනත් කෙටුම්පත ඉදිරිපත් කිරීමට අනුමැතිය ලබා ගැනිම සඳහා දෙපාර්ශවයේ කැමැත්ත විමසිය යුතු බවට කතානායක චමල් රාජපක්ෂ මහතා දෙසැම්බර් 17 වැනිදා ප්‍රකාශ කළ අතර, ඒ අනුව යෝජනාව ඉදිරිපත් කිරීම සඳහා සභාවේ අනුමැතිය විමසීමට ඡන්දය පැවැත්විණ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n1401239</link>
    <topic>රටින් පිටවී සිටින ආයතන සභාපතිඅල්ලන්න ජාත්‍යන්තර පොලිසියට වරෙන්තු</topic>
    <author>සිරන්ජනි කුමාරි</author>
    <content>සෙන්ට්‍රල් ඉන්වෙස්ට්මන්ට් ඇන්ඩ් ෆිනැන්ස් හි පී.එල්.සී. ආයතනයේ තැනැපත්කරුවන්ගේ මුදල් මිලියන 800 ක් සිය පෞද්ගලික කටයුතු සඳහා භාවිත කිරිමේ සිද්ධියක් සම්බන්ධයෙන් අධිකරණය හමුවේ චෝදනා ලැබ සිටින දැනට විදේශගතව සිටින එම ආයතනයේ සභාපතිවරයා අත්අඩංගුවට ගැනීම සඳහා ජාත්‍යන්තර පොලිසිය හරහා විවෘත වරෙන්තුවක් කොළඹ ප්‍රධාන මහෙස්ත්‍රාත් ගිහාන් පිලපිටිය මහතා ඊයේ (22) නිකුත් කළේය.මල්ලවආරච්චිගේ දීප්ති පෙරේරා නමින් පෙනී සිටි මොහුගේ නියම නම චූලක ගුණවර්ධන බව පැවසු ‍රහස් පොලිසිය පෙරේරා නම්න් ගුවන් ගමන් බලපත්‍රයක් භාවිතා කොට 2013/9/2 වන දින තායිලන්තය බලා පිටත් ව ගොස් ඇති බැවින් ඔහුගේ විදේශ ලිපිනය ද දන්නා බැවින් රතු නිවේදන සහිත ජාත්‍යන්තර විවෘත වරෙන්තුවක් නිකුත් කරන ලෙසට අධිකරණයෙන් ඉල්ලා සිටියේය.මොහු 2003 වසරේ යුද හමුදාවෙන් පලා ආ සෙබළෙකු බව පැවසු පොලිස් පරික්ෂක වීරසිංහ මහතා පාසැල්වියේ ඔහුගේ මිතුරන් ආශ්‍රයෙන් දෙමව්පියන් පිළිබඳව තොරතුරු සොයා බලමින් පවතින බව පැවසීය. දැනට සැකකරු තායිලන්ත බැංකොක් නගරයේ සිටින බවත් පී.එල්.සී. ආයතනයේ මුදල් අයථා පරිහරණය සම්බන්ධයෙන් විගණන කටයුතු සිදු කළ ගණකාධිකාරිවරුන්ගේ ප්‍රකාශ ලබා ගන්නා බවට රහස් පොලිසිය අධිකරණයට දැනුම් දුන්නේය.මෙම ආයතනයේ ප්‍රධාන ශාඛාව අභියස තැන්පත්කරුවන් විසින් මාරාන්තික උපවාසයක් මීට දින තුනකට ඉහත දී ආරම්භ කර ඇති බව පැවසූ වීරසිංහ මහතා ජාත්‍යන්තර වරෙන්තුව ඉංග්‍රීසි මාධ‍්‍යයෙන් නිකුත් කරන ලෙස අධිකරණයෙන් ඉල්ලීමක් කළේය.තුසිත සමන්ත නන්දරත්න, ප්‍රවින් සේනක පිරිස්, චමිපිකා දමයන්ති විතානගේ, දමිත් ශාන්ත දසනායක, දමිත් චන්දිම පෙරේරා, රෝෂිණි ජයවර්ධන, අචින්ත්‍යා ඉන්දීවරී නැලිගම, එරල් ග්‍රෙගරි ස්මිත් හා චමින්ද නිශාන්ත පල්ලේවල යන අධ්‍යක්ෂක මාණ්ඩලිකයන් වෙත මීට පෙර අධිකරණය විදේශ ගමන් තහනමක් ද පැනවීයමහ බැංකුවේ බැංකු නොවන මුල්‍ය ආයතන අධීක්ෂණ දෙපාර්තමේන්තු‍වේ නිලධාරි එම් ඒකනායක මහතා මේ සිද්ධියේ පැමිණිලිකරු වේ.කොළඹ 7, ධර්මපාල මාවතේ පිහිටි සී.අයි.එෆ්.එල්. ආයතනය 2013 වසරේ බලපත්‍රලාභී මුල්‍ය ආයතනයක් වන අතර 2013ජුනි මස 30 දින වනවිට 7300 කට ආසන්න තැන්පත්කරුවන් ප්‍රමාණයකින් සමන්විත බවත් බිලියන 3.4 තැන්පතු ප්‍රමාණයක් සහිත ආයතනය යාපනය, ගාල්ල හා කොළඹ යන ශාඛා තුනකින් සමන්විත බවට රහස් පොලිසිය අධිකරණයට කරුණු වාර්තා කොට තිබිණ.2012 වසරේ මිලියන 800 ක මුදලක් සැකසහිත අන්දමින් විවිධ පුද්ගලයන් හා ආයතන ගිණුම්වලට බැර කිරීමේන් සපරාධී සාවද්‍ය පරිහරණය කිරිමක් සම්බන්ධයෙන් විමර්ශන පවත්වන බවට රහස් පොලිසියේ පොලිස් පරික්ෂක අයී.ඩී.එස්. වීරසිංහ මහතා අධිකරණය හමුවේ පැවසීය. අදාළ කරුණු සළකා බැලු මහෙස්ත්‍රාත්වරයා සැකකරු අත්අඩංගුවට ගැනිම සඳහා ජාත්‍යන්තර පොලිසිය හරහා ක්‍රියාත්මක කිරිමට විවෘත වරෙන්තුවක් නිකුත් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n14012310</link>
    <topic>යතුරුපැදි ධාවනයේ දී දවල්ටත්ප්‍රධාන ලාම්පුව දල්වන්න</topic>
    <author>විජයානි එදිරිසිංහ</author>
    <content>යතුරුපැදි අනතුරු වළක්වාලීම සඳහා දිවා කාලයේදීත් මහා මාර්ගවල ධාවනය කෙරෙන යතුරුපැදිවල ප්‍රධාන ලාම්පුව දල්වාගෙන ධාවනය කරන ලෙස පොලිස් මූලස්ථානය මහජනතාවගෙන් ඉල්ලා සිටියි.විදේශ රටවල මේ ක්‍රමය අනුගමනය කරන නිසා යතුරුපැදි අනතුරු විශාල ලෙස අඩුවී ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා ප්‍රකාශ කරයි. දැනට යතුරුපැදිවලින් සිදුවන අනතුරුවල වර්ධනයක් ඇති බැවින් මේ ක්‍රමය ක්‍රියාත්මක කිරීමට ඉල්ලා සිටින අතර එය ඉල්ලීමක් මිස නියෝගයක් නොවන බවද අජිත් රෝහණ මහතා පවසයි.මේ අතර මාර්ග සංඥා පුවරු අසලදී ත්‍රිරෝද රථ රියදුරන් මාර්ග සංඥා අනුගමනය නොකර දැඩි ලෙස මාර්ග නීති උල්ලංඝනය කරන බව වාර්තාවී ඇති බැවින් ඔවුන්ට එරෙහිව නීතිය තදින්ම ක්‍රියාත්මක කරන ලෙසට රථවාහන පොලිසියට උපදෙස් දී ඇත.තවද රථවාහන නීතිය අනුව බස්, ලොරි, කන්ටේනර්, ට්‍රක් රථ ධාවනය විය යුත්තේ මාර්ගයේ වම්පස මංතීරුවේය. එහෙත් ඒවා දකුණු පස මංතීරුවේ ගමන් කරන බවට නිරීක්ෂණය වී ඇත. එබැවින් වම් තීරුවේ ගමන් නොකරන බර වාහන රියදුරන්ට එරෙහිවද නීතිය තදින්ම ක්‍රියාත්මක කිරීමට රථවාහන පොලිසිය සූදානම්ව සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n14012311</link>
    <topic>මැති සබා සජීව විකාශය:පක්ෂ නායක සාකච්ඡාවකින් පසු</topic>
    <author/>
    <content>පාර්ලිමේන්තු සභා රැස්වීම් සජීවී විකාශය කිරීම ඉදිරියටත් සිදුකිරීම සම්බන්ධව පක්ෂ නායකයින් සහ කතානායකතුමා අතර සාකච්ඡාවකින් පසුව තීරණය කරන බව නියෝජ්‍ය කතානායක චන්දිම වීරක්කොඩි මහතා පාර්ලිමේන්තුවේදී ඊයේ (22) ප්‍රකාශ කළේය.රැස්වීම් සජීවීව විකාශය කළේ පරීක්ෂණ මට්ටමින් බව කී වීරක්කොඩි මහතා සජිවී විකාශය ඉදිරියටත් සිදු කිරීමට පක්ෂ නායකයින් සමඟ සාකච්ඡාවක් සිදු කරන බවද කීවේය.රැස්වීම් සජීවී විකාශය කිරීම සඳහා පාර්ලිමේන්තුව කිසිම මුදලක් වැය කර නොමැති බවද පාර්ලිමේන්තු මන්ත්‍රීවරුන්ගේ වරප්‍රසාද කඩවීමට කිසි ලෙසකත් ඉඩ නොතබන බවද නියෝජ්‍ය කතානායකවරයා කීය.පාර්ලිමේන්තු රැස්වීම් සජීවීව විකාශය කිරීම් නැවැත්වීම සම්බන්ධයෙන් විපක්ෂය කළ ප්‍රකාශයකට නියෝජ්‍ය කතානායකවරයා මෙසේ කීවේය.රැස්වීම් සජීවී විකාශය කිරීම් නතර කරන බවට කිසි ලෙසකත් කතානායකවරයා ප්‍රකාශ කර නොමැති බවද මෙම කටයුත්ත දිගටම කරගෙන යන අතර, සමහර මන්ත්‍රීවරුන්ගේ ක්‍රියාකලාපය නිවැරැදි කර ගත යුතු බවද කතානායකවරයා දෙසරම්බර් 20 වැනිදා පෙන්වාදුන් බව විපක්ෂ නායක රනිල් වික්‍රමසිංහ මහතා මෙහිදී නැගිසටිමින් කීවේය.කතානායකවරයා දුන් තීන්දුවක් වෙනස් කිරීමට තරම් කටයුතු කළේ කවුරුන්දැයි පත්කළ මන්ත්‍රී අනුර දිසානායක මහතා ප්‍රශ්න කළේය.පාර්ලිමේන්තුවේ කටයුතු කරගෙන යාමට, තීන්දු තීරණ ගැනීමට කතානායකතුමා හට බලතල තිබෙන බව රිති ප්‍රශ්නයක් යොමු කරමින් පත්කළ මන්ත්‍රී ඒ එච් එම් අස්වර් මහතා පෙන්වා දුන්නේය.මෙහිදී විපක්ෂයේ මන්ත්‍රීවරුන් වන ජෝන් අමරතුංග, බුද්ධික පතිරණ, රංජන් රාමනායක මහත්වරුද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n14012312</link>
    <topic>කොළඹ කොටුව බස් හා දුම්රියනැවැතුම් එකම තැනකට</topic>
    <author>නිමල් රාජපක්ෂ</author>
    <content>මගී ජනතාව අපහසුවකින් තොරව ගමන් බිමන් යාම සඳහා බස් රථ හා දුම්රිය නැවතුම කොටුව ප්‍රදේශයේ එකම ස්ථානයක පිහිටුවන බව ප්‍රවාහන ඇමති කුමාර වෙල්ගම මහතා සඳහන් කළේය.ඇමැතිවරයා මෙම අදහස් පළ කළේ ප්‍රවාහන අමාත්‍යාංශය ජයිකා ආයතනය සමඟ පෙරේදා (21) කොළඹ ටාජ් සමුද්‍රා හෝටලයේ පැවැති වැඩමුළුවකදීය.මෙහිදී කොළඹ නාගරික හා තදාසන්න ප්‍රදේශයන්හි ප්‍රවාහන පද්ධතිය සංවර්ධනය කිරීමේ ව්‍යාපෘතිය එළිදැක්වීය .මෙහිදී අදහස් දැක්වූ ප්‍රවාහන ඇමැතිවරයා අද මගීන් විශාල පිරිසක් බස් රථවලින් කොළඹට එන්නේ තෙරපී ඉතා අමාරුවෙන්. දුම්රියෙන්ද එසේමයි. මගීන්ට පහසුකම් කිසිවක් නැහැ. කිසි පිළිවෙළකුත් නැහැ. අප මේ ක්‍රමය නැති කළ යුතුයි.ඒ සඳහා මේ රටට ගැලපෙන හොඳ ප්‍රවාහන සැලැස්මක් සැකසිය යුතුයි. ලබන වසර වන විට මේ සැලැස්ම ක්‍රියාවට නැංවීමෙන් මගී ජනතාවට විශාල සේවයක් සිදුවනු ඇතැයිද ප්‍රකාශ කළේය.වසර පනහකින් ගුණාත්මක සේවයක් සිදුවී නැහැ. ලංගම බස් රථ එක් ක්‍රමයකට ධාවනය වෙනවා. පළාත් සභා යටතේ පෞද්ගලික බස් රථ ගමන් කරනවා. දුර ගමන් සේවා අන්තර් පළාත් සභා යටතේ ධාවනය වනවා. මේ ක්‍රමය තුළින් ප්‍රශ්න ඇතිවී තිබෙනවා. රජය වාගේම පුද්ගලික අංශයත් එකට එක්විය යුතුයි .නමුත් අද පුද්ගලික අංශය දහවලට ධාවනය කර රාත්‍රියට ලංගම ධාවනය වෙනවා. මෙයට විසඳුමක් හැටියට පළාත් සභා අන්තර් පළාත් සභා හා ලංගම යන සියල්ල එක වහලක් යටට ගෙන ආ යුතුයි. එසේ ආපසු ඒකාබද්ධ කාලසටහන ක්‍රියාවට නැංවිය යුතුයි. පුද්ගලික අංශයේ බස් රථ 60%ක්ද ලංගා ගමනාගමන මණ්ඩලයේ බස් රථ සියයට 40%ක්ද ධාවනයට එක්කළ යුතුයි. එසේ කිරීමෙන් ජනතාවට හොඳ ප්‍රවාහන සේවයක් ලබාදිය හැකි බවද පැවැසීය.ආදායම් ලැබෙන මාර්ගවල පමණක් පුද්ගලික බස් රථ ධාවනය කෙරෙනවා. නමුත් ලංගම බස් රථ මාර්ග තෝරා ගන්නැතිව ධාවනය කරනවා. එදා ජනාධිපති මහින්ද රාජපක්ෂ මහතාත් ගමන් ගියේ ලංගම බසයෙනුයි. මාද පාසල් ගියේ ලංගමයෙන්. අප ජනතාවට හොඳ ප්‍රවාහන සේවයක් ලබාදිය යුතුයි. සමහරක් අය කෑගැහැව්වත් ලංගමට වෙනස්කම් කරන්න නොහැකි බවද වෙල්ගම මහතා පැවැසීය.ප්‍රවාහන අමාත්‍යාංශ‍යේ ලේකම් ධම්මික පෙරේරා, අතිරේක ලේකම් මල්කාන්ති ජයවර්ධන, මොරටුව විශ්වවිද්‍යාලයේ මහාචාර්ය අමල් කුමාරගේ යන මහත්ම මහත්මීන් ඇතුළු විශාල පිරිසක් මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n14012313</link>
    <topic>රට ‍සෞභාග්‍යය කරා ගෙන යෑමටනව ආණ්ඩුක්‍රම ව්‍යවස්ථාවක් අවශ්‍යයි</topic>
    <author>චන්දිමා එදිරිමාන්න</author>
    <content>බෙදුම්වාදී දුෂ්ට අරමුණු මෙරටින් තුරන් කර සෞභාග්‍යමත් රටක් නිර්මාණය කිරීම උදෙසා නව ආණ්ඩුක්‍රම ව්‍යවස්ථාවක් අවශ්‍ය බව ජාතික නිදහස් පෙරමුණ කොළඹ දිසා සමුළුවේදී රටට යෝජනා කර සිටියේය.අභියෝග ජය ගැනීම සඳහා සිංහල, දෙමළ, මුස්ලිම් සියලු ජනතාව එක්ව පවුරක් ලෙසින් කටයුතු කළ යුතු බවත් රටේ ආර්ථික අභියෝග ජයගැනීම සඳහා ජාතික ආර්ථික මොඩලයක් රටට හඳුන්වා දිය යුතු බවත් මෙම සමුළුවේදී සම්මත කර ගැනුණි.බටහිර බලපෑමට නොබියව ‍මුහුණ දෙන ජනබලය ගොඩනඟමු යන තේමාව යටතේ පසුගියදා ජාතික නිදහස් පෙරමුණ විසින් පැවැත්වූ කොළඹ දිසා සමුළුවට සහභාගී වෙමින් ඇමැති විමල් වීරවංශ මහතා මෙම අදහස් ප්‍රකාශ ක‍ළේය.අද අප ඉදිරියේ අභියෝගයක් තිබෙනවා. එම අභියෝගයට අපි එකට එකතු වී කටයුතු කළ යුතු වෙනවා. අප ලැබූ ජයග්‍රහණය ආපස්සට හරවන්නට සකලවිධ බලවේග වලින් ක්‍රියාත්මක කරන අභියෝග ජයගන්නයි කොළඹ දිසා සමුළුව පවත්වන්නේ.අභියෝග ජය ගන්න ධෛර්යසම්පන්නව ඉදිරියට ආපු අපි එදා නිදාගෙන හිටිය නම් මේ රට අද මේ තැනට එන්නේ නෑ. ආක්‍රමනිකයන් ආපු වෙලාවේ එකා මත්තේ එකා මිය ගියත් අපි අභියෝග භාර ගත්තා.අභියෝග ජයගන්න පුළුවන් විධි භාවිතා කරමින් අපේ මුතුන් මිත්තෝ පවා සටන් කළා. අතීත ඓතිහාසික උරුමයන් අනුවයමින් ජාතිය නැගී සිට නිර්මාණය කළ අභියෝග වලින් පලා යන්න අපිට බෑ. මැයි 19 ලත් ජයග්‍රහණය ආපස්සට හරවන්න කුමන්ත්‍රණ තියෙනවා.දෙමළ නිදහස් අරගලය තුළින් විසඳාගන්න බැරිවූ අභියෝග ජයගන්න 2005 ජනවර‍මත් අරන් ඒ අභියෝග දිනන්න කටයුතු කළේ. ‍රටේ සියලුම අභියෝග දිනාගන්න සැබෑ ජාතික ආධ්‍යාත්මයකින් මුළු රටම එකට පෙළගස්වන්න අපි කටයුතු කළා.දෙවන නිදහස් අරගලය 2005 පටන් ගත්තා. එදා මහා ජනවරමක් සමඟ ඡන්ද ලක්ෂයකට වැඩි ජනවරමක් තුළින් පළමු ඉනිම ආරම්භ වුණා.අද ශ්‍රී ලංකාවට ‍එරෙහිව අවි අමෝරා ගෙන ඉන්න බටහිර අධිරාජ්‍යවාදීන් දිනන්න උත්සාහ කළා. එදා ඒ අභියෝගය ජයගන්න බැරි වුණා නම් අද අපට මෙහෙම රටක් නෑ. එහෙනම් මානව හිමිකම්, යුධ අපරාධ චෝදනා නෑ. එක්සත් ජාතීන්ගේ නියෝජිතයන් එන්නේ නෑ. දෙවන නිදහස් අරගලයේ පළමු ඉනිම ඉවර වුණා. ශ්‍රී ලංකාව ඉන් ජයග්‍රහණය කළා.එල්.ටී.ටී.ඊ. ය ඉවර වුණා. ජනතාවට සාමය නිදහස ලැබුණා. ජනතාවට උතුරට යන්න පුළුවන්. දැන් අභියෝග නෑ. ප්‍රශ්න ඉවරයි කියලත් බොහෝ දෙනා හිතා ඉන්නවා. නමුත් එහෙම නෑ. දැන් තවත් අරගලයක් එනම් දෙවන නිදහස් අරගලයේ දෙවන ඉනිම ජයගන්න අපට සිද්ධ වෙලා තියෙනවා. බෙදුම්වාදය දේශපාලන වශයෙන් පරාජයට පත්වී නෑ. ආර්ථික, සමාජ, සංස්කෘතික සියලු දෙයම අපි අවසන් කර නෑ තවම. දැන් අපට මේ සියලු දේ ජයග්‍රහණය කරවීමට සිදුව තිබෙනවා.අද අපි ඉදිරිපිට තියෙනවා ජිනීවා වල මානව හිමිකම් සමුළුවේදී ශ්‍රී ලංකාවට එරෙහිව යෝජනා සම්මත කරගන්න කටයුතු කරමින් සිටිනවා. උතුරේ හමුදාව සම්පූර්ණයෙන්ම අයින් කරනවා නම් උතුරේ සිංහල ජනයා පදිංචිය නවතනවා නම් අපේ ආරක්ෂිත කලාප උතුරෙන් ඉවත් කරනවා නම්, ඔවුන් කැමතියි. ඒ යෝජනා ගේන්න හදනවා. පොලිස් ඉඩම් බලතල පමණක් නෙවෙයි උතුරේ ජනවාර්ගික පවිත්‍රකරණය පිළිගන්න කියලා කියනවා.උතුරෙන් එළවපු සිංහල, දෙමළ, මුස්ලිම් මිනිස්සු පදිංචි කරන්න එපා කියනවා. ශ්‍රී ලංකා රජය යුද අපරාධ කළා. ශ්‍රී ලංකා හමුදාව මිනී මැරුවා යන චෝදනා කරලා යළි බෙදුම්වාදය රජකරවන්න උත්සාහ කරනවා.සාම සාකච්ඡා තියෙන වෙලාවේ රටේ හමුදාවයුද බලය අවි බලය තක්සේරු කරන්න රනිල් වික්‍රමසිංහ මහත්මයා ඉඩ දුන්නා එක්සත් ජනපද හමුදාවට. ඔවුන් එදා කිව්වා කපීර් ගුවන් යානා වලින් පොකුරු බෝම්බ හෙලන්නේ නැතිව කොටි ත්‍රස්තවාදීන් පරාජයට පත් කළ නොහැකි බව. අපේ හමුදාව පොකුරු බෝම්බ ගැහුවේ නෑ.මේ රටේ ඉන්න තානාපතිවරුන්ගේ මූණුවල මල් පිපිලා තිබුණා යුද්ධය කාලයේදී. දැන් ඔවුන්ගේ මුහුණු රතු වෙලා. රටේ දියුණුව දැක්කාම. රට දවසින් දවස ඉදිරියට එන බව පේනවා. සිංහල, මුස්ලිම්, දෙමළ ජනතාව භේද කරන්න හැදුවත් එය කරන්න බැහැ.මාර්තු 28 එක්සත් ජනපදය යෝජනා අරන් එයි. ඔවුන් හදන්නේ ශ්‍රී ලංකාවට බලපෑම් කරන්නයි. අන්තර්ජාතික පරීක්ෂණ කණ්ඩායම් ලංකාවට එන්න ඇවිත් උපකල්පන මත නිරීක්ෂණ දෙන්න ඔවුන් බලා ඉන්නවා. පස්සේ ලෝකයේ ජනමතය හදන්න ඔවුන් හිතා ඉන්නවා.දුෂ්කරතාවයක් රට තුළ ඇතිකර ඒ පීඩනය ජනතාවට ඇති කර එම ජනතාව රජය එරෙහිව පෙළගස්වන්න. ඊට පසුව රජයට පෙරළන්න කුමන්ත්‍රණය කරනවා.පසුගිය කාලයේ බහුජාතික සමාගම් වල බලය බිඳ වැටිලා දේශීය සමාගම් ඉදිරියට ආවා. දැන් බඩු හංගලා මහජන පීඩනය ඇති කරලා. බහුජාතික සමාගම් වල බලය බිඳ දැමූ රජය කෙරෙහි ජනතාව කුපිත කරවන්න හදනවා.යුද අපරාධ චෝදනාව සම්මත කරලා මහින්ද රාජපක්ෂ ජනාධිපතිතුමා අන්තර්ජාතික යුද අපරාධයට ගෙනියන්න හදනවා. සූඩාන ජනාධිපතිතුමාටත් යුධ අපරාධ චෝදනා කරලා තියනවා. ජනාධිපතිව අපරාධ අධිකරණයට ගෙනගියාට පස්සේ දේශපාලන සාකච්ඡාවට එන්න කියලා ඔවුන් ආරාධනා කරනවා. මෙය හරියට වටහාගත යුතුයි.ශ්‍රී ලංකාව ඉතා වැදගත් පිහිටීමක් තියන තැනක්. යුද අපරාධ වුණා සමූල ඝාතන කළා කියලා ඔප්පු වුවහොත් එයම ඇති දෙමළ ජාතිවාදී රාජ්‍ය බිහි කරන්න. ශ්‍රී ලංකාවෙන් උතුර හා නැඟෙනහිර දෙමළ ඊළම් ජාතිවාදී රාජ්‍ය ගොඩනැඟෙන පියවර සඳහායි මේ ගමන් කරන්නේ.ෆොන්සේකා මහත්තයා කියනවා වේලුපිල්ලේගේ මයිලක් තරම් වත් වටින්නේ නෑ මහින්ද රාජපක්ෂ ජනාධිපතිතුමා කියලා. එතුමා කොහොම තක්සේරු කරලද දන්නේ නෑ එහෙම. ෆොන්සේකා මහත්තය වේලුපිල්ලේගේ මයිලක වටිනාකමත් හොයා ගෙන දැන්. පිරබාහරන් එක්ක ඉන්න අය සමඟ එකට පෙළ ගැහිලා හරි ඔහුට ඕන මේ ආණ්ඩුව පරාජය කරන්නයි.ජනතා විමුක්ති පෙරමුණ ඇතුළේ දේශප්‍රේමී අතීතයක් තියෙනවා. වර්තමානයේ නම් නෑ.මේ ආණ්ඩුවෙත් ගැටලු තියෙනවා. 2005 ජනවරම ගත්තා. 2010 ජනවරම ආවා. ඊළඟට නිකන් ඉන්න බෑ. නිදහස් අරගලයේ දෙවන ඉනිම සම්පූර්ණ කරන්න වෙනවා. සදාචාර සම්පන්න සමාජයක් හදන්න ඕනෑ.ප්‍රේමදාස මහත්තයා කැසිනෝ ගේන කොට වික්‍රමසිංහ මහත්තයා හිටියා. දැන් ඔහු සදාචාරයේ පියා වෙන්න හදනවා. ඔවුන් දුරාචාරයේ පියවරු. සදාචාරවත් රටක් හදන්න දැන් කතා කරනවා. මේ රටට දුරාචාරය, කැසිනෝ, කුඩු වසංගතය ගෙනාව පියවරු ඔවුන්. ඔවුන් පලවා හරින්න ඕනෑ. එය දෙවන නිදහස් අරග‍ලයේ දෙවන ඉනිමට එයත් අයිතියි.ෆොන්සේකා මහත්තයාට මම කියන්නේ කේන්තිගන්න එපා කියලායි. චන්ද්‍රිකා මැතිණිය නිසා ඔරලෝසුවත් පැය භාගයක් කරකැව්වා. ඒ නෝනා එනකොට නොමිනේෂන් දීලා ඉවර වෙයි.අතීතයේ සිදුවූ දෙයින් පාඩම් ඉගෙන ගෙන වර්තමානයේ එන සෑම අභියෝගයක්ම ජයගන්න අපි සියලු දෙනා එක්ව පෙළ ගැසෙමු..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n14012314</link>
    <topic>නිරෝගී දරුවන් හය දෙනකු බිහි කර ගනිති</topic>
    <author>සන්ධ්‍යා කරුණාරත්න</author>
    <content>ගර්භනී කාලය තුළදීම එච්.අයි.වී. පරීක්ෂණයට ලක් කිරීම නිසා පසුගිය වසරේදී එච්.අයි.වී. වෛරසය ශරීරගත වූ මවුවරුන්ගෙන් නිරෝගී දරුවන් හය දෙනකු බිහි කර ගැනීමට හැකි වූ බව ජාතික ලිංගාශ්‍රිත රෝග හා ඒඩ්ස් මර්දන වැඩසටහන පවසයි.පසුගිය වසරේදී එච්.අයි.වී. වෛරසය ශරීරගත වූ දරුවන් 12 දෙනකු වාර්තා වූ බවත් එම දරුවන්ට මවගෙන් මේ වෛරසය ශරීරගත වී ඇති බවත් ජාතික ලිංගාශ්‍රිත රෝග හා ඒඩ්ස් මර්දන වැඩසටහනේ අධ්‍යක්ෂ වෛද්‍ය සිසිර ලියනගේ මහතා පැවැසුවේය.සියලුම ගැබිනි මව්වරුන් ගර්භනීකාලය තුළදීම එච්.අයි.වී. වෛරසය පරීක්ෂාවට ලක් කළ යුතු බවත් මේ වසරේදී ගැබිනි මවුවරුන්ගෙන් සියයට 50 ක් මේ පරීක්ෂාවට ලක් කිරීමට අපේක්ෂිත බවත් ඒ මහතා කීය.ලබන වසර වන විට මෙරට සියලුම ගැබිනි මවුවරුන් මේ පරීක්ෂාවට ලක් කරන බව ද ඔහු පැවැසීය.වසර 2012 ට සාපේක්ෂව 2013 වසරේදී ඒඩ්ස් රෝගීන් දහ දෙනකුගේ වැඩිවීමක් පවතින අතර 2012 වසරේදී රෝගීන් 186 ක් ද, 2013 වසරේදී රෝගීන් 196 ක් ද වාර්තා වී ඇති බව වෛද්‍ය ලියනගේ මහතා ප්‍රකාශ කළේය.පසුගිය වසරේදී පළමු කාර්තුවේදී ඒඩ්ස් රෝගීන් 44 ක් ද, දෙවැනි කාර්තුවේදී රෝගීන් 46 ක් ද, තෙවැනි කාර්තුවේදී 69 ක් ද, සිවුවැනි කාර්තුවේදී රෝගීන් 37 ක් ද වාර්තා වී ඇත.මෙරට ඒඩ්ස් රෝගීන් මේ වන විට 1845 දෙනකු වාර්තා වී ඇති අතර ඉන් 1110 ක් පිරිමින් ද, 735 ක් කාන්තාවන් ද වේ. ඒ අතර දරුවන් 71 දෙනකු ද සිටින බව වෛදය සිසිර ලියනගේ මහතා පැවැසුවේය.අනාරක්ෂිත ලිංගික සම්බන්ධතාවලට යොමු නොවීමෙන් වෛරසය ශරීරගත වීම වළක්වා ගත හැකි බවත් ඒඩ්ස් රෝගය සම්බන්ධයෙන් ජනතාව දැනුවත් කිරීම නිරන්තරයෙන්ම සිදු කරන බවත් හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n14012315</link>
    <topic>අපනයන ක්ෂේත්‍රය දියුණු කිරීමට නව තාක්ෂණය යොදා ගැනීමට පියවර</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>නව තාක්ෂණය යොදා ගැනීම තුළින් අපනයන ක්ෂේත්‍රය සංවර්ධනය කිරීමට රජය විධිමත් වැඩපිළිවෙළක් සකස් කර තිබෙන බව අගමැති දී මූ ජයරත්න මහතා පාර්ලිමේන්තුවේ දී ඊයේ (22) ප්‍රකාශ කළේය.ජනතාවගේ ආකල්ප වෙනස් කර ආර්ථික ඉලක්ක ජයගැනීමට වත්මන් රජය පියවර ගෙන ඇති බව ද අගමැතිවරයා කීවේය.සෙංකෝලය තැන්පත් කිරිමෙන් අනතුරුව නියෝජ්‍ය කතානායක චන්දිම වීරක්කොඩි මහතාගේ ප්‍රධානත්වයෙන් පාර්ලිමේන්තුව ඊයේ (22) පස්වරු 1.00ට රැස්විය.නිවේදන, ලිපි ලේඛන, වාර්තා, පිළිගැනීමෙන් අනතුරුව පෙත්සම් මහජන පෙත්සම් කාරක සභාවට ඉදිරිපත් යොමු කෙරිණි. වාචික පිළිතුරු අපේක්ෂාවෙන් මන්ත්‍රිරු අසන ලද ප්‍රශ්නවලට අදාළ ඇමැතිවරු පිළිතුරු ලබා දුන්හ.මෝටර් වාහන පනත යටතේ නියෝග හා ආනයන අපනයන (පාලන) පනත යටතේ නියෝග පිළිබඳ විවාදයට ගැණින.මෝටර් වාහන පනත යටතේ නියෝග ඉදිරිපත් කරමින් කතා කළ, ප්‍රවාහන ඇමැති කුමාර වෙල්ගම මහතා:-මේ පනත ඉදිරිපත් කළේ ලංකාවට ගෙනැවිත් තිබෙන අධිවේගී මෝටර් සයිකල් ලියාපදිංචි කිරීම සඳහායි.අපේ රටට සංචාරකයන් විශාල පිරිසක් වාර්ෂිකව පැමිණෙනවා. සංචාරක ආකර්ෂණට මොටර් සයිකල් තරඟ පැවැත්වීමට අධිවේගී මෝටර් සයිකල් භාවිතා කරනවා. දේශීය වශයෙන් නව උපාංග භාවිතා කර මේ බයිසිකල් ලියාපදිංචි කිරීම සිදු කරනවා. මෙමගින් දේශීය තරඟකරුවන්ට සහන ලැබෙනවා. එමෙන්ම ජාත්‍යන්තර තරඟ පැවැත්වීමත් අවස්ථාව ලැබෙනවා.ගම්පහ දිස්ත්‍රික් මන්ත්‍රී අජිත් මාන්නප්පෙරුම මහතා (එජාප):- මේ පනතට මා විරුද්ධ වෙනවා. අහිංසක මනුෂ්‍යයකු ගන්න මෝටර් බයිසිකලයකට, මෝටර් රථවල බදු අඩු කළ යුතුයි.අධිවේගී බයිසිකල් අපට අවශ්‍ය නැහැ. කාර්වලට හයිකරන එන්ජින් තමයි මේ සවිකර තිබෙන්නේ.වෙල්ගම මහතා:- මේ ගෙනා බයිසිකල් ටික ලියාපදිංචි කිරීම සඳහා පමණයි දින 14ක් ලබාදී තිබෙන්නේ. තවත් ගෙන්වන්නේ නැහැ.මාන්නප්පෙරුම මහතා:- මේ මෝටර් සයිකල් කසිප්පු ප්‍රවාහනය කරිමට ගෙන්වන්නේ.රත්නපුර දිස්ත්‍රික් මන්ත්‍රී ජානක වක්කුඹුර මහතා (එජනිස):- පිටරට ධාවකයන් සහ අපේ රටේ තරඟකරුවන් සඳහා බයිසිකල් වල වෙනසක් තිබෙනවා. මේවායේ ගුණාත්මකභාවය වර්ධනය විය යුතුයි. අපේ රටේ පැවැත්වෙන තරඟ නැරඹීමට විදේශිකයින් එනවා. හොරකම් කරයි කියලා හිතලා ක්‍රියා කරන්න බැහැ. ප්‍රවාහන ඇමැතිතුමා මේ රටේ ප්‍රවාහන ක්‍ෂේත්‍රයට විශාල සේවාවක් කළා. කාලය සමඟ අපිත් වෙනස් විය යුතුයි.පත්කළ මන්ත්‍රී අනුර කුමාර දිසානායක මහතා (ප්‍රජාස):- විශාල ලෙස අපේ රටේ මාර්ග අනතුරු වැඩිවී තිබෙනවා. මේවා සම්බන්ධව ගෙන ඇති ක්‍රියාමාර්ග මොනවාද? පොදු රාජ්‍ය මණ්ඩලීය සමුළුවට ගෙනා බෙන්ස් රථ පිල්ලි ගහලා. පෞද්ගලික සමාගමක්ලු ගෙනාවේ. මේ වරායෙන් නිදහස් කර තිබෙන්නේ මුදල් අමාත්‍යාංශයේ ලේකම්වරයාගේ නමටයි.මහජන මුදල් පිල්ලි ගහන මේ ජාවාරම නැවැත්විය යුතුයි.ප්‍රවාහන නියෝජ්‍ය ඇමැති රෝහණ දිසානායක මහතා:- මේ මෝටර් සයිකල් ලියාපදිංචි කර වසරක් ගතවුණා. රටු පුරා සෑම ක්ෂේත්‍රයකම සංවර්ධනයක් සිදු වෙනවා.සී සී 175 මෝටර් සයිකල් තමයි මේ රටේ තිබුනේ.රටේ දියුණුව සමඟ එය සී සී 475ක් බවට පත් වුණා.අනතුරු අවම කරගන්න විශාල ක්‍රියාමාර්ග රැසක් මේ වන විට ගෙන තිබෙනවා.මාර්ග හදුනාගැනීමට සහ දැකගත හැකි වන ලෙස මාර්ග සංඥා සෑම ස්ථානයකම දක්වා තිබෙනවා.පොලීසිය නරන්තරව මාර්ගයේ සිටිනවා.ආරක්ෂක ලේකම්තුමා යටතේ පොලීසයටත් මේ බයිසිකල් ලබා දෙනවා.ධාවන තරඟ වලට තමයි මේවා යොදවන්නේ.මේවා ධාවනය සම්බන්ධයෙන් සොයා බැලීමට පාලනය කිරීමට පොලීසිය කටයුතු කරනවා. රාජ්‍ය තාන්ත්‍රික සම්බන්ධතා ඉතා වැදගත්.අපේ ජනාධිපතිතුමා පලස්තීනය,ඊශ්‍රායලය යන රටවලට එකවර ගොස් පැමිණියා.ඒ රටවල් දෙක අතඑ අර්බුද තිබෙනව.වන්නි දිස්ත්‍රීක් මන්ත්‍රී එස් අඩෙක්කලනාදන් මහතා (ද්‍රජාස):- වන්නි ඩිපෝවෙ ඇති බස්රථ ඉතා පැරණියි.වන්නි ඩිපෝව සඳහා නව බස් රථ ලබා දෙන ලෙසත් පැරණි බස් රථ ගමනාගමනයට සුදුසු ලෙස නවීකරණය කර දෙන ලෙසත් ඉල්ලා සිටිනවා. චෙම්මින් සමූහ මීනී වල වගේ තිරුකේෂ්වරම් වලත් ඇට සැකිලි සහිත වලක් හමු වී තිබෙනවා. මේ සම්බන්ධයෙන් ජාත්‍යන්තර පරීක්ෂනයක් අවශයයි.කුරුණෑගල දිස්ත්‍රික් මන්ත්‍රී නලින් බණ්ඩාර මහතා (එජාප):-එන්ජින් ධාරිතාව අඩු මෝටර් බයිසිකල් වැඩිවශයෙන් රට තුළ තිබෙනවා. එන්ජින් ධාරිතාව අඩු බයිසිකල් වලටත් විශාල බද්දක් ගෙවනවා. එන්ජින් ධාරිතාව වැඩි මෙවැනි බයිසිකල් ගෙන ඒමේදී මොනතරම් බද්දක් ගෙවන්න සිදුවේවිද?. ජපන් බයිසිකල් වලට වැඩි අවධානයක් යොමු කරනවා නම් හොඳයි.මෝටර් බයිසිකල් නිසා සිදුවන අනතුරු ප්‍රමාණය වැඩියි. ධාරිතාව වැඩි බයිසිකල් ගෙන ඒමේදී ඒවාට ගැලපෙන හෙල්මට් සකස් කළ යුතුයි. ආනන්ද විද්‍යාලයේ දරුවකු අවාසනාවන්තලෙස මිය ගියා. මේ දරුවා මිය ගියේ නොසැලකිල්ල නිසා. මේ ගල් රෝල නවතා තිබුනේ බෑවුම් සහිත ප්‍රදේශයකයි.පාසල් වලට සේෆ්ටි ඇන්ඩ් එන්වයර්මන්ටල් නිලධාරීන් ලෙස ගුරුවරුන් දෙදෙනෙකු හෝ පුහුණු කළොත් අනතුරු අවම කරගන්න පුළුවන්.සභානායක නිමල් සිරිපාල ද සිල්වා මහතා:- ලෝකයේ රටවලට කුරුදු අපනයනය කරන ප්‍රධාන රට ශ්‍රී ලංකාවයි.කුරුදු පිරිවිතරය 2014 සිට ජනවාරි සිට ක්‍රියාත්මක කිරීම සඳහා ගැසට් මගින් ප්‍රකාශයට පත් කර තිබෙනවා.නමුත් දැනුවත් කිරීමේ සහ පුහුණු කිරීමේ වැඩසටහන් අවසන් කිරීමට නොහැකි නිසා ජනවාරි සිට මෙය ක්‍රියාත්මක කිරීමට නොහැකියි. ඒ නිසා එම දිනය දීර්ඝ කිරීම සඳහා මේ යෝජනාව ඉදිරිපත් කරනවා. ඒ වගේම ආනයනික භාණ්ඩ ගණනාවක් සම්බන්ධයෙන් ප්‍රමිති ආයතනය ප්‍රමිති ගණනාවක් ඉදිරිපත් කර තිබෙනවා.අගමැති දි මු ජයරත්න මහතා:- අපගේ ජනතාව නිෂ්පාදනය සඳහා වැඩි වශයෙන් පෙළඹවිය යුතුයි. ආනයනය සහ අපනයනය ඉතා වැදගත්. තේ නිෂ්පාදනය වැඩි නම් අපගේ අපනයන අදායම වැඩි වෙනවා. අපගේ ජනතාව නිෂ්පාදනයෙන් ක්‍රමයෙන් ඈත් වෙමින් සිටිනවා.එයට හේතු ගණනාවක් තිබෙනවා.බොහෝ පිරිසක් විදේශ රැකියා වලට ගොස් තවත් පිරිසක් විවිධ රැකියා වල නිරත වෙනවා.තව පිරිසක් ගොවි තැන , සුළු කර්මාන්ත වලින් ඈත් වෙමින් සිටිනවා.අපගේ නව පරපුර තරුණ පරපුර සුළු කර්මාන්ත වලින් ඈත් වෙමින් සිටිනවා.ඒ නිසා චින්තනයේ නව වෙනසක් ඇති කළ යුතුයි. ජපානය වැනි දියුණු රටවල පවා තරුණ පරපුර නව කර්මාන්ත සුළු කර්මාන්ත වල යෙදෙනවා. අපගේ කර්මාන්ත සඳහා නව තාක්ෂණය බද්ධ කර ගත යුතුයි.රබර් කිරි, තේ දළු කැඩීමට අද ශ්‍රම හිඟයක් තිබෙනවා. ආනයනය සම්බන්ධයෙන් නම් මගේ ප්‍රසාදයක් නැහැ. අපේ රටේ පළතුරු විශාල ප්‍රමාණයක් තිබියදී පිටරටින් ගේනවා.චින්තයේ නව වෙනසක් ඇති කිරීම මගින් බොහෝ ඉලක්ක ජය ගත හැකියි. ජපානය අද දියුණු රටක්. නකමුත් ඔවුන්ට අවශ්‍ය සියල්ල අද ජපානයේ නැහැ. ආනයනය අඩුකිරීම සඳහා සැළසුම් සහගත වැඩපිළිවෙළක් ක්‍රියාත්මක කළ යුතුයි. හෙරොයින් මත් කුඩු ගැන කතා කරනවා.මත් කුඩු ගේනවා කියා මටත් චෝදනා කළා. මත්කුඩු හෙරොයින් මේවා මම ඇහැට වත් දැකලා නැහැ. එතනෝල් ගෙනල්ල අරක්කු හදනවා.මගේ ලේකම්වරයකු නිකුත් කළ ලිපියක් පදනම් කරගෙන මටත් චෝදනා එල්ල කළා. අගමැතිවරයා වුණත් වරදක් කර තිබෙනවා නම් එල්ලුම් ගස් යැවිය යුතුයි. දේශපාකයින් වශයෙන් මන්ත්‍රිවරුන්ට ලිපි නිකුත් කිරීමට සිදු වෙනවා. මම සාධාරණ මිනිසෙක්.මම අවංකව වැඩකරන වැඩකරපු මිනිසෙක්. මම දේශපාලන වශයෙන් සත් පහක්වත් හරි හම්බ කරලා නැහැ. මම හොදින් හෝ නරකින් හරිහම්බ කරලා නැහැ. මාව ජීවත් කරවන්නේ මගේ බිරිඳයි දරුවනුයි. ලේකම්වරු මන්ත්‍රිවරු ලිපි නිකුත් කරනවා. ඒවා සමහර අය අවභාවිත කරනවා.මත්ද්‍රව්‍ය මත්කුඩු සහමුලින්ම තුරන් කළ යුතුයි.පත්කළ මන්ත්‍රී ජානක බණ්ඩාර මහතා මුලසුනට පැමිණියේය.කුරුණෑගල දිස්ත්‍රික් මන්ත්‍රී අකිල විරාජ් කාරියවසම් මහතා (එජාප):- ආනයන අපනයන පනත ගැන අපට තිබෙන්නේ සුබවාදී සංකල්පයි. ප්‍රමිතිකරණය ඉතා වැදගත්. ඒ වගේම මේ සභාවත් ප්‍රමිතිකරණය කළ යුතුයි. ජිවත්වීමට පරිසරයක් තිබෙන රටවල් අතරින් 86 වැනි තැන ශ්‍රී ලංකාවයි. ඒ තරමට අපේ රට පහතට වැටිලා. ඒක පුද්ගල මත්පැන් පරිභෝජනයේත් ඉදිරියෙන් ඉන්නේ ලංකාවයි.මහනුවර දිස්ත්‍රික් මන්ත්‍රී ලක්ෂ්මන් කිරිඇල්ල මහතා (එජාප):- ප්‍රමිතියෙන් තොර පාරිභෝජනයට නුසුදුසු භාණ්ඩ ලංකාවට පසුගිය දිනවල ඇවිත් තිබෙනවා. දැනටත් සියයට 25ක් නරක් වූ භාණ්ඩ වෙළඳපළේ තිබෙනවා. ඒ නිසා ආනයන අපනයනය ප්‍රමිතිකරණය ඉතා වැදගත්. ත්‍රස්තවාදයට වඩා කුඩු ව්‍යාපාරය ඉතා දරුණුයි.සුළු අපනයන භෝග ප්‍රවර්ධන ඇමැති රෙජිනෝල්ඩ් කුරේ මහතා:- ලෝකයේ කුරුදු නිෂ්පාදනයෙන් සියයට 90ක් නිපදවන්නේ ශ්‍රී ලංකාවයි. නමුත් ලෝකයේ කුරුදු පරිභෝජනයට එය ප්‍රමාණවත් වනනේ නැහැ. ඒ නිසා කුරුදු වලට අදේශකයක් ලෙස කැෂියා භාවිතා කරනවා.එය පිළිකා කාරකයක් ලෙස හඳුනාගැනිමෙන් පසුව යුරෝපයේ වෙළඳපළින් ඉවත් වෙමින් තිබෙනවා. ඒ නිසා අපේ කුරුදු වලට යුරෝපයේත් හොඳ ඉල්ලුමක් තිබෙනවා. ලෝකයේ හොඳම කුරුදු තිබෙන්නේ ශ්‍රී ලංකාවේයි. කුරුදු ඉල්ලුම ඉහළ යන නිසාත් එමඟින් විශාල ආදයමක් ලබාගත හැකි නිසාත් ප්‍රමිතියෙන් බාල කුරුදු යැවිමක් සිදු වෙමින් තිබෙනවා. එය වළක්වා ගැනීමටත් ශ්‍රී ලංකාවේ කුරුදුවල ප්‍රමිතිය එලෙසින්ම රැකි ගැනීමටත් මෙම සංශෝධනය මඟින් සිදු කිරීමට අප බලාපොරොත්තු වෙනවා.කුරුදු වගාවේ සිට අපනයනකරුවන් දක්වා මෙම ප්‍රමිතිකරණ වැඩපිළිවෙළ ක්‍රියාත්මක කිරීමට අප කටයුතු කරනවා. ඒ සඳහා ගැසට් නිවේදනයක් නිකුත් කළා. එය ජනවාරි මාසයේ සිට ක්‍රියාත්මක කිරීමට නියමිතව තිබුණත් අපනයනකරුවන්ගේ ඉල්ලීම පරිදි එය මාස තුනකින් කල් දැමීමට කටයුතු කරනවා. ඒ සඳහා මේ සංශෝධනයෙන් පියවර ගෙන තිබෙනවා. විද්‍යාව හා තාක්ෂණය යොදා ගෙන ප්‍රමිතියෙන් උසස් කුරුදු නිෂ්පාදනය ඇතිකිරීමට රජය විධිමත් වැඩපිළිවෙළක් ක්‍රියාත්මක කරනවා.කුරුණෑගල දිස්ත්‍රික් මන්ත්‍රී අශෝක අබේසිංහ මහතා (එජාප):- බැංකු පොලී අනුපාතය අඩුවෙලා. ඒ නිසා ආනයනය වැඩිවෙනවා. ආනයන භාණ්ඩවල ප්‍රමිතිය සොයා බැලීමට මෙය ඉතා වැදගත්. ස්වභාවික වතුර බෝතල්, ලුණු ආනයන කරන භාණ්ඩ ලෙස මේ පනතේ සදහන් කර තිබෙනවා. අපේ රටේ නිපදවා ගතහැකි භාණ්ඩ පිටරටින් ගෙන ඒම කණගාටුවට කරුණක්.රත්නපුර දිස්ත්‍රික් මන්ත්‍රී රංජන් රාමනායක මහතා (එජාප):- අපනයන ආදායම වසරින් වසර වැඩිවෙලා. අපනයන ආදායමට විදේශ ශ්‍රමිකයින්ගෙන් ලැබෙන මුදලුත් එකුතු කරලා තිබෙනවා. නමුත් මැදපෙරදිග රටවලට අය අපේ ශ්‍රී ලාංකිකයන් පිළිබඳ රජය කිසිදු සහනයක් ලබදී නැහැ. ජනාධිපතිතුමා එක්සත් අරාබි එමීර් රාජ්‍යයේ පසුගියදා සංචාරකයක යෙදී සිටියදීත් අපේ තරුණයකුට මරණ දඩුවම ලබා දුන්නා.සෞඛ්‍ය නියෝජ්‍ය ඇමැති ලලිත් දිසානායක මහතා:- ඉතිහාසයේ ප්‍රථම වතාවට අනවශ්‍ය භාෂාවන් භාවිතා කරමින් රංජන් රාමනායක මහතා මේ සභාවේ කතා කළා. තරඟකාරී රටවල් සමඟ අපනයනය සිදු කිරීමේදී අපට ප්‍රමිතියක් අවශ්‍යයි. ජපානය තේ මිලදී ගැනීමේදී කොතරම් රසායනික ද්‍රව්‍ය අඩංගුද කියා බලනවා. භාණ්ඩ 23ක් ප්‍රමිති කිරීමට හොඳ නැද්ද?ෆොන්සේකා මහතා කියනවා ජනාධිපතිතුමා ප්‍රභාකරන්ගේ මයිලක් වටින්නේ නැහැ කියලා. පොළව ඉඹින්නේ කෑදර කමටලු. මේ අයගේ පවුල්වලින් ප්‍රභාකරන් පළිගත්තේ නැහැලු. කැබිතිගොල්ලෑවේ බෝම්බයෙන් බෙහෙත් ගන්න ගොස් මියගිය දරුවා කාගේ පවුලට අයිතිද? අපේ දරුවෙක් නොවේද?පනත සම්මත විය.පාර්ලිමේන්තු අද (23)පස්වරු 1.00 යළි රැස්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n14012316</link>
    <topic>උත්තරීතර</topic>
    <author>රන්ජිත් පද්මසිරි</author>
    <content>විපක්ෂයේ සිටියදී හොඳ හොඳ යෝජනා සිතට නැගීම සාමාන්‍ය තත්ත්වයකි. එතෙක් බලය ලැබුණු පසු විපක්ෂයේ සිටියදී කළ යෝජනා දෙස බලන බවක් පෙනෙන්නට නම් නැත. විජයදාස රාජපක්ෂ මහතා ජනාධිපති නීතිඥයෙකි. ඒ මහතා ශ්‍රේෂ්ඨාධිකරණයේ හා අභියාචනාධිකරණය ඇතුළත් වන උපරිමාධිකරණ විනිසුරුවරුන් පිළිබඳ පෞද්ගලික පනතක් පාර්ලිමේන්තුවට ඉදිරිපත් කිරීමට අවසරය පතා තිබුණි.ධුරයෙන් ඉවත් කිරීම පිණිස යෝජනා සම්මතයක් ඉදිරිපත් වූ උපරිමාධිකරණ විනිශ්චයකාරවරුන් සඳහා සාධාරණ ස්වාධීන සහ අපක්ෂපාත නඩු විභාගයක් සහතික කිරීම, විමර්ශන කටයුතු සඳහා ක්‍රියා පටිපාටියක් හදුන්වාදීම සහ ඊට අදාළ වන්නා වූ කරුණු සහ ආනුෂංගික කරුණු සඳහා පත්වනු ලබන්නා වූ ශාක් කෙටුම්පත ඉදිරිපත් කිරීම සඳහා රාජපක්ෂ මහතා සභාවේ අවසරය ඉල්ලා සිටියද වැඩි ඡන්ද 38කින් එය ප්‍රතික්ෂේප කෙරිනි. බැලූ බැල්මට මේ පනතේ හැඳින්වීම කියැවීමේදී ‍හොඳ එකක් කියා සිතුනත් මේ හදිසියේම මෙවැන්නක් පෙනෙන්නේ වෙනත් අරමුණක් ඇතිව දැයි පෙනේ.උපරිමාධිකරණයට විනිසුරුවරුන් පත්කිරීම සිදුකරන්නේ ආණ්ඩුක්‍රම ව්‍යවස්ථාවට අනුව රටේ ජනාධිපතිවරයාය. අද එජාපයේ කණුවක් වී සිටියත් විජේදාස රාජපක්ෂ මහතා දීර්ඝ කලක් ශ්‍රීලනීපය ප්‍රධාන සන්ධාන රජයේ මැති ඇමැති ධුර දැරූ ඉදිරි පෙළේ ප්‍රබලයෙකි. වලස්මුල්ලෙන් කොළඹ පැමිණ නීතිය ඉගෙන ගෙන ශ්‍රේෂ්ඨාධිකරණය්දී නීති ක්ෂේත්‍රයේ ප්‍රභූන් සමඟ හරි හරියට ගැටුණු රාජපක්ෂ මහතාට ඒ සඳහා සන්ධාන රජයේ සබඳතාද ශක්තියක් වූ බව දන්නෝ දනිති.රාජපක්ෂ මහතාට මේ යෝජනාව පෞද්ගලික පනත් කෙටුම්පතක් ලෙස ගෙන එන්නට තිබූ හොඳම අවස්ථාව මඟ හැරී ගොස් ඇත. ජනාධිපතිනියකට නීති උපදෙස් දුන් සමයේදී නඩු කාරයින් ඉවත් කිරීම, පත්කිරීම, සාධාරණව විනිවිද පෙනෙන ආකාරයට කළ යුතු බවට ඒ කාලයේදී නම් රාජපක්ෂ මහතා කතා කළේ නැත.එහෙත් අද රාජපක්ෂ මහතා මෙවැනි යෝජනාවක් එනම් ඉවත් කරන විනිසුරුවරයාට සාධාරණ ස්වාධීන හා අපක්ෂපාතී නඩු විභාගයක් ලබා දීමට යෝජාන කරන්නේ කා සමඟද? කීර්තිමත් අගවිනිසුරු නෙවිල් සමරකෝන් මහතාට දෝෂාභියෝගයක් ගෙන ආ කළු ලකීලා ලවා විනිසුරු වරුන්ගේ නිවාසවලට ගල් ගැසූ එජාපයත් සමඟය. සැකය ඇති වන්නේ මේ යෝජනාවත් දේශපාලන අපේක්ෂාවත් අරමුණු කර ගෙන දිරිපත් කළ නිසාය. විනිසුරුවරුන් ගැන ඉදිරිපත් කරන මේ යෝජනාව එජාපයේ මතය දැයි තවම හරිහැටි ප්‍රකාශ කෙරී නැත.මෙය රාජපක්ෂ මහතාගේම අදහසක් විය හැකිය. අතීතයේදී එජාපයේ මන්ත්‍රීවරු අතර හොඳ නීති තර්ක අධිකරණයේ ඉදිරිපත් කළ විශිෂ්ට නීතිඥවරු සිටියත් අද එවැනි පිරිසක් දක්නට නොමැත. එහෙත් රාජපක්ෂ මහතා ඉහළ අධිකරණවල ඉදිරිපත් කළ ඇතැම් තර්ක නිසා එජාපයට සිදුවූ හානිය ගැන එජාපයේ කිසිවකු තවම නියම තක්සේරුවක් ද කර නොමැත.ඒ අනුව අද එජාපයේ සිටින නීතිඥ මන්ත්‍රීවරු අතර රාජපක්ෂ මහතා ඉදිරියෙන්ම සිටින මන්ත්‍රීවරයෙකි. එසේ උපකල්පනය කරමින් රජයක් වශයෙන් කළ යුතු වැඩක් රාජපක්ෂ මහතා තනිව කරන්නට ගියා විය හැකිය. එහෙත් තමන් ගේ මේ යෝජනාව රජය පිළිගන්නේ කෙසේදැයි හොඳ අවබෝධයක් ඇති රාජපක්ෂ මහතා වෙනත් පණිවිඩයක් ලොවට දීමට මේ යෝජනාව ගෙනාවා විය හැකිය.රාජපක්ෂ මහතා උපරිමාධිකරණයේ විනිසුරු වරුන් සඳහා මේ පනත ඉදිරිපත් කරන විට තමන් සමඟ පාර්ලිමේන්තුවේ සිටින ආණ්ඩුවේ මන්ත්‍රී ජනක ප්‍රියන්ත බණ්ඩාර මහතාට මහේස්ත්‍රාත් ධුරය අහිමි වූ ආකාරය නිවැරදි කිරීමට අදහස් නොකරන්නේ ඇයි කියා ප්‍රශ්නයක් මතු වේ. විනිසුරුවරුන් ඉවත් කිරීමට වඩා විනිසුරුවරුන් ලෙස සුදුසුතම පුද්ගලයින් පත් කිරීම ගැන ව්‍යවස්ථාදායකයේ පමණක් නොව සියල්ලන්ගේම අවධානය යොමුවිය යුතුය.ශිරාණි බණ්ඩාරනායක මහත්මිය අගවිනිසුරු ධුරයෙන් ඉවත් කිරීමට රජය ක්‍රියා කළ අයුරු යහපත් නොවන නිසා මෙවැනි යෝජනාවක් රාජපක්ෂ මහතා ඉදිරිපත් කළා යැයි සිතන්නට අපහසුය. හේතුව සන්ධාන ආණ්ඩුවේ ආණ්ඩුක්‍රම ව්‍යවස්ථා පිළිබඳ ගැටලු ඇති වූ අවස්ථාවලදී රාජපක්ෂ මහතා ඉදිරි පෙළේ කාර්යයක් ඉටු කළ ජනාධිපති නීතිඥයකු නිසා ආණ්ඩුක්‍රම ව්‍යවස්ථාවට අනුකූලව රජය කරන ක්‍රියාවක් අතීතික යැයි කීම සුදුසු නොවන නිසාය.එහිදී රජය ව්‍යවස්ථාවට අනුව වැඩ කර ඇත. ඉවත් කළ ආකාරය තමන්ට නොගැළපුනා වුවත් දීර්ඝ කලක් ක්‍රියාත්මක වන ව්‍යවස්ථාවට පටහැනිව රජයකට කටයුතු කරන්නට බැරිය. රාජපක්ෂ මහතා මේ යෝජනාව පෞද්ගලික මන්ත්‍රී පනත් කෙටුම්පතක් ලෙස ඉදිරිපත් කිරීමට පෙර ආණ්ඩුක්‍රම ව්‍යවස්ථාවක් සම්පාදනය කරන විද්වත් මණ්ඩලයකට ඉදිරිපත් කළා නම් වඩාත් උචිතය. තමන්ට බහුතර බලයක් ඇති ආණ්ඩුවක් තිබූ අවස්ථාවලදී එජාපය වැඩකර ඇති ආකාරය රාජපක්ෂ මහතා පැරණි පාක්ෂිකයකුගෙන් අසා දැන ගෙන තිබුණා නම් මේ යෝජනාව ඉදිරිපත් කිරීමට පාර්ලිමේන්තුවෙන් අවසර ඉල්ලන්නේ නැත.මේ කෙටුම්ප‍ෙත් බරපතළ කාරනයක්ද තිබේ. එනම් අගවිනිසුරුවරයාට එරෙහිව පවත්වන විභාගයක් සඳහා විදේශ රටවල විනිසුරුවරුන් ගෙන් සමන්විත විනිශ්චය සභාවක් පත් කළ යුතු යැයි කරන යෝජනාවය. අපේ රටේ අගවිනිසුරුවරයාද මෙරට නීතියට යටත් විය යුතුවේ. මෙරට පුරවැසියකුගේ කරුණක් විභාග කිරීමට විදේශ විනිසුරුවරු කැඳවීම රටට නිදහසට ස්වාධිපත්‍යයට කරන නිගාවකි. අපේ ප්‍රශ්න පිටට දීමකි. උඩ බලාගෙන කෙල ගසා ගැනීමකි. ලංකාවේ පුරවැසියකු ලංකාවේ නීතියට අනුව කටයුතු කළ යුතු අතර මේ යෝජනාව වෙනත් අරමුණක් උදෙසා කළ එකක් විය හැකිය.පාර්ලිමේන්තුවේදී ඊයේ (22) මේ යෝජනාව ඉදිරිපත් කිරීමට අවසර නොලැබුණත් මෙය වෙනත් වැඩකට ලත් අවසරයක් කර ගත්තේ නම් ඒ ගැන අදාළ බලධාරීන් අවධානයෙන් සිටිය යුතුය. මෙය ප්‍රතික්ෂේප වීම ඉදිරිපත් කළ අයට පිළිගැන්වීමක් වූවා විය හැකිය. එම නිසා මන්ත්‍රීවරුන් තමන්ට ඇති අයිතිය වරප්‍රසාද බලතල මෙන්ම වගකීම හා යුතුකම ගැනද සිතා කටයුතු කළ යුතු වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n14012317</link>
    <topic>තිරිකුණාමලයේ ආනන්ද නාහිමිට ජනපතිගෙන් සුබ පැතුම්</topic>
    <author/>
    <content>අමරපුර ශ්‍රී ධර්මරක්ෂිත නිකායේ අභිනව මහානායක ධුරයට පත් බම්බලපිටිය ශ්‍රී වජිරාරාමාධිපති තිරිකුණාමලයේ ආනන්ද නායක හිමිපාණන් වහන්සේට ජනාධිපති මහින්ද රාජපක්ෂ මැතිතුමා ඊයේ (22) සිය සුබ පැතුම් පිරිනැමීය.අමරපුර ශ්‍රී ධර්මරක්ෂිත නිකායේ මහානායක අග්ගමහා පණ්ඩිත පූජ්‍ය වැලිගම ශ්‍රී ඥානරතන නායක හිමිපාණන් වහන්සේගේ අපවත්වීමෙන් හිස් වූ මහානායක ධුරය සඳහා එම නිකායේ කාරක සංඝ සභාවේ ඒකමතික තීරණය අනුව තිරිකුණාමලයේ ආනන්ද නායක හිමිපාණන් වහන්සේ එම ධුරයට ඊයේ (2014.01.22) පත් කර ඇත.උන්වහන්සේ අමරපුර ශ්‍රී ධර්මරක්ෂිත නිකායේ අනුනායක හිමියන් ලෙස කටයුතු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n14012318</link>
    <topic>ක්‍රියාකාරී දේශපාලනයේ නියුතු වූවන්ටමැතිවරණ රාජකාරි බැහැ</topic>
    <author>කළුතර මධ්‍යම සමූහ</author>
    <content>මින් පෙර පැවැති කිසියම් ඡන්ද විමසීමකදී අපේක්ෂකයකු ලෙස ඉදිරිපත්වූ හෝ දැනට ක්‍රියාකාරී දේශපාලනයේ නිරතව සිටින කිසියම් රාජ්‍ය නිලධාරියකු හෝ නිලධාරිනියක බස්නාහිර හා දකුණු පළාත් සභා මැතිවරණ රාජකාරි සඳහා යොදා නොගැනීමට මැතිවරණ කොමසාරිස් මහින්ද දේශප්‍රිය මහතා තීරණය කොට ඇත‍.‘පළාත් සභා මැතිවරණ කාර්ය මණ්ඩල අවශ්‍යතා’ මැයෙන් අමාත්‍යාංශ ලේකම්වරුන්, රාජ්‍ය සේවා කොමිෂන් සභාවේ ලේකම් සහ සියලුම දෙපාර්තමේන්තු ප්‍රධානීන් අමතමින් මැතිවරණ කොමසාරිස්වරයා යවා ඇති ලිපියේ එසේ සඳහන් වෙයි.ඉදිරි මාස තුන ඇතුළත විශ්‍රාම යන නිලධාරීන් ද, අනියම්, තාවකාලික හා ආදේශක පදනමින් සේවය කරන නිලධාරීන් ද මැතිවරණ රාජකාරි සඳහා යොදා නොගන්නා ලෙස ද මැතිවරණ කොමසාරිස්වරයා දැනුම් දී ඇත.තව ද ගර්භණී නිලධාරිනියන් සහ මවු කිරි දෙන කුඩා දරුවන් සිටින නිලධාරිනියන් ද මැතිවරණ රාජකාරි සඳහා යොදා නොගන්නා ලෙස මැතිවරණ කොමසාරිස්වරයා තව දුරටත් දැනුම් දී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n14012319</link>
    <topic>කෝටි දහයක තැන්පත් මුදල් වංචාවකට සැකෆිනෑන්ස් සමාගමක අධ්‍යක්ෂවරුන් පහකට නොතීසි</topic>
    <author>සිරිසේන රාජපක්ෂ</author>
    <content>තැන්පත්කරුවන් දෙසිය හතළිස් පස් දෙනෙකුගේ කෝටි දහයකට අධික තැන්පත් මුදල් හා ඊට අදාළ පොළී මුදල් වංචාකළ බවට සැක කරණ කොළඹ ධර්මපාල මාවතේ පිහිටි ප්‍රධාන පෙළේ ෆිනෑන්ස් සමාගමක අධ්‍යක්ෂකවරුන් පස්දෙනකුට ලබන මස 17 වැනිදා අධිකරණය හමුවේ පෙනී සිටින ලෙස කොටුව මහේස්ත්‍රාත් හා අතිරේක දිසා විනිසුරු තිළින ගමගේ මහතා විසින් ඊයේ (22) නොතීසි නිකුත් කරණ ලදී.ඉහත කී වංචාවට අදාළව කරුණු ඉදිරිපත් කිරීම සඳහා අධිකරණය හමුවේ පෙනී සිටින ලෙස අධ්‍යක්ෂවරුනට නොතීසි නිකුත් කරන්නැයි කොම්පඤ්ඤවීදිය පොලිසිය කරණ ලද ඉල්ලීමකට අනුව මහේස්ත්‍රාත්වරයා එසේ නොතිසි නිකුත් කළේය.කේ.ඒ. ලක්ෂ්මන් රූපසිංහ රාජගිරිය, ගාමිණී කරුණාතිලක මහරගම, ඩග්ලස් ජයතිලක ගංගොඩවිල, අසිත ප්‍රභාත් සමරසිංහ හෝකන්දර, පේමසිරි විතාන මිණුවන්ගොඩ යන අයට මෙසේ නොතීසි නිකුත් කරණ ලදී. කොළඹ 05 ඇන්ඩර්සන් මහල් නිවාසයේ පදිංචිකරුවකු වන සංජය ජානක ගුණවර්ධන නමැති අයකු විසින් කරණ ලද පැමිණිල්ලකට අනුව පරීක්ෂණ පැවැත්වූ කොම්පඤ්ඤවීදිය පොලිසිය මඟින් මේ ෆිනෑන්ස් සමාගම විසින් සිදුකර ඇතැයි කියන මූල්‍ය වංචාවලට අදාළව කරුණු රාශියක් අනාවරණය කරගෙන ඇත.ස්ථිර තැන්පතු සඳහා වැඩි පොලියක් ලබාදෙන බව පවසා තැන්පත් කරුවන්ගෙන් මුදල් ලබාගෙන, කල් පසුවූ විට අදාළ තැන්පත් කරුවන් තැන්පත් මුදල් හා ඊට අවවිය යුතු පොලිය ලබා ගැනීමට ගිය විට සමාගම බරපතළ මූල්‍ය අර්බුදයකට මුහුණ පා සිටින බැවින් මුදල් ආපසු ගෙවීම කෙදිනක සිදුකළ හැකිදැයි කිව නොහැකි බව තැන්පත් කරුවන්ට දන්වා ඇතැයි පොලීසිය අධිකරණයට වාර්තාකර තිබිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n14012320</link>
    <topic>එදා බටලන්දට එරෙහිව සත්‍යග්‍රහ කළ භික්ෂූන්ට පහරදුන් නායකයනුයි</topic>
    <author>කොළොන්නාව සමූහ ඒ. සුමනසේන</author>
    <content>ශ්‍රී ලංකාව තුළ මානුෂික අයිතිවාසිකම් උල්ලංඝනය වෙමින් පවතින බවට අද ජාත්‍යන්තරයට බොරු කේලාම් කියන්නේ එදා තමන් රට පාලනය කරන කාලයේ බටලන්ද වධකාගාරයට විරුද්ධව පිටකොටුවේ බෝගහ ඉදිරිපිට සත්‍යග්‍රහයේ යෙදුණු භික්ෂූන් වහන්සේලා ඇතුළු පිරිසට බයිසිකල් චේන්වලින් හා මඩු වලිගවලින් ගැසූ නායකයන් බව පාර්ලිමේන්තු මන්ත්‍රීනි කමලා රණතුංග මහත්මිය පැවසුවාය.මන්ත්‍රීවරිය මෙසේ කීවේ බස්නාහිර පළාත් සභාවට තරග වැදීමට නියමිත එම පළාත් සභාවේ හිටපු මන්ත්‍රී වරියක වන අසෝකා ලංකාතිලක මෙනෙවිය විසින් “ධවල සටනට සැරසෙන්න” යනුවෙන් නම් කොට වැල්ලම්පිටිය මෙගොඩ කොළොන්නාවේ පවත්වන ලද රැස්වීමකට සහභාගීව අදහස් දක්වමින් කරන ලද කතාවේදීය.සිනමා නිළි පාර්ලිමේන්තු මන්ත්‍රීනි මාලනී ෆොන්සේකා මහත්මියගේ ප්‍රධානත්වයෙන් පැවැති එම රැස්වීම ඇමතූ රණතුංග මහත්මිය මෙසේද කීවාය.එදා අපට ගැසූ සමහර අයත් මහින්ද රාජපක්ෂ ආණ්ඩුව සමඟ එකතුවෙලා කටයුතු කිරීමත් අපට ආඩම්බරයකි. මෙහෙම රටක නිදහස නැහැ කියන්නේ කොහොමද? අද ඕනෑම අයකුට ඕනෑම තැනක උද්ඝෝෂණ කරන්න පුළුවනි.පෙළපාලි යන්න පුළුවනි. රටේ නායකයාට විරුද්ධව කතා කරන්න පුළුවනි. මේ අයට අවුරුදු තිහක් තුළ පැවැති යුද්ධය මතක නැහැ. එදා පාසලට දරුවෙක් යවන්න බැහැ. වැඩපළට යන්න බැහැ. මහින්ද රාජපක්ෂ ජනාධිපතිතුමා තමන්ගේ ජීවිතය පරදුවට තියල යුද්ධය ඉවර කළා වගේම හැම අංශයකින්ම රටත් සංවර්ධනය කරලා තිබෙනවා.අද දිනයේ බස්නාහිර පළාත තුළ ධවල සටන ආරම්භ කරන අසෝකා ලංකාතිලක මෙනවිය ගැනද යමක් සඳහන් කළ යුතුයි. ටී.බී. ඉලංගරත්න මහතාගේ මෙම ප්‍රදේශ‍ෙය් දේශපාලන ගමනට වයස අවුරුදු 13දී පිවිසි ඇය ශ්‍රී ලංකා නිදහස් පක්ෂ සමස්ත ලංකා කාන්තා සංවිධානයේ ලේකම්වරියද වෙනවා.වචනයේ පරිසමාප්තාර්ථයෙන්ම පිරිසිදු දේශපාලන චරිතයකින් යුතු ඇය මෙවරත් බස්නාහිර පළාත් සභා මැතිවරණයෙන් ජයග්‍රහණය කරවා සෙස් තැනක තැබීම ඔබ සැමගේම යුතුකමයි.සිනමා නිළි පාර්ලිමේන්තු මන්ත්‍රීනී මාලිනී ෆොන්සේකා මහත්මියදේශපාලනය කිරීම කාන්තාවකට ලෙහෙසි පහසු කාර්යයක් නොවෙයි. එහෙත් අවුරුදු 13 වැනි වයසකදී දේශපාලනයට පිවිස මේ වන තුරු නොයෙකුත් වගකීම් දරා සිටින අසෝකා ලංකාතිලක මෙනෙවිය නොයෙකුත් කැපවීම් මධ්‍යයේ ගිය ගමන ප්‍රශංසනීයයි. ඇයට තවදුරටත් මේ ක්ෂේත්‍රයේ රැඳී ජනතාවට සේවය කිරීමට අවස්ථාව ලබාදීම ප්‍රදේශවාසී ජනතාව සතු වගකීමයි. ඇගේ ඉදිරි ගමනට මා සුබ පතනවා.හිටපු බස්නාහිර පළාත් සභා මන්ත්‍රීනි හා ශ්‍රී ලංකා නිදහස් පක්ෂ කාන්තා සංවිධානයේ ප්‍රධාන ලේකම් අසෝකා ලංකාතිලක මෙනෙවිය, ධවල කියන්නේ සුදු පාටයි. මා මෙවර මගේ සටන් පාඨය වශයෙන් පළාත් සභා ඡන්ද සටනට මෙම වචනය යොදා ගත්තේ මගේ වසර 40ක දේශපාලන ජීවිතයේදී කිසිදු ආකාරයේ වැරැදි ක්‍රියාවකට සම්බන්ධවී නැති නිසයි. ප්‍රාදේශීය සභා උප සභාපති, සභාපති වශයෙන් වසර දෙකක් හා බස්නාහිර පළාත් සභා මන්ත්‍රීවරියක වශයෙන් තෙවරක් කටයුතු කර ඇති මා මෙවර පළාත් සභාවට තරග වදින්නේ ජනාධිපති තුමාගේ ආශිර්වාදය තුළින් ජනතාවට විශාල සේවයක් ඉටුකිරීමේ අරමුණ ඇතිවයි. එයට ඔබ සැමගේ ආශිර්වාදය ලැබේවායි මා ප්‍රාර්ථනා කරනවා.ශ්‍රී ලංකා නිදහස් වෘත්තීය සමිති සම්මේලනයේ ලේකම් ලෙස්ලි දේවේන්ද්‍ර, කොටිකාවත්ත මුල්ලේරියාව ප්‍රාදේශීය සභා සභාපති හා ප්‍රාදේශීය සභා එක්සත් සමිති සම්මේලනයේ සභාපති ප්‍රසන්න ගුණසිංහ සෝලංග ආරච්චි හා සරත් සමරවීර මහත්වරුද රැස්වීම ඇමතූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n14012321</link>
    <topic>පින්නවල අලි පැටව් පරිත්‍යාගය නවතා දමයි</topic>
    <author>රඹුක්කන විශේෂඔස්වල්ඩ් ගොඩකුඹුර, රඹුක්කන උතුරවිපුල කුමාරතුංග</author>
    <content>මින් ඉදිරියට පින්නවල අලි අනාථාගාරයේ අලි පැටවුන් හෝ ගැහැනු අලින් පිටතට පරිත්‍යාග වශයෙන් ලබා නොදීමට තීරණය කර තිබෙන බව ජාතික සත්වෝද්‍යානයේ අධ්‍යක්ෂ ජනරාල් අනුර ද සිල්වා මහතා පැවසීය.පෙරේදා (21) පින්නවල රැලිදිය හෝටලයේ පැවැති මාධ්‍ය සාකච්ඡාවකට එක්වෙමින් ඒ මහතා ‍එම අදහස් ප්‍රකාශ කළේය.වැඩුණු පිරිමි අලි පමණක් පරිත්‍යාග වශයෙන් ලබාදෙන අතර, එම අලින් සම්බන්ධයෙන් මාස හයකට වරක් පරීක්ෂා කර බලා ඔවුන්ගේ සුරක්ෂිතභාවය සම්බන්ධයෙන් ඉදිරි පියවර ගන්නා බව ද හෙතෙම කීය.සත්ත්ව හුවමාරු වැඩසටහන යටතේ හා ද්විපාර්ශ්වික සබඳතා ගොඩනැඟීම සඳහා විදේශයන්ට අලින් ලබාදීම රාජ්‍යතාන්ත්‍රිකව කෙරෙන කටයුත්තක් බවත්, ඊට අමතරව දේශීය වශයෙන් අලින් ලබාදීමේදී වනජීවී අමාත්‍යාංශයේ ලේකම්, වනජීවී අධ්‍යක්ෂ ජනරාල් හා ජාතික සත්වෝද්‍යානයේ අධ්‍යක්ෂ ජනරාල් විසින් ලබාදෙන නිර්දේශ මත මේ අලින් පරිත්‍යාග කෙරෙන බවද ඒ මහතා පෙන්වා දුන්නේය. දේශීය වශයෙන් අලින් ලබාදීමේදී එම අලින්ගේ රැකවරණය හා සුවපහසුව වෙනුවෙන් විවිධ කොන්දේසි ඇතුළත් ගිවිසුමකට එළඹෙන බවද, එම ගිවිසුමේ කරුණු උල්ලංඝනය කෙරෙන්නේ නම් එම අලින් නැවත අලි අනාථාගාරයට ගෙන ඒමට එම ගිවිසුම අනුව අවස්ථාව උදාවන බවද හෙතෙම කීය.පින්නවල අලි අනාථාගාරයේ අලින් පිටඋඩ සංචාරකයන්ට ගමන් කිරීමට අවස්ථාව ලබාදීමෙන් ආර්ථික වශයෙන් යම් ලාභයක් උපයාගැනීමට හැකි වුවත් අලින් ඒ සඳහා යෙදවීමට අදහසක් නොමැති බවද, අලි පැටවුන්ට කිරි පෙවීමට අවස්ථාව ලබාදීම, පලතුරුවලින් සංග්‍රහ කිරීමට අවස්ථාව ලබාදීම හා අලින් නෑවීමට අවස්ථාව ලබාදීම මගින් ප්‍රවේශපත්‍ර ආදායමට අමතරව තවත් අමතර ආදායමක් උපයාගැනීමට අලි අනාථාගාරය මේ වනවිටත් පියවර ගෙන ඇතැයි ද ඒ මහතා කීවේය.විදේශීය සංචාරකයන් සඳහා අලෙවිකරණ ටිකට්පත් නැවත විකිණීම තුළින් යම් විෂමාචාර සිදුවන බවට ලැබී ඇති පැමිණිලි සැලකිල්ලට ගෙන ළඟදීම විද්‍යුත් ප්‍රවේශපත්‍ර නිකුත් කිරීමේ ක්‍රමයකට යොමුවීමට අදහස් කර සිටින බවද අධ්‍යක්ෂ ජනරාල්වරයා ප්‍රකාශ කළේය.ජාතික සත්වෝද්‍යානයේ නියෝජ්‍ය අධ්‍යක්ෂිකා රේණුකා බණ්ඩාරනායක, අලි අනාථාගාරයේ ‍පශු වෛද්‍යවරුන් වන චන්දන රාජපක්ෂ, ජානක පුෂ්පකුමාර හා ආලෝක බණ්ඩාර, සත්ත්ව ආරක්ෂක එස්. එස්. එම්. සීලරත්න, සංජය රත්නායක මහත්ම මහත්මීහු ද මේ සාකච්ඡාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n14012322</link>
    <topic>හරවත් දේ ජනතාවට දීමලේක්හවුසියේ ප්‍රධාන අරමුණයි</topic>
    <author>මහානාම ගලහිටියාව මහනුවර උතුර විශේෂ</author>
    <content>අවුරුදු 104ක් පැරැණි ශ්‍රී ලංකාවේ පැරැණිම පුවත්පත් ආයතනය වන ලේක්හවුස් ආයතනයේ ප්‍රධානතම පරමාර්ථය වනුයේ මේ රටේ ජනතාවගේ සුබසිද්ධිය සඳහා හරවත් දෙයක් දායාද කිරීම බව ලේක්හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහතා මහනුවර දී පැවැසීය.දිවංගත ඩී. ආර්. විජේවර්ධන මැතිතුමා ආරම්භ කළ ලේක්හවුස් ආයතනයේ මුල්ම පුවත්පත “දිනමිණ” වන අතර, එය කිසිදාක වැටෙන්නේවත්, නැතිවන්නේවත් නැතැයි ද ඒ මහතා කීය.මහනුවර උසස් බාලිකා විදුහලේ පුස්තකාල කමිටුව සහ මාධ්‍ය ඒකකය, ලේක්හවුස් ආයතනයේ “නවයුගය” සඟරාව හා එක්ව සංවිධානය කළ “පිපෙන කුසුම්” නිර්මාණාත්මක සාහිත්‍ය වැඩමුළුව අමතමින් කර්තෘ මණ්ඩල අධ්‍යක්ෂවරයා එම අදහස් පළ කළේය.“නවයුගය” සඟරාව දීපව්‍යාප්තව වාර්ෂිකව පවත්වාගෙන යන මෙම වැඩසටහන් මාලාවේ මෙවර සාහිත්‍ය සම්මන්ත්‍රණය ඉකුත් 21 වැනි දින මහනුවර උසස් බාලිකා විදුහල් ප්‍රධාන ශාලාවේ දී පැවැත්විණි.ලේක්හවුස් ආයතනයෙන් නිකුත් කෙරෙන දිනමිණ, සිළුමිණ, ඩේලිනිව්ස්, සන්ඩේ ඔබ්සර්වර්, තිනකරන් යන පුවත්පත්වලට අමතරව තවත් පුවත්පත් 29ක් පමණ පාඨකයන්ට ලබාදෙන බවත්, දිනමිණ පුවත්පත සමඟ සතියේ දින හයක් තුළ විශේෂ අතිරේක නිකුත් කරමින් සුවිශාල සේවාවක් ඉටුකරන බවත් අවධාරණය කළ සීලරත්න මහතා මෙසේ ද කීය.අප ආයතනය මගින් නිකුත් කෙරෙන “නවයුගය” සඟරාවට මේ වනවිට අවුරුදු 58ක් වෙනවා. හෙට අනිද්දා වනවිට අවුරුදු 60ක් වෙනවා. මිහිර පුවත්පතට අවුරුදු 45යි. කාන්තාවන් අතර ඉතාමත් ජනප්‍රිය වී ඇති “තරුණී” පුවත්පතේ අලෙවිය ශීඝ්‍රයෙන් වැඩිවී තිබෙනවා.මේ වර්තමානයේ අපේ රටේ “හායි හූයි සංස්කෘතිය හිස ඔසවන්නට වෙර දරන යුගයකදී අපේකම, අපේ සිංහල භාෂාව, සාහිත්‍යය පිළිබඳ ඇල්මක් මේ දරුවන් තුළ ඇති කිරීමට ‘නවයුගය’ පුවත්පත ගන්නා උත්සාහය පිළිබඳ සතුටු විය හැකියි. ඒ නිසා මේ දරුවන් මෙහි උපරිම ඵල නෙළාගන්න. පහේ ශිෂ්‍යත්වය සඳහා විදුනැණ, සා/පෙළ විභාගය සඳහා සෙත්මිණ පටන් ගත්තා. අධ්‍යාපන අමාත්‍යාංශය සමඟ අත්වැල් බැඳගෙන මේවා පවත්වාගෙන යනවා.අපේ යුතුකම් අපි ඉෂ්ඨ කරන්නට ඕනෑ. මමත් මේ මහනුවර කලාපයේ දුෂ්කර පළාතක උපන් කෙනෙක්. මම අධ්‍යාපනය ලැබූවේ මහනුවර. අපට විශ්වවිද්‍යාල අධ්‍යාපනය ලබන්නට පුළුවන් උනේ මේ රටේ නිදහස් අධ්‍යාපනය තුළින්. දරුවන්ට ඒ අවස්ථාව ලැබී තිබෙනවා. ලෝකයේ සමාජවාදී කියා ගන්නා චීනය, රුසියාව වැනි රටවල්වල නිදහස් අධ්‍යාපනය නැහැ. මුදල් ගෙවා ‍‍ඉගෙන ගන්නට ඕනෑ. පාසල් ජීවිතය කියන්නේ තම ජීවිතයේ ස්වර්ණමය යුගය. ඒ නිසා ඒ ජීවිතයේදී උපරිම ප්‍රතිඵල නෙළා ගන්නට ඕනෑ. නවයුගය විශ්වකෝෂයක් බඳු පුවත්පතක්. එය පරිශීලනයට ගන්න.පේරාදෙණිය විශ්වවිද්‍යාලයේ සිංහල අධ්‍යයන අංශයේ ජ්‍යෙෂ්ඨ කථිකාචාර්යවරුන් වන අත්තනායක එම්. හේරත්, ඩබ්. එන්. ඩී. නිමල් විජේසිරි යන මහත්වරු මෙ‍හිදී විශේෂ දේශන පැවැත්වූ අතර, නියෝජ්‍ය විදුහල්පතිනි විනීතා අබේකෝන්, ජාතික ඉතිරි කිරීමේ බැංකුවේ නියෝජිත බුද්ධික බණ්ඩාර යන මහත්ම මහත්මීහු ද සමුළුව ඇමතූහ. විදුහල්පතිනි එම්. අබේගුණසේකර මහත්මියගේ ප්‍රධානත්වයෙන් මෙහි සමරු තිළිණ ප්‍රදානය කිරීම සිදුවූ අතර, මෙම අවස්ථාවට ලේක්හවුස් ආයතනයේ නවයුගය ප්‍රධාන කර්තෘ ඉන්දික කුඩාහෙට්ටි, දුරකථන පද්ධති ප්‍රධානී නිමල් ධර්මසිරි මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n14012323</link>
    <topic>එල්ටීටීඊ ය ප්‍රතිසන්ධානයට දායක වූදෙදෙනා 31 තෙක් රිමාන්ඩ්</topic>
    <author>සිරන්ජනි කුමාරි</author>
    <content>යූද හමුදාව අපකීර්තියට පත් කිරීම සඳහා දෙමළ ජාතික පක්ෂ කාර්යාලයේ සංයුක්ත තැටි 21 ක් සඟවා තැබීමේ සිද්ධියට සම්බන්ධ එල්ටීටීඊ සංවිධානය නැවත ප්‍රතිසන්ධානයට දායක වූ එල්ටීටීඊ සංවිධානයේ හිටපු මෝටර් කාර්මිකයන් දෙදෙනා මේ මස 31 වන දින දක්වා රක්ෂිත බන්ධනාගාරගත කරන ලෙස කොළඹ වැඩබලන මහෙස්ත්‍රාත් කේ පී ඩී පෙරේරා මහතා ඊයේ (22) නියෝග කළේය.කිළිනොච්චියේ පිහිටි දෙමළ ජාතික සන්ධාන පාර්ලිමේන්තු මන්ත්‍රි ශීවඥානම් ශ්‍රීදරන් මහතාගේ පක්ෂ කාර්යාලයේ මුළුතැන්ගෙයි ලෑල්ලක සඟවා තිබී සොයා ගත් මෙම සංයුක්ත තැටි 21න් දෙකක් අසභ්‍ය දර්ශන ඇතුළත් තැටි වන අතර සෙසු තැටි යුද හමුදාව අපකීර්තියට පත් වන ආකාරයේ හා රාජ්‍ය වීරෝධි ක්‍රියාවන්ට සම්බන්ධ ඒවා බවට අධිකරණයෙන් කරුණු අනාවරණය විය.කෝවිල් උත්සවයක හා පාසල් උත්සවයකට යුද හමුදාව සහභාගි වන දර්ශන ඇතුළත් ‍කළ සංයුක්ත තැටියේ එම උත්සවයන්ට යුද හමුදා බාධා කිරීම් ඇති වූ බව පවසමින් ද්‍රවිඩ භාෂාවෙන් සඳහන් කළ කඩදාසි බහා තිබු බවට කොළඹ ත්‍රස්ත විමර්ශන අංශය අධිකරණයට කරුණු දක්වා තිබිණ.කිළිනොච්චියේ අතුරුදන් පුද්ගලයන් විසින් පවත්වන ලද උද්ඝෝෂණයක දර්ශන ඇතුළත් සංයුක්ත තැටියක්, උතුරු යුද හමුදා කඳවුරු පිහිටි ස්ථානයන්ට අදාළ සිතියම හා කඳවුරු පිහිටි ඉඩම්හිමි නාම ලේඛනය ,දෙමළ තරුණයන් අතුරුදන්වීමට රජය සම්බන්ධ බවට ඉදිරිපත් කළ සංදේශ, යුද හමුදා කඳවුරු ඉවත් කරන ලෙසටත් අතුරුදන්වුවන් සොයා දෙන ලෙස පැවැත්වු උද්ඝෝෂණ ඡා‍යාරූප, කිළිනොච්චි ආරක්ෂක කඳවුරු ගත කිරීම සඳහා සිතියමක්, ඊ පී ඩී පී වාහනයකට නොච්චියාගම ප්‍රදේශයේ දී ප්‍රහාරයක් එල්ල කිරීමට අදාළ ඡායාරූප, සිවිල් පුද්ගලයන්ගේ ඉඩම් රජයට පවරා ගැනීමට විරුද්ධව පවත්වන ලද උද්ඝෝෂණ ඡායාරූප අඩංගු සංයුක්ත තැටි සෙසු සංයුක්ත තැටිවේ.මීට අමතරව දෙමළ සන්ධානය විසින් පවත්වන ලද උත්සවයන් පහක දර්ශන ඇතුළත් සංයුක්ත තැටි පහක් තිබූ බවට පොලිසිය අධිකරණයට කරුණු වාර්තා කොට තිබිණ.ශ්‍රී ලංකා යුද හමුදා සන්නද්ධ බුද්ධි බළකායේ සැරයන් කොඩිතුවක්කුගේ අනිල් හේමන්ත නමැත්තා මෙම සිද්ධියේ පැමිණිලිකරු වේ.ලද තොරතුරකට අනුව යාපනය තීරුනගර් සින්න කඩේ ඉදිරිපිට දී ගමන් ගත් ත්‍රීරෝද රථයක් පරික්ෂා කිරීමේ දී එහි බෆල් පෙට්ටි තුළ සඟවා තිබූ ක්ලොයිඩ් පුපුරණ ද්‍රව්‍ය කිලෝ 11 ක් හා ග්‍රෑම් 100 ක් සොයා ගත් අතර ඔහු‍න්ගෙන් කරන ලද ප්‍රශ්න කිරීම්වලදී පසුදින කිළිනොච්චියේ දෙමළ ජාතික සන්ධාන පක්ෂ කාර්යා‍ලයේ තිබි පුපුරණ ද්‍රව්‍ය ග්‍රෑම් 300ක් හා සංයුක්ත තැටි 21 ක් කාර්යාලයේ සිටි පුද්ගලයන් තිදෙනකු හමුදාව විසින් අත්අඩංගුවට ගෙන තිබිණ.ප්‍රේමරාජා රාජශේකරන් නොහොත් ශංකර්, ප්‍රේමරත්නම් වසන්තම්, අරුනාචලම් වේලමාලනිදන්, බාලසුන්දර ජෙහෙමුදන් හා පාර්ලිමේන්තු මන්ත්‍රීවරයාගේ පුද්ගලික සහකරු පොන්නම්බලම් ලක්ෂ්මිකාන්තන් මෙම සිද්ධින් සම්බන්ධයෙන් අත්අඩංගුවට ගෙන පොලිස් රැදවුම් බාරයේ රඳවා තබා ගැනීමෙන් අනතුරුව අධිකරණයට ඉදිරිපත් කොට තිබිණ.පරණ යකඩ එකතු කිරීමේ මුවාවෙන් මෙම සැකකරුවන් එල් ටී ටී ඊ සංවිධානය නැවත ප්‍රතිසන්ධානය කිරීමේ කාර්යයේ නිරත බවත් පළමු හා දෙවන සැකකරුවන් එල් ටී ටී ඊ සංවිධානයේ හිටපු මොටර් කාර්මිකයන් බවටත් අධිකරණයට කරුණු වාර්තා කොට තිබිණ.නීතිපති උපදෙස් අනුව තුන්වන , හතරවන හා පස්වන සැකකරුවන් මුදා හළ මහෙස්ත්‍රාත්වරයා පළමු හා දෙවන සැකකරුවන් මේ මස 31 වන දින දක්වා රක්ෂිත බන්ධනාගාරගත කිරීමට නියම කරමින් ඔහුන් එදින වැලිකඩ විශේෂ අධිකරණය වෙත ඉදිරිපත් කිරීමට බන්ධනාගාර අධිකාරිවරයාට නියම කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n14012324</link>
    <topic>දුම්රිය වර්ජනය පැය 2න් ඉවරයි</topic>
    <author>නිමල් රාජපක්ෂ</author>
    <content>දුම්රිය රියදුරන් පිරිසක් ඉල්ලීම් කිහිපයක් මුල්කරගනිමින් ඊයේ (22) දහවල් 12‍ට පමණ ආරම්භ කළ වැඩ වර්ජනය පැය දෙකක් ඇතුළත මැඩ පැවැත්වීමට දුම්රිය බලධාරීන් සමත්වී ඇත.වැඩ වර්ජනය ආරම්භ කළ ද දුම්රියයන් කිහිපයක්ම ධාවනය වූ බව දුම්රිය දෙපාර්තුමේන්තුවේ ෙජ්‍යෂ්ඨ නිලධාරියකු පැවසීය . දුම්රිය සාමාන්‍යාධිකාරී බී.ඒ‍‍.පී.ආරියරත්න, දුම්රිය ගමනා ගමන අධිකාරි එල්.ඒ.ආර් රත්නායක මහත්වරු ලොකොමෝටිව් ඉංජිනියරින් සංගමයේ සභාපති අයි.එල්.කේ.දිසානායක මහතා සමඟ පැවැති සාකච්ඡාවකින් පසු මෙම වැඩ වර්ජනය නිමාවී ඇත.රාජකාරි සඳහා පැමිණි මගීන්ගේ ගමන් පහසුව සඳහා ඊයේ සවස 4 වනවිට දුම්රිය ධාවනය යථාතත්ත්වයට පත්වූ බව ද එම නිලධාරියා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=n14012325</link>
    <topic>පණුවන් ගැසූ රටඉඳි කිලෝ 3000ක් අත්අඩංගුවට</topic>
    <author>විජයානි එදිරිසිංහ</author>
    <content>සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතාගේ උපදෙස් පරිදි පාරිභෝගික අධිකාරියේ නිලධාරීන් විසින් ඊයේ (22) පස්වරුවේ කඳාන නාගොඩ ජුවාන් මාවත ප්‍රදේශයේ පිහිටි ආහාර නිෂ්පාදනාගාරයක සිදු කළ වැටලීමක දී මිනිස් පරිභෝජනයට නුසුදුසු කල් ඉකුත් වූ පණුවන් ගසන ලද රටඉඳි කිලෝග්‍රෑම් 3000ක්, බූන්දි කිලෝ ග්‍රෑම් 50ක්, වියළි මිදි ග්‍රෑම් 100 අසුරණ 250ක් සොයා ගැනීමට සමත්ව ඇත. මේ තොගයේ වටිනාකම රුපියල් ලක්ෂ 10 ඉක්මවන බව ගණනය කර ඇත.මිනිස් පරිභෝජනයට නුසුදුසු, පණුවන් ගසන ලද මෙම නරක්වූ රටඉඳි තොගයේ සඳතුන් සහ සතුන් කා දැමූ කොටස් ඉවත් කර නව අසුරණවල බහා තිබූ අතර, සොයා ගැනුණු කල් ඉකුත්ව තිබූ බූන්දි රෙදි වර්ණ ගැන්වීමට යොදන වර්ණකයක් භාවිතයෙන් වර්ණවත් කර කල් ඉකුත් වූ දිනය වෙනස්කර වෙළෙඳ පොළට එවීමට සූදානම් කර තිබුණි.සමුපකාර හා අභ්‍යන්තර ‍ෙවළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා විසින් ඉදිරියටත් මෙවැනි වැටලීම් දිවයින පුරා සිදු කරන ලෙස ද පාරිභෝගික අධිකාරියේ සභාපතිවරයාට නියෝග කර ඇත. මෙවැනි කූට ලෙස පාරිභෝගිකයා රවටන වෙළෙඳුන්, සමාගම් ගැන තමා නිරන්තර අවධානයෙන් සිටින බවත්, ඔවුන්ට එරෙහිව නීතිය උපරිම ලෙස ක්‍රියාත්මක කරන බවත් අමාත්‍යවරයා වැඩි දුරටත් පැවැසීය. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=r1401231</link>
    <topic>මාතර රෝහලේ හදිසි අනතුරු ඒකකයටදකුණේ ජලසම්පාදන මණ්ඩලයෙන් ශරීර ආධාරක   </topic>
    <author>මාතර දිසා විශේෂ ජස්ටින් කොඩිකාර</author>
    <content>මාතර ජාතික ජලසම්පාදන හා ජලාපවහන මණ්ඩලය මඟින් ආදර්ශවත් ක්‍රියාවක් පසුගියදා සිදු කෙරිණි. මෙම මණ්ඩලයේ ජල නළ එළීම සහ ප්‍රතිසංස්කරණ කටයුතු වලදී ඉවතලන නළ කැබලි උපයෝගී කරගෙන ශරීර ආධාරක තොගයක් නිපදවා මාතර රෝහලේ හදිසි අනතුරු අංශය වෙත පරිත්‍යාග කිරීම පසුගියදා සිදු කෙරුණේ ජාතික ජල සම්පාදන හා ජලාපවහන මණ්ඩලයේ දකුණු පළාත් සහකාර සාමාන්‍යාධිකාරී සුනිත් පෙරේරා මහතාගේ මැදිහත් වීමෙනි.විදේශ රටවලින් මෙම උපකරණ ගෙන්වීමට විශාල මුදලක් වැය කළ යුතු අතර මෙම නිෂ්පාදන කටයුතු සඳහා ඉතා සුලු මුදලක් වැය වන බව සාමාන්‍යාධිකාරිවරයා පවසා සිටී.උයන්වත්ත ජලසම්පාදන ක්‍රමයේ ස්ථාන භාර නිලධාරී ප්‍රසන්න ගුණවර්ධන මහතා විසින් විශේෂඥ වෛද්‍ය විමලසිරි උළුවත්තගේ මහතාගේ ඉල්ලීමක් පරිදි මෙම නිෂ්පාදනය සඳහා අවශ්‍ය සංවිධාන කටයුතු සිදුකර ඇති අතර හල්ලල වැඩබිමේ ස්ථානභාර නිලධාරී එස්.කේ. ඩබ්ලිව්. නානායක්කාර මහතාගේ මග පෙන්වීම යටතේ වැඩබිමේ සුදත් සිරිලාල් මහතාගේ නායකත්වයෙන් කාර්මික සේවකයින් නව තාක්ෂණික ක්‍රමවේදයක් යටතේ මෙම ශරීර ආධාරක නිෂ්පාදනය කර ඇත.සමස්ත රට පුරා ඇති වැඩබිම්වල ඉවතලන පී.වී.සී. නළ කැබලිවලින් සමස්ත රටේ රෝහල්වලට ඉතා සුළු මුදලක් වැයකර මෙම ආධාරක ලබාදිය හැකි බවද දකුණු පළාත් භාර සහකාර සාමාන්‍යාධිකාරී සුනිත් පෙරේරා මහතා වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=r1401232</link>
    <topic>තිත්තගල්ල දොඹගොඩ විදුපියසේ ගොඩනැඟිලි සංකීර්ණය සිසු අයිතියට</topic>
    <author>හබරාදුව විශේෂ මැටිවල පියදාස</author>
    <content>තමන්ගේ දරුවනට මෙන්ම රටේ දරුවනට එකසේ ආදරය කරන අතිගරු ජනාධිපති මහින්ද රාජපක්ෂ මැතිතුමාගේ අරමුණ ඉදිරි අනාගතයේ රට බාර ගැනීමට සිටින විනය ගරුක දරු පරපුරක් බිහි කිරීම විනා සමාජයට වෛරකරන රටේ සම්පත් විනාශ කරන දරු පරපුරක් බිහිවනු දැකීම එතුමාගේ අරමුණ නොවන බව නියෝජ්‍ය කථානායක පාර්ලිමේන්තු මන්ත්‍රී චන්දිම වීරක්කොඩි මහතා පැවසීය.ඒ මහතා එසේ පැවසුවේ ජනාධිපති උපදේශක වෛද්‍ය සමන් වීරසිංහ මහතාගේ ධන පරිත්‍යාගයෙන් තිත්තගල්ල ‍දොඹගොඩ මහා විද්‍යාලයේ ගොඩනැගිලි සංකීර්ණ්‍ය තීන්ත ආලේප කර විවෘත කිරීමේ උත්සවයේදී ය.ජනාධිපති උපදේශක වෛද්‍ය සමන් වීරසිංහ මහතාපළමු ශ්‍රේණියේ සිට විශ්වවිද්‍යාල උපාධිය දක්වා නොමිලේ නිදහස් අධ්‍යාපනය ලබා දෙන ලෝකයේ ඇති එකම රට ශ්‍රී ලංකාවයි. ඇතැම් උදවිය උපාධිය ලබා ගැනීමෙන් පසු මුදල් ගැරීම සඳහා විදේශීය රටවලට යෑම ඉතාම කනගාටුවට කරුනකි.විදුහල්පති උපාලි සේනානායක මහතා පිළිගැනීමේ කථාව කළ අතර පළාත් සභා මන්ත්‍රී වන එ.ජී.සී. පියසිරි හා ජේ.කේ. ඩී. ජයවික්‍රම යන මහත්වරුද කථා කළහ.  .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=r1401233</link>
    <topic>සෝමාවති පුදබිම සංවර්ධනයට</topic>
    <author>ජයන්තිපුර සමූහ - එච්. බණ්ඩාර</author>
    <content>පොළොන්නරුව ඓතිහාසික සෝමාවතිය රාජමහා විහාර භූමිය බුද්ධශාසන හා ආගමික කටයුතු අමාත්‍යාංශය සහ ආර්ථික සංවර්ධන අමාත්‍යාංශය ඒකාබද්ධව සංවර්ධනය කර ඇත.කලක සිට අබලන්ව තිබූ ප්‍රවේශ මාර්ගය එහි බෝක්කු හා පාලම් රැසක් සකසමින් වන්දනාකරුවන්ට අවශ්‍ය වන වැසිකිළි, කැසිකිළි, ජල පහසුකම්ද වැඩි දියුණු කර තිබේ.‍සෝමාවතිය විහාර භූමිය වටා විදුලි වැටක්ද ඉදිකර ඇත. නමුත් කලක සිට එහි පැමිණීමට හුරු පුරුදුවී ඇති අලින් කිහිපදෙනකු දිනපතාම වාගේ දැකගත හැකිය. බැතිමතුන් විසින් ලබාදෙන පලතුරු ආදිය කෑමට ගැනීමට හුරුවීම නිසා ඔවුන් මෙසේ එන බව විහාරාධිපති හිමියෝ පැවසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=r1401234</link>
    <topic>කුරුවිට, කැකුණගහදෙණියට ඉඩම් ඔප්පු ලබාදිමට පියවර</topic>
    <author>කුරුවිට සමුහරූපිකා කේ.බණ්ඩාර</author>
    <content>වසර හතලිස් ගණනකට වැඩි කලක සිට පදිංචිව සිටියද මෙතෙක් ඉඩම් ඔප්පුවක් නොලැබුණු කුරුවිට, කැකුණගහදෙණිය ඉඩමට ඔප්පු ලබාදිමට අවශ්‍ය කටයුතු සිදුකෙරෙමින් තිබෙන බව එහි පදිංචිකරුවෝ පවසති.මෙම ඉඩමේ පවුල් 40ක් පමණ පදිංචිව සිටිති. එහෙත් ඉඩම් ඔප්පු වක් නොමැතිවිම නිසා සිවිල් පුද්ගලයකු ලෙස කිසිම වලංගුතාවයක් නොමැති බවද අනවසර පදිංචිකරුවන් ලෙස සලකන නිසා විශාල අපහසුතාවන්ට ලක් වූ බවද ඔවුහු පවසති. දරුවකු පාසලට ඇතුළත් කිරිම, බැංකු ණය ලබාගැනිම, ආදි කටයුතු වලදි, ඔප්පුවක් නොමැතිවීමෙන් ඉතාම අසරණභාවයට පත් වූ බවද ඔවුහු කියති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=r1401235</link>
    <topic>එනසාල් වගාව තහනම්වගාකරුවෝ අසීරුවේ</topic>
    <author>මහනුවර සංචාරක - ගාමිණී සමරනායක</author>
    <content>එවකට බහුල වශයෙන් අපනයන භෝග වගාවක් ලෙස දිගු කාලයක සිට එනසාල් වගා කළ නකල්ස් රක්ෂිතයේ කලුපහන ප්‍රදේශයේ එනසාල් වගාව තහනම් කිරීමට නකල්ස් කලාපයේ වන සංරක්ෂණ දෙපාර්තමේන්තුව මඟින් පියවර ගෙන ඇත.මේ හේතුවෙන් එම ප්‍රදේශයේ එනසාල් වගාවෙන් දිවිගෙවූ ගොවීන් විශාල පිරිසක් අසරණ වී සිටිති. එනසාල් වගාවෙන් ඔව්හු රුපියල් කෝටි 53ක් පමණ ආදායමක් උපයා ගත් බවත් කියති.කලුපහන රක්ෂිතයට ආසන්නයේ ඇති පළාත් පාලන ආයතනද මෙම වගාව නතර කිරීමට පියවර ගැනීම ගැන සිය අප්‍රසාදය පළකර සිටිති.එවකට මෙහි එනසාල් වගා කළ ගොවීන් වියළි එනසාල් කිලෝවකට රුපියල් හාර දහසක පමණ ආදායමක් උපයාගත් බවත් පවසති. මෙය ප්‍රදේශයේ අපනයනික ආර්ථික වගාවක් ලෙස ප්‍රසිද්ධය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=r1401236</link>
    <topic>පුරාවිද්‍යා රක්ෂිතය සංවර්ධනයට දසලක්ෂ 48ක්</topic>
    <author>කැකිරාව සමූහ - ආ. ජ. අධිකාරි</author>
    <content>රිටිගල පුරාවිද්‍යා රක්ෂිත කලාපයේ සංරක්ෂණ කටයුතු සහ යටිතල පහසුකම් වැඩි දියුණු කිරීමේ ව්‍යාපෘතියක් ජාතික උරුමයන් පිළිබඳ අමාත්‍යාංශය මඟින් 2014 වසරේ ආරම්භ කර තිබේ.රිටිගල අනුරාධපුර දිස්ත්‍රික්කයේ කැකිරාව පලුගස්වැව හා ගලෙන්බිඳුණුවැව ප්‍රාදේශීය ලේකම් කොට්ඨාස තුනටම අයත් පුරාවිද්‍යා රක්ෂිතයක් වන අතර මෙය සංවර්ධනය කිරීමේ මහා ව්‍යාපෘතිය ජාතික උරුමයන් පිළිබඳ අමාත්‍යාංශයේ අධීක්ෂණය යටතේ පුරාවිද්‍යා දෙපාර්තමේන්තුව විසින් ක්‍රියාත්මක කිරීමට නියමිතය.මෙම දැවැන්ත ව්‍යාපෘතිය සඳහා වෙන් කර ඇති ඇස්තමේන්තු ගත මුදල රුපියල් මිලියන හතළිස් අටක් (මිලියන 48) බව පුරාවිද්‍යා දෙපාර්තමේන්තුව පවසයි.මෙම ව්‍යාපෘතියට අදාළ කටයුතු ඉටුකිරීමෙන් අනතුරුව රිටිගල රක්ෂිතය නවතම ආකර්ෂනීය සංචාරක ස්ථානයක් බවට පත්කිරීමට හැකිවන බව පුරාවිද්‍යා දෙපාර්තමේන්තුව වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=r1401237</link>
    <topic>රණවිරු නිවාස සංවර්ධනවැඩසටහනක් ඇරැඹේ</topic>
    <author>වයඹ පළාත් සමූහ - ආරියරත්න රණවැල්ල</author>
    <content>“2014 දැයට කිරුළ” ජාතික සංවර්ධන වැඩසටහනට සමගාමීව, වයඹ පළාතෙහි රණවිරු නිවාස සංවර්ධන වැඩසටහනක් ක්‍රියාත්මක කිරීමට, රණවිරු සේවා අධිකාරිය පියවරගෙන ඇත.“සෙවණට දිරියක්” නමින් හැඳින්වෙන මෙම වැඩසටහන “රණවිරු මාපිය සෙවණ” “රණවිරු ලියසෙවන” සහ “රණවිරු දිරි සෙවණ” යනුවෙන් කොටස් තුනකින් යුතුව ක්‍රියාත්මක කිරීමට සැලසුම් කොට තිබේ.වයඹ පළාතෙහි රණවිරුවන් බොහෝදෙනකුගේ නිවාස ඉදිකිරීම් කටයුතු අතරමග ඇනහිට ඇති අතර, එම නිවාස අංගසම්පූර්ණ නිවාස බවට පත්කිරීම, මෙහි මූලික අරමුණ වී ඇත.මේ අනුව, කුරුණෑගල දිස්ත්‍රික්කයේ නිවාස 500ක්, පුත්තලම දිස්ත්‍රික්කයේ නිවාස 100ක් සහ කෑගල්ල දිස්ත්‍රික්කයේ නිවාස 100ක් වශයෙන් රණවිරු නිවාස 600ක් අංගසම්පූර්ණ නිවාස ලෙස ඉදිකිරීමට ඉලක්ක කොට ඇතැයි, රණවිරු සේවා අධිකාරියෙහි සභාපතිනි පද්මා වෑත්තෑව මහත්මිය “දිනමිණ”ට පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=r1401238</link>
    <topic>කුරුණෑගල නගරය සංවර්ධනයටව්‍යාපෘති දාහතක දැවැන්ත වැඩපිළිවෙළක්</topic>
    <author>කුරුණෑගල දකුණ සමූහ - එම්. මහරුෆ්</author>
    <content>නාගරික සංවර්ධන අමාත්‍යාංශයේ සහාය මත නව ව්‍යාපෘති දාහතකින් සමන්විතව කුරුණෑගල නගරය ආශ්‍රිතව දැවැන්ත සංවර්ධන වැඩසටහනක් ආරම්භ කිරීමට මේ වනවිටත් කටයුතු සකස් වෙමින් පවතී.අක්කර හය හමාරකින් යුත් කුරුණෑගල නාගරික සීමාව තුළ රාජ්‍ය ආයතන සඳහා සියලු පහසුකම්වලින් යුත් ගොඩනැඟිලි සංකීර්ණයක් ඉදිකිරීම සඳහා වූ සැලැසුම් ද මේ වනවිටත් සකස්කර ඇත.නාගරික සංවර්ධන අධිකාරිය මඟින් සකස්කර ඇති නගර සංවර්ධන ව්‍යාපෘතිය ය‍ටතේ රාජ්‍ය ආයතන හයක් සඳහා මහල් අටකින් යුත් ගොඩනැගිල්ලක් නගර මධ්‍යයෙහි ඉදිකිරීමට නියමිතය.නගරයට ආසන්න ප්‍රදේශයක නව උසාවි සංකීර්ණයක් නිර්මාණය වන අතර, ලෝක බැංකු ආධාර යටතේ රජපිහිල්ල උද්‍යානය හා තානායම සකස්කිරීමට ද පියවර ගෙන ඇත.මාළිගාව පරිශ්‍රය අලුතින් සංවර්ධනය වන අතර, පැරණි රජ මාළිගයට අයත් කොටසක් වශයෙන් දැනට පවතින බුවනෙක හෝටල් පරිශ්‍රයේ ඇතුළු ප්‍රදේශය විවෘත ස්ථානයක් වශයෙන් සංවර්ධනය කිරීමට ද පියවර ගනු ඇත.කුරුණෑගල වැව ආශ්‍රිතව නාගරික උද්‍යානයක් නිර්මාණය කිරීමේ වැඩසටහනක් ද ක්‍රියාත්මක කෙරේ. මෙම නගර සංවර්ධන ක්‍රියාවලියට අදාළ විධිමත් පරීක්ෂණ කටයුතු නාගරික සංවර්ධන අධිකාරිය විසින් මේ වනවිටත් සකස්කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=r1401239</link>
    <topic>දිනමිණ පුවත පල දරයිඅනතුරුදායක පාරට පිළියම්</topic>
    <author>නාගොඩ විශේෂ එන්්. විජේරත්න</author>
    <content>“නාගොඩ නගරය මැද්දෙ මරු කපොල්ලක්” යනුවෙන් දිනමිණ ප්‍රාදේශීය පුවත් හි පළවූ පුවත පළදරා තිබේ. (2013 දෙසැම්බර් 04 වැනි දිනය)ඒ අනුව කළුතර - මතුගම ප්‍රධාන මාර්ගයේ අනතුරුදායකව පැවැති දුරකතන (මෑන්හෝල්) නම් වූ දුරකතන රුහැන් වළදමා තිබූ ස්ථානය ප්‍රතිසංස්කරණය කිරීමට අදාළ වගකිවයුත්තන්ගේ අවධානය යොමු විය.ඉතා දීර්ඝ කාලයක් තිස්සේ නිරන්තර ජලයෙන් පිරී පැවැති නාගොඩ හතර මං හන්දියට නුදුරු මෙම ස්ථානය නිසා යතුරුපැදි, පාපැදිකරුවන් හා පයින් ගමන් කරන්නන් දැඩි අවදානමකට ලක්වූහ.දිනමිණ පුවත කෙරෙහි තම අවධානය යොමු කර ඉක්මනින්ම මෙම ස්ථානය අසලින් කිසිදු අනතුරකින් හෝ අවහිරතාවයකින් තොරව ගමන් කිරීමට හැකි පරිදි ප්‍රතිසංස්කරණය කිරීම පිළිබඳව බොහෝ දෙනෙකුගේ ප්‍රශංසාව හිමිව තිබේ. ඡායාරූපය : නාගොඩ විශේෂ.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=r14012310</link>
    <topic>ප්‍රසන්න රණවිරුවාට යුද හමුදාවෙන්ලක්ෂ 30ක් වටිනා නව නිවෙසක්</topic>
    <author>හෝමාගම සංචාරකමංජුල හිරිපිටිය</author>
    <content>ශ්‍රී ලංකා හයවැනි කාලතුවක්කු රෙජිමේන්තුවේ බළලත් නිලධාරි ප්‍රසන්න අමරසේකර රණවිරුවාට යුද හමුදාව රුපියල් ලක්ෂ තිහක මුදලක් වැය කර ඉදිකළ නව නිවෙස ප්‍රදානය කිරීම යුද හමුදාපති ලුතිනන් ජෙනරාල් දයා රත්නායක මහතාගේ ප්‍රධානත්වයෙන් හෝමාගම කිරිවත්තුඩුවේ දී සිදු කෙරිණි.දක්ෂ මලල ක්‍රීඩකයකු වන අමරසේකර රණවිරුවා 2002 / 2004 වසරවලදී දකුණු ආසියා මලල ක්‍රීඩා තරගාවලියේ මීටර් 400 තරග කර රන් හා රිදී පදක්කම් දිනා ගැනීමටත් 2005 වසරේ මීටර් 400 තරගයෙන් රන් පදක්කම් දිනා ගැනීමට හා 2008 වසරේ පැවැති මීටර් 400 තරගයෙන් රන් පදක්කම් දිනා ගැනීමට සමත් වී ඇත.මීට අමතරව දේශීය හා විදේශීය පැවැති මලල ක්‍රීඩා තරගාවලි රැසකට සහභාගි වී ප්‍රථම ස්ථානයන් රැසක් ලබා දී රටටත් යුද හමුදාවටත් විශාල කීර්තියක් ගෙන දුන් හපුතලේ ප්‍රදේශයේ උපන් මෙම ක්‍රීඩකයාට තිබූ විශාලම අඩුම වී ඇත්තේ, තමන්ට කියා සිටීමට නිවෙසක් නොමැතිවීමය.මේ නිසා විවිධ නිවාසවල තාවකාලිකව පදිංචිවී ක්‍රීඩා කටයුතු කරගෙන යාමට ඇති අපහසුතාව පිළිබඳව අවදානය යොමු කළ යුද හමුදාපති ලුතිනන් ජෙනරාල් දයා රත්නායක මහතා, ක්‍රීඩා අමාත්‍යාංශය හා මලල ක්‍රීඩා සංගමය එක්ව හෝමාගම කිරිවත්තුඩුව, මිල්ලගහවත්ත නැමැති සුන්දර පරිසරයකින් ලබා දුන් පර්චස් දහයක බිම් කැබැල්ලේ නව නිවෙසක් ඉදිකර දීමට පියවරගෙන ඇත.නිවෙස ඉදිකිරීමට යුද හමුදා ඉංජිනේරු සේවා බළකායට අයත් හතර හා හත යන ඒකකවල රුපියල් ලක්ෂ තිහක පමණ මුදලක් වැය කර නිවෙසට අවශ්‍ය පහසුකම් සහිතව නිවෙස ඉදිකර දී තිබේ.නව නිවෙස ප්‍රදානය කළ අවස්ථාවට, ශ්‍රී ලංකා කාලතුවක්කු රෙජිමේන්තු අධිපති, මේජර් ජෙනරාල් ජගත් රඹුක්පොත, යුද හමුදා ව්‍යාපෘති අධ්‍යක්ෂ ජෙනරාල් හා ඉංජිනේරුසේවා රෙජිමේන්තු අධිපති මේජර් ජෙනරාල් මහින්ද අඹන්පොල, යුද සේවා ලේකම්, යුද හමුදා මලල ක්‍රීඩා සභාපති, හා ශ්‍රී ලංකා පාබල හමුදා රෙජිමේන්තු අධිපති මේජර් ජෙනරාල් අමල් කරුණාසේකර, බ්‍රිගේඩියර් දේවින්ද පෙරේරා ප්‍රවීණ ක්‍රීඩා උපදේශක සුනිල් ගුණවර්ධන යන මහත්වරුඇතුළු උසස් හමුදා නිලධාරීහූ හා අමරසේකර රණවිරුවාගේ පවුලේ ඥාතීහුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=r14012311</link>
    <topic>සබරගමුවේ කෘෂි ව්‍යාපෘතිනැංවීමට දස ලක්ෂ 84ක්</topic>
    <author>කෑගල්ල සමූහ පී. එම්.පී පොල්වත්ත</author>
    <content>මෙම වසර තුළදී සබරගමුව පළාතේ කෘෂිකර්ම කටයුතු නංවාලීම සඳහා රුපියල් මිලියන 84ක් වැය කරන බව සබරගමුව පළාත් සභාවේ ප්‍රධාන ඇමැති මහීපාල හේරත් මහතා පැවසීය.මේ අනුව කෑගල්ල හා රත්නපුර යන දිස්ත්‍රික්ක දෙකේ වී නිෂ්පාදනය ඉහළ නැංවීම, අතිරේක බෝග වගා කිරීම, දේශීය අල වර්ග හා පලතුරු වගා කිරීම, ගොවි සංවිධානවල ගෙවිලියන් දිරිගැන්වීමේ වැඩපිළිවෙළ ක්‍රියාත්මක කිරීම ඇතුළු විවිධ කෘෂිකාර්මික කටයුතු වැඩිදියුණු කිරීමට බලාපොරොත්තු වන බව ඇමැතිවරයා වැඩි දුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=r14012312</link>
    <topic>මෝටර් රථ බලපත්‍ර නිකුත් කිරීමෙන්දස ලක්ෂ 3170ක් උපයන්න වැඩපිළි‍ෙවළක්</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>මෝටර් රථ බලපත්‍ර නිකුත් කිරීමෙන් මේ වසරේ දී (2014) රුපියල් මිලියන 3170ක් එකතු කර ගැනීමට බස්නාහිර පළාත් මෝටර් රථ දෙපාර්තමේන්තුව බලාපොරොත්තු වෙයි.මෝටර් රථවලින් අය කරන දඩ මුදල් ද ඇතුළුව 2011 සහ 2012 වර්ෂවල උපයාගෙන ඇති මුදල රුපියල් මිලියන 220ක් හා රුපියල් මිලියන 2513කි.දැනට පවතින හිඟ මෝටර් රථ බලපත්‍ර ආදායම රුපියල් මිලියන 2000ක් පමණ වන බව පවසන එම දෙපාර්තමේන්තුව මේ මුදල අයකර ගැනීමට ද ශක්තිමත් ක්‍රමවේදයක් අනුගමනය කිරීමට ද බලාපෙ‍ාරොත්තු වෙයි.කොළඹ, ගම්පහ, කළුතර දිස්ත්‍රික්ක තුනේම සෑම ප්‍රාදේශීය ලේකම් කාර්යාලයකම බලපත්‍ර නිකුත් කිරීමේ ක්‍රියාවලිය ජාල ගතකර ඇත. බස්නාහිර පළාත් ඕනෑම වාහන හිමියෙකුට පළාත තුළ තමන් කැමැති ප්‍රාදේශීය ලේකම් කාර්යාලයකින් තම වාහනයේ ආදායම් බලපත්‍ර ලබාගැනීමේ පහසුව සලසා තිබේ. එමෙන්ම වෙබ් අඩවියට පිවිස අන්තර්ජාලය ඔස්සේ තම ආදායම් බලපත්‍රය ලබාගැනීමට ද පහසුකම් සලසා තිබේ.ඉදිරි වසරේ දී ජංගම දුරකථන මඟින් ගෙවීම් කර බලපත්‍රය ලබා ගැනීමේ පහසුකම් සැලසීමට ද පළාත් මෝටර් රථ දෙපාර්තමේන්තුව බලාපොරොත්තු වෙයි.තම ආදායම් බලපත්‍රය අවලංගු වීමට දින තුනකට පෙර කෙටි දුරකථන පණිවිඩයක් (SMS) මඟින් එය දැනුම්දීමක් ආදායම් බලපත්‍ර අවලංගු වී මාසයක් ඉකුත් වී ඇති වාහන හිමියන් වෙන දුරකථන පණිවිඩ හා ලිඛිතව සිහිකැඳවීම් යැවිමත් ඉදිරි වර්ෂය තුළ ක්‍රියාත්මක කිරීමට ද අපේක්ෂිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=s1401235</link>
    <topic>ශ්‍රී ලංකා බීච් වොලිබෝල් පිල ඉන්දියාවට බැටදී පෘතුගාලයට පරදී</topic>
    <author>ප්‍රින්ස් ගුණසේකරcඉන්දියාවේ ගෝවේ සිට....</author>
    <content>ලුසෆෝනියානු ක්‍රීඩා උළෙලේ බීච් වොලිබෝල් තරග ආරම්භවූ ඊයේ දිනයේ ශ්‍රී ලංකා ක්‍රීඩක ක්‍රීඩිකාවෝ විශිෂ්ට දස්කම් දක්වමින් තරග තුනක් ජයගෙන තරගයකින් පරාජයට පත්විය. ශ්‍රී ලංකාව වෙතින් ඉන්දියාව, මොසැම්බික් හා අප්‍රිකාවේ සාඕ ටෝමෝ කණ්ඩායම් පරාජය වූ අතර පතුගාලය වෙතින් ශ්‍රී ලංකාව පරාජයට පත් විය.ශ්‍රී ලංකා බීච් වොලිබෝල් ‘ඒ’ කණ්ඩායම නියෝජනය කරමින් සහභාගී වූ පුබුදු ඒකනායක හා අසංක ප්‍රදීප්, සාඕ ටෝමෝ පිල ලකුණු 21-11 හා 21-9ක් ලෙස පහසුවෙන් පරාජය කළ අතර ‘බී’ කණ්ඩායම නියෝජනය කළ ජූඩ් මහේෂ් පෙරේරා හා වසන්ත රත්නපාල සත්කාරක ඉන්දියාව 21-12 හා 21-16ක් ලෙස පහසුවෙන් පරාජය කළහ.ශ්‍රී ලංකා කාන්තා ‘බී’ කණ්ඩායම නියෝජනය කරමින් එක්වූ ආශා නිල්මිණී හා නිරෝෂා ලක්මිනී ගුණසිංහ ලකුණු 21-19 හා 21-19ක් ලෙස මොසැම්බික් පිල පරදවා තියුණු ජයක් ලබා ගත්හ.ශ්‍රී ලංකාවේ අංක එකේ බීච් වොලිබෝල් ක්‍රීඩිකාවන් ලෙස සහභාගීවූ ඩබ්ලිව්.ඩබ්ලිව්.නිල්මිනී හා ගීතිකා ලලනී ගුණවර්ධන ලකුණු 21-14 හා 21-14ක් ලෙස පෘතුගාලයට පරාජයවීම දිනයේ පෙරැළිකාර සිදුවීම ලෙස සැලකුණි. ශ්‍රී ලංකා ක්‍රීඩිකාවන් දෙදෙනා පන්දු ලබා ගැනීමේදී දැක්වූ දුර්වලතාව මේ පරාජයට හේතු විය.ගෝවේ පන්ජින් මිරාමාර් වෙරළ තීරයේ පැවැත්වෙන ලුසෆෝනියා බීච් වොලිබෝල් තරගාවලියට කලක් පෘතුගීසී පාලනය යටතේ පැවැති රටවල් 9ක් නියෝජනය කරමින් පිරිමි කණ්ඩායම් 14ක් හා කාන්තා කණ්ඩායම් 11ක් සහභාගී වන අතර එයින් අංක එකේ ශ්‍රී ලංකාව සිටීම විශේෂත්වයකි.ඊයේ පැවැති මිශ්‍ර යුගල ටේබල් ටෙනිස් තරගයකදී රොහාන් සිරිසේන හා ඉෂාරා මධුරංගි තරග වට 3-0කින් පෘතුගාලය හමුවේ පරාජයට පත්වූ හෙයින් ඉවතට යෑමට සිදුවිය. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=s1401231</link>
    <topic>පාපන්දු නැංවීමට යොවුන් ක්‍රීඩකයන් විශ්වාස කළ යුතුයි</topic>
    <author>ප්‍රින්ස් ගුණසේකර ඉන්දියාවේ ගෝවේ සිට....</author>
    <content>ශ්‍රී ලංකාවේ පාපන්දු ක්‍රීඩාව සංවර්ධනයට යොවුන් ක්‍රීඩකයන්ගේ දක්ෂතා ඉහළට නැංවීම අත්‍යවශ්‍ය බව ඉන්දියාවේ ගෝවේ හී දැන් පැවැත්වෙන ලුසෆෝනියානු ක්‍රීඩා උළෙලේදී තහවුරු වූයේ යැයි පුහුණුකරු සම්පත් පෙරේරා මහතා පවසයි.මැකාවෝ සමග තරගය ගෝල් 1-0කින් ජයගෙන හා අප්‍රිකාවේ සාඕ ටෝමෝ තරගය 1-1ක් ලෙස ජය පරාජයෙන් තොරව නිමා කොට අවසන් පූර්ව වටයට පිවිසීම පිළිබඳ පැවැති මාධ්‍ය හමුවේදී පෙරේරා මහතා එලෙස පැවැසීය.මේ තරගාවලියට ශ්‍රී ලංකාවේ සහභාගීත්වය දින 14කට පෙර තහවුරුවූ අවස්ථාවේ පාපන්දු සම්මේලනයේ සභාපති රංජිත් රුද්‍රිගු මහතා විසින් වයස 21න් පහළ කණ්ඩායමක් සහභාගී කරවීමට තීරණය කළ අතර එහි ප්‍රතිඵලයක් ලෙස නවක දක්ෂයන් රැසක් සොයා ගැනීමට හැකිවූ බව සම්පත් පෙරේරා මහතා පෙන්වා දෙයි. එම යොවුන් ක්‍රීඩකයන්ට පාපන්දුවේ අනාගතය භාර වන්නේ යැයි පෙරේරා මහතා ‘දිනමිණ’ට විශේෂ ප්‍රකාශයක් කරමින් සඳහන් කළේය.“අපේ රටේ 21න් පහළ දක්ෂ ක්‍රීඩකයින් තවත් සිටිනවා. ඔවුන් ඉදිරි කාළයේ හදුනාගෙන ශක්තිමත් පදනමක් දමා මීළඟ දකුණු ආසියානු පාපන්දු තරගාවලිය ජය ගැනීමට සැලසුම් කල යුතුයි. සාග් පාපන්දු තරග පැවැත්වෙන්නේ 23න් පහළ නිසා අපට ඕනෑ තරම් කල් තියෙනවා සැලසුම් කරන්න.දැන් සිටම එය ආරම්භ කළ යුතුයි”පෙරේරා මහතා පැවැසීය.“අපට ජය හෝ ජය පරාජයෙන් තොරවීම අවශ්‍යම වූ සාඕ ටෝමෝ තරගයේදී මොහොමඩ් සර්වාන් කැපී පෙනෙන ක්‍රීඩකයෙක් බවට පත්වුණා. මේ වගේ ක්‍රීඩකයන්ට විදෙස් පුහුණුවක් දීලා ඔප දමන ලෙස මා කොළඹට ගොස් සම්මේලනයට යෝජනා කරනවා. අපේ පාපන්දුව දැන් නව මාවතකට යොමු වෙලා තියෙන එක ගැන සතුටුයි”අප්‍රිකාවේ සාඕ ටෝමෝ තරගයෙන් ශ්‍රී ලංකාව පරාජය වූයේ නම් තරගාවලියෙන් ඉවතට විසිවන අතර එය ජය පරාජයෙන් තොරව නිමා වීමෙන් ඉදිරියට යෑමේ අවස්ථාව උදා වුණී.එම තරගයේ 67වැනි මිනිත්තුවේදී ජොහාර් මොහොමඩ් සර්වාන් පිටියට ආදේශ කළ අතර තරගයේ අවසන් මිනිත්තුවේදී ඔහු තරගය සම කිරීමට අවශ්‍ය ගෝලය ලබා ගත්තේය. නියමිත වේලාවට නියමිත ක්‍රීඩකයා ආදේශ කිරීමට හැකිවීම ගැනද පුහුණුකරු සිය සතුට පළ කළේය.සාඕ ටෝමෝ පිල පන්දු පාලනය අතින් ඉදිරියෙන් සිටි අතර 29වැනි මිනිත්තුවේ ගෝලයක් වාර්තා කළේය. ශ්‍රී ලංකාව සහභාගීවන අවසන් පූර්ව තරගය 25 හෝ 26 දින ‘බී’ කාණ්ඩයේ ඉන්දියාව සමග හෝ මොසැම්බික් සමග පැවැත්වීමට නියමිතය.මලල ක්‍රීඩා සටන අද සිටරටවල් 12ක ක්‍රීඩක ක්‍රීඩිකාවන් සහභාගීවන ලුසෆෝනියානු ක්‍රීඩා උළෙලේ මලල ක්‍රීඩා තරග අද සිට ආරම්භ වෙයි. ඉන්දියාවේ ගෝවේ බැම්බොලීන් ක්‍රීඩාංගණයේ පැවැත්වෙන මලල ක්‍රීඩා තරගාවලියේදී සහභාගීවීමට අපේක්ෂාවෙන් සිටි ඉසව්වලට අමතරව ශ්‍රී ලංකා ක්‍රීඩක ක්‍රීඩිකාවන් තවත් ඉසව් 6කට ඇතුළත් කිරීමට කළමනාකාරීත්වය ඊයේ පියවර ගෙන තිබුණි.කාන්තා මීටර් 400 සහය දිවීමේ ඉසව්වට උපමාලිකා රත්න කුමාරී, නිලූකා වික්‍රමසිංහ, ධනුෂ්කා ප්‍රනාන්දු, ඉෂාරා මධ්‍රෂානී හා යමුනා අබේවික්‍රම ඇතුළත් කර ඇති අතර පිරිමි මීටර් 400 සහය දිවීමේ ඉසව්වට නන්දන ජගත් ගුණතිලක, ඉඳුනිල් හේරත්, චමල් පුංචිහේවා, අෂ්රාෆු මොහොමඩ් හා උමංග සුරේන්ද්‍ර ඇතුළත් කර ඇත.එයට අමතරව මීටර් 200 කාන්තා ඉසව්වට ධනුෂ්කා ප්‍රනාන්දු, එහි පිරිමි ඉසව්වට අෂ්රාෆු මොහොමඩ්, මීටර් 400 කාන්තා ඉසව්වට ඉෂාරා මධුෂානී හා තුම් පිම්ම ඉසව්වට එන්.සී.ඩී.ප්‍රියදර්ශනීගේ නම් අලුතින් ඇතුළත්ව තිබේ. ශ්‍රී ලංකාවට පදක්කම් කිහිපයක් අපේක්ෂාවෙන් මේ නම් ඇතුළත් කළ බව පුහුණුකරු සජිත් ජයලාල් මහතා පැවැසීය. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=s1401232</link>
    <topic>ලොව විශිෂ්ටතම ක්‍රීඩකයන් තරග වදින කාල්ටන් පාපන්දු තරගාවලිය මේ වසරේ දී</topic>
    <author>ෆවුස් මොහොමඩ්</author>
    <content>ලොව විශිෂ්ටතම ක්‍රීඩකයන් තරග වදින කාල්ටන් ජාත්‍යන්තර පාපන්දු තරගාවලිය පළමුවරට මේ වසර අගභාගයේ දී ශ්‍රී ලංකාවේ පැවැත්වීමට ක්‍රීඩා අමාත්‍යංශය හා ශ්‍රී ලංකා පාපන්දු සම්මේලනය හා එක්ව කටයුතු යොදා ඇතැයි ක්‍රීඩා ඇමැති මහින්දානන්ද අලුත්ගමගේ මහතා පවසයි.දේශීය රගර් ක්‍රීඩාවේ අභිවෘද්ධියට වැදගත් සාධකයක් වූ කාල්ටන් සුපර් සෙවන්ස් තරගාවලිය මෙන් පාපන්දු ක්‍රීඩාවේ අභිවෘද්ධිය අරමුණ කරගත් මේ තරගාවලියට පළාත් නවයම නි‍යෝජනය වන පරිදි කණ්ඩායම් සහභාගි වනු ඇතැයි ද ක්‍රීඩා ඇමැතිවරයා කීවේය.ක්‍රීඩා ඇමැතිවරයා මේ බව අනාවරණය කළේ පසුගියදා පාපන්දු නිවහනේ පැවැති මාධ්‍ය දැනුවත් කිරීමේ හමුවේදීය.'මේ තරගාවලිය දේශීය පාපන්දු ක්‍රීඩාවට නව අත්දැකීමක් මෙන්ම ක්‍රීඩාවේ උන්නතියට වැදගත් සාධකයක් වනු ඇතැයි අපි බලාපොරොත්තු වෙනවා. වෙනත් තරගාවලි වගේ නොවෙයි මේ තරගාවලියට සහභාගි වන කණ්ඩායම්වල හිමිකාරත්වය අපි බාරදීමට කල්පනා කරන්නේ අදාල පළාතේ වෙළෙඳ සංගමයටයි.දැනටමත් මේ තරගාවලියේ ඇතැම් පළාත් කණ්ඩායම්වල හිමිකාරකත්වය ලබා ගැනීමට ඒ ඒ පළාත්වල වෙළෙඳ සංගම් කැමැත්ත පළකොට තිබෙනවා.' ඇමැතිවරයා සඳහන් කළේය.මෑතක් වනතුරු මෙරට පාපන්දු ක්‍රීඩාව දැඩි පසුබෑමකට ලක්වී තිබූ බවත්, පාපන්දු සම්මේලනයේ නවසභාපතිවරයා ඇතුළු නිලධාරී මණ්ඩලය පත්වීමෙන් පසුව ක්‍රීඩාවේ නව පුනරුදයක් ඇතිවූ බවත් අලුත්ගමගේ මහතා පැවැසීය.ජාතික සංචිතයේ ක්‍රීඩකයන් කොන්ත්‍රාත් ගතකොට ඔවුන්ගේ ජීවන තත්ත්වය නගා සිටුවීමට බලාපොරොත්තු වනබව ද අලුත්ගමගේ මහතා පැවැසීය. කොන්ත්‍රාත් ගතකරන ක්‍රීඩකයන්ට වැටුපක් සමග රැකියා අවස්ථාව ලබාදී මාසිකව ඔවුන්ට රුපියල් 75,000ක පමණ ආදායමක් ලැබෙන වැඩ පිළිවෙළක් මේ වසරේ දී ක්‍රියාත්මක කරන බව ඒ මහතා කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=s1401233</link>
    <topic>ආරාබි දුවිලි අත‍රින් වේග පන්දු යවන්නෝ ඉදිරියට</topic>
    <author>වර්නන් ගුණසේකර</author>
    <content>ශ්‍රී ලංකා ක්‍රිකට් කණ්ඩායම පාකිස්තානය හමුවේ සාජා නුවර දී ලැබූ පරාජයෙන් පසුව අරාබි වැලි කතරේ දූවිල්ල පහව යද්දී ඒ අතරින් පැහැදිලිව මතුවන එක් සාධකයක් තිබේ. ඒ, ශ්‍රී ලංකා වේග පන්දු යවන්නන් ගේ එක්සත් අරාබි එමීර් රාජ්‍යය සංචාරයේ භූමිකාව යි.දකුණත් පිතිකරුවාගෙන් ඉවතට පන්දුව එක දිගට නිවැරදිව යෝග්‍ය අයුරින් චලනය කිරීම අතින් ශමින්ද එරංග, සුරංග ලක්මාල් ට වඩා හොඳ කාර්යභාරයක් ඉටු කළේය. ඒ, ඔහු පැරණි පන්දුවෙන් වඩාත් ඵලදායී වුවා මෙන් ම සංචාරය පුරා ම පන්දු යැවීමේදී වැඩි වේගයක් පවත්වා ගෙන ගිය නිසාවෙනි. ඉතා වෙහෙස මහන්සි වී වැඩ කරන කෙනෙකු ලෙසින් නමක් දිනා ගෙන සිටින එරංග මේ ත්‍රිත්ව ටෙස්ට් තරගමාලාවේදී 28.75ක සාමාන්‍යයකින් යුතුව කඩුලු 12ක් ලබා ගත්තේය.එනමුදු අලුත් පන්දුවෙන් සුරංග ලක්මාල් වඩාත් තර්ජනාත්මක පන්දු යවන්නා විය. 33.75ක සාමාන්‍යයකින් යුතුව ඔහු කඩුලු 12ක් ලබා ගත්තේය.වේග පන්දු යවන්නන්ගේ දක්ෂතාව මෙන්ම ශක්තිමත් ආරම්භක පිතිකරු යුගළයකගේ බිහිවීම ද මේ සංචාරයේ දක්නට ලැබිණි. 51.16ක සාමාන්‍යයකින් යුතුව ලකුණු 307ක් වාර්තා කළ කෞශල් සිල්වා ශ්‍රී ලංකා ඉනිමේ ආරම්භයට ආරක්ෂාව සපයා දුන්නේය. ශ්‍රී ලංකා කණ්ඩායමට අනාගත බලාපොරොත්තුවක් බවට ශක්තිමත් ඉඟි පහළ කිරීමට කෞශල් සමත්ව සිටී.අනෙක් ආරම්භක පිතිකරු දිමුත් කරුණාරත්න ශ්‍රී ලංකා පිතිකරු මුල් පෙලට ස්ථාවරත්වයක් ලබා දීම සඳහා වැදගත් කාර්යයක් ඉටු කළේය. 39.60ක සාමාන්‍යයකින් යුතුව දිමුත් මේ ටෙස්ට් සංචාරයේදී ලකුණු 198ක් ලබා ගත්තේය.ශ්‍රී ලංකා නායක ඇන්ජලෝ මැතිව්ස් ගේ ක්‍රීඩාව ප්‍රශංසනීය වෙයි. කණ්ඩායම අසීරු අඩියකට වැටුනු හැම මොහොතකම ඔවුන්ගේ ගැලවුම්කරුවා වූයේ මැතිව්ස් ය. මැතිව්ස් මේ ටෙස්ට් තරගමාලාවේදී 103ක සාමාන්‍යයකින් යුතුව ලකුණු 412ක්ද, 62ක සාමාන්‍යයකින් කඩුලු 2ක්ද ලබා ගත්තේය.වසරකට වැඩි කාලයකට පසුව ටෙස්ට් තරග බිමට පිවිසි ප්‍රසන්න ජයවර්ධන ලොව සිටින දක්ෂතම කඩුලු රකින්නෙකු ලෙසින් ස්ථාපිත විය. සිය වේග පන්දු අංශය දියුණු කිරීමට අරමුණු කරගෙන සිටින ශ්‍රී ලංකාවට කඩුල්ලු පිටුපස සිටිමින් ප්‍රසන්න ලබා දෙන සහාය වැදගත් වනු ඇත. මීට අමතරව, පිතිහරඹයේදී ආක්‍රමණය හා පරෙස්සම අතර මධ්‍යස්ථභාවයක් පවත්වා ගෙන යාමට ප්‍රසන්න සමත් විය. ඔහු 40.25ක සාමාන්‍යයකින් යුතුව ලකුණු 161ක් වාර්තා කළේය.මීට පෙර පැවැති තරගමාලා හයේ දී ම පාකිස්තානයට එරෙහිව ශතකයක් අත්නොහැරි කුමාර් සංගක්කාර ට මේ ටෙස්ට් තරගමාලාව අමුතු එකකි. ඔහු ලකුණු 166ක් ලබා ගත්තේ 33.20ක සාමාන්‍යයකිනි. සාජා තරගය සඳහා මංගල ටෙස්ට් වරම් ලබා දෙමින් ඩිල්රුවන් පෙරේරා කණ්ඩායමට ඇතුළත් කළේ දඟ පන්දු යවන්නෙකු ලෙසිනි. එහෙත් ඔහු ඒ කාර්යයේ ඉටු කළේ සුළු කාර්යභාරයකි. එහෙත් පිත්තෙන් විස්මිත දස්කම් පෑ ඩිල්රුවන් පළමු ඉනිමේදී ලකුණු 95ක් ලබා ගත්තේය.දිනේෂ් චන්දිමාල් අබුඩාබි තණතීරුවේ වාර්තා කළ ලකුණු 89 හැරෙන්නට ඔහුගේ පිතිකරණ දායකත්වය කලකිරවන සුළු ය. මීළඟට එළැඹෙන බංග්ලාදේශ තරග සංචාරයේදී ලොකු ලකුණු සංඛ්‍යා ඔහුට අවශ්‍යව තිබේ.අබුඩාබි ටෙස්ට් තරගයේදී ඕවර 23ක් යැවූවද ඉන් එක් කඩුල්ලක් හෝ ලබා ගැනීමට සචිත්‍ර සේනානායක අපොහොසත් විය.ඵලදායී ලෙසින් පන්දු යැවීමේ මාර්ග සොයා ගැනීමට රංගන හේරත් සමත් විය. 36.64ක සාමාන්‍යයකින් යුතුව හේරත් කඩුලු 14ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=s1401234</link>
    <topic>අධිෂ්ඨානශීලී ශ්‍රී ලංකා පාපන්දු ක්‍රීඩකයෝ අවසන් පූර්ව වටයට සුදුසුකම් ලබති</topic>
    <author>ප්‍රින්ස් ගුණසේකර ඉන්දියාවේ ගෝවේ සිට...</author>
    <content>ලුසෆෝනියානු ක්‍රීඩා උළෙලට එක්ව සිටින ශ්‍රී ලංකා පාපන්දු ක්‍රීඩකයන්ගේ අධිෂ්ඨානශීලී ක්‍රීඩා විලාශය හේතුවෙන් සාඕ ටෝමෝ කණ්ඩායම සමග පෙරේදා පැවැති තරගයේ අවසන් මිනිත්තුවේදී අවසන් පූර්ව වටයට සුදුසුකම් ලැබීමේ වාසනාව උදාවුණි.අප්‍රිකානු රටක් වන සාඕ ටෝමෝ කණ්ඩායම තරගයේ සියලු අණසක පතුරවමින් ගෝල් 1-0ක් ලෙස ඉදිරියෙන් සිටිද්දී 67වැනි මිනිත්තුවේදී පිටියට ආදේශ ක්‍රීඩකයෙකු ලෙස කැඳවූ ජොහාර් මොහොමඩ් සර්වාන් 91 වැනි මිනිත්තුවේදී ප්‍රතිවාදී දැල් රකින්නා මුලා කරමින් ඉදිරියට පන්දුව රැගෙන ශ්‍රී ලංකාවට අවශ්‍යම තරගය 1-1ක් ලෙස ජය පරාජයෙන් තොරව නිමා කළේය.කොළඹ සහිරා විදුහලේ අධ්‍යාපනය ලබන මොහෙමෙඩ් සර්වාන් ජාවලේන් ක්‍රීඩා සමාජයට ක්‍රීඩා කරන 17 හැවිරිදි වියෙහි පසුවන දක්ෂ ක්‍රීඩකයෙකි. ඔහු පිටියට ආදේශ කළ පසු කණ්ඩායමට ජීවයක් එක්වූ අතර 80 වැනි මිනිත්තුවේදී ගෝල් කණුව ඇතුළටම පන්දුව යොමු කළද එය ‘ඕෆ් සයිඩ්’ බවට විනිසුරු තීන්දු කළ හෙයින් බලාපොරොත්තු සුන්වී ගියේය.ශ්‍රී ලංකා පාපන්දු ඉතිහාසයේ අප්‍රිකානු රටක ජාතික කණ්ඩායමක් හමුවූ පළමු අවස්ථාව මෙයවූ අතර සාඕ ටෝමෝ පිලට එරෙහිව 21න් පහළ කණ්ඩායමක් දක්ෂතා දැක්වීමද විශේෂත්වයකි. මේ තරගාවලියේ අවසන් පූර්ව තරග 25 හා 26 වැනි දිනවල පැවැත්වෙන අතර එහිදී ශ්‍රී ලංකාවට, ඉන්දියාව හෝ මොසැම්බික් යන කණ්ඩායම් දෙකෙන් එකක් හමුවනු ඇත.තරගයේ 29වැනි මිනිත්තුවේදී සාඕ ටෝමෝ පිළේ ගැස්ටෝ පැට්රිකෝ ගෝලයක් ලබා තම කණ්ඩායම ඉදිරියට ගෙන ගිය අතර සර්වාන් පිටියට පැමිණෙන තුරු ශ්‍රී ලංකා ක්‍රීඩකයෝ ආරක්ෂක ක්‍රමවේද අනුගමණය කොට පසුපසට ක්‍රීඩා කළහ.තරගයේ 70වැනි මිනිත්තුව පසුවෙද්දී සාඕ ටෝමෝ ක්‍රීඩකයන්ගේ කායික ශක්තිය තරමක් හීනවී ගොස් වෙහෙසකර තත්ත්වයක් පෙන්නුම් කළහ. අවසන් මිනිත්තු කිහිපයේදී ශ්‍රී ලංකා ක්‍රීඩකයන් අමුතු පිඹිදීමකින් කඩි ගුලක් අවිස්සුනා මෙන් විය.තරගයෙන් අනතුරුව ශ්‍රී ලංකා පුහුණුකරු සම්පත් පෙරේරා මහතා පැවැසුවේ නියමිත වේලාවට අවශ්‍යම ක්‍රීඩකයන් ආදේශ කළ හෙයින් මේ තරගය ජය පරාජයෙන් තොරව නිමා කළ බවයි. “සාඕ ටෝමෝ ක්‍රීඩකයන් හරිම වේගවත්. කළු ජාතික ශක්තිමත් ක්‍රීඩකයන් නිසා අපට පළමු භාගයේදී වැඩි පීඩනයක් එල්ල වුණා. එහෙත් අපේ ක්‍රීඩකයන් තරගය අත්හැරි‍යේ නැ.මම කල්යල් බලා යෙදු උපක්‍රමය සාර්ථක වුණා” ශ්‍රී ලංකා පුහුණුකරු පැවැසීය. මේ තරගයේදී ශ්‍රී ලංකා පිලේ ක්‍රීඩකයන් සිවුදෙනෙකුට හා සාඕ ටෝමෝ ක්‍රීඩකයන් දෙදෙනෙකුට කහ කාඩ්පත් අවවාද ලැබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=s1401236</link>
    <topic>ආධුනික මලල ක්‍රීඩා පුහුණුකරුවන්ට සහතික ප්‍රදානය අද</topic>
    <author/>
    <content>ආධුනික මලල ක්‍රීඩා පුහුණුකරුවන් හා විනිසුරුවන්ට සහතික පත් ප්‍රදානය කිරීමේ උළෙල අද (23) පෙරවරු 9.30ට මහරගම ශ්‍රී ලංකා යූත් ශ්‍රවණාගාරයේ දී පැවැත්වේ.ග්‍රාමීය මට්ටමේ ක්‍රීඩා කුසලතා ඇති තරුණ තරුණියන් 318දෙනකු ට මෙසේ සහතික පත් ප්‍රදානය කෙරේ.ජාතික තරුණ‍සේවා සභාව, යෞවන කටයුතු හා නිපුණතා සංවර්ධන අමාත්‍යංශය, ශ්‍රී ලංකා යෞවන සමාජ සම්මේලනය හා ශ්‍රී ලංකා මලල ක්‍රීඩා සංගමය එක්ව ‍මේ උත්සවය සංවිධානය කර තිබේ.කුරුණෑගල දිස්ත්‍රික් පාර්ලිමේන්තු මන්ත්‍රී සාරානාත් බස්නායක මහතාගේ ප්‍රධානත්වයෙන් පැවැත්වෙන මේ උත්සවයට ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු, ජාතික තරුණ සේවා සභාවේ සභාපති හා අධ්‍යක්ෂ ජෙනරාල් ලලිත් පියුම් පෙරේරා, ශ්‍රී ලංකා මලල ක්‍රීඩා සංගමයේ උපසභාපති හා ජාතික තරුණ සේවා සභාවේ මෙහෙයුම් අධ්‍යක්ෂ අජිත් නාරගල මහත්වරු ද සහභාගි වෙති. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=f1401231</link>
    <topic>දේශසීමාවේ ධීවර ගැටුම</topic>
    <author>රාමන්</author>
    <content>ලෝකයේ හෙට දවස විවෘත වන්නේ ‘නිල් ආර්ථිකයක’ට බවයි ලෝක බැංකුව තම අලූත්ම මතවාදය ඉදිරිපත් කරමින් සඳහන් කරන්නේ. එම ‘නිල් ආර්ථිකය’ නිර්මාණය වන්නේ සාගරයෙන්. නැත්නම් සාගර සම්පත් කරන කොට ගෙනයි. මේ නිසා මේ වන විට ක්‍රියාත්මක වෙමින් පවතින ‘කොළ ආර්ථිකය’ නැතිනම් හරිත ආර්ථිකයේ වටිනාකම අඩුවෙමින් පවතිනවා.ලෝකයේ අනාගත ආර්ථික සංවර්ධනය තීරණය කරනු ලබන්නේ ‘සාගර ආර්ථිකය’ නම් සාගර අාශ්‍රිත රටවල ධීවර හා ජලජ සම්පත් ක්ෂේත්‍රයේ පිබිදීමකට එයම හේතුවක් වෙනවා.එය ඔවුනට ලැබෙන සුවිශේෂි වරප්‍රසාදයක්.ඒ සඳහා තවමන් සාම්ප්‍රදායික ධීවර කර්මාන්තයේ නියැලෙන රටවල් කොතෙක් දුරට සූදානම් දැයි කියන්න දන්නේ නැහැ. ගොඩබිම හෝ නිවසේ පහන් දැල්ල පෙනෙන නොපෙනෙන මානය දක්වා සිදු වන සාම්ප‍්‍රදායික ධීවර කර්මාන්තයකට හෙට දවසේ ඉඩක් නැහැ. එය ද පෙර දවස සිදු වූ යැපුම් කෘෂිකර්මය වගෙයි.අපේ රටේ කරදිය ධීවර කර්මාන්තයේ නියැළෙන පිරිසෙන් 53%ක් තවමත් නිරතව සිටින්නේ වෙරළ ආශ්‍රිත මත්ස්‍ය සම්පත් හඹා යන ගමනක. මේ නිසා ආසියානු සාගර කලාපයේ මත්ස්‍ය සම්පතින් 48%ක් නෙළා ගනු ලබන්නේ යුරෝපීය රටවල ධීවරයන්. නවීන පන්නයේ දැවැන්ත ට්‍රෝලර් යාත්‍රා මේ සඳහා ඔවුන් ප්‍රයෝජනයට ගනු ලබනවා.ඊට තරගයක් දිය හැකි යාත්‍රා අපට නැහැ. මේ වන විටත් අප සතුව ඇත්තේ බහුදින යාත්‍රා 4000ක් පමණයි. ඒ වටා 20,000ක පමණ ධීවර ප්‍රජාවක් එම කර්මාන්තයේ යෙදී සිටින බවයි වාර්තා වෙන්නේ.‘මුහුද වටේටම තිබුණත් ඇයි මාළු මිල වැඩි’ඇයි මාළුවලින් ස්වයං පෝෂිත වීමට බැරි’ යන සරල ප්‍රශ්නයක් කාලාන්තරයක් තිස්සේ අපේ රටේ සමාජ ගත වී තිබෙනවා. බැලූ බැල්මට නම් මේ ප්‍රශ්නයේ අසාධාරණයක් පෙනෙන්නට නැහැ.එහෙත් රටවටකර මුහුද හා ඔරු බෝට්ටු තිබු පමණින් ධීවර ක්ෂේත්‍රයේ රටට වැඩ දායක කර්මාන්තයක් සේ සංවිධානය කිරීමේ හැකියාවක් දැන් නැහැ. තමන්ගේ යැපීමට හෝ සාමාන්‍ය අලෙවියක් සඳහා නම් මාළු ටිකක් අල්ලා ගැනීමට කිසිදු බාධාවක් නැහැ. එහෙත් කර්මාන්තයක් ලෙස ඉදිරියට ගෙන යාමට නීති විරෝධී ධීවර කටයුතුවලින් ඉවත් වී ජාත්‍යන්තර සාගර නීති පිළිපැදිය යුතුයි.2009 වන තුරුම අප ඒ සම්බන්ධයෙන් එතරම් වැදගත් ලෙස සලකා බලා නැහැ. මේ නිසා ජාත්‍යන්තර මුහුදේ ධීවර කටයුතු ශ්‍රී ලංකාවට තහනම් වන පරිසරයක් නිර්මාණය වෙමින් පැවැතියා. මේ වන විට එම තත්ත්වය වෙනස් කර ගැනීමට වත්මන් ධීවර හා ජලජ සම්පත් අමාත්‍ය රාජිත සේනාරත්න මහතාගේ මැදිහත් වීමෙන් හැකි වී තිබෙනවා.20 අවුරුදු යුද්ධය අවසන් වීමත් සමඟ ම මේ රටේ ධීවර කර්මාන්තයේ සැලකිය යුතු පිබිදීමක් ඇති වී තිබෙන බව කවුරුන් පිළිගන්නා සත්‍යයක්. ඊට හේතුව උතුරු නැගෙනහිර ප්‍රදේශ සක්‍රිය වීමයි.හැත්තෑව දශකයේ රටේ සමස්ත මත්ස්‍ය නිෂ්පාදනයෙන් 40%කට වගකියු මේ කලාපයේ ධීවර කටයුකු 2009 වන විට 7%ක් දක්වා (උතුරින් අඩු වී තිබුණා. නැවත එය උතුරින් 16%ක් ලෙස හා නැගෙනහිරින් 19%ක් ලෙසින් වර්ධනය වී තිබෙනවා. 2009 ග‍්‍රෑම් 28ක් වූ ඒකපුද්ගල මත්ස්‍ය පරිභෝජනය මේ වන විට 39.8ක් දක්වා 50%කින් වර්ධනය වෙලා 2009 වන විට ධීවර කර්මාන්තයේ සකි‍්‍රයව නිරත වූයේ 170,000 පමණ වූ පිරිසක්.මේ වන විට එය 221000 දක්වා 51 දහසකින් වර්ධනය වෙලා. එදා (2009 දී මෙ.ටො. 3,39,700ක් වූ සමස්ත මත්ස්‍ය නිෂ්පාදනය අද දවසේ මෙ.ටො. 486500ක් දක්වා වර්ධනය වෙලා. එසේ ම2009 පැවැති 38,000ක් පමණ වූ ධීවර යාත්‍රා ප්‍රමාණය 62700 දක්වා පසුගිය සිව් වසර තුළ වර්ධනය වීම ද මත්ස්‍ය නිෂ්පාදනයේ වර්ධනයට හේතු වී තිබෙනවා.මේ නිසා වැඩි වන මත්ස්‍ය සම්පත උපයෝගී කර ගනිමින් මාළු වෙළෙඳ පොළ සක්‍රීය බලපෑමක් කිරීමට ශ්‍රී ලංකා ධීවර සංස්ථාවට හැකි වුණා. පසුගිය සමයේ රාජ්‍ය අංශයේ බලපෑම් මත මත්ස්‍ය වෙළෙදාමේ මිල මට්ටම් අඩු කර ගැනීමට ධීවර සංස්ථාවට හැකි වී තිබෙනවා. පෞද්ගලික අංශයේ මිලට වඩා අඩුවෙන් මාළු සැපයීම නිසා මේ රටේ ප්‍රථම වරට රජය මැදිහත් වීමකින් මාළුවෙළෙඳ පොළේ මිට මට්ටම් වල පාලනයක් ඇති කිරීමට හැකි වීම අඩුවෙන් තක්සේරු කළ යුතු නැහැ. එසේ ම වසර 3ක් තිස්සේ එකම මිල මට්ටමක් රඳවා ගැනීම ද වැදගත්.මෙතැනින් එහාට ධීවර කර්මාන්තය ගෙනයෑමේ වගකීම ජාත්‍යන්තර මුහුද ජය ගැනීම මත රඳා පවතින්නක්. ඊට අදාළ සාගර නීති එසේම සාගර සමුළු නියෝජනය කිරීම පමණක් නොව නීති විරෝධී ධීවර කටයුතුවලින් අප ඉවත් විය යුතුයි.පසුගිය සිව් වසර තුළ ඒ සම්බන්ධයෙන් ධීවර හා ජලජ සම්පත් අමාත්‍යංශය ප්‍රදර්ශනය කර ඇති ප්‍රගතිය පැසසිය යුතුයි. ඉතිහාසයේ ප්‍රථම වතාවට 2011 වසරේ ආසියාතික ධීවර ඇමතිවරුන්ගේ සමුළුව ශ්‍රී ලංකාවේ කැඳවීමට හැකි වීමත් ශ්‍රී ලංකාව ජාත්‍යන්තර නීතිරිති පිළිපැදිමින් කටයුතු කරන රටක් බවට පත් වීමත් ආසියානු ධීවර සමුළුවට ඉදිරිපත් කරනු ලබන යෝජනා කෙටුම්පත් කිරීමේ කමිටුවට ශ්‍රී ලංකාව ඇතුළත් කර ගැනීමත් රටක් වශයෙන් අප ලැබූ ජයග්‍රහණ කීපයක්මෙවන් තීරණාත්මක මොහොතකයි ඉන්දු ශ්‍රී ලංකා ධීවර ගැටලූව මතු වන්නේ. ඉන්දියාව හා ශ්‍රී ලංකාව අතර කලාපය අප සතු මිල අධික මත්ස්‍ය සම්පතක් ඇති ප්‍රදේශයක් ලෙස හඳුනාගෙන තිබෙනවා. 30 වසරක යුද්ධයකින් පීඩාවිඳි උතුරේ ජනතාව ධීවර කටයුතු වල නිරත වෙමින් තම ආර්ථිකය ගොඩ නැඟා ගැනීමට සූදානම් වුණා පමණයි.ඔවුන්ට අයත් මත්ස්‍ය සම්පත ඩැහැ ගනිමින් ද. ඉන්දීය ධීවරයින් බලහත්කාරයෙන් එම මාළු බිම් ආක්‍රමණය කිරීමට පටන් ගෙන තිබෙනවා. මේ සියල්ල සිදු වන්නේ නීති විරෝධීව. ඔවුන් ශ්‍රී ලංකාවට අයත් මුහුදු සීමාව ආක්‍රමණය කරමින් ධීවර කටයුතුවල නිරත වීම නිසා ඔවුන් අහිමි කරන්නේ තමන් වාගේ ම තමන් සහෝදර ජන කොටසකගේ අයිතිවාසිකම් බව මේ අය කල්පනා කරන බවක් පෙනෙන්නට නැහැ.මේ නිසා යුද්ධය අවසන් වීමත් සමඟ උතුරේ ධීවර ජනතාව මුහුණ දී සිටින්නේ තවත් අනපේක්ෂිත ප්‍රශ්නයකට. ෙමසේ තම ජනතාවට වන හානිය සම්බන්ධයෙන් උතුරු නියෝජනය කරන ප්‍රබල දේශපාලන පක්ෂ වුවද එතරම් හඬක් නඟන බවක් පෙනෙන්නට නැහැ. මේ අතර දකුණේ ධීවරයින් ඉන්දීය මුහුදු සීමාව උල්ලංඝනය කරමින් ධීවර කටයුතුවල නිරතවීම නිසා ඉන්දීය ආරක්ෂක අංශ විසින් අත් අඩංගුවට ගනු ලබනවා.පසුගිය සමයේ මෙම ක්‍රියාදාමය දිගින් දිගටම සිදු වෙමින් පැවතුණා. ශ්‍රී ලංකාව දැවැන්ත ඉන්දියානු රාජ්‍යය අසල පිහිටි කුඩා ස්වධීන රාජ්‍යයක්. ඉන්දියාවේ දැවැන්ත කම නිසා අපේ මත්ස්‍ය සම්පත කොල්ල කෑමට පැමිණෙන දකුණු ඉන්දියාවේ ධීවර ප්‍රජාවට ඊට ඉඩ දී බලා සිටීමේ හැකියාවක් කිසිදු ස්වාධීන රටකට නැහැ.ශ්‍රී ලංකාවටත් එය අදාළයි. එසේ බලාසිටීම රටේ අභ්‍යන්තර දේශපාලන වටා පිටාවට ද ගැළපෙන්නේ නැහැ. එහෙත් මේ දෙරට අතර තිබෙන ඓතිහාසික සබඳතාවය මත්ස්‍ය සම්පත ඉදිරියේ පලුදු කර ගැනීමේ අවශ්‍යතාවක් දෙරටටම නැහැ.සමහර විට තමිල්නාඩු ප්‍රාන්තය මෙමගින් ඔවුන්ට ආවේණික දේශපාලනයක නිරත වෙනවා විය හැකියි. එහෙත් ඉන්දීය මධ්‍යම රජයෙන් ඊට ඉඩකඩක් නොලැබෙන බව පසුගිය දා පැවැති දෙරට අතර ධීවර ඇමැති වරුන්ගේ හමුවීම්වල දී පැහැදිලි වුණා.ඉන්දු ශ්‍රී ලංකා ධීවර ගැටලූවේ ආසන්නතම අර්බුදය නිර්මාණය වී තිබුණේ ඉන්දිය ධීවරයින් 288 ශ්‍රී ලංකාවේ දී හා ශ්‍රී ලංකාවේ ධීවරයින් 181 ඉන්දියාවේ දී අත් අඩංගුවට පත් වෙමින්. එහෙත් දෙරටේම ධීවර අමාත්‍යවරුන් එකට හමු වී මේ සම්බන්ධයෙන් සාකච්ඡා කිරීමත් සමඟම අපේ රාජ්‍ය තාන්ත්‍රික මිතුදම ක්‍රියාත්මක වීමට පටන් ගෙන තිබුණා. මේ නිසා ධීවර හා ජලජ සම්පත් අමාත්‍ය රාජිත සේනාරත්න මහතා ඉන්දියාවට යන විට ම වාගේ අපේ ධීවරයින් 52ක් නිදහස් ලැබුණා. එ් හා සමානව ඉන්දිය ධීවරයින් 52කක් ද මෙරටේ දී නිදහස ලැබුවා.ඇයි මාළුවලින් ස්වයං පෝෂිත වීමට බැරි’මේ වන විට සුහද හුවමාරුවක් ලෙස දෙරට අත් අඩංගුවේ පසු වන සියලූම දෙනා නිදහස් වීමට පටන් තිබීම සාධනීය ප්‍රවණතාවයක්. ඉන්දීය ධීවර අමාත්‍යවරයා හා විදේශ අමාත්‍යවරයා මේ සම්බන්ධයෙන් දැක් වූ නම්‍යශීලි පිළිවෙත හා‍ දොස්තර රාජිත සේනාරත්න ඇමැතිවරයා අනුගමනය කළ තාන්ත්‍රික පිළිවෙත ධීවරයින් නිදහස කර ගැනීමේ ක්‍රියාදාමය මේතරම් වේගයෙන් සිදු වීමට හේතු වී තිබෙනවා.එසේ ම මීට ඉහත දී යෝජනා කරගත් පරිදි දෙරටේ ම නිලධාරීන් සහභාගිවන කමිටුවක් මගින් මේ ගැටලූව මීන් ඉදිරියට මෙම ගැටලූව විසඳා ගැනීමටත් එහි දී සිදු වන අපහසුතාවයන් වෙන්තම් දෙරටේ ධීවර අමාත්‍යාවරුන් දෙදෙනාගේ එකඟතාවයකින් ඊට විසඳුම් සොයා ගැනීමටත් එකඟ වී තිබීම වැදගත්.මේ සැම ගැටලූවකට අභ්‍යන්තරයේ දේශපාලනය මුසු වී තිබීම ස්වභාවිකයි. ඉන් බැහැර ව කිසිවක් සිදුවන්නේ නැහැ. අවශ්‍යවන්නේ ඒ පිළිබඳව වැටහීමක් ඇති ව ප්‍රශ්නයට ප්‍රවිශ්ට වීමයි. ඉන්දු ශ්‍රී ලංකා ධීවර ගැටලූව විසඳා ගැනීමේ නවතම ප්‍රවේශය ඕනැම කාරණයක දී වැදගත් වන පුර්වාදර්ශයක්..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=f1401232</link>
    <topic>‘රම්‍ය තීර්ථය’ යහපත් ගමනකටහොඳ ආරම්භයක්</topic>
    <author>සාකච්ඡා කළේ පණ්ඩුක සමරසේකර</author>
    <content>සංගීතවේදී ආචාර්ය වික්ටර් රත්නායකයන් සහ විශාරද නන්දා මාලිනිය සමඟ සිරස FM ගුවන් විදුලිය සංවිධාන කරන නවමු සංගීත ප්‍රසංග මාලාව 'රම්‍ය තීර්ථය' පළමු ප්‍රසංගය මේ 25 වැනිදා රත්මලාන ස්ටයින් මැදිරි සංකීර්ණයේදී පැවැත්වේ. මේ සාකච්ඡාව ඒ නිමිත්තෙනි.එක්තරා කාලයකදී සිරස නාලිකාව සම්බන්ධයෙන් ඔබට දැඩි විවේචනයක් තිබුණා. දැන් එය වෙනස් වෙලාද?රටේ සංස්කෘතියට, සභ්‍යත්වයට, කලාවට, සංගීතයට විශාල බලපෑමක් කරන්නට පුළුවන් මාධ්‍යයට. ඉතින් සිරස මාධ්‍ය එදා අපේ රටේ සංස්කෘතිය, කලාව, සුබාවිත ගීතය, ආදී ජාතියක සුඛනම්‍ය දේවලට කළ බලපෑම අපමණයි. එය එදා විනාශකාරී පැත්තට ගමන් කළ නිසා මා එයට එ‍රෙහිව විශාල ලෙස හඬ නැඟුවා.අපේකම නසන දේවලට මම හැමදාමත් එරෙහිව නැගී සිටිනවා. ඒත් ඕනෑම දෙයක අවසානයක් තියෙනවා. ඔවුන්ම පිළිගෙන තිබෙනවා අපේ රටේ අලුතින් බිහිකළ ගීත සංස්කෘතියට පැවැත්මක් නැහැ කියලා. ඒ වගේම තමයි සුභාවිත ගීත කලාව රැක ගැනීමේ අවශ්‍යතාවත් ඔවුන් තේරුම් ගෙන තියෙනවා.ඒ නිසා සිරස නාළිකා ප්‍රධානීන් අද නිසි මග ගමන් ගන්නා තැනට ඇවිත් ඉන්නවා කියලා මම හිතනවා. ඒ අනුව ඔවුන් මගෙනුත් විශාරද නන්දා මාලිනියගෙනුත් කළ ඉල්ලීමකට අපි කැමති වුණා. රම්‍ය තීර්ථය ද්විත්ව සංගීත ප්‍රසංගය එහි ප්‍රතිඑලයකි.ඔබ කියන්නෙ සිරස දැන් හැදිලා කියලාද?සරලව කීවොත් “එහෙමයි” කියන්න තමයි තියෙන්නෙ. අපිට විශ්වාසයක් තියෙනවා ඔවුන් මේ ප්‍රසංග මාලාව අපූර්වත්වයකින් කරයි කියලා.අපූර්වත්වය විතරද? තරඟකාරී මාධ්‍ය අතරින් ඔවුන්ට යම් ආලෝකයක් ලබා ගැනීමේ චේතනාවක් මෙහි නැද්ද?මටවත් නන්දා අක්කටවත් යම් දිස්නයක් මේ තුළින් ලැබෙයි කියල මම හිතන්නෙ නැහැ. ඒත් තරගකාරී මාධ්‍ය කලාව තුළ ඔවුන් යම් තලයකට පැමිණෙන්න ගත් තීරණයක් ද කියන්න මම දන්නෙ නැහැ. මාධ්‍ය අතර තරගය ගත්තොත්, එක එක මාධ්‍ය විවිධ දේ කරනවා.එය රටට යහපතක් නම් ඒවාට අපි විරුද්ධ නැහැ. ශිල්පියෙකුගෙ පරමාදර්ශී ගුණය විය යුත්තෙත් එයයි. මේක මේ රටේ විතරක් නෙවේ, සමස්ත ලෝකයේම සකල කලාවටම පොදු ගුණයක් යුතුකමක්. ඒ යුතුකමට තමයි අපි මේ දායක වෙලා ඉෂ්ට කරන්නෙ.ඔබගෙන් පසුව ඔබේ මග ගත් මතු පරපුරක් ගැන හිතන කෙනෙක්ද ඔබ?ඇත්තවශයෙන්ම මම හිතන කෙනෙක්.එහෙමනම් ඔබට තිබුණා නේද නව පරපුරක් වෙනුවෙන් ඔවුන්ගේ සුභාවිත ගීතයට ඉඩක් දෙනවානම් අපි මේ ප්‍රසංග මාලාවට කැමැති වෙනවා කියන්න?අපි පැහැදිලිවම ඒ තැන ඉන්නවා. ඔවුනුත් පැහැදිලිවම එය තේරුම් ගෙන තියෙනවා. සුභාවිත ගීත කලාව අද වල් වැදිලා. මතු පරපුරක් බිහිකරන්න අපි පෙරමුණ ‍ගන්නවා කියන තැනට ඔවුන් අද ඇවිත් තියෙනවා. ඒ නිසා අපිට සතුටු විය හැකි ගීත කලාවකට මේ රට නැවත ගමන් කරයි කියලා අපිට විශ්වාසයක් තියෙනවා.ඔබ එහෙම කීවත් තොරතුරු තාක්ෂණය අතින් ශීඝ්‍ර දියුණුවක් ලබා ඇති ලෝකය තුළ විද්‍යුත් මාධ්‍යට ඇති ඉඩ සීමිත වෙමින් පවතිනවා. මෙවැනි වාතාවරණයක් තුළ ඔබ හිතන තරම් යහපතක් මේ ප්‍රසංග මාලාවෙන් ලැබෙයි කියල අදහස් කරනවාද?තොරතුරු තාක්ෂණය ඔස්සේ ලෝකය අත්ල මතට අද ඇවිත්. ඒත් කවුරුන් හෝ මෙයට මූලික වෙන්න ඕනෑ. මේ වැනි ප්‍රසංගයක් පවත්වන්න කවුද ඉදිරිපත් වුණේ. මම ‘ස’ ප්‍රසංගය කළා නන්දා මාලිනිය ශ්වේත රාත්‍රිය කළා. ඒවා නැවැත්වූවා. ඒත් ප්‍රසංගයක් පැවැත්වීමෙන් තබන්නා වූ මූලික පියවර තවත් ගව් ගණනාවක ආරම්භයක් විය හැකියි. ඒ නිසා කෙසේ හෝ මෙය ආරම්භ කිරීම ගැන සතුටු වෙන්නයි ඕනෑ. ඔබ කියන විදියට අන්තර් ජාලයට සමීප වූ පිරිසටත් මේ ප්‍රසංගය දැකබලා ගන්නට ඒ තුළින් හැකියාව ලැබෙයි.සුභාවිත ගීත කලාවක් බිහිකරන්නට ඔබ සෙවණ දුන්නු අංකුර ශිල්පීන් කවුද?සුනිල් එදිරිසිංහ, රෝහණ වීරසිංහ, එඩ්වඩ් ජයකොඩි, අබේවර්ධන බාලසූරිය මේ වැනි පිරිස් බිහි කරන්නට මගේ දායකත්වය මම දීල තිබෙනවා. ඔවුන් තමන්ගේ ශිල්පීය ගරුත්වය රැකගැනීම ගැන නොවෙයි මම කියන්නෙ. ඒත් සුභාවිත ගීතයේ ඉහළ තැන් ස්පර්ශ කළ පිරිස අතර ඔවුන්ට සුවිශේෂී තැනක් මේ රටේ තියෙනවා.සියල්ල විකිණෙන සමාජයක මුදල මූලික කර නොගෙන කලා ශිල්පීන්ට රැකෙන්නත් බැහැනේද?සඟවා කීවත් ඔබ කියන විදියේ මුදලට විකිණීමක් මගේ සිදුවී නැහැ. සියල්ල සම්පූර්ණයි කියල මම කියන්නෙත් නැහැ. ඒත් සියල්ලම තීරණය කරන්නෙ මුදල් නම් මම එතන නැහැ. කොටින්ම අද ජාතික ගුවන් විදුලියත් රූපවාහිනියත් සෑම තත්ත්පරයකම අපේක්ෂාව ලාභ. ඒ කියන්නෙ මුදල. ඒ නිසා බැරි අමාරුකම් නිසා මමවත් නන්දා අක්කවත් මේ ප්‍රසංගය භාර ගත්තා නොවෙයි. සුභාවිත ගීතයට නවමු අරුතක් එක් කරමින් ඈත ගම් දනව් කරා මෙය ගෙනයාමේ අපේක්ෂාවෙන් කළ යහපත් දෙයකට දායක වීම උදෙසා තමයි අපි මේ ප්‍රසංගය පවත්වන්නෙ.ඔබ කියන්නෙ මෙය යුතුකමක් ඉටුකිරීමක්. වෙනත් පරමාර්ථ නැහැ කියලයි?නැහැ නැහැ. මම එහෙම කියන්නෙ නැහැ. මෙය රසිකයා අතර නැවත අපිට සැරිසරන්න ලැබුණ අවස්ථාවක්. මොකද රසිකයන් අපිව ප්‍රතික්ෂේප කළොත් අපි නැතිව යනවා. මේ බැබළීම අපේ තිබෙන්නෙ රසිකයා නිසා.සුභාවිත ගීතයට ඇති තැන නිසා. අපට වෙන කිසිම නාළිකාවක් මෙවැනි ප්‍රසංග මාලාවක් කරමු කියලා ඇරැයුම් කළේ නැහැ.ඒ නිසා අපි කෘතවේදීව මතක් කරනවා. ඔවුන් අලුතින් යන ගමන සාර්ථක වෙන්න සියල්ලන්ගේ සහයෝගය මෙයට ලබා දෙන්න කියලා. ඒ වගේම එය ජාතික යුතුකමක් ඉටු කිරීමක් හැටියටත් මම හිතනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=f1401233</link>
    <topic>අංග රචනයේ විශිෂ්ටයා අපෙන් සමුගෙන වසරයි</topic>
    <author>මහේෂි කෝෂිලා</author>
    <content>ඊබට් විජේසිංහ නාමය සවන් වැකුණු කෙෙණහිම අප මනසෙහි මැවෙන්නේ සිනමා ‍ක්ෂේත්‍රය පිළිබඳවයි. සිනමා ‍ක්ෂේත්‍රය පිළිබඳව කතා කරන කල්හි ඊබට් විජේසිංහ පිළිබඳව ද කතා කළ යුතුම වේ. කැමරාවට පිටුපසින් සිටිමින් සිනමාව වෙනුවෙන් විශාල මෙහෙවරක් කළ දැවැන්ත යුග පුරුෂයකු ලෙස ඔහු හැඳින්වූවාට වරදක් නැත.සැබෑ අංග රචනා කලාව ලාංකේය සිනමාවට හඳුන්වා දෙමින් ලාංකේය සිනමාව පියවරෙන් පියවර ඉදිරියට ගෙන යාමට ඔහු සමත් විය. එහෙත් දැන් ඔහු අප අතර නැත. ඔහුගේ මතකය පමණක් අප අතර ශේෂ වී ඇත. ෙම් මස 26 වැනි දිනට යෙදෙන පළමු වර්ෂ පූර්ණ අනුස්මරණ පිංකම නිමිති කරගෙන ඔහු පිළිබඳ සටහනක් තැබීමට සිත් විය.වර්ෂ 1942 ජූනි මස 26 වැනි දින මහනුවර පාතදුම්බර කොස්ගම ගම් පියසේදී උපත ලද ඊබට් විජේසිංහයන් අරනෝලිස් විජේසිංහ හා ඇලන් ජයවර්ධන යුවළට දාව උපන් දරුවන් නව දෙනා අතුරින් සිව් වැනි දරුවා විය.සිය කුඩා අවධියේ පටන් කලා කටයුතු කෙරෙහි සිත යොමු කළ ඊබට් විජේසිංහයන් පාසල් වේදිකාව ද තම හැකියාවන් ප්‍රකට කිරීම සඳහා තෝතැන්නක් කර ගත්තේය. සිනමා කලාව පිළිබඳව දැඩි ඇල්මක් දැක්වූ ඊබට් කොළඹ නගරයට සම්ප්‍රාප්ත ව‍න්නේ චිත්‍රපට නැටුම් අධ්‍යක්ෂ ශේෂා පලිහක්කාර විසින් නිපදවන අලුත් චිත්‍රපටයක් වූ ගැටවරයෝ චිත්‍රපටය හරහාය. සෙරන්ඩිබ් චිත්‍රපට සමාගම ය‍ටතේ රංගන ශිල්පියකු ලෙස සිනමාවට සම්බන්ධ වීමට පැමිණි ඔහුගේ නළු සිහිනය වෙනතකට හැරවූයේ ශේෂා පලිහක්කාර විසිනි.ඔහු ඊබට් විජේසිංහයන් කලා අධ්‍යක්ෂණ ‍ක්ෂේත්‍රයට යොමු කරනු ලැබීය. සිනමා දිවියේ සහාය අධ්‍යක්ෂකවරයකු ලෙස ගමන් ඇරැඹූ ඔහුට සිය පඩිපත ලෙස ලැබුණේ රුපියල් හැටක මුදලකි. ආලෝකකරණයට උදව් කරමින්, ඩොලි තල්ලු කරමින් සහායකයකු ලෙස කටයුතු කළ හෙතෙම සිනමාවේ විවිධ ක්ෂේත්‍ර පිළිබඳ හසළ දැනුමක් ලබා ගත්තකු ද විය.මෙලෙස කටයුතු කරමින් සිටින අතරවාරයේ සාරවිට චිත්‍රපටයේ ප්‍රධාන අංග රචනා ශිල්පියා ලෙස ගමන් ඇරැඹූ ඊබට් විජේසිංහ දෑස නිසා, පරසතු මල්, අහසින් පොළොවට, හුලවාලි, මී මැස්සෝ, බැද්දේගම, කොටි වලිගය, දහසක් සිතුවිලි, පුරහඳ කළුවර, ඉර මැදියම, ආකාස කුසුම්, මචං, අනන්ත රාත්‍රිය ආදී එදා මෙදා තුර ජනප්‍රිය සිනමාපටවල රංගන ශිල්පීන් හා ශිල්පිනියන්ගේ වේෂ නිරූපණ කටයුතු මැනවින් සිදු කළේය.සුදු හම කළු කරමින් කළු හම සුදු කරමින්, තරුණ අය මහළු කරමින්, මහළු අය තරුණ කරමින් චරිතවලට අදාළව රංගන ශිල්පීන්ගේ වෙස් ගැන්වීම් සිදු කිරීමට ඔහුට තිබුණේ සුවි‍ශේෂී හැකියාවකි. එමෙන්ම වි‍ජය කුමාරතුංග, ටෝනි රණසිංහ, ගාමිණී ‍‍ෆොන්සේකා, මාලිනී ෆොන්සේකා, ස්වර්ණා මල්ලවආරච්චි වැනි ලාංකේය සිනමාවේ දැවැන්ත‍යන්ගේ සිට තරුණ පරම්පරාවේ රංගන ශිල්පීන්ගේ ප්‍රතිරූප විවිධ ආකාරයෙන් කැමරා කාචය ඉදිරියට ඔහු රැගෙන ආවේ අදාළ චරිතයට සාධාරණයක් ඉටු වන අයුරින්ම ය.ලාංකේය අංග රචනා කලාවේ ඉදිරියෙන්ම ඇති නාමය ඊබට් විජේසිංහයන්ගේ නාමය බව අප කවුරුත් හොඳින් දන්නා කරුණකි. එමෙන්ම විදේශ නිර්මාණ ගණනාවකම ප්‍රධාන වේෂ නිරූපණ ශිල්පියා ලෙස ඔහු කටයුතු කළ අතර ඒ ඔස්සේ ජාත්‍යන්තර සිනමාවට සිය හැකියාව දායාද කළේය. ඔහු ජනාධිපති සම්මානයෙන් වැඩිම වාර ගණනක් පිදුම් ලැබූ එකම අංග රචනා ශිල්පියා වීම ද සුවිශේෂී වේ. ප්‍රවීණ වේෂ නිරූපණ ශිල්පී ඊබට් ‍විජේසිංහයන් දැයෙන් සමු ගෙන මෙම මස 26 වැනි දිනට වසරක් සපිරෙන අතර ඔහුගේ වියෝව මුළු චිත්‍රපට සංස්ථාවටම විශාල පාඩුවකි. ඔහු අපෙන් සමුගත්ත ද ඔහුගේ නාමය කිසිදා නොමියෙනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>23</day>
    </date>
    <link>http://www.dinamina.lk/2014/01/23/_art.asp?fn=f1401234</link>
    <topic>අනුරපුර ශ්‍රී විභූතිය යළි දිස්වන රජරට</topic>
    <author>සටහන කිත්සිරි වනසිංහ ඡායාරූප අමිල ප්‍රභාත් වනසිංහ</author>
    <content>සුවහසක් ජනී ජනයාගේ ගෞරව බහු මානයට ලක්ව ඇති අනුරාධපුර ශුද්ධ නගරය පෙර රජ දවස මෙන් ශ්‍රී විභූතියෙන් ඔපවත්ව, මතු පරපුර වෙනුවෙන් ද රැකගන්නට අනුරාධපුර මහ නගර සභාව සමත්ව සිටීම ජාතියේ වාසනාවකි.ජනාධිපති මහින්ද රාජපක්ෂ මහතාගේ මඟ පෙන්වීම මත නගර සභා සීමාව තුළ ක්‍රියාවට නැංවූ ආගමික, සාමාජීය, ආර්ථික හා සංස්කෘතිකමය ක්‍රියාදාමයන් ඉතිහාසයේ යම් දිනෙක සාඩම්බරයෙන් සිහිපත් කෙරෙනු ඇතැයි නගරාධිපති එච්.පී.සෝමදාස මහතා පවසයි.තිස් වසරක් පුරා පැවැති යුද වාතාවරණය හේතුවෙන් මළ සිරුරු බෙදා හරින මධ්‍යස්ථානයක් බවට පත්ව තිබූ අනුරාධපුර නගරය යුද්ධය නිම වීමත් සමග සංවර්ධනයේ මාවත කරා පියනැගීම නගර වැසියන්ට පමණක් නොව, මුළු මහත් ජාතියටම භාග්‍ය සම්පන්න සිදුවීමක් බවද සෝමදාස මහතාගේ අදහස වී තිබේ.විශේෂයෙන් දැයට කිරුළ ජාතික සංවර්ධන වැඩසටහන තුළින් ජය ශ්‍රී මහා බෝධිය, රුවන්වැලි මහා සෑය ප්‍රධානව විහිදී ඇති මහමෙව්නා උයන හා සියලු ම වෙහෙර විහාර නෙත් සිත් පිනවන උරුමයන් බවට රැකගැනීමටත්, අටමස්ථාන භූමි සීමාව තුළ නව සංරක්ෂණ කටයුතු සිදු කිරීම හා අභිනවයෙන් විහාර කරවීමත්, ඒ සියල්ල මතු පරපුර වෙනුවෙන් රැක ගැනීමට විධිමත් ක්‍රමවේදයක් සැකසීමද ජන ප්‍රශංසාවට ලක්ව තිබේ.සෑම වසරක් පාසාම ඓතිහාසික අනුරපුර පුද බිමට විවිධ වූ ආගමික උත්සව සඳහා ඇදී එන ජනයාගේ පහසුකම් වෙනුවෙන් ක්‍රියාත්මක කර ඇති නව සංවර්ධන වැඩසටහන් හේතුවෙන් බෞද්ධයාගේ අනන්‍යතාව රැක ගැනීමට හැකිවීම තම ධුර කාලය තුළ ලද එකම ආත්ම තෘප්තිය බව ද නගරාධිපතිවරයා පැවසීය.මතු දිනක නගර සභා මුල් පුටුවට යමෙකු පත් වුවහොත් ඔහුට ඉටු කරන්නට තවත් යමක් ඉතුරුකර නැතැයි පවසන සෝමදාස මහතා මෙම කටයුතුවලදී ජනාධිපතිතුමන්ගෙන් ලැබුණ මඟපෙන්වීම හා ඒ සඳහා වූ මූල්‍ය ප්‍රතිපාදන සැපයීම මෙන්ම පෞද්ගලික විමර්ශනයද ගෞරවයෙන් යුතුව සිහිපත් කිරීම ජාතික වගකීමක් බවද පැවසීය.වර්ග කිලෝමීටර් 36ක ප්‍රමාණයක විසිරී ඇති අනුරාධපුර මහ නගර සභා බල ප්‍රදේශය තුළ පවුල් 12000ක් පමණ ජීවත් වෙති. ජනගහනය 1,30000ක් පමණ අගයක් ගනී. ව්‍යාපාරික ස්ථාන 5000ක් පමණ ඇති අතර බදු ගෙවන්නන්ගේ සංඛ්‍යාව 21000කි. අටමස්ථාන භූමි සීමාව තුළ ඇති වෙහෙර විහාර හැරුණකොට විහාරස්ථාන 24ක් පමණ ඇතැයි ගණන් බලා තිබේ.මුස්ලිම් පල්ලි හා ක්‍රිස්තු දේවස්ථාන රැසක් ද නගර සභා සීමාව තුළ ස්ථාපිතය. උතුරු මැද පළාතේ රාජ්‍ය පරිපාලන කාර්යාල සියල්ලම පාහේ පිහිටා ඇත්තේද මෙකී නගරයේ වීම සුවිශේෂත්වයකි.මේ හේතුවෙන් දිනකට නගරයට ඇදී එන ජන සංඛ්‍යාව 5000ක් පමණ වන බව තහවුරු වී ඇත. මෙවැනි පරිසරයක් තුළ පොදුජන පහසුකම් නංවාලීමත් නගර වැසියන් මෙන්ම දිනපතා ඇදීඑන ආගන්තුකයින්ගේ සිත්සතන් සනසාලන පරිසරයක් ගොඩනැගීමත් අපහසු කාරණයක් වී ඇත.නමුත් මේ සියල්ලන්ට විසඳුම් සොයමින් සැලසුම් සහගත ඉදිරි දැක්මක් ඇතිව නගර සභාවේ පාලනය ක්‍රියාත්මක වීම සැමගේ තෘප්තිමත් භාවය රැකගැනීමට සමත්ව ඇත.සමස්තයක් ලෙස ක්‍රියාත්මක සමාජ මෙහෙවරට අමතරව සෘජු ලෙසම නගර වාසීන්ගේ සුභසිද්ධිය උදෙසාද මෙහෙවර රැසක් ක්‍රියාත්මකය.නොයෙකුත් මතවාද මැද නගර සභාව අයකරගන්නා බදු මුදලින් “සභා අරමුදල්” යටතේ ක්‍රියාත්මක කරන සමාජ සත්කාර මගින් සභාවට අයකර ගන්නා මුදල් යළිත් නගර වැසියන් සඳහාම වැය කිරීම වත්මන් පාලනාධිකාරිය ඉටු කරනු ලබන සුවිශේෂී වැඩසටහන කගේත් කතා බහට ලක්ව තිබේ.නගරාධිපති එච්.පී. සෝමදාස මහතාගේ ප්‍රධානත්වයෙන් හා අනුමැතිය යටතේ නගරයේ පාසල් දරුවන් 6000කට පමණ රුපියල් ලක්ෂ 25ක පමණ මුදලක් වැය කොට මෙවරත් නොමිලයේ පාසල් අභ්‍යාස පොත් ලබාදීම ඉකුත් දා සිදු කෙරුණි.නොකඩවා වසරක් පාසා සිදු කෙරෙන මෙම වැඩසටහන මෙවර ක්‍රියාත්මක වූයේ අටවැනි වරටය.මීට අමතරව දිළිඳු පවුල්වල පාසල් දරු දැරියන් සඳහා නොමිලයේ පාවහන් යුවළක් දීම හා ශිෂ්‍යාධාර වැසඩටහනක්ද ක්‍රියාත්මකය. මේ අතර නගරාධිපති වරයාගේ අදහසකට අනුව අපොස සා. පෙළ, විභාගයට පෙනී සිටි ළමුන් සඳහා ජාතික ඉංග්‍රීසි භාෂා ශිෂ්‍යත්ව වැඩසටහනක්ද ඉකුත් දා ආරම්භ කෙරිණ. සිසුන් සඳහා මාස 4ක් පුරා පැවැත්වෙන මෙම පාඨමාලාව සඳහා වූ මූල්‍ය ප්‍රතිපාදන සෝමදාස මහතාගේ පුද්ගලිකධන පරිත්‍යාගයෙන් සිදු කිරීම විශේෂත්වයකි. ළමුන් 500 දෙනෙකුගේ සහභාගීත්වයෙන් ඉකුත් සතියේ එම අධ්‍යාපන වැඩසටහනද ආරම්භ කෙරිණ. නගරයේ මෙන්ම ගමේ දරුවන්ගේද අනාගතය සුරක්ෂිත කිරීම වෙනුවෙන් ඉංග්‍රීසි භාෂා ශිෂ්‍යත්ව වැඩසටහන ආරම්භ කළබව සෝමදාස මහතා ප්‍රකාශ කළේය.මීට වසර කිහිපයකට ඉහත දී කසළ ගොඩවලින් ගහනව තිබුණ නගරය අද පවිත්‍රව රැකගැනීමට නගර සභාව ඉමහත් වෙහෙසක් දරනු ලබයි.දිනකට නගර සීමාවෙන් එක්රැස් කරන ටොන් 20ක් පමණ වූ කසළ ගොඩින් ආදායම් උත්පාදනය කිරීමට ද සමත්ව සිටී. දිරාපත් වන කසළ උපයෝගී කර ගනිමින් කාබනික පොහොර නිපදවීමට පෙලඹී සිටින අතර ගෙවුණ වසර තුළ ඉන් රුපියල් ලක්ෂ දහයක් ඉක්මවූ ආදායමක් ඉපයීමටද නගර සභාව සමත් විය.මේ අතර ප්ලාස්ටික් හා පොලිතීන් යන දිරාපත් ‍ ‍ෙනාවන අපද්‍රව්‍ය ප්‍රතිචක්‍රීකරණයට ලක් කොට එකී කර්මාන්ත සඳහා යළිත් නිෂ්පාදන අමුද්‍රව්‍ය සැපයීම පිණිස නව කර්මාන්ත ශාලාවක් විවෘත කිරීම ද ඉකුත් 17 වැනිදා සිදු කෙරුණි.“අපද්‍රව්‍ය අමුද්‍රව්‍යයක් කරමු” යන තේමාව යටතේ ආරම්භ කෙරුණු මෙම කර්මාන්ත ශාලාව තුළින් නගර සභාව වෙත නව ආදායම් උත්පාදනය ද බලාපොරොත්තු වේ. මධ්‍යම පරිසර අධිකාරිය හා නගර සභාව එක්ව ක්‍රියාත්මක කරනු ලබන මෙම කර්මාන්ත ශාලාවේ ඉදිකිරීම් වෙනුවෙන් රුපියල් ලක්ෂ 90 පමණ මුදලක් වැය කර තිබේ.පරිසර සමතුලිතතාව ආරක්ෂා කර ගැනීමේ මූලික අරමුණ ඇතිව දියත්කෙරුණ මෙම නව ව්‍යාපෘතිය තුළින් නව රැකියා අවස්ථා රැසක් බිහිකිරීමද තවත් එක් පියවරකි. මීට සමගාමීව නගර සභාව වෙත වරිපනම් ගෙවන සියලුම අය සඳහා කසළ බහාලුම් කූඩ නොමිලයේ බෙදා දීමද සිදු කරන ලදී.ඒ සඳහා සභා අරමුදල් යටතේ රුපියල් ලක්ෂ 12 ක මුදලක් වැය කෙරෙනු ඇත. මේ අතර කසල ප්‍රවාහනය වෙනුවෙන් රුපියල් ලක්ෂ 140ක පමණ මුදලක් වැය කර අලුතින් ට්‍රැක්ටර් 10 ක් මිලදී ගැනීමද ඉකුත් සතියේ දී සිදු විය. සභාව සතු සේවාවන් කාර්යක්ෂම කර ගැනීම මෙහි මූලික අරමුණ බව නාගරික කොමසාරිස් සම්පත් රෝහණ ධර්මදාස මහතා දිනමිණ ට පැවසීය.නගර සභාව මඟින් ක්‍රියාත්මක කරනු ලබන සියලු කටයුතු පිළිබඳ ජනතාව දැනුවත් කිරීමටත්, සභාවේ කටයුතු කාර්යක්ෂමව පවත්වා ගැනීමත් අරමුණු කොටගෙන නව වෙබ් අඩවියක් විවෘත කිරීමද ඉකුත් පළමු වැනිදා සිදු කෙරිණ.සභාව වෙත වරිපනම් ගෙවීම ඇතුළුව සියලු කටයුතු මේ මගින් ඉටුකර ගැනීමේ හැකියාව තවත් නොබෝ දිනකින් ලැබෙනු ඇත. එමෙන්ම මෙතෙක් අනියම් සේවකයින් ලෙස කටයුතු කළ නගර සභා සේවකයන් 28 දෙනකු සඳහා ස්ථිර පත්වීම් ලබාදීමට හැකිවීමද මෙම වසර ආරම්භයේ දීම හැකි වීම සභාව ලත් ජයග්‍රහණයක් බව නගරාධිපති එච්.පී. සෝමදාස මහතා පැවසීය.නියෝජ්‍ය නගරාධිපති ප්‍රේමසිරි හෙට්ටිආරච්චි, නාගරික මන්ත්‍රීවරුන් වන ආනන්ද දහනායක, සුසිල් තිලකරත්න, දුෂාන්ත රුවන් කුමාර, දුමිදු දයාසෙන් රැටියල, නලීන් සිරිවර්ධන, බුද්ධික ප්‍රේමදාස, සමන් ජයවර්ධන, මොහොමඩ් අන්සාර් යන මහත්වරුන්ගෙන් ලැබෙන නොමද සහාය ජනතා බලාපොරොත්තු මල්ඵල ගැන්වීමට මහත් සේ පිටිවහලක් වන බවත්, කණ්ඩායමක් ලෙස නගරයේ පොදු අවශ්‍යතා හඳුනාගෙන ජනතා සුබ සිද්ධිය උදෙසා දිනෙන් දින කැපවීමෙන් පක්ෂ ප්‍රතිපත්ති ද රැකගනිමින් කටයුතු කරන මන්ත්‍රීවරුන් පිරිසක් සමඟ ජනතා මෙහෙවරට කැපවීමට ලැබීම ද මහත් සතුටක් බව නගරාධිපතිවරයා ප්‍රකාශ කළේය.මේ අතර සමාජ ක්‍රියාකාරකම්වලදී විපක්ෂයක් ලෙස එහි නායක ඉන්දික අරුණ කුමාර, වෛද්‍ය නන්ද පුෂ්පකුමාර හා ආරියරත්න වික්‍රමආරච්චි යන මන්ත්‍රීවරුන් දක්වන දායකත්වයද සතුටින් යුතුව සිහිපත් කරන බව එම්. පී. සෝමදාස මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n1401241</link>
    <topic>තවත් 20,000ක් විවිධ අනතුරුවලට</topic>
    <author>සන්ධ්‍යා කරුණාරත්න</author>
    <content>හදිසි අනතුරු හේතුවෙන් පාසල් යන වයසේ දරුවන් 600ක් දෙනා වාර්ෂිකව මරණයට පත් වන බව සෞඛ්‍ය අමාත්‍යාංශය පවසයි. දරුවන් 18,000ත් 20,000ත් අතර සංඛ්‍යාවක් වාර්ෂිකව අතපය කඩා ගැනීම්වලට ලක් වන බව ද අමාත්‍යාංශය ප්‍රකාශ කරයි.වැඩිහිටියන්ගේ නොසැලකිලිමත්කම හේතුවෙන් දරුවන් මෙසේ අනතුරුවලට ලක් වන බවත් දරුවන්ට සිදු වන හදිසි අනතුරුවලින් සියයට 90 ක් වළක්වා ගත හැකි ඒවා බවත් අමාත්‍යාංශය පවසයි.හදිසි අනතුරුවලට ලක්වන දරුවන්ට වාර්ෂිකව ප්‍රතිකාර ලබාදීම සඳහා රජය රුපියල් මිලියන 800 ක මුදලක් වැය කරයි.වසර 2012 දී කොළඹ ජාතික රෝහලේ හදිසි අනතුරු අංශයට දරුවන් 2691 දෙනකු ප්‍රතිකාර සඳහා ඇතුළත් කළ බවත් ඉන් 274 දෙනකු පාසල් තුළදී හදිසි අනතුරුවලට ලක් වූ දරුවන් බවත් රෝහලේ හදිසි අනතුරු අංශයේ අධ්‍යක්ෂ වෛද්‍ය කපිල වික්‍රමනායක මහතා ප්‍රකාශ කළේය.රෝහලේ බාහිර රෝගී අංශයට ද හදිසි අනතුරුවලට ලක් වූ දරුවන් පැමිණ ප්‍රතිකාර ලබා ගෙන පිටත් වන බවත් ඔවුන්ගේ දත්ත මේ සඳහා ඇතුළත් නොවන බවත් හෙතෙම පැවැසීය.පාසල්වල නිවාසාන්තර මලල ක්‍රීඩා ඇතුළු දරුවන් ක්‍රීඩා අවස්ථාවලට සහභාගි වන අවස්ථාවලදී වැඩිපුරම අනතුරුවලට ගොදුරු වන බවත් ඇතැම් විට‍ නොසිතන අවස්ථාවලදී මාරාන්තික අනතුරුවලට දරුවන් ලක් වන බවත් අමාත්‍යාංශය පවසයි.උදාහරණයක් විදියට පාසල්වල දරුවන් සෙල්ලම් කරන අවස්ථාවලදී සෙල්ලමට එකිනෙකා තල්ලු කර ගන්නා අවස්ථාවලදී වැටීම නිසා සුෂුම්නා අනතුරුවලට දරුවන් ලක්වීමේ ඉඩකඩ වැඩි යැයි ද වෛද්‍යවරු පවසති.මාරාන්තික අනතුරුවලින් වැඩි ප්‍රමාණයක් මාර්ග හා ගෘහස්ථ අනතුරු බව ද සෞඛ්‍ය අමාත්‍යාංශය ප්‍රකාශ කරයි.ප්‍රතිකාර ලබා ගැනීම සඳහා රෝහල්ගත වන දරුවන්ගේ දත්ත වාර්තාවලින් මේ තොරතුරු ලබා ගත් බවද අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n1401242</link>
    <topic>මත්තල ගුවන් තොටුපළේ මෙහෙයුම්වල වර්ධනයක්</topic>
    <author>සුභාෂීණී සේනානායක</author>
    <content>මත්තල ජාත්‍යන්තර ගුවන්තොටුපළේ මෙහෙයුම් කටයුතු මූලික අදිරේ පැවතිය ද වර්තමානය වන විට ගුවන් යානා , ගුවන් මගී මෙන්ම ගුවන් භාණ්ඩ මෙහෙයවීමේ ක්‍රමික වර්ධනයක් පෙන්නුම් කරන බව සිවිල් ගුවන් සේවා අමාත්‍ය පියංකර ජයරත්න මහතා කයයි.මේ වන විට ගුවන් යානා මෙහෙයුම් 1,350ක ප්‍රමාණයක් ද ගුවන් මගී මෙහෙයුම් 33,733ක් ද ගුවන් භාණ්ඩ කිලෝ ග්‍රෑම් 58,044 සංඛ්‍යාත්මක වශයෙන් මෙහෙයවා තිබෙන බව පවසන ඇමැතිවරයා මත්තල ජාත්‍යන්තර ගුවන්තොටුපළ ගුවන් සේවාවට සම්බන්ධ සෘජු සේවාවන් මෙන්ම දේශීය විදේශීය ආයෝජකයන් වෙත ආයෝජන අවස්ථා සඳහාපහසුකම් සලසමින් නිදහස් ප්‍රදේශයක් ලෙස නීතිගත කර ඇති බවද පවසයි. රටට ආයෝජන අවස්ථා මෙන්ම දේශීය ආර්ථිකයට විදේශ විනිමය ද ගලා මින් සැලසෙන බව ජයරත්න මහතා කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n1401243</link>
    <topic>ඔක්ටේන් 92 පරිසර හිතකාමියි</topic>
    <author>ශීලා උඩුවර</author>
    <content>ලංකාවේ වායු තත්වය කළමනාකරණය කිරීමට ගතයුතු උපරිම ක්‍රියා මාර්ග මධ්‍යම පරිසර අධිකාරිය ගනිමින් සිටින බවත්, රථ වාහන සඳහා ඔක්ටේන් 92 භාවිතය පරිසර හිතකාමි බවත්, මධ්‍යම පරිසර අධිකාරියේ අධ්‍යක්ෂ ජනරාල් වෛද්‍ය සාරංග අලහප්පෙරුම මහතා පවසයි.අධ්‍යක්ෂවරයා මේ අදහස් පළ කළේ ගුණාත්මක බවින් යුත් ඉන්ධන භාවිතයේ ඇති වැදගත්කම පිළිබඳව කරුණු දක්වමිනි.පරිසර හිතකාමි නොවන ඉන්ධන දහනය මගින් වැඩි පරිසර දූෂණයක් සිදුවන අතර ඔක්ටේන් 92වැනි ගුණාත්මක භාවයෙන් ඉහළ ඉන්ධන මෙරටට හඳුන්වා දීම අගය කළයුතු බවත්, අලහප්පෙරුම මහතා පැවසීය.වැඩි දියුණු කරන ලද පෙට්‍රල් භාවිතා කරන්නේ නම් අපගේ වායු ගෝලයට මුදා හැරෙන හයිඩ්‍රො කාබන් ප්‍රමාණය අඩුකර ගත හැකි බවත්, එමගින් ලංකාවේ අවට වායුගෝලීය තත්ත්වය ගුණාත්මක අතට පත්කර ගත හැකි බවත්, ඒ මහතා පැවසිය.වායු ගෝලයේ හයිඩ්‍රොකාබන් ප්‍රමාණය වැඩිවීමෙන් ශ්වසනය මගින් ජිවත් වන ජිවීන්ට විශාල වශයෙන් ශාරීරික රෝග තත්ත්වයන් ඇති කරන අතර ළමුන් හා වයෝවෘධ පුද් ගලයන්ගේ ශ්වසන ආබාධ හා ඒ අනුබද්ධ වෙනත් රෝග උග්‍ර තත්ත්වයට පත් කිරීමට ඇති ඉඩකඩ වැඩි බවත් ඒ මහතා පැවසීය‍ අසම්පුර්ණ දහනය නිසා ඇතිවන පිළිකා කාරක ලෙස හඳුන්වන බෙන්සින්, ඩයොක්සින් හා පියුරාන් වැනි දූෂක කාරක වායුගෝලයට මුසුවීම ඉතා හොඳ තත්ත්වයේ ඉන්ධන භාවිතයෙන් අඩුකර ගත හැකි බවත්, අලහප්පෙරුම මහතා පැවසීයනාගරික ප්‍රදේශ ආශ්‍රිතව සිදුවන අධික රථවාහන ධාවනය නිසා වායු දූෂණ තත්ත්වයන් ඉහළ යන අතර ඒ පිළිබඳව මධ්‍යම පරිසර අධිකාරියේ වායු තත්ත්ව කළමණාකරණ හා පසු විපරම් ඒකකය නිරන්තරව අවධානයෙන් සිටින බවද ඒ මහතා පැවසිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n1401244</link>
    <topic>කුකුළේ ගඟ ඉඩම් වන්දි වංචාව ගැන ජනපති විමර්ශනයෙන් පරීක්ෂණ</topic>
    <author>විජයානි එදිරිසිංහ සහ චමීර ඇල්ලදෙණිය</author>
    <content>කුකුළේ ගඟ විදුලිබල ව්‍යාපෘතිය ඉදිකිරීමට අත්පත් කරගත් ඉඩම්වලට වන්දි ගෙවීමේදී සිදුවී ඇතැයි කියන කෝටි ගණනක මූල්‍ය වංචාවක් සම්බන්ධයෙන් ජනාධිපති විමර්ශන කොමිසම විශේෂ පරීක්ෂණයක් ආරම්භ කර තිබේ.කුකුළේ ගඟ විදුලි බල ව්‍යාපෘතිය ඉදිකිරීම සඳහා කලවාන සහ ඒ අවට ප්‍රදේශවල පදිංචිකරුවන්ට අයත් ඉඩම් කුඹුරු අක්කර සිය ගණනක් අත්පත් කර ගැනිණි.2003 - 2004 කාලයේ එම ඉඩම් හිමිකරුවන්ට ඊට වන්දි ලබාදීම ආරම්භ කෙරුණි.එම ඉඩම් වන්දි ලබාදීම භාරව කටයුතු කළේ කලවාන, රත්නපුර ප්‍රාදේශීය ලේකම් කාර්යාල, ඉඩම් ලියාපදිංචි කිරීමේ කාර්යාල, කච්චේරිය ඇතුළු ඒ හා සම්බන්ධ ආයතන කිහිපයක් මඟිනි.මේ වන්දි ලබාදීමේදී වන්දි ලැබිය යුතු පුද්ගලයන් තීරණය කර ඇත්තේ ග්‍රාම සේවක, සමෘද්ධි නියාමක, ප්‍රාදේශීය ලේකම්වරු ඇතුළු නිලධාරීන්ගේ ද උපදෙස් මත පත් කෙරුණ කමිටු කිහිපයකිනි.එම කමිටු වාර්තාවලින් වන්දි ලැබී ඇත්තේ නියමාකාරයෙන් විදුලිබල ව්‍යාපෘතියට යටවෙන ඉඩම්, කුඹුරු, නිවාස හිමියන්ට නොව වෙනත් පුද්ගලයන්ට බව දැනට පැවැත්වෙන මූලික පරීක්ෂණවලින් අනාවරණය වෙයි. කිසිසේත් ව්‍යාපෘතියට යට නොවන කඳු මුදුනේ පිහිටි ඉඩම්වලට ජලයට යට නොවන ඉඩම් සහ කුඹුරු සහ නිවාසවලට ව්‍යාපෘතියට දුරින් පිහිටි ඉඩම්වලටද එකම ඉඩමට අයිතිකරුවන් ගණනාවක් සඳහන් කර එනම් නිවසේ බිරිය ස්වාමියාට වෙන වෙනමද ආදී වශයෙන් ද වන්දි ලබාදී ඇත. නමුත් ව්‍යාපෘතියට ඉඩම් යටවූ වයස 80ක් පමණ වූ වයෝවෘද්ධ පුද්ගලයකු ඇතුළු තවත් අසරණ පුද්ගලයන් ගණනාවකට අදාළ වන්දි ලැබී නැත. ඉඩම් රෙජිස්ට්‍රාර් කාර්යාල, ප්‍රාදේශීය ලේකම්, සමෘද්ධි සහ ග්‍රාම සේවකගේ සම්පූර්ණ අනුදැනුම මත එම වැරැදි සහගත වන්දි ලබාදීම ද නියමිත පුද්ගලයන්ට වන්දි නොලැබීමද සිදුවී ඇති බව අනාවරණය වී ඇත.තවද මේ වන්දි ලබාදීම හරහා ඒ සම්බන්ධව ක්‍රියා කළ නිලධාරීන් විධිමත් ක්‍රියා පිළිවෙතක් හරහා වන්දි ලබා දීම සිදු නොකිරීම රුපියල් කෝටි ගණනාවක අතයට මුදල් ගැනීමේ වංචාවක් කර ඇතැයි සැක කෙ‍රේ. තවද මේ සම්බන්ධව විදුලිබල මණ්ඩලයේ අභ්‍යන්තර විගණන අංශය මඟින්ද පරීක්ෂණයක් සිදු කර ඇත. එයින්ද යම් වංචාවක් සිදුවී ඇති බව අනාවරණය වී තිබේ.මේ වන විටත් ජනාධිපති විශේෂ විමර්ශන ඒකකයේ කණ්ඩායමක් කලවාන, රත්නපුර ප්‍රදේශවලට ගොස් වංචාවට අදාළ පරීක්ෂණ ආරම්භ කර තිබේ. ඔවුන් වන්දි ලැබුණ සහ නොලැබුණ පුද්ගලයන් ගණනාවකින් ප්‍රශ්න කර ඇති අතර කච්චේරිය, ප්‍රාදේශීය ලේකම් කාර්යාල, ග්‍රාම සේවක සමෘද්ධි සහ අදාළ වන්දි කමිටුවලින්ද ප්‍රශ්න කර ‍ලේඛනද පරීක්ෂා කර පුළුල් පරීක්ෂණයක් සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n1401245</link>
    <topic>සුදු කැස්බෑ පැටවුන් සුරක්ෂිත නොවන බවට පතුරන කථා බොරු</topic>
    <author>මානෙල් පුෂ්ප කුමාරි</author>
    <content>අධිකරණ නියෝගයක් මත දෙහිවල ජාතික සත්ත්වෝද්‍යානයට ලබා දුන් සුදු කැස්බෑවන් නිසියාකාරව බලා නොගන්නා බවට ඇතැම් පාර්ශවයන් කරන චෝදනා සම්බන්ධයෙන් කිසිදු සාධාරණයක් නොමැති බව උද්භිද උද්‍යාන හා පොදු විනෝදාත්මක කටයුතු ඇමැති ජයරත්න හේරත් මහතා පැවසීය.මෙම සත්වෝද්‍යානයට අධිකරණ නියෝගයෙන් පසු ඉකුත් 17වැනි දින රැගෙන එනු ලැබූ සුදු කැස්බෑවන් 4 දෙනාගෙන් එක් පැටවකු ඉකුත් 20වැනි දින පස්වරුවේ මිය යාමට හේතුව ලෙස එම කැස්බෑ පැටවා රැගෙන ආ දින සිට කිසිදු ආහාරයක් නොගැනීමෙන් ශරීරය දුර්වලවීම නිසා බව අනුමාන කරයි.එසේ මියගිය කැස්බෑවා අවියක් කර ගනිමින් නඟන චෝදනා පදනම් විරහිත බවද ඇමැතිවරයා අවධාරණය කරයි.දැනට සත්වෝද්‍යා‍නයේ සිටින කැස්බැවන් සම්බන්ධයෙන් කිසිදු අඩු පාඩුවක් නොකරන බවත් එහි සිටින සේවකයන් සහ කාර්යය මණ්ඩලය ඔවුන් රැකබලා ගැනීම හොඳින් කරන බවත් අමාත්‍යවරයා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n1401246</link>
    <topic>ඇපල්වත්තේ ලියාපදිංචි අයට ස්ථිර නිවාස</topic>
    <author>ශිරෝමි අබයසිංහ</author>
    <content>මාලිගාවත්ත ඇපල්වත්තේ 2009 වසර සඳහා ජන්ද හිමි නාම ලේඛනයේ ලියාපදිංචි පදිංචිකරුවන්ට එහි ස්ථිර නිවාස ඉඳි කර අයිතිය පවරන ‍බව නාගරික සංවර්ධන අධිකාරිය ශ්‍රේෂ්ඨාධිකරණයට ඊයේ (23) දැනුම් දුන්නේය.සිය නිවාස කඩා දැමීමට පියවර ගැනීමට එරෙහිව ඇපල්වත්තේ පදිංචිකරුවන් විසි පස් දෙනකු ඉදිරිපත් කර තිබූ මූලික අයිතිවාසිකම් පෙත්සම අධිකරණය හමුවේ ඊයේ සමථයකට පත් වූ අතර ලබන මාර්තු 31 හෝ ඊට පෙර සිය නිවාසවලින් ඉවත් වීමට ප්‍රදේශවාසීහු එකඟ වූහ.චන්ද්‍රා ඒකනායක , ඊවා වනසුන්දර සහ රෝහිණි මාරසිංහ ශ්‍රේෂ්ඨාධිකරණ විනිශ්චය මණ්ඩලය හමුවේ පෙත්සම ඊයේ කැඳවිණි.නිවාස තනා නිම වූ පසු 2009 වසරේ ජන්ද හිමි නාම ලේඛණයේ ලියාපදිංචි වූවන්ට අමතරව 2008 සහ 2010 වසරවල ජන්ද හිමි නාම ලේඛණයේ ලියාපදිංචි අය පිළිබඳවද සළකා බලන බව අධිකාරිය අධිකරණයට දැනුම් දුන‍්නේය. නිවාස තනා නිම වන තෙක් පදිංචිකරුවන්ට තාවකාලික නිවාස ලබා දෙන අතර ඒවායේ පදිංචි වීමට අකමැති අයට වසරක් යන තෙක් මසකට රුපියල් 10,000 බැගින් මාසික කුලියක් ලබා දෙන බවත් එසේත් නොමැති නම් අධිකාරිය සතු ඉඩමක තාවකාලික නිවාස ඉඳි කර ගැනීමට කැමති අය සඳහා රුපියල් 75,000ක් ලබා දෙන බවත් දැන්විය.නාගරික සංවර්ධන අධිකාරිය , එහි අධ්‍යක්ෂ මණ්ඩලය , නිවාස සහ ඉඩම් ඇමතිවරුන් ඇතුළු පිරිසක් වගඋත්තරකරුවන් කරමින් පෙත්සම ඉදිරිපත් කර තිබිණි.වගඋත්තරකරුවන් වෙනුවෙන් නියෝජ්‍ය සොලිසිටර් ජනරාල් විරාජ් දයාරත්න සහ රජයේ නීතීඥ සුරේන් ඥානරාජ් මහත්වරුන් පෙනී සිටියහ. පෙත්සම්කරුවන්‍ වෙනුවෙන් නිතීඥ ජේ.සී.වැලිඅමුණ මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n1401247</link>
    <topic>ඉකුත් වසරේ මිනීමැරුම්-කොල්ලකෑම් රිය අනතුරුවල අඩුවක්</topic>
    <author>විජයානි එදිරිසිංහ</author>
    <content>පසුගිය වසරේ මිනීමැරුම් කොල්ලකෑම් සහ මාරක රිය අනතුරුවල අඩුවක් වී ඇතැයි පොලිස් මූලස්ථාන වාර්තා පෙන්වා දෙයි.පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා ප්‍රකාශ කළේ මේ ප්‍රධාන අපරාධ පෙර වර්ෂවලට වඩා අඩුවීම ඉතා හොඳ තත්ත්වයක් බවයි.ඒ අනුව 2008 වර්ෂයේ සිදුවූ මිනීමැරුම් ප්‍රමාණය 1376ක් වූ අතර එය 2009 දී 956, 2010දී 241, 2011 - 724, 2012 - 646 සහ 2013 - 584කි.කොල්ලකෑම් 2008 - 6729, 2009 - 6100, 2010 - 6440, 2011 - 6240, 2012 - 6552 සහ 2014 - 4739කි.මාරක රිය අනතුරු 2008 - 2176, 2009 - 2263, 2010 - 2579, 2011 - 2491, 2012 - 2317 සහ 2013 - 2167ක් වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n1401248</link>
    <topic>ඩුබායිවලින් ගෙනා මිලියන 112ක හොර සිගරට් තොගයක් රේගු දැලට</topic>
    <author>සුභාෂීණී සේනානායක සහ නිමල් රාජපක්ෂ</author>
    <content>නීති විරෝධීව ඩුබායි සිට මෙරටට ආනයනය කළ රුපියල් මිලියන 112ක පමණ වටිනාකමකින් යුතු දුම්වැටි තොගයක් ඊයේ (23) රේගු බාරයට ගැනිණි.පසුගිය ජනවාරි 9වන දා ඩුබායිහි ජෙබල්එල් වරායේ සිට ලියොමොටෝ නෞකාවෙන් මෙරටට රැගෙන විත් ඇති මේ දුම්වැටි තොගයේ ප්‍රමාණය මිලියන 4කි. කොලොන්නාව රේගු නිෂ්කාශන මධ්‍යස්ථානයේ දී අඩි 20ක බහාලුමක තිබී මෙම දුම්වැටි තොගය ශ්‍රි ලංකා රේගුවේ ආදායම් අධීක්ෂණ අංශයට ලැබුණු තොරතුරක් මත පරීක්ෂා කර බැලීමේ දී අත්අඩංගුවට ගෙන ඇත.කොළඹ, කේසර් විදියේ ව්‍යාජ ලිපිනයක් සඳහන්කරමින් අදාළ දුම්වැටි තොගය ආනයනය කර තිබු බව ශ්‍රි ලංකා රේගුව සඳහන් කරයි.රේගු අධයක්ෂ ජනරාල් ජගත් පී. විජේවීර මහතාගේ අධීක්ෂණය යටතේ කන්ටේරය වවෘත කළ අතර එය මෙරටට ගෙනා පුද්ගලයන් පිළිබඳව රේගු පරීක්ෂණ ආරම්භ කර ඇත.රේගු ආදායම් අධීක්ෂණ අංශයේ අධ්‍යක්ෂ කේ. ඩී. නිකලස්, නියෝජ්‍ය අධ්‍යක්ෂ සිරිපාල එදිරිමාන්න, රේගු අධිකාරි පරාක්‍රම බස්නායක ඇතුළු නිලධාරීහු වැඩිදුර විමර්ශන පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n1401249</link>
    <topic>සුනන්දෝපනන්දාරාම විහාරාධිපති ඝාතනයේ සැක 4ක් රිමාන්ඩ්</topic>
    <author/>
    <content>මොරටුව එගොඩඋයනේ ශ්‍රී සුනන්දෝපනන්දාරාම විහාරාධිපති ඝාතන සිද්ධියේ සැකකරුවන් ඊයේ (23දා) මොරටුව මහේස්ත්‍රාත් අධිකරණයට ඉදිරිපත් කිරීමෙන් පසු මොරටුව උප නගරාධිපති සුජිත් පුෂ්පකුමාර මහතා හැර අනෙක් සැකකරුවන් ලබන මස 6දා තෙක් රක්ෂිත බන්ධනාගාරගත කිරීමට මහේස්ත්‍රාත් එම්.එම්.එම්. මිහාල් මහතා නියෝග කළේය.මෙලෙස රක්ෂිත බන්ධනාගාරගත කරනු ලැබුවේ නිපුන සම්පත්, ධනුක රෝෂේන් ප්‍රනාන්දු, රමේෂ් දිල්රුක්, සුදේශ් ධනුෂක යන අයයි.මේ ඝාතන සිද්ධිය සම්බන්ධයෙන් මහේස්ත්‍රාත්වරයා කොළඹ අපරාධ කොට්ඨාසයේ නිලධාරීන්ගෙන් කරුණු විමසීමක්ද සිදු කළේය. එහිදී කොළඹ අපරාධ කොට්ඨාසයේ නිලධාරීන් අධිකරණයට පවසා සිටියේ ඝාතන සිද්ධියට අදාළ සියලු වාර්තා නීතිපතිවරයා වෙත යවා ඇති බවයි.ඝාතන සිද්ධියට අදාළව අධිකරණයෙන් ලබා ගත් විශේෂ ඉල්ලීමකට අනුව මොරටුව උප නගරාධිපතිවරයාගෙන් මේ ඝාතන සිද්ධියට අදාළව විශේෂ ප්‍රකාශයක් ලබාගත් බවද එම නිලධාරීන් අධිකරණයට කීය.තවද මොරටුව උප නගරාධිපතිවරයාගෙන් ලබාගත් ප්‍රකාශයට අනුව ‍ඝාතන සිද්ධියට අදාළව හිටපු ගල්කිස්ස මූලස්ථාන පොලිස් පරීක්ෂක කමල් පුෂ්පකුමාර මහතාගෙන්ද විශේෂ ප්‍රකාශයක් ලබා ගැනීමට අවශ්‍ය බවත්, ඒ මහතා පොලිස් රාජකාරියක් සඳහා විදේශගතව ඇති හෙයින් ඉදිරි දිනයක් ලබා දෙන ලෙසත් කොළඹ අපරාධ කොට්ඨාසයේ නිලධාරීන් අධිකරණයෙන් විශේෂ ඉල්ලීමක් කළහ.කොළඹ අපරාධ කොට්ඨාසයේ නිලධාරීන් අධිකරණයට ඉදිරිපත් කළ කරුණු සැලකිල්ලට ගත් මහේස්ත්‍රාත්වරයා ලබන මස 20 වැනි දින කමල් පුෂ්පකුමාර මහතාගෙන් ප්‍රකාශයක් ලබාගෙන එම වාර්තාව අධිකරණයට ඉදිරිපත් කරන ලෙසට නියෝග කළේය. මේ ඝාතන සිද්ධියේ ප්‍රධාන සැකකරු මොරටුව උප නගරාධිපති සුජිත් පුෂ්පකුමාර මහතාටද එදින අධිකරණයේ පෙනී සිටින ලෙසටනියෝග කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n14012410</link>
    <topic>විශ්‍රාම වැටුප් ගෙවීම ක්‍රමවත් කිරීමට පියවර</topic>
    <author>උදුලා පීරිස්</author>
    <content>පන්ලක්ෂ හතළිස් දහසකට ආසන්න විශ්‍රාමික ප්‍රජාව වෙනුවෙන් විශ්‍රාම වැටුප් ගෙවීමේ විධිමත් ක්‍රියාවලියක් ආරම්භ කිරීමේ වැඩසටහනක් වෙනුවෙන් මූලික සාකච්ඡා පෙරේදා (22) විශ්‍රාම වැටුප් දෙපාර්තමේන්තුවේ දී පැවැත්විණි. සමස්ත විශ්‍රාමිකයන් වෙනුවෙන් විශ්‍රාම වැටුප් ගෙවීමට වසරකට රුපියල් බිලියන 140ක් වැය වන බව මෙහිදී අනාවරණය විය.ඒ නිසා විශ්‍රාම වැටුප් විෂය ඉඩම් විෂය මෙන් ඉතා පුළුල් ක්ෂේත්‍රයක් බැවින් ප්‍රාදේශීය නිලධාරීන්ගේ දැඩි අවධානය යොමුවිය යුතු බවද මෙහිදී තීරණය විය. විශ්‍රාම වැටුප් ක්‍රියාවලියට සම්බන්ධ සියලු කටයුතු තාක්ෂණික උපකරණ භාවිතය මඟින් සිදුකිරීම නිසා විශ්‍රාම වැටුප් ගෙවීමේදී සිදුවන අතපසුවීම් අවම කරගත හැකි යැයිද මේ සාකච්ඡාවේ දී අනාවරණය විය.රටපුරා විශ්‍රාම වැටුප් ගෙවීම විධිමත් කිරීම යටතේ දිස්ත්‍රික් ලේකම් කාර්යාලයේ දායකත්වය ලබාගැනීම මෙන්ම එම වැඩපිළිවෙළට අවශ්‍ය තීන්දු තීරණයන්ට එළැඹීමට මූලික සාකච්ඡා වටය වෙනුවෙන් රාජ්‍ය පරිපාලන හා ස්වදේශ කටයුතු අමාත්‍යාංශ ලේකම් පී.බී. අබේකෝන්, විශ්‍රාම වැටුප් අධ්‍යක්ෂ ජනරාල් සුනිල් හෙට්ටිආරච්චි, විශ්‍රාම වැටුප් දෙපාර්තමේන්තු නිලධාරීන්, දිස්ත්‍රික් ලේකම්වරු, ප්‍රධාන ගණකාධිකාරීවරු, දිස්ත්‍රික් විශ්‍රාම වැටුප් නිලධාරීන් ඇතුළු සම්භාවනීය අමුත්තන් රැසක් මේ අවස්ථාවට සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n14012411</link>
    <topic>බෝ නොවන රෝග දත්ත නිවැරදිව ලබාගන්න නව මෘදුකාංගයක් හදයි</topic>
    <author># සන්ධ්‍යා කරුණාරත්න</author>
    <content>මෙරට බෝ නොවන රෝග පිළිබඳ දත්ත නිවැරදිව, කාර්යක්ෂමව ලබා ගැනීම හා විශ්ලේෂණය කිරීම සඳහා වෛද්‍යවරු තිදෙනෙක් එක්ව නව පරිගණක මෘදුකාංගයක් නිපදවා ඇත.බෝ නොවන රෝග දත්ත රැස් කිරීම සහ වි‍ශ්ලේෂණ මෘදුකාංගය නමින් හැඳින්වෙන මේ මෘදුකාංගය මහාචාර්ය වජිර දිසානායක මහතාගේ උපදෙස් පරිදි වෛද්‍ය දීපාල් විජේසූරිය, වෛද්‍ය කෝසල ශ්‍රීනාත් රන්දෙනිය, වෛද්‍ය රොෂාන් හේවාපතිරණ මහත්වරුන් විසින් නිර්මාණය කර ඇත.දියවැඩියාව, අධි රුධිර පීඩනය, කොලෙස්ටරෝල්, ස්ථූලතාව, සීනි මට්ටම පරීක්ෂා කර ගැනීමට සහ ප්‍රතිකාර ගැනීමට පැමිණෙන බෝ නොවන රෝගවලින් පෙළෙන රෝගීන් පිළිබඳ නිවැරදිව දත්ත ලබා ගැනීම හා ඒවා සායනික, දිස්ත්‍රික්, ජාතික මට්ටමින් විශ්ලේෂණය කිරීම යනාදියට මේ මෘදුකාංගය භාවිත කෙරේ.මෘදුකාංගය නිර්මාණය කිරීම සඳහා පශ්චාත් වෛද්‍ය උපාධි ආයතනයේ NOMA ව්‍යාපෘතිය යටතේ වැය කර ඇති මුදල රුපියල් මිලියන 1.6 කි. මෙවැනි මෘදුකාංගයක් නිර්මාණය කිරීමට රුපියල් ‍මිලියන 20 ක් පමණ වැය වන අතර පවත්වාගෙන යාමට වාර්ෂිකව රුපියල් මිලියන හතරක් වැය වේ. වෛද්‍යවරුන් කණ්ඩායමක් විසින් මෙය නිර්මාණය කිරීම නිසා එම මුදල සම්පූර්ණයෙන් ඉතිරි කර ගැනීමට සෞඛ්‍ය අමාත්‍යාංශයට හැකි වී තිබේ. මෘදුකාංගය නිර්මාණය කිරීම සඳහා අවශ්‍ය සහාය පශ්චාත් වෛද්‍ය උපාධි ආයතනයේ ජීව වෛද්‍ය තොරතුරු ඒකකයේ හා ජාතික සෞඛ්‍ය විද්‍යායතනයේ Informatics ඒකකය විසින් ලබාදී ඇත.රට පුරා පිහිටි සියලුම සුවදිවි සායන මධ්‍යස්ථානවල දත්තයන් එම ස්ථානවලදීම මෘදුකාංගයට ඇතුළත් කර විශ්ලේෂණයට භාජනය කෙරේ. එම තොරතුරු සායනික, දිස්ත්‍රික්, පළාත් මට්ටමින් ‍ලබාදෙයි. GIS (Global Information System) තාක්ෂණය ඔස්සේ දත්ත සිතියම්ගත කිරීම ද මෙමඟින් කළ හැකිය.‍ වෛද්‍ය දීපාල් විජේසූරිය මහතා අතින් සෞඛ්‍ය ඇමැති මෛත්‍රීපාල සිරිසේන මහතා වෙත එම මෘදුකාංගය නොමිලේ සෞඛ්‍ය අමාත්‍යාංශයට ප්‍රදානය කිරීම ජාතික රුධිර මධ්‍යස්ථානයේ දී පසුගියදා සිදු කෙරිණි. මේ අවස්ථාවට සෞඛ්‍ය ලේකම් වෛද්‍ය නිහාල් ජයතිලක, සෞඛ්‍ය සේවා අධ්‍යක්ෂ ජනරාල් වෛද්‍ය පාලිත මහීපාල මහත්වරු සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n14012412</link>
    <topic>සිසුන්ට බාබුල් වික්ක වෙෙළඳ සැල් හිමියෝ දැ‍ෙල්</topic>
    <author>අසේල කුරුළුවංශ</author>
    <content>මාතලේ පාසල් සිසුන්ට ගංජා මිශ්‍රිත බාබුල් අලෙවි කළ වෙළඳ සැල් හිමියන් තිදෙනෙකු මහනුවර කොට්ඨාස දූෂණ මර්දන ඒකකයේ නිලධාරීන් කණ්ඩායමක් විසින් ඊයේ (22) අත්අඩංගුවට ගෙන තිබේ. මාතලේ ඇතැම් පාසල් සිසුන් බාබුල් බුලත්විට කෑමට හුරු වී සිටින බවට මධ්‍යම පළාත් නියෝජ්‍ය පොලිස්පතිවරයාට ලද තොරතුරක් මත මෙම වැටලීම සිදුකර ඇත.අදාළ වෙළඳ සැල් හිමියන්ට එරෙහිව අධිකරණයේ නඩු පවරන බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n14012413</link>
    <topic>ජනතා පරිභෝජනයට නුසුදුසු භාණ්ඩ තොගයක් අත්අඩංගුවට</topic>
    <author>ඌව පළාත් සමූහ - මාපා බණ්ඩාර</author>
    <content>පස්සර නගරයේ පෞද්ගලික වෙළෙඳ සලක තොග ගබඩාවක තිබී පරිභෝජනයට නුසුදුසු සීනි කිලෝ 1500ක්, බී ලූණු කිලෝ 50ක් හා හාල්මැස්සෝ කිලෝ 50ක් පෙරේදා (21) අත්අඩංගුවට ගෙන විනාශ කළ බව ප්‍රාදේශීය සෞඛ්‍ය සේවා අධ්‍යක්ෂ කාර්යාලය පැවසීය.ප්‍රදේශයේ කාන්තාවකගෙන් ලද තොරතුරක් මත සිදු කළ වැටලීමක දී සීනි කිලෝ 50 මිටි 30ක් අත්අඩංගුවට ගන්නා අවස්ථාවේදී ඒවාට ජලය මුසුවී විනාශ වී තිබී ඇත.අත්අඩංගුවට ගත් සීනි තොගය පස්සර ප්‍රාදේශීය සභාවේ කුණු ගෙනගොස් දමන මීදුම්පිටිය ප්‍රදේශයේ දී ගිනි තබා විනාශ කර ඇති අතර වෙළෙඳ සල් හිමිකරුට එරෙහිව නීත්‍යානුකූලව කටයුතු කරන බවද ප්‍රාදේශීය සෞඛ්‍ය සේවා අධ්‍යක්ෂ පැවසීය.පස්සර ප්‍රාදේශීය සෞඛ්‍ය සේවා අධ්‍යක්ෂිකා දිල්රුක්ෂි ඒකනායක මහත්මියගේ උපදෙස් පරිදි මහජන සෞඛ්‍ය පරික්ෂක පරිපාලන නිලධාරී නිමල් ජයසිරි, නගරයේ මහජන සෞඛ්‍ය පරීක්ෂක විජිත් ගුණසේකර මහතා ඇතුළු නිලධාරින් මේ වැටලීම සිදුකර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n14012414</link>
    <topic>බටහිර රටවල් මානව අයිතීන් ගැන හඬා වැටෙනවා</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවේ මානව අයිතීන් පිළිබඳ බටහිර රටවල් හඬා වැටෙන්නේ එළුවන් වැස්සට තෙමෙන බව කියමින් හඬන වෘකයන් ලෙසින් යැයි ජනාධිපති මහින්ද රාජපක්ෂ මහතා පැවසීය.බටහිර රටවල් අපේ ජනතාව එදා විඳි දුක් අමතක කර අපේ රටේ මානව හිමිකම් පිළිබඳ පමණක් කථා කරන විට අපේම ඇතැම් අයත් ඊට සහයෝගය දෙන බවත් ජනාධිපතිවරයා ප්‍රකාශ කළේය.ජනාධිපතිවරයා මේ අදහස් පළ කළේ කොළඹ 4, රාමනාදන් හින්දු කාන්තා විද්‍යාලයේ ත්‍යාග ප්‍රදානෝත්සවයට ඊයේ (23) එක්වෙමිනි.හින්දු කාන්තා විද්‍යාලයට පැමිණි ජනාධිපතිතුමා වෙත දැරියන්ගෙන් උණුසුම් පිළිගැනීමක් ලැබුණු අතර 2012 වර්ෂයේ විශේෂ දක්ෂතා දැක්වූ දැරියන් වෙත ජනාධිපතිතුමාගේ අතින් තිළින ප්‍රදානය කෙරිණ. පසුගිය යුගයේ උතුරේ පමණක් නොව දකුණේ දරුවන්ටත් විශාල අභියෝගයකට මුහුණ දෙන්නට සිදු වූ බව සිහිපත් කළ ජනාධිපතිවරයා එදා උතුරු නැගෙනහිර පාසල්, විශ්වවිද්‍යාලවලට යන දරුවන් යුද්ධයට ඇදගෙන ගිය බව ප්‍රකාශ කළේය.මේ ජනතාවට නිදහසේ පාරේ යන්නට අවස්ථාවක් නොතිබුණු බවත් කෑම පාර්සලය පවා ලෙහා බෝම්බ තිබේ දැයි සොයා බැලූ එම යුගයට දැන් නිමා කර තිබෙන බවත් ජනාධිපතිවරයා පැවසීය. අපි කවුරුත් උපන් මේ මාතෘ භූමිය ජය භූමියක් බව පැවසූ ජනාධිපතිවරයා එම භූමිය අමතක කරන්නට හෝ ලේ විලක් කරන්නට එපා යැයි සියලු දෙනාගෙන් ඉල්ලීමක් ද කළේය. නිදහස තිබෙන විට ‍ප්‍රතිඵල හොඳ වන බව පැවසූ ජනාධිපතිවරයා උතුරේ දරුවන් විභාගවලින් වැඩිම ප්‍රතිඵල ලබා ගත්තේ ඒ අනුව බවත් ප්‍රකාශ කළේය. අධ්‍යාපන ඇමැති බන්දුල ගුණවර්ධන, නියෝජ්‍ය ඇමැති මොහාන් ලාල් ග්‍රේරු, පාර්ලිමේන්තු මන්ත්‍රී ඩී. එම්. ස්වාමිනාදන් මහත්වරුන් සහ හින්දු කාන්තා විද්‍යාලයේ විදුහල්පතිනි ලුතිනන් කර්නල් කෝදෙයි නගුලරාජා මහත්මිය ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n14012415</link>
    <topic>මින්නානේ දී ලොරි-ජීප් ගැටෙයි</topic>
    <author>නිමල් රාජපක්ෂ සහ ඇහැළියගොඩ සමූහ</author>
    <content>රත්නපුර, මින්නාන ප්‍රදේශයේ 66 කණුව අසල දී ලොරි රථයක් හා ජීප් රථයක් එකිනෙක හැපීමෙන් ජීප් රථයේ ගමන් කළ මගීන් දෙදෙනකු මියගොස් ඇති අතර 14 දෙනකු තුවාල ලබා ඇතැයි පොලිස් මාධ්‍ය ප්‍රකාශක ‍ජ්‍යෙෂ්ඨ පොලිස් අධිකාරී අජිත් රෝහණ මහතා පවසයි.සිද්ධිය වී ඇත්තේ ‍ඊයේ (23) සවස 5ට පමණය.මංගල උත්සවයකට සහභාගීවුණු පිරිසක් රැගත් ජීප් රථය අවිස්සාවේල්ල ප්‍රදේශයේ සිට ඇහැලියගොඩ දෙසට අධික වේගයෙන් ගමන් කරද්දී පෙරළීගොස් ඉදිරියෙන් පැමිණි ලොරි රථයක හැපී තිබේ.එහිදී ජීප් රථයේ පැමිණි පිරිස බරපතළ තුවාල ලබා ප්‍රතිකාර සඳහා රත්නපුර රෝහලට ඇතුළු කොට තිබේ.රෝහලේදී ජීප් රථයේ ගමන් කළ මිනුවන්ගොඩ හා වේයන්ගොඩ ප්‍රදේශයේ පිරිමි අයවලුන් දෙදෙනකු මියගොස් ඇතැයිද අජිත් රෝහණ මහතා පවසයි.සිද්ධිය පිළිබඳ රත්නපුර පොලිසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n14012416</link>
    <topic>අමෙරිකානු ඩොලර් ට්‍රිලියන 67 ක් 2013 වසරේ දී හිමිකර ගත්තා</topic>
    <author>ස්වර්ණා විජේකෝන්, සුභාෂිණී සේනානායක සහ නුවන් කොඩිකාර</author>
    <content>රටේ ආර්ථිකය ගැන කවුරු මොනව කිව්වත් දළ ජාතික නිෂ්පාදනයෙන් අත්කරගත් ලොකුම වත්කම 2013 වසරේ දී හිමිකරගෙන ඇති බවත් එය අමෙරිකානු ඩොලර් ට්‍රිලියන 67 ක් වන අතර දැනට කරන සංවර්ධනය ඉදිරියට ගෙන යමින් 2016 වසර වන විට එය ට්‍රිලියන සියයක් දක්වා වර්ධනය කරගැනීම රජයේ අරමුණ බව ජාත්‍යන්තර මූල්‍ය සහයෝගිතාව පිළිබඳ ජ්‍යෙෂ්ඨ ඇමැති හා නියෝජ්‍ය මුදල් ඇමැති ආචාර්ය සරත් අමුණුගම මහතා පැවැසීය.නිදහසින් පසු දළ දේශීය නිෂ්පාදනයේවත්කම ඉහළම අගයක් ලැබුවේ 2013 වසරේ බවත් එය 2007 වසරේ දී අමෙරිකානු ඩොලර් ට්‍රිලියන 32.4 ක් වූ අතර එතැන් සිට ක්‍රමිකව වත්කමේ අගය ඉහළ ගිය බව ඊයේ (23) පාර්ලිමේන්තුවේ දී ප්‍රකාශ කළ ඇමැතිවරයා රජය අනුගමනය කරන ආර්ථික පිළිවෙත මේ ජයග්‍රහණයට හේතුව බව පෙන්වා දුන්නේය.රාජ්‍ය ණය සම්බන්ධයෙන් විපක්ෂය වැරදි මත ප්‍රකාශ කළත් දළ දේශීය නිෂ්පාදනයේ වර්ධනය ඉවහල් වීමෙන් ණය අනුපාතය අඩුකරගැනීමට හැකිවී ඇති බවත් එය 2016 වසර වන විට සියයට 70 දක්වා අඩුකරගැනීමට සැලසුම් කර ඇති බවත් හෙතෙම කීවේය. ජීවන වියදම පිළිබඳ එක්සත් ජාතික පක්ෂය ගෙන ආ සභාව කල්තැබීමේ අවස්ථාවේ විවාදයට එක්වෙමින් එසේ කී ඇමැතිවරයා විපක්ෂය රටේ සංවර්ධන සංඛ්‍යා ලේඛන වැරදි බවට කරන චෝදනා ප්‍රතික්ෂේප කළේය.ඒ පිළිබඳ තහවුරු කිරීමට හේතු සාධක ඉදිරිපත් නොකරන විපක්ෂය විනය පරික්ෂණයට ලක් වූ පුද්ගලයකුගේ ප්‍රකාශයක කොටසක් ඉදිරිපත් කරන බවත් සංවර්ධන සංඛ්‍යා ලේඛන වෙනස් කිරීමේ අවශ්‍යතාවක් රජයට නැතැයි පෙන්වා දුන්නේය.මත්තල ගුවන් තොටුපළට ලෝක සංචාරක ව්‍යාපාරයේ නියෝජිතයන්ගේ අවධානය යොමුවී ඇති බවත් ඊජිප්තුවේ සංචාරක ව්‍යාපාරය කඩාවැටීම නිසා එහි ගිය සංචාරකයන් ශ්‍රී ලංකාවට රැගෙන ඒමට එකඟ වී ඇති බවත් ඒ අනුව සතියකට ගුවන් යානා හයක් මත්තලට රැගෙන ඒමට සාකච්ඡා කර ඇති බවත් ඇමැතිවරයා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n14012417</link>
    <topic>රුසියානුවාගේ පොකට්ටුවට විද්ද සැකකරු අත්අඩංගුවට</topic>
    <author>නිමල් රාජපක්ෂ</author>
    <content>සංචාරකයකුගේ මුදල් පසුම්බිය සොරාගත් සැකකරුවකු කොටුව දුම්රිය ආරක්ෂක නිලධාරීන් ඊයේ (23) සවස අත්අඩංගුවට ගෙන ඇත.සවස 4.20ට පමණ මෙම සිද්ධිය සිදුවී ඇත.කොටුව දුම්රිය ස්ථානයෙන් පස්වරු 4.35 නුවර බලා ධාවනය වීමට නියමිත දුම්රියට ගොඩවූ රුසියන් ජාතිකයකුගේ මුදල් පසුම්බිය සැකකරු සොරාගෙන ඇත.ඒ මොහොතේ විදේශකයා කෑගසමින් සැකකරු සමඟ‍ පොරබදා තිබේ. එහිදී මගීන්ද පැන සැකකරුට පහරදෙද්දී දුම්රිය ආරක්ෂක නිලධාරීන්ද එම ස්ථානයට ගොස් සැකකරු අත්අඩංගුවට ගෙන ඇත.සොරාගත් මුදල් පසුම්බිය දුම්රියෙන් පිටතට විසිකර තිබී සංචාරකයාට ලබාදීමට දුම්රිය ආරක්ෂක නිලධාරීන් සමත්වී ඇත.නිට්ටඹුව, රන්පොකුණගම නිවාස සංකීර්ණයේ පදිංචි මෙම සැකකරු දුම්රිය ආරක්ෂක නිලධාරීන් කොටුව පොලිසිය වෙත බාරදී ඇත.කොටුව ‍දුම්රිය ආරක්ෂක සේවා අධිකාරී සේනක ජයසේන මහතාගේ උපදෙස් මත ආරක්ෂක ඉලේසිංහ හා සමන් කීර්ති මෙම වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n14012418</link>
    <topic>වාස් යළි රිමාන්ඩ්</topic>
    <author>රෝෂන් තුෂාර</author>
    <content>අපරාධ පරීක්ෂණ දෙපාර්තමේන්තුවේ සහකාර පොලිස් අධිකාරි ශානි අබේසේකර මහතාට හා පොලිස් නිලධාරීන් තිදෙනකුට තර්ජනය කර රාජකාරියට බාධා කිරීම සම්බන්ධයෙන් බන්ධානාගාර ගතව සිටින හිටපු නියෝජ්‍ය පොලිස්පති වාස් ගුණවර්ධන මහතා මාර්තු 31 දක්වා තවදුරටත් රක්ෂිත බන්ධනාගාර ගත කිරීමට කොළඹ මහාධිකරණය ඊයේ(23) නියෝග කළේය.පැමිණිල්ල වෙනුවෙන් පෙනීසිටි රජයේ නීතිඥ චමින්ද අතුකෝරල මහතා ඉදිරිපත් කළ කරුණු සළකා බැලීමෙන් පසුව කොළඹ මහාධිකරණ විනිසුරු අයිරාංගනී පෙරේරා මහත්මිය මේ නියෝගය කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n14012419</link>
    <topic>ළමා හා කාන්තා හිංසන පිටුදැක සදාචාර සමාජයක් බිහි කරමු</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>ළමා හා කාන්තා හිංසන පිටුදැකීමත්, සදාචාර සංවර්ධනයත් සමාන්තරව සිදුවිය යුතු බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පවසයි.ඒ සඳහා මහින්ද චින්තනයේ ඉදිරි දැක්මෙහි පුළුල් වැඩපිළිවෙළක් ක්‍රියාත්මක කෙරෙන බවත් මෙරට ළමා හා කාන්තා හිංසන අවම කිරීම සඳහා රාජ්‍ය මැදිහත්වීම ලබා දීම සඳහා අමාත්‍යාංශය උපරිම උත්සාහයක් ගන්නා බවත් ඇමැතිවරයා ප්‍රකාශ කරයි. දිස්ත්‍රික් හා ප්‍රාදේශීය ලේකම් කාර්යාලයන්හි දරුවන් හා කාන්තාවන් පිළිබඳ නිවැරදි දත්ත, තොරතුරු එක්රැස් කර ඔවුන්ට සහන සැලසීමේ වගකීම අමාත්‍යාංශයට පැවරී ඇති බව ද හෙතෙම පවසයි.ඇමැතිවරයා මේ අදහස් පළ කළේ ඉකුත් දිනයන්හි දී හෙක්ටර් කොබ්බෑකඩුව ගොවි කටයුතු පර්යේෂණ ආයතනයේ දී ආරම්භ වූ දිස්ත්‍රික් වනිතා සංවර්ධන නිලධාරීන් සඳහා පවත්වන ලද දෙදින පුහුණු වැඩමුළුවේ සමාරම්භක දින උත්සවයේදීය. ළමා සංවර්ධන හා කාන්තා කටයුතු අමාත්‍යාංශය පිහිටුවන ලද දිනයේ සිට මේ දක්වා කළ සේවාවන් පිළිබඳව සහ ඒ හරහා ලබා ගත් යහපත් ප්‍රතිඵල පිළිබඳව විධිමත් පසුවිපරමක් අත්‍යාවශ්‍ය බව ළමා සංවර්ධන හා කාන්තා කටයුතු ඇමැතිවරයා සඳහන් කරයි.යුද සමයේ මෙන්ම ඊට පසුවත් ඇතැම් රාජ්‍ය නොවන සංවිධාන විවිධ පටු අරමුණු වෙනුවෙන් විශේෂයෙන් උතුරු නැගෙනහිර දරුවන් හා කාන්තාවන් පිළිබඳව වැරදි දත්ත, තොරතුරු ජාත්‍යන්තරයට ගෙන ගොස් මෙරටට බලපෑම් ඇති කරමින් පවතින බව ද කියයි. නමුත් අද අපේ රටේ සියළුම ප්‍රාදේශිය ලේකම් කාර්යාලවල ළමා හා කාන්තා සංවර්ධන ඒකක පිහිටුවා නිවැරදි දත්ත, තොරතුරු එකතු කර එකම පද්ධතියක් අමාත්‍යාංශය තුළ පවත්වා ගෙන යාමට කටයුතු කර තිබෙන බවත් වැඩිදුරටත් අදහස් දක්වමින් හෙතෙම සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n14012420</link>
    <topic>ආණ්ඩුව විවේචනය කිරීමට ජවිපෙට අයිතියක් නෑ</topic>
    <author>අනුර ප්‍රේමලාල්</author>
    <content>වත්මන් ආණ්ඩුව විවේචනය කිරීමට ජනතා විමුක්ති‍ පෙරමුණට හා සරත් ෆොන්සේකා‍ට සදාචාරාත්මක අයිතියක් නැතැයි නව සම සමාජ පක්ෂයේ ප්‍රධාන ලේකම් ආචාර්ය වික්‍රමබාහු කරුණාරත්න මහතා ප්‍රකාශ කරයි.ඒ මහතා මේ බව ප්‍රකාශ කළේ ඉකුත්දා (23) එම පක්ෂ කාර්යාලයේ පැවැති මාධ්‍ය හමුවක දී ය. එහි දී වැඩි දුරටත් කතා කළ ප්‍රධාන ලේකම් වරයා-මෙවර දකුණු සහ බස්නාහිර පළාත් සභා මැතිවරණයේ දී නව සම සමාජ පක්ෂය එක්සත් සමාජවාදී පක්ෂයත් සමඟ එක්ව තරග කිරීමට දැනට තීරණය කර තිබෙන බව පැවැසීය.තමා කොළඹ දිස්ත්‍රික්කයෙන් තරග කරන අතර අනෙකුත් දිස්ත්‍රික්ක සඳහා දැනටමත් නායකයන් පත් කොට ඇතැයි දැනුම් දුන්නේය.වත්මන් ආණ්ඩුවට පිළිතුරු දීමට එක්සත් ජාතික පක්ෂයට කොන්දක් නැති බව ද ඒ මහතා මෙහි දී විස්තර කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n14012421</link>
    <topic>සැමියගේ හොර අල්ලන්නට ගිය දින කකුල කාපි මාපිලයෙක් පැන පැන</topic>
    <author>- තෙන්නකෝන් කුලසේකර</author>
    <content>ගොවි ගම්මානයක වෙළඳ සලක් පවත්වා ගෙන යන තිස් දෙහැවිරිදි පුද්ගලයෙකි.දියුණුවේ පියවර තබමින් සිටින මේ එක් දරු පියා උදේ පාන්දර නිවසින් පිටත් වී වෙළඳ සලට ගොස් ආපසු නිවසට එන විට රාත්‍රී අට පසුවෙයි.මේ අතරතුර දරුවා සමග නිවසේ තනිවන විසිහය හැවිරිදි රූමත් බිරිය දරුවා සමඟ ඉඳහිට සැමියාගේ වෙළඳ සැලට ගොස් ආපසු පැමිණීම සිරිතක් කැර ගෙන තිබිණි.සැමියා ගැන රහසක් ඇයට අසන්නට ලැබු‍‍‍ණේ මෙසේ යන එන අතරවාරයේය.තමාගේ සැමියා වෙළඳ සැල අසල පදිංචි වැන්දඹු කාන්තාවක් සමග අනියම් සම්බන්ධයක් පවත්වන බව බිරිඳගේ මිතුරියක් ඇයට පැවසුවාය.මේ ආරංචිය මත සැමියා පිළිබඳ විපරමෙන් සිටි බිරිඳ පසුගිය දිනෙක රාත්‍රී 8.00 ට පමණ වැන්දඹු කාන්තාවගේ නිවස අසල වන වදුලකට වී ඇන තියාගෙන සිටියාය.තම සැමියා දැන් දැන් ඒවි යැයි හොරෙන් මග බලා ගෙන සිටි බිරිඳගේ පාදයකට සර්පයකු දෂ්ට කළ අතර භීතියට පත් ඇය විලාප තබා කෑගසන්නට වූවාය.නිවස අසල කළුවරේ කෑගසන්නේ කවුදැයි වැන්දඹු කාන්තාව විපරම් කර බලද්දී, ඒ මුදලාලිගේ බිරිඳ බව දැක පුදුමයට පත්ව, “අනේ නංගියේ උඹ මොකද මෙතැන ලැගගෙන කෑගසන්නේ” යැයි විමසුවාය.සර්පයා දෂ්ට කිරීමෙන් ඇති වූ තුවාය දුටු වැන්දඹු කාන්තාව විදුලි පන්දම දල්වා අවට පරික්ෂා කරද්දී දුටුවේ මාපිලෙකි.වහා ම ඌ මරා දැමූ වැන්දඹු කාන්තාව ඉන්පසුව මුදලාලිගේ බිරිඳ වත්තන් කරගෙන වෙඳඳ සැලට ගොස් මුදලාලිට ඇය බාර දුන්නාය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n14012422</link>
    <topic>ජාතික සිනමාව නවීන තාක්ෂණයෙන් හැඩ කිරීමට සියල්ල සූදානම්</topic>
    <author># අනුර ප්‍රේමලාල්</author>
    <content>ජාතික සිනමාව නවීන තාක්ෂණයෙන් පෝෂණය කිරීමට අවශ්‍ය පනත් සංශෝධන හා අනෙකුත් කාර්යයන් සියල්ල මේ වන විට සූදානම් බව ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ල මහතා ප්‍රකාශ කළේය.ඇමැතිවරයා මේ බව ප්‍රකාශ කළේ ඉකුත්දා (21) ශ්‍රී ලංකා ජාතික චිත්‍රපට සංස්ථා පරිශ්‍රයේ පිහිටි තරංගනී සිනමා ශාලාවේ පැවැති ජාතික සිනමාවට වසර හැට හතක් හා ශ්‍රී ලංකා ජාතික චිත්‍රපට සංස්ථාවට වසර හතළිස් දෙකක් පිරීමේ සංවත්සරික උත්සවය අමතමින්ය.එහිදි රඹුක්වැල්ල මහතා මෙසේද කීය. වසර 1972දී හිටපු අගමැතිනි සිරිමා ආර්. ඩි. බණ්ඩාරනායක මැතිනිය එදා ශ්‍රී ලංකා ජාතික චිත්‍රපට සංස්ථාව බිහිකිරීමට ගත් විශිෂ්ට තීරණය වෙනුවෙන් එතුමියව කවුරුත් ගෞරවනීය ලෙස සිහිපත් කරන අතර වසර 2005දී බලයට පත් විගස ජනාධිපති මහින්ද රාජපක්ෂ මහතා නව ලොව තාක්ෂණයෙන් ජාතික සිනමාව පෝෂණය කිරීමට අවශ්‍ය පිඹුරුපත් සකස් කළේය.මෙහි ප්‍රතිඵල තව මාස හයකින් ලැබෙන අතර මේ කාර්ය උද්ඝෝෂණය කළ නිසා හෝ පෙළපාලි ගිය නිසා සිදුවූ දෙයක් නොවෙයි. ඇතැම් වෘත්තීය සමිති තම ඉල්ලීම් ලබන්න සූදානම් වෙමින් තිබෙන බව දැනගෙන විරෝධතා දක්වලා ඉල්ලීම් ලැබුණාම ප්‍රකාශ කරනවා ඒ අය නිසයි ලබුණේ කියලා. එබැවින් සිනමාව සම්බන්ධයෙන් උද්ඝෝෂණ පවත්වන්න අවශ්‍ය නැහැ. ජනාධිපති මහින්ද රාජපක්ෂ මහතා කලාවේ සුහදශීලි මිත්‍රයෙක් හැටියට ඊට අවශ්‍ය කටයුතු ඉටුකර දෙමින් සිටිනවා.මුලින්ම අපේ කලාපයේ ජාතික සිනමාව ප්‍රචලිත කිරීම රජයේ අරමුණයි. එදා සිනමාව විවිධ උස් පහත්වීම් සිදුවෙමින් ස්වර්ණමය යුග පසු කරමින් මේ ගමන ඇවිත් තිබෙනවා. හැත්තෑව දසකයේ එක් වසරකදී චිත්‍රපට ශාලා තුළට මිලියන හැත්තෑ හතරක් සිනමාව නැරඹීම සඳහා ගොස් ඇත. ඉන් පැහැදිලි වනුයේ එක් පවුලකින් සිවුදෙනකු චිත්‍රපටි බැලීමට ගොස් තිබෙන බවයි.එහෙත් රූපවාහිනිය පැමිණීම, වසර 1983දී ත්‍රස්තවාදි කලබල හා 1988 සහ 89 කාල සමයේ භීෂණය ඇතිවීම යන කරුණු මත සිනමාව පසුබෑමට ලක්වුණා. එක් කාලයකදි චිත්‍රපටයක් පෙන්වීමට වසර දෙක තුනක් පෝලිමේ සිටින්න සිදුවුණා. ඇතැම් දෙබස් යල් පැන ගිය අවස්ථා ද පැවැති අතර මේ සියලු කරුණු වෙනස්වෙලා සිනමාව නූතන ලෝකයේ අලුත් ගමනක් යෑමේ අවශ්‍යතාවක් මතුවුණා.මේ සම්බන්ධයෙන් යම් යම් වකවානුවල තිබු උනන්දුව මදි බව අපි පිළිගත යුතුයි. වසර 2005 වන විට සිනමාව හොඳටම පසුබෑමට ලක්වෙලා ඊට හේතුව ඇතැම පාලකයින් ගෙන තිබු වැරැදි තීන්දු තීරණයි. එම වසරින් පසු බලයට පත් ජනාධිපති මහින්ද රාජපක්ෂ මහතා මේ සම්බන්ධව උනන්දු වෙමින් අදාළ පාර්ශ්ව සමඟ සාකච්ඡා පවත්වමින් ගත් ඇතැම් තීන්දුවල ප්‍රතිඵල පෙනෙන මානයක අපි සිටිනවා.ඇතැම් පිරිස් මේ සම්බන්ධයෙන් විරෝධතා දැක්වූවත් ඒගැන අපිව දැනුවත් නොකිරීම කනගාටුයි. ජනාධිපති මහින්ද රාජපක්ෂ මහතාගේ පූර්ණ ආශිර්වාදය මත අපි සිනමාව නව මගකට යොමු කිරීමට සියල්ල සූදානම්. ඒ වෙනුවෙන් අපි සියලු දෙනා එක්ව වැඩ කරමු.ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත් මහතා- සිනමා නිර්මාණ , සිනමාශාලා, ප්‍රේක්ෂක රුචිය, පෞද්ගලික බවත් මේ කර්මාන්තයේ නියාමන කිරීමේ කාර්යයට පමණක් රජයට මැදිහත් වීමට සිදුවන බවත් පෙන්වා දුන්නේය.ශ්‍රී ලංකා ජාතික චිත්‍රපට සංස්ථාවේ සභාපති නීතිඥ අශෝක සේරසිංහ මහතා-රාජ්‍ය නොවන සංවිධාන සමඟ එක්ව කටයුතු කරන එක්තරා චිත්‍රපට අධ්‍යක්ෂවරයකු යම් සඟරාවකට ප්‍රකාශ කර තිබුණා සිනමාව ඉවරයි. මේ රජය සිනමාවේ සතුරෙක් වෙලා,අපට නිර්මාණය කරන්න බැහැ කියලා. ඒ පුද්ගලයාට පෙනෙන්නේ නැද්ද අද මේ රජය සිනමා කර්මාන්තයට ලබාදි තිබෙන බදු සහන. සිනමවේ ඉදිරි ගමනක් යෑම සඳහා තිබෙන වැඩපිළිවෙළ නොදන්නා මෙන් මෙවැනි ප්‍රකාශ කිරීම කුහකකමක්.ඒ අය මේ ටික හොඳින් අසා ගත යුතුයි. සිනමාශාලා පොළවට සමතලා වීම, කාමරැල්ල අවසන් කිරීම, සිනමාව, පෞද්ගලික කිරීම නතර කළේ ජනාධිපති මහින්ද රාජපක්ෂ මහතා බව.‍චිත්‍රපට සංවර්ධන කටයුතු පිළිබඳ ජනාධිපති උපදේශක රංගන ශිල්පි රවින්ද්‍ර රන්දෙණිය මහතා- සිරිමාවෝ මැතිනියගෙන් පසු සිනමාවේ සංවර්ධනයට කටයුතු කළේ ජනාධිපති මහින්ද රාජපක්ෂ මහතායි. එදා සංස්ථාවේ බෙදා හැරීමේ කටයුතු පෞද්ගලික අංශයට ලබා දීමේදී ‍චිත්‍රපට අධ්‍යක්ෂ කේ. ඒ. ඩබ්ලිව්. පෙරේරා මහතාත් තමාත් ඊට විරෝධය පෑ ආකරය සිහිපත් කළා.මෙහිදි සිනමා විචාරක අජිත් ගලප්පත්ති මහතා විසින් ලියන ලද 'හතළිස් හතේ බී.ඒ.ඩබ්ලිව්. සිනමා මෙහෙයුම' ග්‍රන්ථය ඇමැති කෙහෙළිය රඹුක්වැල්ල මහතාට සහ පැමිණි සිටි අමුත්තන්ට පිරිනැමුවේය.එමෙන්ම ප්‍රවීණ රංගන ශිල්පි බොනිපස් ප්‍රනාන්දු මහතාට විශේෂ උපහාරයක් පිදීම ද කාර්මික ශිල්පීන් පහළොස් දෙනකු වීශ්‍රාම වැටුප් ක්‍රමවේදයට ඇතුළත් කර ගැනීම ද සිදුවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n14012423</link>
    <topic>ප්‍රමිතියක් නැති බෙහෙත් විකුණූ  වෙළෙඳුන්ගෙන් ලක්ෂ 5ක දඩ මුදල් රජයට</topic>
    <author># සන්ධ්‍යා කරුණාරත්න</author>
    <content>නිසි ප්‍රමිතියෙන් තොර ඖෂධ අලෙවි කළ පුද්ගලයන්ගෙන් රුපියල් හාර ලක්ෂ හැට නව දහසක දඩ මුදලක් අය කර ගැනීමට ජාතික ඖෂධ අධිකාරිය පියවර ගෙන ඇත.පසුගිය වසරේදී කළ වැටලීම්වලදී මේ දඩ මුදල් අය කර ගත් බව ජාතික ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතා පවසයි.මීට අමතරව නිසි ප්‍රමිතියෙන් තොර විලවුන් ද්‍රව්‍ය හා ශල්‍ය, වෛද්‍ය උපකරණ සම්බන්ධයෙන් කළ වැටලීම්වලදී රුපියල් අනූදහසක දඩ මුදලක් ද අය කර ගත් බව ඔහු ප්‍රකාශ කළේය.නිසි ප්‍රමිතියෙන් තොර ඖෂධ අලෙවි කළ පුද්ගලයන් 40කට එරෙහිව නඩු පැවරීමෙන් පසුව මේ දඩ මුදල් අය කර ගැනීමට ජාතික ඖෂධ අධිකාරිය පියවර ගෙන ඇත.පසුගිය වසරේදී රට පුරා හදිසි වැටලීම් 195ක් සිදු කර ඇති අතර සාමාන්‍ය පරීක්ෂා කිරීම් 1165 ක් ද සිදු කර තිබේ.ඖෂධ ලියාපදිංචිය, ආනයනකරුවන්, නිෂ්පාදකයන්, බෙදා හරින්නන්, ප්‍රවාහනය කරන්නන්, සිල්ලර වෙළෙන්ඳන් වෙනුවෙන් බලපත්‍ර නිකුත් කිරීම, ආනයනය කරනු ලබන හා මෙරට නිෂ්පාදනය කරන ඖෂධ, විලවුන් උපකරණවල ගුණාත්මකභාවය, ආරක්ෂිත බව, මනා ක්‍රියාකාරිත්වය සහතික කිරීම සඳහා අවශ්‍ය ක්‍රියාමාර්ග ගැනීමට ‍ජාතික ඖෂධ අධිකාරියට පැවරී තිබේ.මහජනතාවට ගුණාත්මක ඖෂධ, විලවුන්, ශල්‍ය, වෛද්‍ය උපකරණ ලබාදීම මේ වැටලීම්වල අරමුණ බව ද හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=n14012424</link>
    <topic>විසැඳුම් සොයා උතුරේ ධීවර නියෝජිතයෝ 27දා ඉන්දියාවට</topic>
    <author>බුද්ධිකා ඉඹුලාන</author>
    <content>ඉන්දීය ධීවරයන් උතුරේ මත්ස්‍ය සම්පත කොල්ල කෑමේ ධීවර ගැටලුවට ස්ථිරසාර විසැඳුමක් සෙවීම සඳහා වූ විශේෂ සාකච්ඡා සඳහා සහභාගී වීමට උතුරු-නැ‍ඟෙනහිර සහ පුත්තලම් දිස්ත්‍රික්කය නියෝජනය කරන ධීවර නියෝජිතයන් කණ්ඩායමක් මෙම 27දා නවදිල්ලි නුවර බලා යෑමට නියමිතය.එහිදී මෙම පිරිස ඉන්දීය ධීවර සංවිධාන සාමාජිකයන් සමඟ අදාළ ගැටලුව පිළිබඳව විශේෂ සාකච්ඡා පවත්වනු ඇත.විශේෂයෙන්ම යුද්ධය අවසන් වීමත් සමඟම යළි හිස ඔසවන උතුරේ ධීවර කර්මාන්තයට, ඉන්දීය ධීවරයන් නිසා එල්ල වී ඇති බලපෑම් පිළිබඳව මෙම ධීවර නියෝජිතයින් සාකච්ඡා කිරීමට නියමිතය.මෙයට පෙර ඉන්දු-ලංකා ධීවර ගැටලු සඳහා විසැඳුම් ලබා ගැනීමේ අරමුණෙන් ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා ඇතුළු දූත පිරිස පැවැත් වූ සාකච්ඡාවලට ද යාපනය, කිලිනොච්චිය, මන්නාරම හා මුලතිව් දිස්ත්‍රික්කවල ධීවර සංවිධානවල නියෝජිතයෝ ද එක්වූහ.එහිදී මෙම ධීවර සාමාජිකයන් තමිල්නාඩු ධීවරයන්ගේ මෙම විනාශකාරී පන්න ක්‍රම නිසා තමන් පත්ව සිටින අසරණබව ගැන දීර්ඝ වශයෙන් කරුණු පැහැදිලි කර ඇත.මෙයට අමතරව ඉන්දු-ශ්‍රී ලංකා ධීවර ගැටලුවට කාලීන විසැඳුම් සෙවීමට පත් කළ සය පුද්ගල කමිටුවේ දෙවන රැස්වීම පෙබරවාරි මාසයේදී පැවැත් වීමට නියමිතව තිබේ.තමිල්නාඩුවේ සහ අන්ද්‍රා ප්‍රදේශයේ රඳවා සිටින අපේ සියලුම ධීවර කාර්මිකයන් ද, ධීවර යාත්‍රා ද, මෙරට සිටින ඉන්දීය ධීවරයන් හා සියලුම යාත්‍රා ද නිදහස් කිරීම ඉදිරි දින කිහිපයඇතුළතදී මුළුමනින්ම නිමවන බව ධීවර ඇමැති වෛද්‍ය රාජිත සේනාරත්න මහතා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=r1401241</link>
    <topic>හම්බේගමුව මහ කැලයේ සරුවට වැඩුණු රුපියල් ලක්ෂ 60ක ගංජා හේන් 3ක්</topic>
    <author>ඡායාරූපය</author>
    <content>හම්බේගමුව ප්‍රදේශයේ රක්ෂිතයක දී රුපියල් ලක්ෂ හැටකට වැඩි වටිනාකමක් ඇති ගංජා හේන් තුනක් වැටලූ කොළඹ සුරා බදු මත්ද්‍රව්‍ය නාශක වැටලීම් අංශය එම ගංජා වගාවන් ගිනි තබා විනාශ කර දැමීය.අක්කර තුනකට වැඩි ගංජා වගාවන් වටලද්දී සැකකරුවන් පළාගොස් තිබූ බව සුරාබදු නිලධාරීහු කියති.පෙරේදා 22 අලුයම වැටලීම් නිලධාරීන් කණ්ඩායම් දෙකක් ලෙස හම්බේගමුව ඩෝසර් කැලේ රක්ෂිතයට ඇතුළු වී වැටලීම් කළහ.වැටලීම් සිදුකිරීමට කැලෑව තුළට කිලෝමීටර් පහකට වැඩි දුරක් පා ගමනින් යෑමට සිදුවූ බවත් එක් ගංජා හේනක සිට අනෙක් ගංජා හේනට ද කිලෝමීටර් තුනක පමණ දුරක් පැවති බවත් නිලධාරීහු කියති.මෙම ගංජා වගාවන් සරුවට වැඩී තිබුණි. ඒවා රැගෙන ඒම දුෂ්කර වූ නිසා ගිනි තබා විනාශ කළ බව නිලධාරීහු පවසති. සුරා බදු කොමසාරිස් ජෙනරාල් හසන්ත හපුආරච්චි මහතාගේ උපදෙස් මත වැටලීම සිදුකෙරුණි. සුරා බදු පරීක්ෂකවරුන් වන තිලක් දිසානායක, සංජය නිශාන්ත, ජානක ඩයස්, සුරා බදු නියාමකයින් වන අමරනාත් රත්නායක, උපතිස්ස, බණ්ඩාර, වික්‍රමරත්න, නලීන් ප්‍රියදර්ශන, චමින්ද හා දිල්රුක් යන මහත්වරුන් වැටලීමට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=r1401242</link>
    <topic>විදුලිය සර වැදී අලියෙක් මියගිහින්</topic>
    <author>@ අනුරාධපුර මධයම විශේෂ</author>
    <content>අනුරාධපුර පොලිස් වසමේ මහබුලන්කුලම ප්‍ර දේශයේ නි‍ෙවසක් ආසන්නයට පැමිණි වන අලියකු 22 වනදා රාත්‍රියේ විදුලි සර වැදීමෙන් මිය ගොස් ඇති බව අනුරාධපුර අඩවි ආරක්ෂක නිලධාරී කාර්යාලයේ නලෙධාරීහු පවසති.වයස අවුරුදු 40ක් පමණ වන අඩි 10ක් පමණ උසින් යුතු අලියා පලුගස්වැව උළුක්කුලම, මහ බුලන්කුලම ප්‍ර දේශයේ නි‍ෙවසක් ආසන්නයේම මිය ගොස් සිටියදී අඩවි ආරක්ෂක නලෙධාරීන් සොයා ගත් අතර වන අලියාගේ‍ හොඬයට විදුලි සර වැදීමෙන් මිය ගොස් ඇති බව ඔවුහු පැවසූහ.ප්‍රදේශ වාසීන් පවසන්නේ නිරන්තරයෙන්ම වන අලීන් ප්‍රදේශයේ ගැවසේන බවත් මහ බුලන්කුලම පදිංචි අයකු නිවස වන අලින්ගෙන් බේරා ගැනීම සඳහා අඩි 20ක් පමණ උසින් වත්තේ වැට සීමාවේ විදුලි බුබුළු 10ක් පමණ සවිකර තිබූ බවයි. ඉකුත් 19 වනදාද පණ්ඩුලගම විහාරපාලුගම ප්‍ර දේශයේදී විදුලිසැර වද්දවා වයස අවුරුදු 40ක පමණ අලියෙකු මරා දමා තිබු අතර එම අලියා මරා දැමූ පුද්ගලයාට අධිකරණයෙන් රුපියල් 150000ක දඩයක්ද නියම කෙරුණි. අනුරාධපුර සහකාර වනජීවී අධ්‍යක්ෂ ඩබ්ලිව්.එස්. වේරගම මහතාගේ උපදෙස් මත අනුරාධපුර අඩවි ආරක්ෂක කාර්යාලයේ සහ 419 බීට්ටුවේ නිළධාරීන් සිද්ධීය සම්බන්ධයෙන් පරීක්ෂණ සිදු කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=r1401243</link>
    <topic>ත්‍රිරෝද රියෙන් වෙට්ටු දමා පුද්ගලයකුගේ කකුල කඩා පැන ගිය සැකකරු අල්ලයි</topic>
    <author>ඇඹිලිපිටිය සංචාරකඩබ්ලිව්. විදානපතිරණ</author>
    <content>ඇඹිලිපිටිය වැව්ආසිරිගම ප්‍රදේශයේදී ත්‍රිරෝද රථ රියැදුරකු වෙට්ටු දමමින් ධාවනය කළ ත්‍රිරෝද රථයෙන් ඇඹිලිපිටිය නව නගරයේ පදිංචි පුද්ගලයකු හප්පා බරපතළ තුවාල සිදුකර සැඟවී සිට ඇඹිලිපිටිය පොලිසියට ලැබුණු ඔත්තුවකට අනුව සැකකරු 22 දින අත්අඩංගුවට ගැනීමට යාමේදී ඔහු චන්ද්‍රිකා වැවට පැන පීනා පලා යාමට උත්සාහ ගැනීමේදී පොලිස් නිලධාරීන් කීප දෙනෙකු ද පීනා ගොස් අත්අඩංගුවට ගෙන තිබේ.සැකකරු ඇඹිලිපිටිය වැව්ආසිරිගම ප්‍රදේශයේ පදිංචි අයෙකි. ඔහු වෙට්ටු දමන රියැදුරකු බවත්, එම සැකකරු පසුගිය 10 දින රාත්‍රී ඇඹිලිපිටිය නව නගරයේ පදිංචි දිනකර සමාජ සේවා ආයතනයේ සභාපති ශාන්ත ඇලෙක්සැන්ඩර් රත්නායක මහතා යතුරුපැදියෙන් තම නිවෙසට යමින් සිටියදී සැකකරු ත්‍රිරෝද රථය රෝද දෙකෙන් ධාවනය කර ඉදිරියට ආ බවත්, එයට යටවූ ශාන්ත රත්නායක මහතා බරපතළ තුවාල ලබා ඔහුගේ කකුල තුනට කැඩී ඇති බවත්, මේ වන විට ඇඹිලිපිටිය ‍මූලික රෝහලේ නේවාසිකව ප්‍රතිකාර ගන්නා බවත්, ඔහුගේ බිරිය ද තුවාල ලබා මේ වන විට ද ප්‍රතිකාර ගන්නා බවත් පරීක්ෂණවලදී හෙළිවී ඇත.සැකකාර රියැදුරා සිද්ධියෙන් පසු පොලිසිය මඟහරිමින් ත්‍රිවිල් රථය ද සඟවා තබා ඇති අතර 22 සවස පොලිසියට ලැබුණු ඔත්තුවකට අනුව ඔහු අත්අඩංගුවට ගැනීම සඳහා ඇඹිලිපිටිය පොලිසියේ රථවාහන අංශයේ ස්ථානාධිපති උ. පො. ප. ඩබ්ලිව්. එච්. ජයසේන මහතා ඇතුළු කණ්ඩායමක් එම ස්ථානයට යාමත් සමඟ සැකකරු චන්ද්‍රිකාවැවට පැන පීනා යාමට උත්සාහ ගැනීමේදී පොලිස් නිලධාරීන් කීප දෙනෙකුම පීනා ගොස් සැකකරුවා අත්අඩංගුවට ගෙන ඇත.‍සැකකරු සමඟ ත්‍රිරෝද රථය ඇඹිලිපිටිය අතිරේක මහේස්ත්‍රාත් අධිකරණය වෙත ඉදිරිපත් කිරීමට නියමිතය.සිද්ධිය පිළිබඳ ඇඹිලිපිටිය මූලස්ථාන පොලිසියේ රථවාහන අංශයේ ස්ථානාධිපති උ. පො. ප. ඩබ්ලිව්. එච්. ජයසේන මහතා ඇතුළු කණ්ඩායමක් වැඩිදුරටත් පරීක්ෂණ කටයුතු සිදුකරති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=r1401244</link>
    <topic>අනාථ අලින්ට ඇත්ගොව්වෝ අමානුෂිකව පහර දෙති</topic>
    <author>@ මහියංගන මාපාකඩවැව සමුහඑච් එම් ආර් කරුණාවීර</author>
    <content>පින්නවල අලි අනාතාගාරයේ ඇත්ගොව්වන් අලින්ට අමානුෂික අන්දමින් පහරදෙන බව නැවතත් ඡායා රූප හා විඩියෝ රූපරාමු සහිතවම තහවුරු කර ගැනිමට හැකි වේ. වේදනාව හේතුවෙන් අලියාට සුළු දිය පහ වේ.පහුගිය කාලයේ කෑගල්ල පින්නවල අලි අනාතාගාරයේ අලින් සදහා ඇත්ගොව්වන් අමානුශික අන්දමින් සැලකීම පහර දීම හේතුවෙන් අලින් පිඩාවිදි අවස්ථා ගණනාවක් පසුගිය කාලයේ මාධ්‍ය මගින් අනාවරණය කර තිබිණි.ඒ බව යළි පසක් කරමින් පින්නවල අලි අනාතාගාරයේ අලි නැහැවීම සදහා ගෙන යන මාඔය දී අලියකු හට අමානුශික අන්දමින් ඇත්ගොව්වකු විසින් පහර දෙන අන්දම හා ඒ පහර කෑම හේතුවෙන් අලියාට දරාගත නොහැකි වේදනාවක් ඇති වු අතර ඒ වේදනාව හේතුවෙන් අලියාට සුළු දිය පහවු දර්ශන රෑ ගත කිරිමට හැකිවිය.එහිදී නැහැවීම සදහා ගෙනා අලි ජල ක්‍රිඩා කිරිම සදහා අතහැර දමා සිටි අතර ඇත්ගොව්වන් ගල්තලාවක් මත වාඩි වී සතුටු සාමිචියේ යෙදී සිටියදී ඒ ඇසිල්ලෙන් එක් අලියෙක් මාඔය තරණය කර එගොඩ ගං ඉව්වරට ළගා විය.පසුව ඒ අලියා රැගෙන ඒමට ගිය ඇත්ගොව්වකු අලියාගේ කකුලට අමානුශික අන්දමින් පහර ‍දෙන අතර එය ඉවසා ගත නොහැකිව වේදනාවෙන් මිරිකි අලියාට සුළු දිය පහවී ය.මේ සිදුවීමෙන් අලින් පිළිබද ඇත්ගොව්වන්ගේ විමසිලිමත් බාවය හෙළිවන අතර ඔහුන්ගේ නොසැලිකිලිමත් බාවය හේතුවෙන් අමානුශික අන්දමින් පහර කන්නට අලින්ට සිදුවන බව ඡායා රූප සහිතවම තහවුරු විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=r1401245</link>
    <topic>සුන්දර මාකෙළි දියඇල්ල වැනසෙන දවස අත ළඟයි</topic>
    <author>පාලින්දනුවර විශේෂ මාකෙළියේ සේන</author>
    <content>මාකෙළි දියඇල්ල නරඹන්නට එන ඇතැම් අය එම සුන්දර පරිසරය වනසන බවට ප්‍රදේශවාසීහු පවසති. එබැවින් මාකෙළි දියඇල්ල පවිත්‍රතාව රැකෙන පරිදි වැඩපිළිවෙළක් ක්‍රියාත්මක විය යුතු බවද ඔව්හු ‍ෙපන්වා දෙයි.මාකෙළි දියඇල්ල සුරැකීමේ සංවිධානයේ සභාපති සරණදාස මහතා - මෙතැනට විශාල ජනතාවක් පැමිණෙනවා.දෙස් විදෙස් සංචාරකයෝ සමහර දාට දහසකටත් වඩා මෙතැන ගැවසෙනවා. අඩියක් පුඩියක් ගහලා මෙතැන විනෝද වෙලා යන්න එන සමහරු බීල වෙරිවෙලා ගහ මරා ගන්න කුණුහරුප කියාගෙන කෑ කෝ ගහන එක ඒ තරම් හොඳ නෑ.බෝතල් කුණුකන්දල් තැනින් තැන පසුගිය දවස්වල අප ශ්‍රමදානයක් කළා, මාකෙළිය පොලිසියත් සම්බන්ධ කරගෙන.තැන තැන කුඩු කර දාල තිබුණු බෝතල් අහුලන එක තමයි බැරෑරුම්ම කාරිය‍.මේ ස්ථානය නරඹන්න එන සංචාරකයන්ට මෙතැන පහසුකම් නෑ. බස්නාහිර පළාත් සංචාරක අමාත්‍යාංශයේ අවධානය යොමු විය යුතුයි‍.පාලින්දනුවර ප්‍රාදේශීය සභා මන්ත්‍රී ප්‍රියන්ත බෙල්ලන මහතා - පළාත් සභාවෙ මම කරපු යෝජනාවක් හෙක්ටර් බෙත්මගේ අමාත්‍යතුමා එවකට සංචාරක අමාත්‍යාංශයෙන් මෙතැන සංවර්ධන කටයුතු ගොඩක් සිදු කළා‍. ඉන් එහාට වැඩක් උනේ නෑ. ඒ හදපු ඉදිකිරීම් දැන් දිරාපත් වෙලා. කිසිම සංවර්ධනයක් වෙලා නෑ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=r1401246</link>
    <topic>කළුතර නාගොඩ මහ විදුහලටලක්ෂ 80ක වියදමින් ශ්‍රවණාගාරයක්</topic>
    <author>නාගොඩ විශේෂ එන්.විජේරත්න, දොඩන්ගොඩ විශේෂ දයා විජේරත්න</author>
    <content>හිටපු බ. පළාත් සභා මන්ත්‍රී සුමිත්ලාල් මැන්දිස් මහතාගේ මැදිහත් වීම මත රුපියල් ලක්ෂ 80ක ලෝක බැංකු ආධාර යටතේ නාගොඩ මහා විද්‍යාලයට අවශ්‍යතාවක්ව පැවති ශ්‍රවණාගාරයක් ඉදිකිරීමට කටයුතු කෙරේ.1989 වර්ෂයේදී එවකට පැවැති භීෂණ සමයේදී ඝාතනයට ලක් වූ ශ්‍රී. ලංකා නිදහස් පක්ෂයේ ජ්‍යෙෂ්ඨ උපලේකම් හා කළුතර ආසනයේ සංවිධායක ඉන්ද්‍රපාල අබේවීර සහ කළුතර ආසනයේ සම සංවිධායක විජයලාල් මැන්දිස් මහත්වරුන් සිහිපත් කරමින් මෙම ශ්‍රවණාගාරය ඉදිවනු ඇත.මහාමාර්ග, වරාය හා නාවුක කටයුතු පිළිබඳ ව්‍යාපෘති ඇමැති නිර්මල කොතලාවල, හිටපු බ.ප. මන්ත්‍රී සුමිත් ලාල් මැන්දිස් මහත්වරු ඇතුළු ආරාධිතයන්ගේ සහභාගිත්වයෙන් මෙහි සමරු ඵලකය නිරාවරණය විය.නාගොඩ මහ විද්‍යාලයේ විදුහල්පතිනි ඩබ්ලිව්. ජේ. එල්. රැද්රිගු මහත්මිය, විදුහල්පති ශාස්ත්‍රවේදී දම්බුළුවන සුමංගලහිමියන් ඇතුළු ආචාර්ය මණ්ඩලය, සිසු සිසුවියෝ සහ මවුපියෝද මෙම අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=r1401247</link>
    <topic>දැරිය කෙළසූ කපුවා අල්ලයි</topic>
    <author>@ බුලත්කොහුපිටිය සමුහ-ඩබ්ලිව් රෝහණ</author>
    <content>යටියන්තොට ,අලිවත්ත ප්‍රදේශයේ දී අවුරුදු 15 ක පමණ දැරියක් බරපතළ ලෙස අපයෝජනයට ලක්කළ පුද්ගලයකු යටියන්තොට පොලීසියේ නිලධාරින් විසින් අත්තඩංගුවට ගෙන ඇත.මෙම මස 14 වැන දින එම දැරිය නම මව සමග මවගේ රෝගි තත්වයකට ප්‍රතිකාර ගැනීමට කිතුල්ගල ප්‍රදේශයේ සිට සැකකරුගේ අලිවත්ත ප්‍රදේශයේ දේවාලයට පැමිණ තිෙබ් එහි දී සැකකාර කපුවා විසින් දැරිය දේවාලය තුළට ගෙන ගොස් මෙම අපයෝජනය සිදුකොට ඇත. 16 වන දින දැරිය මව සමග ගොස් මේ පිළිබදව යටියන්තොට පොලීසියට පැමිණිලි කර තිබෙන අතර සැකකාර කපුවා සැගවී සිටිය දී පොලීය විසින් අත්තඩංගුවට ගෙන තිෙබ් දැරිය මේ වන විට කොළඹ ජාතික රෝහලේ ප්‍රතිකාර ලබයි.සැකකරු දරුවන් හතර දෙනෙකුගේ පියෙකි. සිද්ධිය පිළිබද පරික්ෂණ යටියන්තොට පොලීයේ ස්ථාධිපති පොලිස් පරික්ෂක අසේල කේ හේරත් , උප පොලිස් පරික්ෂක නවරත්න ,පොලිස් සැරයන් දෙමටගොල්ල ,පොලිස් සැරයන් සෝමරත්න ,පොලිස් කොස්තාපල් තිලකරත්න මහත්වරු සිදු කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=r1401248</link>
    <topic>'වින්ඩෝස් සරලව උගනිමු' ග්‍රන්ථය දොරට වැඩි දා</topic>
    <author>කැස්බෑව සංචාරකධර්මසිරි සුරවීර</author>
    <content>අපේ දරුවන්ට හෙට දවස ජය ගැනීමට නම් පරිගණක විද්‍යාව පිළිබඳ දැනුම අත්‍යවශ්‍යම බවත් එනිසා පරිගණක විද්‍යාව පිළිබඳ දැනුම සැම දරුවකුටම අත්‍යවශ්‍ය විෂයයක් බවට පත්ව තිබෙන බවත් කම්කරු හා කම්කරු සබඳතා ඇමැති ගාමිණී ලොකුගේ මහතා පැවසීය.ඇමැතිවරයා එසේ ප්‍රකාශ ක‍ෙළ් පසුගියදා මඩපාත මාකන්දන සණස මන්දිර ශාලාවේදී පැවැති ලක්මාලි වික්‍රමගේ මහත්මිය විසින් රචිත “වින්ඩෝස් සරලව උගනිමු (පරිගණක ඉතිහාසය සමඟ) ග්‍රන්ථය දොරට වැඩීමේ උළෙලට ප්‍රධාන ආරාධිත අමුත්තා ලෙස සහභාගි වෙමිනි.එහිදී ඇමැති ගාමිණී ලොකුගේ මහතා මෙසේද කීය.ලක්මාලි වික්‍රමගේ මහත්මිය සන්රයිස් පරිගණක ආයතනය ආරම්භ කර මේ මඩපාත මාකන්දන ප්‍රදේශයේ දරුවන්ට පමණක් නොව අවට ප්‍රදේශවල දරුවන්ටත් පරිගණක විද්‍යාව ඉගෙන ගැනීමට අස්ථාව සලසා දී ඒ තුළින් දරුවන්ගේ අනාගතය ශක්තිමත් කිරීමට ගන්නා උත්සාහය අප ඉතාම අගය කරනවා.ලක්මාලි වික්‍රමගේ මහත්මියද මෙහිදී කතා කළාය. කැස්බෑව නාගරික මන්ත්‍රී පී.ඒ.ඩී. තුෂාර ප්‍රියන්ත කැස්බෑව ප්‍රාදේශීය සභාව් හිටපු සභාපති නිමල් ආරියදාස මහත්වරුද මෙම උත්සවයට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=r1401249</link>
    <topic>රාජකාරියට බාධා කළ 'කූල්ස්පොට්'  හිමිකාරිය හිරේට</topic>
    <author>නාගොඩ විශේෂ- එන්. විජේරත්න</author>
    <content>කළුතර නගරයේ “කූල්ස්පොට්” ආයතනයක් පරීක්ෂා කිරීමට යාමේදී මහජන සෞඛ්‍ය පරීක්ෂක නිලධාරීන්ගේ රාජකාරියට බාධාවන පරිදි හැසිරෙමින් එම ස්ථානය පරීක්ෂා කිරීමට ඉඩ නොදුන් එහි හිමිකාරිය අත්අඩංගුවට ගෙන කළුතර මහේස්ත්‍රාත් අධිකරණයට ඉදිරිපත් කෙරිණි.එහිදී කළුතර අතිරේක මහේස්ත්‍රාත් අයේෂා ආබ්දීන් මහත්මිය එම ආයතන හිමිකාරිනියට රුපියල් 10,000/=ක දඩයක් හා මාස තුනක සිරදඬුවමක් නියම කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=r14012410</link>
    <topic>අන්සතු ජංගම දුරකථනයක් ගෙදර ගෙන ගිය විශ්‍රාමිකයාට ඇප‍</topic>
    <author>කළුතර මධ්‍යම සමූහ</author>
    <content>විදුලිබල මණ්ඩලයේ උතුරු කළුතර කාර්යාලයේ අමතකවී දමා ගිය ජංගම දුරකථනයක් ගෙදර ගෙන ගිය බව කියන 74 හැවිරිදි විශ්‍රාමික තැපැල් ස්ථානාධිපතිවරයකු රුපියල් ලක්ෂයක ශරීර ඇප මත මුදාහරින ලෙස කළුතර වැඩබලන මහේස්ත්‍රාත් බන්දුල වීරසිංහ මහතා නියම කළේය.විදුලි බල මණ්ඩල කාර්යාලයට විදුලි බිලක් ගෙවිමට පැමිණි කාන්තාවක් රුපියල් දස දහසක් වටිනා තම ජංගම දුරකථනය එහි කවුන්ටරය මත අමතක වී දමා ගොස් ඇති අතර පැයකට පමණ පසුව එහි පැමිණ බලන කල ජංගම දුරකථනය එහි නොමැති බව වටහාගෙන ඇත.ඉන්පසුව විදුලිබල මණ්ඩල කාර්යාලයේ සවි කොට තිබූ සීසීටීවී කැමරාවල පටිගතව තිබූ දර්ශන හා විදුලි බිල ගෙවූ පුද්ගලයන්ගේ විස්තර සසඳා බලා නැතිවූ ජංගම දුරකථනය ගෙන ගොස් ඇත්තේ මෙම පුද්ගලයා බව හඳුනාගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=s1401241</link>
    <topic>මලල ක්‍රීඩාවෙන් පදක්කම් 3ක්</topic>
    <author>ප්‍රින්ස් ගුණසේකර ඉන්දියාවේ ගෝවේ සිට...</author>
    <content>ලුසෆෝනියානු ක්‍රීඩා උළෙලේදී මලල ක්‍රීඩාවෙන් ශ්‍රී ලංකාවට රිදී පදක්කම් 2ක් හා ලෝකඩ පදක්කමක් එක් විය. ඉන්දියාවේ ගෝවේ බම්බොලීන් ක්‍රීඩාංගණයේ ඊයේ ආරම්භවූ මලල ක්‍රීඩා තරගවලදී කාන්තා උස පැනීමෙන් සෞම්‍යා මධුෂානී සූරියම්පොල හා මීටර් 1500 ඉසව්වෙන් චමල් පුංචිහේවා රිදී පදක්කම් දිනාගත් අතර මීටර් 100න් ජානි චතුරාංගනී සිල්වා ලෝකඩ පදක්කම දිනා ගත්තාය.සෞම්‍යා මධුෂානී රිදී පදක්කම දිනා ගැනීමට මීටර් 1.68ක උසක් පැනීමට සමත්වූ අතර රන් පදක්කම දිනූ ඉන්දියාවේ එන්.ටින්ටූ මීටර් 1.71ක දක්ෂතාවක් දැක්වීය. මධුෂානී පසුගිය වසරේ පැවැති ජාතික ශූරතාවලියේදී මීටර් 1.78ක දක්ෂතාවක් පෙන්වා තිබුණි.චමල් පුංචිහේවා රිදී පදක්කම සතුකර ගත්තේ විනාඩි 4:08:60ක කාලයකිනි. එහි රන් පදක්කම දිනූ මොසැම්බික් හී ඇල්බර්ටෝ මම්බා විනාඩි 4:06:90ක කාලයක් ද, ලෝකඩ පදක්කම දිනූ ඉන්දියාවේ අෂ්ෆා මොහොමඩ් විනාඩි 4:10:60කින්ද තරගය නිම කළහ.එම තරගයේ අවසන් මීටර් 200 පමණ වනතුරු ශ්‍රී ලංකා ක්‍රීඩකයා සිවුවැනි ස්ථානයේ සිටි අතර පසුව වේගය වැඩි කර ගනිමින් පදක්කම් අතරට පැමිණියේය.ජානි චතුරාංගනී ලෝකඩ පදක්කම දිනා ගැනීමට තත්පර 12.19ක කාලයක් ගත කළාය. රන් පදක්කම ඉන්දියාවේ අර්චනා සුසේන්තරන් (11.98) හා රිදී පදක්කම ඉන්දියාවේම රූමා දීපන් (12.16) දිනා ගත්හ.මේ තරගයේදී ජානි හොඳ ආරම්භයක් ලබා අවසන් මීටර් 30 පමණ වනතුරු ඉදිරියෙන් සිටියද තත්පර කිහිපයක් ගතවෙද්දී ප්‍රතිඵලය වෙනස් විය.මීටර් 100 පිරිමි තරගයේදී උමංග සුරේන්ද්‍ර තත්පර 10.99කින් සිවුවැනි ස්ථානයට පත්වූ අතර එහි රන් පදක්කම ඇන්ගෝලාවේ මොරායිස් ඇලෙක්සැන්ඩර් (10.67) දිනා ගත්තේය.මලල ක්‍රීඩා අදත් පැවැත්වෙන අතර මීටර් 400 සහය දිවීමේ තරග ඇතුලුව අවසන් තරග 6කට ශ්‍රී ලංකා ක්‍රීඩක ක්‍රීඩිකාවෝ සහභාගී වෙති.බීච් වොලිබෝල් තරගවලදී ආශා නිල්මිණී හා නිරෝෂා ගුරුසිංහ 21-11 හා 21-21ක් ලෙස ඉන්දියාව පරදවා ඉදිරියට ගියහ. පුබුදු ඒකනායක හා අසංක ප්‍රදීප් ගුවනියා බිසායූ පිලට එරෙහිව පැවැති තරගයේදී 21-5 හා 21-2 ක් ලෙස පහසු ජයක් වාර්තා කළේය.කාන්තා යුගල ටේබල් ටෙනිස් තරගයේදී ඉෂාරා මධුරංගිට හා නුවනි නවෝද්‍යාට ලෝකඩ පදක්කම අහිමි වූයේ පෘතුගාලයේ ක්‍රීඩිකාවන් දෙදෙනාට පරාජයවීම හේතුවෙනි.ලෝකඩ පදක්කම දිනා ගැනීම උදෙසා පැවැති තරගය ඉතා තියුණු මුහුණුවරක් ගත් අතර ලකුණු තත්ත්වය 11-4, 9-11, 11-6, 8-11 හා 11-6ක් විය. ටේබල් ටෙනිස් තරගවලදී ශ්‍රී ලංකාව රිදී පදක්කමක් හා ලෝකඩ පදක්කමක් දිනා ගත්තේය.මේ වන විට පදක්කම් සටහනේ ඉන්දියාව පෙරමුණ ගෙන රන් 12ක් රිදී 4ක් හා ලෝකඩ 6ක් දිනා සිටින අතර ශ්‍රී ලංකාව රිදී 3ක් හා ලෝකඩ 2ක් දිනා 5 වැනි ස්ථානයේ සිටී.පෘතුගීසි පාලනය යටතේ පැවැති රටවල් 12ක් මේ තරගාවලියට එක්ව සිටින අතර පෘතුගාලය රන් 1, රිදී 4ක් හා ලෝකඩ 2ක්, මොසැම්බික් රන් 1, රිදී 1ක් හා ලෝකඩ 1ක්, ඇන්ගෝලාව රන් 1, රිදී 1ක් හා ලෝකඩ 1ක් දිනා සිටිති. අද ක්‍රීඩා උළෙලේ 6වැනි දවස වන අතර 29දා නිමාවට පත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=s1401242</link>
    <topic>ශ්‍රී ලංකා රගර් සංගමයෙන් පාසල් රගර් සංගමයට ‘රෙඩ්කාඩ්’</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් සංගමය සමග එක්ව කටයුතු කිරීමට පාසල් රගර් සංගමය එකඟ ‍නොවූවහොත් මෙරට රගර් මව් සංගමය වශයෙන් තම සංගමය දැඩි පියවර ගන්නා බවත්, පාසල් රගර් සංගමය තම සංගමයෙන් ඉවත් කරන බවත් ශ්‍රී ලංකා රගර් සංගමයේ ලේකම් රිස්ලි ඉල්යාස් මහතා අනතුරු අඟවයි.මේ සම්බන්ධව 'දිනමිණ' කළ විමසුමකදී ඒ මහතා කියා සිටියේ පසුගිය වසර කීපය පුරාම පාසල් රගර් සංගමයේ නිලධාරීන්ගේ අත්තනෝමතික තීරණ හේතුවෙන් පාසල් ගණනාවකගෙන් විරෝධතා එල්ල වී ඇති බවය. එමෙන්ම අවස්ථා ගණනාවකදීම පාසල් රගර් සංගමයේ නිලධාරීන් සම්බන්ධව ජාතික රගර් සංගමයට පාසල් කීපයකින් පැමිණිලි ලැබී ඇතැයි ද ඒ මහතා පැවැසීය.'පාසල් ලීග් රගර් තරගාවලිය ශ්‍රී ලංකා රගර් සංගමයේ අධීක්ෂණය යටතේ පැවැත්වීමට අපි දැන් සාකච්ඡා කරමින් සිටිනවා. නමුත් ඒ සඳහා පාසල් සංගමයෙන් යහපත් ප්‍රතිචාර ලැබී නෑ. ‍‍ලෝක රගර් සංගමය (IRB) සම්බන්ධතා පවත්වන්නේ අපේ සංගමය සමගයි. ලෝක රගර් ක්‍රීඩාවේ නව නීතිරීති ලබාදෙන්නේ අපේ සංගමයටයි. ශ්‍රී ලංකාවේ කුමන තරාතිරමේ රගර් තරගාවලි සංවිධානය කළත් රගර් ක්‍රීඩාවේ මව් සංගමය වශයෙන් අපට ඒ ගැන දැන්වීමටත්, අපේ අනුමැතිය ලබාගැනීමටත් සියලුම රගර් තරග සංවිධායකයන් කටයුතු කළ යුතුයි. පාසල් රගර් සංගමයටත් ඒක පොදු කාරණයක්. නමුත් පසුගිය වසර ගණනාවක් පුරා ඔවුන් කටයුතු කළ ආකාරය පිළිබඳව අපට සෑහීමකට පත්වෙන්නට බෑ.' ඉල්යාස් මහතා කීවේය.පාසල් රගර් සංගමය ගන්නා ඇතැම් තීරණ පක්ෂග්‍රාහී බවට ඇතැමුන් චෝදනා කරන බව පැවැසූ රගර් ලේකම්වරයා, මේ සම්බන්ධව දැනටමත් ක්‍රීඩා ඇමැති මහින්දානන්ද අලුත්ගමගේ මහතා සමග සාකච්ඡා කළ බව ද පැවැසීය.'පාසල් රගර් තරගාවලියට නව සැකැස්මක් හදන්නත්, තරගාවලියට අනුග්‍රාහකයන් සොයා ගන්නත් මව් සංගමය සමග එක්ව කටයුතු කරන්න කියා ක්‍රීඩා ඇමැතිතුමා පාසල් රගර් සංගමයේ නිලධාරීන්ට උපදෙස් ලබාදුන්නා. නමුත් මව් සංගමය සමග එක්ව කටයුතු කිරීමට ඔවුන් තවම එකඟතාවට පැමිණ නෑ. පාසල් රගර් ක්‍රීඩාව දියුණු කිරීමට ඔවුන්ට කිසිම දිගු කාලීන සැලැස්මක් නෑ‍‍. මේවා වෙනස් විය යුතුයි.' ඉල්යාස් මහතා කීවේය.ජාතික රගර් සංගමය සමග එක්ව කටයුතු කිරීමට පාසල් රගර් සංගමය එකඟ නොවුවහොත් ඉදිරියේදී ඔවුන් සංවිධානය කරන කිසිදු තරගාවලියකට සහ‍යෝගය ලබා නොදෙන බවත්, සියලු පාර්ශවයන් මේ සම්බන්ධව දැනුවත් කරන බවත් ලේකම්වරයා පැවැසීය. රගර් තරග තීරකවරුන් හා විනිසුරුවරුන්ගේ සංගමයත් මව් සංගමය හා එක්ව කටයුතු කරන බැවින් පාසල් රගර් තරගාවලියට ඔවුන්ගේ සහයෝගය ද නොලැබෙනු ඇතැයි ඉල්යාස් මහතා කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=s1401243</link>
    <topic>තිරිමාන්න වෙනුවට විතානගේ</topic>
    <author>වර්නන් ගුණසේකර</author>
    <content>බංග්ලාදේශයට එරෙහි ද්විත්ව ටෙස්ට් ක්‍රිකට් තරගමාලාව සඳහා වන 15 දෙනෙකුගෙන් සමන්විත ශ්‍රී ලංකා සංචිතයට දඟ පන්දු යවන අජන්ත මෙන්ඩිස් හා කිත්රුවන් විතානගේ කැඳවා තිබේ.ලහිරු තිරිමාන්න ද සංචිතයට ඇතුළත් කර තිබුනද එක්සත් අරාබි එමීර් රාජ්‍යයේ පැවැති පාකිස්තානයට එරෙහි තරගමාලාව අතරවාරයේ පාදයේ ආබාධයකට ලක්වූ තිරිමාන්න තවමත් ඉන් සුවය ලබා නැති බැවින් ඔහු වෙනුවට විතානගේ ඇතුළත් කිරීමට ශ්‍රී ලංකා ක්‍රිකට් තේරීම් නිළධාරීහු ඊයේ තීරණය කළහ.ශ්‍රී ලංකාව හා බංග්ලාදේශය අතර පළමු ටෙස්ට් ගැටුම මෙම 27 වැනි දින ධකා හිදී ආරම්භ වන අතර දෙවැනි තරගය පෙබරවාරි 4 වැනි දින චිතගොං හිදී ආරම්භ වනු ඇත.ටෙස්ට් තරගමාලාවෙන් පසුව දෙපිල අතර ජාත්‍යන්තර විස්සයි20 තරග දෙකක් හා එක්දින තරග තුනක් පැවැත්වීමට නියමිතය.ශ්‍රී ලංකා කණ්ඩායම අද උදෑසන බංග්ලාදේශය බලා පිටත්ව ගියේය.ශ්‍රී ලංකා ටෙස්ට් සංචිතයඇන්ජලෝ මැතිව්ස් (නායක), දිනේෂ් චන්දිමාල් (උපනායක), දිමුත් කරුණාරත්න, කෞශල් සිල්වා, කුමාර් සංගක්කාර, මහේල ජයවර්ධන, ප්‍රසන්න ජයවර්ධන, රංගන හේ්රත්, ඩිල්රුවන් පෙරේරා, සුරංග ලක්මාල්, ශමින්ද එරංග, නුවන් ප්‍රදීප්, විශ්වා ප්‍රනාන්දු, අජන්ත මෙන්ඩිස්, කිත්රුවන් විතානගේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=s1401244</link>
    <topic>මැක්ලරන්ස් ෆෝර්මියුලා ධාවන ශූර ආමීර් ගෆුර්</topic>
    <author/>
    <content>ශ්‍රී ලංකා මෝටර් රථ ධාවන තරග බිමේ ෆෝමියුලා වන් 1300 කාණ්ඩ‍යේ ශූරතාව දිනාගත් ලාබාලතම ක්‍රීඩකයා බවට ආමීර් ගෆුර් පත්විය. පසුගියදා පැවැති කොළඹ රාත්‍රී මෝ‍ටර් රථ ධාවන තරගාවලියේ ෆෝමියුලා කාණ්ඩයේ හොඳම රාත්‍රි ධාවකයා බවට පත්වු 18 හැවිරිදි ආමීර් පන්නලදී පැවැති තරගාවලියේදීද ප්‍රථම ස්ථානය දිනා තිබිණි.ජැට් ‍හෝල්ඩිංග්ස් ආයතනයේ අනුග්‍රහයෙන් තරග වදින ආමීර් පසුගිය වසරේ සහභාගී වු තරග අටෙන්, හයකම පළමු ස්ථාන දිනාගත් අතර එක් තරගයකදී තෙවැනියා බවට පත්විය.තමාට අනුග්‍රහය දක්වන ජැට් හෝල්ඩිංග්ස් ආයතනට විශේෂයෙන් ස්තුතිය පුදකරන බවත්, කොළඹ රාත්‍රී මෝටර් රථ ධාවන තරගයේදී ජැට් හෝල්ඩිංග්ස් නාමය තම රථයේ දරා සිටීම තමාට සතුටක් බවද ආමීර් කියයි.ජැට් හෝල්ඩිංග්ස් ආයතනයේ කළමනාකාර අධ්‍යක්ෂ ඊලියන් ගුණවර්ධන පවසන්නේ ආමීර් වැනි දක්ෂයන්ට අනුග්‍රහය දැක්වීම සිය ආයතනයට සතුටක් බවත් ඉදිරි වසර වලදීත් ඔහුගේ දක්ෂතා ඔප්නංවා ගැනීම සඳහා අනුග්‍රහය දැක්වීමට බලාපොරොත්තු වන බවත්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=s1401245</link>
    <topic>ජිම්නාස්ටික් දක්ෂතම ක්‍රීඩකයා සම්මානය කේෂාන්ට</topic>
    <author>අසේල කුරුළුවංශ</author>
    <content>කුරුණෑගල දිස්ත්‍රික් ජිම්නාස්ටික් සංගමය දිව‍යිනේ දිස්ත්‍රික් හයක් ආවරණය වන පරිදි සංවිධාන කළ ජිමිනාස්ටික් තරගාවලියේ වයස අවු.15 හා 16න් පහළ දක්ෂතම ක්‍රීඩකයා සම්මානය දිනාගැනීමට මහනුවර ත්‍රිත්ව විදුහලේ කේෂාන් කවිඳු පියතිලක සමත්විය.එම වයස් කාණ්ඩයේ පිනුම් අශ්වයා හා භූමි ව්‍යායාම තරග ඉසව් දෙක ජයගැනීමට කේෂාන්ට හැකිවිණි.කේෂාන් කවිඳුගේ පුහුණුකරු ලෙස ජිම්නාස්ටික් ජාතික ශූරතාව තෙවරක් දිනාගත් ලක්වින් රණසිංහ මහතා කටයුතු කරයි.කුරුණෑග නගර ශාලාවේදී පසුගිදා පැවැති තරගාවලියට කුරුණෑගල, මහනුවර, ගම්පහ, රත්නපුර, කොළඹ හා කෑගල්ල දිස්ත්‍රික් නියෝජනය කරමින් ක්‍රීඩක ක්‍රීඩිකාවන් සහභාගී විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=s1401246</link>
    <topic>ආනන්ද ශාස්ත්‍රාලයේ ප්‍රවීණයන්ගේ ක්‍රිකට් ශූරතාව ‘කහ’ කණ්ඩායමට</topic>
    <author/>
    <content>කෝට්ටේ ආනන්ද ශාස්ත්‍රාලයීය ප්‍රවීණයන්ගේ 'දම් -කහ ' ක්‍රිකට් තරගයෙන් කඩුලු 10ක ජයක් අත්කර ගැනීමට 'කහ' කණ්ඩායම සමත්විය. එම විද්‍යාලයීය 1980/83 වසරවල පළමු පෙළ ක්‍රිකට් පිල නියෝජනය කළ ආදි සිසුන්ගේ සහභාගිත්වයෙන් කෝට්ටේ බැද්දගාන පාසල් ක්‍රීඩාංගණයේ දී පසුගියදා පැවැති මේ තරගයේ පළමුව පන්දුවට පහරදුන් 'දම්' කණ්ඩායම ඕවර 27.3කදී සියලු දෙනා දැවී ලකුණු 136ක් රැස් කළේය.නියමිත ඉලක්කය ඕවර 14.1කදී කිසිවකු නොදැවී සපුරා ගැනීමට 'කහ' කණ්ඩායම සමත්විය. හේමන්ත ද සිල්වා මෙහෙයවූ ජයග්‍රාහී 'කහ' කණ්ඩායමට මේජර් අකිල විරාජ් ද සිල්වා අනුස්මරණ කුසලානය දිනාගත් අතර සුදර්ම ධර්මපාලගේ නායකත්වයෙන් යුතු 'දම්' කණ්ඩායමට නයන ප්‍රසන්න අනුස්මරණ කුසලානය හිමිවිය.තරගයේ වීරයා සම්මානය 'කහ' කණ්ඩායමේ ජගත් පෙරේරාට හිමිවූ අතර එම කණ්ඩායමේ නායක හේමන්ත ද සිල්වා හොඳම පන්දු යවන්නා ලෙසත්, නන්දසිරි පෙරේරා හොඳම පිතිකරු ලෙසත්, මංජුල වික්‍රමතිලක හොඳම පන්දු රකින්නා ලෙසත් සම්මාන දිනා ගත්හ.කෝට්ටේ නගරාධිපති ජනක රණවක මහතාගේ ප්‍රධානත්වයෙන් පැවැති මේ තරගයේ ත්‍යාග ප්‍රදානෝත්සවයට කෝට්ටේ නාගරික මන්ත්‍රී ශාන්ත ප්‍රේමලාල්, විදුහලේ ආදි සිසු සංගමයේ සභාපති උපුල් අරුණ ශාන්ත, එම සංගමයේ ලේකම් ජනක සී.බොතේජු මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=s1401247</link>
    <topic>ජාත්‍යන්තර කරාතේ පුහුණු වැඩමුළුව කොස්ගම දී</topic>
    <author/>
    <content>යුරෝපා ශ්‍රී ලංකා කරාතේ දෝ සංවිධානයේ කොස්ගම ශාඛාවේ උපදේශක ඉසුරු මධුරංග සෙන්සේ හා සුමේධ විදුහල් සිසුන් එක්ව සංවිධාන කරන ජාත්‍යන්තර කරාතේ පුහුණු වැඩමුළුව මේ මස 26වැනිදා පෙ.ව.10.00ට කොස්ගම සංස්කෘතික මධ්‍යස්ථානයේදී පැවැත්වේ. ඊ.එස්.කේ.සංවිධානයේ ප්‍රධාන උපදේශක හා නිර්මාතෘ ශිහාන් රෝහණ විජේමාන්න මහතා මෙහෙයවන වැඩමුළුව ජනාධිපති සහකාර ලේකම් හේමසිරි ජයලත් හා බස්නාහිර පළාත් සභා මන්ත්‍රී රෝජර් සෙනෙවිරත්න මහත්වරුන්ගේ ප්‍රධානත්වයෙන් පැවැත්වේ. වැඩි විස්තර දු.ක 0779602629 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=f1401241</link>
    <topic>ඔබතුමා දක්ෂ නායකයෙක්</topic>
    <author>අන්දොස් සොයන්නේ</author>
    <content>ජනාධිපති මහින්ද රාජපක්ෂ මහතා පසුගිය සඳුදා දහවල් 12.30ට පමණ කටුනායක ජාත්‍යන්තර ගුවන් තොටුපළෙන් අබුඩාබි බලා පිටත්ව ගියේ ශ්‍රී ලංකන් ගුවන් සමාගමට අයත් විශේෂ ගුවන් යානයකිනි.අබුඩාබියේ Zayed හිදී පැවැත්වෙන අනාගත බලශක්ති සම්මාන උළෙලට සහභාගි වීම සඳහා අබුඩාබි රජය විසින් කරන ලද විශේෂ ආරාධනයකට අනුව ජනාධිපතිතුමා එම සංචාරයට එක්විය. සජින් වාස් ගුණවර්ධන, ජනාධිපති මාධ්‍ය සම්බන්ධීකරණ ‍ෙල්කම් විජයානන්ද හේරත් මහත්වරුන් ද ඊට එක්වූහ.අබුඩාබි ගුවන් තොටුපළේ අති විශේෂ අමුත්තන් සඳහා වූ පර්යන්තයට සේන්දු වූ ජනාධිපතිතුමා එක්සත් අරාබි එමීර් රජයේ ශ්‍රී ලංකා තානාපති මහින්ද බාලසූරිය මහතා විසින් පිළිගත්තේ උණුසුම් අයුරින්ය.ජනාධිපතිතුමා සඳහා අබුඩාබි රජය විසින් වෙන්කොට තිබුණේ එක්සත් අරාබි එමීර් රාජ්‍යයේ පිහිටි සුවිශේෂී හෝටලයක් වන එමිරේට් පැලස් හෝටලයයි. ජනාධිපතිතුමා එදින සවස පැවැති අනාගත බලශක්ති සම්මේලනයේ ප්‍රධාන ආරාධිතයෙක් ලෙස සහභාගි විය. පුනර්ජීවනීය මෙහෙය උදෙසා එහිදී ලොව පුරා සිටින ආයතන හා පුද්ගලයන් නව දෙනෙකු සම්මානයෙන් පිදුම් ලැබීය.වැඩි වැඩියෙන් රැකියාඑදින සවස එමි‍රේට් පැලස් හෝටලයේ අධ්‍යක්ෂවරයෙක්ව සිටින ශ්‍රී ලාංකිකයෙක් ජනාධිපතිතුමා හමුවීමට පැමිණියේය.සර්ගේ පැමිණීම සතුටක් යැයි ශ්‍රී ලාංකිකයා කීය.“ඔබතුමා අවුරුදු ගණනක් මෙහේ ජීවත්වන්නේ දැයි ජනාධිපතිතුමා ඇසීය.”ඔව් සර් මම 1985ට කලින් මෙහේ ආවේ. එමිරේට් පැලස් හදන්න මුල්වුණේ අපි. ඒ සඳහා කරන කෘතගුණ සැලකීමක් ලෙස පාලනාධිකාරිය මට අධ්‍යක්ෂ තනතුරක් ලබාදුන්නා යැයි ශ්‍රී ලාංකිකයා කීවේය.ශ්‍රී ලාංකිකයන්ට මේ රටේ රැකියාවලදී වැඩි අවස්ථාවක් ලබා දෙන්නේදැයි ජනාධිපතිතුමා ඇසීය.සර් මම එමිරේට් පැලස් හෝටලයේ රැකියා අවස්ථාවල දී අපේ අයට වැඩි අවස්ථා ලබා දෙන්නම් යැයි ශ්‍රී ලාංකිකයා කීය.අඟහරුවාදා උදෑසන ජනාධිපතිතුමා ඩුබායි බලා පිටත්ව ගියේ අබුඩාබි බලධාරීන් විසින් ලබා දුන් සුවිශේෂි හෙලිකොප්ටර් යානයකින්ය.ද්විපාර්ශ්වික සාකච්ඡා සඳහා පැමිණි ජනාධිපතිතුමා එක්සත් අරාබි එමීර් රාජ්‍ය අගමැති, උප ජනාධිපති හා ඩුබායි පාලක ෂේක් මොහොමඩ් බින් රජීඩ් අල් මැක්ටොම් මහතා විසින් උණුසුම් අයුරින් පිළිගත්තේය. අනතුරුව ද්විපාර්ශ්වික සාකච්ඡා සිදුකළේය.ජනාධිපතිතුමා එහිදී කියා සිටියේ, ජිනීවා මානව හිමිකම් සමුළුවේදී ශ්‍රී ලංකාවට එරෙහි යෝජනාවක් එන බව දැන ගැනීමට ඇතැයි යනුවෙනි.එක්සත් අරාබි එමීර් රාජ්‍යයේ පූර්ණ සහාය ශ්‍රී ලංකාවට එහිදී ලබා දෙන බව, අග්‍රාමාත්‍යවරයා කීවේ සිනාවකින් මුව සරසාගෙනය.අබුඩාබි අග්‍රාමාත්‍යවරයා විසින් රචිත කාව්‍ය ග්‍රන්ථයක් එහිදී ජනාධිපතිතුමාට පිළිගැන්වීය. එය සුරතේ තදකර ගත් ජනාධිපතිතුමා මම නම් ග්‍රන්ථ ලියා නැහැ, මම ග්‍රන්ථ කර්තෘවරයෙක් නොවේ යැයි කීවේ මදහසින් යුතුවය.ඔබතුමා පොත් නොලීවට ලංකාවට සාමය ගෙන ආවා. ආර්ථිකය ශක්තිමත් කළා. ඔබතුමා හොඳ දක්ෂ නායකයෙක්. රටකට අවශ්‍ය ග්‍රන්ථ කතුවරයෙක් නොවේ. දක්ෂ පාලකයෙක් යැයි එක්සත් අරාබි එමීර් අග්‍රාමාත්‍යවරයා ජනාධිපති සුරත අල්ලාගෙන කීය.සාකච්ඡාවෙන් අනතුරුව විශේෂ හෙලිකොප්ටර් යානයෙන් අබුඩාබි ගුවන් තොටුපළ දක්වා පැමිණි ජනාධිපතිතුමා ශ්‍රී ලංකන් විශේෂ ගුවන් යානයෙන් අබුඩාබි වේලාවෙන් සවස 3.00ට පමණ ශ්‍රී ලංකාව බලා පැමිණියේය.ජාතික නිදහස් උත්සවයේ සංවිධාන කටයුතු හා කෑගලු දිස්ත්‍රික්කයේ සිදු කෙරෙන දැවැන්ත සංවර්ධන වැඩපිළිවෙළ පිළිබඳ ජනාධිපතිතුමා සමඟ සාකච්ඡා කිරීම සඳහා මහ ඇමැති මහීපාල හේරත් මහතා ගිය බ්‍රහස්පතින්දා අලුයම අරලියගහ මන්දිරය බලා පැමිණියේය.ජනාධිපතිතුමා සමඟ පැයක් පමණ සාකච්ඡා කළ මහ ඇමැතිවරයා සර් මම දැන් යන්නම් යැයි කීවේ ජනාධිපතිතුමාගේ මුහුණ දෙස බලමින්ය.මහ ඇමැතිතුමා තේ එකක්වත් නොබී යන්නද හදන්නේ යැයි ඇසූ විට, සර් දැයට කිරුළ ජංගම සේවයක් වරකාපොළ පැවැත්වෙනවා. ඒකට යන්න තියනවා සර් යැයි මහ ඇමැති කීවේය.ජංගම සේවයට පැමිණි මහ ඇමතිවරයා කුරිරු ප්‍රභාකරන්ගේ මයිලක් තරම්වත් ත්‍රස්තවාදයෙන් රට මුදාගත් ජනාධිපතිතුමා නොවටින බව සමහරු ප්‍රකාශ කරනවා. මෙවන් ප්‍රකාශ කරන්නේ ත්‍රස්තවාදීන්. 119 කතා කළත් ජනතාවට කතා කරන්න බැරිවෙන අවස්ථා තිබෙනවා. නමුත් අපේ ‍රටේ නායකයාට සාමාන්‍ය මනුස්සයකුට උනත් කතා කරන්න පුළුවන් යැයි කීවේ තරමක් කේන්තියෙන්ය.අත්වැරැදීමක්ජනාධිපති මහින්ද රාජපක්ෂ මහතා පසුගිය සති අන්තයේ ගත කළේ කොළඹින් බැහැරව ය. අනුරාධපුරයේ යාපනයේ උත්සව කිහිපයක් යොදාගෙන තිබීම ඊට හේතු විය.පසුගිය ඉරිදා ජනාධිපතිතුමා හෙලිකොප්ටර් යානයකින් යාපනය නල්ලූර් කෝවිල බලා නික්ම ගියේ සුවිශේෂි උත්සවයකට සහභාගී වීම සඳහා ය. මෛත්‍රිපාල සිරිසේන ඇමැතිවරයාද ඊට එක් වී සිටියේය.උතුරු ආණ්ඩුකාර ජී. ඒ. චන්ද්‍රසිරි, ඇමැති ඩග්ලස් දේවානන්ද, මධ්‍යම පළාත් මහ ඇමැති සරත් ඒකනායක මහත්වරුන් විසින් බුලත් හුරුලු දී ජනාධිපතිවරයා ඉතා උණුසුම් අයුරින් පිළිගත්තේය. පිටුපසින් පැමිණි මෛත්‍රිපාල සිරිසේන මහතා නොදුටු ආණ්ඩුකාරවරයා හා ඇමැති ඩග්ලස් දේවානන්ද ඉදිරියට පියමනිද්දී මෛත්‍රි ඇමැතිවරයා ආණ්ඩුකාරවරයා නෙත ගැටුණි.අනේ සර් මම ඔබතුමාව දැක්කේ නැහැ සමාවෙන්න යැයි” ආණ්ඩුකාරවයා කීවේය” ඕක මොකක්ද සමහරු දැක්කත් අහක බලාගන්න කාලක් යැයි මෛත්‍රිපාල සිරිසේන මහතා සන්සුන් හඬින් කීවේය. උතුරු මහ ඇමැති සී. වී. විග්නේශ්වරම් මහතා ජනාධිපතිතුමා පිළිගැනීමට කෝවිල අසල රැඳී සිටියේය.දමිළ චාරිත්‍රානුකූලව කුඩා දරුවන් විසින් ජනාධිපතිතුමා හා පැමිණි පිරිස මහත් හරසරින් පිළිගත්හ.පිළිකා රෝහල ජනාධිපතිතුමාගේ සුරතින් විවෘත කෙරුණේ ජනතා ඔල්වරසන් මධ්‍යයේ ය.සී. වී. විග්නේශ්වරම් මහතා ජනාධිපතිතුමා අසල නොවූයෙන්, කෝ මේ මහ ඇමැතිතුමා යැයි ජනාධිපතිතුමා ඇසීය. පිටුපසට වී සිටි විග්නේශ්වරම් මහතා ඉදිරියට පැමිණි මොහොතේ ජනාධිපතිතුමා විග්නේශ්වරම් මහතාද විවෘත කිරීමේ උත්සවයට දායක කර ගත්තේය.පිළිකා රෝහලේ දෙවැනි අදියර සඳහා මුල්ගල තැබීමේ උත්සවයේදී ජනාධිපතිතුමා සිය අවස්ථාව විග්නේශ්වරම් මහතාට ලබාදෙමින් මහ ඇමැතිතුමයි, මෛත්‍රිපාලයි තියන්න කියමින් මුල්ගල තැබීම සඳහා ඔවුන්ට ආරාධනා කළේ, සිංහල - දමිළ ජනතාව, අතර ගොඩනැ‍ෙඟමින් පවතින සංහිඳියාව ප්‍රදර්ශනය කරමින්ය. පසුව පැවැති උත්සව සභාව අමතා විග්නේශ්වරම් මහතා දහහත්වන ආණ්ඩුක්‍රම ව්‍යවස්ථාව ඇතුළු දමිළ ජනතාව අතර කතා බහට ලක්වන කරුණු රැසක් පිළිබඳ දමිළ බසින් අදහස් දැක්වීය.අනතුරුව ජනාධිපතිතුමා හා මෛත්‍රිපාල සිරිසේන මහත්වරු අසලින් අසුන්ගත් විග්නේශ්වරම් මහතා සමීපයට වෙමින් ජනාධිපතිතුමා, “දහහත්වන ආණ්ඩුක්‍රම ව්‍යවස්ථාව තේරීම් කාරක සභා ආදිය, ඔයාලට ඇති ප්‍රශ්න කියන්න හොඳ ෆ්ලැට් ෆෝම් එකක් කරගත්තා නේද යැයි සිනා සෙමින් කීවේ විග්නේශ්වරම් මහතා ඇතුළු පිරිස සිනා සයුරක ගිල්වමින්ය.ඔබතුමා විනිශ්චකාරවරයෙක්, බුද්ධිමතෙක්, ඔබතුමා දන්නවා තේරීම් කාරක සභා පාර්ලිමේන්තුවේදී කතා කර, විසඳාගන්න පුළුවන් බව . අපි උතුරට බොහෝ දේවල් දුන්නා. රෝහල්, වෛද්‍යවරු හෙදියෝ දුන්නා. මේ දේවල් ගැන ධනාත්මකව බලන්න. ඔබතුමා විනිශ්චයකාරවරයෙක්ව හිටියා. මෙතනදි ඒ සඳහා වේදිකාවක් කර ගැනීම සුදුසු දැයි ජනාධිපතිතුමා පැහැදිලි කළේය.සමාවෙන්න සර්, මම අපේ ජනතාව දැක්කම හැගීම්බර වුණා යැයි විග්නේශ්වරම් හිස පහත්කරගනිමින් කීය. උතුරේ විතරක් නෙවෙයි, ලංකාවේ හැම තැනම හමුදා කඳවුරු තිබෙනවා. හමුදාවත් ඉන්නවා. අපි යුද්ධය කාලේ හිටිය 70,000ක හමුදාව දහදොළොස් දහසකට අඩු කළා. වැඩකරගෙන යද්දි බොහෝ දේවල් කරන්න ලැබේවි යැයිද ජනාධිපතිතුමා කීවේය. රැස්වීම නිමාවීමෙන් පසු ජනාධිපතිතුමා පලාලි එයාපෝට් එකට යෑමට ඇතැයි කියමින් නික්ම ගියේය.ගයන්තට කැපිල්ලක්එක්සත් ජාතික පක්ෂයේ ගාල්ල බලමණ්ඩල රැස්වීම පසුගිය ඉරිදා විපක්ෂ නායක රනිල් වික්‍රමසිංහ මහතාගේ ප්‍රධානත්වයෙන් ආරම්භ වුවද එය නිමාවට පත්වූයේ ආන්දෝලනාත්මක සිද්ධියකට මුලපුරමින්ය.ගාල්ල දිස්ත්‍රික්කය නියෝජනය කරන එකම එජාප පාර්ලිමේන්තු මන්ත්‍රිවරයා හා බෙන්තර ඇල්පිටිය ආසන සංවිධායකවරයා වන ගයන්ත කරුණාතිලක මහතා ඊට එක් නොවීම ඒ සඳහා හේතු විය. බෙන්තර ඇල්පිටිය ක්‍රියාකාරීන් දෙදෙනෙකුට බලමණ්ඩලය ඒ සඳහා ආරාධනා ලද බව දැන ගත් කරුණාතිලක මහතා ඒ පිළිබඳව එජාප මහ ලේකම්වරයාගෙන් කරුණු විමසා සිටියේය.මහ ලේකම්තුමා ආසනේ දෙන්නෙක්ට බලමණ්ඩලය සඳහා ආරාධනා ලැබී තිබෙනවා. නමුත් මට මෙතෙක් ආරාධනා ලැබුනේ නැතැයි ගයන්ත කීය. වජිර අබේවර්ධන මහතා ඔයාට ආරාධනා කරයි. ගයන්ත කලබල වෙන්න දෙයක් නැහැ යැයි මහ ලේකම්වරයා ඇඟ බේරා ගනිමින් කීවේය. එසැණින් වජිර අබේවර්ධන මහතා ගයන්ත කරුණාතිලක මහතාගේ දුරකථනය අමතා සිටියේ මහ ලේකම්වරයාගේ පැහැදිලි කිරීමකින් පසුවය.ගයන්ත මම ඔයාට දෙසැම්බර් මාසයේත් ඒ පිළිබඳ මතක් කළා. බලමණ්ඩල රැස්වීමට ඔයා එන්නැයි, වජිර අබේවර්ධන මහතා ගැඹුරු හඬින් කීය‍. “ඔයා මගේ ආසනේ දෙන්නෙක්ගෙන් බලමණ්ඩලයට උදව් උපකාර ගන්නවා.මම බෙන්තර ඇල්පිටිය ආසන සංවිධායකවරයා. එත් මම දන්නේ නැහැ, බල මණ්ඩලය ඉරිදා පැවැත්වෙන බව යැයි, කරුණාතිලක මහතා කීවේ කලකිරුණු ස්වරයෙනි. ඉරිදා බලමණ්ඩලය සඳහා එජාප මහ ලේකම්වරයා, කරු ජයසූරිය, රවි කරුණානායක ඇතුළු පක්ෂ ක්‍රියාකාරීන් පැමිණියද ගයන්ත පැමිණියේ නැත.බස්නාහිර හා දකුණු පළාත් සභා මැතිවරණ කටයුතු අරඹමින් වික්‍රමසිංහ මහතා විසින් පසුගිය අඟහරුවාදා එජාප ආසන සංවිධායකවරු හැටතුන් දෙනෙකුට පත්වීමේ ලිපි පාර්ලිමේන්තු සංකීර්ණයේදී ලබා දුන්නේය.එහිදී වත්තල ආසන සංවිධායක ධුරය නැවත හිමි වූයේ ජෝන් අමරතුංග මහතාටය.පසුගිය දිනවල ජනාධිපතිතුමා සමඟ ජෙරුසලමේ සංචාරය සම්බන්ධයෙන් මහත් ආන්දෝලනාත්මක චරිතයක් වූ ජෝන් අමරතුංග මහතාගේ වත්තල ආසන සංවිධායක ධුරය වික්‍රමසිංහ මහතා ලබා දුන්නේ ඔහුට උපහාසයක් ද කරමින්ය. ජෝන් ඔයා නැවත ප්‍රෙසිඩන්ට් එක්ක ටුවර් යන්නේ නැහැ නේද යැයි වික්‍රමසිංහ මහතා සිනාසෙමින් ඇසීය. “අනේ නෑ සර්” යැයි ජෝන්ද ඊට සිනා සෙමින් උත්තර දුන්නේ පිරිස සිනා සාගරයක ගිල්වමින්ය.මංගල ගැන කතාපාර්ලිමේන්තු කණ්ඩායම් රැස්වීම විපක්ෂ නායකවරයාගේ ප්‍රධානත්වයෙන් පසුගිය අඟහරුවාදා පාර්ලිමේන්තුවේදී රැස්වීය.අපේ මංගලට හැමෝම ගහනවා. මාධ්‍යයෙන් ගහනවා. මේ තත්ත්වයෙන් මංගලව අපි ආරක්ෂා කරන්න ඕනෑ යැයි විපක්ෂ නායකවරයා කීය.මංගලගේ ජඩ වැඩ පත්තරවල පොල්ගෙඩි අකුරින් යනවා. අපි කොහොමද කුපාඩින්ව රකින්නේ යැයි, රංජිත් මද්දුම බණ්ඩාර මහතා ආවේගශීලීව ඇසීය.එහෙම කියල පක්ෂෙ අයව අතාරින්න බැහැ යැයි විපක්ෂ නායකවරයා අවධාරණය කළේය. මංගල වැරැදිකාරයෙක්. එයා රකින්න ඔබතුමා මංගලට බය දැයි තවත් මන්ත්‍රීවරයෙක් සෙමින් ඇසීය.ජෝන් ජනාධිපතිතුමා සමඟ විදේශගත වුණා. ඒකට නිදහසට කරුණු ඇසුවා දැයි, රංජිත් මද්දුම බණ්ඩාර මහතා ඇසීය.රංජිත් කලබල වෙන්න දෙයක් නැහැ, ජෝන් පක්ෂයට දැනුම්දීලායි ගියේ. මින් ඉදිරියට අවමඟුල් හා ආගමික උත්සව හැර කිසිදු අවස්ථාවක ජනාධිපතිතුමා සමඟ විදේශගතවීම එජාප මන්ත්‍රිවරුන්ට තහනම් යැයි විපක්ෂ නායකවරයා අවධාරණය කර කීවේය.මෙවර නිදහස් දින ජාතික උත්සවය හා දැයට කිරුළ සංවර්ධන වැඩපිළිවෙළ කෑගලු පුරවරයේ පැවැත්වෙන්නේ ජනාධිපතිතුමාගේ ප්‍රධානත්වයෙන්ය. එම දැවැන්ත සංවර්ධන කටයුතු සිදු කෙරෙන්නේ සබරගමුව මහ ඇමැති මහීපාල හේරත් හා ඇමැති රංජිත් සියඹලාපිටිය මහත්වරුන්ගේ ප්‍රධානත්වයෙන්ය.ඒ දෙදෙනාම සහභාගි වූ උත්සවයක් පසුගියදා ගලිගමුව කඩිගමුව විද්‍යාලයේදී පැවතිණි. එහිදී සියඹලාපිටිය ඇමැතිවරයා මේ දිනවල මමත්, මහ ඇමැතිවරයාත් මහා සංග්‍රාමයක නිරතව සිටිනවා. ඒ නිසා එතුමා‍ටත් මටත් කාලය ඉතා වටිනවා. දැන් ඔරලෝසුව දෙස බලන එක අපිට පුරුද්දක් වෙලා. අපි එතරම් කාර්ය ක්‍රියා කරන්නේ කෑගලු පුරවරයේ ජීවත්වන ඔබලාගේ හෙට දිනය වඩා යහපත් කරන්නැයි, කීවේය.විපක්ෂයක් කෝජාතික වෘත්තීය සමිති මධ්‍යස්ථානයේ සභාපති ලාල් කාන්ත මහතාගේ ප්‍රධානත්වයෙන් පසුගියදා ජාතික ප්‍රස්තකාල ශ්‍රවණාගාරයේ සම්මන්ත්‍රණයක් සංවිධානකර තිබිණී. එහිදී ලාල් කාන්ත කියා සිටියේ ජාතික වැදගත්කමින් යුත් සුවිශේෂි ජාතික වැඩසටහනකට අපි අවතීර්ණ විය යුතුයි.සමහරු අද අහන්නේ කෝ මේ රටේ විපක්ෂය කියලයි. රජයත් හැමදාම කියන්නේ රටේ ප්‍රබල විපක්ෂයක් අවශ්‍යයි කියායි. පළාත් සභා මැතිවරණ තීරණාත්මකයි. එය බෝක්කු ගැන කතා කරන මැතිවරණයක් නොවෙයි යැයි කියායි.පෙබරවාරි මස මුල සතියේ පැවැත්වෙන සමුළුවේදී පක්ෂ නායක සෝමවංශ අමරසිංහ මහතා ඉවත් වීමට තීරණය කර තිබේ. ඒ පිළිබඳ ජ.වි.පෙ ප්‍රධාන කාර්යාලයේදි පැවැති සාකච්ඡාවකදී අනුරකුමාර දිසානායක සෝමවංශ සහෝදරයා වෙනුවට ඉදිරියේදී නව නායකුයෙකු හඳුන්වා දෙනවා. ඒ පක්ෂ ප්‍රධාන ලේකම් ටිල්වින් සිල්වා මිස අන් අයකු නොවේ යැයි කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=f1401242</link>
    <topic>භික්ෂුව ජනප්‍රිය වූ පමණින් හොඳ ධර්ම සන්නිවේදකයෙක් වෙන්නේ නෑ</topic>
    <author>සංවාද සටහන - චතුරිකා ගමගේ</author>
    <content>ආගමික නායකයෙක්, ආදර්ශවත් චරිතයක් ලෙස ලාංකික සමාජයේ එදා පටන් භික්ෂුවට පැවතුනේ ගෞරව පිරි භක්තියකි. ඒනිසාම සමාජයේ සෑම කටයුත්තකදීම භික්ෂූන් වහන්සේ පෙරමුණෙහිලා කටයුතු කළ ද වත්මන් සමාජයේ ඇතැම්දෙනා භික්ෂුවත් සාමාන්‍ය පුද්ගලයෙක් ලෙස සලකා කටයුතු කරන අවස්ථා අපට හමුවේ. එදා සමාජයේ ඉහළින් ම පිළිගත් භික්ෂූවට අද සමාජයේ අඩු සැලකිල්ලක් දක්වන්නේ ඇයි ද යන්න පිළිබඳ දෙකටන නාමළුව පුරාණ විහාරාධිකාරී වෙන්නවත්තේ රතනජෝති හිමියන් සමඟ කළ සංවාදයකි මේ.l බුදු දහමත් සමඟ බැඳුණු ලාංකික සමාජයේ ප්‍රබල භූමිකාවක් නිරූපණය කළ භික්ෂූන් වහන්සේලාගෙන් එදා සමාජයට ලැබුණේ මොනවගේ උපදෙස්ද?පුරාණයේ පටන් ලාංකික ජන සමාජය ගසට පොත්ත වගේ ආගමත් සමඟ බද්ධවෙලා තිබුණා. විශේෂයෙන් අපේ සමාජය ගොඩනැඟුණේ සිංහල බෞද්ධ සංස්කෘතියත් සමඟයි. බෞද්ධ භික්ෂූන් වහන්සේගෙන් ලැබුණු ආගමික උපදෙස් ඒ සඳහා හේතු වුණා.එදා භික්ෂූන් වහන්සේලා ජනතාව ලෞකික වශයෙන් මෙන්ම ලෝකෝත්තර වශයෙනුත් සුඛිත මුදිත කරන්න නිරන්තරයෙන් ඇපකැප වී ක්‍රියා කළා. ආගමික වශයෙන් උපදෙස් ලබා දෙන අතරම යහපත් අයුරින් මුදල් හරි හම්බ කර ධාර්මිකව ජීවත් වෙන ආකාරය පෙන්වා දුන්නා.අනුන් හිංසනයට පත් නොකොට දෑත දෙපය වෙහෙසවා දහඩිය මහන්සියෙන් උපයන ධනයෙන් කොටසක් පිනට දහමට යොදවන්නත් ජනතාව හුරු කළා. ඒ වගේම බුදුරජාණන් වහන්සේගේ දේශනාව අනුව ස්වාමි භාර්යා, මවුපිය දූදරු සම්බන්ධතාවයන් ගොඩනඟා ගත යුතු ආකාරය පෙන්වා දෙමින් යහපත් සමාජයක් උදෙසා ජනතාව පෙළගැස්වූවා.පිදිය යුත්තන් පිදීම, ආචාර සමාචාර දැක්වීම වගේම වයසින් සීලයෙන් ගුණයෙන් වැඩි පුද්ගලයන්ට ගරු කරන ආකාරය පැහැදිලි කර දුන්නා. ඒ වගේම මිනිසාට මෙන්ම සතා සිවුපාවාට, ගහකොළට ආදරය කරන්න සලකන්න පුරුදු පුහුණු කළා.l මේ ආකාරයට සමාජ යහපත උදෙසා අතීතයේ සිට කැපවී ක්‍රියා කළ භික්ෂුව පිළිබඳ අද ඇතැම් දෙනා තුළ පැහැදීමක් නැත්තේ ඇයි?භික්ෂුව කියන්නේ සෑම මෙහොතකම ආදර්ශයෙන් කටයුතු කළ පුද්ගලයෙක්. ඇඳුම, ගමන් කරන විලාසය, භාෂාව හැසිරීම යනාදී සියල්ලන්ගෙන්ම භික්ෂුව සංවරශීලී වුණා. ඒ නිසා එදා සමාජයේ භික්ෂුවට සමාජයේ පිළිගැනීමක් තිබුණා.ඒ වගේම සමාජයට, රටට මොනයම් හෝ කරදරයක්, විපතක් සිදුවූ අවස්ථාවන්හිදී ඒවා මැඩ පවත්වන්න පෙරමුණ ගත්තේ භික්ෂූන් වහන්සේලා. අද වගේ එක් එක් භික්ෂූන් වහන්සේලා විවිධ මත දැරුවේ නැහැ. සියලුම භික්ෂූන් වහන්සේලාට තිබුණේ එකම ආකල්පයක්.සියලු දෙනාම කටයුතු කළේ බුදු දහමේ උගන්වන දර්ශනය මත පිහිටලයි. අතීතයේ පටන් ලාංකික සමාජයේ පැවැතුණේ එවන් සමාජ පසුබිමක්. නමුත් අද භික්ෂු සමාජයේ සිටින ඇතැම් චීවරධාරීන්ගේ අමනෝඥ කටයුතු නිසා සමස්ත සංඝ සමාජයේම පිරිහීමක් පිළිබඳ කතා කරනවා.අද ජනතාව භික්ෂූන් වහන්සේලා කියන දෙයක් නොපිළිගන්නා තත්වයක් ඇති වෙලා තිබෙන්නේ මෙන්න මේ කරුණ නිසයි. අද තාක්ෂණය ගොඩාක් දියුණුයි. ඒ නිසා බො‍හෝ දෙනා ධර්මය දකිනවා. බෞද්ධ ආකල්ප, භික්ෂු ආකල්ප පිළිබඳ දැන් ජනතාව දැනුවත්. එවැනි ප්‍රතිපත්තිවල නොසිටින භික්ෂූන් වහන්සේලා පිළීබඳ ධර්මය දකින මේ ජනතාව කලකිරීමක් ඇති කරගෙන තිබෙනවා. මේ සඳහා වගකිව යුත්තේ භික්ෂූන් වහන්සේලාමයි.l අද ධර්ම දේශනාවක් සඳහා භික්ෂුවක් තෝරා ගැනීමේ ප්‍රධාන නිර්ණායකය බවට පත්වී තිබෙන්නේ භික්ෂුවගේ ජනප්‍රියත්වයයි. මෙය කොයිතරම් සුදුසුද?බුදු රජාණන් වහන්සේ දේශනා කළ ධර්ම ප්‍රචාරය කිරීම භික්ෂුවගේ වගකීමක්. නමුත් ජනප්‍රිය වූ පමණින් භික්ෂුවක් හොඳ ධර්ම සන්නිවේදකයෙක් බවට පත් වෙන්නේ නැහැ. ධර්ම දේශනාවක් කරනවානම් මුල මැද අග පිරිසිදු බණ කියන්න කියලයි බුදු හාමුදුරුවෝ දේශනා කරලා තිබෙන්නේ.ඒ වගේම කරුණා මෛත්‍රියෙන් යුතුව ධර්ම දේශනා කළ යුතුයි. නිරන්තරයෙන් බණ අහන පුද්ගලයා අකුසලයෙන් මුදවාගෙන කුසලයට යොමු කරන්න ඕනෑ. ජීවිතය පිළිබඳ නිවරැදි අවබෝධයක් ලබා දෙන්න අවශ්‍යයි. අපි දේශනා කරන්නේ බුදු රජාණන් වහන්සේගේ උතුම් සද්ධර්මය.නමුත් ඇතැම් දෙනා ධර්ම දේශනා කරන්නේ ධර්මය තමන්ගේ සොයාගැනීමක් ලෙසයි. ඒ වගේම ධර්මය කියන උතුම් දේ ජනතාව කෙරෙහි අනුකම්පාවෙන්, කරුණාවෙන් උතුම් ආකාරයෙන් බෙදා හරින්න ඕනා. එය භික්ෂුන් වහන්සේලා ලෙස අපේ වගකීමක්. ජනතාවට කිසිම අවස්ථාවක මුසාවක් කිව යුතු නැහැ.ඇතැම් භික්ෂූන් වහන්සේලා බණ කියන්න ගියහම ඒ අයට තමන්ගේ තත්වයත් අමතක වෙනවා. බොහොම අශෝභන වාග් විලාස පාවිච්චි කරමින් තමන්ගේ අතපය එහා මෙහා විසිකරමින් බණ කියන භික්ෂූන් වහන්සේලාත් ඉන්නවා. එවැනි දේ භික්ෂූවකට ගැළපෙන්නේ නැහැ. භික්ෂුව කියන්නේ සංවරශීලී තැන්පත් දැමුණු ඉදුරන් ඇති තැනැත්තෙක්.l ඇතැම් භික්ෂූන් වහන්සේලා කාලීන බණ වශයෙන් ධර්ම දේශනාවලට විශේෂණයක් යොදාගෙන තිබෙනවා. මෙහි විශේෂත්වයක් තිබෙනවාද?අද අපේ රටේ විද්්‍යුත් මාධ්‍ය නාළිකා බොහෝ ගණනක් තිබෙනවා. දිනපතා මේ සෑම නාළිකාවකම පාහේ ධර්ම දේශනා ප්‍රචාරය කෙරෙනවා. මාධ්‍ය මඟින් දිනපතා මුණගැසෙන භික්ෂුව ජනප්‍රිය භික්ෂුවක් ලෙස සලකනවා. ඒ වගේම මේ ජනප්‍රිය යැයි කියන ඇතැම් භික්ෂූන් වහන්සේලා කාලීන ධර්ම දේශනා කියලා බණ කියනවා.ඒ වගේම ඒ අය කියනවා කාලයට, යුගයට ගැළපෙන පරිදි ධර්මය දේශනා කරන්න ඕනා කියලා. නමුත් එය වැරැදි මතයක්. බුදු දහම අකාලිකයි. මිනිසාගේ මානසික සැනසීම ළඟා කරගන්න, බුද්ධියේ උපරිම ඵලයට යන්න බුදු හාමුදුරුවන්ගේ ධර්මය සදාකාලිකව ගැළපෙනවා.විවිධ අය පෞද්ගලික බණ කියන්න යාම නිසා අද ධර්ම සන්නිවේදන කාර්ය ඉතාම දුර්වල මට්ටමකට ඇවිත් තිබෙනවා. ඒ වගේම තවත් සමහර භික්ෂූන් වහන්සේලා බණකට, පිරිතකට වඩින්නේ ලාභ ‍ප්‍රයෝජන බලාපොරොත්තුවෙන්. ඇතැම් අය මිල ගණන් පවා කියනවා. භික්ෂුව කියන්නේ මහජනතාව පීඩනයට පත් කරන පිරිසක් නොවෙයි. ඒ නිසා ධර්මය කියන උතුම් දේ උතුම් ආකාරයට බෙදාහරින්න භික්ෂූන් වහන්සේලා ක්‍රියා කළ යුතුයි.l ගිහි ජනතාවට රැස් කිරීමේ, ලොබ බැඳීමේ ආනිසංස පෙන්වා දුන්නත් අද භික්ෂූන් වහන්සේලා සිදු කරන්නේ එම කාර්යයම නේද?සියලුම භික්ෂූන් වහන්සේලා එහෙම නැහැ. ධර්මානුකූලව ඉතාමත් ම සිල්වත්ව බණ භාවනා කරමින් ලෝකෝත්තර දියුණුව උදෙසා ක්‍රියා කරන භික්ෂූන් වහන්සේලාත් අපි අතර ඉන්නවා. ඒ වගේම භික්ෂුත්වය ආභරණයක් කරගෙන ක්‍රියා කරන අයත් ඉන්නවා. අපි ඒ අයව නිවරැදි මාර්ඟයට ගත යුතුයි.භික්ෂුවගේ වගකීම ජනතාවට සේවය කිරීම. එම සේවයේදී අපිට අව්ව, වැස්ස, පින්න මේ දේවල් බල බලා ඉන්න බැහැ. නමුත් අද ගමේ දායකයන්ගේ පාංශකූලයකට, බණකට, පිරිතකට මේ ආදී ජනතාවගේ අවශ්‍යාතාවයකට වඩින්න පන්සලේ හාමුදුරුවන්ට විවේකයක් නැහැ.පිරිත් පොළට ගියත් බණකට ගියත් ඇතැම් අය ජංගම දුරකථන පාවිච්චි කරනවා. ඒ දේවල් හරිම අශෝභනයි. භික්ෂුවට තිබෙන්නේ ගිහියන්ට තිබෙන ආකල්ප ‍නොවෙයි. ඒ නිසා අනිත් අය වගේ භික්ෂුව බහුභාණ්ඩ, බහු කාර්ය විය යුතු නැහැ. භික්ෂුව සරල විය යුතුයි.භාරත සමාජයේ බුදු හාමුදුරුවෝ පහළ වෙද්දී ආගම් පිරිලා තිබුණා. නමුත් බුදු හාමුදුරුවන්ව ජනතාව පිළිගත්තා. මොකද බෞද්ධ භික්ෂුවගේ ගමන සංවරයි. භික්ෂූව සරලයි. අල්පේච්ඡයි. සන්සුන් ඉදුරන් තිබෙන්නේ. අද අපේ භික්ෂූන් වහන්සේලා විවිධ වර්ණවල සිවුරු දරනවා.ඒ වගේම සිවුරු පොරවන්නෙත් බාගෙට. එම ක්‍රමය නිසා විදෙස් රටකට ගියත් අපිව කොන් වෙනවා. ඒ නිසා භික්ෂුව නිතරම මුළු සිරුරම ආවරණය වන පරිදි සිවුරු පොරවනවා නම් හොඳයි. අද තිබෙන්නේ භික්ෂූවත් මුළු සිරුරම වසා ගත යුතු කාලයක්..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=f1401243</link>
    <topic>වසර පනහක් ඔබව තුටු කළ මර්සි අද ඔෙබන් ආදරය ඉල්ලයි</topic>
    <author>මලික් චමින්ද ධර්මවර්ධන</author>
    <content>එකකට එකක් නොදෙවැනි ලෙස වේගයෙන් ඇදෙන වාහන කොළඹ - නුවර පාරේ කෑමොර දෙන්නේ අඳෝනාවක් ලෙසිනි. කිසි දිනක නැවතීමක් තියේ යැයි නොසිතෙන මේ අ‍ඳෝනා ඔස්සේ පැමිණි අප නැවතුණේ අඹේපුස්ස නගරයට මඳක් ඔබ්බෙනි.“හෙළ බොජුන් හළ”ඒ අසල පුවරුවක සටහන් වී තිබිණි.පිටතින් භෝජන කුටියක් ලෙසින් පෙනුණද එහි පසෙක පිරිසකට පදිංචි විය හැකි නිවෙසකි.“ආ වාඩිවෙන්න මම අක්කට එන්න කියන්නම්” නිවෙසට ඇතුළු වෙත්ම ගෙහිමි කාන්තාවක අපට කීවාය. නිවෙසේ බිත්ති මත පිළිවෙළට තැබූ ඡායාරූප පෙළකි.ඒ සමඟම තවත් පසෙක අපිළිවෙළට තැබූ සම්මාන රැසකි. මේ ඡායාරූප ද, සම්මාන ද නිහඬය. එහෙත් සේ සේයාරුවෙන් සේයාරුව ද, සම්මානයෙන් සම්මානය ද දිගු කතාවක් කියමින් තිබෙන සුවිශේෂ සංකේත සමුදායකි.කුඩයක් ඉහළා ගත් ඇය වේදිකාවේ ඒ මේ අත ඇවිද යයි. තවත් විටක ඒ කුඩය ඇගේ අතින් කරකැවෙන්නේ ග‍මනේ වේගයට සමපාත වන්නාක් මෙනි. ඒ අතරින් ඇය ගයන්නට ද පටන් ගනී.“මඩේ ලගින තාරාවුන් නාවන්නද මං ඌරු දළෙන් මොන ගජමුතු අරගන්නදමං චපල හිමිට සිරියහනේ රැවටෙන්නද මං එහෙම කළොත් ඔබ කියාවි මෝඩ ගෑනි මංලූෂන් බුලත්සිංහලයන්ගේ “තාරාවෝ ඉගිලෙති” වේදිකා නාට්‍යයේ මේ ගීතය වෙත අප රැගෙන ගියේය. ඇය කවුදැයි හඳුනා ගැනීමට ද එයම ප්‍රමාණවත් ය.ඕ නමින් මර්සි එදිරිසිංහ ය.අදින් වසර 50 කට පෙර එනම්, 1964 වසරේ දිනකදී ගුවන් විදුලියේ “නවක මඬල” ‍වැඩසටහනට දායක වෙමින් ඇය රංගන දිවිය ආරම්භ කළාය. 1966 දී “ඒ” ශ්‍රේණියේ ගුවන් විදුලි ශිල්පිනියක වීමට සමත් වූ ඇය එම වසරේම වැලිකල රත්නයන්ගේ “උගුරට හොරා බෙහෙත්” නාට්‍යයෙන් ප්‍රසිද්ධ වේදිකාවට අවතීර්ණ විය.පසු කාලීනව සුගතපාල සිල්වා සූරීන්ගේ නිල් කට්රොල් මල්, දුන්න දුනු ගමුවේ, හිත හොඳ අම්මණ්ඩි, තුරඟ සන්නිය, මුතු කුමාරි, නන්දි විසාලා, හරිම බඩු හයක්, ප්‍රැන්සිස් වන්නිආරච්චිගේ “රෑ රැජිනට දරු සම්පත්”, පතිරාජ එල්. එස්. දයානන්දයන්ගේ “කවුරුවත් එන්නේ නෑ”, ඩග්ලස් සිරිවර්ධනගේ “අඹුසැමියෝ” ඇතුළු තවත් නාට්‍ය රැසකම චරිත නිරූපණය කළාය. ඒ හැරුණුකොට නාට්‍ය කිහිපයකටම නිෂ්පාදනයෙන් ද දායක වූවාය.70 දශකයේදී සුගතපාල සිල්වා ශූරින් අතින් සමාජ සංවාද රීතියේ නාට්‍ය කලාවක් බිහිවිය. ඒ ස්වභාවික නාට්‍ය කලාවේ ප්‍රතිභා පූර්ණතම නිළියක් ලෙස එකල ඇය විචාරකයන්ගේ නොමඳ පැසසුමට ද ලක්විය. මේ නිසාමදෝ 1974 වර්ෂයේදී ආර්. ආර්. සමරකෝන් මහතාගේ “ඉඩම” නාට්‍ය වෙනුවෙන් රාජ්‍ය නාට්‍ය උළෙලේ දී හොඳම නිළිය සම්මානයට ද පාත්‍ර විය.පසුව 1975, 1976 දෙවර්ෂයන්හිදී ද ඇරඹි පිළිවෙළින් කීරගල ආරච්චිගේ “තහනම් දේශය” සහ හේමසිරි ලියනගේ ගේ “නරියා සහ කේජු” වෙනුවෙන් හොඳම නිළිය සම්මානය ලැබුවාය. නාට්‍ය කලාව තුළදී එදිරිසිංහ මහත්මිය ලබා තිබූ ප්‍රතිභාව නිසාම නාට්‍ය බෙහෙවින් ජනප්‍රිය විය. බොහෝ දර්ශන වාර ගණනක් ද ‍වේදිකා ගතකෙරිණි. මේ නිසා බොහෝ විචාරකයන් ඇය වාසනාවන්ත නිළියක් ලෙස ද හඳුන්වා දී තිබිණි.ගුවන් විදුලි නාට්‍ය ක්ෂේත්‍රයට ද නැතිවම බැරි චරිතයක් වූ ඇය සතියේ දින 5ක් ම ගුවන් විදුලි නාට්‍යවලට දායක වූ යුගයක් ද විය. ඒ අනුව සඳුදාට මුවන් පැලැස්ස ය. අඟහරුවාදාට වජිරා ය. බදාදාට සමනල බැද්ද ය.බ්‍රහස්පතින්දාට ඇස් දෙක ය. සිකුරාදාට හන්දියේ ගෙදර ය. මේ සියල්ල ඇය ඉහළ ජනප්‍රසායක් දිනාගත්තාය. ඇනස්ලි, බර්ටි, සැමුවෙල් සුසංයෝගය සමඟ එක්ව ගෙනා වැඩසටහන් ද ඈ පිළිබඳ අපගේ ඇති සුවිශේෂ මතකයන් ය.නිවෙසේ බිත්ති මත වූ ඒ ඡායාරූප පෙළගැස්ම වසර 50 ක රංගන දිවියේ ඇගේ සුවිශේෂීත්වය අපට මතක් කර දෙමින් සිටියේය. මේ අතරම ඇයගේ සොයුරියන් දෙදෙනා ඇය වත්තන් කරගෙන අප සිටි ස්ථානයට පැමිණියේය. මම බෙහෙවින් වික්ෂිප්ත වීමි.“මට අසනීප වුණානේ”මෙතෙක් වේලා මහත් උනන්දුවෙන් බලා සිටි සියලු පින්තූර පරාජිත බවක් හැඟෙන්නට විය. ඇය රෝගාතුර වී ඇතත් මෙවැනි තත්ත්වයක ඇතැයි අප කිසිසේත්ම බලාපොරොත්තු නොවුණේය. ඕ බොහෝ සේ දුර්වල ගතින් සිටියාය. එහෙත් දිරිගත් ඇය අප සමඟ කතාබහට එක්වන්නට විය.“2012 අවුරුද්දේ මට ඔපරේෂන් එකක් කරන්න සිද්ධ වුණා. එතැනින් පස්සේ තමයි මේ ඔක්කොම කරදර එන්න පටන් ගත්තේ. හැබැයි මම පස්සේ ඉඳුවරී, ආමන්දා කියන නාට්‍ය දෙකෙත් රඟපෑවා. ඔය අතරෙදී මගේ අමාරුව එන්න එන්නම වැඩිවුණා.එක තැනකට වෙලා ඉන්න බැහැ කොන්ද රිදෙනවා. ඇවිදින්නත් අමාරුයි. වේදනා නාශක ගත්ත කියලත් විශේෂ අඩුවක් වෙන්නේ නෑ. දොස්තර මහත්තුරුන්ටත් රෝග නිධානය හොයාගන්න අමාරුයි කියනවා. අද (සිකුරාදා) තවත් වාර්තාවක් එන්න තියෙනවා. අනික මේ මෙඩිකල් ටෙස්ට්වලට ඉඳලම මට දැන් එපාවෙලා තියෙන්නේ.”කලා ක්ෂේත්‍රයේ බොහෝ දෙනකු ඈ වෙනුවෙන් බොහෝ උදව් උපකාර කරන බව ද ඇය පැවසුවාය.“ඇත්තෙන්ම ෆීල්ඩ් එකේ අය මට ගොඩක් උදව් කරනවා. මම වෙනුවෙන් ලබන මාර්තු 3 වැනිදාට ටවර් හෝල් රඟහලේ වැඩසටහනක් ක්‍රියාත්මක කරනවා. ඒ ඇරුණම ඒ අය කතා කරනවා. නොයෙක් ආගමික සෙත් ශාන්ති මා වෙනුවෙන් පවත්වනවා.”ජනතාවගේ ආදරය දිනාගත් රංගන ශිල්පිනියක් වූ ඇය සිය ප්‍රේක්ෂක සහෘදයන් ගැන ද මෙසේ කීවේ මහත් වූ ගෞරවයෙනි.“රෝගී තත්ත්වය නිසා මම ආර්ථික වශයෙනුත් හුඟක් පිරිහුණා. දැන් රජයේ රෝහලින් තමයි බෙහෙත් ගන්නේ. මේවාට මගේ රසිකයෝ හුඟ දෙනෙක් මට ආධාර කරලා තියෙනවා. ඇත්තෙන්ම මටම පුදුමයි මිනිස්සු මට ෙමච්චර ආදරේ කළාද කියලා. සමහරු මට කතා කරනවා. ලිපි ලියනවා.බෝධි පූජා පවත්වනවා. යාච්ඤා කරනවා. සමහරු මගේ ගිණුමට මුදල් දාලා තියෙනවා. සමහරු ඒ අයට හැකි පමණක් කියලා මට මුදල් දුන්නේ. ඇත්තෙන්ම මට මේ අය දීපු මුදල නොවේ වටින්නේ ඒ මිනිස්සුන්ගේ ප්‍රාර්ථනාවයි. ඒ අය කියන්නේ ඉක්මනට සුව වෙන්න කියලයි. ඒ ප්‍රාර්ථනාවම මට ඇති. මිනිස්සු මට ගොඩක් ආ‍දරේ කරලා කියලා මට හොඳටම දැනෙනවා. ඇත්තෙන්ම ඔවුන්ට ගොඩාක් ස්තූතියි මට දක්වන ආදරයට.”“වෙලාවකට හිතෙනවා මේක දෙවියන්ගේ කැමැත්ත වෙන්න ඇති කියලා. දෙවියෝ හිතන්න ඇති මාව ටිකක් කොටු කරලා තියන්න. ඒත් මම හිතනවා උන්වහන්සේ කොයි වෙලාවක හරි මාව ආයෙත් මේ කොටුකරලා තියෙන එකෙන් නිදහස් කර‍ාවි කියලා” ඇය බලාපොරොත්තු සහගතව කියයි.බොහෝ දේ විමසන්නට ඇතත්, කෙටි කතාබහකට සීමාවෙන්නට අප තීරණය කර සිටියේ ඇගේ රෝගී තත්ත්වය නිසාය. වේදනාවෙන් පීඩිතව සිටියද ඇය ඇයගේ රසික රසිකාවන්ගේ ආදරය ගැන මෙනෙහි කරන්නේ මහත් සතුටකිනි. අපගේ කතාබහ අවසානයේ ඇය මෙවැනි ඉල්ලීමක් අපගෙන් කළාය.“මගේ රසික රසිකාවියන් වෙනුවෙන් මේකත් ලියන්න”“ලබන මාර්තු 03 ‍වැනිදා රූපවාහිනී සංස්ථාවේ “හඬ නළු එකමුතුව” රැස්වෙලා ටවර් හෝල් එකේ මම වෙනුවෙන් වැඩසටහනක් කරනවා. මගේ රංගන ජීවිතේ ගෙවුණු වසර 50 සමරන්නත් එක්කයි ඒක කෙරෙන්නේ. මගේ රසික රසිකාවියන්ට කියන්න “ඒගොල්ලො එනකම් මම බලන් ඉන්නවා” කියලා.පුරා වසර 50 ක් වේදිකාව, ගුවන් විදුලිය, රූපවාහිනිය, සිනමාව ආදී ක්ෂේත්‍ර රැසක සුවිශේෂ දස්කම් පෑ ඒ රංගන ශිල්පිනිය ඉක්මන් සුවය ලබා නැවතත් අප අතරට ඒවි යැයි ප්‍රේක්ෂකයෝ ද බලාපො­ෙරාත්තු ෙවති. ඔවුන්ගේ ද ප්‍රාර්ථනය,“මර්සි අපි ද ඔබ එන තෙක් බලා ඉඳිමු” යන්න වනු නොඅනුමානය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>24</day>
    </date>
    <link>http://www.dinamina.lk/2014/01/24/_art.asp?fn=f1401244</link>
    <topic>ලොවෙන් එකෙක් විය සමතකු බොහො දෙයට</topic>
    <author>සටහන - ඉරෝෂිණි දීපිකා</author>
    <content>ඔහු වරෙක නවකතාකරුවෙකි. තවත් වරෙක කෙටිකතාකරුවෙකි. වරෙක සාහිත්‍ය විචාරකයෙකි. ගුරුවරයෙකි. කථිකාචාර්ය, මහාචාර්ය පදවි දරමින් විද්‍යාර්ථින්ගේ නැණැස පෑදුවෙකි. තවත් විටෙක ජාතික අධ්‍යාපන කොමිෂන් සභාවේ සභාපතිවරයාය. හිටපු සංස්කෘතික හා ආගමික කටයුතු නියෝජ්‍ය ඇමැතිවරයෙකි. රජරට විශ්වවිද්‍යාලයේ කුලපතිවරයෙකි. මෙලෙස වූ නෙක් චරිතයන්ට පණ පොවමින් ජීවිත රඟ මඬල තුළ සැරිසැරූ ඔහු මහැදුරු ඒ. වී. සුරවීර නම් වෙයි.ගැමිකම උරුම කර ගනිමින් ඉපැදුණු ඔහු සහෝදරියන් හයදෙනකු සහ සහෝදරයන් හතරදෙනෙක්ගෙන් යුතු පවුලක සාමාජිකයකු විය. ගමේ පාසලෙන් සිප් සතර හදාරා පසුව, 1939 වසරේදී ගම්පහ රජයේ ඉංග්‍රීසි විද්‍යාලයටත්, ඉන් අනතුරුව කොළඹ රාජකීය විද්‍යාලයෙනුත් ද්විතියික අධ්‍යාපනය ලද මෙතුමා, තෘතීය අධ්‍යාපනය ලබාගනු වස් 1950 වසරේදී කොළඹ විශ්වවිද්‍යාලයට ඇතුළත් විය. එහි වසර එකහමාරක පමණ අධ්‍යාපනය ලද ඔහු, ඉන් අනතුරුව පේරාදෙණිය විශ්වවිද්‍යාලයේ විද්‍යාර්ථියකු බවට පත් විය. 1954 වසරේදී උපාධිධරයකු ලෙස ඉන් පිටවුණි.ඒ කාල වකවානුව වන විට විශ්වවිද්‍යාලයෙන් පිට වූ වහාම රැකියා අවස්ථා උත්පාදනය කර ගැනීමට හැකියාව පැවතුණි. ඒ අනුව ඔහු කොළඹ ප්‍රදේශයේ පාසල් කිහිපයකටම අයදුම්පත් යොමු කරනු ලැබුවේ ගුරු පත්වීමක් ලබාගැනීමේ පළමු අරමුණ පෙරදැරිව ය. ඒ අනුව ඔහුට පත්වීම ලැබුණේ ශාන්ත ජෝශප් විද්‍යාලයට ය.එම පාසලේ වසරකුත් මාස තුනක් පමණ ගුරුවරයකු ලෙස සිසු දරුවනට සිප් කිරි පෙවූ ඔහු, පේරාදෙණිය විශ්වවිද්‍යාලයෙන් ඇම්. ඒ. උපාධිය ලබාගැනීමේ අරමුණ පෙරදැරිව කටුගස්තොට ශ්‍රී රාහුල විද්‍යාලයට මාරුවීමක් ලබාගෙන ඉගැන්වීමේ කටයුතු දිගටම කරගෙන යනු ලැබීය. පසුව කටුගස්තොට රාහුලයෙන් කොළඹ ආනන්ද විද්‍යාලයට මාරුවීමක් ලැබූ මෙතුමා, 1960 වසරේදී විශ්වවිද්‍යාල සේවයට එක්විය.ශාන්ත ජෝශප් විද්‍යාලයේ ගුරුවර‍යකු ලෙස කටයුතු කරන සමයේදී, ඔහු පාළුව මකාගනු වස් නෙක් සාහිත්‍ය කටයුතුවල නිරත වුණේය. “විචාර විලාසය” බිහිවන්නේ ඒ අපූර්ව හැකියාවේ අග්‍ර ඵලයක් වශයෙනි. 1957 දී සිය කුළුඳුල් කෘතිය ඇම්. ඩී. ගුණසේන සහ සමාගමේ කෘතියක් ලෙස එළිදැක්වූ සුරවීරයන්, ඉන් ඉක්බිති සිය සාහිත්‍ය මෙහෙවර දිගින් දිගට ම කරගෙන ගියේය. ඔහුගේ ප්‍රථම කෘතිය ලෙස ප්‍රකට මෙය, විශ්වවිද්‍යාලය තුළ කියැවීමට සුදුසු කෘතියක් ලෙස අනුමැතිය ද ලැබුණි. මේ අතරතුර එම්. ඒ. උපාධිය ද ලද ඔහු, 1959 වසරේදී “අනුරාධපුර සංස්කෘතිය” නමැති කෘතිය පළකරනු ලැබීය.එම කෘතිය ප්‍රකාශනද්වාරයෙන් පිටවීම, තමන්ගේ ලේඛන දිවියේ සන්ධිස්ථානයක් බව ඔහු නොයෙක් වර ප්‍රකාශ කර තිබුණි. පාඨක ප්‍රසාදය ලත් මේ කෘතියට 1959 වසරේදී ප්‍රථම වතාවට සම්මානයක් ද හිමි විය. එම කාල වකවානුවේදී මේ කෘතිය පිළිබඳ විචාර පවා ලියැවිණි. එම කෘතිය සඳහා ලැබුණු ඇගැයුම් නිසා‍ ම ලේඛන කලාව කෙරෙහි සුරවීරයන් තුළ අමුතු පිබිදීමක් ඇතිවිය. එම පිබිදීම හේතුවෙන් දක්ෂ ලේඛකයකු දැයට දායාද විණි. ශ්‍රී ලංකාවේ සිටින ලේඛකයන් අතුරින් ග්‍රන්ථකරණයේ නියැළි වැඩියෙන් ම සම්මානයට පාත්‍ර වූ පුද්ගලයකු ලෙස ද ඔහු හැඳින්වීම නිවැරැදි ය.විශ්වවිද්‍යාලයේ පීඨාධිපති ලෙස කටයුතු කළ සමයේ ලද අත්දැකීම් ඇසුරෙන් ඔහු “අත්ත බි‍ඳෙයි පය බුරුලෙන්” කෘතිය රචනා කළේය. හෙතෙම රචනා කළ දෙවැනි කෙටිකතා සංග්‍රහය වන “පෑදි දියට බොර දිය” කෘතිය බොහෝ ප්‍රතිචාර ලද කෙටිකතා සංග්‍රහයක් ලෙස සඳහන් කළ හැකි ය.වසර 10 ක පමණ කාලයක් අ‍.පො.ස (උ. පෙළ) සිංහල විෂය හදාරණ සිසුන්ගේ විෂය නිර්දේශයට පවා එම කෘතිය නිර්දේශ කර තිබීම මගින්, එහි ඇති වටිනාකම මැනවින් පිළිබිඹු වනු ඇත. මීට පෙර කාලවකවානුවලදී උ. පෙළ විෂය නිර්දේශය සඳහා ‍විදෙස් කෙටිකතා නිර්දිෂ්ට කර තිබුණ ද, පළමුවරට සිංහල ලේඛකයන්ගේ කෙටිකතා පොතක් විෂය නිර්දේශයට එක්කරනු ලැබුවේ “පෑදි දියට බොරදිය” කෘතිය මගින් වීම විශේෂත්වයකි.මහාචාර්ය ඒ. වී. සුරවීරයන් මෙරට සිටි කෘතහස්ත ලේඛකයෙකි. නෙක් මාදිලියේ සමාජ විචාර, සාහිත්‍ය විචාර, ඉතිහාස ග්‍රන්ථ, ප්‍රබන්ධ රචනා හා පරිවර්තන කෘති මගින් සිය නිසඟ කුසලතාවන් විදහා පෑ ඔහු, සිය හැකියාවන් දැයේ දූ දරුවන් වෙනුවෙන් නිරතුරුවම මිඩංගු කළේය. ඇරිස්ටෝටල්ගේ කාව්‍ය ශාස්ත්‍රය, ටෝල්ස්ටෝයි ගේ “කලාව යනු කුමක්ද?”, “ඇරිස්ටෝටල් හා භරත”, ග්‍රැහැම් හෆ්ගේ “සාහිත්‍ය විචාර රචනා” ඈ ප්‍රශස්ත විචාර ග්‍රන්ථ සිංහලට පරිවර්තනය කළ මෙතුමා, සාහිත්‍ය කලාව වෙනුවෙන් මහඟු මෙහෙයක් ඉටු කරනු ලැබීය.හෙයියම්මාරුව, නොයන් පුතුනි ගම හැරදා, පෑදි දියට බොරදිය, අත්ත බිඳෙයි පය බුරුලෙන්, සදා මෙලෙස පුර දෙරණේ, බව තිමිර, නවකතා නිර්මාණය හා විචාරය, සම්ප්‍රදාය නිර්මාණය හා විචාරය, සාහිත්‍ය විචාර ප්‍රදීපිකා, කෙටිකතාවේ විකාශය සහ සිංහල කෙටිකතා වැනි නවකතා, කෙටිකතා, ශාස්ත්‍රීය හා විචාර ‍කෘති, සිංහල හා ඉංග්‍රීසි යන භාෂාද්වයෙන් ම රචනා කළ සුරවීර මහතා ශ්‍රී ලාංකේය සාහිත්‍ය සුපෝෂණයෙහිලා මහඟු මෙහෙවරක් ඉටුකරනු ලැබීය. මෙලෙසින් ජනතාවගේ ඥාන පෝෂණයට සහ සාහිත කලා සංවර්ධනය කෙරෙහි එතුමාගෙන් සිදු වූ මෙහෙවර විවිධ අවස්ථාවලදී ඇගැයුමට ලක්ව තිබීම ද සැබවින් ම පැසසිය යුතු කරුණකි.1994 වසරේ චන්ද්‍රිකා බණ්ඩාරනායක කුමාරතුංග මැතිනියගේ ඉල්ලීම පරිදි දේශපාලන ක්ෂේත්‍රයට ඇතුළුවීමට ද සුරවීරයන් ක්‍රියා කළේය. එතුමා එලෙස ක්‍රියා කරනු ලැබුවේ විශ්වවිද්‍යාලයෙන් ඉවත් වෙමිනි. තම පවුලේ අයට ද හොර රහසේ මැතිවරණයට තරඟ කිරීමට ඔහු ක්‍රියා කරනු ලැබුවේ පවුලේ උදවිය දේශපාලනයට අවතීර්ණ වෙනවාට අකමැති වූ නිසා ය. මැතිවරණයෙන් ජයගෙන එතුමා පාර්ලිමේන්තුවට තේරී පත් විය.ඒ අනුව සංස්කෘතික හා ආගමික කටයුතු නියෝජ්‍ය අමාත්‍යවරයා ලෙස ඔහු වසර හයක කාලයක් කටයුතු කරනු ලැබීය.විශ්වවිද්‍යාලයක සිට මහ මැතිවරණයකට තරග කර පාර්ලිමේන්තුවට තේරී පත් වූ එකම පුද්ගලයා තමා බව ඔහු ප්‍රකාශ කරනු ලැබුවේ ද ඉතාමත් ම ආඩම්බරයෙනි. එලෙසින් ම මධ්‍යම සංස්කෘතික අරමුදලේ දියුණුව වෙනුවෙන් එතුමා අමරණීය සේවයක් ඉටුකරනු ලැබීය.ඉන් අනතුරුව ජාතික අධ්‍යාපන කොමිසමේ සභාපතිවරයා ලෙස පත්වූ සුරවීරයන්, සාමාන්‍ය සහ උසස් අධ්‍යාපනයට අදාළ සියලුම සැලැසුම් සහ ප්‍රතිපත්ති සම්පාදන කටයුතු කරගෙන යනු ලැබීය. ඊට පසුව නැවත වරක් ඔහුට සුපුරුදු ක්ෂේත්‍රය වෙත අවතීර්ණ වීමට අවකාශ ලැබුණි. ඒ රජරට විශ්වවිද්‍යාලයේ කුලපතිවරයා ලෙස විශ්වවිද්‍යාල ක්ෂේත්‍රයේ නියැළීමට ය.ශ්‍රී ජයවර්ධනපුර විශ්වවිද්‍යාලයේ සිංහල සහ ජනසන්නිවේදන අධ්‍යයන අංශ ප්‍රධාන හා ජ්‍යෙෂ්ඨ මහාචාර්ය පදවි හෙබවූ මහාචාර්ය සුරවීරයන්, ශ්‍රී ලාංකේය විශ්වවිද්‍යාලයන්හි සාහිත්‍ය සහ නිර්මාණ පිළිබඳ පාඨමාලා ප්‍රාරම්භ කිරීමෙහිලා පුරෝගාමී වී කටයුතු කරනු ලැබීය. ජයවර්ධනපුර විශ්වවිද්‍යාලයේ ලේඛකත්ව හා සන්නිවේදන පාඨමාලාවේ සමාරම්භක අධ්‍යක්ෂවරයා ‍වන්නේ ද මෙතුමා ය.උසස් අධ්‍යාපන ක්ෂේත්‍රයට, විශ්වවිද්‍යාලවලත්, ඥාන පෝෂණයට මෙන් ම සාහිත්‍ය කලා සංවර්ධනයටත් කළ අපමණ මෙහෙය වෙනුවෙන් ශ්‍රී ජයවර්ධනපුර විශ්වවිද්‍යාලය මගින් සේවාර්ජිත සම්මාන මහාචාර්ය (Professor Emeritus) යන උපාධි නාමය ද එතුමාට පුද කරනු ලැබීය.එලෙසින් ම එම විශ්වවිද්‍යාලය මගින් හේ විවිධ ඇගැයුම්වලට පාත්‍ර කළ වාර අප්‍රමාණ ය. ඒ අනුව, 1977 වසරේදී ශ්‍රී ජයවර්ධනපුර විශ්වවිද්‍යාලය මගින්, විශ්වවිද්‍යාලයකින් ප්‍රදානය කරනු ලබන උසස් ම උපාධිය වන සාහිත්‍ය ශූරී උපාධිය (D Litt Honoris Causa) ප්‍රදානය කෙරිණි. එසේ ම සාහිතරත්න සම්මානයෙන් සහ කලාකීර්ති ජනාධිපති සම්මානයෙන් ද එතුමා පිදුම් ලබා ඇත.අමෙරිකාවේ අයෝවා විශ්වවිද්‍යාල ලේඛකත්ව අධි සාමාජිකත්වය ලබා ගත් මෙතුමා, ඒ අනුව යමින් ශ්‍රී ලංකාවේ විශ්වවිද්‍යාලවල සාහිත්‍ය නිර්මාණය පිළිබඳ පාඨමාලා ඇරැඹීමට ද පුරෝගාමී වී ක්‍රියා කරනු ලැබීය.දැයේ දූ දරුවන්ගේ පමණක් නොව, පොදුවේ ගත් කළ මෙරට වෙසෙන සෑම දෙනා වෙත ම අප්‍රමාණ වූ සේවයක් ඉටුකළ මහැදුරු ඒ. වී. සුරවීරයන්, සදාකල්හිම මෙරට ජන හදවත්වල ළැගුම් ගන්නා බව නො අනුමාන ය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n1401251</link>
    <topic>‘කච්චතිව්’ දූපත අසල මසුන් මැරීමට ඉන්දියා ධීවරයන්ට අයිතියක් නෑ</topic>
    <author>මහින්ද අලුත්ගෙදර</author>
    <content>පෝක් සමුද්‍ර සන්ධියේ පිහිටි කච්චතිව් දූපතේ ස්වෛරීත්වය ශ්‍රී ලංකාවට හිමි බැවින් කච්චතිව් දූපත ආසන්නයේ මසුන් මැරීමට ඉන්දියානු ධීවරයන්ට අයිතියක් නොමැති බව ඉන්දියාව පවසයි. කච්චතිව් දූපත යළි ඉන්දියාවට පවරා ගන්නා ලෙස ඉල්ලා ගොනුකැර තිබූ නඩුවක් සම්බන්ධයෙන් මදුරාසි මහාධිකරණය වෙත කරුණු දක්වමින් ඉන්දීය මධ්‍යම රජය ඊයේ (24) මේ බව ප්‍රකාශ කැර තිබේ.එරට මධ්‍යම රජය පෙන්වා දෙන්නේ 1974 සහ 1976 වසරවලදී ඇතිවූ ගිවිසුම් මඟින් කච්චතිව් දුපතේ අයිතිය ශ්‍රී ලංකාවට හිමිව තිබෙන බවත් එය ඉන්දියාවට අයිති නොවන්නක් බවත්ය. මේ අතර ඉන්දීය මධ්‍යම රජය මදුරාසි මහාධිකරණය වෙත දැනුම්දී තිබෙන්නේ කච්චතිව් දූපත ආසන්නයේ මසුන් මැරීමට ඉන්දීය ධීවරයන්ට අයිතියක්ද නොමැති බවයි.කච්චතිව් දූපත යළි ඉන්දියාවට පවරා ගැනීමට අදාළව අවශ්‍ය නීතිමය ක්‍රියාමාර්ග ගැනීම සඳහා හිටපු තමිල්නාඩු මහ ඇමැති එම්. කරුණානිධි සහ වත්මන් මහ ඇමැතිනී ජයලලිතා ජයරාම් විවිධ අවස්ථාවන්හි එරට අධිකරණ වෙත පෙත්සම් ඉදිරිපත් කිරීමටද ක්‍රියා කළහ.කෙසේ වුවද ඉන්දියාවට අයත් භූමි ප්‍රදේශයක් ශ්‍රී ලංකාවට පවරා නොමැති හෙයින් කච්චතිවු දූපත පවරා ගැනීමේ හැකියාවක් නැතැයි ඉන්දීය මධ්‍යම රජය මෙහිදී දැනුම් දී තිබෙන බව වාර්තා වෙයි.ජයලලිතා ජයරාම් විසින් ඉදිරිපත් කරන ලද පෙත්සම මඟින් ප්‍රකාශ කර ඇත්තේ කච්චතිව් දූපතේ අයිතිය ශ්‍රී ලංකාවට තහවුරු කර දෙමින් 1974 සහ1976 වසරවලදී ඇති වූ ඉන්දු - ලංකා ගිවිසුම් ව්‍යවස්ථානුකූල නොවන බවයි.ඓතිහාසික සාධක, නීතිමය ප්‍රතිපාදන ඇතුළු සියලූ අංශවලින් සලකා බලා කච්චතිව් දූපත සම්බන්ධයෙන් 1976 වසරේ ඇති කරගත් එකඟතාව මත විසඳුමකට පැමිණි බවද ඉන්දිය මධ්‍යම රජය මහාධිකරණය වෙත දන්වා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n1401252</link>
    <topic>බස්නාහිර හා දකුණු පළාත් සභා මැතිවරණ මෙහෙයවීමටඇමැති කමිටු</topic>
    <author>සිතාරා සේනානී සහ නුවන් කොඩිකාර</author>
    <content>බස්නාහිර හා දකුණු පළාත් සභා මැතිවරණ කටයුතු මෙහෙයවීම සඳහා එක්සත් ජනතා නිදහස් සන්ධානය දිස්ත්‍රික් මට්ටමින් ජ්‍යෙෂ්ඨ මැති ඇමැතිවරුන්ගෙන් සැදුම්ලත් කමිටු පත්කෙරේ.ඒ අනුව කොළඹ දිස්ත්‍රික්කය සඳහා ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන, ගම්පහ දිස්ත්‍රික්කයට ඛනිජ තෙල් කර්මාන්ත ඇමැති අනුර ප්‍රියදර්ශන යාපා, කලුතර දිස්ත්‍රික්කයට රාජය පරිපාලන ඇමැති ජෝන් සෙ‍ෙනවිරත්න, ගාල්ල දිස්ත්‍රික්කයට වාරිමාර්ග හා ජලසම්පත් කළමනාකරණ ඇමැති නිමල් සිරිපාල ද සිල්වා, මාතර දිස්ත්‍රික්කයට විදේශ රැකියා සුබසාධන හා ප්‍රවර්ධන ඇමැති ඩිලාන් පෙරේරා, ක්‍රීඩා ඇමැති මහින්දානන්ද අලුත්ගමගේ, හම්බන්තොට දිස්ත්‍රික්කයට විදේශ කටයුතු ඇමැති මහාචාර්ය ජී. එල් පීරිස්, සමූපකාර හා අභ්‍යන්තර වෙළෙද කටයුතු ඇමැති ජොන්ස්ටන් ප්‍රනාන්දු යන මහත්වරුන් පත්කර ඇති බව යෞවන කටයුතු හා නිපුනතා සංවර්ධන ඇමැති ඩලස් අලහප්පෙරුම මහතා පැවැසීය.මීට අමතරව ආසන මට්ටමින්, ග්‍රාමසේවා මට්ටමින් හා ඡන්ද මධ්‍යස්ථාන මට්ටමින් මැති ඇමැතිවරුන්, පළාත් සභා මැති ඇමැතිවරුන්, ප්‍රාදේශීය සභා හා නගර සභා සභාපතිවරුන්ගෙන් සැදුම්ලත් කමිටුද ඡන්ද කටයුතු මෙහෙයවිම සඳහා පත්කර ඇති බව හෙතෙම කීවේය.බස්නාහිර හා දකුණු පළාත් සභා මැතිවරණවලදි එක්සත් ජනතා නිදහස් සන්ධානයේ ඉදිරි ක්‍රියාමාර්ග පිළිබද දැනුවත් කිරිම සඳහා ශ්‍රී ලංකා නිදහස් පක්ෂ මූලස්ථානයේ ඊයේ (24) පැවැති මාධ්‍ය හමුවේදි ඇමැතිවරයා එසේ කියා සිටියේය.එක්සත් ජනතා නිදහස් සන්ධානයේ දිස්ත්‍රික් සමුළුද නාම යෝජනා ලැයිස්තු බාරදීමේ අවසන් දින වන විට පවත්වා අවසන් කරන බවද ඒ මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n1401253</link>
    <topic>එක්සත් ජනතා නිදහස් සන්ධානයේඅපේක්ෂක නම් ඇතුළත් ලැයිස්තු 30 දා අවසන්</topic>
    <author>සිතාරා සේනානී සහ නුවන් කොඩිකාර</author>
    <content>බස්නාහිර හා දකුණු පළාත් සභා සඳහා එක්සත් ජනතා නිදහස් සන්ධානයෙන් තරඟ වදින අපේක්ෂකයන්ගේ නම් ඇතුළත් ලැයිස්තු මේ මස 30 වැනිදා වන විට සකස්කර අවසන් කරන බව ශ්‍රී ලංකා නිදහස් පක්ෂයේ මහ ලේකම්, සෞඛ්‍ය ඇමැති මෛත්‍රීපාල සිරිසේන මහතා පැවැසීය.එක්සත් ජනතා නිදහස් සන්ධානය හා එක්ව සිටින අනෙකුත් සහෝදර පක්ෂ සමඟ සාකච්ඡා කර මෙම ලැයිස්තු සකස් කරන බව හෙතෙම කීවේය.ඉන් අනතුරුව ශ්‍රි ලංකා නිදහස් පක්ෂයේ හා එක්සත් ජනතා නිදහස් සන්ධානයේ මධ්‍යම කාරක සභාවන් වෙත එම ලයිස්තු ඉදිරිපත් කර අවසන් අනුමැතිය ගන්නා බවද ඒ මහතා කියා සිටියේය.ශ්‍රී ලංකා නිදහස් පක්ෂ මූලස්ථනයේ ඊයේ (24) පැවැති මාධ්‍ය හමුවේදි ඇමැතිවරයා එසේ ප්‍රකාශ කෙළේය. එම පළාත් සභා දෙකට තරඟ වැදීම සඳහා මෙවර අපේක්ෂත්වය ඉල්ලා අයදුම් 515 ක් මෙවර ලැබුනු බවත් ඉන් බස්නාහිරට අයදුම්පත් 203 කුත්, දකුණු පළාතට අයදුම්පත් 213 කුත් වන අයුරින් ලැබී තිබුණ බව හෙතෙම කීවේය.එහෙත් බස්නාහිර පළාතට තරඟ වැදීමට අපේක්ෂත්වය ලබාදිය හැක්කේ බස්නාහිර පළාතෙන් 111 දෙනෙකුට හා දකුණු පළාතෙන් 62 දෙනෙකුට බව සිරිසේන මහතා ප්‍රකාශ කෙළේය.පසුගිය වර පළාත් සභාවල සිටී සියළුම මැති ඇමැතිවරුන්ට මෙවරත් අපේක්ෂකත්වය ලබාදෙන බව පැවැසු ඇමැතිවරයා ඊට අමතරව විවිධ වෘත්තීන් නියෝජනය වන අයුරින් නව අපේක්ෂකයන් රැසක් ඉදිරිපත් කරන බව පැවැසීය.මෙවර පළාත් සභා සඳහා තරඟ වැදීමට නළු නිළියන් විශාල සංඛ්‍යාවක් එක්සත් ජනතා නිදහස් සන්ධානයෙන් ඉදිරිපත් කරන්නේ ඇයි දැයි මාධ්‍යවේදියකු නැඟු ප්‍රශ්නයකට පිළිතුරු දුන් ඇමැතිවරයා කියා සිටියේ එවැනි බොහෝ දෙනෙකු අපේක්ෂත්වය ඉල්ලා ඇති බවත් එහෙත් කවුරුන් තොරාගන්නවා දැයි අවසන් තීරණයකට එළඹි නැති බවය.වත්මන් රජය පිළිබඳ තිබෙන විශ්වාසනීයත්වය නිසා බොහෝ වෘත්තිකයින් අපේක්ෂත්වය ඉල්ලා ඇති බවත් එහෙත් මාධ්‍ය හුවා දැක්වුයේ නළු නිළියන් පමණක් බවත් ඒ මහතා කියා සිටියේය. ඇමැතිවරුන් වන අනුර ප්‍රියදර්ශන යාපා, ඩලස් අලහප්පෙරුම මහත්වරුන්ද මෙහිදි අදහස් දැක්වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n1401254</link>
    <topic>ඓතිහාසික මහ බෝපෙරහර අද</topic>
    <author>අනුරාධපුර දිසා විශේෂ</author>
    <content>වාර්ෂිකව පවත්වනු ලබන අසිරිමත් මහ බෝ වන්දනාව සහ ඓතිහාසික මහ බෝ පෙරහැර අද(25) පස්වරු 1.00 සිට 6.00 දක්වා අනුරාධපුර ජය ශ්‍රී මහා බෝ සමිදුන් අභියස දී පැවැත්වේ.ශ්‍රී මහා බෝ සමිදුන් ලක්දිවට වැඩම කර වසර 2321ක් සපිරීම, ප්‍රථම රන්වැට ඉදිකර වසර 44ක් සපිරීම හා රටවැසි සැමට සෙත්පතා පැවැත්වෙන මෙම මහා පුණ්‍යොත්සවය, සිරිසිදුහත් භික්ෂු පදනම සහ සිරිමහ බෝ පදනම සංවිධාන කරයි. අද පෙරවරු මහනුවර - කටුගස්තොටින් ආරම්භ කරන රිය පෙරහැර අනුරාධපුර, ථුපාරාම චෛත්‍ය අභියසට පැමිණ පස්වරු 2.00ට ථුපාරාම චෛත්‍ය අභියසින් පෙරහැර ගමන් ආරම්භ කර මහ බෝ සමිදුන් අභියසට පැමිණ මහ බෝ වන්දනා වැඩසටහන ආරම්භ වේ.මෙම අවස්ථාවට ත්‍රෛනිකායික මහා සංඝරත්නය ප්‍රධාන උතුරු මැද පළාත් ආණ්ඩුකාර කරුණාරත්න දිවුල්ගනේ මහ ඇමැති රංජිත් සමරකෝන්, රජයේ අමාත්‍යවරුන් වන කෙහෙළිය රඹුක්වැල්ල, අර්ල් ගුණසේකර යන මහත්වරුන් ඇතුළු පාර්ලිමේන්තු පළාත් සභා , නගර සභා ප්‍රාදේශීය සභා මැති ඇමැතිවරු ඇතුළු දහස් ගණන් බැතිමතුන් සහභාගි වනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n1401255</link>
    <topic>පෞද්ගලික බස් සඳහා පෙරගෙවුම් කාඩ්පතක්</topic>
    <author>ශීලා උඩුවර</author>
    <content>දිවයින පුරාම ධාවනය වන පෞද්ගලික බස් රථ සඳහා භාවිතා කළ හැකි පෙරගෙවුම් කාඩ්පතක් හඳුන්වා දීමට පුද්ගලික ප්‍රවාහන සේවා අමාත්‍යාංශය කටයුතු කැර ගෙන යයි .මේ සඳහා කැබිනට් මණ්ඩලයේ උපදෙස්ද ලැබී ඇතැයි පුද්ගලික ප්‍රවාහන සේවා ඇමැති සි.බි. රත්නායක මහතා පැවසීය.මෙවර පැවැත්වෙන දැයට කිරුළ ප්‍රදර්ශනයට සමගාමිව මෙය හඳුන්වා දෙන බවත්, රජයේ පාර්ශවයන් දෙකක්වන මහජන බැංකුව හා මොබිටෙල් ආයතනය සමග එක්ව මෙය ක්‍රියාවට නංවන බවත් ඇමැතිවරයා සඳහන් කරයි.මේ සඳහා ගිවිසුමකට එළඹිමටද නියමිතය.මෙම වැඩපිළිවෙළ ක්‍රියාවට නැංවිම සඳහා බස් හිමි සංගම් ,සමාගම් මෙන්ම පොදු මගි ජනතාවගේ සහයෝගය අපේක්ෂා කරන බවද ඇමැතිවරයා කියයි. දිනකට බස් කර්මාන්තය තුළ සංසරණය වන රුපියල් මිලියන 200 ක් පමණ වන මුදලින් රුපියල් මිලියන 10 ත් 20 ත් අතර මුදලක් බස් සේවකයින් විසින් සිදුකරනු ලබන අක්‍රමිකතා හා අතර මගදි සිදුවන කප්පම් ගැනිම් හා වෙනත් සිදුවිම් හේතුවෙන් බස් හිමියන්ට අහිමි වන බවත්, මෙම පෙරගෙවුම් කාඩ් ක්‍රමය බස්රථ හිමියන් මෙන්ම මගි ජනතාවද ආරක්ෂා කිරිමේ පියවරක් බවත් ඇමැතිවරයා පැවසිය.මගින්ට ඉතිරි මුදල් ලබාගැනිමේ දි සිදුවන ගැටලුවටද මෙයින් විසඳුම් ලැබේ.මහින්ද චින්තන ඉදිරි දැක්මේ 107 වන පිටුවේ මගි ප්‍රවාහන සේවාවල ගුණාත්මක බව වැඩි කිරිම සඳහා විද්යුත් ප්‍රවේශපත්‍ර ක්‍රමයක් හඳුන්වා දෙන බවට සඳහන් කැර ඇති අතර, මෙම කාඩ් ක්‍රමය තුළින් එම අරමුණ සාර්ථක කර ගැනිමට හැකි වන බව අමාත්‍යාංශයේ ලේකම්, පද්මසිරි ජයමාන්න මහතා පැවසිය.දිවයිනේ පුද්ගලික බස් රථ 20000 කට අධික ප්‍රමාණයක් ධාවනය කෙරෙන අතර එයින් 3500 කට ආසන්න ප්‍රමාණයක් ජාතික ගමනා ගමන කොමිෂන් සභාව යටතේද, බස්රථ 17000 කට අධික ප්‍රමාණයක් පළාත් මාර්ගස්ථ මගි ප්‍රවාහන අධිකාරින් යටතේද, ධාවනය කෙරෙයි. පෞද්ගලික බස්රථ භාවිතා කරන ප්‍රමාණය මිලියන 3. 2 ත් පමණ වෙයි‍..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n1401256</link>
    <topic>භාරතගේ පිළිරුව අසලින්හිරුණිකා ඡන්ද වැඩ අරඹයි</topic>
    <author>අනුර ප්‍රේමලාල්</author>
    <content>කොළොම්පුර ජනතාවට දේශපාලන ශක්තියක් වූ දිවංගත කොළඹ දිස්ත්‍රික් හිටපු පාර්ලිමේන්තු මන්ත්‍රී භාරත ලක්ෂ්මන් ප්‍රේමචන්ද්‍ර මහතාගේ පනස් අටවෙනි ජන්ම දිනය වෙනුවෙන් හෙට (26) පෙරවරු 8.00ට කොළොන්නාවේ පිහිටි පිළිරුව අසල විශේෂ පුෂ්පෝපහාර උත්සවයක් පැවැත්වීමට කටයුතු යොදා තිබේ.මෙම උත්සවය ශ්‍රී ලංකා නිදහස් පක්ෂයේ මැද කොළඹ සංවිධායිකා හිරුණිකාප්‍රේමචන්ද්‍ර මෙනවි‍යගේ ප්‍රධානත්වයෙන් පැවැත්වේ . සැමට සමාජ සාධරණත්වය හා යුක්තිය උදෙසා යන තේමාව ඔස්සේ දේශපාලන‍යට පිවිස මෙවර බස්නාහිර පළාත් සභාවට කොළඹ දිස්ත්‍රික්කයෙන් එක්සත් ජනතා නිදහස් සන්ධාන ලැයිස්තු‍ව යටතේ තරඟ කරන ප්‍රේමචන්ද්‍ර මෙනවියගේ මැතිවරණ කටයුතු ද ‍එදින මේ පුෂ්පෝපහාරයෙන් පසු එළැඹෙන සුබ මොහොතින් ආරම්භ කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n1401257</link>
    <topic>මැරතන් තරගයේ සහායට ගියකැබ් රථය පෙරළී 11ක් රෝහලේ</topic>
    <author>විජයානි එදිරිසිංහ</author>
    <content>මොනරාගල මහානාම විද්‍යාලයේ සිසුවියන්ගේ මැරතන් ධාවන තරගයට සහාය දීම සඳහා සිසුන් පිරිසක් රැගෙන ගිය කැබ් රථයක් පෙරළීමෙන් සිසුන් 11 දෙනෙකු තුවාල ලබා තිබේ.ඊයේ (24) පෙරවරු 11.30ට මෙම අනතුර සිදුවී ඇත්තේ මොනරාගල ඔරලෝසු කණුව අසලදී බව පොලිසිය කියයි.මෙම කැබ් රථයේ සිසුන් 11ක් සහ එක් සිසුවියක් ගමන් කර ඇත. එය පදවා ඇත්තේද සිසුවකු බව පැවසේ. එය ඔ‍රලෝසු කණුව අසල වංගුව ගනිද්දී පෙරළී ඇත.තුවාල ලැබූ පිරිස මොනරාගල රෝහලට ඇතුළත් කැර ඇත. මොනරාගල පොලිසිය සිද්ධිය පිළිබඳව පරික්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n1401258</link>
    <topic>‘සයුර’ නැවට ප්‍රහාර එල්ල කළ කොටි හය දෙනාට සිරදඬුවම්</topic>
    <author>රෝෂන් තුෂාර</author>
    <content>ශ්‍රී ලංකා නාවික හමුදාවට අයත් ‍‘සයුර’‍ නෞකාවට මීගමුව මුහුදේදී ප්‍රහාරයක් එල්ලකර ජිවිත හා දේපළ හානි සිදු කිරීමට තැත්කළ එල්.ටි.ටි.ඊ. චුදිතයන් හය දෙනකුට වසර දෙක බැගින් බරපතළ වැඩ සහිත සිර දඬුවමක් නියම කිරීමට කොළඹ මහාධිකරණ විනිසුරු ලලිත ජයසූරිය මහතා නියෝග ‍ෙකළේය.නීතිපතිවරයා ඉදිරිපත් කැර තිබූ චෝදනාවලට තමන් වැරදිකරුවන් බවට රක්ෂිත බන්ධනාගාරගතව සිටි චූදිතයන් අධිකරණයේදී පිළිගැනීම හේතුවෙන් මේ දඬුවම නියම කෙරිණි.සයුර නෞකාවට පහරදී එහි සිටි නිලධාරීන් ජීවිතක්ෂයට පත්කිරීමට තැත් කිරීම , රජයේ දේපළ හානි සිදුකිරීම ඇතුළු චෝදනා 27 ක් යටතේ මේ නඩුව පවරා තිබිණි.ඉන්ද්‍රදාස් වාස්කරන් නොහොත් පොලිඋරන්,මරියදාස් ඇන්ජලෝ නොහොත් ආදීමන්,පීටර් පියෝම්සන් නොහොත් තිරුබා උරෙමාන්, ජෙයසිංහම් ජෙයමඩනන් නොහොත් ජෙයා,සිරිල් ජුඩ් ක්‍රිශාන්ත නොහොත් රෝෂාන් (සූරියා) හා කුමාර් ඇන්තනී නොහොත් කීල්ලී යන චූදිතයින්ට මේ දඬුවම නියම කෙරීණි.2002 හා 2006 ජුනි අතර කාලය තුළදී මුලතිව්, කිලිනොච්චි,මන්නාරම්, මීගමුව, කොළඹ හා වත්තල යන ප්‍රදේශ වලදී වර්ණකුලසූරිය ක්‍රිස්ටි ප්‍රනාන්දු නොහොත් ක්‍රිස්ටි සමග එක්වී කුමන්ත්‍රණය කර මීගමුව මුහුදේදී සයුර නෞකාවට ප්‍රහාරයක් එල්ල කිරීම චෝදනා යටතේ නීතිපතිවරයා මේ නඩුව පවරා තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n1401259</link>
    <topic>යුද හමුදා සිවිල් සේවක සංගමයට හමුදාපතිගෙන් මුදල් පරිත්‍යාගයක්</topic>
    <author>විජයානි එදිරිසිංහ</author>
    <content>ශ්‍රී ලංකා යුද‍ හමුදා සිවිල් සේවකයන්ගේ සංගමයට යුද්ධ හමුදාපති ලුතිනන් ජෙනරාල් දයා රත්නායක මහතා රුපියල් ලක්ෂ 50ක මුදලක් ඊයේ (24) පරිත්‍යාග කෙළේය.සිවිල් සේවක සංගමයේ 23 වැනි මහ සභා රැස්වීම ඊයේ ජාතික පුස්තකාල රැස්වීම් ශාලාවේ පැවැති අතර එහි ප්‍රධාන ආරාධිත අමුත්තා ලෙස ඊට සහභාගී වූ යුද්ධ හමුදාපතිවරයා පසුගිය යුද සමයේ යුද්ධ හමුදාවේ ස්ථිර සිවිල් සේවකයන් යුද හමුදා රණවිරුවන් සමඟ එකට එක්ව කළ කැපවීම අගය කිරීමකට ලක් කෙළේය. උතුරු නැඟෙනහිර හමුදා කඳවුරුවල සේවය කළ සිවිල් සේවකයන් යුද සෙබළුන්ගේ පිටුපසින් සිට ඔවුන්ගේ සියලු අවශ්‍යතා සපුරාලීමට රෑ දවල් නොබලා දැඩි කැපවීමකින් යුතුව ක්‍රියා කළ බවද යුද‍ හමුදාපතිවරයා පැවසීය.යුද්ධ හමුදාවේ ස්ථිර සිවිල් සේවක සේවිකාවන් ප්‍රමාණය 11,000ක් පමණ වෙයි. ඉන් හය දහසකට ආසන්න පිරිසක් සිවිල් සේවක සංගමයේ සාමාජිකත්වය ලබා සිටිති.එම සංගමය මඟින් සිවිල් සේවකයන්ගේ සුබ සාධක කටයුතු වෙනුවෙන් දීමනා රැසක් ලබාදෙයි. මෙම සිවිල් සේවක සංගමයේ වාර්ෂික මහ රැස්වීමට හමුදාපතිවරයකු සහභාගී වූ ප්‍රථම අවස්ථාව මෙය බව එම සංගමයේ සභාපති හා අධ්‍යක්ෂ ගාමිණී ගමගේ මහතා පැවසීය.මෙම උත්සව අවස්ථාවේදී එම සේවක සංගමය මඟින් යුද්ධ හමුදාපති ලුතිනන් ජෙනරාල් දයා රත්නායක මහතාට උපහාර තිළිණයක් ලබාදුන් අතර එම සංගමයේ ජ්‍යෙෂ්ඨ සාමාජිකයන්ට විශ්‍රාමික අයට සහ ඔවුන්ගේ දූ දරුවන්ටද සමරු තිළිණ සමඟ ශිෂ්‍යත්ව ආධාරද පිරිනැමීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n14012510</link>
    <topic>ශ්‍රී ලංකාව ඉන්දියාවේ දී රන් පදක්කම් 3ක් දිනයි</topic>
    <author>ප්‍රින්ස් ගුණසේකර ඉන්දියාවේ ගෝවේ සිට...</author>
    <content>ඉන්දියාවේ ගෝවේහී පැවැත්වෙන ලුසෆෝනියානු ක්‍රීඩා උළෙලේ දී මීටර් 400 ඉසව්වෙන් ශ්‍රී ලංකා යුද හමුදාවේ උපමාලිකා රත්න කුමාරී, තුන්පිම්ම ක්‍රීඩක එරන්ද දිනේෂ් කුමාර හා මීටර් 100 සහාය දිවීමේ ක්‍රීඩකයෝ රන් පදක්කම් දිනා ශ්‍රී ලංකාවට කීර්තියක් අත්කර දීමට ඊයේ සමත්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n14012511</link>
    <topic>පසුගිය වසරේ තේ අපනයනයෙන්ඩොලර් බිලියන 1.54ක ආදායමක්</topic>
    <author>නිමල් රාජපක්ෂ සහ වයිමන් හෙට්ටිආරච්චි</author>
    <content>ශ්‍රී ලංකාවේ තේ අපනයනයෙන් පසුගිය වසරේ දී අමෙරිකන් ඩොලර් බිලියන 1.54ක ඉතිහාසගත ආදායමක් ඉපැයූ බව වැවිලි කර්මාන්ත ඇමැති මහින්ද සමරසිංහ මහතා පවසයි.ඇමැතිවරයා මෙම අදහස් පළකළේ ඊයේ (24) සිය අමාත්‍යංශයේ දී පැවැති මාධ්‍ය හමුවක දී ය. මෙහි දී අදහස් දැක්වූ ඇමැතිවරයා, 2012 වසරේ තේ අපනයනයෙන් ඉපැයූවේ අමෙරිකන් ඩොලර් බිලියන 1.4ක් බවත් ඒ අනුව තේ කර්මාන්තයේ මේ දක්වා ලැබු ඉහළම ආදායම 2013 දී බවද කීවේය. 2013 වසරේ ජනවාරි මාසයේ සිට දෙසැම්බර් දක්වා අපනයනය කරන ලද ‍මුළු තේ ප්‍රමාණය තේ කිලෝ ග්‍රෑම් මිලියන 319.6 කි. මේ අනුව 2012 වසරේ දී අපනයනය කළ තේ කිලෝ ග්‍රෑම් මිලියන 319.9 හා සසඳන කළ තේ අපනයනයෙන් තේ කිලෝ ග්‍රෑම් මිලියන 0.2 අඩුවීමක් පෙන්නුම් කරන බව ද පැවැසීය.ශ්‍රී ලංකාවේ මුළු තේ අපනයනයෙන් සියයට දහසයක් යැවෙන්නේ රුසියාවටයි. අපගේ තේ අපනයන ලැයිස්තුවේ මුල්තැන ගන්නේ ද රුසියාවයි. ‍ශ්‍රී ලංකාවේ තේ අපනයනය කරනු ලබන රටවල් අතරින් දෙවන තැන ගන්නේ ඉරානයයි. එරටට අපනයනය කරනු ලබන තේ ප්‍රමාණය සියයට දොළහකි. මේ අතර තුන්වන ස්ථානය හිමිවී ඇත්තේ තුර්කියයි. තුර්කියට සියයට දහයක තේ ප්‍රමාණයක් අපනයනය කරන අතර සිරියාවට සියයට හතක තේ ප්‍රමාණයක් අපනයනය කෙරේ. ඊට අමතරව අරාබි ජනරජයට , කුවේට් රටට හා ජපානය, ජෝර්දානය සහ චිලී රටට ද ශ්‍රී ලංකාවේ තේ අපනයනය කරනු ඇත. මැදපෙරදිග සහ උතුරු අප්‍රිකා රටවලින් ද ශ්‍රී ලංකා තේ වෙනුවෙන් ඇති ඉල්ලුම වැඩිවී තිබේ . එම වැඩිවීමේ ප්‍රවනතාව 2014 වසරේදීත් අඛන්ඩව පවතින බව ද සමරසිංහ මහතා පැවැසීය.වැඩිදුරටත් අදහස් දැක්වූ සමරසිංහ මහතා , තේ මණ්ඩලයේ 2013 වසරේ දී අගය වැඩිකළ තේ ප්‍රමාණය දළ වශයෙන් සියයට හතළිස් එකකි. මේ අතුරින් සියයට අටක් තේ මළුය. 2012 හා සසඳන විට 2013 දී තේ නිෂ්පාදනයේ වැඩිවීම සියයට හතකි. 2012 වසරේ දී තේ කිලෝ මිලියන 328 ක් නිෂ්පාදනය කළ ද එයට සමගාමීව 2013 වසරේ දී තේ කිලෝග්‍රෑම් මිලියන 340 දක්වා වාර්තාගත වැඩිවීමක් සිදුවිය. මේ අතර තේ වෙන්දේසියේ දී ඉහළම මිල ලබා ගැනීමට ද ශ්‍රී ලංකාව සමත්විය. ඒ අනුව ශ්‍රී ලංකා තේ කිලෝ ග්‍රෑමයක සාමාන්‍ය මිල අමෙරිකන් ඩොලර් 3.4 ක් වූ බව ද ඇමැතිවරයා පැවැසීය.වැවිලි කර්මාන්ත අමාත්‍යංශයේ ලේකම් සුධර්මා කරුණාරත්න, තේ මණ්ඩලයේ සභාපතිණි ජානකී කුරුප්පු, තේ පර්යේෂණ ආයතනයේ සභාපති ආචාර්ය ජෙරී ජයවර්ධන , කුඩා තේ වතු සංවර්ධන අධිකාරියේ සභාපති නොයෙල් කාරියවසම් යන මහත්ම මහත්මීන් ඇතුළු නිලධාරීන් රැසක් මෙම අවස්ථාවට සහභාගි වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n14012512</link>
    <topic>පලතුරු කර්මාන්ත ශාලාවේගෑස් කාන්දුවෙන් 30ක් රෝහලේ</topic>
    <author>පණ්ඩුක සමරසේකර, රක්ෂණ ශ්‍රියන්ත, හෝමාගම විශේෂ</author>
    <content>හෝමාගම කර්මාන්ත පුරයේ පලතුරු ඇසුරුම් කර්මාන්ත ශාලාවක සිදුවූ හදිසි ගෑස් කාන්දුවකින් රෝගාතුර වූ කාන්තාවන් 30 දෙනකු ඊයේ (24) රාත්‍රී හෝමාගම මූලික රෝහලට ඇතුළත් කර ඇත.හදිසියේ ඇතිවූ මේ තත්ත්ව‍ය හේතුවෙන් හුස්ම ගැනීමේ අපහසුතා වමනය සහ කරකැවිල්ල වැනි රෝග තත්ත්වයන් නිසා මෙසේ කාන්තාවන් රෝහල්ගත කර ඇත.කාන්තාවන් 70ක් පමණ සේවය කරන මෙම පලතුරු ඇසුරුම් කම්හලේ තවත් පිරිසක් සුළු රෝගී තත්ත්වයකට පත්ව ඇති අතර පලතුරු කම්හල තාවකාලිකව වසා දමා සේවක පිරිස ඉන් ඉවත් කිරීමට පාලනාධිකාරිය පියවරගෙන ඇත.හදිසි ගින්නක් ඇතිවුවහොත් එය සමනය කිරීම සඳහා ද ගිනි නිවන හමුදාව කැඳවා තිබුණු බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n14012513</link>
    <topic>අපට ඇති ආයෝජන අවස්ථා ගැන බලන්නලෝකප්‍රකට ආයෝජකයෝ රැසක් මෙරටට</topic>
    <author>නුවන් කොඩිකාර</author>
    <content>මෙරට ආයෝජන අවස්ථා සොයා බැලීමට ලෝකයේ පිළිගත් ආයතන රැසක නියෝජිතයෝ ලබන මස ශ්‍රී ලංකාවේ සංචාරයක නිරතවීමට නියමිත බව ආයෝජන ප්‍රවර්ධන නියෝජ්‍ය ඇමැති ෆයිසර් මුස්තාපා මහතා පැවැසීය.යුරෝ කොප්ටර්, සෝලා ඩිරෙක්ටි, ටොටල්, අල්ස්ට්‍රොමි, ඩෙගි‍්‍රරිමොන්ටි, ඇස්ටෝන්ටි ඇතුළු ලෝකයේ පිළිගත් ආයතන රැසක නියෝජිතයෝ මෙලෙස සංචාරයක යෙදීමට නියමිත බව හෙතෙම කිවේය.මෙරට ආයෝජන අවස්ථා හඳූනා ගැනීම හා ඊට ලබා දෙන පහසුකම් ඇතුළු අංශ ගනණාවක් පිළිබඳ සාකච්ඡා කිරීම මේ සංචාරයේ මූලික අරමුණ වී ඇති බව ඒ මහතා කියා සිටියේය.ඉකුත්දා (18) සිට (20) වැනිදා දක්වා ප්‍රංශයේ පැවති ආයෝජන ප්‍රවර්ධන සමුළුට සහභාගීවීමෙන් අනතුරුව දිවයිනට පැමිණීමෙන් පසු නියෝජ්‍ය ඇමතිවරයා එසේ ප්‍රකාශ කළේය.සමුළුවට පැමිණි සිටි ලොකයේ පිළිගත් ආයතන රැසක හිමිකරුවන් හා ඉහළ නියෝජිතයන් විශාල සංඛ්‍යාවක් සමඟ තමන් සාකච්ඡා කළ බවත් එහිදී ඔවුන් මෙරට ආයෝජනය කිරීමට කැමැත්ත පළ කළ බවත් ඒ මහතා කියා සිටියේය.තිස් වසරක කුරිරු යුද්ධය අවසන් වී කෙටි කාලයක දී ශ්‍රී ලංකාව ලබා ඇති සංවර්ධනය හා සාමකාමී පරිසරය පිළිබඳ තමන් සමුළුවට එක්ව සිටි පිරිස් දැනුවත් කළ බවද ඇමැතිවරයා කීවේය.මේ වන විටත් ලෝකයේ දැවැන්ත ආයතන රැසක් මෙරට ආයෝජනයන්වල යෙදී සිටින බවත් තවත් රටවල් බොහෝමයක් ආයෝජනයන් කිරීමට අවස්ථාව ඉල්ලා සිටින බව තමා සමුළුවේ දී පෙන්වා දුන් බවත් මුස්තාපා මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n14012514</link>
    <topic>උහන ප්‍රාදේශීය සභා සභාපතිගේවාරණ නියෝග පෙත්සම ඉවතට</topic>
    <author>නෙල්කා මැදගෙදර</author>
    <content>උහන ප්‍රාදේශීය සභා සභාපති ධූරයෙන් තමන් ඉවත් කර වෙනත් අයකු එම තනතුරට පත් කිරීමෙන් වළක්වන්නැයි ඉල්ලා එක්සත් ජනතා නිදහස් සන්ධාන මහ ලේකම් සුසිල් ‍ප්‍රේමජයන්ත මහතාට එරෙහිව වාරණ නියෝගයක් නිකුත් කරන ලෙස රංජිත් වනසිංහ ඒකනායක මහතා ඉදිරිපත් කළ ඉල්ලීමක් කොළඹ දිසා විනිසුරු ප්‍රදීප් හෙට්ටිආරච්චි මහතා ඊයේ (24) ප්‍රතික්ෂේප කළේය.සභාපතිවරයා එම තනතුරෙන් ඉල්ලා අස් වූ ලෙස සලකා මැතිවරණ කොමසාරිස් වරයාට සහ අම්පාර තේරීම්භාර නිලධාරීවරයාට දන්වා යැවීමෙන් වළක්වන අතුරු තහනම් නියෝගයක් නිකුත් කරන ලෙස ද පැමිණිලිකාර සභාපති රංජිත් වනසිංහ ඒකනායක මහතා කර ඇති ඉල්ලීමක් සම්බන්ධයෙන් කරුණු දැක්විමට ලබන පෙබරවාරි මස 7 වැනිදා අධිකරණයෙහි පෙනී සිටින ලෙස එක්සත් ජනතා නිදහස් සන්ධාන මහ ලේකම්වරයාට දන්වා නොතිසි නිකුත් කෙරිණි.පළාත් පාලන මැතිවරණ පනතට මෑතක දී කළ සංශෝධනයක් අනුව එහි 169 වගන්තිය යටතේ තමන් වෙනුවට වෙනත් අයකු එම තනතුරට පත් කිරීමට කටයුතු කිරීමට එරෙහිව උහන ප්‍රාදේශීය සභාවෙහි සභාපති රංජිත් වනසිංහ ඒකනායක මහතා ගොනු කළ පෙත්සමක් සලකා බැලූ අවස්ථාවේ දී මෙම නියෝගය නිකුත් කළේය.පැමිණිලිකරු 2011 වසරේ දී මනාප ජන්ද 5895ක් ලබාගෙන උහන ප්‍රාදේශිය සභාපති තනතුරට පත් වු බව පෙත්සමෙහි සඳහන් වේ. 2014 වසර සඳහා වන අයවැය සකස් කිරිමේදී එම ප්‍රාදේශිය සභා සභිකයන්ගේ අදහස් සහ යෝජනා ලබා ගෙන ඒවාද ඇතුළත් කොට සකස් කළ අයවැය කෙටුම් පත 2013 නොවැම්බර් මස 27 දින් ඉදිරිපත් කළ බව සඳහන් වේ . එහිදී එයට කිසිදු සංශෝධන යෝජනා ඉදිරිපත් වී නැති අතර එකම යෝජනාවකට හෝ කිසිවකුත් විරුද්ධ නොවූ බවත් සඳහන්ය.ඒ අනුව එම අයවැය යෝජනා 2013 දෙසැම්බර් මස 20 දින ඉදිරිපත් කර ඇති අතර එහිදී වැඩි ජන්ද 5කින් එය පරාජයට පත්ව තිබේ.පළාත් පාලන පනතෙහි 169 වගන්තිය අනුව කටයුතු කළ හැක්කේ අයවැය දෙවරක් පරාජයට පත් අවස්ථාවක දී පමණක් බව පෙත්සම්කරු පවසයි. තමන් සභාපති ධූරය දරණ උහන ප්‍රාදේශීය සභාවෙහි අයවැය යෝජනා 169 වගන්තියට අනුව නිත්‍යානුකූලව සම්මත කරගෙන ඇතැයි හෙතෙම පැමිණිලි කර සිටියි.එබැවින් 169 වගන්තිය අනුව එම ප්‍රාදේශීය සභාවෙහි අයවැය පරාජයට පත් වු ලෙස සැලකිය නොහැකි බවද, ඒ අනුව ඒ වෙනුවට වෙනත් අයෙකු එම තනතුරට පත් කළ නොහැකි බවද පෙත්සම්කරු පවසයි.එබැවින් එලෙස කටයුතු කිරීමෙන් වගඋත්තරකරු වළක්වන අතුරු තහනම් නියෝගයක් සහ සථිර තහනම් නියෝගයක් නිකුත් කරන ලෙස පැමිණිලිකරු පෙත්සම මගින් ඉල්ලා තිබේ.නීතිඥ පාලිත ජයමාන්න මහතා පැමිණිලිකරු වෙනුවෙන් පෙනි සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n14012515</link>
    <topic>රත්නපුර සහකාර පොලිස් අධිකාරිවරයාට තර්ජනය කරලා</topic>
    <author>පණ්ඩුක සමරසේකර,රක්ෂණ ශ්‍රියන්ත,රත්නපුර විශේෂ</author>
    <content>මිතුරා සමඟ අමනාප වී ඔහුගෙන් පළිගැනීමේ චේතනාවෙන් ඔහුගේ දුරකතන සිම්පත සොරකම් කර රත්නපුර ප්‍රදේශයේ සහකාර පොලිස් අධිකාරිවරයකුගෙන් කප්පම් ඉල්ලා තර්ජනය කළ පුද්ගලයකු පොලිස් අත්අඩංගුවට ගෙන ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා දිනමිණට ප්‍රකාශ කළේය.සහකාර පොලිස් අධිකාරීවරයාට තර්ජනය කළ දුරකතන අංකය ඔස්සේ පරීක්ෂණ පැවැත් වූ පොලිසිය දුරකතන අංකයේ හිමිකරු පළමුව අත්අඩංගුවට ගෙන ඇති අතර වැඩිදුර විමර්ශන කටයුතු සිදු කිරීමේ දී දුරකතනය හිමිකරුගේ සිම්පත සොරකම් කර මේ දුරකතන ඇමතුම සහකාර පොලිස් අධිකාරිවරයාට ලබා දී ඇති බවට අනාවරණය වීමෙන් සැකකරු අත්අඩංගුවට ගෙන අධිකරණයට ඉදිරිපත් කිරීමට නි‍යමිත බව අජිත් රෝහණ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n14012516</link>
    <topic>ජාතික සමගි සන්ධානය එක් රැයකින් ළඟා කරගන්න බෑ</topic>
    <author/>
    <content>ජාතික සමගි සන්ධානය එක් රැයකින් ළඟා කර ගත නොහැකි බව ජනාධිපති ලේකම් ලලිත් වීරතුංග මහතා එක්සත් ජාතීන්ගේ නිත්‍ය ‍නියෝජිතයන් හමුවේ ප්‍රකාශ කළේය.එක් පෑන් පහරින් එසේ කරන්නට යාමෙන් ක්‍රියාදාමයේ අඛණ්ඩ බවට හානි සිදු විය හැකි බවත් ජනාධිපති ලේකම්වරයා පෙන්වා දුන්නේය.උගත් පාඩම් හා සංහිඳියා කොමිසමේ ජාතික ක්‍රියාකාරී සැලැස්ම ක්‍රියාත්මක කිරීම සඳහා දෙන සහාය පිළිබඳ අන්තර්ජාතික ප්‍රජාවට ස්තුතිය පුද කළ වීරතුංග මහතා වැඩදායක යෝජනා පිළිගැනීමට රජය සූදානම් බව පැවසීය.වීරතුංග මහතා මෙම අදහස් පළ කළේ එක්සත් ජාතීන්ගේ නිත්‍ය නියෝජිතයන් 21 වැනි දා අමතමිනි.උගත් පාඩම් හා සංහිඳියාව පිළිබඳ කොමිසමේ නිර්දේශ ක්‍රියාත්මක කිරීම සඳහා වන ජාතික ක්‍රියාකාරී සැලැස්මට 2012 ජූලි මාසයේ දී කැබිනට් මණ්ඩල අනුමැතිය ලැබීමෙන් පසු ශ්‍රී ලංකා රජය එකී නිර්දේශ ක්‍රියාත්මක කිරීමට කළ හැකි සියලු දේ කර ඇති බවත් හෙතෙම අවධාරණ කළේය.2009 මැයි මස එල්ටීටීඊය පරාජය කිරීමෙන් පසු 30 වසරකට ආසන්න ත්‍රස්තවාදී ගැටුම අවසානයේ දී රටේ පැවැති තත්ත්වය තානාපතිවරුන්ට පැහැදිලි කළ ලේකම්වරයා ගැටුම නිසා පීඩාවට පත් වූවන්ගේ ජීවිත යථා තත්ත්වයට පත් කිරීමට ගත් උත්සාහය සහ අන්තර්ජාතික මානුෂවාදී නීතිය, මානව හිමිකම්, ඉඩම් ආපසු භාර දීම සහ යළි පදිංචි කිරීම, නැවත පවරා දීම, සහන වන්දි ප්‍රදානය හා සංහිඳියාව යන ක්ෂේත්‍රවලට අදාළ උගත් පාඩම් කොමිසමේ නිර්දේශ ක්‍රියාත්මක කිරීමට ගත වූ 18 මස තුළ රජය ගත් ක්‍රියාමාර්ග විස්තර කළේය.උතුරු පළාත් සභා මැතිවරණය සාර්ථකව අවසන් කිරීම ප්‍රදේශයේ ආරම්භ කර ඇති දැවැන්ත සංවර්ධන ව්‍යාපෘති ඉදිරියට ගෙන යාම සඳහා රජය මහ ඇමතිවරයා සමග සහයෝගයෙන් වැඩ කිරීම ඇතුළු ප්‍රධාන ජයග්‍රහණ වීරතුංග මහතා විසින් පැහැදිලි කරනු ලැබීය.ශ්‍රී ලංකාව මානව හිමිකම් පිළිබඳ එක්සත් ජාතීන්ගේ මහ කොමසාරිස් කාර්යාලය සමඟ පවත්වාගෙන යන අඛණ්ඩ සහයෝගය ගැන සඳහන් කළ වීරංතුග මහතා මහ කොමසාරිස්වරිය රජයේ ආරාධනයෙන් 2013 අගෝස්තු මාසයේ දී ශ්‍රී ලංකාවේ කළ චාරිකාවෙන් පසු අභ්‍යන්තරිකව අවතැන් වූවන් පිළිබඳ විශේෂ විමර්ශකවරයා 2013 දෙසැම්බර් මාසයේ ශ‍්‍රී ලංකාවට පැමිණි අතර සංක්‍රමණිකයන්ගේ මානව හිමිකම් පිළිබඳ විශේෂ විමර්ශකවරයා 2014 මැයි මස දිවයිනට පැමිණීමට නියමිතව ඇති බව පැවැසීය.අධ්‍යාපනය ලැබීමට ඇති අයිතිය පිළිබඳ විශේෂ විමර්ශකවරයාට ද ශ්‍රී ලංකාවට එන ලෙස ඇරයුම් කළ නමුත් මේ වසර තුළ පැමිණිය නොහැකි බව ඔහු දැනුම් දී තිබේ. සෙසු විශේෂ විමර්ශකයනට ඇරයුම් කිරීම ගැන රජය සළකා බලමින් සිටී.අනතුරුව එළැඹි ප්‍රශ්නෝත්තර වාරයේ දී හමුවට සහභාගී වූ රටවල් බොහොමයක් උගත් පාඩම් හා සංහිඳියා කොමිසමේ නිර්දේශ ක්‍රියාත්මක කිරීමට රජයේ ඇති කැපැවීම සහ ගන්නා උත්සාහය අගය කළ අතර ඇතැම් රටවල් ක්‍රියාත්මක කෙරෙන ආකාරය සහ වේගය ගැන ප්‍රශ්න කළේය. අන්තර්ජාතික ප්‍රජාව ශ්‍රී ලංකාවට සහය දිය යුතු බවත්, මානව හිමිකම් ගැටලු නිරාකරණය සඳහා ශ්‍රී ලංකාව සමඟ ඵලදායී සංවාදයක නිරත විය යුතු බවත්, තානාපතිවරුන් බොහෝ දෙනකුගේ අදහස විය. ත්‍රස්තවාදය සමඟ සටනේ දුෂ්කරභාවය හා ස්වකීය වේදනාකාරී අත්දැකීම් ගැන සඳහන් කළ එක් රටක් 'සපත්තුව දැමූ විට ඇතිවන රිදුම දන්නේ පළඳින තැනැත්තා පමණයි' යනුවෙන් පැවසීය.ජනතාවගේ අඛණ්ඩ සහයෝගය සහිත ස්ථාවර ආණ්ඩුවක් තිබීම ශ්‍රී ලංකාවේ වාසනාවකැයි පැවසූ වීරතුංග මහතා විසඳුම්වල චිරස්ථායී බව සහතික කරනු වස් ඇතැම් නිර්දේශ ක්‍රියාත්මක කිරීමේ දී රටේ වාර්ගික, ආගමික, ප්‍රාදේශීය හා දේශපාලන විවිධත්වයට අනුරූප පොදු එකඟත්වයක් අවශ්‍ය බව කීය.දැන් ස්ථාපනය කර ඇති පාර්ලිමේන්තු විශේෂ කාරක සභාව පූර්ණ වශයෙන් ක්‍රියාත්මක වීමට නම් දෙමළ ජාතික සන්ධානය ඇතුළු විපක්‍ෂය ඊට සහභාගී වීමේ වැදගත්කම ඔහු අවධාරණය කළේය. පටු අරමුණු සහිත පාර්ශ්වයන් විසින් වගකිව යුතු අන්තර්ජාතික චරිත පවා නොමඟ යවා ඇතැයි කනස්සල්ල පළ කළ වීරතුංග මහතා ඊට අදාළ මෑතකාලීන නිදසුන් සමහරක් සඳහන් කළේය.ශ්‍රී ලංකාව සහ එක්සත් ජාතීන් හා අන්තර්ජාතික හවුල්කරුවන් අතර සහයෝගය ගැන කළ සඳහනකට ප්‍රතිචාර දැක්වූ ජිනීවා හි එක්සත් ජාතීන්ගේ ශ්‍රී ලංකා නිත්‍ය නියෝජිත, තානාපති රවිනාථ ආර්යසිංහ මහතා ශ්‍රී ලංකාව පසුගිය වර්ෂයේ දී කළ අයුරින් එක්සත් ජාතීන්, මානව හිමිකම් පිළිබඳ මහ කොමසාරිස් කාර්යාලය, මානව හිමිකම් මණ්ඩලය සහ අන්තර්ජාතික හවුල්කරුවන් සමඟ සහයෝගයෙන් ක්‍රියාකර ඇත්තේ රටවල් කිහිපයක් පමණකැයි පැවැසීය.ත්‍රස්තවාදය යළි මතු වීම වැළැක්වීමට ගෙන ඇති පියවර ගැන ඇසූ ප්‍රශ්නයකට පිළිතුරු දුන් තානාපති ආර්යසිංහ මහතා, ත්‍රස්තවාදය ශ්‍රී ලංකාවෙන් තුරන් කර ඇති නමුත් පැරණි එල්ටීටීඊ සාමාජිකයන් හා ආධාරකරුවන් බොහෝ දෙනෙක් විශේෂයෙන් බටහිර රටවල අඛණ්ඩව ක්‍රියාත්මක බව පැවැසීය.තමන් ජීවත් වන සුවපහසුකම් ඇති රටවල දිගටම විසීමට ඉඩ සලසා ගැනීමට ශ්‍රී ලංකාව තුළ අවුල් ඇති කිරීම මේ පිරිස්වලට අවශ්‍යව තිබේ. ඔවුන්ගේ ප්‍රයත්නය ශ්‍රී ලංකාවේ සංහිඳියා වැඩපිළිවෙළට හානි කර බැවින් ඒ ගැන ඉතා සැලකිලිමත් වන්නැයි ආර්යසිංහ මහතා එබඳු රටවලින් ඉල්ලීමක් කළේය. සාමාජික රටවල් සමඟ සාකච්ඡාවට පෙර මානව හිමිකම් පිළිබඳ එක්සත් ජාතීන්ගේ මහ කොමසාරිස් නවනීදන් පිල්ලේ මහත්මිය හමු වූ වීරතුංග මහතා 2013 අගෝස්තු මස ඇය ශ්‍රී ලංකාවේ කළ චාරිකාවෙන් පසු ඇති වූ වර්ධනයන් ගැන දැනුවත් කළේය. සරණාගතයන් පිළිබඳ එක්සත් ජාතීන්ගේ මහ කොමසාරිස් අන්තෝනියෝ සහ අන්තර්ජාතික රතුකුරුස කමිටුවේ සභාපති පීටර් මවුරර් මහත්වරුන් හමු වී ශ්‍රී ලංකාව සහ අදාළ සංවිධාන අතර සහයෝගීතාව පිළිබඳ කථාබහක නිරත විය.උතුරු පළාතේ යළි පදිංචි කිරීම්, සංවර්ධනය හා ආරක්‍ෂාව භාර ජනාධිපති කාර්යසාධක බළකායේ ලේකම් එස්.බී. දිවාරත්න , අතිරේක සොලිසිටර් ජනරාල් ජයන්ත ජයසූරිය , ජිනීවා හි නිත්‍ය දූත කාර්යාලයේ නියෝජ්‍ය නිත්‍ය නියෝජිත මනීෂා ගුණසේකර, ජනාධිපති ජ්‍යෙෂ්ඨ සහකාර ලේකම් චන්දිමා වික්‍රමසිංහ, විදේශ අමාත්‍යාංශයේ එක්සත් ජාතීන්ගේ විෂයභාර අධ්‍යක්‍ෂ චන්දන වීරසේන, ජිනීවා නිත්‍ය දූත කාර්යාලයේ උපදේශක ප්‍රියංගා වික්‍රරමසිංහ, ජිනීවා නිත්‍ය දූත කාර්යාලයේ දෙවැනි ලේකම් චතුර පෙරේරා, දෙවැනි ලේකම් දිලිනි ගුණසේකර මහත්ම මහත්මීහූ ද මේ අස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n14012517</link>
    <topic>එළැඹෙන පළාත් මැතිවරණවලින් එජනිසය අති විශිෂ්ට ජයග්‍රහණයක් අත්කර ගන්නවා</topic>
    <author>සිතාරා සේනානි සහ නුවන් කොඩිකාර</author>
    <content>පුළුල් හා ශක්තිමත් දේශපාලන කඳවුරක් ලෙස සිය ස්ථාවරත්වය මැනවින් තහවුරු කැර ගෙන සිටින ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය එළැඹෙන බස්නාහිර සහ දකුණු පළාත් සභා මැතිවරණවලින් අති විශිෂ්ට ජයග්‍රහණයක් අත්කර ගන්නා බව ශ්‍රී ලංකා නිදහස් පක්ෂයේ මහ ලේකම්, ඇමැති මෛත්‍රීපාල සිරිසේන මහතා පවසයි.මෙම මැතිවරණ සම්බන්ධයෙන් රජය දැනට සිදුකැර ඇති ජනමත සමීක්ෂණ දෙකෙන් මේ බව අනාවරණයවී ඇති බව මහ ලේකම්වරයා පැවැසීය.බස්නාහිර සහ දකුණු පළාත් සභා මැතිවරණ ජයග්‍රහණය වෙනුවෙන් ශ්‍රී ලංකා නිදහස් පක්ෂ මැතිවරණ ප්‍රචාරක ඒකකයේ මෙහෙයවීමෙන් එම පක්ෂ මූලස්ථානයේ ඊයේ (24) පැවැති මාධ්‍ය හමුවේ දී හෙතෙම මේ බව සඳහන් කළේය.බස්නාහිර පළාත සහ දකුණු පළාත විශේෂයෙන් ම ජනාධිපති මහින්ද රාජපක්ෂ මහතාගේ පාලන සමයේ භෞතික වශයෙන් මෙන්ම මානව සම්පත අතින් ද සුවිශාල සංවර්ධනයක් අත්කරගත් ප්‍රදේශ දෙකන් බැවින් එහි මැතිවරණ ප්‍රතිඵලය රජයට ඉතා වැදගත් වන බවත් මෛත්‍රීපාල සිරිසේන මහතා මෙහිදී පෙන්වා දුන්නේය. රටේ අගනගරය ද ඇතුළත් බස්නාහිර පළාත මෙරට පළාත් නවය අතුරින් සියලු අංශවලින් සංවර්ධනය වූ පළාත බව කී ඒ මහතා නව තාක්ෂණය මැනවින් හඳුනාගත් දැනුවත් හා ප්‍රබුද්ධ පිරිසක් බවත් කීවේය. එසේම බස්නාහිර සහ දකුණ යනු මෙරට අධ්‍යාපනයේ ඉහළ ම ප්‍රතිඵල පෙන්වා ඇති පළාත් දෙකක් යැයි ද පැවැසීය.ශ්‍රී ලංකා නිදහස් පක්ෂ මහ ලේකම්වරයා මෙසේ ද පැවැසීය. වයඹ සහ මධ්‍යම පළාත් සභා මැතිවරණවලින් සන්ධානය පසුගිය වසරේ විශිෂ්ට ජයග්‍රහණයක් අත්කර ගත්තා. එම පළාත් දෙකෙන් ම තුනෙන් දෙකකට වැඩි බලයක් අපට ලැබුණා. බස්නාහිර සහ දකුණු පළාත් මැතිවරණවලින් ද එවැනි ම ජයග්‍රහණයක් ලබා ගන්නා බව විශ්වාසයි. ඒ වෙනුවෙන් එම පළාත් දෙකේ අප පක්ෂයේ මූලික සංවිධාන කටයුතු මේ වනවිටත් ආරම්භ කර අවසන්. යුද්ධය අවසන් කිරීමෙන් පසු ජනාධිපති මහින්ද රාජපක්ෂ මහතාගේ නායකත්වයෙන් වත්මන් රජය උතුරු නැඟෙනහිර ද ඇතුළු මුළු රට ම භෞතික සම්පත හා මානව සම්පත යන අංශ දෙක ම එකහා සමානව සංවර්ධනය කරමින් විශිෂ්ට දේශපාලන ගමනක යෙදී සිටිනවා. නිදහස් සෞඛ්‍ය සේවය හා නිදහස් අධ්‍යාපනය රැක ‍ගෙන මේ රට ජාත්‍යන්තර වශයෙන් තරගකාරී විශිෂ්ටයකු බවට පත් කිරීමට රජය කටයුතු කරමින් සිටිනවා. අපේ රටේ ඇතැමුන්ට මේ දේවල් නොපෙනුනාට මේ වෙනස්කම් සියල්ල විදේශ රටවලින් මෙහි පැමිණෙන රාජ්‍ය නායකයන්, දේශපාලන නායකයන්, නිලධාරීන් වැනි අය ඉතා හොඳින් දකිනවා. ඔවුන් ඒ බව අපට පවසනවා.ශ්‍රී ලංකා නිදහස් පක්ෂයේ භාණ්ඩාගාරික, ඇමැති ඩලස් අලහප්පෙරුම මහතා ද මෙහි දී අදහස් දැක්වීය. පක්ෂයේ උප සභාපති, ඇමැති අනුර ප්‍රියදර්ශන යාපා මහතා ද මේ අවස්ථාවට සහභාගී විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n14012518</link>
    <topic>මොරටුව ත්‍රිත්ව ඝාතනයේ සැකකරුටඇප ලබාදීම ප්‍රතික්ෂේප වෙයි</topic>
    <author>රෝෂන් තුෂාර</author>
    <content>තම වැඩිමහල් දරුවා හා බිරිය ගෙල සිරකර මරා දමා පණපිටින් සිටි බිළිඳු දරුවා සමඟ පිලිස්සුවේ යැයි රක්ෂිත බන්ධනාගාර ගතව සිටින මොරටුව ත්‍රිත්ව ඝාතනයේ සැකකරුට ඇප ලබාදීම කොළඹ මහාධිකරණය ඊයේ( 24) ප්‍රතික්ෂේප කළේය.ඇප ලබාදීමට නීතිපතිවරයා හා අගතියට පත් පාර්ශ්වය විරුද්ධවන බවට ඉදිරිපතවූ කරුණු සළකා බැලු මහාධිකරණ විනිසුරු ලලිත් ජයසූරිය මහතා මෙසේ ඇප ප්‍රතික්ෂේප කළේය.අදාළ නඩුව මේ වන විට මහේස්ත්‍රාත් අධිකරණයේ විභාග වන බවත්, අවුරුදු විස්සක තරුණියක සමඟ සි‍ටීමට කැමැත්තෙන් තම 31 හැවිරිදි ගුරුවරියක වූ බිරය, තම දරුවන් මරා දැමීමට සැක මේ සැකකරු‍ට ඇප ලබා දුනහොත් ඔහු නිසැකයෙන්ම රටින් පනින බවත්, අධිචෝදනා ගොනු කිරීමට නියමිත සැකකරුට ඇප ලබා නොදෙන ලෙසත් අගතියටපත් පාර්ශ්වය වෙනුවෙන් පෙනී සිටි ජනාධිපති නීතිඥ ජයන්ත වීරසිංහ මහතා අධිකරණයට කරුණු ඉදිරිපත් කළේය.පරීක්ෂණ අවසන් නොමැති බැවින් ඇප පනතේ විධිවිධාන ප්‍රකාරව සැකකරුව තවත් මාස තුනක් රඳවා තබා ගැනීමට අවශ්‍ය බවත් ඊට අනුමැතිය දී සැකකරු රක්ෂිත බන්ධනාගාර ගත කරන ලෙසත් නීතිපතිවරයා වෙනුවෙන් කරුණු ඉදිරිපත් කෙරිණි. සැකකරු මේ දක්වා අධිකරණය මගහැර නොමැති බවත්, ඕනෑම කොන්දේසියක් යටතේ ඇප නියම කරන ලෙසත්, පැමිණිල්ලේ නීතිඥ ජාලිය සමරසිංහ මහතා ඉල්ලා සිටියේය.නඩුවේ ප්‍රබල සාක්කි නොමැති බැවින් කිසිදු බලපෑමක් කිරීමට සැකකරුට අවශ්‍යතාවක් හෝ උවමනාවක් ‍නොමැති බව පැවසු සැකකරුගේ නීතිඥවරයා මෙහි මූලික පරීක්ෂණ සඳහා මේ වන විට මාස 13 ක් ගතවී ඇති බවත්, නීතිපතිවරයාට අවම වශයෙන් රඳවා තබා ගත හැක්කේ මාස 12 ක කාලයක් බවත් පැවසූ නීතිඥවරයා තවත් කල් රඳවා තබා ගතයුතුනම් ඒ සඳහා නීතිපතිවරයා ඇප පනත අනුව අධිකරණයෙන් ඉල්ලීමක් කළ යුතු බවත්,‍ මාසයක් ඉක්ම ගොස් ඇතත් නීතිපතිවරයා එවන් ඉල්ලීමක් කර නොමැති බැවින් ඇප ලබාදෙන ලෙස අධිකරණයෙන් ඉල්ලා සිටියේය.ඇසින් දුටු සාක්කි නොමැති ඝාතන නඩු විභාග කර චුදිතයන්ට දඩුවම් දුන් අවස්ථා අධිකරණ ඉතිහාසයේ බොහෝ තිබෙන බව මහාධිකරණ විනිසුරුවරයා මෙහි දී ප්‍රකාශ කළේය.වසර ගණනාවකට පෙර සිදුවූ විල්පත්තු ඝාතනය හෙලි වුයේ කාර් රථයේ රෝදයේ වූ කෙස් රොදින් බව පෙන්වා දුන් විනිසුරුවරයා පරිවේසනීය සාක්කි මඟින් සනාථ කළ නඩු ඇති බව පැහැදිලි කළේය.නීතිපතිවරයාගේ ඉල්ලීම ලිඛිතව අධිකරණයට ඉදිරිපත් කරන‍ ලෙසට විනිසුරුවරයා රජයේ නීතිඥවරියට දන්වා සිටි විනිසුරුවරයා නඩුවේ විමසීම අප්‍රියල් 28 දිනට කල් තැබීය.මොරටුව කන්දේවත්ත ප්‍රදේශයේ දී 2012 දෙසැම්බර්17 දින ත්‍රිත්ව ඝාතනයක් සිදු කළේ යැයි රක්ෂිත බන්ධනාගාර ගත මධුර මනරංග ද සිල්වා සැකකරුට ඇප ලබා දෙන්නැයි කළ මේ ඉල්ලීම සැකකරුගේ මව වන පද්මා කළ්‍යාණි සිල්වා විසින් ඉදිරිපත් කරතිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n14012519</link>
    <topic>අකුණු සරින් මවුපියන් අහිමිවූ රූපවාහිනියේ රැකවරණය ලැබූමලිතා පතිකුලයට පිවිසෙයි</topic>
    <author>චින්තා රණසිංහ</author>
    <content>අකුණු සර වැදීමෙන් මවුපියන් අහිමිව ජාතික රූපවාහිනී සංස්ථාවේ රැකවරණය ලබමින් ඇති දැඩි වූ මලිතා පියරත්න දියණිය රූපවාහිනී සංස්ථා පරිශ‍්‍රයේ දී ඊයේ (24) පෙරවරුවේ යෙදී තිබූ සුබ නැකතින් පතිකුලයට සැපත් වූවාය.වයස අවුරුදු අටේ දී වැලිවේරිය දනව්කන්ද ප්‍රදේශයේ දී සිදු වූ අනපෙක්ෂිත, අවාසනාවන්ත සිදුවීමෙන් මවුපියන් අහිමි වූ මලිතා දියණිය පෝරු මස්තකය වෙත පියනැගුවේ සංඝරත්නයත් ඇයගේ කුඩා සොයුරාත් මිත්තණියත් නෑදෑ හිතමිතුරන් පිරිසත් හා ජාතික රූපවාහිනී සංස්ථාවේ මිතුරුකැලෙත් ආශිර්වාදයට මැදිවය.දුරුතු මහේ ඊයේ වන් දිනයක පතිකුළයට එළඹෙද් දී 19 වැනි වියෙහි පසු වූ මලිති දියණිය 2003 වසරේ දී අවුරුදු අටක කුඩා දැරියකව සිටි අතර එම කම්පිත සිදුවීම එවකට ජාතික රූපවාහිනියේ නිලධාරී මඩුල්ල එකල කිසිඳු නාලිකාවක් විකාශය නොකළ අන්දමේ වෙනස් මුහුණුවරකින් ජනතාව අතරට ගෙන ගියේ ය. මවුපියන් අහිමි වූ මලිති සහ කුඩා දමිත පුතණුවන් ‍සොබා දහම විසින් ‍ගෙන ගිය සිය මවුපියන්ගේ මෘත දේහ අසළ හිස අතගාමින් සහ ඔවුන් මිහිදන් කළ ස්ථානයේ ඉටිපන්දම් දල්වමින් සිටින අයුරුත් මලිති දියණිය මවුපියන් පිළිබඳ අදහස් දැක් වූ අයුරුත් කම්පිත දර්ශනයක් විය. එය දුටු මෙරට බොහෝ පින්වතුන් එම දරුවන්ට උපකාර කිරීමට එකඟතාව පළ කරමින් ජාතික රූපවාහිනියට ඒ බව දැනුම් දු‍න්නේය.අවසානයේ දී දරුවන් දෙදෙනා වෙනුවෙන් ඉඩමක් සහ නිවෙසක් ද ඔවුන්ගේ පරිභෝජනය සඳහා ආහාරපාන ආදිය ද මුරුත්තෙට්ටුවේ හිමියන් මෙන්ම මහාචාර්ය ගංගානාත් දිසානායක, මාලතී කොඩිතුවක්කු මහත්මිය ප්‍රමුඛ ජාතික රූපවාහිනි නිලධාරී මණ්ඩලයේ පූර්ණ අධීක්ෂණය හා ආරක්ෂාව යටතේ දරුවන් දෙදෙනාට රැකවරණය සැළසිණ. වනසරණ සමාගම විසින් ඔවුන්ට පර්චස් තිහක තේක්ක ඉඩමක් ද ලබා දුන්නේ ය.මිනිස් ගුණධර්ම රැසක් පෙන්නුම් කරන ආදර්ශවත් සමාජ කර්තව්‍යක් ලෙස මේ අවස්ථාව සමාජයේ ගෞරවාදරයට පාත්‍ර වනු ඇතැයි මලිතිගේ මංගල අවස්ථාවට සහභාගී වූ රූපවාහිනී සංස්ථාවේ සභාපති විමල් රූබසිංහ මහතා ප්‍රකාශ කළේ ය.මේ රටේ වැසියකුට සිදුවන විපතක් මුලින්ම දකින්නේ ජනමාධ්‍ය බව රූපවාහිනී සංස්ථාවේ අධ්‍යක්ෂ ජෙනරාල් චන්ද්‍රපාල ලියනගේ මහතා ප්‍රකාශ කළේ ය.මෙය රූපවාහිනී සංස්ථාවේ එවැනි සමාජ මෙහෙවරක් සනිටුහන් කළ අවස්ථාවකට සුවිශේෂී උපහැරණයක් බව ද හෙතෙම සඳහන් කළේ ය.මලිති පියරත්න හැඩගන්වා තිබුණේ ප්‍රවිණ රූපලාවන්‍ය ශිල්පී ප්‍රේමසිරි හේවාවසම් මහතා විසිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n14012520</link>
    <topic>දුම්රිය ආපනශාලා හාභෝජන රථ සේවාව යළි</topic>
    <author>ශීලා උඩුවර</author>
    <content>මාස ගණනාවක් තිස්සේ වසා දමා තිබූ දුම්රිය ආපනශාලා හා දුම්රියවල භෝජන රථ සේවාව ඊයේ සිට ( 24 ) යළි මගී ජනතාව වෙනුවෙන් ආරම්භ කෙරිණි.සුදුසු ටෙන්ඩර්කරුවෙකු නොමැතිවීම නිසා මෙය විවෘත කිරිම ප්‍රමාද වී තිබු බව දුම්රිය වානිජ අධිකාරි සිසිර කුමාර මහතා පැවසිය.ුම්රිය ආපනශාලා හා භෝජන රථ සේවාව විවෘත කරන ලෙස මගි ජනතාවගෙන් දැඩි ඉල්ලුමක් තිබු බවද ඒ මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n14012521</link>
    <topic>ජීනීවා සමුළුවේදී හිතවත් රටවලින්සහාය ඉල්ලන වැඩපිළිවෙළක්</topic>
    <author>උදුලා පීරිස්</author>
    <content>ලබන මාර්තුවේ පැවැත්වෙන ජීනීවා මානව හිමිකම් සමුළුවේදී ශ්‍රී ලංකාවට සහාය ලබාදෙන ‍ලෙස ශ්‍රී ලංකාවට හිතැති රටවලින් ඉල්ලා සිටින බවත් ඒ සඳහා සැලසුම් සහගත වැඩපිළිවෙළක් රජයට ඇති බවත් රාජ්‍ය පරිපාලන ඇමැති ඩබ්ලිව් .ඩි. ජේ.සෙනෙවිරත්න මහතා පැවසීය. ලක්ෂ 180ක වියදමින් ඉදිකළ පැල්මඩුල්ල ප්‍රාදේශීය ලේකම් කාර්යාලයේ ශ්‍රවණාගාර ගොඩනැඟිල්ල ජනතා අයිතියට පත් කිරීම නිමිත්තෙන් සංවිධාන කර තිබු උත්සවයකට සහභාගි වෙමින් ඇමැතිවරයා එසේ කීය.ඇමැතිවරයා එහිදී මෙසේද කීය. රජය තිස් අවුරුදු යුද්ධය ජයග්‍රහණය කර සංවර්ධන මාවත කරා පිවිසෙමින් සිටින මේ සමාජ රටාව තුළ අපි සියලු දෙනාට අභියෝගයක් තියෙනවා‍‍. අපට බටහිර රටවලින් සිදු කරන අභූත චෝදනා සම්බන්ධයෙන් හඩක් නැගීමට . රජයේ අමාත්‍යවරුන්ද කණ්ඩායම් වශයෙන් ගොස් මානව හිමිකම් කවුන්සිලය වෙත සහභාගිවන රටවල්වලට අප රට සම්බන්ධයෙන් නිවැරදි තොරතුරු අවබෝධ කර දීමට විශේෂ වැඩපිළිවෙළක් ක්‍රියාත්මක කිරීමට නියමිතයි. රජය මේ වන විට දැවැන්ත සංවර්ධන වැඩපිළිවෙළකට අත ගහලයි සි‍ටින්නේ. සංවර්ධනය කොළඹට පමණක් සීමා කර නැහැ ගමටත් ගෙන ගොස් තියෙනවා. එසේම එම සංවර්ධනය දකුණට වගේම උතුරටත් ඇති කර තියෙනවා. පසුගියදා අංගසම්පූර්ණ පිළිකා රෝහලක් යාපනයේ විවෘත කළා. ඒ වගේම උතුරු නැඟෙනහිර සිදුකළ සංවර්ධනය ඉතිහාසයේ කිසිම රජයක් කර නැහැ. නිවාස අහිමිව වසර තිහක් තිස්සේ ගම්බිම් අතහැර සිටි අවතැන්වූවන් නැවත පදිංචි කිරීමේදී හා ඔවුන්ගේ සිවිල් අයිතිවාසිකම් රැකීම සම්බන්ධයෙන් අප රටට චෝදනා නඟන ඔවුන්ට කිසිත් කරකියා ගන්න නොහැකිව බලා සිටිනවා.අප රටක් ලෙස ශක්තිමත්ව ගොඩනැඟෙන එකත් ඒ අයට ප්‍රශ්නයක්. ජනාධිපතිතුමාගේ ඉදිරි දැක්ම අනුව මානව සම්පත වගේම ‍භෞතික සම්පත් වැඩිදියුණුවක් අපි අඛන්ඩව කරනවා. දැන් අප රට පුරා ප්‍රා‍දේශීය ලේකම් කාර්යාල ගොඩනැඟිලි ඉදිකරමින් යනවා. මෑතකදී ජනාධිපතිතුමාගේ ප්‍රධානත්වයෙන් කොළඹ දිස්ත්‍රික් ලේකම් කාර්යාලය සඳහා නව පරිපාලන පරිපාලන සංකීර්ණයක් විවෘත කළා. දැන් ශක්තිමත් රාජ්‍ය සේවයක් තියෙනවා. මේ නිසා පහසුකම් සමගින් ශක්තිමත් රාජ්‍ය සේවයක් ජනතාවට ලබාදිමට අප බලාපොරොත්තු වෙනවා. මෙහිදී පැල්මඩුල්ල ප්‍රාදේශීය ලේකම් කොට්ඨාසයේ ආබාධිත 58 දෙනෙකු වෙත මූල්‍යාධාර ලබාදීම ස්වභාවික ආපදාවන්ට ලක්වූවන්ට සහනාධාර ලබාදීම රණබිම ඔප්පු ප්‍රදානය අමාත්‍යවරයා අතින් සිදුවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=n14012522</link>
    <topic>සසුන්කෙත අලෝකවත් කළ උතුරු මැද ප්‍රධාන සංඝනායක හිමියෝ</topic>
    <author>එස්. එම්. චන්ද්‍රසේනවිශේෂ ව්‍යාපෘති අමාත්‍ය</author>
    <content>සසුන් කෙත ආලෝකවත් කරමින් වැඩ විසූ සුවිශේෂ ශික්ෂකාමි විනයධර ධර්මධර මහ තෙරනමක් වූ අමරපුර සිරි සද්ධම්ම යුක්තික මාතර මහා නිකායේ උතුරු මැද පළාතේ ප්‍රධාන සංඝනායක ශ්‍රී රතනපාලජෝති වංශාලංකාර විනය කීර්ති ශ්‍රී දොඩන්දාවේ රතනසිරි නායක හිමිපාණන් වහන්සේ පසුගිය 21 වෙනි දින අපවත් වූ සේක .මහා සංඝ පීතෘවරයාණන් වහන්සේ නමක් වූ උන්වහන්සේ අපවත්වන විට අසූවැනි (80) වියේ පසු වූ අතර උන්වහන්සේගෙන් සිදු වූ සාසනික අගාමික සමාජ මෙහෙවර අතිමහත්ය.ස්වකීය ආචාර්යවරුන්ගේ උපදෙස් අනුව දොඩම්දාවේ රතනසිරි ස්වාමීන් වහන්සේ ගම්පහ මිහිරිගල ධර්ම විජයාරාමයේ හා ඇහැළියගොඩ ධර්මරුක්ඛාරාමයේ වැඩ වාසය කරමින් සුවිශාල ආගමික ශාසනික සමාජික මහ මෙහෙවරක් සිදු කළහ. ප්‍රදේශවාසීන්ගේ ආදර ගෞරවයට පාත්‍ර වූ උන් වහන්සේ පුරා දස වසරක් එම විහාර ස්ථානයන්හි වැඩ වාසය කරද්දී උතුම් වූ ජය ශ්‍රී මා බෝ සමිඳු වැඩ වාසය කරන අනුරාධපුර ශුද්ධ නගරයට උන්වහන්සේ වැඩම කරන ලෙස 1969 වසරේ දී එවකට අනුරාධපුර නිවන්තකචේතියාරාමයේ විහාරාධිපතිව වැඩ විසූ බුස්සේ ශ්‍රී ධම්ම රක්ෂිත නාහිමිපාණන් වහන්සේ ආරාධනා කළහ. එහි වැඩම කළ අප කථානායකයන් වහන්සේ මෙම විහාරස්ථානයේ වස් සමාදන් වූහ. වස් කාලය අවසන් වූවත් අනුරාධපුර ශුද්ධ භූමිය හැර යෑමට අකමැති වූ උන්වහන්සේ නිවන්තක‍චේතියාරාමයේ වැඩ වාසය කරමින් සිට 1969 වසරේදීම රාජාංගන දකුණු ඉවුරේ යාය 13 ජනපද නිලධාරි කාර්යාලය අසල පිහිටි බෝධීන් වහන්සේ ආසන්නයේ කුඩා කුටියක් ඉදිකර ජනතාවගේ ආගමික මෙහෙවර ඇරඹූහ. වැඩ වාසය කිරීමට නිසි පහසුකමක් නොවූ එම කුටියෙන් ගැමියන්ගේ ඇරයුමින් රජාංගනයාය එකොළහ (11) ජනපදයේ රෝහල අසල භූමියේ ශ්‍රී විජයරාම විහාරස්ථානය ඉදිකර වසර තිස් පහක කාලයක් අපවත් වී වදාරන තුරුම වැඩ වාසය කළහ.ඉතා සිල්වත් ධර්මධර විනයධර භික්ෂූන් වහන්සේ නමක් ලෙස සංඝරත්නයේ ද බෞද්ධ ජනතාවගේ ද අ‍ාදර ගෞරවයට පත් වූ උන්වහන්සේ විහාරස්ථානයේ දහම් පාසලක් ඇරඹූහ. 1973 රාජාංගන තෛනිකායික භික්ෂු බල මණ්ඩලය පිහිටු වීමට මුල් වූ උන්වහන්සේ භික්ෂූ සමඟිය ඉතා වැදගත් කොට සැලකූහ. රාජාංගන තෛනිකායික සංඝ සභාවේ භාණ්ඩාගාරික ධුරය ද, ශාසනාරක්ෂක බල මණ්ඩලයේ ද උප සභාපති ධුරය ද උන්වහන්සේ දැරූහ.උන්වහන්සේ ආදාහන උත්සවය අද (25) රාජාංගනයාය 11 විජයරාම විහාරස්ථ අදාහන මළුවේ දී සිදුකරන අතර උන්වහන්සේට නිවන් සුව ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=r1401251</link>
    <topic>හෝමාගම ප්‍රදේශයේ සංවර්ධනයට2014දී දසලක්ෂ 600ක්</topic>
    <author>හෝමාගම සංචාරක මංජුල හිරිපිටිය</author>
    <content>2014 වසරේ හෝමාගම මැතිවරණ බල ප්‍රදේශයේ සංවර්ධන ව්‍යාපෘති සඳහා රුපියල් දස ලක්ෂ 600ක් ආර්ථික සංවර්ධන අමාත්‍යංශය මඟින් හා විමධ්‍යගත අරමුදල් යටතේ වෙන්කර ඇතැයි හෝමාගම සංවර්ධන කමිටු සභාපති හා අධ්‍යාපන ඇමැති බන්දුල ගුණවර්ධන මහතා පැවැසීය.මේ අනුව හෝමාගම මැතිවරණ බල ප්‍රදේශයට අයත් හෝමාගම ප්‍රාදේශීය ලේකම් කොට්ඨාසයේ ග්‍රාම සේවා වසම් 81ක සහ පාදුක්ක ප්‍රාදේශීය ලේකම් කොට්ඨාසයේ ග්‍රාම සේවා වසම් 10ක නව සංවර්ධන ව්‍යාපෘති සිදුකෙරේ.මේ යටතේ පළාත් නැඟුම ව්‍යාපෘතිය යටතේ රුපියල් දසලක්ෂ 299ක් මඟින් බස් නැවතුම් පොළවල්, ළමා හා මාතෘ නිවාස ඉදිකිරීම, ශාරීරික සුවතා මධ්‍යස්ථාන ඉදිකිරීමට පියවර ගැනේ.ගම නැඟුම සංවර්ධන ව්‍යාපෘතිය යටතේ එක් ග්‍රාම සේවා වසමකට රුපියල් දසලක්ෂය බැගින් මාර්ග සංවර්ධනයට රුපියල් දසලක්ෂ 91ක් වෙන් කර ඇත.පුරන් වූ කුඹුරු යලි අස්වැද්දවීම හා සුළු වාරිමාර්ග ප්‍රතිසංස්කරණයට රුපියල් දසලක්ෂ 36ක මුදලක්, ග්‍රාමීය පළාත් ප්‍රවේශ මාර්ග සෑදීමට රුපියල් දසලක්ෂ 30ක මුදලක් වෙන්කර දී ඇත.දිවි නැඟුම ජීවනෝපාය වැඩසටහන සඳහා රුපියල් දසලක්ෂ 20ක් ද, පාසල් අලුත්වැඩියා කිරීමේ හා සනීපාරක්ෂක ව්‍යාපෘති සඳහා රුපියල් දසලක්ෂ 6ක් ද මුදල් ලබාදී ඇත.ඉහත සඳහන් සංවර්ධන ව්‍යාපෘති සිදුකිරීමේදී වෙන් කළ මුදල් ප්‍රමාණය ප්‍රමාණ නොවුවහොත් ඒ සඳහා වැය කිරීමට අමතර විශේෂ වෙන්කිරීම් යටතේ මෙවර රුපියල් දසලක්ෂ 88ක මුදලක් වෙන්කරදී ඇත.මීට අමතරව හෝමාගම මැතිවරණ බල ප්‍රදේශයේ පොදු සහ යටිතල පහසුකම් නංවාලීම සඳහා රුපියල් මිලියන තිහක විමධ්‍යගත මුදලක් ලබාදී තිබේ.2014 වසරේ කොළඹ දිස්ත්‍රික්කයේ සංවර්ධන ව්‍යාපෘති සඳහා වෙන් කළ වැඩිම මුදල මෙවර හෝමාගම මැතිවරණ කොට්ඨාසයට ලැබී ඇති අතර, සියලු ව්‍යාපෘති හෝමාගම හා පාදුක්ක ප්‍රාදේශීය ලේකම් ‍කාර්යාලවල සැලසුම් අංශයේ අධීක්ෂණ යටතේ ඉදිරි දිනවලදී ආරම්භ කරන බව ව්‍යාපෘති අධීක්ෂක නීතිඥ ජනක වැලිවත්ත මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=r1401252</link>
    <topic>ගිනස් වාර්තාවක් තැබීමටහොරණ එදිරිසිංහ සූදානම්</topic>
    <author>බුලත්සිංහල විශේෂ - මිල්ටන් ධර්මසිංහ</author>
    <content>කළුගල් ව. අ. 200ක් තම පපුව මත තබා කුළුගෙඩියෙන් ගසා කඩා දැමීමෙන් ශ්‍රී ලංකාවට අභිමානයක් හා කීර්තියක් ලබාදී ලෝක ගිනස් වාර්තාවක් තැබීමට හොරණ, කුඩාඋඩුව තක්ෂිලා සෙවනේ පදිංචි තරුණයකු සූදානම්ව සිටී.විශ්ව ශක්තිය හා අධිෂ්ඨානශීලී චිත්ත ශක්තියෙන් විවිධ දස්කම්පාන මේ තරුණයා දැනටමත් ඇත්ඔළුකන්දේ වීරයා ලෙසින් ප්‍රකටව සිටින එම්. එස්. එදිරිසිංහ මහතාය.වැලිමඩ, ඇත්ඔළුකන්ද ගම්මානයේ උපත ලබා වැලිමඩ, ශ්‍රී සරණංකර මහා විද්‍යාලයෙන් අධ්‍යාපනය ලැබ උසස් පෙළ සමත්ව මොහු කරාටේ ශිල්පය හැදෑරුවෙකි.විශාල ට්‍රැක්ටරයක් පපුව හා අත් පා මතින් වේගයෙන් ධාවනය කරවීම, දෙපසට වේගයෙන් ධාවනය වන යතුරුපැදි දෙකක් සිරුරේ විවිධ ස්ථාන හරහා ධාවනය කරවීම, කඹ දෙකක් එක්කර උදරය මත ගැටගසා ට්‍රැක්ටර් දෙකකින් දෙකෙළවරින් ඇද එම කඹ කඩා දැමීම, විශාල යගුලියක් අඩි 10ක් උස සිට උදරයට පහර ගැසීම වැනි ක්‍රියාකාරකම් ඔහුගේ තවත් දක්ෂතාය. කළුගල් ව. අ. 200ක් සිය පපුව මත තබා කඩා දැමීමේ ලෝක ගිනස් වාර්තාව පිහිටුවීමේ සංදර්ශනය 2014 මාර්තු 02දා හොරණ ප්‍රසිද්ධ ක්‍රීඩාංගණයේදී පැවැත්වීමට සූදානම්ය.එදිරිසිංහ මහතා තම දස්කම් පිළිබඳ පවසමින්, අධිෂ්ඨානය තිබේනම් කළ නොහැක්කක් නොමැත යනු මගේ තේමාවයි. වසර 12කට වැඩි පුහුණුවක් මට තියෙනවා. 2001 – 2002 වසරවලදී මම මගේ දක්ෂතා ප්‍රදර්ශනය කළා. වසර 10ක් තුළදී පාසල් 525ක මගේ සංදර්ශන ඉදිරිපත් කළා. දැනට ලංකාව පුරා මගේ සංදර්ශන 1000ක් පමණ ප්‍රදර්ශනය කර තිබෙනවා.මා ඉදිරිපත් කළ විශිෂ්ටතම සංදර්ශනය 2013 ජූලි 28දා මොරගහහේන පොදු ක්‍රීඩාංග‍ණයේදී පපුව මත තබා කළුගල් ව. අ. 100ක් කඩා දැමුවා. බුද්ධාගම පිළිබඳව දැඩි විශ්වාසයක් හා භක්තියක් තියනවා. ත්‍රිවිධ රත්නයේ බලය හා ශක්තිය මට ලැබී තිබෙනවා. ගමේ පන්සලේ විහාරාධිපති වන ඉංගිරියේ උදිත හිමියන්ගේත්, කුඹුක ශ්‍රී සුදර්ශනාරාමාධිපති ඔලබොඩුවේ වජිරඥාන හිමියන් මට සෑමවිටම ආශිර්වාද ලබා දෙනවා.“උපන් රටට ගෞරවයක්, අභිමානයක්, කීර්තියක් ලබා දීමට මේ ගිනස් වාර්තාව පිහිටුවීම මගේ එකම අභිලාෂයයි.මගේ දස්කම් අධීක්ෂණයට ගිනස් කමිටු නිලධාරීන් ලංකාවට ගෙන්වා ගැනීම සඳහා රුපියල් මිලියනයකටත් වඩා මුදලක් වැය වනවා. මෙතරම් මුදලක් මා සතුව නෑ. ඒ නිසා මගේ මේ සංදර්ශනය ඉදිරිපත් කිරීම පිණිස ගෙන්වා ගැනීම සඳහා අවශ්‍ය මුදල රජයෙන්, ශ්‍රී ලාංකික ව්‍යාපාරික ප්‍රජාවගෙන්, දානපතීන්ගෙන් හෝ වෙනත් සංවිධානයක් මගින් ලබාදෙන ලෙස ඉල්ලීමක් කරනවා. මේ ඓතිහාසික අවස්ථාවට ඔබේ සහාය ලබාදෙන ලෙස මා ගෞරවයෙන් ආයාචනා කරනවා. මේ කාර්යය ගිනස් කමිටු නිලධාරින් ශ්‍රී ලංකාවට ගෙන්වා සිදුකර ගැනීමට නොහැකි වූවොත්, පරාජිත නොවී මම මේ සංදර්ශනය නියමිත දිනයේදී මගේ රටට උපහාරයක් ලෙසින් ඉදිරිපත් කරනවා.මා දරන උත්සාහයට ඔ‍බගේ උපකාරය ලබාදෙන්නේ නම්, ඒ ගැන තොරතුරු ලබා ගැනීමට හොරණ, කුඩාඋඩුව තක්ෂිලා සෙවන යන මගේ ලිපිනයෙන් ලියා විමසන ලෙස කාරුණිකව ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=r1401253</link>
    <topic>රෙදි සේදීමට ගිය සිව්දරු මව ළිඳට වැටී මරුට</topic>
    <author>හෝමාගම සමූහ ආනන්ද ප්‍රේමතිලක</author>
    <content>“මා ගොස් බලන විට අම්මා නාන ළිඳේ මුනින් අතට වැටී පාවෙමින් සිටිනවා දුටුවා. සේදූ රෙදි, කළුපාට රබර් සෙරෙප්පු දෙක ළිං මිදුලේ තිබුණා.” යැයි මවගේ මරණය පිළිබඳව පැවති පරීක්ෂණය ඉදිරියේ සාක්ෂි දෙමින් දියණිය පැවසුවාය.නාන ළිඳට රෙදි සේදීමට ගොස් සිටියදී හෘදයාබාධයකින් ළිඳට වැටී මෙසේ මියගොස් ඇත්තේ අංක 600/2, රෝහල පාර හෝමාගම ලිපිනයේ කොටුගොඩගේ මේරි මැඩ්ලින් පෙරේරා (74) නමැති සිව්දරු මාතාවකි.හෝමාගම අධිකරණ කලාපයේ හදිසි මරණ පරීක්ෂක සාම විනිසුරු බී.එච්.කේ. චින්තක උදයකුමාර මහතා හෝමාගම මූලික රෝහලේදී මේ පිළිබඳ පරීක්ෂණය පැවැත්වීය.මරණකාරියගේ දියණිය බලාපුවඩුගේ දේණුකා පද්මිණි මෙන්ඩිස් (43) නමැත්තිය සාක්ෂි දෙමින් මෙසේ පැවසුවාය. අම්මාට දැනට වසර ගණනාවක සිට ෆිට්එක හැදෙනවා. වෛද්‍ය ප්‍රතිකාර ගන්නවා. සිද්ධිය වූ දින පාන්දර 4.00ට පමණ අම්මාට කිරි තේ එකක් සාදා දී මා රැකියාව සඳහා පිටව ගියා. රැකියා ස්ථානයට මහරගම පොලිසියෙන් පැමිණ දැනුම් දුන්නා හදිසියක් ඉක්මනින් ගෙදරට එන්න කියා. ඒ අනුව ප.ව. 4.30ට පමණ නිවසට පැමිණි විට දැනගත්තා අම්මා වත්තේ නාන ළිඳට වැටී මියගොස් ඇති බව. මරණය ගැන සැකයක් නැහැ.රෙදි සෝදා දිය නෑමට ගොස් ළිඳට වැටී මියගොස් ඇති බව විශ්වාසයි.වැලිවිට මහරාලලාගේ දෝන නිමලා අයිරාංගනී (51) , හපුඅච්චිගේ පද්මසීලි පෙරේරා යන අයද මෙහිදී සාක්ෂි දුන් අතර වෛද්‍ය එස්. නවසිවායම් මහතාගේ පශ්චාත් මරණ පරීක්ෂණ වාර්තාව හා ඉදිරිපත් වූ සාක්ෂි අනුව එය හෘදයාබාධයක් වැලඳී නාන ළිඳට වැටීමෙන් සිදුවූ හදිසි මරණයක් බවට මරණ පරීක්ෂකවරයා නිගමනය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=r1401254</link>
    <topic>මළ මිනියටත් ‘මේ පැත්ත බලලා හිනාවෙන්න’ යැයි කී පුදුම ඡායාරූප ශිල්පියෙක්</topic>
    <author>උතුරු කොළඹ සමූහ ඒ. මදුරවීරන්</author>
    <content>ඡායාරූප ගැනීම මෑතකදී ආරම්භකළ මේ පුද්ගලයා වෘත්තියෙන් ඡායාරූප ශිල්පියකු නොවේ. කයිවාරුකාරයකු වන මොහු පිංතූර ගැනීමට තමාට වඩා දක්ෂයකු නැතැයි පුරසාරම් දොඩයි.ඡායාරූපයක් ගැනීමට ආලෝකය ලබා ගැනීම සඳහා ‘ප්ලෑෂ් ගන්’ එකක් හොඳටම ප්‍රමාණවත් නමුත් ඔහු ‘ප්ලෑෂ් ගන්’ දෙකක්ම කැමරාවට සවිකර ගනී. අමතරව තවත් එවැන්නක් අතේ ද තබා ගනියි. එක පොටෝ එකක් ගන්න “ප්ලෑෂ් ගන්” තුනක් මොකට ද? යැයි කෙනෙකු ප්‍රශ්න කළ විට ඔහු තමා හැමවිටම සෙසු අයට වඩා තාත්වික අන්දමින් ඡායාරූප ගන්නා බව කියයි.ඡායාරූප ගන්නා හැම අවස්ථාවකදීම ඔහු “මේ බලන්න” එසේ නැත්නම් “මෙහෙ බලලා හිනාවෙන්න” යැයි කියයි.එදින කොළඹ මට්ටක්කුලියේ ප්‍රභූවරයකු හදිසියේ මිය ගියේය. මේ අවමංගල්‍ය ගෙදර පිංතූර ගැනීමට ඔහුට ඇරයුමක් ලැබුණි. එහි ගිය ඔහු අවමංගල්‍ය ගෙදර පිංතූර ගත්තේය. රට සිටින පුතාට යැවීම සඳහා මිය ගිය ප්‍රභූවරයාගේ තනි පිංතූරයක් අවශ්‍ය බව මේ අතරේ ඥාතිවරයකු කැමරාශිල්පියාගේ කනට කිට්ටු කර කීය.මේ එය ඇසීමෙන් පසු වහා ක්‍රියාත්මක වූ කැමරාශිල්පියා මේ පිංතූරය උඩකට නැඟ ගන්නට අවශ්‍ය බව කියා පුටුවක් ඇද ඒ මතට නැංගේය. පුටුව අල්ලා ගන්නා ලෙස කෙනෙකුට අණ කළ ඔහු ඒ මත සිට ඡායාරූපය ගන්නට සැරසුනේය. කැමරාව මළ සිරුර පැත්තට හරවා ගෙන සිටි ඔහු “මේ පැත්ත බලලා හිනාවෙන්න” යැයි සුපුරුදු ලෙස මඳක් ශබ්ද නඟා කීය. මෙය ඇසූ සැනින් මළ ගෙදර සිටි පිරිස අන්දුන් කුන්දුන් වූහ. ඇතැම් අය කට කොණකින් සිනා සෙමින් එම ස්ථානයෙන් ඉවත්ව ගියහ. ගමේ කොල්ලන් මේ කැමරාශිල්පියා දුටු විට “අන්කල් මේ පැත්ත බලලා පොඩ්ඩක් හිනාවෙන්න” යැයි කියති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=r1401255</link>
    <topic>රඹුක්කන කහඹිලියාගොඩ ගම්මානයේහස්ත කර්මාන්තය නංවන්න ලක්ෂ 50ක්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>රඹුක්කන කහඹිලියාගොඩ ගම්මානයේ හස්ත කර්මාන්ත කටයුතු නංවාලීම සඳහා දකුණු කොරියානු රජයෙන් රුපියල් පනස් ලක්ෂයක ආධාර මුදලක් ප්‍රදානය කිරීමට පියවර ගෙන තිබේ.ජනාධිපතිතුමා දකුණු කොරියානු රජයේ කළ සංචාරයකින් අනතුරුව ශ්‍රී ලංකාවේ පාරම්පරික හස්ත කර්මාන්ත ගම්මාන වැඩි දියුණු කිරීම සඳහා මේ ආධාර මුදල පිරිනමා තිබේ. එම වැඩසටහන ක්‍රියාත්මක කරමින් සබරගමුවේ ගම්මාන සංවර්ධනය කිරීමට පියවර ගෙන ඇත.ඒ අනුව කෑගලු දිස්ත්‍රික්කයේ රඹුක්කන ආසනයේ කහඹිලියාගොඩ ගම්මානය නම් කෙරිණි. ඒ සඳහා ආර්ථික සංවර්ධන ඇමැති බැසිල් රාජපක්ෂ මහතාගේ අනුමැතිය හිමි වී තිබේ.කහඹිලියාගොඩ ගම්මානයේ ජීවත්වන පවුල් 84ක් අනාදිමත් කාලයක සිට මැටි ආශ්‍රිත හැලි වළන් ඇතුළු විවිධ මැටි භාණ්ඩ නිම කරමින් ජීවත්වන පිරිසක් සිටින ගම්මානයකි. මේ ගම්මානයේ තෝරා ගත් පවුල් 21ක ජීවන තත්වය උසස් කිරීම සඳහා කොරියානු රජය මෙම මුදල් ප්‍රදානය කර තිබේ.මේ පවුල් 21අතරින් කීප දෙනෙකු සඳහා දකුණු කොරියානු රජයෙන් පාරම්පරික හස්ත කර්මාන්තය පිළිබඳව පුහුණුවක් ලබාගැනීමට එහි සංචාරයක නිරත විය.ඊට අමතරව පාරම්පරික කුඹල් කර්මාන්ත ගම්මානය වෙත ප්‍රවේශ මාර්ගය ඇතුළු අභ්‍යන්තර මාර්ග සංවර්ධනය කිරීමට කොරියානු රජයෙන් රුපියල් විසිඅට ලක්ෂයක මුදලක් ලබා දී ‍තිබේ. විදුලියෙන් ක්‍රියාත්මක කෙරෙන සකපෝරු කුඩා වැඩබිම් සකස්කර ගැනීමට තවත් ලක්ෂ තිහක් ද ලබා දීමට ක්‍රියාකර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=r1401256</link>
    <topic>සිරිපා වඳින්න ගිය පුතේනුඹ ගෙදර එනකන් අප නොනින්දේ</topic>
    <author>ඉංගිරිය සමූහ - කුමාරි ගමගේ</author>
    <content>සිරිපා වන්දනා සමය යළි ආරම්භ වී ඇත. මීට වසරකට ආසන්න ‍දිනයක සිරිපා වන්දනාවේ ගොස් ආගිය අතක් නොමැති තම වැඩිමල් පුතු පිළිබඳව කිසිදු හෝඩුවාවක් නොමැතිව ඉංගිරියේ ගීතානි හා අජිත් දුක් සුසුම් හෙළමින් ඇඬු කඳුලින් පසුවෙති.පසුගිය වසරේ පෙබරවාරි 24 දින ගමේ නඩයක් සමග පුංචි පුතු තිලංක තම පියා අජින්ද්‍ර සමඟ සිරිපා කරුණාකිරීමේ අදහසින් එක් වූයේ ඉතා සතුටිනි. තිලංක ඉන්ද්‍රජිත් ප්‍රනාන්දු 14 වන වියේ පසු වුවත් ඔහු සිරිපා කරුණා කරන්නට කෝඩුකාරයකු නොවීය.ඔහු මේ ගියේ සිවුවන වතාවටය. ඒ ගිය හැම වතාවකම කිසිදු උපද්‍රවයක් නොවී සිවුවන වතාවටත් සිරිපා කරුණාකරන්නට ඔහුට වාසනාව උදා විය.ඔහුට මේ වතාවේ වෙනදා මෙන් නිරුපද්‍රිතව නිවෙසට එන්නට නොහැකි විය. සීත ගඟුල ආසන්නයේදී පියාගේ ඇස් මානයෙන් මිදී අදටත් ඔහු පිළිබඳ කිසිදු තොරතුරක් නැත.කවරකු හෝ සමඟින් ගියාද, එසේ නැතිනම් කවුරුන් හෝ රවටාගෙන ගියාද, ජීවිතයට අනතුරක් වුවාදැයි අදටත් රහසකි. පියා සමඟ ගිය නඩයේ අය පවසන්නේ සිරිපා කරුණාකර අවසන්ව ආපසු එමින් සිටි නඩය සමඟින් ආ තිලංක සීත ගඟුල ආසන්නයේදී අතුරු දහන් වූ බව පමණි.එතැන් පටන් දින කීපයක් පුරා පොලිසියේ හා ආරක්ෂක අංශවල සහාය ඇතිව සොයා බැලුවත් තිලංක සොයාගත නොහැකි විය.පුතා අතුරුදන්වන විට එයාගේ අතේ දුරකතනයක් තිබුණා. අපේ ගෙදර අසල කට්ටියගේ නෑදැයින්ගේ අංක පවා එයාට මතකයි. ඒත් ඇමතුමක්වත් දෙන්න පුළුවන් තැනක නොවෙයි වෙන්න ඇති පුතා ඇත්තේ යැයි තිලංකගේ මව හැඬු කඳුලින් කීවාය.තම දරුවා නැති සොවින් ලතැවෙන මේ මව්පියන් හා නැගණිය ඉල්ලන්නේ තිලංක පිළිබඳව යම් තොරතුරක් දන්නේ නම් 075-7397815 අංකය වෙත දැනුම් දෙන ලෙසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=s1401256</link>
    <topic>මලල ක්‍රීඩාවෙන් ශ්‍රී ලංකාවට රන් 3 යි රිදී 2යි</topic>
    <author>ප්‍රින්ස් ගුණසේකරඉන්දියාවේ ගෝවේ සිට....</author>
    <content>ලුසෆෝනියානු ක්‍රීඩා උළෙලේ මලල ක්‍රීඩා පැවැති දෙවැනි දිනයේදී ශ්‍රී ලංකාවට රන් පදක්කම් 3ක්, රිදී පදක්කම් 2ක් එක්වුණි. එයට අමතරව ඊයේ පැවැති කිලෝග්‍රෑම් 73 බර පන්තියේ ජූඩෝ තරගයේදී චාමර ධර්මවර්ධන ලෝකඩ පදක්කමක් දිනා ගැනීමට සමත්විය.මේ අතර බීච් වොලිබෝල් තරගවලට එක්වූ කාන්තා ‘ඒ’ කණ්ඩායමේ ඩබ්ලිව්.ඩබ්ලිව්.සුජීවා හා ගීතිකා ලලනී ගුණවර්ධන, පිරිමි ‘ඒ’ කණ්ඩායමට එක්වූ පුබුදු ඒකනායක හා අසංක ප්‍රදීප් ප්‍රබල දක්ෂතා දක්වමින් අවසන් පූර්ව වටයට සුදුසුකම් ලබා සිටිති.ඉන්දියාවේ ගෝවේහී බම්බොලීන් ක්‍රීඩාංගණයේ පැවැත්වෙන මලල ක්‍රීඩා තරගවලදී මීටර් 400 කාන්තා තරගයේ රන් පදක්කම උපමාලිකා රත්නකුමාරී (තත්පර 56.72), තුන් පිම්ම ඉසව්වෙන් එරන්ද දිනේෂ් කුමාර (මීටර් 15.74) හා මීටර් 100 සහය දිවීමේ කණ්ඩායම (තත්. 41.38) දිනා ගත්හ. රිදී පදක්කම් දෙක මීටර් 110 කඩුලු පැන දිවීමේ තරගයේදී හසිත් නිර්මාල් රාජපක්ෂ (වි. 14.47) හා මීටර් 100 කාන්තා සහය දිවීමේ කණ්ඩායම (තත්.47.67) දිනා ගත්හ.මලල ක්‍රීඩා රන් පදක්කම දිනූ පිරිමි සහය දිවීමේ කණ්ඩායමට අශාන් හසරංග, උමංග සුරේන්ද්‍ර, මොහොමඩ් අෂ්රාෆූ හිමාෂ ඒෂාන් ඇතුළත් වූහ. රිදී පදක්කම දිනාගත් කාන්තා කණ්ඩායමට චාමලී දිල්රුක්ෂි, ජානී චතුරාංගනී, ධනුෂ්කා ප්‍රනාන්දු හා යමුනා අබේවික්‍රම ඇතුළත් වූහ.ඊයේ දිනයේ කාන්තා දුර පැනීමේ ඉසව්වට එක්වූ එන්.සී.ඩී.ප්‍රියදර්ශනී සිවුවැන් ස්ථානයට පත්විය. ශ්‍රී ලංකා ක්‍රීඩක ක්‍රීඩිකාවෝ මලල ක්‍රීඩා ඉසව්වලින් මේ වන විට රන් පදක්කම් 3ක්, රිදී පදක්කම් 4ක් හා ලෝකඩ පදක්කමක් දිනා සිටින අතර අද මලල ක්‍රීඩා අවසන් දිනයේදී තවත් පදක්කම් කිහිපයක් අපේක්ෂාවෙන් පසුවෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=s1401251</link>
    <topic>බීච් වොලිබෝල් පිල විරෝධතා මැද පිටියට</topic>
    <author>ප්‍රින්ස් ගුණසේකරඉන්දියාවේ ගෝවේ සිට....</author>
    <content>ශ්‍රී ලංකා බීච් වොලිබෝල් පිලට ලුසෆෝනියානු ක්‍රීඩා උළෙලේදී රන් පදක්කම දිනා ගැනීමේ අවස්ථාව වලකාලීමට කුමන්ත්‍රණකාරී වැඩ පිළිවෙළක් දියත්වෙමින් පවතින බව ඉන්දියාවේ ගෝවේහී සිටින බීච් වොලිබෝල් කළමනාකාරීත්වය පවසයි. පෙරේදා රාත්‍රියේ ප්‍රබල පෘතුගාල පිල පරාජය කිරීමත් සමග ශ්‍රී ලංකාවේ රන් පදක්කම දිනා ගැනීමට වැඩි අවස්ථාවක් ඇති බව දැනී තරග සංවිධායකයෝ හදිසියේම තරග කාල සටන වෙනස් කර ඇතැයි ශ්‍රී ලංකා බීච් වොලිබෝල් කළමනාකරු බණ්ඩාර හේරත් මහතා ‘දිනමිණ’ ට පැවැසීය.ඒ පිළිබඳව විරෝධය පා ඊයේ තරග සංවිධායකයන්ට ලිපියක් භාරදුන් අතර විරෝධයට යටත්ව තරග බිමට පිවිසීමට ශ්‍රී ලංකා ක්‍රීඩක ක්‍රීඩිකාවෝ තීරණය කළහ. ගෝවේ පන්ජින් මිරාමාර් වෙරළ තීරයේ පැවැත්වෙන ලුසෆෝනියා බීච් වොලිබෝල් තරගාවලියට කලක් පෘතුගීසී පාලනය යටතේ පැවැති රටවල් 9ක් නියෝජනය කරමින් පිරිමි කණ්ඩායම් 14ක් හා කාන්තා කණ්ඩායම් 11ක් සහභාගී වන අතර එයින් අංක එකේ ශ්‍රී ලංකාව සිටීම විශේෂත්වයකි.ශ්‍රී ලංකාව නියෝජනය කරන පිරිමි හා කාන්තා කණ්ඩායම් හතර තරග 5කට සහභාගීවී තරගයකින් පරාජයවී සිටින හෙයින් පිරිමි කණ්ඩායම් දෙක ‘බී’ හා ‘සී’ කාණ්ඩවල ඉදිරියෙන්ම සිටී. කාන්තා කණ්ඩායම් දෙකද මුල් අටට පැමිණ සිටීම කැපී පෙනේ.බීච් වොලිබෝල් නීති රීති අනුව ලීග් ක්‍රමයට පැවැති මුල් තරග වටයෙන් පසුව මුල්ම කණ්ඩායම් අට පිළිමළුන් පිටු දැකීමේ ක්‍රමයට තරග කොට අවසන් මහා තරගය දක්වා පැමිණීම ලොව පිළිගත් සම්ප්‍රදාය වේ.එහෙත් ලුසෆෝනියානු තරග සංවිධායකයින් හදිසියේම තරග කාල සටහන වෙනස් කරමින් දැනුම් දී ඇත්තේ ලීග් තරග වටයෙන් පසුව නැවැත මුල සිටම පිළිමළුන් පිටු දැකීමේ තරග වටයකට ද සහභාගී විය යුතු බවය. ඊයේ පෙරවරුවේ ගෝවේ ටාජ් හොටලයේ පැවැති කණ්ඩායම් කළමනාකරුවන්ගේ රැස්වීමද උණුසුම්වූ අතර නව ක්‍රමවේදය පිළිබඳව පැය දෙකකට ආසන්න කාලයක් වාද විවාද සිදුවිය.“වැරදි ක්‍රමය අප පෙන්වා දුන්නා. තරග සංවිධායකයෝ අපෙන් සමාව ඉල්ලුවා. ඒකෙන් ප්‍රශ්න විසදෙන්නේ නැ. අසල්වැසි ඉන්දියාව අපේ මිතුරු රටක් නිසා අපි විරෝධතාවට යටත්ව ක්‍රීඩා කරන්න තීරණය කළා” ශ්‍රී ලංකා බීච් වොලිබෝල් කළමනාකරු බණ්ඩාර හෙරත් මහතා පැවැසීය.ටේබල් ටෙනිස් පිල පිටත් වෙයිශ්‍රී ලංකා ටේබල් ටෙනිස් පිල රිදී පදක්කමක් හා ලෝකඩ පදක්කමක්ද සහිතව ඊයේ ශ්‍රී ලංකාව බලා පිටත් විය. මේ පදක්කම් දෙක ටේබල් ටෙනිස් ක්‍රීඩාවෙන් කලකට පසුව ශ්‍රීලංකාවට හිමිවීම විශේෂත්වයකි.ශ්‍රී ලංකා-මොසැම්බික් පාපන්දු සටන අදයිශ්‍රී ලංකාව හා මොසැම්බික් අතර පාපන්දු අවසන් පූර්ව තරගය අද ගෝවේ පන්ඩිත් ජවහලාල් නේරු ක්‍රීඩාංගණයේදී පැවැත්වෙයි.ලුසෆෝනියා පාපන්දු තරගාවලියට කණ්ඩායම් 6ක් එක්ව සිටින අතර ශ්‍රී ලංකාව මූලික වටයේ මැකාවෝ පරදවා අප්‍රිකාවේ සාඕ ටෝමෝ පිල සමග තරගය ජයපරාජයෙන් තොරව නිමා කොට අපරාජිතව සිටී. මොසැම්බික් කණ්ඩායම ඉන්දියාව සමග තරග දෙකකට සහභාගීවී තරගයක් පරාජයවී තරගයක් ජයගෙන සිටී. අද පැවැත්වෙන අවසන් පූර්ව තරගයට තම කණ්ඩායම හොඳ සූදානමකින් පසුවන බව පුහුණුකරු සම්පත් පෙරේරා මහතා පවසයි. මොසැම්බික් පිලේ දුර්වලතා වටහා ගෙන සැලසුම් සකස් කරන බව ඒ මහතා පැවැසීය.අනෙක් අවසන් පූර්ව තරගය ඉන්දියාව හා මැකාවෝ අතර හෙට පැවැත්වීමට නියමිතය. අවසන් පූර්ව තරගවල ජයග්‍රහකයන් අතර රන් පදක්කම උදෙසා ගැටුම 28 වැනිදා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=s1401252</link>
    <topic>ඔබ්සර්වර් ජනප්‍රිය පාසල් ක්‍රීඩකයාටමෙවරත් අනුග්‍රහය මොබිටෙල්</topic>
    <author/>
    <content>තිස් හය වන වරටත් පවත්වනු ලබන ඔබ්සවර් මොබිටෙල් ජනප්‍රිය පාසල් ක්‍රිකට් ක්‍රීඩකයා තේරීමේ තරගයේ ප්‍රධාන අනුග්‍රාහකයා ලෙස ශ්‍රී ලංකා මොබිටෙල් ආයතනය මෙවරද එක්ව සිටියි.මොබිටෙල් ආයතනය ලේක්හවුස් ආයතනය සමඟ මේ තරගය සඳහා එක්ව තිබෙන්නේ හත් වන වරටය. ඉතාම සාර්ථක වැඩසටහනක් ලෙස නම් දරා ඇති ඔබ්සවර් මොබිටෙල් ජනප්‍රිය පාසල් ක්‍රිකට් ක්‍රීඩකයා තේරීමේ තරගය සඳහා පාසල් ක්‍රිකට් ක්‍රීඩා සංගමයද සහයෝගය දක්වා තිබේ. මේ වැඩසටහන සඳහා ශ්‍රී ලංකා මොබිටෙල් ආයතනය විසින් රුපියල් මිලියන 5.5ක් ප්‍රදානය කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=s1401253</link>
    <topic>පණ්ඩුලගෙන් තුන් ඉරියව් දස්කම්</topic>
    <author>මාතලේ දිසා විශේෂ</author>
    <content>පණ්ඩුල ගජනාත් බණ්ඩාර උඩුපිහිල්ලගේ තුන් ඉරියව් දස්කම් හේතුවෙන් යාපනය සාන්ත ප්‍රැක්ටික් විදුහල සමග පැවැති අවු.19න් පහළ ක්‍රිකට් තරගයෙන් ඉනිමක හා ලකුණු 3ක විශිෂ්ට ජයක් හිමිකර ගැනීමට මාතලේ සාන්ත තෝමස් විදුහල සමත්විය. පළමුව පන්දුවට පහරදුන් සාන්ත තෝමස් විදුහල පළමු ඉනිමට ලකුණු 201ක් රැස්කළ අතර සාන්ත ප්‍රැක්ටික් විදුහල පළමු ඉනිමට ලකුණු 63ක් හා දෙවැනි ඉනිමට ලකුණු 134ක් රැස් කළේය. තෝමස් විදුහල වෙනුවෙන් පණ්ඩුල උඩුපිහිල්ල ලකුණු 56ක් වාර්තා කළ අතර පන්දු යැවීමේදී පළමු ඉනිමේදී කඩුලු 2ක් හා දෙවැනි ඉනිමේදී කඩුලු 6ක් බිඳ දැමීමට සමත්විය.සා.තෝමස් පළමු ඉනිම-201 (ඕවර 91) පණ්ඩුල උඩුපිහිල්ල 56, සමාධි රාජපක්ෂ 48, (ඒ.පේරික්සන් 91/4) සා.ප්‍රැක්ටික් පළමු ඉනිම-63 (ඕවර 22) ‍ජේ.කෝලින්ස් 15 (දුලාන් අබේසේකර 19/5, ඉෂාර කුමාරසිරි 31/3) සහ දෙවැනි ඉනිම-134. ඒ.සුමනේෂන් 44 (පණ්ඩුල උඩුපිහිල්ල 29/6).</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=s1401254</link>
    <topic>මලල ක්‍රීඩාවෙන් පදක්කම් 3ක්</topic>
    <author>ප්‍රින්ස් ගුණසේකර ඉන්දියාවේ ගෝවේ සිට...</author>
    <content>ලුසෆෝනියානු ක්‍රීඩා උළෙලේදී මලල ක්‍රීඩාවෙන් ශ්‍රී ලංකාවට රිදී පදක්කම් 2ක් හා ලෝකඩ පදක්කමක් එක් විය. ඉන්දියාවේ ගෝවේ බම්බොලීන් ක්‍රීඩාංගණයේ පෙරේදා ආරම්භ වූ මලල ක්‍රීඩා තරගවලදී කාන්තා උස පැනීමෙන් සෞම්‍යා මධුෂානී සූරියම්පොල හා මීටර් 1500 ඉසව්වෙන් චමල් පුංචිහේවා රිදී පදක්කම් දිනාගත් අතර මීටර් 100න් ජානි චතුරාංගනී සිල්වා ලෝකඩ පදක්කම දිනා ගත්තාය.සෞම්‍යා මධුෂානී රිදී පදක්කම දිනා ගැනීමට මීටර් 1.68ක උසක් පැනීමට සමත්වූ අතර රන් පදක්කම දිනූ ඉන්දියාවේ එන්.ටින්ටූ මීටර් 1.71ක දක්ෂතාවක් දැක්වීය. මධුෂානී පසුගිය වසරේ පැවැති ජාතික ශූරතාවලියේදී මීටර් 1.78ක දක්ෂතාවක් පෙන්වා තිබුණි.චමල් පුංචිහේවා රිදී පදක්කම සතුකර ගත්තේ විනාඩි 4:08:60ක කාලයකිනි. එහි රන් පදක්කම දිනූ මොසැම්බික් හී ඇල්බර්ටෝ මම්බා විනාඩි 4:06:90ක කාලයක් ද, ලෝකඩ පදක්කම දිනූ ඉන්දියාවේ අෂ්ෆා මොහොමඩ් විනාඩි 4:10:60කින්ද තරගය නිම කළහ. එම තරගයේ අවසන් මීටර් 200 පමණ වනතුරු ශ්‍රී ලංකා ක්‍රීඩකයා සිවුවැනි ස්ථානයේ සිටි අතර පසුව වේගය වැඩි කර ගනිමින් පදක්කම් අතරට පැමිණියේය.ජානි චතුරාංගනී ලෝකඩ පදක්කම දිනා ගැනීමට තත්පර 12.19ක කාලයක් ගත කළාය. රන් පදක්කම ඉන්දියාවේ අර්චනා සුසේන්තරන් (11.98) හා රිදී පදක්කම ඉන්දියාවේම රූමා දීපන් (12.16) දිනා ගත්හ.මේ තරගයේදී ජානි හොඳ ආරම්භයක් ලබා අවසන් මීටර් 30 පමණ වනතුරු ඉදිරියෙන් සිටියද තත්පර කිහිපයක් ගතවෙද්දී ප්‍රතිඵලය වෙනස් විය. මීටර් 100 පිරිමි තරගයේදී උමංග සුරේන්ද්‍ර තත්පර 10.99කින් සිවුවැනි ස්ථානයට පත්වූ අතර එහි රන් පදක්කම ඇන්ගෝලාවේ මොරායිස් ඇලෙක්සැන්ඩර් (10.67) දිනා ගත්තේය.මලල ක්‍රීඩා අදත් පැවැත්වෙන අතර මීටර් 400 සහය දිවීමේ තරග ඇතුලුව අවසන් තරග 6කට ශ්‍රී ලංකා ක්‍රීඩක ක්‍රීඩිකාවෝ සහභාගී වෙති.බීච් වොලිබෝල් තරගවලදී ආශා නිල්මිණී හා නිරෝෂා ගුරුසිංහ 21-11 හා 21-21ක් ලෙස ඉන්දියාව පරදවා ඉදිරියට ගියහ. පුබුදු ඒකනායක හා අසංක ප්‍රදීප් ගුවනියා බිසායූ පිලට එරෙහිව පැවැති තරගයේදී 21-5 හා 21-2 ක් ලෙස පහසු ජයක් වාර්තා කළේය.කාන්තා යුගල ටේබල් ටෙනිස් තරගයේදී ඉෂාරා මධුරංගිට හා නුවනි නවෝද්‍යාට ලෝකඩ පදක්කම අහිමි වූයේ පෘතුගාලයේ ක්‍රීඩිකාවන් දෙදෙනාට පරාජයවීම හේතුවෙනි. ලෝකඩ පදක්කම දිනා ගැනීම උදෙසා පැවැති තරගය ඉතා තියුණු මුහුණුවරක් ගත් අතර ලකුණු තත්ත්වය 11-4, 9-11, 11-6, 8-11 හා 11-6ක් විය. ටේබල් ටෙනිස් තරගවලදී ශ්‍රී ලංකාව රිදී පදක්කමක් හා ලෝකඩ පදක්කමක් දිනා ගත්තේය.මේ වන විට පදක්කම් සටහනේ ඉන්දියාව පෙරමුණ ගෙන රන් 12ක් රිදී 4ක් හා ලෝකඩ 6ක් දිනා සිටින අතර ශ්‍රී ලංකාව රිදී 3ක් හා ලෝකඩ 2ක් දිනා 5 වැනි ස්ථානයේ සිටී.පෘතුගීසි පාලනය යටතේ පැවැති රටවල් 12ක් මේ තරගාවලියට එක්ව සිටින අතර පෘතුගාලය රන් 1, රිදී 4ක් හා ලෝකඩ 2ක්, මොසැම්බික් රන් 1, රිදී 1ක් හා ලෝකඩ 1ක්, ඇන්ගෝලාව රන් 1, රිදී 1ක් හා ලෝකඩ 1ක් දිනා සිටිති. අද ක්‍රීඩා උළෙලේ 7 වැනි දවස වන අතර 29දා නිමාවට පත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=s1401255</link>
    <topic>කුසලාන වටයේ පළමු තරගයෙන්නාවිකයෝ යුද හමුදාව පරදවති</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් පළමු කොටසේ ලීග් රගර් තරගාවලියේ කුසලාන වටයේ තරග ආරම්භ කරමින් යුද හමුදාවට එරෙහිව ලකුණු 71-43ක විශිෂ්ට ජයක් වාර්තා කිරීමට නාවික හමුදා කණ්ඩායම සමත්විය. කණ්ඩායම් 6ක් සමග ආරම්භ කළ කුසලාන වටය යටතේ පැවැති මේ තරගයේ පළමු භාගය නිමාවනවිට ලකුණු 45-22ක් ලෙස ඉදිරියෙන් පසුවූ නාවික හමුදා පිල තරගය සාර්ථකව නිමාකළේ ගෝල් 9ක්, උත්සාහක දිනුමක් හා දඬුවම් පහරක් සමගිනි. යුද හමුදා කණ්ඩායම ගෝල් 5ක්, උත්සාහක දිනුමක් හා දඬුවම් පහරක් මගින් සිය ලකුණු සංඛ්‍යාව සම්පූර්ණ කළේය. ලබන මස 23 වැනිදා දක්වා පැවැත්වෙන කුසලාන වටයට පළමු වටය අවසානයේ ප්‍රසාද ලකුණු සටහනේ මුල් ස්ථාන හයට පැමිණි කණ්ඩායම් සුදුසුකම් ලබාගත්හ. ඒ අතරට නාවික, හැව්ලොක්ස්, මහනුවර, අප්කන්ට්‍රි ලයන්ස්, සී.ආර්. සහ යුද හමුදා කණ්ඩායම එක්වී සිටිති.හෙට පැවැත්වෙන තරග - හැව්ලොක්ස් - සී.ආර්. (සී.ආර්.පිටිය), මහනුවර - අප්කන්ට්‍රි ලයන්ස් (නිත්තවෙල).</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=f1401251</link>
    <topic>ඉන්දු ලංකා ධීවර අර්බුදයඅපි රාජ්‍යතාන්ත්‍රිකව විසඳුවා</topic>
    <author>සාකච්ඡා කෙළේ උදිත ගුණවර්ධන</author>
    <content>ධීවර ගැටලු විසඳාගැනීමට ශ්‍රී ලංකාවත් ඉන්දියාවත් අතර පැවැති සාකච්ඡා මේ වනවිට ඉතාමත් සාර්ථක මට්ටමින් අවසාන වෙලා තිබෙනවා. මෙහිදී තමිල්නාඩුවේ අහිංසක ධීවරයන්ට ප්‍රශ්න ඇති කිරීමවත් ඔවුන්ට ප්‍රහාර එල්ල කිරීමවත් අපේ අරමුණ නොවෙයි. මේ තත්ත්වයට තමිල්නාඩු ධීවරයන් පොලඹවන ව්‍යාපාරික පැලැන්තිය මෙල්ල කිරීමයි. ඒ ගැන අවධානය ඇතිව තමයි අප කටයුතුª කරන්නේ.මේ එකඟතාව නිසා ඉදිරි දින කිහිපය වන විට ඉන්දීය අත්අඩංගුවේ සිටින සියලු ශ්‍රී ලාංකික ධීවරයන් නිදහස් කිරීමට නියමිත යි. මෙය අප රටක් විදිහට රාජ්‍යතාන්ත්‍රික වශයෙන් ලැබූ ජයග්‍රහණයක් විදිහට හඳුන්වන්න පුළුවන්. එය ධීවර අමාත්‍යාංශය ලැබූ සුවිශේෂ තත්ත්වයක්. එහිදී උතුරේ ධීවර නියෝජිතයන්ට පුළුවන්කම ලැබුණා දෙමළ භාෂාවෙන් මේ ප්‍රශ්නය ගැන තමිල්නාඩු නියෝජිතයන් සමඟ සාකච්ඡා කිරීමට.තමිල්නාඩුවේ පළ වෙන දිනමණි පුවත්පත කර්තෘ වාක්‍යයක් පළ කළා ජයලලිතා මහත්මියගේ දඩබ්බර පිළිවෙත දැන්වත් නැවැත්විය යුතුයි කියලා. එමඟින් වුණත් අපට සිතා ගැනීමට පුළුවන් අපගේ රටේ මතය රාජ්‍යතාන්ත්‍රිකව ජයග්‍රහණය කර ඇති බව. ඒ වගේම මේ ගැටලු දීර්ඝ කාලීනව විසැඳීමට දෙපාර්ශවයම නියෝජනය කරන කමිටුවක් පත් කර තිබෙනවා.ඒ වගේම තහනම් පන්න ක්‍රම සම්පූර්ණයෙන් ම පිටු දැකීමට අප දෙපාර්ශවයම එකඟතාවට ඇවිත් තිබෙනවා. අපට ලැබී ඇති ආරංචි මාර්ග අනුව පසුගිය දිනවල පමණක් උතුරේ ධීවර ජනතාවගේ ආදායම ඉහළ ගිහින් තිබෙනවා විශාල ප්‍රමාණයකින්. උතුරේ ධීවර ජනතාවට අවශ්‍යවෙලා තිබෙන්නේ තමන් මුහුණ දෙන ගැටලු විසැඳීමටත් පුළුවන්නම් තව දුරටත් තම ආදායම් ඉහළ නැංවීමට පුළුවන් වාතාවරණයක් ඇති කිරීමයි.ඒ ගැටලු විසඳීම හා අනාගතයේ ඇතිවන ගැටලු අතර සම්බන්ධයක් නැහැ. අද ඉන්දියාවේ ධීවරයන් බලහත්කාරයෙන් මෙරට මුහුදු සීමාවට පැමිණියොත් අනිවාර්යයෙන්ම අත්අඩංගුවට ගන්නවා. ඒ පිළිබඳව ඉල්ලීම් අප නාවික හමුදාව වෙත යොමුකර තිබෙනවා. මින් ඉදිරියට නීතිය තදින් ක්‍රියාත්මක කිරීම තමයි අපේ අරමුණ වෙලා තිබෙන්නේ. මෙහිදී මෙරට ධීවරයන් ද අවධානයට ගත යුතුයි එක් දෙයක්, එනම් තමනුත් තමන්ගේ සීමා මායිම් පිළිබඳව අවධානය ඇතිව නීතියට අනුකූලව කටයුතු කළ යුතුයි. එහෙම කළොත් තමයි අපට පුළුවන්කම ලැබෙන්නේ මෙරට මුහුදු තීරය ආක්‍රමණය කරන පිරිස්වලට එරෙහිව නීතිය තදින් ක්‍රියාත්මක කිරීමට.අනිවාර්යයෙන්ම. ධීවර ජනතාව වෙනුවෙන් මට විශාල කාර්යක් ඉටු කිරීමට පුළුවන්කම ලැබුණා. ඒ ගැන මට විශාල සතුටක් තිබෙනවා. ඇමැතිවරයකු විදිහට මට විශාල වගකීමක් ලබා දුන්නා ජනාධිපතිතුමා විසින්. ඒ වගකීම අකුරට ඉටු කිරීමට පුළුවන් කම ලැබුණා. ඉදිරියටත් මේ වගකීම් ඉෂ්ට කිරීමට මට පුළුවන්.ඒ වගේ දීර්ඝ කාලීන ගැටලුවලට අවශ්‍ය විසඳුම් ලබාදීමට හැකිවීම පමණක් වුණත් විශාල ජයග්‍රහණයක් විදියට හඳුන්වන්න පුළුවන්.පොදු රාජ්‍ය මණ්ඩල සමුළුවේ දී ඉන්දීය බලධාරීන් මට හමු වුණා. එහිදී මා මේ ගැන ඔවුන් සමඟ අදහස් හුවමාරු කරගත්තා. ඉන් පසු අපට ඉන්දියාවෙන් ඇරියුමක් ලබාදුන්නා එන්න ඉන්දියාවට ඇවිත් මේ ප්‍රශ්න පිළිබඳව සාකච්ඡා කරමු කියලා. අද අප සාර්ථක ප්‍රතිඵල ලබාගෙන තිබෙන්නේ එම සාකච්ඡාවල අවසාන ප්‍රතිඵලයක් විදිහටයි.කවුද එහෙම සැක සංකා පළ කරන්නෙ කියලා මට මුලින්ම කියන්න. කිසිදු සැකයක් නැහැ කිසිදු සංකාවක් නැහැ එක්සත් ජනතා නිදහස් සන්ධානයට විශිෂ්ට ජයග්‍රහණයක් ලබා ගැනීමට පුළුවන්. මම ඒ දේ කියන්නේ නිකම් ‍ෙනාවෙයි හේතු සාධක ඇතිවයි. අප ආණ්ඩුවක් විදිහට විශාල කාර්ය ප්‍රමාණයක් ඉෂ්ට කර තිබෙනවා. ඒ කාර්ය ගැන සලකා බලා එක්සත් ජනතා නිදහස් සන්ධානයේ සංවර්ධන කාර්යභාරය ඇගැයීමක් විදිහට ජනතාව අප වෙත විශාල සහයක් ලබා දෙනවා. එය පසුගිය මැතිවරණ ප්‍රතිඵල සලකා බැලීමෙන් හා විග්‍රහකර බැලීමෙන් අපට හඳුනා ගැනීමට පුළුවන්. වයඹ මැතිවරණය ගනිමු. එදා එක්සත් ජාතික පක්‍ෂය පූර්ණ කඩාවැටීමකට ලක් වුණා. පඬුවස්නුවර වැනි ආසනයකින් එජාපයට ලැබුණේ ඡන්ද හාර දහසයි. මධ්‍යම පළාත් සභාව ගනිමු මේ පළාත් සභාවට අයත් බල ප්‍රදේ්ශය කලක් එක්සත් ජාතික පක්‍ෂයේ බල කඳවුරක් විදිහටයි තිබුණේ. ඒත් අද ඒ බල කදවුර සම්පූර්ණයෙන්ම බිඳ වැටිලා තිබෙන්නේ. එයත් පසුගිය මැතිවරණ ප්‍රතිඵල ගෙන බැලුවාම විග්‍රහකර ගැනීමට පුළුවන්.බස්නාහිර පළාත, දකුණු පළාත ගත්තත් මේ ප්‍රතිඵලය වෙනස් වෙන්නේ නැහැ. මේ පළාත්වලට විශාල සේවයක් මේ ආණ්ඩුව විසින් ඉටු කර තිබෙනවා. වරාය, ගුවන් තොටුපොළ, අධිවේගී මාර්ග මේ සියල්ලට ම වඩා ප්‍රාදේශීය සංවර්ධනය ඉෂ්ට කිරීම අතින් මේ ආණ්ඩුව ඉතාමත් ඉදිරියෙනුයි ඉන්නේ. මා සිතන විදිහට මෙතරම් ප්‍රබල කාර්යභාරයක් රට වෙනුවෙන් ඉෂ්ට කළ ආණ්ඩුවක් නොමැති තරම්. බස්නාහිර පළාත තුළ වුණත් මේ කාර්ය ප්‍රමණය ඉතාමත් ඉහළින් මේ ආණ්ඩුව ඉටු කර තිබෙනවා. මේ ගැන හොඳ අවබෝධයක් හා තක්සේරුවක් බස්නාහිර හා දකුණු පළාත්වල ඡන්දදායකයන්ට තිබෙනවා. ඒ නිසා බස්නාහිර හා දකුණු පළාත් සභා දෙකම අපට ඉතාමත් පහසුවෙන් ජයග්‍රහණය කිරීමට පුළුවන්කම තිබෙනවා.මා කල්පනා කරන විදිහට මෙතැන තිබෙන්නේ එජාපයේ නායකත්වයේ දුර්වලතාවය පමණක් නොවෙයි. ආණ්ඩුව විශාල කාර්යභාරයක් ඉෂ්ට කර තිබෙනවා අධිවේගී මාර්ග පමණක්ම නොවෙයි ගම් මට්ටමෙන් පවා විශාල කාර්ය ප්‍රමාණයක් ඉටු කර තිබෙනවා. මේ දේවල් ගමේ ඡන්දදායකයා දකිනවා. එතකොට මේ ඡන්ද දායකයා මේ සංවර්ධන කටයුතු ඉටු කළ ආණ්ඩුව වෙත ඡන්දය ලබා දෙනවා. මේක අද එක්සත් ජාතික පක්‍ෂය ඇතුළු පක්‍ෂ බිඳ වැටීමට මූලික කරුණ වෙලා තිබෙනවා. ඒ නිසා එජාප නායකයාට පමණක් දොස් කියන එක වැරදියි. මෙතන වෙලා තිබෙන්නේ ආණ්ඩුවේ සංවර්ධන වේගයත් සමඟ විපක්‍ෂයට දුවන්න බැරිකමකුයි.මේ නායකත්ව මණ්ඩලය මඟින් එජාපයට සාර්ථක ගමනක් යාමට පුළුවන් කමක් ලැබෙනු ඇතැයි අපට නම් සිතන්න බැහැ. ඒ තරම් අගාධයකටයි එක්සත් ජාතික පක්‍ෂය පත්වෙලා තිබෙන්නේ. මේ නායකත්ව මණ්ඩලයට එජාපය ජයග්‍රාහි මාවතට පත් කිරීම තබා එජාපයේ ඡන්ද ප්‍රමාණය ඡන්ද ප්‍රතිශතය ආරක්‍ෂා කර ගැනීමට හෝ පුළුවන් කමක් ලැබෙන්නේ නැහැ.අද මේ පක්‍ෂය තුළ කටයුතු කළ ප්‍රබල චරිත කිසිවක් නැහැ. නායකත්ව මණ්ඩලයේ සාමාජිකයන් වුණත් එජාපය ගොඩ ගැනීමට පුළුවන් ප්‍රබල චරිත නොවෙයි. ඔවුන් ට එක්සත් ජාතික පක්‍ෂ ගොඩනැගිල්ලට පුළුවන් කමක් නැහැ.මේ වාතාවරණය තුළ ඉදිරියේ දීත් එක්සත් ජාතික පක්‍ෂයට සිදුවෙන්නේ ජයග්‍රාහී මාවතට පිවිසීම නොවෙයි තවදුරටත් පරාජයේ මාවතේ ගමන් කිරීමට යි. මේ තත්ත්වයට විසැඳුම් ලබාදීමට මොන කමිටුව දැම්මත් මොන නායකත්ව මණ්ඩලය දැම්මත් ප්‍රතිඵලයක් ලබා ගැනීමට බැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=f1401252</link>
    <topic>සැමගේ ගෞරවය දිනූ මුරුත්තෙට්ටුවේ ආනන්ද නාහිමි</topic>
    <author>නිමල් සිරිපාල ද සිල්වා වාරිමාර්ග හා ජලසම්පත් කළමනාකරණ අමාත්‍ය -පාර්ලිමේන්තුවේ සභානායක</author>
    <content>බස්නාහිර පළාතේ ප්‍රධාන සංඝනායක කොළඹ නාරාහේන්පිට ශ්‍රී අභයරාම පුරාණ විහාරාධිපති සහ රාජ්‍ය සේවා එක්සත් හෙද සංගමයේ සභාපති, ශාසන කීර්ති ශ්‍රී සුමංගල විද්‍යාවතංස, ගෞරවණීය පූජ්‍යපාද මුරුත්තෙට්ටුවේ ආනන්ද නායක මාහිමිපාණන් වහන්සේගේ 71 වන ජන්මදිනය හෙටට යෙදී ඇත. ඒ නිමිත්තෙන් ජනාධිපති මහින්ද රාජපක්ෂ මහතාගේ සහභාගිත්වයෙන් අභයාරාම විහාරස්ථානයේ ඉදි කළ ධම්සභා මණ්ඩපය විවෘත කිරීම සිදු කෙරේ.1943 ජනවාරි 26 වන දින කෑගල්ල දිස්ත්‍රික්කයේ දැරණියගල ආසනයේ මුරුත්තෙට්ටුව ගම්මානයේ ජන්ම ලාභය ලබා මුරුත්තෙට්ටුව යෝගම විද්‍යාලයෙන් මූලික අධ්‍යාපනය ලැබූ පසු කිරුළපන පූර්වාරාමයේ ධම්මාලෝක නාහිමි උපාධ්‍යාය කොට මුරුත්තෙට්ටුවේ ආනන්ද නමින් උන්වහන්සේ ශාසන දිවිය ඇරැඹීය.මාලිගාකන්ද විද්‍යෝදය පිරිවෙණේ උසස් අධ්‍යාපනය ලැබූ උන්වහන්සේ සිංහල පාලි සංස්කෘත භාෂාවන් ද ත්‍රිපිටක ධර්මය ද, තර්ක ශාස්ත්‍රය ද, ඉතිහාසය හා පුරාවිද්‍යාව ද හදාරා ගැඹුරු ශාස්ත්‍රීය දැනුම් සම්භාරයක් තම ජීවිතයට එකතු කර ගැනීමට සමත් වූහ. පැවිදි බව ලබා ශාසනානුකූලව ස්වකීය භික්ෂු ජීවිතය ඉතාමත් ආදර්ශවත් ලෙස ගත කළ උන්වහන්සේ තරුණ වියේ සිටම බුද්ධ ධර්මයේ අන්තර්ගතය හොඳින් අවබෝධ කර ගනිමින් මහජනතාවගේ මෙලොව හා පරලොව අභිවෘද්ධිය පිණිස හා ලෞකික හා ලෝකෝත්තර සැපත පිණිස ස්වකීය දායක පිරිස මෙහෙයවීමට දිවා රෑ නොතකා කටයුතු කළ බව ප්‍රදේශයේ කවුරුත් අදත් බැතිබරව සිහිපත් කරති.කාර්යශූර ලෙස කටයුතු කරමින් සියලු තැන්හිදී ජනප්‍රසාදයට පත් උන්වහන්සේ රට දැය සමය වෙනුවෙන් ඉටු කරන මෙහෙවර අපට මෙවැනි ලිපියකින් ලියා අවසන් කළ නොහැක. බාහිර මහජන සේවා කටයුතු කොපමණ තිබුණත් උන් වහන්සේ තම විහාරස්ථානයේ අභිවෘද්ධියටත්, දායක සභාවටත්, තමන්ගෙන් ඉටු විය යුතු මෙහෙවර නොපිරිහෙළා ඉටු කිරීමට අප්‍රමාණ කැපවීමක් කළ අයෙකි. එදා වල් වැදි දිරාපත් වී තිබූ නාහේන්පිට ශ්‍රී අභයාරාමය අද කොළඹ නගරයේ අති දර්ශනීය අංග සම්පූර්ණ මහ විහාරයක් බවට පත් වූයේ ආනන්ද හාමුදුරුවන්ගේ ඒ අතිමහත් උත්සාහයේ සහ කැපවීමේ ප්‍රතිඵලයක් වශයෙනි.වරක් කොළඹ මහරෝහලේ භික්ෂු වාට්ටුවේ නේවාසිකව ප්‍රතිකාර ලබමින් සිටි අතර, උතුම් හෙද සේවාවේ නිරත හෙද හෙදියන් විඳින දුක්ඛ දෝමනස්සයන් සියැසින් දුටු උන්වහන්සේ, හෙද වෘත්තියට වෘත්තීය ගරුත්වය හා සාධාරණ සැලකීමක් ලබා දීම සඳහා කටයුතු කළහ. රට‍ පුරා රජයේ සේවයේ නියුතු හෙද හෙදියන් එක් රැස් කොට පොදු හෙද සංගමයක් පිහිටුවා පසුව අද ලංකාවේ වෘත්තීය සිමිත අතර සටන්කාමී වෘත්තීය සමිතියක් බවට පත්වූ රාජ්‍ය සේවා එක්සත් හෙද සංගමය පිහිටුවීමට නායකත්වය දුන්හ. එම හෙද සංගමය මෙරට වෘත්තීය සමිති ව්‍යාපාරයේ ඇති කළ ගුණාත්මක හා සටන්කාමිත්ව වෙනස වෙන කිසිදු වෘත්තීය සමිතියකට සමාන කළ නොහැක.එම හෙද සංගමය තුළින් හෙද සේවයටත්, ‍ රෝගි ජනතාවටත් උදාර සේවාවකට මග හෙළි කළ බව නොරහසකි. කාලයකදී මෙරට පාලකයන්ගේ වැරැදි වැටහීම් හා ‍ නොමඟ යෑම් නිසා ආනන්ද හිමියන්ගෙන් පළි ගැනීමට රාජ්‍ය බලය පවා යෙදවූ බව අපට මතකය. ඒ සියලු දාමරිකකම්, බලපෑම් ඉදිරියේ නොසෙල්වී සතුරන් පසු බසින තුරු සත්‍ය වෙනුවෙන් උන්වහන්සේ අභීතව සටන් කළහ. මේ නිසා අභයාරාම පන්සලත් මුරුත්තෙට්ටුවේ ආනන්ද හාමුදුරුවෝත් මේ රටේ දේශපාලනයේ ප්‍රබල භූමිකා බවට පත් විය. අද උන්වහන්සේට ගෞරව නොකරන දේශපාලඥයෙක් හෝ පක්ෂයක් නැත.ජාතික වශයෙන් හෙද සංගමය සමඟ කටයුතු කරන උන්වහන්සේ තමන්ගේ පන්සලේ දායකයන් සමඟ එක්ව විශාල සමාජ මෙහෙවර රැසක් ඉටු කරමින් සිටිති. විවිධ දානමය පුණ්‍ය කර්ම, දිළිඳු පවුල්වලට නිවාස ඉදි කිරීම, සෞඛ්‍ය සායන පැවැත්වීම, ඇස් කණ්ණාඩි බෙදා දීම, විවිධ වෘත්තීය දුක් ගැනවිලිවලට මැදිහත්ව සාධාරණය ඉටු කර දීම වැනි බොහෝ දෑ උන්වහන්සේ ඉටු කරන්නේ තමන්ගෙන් උපන් බිමට ඉටු විය යුතු මෙහෙවර ඉටු කිරීමට බව අපි දනිමු. එසේම විවිධ උදව් උපකාර පතා අභයාරාමයට පැමිණෙන අයට උන්වහන්සේගේ පිහිට වීම නිසා අභයාරාමයත් උන්වහන්සේත් අද බොහෝ දෙනාගේ කීර්ති ප්‍රශංසාවට ලක් වී ඇත.ගත වූ වසර 50කට ආසන්න කාලයක් තුළ මේ රටේ ජාතික, ආගමික, සාමාජීය හා දේශපාලනික වශයෙන් ජනතාව වෙනුවෙන් මැදිහත් විය යුතු හැමවිටම පෙරමුණ ගත් උන්වහන්සේ සැබෑ දේශප්‍රේමියෙකු වූහ. උන්වහන්සේ ඉටු කළ මේ මහා කාර්යයට ගරු කරනු වස් සියම් මහා නිකායේ කෝට්ටේ ශ්‍රී කළ්‍යාණ සාමාග්‍රි ධර්ම මහා සංඝ සභාව බස්නාහිර පළාතේ ප්‍රධාන සංඝනායක පදවියෙන් උන්වහන්සේ පුදනු ලැබීය. කම්කරු ජනතාව වෙනුවෙන් ඉතිහාසයේ හැමදාමත් ඉදිරියට ගිය මේ රටේ කම්කරු සටන් අතරින් බිහිවූ ජනාධිපතිවරයා වන මහින්ද රාජපක්ෂ මහතා හැමදාමත් මුරුත්තෙට්ටුවේ හාමුදුරුවෝ සමඟ ඉතාම සමීපව කටයුතු කළ අයෙකි.උන්වහන්සේගේ අගය කාටත් වඩා හොඳින් දන්නා එතුමා උන්වහන්සේට උපහාර පිණිස නාරාහේන්පිට මාර්ගය මුරුත්තෙට්ටුවේ ආනන්ද හිමි මාවත නමින් නම් කළේ මහත් වූ සතුටින් බව මම දනිමි. මුරුත්තෙට්ටුවේ හාමුදුරුවන්ගේ ආරාධනයක් කිසි දිනෙක එතුමා මග හැරියේ නැත. ඒ නිසාම පසුගිය ජනපති ජන්ම දිනයේදී මුරුත්තෙට්ටුවේ හාමුදුරුවෝ සංවිධානය කළ කිරි අම්මාවරුන්ගේ දාන පිංකමට එතුමා හිමිදිරි පාන්දරම පැමිණියේ කවුරුත් පුදුමයට පත් කරමින්ය.ශ්‍රේෂ්ඨ පුද්ගලයන්ගේ පහළවීම දුර්ලභ වේ. හැමතැනම එවන් උත්තමයන් පහළ නොවේ. ශික්ෂාකාමී, සාධුශිලි ගුණයෙන් යුත්, යුක්තිය වෙනුවෙන් අසාධාරණයට එරෙහිව නැගි සිටින ශ්‍රේෂ්ඨ ලංකා පුත්‍රයෙකුවන අපගේ පූජ්‍යපාද මුරුත්තෙට්ටුවේ ආනන්ද නාහිමිපාණන්වහන්සේට තවත් චිරාත් කාලයක් මේ මහා මෙහෙවර කරගෙන යෑමට නිදුක් නිරෝගි සුවයත් ශක්තිය ධෛර්යයත් තෙරුවන් සරණින් ලැබේවායි පතමි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>25</day>
    </date>
    <link>http://www.dinamina.lk/2014/01/25/_art.asp?fn=f1401253</link>
    <topic>ළමාවිය අහුරනරූප පෙට්ටිය</topic>
    <author>අංජනා විජේරත්න</author>
    <content>මානව සමාජයේ තිබෙන වැදගත්ම ප්‍රාථමික ඒකකය පවුලයි. රෝම සමාජයේ පවුල යනුවෙන් හඳුන්වා ඇත්තේ සරල ඥාති සමූහයක් යන්නයි. පවුල යනුවෙන් අදහස් කරන්නේ කුඩා ගෘහස්ථ ඒකකයක් ය. එහෙත් ලෝකයේ තිබෙන සියලුම ආකාරයේ පවුල් කුඩා ගෘහස්ථ ඒකකයක් ලෙස හැඳින්විය නොහැකිය. පවුල ඉතාම පුළුල් පරාසයක විසිරී තිබීමත් කාලය අනුව පවුලේ සිදුවී ඇති වෙනස්කම් නිසා එහි විෂය සීමාව පුළුල් වීමත් ඊට හේතුවයි. පවුල යන ඒකකයට අඩංගු විය යුතු කාරණා තුනක් ඇතැයි ලෙවී ස්ට්‍රවුස් නමැති සමාජ විද්‍යාඥයා සඳහන් කරයි. ඉන් පළමුවැන්න පවුල විවාහය තුළින් ගොඩනැගිය යුතුය යන්නයි. සමාජානුයෝජනය මේ තුළ ගම්‍ය වේ.සමාජයේ විවිධ කණ්ඩායම් අතර බැදීම් පුළුල් වීමත් සමාජානුයෝජනයෙන් අදහස් කෙරේ. මිනිසා මිනිසා සමඟ බද්ධ වීම සමාජානුයෝජනයයි. විවාහයකදී එක් පවුලක් සමඟ තවත් පවුලක් සම්බන්ධ වේ. එයින් සමාජ සම්බන්ධතාව පෙන්නුම් කෙරේ. ලෙවී සඳහන් කළ දෙවැනි කාරණය, පවුල් ඒකකයට සැමියා, බිරිද, ඔවුන්ගේ දරුවන් හෝ දරුකමට හදාගත් දරුවන් හෝ සමීප ඥාතීන් ඇතුළත් වීම යන්නයි. එකී සාමාජිකයන් අතර නීත්‍යානුකූලව එකට බැදීම තෙවැන්නයි.අද වනවිට ලෝකයේ ඉහළම හා ප්‍රබලම සන්නිවේදන මාධ්‍යය රූපවාහිනියයි. රූපවාහිනිය යනු පවුලේ සියලු දෙනාටම නිවසේ සිට නැරැඹිය හැකි මාධ්‍යයකි. රූපවාහිනිය නැරැඹීම වැළැක්විය නොහැකි මාධ්‍යයක් වේ. මෙහි බරපතළම තත්වය නම් ඇතැම් කුඩා දරුවන්ට මෙන්ම වැඩිහිටියන්ටද රූපවාහිනියෙන් ‍මොහොතකට හෝ ඉවත්වීම ඉතාම අසීරු දෙයක් බවට පත්වී තිබීමයි. වැඩිහිටියන්ට කෙසේ වුවද, කුඩා දරුවන්ට රූපවාහිනියෙන් කොතරම් දරුණු හානියක් කරන්නේද යන්න අවබෝධ කර ගත යුතුවේ. ළමයාට ළමාවිය ඇත්තේ ඉතා සුළු කාලයකි. එහෙත් රූපවාහිනිය නිසා ලබන නුසුදුසු අත්දැකීම ළමයා වැඩිහිටියකු වූ පසුවද බලපෑම් ඇති කරයි. රූපවාහිනියටත් වඩා අද බටහිර රටවල අන්තර්ජාලය නිසා සිදුවන ළමා මරණ සහ ළමා අවි භාවිතය ඉහළ ගොස් තිබේ. එය සමීක්ෂණ වාර්තා පවා සනාථ කර ඇත. කරුණු කිහිපයක් මත ළමයාගේ පෞරුෂ වර්ධනයට මාධ්‍යයේ බලපෑම පැහැදිලි කළ හැකිය. එම කරුණු පහත ආකාර වේ.01- කාටූන්02- ටෙලි නාට්‍ය03- චිත්‍රපට04- වෙෙළඳ දැන්වීම්05- සිරිත් විරිත්06- ගීත රචනාස්වභාව‍ෙයන්ම ළමයා තුළ ප්‍රචණ්ඩත්වය ඇත. ළමයා වැඩිහිටියකු වෙද්දී ප්‍රචණ්ඩත්වය යටපත් වේ. ජීව විද්‍යාත්මකවම ක්‍රම ක්‍රමයෙන් යටපත් වන ප්‍රචණ්ඩත්වයට නැවැත පණ දීමක් රූපවාහිනියෙන් සිදුවේ. එහෙත් රූපවාහිනිය හා අන්තර්ජාලය ළමයින්ට වැදගත් වන අධ්‍යාපනික වැඩසටහන්, ළමා වැඩසටහන්, ප්‍රවෘත්ති, විවිධ වාර්තා වැඩසටහන්, සංවාද, ගවේෂණාත්මක වැඩසටහන්, වැනි දෑ ඉදිරිපත් කරයි. නවතම සංඛ්‍යා ලේඛන අනුව පැහැදිලි වන්නේ වැඩිපුරම රූපවාහිනියේ සහ අන්තර්ජාලයේ ඇත්තේ ළමයින්ට අහිතකර වැඩසටහන් බවයි. මේ අහිතකර වැඩසටහන් නිසා ළමයින්ට වන හානිය අසීමිතය. එය ළමයින්ගේ පෞරුෂ වර්ධනයට බරපතළ ලෙස බලපායි. රූපවාහිනියෙන් කුඩා ගැහැනු දරුවන්ගේ ඉහළ මානසිකත්වය බිඳ දමයි. බොහෝ වෙ‍ළෙඳ දැන්වීම්වල ඇත්තේ කාත්තාව ප්‍රදර්ශන භාණ්ඩයක් බවත් ඇය පුරුෂයාට යටත්විය යුතුය යන බවත් ය. ඉන් කුඩා දැරිවියගේ මානසිකත්වයට කුඩා කල සිටම තමා පුරුෂයාට යටත් විය යුත්තකු බව පෙන්නුම් කරයි.වර්තමාන ළමා වැඩසටහන් නිර්මාණය කරන්නේ වැඩිහිටියන්ගේ දෘෂ්ටිකෝණයෙනි. එය ළමයාට විශාල බලපෑමක් එල්ල කරයි. මේ වැඩසටහන් වෙ‍ෙළඳ අරමුණු මුල් කර ගනිමින් ළමයාට බලෙන් පෙන්වීම සිදුකරයි. අධ්‍යාපනික මෙවලමක් ලෙස රූපවාහිනිය අතිසාර්ථක වේ. සාමාන්‍යයෙන් ගුරුවරයා උගන්වන දේ ළමයාට ඉක්මනින් අමතක වේ. එහෙත් රූපවාහිනියේ විකාශය වන ළමයින්ට නුසුදුසු බොහෝ වචන සහ රූපරාමු ළමයින්ට ක්ෂණිකව මතකයේ රැදේ.මනා පෞරුෂ සංවර්ධනයකින් හෙබි මිනිසෙකු බිහිකිරීමේ දී පාසලේ කාර්යභාරය වැදගත් බව බොහෝ අධ්‍යාපනඥයෝ පෙන්වා දී ඇත. ඒ අනුව පූර්ණ විෂය මාලාව උපයුක්ත කර ගනු ලබති. පූර්ණ විෂය මාලාව යනු පන්ති කාමරයේ ඉගෙනීමට පදනම් වන සියලුම විෂයන් අතර තිරස් සම්බන්ධය අවබෝධ වන පරිදිත් ශිෂ්‍ය දක්ෂතා හා සමාජ කුසලතා වර්ධනය වන පරිදිත් ශිෂ්‍ය සහභාගීත්වය උපරිම මට්ටමට ගෙන ඒමටත් සැකැසෙන ඉගෙනුම් අත්දැකීම්ය. මේ අනුව පාසල තුළ ක්‍රියාත්මක වන ශාස්ත්‍රීය විෂය මාලාව මෙන්ම විෂය සමාගාමි විෂය මාලාව ද එක ලෙස වැදගත්ය.අධ්‍යාපනික වශයෙන් ළඟාකර ගැනීමට අපේක්ෂිත සාධනය උදෙසා විධිමත් විෂය මාලාවට අමතරව අත්දැකීම් ලබාදීමේදී ශ්‍රී ලංකාවේ පාසල්වල ක්‍රියාත්මක විෂය සමාගාමි විෂය මාලාවේ වැදගත්කම විමසා බැලිය යුතුය. නිදහසින් පසු ශ්‍රී ලංකාවේ ක්‍රියාත්මක වූ අධ්‍යාපනය තුළ සරඹ හා ක්‍රීඩා හැරුණු කොට විෂය සමගාමී ක්‍රියාකාරකම් දැක්වූ වැදගත්කම අඩු මට්ටමක විය. කන්නන්ගර ප්‍රතිසංස්කරණ හරහා විෂය සමගාමී ක්‍රියාකාරකම් කිහිපයක් කෙරෙහි අවධානය යොමු කළ ද, මවුපිය ගුරුවරුන්ගේ පිළිගැනීම අවම මට්ටමක වීමෙන් නිසි ලෙස ක්‍රියාත්මක වීමක් නොවුණි. දැනුම පමණක් වර්ධනය කිරීම සිදුකෙරුණු අධ්‍යාපන ක්‍රමයේ දුර්වලතා ක්‍රමයෙන් මතු වූ අතර අසූව දශකයේ පැන නැඟි තරුණ අසහනය එයට කදිම නිදසුනකි.කවර හෝ මාධ්‍යයක් තුළින් ළමයා කෙරෙහි වන බලපෑම ප්‍රධාන වශයෙන් ආකාර තුනක් දැකිය හැකිය. හැසිරීම් කෙරෙහි වන බලපෑම, ආකල්ප කෙරෙහි වන බලපෑම සහ හැඟීම් කෙරෙහි වන බලපෑම් ලෙස මේවා විශ්ලේෂණය වේ. ස්වීඩනය, ඩෙන්මාර්කය වැනි රටවල් රූපවාහිනී ප්‍රචාරක උපක්‍රම උදෙසා ළමා රඟපෑම් සහ ළමා චරිත භාවිතය තහනම් කොට ඇත. එසේම එම රටවල් ඇතුළුව නෝර්වේ, ඔස්ට්‍රේලියාව, බෙල්ජියම, කැනඩාව වැනි රටවල් ළමයින් සඳහා වන දැන්වීම් ප්‍රචාරය තහනම් කොට තිබේ.මනෝවිද්‍යාත්මකව සලකා බලන විට මාධ්‍ය බලපෑම අනුකාරකවාදීව සිදුවන බව තහවුරු කෙරේ. අමෙරිකාවේ පැය 3කට වරක් වෙඩි තැබීමකින් ළමයෙකු මිය යයි. විනාඩි පහකට වරක් ප්‍රචණ්ඩ ක්‍රියා සම්බන්ධයෙන් ළමයෙක් අත්අඩංගුවට ගන්නා බව ද හෙළි වී ති‍ෙබ්. එයට ප්‍රධාන හේතුවක් ලෙස මාධ්‍ය බලපෑම හේතු වන බව පෙන්වා දේ. බටහිර රටවල රූපවාහිනී වැඩසටහන්වලින් 60% - 70%ත් අතර ප්‍රචණ්ඩත්වය සහිත දර්ශන බහුල ලෙස දැකිය හැකිය.මාධ්‍ය මඟින් ඉදිරිපත් කෙරෙන විනෝදාශ්වාදය තුළ ප්‍රචණ්ඩත්වය බහුලව දැකිය හැකි බව තවත් මතයකි. හැඟීම් උද්දීපනය, අසංවේදීතාව, විරේචනය සහ ව්‍යාප්ත කිරීම ආදී ක්‍රම ළමයා සහ මාධ්‍ය අතර ඇති බලපෑම් සම්බන්ධතාව පවත්නා අයුරු විද්‍යාත්මක විෂය ඔස්සේ අධ්‍යයනය කළ හැකි බව අප අවබෝධ කොට ගත යුතුය.අන්තර්ජාලය පරිහරණයෙන් සාම්ප්‍රදායික ළමයා තුළ පැවැති දැනුමේ පරතරය අවම කරයි. ලෝකය පුරා පවතින විවිධ වූ පොදු දැනුම මෙන්ම විෂය අවබෝධයට අවශ්‍ය දැනුම ද ඉතා පුළුල් ලෙස මේ සන්නිවේදන ක්‍රම ඔස්සේ දැන ගත හැකිය. වීඩියෝ ක්‍රීඩාවේ යෙදෙන ළමයාට පරිගණක භාවිතය පිළිබඳ අවබෝධය ලැබීමට එය රුකුලක් වන බවත්, ඊට අමතරව විනෝදය එක් අරමුණක රැඳීම, එක් ඉලක්කයක් කරා යෑම, ගැටලු නිරාකරණය, තර්ක ශක්තිය වැඩිවීම හා අවකාශමය කුසලතා යනාදිය ද ළමයා තුළ වර්ධනය කෙරේ. වීඩියෝ ක්‍රීඩාවේ දුර්ගුණයන් ලෙස සමාජ හුදෙකලාභාවය, ප්‍රචණ්ඩත්ව ක්‍රියා සමඟ සම්බන්ධ වීම, වෙඩි තැබීම, මිනී මැරීම, පහරදීම, ආයුධයකින් ඇනීම වැනි හැසිරීම් තත්වයන්ට ළමයා පත්වීමට ඇති ඉඩකඩ වැඩිය. එයට හේතුව වීඩියෝ ක්‍රීඩා ත්‍රාසය පදනම් කොට වෙඩි තැබීම, ප්‍රචණ්ඩ ක්‍රියා, ශක්තිය, බලය යෙදවීම යනාදී කථා සමඟ බැඳී පවතී. නූතන සමාජ මාධ්‍ය, සම්මත මාධ්‍යවලට වඩා කරනු ලබන බලපෑම ප්‍රබලය. සමාජ මාධ්‍ය ඒ ඒ පුද්ගලයාගේ පුද්ගලභාවය හා රුචි අරුචිකම් සමඟ බැඳී පවතී. තනි තනිව මාධ්‍ය ඇසුරු කළ හැකි බැවින් තම මනෝ රාජිතයේ පරිධියට සීමාවක් නැත.ළමයාගේ සෞඛ්‍ය කෙරෙහි සිදුවන බලපෑම් ද මාධ්‍ය හැසිරීම් විෂයෙහි හඳුනාගෙන ඇත. දුම්පානය, මත්ද්‍රව්‍ය සහ මත්කුඩු පානයට ඇබ්බැහි වීම මාධ්‍ය බලපෑමෙන් සිදුවන බවත් විශේෂයෙන් ළමයාගේ ආහාර ගැනීමේ හැසිරීම් කෙරෙහි මාධ්‍ය වැඩසටහන් සහ දැන්වීම් බෙහෙවින් බලපානු ලබන බවත් පැහැදිලි කෙරේ.ක්ෂණික ආහාර දැන්වීම් නිසා ග්‍රාමීය ළමයාට වඩා මධ්‍යම පාන්තික ළමයා මන්දපෝෂණය, දියවැඩියාව හා තරබාරුකමට ගොදුරු වන්නේ දෙමාපියන් මාධ්‍ය මවා පෙන්වන ක්ෂණික ආහාර ළමයාට දෙන බැවිනි. මධ්‍යම පාන්තික රුකියා කරන දෙමාපියන්ට ක්ෂණික ආහාර පහසු ජීවන රටාවක් හුරු කරන නිසා ළමයාට තරබාරුකම, දියවැඩියාව, මන්දපෝෂණය උරුම කර දේ. බොහෝ ළමා වෙළෙඳ දැන්වීම් ආහාර විෂය කර ගැන්නා බැවින් ඒ පිළිබඳ විධිමත් නියාමනයන් රටක තිබිය යුතු වේ.එසේම ළමයා තම පවුලේ සාමාජිකයන් සමඟ හැසිරෙන කාලය මාධ්‍ය නිසා අඩුවන බවත් අධ්‍යාපනික කටයුතු කෙරෙහි දක්වන අවධානය අඩුවන බවත් වැරදි අගයන් ආකල්ප හා විශ්වාස කෙරෙහි ඇඳී යන බවත් හඳුනාගෙන තිබේ. ළමයාගේ නිදාගැනීම හා සම්බන්ධ ගැටලු ද මාධ්‍ය ඇසුර සමඟ බැඳෙන බව ඇතැම් අධ්‍යයනවලින් පැහැදිලි කෙරේ.මාධ්‍ය තුළින් සිදුවන ඵලදායී බලපෑම් සම්බන්ධයෙන් සලකා බලන විට ළමයා නව සමාජයක්, නව පෞරුෂයක් සහ නව ලෝකයක් කෙරෙහි හැසිරවිය හැකි බලයක් මාධ්‍ය සතු වේ. ශාරිරික හා ඉන්ද්‍රිය වර්ධනය, හැඟීම් සංවර්ධනය, සමාජ අවබෝධය, සමාජ සම්බන්ධතා හා භාෂා වර්ධනය කෙරෙහි යහපත් බලපෑම් මාධ්‍ය තුළින් සිදුවන අතර රටක මාධ්‍ය ප්‍රතිපත්ති සම්පාදනයේදී ඒ ගැන වඩාත් අවධානය යොමු කළ යුතු වේ.ඔබේ දරුවාට යහපත් පෞරුෂයක් ගොඩනඟා ගැනීමට උත්සාහ කළ යුතුය. අවශ්‍ය ආදරය සහ රැකවරණය ලබා දිය යුතුවේ. එය ඔබ ඔබේ දරුවාගේ අනාගතයට කරන මහඟු ආයෝජනයකි. “මානව සමාජයේ විධිමත් ආකාරයකට වර්ධනය වන එකම සමාජ සංස්ථාව පවුල් සංස්ථාව වේ. එය සමාජයෙන් සමාජයට වෙනස් විය හැකිය. එහෙත් දරුවන් බිහිකිරීම, පවුලේ සාමාජිකයන් භෞතික වශයෙන් නඩත්තු කිරීම, දරුවන්ට සමාජ අනන්‍යතාවය පැවරීම, සමාජානුයෝජනය හා සමාජ පාලනය එහි කාර්ය වශයෙන් ඕනෑම සමාජයක පවතී. පැරැණි සමාජයේ තිබුණු පවුල විස්තෘත පවුලක් වේ. නූතන සමාජයේ පවුල වෛවාහික පවුලක් වේ.විශේෂිතකරණ සංකල්පයෙන් දක්වන්නේ සාමාන්‍ය වශයෙන් හඳුනාගන්නා පවුල යන ඒකකය තව දුරටත් සමාජයේ හඳුනාගැනීමට, හැකි වුවත් එය විශ්වීය මට්ටම දක්වා ගමන් නොකරන බවයි. අත්හැරීමේ සංකල්පයෙන් කියැවෙන්නේ අනියම් සබඳතා පවුලට විකල්ප තත්ත්වයක් දක්වා වර්ධනය වී තිබේ නම් පවුල පිළිබඳ පැරැණි නිර්වචනය අත්හළ යුතු බවයි. විතැන්කිරීමේ සංකල්පය පවුල පිළිබඳ නිර්වචනය එක් තැනකින් තවත් තැනකට ගෙන යා යුතු බව සහ පවුල යන්නෙහි අර්ථය බිරිඳ සැමියා දරුවන්ගෙන් යුක්ත ඒකකය එදිනෙදා ජීවිතයේ දැනුම ගබඩා කරන ආර්ථික හා දේශපාලන උනන්දුවක් සහිත සමාජ සබඳතා පිළිබඳව ඇතුළත් කිරීම්වලින් සහ ඉවත්කිරීම්වලින් යුතු සදාචාර විශ්වාසයන්ගේ පද්ධතියකි. ප්‍රසාරණය කිරීමේ සංකල්පය දක්වන්නේ පවුල පිළිබඳ නිර්වචනය තවත් පුළුල් වියයුතු බවයි.ළමා පෞරුෂ වර්ධනයට මාධ්‍ය බලපෑම උපරිම වේ. මාධ්‍ය යනු විශ්වීය සන්නිවේදන මෙවලමයි. ඉන් යමක් සමාජගත කළ හැකි ආකාර බහුල වේ.සමාජ තරාතිරම, පන්තිය, වර්ගය, වයස යන සීමාවලින් තොරව මාධ්‍ය භාවිතා කිරීමේ සීමාව පුළුල් වී ඇත. මේ හේතුවෙන් ළමා පෞරුෂ වර්ධනය කෙරෙහි බලපවත්නා මූලික අවශ්‍යතාවයන් නිවැරැදිව අවබෝධ කර ගැනීම වැඩිහිටියන්ගේ යුතුකමකි. දරුවා නිවැරැදි දිශාවට යොමු කළ හැකි මාධ්‍ය ප්‍රවණතා පමණක් උකහා ගැනීම අනිවාර්ය සාධකයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n140127_br1</link>
    <topic>කැකිරාවේ පාසල් බස් රියක්මාර්ගයෙන් ඉවතට පැනසිසුන් 18ක් රෝහලේ</topic>
    <author>අනුරාධපුර මධ්‍යම විශේෂ,අනුරාධපුර අධිකරණ සහ ගයාන් රාජපක්ෂ</author>
    <content>ඉපලෝගම රණජයපුර යුද හමුදා නිවාස සංකීර්ණයේ සිට කැකිරාව මධ්‍ය විද්‍යාලය දක්වා පාසල් සිසුන් ප්‍රවාහනය කළ බස් රථයක් කැකිරාව එප්පාවල ප්‍රධාන මාර්ගයේ තෙළඹියාගම හන්දිය ආසන්නයේදී මාර්ගයෙන් ඉවතට පැන සිදු වූ අනතුරකින් පාසල් සිසු සිසුවියන් 18 දෙනෙකු තුවාල ලබා අද (27) උදෑසන කැකිරාව රජයේ රෝහලට ප්‍රතිකාර සදහා ඇතුළත් කෙරුණි.උදෑසන 7.10ට පමණ සිදුවු අනතුරෙන් පාසල් සිසුවියන් 9 දෙනෙකු හා පාසල් සිසුන් 9 දෙනෙකු තුවාල ලැබීය. ඔවුන් වයස අවුරුදු 11ත් 15ත් අතර පසුවන්නන්ය. බරපතළ තුවාල ලැබූ සිසුන් තිදෙනකුට කැකිරාව රෝහලේදී මූලික ප්‍රථිකාර ලබාදී කඩිනමින් ගිලන්රථ මගින් අනුරාධපුර ශික්ෂණ රෝහල වෙත රැගෙන ආහ.බස්රථය ඉපෝලගම රණජයපුරින් උදෑසන 6.30ට ගමන් අරම්භ කර ඇති අතර එම බස් රථයේ යුද හමුදාවේ සේවය කරන නිලධාරීන්ගේ දරුවන් ද ඇතුළුව පාසල් දරුවන් 30 දෙනෙකු ගමන් කර ඇත. බස් රථය තෙළඹියාගම හන්දියේදී මාර්ගයෙන් ඉවතට පැන විශාල මාරගසක හා විදුලි කණුවක ආධාරකයක ගැටී අනතුර සිදුවූ අතර අනතුරෙන් බස්රථයට බරපතළ හානි සිදුවිය.බස්රථයේ කාර්මික දෝෂයක් නිසා අනතුර සිදුවූ බව එහි රියදුරා පොලීසියට කියා තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n14012719</link>
    <topic>ලෝකයට බොරු ප්‍රචාර ගෙනයන NGO එයින් ඉවත්වී ජනතා සේවයට කැපවෙන්න</topic>
    <author>ජයසිරි මුණසිංහ, මාවනැල්ල විශේෂ, බුලත්කොහුපිටිය සමූහ සහ පොල්ගහවෙල විශේෂ කෑගල්ල සිට...</author>
    <content>තිස් වසරක් පැවැති යුද්ධය නිමා කොට දැන් සිදුවන සංවර්ධනය හා ජනතාවට ඇති වාසි පිළිබඳ කථා නොකර මානව හිමිකම් කඩවන බවට ලෝකයට බොරු ප්‍රචාර ගෙන යන රාජ්‍ය නොවන සංවිධාන එයින් ඉවත් වී සණස වැනි ජනතා සේවයට කැප වන්නේ නම් එය ඉතා හොඳ දෙයක් යැයි ජනාධිපති මහින්ද රාජපක්ෂ මහතා පැවැසීය.සියලු ජාතීන්, සියලු ආගමිකයන් සහජීවනයෙන් ජීවත් වන රටේ මානව හිමිකම් කඩවන බවට බොරු ප්‍රචාර ගෙන යාම සම්බන්ධව තමා මවිතයට පත් වන බවත් ජනාධිපතිවරයා ප්‍රකාශ කළේය.වීදුරු ගෙවල්වල සිට අපට ගල් ගසන දෙමළ ඩයස්පෝරාවට අප මතක් වී ඇත්තේ වසර තිහක යුද්ධය නිමා කළ පසුව බව පෙන්වා දුන් ජනාධිපතිවරයා තිස් වසරක යුද්ධයක් නිමා වී ජනතාව සහජීවනයෙන් යුක්තව ජීවත් වන ආකාරය ඒ අයට පෙනේනේ නැති බව පැවැසීය.තිස් වසරක ත්‍රස්තවාදය නිමා කිරීමත් සමඟ අද උතුරේ මෙන්ම දකුණෙත් නිදහසේ ඇවිද යන්නට අවස්ථාව උදා වී ඇති බව පැවසූ ජනාධිපතිවරයා සිංහල, දෙමළ, මුස්ලිම් සියලු ජාතීන් අද සහජීවනයෙන් ජීවත් වන බව ප්‍රකාශ කළේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ කෑගල්ල, සණස සරසවිය විවෘත කිරීමේ අවස්ථාවට ඊයේ (26) එක්වෙමිනි.ජාත්‍යන්තර මට්ටමේ උපාධි පිරිනමන සණස සරසවිය විවෘත කිරීම, කෑගල්ල ජනතාවට ඉඩම් ඔප්පු පිරිනැමීම, කෑගලු බාලිකා විද්‍යාලයීය ගෘහස්ථ ක්‍රීඩාගාරය විවෘත කිරීම, කෑගල්ල විකල්ප මාර්ගය හා නිදහස් මාවත විවෘත කිරීම, හිටපු ජ්‍යෙෂ්ඨ දේශපාලනඥයකු වන පී. බී. ජී. කලුගල්ල මහතාගේ පිළිරුව නිරාවරණය කිරීම, කෑගල්ල ශාන්ත ජෝෂප් බාලිකාවේ පිහිනුම් තටාකය සිසු අයිතියට පත් කිරීම, ගලිගමුව ජාතික පාසලේ මහින්දෝදය විද්‍යාගාරය විවෘත කිරීම සහ අඹන්පිටිය පිහිටි නවීකරණය කළ කැප්ටන් ඩෝසන් බංගලාව විවෘත කිරීම යන උත්සව අවස්ථාවන් ජනාධිපතිතුමාගේ ප්‍රධානත්වයෙන් ඊයේ පැවැත්විණ.දැයට කිරුළ 2014 සහ හැට හය වැනි ජාතික නිදහස් දිනය නිමිත්තෙන් කෑගල්ල දිස්ත්‍රික්කයේ සංවර්ධන ව්‍යාපෘති රැසක් ජනතා අයිතියට පත් කිරීමට සපැමිණි ජනාධිපතිතුමා පිළිගැනීම සඳහා දිස්ත්‍රික්කය පුරා ජාතික ධජ සහ සුබ පැතුම් බැනර්, පෝස්ටර් සහ තොරණ රැසක් ප්‍රදර්ශනය කර තිබුණි. ඒ හැර බාල, තරුණ, මහලු වයස් භේදයකින් තොරව සියලු ජනකොටස් සම්ප්‍රදායානූකූල රබන් වාදනය කරමින්, ජාතික ධජ ලෙළදවමින් අතිශය ප්‍රීතියෙන් ජනාධිපතිතුමා පිළිගැනීමට එක්ව සිටියහ.ඉන් අනතුරුව සණස සරසවියේ පැවැති ජන හමුව අමතමින් ජනාධිපතිවරයා ප්‍රකාශ කළේ ජාතික සමඟිය ඇති කිරීම වෙනුවෙන් අපට ලැබුණේ ජිනීවාවලින් නැඟෙන චෝදනා පමණක් බවයි.මෙම අවස්ථාව අමතා උසස් අධ්‍යාපන ඇමැති එස්. බී. දිසානායක, ජාතික උරුමයන් පිළිබඳ ඇමැති ආචාර්ය ජගත් බාලසූරිය, සණස නිර්මාතෘ ආචාර්ය පී. ඒ. කිරිවන්දෙණිය මහත්වරු අදහස් දැක්වූහ.සර්වාගමික නායකයන්, ඇමැතිවරුන් වන අතාවුද සෙනෙවිරත්න, ඩග්ලස් දේවානන්දා, රංජිත් සියඹලාපිටිය, සබරගමු පළාත් මහ ඇමැති මහීපාල හේරත්, නියෝජ්‍ය ඇමැතිවරුන් වන අධිනීතිඥ ලලිත් දිසානායක, වයි. ජී. පද්මසිරි, පාර්ලිමේන්තු මන්ත්‍රී කනක හේරත්, පළාත් සභාවේ මැති ඇමැතිවරුන්, පළාත් පාලන ආයතන ප්‍රධානීන්, රාජ්‍ය නිලධාරීන් ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n14012714</link>
    <topic>ජනපති මහින්දදෙවැනි වර ධුරයට පත් වී අදට වසර 4යි</topic>
    <author>ජයසිරි මුණසිංහ, ධනුෂ්ක ගොඩකුඹුර</author>
    <content>මහින්ද රාජපක්ෂ මහතා දෙවැනි වරටත් ජනාධිපති ධුරයට පත්වීමට අදාළ මැතිවරණය පවත්වා ජය ලැබූවේ මීට වසර හතරකට පෙර අද (27) වැනි දිනක ය.2005 වසරේ නොවැම්බර් 17දා පැවැති ජනාධිපතිවරණයෙන් ජයගත් මහින්ද රාජපක්ෂ මහතා මහින්ද චින්තනය යථාර්ථයක් බවට පත්කරමින් සිය පළමු ධුර කාලය සාර්ථකව නිමකර රටේත් ජනතාවගේත් සිතුම් පැතුම් මල්ඵල ගැන්වීමට ක්‍රියා කළේය.තිස් වසරක් පුරා පැවැති යුද්ධය පරාජයට පත්කොට ලක් මවට සාමය ගෙන ආ ජනාධිපති මහින්ද රාජපක්ෂ මහතා රටේ සංවර්ධනයේ අරුණලු දසත විහිදුවාලන්නට ද පියවර ගත්තේය.ජාත්‍යන්තර මට්ටමින් පිළිගත හැකි වරාය, ගුවන්තොටුපළ, ක්‍රීඩාංගණ, අධිවේගී මාර්ග ආදී යටිතල පහසුකම් දියුණු කරමින් ආර්ථික නවෝදයකට මුලපිරූ ජනාධිපතිවරයා ලක් ඉතිහාසයේ බිහිවූ අනුහස් සහිත නායකයෙකු බව පෙන්වාදී හමාරය.රටවල් 53ක සාමාජිකත්වය හිමි පොදු රාජ්‍ය මණ්ඩලයේ සභාපතිත්වයට පත් ඒ මහතා තම කාල සීමාවේදී ත්‍රස්තවාදීන්ට යළි හිස එසවීමට කිසිවිටෙකත් ඉඩ නොතබන බවට ප්‍රතිඥා දී තිබේ.ජාත්‍යන්තර මට්ටමින් විවිධ බලවේග එල්ලවුවද රට සහ ජාතිය වෙනුවෙන් ශ්‍රේෂ්ඨ මෙහෙවරක් ඉටුකර තිබෙන ඒ මහතාට සහාය ලබාදීමට කෘතවේදී ජනතාව පෙළගැසී සිටිති. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n1401273</link>
    <topic>‘රට නඟන නිල් රැල්ල’ බස්නාහිරෙන් දිනවන්න</topic>
    <author>මහින්ද අලුත්ගෙදර</author>
    <content>‘රට නඟන නිල් රැල්ල’ බස්නාහිර පළාත් සභාවෙන්ද ජයග්‍රහණය කරවීම සඳහා ශ්‍රී ලංකා නිදහස් පක්ෂයේ ජනතා නියෝජිතයෝ සිය ප්‍රචාරක කටයුතු ආරම්භ කරති.රට නඟන නිල් රැල්ල ජාතික වැඩසටහන යටතේ කළුතර ශ්‍රී ලංකා නිදහස් පක්ෂ ක්‍රියාකාරී සමුළුව ශ්‍රී ලංකා නිදහස් පක්ෂයේ ජාතික සංවිධායක සහ ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පැවැත්විණි.මේ සමුළුව දකුණු කළුතර ශ්‍රී ලංකා නිදහස් පක්ෂ කාර්යාලයේදී පැවැති අතර ඒ සඳහා ව්‍යාපෘති ඇමැති රෝහිත අබේගුණවර්ධන මහතා ඇතුළු ශ්‍රී ලංකා නිදහස් පක්ෂයේ ක්‍රියාකාරීහු 2,000 ට වැඩි පිරිසක් සහභාගි වූහ.බොරැල්ල ආසනයේ ශ්‍රී ලංකා නිදහස් පක්ෂ බලමණ්ඩල රැස්වීම පාර්ලිමේන්තු මන්ත්‍රී තිලංග සුමතිපාල මහතාගේ පක්ෂ කාර්යාලයේදී පැවැති අතර ජ්‍යෙෂ්ඨ ඇමැති ඒ.එච්.එම් ෆවුසි, ඇමැතිවරුන් වන බැසිල් රාජපක්ෂ, සුසිල් ප්‍රේම ජයන්ත, විමල් වීරවංශ, වයඹ පළාත් ප්‍රධාන ඇමැති දයාසිරි ජයසේකර, පළාත් සභා මන්ත්‍රී ප්‍රභා ගනේෂන් මහත්වරුන් ඇතුළු පිරිසක් මේ සඳහා එක් වූහ.මේ අතර දෙහිවල ශ්‍රී ලංකා නිදහස් පක්ෂ බලමණ්ඩල රැස්වීම එස්.ද.එස් ජයසිංහ ක්‍රීඩාංගණයේදී පැවැති අතර මේ වෙනුවෙන් ඇමැතිවරුන් වන බැසිල් රාජපක්ෂ, මෛත්‍රීපාල සිරිසේන, විමල් වීරවංශ, නියෝජ්‍ය ඇමැති මොහා‍න් ලාල් ග්‍රේරු මහත්වරු ඇතුළු පිරිසක් එක්ව සිටියහ.ජනතා ජයග්‍රහණය උදෙසා පක්ෂයේ ඉදිරි වැඩපිළිවෙල ශක්තිමත් කිරීම කෙරෙහි මෙහිදී ජනතා නියෝජිතයන්ගේ අවධානය යොමු වූහ. මේ වැඩසටහන බස්නාහිර පළාත් සභාවට අයත් දිස්ත්‍රික්කයන්හි මැතිවරණ කොට්ඨාස මට්ටමින් ක්‍රියාත්මක කිරීමට නියමිතයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n1401274</link>
    <topic>අපේම කොටසක් දිනූ නිදහස-දියුණුවනොපිළිගැනීම කනගාටුවට කරුණක්</topic>
    <author>ධනුෂ්ක ගොඩකුඹුර</author>
    <content>අප රට අන්තයටම විවේචනය කරන ඇතැම් රටවල නායකයන් පවා රටේ සිදුව ඇති සංවර්ධනය පිළිබඳ මවිතය පළ කරද්දී දිනූ නිදහසත් සංවර්ධනයත් පිළිගන්නට මේ රටේම උපන් ඇතැම් පිරිසක් සූදානම් නොමැතිවීම කනගාටුවට කරුණක් බව ජනාධිපති මහින්ද රාජපක්ෂ මහතා පැවසීය.බෝම්බ පුපුරණ, අනතුරුදායක රටක් බවට එදා හඳුන්වාදුන් ශ්‍රී ලංකාව අද උතුරේ සිට දකුණට නිදහසේ ගමන් කළ හැකි ඒකීය රටක් බවට පත්ව ඇතැයි පැවසූ ජනාධිපතිවරයා තිස් වසරක ත්‍රස්තවාදයක් පරාජය කර මෙතරම් වේගයෙන් යළි නැඟී සිටි වෙනත් රටක් ලෝකයේ නොමැති බව ප්‍රකාශ කළේය.ජනාධිපති මහින්ද රාජපක්ෂ මහතා මේ අදහස් පළ කළේ සිවිල් ආරක්ෂක බළකා සේවා වනිතා ඒකකය මගින් ඉදිකළ නිවාස 250 ක අයිතිය ප්‍රදානය කිරීමේ උත්සවයට කොළඹ මියුසියස් විද්‍යාලීය ශ්‍රවණාගාරයේදී පෙරේදා (25) පැවැති උත්සවයට එක්වෙමිනි.මහින්ද චින්තනයේ ඉසුරු බර දිවියකට සැමට නිවසක් යන තේමාව යටතේ රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ උපදෙස් පරිදි සිවිල් ආරක්ෂක සේවා වනිතා ඒකකය විසින් නිවාස නොමැති රණවිරු පවුල් 250 ක් සඳහා තුන්වන අදියර යටතේ ඉදිකළ නිවාස 250 ක යතුරු අද මෙලෙස ප්‍රදානය කෙරිණ.කෙතරම් තර්ජන, ගර්ජන ආවද එක්සේසත් කළ රට තුළ සංවර්ධන වැඩපිළිවෙළ ඉදිරියටම ගෙන යන බව අවධාරණය කළ ජනාධිපතිවරයා අද ඉතාම දියුණු රටක් ශ්‍රී ලාංකේය ජාතියට හිමි ව ඇති බව පැවසීය.එදා ආරක්ෂක අංශ ශක්තිමත් කරනවිට යුද්ධයෙන් පසු ඔවුන්ට කුමක් කරන්නේදැයි ඇසූ අයට අද නිසි පිළිතුරු ලැබී ඇති බවත් උතුරේ මෙන්ම දකුණේත් ආගමික ස්ථානයේ සිට මංමාවත්, රෝහල් ගොඩනැංවෙන්නේ එම තරුණයින්ගේ දෑතින් බවත් ජනාධිපතිතුමා පැවසීය.එදා උතුරේ පාලම් බිඳ දමන්නට, බිම් බෝම්බ වැළලීමට, රට විනාශ කිරීමට පුරුදු කළ තරුණයන් පුනරුත්ථාපනය කොට සිවිල් ආරක්ෂක සේවයට බඳවා ගත් බව පැවසූ ජනාධිපතිතුමා අද උතුර ගොඩනැංවීමට කැපව සිටින්නේ එම තරුණයන් බව ප්‍රකාශ කළේය.උතුරේ තරුණයන් ආරක්ෂක අංශ වෙත එක්වීම වැළැක්වීමට ඇතැම් ජාතිවාදී පක්ෂ එදා උත්සහ කළ බවත් එම තරුණයින් පුනරුත්ථාපනය කර ආරක්ෂක අංශ වෙත බඳවා නොගන්නට ඔවුන් උතුරේ ජාතිවාදී දේශපාලන පක්ෂවල ගොදුරක් වීම වැළැක්විය නොහැකි බවත් ජනාධිපතිතුමා කියා සිටියේ ය.වසර 2005 ට පෙර යුගය සහ අද සසඳා බලන විට සිවිල් ආරක්ෂක දෙපාර්තමේන්තුව විශාල දියුණුවක් ඇති බවත් ඉතාම කෙටි කාලයක් ඇතුළත තමන්ගෙ වෘත්තීය තත්ත්වය ඉහළම මට්ටමකට පරිවර්ථනය කර ගන්න සමත් වූ මෙරට දැවැන්තම සේවය සිවිල් ආරක්ෂක සේවය බවත් ජනාධිපතිවරයා වැඩිදුරටත් පැවසීය.නියෝජ්‍ය ඇමැති සරත් වීරසේකර, රාජ්‍ය ආරක්ෂක සහ නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ, යුද හමුදාපති ලුතිනන් ජෙනරාල් දයා රත්නායක, නාවික හමුදාපති රියාර් අද්මිරාල් ජයනාත් කොළඹගේ, සිවිල් ආරක්ෂක බලකායේ අධ්‍යක්ෂක රියාර් අද්මිරාල් ආනන්ද පීරිස්, ආරක්ෂක අමාත්‍යාංශයේ සේවා වනිතා ඒකකයේ සභාපතිනි අයෝමා රාජපක්ෂ යන මහත්ම මහත්මීන් ඇතුළු පිරිසක් මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n1401275</link>
    <topic>ඈත මුහුදේ අතරමංව සිටි මියන්මාර ධීවරයන්බේරාගනී</topic>
    <author>රවිදු ලසිත දීයගහගේ අහංගම සමූහ</author>
    <content>ඈත මුහුද මැද අතරමංවී සිටි මියන්මාර් ජාතික ධීවර කාර්මිකයන් සිව්දෙනකු බේරා ගත් ශ්‍රී ලාංකික ධීවරයන් පිරිසක් ඔවුන් සිව්දෙනා සිකුරාදා රාත්‍රී ගාලු ධීවර වරාය වෙත රැගෙන එනු ලැබීය.අතරමංව සිටි මෙම ධීවරයන් සිව්දෙනා මියන්මාරයේ කලපුවක මසුන් මරමින් සිටින විට කුණාටුවකට හසුවී ඔවුන්ගේ පාරුව මුහුදට ගසාගෙන ගොස් අතරමංව සිටිය දී මෙම ධීවරයන් සිව්දෙනා බේරාගෙන ඇත්තේ සිනෙත් පුතා 01 සහ අසංක පුතා 02 නැමති බහුදින යාත්‍රාවල සිටි ධීවරයන් පිරිසක් විසිනි.මෙම ධීවරයන් පිරිස බේරාගත් සිනෙත් පුතා 01 යාත්‍රාවේ නියමුවා වන ඒ රෝෂාන් ද සිල්වා මහතා ධීවරයින් බේරාගත් අන්දම මෙසේ හෙළිකළේය.පසුගිය 17 වැනි දින සිනෙත් පුතා බහුදින යාත්‍රාව ගාලු වරායෙන් මසුන් මැරීමට පිටත්ව ගියා. මගේ තාත්තාත් අසංක පුතා 02 බහුදින යාත්‍රාවෙන් අම්බලන්ගොඩ ධීවර වරායෙන් පිටත්ව ගොස් තිබුණා. ඈත මුහුදේදී අපේ යාත්‍රාවේ කාර්මික දෝෂයක් ඇති වුණා. එවිට තාත්තාගේ යාත්‍රාවට අමතා මේ බව කීවා. එවිට තාත්තාගේ යාත්‍රාව ඊට දිනකටපසුව අපි හිටි තැනට ළගාවුණා. එහිදී යාත්‍රාවේ දෝෂය හදාගෙන අපි නැවත මසුන් මරන්න ගියා. එසේ යනවිට උණ බම්මුවලින් හැදූ අට්ටාලයක් වැනි දෙයක් මුහුද මැද පාවෙමින්තිබුණා. එය හරියට දේවාලයක් වගෙයි. අපි ඒ අසළට ළගාවන විට එහි සිටි පුද්ගලයෙක් කොඩියක් වනා කෑගැසුවා. අපි ඒ අසළට ගියා.එවිට එය පාරුවක් බව දැනගත්තා.එහිපුද්ගලයින් සිව්දෙනෙක් හිටියා.ඔවුන් අනාථවී සිටින බව අපි දැනගත්තා.ඊට පසුව තංගල්ල ධීවර වරායට අමතා මේ බව කීවා.ඉන් අනතුරුව ධීවර අමාත්‍යංශයේ උපදෙස් පරිදිමොවුන් සිවුදෙනා අපේ යාත්‍රා දෙකට ගත්තා.ඔවුන් සමග කතාකරන විට මියන්මාර් ජාතිකයින් බව අනාවරණය වුණා. දින තිස්හතරක් තිස්සේ මුහුද මැද අතරමංව සිටි බවත් අනාවරණය වුණා.බැරලයක් කපාගෙන ඒ මත මාලු තබා අව්වේ තියා වේලාගෙන මාලු කෑ බව කීවා. අපි ඔවුන්ට කෑමට බිස්කට් සහ වෙනත් දේවල් දුන්නා. ඊට පසුව 24 වැනි දින රාත්‍රී අපි මෙම ධීවරයින් රැගෙන ගාලු වරායට ආවා. මෙම ධීවරයින් සිවුදෙනා ඊට පසු ගාලු වරාය පොලිසිය වෙත ගෙන එනු ලැබීය. වරාය පොලිස් ස්ථානාධිපති මෙෂාන් ද සිල්වා මහතා සහ උප පොලිස් පරීක්ෂක අනුර ගමගේ යන මහත්වරු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n1401276</link>
    <topic>විජේවීරගේ මස්සිනා28දා තෙක් රිමාන්ඩ්</topic>
    <author>සිරන්ජනී කුමාරි</author>
    <content>සිංහල රාවය සංවිධානයේ හිමිවරුන් පිරිසකට දිගු පිහියක් පෙන්වා අසභ්‍ය වචනයෙන් බැණ තර්ජනය කළ බව කියන ජනතා විමුක්ති පෙරමුණේ නිර්මාතෘ රෝහණ විජේවීර මහතාගේ මස්සිනා මෙම මස 28 වන දින දක්වා රක්ෂිත බන්ධනාගාර ගත කරන ලෙස කොළඹ අතිරේක මහේස්ත්‍රාත් චන්දිම ලියනගේ මහතා ඊයේ (26) නියම ක‍ළේය.මෙලෙස බන්ධනාගාර ගත කළ වෛද්‍ය චන්ද්‍රා ප්‍රනාන්දු යන අයගේ මානසික වෛද්‍ය වාර්තාවක් කැඳවන ලෙසටද මහේස්ත්‍රාත්වරයා බන්ධනාගාර අධිකාරිවරයාට නියම කළේය.මැඩිල්ලේ පඤ්ඤාලෝක හිමි මෙම සිද්ධියේ පැමිණිලිකරු වෙයි.ඉකුත් 24 වන දින අධිකරණ කටයුත්තක් සඳහා කොළඹ මහේස්ත්‍රාත් අධිකරණයට පැමිණ එම දොරටුව ඉදිරිපිට රැඳී සිටි හිමිවරු පිරිසකට සැකකරු දිගු පිහියක් පෙන්වා අසභ්‍ය වචනයෙන් බැණවැදී තර්ජනය කළ බවට කෙසෙල්වත්ත පොලිසිය අධිකරණයට වාර්තා කර තිබිණ.අනතුරුව එය මැඩලීමට ගිය පොලිස් නිලධාරීන්ගේ රාජකාරියට බාධා කළ බව කියන සැකකරු අනර්ථයක් සිදුකිරීමේ සිද්ධියක් සම්බන්ධයෙන් කොටහේන පොලිසියට අවශ්‍ය විවෘත වරෙන්තුකරුවකු බවද පොලිසිය අධිකරණයට පැවසීය.රතුපාට හිස පටියක් පැළඳ දුම් පයිප්පයක් මුවෙහි රඳවාගෙන ත්‍රිවීල් රථයක් පදවාගෙන ආ සැකකරු අධිකරණය ඉදිරිපිටදී මහලු කාන්තාවක් අනතුරට ලක්කළ අතර එය විමසීමට ගිය හිමිවරුන්ට දිගු පිහියක් පෙන්වා අසභ්‍ය වචනයෙන් බැණ මෙසේ තර්ජනය කොට තිබිණි.වැඩිදුර පරීක්ෂණ කෙසෙල්වත්ත පොලිසිය පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n14012715</link>
    <topic>එජාප මන්ත්‍රී හර්ෂ ද සිල්වාවෛද්‍ය රියදුරාට පහර දෙයි</topic>
    <author>විජයානි එදිරිසිංහ</author>
    <content>එක්සත් ජාතික පක්ෂ පාර්ලිමේන්තු මන්ත්‍රී ආචාර්ය හර්ෂ ද සිල්වා මහතා ඊයේ (26) පස්වරුවේ ප්‍රසිද්ධ වෛද්‍යවරයකුගේ රියදුරකුට පහර දී ඇති අතර ඔහු මේ වනවිට රෝහල් ගත කර තිබේ.එම පහරදීම සම්බන්ධයෙන් අදාළ පුද්ගලයා නාරාහේන්පිට පොලිසියට පැමිණිල්ලක්ද කර ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා පැවැසීය.මෙම පහරකෑමට ලක්ව ඇත්තේ මොරටුව ප්‍රදේශයේ පදිංචි ප්‍රසිද්ධ වෛද්‍යවරයකුගේ රියදුරෙකු වූ උපාලි අනිල් සිල්වා නමැති අයෙකි. එම වෛද්‍යවරයාට අයත් කොළඹ ලොන්ඩන් පෙදෙසේ පිහිටි ඉඩමක ඊයේ (26) දහවල් පිරිසක් යොදා සුද්ද පවිත්‍ර කිරීමක් සිදුකර තිබේ. එම ඉඩම පිහිටා ඇත්තේ පාර්ලිමේන්තු මන්ත්‍රීවරයාගේ නිවෙස ආසන්නයේ බව පැවසේ.මේ පිරිස ඉඩම සුද්ද කරමින් සිටිය දී එතැනට පැමිණි හර්ෂ ද සිල්වා මහතා සහ තවත් අයකු අදාළ රියදුරාට පහරදී ඉඩම පවිත්‍ර කිරීම නවත්වන ලෙසට තර්ජනය කිරීමක්ද සිදුකර තිබේ.ඒ අවස්ථාවේ බරපතළ ලෙස පහරකෑමට ලක්වූ රියදුරු තවත් අයකු සමඟ නාරාහේන්පිට පොලිසියට ගොස් මෙම පහරදීම සම්බන්ධයෙන් පැමිණිල්ලක්ද කර රෝහල් ගත වී ඇත.ඊයේ පස්වරු 2ට පමණ මෙම පැමිණිල්ල කර ඇති අතර නාරාහේන්පිට පොලිසිය මේ සම්බන්ධයෙන් පුළුල් පරීක්ෂණයක් ආරම්භ කර ඇතැයිද පාර්ලිමේන්තු මන්ත්‍රීවරයාගෙන් සහ පහරදීමට පැමිණි අනෙක් පුද්ගලයාගෙන් කටඋත්තර ලබා ගැනීමට පොලිසිය වෙත කැඳවා ඇති බවද නාරාහේන්පිට පොලිසිය පවසයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n1401277</link>
    <topic>එ.ජා මානව හිමිකම් කවුන්සලයේ දීශ්‍රී ලංකාවට වියට්නාමයේ පූර්ණ සහාය</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මානව හිමිකම් කවුන්සලයේ දී ශ්‍රී ලංකාවට පූර්ණ සහාය ලබාදෙන බවට වියට්නාමය ප්‍රතිඥා දෙයි.ඉදිරි වසර දෙක වෙනුවෙන් වියට්නාමය එක්සත් ජාතීන්ගේ මානව හිමිකම් කවුන්සලයේ සාමාජිකත්වය හිමි කරගෙන ඇත.එක්සත් ජාතීන්ගේ මානව හිමිකම් කවුන්සලයේ සාමාජිකත්වය ලබා ගැනීම වෙනුවෙන් ශ්‍රී ලංකාවෙන් ලද සහයෝගය අගය කරන බව වියට්නාම ජනාධිපති ට්‍රොන්ග් ටැන් සැන්ග් මහතා ප්‍රකාශ කරයි.එළඹෙන මාර්තු මාසයේදී ස්විට්සර්ලන්තයේ ජිනීවාහිදී පැවැත්වෙන එක්සත් ජාතීන්ගේ මානව හිමිකම් කවුන්සලයේදී ශ්‍රී ලංකාවට එරෙහිව යෝජනාවක් ඉදිරිපත් කිරීමට ඇමෙරිකා එක්සත් ජනපදය ඇතුළු රටවල් කිහිපයක් උත්සාහයක නිරත වී සිටින අතර එවැන්නක් ඉදිරිපත් වන්නේ නම් ඊට එරෙහිව ශ්‍රී ලංකාවට සහාය ලබාදෙන බවද වියට්නායමය ප්‍රකාශ කරයි.චීනය, වියට්නාමය ඇතුළු රටවල් කිහිපයක් එක්සත් ජාතීන්ගේ මානව හිමිකම් කවුන්සලයේදී ශ්‍රී ලංකාවට සහායදීමට සූදානමින් සිටිති.ජනාධිපති මහින්ද රාජපක්ෂ මහතාගේ විශේෂ නියෝජිතයකු ලෙස ජ්‍යෙෂ්ඨ ඇමැති ඩීව් ගුණසේකර මහතා වියට්නායේ නිල සංචාරයක නිරත වූ අතර එම සංචාරය අතරතුර වියට්නාම ජනාධිපති ට්‍රොන්ග් ටැන් සැන්ග් සහ කොමියුනිස්ට් පක්ෂ මහලේකම් නගුයෙන් ෆු ට්‍රොන්ග් මහත්වරුන් සමඟ සාකච්ඡා කර තිබේ.ශ්‍රී ලංකාවේ වත්මන් ප්‍රගතිය මෙන්ම මානව හිමිකම් සම්බන්ධයෙන් ලබා තිබෙන දියුණුව පිළිබඳව දීර්ඝ වශයෙන් කරුණු දක්වා තිබෙන අතර ඒ සම්බන්ධයෙන් වියට්නාමය දක්වන සහයෝඟය අගය කරන බව සඳහන්කර ඇත. මේ අතර මානව හිමිකම් සහ ජාතික සංහිඳියාවක් වෙනුවෙන් ශ්‍රී ලංකාව ගෙන තිබෙන ක්‍රියාමාර්ග සම්බන්ධයෙන්ද මෙහිදී අවධානය යොමුකර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n1401278</link>
    <topic>පාසල්වල ක්‍රීඩා පුහුණු-උත්සවවලදීපිළිපැදිය යුතු උපදෙස් මාලාව අද නිකුත් කෙරේ</topic>
    <author>සුභාෂිණී සේනානායත</author>
    <content>මෙරට පාසල්වල සිදු කරන සියලුම ක්‍රීඩා පුහුණු සහ ක්‍රීඩා උත්සවවල දී සිසුන්ගේ ආරක්ෂාව වෙනුවෙන් පිළිපැදිය යුතු විශේෂ උපදෙස් මාලාවක් අධ්‍යාපන අමාත්‍යාංශය විසින් අද (27) සියලු පාසල්වලට නිකුත් කෙරේ. අධ්‍යාපන අමාත්‍යාංශයේ ලේකම් අනුර දිසානායක මහතාගේ අත්සනින් නිකුත් කරන මේ විශේෂ උපදෙස් මාලාව මෙරට සියලු පාසල්වල විදුහල්පතිවරුන්ට නිකුත් කර ඇත.සියලු පාසල්වල පවත්වන ක්‍රීඩා පුහුණුවකදී හෝ ක්‍රීඩා උත්සව සංවිධානාත්මකව, සැලසුම් සහගතව මෙන්ම ආරක්ෂාකාරී ලෙස පැවැත්විය යුතු බව මේ උපදෙස් මාලාවෙන් අවධාරණය කර ඇත.ආරක්ෂාකාරීව සියළු ක්‍රීඩාවල නියැලීමට අවශ්‍ය උපසදස් මෙහිදී නිකුත් කර ඇති අතර යගුලිය කවපෙත්ත සහ හෙල්ල විසිකිරීමේ ක්‍රීඩා වලදී අනුගමනය කළ යුතු ක්‍රියා පටිපාටිය මෙහිදී විශේෂයෙන් අවධාරණය කර ඇත.වපැසලේ විදහල්පතිතුමාගේ මඟපෙන්වීම යටතේ ක්‍රීඩා භාර ගුරුවරයා හෝ ගුරුමහත්මිය මෙන්ම ක්‍රීඩා පුහුණුකරුද ක්‍රීඩා පුහුණුවකදී හෝ ක්‍රීඩා උත්සවයකදී අදාළ ස්ථානයේ අනවාර්යයෙන්ම සිටිය යුතු බවට මෙමඋපදෙස් මාලාවේ දක්වා ඇත.එමෙන්ම ක්‍රීඩාගනයන්හි අවදානම් උපකරණ තබන්නේ නම් ඒවා ආරක්ෂාකාරීව අසුරා තැබිය යුතු අතර පාසල් සිසුන් තනිව ක්‍රීඩංගනයන්හි රැදීම මෙන්ම අවදානම් ලෙස භාණ්ඩ අසුරා තැබීම් සම්බන්ධයෙන් යම් සිදුවීමක් සිදුවේ නම් ඒ සම්බන්ධයෙන් දැඩි ක්‍රියා මාර්ග ගැනීමටද මේ උපදෙස් මාලාවේ දන්වා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n1401279</link>
    <topic>ඩුබායි සිට මෙරටට හොරෙන් ගෙනාකිලෝ 10ක් බර රන් කැබැලි 10ත් සැකකරුත් දැලේ</topic>
    <author>සුභාෂිණී සේනානායක සහ ගුවන් තොටුපොළ සමූහ</author>
    <content>ඩුබායී හි සිට නීති විරෝධී අයුරින් මෙරටට ගෙනා රුපියල් මිලියන 50ක් පමණ වටිනා කිලෝ 10 ක් බරැති රන්කැබලි 10 ක් පෙරේදා (25) කටුනායක බණ්ඩාරණායක ජාත්‍යන්තර ගුවන්තොටුපළේ දී රේගු අත්අඩංගුවට ගනු ලැබීය. නිල් පැහැ ටේප් පටි වලින් ආවරණය කර ගමන් මළුවල අසුරා මේ පුද්ගලයා මෙම රන් බිස්කට් මෙරටට රැගෙනවිත් ඇත.අවුරුදු 54 වයසැති මෙම පුද්ගලයා ඩුබායී හි සිට පැමිණි එමිරේට්ස් ඊකේ 750 ගුවන් යානයෙන් මෙරටට පැමිණ ඇති අතර ශ්‍රී ලංකා රේගුව මේ සම්බන්ධයෙන් වැඩිදු විමර්ශණ සිදු කරයි.මේ අතර නීති විරෝධීව රට තුළට ගෙන ඒමට හා රටින් පිට කිරීමට තැත් කළ රුපියල් ලක්ෂ 570 ක් පමණ වටිනා රන් තොගයක් සමග සැකකරුවන් සිවුදෙනකු ඉකුත් සති අන්තයේ ගුවන් තොටුපොළ රේගුව අත්අඩංගුවට ගෙන ඇත. මේ අතර මවක හා දියණියක සිටින බව රේගුව පවසයි.ගමන් මළු හතරක් තුළ සගවා රිදී ආලේපිත රන් ගාංචු 20 ක් රැගෙන යාමට තැත් කළ මවට හා දියණියට රේගුව රුපියල් 25000 බැගින් දඩ නියම කර ඇත. ප්ලාස්ටික් ඇසුරුමක් තුළ සගවා රුපියල් ලක්ෂ 20 ක් පමණ වටිනා රන් කැබැලි ග්‍රෑම් 464 ක් රැගෙන යාමට තැත් කළ අයෙකුටද රුපියල් 25 000 ක් දඩ නියම කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n14012710</link>
    <topic>සියලු ජනකොටස් ශ්‍රීලනිපය වටාඑක්රැස් කිරීම කොළොන්නාවෙන් අරඹනවා</topic>
    <author>කොළොන්නාව සමූහ ඒ. සුමනසේන</author>
    <content>පක්ෂ දේශපාලනයෙන් තොර සියලු ජාතීන්, සියලු ආගම්, සියලු ජන කොටස් ශ්‍රී ලංකා නිදහස් පක්ෂය වටා ඒකරාශි කිරීමේ වැඩපිළිවෙළ කොළොන්නාවෙන් අරඹන බව බස්නාහිර පළාත් සභා අපේක්ෂිකා, ශ්‍රීලනිප මැද කොළඹ සම සංවිධායිකා හිරුණිකා ප්‍රේමචන්ද්‍ර මෙනවිය ප්‍රකාශ කළාය. තම පියාණන්ගේ පිළිරුව අබියස දී තමා ඒ පිළිබඳව දිවුරා පොරොන්දු වන බව ද ඇය කීවාය.අභාවප්‍රාප්ත භාරත ලක්ෂ්මන් ප්‍රේමචන්ද්‍ර මහතාගේ 58 වන ජන්ම දිනය නිමිත්තෙන් ඊයේ (26) දා කොළොන්නාව රජයේ කර්මාන්තශාලාව අබියස පිහිටි ඒ මහතාගේ පිළිරුව අසලින් පළාත් සභා මැතිවරණයේ මංගල ජන හමුව අමතමින් ප්‍රේමචන්ද්‍ර මෙනවිය එසේ සඳහන් කළාය.සිය පියාණන්ගේ පිළිරුවට පුෂ්පෝපහාර දැක්වූ ඇය සුභ හෝරාවේ සිය පළාත් දේශපාලන වැඩපිළිවෙළ අරඹමින් දෑත් ඔසවා ජනතාවට ආචාර කළාය. රැස්ව සිටි ජනතාව ඔල්වරසන් දෙද්දී ඇය මෙසේ ද කීවාය.“භාරත ලක්ෂ්මන් ප්‍රේමචන්ද්‍ර නම් වූ ඔබ කාගේත් ජනාදරයට පත්ව සිටි දේශපාලන නායකයාගේ එකම දියණිය මමයි‍. එදා එතුමාගේ අවසන් කටයුතු අවස්ථාවේ දී මා ඔබ අමතා කීවේ මම මගේ පියාගේ මරණය වෙනුවෙන් සාධාරණයක් ඉටුවෙන තුරු එදා ආරම්භ කළ සටන නතර නොකරන බවයි.ජනාධිපතිතුමා දැන් මට මැද කොළඹ ශ්‍රී ලංකා නිදහස් පක්ෂ ආසන සම සංවිධායක ධුරය පිරිනමා තිබෙනවා. එම තනතුර දෙන ගමන් එතුමා කීවේ මෙය මගේ සටනට අත්වැලක් කර ගන්නා ලෙසයි. අද මම මගේ පියාගේ පිළිරුව අසලින් එම ගමන ආරම්භ කරනවා.එහි පළමු පියවරේදීම මට එක්සත් ජාතික පක්ෂයේ හිටපු ප්‍රබල දේශපාලනඥයකු වූ සිරිපාල ගිංතොට මහතා ද එක්වී සිටිනවා. ඒවගේම එක්සත් ජාතික පක්ෂයේ සාමාජික පවුල් විශාල සංඛ්‍යාවක් මට සහයෝගය දෙන්නත් පොරොන්දු වී සිටිනවා.මම මහජන පක්ෂයේ අයෙකු කියන කතාව තවමත් සමහරුන් කියනවා. එහෙත් මට ජනාධිපතිතුමා මැද කොළඹ ආසන සංවිධායක ධුරය පිරිනැමුවේ ශ්‍රී ලංකා නිදහස් පක්ෂය ලොකු පක්ෂයක් නිසා එම පක්ෂයේ ද සාමාජිකයන්ගේ ද සිත් දිනාගෙන ඉදිරියට යන්න කියලා.මම එම ගමන ඉතා සාර්ථක ලෙස ගිහින් ජයග්‍රහණය කොට එතුමාට ශක්තියක් වනවා පමණක් නොව, මගේ එකම අරමුණ වූ තාත්තාගේ මරණයට සාධාරණයක් ද ඉටු කරගන්නා බව ඔබ සැමට පොරොන්දු වෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n14012711</link>
    <topic>එතෙර මෙතෙර ක්‍රීඩා තරග ජය ගත්යුද හමුදාවේ 730කට වර්ණ</topic>
    <author>විජයානි එදිරිසිංහ</author>
    <content>මෙරට සහ ජාත්‍යන්තර වශයෙන් පැවති ක්‍රීඩා තරගවල දී මෙරටින් ඒවාට පෙනී සිටි ශ්‍රී ලංකා යුද හමුදාවේ ජය ලැබූ ක්‍රීඩක ක්‍රීඩිකාවන්ට වර්ණ ප්‍රදානය කිරීම පෙරේදා (24) ආරක්ෂක ලේකම් ගෝඨාභය රාජපක්ෂ මහතාගේ ප්‍රධානත්වයෙන් පැවැති අතර එහිදී දක්ෂයන් පස් දෙනකුට රුපියල් මිලියනය බැගින් ත්‍යාග ලබා දුන් අතර 730 දෙනකුට වර්ණ ප්‍රදානය කෙරිණි. ඒ අනුව දක්ෂතම ක්‍රීඩකයා, ක්‍රීඩිකාව, පැරා ක්‍රීඩකයා සහ තවත් විශේෂිත ක්‍රීඩකයන් දෙදෙනකුට ද මිලියනය බැගින් වූ ත්‍යාග පහ පිරිනැමිනි.පෙරේදා (24) රාත්‍රියේ පැවැති උත්සවයේදී වර්ණ ප්‍රදානයට හිමිකම් ලැබූ ක්‍රීඩකයන් 730 දෙනාගෙන් 75 දෙනකුට වර්ණ ප්‍රදානය කෙරුණ අතර සෙසු පිරිසට රෙජිමේන්තු මට්ටමින් අදාල ත්‍යාග ලබාදීමට කටයුතු යොදා ඇත.‍හිටපු හමුදාපතිවරු වූ හැමිල්ටන් වනසිංහ, බලගල්ල, රොහාන් දළුවත්ත යන මහත්වරු ඇතුළු යුද හමුදාවේ විශ්‍රාම ගිය තවත් ජ්‍යෙෂ්ඨයන් විශාල පිරිසක් ද රජයේ සහ තවත් ආරාධිතයන් රැසකගේද සහභාගිත්වයෙන් උත්සවය පැවැත්විණි.මෙහිදී එම අවස්ථාව ඇමතූ යුද හමුදාපති ලුතිනන් ‍ෙජනරාල් දයා රත්නායක මහතා කියා සිටියේ, 1962 සිට 1998 දක්වා මෙම වර්ණ ප්‍රදාන උත්සව පැවතුනත් රට තුළ පැවති ත්‍රස්තවාදී භීෂණයට හමුදාවේ පූර්ණ කැපකිරීමක් ලබාදීමට අවශ්‍ය වූ නිසා සහ එවැනි උත්සවයක් පැවැත්වීමට ඉඩකඩ නොමැති වූ නිසා 1998න් පසු වර්ණ ප්‍රදානය ‍ෙනාපැවැත්වුණ බවයි.තවද ජනාධිපති මහින්ද රාජපක්ෂ මහතාගේ සහ ආරක්ෂක ලේකම් ගෝඨාභය රාජපක්ෂ මහතාගේ මැදිහත්වීම යටතේ යුද්ධය අවසන් කිරීමට හමුදාවට හැකිවූ නිසා යුද හමුදාවේ සෙබළුන්ගේ දක්ෂතා නගා සිටුවීමට අවස්ථාවක් ලැබුණු බවයි.ඒ අනුව යුද හමුදා ක්‍රීඩක ක්‍රීඩිකාවන් මෙරට සහ ජාත්‍යන්තර ක්‍රීඩා තරගවලට සහභාගි වී බලාපොරොත්තු නොවූ තරම් දක්ෂතා පෙන්වා ජයග්‍රහණය කර යුද හමුදාවට මෙන්ම රටට ද මහත් කීර්තියක් අත්පත් කරදී ඇති බවද හමුදාපතිවරයා පැවසීය.යුද්ධය අවසානයේ රටට නිදහස ලැබීමේ ප්‍රතිඵලයක් වශයෙන් 2010 වර්ෂයේ සිට වර්ණ ප්‍රදානෝත්සවය පැවැත්වීමට හැකිවූ අතර මෙවර පැවැත්වෙන උත්සවයේදී වර්ණ ප්‍රදානෝත්සවයට හිමිකම් ලැබූ ක්‍රීඩක ක්‍රීඩිකාවන් ප්‍රමාණයට වඩා වැඩි පිරිසක් යුද හමුදාව විසින් ලබන වසරේදී බිහිකරන බවත් යුද හමුදා දක්ෂයෝ තවත් ක්‍රීඩා අංශ රැසකින් ඉදිරියට පැමිණ සිටින බවත් හමුදාපතිවරයා කීය.ශ්‍රී ලංකා යුද හමුදා වර්ණ ප්‍රදානෝත්සවය පසුගිය 24 දින බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී ආරක්ෂක ලේකම් ගෝඨාභය රාජපක්ෂ මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n14012712</link>
    <topic>ජගත් රේගු දිනය අදයි</topic>
    <author>සුභාෂීණී සේනානායක</author>
    <content>ජාතන්තර රේගු දිනය අදට (27) යෙදී තිබේ. ජත්‍යන්තර රේගු දිනය නිමිතිකොට ගෙන රේගු අධ්‍යක්ෂ ජනරාල් ජගත් පී. විජේවීර මහතාගේ ප්‍රධානත්වයෙන් රේගු මූලස්ථානයේදී අද (27) පෙරවරුවේ උත්සවයක් පැවැත්වෙන අතර එහිදී එහිදී රේගු නිලධාරීන්ගේ දිනක වැටුප පරිත්‍යාග කරමින් වකුගඩු රෝගීන්ගේ අවශ්‍යතා වෙනුවෙන'රුපියල් ලක්ෂ 25ක් පමණ වටිනා යන්ත්‍රයක් අනුරාධපුර රෝහලට පරිත්‍යාග කිරීම සිදුකෙර්.ජාතන්තර රේගු දිනය 61 වන සැමරුම පැවැත්වෙන අතර මේ සංවිධානය 1953 පිහිටුවා ඇත.ශ්‍රී ලංකාවේ රේගු දෙපාර්තමේන්තුව 1809 වසරේ පිහිටුවා ඇති අතර වසර 2000ක් පමණ පැරැණි ලිඛිත ඉතිහාසයක් රේගුව සතුව පවතී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n14012713</link>
    <topic>දොඩම්දූවේ රතනසිරි නාහිමියෝසසුනේ චිර පැවැත්මට කැපවූ සඟරුවනක්</topic>
    <author/>
    <content>අපවත්වී වදාළ අමරපුර සිරි සද්ධම්මයුක්තික (මාතර) මහා නිකායේ අනුරාධපුර දිසාවේ ප්‍රධාන සංඝ නායක කීර්ති ශ්‍රී දොඩම්දූවේ රතනසිරි නාහිමියෝ සම්බුද්ධ ශාසනයේ චිරපැවැත්ම වෙනුවෙන් කැපවීමෙන් ක්‍රියා කළ විවිධ ජාතික, ආගමික කටයුතු රැසක් ඉටු කළ ස්වාමින්වහන්සේනමක යැයි ජනාධිපති මහින්ද රාජපක්ෂ මහතා ශෝක ප්‍රකාශයක් නිකුත් කරමින් කියා සිටියි.එම ශෝක පණිවිඩයේ මෙසේ ද සඳහන් වේ.“උන්වහන්සේගේ අපවත්වීම අසා මම බලවත් ශෝකයට පත්වීමි.වර්ෂ 1938 අප්‍රේල් මස 12වන දින දොඩම්දූවේ දී ජන්ම ලාභය ලැබ වර්ෂ 1950 දී ප්‍රවෘජ්‍යා භූමියට පත් උන්වහන්සේ වර්ෂ 1950 දී උපසම්පදා භූමියට පත් වූහ.ගම්පහ මීතිරිගල ධර්මවිජයාරාමයේ සහ ඇහැලියගොඩ ධර්ම රුක්ඛාරාමයේ ද මුල් කාලයේ වැඩ වාසය කළ උන්වහන්සේ වර්ෂ 1969 දී රාජාංගනය යාය 11 ශ්‍රී විජයාරාමය ආරම්භ කොට එම ප්‍රදේශයේ බෞද්ධ පුනර්ජීවනය වඩා වර්ධනය කිරීම සඳහා තම ප්‍රවෘජ්‍යා ජීවිතයම කැප කළ ආකාරය ප්‍රශංසනීය ය.අනුරාධපුර දිසාවේ ප්‍රධාන සංඝනායක ධුරයේ වගකීම් ද මැනැවින් ඉටුකරමින් රාජාංගන ත්‍රෛනිකායික සංඝ සභාවේ ගරු භාණ්ඩාගාරික ධුරය ද, රාජාංගන ශාසනාරක්ෂක බල මණ්ඩලයේ උප සභාපති ධුරය ද දරමින් උන්වහන්සේ විසින් උතුරුමැද පළාතට සිදු කළ සේවාව මම ඉතා අගයකොට සලකමි.මෙවැනි ස්වාමින්වහන්සේලා රටට බෙහෙවින් අවශ්‍ය යුගයක උන්වහන්සේගේ අපවත්වීම සසුනට සහ ප්‍රදේශයට සිදුවූ බලවත් පාඩුවක් ලෙස මම දකිමි.පුරා වසර 75ක් ආයු වළඳා අපවත්වී වදාළ ගෞරවාර්හ දොඩම්දූවේ රතනසිරි ස්වාමින්වහන්සේට උතුම් නිවන් සුව අත්වේවා! යි ප්‍රාර්ථනා කරන අතර,‍ උන්වහන්සේගේ සහෝදර හා ශිෂ්‍ය භික්ෂුන්වහන්සේලාටත් විහාරස්ථ දායක සභාවටත්, ප්‍රදේශවාසි සැමටත් මාගේ බලවත් සංවේගය මෙයින් පුද කර සිටිමි”..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n14012716</link>
    <topic>අන්තර්ජාලයෙන් බදු ගෙවීමේක්‍රමයක් කෝට්ටේ නගර සභාවේ</topic>
    <author>දුමින්ද ගුරුගේ</author>
    <content>කෝට්ටේ මහ නගර සභාව නව වසරේදී අන්තර්ජාලය හරහා වරිපනම් බදු ගෙවීමේ නව ක්‍රමවේදයක් හඳුන්වා දීමට යයි.දැනට ක්‍රියාත්මක වන බදු අය කර ගැනීමේ ක්‍රම‍ෙව්දය යල් පැන ගිය ජනතාවට ඉතා කරදරකාරී එකක් බැවින් මෙම නව ක්‍රමවේදය හඳුන්වා දෙන බව නගරාධිපති ජනක රණවක මහතා පවසයි.දැනට පවතින ක්‍රමයට අනුව බදු මුදල් ගෙවීම සඳහා නගර සභාව වෙත පැමිණිය යුතු අතර ඉතා කාර්ය බහුල ජනතාවට මේ නිසා බදු මුදල් ගෙවීමේදී දුෂ්කරතාවයන් රැසකට මුහුණ පෑමට සිදුවී ඇත.මේ බව තේරුම් ගෙන මෙම නව බදු අය කර ගැනීමේ ක්‍රමවේදය හඳුන්වා දුන් බව පවසන නගරාධිපතිවරයා මේ නව ක්‍රමය හඳුන්වා දුන් පසු තමන්ගේ ජංගම දුරකතනය හරහා වුවද බදු ගෙවීමට හැකි වන බව ද පැවසීය.නාගරික ජනතාවගේ සියලු තොරතුරු නගර සභාව සතුව පවතින බැවින් කඩිනමින් මෙම බදු ක්‍රමය හඳුන්වා දීමට පහසුවක් වන බවද නගරාධිපතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n14012717</link>
    <topic>ජනපතිගේ උපදෙසින් දෙමළ මහා සෑය ප්‍රතිසංස්කරණයට</topic>
    <author>පණ්ඩුක සමරසේකර</author>
    <content>ජනාධිපති මහින්ද රාජපක්ෂ මහතාගේ නියමයෙන් ආසියාවේ දැවැන්තම චෛත්‍යය වන පොළොන්නරුවේ දෙමළ මහා සෑය ප්‍රතිසංස්කරණය කිරීම මධ්‍යම සංස්කෘතික අරමුදල මගින් සිදු කරන බව සංස්කෘතික ඇමැති ටී. බී. ඒකනායක මහතා දිනමිණට ප්‍රකාශ කළේය‍‍.මෙම චෛත්‍යය උසින් අඩි 570ක් වන බවද ඒ මතට නැඟුණ පුද්ගලයකුට ඉන්දියාවේ රාමේෂ්වරන් ප්‍රදේශය දර්ශනය වන බවද අමාත්‍යවරයා පැවසීය. ප්‍රතිසංස්කරණ කටයුතු සඳහා ගඩොල් දසකෝටි අනූහත් ලක්ෂයක් (10,97,00000) අවශ්‍ය වන බවද ඒ සඳහා ත්‍රිවිධ හමුදාවේ සහාය ලබා ගැනීමට ආරක්ෂක ලේකම් ගෝඨාභය රාජපක්ෂ මහතා සිය අනුමැතිය ලබා දී ඇති බවද අමාත්‍යවරයා දිනමිණට ප්‍රකාශ කළේය.පුරාණයේ පැවැති සිංහල දමිළ ජනයා අතර සහයෝගය සහ සංහිඳියාව පෙන්නුම් කෙරෙන ඉපැරණිම සංකේතයක් වන මෙම චෛත්‍යය සම්පූර්ණයෙන්ම දෙමළ ජනතාවගේ ස්වකැමැත්තෙන් ඉදි වූවක් බැවින් මෙයට දෙමළ මහා සෑය යනුවෙන් නම් කර ඇති බවද පැවසූ අමාත්‍යවරයා මෙම චෛත්‍යය ඉදිකිරීම සඳහා භාවිතා කළ ගඩොල් ප්‍රමාණය ගත ‍ෙහාත් එංගලන්තයේ සිට රුසියාව දක්වා අඩි 4 ක පළලින් හා අඩි 06ක උසකින් යුත් තාප්පයක් ඉදිකළ හැකි බවද වැඩිදුරටත් ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n14012718</link>
    <topic>මාලදිවයින් කතගේ නැතිවු අත්බෑගය කොමසාරිස් කාර්යාලයේ දී ඇයට බාරදෙයි</topic>
    <author/>
    <content>පෙලිසියට‍ හමුවූ මාලදිවයින් ජාතික කාන්තාවකගේ අත් බෑගයක් බොහෝ වෙහෙස මහන්සියෙන් ඇයටම භාර දීමේ දුර්ලභ පුවතක් මාලදිවයින් කොමසාරිස් කාර්යාලයෙන් වාර්තා වෙයි.ආණමඩුව පොලිසියේ ස්ථානාධිපති පොලිස් පරීක්ෂක ඩබ්ලිව්. පී. වතුලියද්ද මහතා ඇතුළු පොලිස් කණ්ඩායමක් පසුගියදා රාජකාරි කටයුත්තක් සඳහා කොළඹ ප්‍රදේශයට පැමිණියේය. එහිදී අතහැර දමා ගිය කාන්තා අත් බෑගයක් හමු විය.එය පරීක්ෂා කිරීමේදී එහි ඇමරිකානු ඩොලර් 200ක්, ශ්‍රී ලංකා රුපියල් 18,000ක්, මාලදිවයින් රුපියල් 1950ක්, ගුවන් ගමන් බලපත්‍රයක් හා ගුවන් ටිකට්පත් කිහිපයක් විය. අයිතිකරු සොයා ගැනීමට නොහැකි වූ නිසා මේ පිළිබඳ පොලිසියේ පැමිණිල්ලක් දමා බෑගය සීල් තබා ඒ පිළිබඳව කරුණු සොයන්නට විය.‍තොරතුරු කිසිවක් සොයා ගැනීමට නොහැකි වූ තැන මේ පොලිස් කණ්ඩායම ගුවන් ගමන් බලපත්‍රයේ පරිදි මාලදිවයින් මහ කොමසාරිස් කාර්යාලයට කතා කළේය. මහ කොමසාරිස් කාර්යාලය අදාළ තොරතුරුවලට අනුව බෑගයේ හිමිකාරිය සොයා ගත්තේය.ඇය නමින් සීමා ඉබ්‍රහිම් ය. ඇය ශ්‍රී ලංකාවට පැමිණ ඇත්තේ සිය රෝගී තත්ත්වයකට ප්‍රතිකාර ලබා ගැනීම සඳහාය. මාලදිවයින් මහ කොමසාරිස්වරයා අතින් අත් බෑගය සීමා ඉබ්‍රාහිම් මහත්මියට ප්‍රදානය කළ අතර, මහ කොමසාරිස්වරයාගේ මෙන්ම ඉබ්‍රාහිම් මහත්මියගේ ද නොමද ස්තුතිය හා ප්‍රශංසාව ද මෙම පොලිස් කණ්ඩායම වෙත පිරිනැමිණි.පොලිසිය ගැන අපකීර්තිමත් කතා ඇසෙන වකවානුවක මෙවැනි අවංක වූ කීර්තිමත් නිලධාරීන් ද සිටින අතර, දෙස් විදෙස්වලට ශ්‍රී ලංකා පොලිසිය පිළිබඳ කිත් පැසසුම් ද මෙවැනි නිලධාරීන් නිසා ලැබෙන බව ද ප්‍රශංසා කටයුතුව සිහිපත් කළ යුතුව ඇත.මෙම මල් මිට හිමි වන්නේ ආණමඩුව පොලිසියේ ස්ථානාධිපති පොලිස් පරීක්ෂක ඩබ්ලිව්. පී. වතුලියද්ද, පල්ලම පොලිසියේ උප පොලිස් පරීක්ෂක නසීම් සහ සාලියවැව පොලිසියේ (73235) පොලිස් කොස්තාපල් කරුණාරත්න යන නිලධාරීන්ටය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n14012720</link>
    <topic>වෛද්‍ය සේවා ව්‍යාවස්ථාව සම්මත කරන්නැයි වෛද්‍යවරුන්ගේ වැඩවර්ජනය 30දා</topic>
    <author>සන්ධ්‍යා කරුණාරත්න</author>
    <content>වෛද්‍ය සේවා ව්‍යවස්ථාව සම්මත කරන ලෙස ඉල්ලා රට පුරා රජයේ රෝහල්වල සියලුම වෛද්‍යවරුන්ගේ වැඩ වර්ජනයක් මේ මස 30 වැනිදා ක්‍රියාත්මක කරන බව රජයේ වෛද්‍ය නිලධාරීන්ගේ සංගමය පවසයි.එදින උදේ 8 ට ආරම්භ කරන එම වෘත්තීය ක්‍රියාමාර්ගය අවසන් වන වේලාවක් නොමැති බවත් විසඳුමක් ලැබෙන තෙක් වෘත්තීය ක්‍රියාමාර්ගය අඛණ්ඩව පවත්වන බවත් සංගමයේ මාධ්‍ය ප්‍රකාශක වෛද්‍ය නවීන් ද සොයිසා මහතා පැවැසුවේය.කොළඹ රිජ්වේ ආර්යා ළමා රෝහල, පේරාදෙණිය සිරිමාවෝ බණ්ඩාරනායක ළමා රෝහල, ද සොයිසා කාන්තා රෝහල, කාසල් වීදියෝ කාන්තා රෝහල, මහරගම ජාතික පිළිකා ආයතනය යන රෝහල්වල මේ වෘත්තීය ක්‍රියාමාර්ගය ක්‍රියාත්මක නොවන බවත් හදිසි ප්‍රතිකාර සේවා පවත්වාගෙන යන බවත් ඔහු ප්‍රකාශ කළේය.සෞඛ්‍ය අමාත්‍යාංශය, මුදල් අමාත්‍යාංශය, වැටුප් කොමිසම මඟින් මේ සේවා ව්‍යවස්ථාව අනුමත කර තිබුණ ද, රාජ්‍ය පරිපාලන අමාත්‍යාංශය මඟින් අඳාළ ව්‍යවස්ථාව අනුමත නොකිරීම නිසා මේ වෘත්තීය ක්‍රියාමාර්ගය ගන්නා බව ද ඔහු පැවැසුවේය.වෛද්‍යවරුන්ගේ උසස් වීම්, මාරු වීම්, බඳවා ගැනීම්, විශ්‍රාම ගැනීම් යනාදියට අඳාළව මේ ව්‍යවස්ථාව ක්‍රියාත්මක වන්නේ යැයි ද වසර 23 ක් තිස්සේ අඳාළ නිර්දේශ ක්‍රියාත්මක නොකිරීම වෛද්‍යවරුන්ට කරන අසාධාරණයක් වන්නේ යැයි ද ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n14012721</link>
    <topic>සිංහල භාෂාව පරිගණක ගත කිරීමේ ක්‍රමවේදයක්</topic>
    <author>උපාලි කරුණාරත්න සහචමීර ඇල්ලදෙනිය</author>
    <content>සිංහල භාෂාව ඉතා පහසුවෙන් පරිගණකගත කිරීමේ නව ක්‍රමවේදයක් හඳුන්වා දෙයි.සිංහල අක්ෂර මෙන්ම පාලි හා සංස්කෘත භාෂාවල අක්ෂරයන් පරිගණක භාවිතයේදී යොදා ගැනීමට තිබෙන අපහසුතා මග හැරීම සඳහා ජයන්ත අහංගම මහතා මෙම ක්‍රමවේදය නිර්මාණය කැර තිබේ.අප සාමාන්‍ය ව්‍යවහාරයේදී කතා බහ කරන ආකාරය අනුව සිංහල භාෂාවේ අක්ෂර පරිගණක ගත කිරීම සහ නිවැරදි ව්‍යාකරණානුකූලව භාෂාව පරිගණකගත කිරීම මෙම ක්‍රමය මගින් හැකි බවත් මාධ්‍ය ක්ෂේත්‍රයේ නියුක්ත හා පරිගණක භාවිතා කරන සියලු දෙනාටම ඉතා වැදගත් ක්‍රමවේදයක් බව තාක්ෂණ හා පර්යේෂණ අමාත්‍යාංශය ප්‍රකාශ කරයි.තාක්ෂණ හා පර්යේෂණ ඇමැති පාඨලී චම්පික රණවක මහතාගේ ප්‍රධානත්වයෙන් මෙය හඳුන්වාදීම අද ( 27 ) සිදු කරන අතර මෙම නව ක්‍රමවේදය නොමිලයේ බෙදා හැරීම පිණිස අමාත්‍යාංශය වැඩ පිළිවෙලක් සකස් කරමින් සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n14012722</link>
    <topic>කිමිදුම් කට්ටල යොදා ගනිමින් මැණික් ගැරූ 4ක් අත්අඩංගුවට</topic>
    <author>අසේල කුරුළුවංශ</author>
    <content>කිමිදුම් කට්ටල උපයෝගි කැරගනිමින් බගවන්තලාව කෙසෙල්ගමු ඔයේ මහා පරිමාණයෙන් මැණික් ගැරීමේ නිරතවූ පුද්ගලයන් සිව් දෙනකු හැටන් පොලිසියේ කොට්ටාස විශේෂ විමර්ශන අංශය මගින් අත්අඩංගුවට ගෙන තිබේ.කෙසල්ගමු ඔයේ සිට කිලෝ මීටර් ½ ක ආසන්න දුරකින් පිහිටි නිවසක වායු පීඩන යන්ත්‍රයක් සවි කර එහි සිට ඔය දක්වා නළ බට එළා කිමිදුම්කරුවන් ඔක්සිජන් වායුව ලබාගෙන තිබෙන බව පොලිස් පරික්ෂණමගින් අනාවරණය වී ඇත.කිමිදුම් උපකරණ උපයෝගි කරගෙන කෙසෙල්ගමු ඔයේ කිමිදී ඉල්ලම් ගොඩගෙන මැණික් ගැරීම සැකකරුවන් විසින් කලක පටන් සිදු කරගෙන ගොස් තිබේ.නළ බට පද්ධතිය කිසිවකුට සැක නොසිතෙන පරිදි පස් තට්ටුවකින් වසා ඔය දක්වා ඉතා සූක්ෂ්ම ලෙස ගෙනැවිත් තිබූ බව පොලිසිය පවසයි.සැකකරුවන් බගවන්තලාව සහ රත්නපුර ප්‍රදේශයේ පදිංචිකරුවන් වන අතර, හැටන් පොලිසිය සිද්ධිය පිළිබඳ වැඩිදුර පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n14012723</link>
    <topic>බස්නාහිර-දකුණ සටනටජානිපෙන් හත්දෙනෙක්</topic>
    <author>පණ්ඩුක සමරසේකර</author>
    <content>බස්නාහිර හා දකුණු පළාත් සභා සඳහා එක්සත් ජනතා නිදහස් සන්ධානයෙන් තරග කිරීම සඳහා ජාතික නිදහස් පෙරමුණෙන් අපේක්ෂකයන් 7 දෙනකු ඉදිරිපත් කරන බව එහි මාධ්‍ය ප්‍රකාශක මොහොමඩ් මුසම්මිල් මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n14012724</link>
    <topic>මා ඔයේ පාවෙමින් තිබූමිනී ඔළු 3ක් සොයාගැනේ</topic>
    <author>චන්ද්‍රිකා පෙරේරා</author>
    <content>මාඔයේ පාවෙමින් තිබූ මිනී ඔළු තුනක් හා මිනිස් ඇට කැබලි කීපයක් පොල්ගහවෙල පොලිසිය පෙරේදා(25) සවස සොයාගෙන තිබේ.ප්‍රදේශවාසීන් විසින් පොලිසියට කළ දැනුම් දීමක් අනුව මේවා සොයාගෙන ඇති අතර කිසියම් ඝාතන කල්ලි දෙකක් අතර ඇතිවූ යම් ගැටුම්කාරී තත්ත්වයක් මත ඝාතනය වූ තිදෙනකුගේ සිරුරු ‍මාඔයට දමා මාංශ කොටස් විනාශ වී පසුව ඇට කැබලි පා‍වී ගියේද යන්න පිළිබඳ සැක මතුව ඇති බවද දියේ ගිලී අතුරුදන් වීමක් නොමැති බැවින් එවැනි සැකයක් මත පරීක්ෂණ පැවැත්වීමට නියමිත බවද පොලිසිය පවසයි.ඇට කැබලි සම්බන්ධයෙන් මහේස්ත්‍රාත් පරීක්ෂණය ඊයේ(26) පෙරවරුවේ පැවැත්විණි. මේ මරණ හදිසි මරණ ද ඝාතන ද යන්න හෙළිකර ගැනීමට අධිකරණ වෛද්‍ය වාර්තාවක් කැඳවීමටද නියමිත බව පොලිසිය සඳහන් කරයි. එහිදී හෙළිවන තොරතුරු මත හිස් කබල් හා ඇටකැබලි පිළිබඳ ඉදිරිපරීක්ෂණ ආරම්භ කිරීමට පියවර ගන්නා බව ‍පොල්ගහවෙන පොලිසිය කියයි.කුරුණෑගල ප්‍රදේශය බාර ජ්‍යෙෂ්ඨ පොලිස් අධිකාරි අජන්ත සමරකෝන් මහතාගේ උපදෙස් මත පොල්ගහවෙල පොලිස් ස්ථානාධිපති ප්‍රධාන පොලිස් පරීක්ෂක නිශාන්ත හේරත් මහතා ඇතුලු නිලධාරීහු සිද්ධිය පිළිබඳ පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n14012725</link>
    <topic>හිඟුරක්ගොඩ ප්‍රා. සභාවටනව සභාපතිවරයෙක්</topic>
    <author>චූල බණ්ඩාර කුලසේකර</author>
    <content>හිඟුරක්ගොඩ ප්‍රාදේශීය සභාවේ දෙවන වරටත් අය වැය පරාජයවීම හේතුවෙන් සභාපතිවරයා ලෙස කටයුතු කළ සුසන්ත ඥාණරත්න මහතා ඉවත් කොට නව සභාපතිවරයකු පත් කිරීමට පියවර ගෙන තිබේ.හිඟුරක්ගොඩ ප්‍රාදේශීය සභාවේ 2014 අය වැය එහි විශේෂ මහා සභා රැස්වීමේදීත් ඉන් අනතුරුව දෙවැනි වරට පැවැති මහා සභාවේදීත් පරාජයට‍ පත්වීමත් සමඟ පුරප්පාඩුව පවතින සභාපති ධුරයට කෙනෙකු පත් කිරීමට අවශ්‍ය කටයුතු කරන ලෙස උතුරු මැද පළාත් පාලන කොමසාරිස් ඩබ්ලිව්. ටී. ඒ. මානෙල් මහත්මියගේ උපදෙස් මත ප්‍රාදේශීය සභා ලේකම්වරයා විසින් හිඟුරක්ගොඩ ප්‍රාදේශීය සභාවේ තේරීම් භාර නිලධාරිවරයාට දන්වා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n14012726</link>
    <topic>විදුලි සරින් 2ක් මරුට</topic>
    <author/>
    <content>පයාගල මග්ගොන ප්‍රදේශයේ දෙමහල් ගොඩනැගිල්ලක වහලය අලුත්වැඩියා කරමින් සිටි පුද්ගලයන් දෙදෙනකුට විදුලි සර වැදීමෙන් ඊයේ (26) සවස මියගොස් ඇති බව පොලිස් මාධ්‍ය ප්‍රකාශක කාර්යාලය සඳහන් කරයි.නිවසට ඇද ඇති විදුලි වයරයක ඇතිවූ කාන්දුවකින් මෙම පුද්ගලයන් දෙදෙනා ජීවිතක්ෂයට පත්ව ඇති බව පොලිසිය සඳහන් කරයි.දර්ගා නගරයේ පදිංචි මේ පුද්ගලයන් දෙදෙනා වයස අවුරුදු 35ක සහ 25ක දෙදෙනකු වන අතර, සිද්ධිය පිළිබඳව පයාගල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=n14012727</link>
    <topic>වයඹ පාසල් සංවර්ධනයට මිලියන 114ක්</topic>
    <author/>
    <content>පාසල් සංවර්ධනය සඳහා සෑම ආසනයක ම සංවිධායකවරයකුට ම පාසල් සංවර්ධනයට ලක්ෂ 60 ගානේ ලබාදෙනවා. අපේ කුරුණෑගල ආසන 14ට සහ පුත්තලම් දිස්ත්‍රික්කයේ ආසන 5ටත් මිලියන 114ක් හම්බවෙනවා.ඒ වගේම ජලය නැති පාසල් තියනවා 176ක්. අපි ඒකටත් වැඩපිළිවෙළක් සකස් කරනවා. මේ වැඩකටයුතු අපි ඉක්මණින් අවසන් කරනවා යැයි වයඹ ප්‍රධාන ඇමැති නීතිඥ දයාසිරි ජයසේකර මැතිතුමා පැවසීය.ඇමැතිවරයා එසේ ප්‍රකාශ කළේ පසුගිය දා (24) වයඹ පළාත් සභා ශ්‍රවණාගාරයේ පැවති වයඹ පැණසර ප්‍රතිභා ප්‍රණාම උළෙලට සහභාගිවූ අවස්ථාවේදීය.එහිදී වැඩිදුරටත් අදහස් දැක්වූ ඇමැතිවරයා කියා සිටියේ පසුගිය අවුරුද්දක කාලයක් තුළ ඔබතුමන්ලා කරපු වැඩවල ප්‍රතිඵලය තමයි මේ භුක්ති විඳින්නේ, තමන් කොපමණ දරුවෝ හදන්න කැප වුනාද, පාසල වෙනුවෙන් කැප වුනාද සහ වයඹ පළාත වෙනුවෙන් කැප වුනාද යන ක්‍රියාවටයි මේ ගෞරවය ලැබෙන්නේ.ප්‍රාථමික අධ්‍යාපනයෙන් අපි පළමුතැන ඉන්නවා වගේම ද්විතීයීක අධ්‍යාපනය දෙවෙනි තුන්වෙනි තැන ඉන්නවා. ඒ සඳහා ගෞරවය ලබන අය තමයි මේ ඉන්නේ. අපි හැමෝගෙම තීන්දු තීරණ ගන්නවා. අධ්‍යාපන ඇමැති විදියට මට තීන්දු තීරණ ගන්න සිදුවෙලා තියනවා.මම අද විශේෂයෙන් මේ ගෞරවය ලබන සියලුම දෙනාට මගේ ගෞරවය පුද කර සිටිනවා. ඒ වගේම පිරිවෙන් අධ්‍යාපනයත් එක්ක ගෞරවණීය ස්වාමීන්වහන්සේලා ගෞරව ලබනවා. පසුගිය වසරේ නොතිබුණත් අද ගුරුළුගෝමී සම්මානය ඔබවහන්සේලාට ලැබෙනවා.අද ජනාධිපතිතුමා පිරිවෙන් අධ්‍යාපනයට විශාල වැඩ කොටසක් කරලා තියෙන්නේ. මම ආණ්ඩුකාරතුමා එක්කත් කතා කළේ මේ ගුරු හිඟය පිළිබඳ ප්‍රශ්නය. මම බලාපො‍රොත්තු වෙනවා කලාපෙන් කලාපෙට ගිහින් විදුහල්පතිවරුන් සමඟ සාකච්ඡා කරලා සමස්ත පාසල්වල තියන අඩුපාඩු මොනවද කොහොමද අධ්‍යාපනය වර්ධනය කරන්නේ කියලා වැඩපිළිවෙළක් කරන්න.පුත්තලම් දිස්ත්‍රික්කයේ මේ ප්‍රශ්නය නිසා අපි ලොකු අමාරුවක වැටිලා ඉන්නේ. මේ අවුරුද්දෙත් 500ක් විතර ගුරුවරු වයඹ පළාතෙන් විශ්‍රාම යනවා. ඒ වෙනුවට බඳවා ගන්න අය අපි පුත්තලමට යවනවා. මේ අවුරුද්දේ ගුරුවරු 307ක් පුත්තලමෙන් කුරුණෑගලට එනවා. ඒ වගේම මහව කලාපයේ ගුරු හිඟයක් තියනවා. අපි පසුගිය කාලයේ 329ක් බඳවා ගත්තා.අද පාසල් 6000ක් දියුණු කරන වැඩපිළිවෙළක් කරනවා. එයින් පාසල් 5000ක් ළමා මිතුරු පාසල්. ඒ පාසල්වලට ලක්ෂ පහ ගානේ දීලා තියනවා.මේ අවුරුද්දේ පාසල් සංවර්ධනය සඳහා සෑම ආසනයක ම සංවිධායකවරයකුට ම පාසල් සංවර්ධනයට ලක්ෂ 60 ගානේ ලබා දෙනවා. අපේ වයඹ ආසන 14ට සහ පුත්තලම් දිස්ත්‍රික්කයේ ආසනවලටත් මිලියන 84ක් හම්බවෙනවා. ඒ වගේම ජලය නැති පාසල් තියනවා 176ක්. අපි ඒකටත් වැඩපිළිවෙළක් සකස් කරනවා. මේ වැඩ කටයුතු අපි ඉක්මණින් අවසන් කරනවා.මේ හැමදෙයක්ම සම්පූර්ණ කරලා අපි වයඹ අධ්‍යාපනය පැත්තට යනවා. මේ හැමෝම ඉහළට ගේන්න ඕනේ. අපි මධ්‍යම ආණ්ඩුවෙන් ඉල්ලන්නේ ශ්‍රේණිධාරි විදුහල්පතිවරු සහ අධ්‍යක්ෂකවරු දෙන්න කියලා. අපේ පාසල් 1233න් විදුහල්පතිවරු 500ක් තෝරාගෙන ඔවුන්ගේ පෞර්ෂය සහ නායකත්ව ලක්ෂණ සංවර්ධනය කරන්න වැඩපිළිවෙළක් කරනවා. ඊට පස්සේ විෂය අධ්‍යක්ෂකවරුන් එක්ක එකතුවෙලා අපි අලුත් ක්‍රමවේද හදනවා.ඒ වගේම විශේෂයෙන් අපි වැඩපිළිවෙළක් සකස් කරලා තියනවා. පහ වසර ශිෂ්‍යත්ව හොඳම ප්‍රතිඵල දුන්නු ගුරුවරු කණ්ඩායමක් හදලා ඔවුන්ගේ ශක්තිය හඳුනාගෙන ඔවුන්ගෙන් උපදෙස් අරගෙන ඒ ක්‍රමවේද කුරුණෑගල, පුත්තලම දිස්ත්‍රික්කවල දරුවන්ට දෙන්න.උසස් පෙළටත් විෂයෙන් විෂයට අපිට මේ වගේ වැඩපි‍ළිවෙළක් උවමනා කරනවා. අපිට වැටෙන්න බෑ අපි නැගිටින්න ඕනේ. නැගිටලා ඉහළට යන්න ඕනේ. අපි ප්‍රාථමික පාසල් සහ ද්විතීයීක පාසල් බෙදලා වැඩ කරන පිළිවෙලට ප්‍රශ්නයක් ඇතිවෙලා තියනවා.අද 52%ක් කලා මාධ්‍ය ඉගෙන ගන්නේ. මම මේ ගැන පාර්ලිමේන්තුවේ ඉද්දීත් කතාකරලා තියනවා. විද්‍යාව, ගණිතය වගේම වාණිජ විෂයන් ඉහළට ගේන්න අපි වැඩපිළිවෙළක් සකස් කරනවා. අද මහින්දෝදය විද්‍යාල විද්‍යාගාර, ගණිතාගාර සමඟ දැවැන්ත පාසල් බවට පත්වෙලා තියනවා.මේ ද්විතීයීක පාසල් ඉදිවෙනකොට ප්‍රසිද්ධ ජාතික පාසල්වලට ප්‍රශ්නයක් වෙනවා. අපේ දරුවෝ ගමෙන් නගරෙට එන්නේ ගමේ හොඳ පාසලක් නැති හින්දා. ඒ අධ්‍යාපන ක්‍රමයට ශක්තිය දෙන්න අපි ග්‍රාමීය මට්ටමින් එය දැනුවත් කළ යුතුයි.ඔබ කරන කැපකිරීමට මට දෙන්න පුළුවන් දේ තමයි අධ්‍යාපන වෙනුවෙන් පැය 24ම ඔබට අවශ්‍ය සියලු දේ දීලා වයඹ අධ්‍යාපනය ස්වර්ණමය තැනකට ගෙන ඒම. මම සියලුම දෙනා එක්ක එකතුවෙලා ඒ වෙනුවෙන් උපරිම ශක්තිය දෙනවා.මෙම අවස්ථාවට වයඹ ආණ්ඩුකාර නීතිඥ තිස්ස ආර්. බලල්ල, පළාත් අමාත්‍ය සන්ද්‍යා කුමාර රාජපක්ෂ, වයඹ ප්‍රධාන අමාත්‍යංශයේ ලේකම් එම්. සිරිසේන සහ වයඹ පළාත් අධ්‍යාපන අධ්‍යක්ෂ ජේ. පී. එන්. තිලකරත්න යන මහත්වරුන්ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=r1401271</link>
    <topic>පාණදුර ගල්ගොඩ මහා විහාරාධිපති පොතුපිටියේ පඤ්ඤාසේකර හිමිටනාඳුනන තුවක්කුකරුවකුගෙන් වෙඩි ප්‍රහාරයක්</topic>
    <author>පාණදුර සමූහ කපිල සෝමරත්න</author>
    <content>ආයුධ සන්නද්ධ නාඳුනන තුවක්කුකරුවකු විසින් සිදුකළ වෙඩි තැබීමකින් පාණදුර ගල්ගොඩ ඓතිහාසික ශ්‍රී මහා විහාරාධිපති පාණදුර සර්ව ආගමික සහජීවන පදනමේ සභාපති සද්ධර්ම කීර්ති රත්නපුර ‍පොතුපිටියේ පඤ්ඤාසේකර හිමිපානගේ ජීවිතය අනුනවයෙන් බේරී ඇත.මේ වෙඩි තැබීම සිදු වී ඇත්තේ 25 වැනි සෙනසුරාදා රාත්‍රී 11.30ට පමණ බව උන්වහන්සේ පාණදුර පොලිසියට කරන ලද ප්‍රකාශයක සඳහන් වේ. පාණදුර පොලිසියේ උසස් නිලධාරීන් පිරිසක් විහාරස්ථානයට පැමිණ වහාම පරීක්ෂණ ඇරඹූහ.විහාරාධිපති නිදා සිටි කාමරය සහ වැසිකිළිය අතර තිබුණු හිස් උණ්ඩයක් පොලිසිය විසින් සොයාගන්නා ලදී.පඤ්ඤ්සේකර හිමිපානෝ සෙනසුරාදා විහාරස්ථානයේ පැවත්වූ අධිෂ්ඨාන පූජාවට පසුව සැතපීමට කාමරයට ගොස් ඇති අතර රාත්‍රී 11.30 ට පමණ එකවරටම වෙඩිල්ලක් හිමිපානන් සැතපෙමින් සිටි කාමරයේ ජනේලයට එල්ලවී ඇත.අල්ලපු ගොඩනැඟිල්ලේ නිදා සිටි සීලවංස පොඩි හාමුදුරුවන්ද අවදිවී කෑගසා තිබේ.පාණදුර පොලිසියේ මුලස්ථාන ප්‍රධාන පොලිස්ථානාධිපති මහේෂ් පෙරේරා ප්‍රධාන පොලිස් කාණ්ඩායමක් පැමිණ පරික්ෂණ ආරම්භකර විහාරස්ථානයට පොලිස් ආරක්ෂාව සපයා ඇත.නාඳුනන පුද්ගලයකු විසින් කාමරයේ නිදාගෙන සිටි පඤ්ඤාසේකර හිමිපානන්ට එල්ල කරන ලද වෙඩිල්ල ප්‍රථමයෙන් වැදී ඇත්තේ කාමරයේ ජනේලයටය එම වෙඩිල්ල එල්ලවන විට ජනේලය තිබෙන කාමරයේ ඇඳක නිදා සිටි පඤ්ඤ්සේකර හිමියෝ අවදිවී තිබේ.වෙඩිල්ල ඇඟට උඩින් ගොස් කාමරයේ තිබෙන ප්ලාස්ටික් මේසයකට වැදී ඇත.පඤ්ඤ්සේකර හිමි බියවැද්දීමට සිදුකළ වෙඩි තැබීමක්ද යන්න ගැන පොලිසිය විමිසිලිමත්වී ඇත හිමිපානන්ට කිසිදු අනතුරක් සිදුවී නොමැත.මෙය පිස්තෝලයකින් තබා ඇති වෙඩිල්ලක් බව පොලිස් පරීක්ෂණවලින් අනාවරණය වී තිබේ. ඉකුත් දෙසැම්බර් මාසයේදී ද විහාරස්ථාන භූමියේ දී පඤ්ඤාසේකර හිමියන්ට ප්‍රහාරයක් එල්ල කිරීම සම්බන්ධයෙන් පන්සල සතු ඉඩමේ නිවෙසක පදිංචි දෙදෙනකු පොලිස් අත්අඩංගුවට ගැනීමෙන් පසු පාණදුර අධිකරණය විසින් රක්ෂිත බන්ධනාගාර ගත කර ඇත.පසුව ඇපමත ඔවුන්ව අධිකරණයෙන් මුදාහැර ඇතැයි පාණදුර පොලිසියේ උසස් නිලධාරියකු පැවැසීය. මේ නාදුණන තුවක්කුකරු පන්සලේ ගවයන් සොරකම් කළ පුද්ගලයා බවට සැක කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=r1401272</link>
    <topic>කල්මුණේ වැව් පතුලකින්තරුණ මළ සිරුරක් හමුවෙයි</topic>
    <author>මාලිගායිකඩු සමූහ ඇම්. අයි. ඇම්. අන්සාර්</author>
    <content>මැදපෙරදිග රැකියාවක් සඳහා වීසා ලබාගත් තරුණයාගේ මළ සිරුර සායින්දමරුදු වැවෙන් ගොඩ ගනී.කල්මුනේ පොලිස් වසමට අයත් සායින්දමරුදු වැවෙන් පසුගිය සිකරාදා තරුණයකුගේ මළ සිරුරක් ගොඩ ගැනීමෙන් මොහු සායින්දමරුදු 2 වැනි කොටසට අයත් කාරියප්පර් වීදියේ පදිංචි වයස අවුරුදු 20 වූ උදුමාන් ලෙබ්බෙ මොහමඩ් සුප්ශාන් යනුවෙන් නෑදෑයන් හඳුනාගෙන ඇත.පසුගිය 21 වැනිදා මේ තරුණයා නැතිවුණු බවට මොහුගේ මවුපියන් කල්මුනේ පොලිසියේ පැමිණිලි කර ඇති බව පොලිස් නිලධාරිහු පවසති.තරුණයා පසුගිය සිකුරාදා මැදපෙරදිග රැකියාවක් සඳහා කටාර් රාජ්‍යයට යා යුතුව සිටියදී මේ ඛේදවාචකයට මුහුණ දී ඇත.විශාල ගමන් මල්ලක මේ මළ සිරුර අතපය ගැට ගසා දමා ඇති අතර ශරීරයේ තුවාල සිදුකර ඇති බැවින් සැලසුම් කර ඝාතනය කර ඇති බවට ‍ෙපාලිසිය සැක කරයි.‍.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=r1401273</link>
    <topic>කොරළිආර මහ වන මැදගංජා හේන් 4ක් වටලයි</topic>
    <author>ඌව පළාත් සමූහ</author>
    <content>ලුණුගම්වෙහෙර ජාතික වනෝද්‍යානයට අයත් තණමල්විල කොරළිආර ප්‍රදේශයේ පවත්වාගෙන ගිය මහා පරිමාණ ගංජා හේන් හතරක් වැටලීමෙන් සැකකරුවකු අත්අඩංගුවට ගත් බව තණමල්විල වන ජීවී කාර්යාලය පවසයි.අක්කරය බැගින් වූ හේන් හතරේ අඩි 5 - 8ක් උසට සරුවට වැඩී තිබුණු ගංජාවල වටිනාකම කෝටි 2ක් පමණ වන බව නිලධාරීහු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=r1401274</link>
    <topic>බලපිටිය රේවත විදුහලටලක්ෂ 35ක බස් රථයක්</topic>
    <author>බලපිටිය සමූහ දිලිප් නිශ්ෂංක</author>
    <content>බලපිටිය රේවත ජාතික පාසලට රුපියල් ලක්ෂ තිස් පහක් වටිනා බස් රථයක් ලබාදීමට විදුහලේ ආදි ශිෂ්‍යයකු ඉදිරිපත්වී තිබේ.බොහෝ කාලයක සිට විදුහලට පැවැති මේ අඩු පාඩුව සපුරාදෙන ලෙස විදුහලේ ආදි ශිෂ්‍යයකු වන බලපිටිය ප්‍රාදේශීය සභාවේ සභාපති දයාරත්න මහතා කරන ලද ඉල්ලීමකට අනුව මේ සද්කාර්යය සිදුව තිබේ.මෙම සද්කාර්යය සිදු කළ කොළඹ ප්‍රදේශයේ පදිංචි ආදි ශිෂ්‍යා නම හෙළිකිරීමට අකමැති නිසා මේ පරිත්‍යාගය විදුහලට බාරදීමට මැදිහත් වූ බව සභාපතිවරයා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=r1401275</link>
    <topic>ගණිකා මඩමක්වටලයි</topic>
    <author>කුරුණෑගල මධ්‍යම විශේෂ</author>
    <content>කුරුණෑගල කිරිවවුල ප්‍රදේශයේ ලැගුම්හලක් වටලා ගණිකා වෘත්තියේ යෙදී සිටියා යැයි කියනු ලබන කාන්තාවන් හතර දෙනෙක් (4) කුරුණෑගල පොලිසිය විසින් අත්අඩංගුවට ගෙන ඇත.මේ ලැගුම්හලේ පාලිකාව කොළඹ ප්‍රදේශයේ කාන්තාවක් වන අතර, අත්අඩංගුවට ගත් කාන්තාවන් හතර දෙනා ද කොළඹ මාලිගාවත්ත ප්‍රදේශයේ කාන්තාවන් බව හෙළිවී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=r1401276</link>
    <topic>කටුගස්තොට 18ක්දිවි නසාගෙන</topic>
    <author>මහනුවර දිසා සමූහ</author>
    <content>කටුගස්තොට පොලිස් බලප්‍රදේශය තුළ පසුගිය වසරේ සිය දිවි හානි කරගැනීම් 18ක් වාර්තා වී තිබෙන බව කටුගස්තොට පොලිසියේ සුළු පැමිණිලි අංශය පවසයි.ඒ අතරින් වයස 18ට අඩු දෙකක් ද, වයස 19 – 50 අතර 07 ක් ද, වයස 58ට වැඩි 9 ක් ද වාර්තා වූ බව පවසන කටුගස්තොට පොලිසිය, පෙර වසර හා සසඳන විට බලප්‍රදේශය තුළ සිය දිවි හානිකර ගැනීමේ ප්‍රවණතාව අඩු වෙමින් පවතින බව ද කියයි.‍.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=r1401277</link>
    <topic>කුරුණෑගල ප්‍රධාන තැපැල් කාර්යාලයේවහලයේ කොටසක් කඩාවැටෙන්න ඔන්න-මෙන්න</topic>
    <author>කුරුණෑගල දකුණ සමූහ - එම්. මහරුෆ්</author>
    <content>කුරුණෑගල ප්‍රධාන තැපැල් කාර්යාලයේ වහලයෙහි එක් කොටසක් අබලන් වී කඩාවැටෙන්නට ආසන්නව පවතින නිසා වහා එම කොටස ප්‍රතිසංස්කරණය කිරීමට පියවර ගන්නා ලෙස තැපැල් සේවකයයෝ ඉල්ලා සිටිති. මේ කොටසෙහි සිවිලිම මෙයට පෙර කඩාවැටී ඇත.වහලය අබලන් වී දැනට වසරකටත් වැඩි කාලයක් ගතවී තිබෙන බවද වාර්තාවෙයි. මේ පිළිබඳව වගකිවයුතු අංශවලට දන්වා ඇති අතර එහිදී සිදුවී ඇත්තේ වහලය ප්‍රතිසංස්කරණය කිරීම සඳහා අදාළ ඇස්තමේන්තුවක් සකස් කිරීම පමණි.මුදල් ප්‍රතිපාදන ද ඇතත් කාර්මික නිලධාරි හිඟයක් මත මෙහි වැඩ කටයුතු අතපසු වෙමින් තිබේ.වහලය අබලන් වී ඇති කොටසට සේවක පිරිස පමණක් නොව මහජනතාවද නිතර නිතර පැමිණීම සිදුවෙයි.යම් අවස්ථාවක මෙහි කොටසක් හෝ කඩාවැටුණහොත් එයින් ජනතාවට හානියක් සිදුවිය හැකි බව තැපැල් සේවකයෝ සඳහන් කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=r1401278</link>
    <topic>කෑගල්ල මූලික රෝහලටනව පෙනුමක්</topic>
    <author>මාවනැල්ල සමූහ - පී. සෙනෙවිරත්න</author>
    <content>කෑගල්ල මූලික රෝහල අංගසම්පූර්ණ මහ රෝහලක් බවට පත්කරන බව නියෝජ්‍ය සෞඛ්‍ය ඇමැති ලලිත් දිසානායක මහතා පැවැසීය.රාජ්‍ය අනුග්‍රහය ලබමින් කෑගල්ල රජයේ රෝහලේ ඉදිකෙරෙන ගොඩනැගිලි සහ වෙනත් උපාංගයන් ලබාදීමේ ක්‍රියාවලිය අධික්ෂණය කරමින් කෑගල්ල මහ දිසාපති තුසිත පී. වනිගසිංහ මහතා එම කටයුතු සොයා බලයි.2014 දැයට කිරුළ වැඩසටහනට සමගාමීව මේ රෝහල සංවර්ධනය කරන බවත්, නවීකරණය කළ රෝහල ලබන මස 04 වැනි දින විවෘත කරන බවත් දිසාපතිවරයා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=r1401279</link>
    <topic>හොරණ එක පැත්තකටකුඩම්මාගේ බැල්ම</topic>
    <author>හොරණ සමූහ</author>
    <content>හොරණ ප්‍රාදේශීය සභාවට සහ හෝමාගම ප්‍රාදේශීය සභාව සීමාව ලකුණු කරන ස්ථානයේ හෝමාගම සභා බලප්‍රදේශය සංවර්ධනය කර ඇතැයි ප්‍රදේශවාසීහු පවසති.හොරණ ප්‍රාදේශීය සභාවට අයත් පෙදෙස සංවර්ධනය කර නොතිබීම නිසා වර්ෂා දිනවලට යාම ඒම මහත් අපහසු බව ප්‍රදේශවාසීහු පවසති.ගෝනපොළ සිට තලගල බටහිර දෙහිගස්පිටිය, කොස්ගහකුඹුර, කිතුලවිල හරහා කිරිවත්තුඩුවට පිවිසිය හැකි විකල්ප මාර්ගයක් සංවර්ධනය නොකරන්නේ ඇයිදැයි ප්‍රදේශවාසීහු විමසති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=r14012710</link>
    <topic>බුජ්ජමුවට සංවර්ධනයේ අරුණලුවල්බිහිව තිබූ දුම්රිය වේදිකාව අද මල් ගොමුවක්</topic>
    <author>අලව්ව විශේෂ ඒ. කීර්තිසිංහ</author>
    <content>වල්බිහිව අභාවයට ගොස් තිබූ ප්‍රධාන දුම්රිය මාර්ගයේ බුජ්ජොමුව දුම්රිය ස්ථානය ප්‍රදේශවාසීන්ගේ බලවත් උනන්දුව හා කැපවීම නිසා අද ශීඝ්‍රලෙස සංවර්ධනය වෙමින් පවතී. ප්‍රදේශයේ තරුණ පිරිස විසින් දුම්රිය ස්ථාන සංවර්ධන පදනම නමින් සංවිධානයක් පිහිටුවාගෙන ඇති අතර ඒ මගින් දුම්රිය ස්ථානයේ ඇති අඩුපාඩු එකිනෙක සම්පූර්ණ කිරීමට පියවර ගෙන තිබේ.එදා වල්බිහිව ගොස් තිබූ දුම්රිය වේදිකාව අද මල්ගොමුවකි. මගී විවේකාගාරය වශයෙන් තිබූ ටකරන් මඩුව වෙනුවට අද ඇත්තේ අංගසම්පූර්ණ ශාලාවකි.දුම්රිය වේදිකාවේ මගී පාලම දැනට ඉදිවෙමින් තිබෙන අතර අසල අනාරක්ෂිතව තිබූ දුම්රිය හරස් මාර්ගයට සංඥා සහිත ස්වයංක්‍රීය විදුලි ගේට්ටුවක්ද සවිකරන ලද්දේ ඉතා මෑතකදීය.“දුම්රිය ස්ථාන සංවර්ධන පදනමේ” ඉල්ලීම පරිදි මේ සියලු සංවර්ධන වැඩ සඳහා කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර, වයඹ පළාත් සභා මන්ත්‍රී සුමිත් ප්‍රියන්ත යන මහත්වරුන්ගේ නිර්දේශ මත ප්‍රතිපාදන රජයෙන් ලබාදී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=r14012711</link>
    <topic>මාවනැල්ල උතුවන්කන්ද හරිතගම්මානයක් කරයි</topic>
    <author>මාවනැල්ල සමූහ - පී. සෙනෙවිරත්න</author>
    <content>මාවනැල්ල ප්‍රාදේශීය සභා බල ප්‍රදේශයේ ඇති උතුවන්කන්ද සූර සරදියෙල් ගම්මානය හරිත ගම්මානයක් බවට සංවර්ධනය කිරීමට මේ වන විට කෑගල්ල දිසා ඉඩම් පරිහරණ දෙපාර්තමේන්තුව, පශු සංවර්ධන දෙපාර්තමේන්තුව පියවර ගනිමින් සිටී.මේ ගම්මානයේ ඓතිහාසික තත්ත්වය ද විදහාපාමින් සිදුකෙරෙන මේ නව වැඩසටහන සඳහා පේරාදෙණිය විශ්වවිද්‍යාලයේ කෘෂිකර්ම පීඨයේ කෘෂිකර්ම දෙපාර්තමේන්තුවේ අනුග්‍රහ‍යක් ද ලබා දෙන්නට ද පියවර ගෙන ඇති අතර වන සංරක්ෂණ දෙපාර්තමේන්තුව, පශු රක්ෂණ අංශය, දේශීය ඖෂධ හා වෙනත් දේශීය බෝග වගා අංශයක් ද මේ වැඩසටහනට සහාය ලබා දේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=r14012712</link>
    <topic>ගොඩනැගිල්ලකැලෑවට ඇරලා</topic>
    <author>ඡායාරූපය - බදුරලිය සමූහ</author>
    <content>කසළ ප්‍රතිචක්‍රීයකරණය සඳහා පාලින්දනුවර ප්‍රාදේශීය සභාව 2007 වසරේදී බදුරලිය පොදු සුසාන භූමියේ රුපියල් ලක්ෂ ගණනාවක් වැයකොට තැනූ ගොඩනැගිල්ල වැඩකට නොගැනීමෙන් කැලෑවට ගොස් ඇති අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=r14012713</link>
    <topic>ගොඩගම සුභාරති මහ‍ාමාත්‍ය විදුහලඉදිරිපිට අනතුරක සේයා</topic>
    <author>ඡායාරූපය හෝමාගම විශේෂ ජිනදාස ගමගේ</author>
    <content>ගොඩගම සුභාරතී මහාමාත්‍ය මහා විද්‍යාලයේ ප්‍රධාන දොරටුව අසල ඇති කුණු වළයි මේ. මේ කුණුවළේ වැටී ළමුන් කීපදෙනෙක් තුවාල වූ අවස්ථා ද ‍ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=r14012714</link>
    <topic>මතුගම  ඩෙංගු රෝගීන් අඩුවෙලා</topic>
    <author>දයා විජේරත්න දොඩන්ගොඩ විශේෂ</author>
    <content>මතුගම ප්‍රදේශයේ ඩෙංගු රෝගීන් වාර්තා වීම 2012 වර්ෂයට සාපේක්ෂව 2013 වර්ෂයේදී 55% කින් අඩුකර ගැනීමට හැකිවීම අප ලැබූ විශාල ජයග්‍රහනයක් බව මතුගම පරිපාලන මහජන සෞඛ්‍ය පරීක්ෂක ජී.ඩී.ලයනල් මහතා පැවැසීය.මාරාන්තික ඩෙංගු රෝගය පැතිර යාහැකි වන පරිදි තම නිවෙස් අවට පරිසරය අක්‍රමවත්ව පවත්වාගෙන ගිය පුද්ගලයන් 71දෙනකුට එරෙහිව මතුගම සෞඛ්‍ය වෛද්‍ය නිලධාරී කාර්යාලයට අනුබද්ධ මහජන සෞඛ්‍ය පරීක්ෂක නිලධාරීන් විසින් 2013 වර්ෂයේදී මතුගම අධිකරණයේ පවරා තිබූ නඩුවලදී වැරදි කරුවන් වූ එම පිරිසට රුපියල් තුන්ලක්ෂ හය දහසක දඩ නියම කළ බව මහජන සෞඛ්‍ය පරීක්ෂක ජී.ඩී.ලයනල් මහතා වැඩි දුරටත්පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=r14012715</link>
    <topic>බේරුවල පිංහේන මාර්ගයට කාපට්</topic>
    <author>කළුතර දිස්තික් සංචාරක</author>
    <content>බේරුවල ප්‍රාදේශීය සභා බල ප්‍රදේශයේ දිර්ඝකාලයක් තිස්සේ අබලන්ව පැවැති බේරුවල පිංහේන වැලිපිටිය ප්‍රධාන මාර්ගය කාපට් කිරිම බේරුවල ප්‍රාදේශිය සභාවේ සභාපති ප්‍රසන්න සංජීව මහතාගේ ඉල්ලීම පරිදි බේරුවල ආසන සංවිධායක ධිවර හා ජලජ සමීපත් සංවර්ධන ඇමැති වෛද්‍ය රාජීත සේනාරත්න මහතාගේ අනුමැතියෙන් මහා මාර්ග,වරාය හා ව්‍යාපෘති ඇමැති නිර්මල කොතලාවල මහතාගේ ප්‍රදානත්වයෙන් පිංහේන මහා කඩේ අසලින් වැඩ ආරමභ කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=s1401271</link>
    <topic>සටන්කාමී ශ්‍රී ලංකා බිච් වොලිබෝල් පිලට රිදී පදක්කම් 2යි ‍ලෝකඩ 1යි</topic>
    <author>ප්‍රින්ස් ගුණසේකර ගෝවේ මිරාමාර් වෙරළ තීරයේ සිට...</author>
    <content>ලුසෆෝනියා ක්‍රීඩා උළෙලේ බීච් වොලිබෝල් අවසන් තරගවලදී ශ්‍රී ලංකාවට රිදී පදක්කම් 2ක් හා ලෝකඩ පදක්කමක් හිමි විය.අතිශය සුන්දර ගෝවේ මිරාමීර් වෙරළ තීරයේ රටවල් 10ක් අතර පැවැති බීච් වොලිබෝල් තරගවලදී රිදී පදක්කම් ශ්‍රී ලංකා අංක දෙක කණ්ඩායමට ක්‍රීඩා කළ වසන්ත රත්නපාල හා මහේෂ් පෙරේරා ද, කාන්තා අංක එක කණ්ඩායමේ ගීතිකා ලලනී ගුණවර්ධන හා ඩබ්ලිව්.ඩබ්ලිව්.සුජීවා හිමි කරගත්හ. ලෝකඩ පදක්කම අංක එක කණ්ඩායමට ක්‍රීඩා කළ අසංක ප්‍රදීප් හා පුබුදු ඒකනායක සතුකර ගත්හ.බීච් වොලිබෝල් ඉතිහාසයේ ශ්‍රී ලංකාව ජාත්‍යන්තර තරගයකදී රන් පදක්කමක් දිනා ගැනීමේ ආසන්නයට පැමිණියද, ඊයේ එම සිහිනය සැබෑ කර ගැනීමට නොහැකිවිය. කාන්තා පිරිමි රන් පදක්කම් දෙකම පෘතුගාලය හිමි කර ගත්තේය. කෙසේ වුවද ශ්‍රී ලංකා ක්‍රීඩක ක්‍රීඩිකාවන්ගේ සටන්කාමී ක්‍රීඩා විලාශය සුභ අනාගතයකට මඟ හෙළි කිරීමක් බව විචාරකයෝ සඳහන් කරති.කාන්තා ලෝකඩ පදක්කම සඳහා තරග කළ ශ්‍රී ලංකා අංක දෙක පිලේ ආශා නිල්මිණී හා නිරෝෂා ලක්මිණී අතින් පදක්කම ගිලීහී ගියේ මොසැම්බික් අංක එකේ පිලට තියුණු සටනකින් අනතුරුවය. මේ තරගාවලියේ රන්, රිදී හා ලෝකඩ පදක්කම් දිනා ගැනීම සඳහා වූ පිරිමි කාන්තා සියලු තරග වලට ශ්‍රී ලංකා ක්‍රීඩක ක්‍රීඩිකාවෝ පැමිණීම විශේෂත්වයකි.වසන්ත රත්නපාල හා මහේෂ් පෙරේරා මුල් වටය ලකුණු 21-17ක් ලෙස ජය ගෙන පෘතුගාල ක්‍රීඩකයන්ට පීඩනය ලබා දුන්නද, දෙවැනි හා තෙවැනි වට පිළිවෙළින් 21-17 හා 15-11ක් ලෙස පෘතුගාලය ජය ගත්තේය.රන් පදක්කම වෙනුවෙන් තරග කළ ගීතිකා ලලනී ගුණවර්ධන හා ඩබ්ලිව්.ඩබ්ලිව්.සුජීවා පෘතුගාලය හමුවේ පරාජයවූ අතර ලකුණු තත්ත්වය 21-8ක් හා 21-9ක් විය. ශ්‍රී ලංකාව මුල සිටම පීඩනයකට ලක්ව සිටි හෙයින් පන්දු ලබා ගැනීමේදී අතපසුවීම් සිදුවිය.ලෝකඩ පදක්කම සදහා වූ පිරිමි තරගයේදී අසංක ප්‍රදීප් හා පුබුදු ඒකනායක ඉන්දියාවට එරෙහි තරගය 2-0කින් ජය ගැනීමට සමත්වූ අතර ලකුණු තත්ත්වය වූයේ 21-14 හා 21-10ක් ලෙසය. මොසැම්බික් සමග තරගයට එක්වූ නිරෝෂා ලක්මිණී හා ආශා සිරිවර්ධන 2-1ක් ලෙස පරාජය වූ අතර ලකුණු තත්ත්වය 21-16,19-21ක් හා 15-11ක් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=s1401277</link>
    <topic>ශ්‍රී ලංකාවට මලල ක්‍රීඩාවෙන් රන් 4යි රිදී 5යි ලෝකඩ 4යි</topic>
    <author>ප්‍රින්ස් ගුණසේකර ඉන්දියාවේ ගෝවේ සිට...</author>
    <content>පෘතුගීසී පාලනය යටතේ සිට පසුව නිදහස්වූ රටවල් අතර පැවැත්වෙන ලුසෆෝනියානු ක්‍රීඩා උළෙලේදී ශ්‍රී ලංකාව මලල ක්‍රීඩා ඉසව්වලින් රන් පදක්කම් 4ක්, රිදී පදක්කම් 5ක් හා ලෝකඩ පදක්කම් 4ක් දිනා ගත්තේය.ජාත්‍යන්තර මලල ක්‍රීඩා තරගවලට මේ දිනවල විවේක කාලයක් බැවින් දෙවැනි පෙළ කණ්ඩායමක් එවීමට ශ්‍රී ලංකා මලල ක්‍රීඩා සංගමය තීරණය කළද ගෝවේ පැමිණි ක්‍රීඩක ක්‍රීඩිකාවෝ රටවල් 12ක් අතුරින් ඉන්දියාවට පමණක් දෙවැනි විය.ඉන්දියාව මලල ක්‍රීඩා ඉසව්වලදී රන් 15ක් රිදී 14ක් හා ලෝකඩ 8ක් දිනා ගත්තේය. ඊයේ නිමාවූ ටයිකොන්ඩෝ කිලෝග්‍රෑම් 57 තරගයේදී ගයාත්‍රී සඳමාලී, කිලෝග්‍රෑම් 58 තරගයේදී අනුර බණ්ඩාර හා කිලෝග්‍රෑම් 80 තරගයේදී තරිඳු සේනාරත්න ලෝකඩ පදක්කම් ශ්‍රී ලංකා නාමය ඉදිරියේ සටහන් කලහ.මේ අතර ශ්‍රී ලංකා පාපන්දු කණ්ඩායම මොසැම්බික් සමග පැවැති අවසන් පූර්ව තරගයේදී උණුසුම් සටනකින් පසු ගෝල් 1-0කින් පරාජයට පත්වීමෙන් හෙට දිනයේ ලෝකඩ පදක්කමට ඉන්දියාව හෝ මැකෝවා සමග තරගයට එක්වෙයි.ශ්‍රී ලංකා 21න් පහළ ක්‍රීඩකයෝ ලෝක ශ්‍රේණිගත කිරීමේ 120වැනි ස්ථානයේ සිටින මොසැම්බික් ජාතික කණ්ඩායමට විනාඩි 90ක් තුළ ප්‍රබල තරගයක් ලබාදුන් හෙයින් ගෝල් වාර්තා නොවීය. එබැවින් ජයග්‍රහණය තීරණය කිරීමට ලබාදුන් අතිරේක කාලයේ තුන්වැනි මිනිත්තුවේදී මොසැම්බික් පිල ගෝලයක් ලබා ජය තහවුරු කර ගත්තේය.ගෝවේ බම්බොලීන් ක්‍රීඩාංගණයේ නිමාවූ මලල ක්‍රීඩා තරගවල අවසන් දිනයේදී මීටර් 400 පිරිමි සහය දිවීමේ තරගයට එක්වූ ඉඳුනිල් හේරත්, චමල් පුංචිහේවා, හසිත් නිර්මාල් හා නන්දන ජගත් ගුණතිලක විනාඩි 3:19.02කින් රන් පදක්කම දිනාගත් අතර එහි කාන්තා තරගයේදී උපමාලිකා රත්න කුමාරී, නිලූකා වික්‍රමසිංහ, ධනුෂ්කා ප්‍රනාන්දු හා ඉෂාරා මධුෂානී විනාඩි 3:50.35කින් ලෝකඩ පදක්කම දිනා ගත්හ. උපමාලිකා මලල ක්‍රීඩා ඉසව් පැවැති පළමු දිනයේදී මීටර් 400 රන් පදක්කමද දිනා ශ්‍රී ලංකාවට කීර්තියක් ගෙන දුන් ක්‍රීඩිකාව වේ.මීටර් 200 තරගයේදී ධනුෂ්කා ප්‍රනාන්දු තත්පර 25.89කින් ලෝකඩ පදක්කම, මීටර් 400 කඩුලු පැන දිවීමෙන් නන්දන ගුණතිලක (තත්.54.42) ලෝකඩ පදක්කම හා එහි කාන්තා තරගයේදී නිලූකා වික්‍රමසිංහ (වි.1:02.85) ලෝකඩ පදක්කම දිනා ගැනීමට සමත් වූහ.පිරිමි මීටර් 800 තරගයට එක්වූ චමල් පුංචිහේවා විනාඩි 1:58.90කින් පස්වැනි ස්ථානයට පත්වූ අතර පිරිමි මීටර් 200 තරගයට සහභාගීවූ මොහොමඩ් අෂ්රාෆූ තත්පර 22.40කින් පස්වැනි ස්ථානයට හා කාන්තා තුන් පිම්ම තරගයේදී එන්.සී.ඩී.ප්‍රියදර්ශනී මීටර් 12.09කින් සිවුවැනි ස්ථානයට පත් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=s1401272</link>
    <topic>ශ්‍රී ලංකා-බංග්ලාදේශ පළමු ටෙස්ට් ගැටුම අද ඇරැඹේ</topic>
    <author>වර්නන් ගුණසේකර</author>
    <content>ශ්‍රී ලංකා ක්‍රිකට් කණ්ඩායමේ බංග්ලාදේශ සංචාරය ආරම්භ වෙමින් දෙපිල අද ෂරී බංග්ලා ජාතික ක්‍රිකට් ක්‍රීඩාංගණයේදී පළමු ටෙස්ට් ගැටුමට පිවිසෙයි. කණ්ඩායම් දෙක ම පෙරේදා මිර්පුර් හි මේ ක්‍රීඩාංගණයේදී පුහුණුවීම්වල නිරත වූහ. ශ්‍රී ලංකා ක්‍රිකට් නායක ඇන්ජලෝ මැතිව්ස් මේ තරග සංචාරයේ ඔහුගේ ප්‍රථම මාධ්‍ය හමුවට සහභාගි වෙමින් ප්‍රකාශ කර සිටියේ බංග්ලාදේශ කණ්ඩායම ඔවුන්ගේ රටේදී ඉතාමත් ශක්තිමත් ප්‍රතිවාදීන් බව ය.“බංග්ලාදේශය ඔවුන්ගේ තණතීරුවලදී ප්‍රබල ප්‍රතිවාදීන් බව අපි දන්නවා. මෑත කාලයේදී ඔවුන් සංවර්ධන ක්‍රියාදාමයන් රැසක නිරත වුණා. ඔවුන් දැන් හොඳ ක්‍රිකට් ක්‍රීඩාවක් කරනවා. ඒ නිසා, බංග්ලාදේශය පරදවන්න නම් අපි අපේ උපරිමයෙන් ක්‍රීඩා කළ යුතුයි” මැතිව්ස් ප්‍රකාශ කළේය.ශ්‍රී ලංකා කණ්ඩායම මීට පෙර එක්සත් අරාබි එමීර් රාජ්‍යයේදී සහභාගි වූ පාකිස්තානයට එරෙහි ත්‍රිත්ව ටෙස්ට් තරගමාලාව පිළිබඳවද මැතිව්ස් මෙහිදී අදහස් දක්වා සිටියේය. “ඒ ටෙස්ට් තරගමාලාව 1–1කින් සම වුනාට අපි පාකිස්තානයට එරෙහිව හොඳ ක්‍රිකට් ක්‍රීඩාවක් කළා. අපේ හැකියාවන් ගැන අපි සෑහීමට පත්වෙලා ඉන්නවා. අපේ විශ්වාසය දැන් තියෙන්නේ ඉහළ මට්ටමකයි.”බංග්ලාදේශය දැන් මුහුකුරා ගිය කණ්ඩායමක් බව තුන් ඉරියව්වෙන්ම කැපී පෙනෙන ක්‍රීඩක ෂකිබ් අල් හසන් පවසයි. “බංග්ලාදේශය දැන් සම්පූර්ණයෙන් වැඩුනු කණ්ඩායමකි. අපි දැන් ක්‍රීඩා කරන්නේ ජයග්‍රහණය සඳහාමයි. එහෙම නැතුව හොඳ ක්‍රිකට් ක්‍රීඩාවක් කරන්නවත් ජය පැරදුමින් තොර අවසානයක් සඳහාවත් නෙවෙයි.” හිටපු බංග්ලාදේශ නායකයා මාධ්‍යවේදීන් හමුවේ මෙසේ ද කියා සිටියේය.“අපේ කණ්ඩායම ඇතුලේ ධනාත්මක සහ හොඳ තරග කිහිපයක් තියෙනවා. දක්ෂ ක්‍රීඩකයන් ගණනාවක් අපට ඉන්නවා. එය අපේ ක්‍රිකට් ක්‍රීඩාවට හොඳ නිමිත්තකි.”“සංසන්දනාත්මකව බලද්දී ශ්‍රී ලංකාව අපට වඩා ශක්තිමත් කණ්ඩායමකි. නමුත්, විශේෂයෙන් අපේ තණතීරුවලදී අපි දැන් සාර්ථක ක්‍රිකට් ක්‍රීඩාවක් කරනවා. ඊටත්, ශ්‍රී ලංකාවට එරෙහිව මීට පෙර පැවැති අපේ අවසන් ටෙස්ට් තරගයේදී අපි හොඳ ක්‍රිකට් ක්‍රීඩාවක් කළා. එයින් අපට දැන් සිහිනයක් ලැබී තියෙනවා.ඒ, ශ්‍රී ලංකාව පරාජය කිරීමයි” ෂකිබ් අල් හසන් ප්‍රකාශ කළේය. මිර්පුර්හිදී ක්‍රීඩාශීලී තණතීරුවක් ලැබීම අල් හසන් ගේ වුවමනාව වී තිබේ. බංග්ලාදේශය මේ ක්‍රීඩාංගණයේදී මෙතෙක් කිසිම ටෙස්ට් තරගයක් ජය ගෙන නැත. මේ පිටියේදී ඔවුන් ටෙස්ට් තරග අටකින් පරාජය වී දෙකක් ජය පැරදුමින් තොරව අවසන් කරගෙන ඇති අතර මේ සියල්ල නවසිලන්තයට එරෙහිවය.තරගය පවත්වා ගෙන යද්දී පන්දු යවන්නන්ට මේ තණතීරුවෙන් ලැබෙන සහාය කෙමෙන් අඩු වෙයි. වේග පන්දු යවන්නන්ට මෙන්ම දඟ පන්දු යවන්නන්ටද මෙය පොදු වෙයි.ශ්‍රී ලංකාව හා බංග්ලාදේශය අතර අද ආරම්භ වන්නේ දෙපිල අතර 15 වැනි ටෙස්ට් තරගයයි. මේ තරග අතරින් පසුගිය වසරේ මාර්තුවේදී ගාල්ලේ පැවැති තරගය (ජය පැරදුමින් තොර) හැරෙන්නට අනෙක් සියළු තරග ජයග්‍රහණය කිරීමට ශ්‍රී ලංකාව සමත්ව තිබේ.දෙපිල අතර දෙවැනි ටෙස්ට් තරගය වරාය නගරයක් වන චිතගොං හි සහුර් අහමඩ් චවුද්රි ක්‍රීඩාංගණයේදී පෙබරවාරි 4 සිට 8 දක්වා පැවැත්වේ. ඉන්පසුව, මේ ක්‍රීඩාංගණයේදීම ජාත්‍යන්තර විස්සයි20 තරග දෙකක් පෙබරවාරි 12 සහ 14 දිනවල පැවැත්වේ. සංචාරයේ අවසන් අදියර වන ත්‍රිත්ව එක්දින තරගමාලාව පෙබරවාරි 17, 20, 22 දිනවල ෂරී බංග්ලා ජාතික ක්‍රිකට් ක්‍රීඩාංගණයේදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=s1401273</link>
    <topic>ඇන්ජලෝ-ගයාෂාන් ද්විත්ව ශතක වාර්තා කරති</topic>
    <author>නිරෝෂාන් ප්‍රියංකර</author>
    <content>අන්තර් සමාජ තුන්දින ක්‍රිකට් තරගාවලියේ පළමු වටයේ දෙවැනි සතිඅන්තයට පැවැති තරගවලදී ද්විත්ව ශතක වාර්තා කිරීමට එන්.සී.සී ක්‍රීඩා සමාජයේ ඇන්ජලෝ පෙරේරා හා වරාය අධිකාරියේ ගයාෂාන් වීරසේකර සමත්විය.ගුවන් හමුදාව සමග පැවැති තරගයේදී ලකුණු 244ක් රැස්කළ ඇන්ජලෝ පෙරේරා පන්දු 204කදී හතරේ පහර 30ක් හා හයේ පහර 6ක් එල්ල කර තිබිණි. ගයාෂාන් වීරසේකර පානදුර ක්‍රීඩා සමාජයට එරෙහිව වාර්තා කළ ලකුණු 217ට පන්දු 305කදී හතරේ පහර 36ක් ඇතුළත් විය.වරාය-යුද හමුදාව-එන්.සී.සී ජයගනීශ්‍රී ලංකා වරාය අධිකාරි කණ්ඩායම පානදුර ක්‍රීඩා සමාජයට එරෙහිව කඩුලු 10ක විශිෂ්ට ජයක් වාර්තා කිරීමට සමත්විය. පළමුව පන්දුවට පහරදුන් වරාය අධිකාරිය පළමු ඉනිමට කඩුලු 9ක් දැවී ලකුණු 423ක් රැස්කළේය. පානදුර ක්‍රීඩා සමාජය පිළිතුරු ලෙස පළමු ඉනිමට ලකුණු 180ක් හා දෙවැනි ඉනිමට ලකුණු 258ක් වාර්තා කළ අතර තරගය ජය ගැනීමට වරාය අධිකාරියට හිමිවු ලකුණු 16ක ඉලක්කය කිසිවකු නොදැවී සපුරාලීමට හැකිවිය.වරාය පිල වෙනුවෙන් ගයාෂාන් වීරසේකර වාර්තා කළ ලකුණු 217ට අමතරව සචිත්‍ර සේරසිංහ ලකුණු 100ක් වාර්තා කළේය.මේ අතර කොළඹ ක්‍රීඩා සමාජය සමග පැවැති තරගය කඩුලු 2කින් ජයගැනීමට යුද හමුදාව සමත්විය.කොළඹ ක්‍රීඩා සමාජය පළමු ඉනිමට ලකුණු 173ක් හා දෙවැනි ඉනිමට ලකුණු 307ක් රැස් කළේය. යුද හමුදාව පළමු ඉනිමට ලකුණු 228ක් රැස්කළ අතර දෙවැනි ඉනිමේදී කඩුලු 8ක් දැවී ලකුණු 253ක් ලබාගනිමින් තරගයේ ජය හිමිකර ගත්තේය.එන්.සී.සී පිටියේදී ගුවන් හමුදාව ඉනිමකින් හා ලකුණු 39කින් පරාජය කිරීමට එන්.සී.සී ක්‍රීඩා සමාජය සමත්විය. ගුවන් හමුදාව පළමු ඉනිමට ලකුණු 196ක් රැස්කළ අතර එන්.සී.සී පළමු ඉනිමට කඩුලු 6ක් දැවී ලකුණු 552ක් රැස්කර ඉනිම අත්හිටුවීය. ගුවන් හමුදාවට දෙවැනි ඉනිමේදී සියල්ලන් දැවී ලබාගත හැකිවුයේ ලකුණු 317ක් පමණි.හලාවත-එස්.එස්.සී (එස්.එස්.සී පිටිය) හා රාගම-ද්‍රවිඩ සංගම් තරග ජය පරාජයෙන් තොරව නිමාවට පත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=s1401274</link>
    <topic>ශ්‍රී ලංකා ක්‍රීඩිකාවෝ සටනක් දී පරදිති</topic>
    <author/>
    <content>ඉන්දියා කාන්තා ක්‍රිකට් කණ්ඩායම සමග ඊයේ පැවැති දෙවැනි විස්සයි20 තරගයෙන් ශ්‍රී ලංකාව ලකුණු 9කින් පරාජයට පත්විය. පළමු තරගය කඩුලු 3කින් ජයගෙන සිටි ශ්‍රි ලංකාවට තරගාවලිය ජයගැනීමේ කදිම අවස්ථාවක් ඊයේ පැවැති තරගයේ දී උදාවී තිබුණද පිතිකාරිනියන්ගේ දුර්වල ක්‍රිඩා විලාශය ඊට හරස්විය.පළමුව පන්දුවට පහරදුන් ඉන්දියාව ඕවර 20 නිමාවනවිට ලකුණු 127කට සීමා කිරිමට උදේශිකා ප්‍රබෝධනී ඇතුළු පන්දු යවන්නියන් සමත්වූහ. උදේශිකා කඩුලු 3ක් දවාලූ අතර නායිකා ශෂිකලා සිරිවර්ධන කඩුලු 2ක් බිඳ දැමුවාය. එහෙත් ශ්‍රී ලංකා පිල ඕවර 20 අවසානයේ කඩුලු 8කට රැස් කළේ ලකුණු 118ක් පමණි.ශ්‍රී ලංකා ඉනිමේ දී වැඩිම ලකුණු සංඛ්‍යාව වාර්තා කිරීමට චමරි අතපත්තු සමත්වූ අතර ශෂිකලා සිරිවර්ධන ලකුණු 21ක් හා ය‍සෝධා මෙන්ඩිස් ලකුණු 14ක් රැස් කළහ. සෙසු පිතිකාරිනියන්ට ලකුණු දහයේ සීමාව පසුකිරීමට නොහැකිවිය. මේ අනුව තරග තුනකින් සමන්විත විස්සයි20 තරගාවලියේ දෙපිලම 1-1ක් ලෙස සම තත්ත්වයේ පසුවෙති. තුන්වැනි හා අවසන් විස්සයි20 තරගය හෙට (28) පැවැත්වේ.ශෂිකලාගෙන් නායකත්වයේ ඉනිමක්ශෂිකලා සිරිවර්ධනගේ විශිෂ්ට පිතිහරඹය හේතුවෙන් ශ්‍රී ලංකා කාන්තා පිල ඉන්දියාව සමග පැවැති පළමු විස්සයි20 තරගය කඩුලු තුනකින් ජයගත්තේය. පළමුව පන්දුවට පහරදුන් ඉන්දියාව ඕවර 20 අවසානයේ කඩුලු 3කට රැස්කළ ලකුණු 147 හඹාගිය ශ්‍රී ලංකාව තරගයේ ජය වාර්තා කළේ එක් පන්දුවක් ඉතිරිව තිබියදීය.නායකත්වයේ ඉනිමක් ක්‍රීඩා කළ ශෂිකලා පන්දු 39කදී ලකුණු 52ක් රැස් කිරීමට සමත්වූවාය. ඊට හතරේ පහර 5ක් සහ හයේ පහරක් ඇතුළත් විය. ඊට අමතරව චමරි අතපත්තු ලකුණු 21ක් ද රැස් කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=s1401275</link>
    <topic>ඔස්ට්‍රේලියා ටෙනිස් කිරුළ ලී නාට</topic>
    <author/>
    <content>ආසියානු මහාද්වීපයට ඉමහත් කීර්තියක් අත්කරදෙමින් ඔස්ට්‍රේලියානු විවෘත ටෙනිස් තරගාවලියේ කාන්තා කේවල ශූරතාව දිනාගැනීමට චීනයේ ලී නා සමත්වුවාය.අවසන් මහා තරගයේ දී ස්ලෝවේකියානු ජනරජයේ ඩොමිනිකා කිබුල්කෝවා ලකුණු 7-6ක් සහ 6-0කින් පරාජයට පත් කරමින් ඇය මේ ශූරතාවට හිමිකම් කීවාය. 31හැවිරිදි ලී ඔස්ට්‍රේලියානු විවෘත ටෙනිස් කිරුළ දිනූ වයස්ගතම ක්‍රීඩිකාව ලෙස ද වාර්තාපොතට එක්වූවාය.මීට පෙර එම වාර්තාවට හිමිකම් කීවේ මාග්‍රට් කෝට්ය. 1973දී මාග්‍රට් ඔස්ට්‍රේලියානු විවෘත ටෙනිස් තරගාවලියේ කාන්තා කේවල ශූරතාව දිනාගන්නා විට ඇගේ වයස අවුරුදු 30ක් විය. වසර 2011 හා 2013 දී මේ තරගාවලියේ අනුශූරිය වූ ලී නා සිය තරග ඉතිහාසයේ දිනාගත් දෙවැනි ග්‍රෑන්ඩ් ස්ලෑම් කිරුළ මෙය විය.මීට පෙර ඇය 2011දී ප්‍රංශ ටෙනිස් කිරුළ දිනාගත්තාය. ජයග්‍රහණ අත්කරගැනීමට වයස බාධාවක් නොවන බවත්, තමාට තවත් ග්‍රෑන්ඩ් ස්ලෑම් ශූරතාවක් දිනාගැනීමේ හැකියාව ඇති බවත් තරගයෙන් පසුව ලී පැවැසුවාය. මේ ජයග්‍රහණයෙන් පසුව ඇය ‍ලෝක කාන්තා ටෙනිස් ශ්‍රේණිගත කිරීම්වල තුන්වැනි ස්ථානයට පත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=s1401276</link>
    <topic>වත්තල ඇන්ටෝනියන්ස් ට පළමු ඉනිමේ ජයක්</topic>
    <author/>
    <content>යුනයිටඩ් සදර්න් ක්‍රීඩා සමාජයට එරෙහිව පළමු ඉනිමේ ක්‍රිකට් ජයක් වාර්තා කිරීමට වත්තල ඇන්ටෝනියන්ස් කණ්ඩායම සමත් විය.ඇන්ටෝනියන්ස් : පළමු ඉනිම -188 (ඕවර 71) සරත් ගයාන් 61, මදුර මධුශංක 43, තරිඳු මධුශංක 18, ආසිරි බණ්ඩාර 16 (රශාන් මධුශංක 40 ට 3, ප්‍රමෝද් චතුරංග 44 ට 3, කසුන් ද සිල්වා 19 ට 2) සහ දෙවැනි ඉනිම-කඩුලු 5 ට 151 (ඕවර 37) සරත් ගයාන් 47, දනුෂ්ක ප්‍රියනුවන් 64 (කසුන් ද සිල්වා 28 ට 2)යුනයිටඩ් සදර්න් : පළමු ඉනිම-123 (ඕවර 53.1) කසුන් ද සිල්වා 20, සමිත් ද සිල්වා 40, ගීත් හේමාල් 23 (තරිඳු දර්ශන 28 ට 2, දශික බණ්ඩාර 27 ට 4, සමීර සඳමාල් 16 ට 2) සහ දෙවැනි ඉනිම-කඩුලු 2 ට 36 (ඕවර 14) ලහිරු විජේසිංහ 18 (ධනුෂික බණ්ඩාර 19 ට 2).</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=f1401271</link>
    <topic>කවුරු මොනවා කිව්වත්ජනතාව මට ආදරෙයි !</topic>
    <author>සාකච්ඡා කළේ චන්දන ජයවීර</author>
    <content>* පසුගිය කාලයේ ඔබට කැලණිය ආසනය වෙනුවට වෙනත් ආසනයක සංවිධායකත්වයක් ලබා දීමට යෝජනාව තිබුණා. ඔබ එය භාර නොගෙන මේ ආසනයම ඉල්ලා සිටීමට විශේෂ හේතුවක් තිබෙනව ද?මම රුහුණේ ගිරිවායේ ගම් දොළොස් දහසෙන් බිහි වූ කෙනෙක්. කැලණිය ඓතිහාසිකව මාගම්පුර රජ පරම්පරාවත් එක්ක සම්බන්ධ යි. ඊළට බුදුන් වහන්සේගේ පාදස්පර්ශය මේ භූමියට ලැබී තිබෙනවා. එවැනි ආසනයක් සංවිධානය කරනවාට වැඩි දෙයක් තවත් නැහැ.* කැලණිය ශ්‍රී.ල.නි’ප නව සංවිධායකවරයා හැටියට.....?නව සංවිධායක කියලා දෙයක් නැහැ.... දිගටම සංවිධායක හැටියට හිටියේ මම යි.* කැලණිය සංවිධායක හැටියට පක්‍ෂය ඔබ නම් කළේ විනය පරීක්‍ෂණයෙන් නිවැරදිභාවය සනාථව ඇති නිසා ද?මාව සංවිධායක කමින් අයින් කළේ නැහැ. මම ඉල්ලා අස් වුණා. දැන් මම ඒ ඉල්ලා අස්වීම ඉවත් කර ගත්තා. ඒ නිසා මට නැවත සංවිධායක හැටියට පත් කරන්න එයින් බාධාවක් නැහැ.* නැවත ආසන සංවිධායකකම ලැබීමට හේතුව බස්නාහිර පළාත් සභා මැතිවරණය පැවැත්වීම ද?තනතුරු දුන්නත් නොදුන්නත් කැබිනට් ඇමතිවරයෙක් හැටියට, පළාතේ ජනතාවගේ ඡන්දයෙන් පත් වූ මන්ත්‍රීවරයා හැටියට මම සම්පූර්ණ සහය පක්‍ෂයට දෙනවා. ඒකට මම බැඳී සිටිනවා.* කාලයක් ඔබ සමඟ එකට වැඩ කළ කැලණිය ප්‍රාදේශීය සභාවේ මන්ත්‍රීවරු ඔබේ නායකත්වය පිළිගන්නේ නැහැ. ඔවුන් නැවත දිනා ගන්න ක්‍රමය කුමක්ද?අපි දෙගොල්ලෝ එකතුව හදපු දරුවෝ ඉන්නවා. ඒ අයගේ ප්‍රශ්න තියෙන්න පුළුවන්. නමුත් ඔවුන් අපේ දරුවෝ. මම කැමතියි දරුවාට යහමඟ පෙන්වා ඔවුන් නිවැරදි මාර්ගයට ගන්න.* නමුත් ඔවුන් ඔබ ආසනයේ සංවිධායක හැටියට පිළිගන්නෙ නැහැ නේද?ශ්‍රී ලංකා නිදහස් පක්‍ෂය කියන්නේ ශක්තිමත් පදනමකින් හැදුණු මහ දැවැන්ත පක්‍ෂයක්. මේ පක්‍ෂයේ නායකයා ජනාධිපතිතුමා. ඔහු හොලවන්න බැරි නායකයෙක්. එතුමා වෙනස් වෙන තීන්දු ගන්නේ නැහැ. බටහිර රටවල් කෑ ගැහුවයි කියලා එතුමා ගත් තීන්දු වෙනස් කළේ නැහැ. විරුද්ධ වූ අයගේ අදහස ඒක නම් මට ඔවුන් සමඟ කිසිම අමනාපයක් නැහැ. ජනතා සුව සෙත වෙනුවෙන් දුන් කාර්ය මම කරගෙන යනවා. ඒක නවත් වන්නේ නැහැ.* ආසන සංවිධායකවරයා ජනතාව හා සම්බන්ධ කරන ප්‍රාදේ්ශීය සභාවේ බහුතරය ඔබට එරෙහි වෙද්දි දුන් කාර්ය හරියට කරන්න පුළුවන් ද?මට ජනතාව සමඟ වැඩ කරන්න අතරමැදියෙක් ඕනේ නෑ. කැලණිය ජනතාවගේ සහයෝගය තියෙනව නම් මට ඔවුන් සමඟ වැඩ කරන්න පුළුවන්. ඒ අය කැමති නම් මාත් එක්ක වැඩ කරන්න එකතු වෙයි. මම එය අලාභයක් කියලා හිතන්නේ නැහැ.ජනතා ආශීර්වාදය, දේ්ශපාලන නායකත්වයේ ආශීර්වාදය, දිස්ත්‍රික් නායකයා වන බැසිල් රාජපක්‍ෂ මහතාගේ ආශීර්වාදය මට තියෙනවා. මට ඒ ඇති.* ආසනයේ වැඩ ආරම්භ කිරීමට කැලණිය විෂ්ණු දේවාලය තෝරා ගත්තේ ඇයි?යුද්ධය අවසන් කිරීම නිමිත්තෙන් ජනාධිපතිතුමාගේ නියමයෙන් මේ දේවාලය හැදුවෙ මම. එතැනදි මම ආගමික වතාවත් කර වැඩ පටන් ගත්තා. පන්සල්, පල්ලි, කෝවිල් ඇතුළු ප්‍රදේශයේ සියලුම ආගමික මධ්‍යස්ථානවලට එදා රුපියල් පනස්දාහ ගණනේ පූජා කළා. ළමයින් 1500කට පොත් බෙදා දුන්නා.* ආණ්ඩුව බලයේ සිටින පළාත් පාලන ආයතන අතරින් අය-වැය පරාජය වූ ආයතන කිහිපය අතර පෑලියගොඩ නගර සභාව ද තිබෙනවා. එය පිටුපස ආසන සංවිධායකවරයා හැටියට ඔබ සිටින බවට චෝදනාවක් තිබෙනවා නේද?රුහුණේ මිනිස්සු කවදාවත් පිටුපස්සෙන් හිටියෙ නැහැ. ඉන්නෙත් නැහැ. හිටපු සභාපති මගේ මිත්‍රයෙක්. මට ඔහු පරාජය කරන්න කිසිම වුවමනාවක් නැහැ.* නමුත් අය-වැය පරාජය වූ දින ඔහු පැවැත් වූ කතාවේ දී ආසන සංවිධායකවරයා පිටු පෑ බව ප්‍රකාශ කළා නේද?ආයිමත් අහනවා. මගේ යටින් ගැහිලි නැහැ. පස්සෙන් ගහන්නෙත් නැහැ. මම කැමති උඩින් ගහන්න විතරයි.* වෙනත් කිසිම ඇමතිවරයෙක්ට නැති තරම් සම්බන්ධීකරණ ලේකම්වරු විශාල පිරිසක් ඔබට සිටීමට හේතුවක් තියෙනව ද?නැහැ. එහෙම සම්බන්ධීකරණ ලේකම්වරු ගොඩක් නැහැ. පහුගිය මහ මැතිවරණය කාලේ ගම්පහ දිස්ත්‍රික්කයේ සෑම ආසනයකටම මගේ නියෝජිතයෝ පත් කළා.* ඔබට ඔවුන් විශ්වාස ද?ඒ ගොල්ලෝ මම බෙලිඅත්තෙන් ගෙනා අය නොවෙයි. ගම්පහ දිස්ත්‍රික්කයෙන් ඡන්ද මම 1,52,000 කට ආසන්න ප්‍රමාණයක් ගත්තේ ඒ පත් කිරීමත් එක්කයි. මම ඔවුන්ට “තමන්ගේ ගෞරවය ආරක්‍ෂා කර ගන්න” කියලා ඒ තනතුරු දුන්නේ. ඔවුන් කවුරුන් හෝ වැරැද්දක් කර තිබේ නම් පොලිසියට නීතිය ක්‍රියාත්මක කළ හැකියි.* කැලණිය ප්‍රාදේශීය සභාවේ මන්ත්‍රීවරු කිහිප දෙනෙක්ට විරුද්ධව ඔබ අල්ලස් හා දූෂණ කොමිසමට ඔබ පැමිණිල්ලක් කළා. එහි වර්තමාන තත්ත්වය ගැන සොයා බැලුවද?පුටුව හදන්න වඩුවට භාර දුන්නම ලී ඉරන විදිහයි, කපන හැටි වගේ දේවල් කියලා දෙන එක මගේ කාරිය නෙවෙයි. මට තියෙන්නේ පුටුව හදලා දුන්නම මුදල් ගෙවීම පමණයි.* ඇමතිවරයෙක්ගේ මාසික වැටුපෙන් මෙතරම් විශාල සමාජ සේවයක් කරන්නේ කොහොම ද?සී.ඩබ්.ඊ එකේ මම රස්සාව කළා. අපි හිඟන්නෝ නෙමෙයි. අපේ පවුල් පසුබිමත් හොයලා බලන්න. මම අතපල්ලෙන් වැටුණ මිනිහෙක් නෙවෙයි. දේශපාලනය කරන්න මුදල් තියෙනවා. යාළුවෝ උදව් කරනවා. නෑදෑයෝ ඉන්නවා.* මහජන සම්බන්ධතා අමාත්‍යංශයෙන් පසුගිය වසර හතරේ කළ කාර්යයන් මොනවද?මම පන්සලේ පල්ලියේ ඉඳලා, ඇනිකට් එක දක්වා හැම දේම හදලා තිබෙනවා. ලැබෙන මුදල් ප්‍රමාණය මදි නම් යාළු මිත්‍රයින්ගෙන් ඉල්ලගෙන මගේ අතින් වියදම් කර වැඩ කර තිබෙනවා. කැලණි මහ වෙහෙරෙන් පටන් ගත්තහම, රුවන්වැලිසෑය, මිරිසවැටිය, ථූපාරාමය, ලංකාරාමය, මිහින්තලය, සෝමාවතිය, මහියංගනය වැනි විහාරස්ථාන රැසක හුණු පිරියම් කිරීම්, රන් ආලේප කිරීම් කර තිබෙනවා. මිහින්තලයේ ගරා වැටුණු චෛත්‍යයත් ප්‍රතිසංස්කරණය කර චූඩා මාණික්‍යයක් තැන්පත් කරන්නත් මේ මර්වින් සම්බන්ධ වුණා.* බුද්ධ ශාසන, සංස්කෘතික, ජාතික උරුම අමාත්‍යාංශ තිබෙනනේ ඒ කාර්යට නේද?මගේ අමාත්‍යාංශයට විෂය පථයක් නැහැ. කවුරුන් හෝ ඉල්ලීමක් කළොත් මම එය කර දෙනවා. මහජන කටයුතු හා සබඳතා කියන්නේ ඒකට. හැම අමාත්‍යාංශයකට ම මඟ හැරෙන වැඩ මම කරනවා.මම සිංහල බෞද්ධයෙක් හැටියට මහා සංඝරත්නයට විශාල ගෞරවයක් දක්වනවා. මහා සංඝරත්නයට වැඩි දෙයක් මට නැහැ. මගේ ජීවිතය වුවත් දෙනවා. ලෝවාමහාපායට පස්සේ භික්‍ෂුන් 5000 කට අසුන් ගත හැකි ශාලාවක් හැදුවෙ මම.* ඔබට ආසන සංවිධායකකම නැතිව ගියේ කාලි මෑණියන් කෝප වුණ නිසා කියලා කතාවක් තියෙනවා නේද?එහෙනම් දැන් කාලි මෑණියෝ මාත් එක්ක යාළුවෙලා වෙන්න ඇති. කවුරු මොනව කිව්වත් මුන්නේශ්වරම කාලි දේවාලේ සතුන් මැරීම මම නැවැත් වුවා. හොඳ දේ කරලා මැරුණත් කමක් නැහැ. ඉදිරියටත් මම සත්ව බිලි පූජාවට ඉඩ දෙන්නේ නැහැ.* පළාත් සභා මැතිවරණයට මැති අ‍ැමැතිවරුන් රැසකගේ සමීප ඥාතීන් ඉදිරිපත් වෙන බවට හාහෝවක් තිබෙනවා. ඔබේ පුතා මාලක තරග කරන්නේ නැද්ද?මම දේශපාලනේ ඉන්නකන් මගේ පුතා දේශපාලනේ කරන්නේ නැහැ. එයා නම නරක් කරගෙනවත්, මිනිස්සුන්ගෙ උදහසට ලක්වෙලාවත් නැහැ. මගේ පුතාට පිනයි, වාසනාවයි දෙකම තියෙනවා. අවශ්‍ය වේලාවට එයා දේශපාලනයට එයි.* ඔහු දේශපාලනයට පැමිණීමට කැමති බව පසුගිය කාලේ කියලා තිබුණා. ඉදිරිපත්වීම වැළැක්වූවේ ඔබද?නෑ.... නෑ. මගේ පුතා එහෙම ඇබයක් ගහලා නවත්වන්න පුළුවන් බඩුවක් නෙවෙයි. එයා මම වගේ නෙවෙයි නම්... වගේයැ. සැකයක් තියෙනව නම් ලේ සාම්පලයක් චෙක් කරන්න.* මෙවර පළාත් සභා ඡන්දයට ඔබ ඉදිරිපත් කරන අපේක්ෂකයට වඩා ඔවුන් ඉදිරිපත් කරන අපේක්ෂකයා ජයග්‍රහණය කර පෙන්වනවා කියලා ප්‍රාදේශීය සභාවේ මන්ත්‍රීවරු කියනවා‍. ඒ අභියෝගය පිළිගන්නේ නැත්තේ ඇයි?මට ගැළපෙන මගේ මට්ටමේ අය කරන අභියෝග මම පිළිගන්නවා. කැබිනට් ඇමැතිවරයෙක්ට ප්‍රාදේශීය සභා මන්ත්‍රීවරයෙක් එක්ක මොන අභියෝගයක්ද? මම වගේම මගේ පුතත් මිනිස්සු එක්ක ඉන්නවා. මම හම්බන්තොට ඉපදිලා ගම්පහින් ඡන්දය ඉල්ලලා දිනුවා. මිනිස්සු මට ආදරෙයි. ඕව ප්‍රශ්න නෙවෙයි.* බලය තියෙන කාලෙම පුතාවත් දේශපාලනයට හඳුන්වා දුන්නනම් හොඳයි කියල හිතෙන්නේ නැද්ද?මම මේ ඇඳන් ඉන්න සූට්එක හැන්දෑවට හෝදන්න දානවා. තනතුරු, බලය ඒ වගේ. ඒකට අපි මුළා වෙන්න නරකයි.* ඔබ වරක් සංවිධායක ධුරය දැරූ මැද කොළඹ ආසනයෙන් හිරුණිකා ප්‍රේමචන්ද්‍ර ඡන්දය ඉල්ලනවා. මේ ගැන ඔබේ අදහස කුමක්ද?මහජන මතය ගැන මට කියන්න බැහැ. සමීපතම මිත්‍රයෙක්ගේ දියණිය හැටියට මම ඇයගේ ජයග්‍රහණයට සුබ පතනවා.* පරිණත දේශපාලනඥයෙක් හැටියට ඔබට දේශපාලන නවකයෙක් වන ඇයට දෙන්න අවවාදයක් තිබේද?පියාගේ නිර්භීතකමත් එක්ක නිහතමානීකමත් එක්කර ගත්තොත් ඇයට දේශපාලනයේ ගමනක් යන්න පුළුවන්. මේ ගැන දියණිය හැටියට එයා මට වැඩිය හොඳට දන්නව ඇති.හිරුණිකාට පමණක් නෙවෙයි, සියලු මැති ඇමැතිවරුන්ගේ දරුවන් ජයගන්න කියලා මම ප්‍රාර්ථනා කරනවා.* එතකොට තරග කරන අනිත් අපේක්ෂකයන්ට මොකක් වෙයිද?මම කැමැතියි සන්ධානයෙන් ශ්‍රී.ල.නි.පයෙන් තරග කරන සියලුම අපේක්ෂකයන් ජයග්‍රහණය කරනවට.* පසුගිය පළාත් සභා මැතිවරණයේ ප්‍රතිඵල විශ්ලේෂණය කරතොත් සරත් ෆොන්සේකා මහතාගේ පක්ෂය තුන්වෙනි බලවේගයක් හැටියට මතුව ඇති බව කියනවා නේද?වැස්සක් වැහලා දිය සීරාවක් ගලාගෙන ගිය පමණින් ඒක ගංගාවක් වෙන්නේ නැහැ. පැය කිහිපයකින් වතුර බැහැලා යනවා. ඉතුරු වෙන්නේ පොල්කෝම්බ විතරයි. මැතිවරණයකට තරග කර ආසන කිහිපයක් දිනාගත් පමණින් බලවේගයක් වෙන්නේ නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=f1401272</link>
    <topic>ජිනීවා සිහිනය දකින්න නිදි නොලබන විපක්ෂය</topic>
    <author>ජනතා මිත්‍ර</author>
    <content>“අපේ රටේ රාජ්‍ය නායකයා, කොටි නායක ප්‍රභාකරන්ගේ මයිල් ගහක්වත් තරම් වටින්නේ නැහැ” යනුවෙන් පසුගියදා ප්‍රකාශ කළේ වෙන කිසිවෙකු නොවේ, ත්‍රස්තවාදය පරාජය කරන අවස්ථාවේදී ශ්‍රී ලංකාවේ යුද හමුදාපති වශයෙන් ක්‍රියා කළ සරත් ෆොන්සේකා මහතාය.මෙම ප්‍රකාශය කෙතරම් බරපතළදැයි කුඩා දරුවෙකුට වුවද වැටහෙන අතර සරත් ෆොන්සේකා මහතාට නම් එය කිසිදු ප්‍රශ්නයක් නැති ගාණය. ඇතැමුන් ප්‍රකාශ කරන්නේ සරත් ෆොන්සේකා මහතාගේ වෛරී සහගත දේශපාලනය මෙමගින් යළිත් ගම්‍ය වන බවයි. එහි යම් සත්‍යතාවයක් තිබෙන්නට පුළුවන. නමුත් සරත් ෆොන්සේකා මහතා මෙම ප්‍රකාශය සිදු කරන්නේ යම් කිසි සැලැස්මකට අනුවය.එම සැලස්ම තේරුම් ගැනීම එතරම් අපහසු නොවේ. අම්බලන්ගොඩ රැස්වීමේදීම එම සැලැස්ම සරත් ‍ෙෆාන්සේකා මහතාගේ කටින් එළියට පනින්නේය. “ මයික්‍රෆෝනය පාවිච්චි කිරීමට මට ඉඩ ලබා නොදුන් එකට මං ජිනිවාවලට පැමිණිලි කරනවා” යනුවෙන් ප්‍රකාශ කිරීමෙන් එම සැලසුම එළියට පැන්නේ ය.ජිනීවා කුමන්ත්‍රණය කෙතරම් විරුද්ධ පක්ෂයේ නායකයින්ගේ ඇටමිදුළුවලටම කිඳා බැස ඇද්දයි කියනවා නම් ඔවුන්ට සෙම්ප්‍රතිශ්‍යාව හැදුණත් යන්නේ ජිනීවාවලටය. හොස්ස ළඟින් මැස්සා යාමට නොහැකි තරමටම ජිනීවා ජීර්ණ වී තිබේ. ගෙදර උන්දෑ වුණත් සැමියා සමඟ අඬදබරයක් ඇති කරගත්තොත් දැන් යනවා කියන්නේ ජිනීවාය. ජිනීවා ගැන මෙතරම් කතා කිරීමටත් ඒ සඳහා ආණ්ඩු පක්ෂයේත් විරුද්ධ පක්ෂයේත් මෙතරම් අවධානයක් යොමු වී තිබෙන්නේ ඇයි?වසරකට දෙසැරයක් එනම් මාර්තුවල හා සැප්තැම්බර්වල රැස් වන ජිනීවා මානව හිමිකම් සමුළුව මඟින් ශ්‍රී ලංකාවේ බෙල්ලට තොණ්ඩුව දැමීමට කොටි සංවිධානයට හිතවත් සෑම පාර්ශවයක්ම නොගන්නා උත්සාහයක් නැති බව අමුතුවෙන් කිවයුතු නොවේ. කොටි ත්‍රස්තවාදය මුළුමනින්ම පරාජය කරන්නේ 2009 වසරේ මැයි 19 වෙනිදාය.එතැන් පටන් බෙදුම්වාදයට හිතකර පාර්ශ්ව, දෙමළ ඩයස්පෝරාව ඇතුළු ඇතැම් බටහිර රටවලට ප්‍රබලව අවශ්‍ය වූයේ කොටි ත්‍රස්තවාදී සංවිධානය යුදමය වශයෙන් පරාජය කළ පලිය කෙසේ හෝ ලබා ගැනීමටය. ඒ සඳහා ඔවුන් නොගන්නා උත්සාහයක් නැත. ඒ සඳහා ඩොලර් මිටි ගණන් වියදම් කිරීමටද දෙමළ ඩයස්පෝරාවට කිසිදු ගැටලුවක් නැත.ඔවුන්ට කෙසේ හෝ අවශ්‍ය වී ඇත්තේ උතුරු නැගෙනහිර පළාත්වල ඊලාම් රාජ්‍යයක් පිහිටුවීමටය. ඊට තිබෙන ප්‍රධානතම බාධකය මහින්ද රාජපක්ෂ ජනාධිපතිවරයා හා වත්මන් ආණ්ඩුවයි. මහින්ද රාජපක්ෂ මහතා සහ ආණ්ඩුව කෙසේ හෝ පරාජය කළහොත් ඔවුන්ට අවශ්‍ය රූකඩ ආණ්ඩුවක් ඇටවීම දෙමළ ඩයස්පෝරාවේ ප්‍රධානතම අරමුණයි. මහින්ද රාජපක්ෂ ජනාධිපතිතුමා, ගෝඨාභය රාජපක්ෂ ආරක්ෂක ලේකම්වරයා ඇතුළු රණවිරුවන් අන්තර් ජාතික අපරාධ අධිකරණයට කෙසේ හෝ ගෙනයාම මෙම ජාත්‍යන්තර කොන්ත්‍රාත්කරුවන්ගේ අවශ්‍යතාවය වී ඇත.“වේඵපිල්ලේ ප්‍රභාකරන්ගේ මයිල් ගහක් තරම්වත් වත්මන් රාජ්‍ය නායකයා වටින්නේ නැති බව හිටපු යුද හමුදාපතිවරයා ප්‍රකාශ කරන විට මෙයට විදෙස් මාධ්‍යවලින් ඉතා ඉහළ ප්‍රචාරයක් ලැබිණ. ජිනීවා සමුළුවේදීද මේ ගැන කතා කරනවා ඇත. “ ශ්‍රී ලංකාවේ ජනාධිපතිවරයා කොටි නායක ප්‍රභාකරන් තරම් වටින්නේ නැහැ කියලා කියන්නේ ඔයගොල්ලන්ගේම හිටපු යුද හමුදාපතිවරයායි. ප්‍රභාකරන්ට යම් ප්‍රතිපත්තියක් තිබුණු බවද ප්‍රකාශ කරන්නේ ඔයගොල්ලන්ගේ හිටපු යුද හමුදාපතිවරයායි” යනුවෙන් දෙමළ ඩයස්පෝරාව ප්‍රශ්න කරන විට දිය යුත්තේ කෙබඳු පිළිතුරක්ද?වගකිව යුතු හමුදා ප්‍රධානියෙකුට මෙවැනි කතාවක් ප්‍රකාශ කළ හැකිද? සුදු කොඩි කතාව ද එසේ ගෙතූ කතාවකි. ඒ කට කැඩිච්ච කතාව කළේ ද හිටපු යුද හමුදාපති සරත් ෆොන්සේකා මහතාය. සුදු කොඩි කතාව හරහා සරත් ‍ෙෆාන්සේකා මහතාට අවශ්‍ය වූයේ ජනාධිපතිතුමාත් ආරක්ෂක ලේකම්වරයාත් කෙසේ හෝ ජාත්‍යන්තර අපරාධ අධිකරණයට ගෙන යාමටය.සරත් ‍ෙෆාන්සේකා මහතාගේ වෛරී සහගත දේශපාලනය මඟින් ඔහු විශාල ඉඩක් ලබා දී තිබෙන්නේ දෙමළ ඩයස්පෝරාවට හා බෙදුම්වාදයට හිතවත් පිරිස් සඳහාය.සරත් ‍ෆොන්සේකා මහතාගේ ප්‍රකාශවලින්ම රණවිරුවන් දංගෙඩියට ගෙන යෑම සඳහා ඉතා සූක්ෂම වැඩපිළිවෙළක් දෙමළ ඩයස්පෝරාව ක්‍රියාත්මක කරමින් සිටින බව පැහැදිලිය.තමන් නියෝජනය කරපු ආරක්ෂක අංශවල රණවිරුවන් දංගෙඩියට ගෙන යාමට සරත් ‍ෙෆාන්සේකා මහතාට අවශ්‍ය වී තිබෙන්නේ ඇයි? ‍තමාව පත් කළ ජනාධිපතිතුමා දං ගෙඩියට ගෙන යාමට ‍ෆොන්සේකා මහතාට අවශ්‍යව තිබෙන්නේ ඇයි?තමාට උපදෙස් ලබා දුන් ආරක්ෂක ලේකම්වරයා දංගෙඩියට ගෙන යාමට ‍ෆොන්සේකා මහතාට අවශ්‍ය වී තිබෙන්නේ ඇයි? කොටි ත්‍රස්තවාදීන්ගේ මරාගෙන මැරෙන බෝම්බයකින් එළොව ගොස් මෙලොව පැමිණි සරත් ‍ෙෆාන්සේකා මහතාගේ ජීවිතය බේරා ගැනීමට හැකි උපරිම ආකාරයකින් කටයුතු කිරීමට ජනාධිපතිතුමා පියවර ගත්තේය.ශ්‍රී ලංකාවේදී උපරිම ආකාරයෙන් ප්‍රතිකාර ලබා දීම ගැන පෞද්ගලිකවම සොයා බැලූ ජනාධිපතිතුමා ‍ෆොන්සේකා මහතාට තවදුරටත් ප්‍රතිකාර ලබා දීම සඳහා සිංගප්පූරුවට යැවීමට ද ක්‍රියා කළේය. ත්‍රස්තවාදය පරාජය කිරීමෙන් පසුව ආරක්ෂක ලේකම් ත්‍රිවිධ හමුදාපතිවරුන්, පොලිස්පතිතුමා හා ආරක්ෂක අංශ ප්‍රධානීන් හමුවූ අවස්ථාවේදී කේක් ගෙඩිය කපන ලෙස ජනාධිපතිතුමා ආරාධනා කළේ සරත් ෆොන්සේකා මහතාටය. එමගින් පෙන්නුම් කරනුයේ ජනාධිපතිතුමාගේ නිහතමානීත්වය හා මනුස්සකම නොවේද? නමුත් සරත් ෆොන්සේකා මහතා ඊට ප්‍රතිචාර දැක්වූ ආකාරය හරි අපූරුයි.තම නායකයාට එරෙහිව බෙදුම්වාදී බලවේගවල ආශිර්වාද මධ්‍යයේ ජනාධිපතිවරණය සඳහා සරත් ‍‍ෆොන්සේකා මහතා ඉදිරිපත්වීම කෙතරම් සදාචාර සම්පන්නද? රට බේරාගත් නායකයාට එරෙහිව ඉදිරිපත් වූ සරත් ‍‍‍‍ෆොන්සේකා මහතාට නියම පිළිතුර ලබා දුන්නේ මේ රටේ පොදු මහජනතාවයි. වැඩි ඡන්ද ලක්ෂ 18කට වඩා ප්‍රමාණයකින් මහින්ද රාජපක්ෂ මහතා දිනවීමට මේ රටේ අතිබහුතරයක් පොදු ජනතාව කටයුතු කළේ වාර්තාගත ජයග්‍රහණයක් මහින්ද රාජපක්ෂ මහතාට ලබා දෙමිනි.පරයා , කළවැද්දා, කටුකන බල්ලන් යන මනුෂ්‍යයෙකුට ආමන්ත්‍රණය කිරීමට කිසිසේත් නුසුදුසු වචන දේශපාලන වේදිකාවල ශබ්ද කෝෂයට එක් කළේද සරත් ෆොන්සේකා මහතාය. එසේ ප්‍රකාශ කළ ඒ මහතාගේ අලුත්ම ප්‍රකාශය ප්‍රභාකරන්නේ මයිල් ගහක් තරම්වත් මේ රටේ ජනාධිපතිතුමාවත්, පොලිස් නිලධාරීන්වත් වටින්නේ නැති බවයි. ප්‍රභාකරන්ට යම් ප්‍රතිපත්තියක් තිබූ බවත් සරත් ෆොන්සේකා මහතා පවසයි.ප්‍රභාකරන්ගේ ප්‍රතිපත්තිය කුමක්ද? ඔහුගේ ප්‍රතිපත්තිය වූයේ ඝාතන සංස්කෘතියයි. වසර 30කට අධික කාලයක් මේ රටේ සියලු විනාශ කරමින් ප්‍රභාකරන් ප්‍රතිපත්තිගරුක මිනිසෙක් වෙන්නේ කෙසේද? ඔළුව හොඳ නැති මනුස්සයෙකුට වුවද ප්‍රභාකරන්ගේ ඝාතන සංස්කෘතිය තේරුම් ගැනීම අපහසු නැත. සරත් ‍ෆොන්සේකා මහතා මේ ඉටුකරනු ලබන්නේ කොන්ත්‍රාත්තුවක්ද? ජිනීවා සමුළුව කරළියට පැමිණ තිබෙන නිසා සරත් ෆොන්සේකා මහතා මේ ඉටුකරනු ලබන්නේ බෙදුම්වාදීන්ගේ අවශ්‍යතාවය නොවේද?සරත් ෆොන්සේකා මහතා යම් හෙයකින් 2010 ජනාධිපතිවරණය ජයග්‍රහණය කළේ නම් මේ රට ලේ විලක් වන බව අමුතුවෙන් කිව යුතු නොවේ. ඔහු සමඟ දේශපාලන කටයුතුවල නිරත වූ පිරිසම ප්‍රකාශ කරන්නේ ‍ෙෆාන්සේකා මහතා ළඟ ඉතා දරුණු සැලසුම් කිහිපයක් තිබූ බවයි. පාරවල් වසා කොළඹ වැටලීමේ සැලැස්මක් තිබුණු බවට ද තොරතුරු වාර්තා විය. මහින්ද රාජපක්ෂ මහතා ඇතුළු ඔහුගේ පවුලේ සාමාජිකයින් අත්අඩංගුවට ගෙන සිර කිරීම වාගේම දරුණු වධහිංසා පමුණවීමටත් සැලසුම් තිබූ බවට තොරතුරු වාර්තා විය. එසේ විශාල ලෙස කුමන්ත්‍රණකාරී සැලසුම් කර රට ලේවිලක් බවට පත්වීමට ඉඩ තිබූ අවස්ථාව රටේ වාසනාවට නැතිකර දැමුවේ මේ රටේ අති බහුතරයක් මහජනතාවයි.රටේ රාජ්‍ය නායකයාට එරෙහිව කුමන්ත්‍රණ රැසක් සිදු කිරීමට සැලසුම් කර තිබියදීත් සරත් ෆොන්සේකා මහතාට එරෙහි දැඩි නීතිමය තීරණ නොගෙන ඔහුට එරෙහිව නීතිය ක්‍රියාත්මක කළේ හමුදා අධිකරණයෙනි. එසේ කළේ රටේ නීතිය හා සාමය රැකීමට සිටින නිලධාරීන්ගේ විනය ආරක්ෂා කිරීම වෙනුවෙනි.සරත් ෆොන්සේකා මහතාගෙන් වැරදි පූර්වාදර්ශයක් ශ්‍රී ලංකා යුද හමුදාවට ඇතිවුවහොත් එය අනාගතයට අසුබවාදීව බලපාන නිසා එවැනි තත්ත්වයක් ඇති නොවීම සඳහා මෙම තීරණය ගෙන තිබුණි. නමුත් ටික කාලයක් යන විට ජනාධිපතිතුමා පොදු සමාව ලබා දී සරත් ෆොන්සේකා මහතා නිදහස් කිරීමට පියවර ගත්තේය. එසේ කිරීමේ කළගුණ නොදත් ෆොන්සේකා මහතා මෙවර ක්‍රියාත්මක වූයේ ප්‍රභාකරන්ගේ මයිල් ගස් ගැන කියමිනි.ලෝකයේ දරුණුතම ත්‍රස්තවාදී සංවිධානයේ නායක වේළුපිල්ලේ ප්‍රභාකරන්ගේ අමානුෂිකත්වය ගැන අමුතුවෙන් කීමට අවශ්‍ය නැත. ජෙනරාල් කොබ්බෑකඩුව, විජය විමලරත්න යන මහත්වරුන්ගේ සිට රණවිරුවන් විශාල පිරිසක් රටට අහිමි කරමින් විශාල පිරිසකට අත්පා අහිමි කරමින් මහා විනාශයක් සිදු කළේ ප්‍රභාකරන් නැත්නම් වෙන කවුරුන්ද? සිංහල, දෙමළ, මුස්ලිම් ජනතාව කීතු කීතු කරමින්, දේපළ විනාශ කරමින් වසර 30කට අධික කාලයක් රට ආපස්සට යැව්වේ කවුරුන්ද? මහින්ද රාජපක්ෂ මහතාද? වේළුපිල්ලේ ප්‍රභාකරන්ද?මහනුවර ශ්‍රී දළදා මාළිගාවට බෝම්බ ප්‍රහාර එල්ල කරමින්, අනුරාධපුරය ජය ශ්‍රී මහා බෝධින් වහන්සේ වැඳපුදා ගැනීමට පැමිණි බැතිමතුන්ට ප්‍රහාර එල්ල කරමින් කාත්තන්කුඩිය මුස්ලිම් පල්ලියට පැමිණි බැතිමතුන්ට ප්‍රහාර එල්ල කරමින් මහ පොළොව නුහුලන අපරාධයක් සිදු කළේ කවුරුන්ද? මේවාට සරත් ෆොන්සේකා මහතා ලබා දෙන පිළිතුර කුමක්ද? කුඩා දරුවෙකුට වුවද මේවාට වගකිව යුත්තේ ප්‍රභාකරන් බව තේරුම් ගැනීමට පුළුවන්කම තිබියදී සරත් ‍ෙෆාන්සේකා මහතා මෙසේ ප්‍රකාශ කරන්නේ කාගේ වුවමනාවටදැයි සැකයක් ඇතිවීම වැළැක්විය නොහැක.සරත් ‍ෙෆාන්සේකා මහතාගේ මෙම ප්‍රකාශය ගැන එක්සත් ජාතික පක්ෂය හා ජනතා විමුක්ති පෙරමුණ කියන්නේ කුමක්ද? සරත් ‍ෙෆාන්සේකා මහතාගේ කතාව අනුමත කරනවාද? 2010 වර්ෂයේ ජනාධිපතිවරණයේදී පොදු අපේක්ෂක ලෙස සරත් ‍ෙෆාන්සේකා මහතා නම් කර ඡන්ද ව්‍යාපාරය කරගෙන ගියේ එක්සත් ජාතික පක්ෂය හා ජනතා විමුක්ති පෙරමුණයි. ඡන්ද ලක්ෂ 18කින් පරාජයට පත් වූ පසුව එක්සත් ජාතික පක්ෂය හා ජනතා විමුක්ති පෙරමුණ ‍ෙෆාන්සේකා මහතා ගැන එතරම් කතා කරන්නට කැමති නැත. නමුත් ඉදිරි ජනාධිපතිවරණය සඳහා පොදු අපේක්ෂකයෙකු ගැන කරන කතාවේදී ‍ෙෆාන්සේකා මහතාගේද සහාය ලබාගැනීම ගැන එක්සත් ජාතික පක්ෂයේත් ජනතා විමුක්ති පෙරමුණේත් අවධානය යොමු වී තිබේ.එක්සත් ජාතික පක්ෂයේ මංගල සමරවීර මහතා එදා සරත් ‍ෙෆාන්සේකා මහතා ගැන ප්‍රකාශ කළේ යුද හමුදාපතිකමට තබා ගැලවීමේ හමුදාවටවත් සරත් ෆොන්සේකා මහතා සුදුසු නැති බවයි. ගැලවීමේ හමුදාවටවත් සුදුසු නැති වූ සරත් ෆොන්සේකා මහතා 2010 ජනාධිපතිවරණයේදී විපක්ෂයේ පොදු අපේක්ෂක ලෙස ජනාධිපතිවරණයට ඉදිරිපත් වන විට මංගල සමරවීර මහතා සිටියේ කොහේද? ඉදිරි ජනාධිපතිවරණයේ පොදු අපේක්ෂක හවුල සඳහා සරත් ෆොන්සේකා සම්බන්ධ කර ගැනීමට මංගල සමරවීර මහතා උත්සාහ කරන්නේ විරුද්ධ පක්ෂයේ පොදු හවුල ගැලවීමේ හමුදාවක් බවට පත් කිරීමටද?එදා මංගල සමරවීර මහතාගේ ප්‍රකාශයට ප්‍රතිචාර දක්වමින් සරත් ෆොන්සේකා මහතා කියා සිටියේ පිරි‍මියෙකු වගේ වැඩ කිරීමට නොහැකි මංගල සමරවීර මහතා ගැන කතා කිරීමෙන් කිසිදු පලක් නොවන බවයි. පිරිමියෙකු වාගේ වැඩ කිරීමට නොහැකි මංගල මහත්තයලා, ගැලවීමේ හමුදාවකටවත් සුදුසු නැති සරත් ෆොන්සේකලාගෙන් හදන පොදු සන්ධානයෙන් රටට වැඩක් සිදුවෙන්නේ කෙසේද?එක්සත් ජාතික පක්ෂයේ පාර්ලිමේන්තු මන්ත්‍රී ලක්ෂ්මන් කිරිඇල්ල මහතා අභියෝගයක් එල්ල කොට තිබේ. ජිනීවා සමුළුවට යාමට පෙර තමා සමඟ සංවාදයට පැමිණෙන ලෙසට මෙම අභියෝගය එල්ල කර ඇත්තේ මහාචාර්ය ජී. එල්. පීරිස් , මහින්ද සමරසිංහ යන අමාත්‍යවරුන් වෙතයි. “රටේ රණවිරුවන් පාවා දුන්නේ වත්මන් ආණ්ඩුව බවත් ඔවුන් බේරා ගැනීමට ආණ්ඩුවට කිසිඳු වැඩපිළිවෙළක් නැහැ” යනුවෙන් ලක්ෂ්මන් කිරිඇල්ල මන්ත්‍රීවරයා චෝදනා කරයි. මෙම චෝදනාවලට පිළිතුරු ලබාදීම සඳහා පැමිණෙන ලෙස ඔහු ජී. ඇල්. පීරිස්, මහින්ද සමරසිංහ යන අමාත්‍යවරුන්ට සංවාදයකට පැමිණෙන ලෙස ලක්ෂ්මන් කිරිඇල්ල මහතා අභියෝග කරයි.රණවිරුවන් යුද ජයග්‍රහණය කරන අවස්ථාවේදී රණවිරුවන් පාවා දුන්නේ එක්සත් ජාතික පක්ෂය බව කිරිඇල්ල මන්ත්‍රීවරයාට අමතකවීම කණගාටුවට කරුණකි. “ ඕනෑම ගොනෙකුට යුද්ධ කරන්න පුළුවන්” යනුවෙන් රණවිරුවන්ට දැඩිලෙස අපහාස කළේ ලක්ෂ්මන් කිරිඇල්ල මන්ත්‍රීවරයාය. ඕන ගොනෙකුට යුද්ධ කරන්න පුළුවන් කියමින් විරෝදාර රණවිරුවන්ගේ චිත්ත ශක්තිය දැඩි ලෙස පහත හෙළීමට උත්සාහ කළ කිරිඇල්ලලා අද රණවිරුවන් ගැන කිඹුල් කඳුළු හෙළන බව මේ රටේ පොදු මහ ජනතාව හොඳින් දනිති.2001 – 2004 කාලයේදී පැවති ‘මිලේනියම් සිටි’ මහා පාවාදීමෙන් රණවිරුවන්ගේ සියලු තොරතුරු කොටි සංවිධානයට ලබාදී දිගු දුර විහිදුම් බළකායේ රණවිරුවන් ඝාතනය කිරීමට කොටි සංවිධානයට අවසරපත් ලබා දුන්නේ එක්සත් ජාතික පක්ෂයයි. හමුදා බුද්ධි අංශයේ නාම ලේඛනය කොටි ත්‍රස්තවාදී සංවිධානයේ අතට ලබා දීමට ක්‍රියා කළේද එක්සත් ජාතික පක්ෂයයි. කොටි පිස්තෝල කල්ලියේ සාමාජිකයින් උතුර නැගෙනහිර පමණක් නොව කොළඹ සැරිසරමින් පොලිස් ස්ථාන ඇතුළටම පැමිණ පොලිස් නිලධාරීන් ඝාතනය කළේ මිලේනියම් සිටි මහා පාවාදීමට පින්සිදු වන්නටය.එක්සත් ජාතික පක්ෂ ආණ්ඩුව විසින් 2002 පෙබරවාරි 22දා අත්පත් කරන ලද ඊනියා සටන් විරාම ගිවිසුමෙන් රණවිරුවන් පාවාදුන්නේ කවුද? කියා ලක්ෂ්මන් කිරිඇල්ල මන්ත්‍රීවරයාට මතක් කිරීමට සිදුව තිබේ. සටන් විරාම ගිවිසුමේ කොන්දේසි ඉතා බරපතල ආකාරයෙන් කොටි සංවිධානය උල්ලංඝනය කරන බව ජාත්‍යන්තර නිරීක්ෂකයින්ද පිළිගෙන ඇත. සටන් විරාමය තුළ කොටි සාමාජිකයින් හමුදා කඳවුරු ඉදිරියට පැමිණ ආරක්ෂක අංශවලට පස්ස පෙන්නා ගියත් ආරක්ෂක අංශවලට උපදෙස් ලබා දී තිබුණේ ඒ දෙස බලා සිටීමට පමණි. ඒ ගැන ලක්ෂ්මන් කිරිඇල්ල මන්ත්‍රීවරයා කියන්නේ කුමක්ද?“කිළිනොච්චිය කියා මැදවච්චියට යන බවත් අලිමංකඩ කියා පාමංකඩ යන බවත් ප්‍රකාශ කළේ එක්සත් ජාතික පක්ෂයේ පාර්ලිමේන්තු මන්ත්‍රී රවි කරුණානායක මහතාය. එමගින් ඔහු ආරක්ෂක අංශවල මානසිකත්වය කඩා බිඳ දමන්නට ක්‍රියා කළේය. රණවිරුවන් කොටි ත්‍රස්තවාදීන් පරාජය කිරීම සඳහා බිහිසුණු සටනක නිරත වී සිටින අවස්ථාවකදී මෙවැනි ප්‍රකාශ කරන්නේ කාගේ වුවමනාවටද? කොටි ත්‍රස්තවාදීන් පරාජය කරනවාට අකමැති එක්සත් ජාතික පක්ෂය මෙසේ ප්‍රකාශ කිරීමෙන් රණවිරුවන් පාවාදුන්නේ නැද්ද? කියා ලක්ෂ්මන් කිරිඇල්ල මන්ත්‍රීවරයාගෙන් ප්‍රශ්න කළ යුතුයි.එක්සත් ජාතික පක්ෂයේ නායක රනිල් වික්‍රමසිංහ මහතා තොප්පිගල කියන්නේ මහ කැලෑවක් නැත්නම් ගලක් යනුවෙන් ප්‍රකාශ කළේය. තොප්පිගල රණවිරුවන් අල්ලා ගන්නා විට එය කැළෑවක් යනුවෙන් ප්‍රකාශ කළේ රනිල් වික්‍රමසිංහ මහතාය. එමගින් ඔහු රණවිරුවන්ගේ ජයග්‍රහණ තුට්ටුවට මායිම් කළේ නැත. එම නිසා රණවිරුවන්ව පාවාදුන් රනිල්ලා, ෆොන්සේකලා, මංගලලා, කිරිඇල්ලලා, රවිලා කියන කතා පොදු මහජනතාව ගණන් ගන්නේ නැත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=f1401273</link>
    <topic>මල්ලවපොරකාරයන්ට අපිත් එක්ක හැරෙන්නවත් බෑ!</topic>
    <author>සංවාද සටහන උපාලි කරුණාරත්න ඡායාරූප - රංජිත් අසංක</author>
    <content>අයිකිදෝ ජපානයේ උපන් සටන් ශෛලියකි. අත් පහර, පා පහර දක්නට නොමැති අයිකිදෝවල උගන්වන්නේ පහර දීමට නොව පහරෙන් ගැලවීමටය. එනම් ප්‍රතිවාදියාගේ පහර සමඟ යමින් ඔහුට එරෙහිව ක්‍රියා කිරීමටයි. සමුරායිවරුන්ට හා නින්ජාවරුන්ට මුහුණ දීමට නිර්මාණය කළ මේ සටන් ශෛලිය මෙරට ප්‍රචලිත කිරීමේ නිරතව සිටින ගුරුවරයෙකු වන ගාමිණී වික්‍රමරත්න මෙවර ගුස්ති පි‍ටුවේ සංවාදයට එක් වන්නේ ආත්මාරක්ෂක සටන් ක්‍රම පිළිබද නොපෙනෙන පැතිකඩක් විවර කරමිනි.* අයිකිදෝ අති ප්‍රබල සටන් ශෛලියක් කියල ඔබ හිතනවාද ?මේ සටන් ක්‍රමය ලෝකයේ දැනට භාවිත වන ආත්මාරක්ෂක සටන් ක්‍රම අතර තිබෙන අති ප්‍රබල සටන් ක්‍රමයක් කියල මම කියනවා. මෙය බාල , තරුණ , මහලු සැමටම ඉගෙන ගත හැකියි. අයිකිදෝවලට ජපානයේ කියන්නෙ මහත්වරුන්ගේ ක්‍රීඩාව කියලයි.* කවුද ඔබේ අයිකිදෝ ගුරුවරු ?මා පළමුවෙන්ම අයිකිදෝ ඉගෙනීම ආරම්භ කළේ 1993 වර්ෂයේ. කළු පටි පළමු ශ්‍රේණියේ හිටපු ටෙට්ෂුමසා මියුරා ගුරුවරයායි මගේ පළමු අයිකිදෝ ගුරුවරයා. අපි පුහුණුවීම් කළේ කොළඹ තරුණ බෞද්ධ සංගමයේදීයි. ඊට පසුව 1995 දී මට මුණ ගැසුන යොෂුරා ෂින්ඩි කියන ගුරුවරයා. ඔහු සිටියේ කළු පටි තුන්වැනි ශ්‍රේණියේ. 1997 දී කෙයිට් ටොයාමා කියන කළු පටි දෙවන ශ්‍රේණියේ හිටපු ගුරුවරයාගෙන් ද මම අයිකිදෝ පුහුණු වුණා.මේ ගුරුවරුන්ගෙන් පුහුණුවීම් ලැබුවා විතරයි. ශ්‍රේණි පරීක්ෂණ කළේ නැහැ.2000 වර්ෂයේදී මුණගැසුණ තදාෂි කොමෙනෝයි කියන අයිකිදෝ ගුරුවරයාගෙන් තමා සටන් ශෛලිය පුහුණු වෙමින් කළු පටි හතරවන ශ්‍රේණිය දක්වා මා පැමිණියේ. ඒ ගුරුවරයා මේ වන විට සිටින්නෙ කළු පටි හයවන ශ්‍රේණියේ. ඔහු අපට අවුරුදු එකොළහක්ම මුදල් අය කරන්නේ නැතිව මෙරටදී අයිකිදෝ පුහුණුව ලබා දුන්නා.* තදාෂි කොමෙනෝයි ගුරුවරයා මෙරටට පැමිණ සිටියේ අයිකිදෝ සටන් ක්‍රමය ප්‍රචලිත කිරීමටද ?නැහැ. රැකියාවක් සඳහායි ඔහු මෙරටට පැමිණ සිටියේ. මෙරට තිබූ ආයතනයක ප්‍රධාන තනතුරක් ඔහු දැරුවා. එදා ඔහු සිටියේ කළු පටි පස්වැනි ශ්‍රේණියේ.* ඔහු කාගෙන්ද අයිකිදෝ පුහුණු වෙලා තිබෙන්නෙ ?ජපානයේ තිබෙන ප්‍රධාන අයිකිදෝ මූලස්ථානයෙන්. තදාසි කොමෙනෝයි කියන්නෙ ඉතා හොඳ ගුරුවරයෙක්. ඔහුගෙ උස අඩි පහයි අඟල් තුනක් විතර ඇති. වයස අවුරුදු 67 ක් විතර වෙනවා. එතුමාගේ නිවැරදි ගුරුහරුකම් නිසා තමයි මම අද ඉහළ තත්ත්වයකයට පැමිණ තිබෙන්නෙ.මොහු 2011 දී ජපානයට ගියා. මේ වන විටත් ඔහු නිරන්තරව අයිකිදෝ පුහුණුවිම්වල යෙදෙනවා. ජපානයේ ප්‍රධාන අයිකිදෝ මූලස්ථානයේ උපදේශකවරයෙකු වන මකටෝ ඉටෝ ගුරුවරයා සමඟ ඉදිරි දිනවලදී මොහු ලංකාවට පැමිණෙනවා. මකටෝ ඉටෝ සිටින්නෙ කළු පටි හයවැනි ශ්‍රේණියේ. ඔහුගේ වයස අවුරුදු 45 ක් විතර ඇති.* කරාතේ සහ අයිකිදෝ අතර වෙනස්කම් මොනවාද ?අයිකිදෝවලදී කරාතේවල මෙන් අත් පහර හා පා පහර නැහැ. ප්‍රතිවාදියා ක්‍රියාත්මක වන ආකාරයට තමයි අයිකිදෝ සටන්කරුවා ක්‍රියාත්මක වන්නෙ. කරාතේ සටන්කරුවෙකු මුහුණට අත් පහරක් එල්ල කළොත් ඒකෙන් බේරෙන උපක්‍රමය තමයි අයිකිදෝවල උගන්වන්නෙ.* කවුරු හරි ප්‍රකාශ කළොත් පහරක් එල්ල කිරීමටවත් නොහැකි, අයිකිදෝ ඉගෙන ගෙන වැඩක් නැහැ කියලා ?අයිකිදෝවලදී කරන්නෙ ප්‍රතිවාදියාගේ පහර සමඟ යමින් ඔහුට එරෙහිව ක්‍රියා කිරීමයි. ජපානයේ සිටි සමුරායිවරුන්ට සහ නින්ජාවරුන්ට මුහුණ දීමටයි අයිකිදෝ නිර්මාණය වුණේ. නින්ජාවරයෙකුගේ ප්‍රබල කඩු පහරකට අයිකිඩෝ සටන්කරුවෙකුට මුහුණ දෙන්න පුළුවන්. නින්ජා සටන්කරුවෙක් කඩුව ඇදල ගත්තොත් ඉතා බිහිසුණුයි. සමහර සටන් ශිල්ප ඉගෙන ගත් පුද්ගලයෙකුට නින්ජා සටන්කරුවෙකුට මුහුණ දීමට අපහසුයි. නින්ජාවරයෙකු කඩුව ගැනීමට පෙරත්, කඩුව රැගෙන පහරදීමට සැරසෙන විටත් අයිකිදෝ සටන්කරුවෙකුට නින්ජා සටන්කරුවා මෙල්ල කිරීමට හැකියාව තිබෙනවා.* අයිකිදෝ යනු කුමක්ද කියා ඇසුවොත් ඔබ දෙන පිළිතුර කුමක්ද ?අයි කියන්නෙ සම්බන්ධීකරණය, කී කියන්නෙ ආත්මය හෝ මානසික ශක්තිය, දෝ කියන්නෙ ක්‍රමවේදය.* ඔබ නින්ජාවරු දැකල තිබෙනවද ?නැහැ. මගේ ගුරුවරයෙකු වන තදාසි කොමෙනෝයි නින්ජා සටන්කරුවන් පිළිබඳ මට කියා දී තිබෙනවා. මම ජපානයට ගිහින් නැහැ. ඉදිරියේදී අයිකිදෝ පිළිබඳ වැඩි දුරටත් හැදෑරීමට ජපානයට යනවා.* කවුරු හරි ප්‍රකාශ කළොත් ඔබ ජපානයට ගිහින් නැති නිසා අයිකිදෝ දැනීම අඩුයි කියලා මොකක්ද ඔබ දෙන උත්තරය ?මට ලෝකයේ ඕනම රටක අයිකිදෝ ක්‍රීඩාවේ යෙදෙන්න අවසරය තිබෙනවා. මගේ ශ්‍රේණිගත කිරීම් සියල්ල කරල තිබෙන්නෙ ජපානයේ ටෝකියෝවල තිබෙන අයිකිදෝ මූලස්ථානයෙන්.* අයිකිදෝ නිර්මාතෘවරයා පිළිබඳ ඔබ අසා තිබෙන්නෙ මොනවාද ?කඩු සටන් ක්‍රම, මල්ලව පොර, නින්ජා සටන් ක්‍රමයන්හි සහ තවත් විවිධ සටන් ක්‍රමවල ඇති ප්‍රබල දේ එකතු කරලා තමයි මොරිහෙයි උයිෂිබා ගුරුතුමා අයිකිදෝ නිර්මාණය කර තිබෙන්නෙ.* ඔබ කරාතේ සටන් ක්‍රමය ප්‍රගුණ කරල තිබෙනව නේද ?කරාතේ හැදෑරීම මම ආරම්භ කළේ 1979 වර්ෂයේ. මගේ කරාතේ ගුරුවරයා ජී . ඒ . ටී ලිවේරා මහත්මයායි. ෂෝටෝකාන් ශෛලියෙන් කරාතේ කළු පටි පස්වැන ශ්‍රේණිය මේ වන විට ලබාගෙන තිබෙනවා.* ජී . ඒ .ටී ලිවේරා ගුරුවරයා සම්බන්ධයෙන් විවිධ විවේචන තිබෙනවා නේද ?ඔහු රට පුරා ලක්ෂ ගණනකට කරාතේ ඉගැන්වූ ගුරුවරයෙක්. ඒ නිසා තමයි එතුමාට චෝදනා එල්ල වන්නෙ. ජී . ඒ .ටී ලිවේරා ගුරුවරයාට එල්ලවන සියලු චෝදනා ද්වේශ සහගතව එල්ල කරන ඒවා ලෙසයි මා දකින්නෙ. මම නම් එතුමාව දැක්කෙ ඉතාමත්ම හොඳ ගුරුවරයෙකු ලෙසයි.මම කරාතේ සටන් ක්‍රමය පිළිබඳව වැඩමුළුවකට සහභාගිවීමට වරක් ඉන්දියාවට ගියා. ටොෂිකායි නමිකි කියන කළු පටි නව වන ශ්‍රේණියේ සිටිය ජපන් ගුරුවරයායි අපට පුහුණු කිරීම් කළේ. ඔහු කියල දුන්නෙත් ජී . ඒ .ටී ලිවේරා ගුරුවරයා උගන්වපු ක්‍රමවේදයමයි.* කරාතේ සහ අයිකිදෝ අතීතයේ පුහුණු කළ ආකාරයට වඩා වර්තමානයේ පුහුණු කරන ක්‍රමවේදවල වෙනස්කම් තිබෙනවා නේද ?පුහුණු කිරීමේ තාක්ෂණික ක්‍රම වෙනස් වෙලා තිබෙනවා. කරාතේවල අත් පහරේ ,පා පහරේ පුහුණු වීමේ ක්‍රමවේදය එදාට වඩා අද වෙනස් වෙලා තියෙනවා.අයිකිදෝවල මම කරන්නෙ පාරම්පරික ක්‍රමවේදයයි. පුහුණු වීමේදී මෘදු ක්‍රමවේද භාවිත කරනවා. ඒ නිසා වැඩි වේලාවක් පුහුණුවීම්වල යෙදෙන්න පුළුවන්. අතීතයට වඩා අයිකිදෝවලත් පුහුණුවීම්වලදී තාක්ෂණයේ විවිධ වෙනස් කම් ඇතිවෙලා තිබෙනවා.* ජී . ඒ .ටී ලිවේරාගෙන් කරාතේ ඉගෙන ගත් ඔබ ඇයි අයිකිදෝවලට යොමු වුණේ ?යමමොටෝ තකහිරෝ කියන ගුරුවරයාගෙන් තායිජී සටන් ක්‍රමයත් මම ඉගෙන ගෙන තිබෙනවා. බර ඉසිලීමේ ක්‍රීඩාවේත් යෙදෙනවා. තරුණ බෞද්ධ සංගමයේදී තමයි ටෙට්ෂුමසා මියුරා ගුරුතුමා අයිකිදෝ උගන්වනවා දැක්කෙ. මට එය ඉගෙනීමට ආසාවක් ඇති වුණා. හැබැයි මම කිසිම සටන් ක්‍රමයක් විවේචනය කරන්නෙ නැහැ. අයිකිදෝ සටන් ක්‍රමය වයසට ගියත් හැදෑරිය හැකියි.* කරාතේ සටන් ක්‍රමයේ උපක්‍රම වයසට ගියහම ප්‍රයෝජනයට ගන්න අමාරුද ?වයසට ගියහම කකුලක් උස්ස ගන්න අමාරු වෙන්න පුළුවන්. අයිකිදෝ සටන්කරුවෙකුට එම ගැටලුව ඇති වන්නෙ නැහැ. වයසට ගියත් අයිකිදෝ සටන් කරුවෙකුට සතුරෙකු මෙල්ල කිරීම පහසුයි.* මෙරට අයිකි‍දෝ උගන්වන ගුරුවරුන් පිළිබඳ ඔබට සිතෙන්නෙ මොකක්ද ?මම නියෝජනය කරන ශ්‍රී ලංකා අයිකිදෝ සංගමයේ (ශ්‍රී ලංකා අයිකිකායි ) ගුරුවරුන්ට අමතරව තවත් අයිකිදෝ උගන්වන ගුරුවරුන් සිටිනවා. ඔවුන්ද මේ සටන් ශිල්පය නිවැරදිව කරනවා කියල මා විශ්වාස කරනවා. අපේ සංගමයේ මේ වන විට අයිකිදෝ කළු පටිධාරීන් විසි පහක් සිටිනවා.* අයිකිදෝවලදී පිහියෙන්, කඩුවෙන්, පොල්ලෙන් කරන ආයුධ සටන් උගන්වනවා. කඩුවක් රැගෙන පහරදීමට පුද්ගලයෙකු පැමිණියහොත් මොකද කරන්නෙ ?අනිවාර්යයෙන්ම මම බේරෙනවා. තරුණයින් කීප දෙනෙක් කඩු, පොලු, මුගුරු රැගෙන පැමිණියත් ඒවාට මුහුණ දෙන ආකාරය පිළිබඳ තදාසි කොමෙනෝයි ගුරුවරයා උගන්වා තිබෙනවා. පිරිසක් සමඟ සටනකදී ශක්තිය රඳවාගෙනයි අපි සටන් කරන්නෙ.* අයිකිදෝ සටන් ශිල්පියා භාවිත කරන ඇඳුම නිසා මල්ලවපොර සටන්කරුවෙකුට අයිකිදෝ ශිල්පියාව ඇඳුමෙන් ඇදල අරගෙන උස්සල පොළොවෙ ගහන්න පුළුවන් නේද ?අයිකිදෝ සටන්කරුවෙකු ප්‍රතිවාදියා ක්‍රියාත්මක වන අවස්ථාවේම ක්‍රියාත්මක වෙනවා. ඒ නිසා මල්ලවපොරකරුවෙකුට අපගේ ශරීරයෙන් හෝ ඇඳුමෙන් අල්ලා ගන්න අවස්ථාව ලැබෙන්නෙ නැහැ. අල්ලා ගත්තත් අයිකිදෝ ක්‍රමවේදවලින් මිදෙන්න පුළුවන්.* පහරදීම් නොමැති අයිකිදෝ හැදෑරීම හමුදාවන්ට සහ පොලීසියට එතරම් ප්‍රයෝජනයක් නැහැ නේද ?අයිකිදෝවල තිබෙන සිරකිරීමේ ක්‍රමවේද මඟින් පහර නොදී සතුරෙකුට දඟලන්න බැරිවන සේ අල්ලා ගන්න පුළුවන්. සතුරා කෙතරම් ශක්තිමත් වුවත් අයිකිදෝ ශිල්පියාට එය ගැටලුවක් නොවේ. පොලීසියේ අයට අයිකිදෝ ඉගෙනීම ඉතා වැදගත්.* ඇයි අයිකිදෝ හැදෑරීම අඩු ?බොහෝ සටන් ක්‍රම විවෘත ස්ථානයක ශාලාවක කරන්න පුළුවන්. අයිකිදෝ ඉගෙන ගැනීමේදී තතාමි (මෙට්ට) අවශ්‍යයි. නිරන්තරව බිම පතිතවීම් අයිකිඩෝ පුහුණුවේදී සිදුවෙනවා. මෙට්ට නැත්නම් ශරීරය වේගයෙන් බිම වැදීමෙන් හානි සිදුවන්න පුළුවන්. ලංකාවෙ සෑම තැනම අයිකිදෝ පුහුණු කිරීමේ පහසුව නැහැ.* අයිකිදෝවල මර්මස්ථානවලට පහරදීම් තිබෙනවාද ?ඔව්. ඒ වගේම මර්මස්ථානවලට පහර නොදී සතුරා අඩපණ කරන ක්‍රමද තිබෙනවා. අයිකිදෝ ඉතා ගැඹුරට හැදෑරුවොත් සතුරෙකු තමන්ගේ චිත්ත ශක්තියෙන් මෙල්ල කරන්නත් පුළුවන්. සතුරෙකුගේ අතපය කඩන්නත් අයිකිදෝ ශිල්පියෙකුට පුළුවන්. සිටගෙන වගේම දණහිස් දෙකෙන් ඇවිදිමින්ද ප්‍රතිවාදියාෙ මෙල්ල කරන්න අයිකිදෝ සටන් කරුවෙකුට හැකියාව තිබෙනවා.* මික්ස් මාෂල් ආට් පිළිබඳ ඔබේ අදහස කුමක්ද ?සටන් ක්‍රමයක් ගැඹුරට හැදෑරීමට නම් විශාල කාලයක් ගත වෙනවා. යම් පුද්ගලයෙකු සටන් ක්‍රමයක් දෙකක් දැන ගත්තහම ප්‍රමාණවත් කියන මතයේයි මම ඉන්නෙ. මික්ස් මාෂල් ආට් එතරම් සාර්ථක නැහැයි කියන එකයි මගේ මතය.* අංගම්පොර සටන් ක්‍රමය පිළිබඳ ඔබේ අදහස මොකක්ද ?මම අංගම්පොර සටන් ක්‍රමය ප්‍රගුණ කරල නැහැ.* ඔබට ක්ෂණිකව දැලිපිහි පහරක් එල්ල වූවොත් මොකද කරන්නෙ ?එයින් බේරෙනවා. අවශ්‍ය නම් පහර එල්ල කල පුද්ගලයා අඩපණ කරනවා. තදාෂි කොමෙනෝයි ගුරුතුමා මට කියල දීල තිබෙන්නෙ සෙනග අතරින් යන විටත් අයිකිදෝ සටන් ක්‍රමය කරන්නෙ කොහොමද කියල සිතන්න කියලයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>27</day>
    </date>
    <link>http://www.dinamina.lk/2014/01/27/_art.asp?fn=f1401274</link>
    <topic>සුදු මහත්වරුනි මේ කැඩපත ඔබේ මුහුණ බැලීමටය</topic>
    <author>ධම්මික සෙනෙවිරත්න</author>
    <content>සීක් ජාතිකයන්ගේ උතුම් පුදබිමක් ලෙස සැලකෙන ඉන්දියාවේ අම්රිත්සාර් හි පිහිටි රන් දෙවොල ඉලක්ක කරමින් සිදුකළ හමුදා මෙහෙයුම ආන්දෝලනයට තුඩු දෙමින් ඉතිහාසයට එක්වූවකි. 1984 ජූනි මස සය දිනක් පුරා සිදු වූ “නිල් තරුව” යනුවෙන් හඳුන්වන ලද එම මෙහෙයුමේදී මියගිය සංඛ්‍යාව 400 කි.එය සිදුවූ වහාම උද්ගතව තිබූ වාතාවරණය හමුවේ එවක බ්‍රිතාන්‍ය අගමැතිනි මාග්‍රට් තැචර් එවක ඉන්දීය අගමැතිවරිය වූ ඉන්දිරා ගාන්ධිට පූර්ණ සහාය පළකරමින් යවන ලද ලිපියක් මීට දින කිහිපයකට ඉහතදී බ්‍රිතාන්‍ය මාධ්‍ය විසින්ම හෙළිදරව් කරන ලදී. වෙනම රාජ්‍යයක් සඳහා සටන්වැදී සිටි සීක් බෙදුම්වාදීන්ට එරෙහිව ඉන්දියාවේ ඒකීයභාවය උදෙසා බ්‍රිතාන්‍ය පූර්ණ සහාය පළකරන බවද එම ලිපියේ දැක්වෙයි.ඒ සමඟම බ්‍රිතාන්‍යයේ සිටින ඉන්දීය රාජ්‍ය තාන්ත්‍රිකයන්ට එරෙහිව එල්ල වී ඇතැයි පැවැසුණු තර්ජන පිළිබඳ පොලිස් පරීක්ෂණ පැවැත්වෙන බව ද ඉන් දන්වා තිබිණි. මේ මෙහෙයුම සඳහා බ්‍රිතාන්‍ය එස්. ඒ. එස්. බුද්ධි අංශයේ සහාය ඉන්දීය අගමැතිනිය විසින් අපේක්ෂා කළ බව ද මේ ලිපියෙන් පැහැදිලි වෙයි.බ්‍රිතාන්‍ය අගමැතිනිය විසින් යවන ලද මේ ලිපිය පිළිබඳ හෙළිදරව් වූයේ අගමැති ඩේවිඩ් කැමරන්ගේ නියෝගයකට අනුව කැබිනට් ලේකම් ජෙරම් හේවුඩ් සිදු කළ විමර්ශනයකදීය. රන් දෙවොල ආශ්‍රිත මෙහෙයුමේදී වන්දනාවේ යෙදී සිටි බැතිමතුන් ද ඇතුළුව දහස් සංඛ්‍යාත පිරිසක් මියගිය බව සීක්වරු ප්‍රකාශ කර තිබේ. තම ඉතිහාසයේ අඳුරුතම සිදුවීමක් වන මෙය හා සබැඳි බ්‍රිතාන්‍ය භූමිකාව පිළිබඳ විමර්ශනයක් සිදුවිය යුතු බව ද සීක් කණ්ඩායම්වල අදහස විය.1984 ජූනි 30 දාතමින් යුතුව මාග්‍රට් තැචර් ඉන්දිරාට යොමුකළ ලිපියේ මෙසේද සඳහන්ව ඇත. දුෂ්කර තීරණ ගැනීමට සිදුවීමෙන් පසු ගෙවී යන මේ සති කිහිපය ද හුදෙකලා බවකින් වෙළී ඇතැයි සිතමි. එහි සන්සුන් බවක් ඇතිකිරීම සඳහා ඔබ ගත් ක්‍රියාමාර්ගය කෙරෙහි මා සමීපව අවධානයෙන් සිටි බව සඳහන් කරන්නේ එම අර්බුදකාරී ප්‍රදේශයට සාමය හා සමෘද්ධිය උදෙසා වන මාවත විවර වේවා යන අපේක්ෂාව ද සහිතවයි...”බ්‍රිතාන්‍ය අගමැතිනිය යවන ලද මේ ලිපිය ඉන්දීය අගමැතිනිය විසින් ජූනි 9 සහ 14 දිනැතිව යොමු කළ ලිපිවලට පිළිතුරක් ලෙස සැලකිය හැකි වෙයි. ඉන්දීය අගමැතිනිය යොමු කළ ලිපි මඟින් සීක් අන්තවාදීන් බ්‍රිතාන්‍ය සිය කදවුරක් ලෙස භාවිත කරමින් සිටීම පිළිබඳ කනගාටුව ද පළකර තිබිණි. ඊට ප්‍රතිචාර දක්වමින් අගමැතිනි මාග්‍රට් තැචර් සඳහන් කර තිබුණේ, ඉන්දියාවෙන් පිටත සිටින අන්තවාදීන්ගෙන් ඇතිවිය හැකි තර්ජන පිළිබඳ අගමැතිනි ඉන්දිරා තුළ ඇති හැඟීම තමා තේරුම් ගන්නා බවයි.නිදහස පිළිබඳ තම සම්ප්‍රදායන් අයථා භාවිතයේ යොදවමින් දේශපාලන අරමුණු මුදුන් පමුණුවා ගැනීම සඳහා ප්‍රචණ්ඩත්වය භාවිතා කිරීමට ඉඩදිය නොහැකි බව ද මාග්‍රට් තැචර් පිළිගෙන තිබිණි. බ්‍රිතාන්‍ය මාධ්‍යවල පළ වී තිබූ ඉන්දිරා ගාන්ධි අගමැතිනියට එරෙහි ජීවිත තර්ජන පිළිබඳ ද අගමැතිනි මාග්‍රට් තැචර් ගේ අවධානය යොමු වූ බව ද ඉන් පැහැදිලි වේ. “ඒ පිළිබඳ පොලිසිය දැනුවත්ව නොසිටි බව ‍තමාට සහතික යැයි පැවසූ ඇය, කෙසේ වෙතත් මේ ආරංචි පිළිබඳ පොලිසිය පරීක්ෂණ පවත්වන බව ද ඉන් දන්වා ඇත.ඉන්දිරා ගාන්ධිට මේ ලිපිය ලැබී මාස කිහිපයකට පසු, ඇයගේ ආරක්ෂාවට යොදවා සිටි සීක් භටයකු විසින් ඇය වෙඩි තබා ඝාතනය කරන ලදී. එම ඝාතනය ද වෛරී සහගත සිදුවීම් දාමයකට මුලපිරූ අතර ඉන්දියාව පුරා සීක් ජාතිකයන් 1000 කට වැඩි පිරිසකට ජීවිත අහිමි කිරීමට ‍එය බලපෑවේය.මේ ලිපිගොනුවේ ඇතුළත් වෙනත් ලේඛනවලින් පැහැදිලි වන පරිදි එම වකවානුව තුළ ඉන්දියාවට අවි - ආයුධ විකුණා ගැනීමට බ්‍රිතාන්‍යයට තිබූ වුවමනාව ද අවබෝධ කර ගත හැකිය.1984 ජූනි 22 දාතමින් යුතුව බ්‍රිතාන්‍ය අගමැතිනියගේ ඩවුනින් වීදියේ පිහිටි නිවෙසට යොමු කළ කෙටි ලිපිය මඟින් බ්‍රිතාන්‍යයේ “වාණිජමය අභිමතාර්ථයන්” පිළිබඳ ද අවධානය යොමුව ඇත. “එය (ඉන්දියාව) වාණිජමය වශයෙන් මෙන්ම යුද අවි වෙළෙඳාමේදී ද විශාල සහ වර්ධනය වන වෙළෙඳපොළක් බව ද ඉන් පෙන්වා දී තිබිණි. 1983 දී බ්‍රිතාන්‍ය අපනයන පවුම් මිලියන 800 ඉක්ම වූ බව ද 1975 පටන් ඉන්දියාව බ්‍රිතාන්‍යයෙන් මිලදී ගෙන ඇති ආරක්ෂක උපකරණවල වටිනාකම පවුම් මිලියන 1.25 ක් බව ද එහි සඳහන් වේ.බ්‍රිතාන්‍ය කම්කරු පක්ෂයේ හිටපු උප සභාපතිවරයකු වන ටොම් වොට්සන්ට අනුව රන් දෙවොලට එල්ල වූ ප්‍රහාරයේ බ්‍රිතාන්‍ය භූමිකාව ගනු-දෙනුවක් බව ද පෙනෙන්නට ඇත. මෙහෙයුම සඳහා බ්‍රිතාන්‍ය ලබා දුන් සහාය වෙනුවෙන් පවුම් මිලියන 65 ක් වටිනා හෙලිකොප්ටර් එරටින් මිලදී ගැනීමට ඉන්දියාව එකඟ වී ඇත.අගමැතිනි මාග්‍රට් තැචර් අගමැතිනි ඉන්දිරාට යැවූ ලිපිය හෙළිදරව් වීමෙන් පසුවටත් වත්මන් බ්‍රිතාන්‍ය අගමැති ඩේවිඩ් කැමරන් ආන්දෝලනයට තුඩු දුන් කාරණා පිළිබඳ කිසිදු අදහස් දැක්වීමක් කර නැත. එසේ වුව ද, රන්දෙවොලට එල්ල වූ ඉන්දීය හමුදා ප්‍රහාරය සැලසුම් කිරීමේදී එස්. ඒ. එස්. බුද්ධි සේවාවේ සහාය ඉන්දීය ආරක්ෂක අංශවලට ලැබී ඇති බව මේ ලේඛනවලින් පෙනෙන්නට තිබේ.ඉන්දියාවේ භෞමික අඛණ්ඩතාව රැක ගැනීම උදෙසා සීක් අන්තවාදීන්ට එරෙහිව සිදු වූ එම ප්‍රහාරයේ බ්‍රිතාන්‍ය භූමිකාවට අදාළ මේ විශ්වාසනීය හෙළිදරව්ව අප ඉදිරිපත් කළේ මේ ලිපියට පූර්විකාවක් වශයෙනි. එය තරමක් දීර්ඝ පූර්විකාවක් බව සැබැවි. එහෙත් බලවත් ජාතීන් ත්‍රස්තවාදය, ප්‍රජාතන්ත්‍රවාදය, යුද්ධය හා සාමය, මානව හිමිකම් ආදී කාරණා සම්බන්ධයෙන් අනුගමනය කරන දෙබිඩි පිළිවෙත තේරුම් කරගැනීම සඳහා ඉන් සැලසෙන්නේ මහඟු පිටුබලයකි.ඉන්දියාව තුළ සීක්වරුන් සඳහා වෙනම රාජ්‍යයක් බිහි නොවිය යුතුය යන ස්ථාවරයේ හිඳිමින් සීක් අන්තවාදීන්ට එරෙහිව ඉන්දියාව ගෙන ගිය හමුදාමය ක්‍රියාමාර්ගයට සහාය පළකළ බ්‍රිතාන්‍ය ශ්‍රී ලංකාවේ වෙනම රාජ්‍යයක් බිහිකිරීම උදෙසා තිස් අවුරුද්දක් තිස්සේ ත්‍රස්තවාදය වැපිරූ එල්. ටී. ටී. ඊ. ය සම්බන්ධයෙන් ක්‍රියා කළේ කෙසේද?ශ්‍රී ලංකාවේ ඒකීය භාවය උදෙසා අන්තර්ජාතික මානුෂීය හා යුද නීතී උල්ලංඝනය නොකරමින් ඉතාමත් විනයානුකූලව ත්‍රස්තවාදය පරාජය කිරීමේ සටනේ යෙදුණු ශ්‍රී ලංකා ආරක්ෂක හමුදාවන්ටත් එම සටනට නායකත්වය දුන් සේනාධිනායකත්වයටත් එරෙහිව යුද අපරාධ චෝදනා නැඟීමට බ්‍රිතාන්‍යයට ඇති වුවමනාව කුමක්ද? අම්රිත්සාර් හි සීක් රන් දෙවොලට කඩාවැදී සීක් අන්තවාදීන් මර්දනය කිරීම සඳහා ක්‍රියා කළ ඉන්දීය හමුදාවේ ක්‍රියාමාර්ගය අනුමත කිරීම හා ඊට සහාය පළකිරීම ගැන බ්‍රිතාන්‍ය ඉදිරිපිටින් ප්‍රශ්නාර්ථයක් නැ‍ඟෙන විට එය පිළිබඳ විමර්ශනයක් සිදු කළ ද එම කරුණු හෙළිදරව් වීමෙන් පසුව ඒ ගැන නිහඬව සිටින වත්මන් බ්‍රිතාන්‍ය අගමැති ඩේවිඩ් කැමරන් ශ්‍රී ලංකාවේ සිදු වූ ත්‍රස්තවාදය පරාජය කළ මානුෂීය මෙහෙයුමේ දී මානව හිමිකම් උල්ලංඝනය වූ බව කියමින් සහ යුද අපරාධ චෝදනා එල්ල කරමින් ජාත්‍යන්තර විමර්ශන සිදුකිරීමට උත්සුක වන්නේ ඇයි?සීක් අන්තවාදීන් බ්‍රිතාන්‍යයේ සිට ක්‍රියාත්මක වීම හා එය තම ජීවිතයට පවා තර්ජනයක් එල්ල කර ඇති බවට ඉන්දීය අගමැතිනි ඉන්දිරා ගාන්ධි කනස්සල්ල පළ කළ විට ඒ ගැන බ්‍රිතාන්‍ය අගමැතිනි මාග්‍රට් තැචර්ගේ අවධානය යොමු වූ බව පෙර සඳහන් කළ ලිපියෙන් ද පැහැදිලි වෙයි. බ්‍රිතාන්‍යයේ පවා තහනම් ත්‍රස්තවාදී සංවිධානයක් මෙන්ම ලොව ක්‍රියාත්මක වූ භයානකම ත්‍රස්තවාදී සංවිධානයක් ලෙස අමෙරිකාව ද පිළිගත් එල්. ටී. ටී. ඊ. ක්‍රියාකාරකම් ලන්ඩනයේ සිදුවන විට සහ එහි න්‍යායාචාර්යවරයා වූ ඇන්ටන් බාලසිංහම් දීර්ඝ කාලයක් එහි ජීවත්වීම ගැන බ්‍රිතාන්‍ය ක්‍රියා කර ඇත්තේ කෙසේද යන්නද මෙහිදී සිතා බැලීම සුදුසුය.ත්‍රස්තවාදයෙන් පීඩා විඳි තිස් වසර පුරාම හැකි සෑම ජාත්‍යන්තර වේදිකාවකදීම ත්‍රස්තවාදයේ ම්ලේච්ඡත්වය පිළිබඳ ලොවට අවබෝධ කර දීමට මෙන්ම ශ්‍රී ලංකාව සටන් කරමින් සිටින්නේ දෙමළ ජනයාට එරෙහිව නොව ත්‍රස්තවාදයට එරෙහිව බව පෙන්නුම් කිරීම සඳහා ශ්‍රී ලංකාව කටයුතු කරද්දී බ්‍රිතාන්‍ය, අමෙරිකා ආදී බලවත් රටවල් ඒ ගැන දැක්වූ අවධානය කුමක් ද?බලවත් ජාතීන් ත්‍රස්තවාදය නිර්වචනය කර ගත්තේ ද එය තමන්ට තර්ජනයක් එල්ල කරන විට ත්‍රස්තවාදය වශයෙන් සහ අප වැනි රටවලට එරෙහිව ක්‍රියාත්මක වූ ත්‍රස්තවාදය විමුක්ති ව්‍යාපාර ලෙස හඳුනා ගනිමිනි. එල්. ටී. ටී. ඊ. ය වැනි අතිශය කුරිරු හා ම්ලේච්ඡ ත්‍රස්තවාදී ව්‍යාපාරයක පැවැත්ම හා ක්‍රියාකාරකම් උදෙසා බලවත් ජාතීන්ගේ එම තේරුම් ගැනීම කොපමණ පිටුබලයක් වීද යන්න අවබෝධ කර ගැනීමට ගැඹුරු විමර්ශන සිදු කිරීම අවශ්‍ය නැත. ත්‍රස්තවාදය නිර්වචනය කර ගැනීමේදී බලවත් ජ‍ාතීන් අනුගමනය කළ දෙබිඩි හා කුහක පිළිවෙත නිරායුධ අහිංසක සිවිල් වැසියන් ලක්ෂ සංඛ්‍යාත ප්‍රමාණයකගේ ජීවිතත්, රාජ්‍ය නායකයන්ගේ ම පවා ජීවිතත් ත්‍රස්තවාදයේ ගොදුරු බවට පත් වීමට උපකාරී වූ බව අප අමතක නොකළ යුතු ද?ශ්‍රී ලංකාවෙන් බිහි වූ කීර්තිමත් විදේශ අමාත්‍යවරයකු මෙන්ම රාජ්‍ය තාන්ත්‍රිකයකු ද වන ලක්ෂ්මන් කදිර්ගාමර් මහතා එල්. ටී. ටී. ඊ. යේ මෙන්ම ත්‍රස්තවාදයේ ම්ලේච්ඡත්වය ලොවට තේරුම් කරදීමට දරන ලද වෑයම කෙළවර වූයේ ඔහුගේ ජීවිතය පවා එල්. ටී. ටී. ඊ යේ වෙඩි උණ්ඩයට බිලිවීමෙනි. ශ්‍රී ලංකාවේ ජනාධිපතිවරයකු වූ ආර්. ප්‍රේමදාස මහතාගේ ජීවිතය එල්. ටී. ටී. ඊ. ය විසින් නිහඬ කළ අතර ජනාධිපතිනියක වූ චන්ද්‍රිකා බණ්ඩාරනායක මහත්මියගේ ජීවිතය නිහඬ කිරීමට දරන ලද වෑයම ඇයට ඇසක් අහිමි කරමින් කෙළවර විණි.ඉන්දියාවේ හිටපු අගමැතිවරයකු වූ රජිව් ගාන්ධි මහතාගේ ජීවිතය බිලිගනු ලැබුවේ ද එල්. ටී. ටී. ඊ. ය විසිනි. මීට අමතරව ඉහළ පෙළේ රාජ්‍ය තාන්ත්‍රිකයන්, වෘත්තිකයන්, පූජ්‍ය පක්ෂය, කාන්තාවන් හා දරුවන් ද ඇතුළුව නිරායුධ අහිංසක මිනිසුන් දස දහස් සංඛ්‍යාත ප්‍රමාණයක් තිස් වසරක් පුරා එල්. ටී. ටී. ඊ. යේ ම්ලේච්ඡත්වය විසින් ගොදුරු කරගන්නා ලදී.ගැබිනි මවුවරුන් පවා මරාගෙන මැරෙන බෝම්බවලට ඉලක්ක කරමින් ත්‍රස්තවාදයේ කෲරත්වය වියරුවෙන් මුදා හැරි එල්. ටී. ටී. ඊ. ය මුළු රටේම ජනයාගේ මානව හිමිකම් උල්ලංඝනය කිරීම ගැන වචනයක් නොකී බලවත් ජාතීන් අද අරඅඳිමින් සිටින්නේ එවැනි බියකරු ත්‍රස්තවාදයක් ලොවෙන්ම උපුටා දැමීමට මුල් වූ ශ්‍රී ලංකාව මානව හිමිකම් දංගෙඩියට රැගෙන යාමටයි. එල්. ටී. ටී. ඊ. ත්‍රස්තවාදයෙන් පීඩා වින්දේ සිංහල ජනයා පමණක් නොවේ.දෙමළ, මුස්ලිම් ජනයාට ද ඒ පීඩනය එල්ල විණි. උතුර සහ නැ‍ඟෙනහිර ජනතාවගේ අනාගතය අඳුරු කිරීමේ තනි වගකීම එල්. ටී. ටී. ඊ. ය මත පැවරේ. අවම වශයෙන් ත්‍රස්තවාදයේ භීෂණය තිස් අවුරුද්දක් පුරා පැවැති බව කල්පනා කළහොත් එම දින ගණන ආසන්න වශයෙන් 10950 කි. නමුත්, ශ්‍රී ලංකාවේ යුද අපරාධ සිදුවූ බවට චෝදනා කරන බ්‍රිතාන්‍ය, අමෙරිකාව ආදී බලවත් ජාතීන් කතා කරන්නේ මානුෂීය මෙහෙයුමේ අවසන් දින කිහිපය පිළිබඳවයි. දින 10 ක් පමණ කාලසීමාවක් ඈඳාගනිමින් ඔවුන් මේ කතා කරන්නේ කාගේ මානව හිමිකම් ගැන ද? ඉතිරි දින 10900 ගණන ගැන ඔවුන් කතා නොකරන්නේ ඇයි?ශ්‍රී ලංකාවට එරෙහිව යුද අපරාධ සිතියම් අඳින අමෙරිකානු රාජ්‍ය දෙපාර්තමේන්තුවේ ස්ටීවන් රැප්ලා මානුෂීය මෙහෙයුමේ අවසන් දින කිහිපය තුළ මෙපමණ සංඛ්‍යාවක් මියගොස් ඇතැයි ගණන් හිලව් ඉදිරිපත් කරන්නේ කිනම් මූලාශ්‍ර මත පදනම්වද? ඔවුන්ට ඒ ගණන් ඉලක්කම් ලබා දුන්නේ කවුද? අමෙරිකාව සහ බ්‍රිතාන්‍ය, ඇෆ්ගනිස්තානය, ඉරාකය ආදී රටවල සිදු කළ ආක්‍රමණික යුදමය ක්‍රියාමාර්ගයේදී තලේබාන් සංවිධානය හෝ ඒ රටවල ක්‍රියාත්මක වූ පාලන තන්ත්‍රයන් එහිදී සිදු වූ ජීවිත හානි පිළිබඳ ඉදිරිපත් කළ සංඛ්‍යා ලේඛන පිළිගැනීමට ස්ටීවන් රැප් වැනි අය සූදානම් ද?අනෙක් අතට ශ්‍රී ලංකාවේ සිදු වූ මානුෂීය මෙහෙයුමේ අවසන් දින කිහිපය තුළ ශ්‍රී ලංකා ආරක්ෂක හමුදාවන්ට භාරවූ එල්. ටී. ටී. ඊ. සාමාජිකයන් 11,000 කට වැඩි පිරිසක් නිරුපද්‍රිතව සිටීම සහ ඔවුන් පුනරුත්ථාපනය කර සමාජගත කිරීම පිළිබඳ රැප්ලා වචනයක් හෝ කතා නොකරන්නේ ඇයි? එල්. ටී. ටී. ඊ. ත්‍රස්තවාදියකුගේ බිරිඳ වන ආනන්දීගේ හඬට කන් දෙන රැප්ලා එල්. ටී. ටී. ඊ. මුහුදු කොටි නායක සුසෙයි ගේ බිරිඳගේ හඬට, තමිල් සෙල්වම් ගේ බිරිඳගේ හඬට කන් නොදෙන්නේ ඇයි?තිස් වසරක් තිස්සේ ලොව භයානකම හා ‍ම්ලේච්ඡතම ත්‍රස්තවාදී සංවිධානයක් ලෙස බලවත් ජාතීන් පවා පිළිගෙන තිබූ එල්. ටී. ටී. ඊ. බෙදුම්වාදී ත්‍රස්තවාදයට එරෙහිව රාජ්‍යයේ ඒකීය භාවය රැක ගැනීම වෙනුවෙන් සහ සිංහල, දෙමළ, මුස්ලිම් ආදී සියලු ජනයා ත්‍රස්තවාදයෙන් නිදහස් කර ගැනීම වෙනුවෙන් අතිශයින් කැපකිරීම් සහගත සටනක යෙදී සිටි ශ්‍රී ලංකාවට එරෙහිව “දින කිහිපයක්” ඉලක්ක කර ගනිමින් මානව හිමිකම් චෝදනා නඟන ඩේවිඩ් කැමරන්ලාට ස්වකීය යටත් විජිත පාලනය යටතේ ශ්‍රී ලංකාවේ සිදු කළ විනාශය, මානව හිමිකම් උල්ලංඝනය කිරීම් නොපෙනෙන්නේ ඇයි?අහිංසක ගම්වැසියන් පමණක් නොව හරක බාන පවා පුළුස්සා මරාකමින්, කෙත්වතු ගිනිලමින් එදා වෙල්ලස්සේ සිදු කළ සංහාරය පමණක් වුව ද බ්‍රිතාන්‍යයේ මානව හිමිකම් රැකීම ගැන දිය හැකි හොඳම සහතිකයකි. තමන් කළ කී දෑ පිළිබඳ දැනගැනීමට කැමරන්ලාට අවශ්‍ය නම් ඔවුන් කළ යුත්තේ එදා මෙහි සිටි තමන්ගේ යුද හා සිවිල් නිලධාරීන් රචනා කර ඇති කෘතී කියවා බැලීමයි.“ලෙටර්ස් ඔෆ් සිලෝන්” මැයෙන් සිය අත්දැකීම් ලියූ කපිතාන් එල්. ද බුෂේ (සිංහල පරිවර්තනය - ලංකාව ගැන ලියුම් - ප්‍රේමචන්ද්‍ර අල්විස්) එහි එක් තැනෙක සඳහන් කරන්නේ, “අලංකාරයත්, සුවදායකත්වයත්, විවිධ නිෂ්පාදනවල ආඩ්‍යත්වයත් හේතුකොටගෙන පාරාදීසයේ නිජභූමිය සේ සැලකෙන මේ සමෘද්ධිමත් දිවයින බ්‍රිතාන්‍ය කිරීටය යටතට ගැනීම සඳහා අපට දරන්නට වූ සම්පූර්ණ වියදම පවුම් හතළිස් දහසකට වැඩි නොවන බව මා මහනුවරින් සමුගන්නට කලින් ඔබට දැනුම් දීම මගේ යුතුකමකි... යනුවෙනි.එහිම තවත් තැනෙක කපිතාන් ද බුෂේ මෙසේ සඳහන් කරයි. “අපගේ නව ජයග්‍රහණයේ මූල්‍ය වටිනාකම මෙතෙක් නිශ්චිතව හඳුනා නොගැ‍ණිනි. අපේක්ෂා කළ හැකි සම්පත් පිළිබඳ ලුහුඬු විස්තරයක් ඔබ මගෙන් බලාපොරොත්තු නොවනු ද නිසැකය. එහෙත්, මේ දිවයිනේ කුරුඳු වගාවෙන් පමණක් උපයා ගත හැකි ආදායම අපගේ සිවිල් හා හමුදා ආයතන සඳහා අවශ්‍ය වියදම් පියවා ගැනීමට වුවමනා ප්‍රමාණයට ද වඩා වැඩි වනු ඇතැයි මම විශ්වාස කරමි. පසුගිය කන්න දෙකේදී මහනුවර ප්‍රදේශයෙන් සැපයුණු මේ අගනා වෙළෙඳ ද්‍රව්‍යයේ සම්පූර්ණ තොගයේ තක්සේරු කරන ලද වටිනාකම පවුම් ලක්ෂයකි...”එදා කුරුඳු ආදී සම්පත් නිසා බ්‍රිතාන්‍යයන්ට ධන නිධානයක් වූ මේ රන් දිවයින තවමත් මෙහි ඇති භූ දේශපාලනික වැදගත්කම නිසා අමෙරිකාවට මහා සම්පතක් බව තහවුරු වී තිබේ.ශ්‍රී ලංකාව ත්‍රස්තවාදය පරාජය කිරීම සහ එල්. ටී. ටී. ඊ. නායක වේලුපිල්ලේ පිරබාහරන් ගේ ජීවිතය එහිදී කෙළවර වීම පිළිබඳ බලවත් ජාතීන්ට ඇති වේදනාව මේ පසුබිම ඔස්සේ පමණක් වුව ද තේරුම් ගැනීම අපහසු නැත.බුදු දහමින් පෝෂණය වූ ශ්‍රී ලංකාව වැනි රටකට බටහිර රටවල් මානව හිමිකම් ඉගැන්වීමට යාම තරම් විහිළුවක් තවත් නැත. මේ රටවලට ඇති සැබෑ ප්‍රශ්නය මානව හිමිකම් නොවේ. මානව හිමිකම් දඩමීමා කරගනිමින් යුද්ධයෙන් පසු වේගයෙන් නැඟී සිටින මේ රට අස්ථාවර කිරීමයි. මානව හිමිකම් පිළිබඳ කොපමණ හොඳ වාර්තාවක් අප ලෝකයට ඉදිරිපත් කළද ඔවුන්ට වගක් නැත. ඔවුන් තම වෑයම අත් නොහරිනු ඇති බැවිනි. අප කළ යුත්තේ ඒ වෑයම හමුවේ හැකිතාක් සංවිධානාත්මකව රාජ්‍ය තාන්ත්‍රිකව අපේ අභියෝගය එල්ල කිරීමයි.නව යටත් විජිතවාදී න්‍යාය පත්‍රය දිග හැරෙමින් ඇත්තේ රටවල් අවි බලයෙන් නතු කර ගනිමින්ම නොවේ. ඒ සඳහා වෙනත් විධික්‍රම භාවිත කෙරේ. එබැවින් රටට එරෙහිව භාවිත කළ හැකි පරිදි සතුරු බලවේගවලට අවි සැපයීමෙන් වැලකීම මෙන්ම සතුරු අභියෝග හමුවේ සමඟි සම්පන්නව නැඟී සිටීම ද මේ තීරණාත්මක මොහොතේ මවුබිම සැබෑ ශ්‍රී ලාංකිකයන්ගෙන් අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n1401281</link>
    <topic>කිරිපිටි මිල රු. 200කින් වැඩි කරනවා</topic>
    <author>විජයානි එදිරිසිංහ</author>
    <content>ලෝක වෙළඳපොළේ ආනයනික කිරිපිටි මෙට්‍රික් ටොන් එකක මිල ඩොලර් පන්දහසක් වන බැවින් එම කිරිපිටි මිල අනිවාර්යයෙන්ම වැඩි කළ යුතු බව ආනයනික කිරිපිටි සමාගම් නියෝජිතයෝ පවසති.අද මේ වනවිට මෙරට ආනයනික කිරිපිටිවල මිල තීරණය වී තිබෙන්නේ එම කිරිපිටි මෙට්‍රික් ටොන් එකක් ලෝක වෙළඳපොළේ ඩොලර් 3500 පැවතියදී තීරණය වූ මිල වෙයි. එහෙත් ලෝක වෙළඳපලේ කිරිපිටි මිල ඩොලර් එක්දහස් පන්සියයකින් වැඩිවී තිබියදී එම පරණ මිලටම කිරිපිටි ලබාදිය නොහැකි තත්ත්වයක් ඇතිවී තිබෙන බවද එම සමාගම් තවදුරටත් සඳහන් කරයි.ආනයනික කිරිපිටි සමාගම් ඉල්ලා සිටින‍්නේ කිරිපිටි ග්‍රෑම් 400 පැකට්ටුව රුපියල් දෙසීයකින් වැඩි කරන ලෙසයි. මේ වනවිට ඔවුන් රජයෙන් හයවතාවක් එම ඉල්ලීම කර තිබේ. රජය වසර එකහමාරකින් කිරිපිටි මිල වැඩිකර නැතැයි පවසන කිරිපිටි සමාගම්, ලෝක වෙළෙඳපොළේ කිරිපිටි මිල වැඩිවී මාස 7ක් පමණ ගතවී ඇතැයි ද ඔවුන් මේතාක්කල් පාරිභෝගිකයාට කිරිපිටි ලබාදුන්නේ පරණ මිල ගණන් යටතේ පාඩු ලබමින් බවද පවසති.මෙරටට කිරිපිටි ආනයනය කරන සමාගම් 6ක් පමණ ඇත. ලෝක වෙළඳපොළේ කිරිපිටි මිල වැඩිවනවිට මෙරට මිල වැඩි නොකළහොත් සමාගම්වලට විශාල පාඩුවක් සිදුවෙයි. මෙම සමාගම්වල සේවකයෝ විශාල පිරිසක් වැඩ කරති.ඔවුන්ට වැටුප් ආදියද ගෙවා ලාභයක් නොව පාඩුවක් නොවී සමාගම් පවත්වාගෙන යා හැකි තත්ත්වයක තබාගැනීමට නම් කිරිපිටි මිල මෙම ඉල්ලන මුදල් ප්‍රමාණයෙන්ම වැඩි කළ යුතු වෙයි. මේ වනවිටත් කිරිපිටි සමාගම් ගණනාවක් වැසෙන තත්ත්වයට පත්ව තිබේ. ඊට හේතුව බිස්නස් අඩුවීමයි.කිරිපිටි මිල වැඩි කිරීමට සිදුවීම සම්බන්ධව රජයට දොස් පැවරීම වැරදියි. ඊට හේතුව කිරිපිටි මිල වැඩි වෙන්නේ ලෝක වෙළෙඳපොළේ මිල වැඩිවීම අනුවයි. ලෝක වෙළෙඳපොළේ මිල අඩු වැඩි වීම කිසි සේත් රජයට හෝ සමාගම්වලට පාලනය කළහැකි දෙයක් නොවේ. මෙම සමාගම් පවත්වාගෙන යාමට නම් එම සමාගම් ඉල්ලා සිටින ප්‍රමාණයෙන්ම වැඩිකළ යුතු බවද එම සමාගම් හිමියෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n1401282</link>
    <topic>සමාගම් ඉල්ලන මිල වැඩි කරන්න ඉඩ දෙන්නේ නෑ</topic>
    <author>විජයානි එදිරිසිංහ</author>
    <content>ආනයනික කිරිපිටි සමාගම් කිරිපිටි පැකට්ටුවක මිල රුපියල් දෙසීයකින් වැඩි කිරීමට ඉල්ලා සිටියත් එම ඉල්ලන ප්‍රමාණයෙන්ම මිල ඉහළ දමා පාරිභෝගිකයා අපහසුතාවයට පත් කළ නොහැකි බව සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා පවසයි.ලෝක වෙළෙඳපොළේ කිරිපිටි මිල වැඩිවී තිබෙනවා. එහෙත් කිරිපිටි සමාගම් ඒ හා සමානව මෙරට කිරිපිටි මිල වැඩි කිරීමට ඉල්ලන ප්‍රමාණය සාධාරණ නැතැයි ද අමාත්‍යවරයා කියයි. ආනයනික කිරිපිටි සමාගම් වසර එකහමාරක් තිස්සේ මිල වැඩි කිරීමට ඉල්ලා සිටියි. එහෙත් රජය එම කාලය තුළම මිල වැඩිකර සමාගම්වල ඉල්ලීම්වලට ඉඩ දුන්නේ නැහැ.ආනයනික කිරිපිටිවලට ඇබ්බැහිවී සිටින පාරිභෝගිකයන් දේශීය කිරිවලට යොමු කිරීමත් දේශීය කිරි ගොවියාගේ කිරිවලට හොඳ මිලක් ලබා දී ඔවුන් ද ආරක්ෂා කිරීමත් රජයේ ප්‍රධාන අරමුණයි.මේ වනවිට මෙරට ආනයනික කිරිපිටිවලට යොමුවී සිටි පාරිභෝගිකයන් අතරින් විශාල පිරිසක් දේශීය කිරි වෙත නැඹුරුවී සිටීම සුබදායක තත්ත්වයක් මෙන්ම පාරිභෝගිකයාට පිරිසිදු, රසවත්, ගුණවත් කිරි පානය කිරීමට අවස්ථාව ලැබීමත් මෙන්ම දේශීය ගොවියාගේ ආදායම ඉහළ යාමත් බවද අමාත්‍යවරයා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n14012821</link>
    <topic>ශ්‍රී ලංකාව ආසියාවේ ප්‍රබල රටක් වෙනවාට අකමැති පිරිස් අපේ රටේම සිටිනවා</topic>
    <author>ධනුෂ්ක ගොඩකුඹුර හම්බන්තොට සිට</author>
    <content>ත්‍රස්තවාදය පරාජය කර දියුණුව කරා පිය නඟන අප රට ආසියාවේ බලවත් රටක් වනු දක්නට අකමැති පිරිස් මේ රටේම සිටින බව ජනාධිපති මහින්ද රාජපක්ෂ මහතා පැවැසීය.රටක් දියුණු කිරීමට නම් දේශපාලන ස්ථාවරත්වයක් තිබිය යුතු බව පැවසූ ජනාධිපතිවරයා අද අප රට තුළ දේශපාලන නිදහස තිබෙන බවත් එම නිදහස රැක නොගත්තොත් රට ආර්ථික වශයෙන් දියුණු කළ නොහැකි බවත් අවධාරණය කළේය. බටහිර රටවල් අපට කළ විශාලම සේවය නම් ජී. එස්. පී ප්ලස් සහනය නතර කිරීම බව පෙන්වා දුන් ජනාධිපතිවරයා ඒ නිසා අද අපේ රටේ කර්මාන්ත දියුණු වී ඇති බව පැවැසීය. ජනාධිපති මහින්ද රාජපක්ෂ මහතා මේ අදහස් පළ කළේ හම්බන්තොට දිස්ත්‍රික් වාණිජ මණ්ඩලයේ විසි වැනි සංවත්සර උළෙලට හම්බන්තොට සිංගප්පූරු ශාලාවේ දී ඊයේ (27) එක්වෙමිනි.ශ්‍රී ලංකාවේ ප්‍රථම දිස්ත්‍රික් වාණිජ මණ්ඩලය වන හම්බන්තොට දිස්ත්‍රික් වාණිජ මණ්ඩලය 1993 වර්ෂයේ දී ආරම්භ කරන ලද අතර මේ වන විට දිස්ත්‍රික්කයේ දියුණුව උදෙසා විශාල සේවයක් කිරීමට එම මණ්ඩලය සමත්ව තිබේ. මණ්ඩලයේ විසි වසරක අඛණ්ඩ පැවැත්ම වෙනුවෙන් ලබා දුන් සහයෝගය ඇගයීමට ලක් කරමින් ජනාධිපතිතුමාගේ අතින් සම්මාන පිරිනැමුණු අතර ජනාධිපතිතුමා වෙතද මණ්ඩලයේ විශේෂ ඇගයීම් තිළිනයක් ප්‍රදානය කෙරිණ.ත්‍රස්තවාදය අවසන් කිරීම නිසා අද අප රටේ බෝම්බ පිපිරුණේ නැතත් අපට එරෙහිව ජිනිවාවල නම් සෑම මාස හයකටම වරක්ම බෝම්බ පුපුරණ බව පැවසූ ජනාධිපතිවරයා ඔවුන් ප්‍රශ්න කරන්නේ වසර තිහක යුද්ධයේ අවසන් දින තුන ගැන පමණක් බව ප්‍රකාශ කළේය. අප මානව අයිතියට ගරු කරන ජාතියක් බව පෙන්වා දුන් ජනාධිපතිවරයා 14000ක පිරිසක් පුනරුත්ථාපනය කොට නිදහස් කළේ අප මානව අයිතින්ට ගරු කරන නිසා බව පැවැසීය. අද අප සෑම රටක් සමඟම සම්බන්ධතා ගොඩනඟා ගනිමින් කටයුතු කරන බවත් මිතුරන් හතුරන් හැඳිනගෙන සබඳතාවලින් ප්‍රයෝජන ගත යුතු බවත් ජනාධිපතිවරයා ප්‍රකාශ කළේය.ආපදා කළමනාකරණ ඇමැති මහින්ද අමරවීර, හම්බන්තොට දිස්ත්‍රික් වාණිජ මණ්ඩලයේ සභාපති සුදන්ත අක්මීමන මහත්වරුන් සහ දකුණු පළාත් ආණ්ඩුකාර කුමාරි බාලසූරිය මහත්මිය ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n1401283</link>
    <topic>නි‍ර්දේශ ක්‍රියාත්මක කිරීමටසෑම පියවරක්ම ගෙන තිබෙනවා</topic>
    <author>මහින්ද අලුත්ගෙදර</author>
    <content>උගත් පාඩම් හා ප්‍රතිසංධානය පිළිබඳ ජනාධිපති කොමිසන් සභා වාර්තාවේ ඇතුළත් නිර්දේශ ක්‍රියාත්මක කිරීම වෙනුවෙන් සෑම පියවරක්ම ගෙන තිබෙන බව ශ්‍රී ලංකා රජය එක්සත් ජාතීන්ගේ මානව හිමිකම් කවුන්සලය හමුවේ අවධාරණය කරයි.එම නිර්දේශ ක්‍රියාත්මක කිරීම සඳහා වන ජාතික ක්‍රියාකාරී සැලැස්මට පසුගිය 2012 වසරේ ජූලි මාසයේ දී අමාත්‍ය මණ්ඩල අනුමැතිය ලැබීමෙන් අනතුරුව එහි කටයුතු අති සාර්ථක අයුරින් ක්‍රියාත්මක වන බවද එකී නිර්දේශ ක්‍රියාත්මක කිරීමට කළහැකි සියලු කාර්යයන් ශ්‍රී ලංකා රජය විසින් සිදුකර ඇතැයි ජනාධිපති ලේකම් ලලිත් වීරතුංග මහතා ප්‍රකාශ කරයි.ස්විට්සර්ලන්තයේ ජිනීවාහි පිහිටි එක්සත් ජාතීන්ගේ මානව හිමිකම් කවුන්සලයේදී ඒ මහතා මේ බව ප්‍රකාශ කළේ යැයි විදේශ කටයුතු අමාත්‍යාංශය පවසයි. උගත් පාඩම් හා ප්‍රතිසංධාන කොමිසමේ ජාතික ක්‍රියාකාරී සැලැස්ම ක්‍රියාත්මක කිරීමට අදාළ විමර්ශනය භාර කමිටුවේ සභාපතිවරයා වශයෙන් ඒ මහතා ශ්‍රී ලංකාවේ වත්මන් ප්‍රගතිය සහ ඒ වෙනුවෙන් ගෙන තිබෙන ක්‍රියාමාර්ග සම්බන්ධයෙන් විදෙස් තානාපතිවරුන්, රාජ්‍යතාන්ත්‍රිකයන් හමුවේ කරුණු දැක්වීය.පසුගිය 2009 වසරේ මැයි මස එල්.ටී.ටී.ඊ ය පරාජය කිරීමෙන් අනතුරුව 30 වසරකට ආසන්න ත්‍රස්තවාදී ගැටුම අවසානයේ දී රටේ පැවති තත්ත්වය මෙහිදී තානාපතිවරුන් හමුවේ පැහැදිලි කළ ජනාධිපති ලේකම්වරයා, ගැටුම නිසා පීඩාවට පත්වූවන්ගේ ජීවිත යථා තත්ත්වයට පත් කිරීමට ගත් උත්සාහය සහ අන්තර්ජාතික මානුෂවාදී නීතිය, මානව හිමිකම්, ඉඩම් ආපසු භාරදීම සහ යළි පදිංචි කිරීම, නැවත පවරා දීම/සහන වන්දි ප්‍රදානය හා සංහිඳියාව ආදී ක්‍ෂ්ත්‍රවලට අදාළ උගත් පාඩම් කොමිසමේ නිර්දේශ ක්‍රියාත්මක කිරීමට ගත වූ 18 මස තුළ රජය ගත් ක්‍රියාමාර්ග සම්බන්ධයෙන් දීර්ඝ ලෙස විස්තර කර ඇත.උතුරු පළාත් සභා මැතිවරණය සාර්ථකව අවසන් කිරීම, ප්‍රදේශයේ ආරම්භ කර ඇති දැවැන්ත සංවර්ධන ව්‍යාපෘති ඉදිරියට ගෙන යාම සඳහා රජය මහ ඇමතිවරයා සමඟ සහයෝගයෙන් වැඩ කිරීම ඇතුළු ප්‍රධාන ජයග්‍රහණ සම්බන්ධයෙන් කරුණු පැහැදිලි කර තිබෙන ජනාධීපති ලේකම්වරයා අතුරුදන්වීම් පිළිබඳ චෝදනා විමර්ශන කොමිසම සිය ප්‍රථම විවෘත සැසිවාරය කිලිනොච්චියේදී පැවැත්වූ බවද එහිලා අන්තර්ජාතික රතුකුරුස කමිටුව සමඟ සහයෝගයෙන් වැඩ කරන බවද පෙන්වාදී තිබේ.ගැටුම් සමයේ සාමාන්‍ය වැසියන්ට සිදු වූ මරණ/තුවාල වීම් හා දේපල හානි පිළිබඳ සංගණනය ක්‍රියාත්මකව පවතින අතර එහි ප්‍රතිඵල ඉතා ඉක්මණින් ප්‍රසිද්ධ කිරීමට හැකිවනු ඇතැයි විශ්වාසය පළකළ ලලිත් වීරතුංග මහතා ශ්‍රී ලංකාව මානව හිමිකම් පිළිබඳ එක්සත් ජාතීන්ගේ මහ කොමසාරිස් කාර්යාලය සමඟ පවත්වාගෙන යන අඛණ්ඩ සහයෝගය සම්බන්ධයෙන්ද කරුණු දැක්වූ බව විදේශ කටයුතු අමාත්‍යාංශය කියයි.ජගත් මානව හිමිකම් පිළිබඳ මහ කොමසාරිස්වරිය රජයේ ආරාධනයෙන් පසුගිය 2013 අගෝස්තු මාසයේ දී ශ්‍රී ලංකාවේ කළ චාරිකාවෙන් පසු අභ්‍යන්තරිකව අවතැන් වූවන් පිළිබඳ විශේෂ විමර්ශකවරයා 2013 දෙසැම්බර් මාසයේ ශ්‍රී ලංකාවට පැමිණි අතර, සංක්‍රමණිකයන්ගේ මානව හිමිකම් පිළිබඳ විශේෂ විමර්ශකවරයා මේ වසරේ මැයි මස දිවයිනට පැමිණීමට නියමිතව ඇති බවද අධ්‍යාපනය ලැබීමට ඇති අයිතිය පිළිබඳ විශේෂ විමර්ශකවරයාට ද ශ්‍රී ලංකාවට එන ලෙස ඇරයුම් කළ නමුත් මේ වසර තුළ පැමිණිය නොහැකි බව දැනුම් දී තිබෙන බවද හෙතෙම සඳහන්කර ඇත.අනතුරුව එළැඹි ප්‍රශ්නෝත්තර වාරයේ දී හමුවට සහභාගී වූ රටවල් විශාල ප්‍රමාණයක් උගත් පාඩම් හා සංහිඳියා කොමිසමේ නිර්දේශ ක්‍රියාත්මක කිරීමට රජයේ ඇති කැපැවීම සහ ගන්නා උත්සාහය අගය කළ අතර, ඇතැම් රටවල් ක්‍රියාත්මක කෙරෙන ආකාරය සහ වේගය සම්බන්ධයෙන්ද ප්‍රශ්නකර ඇත.අන්තර්ජාතික ප්‍රජාව ශ්‍රී ලංකාවට සහාය දිය යුතු බවද මානව හිමිකම් ගැටළු නිරාකරණය සඳහා ශ්‍රී ලංකාව සමඟ ඵලදායී සංවාදයක නිරත විය යුතු බවද එහිදී තානාපතිවරුන්ගේ අදහස වී තිබේ. ත්‍රස්තවාදය සමඟ සටනේ දුෂ්කරභාවය හා ස්වකීය වේදනාකාරී අත්දැකීම් ගැන සඳහන් කළ එක් රටක් "සපත්තුව දැමූ විට ඇතිවන රිදුම දන්නේ පළඳින තැනැත්තා පමණයි" යනුවෙන් පවසා තිබේ.උගත් පාඩම් හා සංහිඳියා කොමිසමේ ජාතික ක්‍රියාකාරී සැලැස්ම ක්‍රියාත්මක කිරීම සඳහා ලබාදෙන සහාය සම්බන්ධයෙන් මෙහිදී ලලිත් වීරතුංග මහතා අන්තර්ජාතික ප්‍රජාවට ස්තුතිය පුද කළ අතර මතුකළ ඇතැම් ගැටළු ගැන ප්‍රතිචාර දක්වමින් පවසා ඇත්තේ වැඩදායක යෝජනා පිළිගැනීමට රජය සූදානම් බවත් ජාතික සමඟි සන්ධානය එක් රැයකින් ළඟා කරගත නොහැකි බවත්ය.ඊට අමතරව එක් පෑන් පහරින් එසේ කරන්නට යාමෙන් ක්‍රියාදාමයේ අඛණ්ඩ බවට හානි සිදුවිය හැකි යැයිද පෙන්වා දී ඇත.භාෂා ගැටළු, 80 දශකය මුල ගැටුම ආරම්භ වූ දා සිට දෙමළ වැසියන් රජයේ සේවයට එක්වීම එල්.ටී.ටී.ඊ ය විසින් වළක්වන ලද බැවින් ජ්‍යෙෂ්ඨ දෙමළ පරිපාලකයන්ගේ හිඟය සහ ගැටුම් පැවති ප්‍රදේශවල බිම් මට්ටමේ පරිපාලන ගැටළු වැනි සංකීර්ණතා පැහැදිලි කර තිබෙන ඒ මහතා පැරණි ඉඩම් වාර්තා විනාශ කිරීම හේතුවෙන් දේපල හිමිකාරත්වය හඳූනාගැනීම බලවත් ගැටළුවක් වී තිබෙන බවද වටිනා යටිතල පහසුකම් විනාශ කොට තිබීම තවත් ගැටළුවක් බවද පෙන්වාදී ඇත.ජනතාවගේ අඛණ්ඩ සහයෝගය සහිත ස්ථාවර ආණ්ඩුවක් තිබීම ශ්‍රී ලංකාවේ වාසනාවකැයි පවසා තිබෙන වීරතුංග මහතා, විසඳූම්වල චිරස්ථායී බව සහතික කරනු වස් ඇතැම් නිර්දේශ ක්‍රියාත්මක කිරීමේ දී රටේ වාර්ගික, ආගමික, ප්‍රාදේශීය හා දේශපාලන විවිධත්වයට අනුරූප පොදු එකඟත්වයක් අවශ්‍ය බවද දැන් ස්ථාපනය කර ඇති පාර්ලිමේන්තු විශේෂ කාරක සභාව පූර්ණ වශයෙන් ක්‍රියාත්මක වීමට නම් දෙමළ ජාතික සන්ධානය ඇතුළු විපක්‍ෂය ඊට සහභාගී වීමේ වැදගත්කම අවධාරණය කර ඇත.පටු අරමුණු සහිත පාර්ශවයන් විසින් වගකිව යුතු අන්තර්ජාතික චරිත පවා නොමඟ යවා ඇතැයි කණස්සල්ල පළකළ ලලිත් වීරතුංග මහතා, ඊට අදාළ මෑතකාලීන නිදසුන් කිහිපයක්ද පෙන්වාදී තිබේ.එක්සත් ජාතීන්ගේ සංවිධානයේ ජිනීවාහි ශ්‍රී ලංකා නිත්‍ය නියෝජිත, තානාපති රවිනාථ ආර්යසිංහ මහතා ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n1401284</link>
    <topic>එජාප නායකයා හෝ මණ්ඩලය ගැන පාක්ෂිකයන්ට පැහැදීමක් නැහැ</topic>
    <author>ගාල්ල උතුර සමූහ දික්වැල්ලේ තිලකරත්න</author>
    <content>නායකත්ව මණ්ඩලය ගැනත් නායකයා ගැනත් එක්සත් ජාතික පාක්ෂිකයන් තුළ කිසිදු විශ්වාසයක් නැති බැවින් ඉදිරි පළාත් සභා මැතිවරණයේදි එක්සත් ජනතා නිදහස් සන්ධානය අතිවිශිෂ්ට ජයග්‍රහණයක් අත් කර ගන්නේ යයි සුළු අපනයන බෝග සංවර්ධන නියෝජ්‍ය ඇමැති නිශාන්ත මුතුහෙට්ටිගම මහතා පෙරේදා (26) ගාල්ල බටදූවේදි පැවැසීය.ඉදිරි පළාත් සභා මැතිවරණයට එක්සත් ජනතා නිදහස් සන්ධානයෙන් තරග කරන ක්‍රිශාන්ත පුෂ්පකුමාර (රත්තරං) මහතා ට සහයෝගය ලබා ගැනීමට බටදූවේ පැවැති රැස්වීමක් අමතමින් මුතුහෙට්ටිගම මහතා මේ බව කීවේය.මුතුහෙට්ටිගම මහතා මෙසේද කීය. ආණ්ඩුව ගමන් කරන ශක්තිමත් ගමනත් එක්ක එජාපයට ජයග්‍රහණයක් ගැන හිතන්නවත් බැහැ.ජනතා විමුක්ති පෙරමුණටත් එහෙමයි. ජනතා විමුක්ති පෙරමුණට පෝස්ටරයක් වත් ගහන්න දැන් කොල්ලෝ නැහැ. ඒ තරමටම ජවිපෙ යන්ත්‍රය කඩා වැටිලා. ජනාධිපතිතුමාගේ මේ ගත වන්නේ දෙවන දුර කාලයයි. අඩුගණනේ තවත් වතාවල් දෙකක් වත් ජනාධිපතිතුමා ජනපතිවන බව මට විශ්වාසයි.ඒ අනුව වජිර අබේවර්ධනලට වෙන්නේ මන්ත්‍රිකම් නැතුව හැමදාම ඉන්නයි. වජිර මහත්තයා පසුගිය පළාත් සභා මැතිවරණයේදි එජාපයෙන් පළමු තැනට හා දෙවනි තැනට ඡන්ද ලබාගත් අය අපේ පැත්තට එව්වා. ඒ පැත්තේ ඉන්නේ ඡන්ද 20000ටත් අඩුවෙන් ලබා ගත් අයයි.විරුද්ධ පක්ෂයේ අය ජිනීවා සාකාච්ඡා පෙන්වා මේ ඡන්දය විකුණගෙන කන්න හදනවා කියලා කිව්වත් කවදා මැතිවරණය තිබ්බත් සන්ධානය දිනනවා. තව අවුරුදු 40ක් යනකන් මේ රට ආණ්ඩු කරන්නේ එජනි සන්ධානය බව මම විශ්වාසයෙන් යුතුව කියනවා. ආණ්ඩුව හම්බන්තොට වරායත් ගුවන් තොටුපොළත් හැදුවා.ඒ දැවැන්ත යෝජනා ක්‍රමවලින් පසුව දැන් ගමේ සංවර්ධනයට විශාල මුදලක් ආණ්ඩුව මන්ත්‍රිවරුන්ට ලබා දී තිබෙනවා. 2014 මුල් කාර්තුවෙදි එම මුදල් යොදවා ගම් සංවර්ධනය කිරීමට කටයුතු කරන බවද මුතුහෙට්ටිගම මහතා කීවේය.ජ්‍යෙෂ්ඨ ඇමැති පියසේන ගමගේ, ගාල්ල දිස්ත්‍රික් පාර්ලිමෙන්තු මන්ත්‍රි රමේෂ් පතිරණ මහත්වරුන් ද මෙහිදි කතා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n1401285</link>
    <topic>තාක්ෂණ විෂය ගුරුවරු 522ක් අද සිට රාජ්‍ය සේවයේ</topic>
    <author>සුභාෂීණි සේනානායක</author>
    <content>තාක්ෂණ විෂය ඉගැන්වීම සඳහා තාක්ෂණික උපාධිධාරීන් හා ඩිප්ලෝමාධාරීන් 522ක් ගුරුවරුන් ලෙස බඳවා ගැනීම අද (28) සිදු කෙරේ. මේ පත් වීම් ලිපි ලබා දීම අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් අද සවස 2.00 කොළඹ රාජකීය විද්‍යාලයේදී සිදු කෙරේ.මෙහිදී පත්වීම් 522ක් දිවයිනේ සියලුම පළාත් ආවරණය වන පරිදි ලබා දීම සිදු කෙරෙන අතර ජාතික හා පළාත් පාසල් සඳහා මේ පත්වීම් ලබාදීම සිදු කෙරේ. ජෛව පද්ධති තාක්ෂණවේදී විෂය, ඉන්ජිනේරු තාක්ෂණවේදය විෂය හා තාක්ෂණය සඳහා විද්‍යාව යන විෂයන් සඳහා මේ පත්වීම් ලිපි ප්‍රදානය කිරීම නියමිතය.මහින්දෝදය තාක්ෂණ විද්‍යාගාර සහිත ද්විතීයික පාසල් සඳහා අ.පො.ස. උසස් පෙළ නව තාක්ෂණවේදී විෂය ධාරාව මේ වන විට පාසල් 250ක ආරම්භ කර තිබෙන අතර සිසුන් 13,000ක් පමණ මේ විෂය ධාරාව හැදෑරීමට එක්වී සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n14012823</link>
    <topic>මසුන් කිලෝ 1ක් අල්ලන්න කිලෝ 20ක් නසනබොටම් ට්‍රොලිං ක්‍රමය නවතා දමයි</topic>
    <author>බුද්ධිකා ඉඹුලාන</author>
    <content>ශ්‍රී ලංකා ධීවර නියෝජිතයන් සහ ඉන්දියාවේ තමිල්නාඩු ධීවර සංවිධාන නියෝජිතයන් සමඟ ඉන්දු-ශ්‍රී ලංකා ධීවර ගැටලුව සම්බන්ධයෙන් ඊයේ (27) පැවැති සාකච්ඡා සාර්ථකව අවසන් වෙයි.උතුරේ ධීවරයන්ගේ මත්ස්‍ය සම්පත් වනසන බොටම් ට්‍රොලිං ක්‍රමය ලබන මස 10 වැනිදා සිට නැවැත්වීමට දීර්ඝ සාකච්ඡා වට කිහිපයකින් පසුව තමිල්නාඩු ධීවර සංවිධාන එකඟවීම ශ්‍රී ලංකා ධීවර නියෝජිතයන් ලද ජයග්‍රහණයක් බව ධීවර හා ජලජ සම්පත් ඇමැති රාජිත සේනාරත්න මහතා පවසයි. ශ්‍රී ලංකා ධීවර නියෝජිතයන් මෙන්ම රජය නියෝජනය කළ නියෝජිතයන් ද දිගින් දිගටම තමිල්න‍ාඩු ධීවර සංවිධාන සහ ප්‍රාන්ත ධීවර ඇමැතිවරුන් ප්‍රමුඛ බලධාරින් වෙත කෙරුණු පැහැදිලි කිරීම් සහ විරෝධතා මත තමිල්නාඩු ධීවර බලධාරින් සහ ධීවර නියෝජිතයන් මෙම එකඟතාවට පැමිණ තිබේ.මෙහිදී ශ්‍රී ලංකා උතුරු මුහුදේ බොටම් ට්‍රොලිං ක්‍රමයට මසුන් ඇල්ලීම මාසයකට නවතා දමන බවත්, ඒ සඳහා දින 14ක සහන කාලයක් තමන් වෙත ලබා දෙන ලෙසත් තමිල්නාඩු ධීවර සංවිධාන එකමුතුව ඉල්ලා ඇත. එම දින 14 තුළදී ඔවුන් තමිල්නාඩු ප්‍රධාන ඇමැති, ධීවර බෝට්ටු හිමියන්, ධීවර කාර්මිකයන් ඇතුළු කණ්ඩායම් සමඟ සාකච්ඡා පවත්වනු ඇත. බොටම් ට්‍රොලින් ක්‍රමයට මසුන් මරන ධීවරයන් කිසිදු සමාවකින් තොරව නාවික හමුදා මඟින් අත්අඩංගුවට ගන්නා බව අවධාරනය කෙරිණි.චෙන්නායිහි පැවැති මේ සාකච්ඡාවලදී තමිල්නාඩු ධීවර සංවිධාන නියෝජිතයන් පවසා ඇත්තේ, ශ්‍රී ලංකාවෙන් තමිල්නාඩුවට පැමිණි රාජ්‍ය නොවන ධීවර සංවිධානවල පිරිසක් උතුරු මුහුදේ දින 03 සිට දින 90 දක්වා කාලයක් තමන්ට මසුන් ඇල්ලීමට ඉඩකඩ ලබාදී තිබුණු බවයි. එහිදී ඔවුනට කරුණු පැහැදිලි කළ ශ්‍රී ලාංකික නියෝජිත පිරිස පවසා ඇත්තේ එවැනි තීරණ ගන්නේ ශ්‍රී ලංකා රජය හා ධීවර අමාත්‍යාංශය මිස රාජ්‍ය නොවන සංවිධාන නොවන බවයි. ඉන්දියානු ධීවරයින් බොටම් ට්‍රොලිං ක්‍රමය මඟින් මසුන් කිලෝවක් ඇල්ලීමට තවත් මසුන් කිලෝ 15 – 20 ක් විනාශ කිරීම අපරාධයක් බවද පෙන්වා දුන්හ.මෙයට තිරසාර විසඳුමක් ලෙස මේ පන්න ක්‍ර‍මයෙන් බැහැරව ඉන්දියන් සාගරයෙත් වෙනත් ප්‍රදේශයන්හිත් මසුන් ඇල්ලීම සිදුකිරීමට ඔවුනට ක්‍රමවේදයක් සකස් කිරීමට ද මෙම සාකච්ඡාවේදී අවධානය යොමු කළ බව ද ධීවර හා ජලජ සම්පත් ඇමැති රාජිත සේනාරත්න මහතා පවසයි.මෙම සිකච්ඡාවට ධීවර දෙපාර්තමේන්තුවේ අධ්‍යක්ෂ ජනරාල් නිමල් හෙට්ටිආරච්චි, ධීවර අමාත්‍යාංශ උපදේශක ආචාර්ය එස්. සුභසිංහ, රජයේ නීති උපදේශක නුවන් පීරිස්, ධීවර දෙපාර්තමේන්තුවේ සහකාර අධ්‍යක්ෂ බී. එස්. මිරින්ඩා යන මහත්වරු රජය නියෝජනය කරමින් සාකච්ඡාවට සහභාගි වූ අතර තමිල්නාඩුව නියෝජනය කරමින් ප්‍රාන්ත ධීවර අමාත්‍ය කේ. ඩී. ජයපාල් හා ධීවර ලේකම් එස්. විජයකුමාර සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n14012824</link>
    <topic>පරම විඥානාර්ථ ගොඩනැඟිල්ලමහ නගර සභාවට පවරා ගනී</topic>
    <author>නිරූෂි විමලවීර</author>
    <content>කොළඹ ඕල්කට් මාවතේ පිහිටි පරම විඥානාර්ථ බෞද්ධ සංගමයට අයත් පුරාවිද්‍යා ස්මාරකයක් ලෙස නම්කර ඇති ඓතිහාසික වටිනාකමින් යුත් තුන් මහල් ගොඩනැගිල්ල ඊයේ (27) කොළඹ මහ නගර සභාව පවරා ගත්තේය.නිසිලෙස වරිපනම් ‍බදු නොගෙවීම හේතුවෙන් හිඟ බදු මුදල් අයකර ගැනීම සඳහා නගර සභාව විසින් මෙම පවරා ගැනීම සිදුකර තිබේ. නිසිලෙස වරිපනම් බදු ගෙවන ලෙසට තෙවරක් දැනුම් දීමෙන් පසු පරම විඥානාර්ථ ගොඩනැගිල්ල ඈවර කළ බවත්, ඈවර කිරීමෙන් අනතුරුව මහ නගර සභා ආඥා පනත යටතේ පවරා ගත් බවත්, කොළඹ නාගරික භාණ්ඩාගාරික කේ. ඩි. කේ. චිත්‍රපාල මහතා ප්‍රකාශ ‍ෙකළේය.වසර 2001 වසරේ සිට වරිපනම් බදු නොගෙවීමෙන් ලක්ෂ තුනක් ඉක්ම වූ බදු මුදල් ප්‍රමාණයක් කොළඹ නගර සභාවට නොගෙවීමත් යටතේ නාගරික තක්සේරුකරුගේ නිර්දේශ මත, තමා විසින් රතු නිවේදන ඇතුළු නිවේදන තුනක් මඟින් දැනුම්දී පසුව මෙම පවරාගැනීම් සිදු කළ බව හෙතෙම කීය.ඈවර කිරීමෙන් පසු වරිපනම්වලට අමතරව ඈවර කිරීමට අදාළ බදුද සමඟ ‍මෙම ගොඩනැගිල්ල නැවත පවරා නොගතහොත් ඔප්පු සකස් කොට නගර සභාවට ලියාපදිංචි කළහොත් නැවත කිසිදු හේතුවක් නිසා එම ගොඩනැගිල්ලේ අයිතිය නැවත ඔවුනට හිමි නොවන බවද එය ලංකා නීතිය අනුව නගර සභාවට අයිති වන බවද ඒ මහතා අවධාරණය කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n14012825</link>
    <topic>කෙසෙල් ගෙඩිය උගුරේ හිරවී මාස අටක පිරිමි දරුවා මරුට</topic>
    <author>මංජුල හිරිපිටිය හෝමාගම සංචාරක</author>
    <content>කෙසෙල්ගෙඩියක් උගුරේ සිරවීමෙන් මාස අට හමාරක පමණ පිරිමි දරුවෙකු ඊයේ (27) මිය ගොස් ඇත.රණාල දැදිගමුව කන්දහේන අංක 375/1 හි පදිංචි සදරු සත්මිත් නමැති එම දරුවා හෝමාගම රෝහල වෙත රැගෙන එනවිටත් මිය ගොස් සිටි බව එම රෝහලේ හදිසි අනතුරු අංශයේ ප්‍රකාශකයකු පැවසීය.දරුවාගේ පියා විදේශගතවී සිටින අතර මරණ පරීක්ෂණය අද දින සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n1401286</link>
    <topic>සෑම අතින්ම ඉරානයේ සහාය ශ්‍රී ලංකාවටයි</topic>
    <author>මහින්ද අලුත්ගෙදර</author>
    <content>සෑම ක්ෂේත්‍රයකින්ම ශ්‍රී ලංකාවට අඛණ්ඩව සහාය ලබාදෙන බවට ඉරානය සහතික වෙයි.ශ්‍රී ලංකාව සහ ඉරානය අතර දිගු කලක සිට ද්වීපාර්ශ්වික සබඳතා පවතින අතර එය තවදුරටත් ශක්තිමත් කීරීම වෙනුවෙන් අවශ්‍ය සෑම ක්‍රියාමාර්ගයක්ම ගන්නා බව ඉරාන පාර්ලිමේන්තුවේ ජාතික ආරක්ෂාව හා විදේශ වැඩසටහන් පිළිබඳ කොමසාරිස් ඇලඩින් බොරොජෙඩි (Alaeddin Boroujerdi) මහතා ප්‍රකාශ කරයි. ඉරානයේ ශ්‍රී ලංකා මහ කොමසාරිස් මොහොමඩ් ෆයිසාල් රසින් (Mohammad Feisal Razin) මහතා සමඟ ඉරානයේ ටෙහෙරාන් නුවරදී පැවැති සාකච්ඡාවකදී ඒ මහතා මේ බව ප්‍රකාශකර තිබේ.මෙහිදී වැඩිදුරටත් අදහස් දක්වමින් ඒ මහතා සඳහන්කර ඇත්තේ විවිධ කටයුතු සම්බන්ධයෙන් ඉරානය හා ශ්‍රී ලංකාව අතර පවතින සහයෝගය වර්ධනය කරගැනීමට ඉරාන පාර්ලිමේන්තුවේ සහයෝගය ලබාදෙන බවයි. මේ අතර ඒ මහතා පෙන්වා දී තිබෙන්නේ ද්විපාර්ශවික සහ රාජ්‍යතාන්ත්‍රික සබඳතා දියුණු කිරීම තුළින් දෙරටේ සහයෝගය තවදුරටත් වර්ධනය කිරීමට තීරණාත්මක සාධකයක් වනු ඇති බවයි.ඉරානය හා ශ්‍රී ලංකාව අතර අතීතයේ දී පැවැති දැඩි මිත්‍රත්වය කෙරෙහි අවධානය යොමු කර තිබෙන ඉරාන පාර්ලිමේන්තුවේ ජාතික ආරක්ෂාව හා විදේශ වැඩසටහන් පිළිබඳ කොමසාරිස්වරයා සහ ශ්‍රී ලංකා තානාපතිවරයා එය වඩ වඩාති දියුණුකර ගැනීම වෙනුවෙන් දෙරටේ අවධානය යොමු වියයුතු බවද පෙන්වාදී තිබේ.ද්වි පාර්ශවික සහයෝඟීතාවය වැඩිදියුණු කිරීම හරහා සිදුකරනු ලබන කටයුතුවලදී කොළඹ සහ ටෙහෙරාන් ප්‍රදේශ සඳහා වැඩි ප්‍රවණතාවයක් ලබාදීමට පාර්ලිමේන්තුවේ ක්‍රියාකලාපය සම්බන්ධයෙන් ඔවුන්ගේ අවධානය යොමුව තිබෙන අතර ඉරාන ව්‍යවස්ථාදායකය ශ්‍රී ලංකාවේ මෑතකදී සිදුකළ සංවර්ධන කටයුතු සම්බන්ධයෙන් ද පැහැදිලි කිරීමක් සිදුකර ඇත.මේ අතර ශ්‍රී ලංකාවේ වත්මන් තත්ත්වය මෙන්ම සංවර්ධන කටයුතු සහ ඉදිරි ක්‍රියාමාර්ග සම්බන්ධව ශ්‍රී ලංකා තානාපතිවරයා මෙහිදී ඉරාන පාර්ලිමේන්තුවේ ජාතික ආරක්ෂාව හා විදේශ වැඩසටහන් පිළිබඳ කොමසාරිස් ඇලඩින් බොරොජෙඩි මහතා දැනුවත්කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n1401287</link>
    <topic>වෛද්‍යවරයාගේ රියැදුරාට පහර දුන්එජාප මන්ත්‍රීගෙන් කටඋත්තර ගනී</topic>
    <author>විජයානි එදිරිසිංහ</author>
    <content>ප්‍රසිද්ධ වෛද්‍යවරයකුගේ රියදුරුට පහර දීම සම්බන්ධයෙන් නාරාහේන්පිට පොලිසිය එ.ජා.ප. පාර්ලිමේන්තු මන්ත්‍රී ආචාර්ය හර්ෂ ද සිල්වා මහතාගෙන් සහ ඔහුගේ සහායකයාගෙන් ඊයේ (27) කටඋත්තර ලබා ගත්තේය.තටඋත්තර ගැනීමට පොලිසිය මන්ත්‍රීවරයාට කළ දැනුම් දීම මත ඔහු ඊයේ (27) පොලිසියේ පෙනී සිටියේය. අද (28) පහර කෑමට ලක්වූ පුද්ගලයා සහ මන්ත්‍රීවරයාත් ඔහුගේ සහායකයාටත් යළි පොලිසියේ පෙනි සිටින ලෙසට දැනුම් දී ඇත. එහිදී දෙපාර්ශවය හමුවේ යලි එම පැමිණිල්ල විභාග කිරීමට නියමිතය. නාරාහේන්පිට පොලිසිය වැඩි දුර පරික්ෂණ පවත්වයි.  .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n1401288</link>
    <topic>මුතුරාජවෙල ගින්න නිවන්න ගුවන් හමුදාවේ සහාය</topic>
    <author>විජයානි එදිරිසිංහ හා උදුලා පීරිස්</author>
    <content>මුතුරාජවෙල රක්ෂිතයේ පෙරේදා (26) සවස ඇතිවූ ගින්න තවමත් ඇවිළෙමින් පවතින බව ආපදා කළමනාකරණ මධ්‍යස්ථානය පවසයි. ගුවන් හමුදාව, යුද හමුදාව, පොලිසිය, ගිනි නිවීමේ ඒකකය හා ආපදා කළමනාකරණ නිලධාරීන් එක්ව මේ ගින්න නිවීමේ කටයුතු අඛණ්ඩව සිදු කරමින් පවතින බවද ඊයේ (27) දහවල් වනවිට ගුවන් හමුදාවේ බෙල් 212 හෙලිකොප්ටරය යොදාගෙන ගින්න නිවීමේ කටයුතු සිදු කරන බවද ආපදා කළමනාකරණ මධ්‍යස්ථානයේ නියෝජ්‍ය අධ්‍යක්ෂක ප්‍රදීප් කොඩිප්පිලි මහතා දිනමිණට කීය.මීට පෙර දිනයේදී ගිණිගත්හේන රක්ෂිත ප්‍රදේශයේ දින 2ක් තිස්සේ පැවැති ගින්න ආපදා කළමනාකරණ නිලධාරීන් ඇතුළු පිරිසක් එක්ව නිවා දැමූබව කොඩිප්පිලි මහතා අනාවරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n1401289</link>
    <topic>පාසල් බස් රියක් අනතුරේ සිසුහු 18ක් රෝහලේ</topic>
    <author>අනුරාධපුර මධ්‍යම විශේෂ,අනුරාධපුර අධිකරණ සහ ගයාන් රාජපක්ෂ</author>
    <content>ඉපලෝගම රණජයපුර යුද හමුදා නිවාස සංකීර්ණයේ සිට කැකිරාව මධ්‍ය විද්‍යාලය දක්වා පාසල් සිසුන් ප්‍රවාහනය කළ බස් රථයක් කැකිරාව එප්පාවල ප්‍රධාන මාර්ගයේ තෙළඹියාගම හන්දිය ආසන්නයේදී මාර්ගයෙන් ඉවතට පැන සිදු වූ අනතුරකින් පාසල් සිසු සිසුවියන් 18 දෙනෙකු තුවාල ලබා ඊයේ (27) උදෑසන කැකිරාව රජයේ රෝහලට ප්‍රතිකාර සදහා ඇතුළත් කෙරුණි.උදෑසන 7.10ට පමණ සිදුවු අනතුරෙන් පාසල් සිසුවියන් 9 දෙනෙකු හා පාසල් සිසුන් 9 දෙනෙකු තුවාල ලැබීය. ඔවුන් වයස අවුරුදු 11ත් 15ත් අතර පසුවන්නන්ය. බරපතළ තුවාල ලැබූ සිසුන් තිදෙනකුට කැකිරාව රෝහලේදී මූලික ප්‍රථිකාර ලබාදී කඩිනමින් ගිලන්රථ මගින් අනුරාධපුර ශික්ෂණ රෝහල වෙත රැගෙන ආහ.බස්රථය ඉපෝලගම රණජයපුරින් උදෑසන 6.30ට ගමන් අරම්භ කර ඇති අතර එම බස් රථයේ යුද හමුදාවේ සේවය කරන නිලධාරීන්ගේ දරුවන් ද ඇතුළුව පාසල් දරුවන් 30 දෙනෙකු ගමන් කර ඇත. බස් රථය තෙළඹියාගම හන්දියේදී මාර්ගයෙන් ඉවතට පැන විශාල මාරගසක හා විදුලි කණුවක ආධාරකයක ගැටී අනතුර සිදුවූ අතර අනතුරෙන් බස්රථයට බරපතළ හානි සිදුවිය.බස්රථයේ කාර්මික දෝෂයක් නිසා අනතුර සිදුවූ බව එහි රියදුරා පොලීසියට කියා තිබේ.අනතුරෙන් බරපතළ ලෙස හිසට තුවාල සිදුවූ හා අත් සහ පාදවල අස්ථි බිදී බරලතළ තුවාල ලබා සිටි කැකිරාව මධ්‍ය විද්‍යාලයේ ඉගෙනුම ලබන සිසුන් දෙදෙනකුට හදිසි ශල්‍යකර්මයක් සිදු කළ අතර කැකිරාව රජයේ රෝහලේ ප්‍රතිකාර ලබන සිසුන් 15 දෙනොගේ තත්ත්වය දැක බලා ගැනීමට පළාත් මහ ඇමැති එස්.එම්. රංජිත් සමරකෝන් මහතාද එහි ගියේය.ප්‍රථිකාර ලබන සිසුන් 15 දෙනාගේ තත්ත්වය සම්බන්ධයෙන් කැකිරාව රජයේ රෝහලේ ස්ථාන බාර වෛද්‍ය නිලධාරී වෛද්‍ය ජයන්ත විමල් විජේසූරිය මහතාගෙන් අප කළ විමසීමකදී ඒ මහතා කියා සිටියේ සිසුවියන් 09 දෙනෙකු හා සිසුන් 06 දෙනෙකු රෝහලේ ප්‍රතිකාර ලබන බවත් ඔවුන්ගේ තත්ත්වය බරපතළ නොවන බවයි.සිසු සිසුවියන් කිහිපදෙනෙකුට අනතුරෙන් දත්වලට හානි සිදුවී තිබූ බවද වෛද්‍යවරයා සඳහන් කළේය. ප්‍රතිකාර ලබා දී පිටත් කිරීමට හැකි සිසුන් සවස රෝහලෙන් පිටත් කරන බවත් සැලකිය යුතු තුවාල ලබා සිටින දරුවන්ට තවදුරටත් ප්‍රථිකාර ලබා දෙන බව වෛද්‍යවරයා වැඩිදුරටත් සදහන් කළේය.මේ අනතුර සිදු වූයේ කාර්මික දෝෂයකින්ද නැතිනම් බස්රථයේ වේගය පාලනය කර ගැනීමට නොහැකිවීමෙන් ද යන්න සම්බන්ධයෙන් කැකිරාව මූලස්ථාන පොලීසියේ රථවාහන අංශය පරීක්ෂණ සිදුකරයි. අනතුර සම්බන්ධයෙන් සැකපිට එහි රියදුරා ඊයේ (27) උදෑසන කැකිරාව මූලස්ථාන පොලීසියේ රථවාහන මංශය මගින් අත් අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n14012810</link>
    <topic>උතුරු-නැ‍ඟෙනහිර බිම් බෝම්බ ඉවත් කිරීමට ජපානයෙන් රුපියල් මිලියන 160 ක ආධාර</topic>
    <author>මහින්ද අලුත්ගෙදර</author>
    <content>ක්ෂේත්‍ර රැසක ජයග්‍රහණ සමඟින් සංවර්ධනය කරා ගමන් කරන ශ්‍රී ලංකාව බිම් බෝම්බවලින් තොර දේශයක් බවට පත්කිරීමේ අරමුණින් උතුරු නැඟෙනහිර ප්‍රදේශයන්හි වළ දමා තිබෙන බිම් බෝම්බ ඉවත් කිරීමේ කටයුතු වෙනුවෙන් අමෙරිකානු ඩොලර් 1,248,046 ක (රුපියල් මිලියන 160 ක) ආධාරයක් ලබාදීමට ජපාන රජය තීරණය කරයි.ශ්‍රී ලංකාව බිම් බෝම්බවලින් තොර දේශයක් බවට පත්කිරීමේ අරමුණින් මේ ආධාරය ලබාදෙන අතර ඊට අදාළ ගිවිසුමට අත්සන් කිරීම ශ්‍රී ලංකාවේ ජපාන තානාපති නිල නිවෙසේදී ඊයේ (27) සිදු කෙරිණි. ශ්‍රී ලංකාවේ ජපාන තානාපති නොබුහිතෝ හොබෝ, බිම්බෝම්බ උපදේශන කණ්ඩායමේ (Mines Advisory Group) නේවාසික නියෝජිත ග්‍රේග් සෙකොම්බ් සහ ශ්‍රී ලංකාවේ සමාජ සංහිඳියාව සඳහා වන ඩෙල්වන් සහායකත්ව වැඩසටහනේ (Delvon Assistance for Social Harmony Sri Lanka) වැඩසටහන් කළමනාකාර ආනන්ද චන්ද්‍රසිරි මහත්වරු ඒ සඳහා අත්සන් කළහ.ඒ අනුව බිම්බෝම්බ උපදේශන කණ්ඩායම ක්‍රියාත්මක කරනු ලබන "උතුරු පළාතේ ජීවන මට්ටම යළි නඟාසිටුවීම උදෙසා වන මානුෂීවාදී බිම්බෝම්බ ඉවත් කිරීම" යන ව්‍යාපෘතිය වෙනුවෙන් අමෙරිකානු ඩොලර් 591,447 ක් (රුපියල් මිලියන 77) සහ ශ්‍රී ලංකාවේ සමාජ සංහිඳියාව සඳහා වන ඩෙල්වන් සහායකත්ව වැඩසටහන ක්‍රියාත්මක කරන "උතුරු පළාතේ බිම් බෝම්බ ඉවත් කිරීම හරහා සාමය ගොඩනැඟීමේ ව්‍යාපෘතිය" වෙනුවෙන් අමෙරිකානු ඩොලර් 656,599 ක් (රුපියල් මිලියන 86) මෙහිදී බෙදා දෙන ලදී.උතුරු පළාත බිම්බෝම්බවලින් තොර ආරක්ෂාකාරී ප්‍රදේශයක් බවට පතිකිරීමේ අරමුණින් ශ්‍රී ලංකා රජය ගෙන යන වැඩපිළිවෙළට ශක්තියක් වීමේ අරමුණින් මේ ආධාරය ශ්‍රී ලංකාවට ලබාදෙන බව ශ්‍රී ලංකාවේ ජපාන තානාපති නොබුහිතෝ හොබෝ මහතා මෙහිදී සඳහන් කළේය.බිම්බෝම්බ ඉවත් කිරීම වෙනුවෙන් ශ්‍රී ලංකාව දරන උත්සාහය අගය කරන බව සඳහන් කළ තානාපතිවරයා ඒ සඳහා තම රජයේ සහාය ලබාදෙන බවද පසුගිය 2003 වසරේ සිට මේ දක්වා කාලය තුළ උතුරු හා නැඟෙනහිර පළාත්හි බිම්බෝම්බ ඉවත් කිරීමට ජපන් රජයෙන් අමෙරිකානු ඩොලර් මිලියන 27 ක ආධාර ලබාදී තිබෙන බවද සිහිපත් කළේය.බිම්බෝම්බ ඉවත් කිරීමේ මානුෂීය ක්‍රියාවලිය සාර්ථකව ක්‍රියාත්මක කිරීමත් සමඟ ඒ ඒ ප්‍රදේශයන්හි ජනතාවට නිදහසේ ජීවත් වීමට මෙන්ම ජීවනෝපාය ශක්තිමත් කර ගැනීමටද අවස්ථාව සැලසෙන බව පෙන්වාදුන් ශ්‍රී ලංකාවේ ජපාන තානාපතිවරයා ශ්‍රී ලංකාවේ උතුරු ප්‍රදේශයන්හි වළ දමා තිබෙන බිම්බෝම්බ ඉවත් කිරීමේ කටයුතු ක්‍රමයෙන් අවසන් වෙමින් තිබෙන බවද ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n14012811</link>
    <topic>කොටකෙතන කාන්තාවන් ඝාතනයට සැකතිදෙනකුට අධිචෝදනා</topic>
    <author>රෝෂන් තුෂාර</author>
    <content>රත්නපුර කහවත්ත කොටකෙතන කාන්තාවන් ඝාතනයට සැකකෙරෙන තවත් තිදෙනකුට නීතිපතිවරයා ඊයේ (27) කොළඹ මහාධිකරණය හමුවේ අධිචෝදනා ගොනු කළේය.කොටකෙතන නිවසක විසු ලියනාරච්චි ප්‍රේමවති (63) මව සහ හේවාගමගේ පුෂ්ප කුමාරි (32) දියණිය ඝාතනය කර නිවසේම පුළුස්සා දැමීමට එරෙහිව මේ අධිචෝදනා ගොනු කෙරිණි.බමුණුගේ නාමල් චමින්ද සිල්වා, හේවගේ සිසිර ප්‍රියන්ත නොහොත් තුෂාර හා ලොකුගම් හේවගේ මිථිල සැකකරුවන්ට දන්ඩ නීති සංග්‍රහයේ 32 වගන්තිය සමඟ කියැවෙන 996 වගන්තිය ප්‍රකාරව දඩුවම් ලැබිය හැකි වරදක් කිරීමේ චෝදනා දෙකක් යටතේ නඩු ‍පැවරීය.සැකකරුවන්ට විරුද්ධව පැල්මඩුල්ල මහේස්ත්‍රාත් අධිකරණයේ මූලික මහේස්ත්‍රාත් පරීක්ෂණය මේ වන විට විභාග වෙමින් පවතින අතර නීතිපතිවරයාට හිමි සුවිශේෂි බලය අනුව මේ නඩුව රත්නපුර මහාධිකරණයට යොමු නොකොට කොළඹ මහාධිකරණයේ විභාග කිරිමට තීරණය කර ඇත.2012 ජූලි 19 දින හෝ ආසන්න දිනකදී සිදුකර ඇති මේ ඝාතනයන් සම්බන්ධයෙන් නඩු භාණ්ඩ8ක් හා සාක්ෂි කරුවන් 34ක් අධිකරණයට ඉදිරිපත් කරන බව නඩුවේ සඳහන් වේ.මේ නඩුව‍ ලබන 25 දින මහාධිකරණ විනිසුරු දේවිකා තෙන්නකෝන් මහත්මිය ඉදිරියේ කැදවීමට ඊයේ දින නියම කළ අතර බන්ධනාගාර ගත විත්තිකරුවන්ගේ පුද්ගලික ලිපිනවලට හා බන්ධනාගාර අධිකාරීවරයා හරහා සිතාසි යැවීමට විනිසුරුවරිය නියෝග කළාය.රත්නපුර ඝාතනවල පළමු ඝාතනය යුකොටකෙතන නයනා නිල්මිණි හා කාවිද්‍යා චතුරංගී යන මව හා දියණිය ඝාතනයට එරෙහිව දර්ශන හා චාන්දනී නැමැති සැකකාර අඹු සැමි යුවළට නීතිපතිවරායා පවරා ඇති නඩුවද මේ දිනවල කොළඹ මහාධිකරණයේ විභාග වෙමින් පවතී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n14012812</link>
    <topic>ජිනීවා ගිහින් බලය ගන්න  කරන වෑයම ලැජ්ජාවක්</topic>
    <author>ලුණම සමූහ සනත් ගමගේ</author>
    <content>මේ රටේ දේශපාලනය කර ආණ්ඩුව පෙරළගන්න බැරි විපක්ෂයේ සමහර උදවිය ජිනීවාවලට ගොස් රට ගැන සහ රටේ නායකත්වය ගැන කේලාම් කියා ආණ්ඩු බලය ලබා ගැනීමට බාල උත්සාහයක නිරත වීම ලැජ්ජා සහගත බව හම්බන්තොට දිස්ත්‍රික් පාර්ලිමේන්තු මන්ත්‍රි නාමල් රාජපක්ෂ මහතා කීය.රාජපක්ෂ මහතා මේ බව සඳහන් කළේ තංගල්ල මැතිවරණ කොට්ඨාසයේ වැටිය ප්‍රදේශයේ පැවැති ජන හමුවකට එක්වෙමිනි. මෙහි දී අදහස් දැක්වූ නාමල් රාජපක්ෂ මහතා මෙසේ ද කීය. ජනතාව ඉදිරියට ඇවිත් ඡන්දය ඉල්ලන්න හැකියාවක් නැහැ.රජය සෑමගමකටම සංවර්ධනය ගෙන යනවා. හම්බන්තොට පමණයි සංවර්ධනය වෙන්නේ කියලා කිව්ව අය දැන් රටේ කෙරෙන සංවර්ධනය සියැසින් දකිනවා.දකුණු පළාත් මැතිවරණයට අද විපක්ෂයේ කිසිම උනන්දුවක් නැහැඅපේ අයගේ පමණක් ඡන්ද සටනක් වෙලා වසර තිහක යුද්ධය නිම කරපු අපේ රටේ ඊළඟ ඉලක්කය වන්නේ වසර තිහක සංවර්ධන යුද්ධය ජයග්‍රහණය කිරීමයි.අපි ඒ අභියෝගය බාර ගෙන තිබෙනවා. ලෝකය අපේ රටේ වේගවත් සංවර්ධනය දැක සතුටුවෙනවා. අපේ රටේ විපක්ෂයේ සමහරුන්ට මෙය දරාගන්න බැහැ. එම නිසා ජිනීවාවලට ගොස් රට පාවා දෙනවා .අප් රටේ ජනතාව දැන් රවට්ටන්න බැහැ. යතාර්ථය අවබෝධ කරගෙන ඉන්නේ එම නිසා ඡන්ද ජයග්‍රහණය රටේ ජයග්‍රහණය වෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n14012813</link>
    <topic>අහිගුණ්ඨික ජනතාවටත් විශේෂ හැඳුනුම්පතක්</topic>
    <author>නුවන් කොඩිකාර</author>
    <content>අහිගුණ්ඨික ජනයා සඳහා විශේෂ හැඳුනුම්පතක් නිකුත් කිරීමට රජය තීරණය කර තිබේ.ජනාධිපති මහින්ද රාජපක්‍ෂ මහතාගේ උපදෙස් මත ක්‍රියාවට නැංවෙන මෙම වැඩපිළිවෙළින් අහිගුණ්ඨික ජනතාවට ඔවුන්ගේ සංස්කෘතික ක්‍රියාකාරකම් ආරක්‍ෂා කර ගැනීමට පහසු වනු ඇති බව වන සම්පත් හා වනජීවී සංරක්‍ෂණ ඇමැති විජිත් විජිතමුණි සොයිසා මහතා පැවැසීය.මේ හැඳුම්පත නිකුත් කිරීමත් සමඟ ඔවුන්ගේ රැකියා සඳහා අවශ්‍ය සතුන් ලබා ගැනීමට අවස්ථාව සැලසෙන බව පැවැසු ඒ මහතා ඒ මගින් අහිගුණ්ඨික ජනතාවගේ සංස්කෘතියද ආරක්ෂා කරගැනීමට හැකිවනු ඇති බව ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n14012814</link>
    <topic> රුවන්වැලි මහා සෑය නෙළුම් මල් ලක්ෂ 2‍කින්වන්දනා කිරීම ඇතුළු පින්කම් මාලාවක් 8 වැනිදා</topic>
    <author/>
    <content> අනුරාධපුර රුවන්වැලි මහා සෑය නෙළුම් මල් ලක්ෂ දෙකකින් වන්දනා කිරීම ඇතුළු පින්කම් මාලාවක් පෙබරවාරි මස 8 වැනිදා සිදු කිරීමට සංවිධාන කැර තිබේ.මහා සංඝරත්නය විෂයෙහි දානමය පින්කමක්ද සුවඳ පුජාවක් සහ අති විශේෂ සදහම් දේශනාවක්ද අනුරාධපුර රුවන්වැලි මහා සෑයේ සළපතළ මළුවේදී පැවැත්වීමට මෙදින කටයුතු සූදානම් කැර තිබේ.මහරහතුන් වැඩි මඟ ඔස්සේ යටතේ තතාගත ධර්මය ලොවට බෙදාදෙන අතිපූජනීය ස්වාමීන් වහන්සේගේ ත්‍රිවිධරත්නයේ සරණ යමින් සතර අපායෙන් මිදීම අරමුණු කරන සුවිශේෂී ධර්ම දේශනාව එදින සවස 6.00 පැවැත්වේ.නෙළුම් මල් පුජා කිරීමට කැමැති පින්වතුන් සිටීනම් එදින උදේ වරුවේදී මල් ලබා දෙන ලෙස සංවිධායක මණ්ඩලය ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n14012815</link>
    <topic>සමුහ ඡායාරූපය දෙන්නමහා ශිෂ්‍ය සංගමයෙන්බරපතළ කොන්දේසියක්</topic>
    <author>සමන්මලී ප්‍රියශාන්ති</author>
    <content>පේරාදෙණිය විශ්වවිද්‍යාලයේ සාමාන්‍යවේදී උපාධිය (තුන් අවුරුදු) හදාරණ සිසුන්ගේ සමුහ ඡායාරූපය අද(28) දිනයේ සිසුන්ට ලබා දීමට නියමිත වුවත් එම ඡායාරූපය නිකුත් කිරීමට මහා ශිෂ්‍ය සංගමය විසින් බරපතළ කොන්දේසියක් පනවා තිබීම නිසා සිසුහු දැඩි අසීරුතාවකට පත්ව සිටිති‍.නඩුවක් සඳහා වියදම් කිරීමට බව පවසමින් පසුගිය දා එම ශිෂ්‍ය සංගමය විසින් සිසුන්ගේ මහපොළ මුදල් බලහත්කාරයෙන් ලබා ගෙන ති‍බෙන අතර එහි දී ඇතැම් සිසුන්ගෙන් රුපියල් 2500 ක් වන සම්පුර්ණ මහපොළ මුදලම ද තවත් අයගෙන් රුපියල් 2000, 1500, 1000 වශයෙන් ද මුදල් ලබා ගෙන තිබේ.සිසුන්ගේ සමුහ ඡායාරූපය නිකුත් කිරීමට නම් රුපියල් 2000, 1500, 1000 වශයෙන් මුදල් ලබා දී ඇති අය රුපියල් 2500 සම්පුර්ණ කළ යුතු බවටත් එසේ නොමැති අයට සමුහ ඡායාරූපය ලබා නොදෙන බවටත් මහා ශිෂ්‍ය සංගමය කොන්දේසියක් පනවා ඇත.සිසුන්ගේ සමුහ ඡායාරූපය ගැනීමේ කොන්ත්‍රාත්තුව ශිෂ්‍ය සංගමය විසින් බාර ගෙන ඉටු කරන අතර ඒ සඳහා මුදලක් සිසුන්ගෙන් අය කරනු ලැබේ. මේ අනුව සිසුන් සමුහ ඡායාරූපය සඳහා ගෙවිය යුතු මුදල් මේ වන විටත් ශිෂ්‍ය සභාවට ගෙවා අවසන් කර තිබේ‍‍.එසේ තිබිය දී මහා ශිෂ්‍ය සංගමය රුපියල් 2500 මුදල දෙන තුරු සමුහ ඡායාරූපය නිකුත් නොකිරීමට තීරණය ගෙන තිබෙන බව විශ්වවිද්‍යාල සිසුහු පවසති.විශ්වවිද්‍යාල පාලනාධිකාරිය ද මේ සම්බන්ධයෙන් දැනුවත් කර තිබෙන බවට තොරතුරු ලැබේ. මේ සම්බන්ධයෙන් ප්‍රකාශයක් ලබා ගැනීම සඳහා විශ්වවිද්‍යාල උපකුලපතිවරයා දුරකතනයෙන් සම්බන්ධ කර ගැනීමට අප ගත් උත්සාහය අසාර්ථක විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n14012816</link>
    <topic>වයඹ පාසල් 146කට ජලය නැහැ</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>පාසල්වල අඩුපාඩු සොයාබලා දෙපාර්තමේන්තුවට වාර්තා කිරීමට පත්කර සිටින ඇතැම් නිලධාරීන්ගේ වැරදි දත්තයන් නිසා වයඹ පළාතේ පාසල් 146ක ජල ප්‍රශ්නය විසඳී නැති බැව් ප්‍රධාන ඇමැති දයාසිරි ජයසේකර මහතා පවසයි.ජල ප්‍රශ්නයට අමතරව පුත්තලම දිස්ත්‍රික්කයේ කටුමැටි ගසා පොල්අතු සෙවිලි කළ පාසල් 40ක් ද තිබෙන බැව් කී ප්‍රධාන ඇමැතිවරයා වයඹ අධ්‍යාපන දෙපාර්තමේන්තුවේ නිලධාරීන් 1020 දෙනාට අමතරව තවත් වැඩිපුර නිලධාරීන් 250ක් සිටියත් පාසල් හා ගුරු ප්‍රශ්නවලට විසඳුම් ලබාදීමට නොහැකිවී ඇත්තේ නිලධාරීන් විසින් අධ්‍යාපන දෙපාර්තමේන්තුවට වාර්තා කරන අසත්‍ය තොරතුරු නිසා බවත් කීය.වයඹ පළාත් සභා ශ්‍රවණාගාරයේදී පැවැති මේ වැඩමුළුවේදී තවදුරටත් කරුණු ගෙනහැර දක්වමින් අවුරුදු ගණනාවක් තිස්සේ කැකෑරෙමින් තිබූ වයඹ ගුරුමාරු ක්‍රමයට කඩිනම් විසඳුමක් ලබාදෙන බවත්, මින් ඉදිරියට කුරුණෑගල දිස්ත්‍රික්කයේ ගුරුවරු පුත්තලමටත්, පුත්තලමේ ගුරුවරු කුරුණෑගලටත් මාරු කරන සංස්කෘතිය අහෝසි කරන බවත් වර්ණ, පාට, භේදවලින් තොර අළුත් වයඹක් ඉදිරියේදී නිර්මාණය කරන බවත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n14012817</link>
    <topic>වාස් ගුණවර්ධනගේ විදේශ ගමන් බලපත්‍රයසුරක්ෂිතව සෙප්පුගත කරන ලෙස නියෝග</topic>
    <author>සිරන්ජනි කුමාරි</author>
    <content>හිටපු නියෝජ්‍ය පොලිස් පති වාස් ගුණවර්ධන මහතා අධිකරණය වෙත බාර දුන් විදේශ ගමන් බලපත්‍රය මොහොමඩ් සියාම් ඝාතන සිද්ධියේ නඩු භාණ්ඩයක් වනහෙයින් එය සුරක්ෂිතව සෙප්පුගත කරන ලෙස කොළඹ අතිරේක මහෙස්ත්‍රාත් මොහොමඩ් සහබ්දීන් මහතා ඊයේ (27) අධිකරණ රේජීස්ටාර් වෙත නියම කළේය.වාස් ගුණවර්ධන මහතා විසින් ඊයේ අධිකරණය වෙත සිය රාජකාරි විදේශ ගමන් බලපත්‍රය (OA3641041)දරණ ගමන් බලපත්‍රය අධිකරණ නි‍යෝගයකට අනුව බාර දුන් අවස්ථාවේ දී මහෙස්ත්‍රාත්වරයා මෙම නියෝගය කළේය.රවිඳු වාස් ගුණවර්ධනගේ විදේශ ගමන් බලපත්‍රය අස්ථානගතව ඇති බව අධිකරණයට දැන් වු නීතිඥවරයා ඒ පිළිබඳව දිවුරුම් ප්‍රකාශයක් මඟින් අධිකරණය දැනුවත් කළේය. පළමු සැකකරු වන වාස් ගුණවර්ධන යන අයගේ හා අටවන සැකකරු වන රවිඳු වාස් ගුණවර්ධනගේ විදේශ ගමන් බලපත්‍රය වැඩිදුර විමර්ශන කටයුතු සඳහා අවශ්‍ය බැවින් අපරාධ පරික්ෂණ දෙපාර්තමේන්තුවේ විශේෂ විමර්ශන ඒකකය වෙත බාර දෙන ලෙස අධිකරණය ඉකුත් නඩු දිනයේ දී නියොගයක් නිකුත් කොට තිබිණ.පැමිණිල්ල ඊයේ යළි කැඳවු අවස්ථාවේ දී රහස් පොලිසිය වැඩිදුර වාර්තාවක් ඉදිරිපත් කරමින් පවසා සිටියේ මෙහොමඩ් සියාම් ඝාතන සිද්ධිය සම්බන්ධයෙන් මෙතෙක් කරන ලද විමර්ශනයන් හි උධෘත නීතිපතිවරයා වෙත යොමු කළ බවත් හිටපු නියෝජ්‍ය පොලිස්පති වාස් ගුණවර්ධන මහතා ඇතුළු සැකකරුවන් හත්දෙනාට කොළඹ මහාධිකරණය හමුවේ නඩු පවරනවාද? නැද්ද? යන්න පිළිබඳ නොබෝ දිනකින් දැනුම් දෙන බවට නීතිපතිවරයා දැනුම් දී ඇති බවය.මේ ඝාතනයට අදාළ උධෘත 2013/09/09,සී ආර් 128/12 යටතේ නීතිපතිවරයා වෙත යොමු කළ බව කී රහස් පොලිසිය වාස් ගුණවර්ධනගේ හා රවිඳු ගුණවර්ධ‍නගේ විදේශ ගමන් බලපත්‍ර මෙම සිද්ධියේ නඩු භාණ්ඩ ලෙස සැලකෙන බැවින් ඒ පිළිබඳව විමර්ශන පවත්වා ඉදිරියේ දී අධිකරණයට කරුණු වාර්තා කරන බව පැවසීය.මීට අමතරව බමුණුසිංහ යන අයට කැලණි විශ්වවිද්‍යාලයේ පෙබරවාරි 5.6හා 7පවත්වනු ලබන දේශනයකට සහභාගිවිමට ද අධිකරණ අවසරය ලැබිණි.බන්ධනාගාර අධිකාරිවරයා විසින් සැකකරුවන් වු හිටපු නියෝජ්‍ය පොලිස්පති වාස් ගුණවර්ධන,ලක්ෂ්මන් ඉන්දික බමුණුසිංහ, ගාමිණී සහන්චන්ද්‍ර ,ප්‍රියන්ත සංජීව, පැතුම් රංග දිසානායක හා දිමුතු හෙට්ටිආරච්චි යන අය අධිකරණය වෙත ඉදිරිපත් කරනු ලැබුවේ පැයක ප්‍රමාදයකිණි. අ‍ටවන සැකකරු වු රවිඳු ගුණවර්ධන ඊයේ අධිකරණය වෙත ඉදිරිපත් නොකළ බන්ධනාගාරය ඔහු අසනීප තත්වයෙන් පෙළෙන බවට අධිකරණයට දැනුම් දුන්නේය.අදාළ කරුණු සළකා බැලූ මහෙස්ත්‍රාත් සහබ්දීන් මහතා සැකකරුවන් ලබන මස 10 වැනි දින දක්වා රක්ෂිත බන්ධනාගාරගත කරමින් එදිනට අටවන සැකකරු ද අධිකරණයට ඉදිරිපත් කරන ලෙස බන්ධනාගාර අධිකාරිවරයාට නියම කළේය.රහස් පොලිසියේ සහකාර පොලිස් අධිකාරි ශානි අබේසේකර , පොලිස් පරික්ෂක රංජීත් මුණසිංහ , උපාලි බණ්ඩාර යන අය පෙනී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n14012818</link>
    <topic>සැකකරුගේ පරිගණකයේ විශ්ලේෂණ වාර්තාව තවම ලැබී නැහැ</topic>
    <author>මල්වාන සමූහ මහානාම විතානගේ හා ගම්පහ මධ්‍යම සමූහ ඔලිවර් පෙරේරා</author>
    <content>කැලණිය ප්‍රාදේශීය සභා මන්ත්‍රී හසිත මඩවල (එජනිස) යන අය ඝාතන සිද්ධියේ හයවන සැකකාර ඉෂාන් එදිරිසිංහ නැමැත්තා ළඟ තිබී හමුවූ පරිගණකයේ විශ්ලේෂණ වාර්තාව තවම ලැබී නැති හෙයින් එහි වැඩිදුර විභාගය ලබන පෙබරවාරි මස 17 වැනි දිනට කල් තැබීමට මහර මහේස්ත්‍රාත් දර්ශිකා විමලසිරි මෙනෙවිය ඊයේ (27 වැනිදා) නියම කළාය.මේ ඝාතන නඩුවේ හයවන සැකකරුට එරෙහිව විභාගය ඊයේ (27 වැනිදා) මහර මහේස්ත්‍රාත් අධිකරණයේ යළි කැඳවූ අවස්ථාවේ මහේස්ත්‍රාත්වරිය එහි වැඩිදුර විභාගය මෙසේ කල් තැබිණ.මෙහිදී අපරාධ පරීක්ෂණ දෙපාර්තමේන්තුවේ විශේෂ අපරාධ විමර්ශන අංශයේ පොලිස් පරීක්ෂක සංඛ ගුණවර්ධන මහතා අධිකරණයට කරුණු දක්වමින් හයවන සැකකරු ළඟ තිබී හමුවූ පරිගණකයේ විශ්ලේෂණ වාර්තාවක් ලබා ගැනීම සඳහා කොළඹ විශ්වවිද්‍යාලයේ පරිගණක විශ්ලේෂණ අංශයට යොමු කළ පරිගණකය පිළිබඳ වාර්තාව තවම ලැබී නැති බව කීය. මේ අතර හයවන සැකකරු වෙනුවෙන් පෙනී සිටින නීතිඥ ‍චන්ද්‍රා සේනානායක මහත්මිය අධිකරණය හමුවේ කියා සිටියේ මේ නඩුවේ වැඩිදුර වාර්තාවක් ලබාදෙන ලෙසටය.නීතිපතිවරයාගේ උපදෙස් මත මේ නඩුවේ පළමුවන හා දෙවන සැකකරුවන් වන සුපිරි රංගන කුමාර පෙරේරා හා ඩබ්ලිව්. අශේන් චතුරංග යන දෙදෙනාට මිනිස් ඝාතනයක් සිදුකිරීම චෝදනාව යටතේ හා තුන්වන සැකකාර අශෝක හේමන්ත කුමාර පෙරේරාට ගිනි අවි ළඟ තබා ගැනීම චෝදනාව යටතේ මේ වනවිට ගම්පහ මහාධිකරණයේ නඩු පවරා ඇත. මේ නඩුවේ හතරවන හා පස්වන සැකකරුවන් වන සිංගප්පූරු සරත් හෙවත් සරත් එදිරිසිංහ සහ නිශාවන් ගාමිණී යන දෙදෙනා රජයේ සාක්කිකරුවන් ලෙසට නම් කර සිටින අතර මේ හයවන සැකකරු ඇප මත මුදාහැර තිබේ.වැඩිදුර විභාගය ලබන පෙබරවාරි මස 17 වැනි දිනට කල් තැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n14012819</link>
    <topic>කොළඹ කොටුව-බදුල්ල රාත්‍රී තැපැල් දුම්රියේ කංසා-මදන මෝදක ළඟ තබාගෙන අත්අඩංගුවට</topic>
    <author>නිමල් රාජපක්ෂ</author>
    <content>කොටුව දුම්රිය ස්ථානයෙන් බදුල්ල බලා ධාවනය වු රාත්‍රී තැපැල් දුම්රියේ කංසා , මදන මෝදක ගුලි ළග තබාගෙන මත්පැන් පානය කරමින් ගමන් සැකකරුවන් දෙදෙනකු දුම්රිය ආරක්ෂක නිලධාරීන් අත්අඩංගුවට ගෙන ඇත.මේ සැකකරුවන් දෙදෙනා අත්අඩංගුවට ගෙන ඇත්තේ පසුගියදා (24) රාත්‍රි නවයට පමණ ය.අත්අඩංගුවට ගත් සැකකරුවන් දෙදෙනා ළග තිබී කංසා පැකට් අටක් (8),මදන මෝදක ගුලි දෙකක් (2) හා අරක්කු කාලක් සොයා ගැණීමට දුම්රිය ආරක්ෂක නිලධාරීන් සමත්වී ඇත.පොල්ගහවෙල දුම්රිය ආරක්ෂක නිලධාරීන් පොලීසියේද සහාය ඇතිව පොල්ගහවෙල මහේස්ත්‍රාත් අධිකරණය වෙත ඉදිරිපත් කිරීමෙන් පසු කොළඹ 08, බොරුල්ල පදිංචි පී.එන්. ධනුෂ්ක රොස්මන් හා කොළඹ 08 බොරුල්ල පදිංචි පිලාන විතානගේ පසිදු සධංජන යන සැකකරුවන් දෙදෙනාට මහේස්ත්‍රාත් වරයා විසින් අද (28) දක්වා රක්ෂිත බන්ධනාගාර ගත කරනලෙස නියම කළේය.දුම්රිය ආරක්ෂක සේවා අධිකාරී සේනක ජයසේන මහතාගේ උපදෙස් මත ආරක්ෂක නිලධාරීන්වන එම්.කේ. අමරසේකර, පී.ඩී.අමරසේකර යන නිලධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n14012820</link>
    <topic>රතුපස්වල කර්මාන්තශාලාවවෙනත් තැනකට ගෙනයනවා</topic>
    <author>නෙල්කා මැදගෙදර</author>
    <content>රතුපස්වල ජල ගැටලුවට මුල් වූ 'වෙනිග්‍රොස්' කර්මාන්තශාලාව වෙනත් ස්ථානයක ස්ථාපිත කරන බව නීතිපතිවරයා සහ එම කර්මාන්තශාලා හිමිකරුවන්ගේ නීතිඥවරයා අභියාචනාධිකරණයට ඊයේ (27) දැනුම් දුන්හ.එම කර්මාන්ත ශාලාවෙන් මුදා හරින අපද්‍රව්‍යයන් නිසා භූගත ජලය දූෂණය වන බව පවසමින් ගොනු කළ පෙත්සමක් කැඳවූ අවස්ථාවේ දී මේ බව දැනුම් දෙන ලදී. අනිල් ගුණරත්න සහ මාලනි ගුණරත්න යන අභියාචණාධිකරණ විනිසුරු මඩුල්ල ඉදිරියෙහි මෙම පෙත්සම කැඳවන ලදි.වැලිවේරිය ප්‍රදේශයෙන් එම කර්මාන්තශාලාව ඉවත් කිරීමේ කටයුතු මෙතෙක් සිදු කර අවසන්ව නැති බැවින් සහ තම ජල ගැටලුවට මෙතෙක් පිළියමක් නොමැති බැවින් එම කර්මාන්ත ශාලාවට එරෙහිව ගොනු කළ පෙත්සම දිගටම පවත්වාගෙන යන බව පෙත්සම්කරුවන්ගේ නීතිඥවරයා මෙහි දී අධිකරණයට දැනුම් දුන්නේය.ඒ අනුව පෙත්සම දිගටම පවත්වාගෙන යාමට අවසර දුන් අධිකරණය පෙත්සම සම්බන්ධ විරෝධතා ඇතොත් ලබන අප්‍රේල් මස 2 දින හෝ ඊට පෙර ගොනු කරන ලෙස වගඋත්තරකරුවන්ට නියම විය.සීමාසහිත පාරිසරික යුක්ති කේන්ද්‍රය, සහ සියනෑ ජලය සුරැකීමේ ජන නැඟුමෙහි කැඳවුම්කරු එච්. ප්‍රමිත කුමාර විසින් මෙම පෙත්සම ගොනු කර තිබිණි. මධ්‍යම පරිසර අධිකාරිය, ශ්‍රී ලංකා ආයෝජන මණ්ඩලය සහ වෙනිග්‍රොස් කරුමාන්තශාලාව මෙම පෙත්සම මඟින් වගඋත්තරකරුවන් ලෙස නම් කර තිබේ. වැලිවේරිය අක්කර 13ක ඉඩමක පිහිටා ඇති මෙම කර්මාන්තශාලාව 1996 වසරේ සිට ක්‍රියාත්මක වන බව සඳහන් වේ.මෙවැනි කර්මාන්තශාලා සඳහා පාරිසරික ආරක්ෂණ බලපත්‍රයක් ලබා ගත යුතුය.එහෙත් මෙම කර්මාන්තශාලාව මඟින් සිදුවන පාරිසරික හානිය වැළැක්වීමට බලධාරීන් කටයුතු කර නැතැයි පෙත්සමෙහි සඳහන් වේ. කාලයක් තිස්සේ අපද්‍රව්‍ය මුදා හැරීම නිසා ප්‍රදේශයෙහි ළිං ජලය දැඩි ලෙස දූෂණය වී ඇති අතර සතුන් පවා එම ජලය බීම ප්‍රතික්ෂේප කර ඇතැයි සඳහන් වේ.එසේම මෙම ජලය සම්බන්ධයෙන් සිදු කළ පී.එච්. අගය පරීක්ෂා කිරීම්වල දී එය සාමාන්‍ය තත්ත්වයෙන් නොපවතින බවට තහවුරු කර ගෙන තිබේ. එබැවින් මෙම ජලය පරිභෝජනය සෞඛ්‍ය ගැටලු රැසකට හේතු වන බව සඳහන් වේ. එබැවින් මෙම කර්මාන්ත ශාලාව වෙනත් තැනක ස්ථාපිත කරන ලෙස ද මේ පිළිබඳ පාරිසරික තත්ත්ව වාර්තාවක් කැඳවන ලෙස ද බලධාරීන්ට නියෝග කරන්නැයි පෙත්සම්කරුවෝ අධිකරණයෙන් ඉල්ලා සිටිති‍. නීතිඥ රවින්ද්‍රනාත් දාබරේ මහතා පෙත්සම වෙනුවෙන් පෙනී සිටියේය.රජයේ නීතිඥ ඡායා ශ්‍රී නන්දනි මෙනවිය නීතිපතිවරයා වෙනුවෙන් පෙනී සිටි අතර නීතිඥ ආචාර්ය හර්ෂ කබ්රාල් මහතා වගඋත්තරකාර කර්මාන්ත ශාලාව වෙන්වෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=n14012822</link>
    <topic>ශ්‍රී ලංකා හමුදාව මානුෂීය මෙහෙයුමේ දී රසායනික අවි භාවිත ක‍ෙළ් නැහැ</topic>
    <author>චන්ද්‍රිකා පෙරේරා</author>
    <content>මානුෂීය මෙහෙයුමේ දී පොකුරු බෝම්බ හෝ රසායනික අවි මෙරට හමුදාව භාවිත කළ බවට කිසිදු තොරතුරක් ලැබී නැතැයි එක්සත් ජාතීන්ගේ සංවිධානයේ බෝම්බ විශේෂඥ ඇලන් පෝස්ටන් මහතා ප්‍රකාශ කර තිබේ.කරුණු මෙසේ තිබියදී යුද්ධයේදී ශ්‍රී ලංකා හමුදාව සාම්ප්‍රදායික නොවන ක්‍රම භාවිත කළ බවට මිත්‍යා මත පළ නොකර නිවැරැදි තොරතුරු ලබාදී පරීක්ෂණ කණ්ඩායම්වලට සහාය වන ලෙස හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතා අසත්‍ය මතපලකරන්නන් වෙත දැනුම් දීමක් කරයි.ජිනීවා මානව හිමිකම් කොමිසම පැවැත්වෙන්නට ආසන්න වනවිට පමණක් ශ්‍රී ලංකා හමුදාවට පදනම් විරහිත චෝදනා එල්ලකරන්නට විවිධ කණ්ඩායම් හා පුද්ගලයන් ඉදිරිපත් වුවද ඒවා සත්‍යයෙන් තොර බව හෙතෙම අවධාරණය කරයි.වසර තිහක ත්‍රස්ත ක්‍රියා හමුවේ හමුදාව සිදුකළ ප්‍රති මෙහෙයුම් වලදී සාම්ප්‍රදායික නොවන අවි හා බෝම්බ කිසිවක් මෙරට හමුදාව භාවිත නොකළ බවත් බෝම්බ නිෂ්ක්‍රීය කටයුතු සඳහා මෙරටට පැමිණි එක්සත් ජාතීන්ගේ සංවිධානයේ බෝම්බ විශේෂඥ පෝස්ටන් මහතා ද මේ බව තහවුරු කළ බවද හෙතෙම කීය.ත්‍රස්තවාදීන් මෙවැනි සාම්ප්‍රදායික නොවන අවි හා බෝම්බ ප්‍රහාර එල්ල කළ බවට හෙළිව තිබෙන අතර මරාගෙන මැරෙන මිනිස් බෝම්බ එවැනි ප්‍රහාර බවත් මෙසේ කුමන පාර්ශ්වයක් හෝ එවැනි දේ සිදුකළේනම් ජිනීවා මානව හිමිකම් කොමිසමට ආසන්නයේ දී පමණක් ප්‍රකාශ කර නිහඬ නොවී ඒ පිළිබඳ නිවැරැදි තොරතුරු ලබාදී පරීක්ෂණ කණ්ඩායම් වලට සහාය වන ලෙසත් හෙතෙම චෝදනා කරුවන් ගෙන් ඉල්ලා සිටී.දෙමළ ජාතික සංධාන යාපනය දිස්ත්‍රික් පාර්ලිමේන්තු මන්ත්‍රී සුරේෂ් ප්‍රේමචන්ද්‍ර මහතා සිදුකර ඇති ප්‍රකාශයක් සම්බන්ධයෙන් දිනමිණ කළ විමසුමකදී රුවන් වනිගසූරිය මහතා එසේ ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=r1401281</link>
    <topic>ගම්පහ ප්‍රජා විශෝධනසේවාවේ සාර්ථක ප්‍රගතියක්</topic>
    <author>ගම්පහ සංචාරක - නිමල් ජයසිංහ</author>
    <content>ගම්පහ ප්‍රධාන මහේස්ත්‍රාත් අධිකරණයෙන් සහ ගම්පහ අතිරේක මහේස්ත්‍රාත් අධිකරණයෙන් පසුගිය 2013 වසරේදී ප්‍රජා සේවය සඳහා පුද්ගලයන් 338 දෙනකු යොමුකර ඇත.මොවුහු නීතිවි‍රෝධී මත්පැන් සන්තකයේ තබාගැනීම, සුළු සොරකම් ආදී වශයෙන් ප්‍රථම අවස්ථාවට අධිකරණයට යොමුකළ හා වරද පිළිගෙන දඩ වෙනුවට ඔවුන්ගේ නීතිඥවරුන්ගේ ඉල්ලීම මත ප්‍රජා සේවයට යොමු කළ චූදිතයෝ වෙති.අධිකරණ දෙපාර්තමේන්තුවේ මේ ප්‍රජා‍ විශෝධන හා පුනරුත්ථාපන වැඩපිළිවෙළ යටතේ ප්‍රථම වතාවට සුළු වරදකට අධිකරණයට යොමුකරන පුද්ගලයන් බන්ධනාගාර ගත නොකොට, දඩ මුදලක් ද අය නොකොට, පුනරුත්ථාපනය කිරීමේ වැඩපිළිවෙළ මේ වනවිට ඉතා සාර්ථකව ගම්පහ අධිකරණයේ පිහිටුවා ඇති ප්‍රජා විශෝධන කාර්යාලයෙන් සිදුවේ.ගම්පහ ප්‍රජා විශෝධන කාර්යාලයේ මෙහෙයවීමෙන් මේවනවිට පුනරුත්ථාපන උපදේශන වැඩසටහන් 26ක් ක්‍රියාත්මක කර ඇත.ගම්පහ අධිකරණයේ ප්‍රජා විශෝධන නිලධාරි ප්‍රබෝධ අතුරුගිරිය මහතා පවසන පරිදි ප්‍රජා විශෝධන සේවාවකට යම්කිසි කාලපරිච්ඡේදයකට යොමුකරන පුද්ගලයන් ප්‍රදේශයේ පූජනීය ස්ථානවල හා රාජ්‍ය ආයතනවල පිරිසිදු කිරීම්, ශ්‍රමදාන වැනි සේවාවන්ට යොමුකෙරේ.මේ වනවිට ගම්පහ ප්‍රජා විශෝධන කාර්යාලයෙන් ප්‍රජාව සේවයට යොමුකරන්නන් බැලුම්මහර, ගොඩගෙදර පුරාණ විහාර භූමියේ කෙසෙල් වගාවකට ද යොමුකර ඇත.ගම්පහ ප්‍රධාන මහේස්ත්‍රාත් ටිකිරි කේ. ජයතිලක මහතාගේ සංකල්පනාවක් මත ගම්පහ උද්භිද උද්‍යානයේ උපදේශකත්වය මත අධිකරණ සංකීර්ණය අලංකාර කිරීම, මල් වගාව හා ජල පොකුණක් ඉදිකිරීමට ද මේ ප්‍රජා සේවයට යොමු කරවන්නන් යොදා ගැනේ.ප්‍රජා විශෝධන කාර්යාලයේ උපදේශන සේවයට එක්වී සිටින අන්තරාකාරි ඖෂධ පාලන ජාතික මණ්ඩලයේ නියෝජිතවරිය ද මේ වැඩපිළිවෙළ යටතේ ප්‍රජා සේවයට යොමුවන්නන් දැනුවත් කිරීමට සුවිශේෂි දායකත්වයක් ලබාදේ.එසේම ප්‍රජා විශෝධන නිලධාරිනී දර්ශි රත්නායක මෙනවිය සහ එම අංශයේ වැඩ පරීක්ෂක නිමල් චානක මහතා ද මේ ප්‍රජා විශෝධන කටයුතුවල සුවිශේෂි දායකත්වයක් ලබාදීම අගේ කළ යුතුය. 2014 වසරේ ආරම්භයේ සිට සෑම සතියක සිකුරාදා දිනයකම උපදේශන සේවාවක් පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=r1401282</link>
    <topic>අසහාය ගායිකා රුක්මණී දේවීසැමරුම් ගී ප්‍රසංගයදා ...</topic>
    <author>රාවතාවත්ත සමූහ රෝහන ද සිල්වා</author>
    <content>අති විශිෂ්ට රංගන ශිල්පිනියක්වූ අභාවප්‍රාප්ත රුක්මණී දේවිය වෙනුවෙන් , ඇයට ගෞරව කරන්න ජාතික වැඩපිළිවෙළක් සකස්විය යුතු අතර, එය රාජ්‍ය මට්ටමෙන් කළයුතු යැයි ප්‍රවීණ රංගන ශිල්පී රවීන්ද්‍ර රන්දෙණිය මහතා කීවේය.ඒ මහතා එසේ පැවැසුවේ පසුගියදා කොළඹ බෞද්ධාලෝක මාවතේ සමස්ත ලංකා බෞද්ධ කාන්තා සම්මේලන ශාලාවේදී පැවැති රුක්මණී දේවී සැමරුම් ගී ප්‍රසංගයේ ප්‍රධාන සැමරුම් දේශනය පවත්වමිනි.මෙම සැමරුම් ගී ප්‍රසංගය අභාවප්‍රාප්ත රුක්මණී දේවියගේ 91 වන ඡන්ම දිනය සමරා රුක්මණී දේවි අනුස්මරණ සංගමය මගින් සංවිධාන කොට තිබුණි.එහිදී රවීන්ද්‍ර රන්දෙණිය මහතා මෙසේද කියා සිටියේය.රුක්මණී දේවිය ගැන ගුණකථනයක් කරන එක ලේසි කටයුත්තක් නෙවෙයි. ඇය වගේ විශිෂ්ට රංගන ශිල්පිනියක් ගැන කතා කරන විට ඇය මෙවන් තත්ත්වයකට ආවේ කොහොමද කියලා කියන්න ඕනි.රූපයක් තීරය මත සජීවීව පතිත වෙද්දී තමයි ඇය අපිව ආකර්ෂණය කර ගත්තේ. ඇය “මිනර්වා” නාට්‍ය කණ්ඩායම හරහා ප්‍රථමයෙන්ම කරළියට ආවා. ඇගේ සුන්දර රූ සපුව මෙන්ම විශිෂ්ට ගායන හැකියාව අපිව ආශ්චර්යමත් ලොවකට රැගෙන ගියා. සිංහල සිනමාවට දැන් අවුරුදු 67යි. එදා ප්‍රථම සිංහල චිත්‍රපටයවූ ‘කඩවුණ පොරොන්දුව’ හි ඇය ප්‍රධාන චරිතය රඟපෑවා. එදා සිට රිදි තිරයේ ඇයගේ දස්කම් ජනතාව දැක්කා. ජනතාව ඇයව වැලඳගත්තා.ඇය අප අතරින් වෙන්වූවත් අපේ හදවත්වල ඇය විශිෂ්ට අයුරෙන් අද දිනයේදී පවා ජීවත් වෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=r1401283</link>
    <topic>බොරලුස්ගමුවේ 120කට ගම නැඟුමෙන් සෙත</topic>
    <author>@ ෂෙල්ටන් විදිසිංහ පිළියන්දල විශේෂ</author>
    <content>කැස්බැව මැතිවරණ බල ප්‍ර‍දේශයේ මධ්‍යම රජයේ විමධ්‍යගත අරමුදලින් ලැබුණ මුදල්වලින් ප්‍රදේශයේ සංවර්ධන කටයුතු සදහා පසුගිය වසරේදී රු.7157526.84 ක් වැය කර ඇති බවත් එසේම ගම නැඟුම යටතේ මාර්ග කොන්ක්‍රිට් ගල් ඇතිරිම,අතුරු මාර්ග කානු පද්ධති සංවර්ධනය කිරිම සදහා රු.123177678 ක් වැය කර ඇති අතර මෙමගින් බොරලැස්ගමුව ප්‍රදේශයේ ප්‍රතිලාභින් 120 දෙනකු සදහාද සෙත සැලසි ඇති බවත් කැස්බැව ප්‍රාදේශිය ලේකම් ලිලන්ත කලුකපුආරච්චි මහතා පැවැසිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=r1401284</link>
    <topic>කෑගල්ල සහ රත්නපුර මාධ්‍යවේදීන්ට නිදහස් ගමන් බලපත්‍ර</topic>
    <author>බුලත්කොහුපිටිය සමුහ-ඩබ්ලිව්.රෝහණ ඡායාරූපය- බුලත්කොහුපිටිය සමූහ</author>
    <content>“සබරගමුව පළාත, රටට , ලෝකයට ගෙන ගියේ සබරගමුව පළාතේ මාධ්‍යවේදීන් . අද ඔවුන් විශාල කාර්ය භාර්යක් කරනවා. එවැනි මෙහෙයක් කරන පිරිසකට උපකාරයක් විදියට තමා මේ නිදහස් ගමන් බලපත්‍රය ලබා දෙන්නේ.” යැයි සබරගමුව පළාත් ප්‍රධාන ඇමැති මහීපාල හේරත් මහතා කීය.හෙතෙම මෙසේ කීවේ කෑගල්ල හා රත්නපුර දිස්ත්‍රික්කවල මාධ්‍යවේදීන් සදහා නිදහස් ගමන් බලපත්‍ර ලබා දිමේ උත්සවයට සහභාගී වෙමිනි.එහිදී ප්‍රධාන ඇමැතිවරයා මෙසේද කිය.හොදම මාධ්‍යය ජාලයක් තියෙන්නේ සබරගමුව පළාතේ කියලා ජනාධිපතිතුමා පවා කියා තිබෙනවා. ඔබලාට මේ නිදහස් බලපත්‍රය ලබා දෙන්නේ එතුමාගේත් ආශිර්වාදය මැද. ජනාධිපතිතුමාත් මාධ්‍යවේදීන් ට ආදරය කරන නායකයෙක්..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=r1401285</link>
    <topic>කෑගල්ල අධ්‍යාපන කලාප තුනක පාසල් 22කට මහින්දෝදය විද්‍යාගාර</topic>
    <author>සබරගමුව සමුහ</author>
    <content>මේ වසරේ පළමු කාර්තුව අවසන් වීමට පෙර කෑගල්ල දිස්ත්‍රික්කයේ අධ්‍යාපන කලාප තුනක පාසල් 22කට මහින්දෝදය විද්‍යාගාර ඉදිකර සිසු අයිතියට පැවරීමට නියමිතය. මේ වන විටත් 90%ක පමණ වැඩ අවසන් කර ඇති මේ ව්‍යාපෘතිය වෙනුවෙන් රජය වැය කළ ප්‍රතිපාදන මුදල රුපියල් මිලියන 176කි.දෙහිඕවිට අධ්‍යාපන කලාපයේ යටියන්තොට ම. ම. වි, දැරණියගල කළ්‍යානි ම. වි., යටියන්තොට ශාන්ත මරියා දෙමළ ම. වි., දෙහිඕවිට දෙමළ ම. වි., බස්නාගල ම. වි., ගැටියමුල්ල ම. වි., වහරක ම. වි., අමිතිරිගල ම. වි., රත්නාවලී ම. වි., සිරි සමන් ම. වි., සුලෙයිමානියා මුස්ලිම් ම. වි., කෑගල්ල අධ්‍යාපන කලාපයේ කිවුල්දෙණිය මහානාග ම. වි., බෙලිගල බෝධිරාජ ම. වි‍., සිරි නිවාස නවෝද්‍යා ම‍. වි., මාබෝපිටිය ම. වි., ගලිගමුව ම. ම. වි., පිංදෙනිය ම. ම. වි., ශාන්ත මරියා දෙමළ ම. වි. සහ මාවනැල්ල අධ්‍යාපන කලාපයේ අල් අෂ්රා මුස්ලිම් ම. වි., අශෝක ම. වි., නගරගිරි ම. වි., මානදී ම. වි. යන පාසල්හි මෙම මහින්දෝදය විද්‍යාගාර ඉදිවෙමින් පවතී.  .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=r1401286</link>
    <topic>කෑගල්ලේ හොර වෙළෙඳුන් 1456ක් ලක්ෂ 57ක් දඩ ගෙවති</topic>
    <author>මාවනැල්ල සමූහ පී. සෙනෙවිරත්න</author>
    <content>මාවනැල්ල, අරණායක, ගලිගමුව, රඹුක්කන ආදී කෑගල්ල දිසා බල ප්‍රදේශයේ නගරවල හා ගම්මානවල වෙළෙඳ පිරිස් ඉකුත් 2013 වසරේදී සිදු කරන ලද සම්මත මිලට වඩා වැඩි මිලට වෙළෙඳ ද්‍රව්‍ය අලෙවි කිරීම, කල්ඉකුත්වූ කිරිපිටි ආදී දේ ජනතාවට අලෙවි කිරීම, ළඟතබා ගැනීම යන වරදවල් සඳහා චෝදනා නගා මාවනැල්ල, කෑගල්ල බල ප්‍රදේශවල අධිකරණ හමුවට ඉදිරිපත් කළ 1456 දෙනකුට අධිකරණ තීන්දු මත රුපියල් 5,714,750 දඩමුදලක් ගෙවීමට සිදුවූ බව වාර්තාවෙයි.කෑගල්ල දිසා පාරිභෝගික වැටලීම් අංශයන් විසින් ඉතාම සංවිධානාත්මකව සිදුකරනලද මෙම වැටලීම් මගින් අදාළ වරදවල් සිදුකළ වෙ‍ෙළඳ පිරිස්වලට දඩ මුදල් ගෙවීමට සිදුවූ පුවත් අසන්නට ලැබුණු පසුව මේ වනවිට නව වසරද ආරම්භයත් සමඟම පාරිභෝගික ආඥාපනතට අනුකූලව පාරිභෝගික පිරිස් වෙත වෙළඳ කටයුතු සිදු කරන්නටද පෙරට වඩා නව අවුරුදු උදාවත් සමඟම වෙළඳ පිරිස් පියවර ගෙන ඇති බවක්ද මේ වනවිට ඔවුන්ගේ හැසිරීම් මතින් අනාවරණය වෙමින් පවතින බව ගම්බද නගරබද ජනතාවද පවසනු අසන්නටද ලැබෙයි. මෙහිදී ජනතාව වෙනුවෙන් කෑගල්ල දිසා පාරිභෝගික වැටලීම් ඒකකය විසින් සිදු කරන ලද 2013 වසරේ වැටලීම් පිළිබඳව ජනතාවගේ ප්‍රණාමය ද පළවෙමින් පවතී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=r1401287</link>
    <topic>මටත් හරි ආසයි... අනේ ඒත්... බයයි</topic>
    <author>අත්තනගල්ල විශේෂ ජයවීර සුගතපාල</author>
    <content>සුජිත් ආණ්ඩුවේ කන්තෝරුවක ලිපිකරුවෙකි. දිල්හානි පාසල් ගුරුවරියකි. දිනපතා දුම්රියෙන් වැඩට යන දෙදෙනා දැන හඳුනාගෙන ඇතිකරගත් මිතුරුකම නතරවූයේ විවාහයෙනි.ඔවුන් දෙදෙනා බණ්ඩාරබටවල ගෙයක් කුලියට ගෙන පදිංචිවූහ. දිනපතා පාන්දර 4ට අවදිවන දිල්හානි කුස්සියට ගොස් කෑම උයා නිමකර තේ කෝප්පයද රැගෙන ඇඳ ළඟට එනතුරු සුජිත් ඇ‍ඳෙන් නැගිටින්නේ නැත. ඔහු හිස සිට දෙපතුළ දක්වා වසාගෙන ගුලිවී නිදා සිටී.දිල්හානි ඔහු අවදිකර තේ එක අතට දුන්විට කට නොසෝදාම එය බොන සුජිත් නැවතත් අ‍ැ‍ඳේ දිගාවී සිටින්නේ ඇය නාන කාමරයේ ටැප් එක ඇර බාල්දියට වතුර පුරවා තුවායක් රැගෙන යළි ඇඳ ළඟට එනතුරුය.දිනක් දිල්හානි, සිය සැමියා තේ එක බී කෝප්පය තමා අතට දෙනවාත් සමඟම ඔහුගේ අතින් අල්ලාගෙන නිවසේ ජනේලයක් වෙතට කැඳවාගෙන ගියාය.එහා ගෙදර සේන රැකියාවට සූදානම්ව තම බිරියව සිප සනසන අයුරු ජනේලයෙන් සුජිත්ට පෙන්වූ දිල්හානි “ඇයි සේන වාගෙ ඔයාටත් ඒ විදියට කරන්න බැරි” යැයි ප්‍රශ්න ක‍ළාය.මටත් හරි ආසාවක් තියෙනවා එයාව සිපගන්න. ඒත් සේනයට අහුවුණොත්? සුජිත් දුන් උත්තරයයි ඒ. වැඩි කලක් ගතවූයේ නැත. දිල්හානි සුජිත්ව අතහැර ගියාය."ඉතාම සාමාන්‍ය ඕනෑම මිනිසකු විනෝදයට පවසන දෙයෙහි යටිපැත්තේ ඇත්තේ ඔහුගේම අශ්ලීල පැන්ටසියයි". (ලෙනාඩ් ලෙවින්සන්).</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=r1401288</link>
    <topic>සුපිරි වෙළෙඳ සලකනරක් වූ පලතුරු</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ සුපිරි වෙළෙඳ සලක අලෙවියට සහ ප්‍රදර්ශනයට තබා තිබූ නරක් වූ, කල් ඉකුත් වූ ඇපල් සහ දොඩම් ඇතුළු පලතුරු සම්බන්ධයෙන් ගම්පහ අධිකරණයට ඉදිරිපත් කළ එම වෙළෙඳ ස‍ෙල් කළමනාකරුට රුපියල් 5000ක දඩයක් නියම කළ ගම්පහ අතිරේක මහේස්ත්‍රාත් හේසාන්ත ද මෙල් මහතා එම ඉදිරිපත් කළ පලතුරු විනාශ කර දැමීමට ද නියෝග කෙළේය.‍පැමිණිල්ල ගම්පහ මහ නගර සභාවේ මහජන සෞඛ්‍ය පරීක්ෂක සුමනසේකර මහතා සහ ඊ. ඩබ්ලිව්. ඒ. ප්‍රනාන්දු යන පරීක්ෂකවරු ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=s1401285</link>
    <topic>ශ්‍රී ලංකාවට රන් 1යි රිදී 1යි ලෝකඩ දෙකයි</topic>
    <author>ප්‍රින්ස් ගුණසේකරඉන්දියාවේ ගෝවේ සිට..</author>
    <content>ලුසෆෝනියා ක්‍රීඩා උළෙලේ වුෂු තරග ඉසව්වලින් ශ්‍රී ලංකාවට රන් පදක්කමක් රිදී පදක්කමක් හා ලෝකඩ පදක්කම් දෙකක් ඊයේ හිමි විය. එහෙත් පදක්කම් ප්‍රදානය කළ අවස්ථාවේදී ක්‍රීඩකයන්ට තමාගේ පදක්කම ගෙලවටා පළදින්නට වාසනාව නොවූයෙන් තරග විනිශ්චය කළ විජිත් ප්‍රියදර්ශන මහතාට එය භාර ගැනීමට සිදුවිය. තරග නිමාවූ වහාම ශ්‍රී ලංකා ක්‍රීඩකයින් හා නිළධාරීන් නවාතැන් ගෙන සිටින හෝටලය වෙත ගොස් සිටි හෙයින් මේ තත්ත්වය උදා වුණි.තරග නිමාවූ පසු පදක්කම් ලබා දෙන බව සංවිධායකයන් දැනුම්දී නොමැති බව ශ්‍රී ලංකා ක්‍රීඩකයින් පැවැසූවත් සංවිධායකයින් සඳහන් කරන්නේ එය ශ්‍රී ලංකා කණ්ඩායමේ දුර්වලතාවක් බවය. තරගයක් නිමවූ පසු පදක්කම් ප්‍රදානය කිරීම සාමාන්‍ය සම්ප්‍රදායක් හෙයින් ඒ ගැන වැටහීමක් ශ්‍රී ලංකා වූෂු පිලට නොමැති වීම ගැන කනගාටුවන බව සංවිධායකයෝ පැවැසූහ.ගෝවේ පෙඩැම් ගෘහස්ථ ක්‍රීඩංගණයේ පැවැත්වෙන වූෂු ඉසව් දෙකකින් අද දිනයේ තවත් පදක්කම් බලාපොරොත්තු විය හැකි තත්ත්වයක් උදාවී තිබේ. වූෂූ ක්‍රීඩාව ලුසෆෝනියා ක්‍රීඩා උළෙලට මුල්වරට එක්වූ අතර ශ්‍රී ලංකාවට එහි මුල්ම රන් පදක්කම නන් චූවාන් ඉසව්වට එක්වූ ප්‍රභාත් මධුරංග හිමි කර දුන්නේය. රිදී පදක්කම සුදෙශ් මධුසංඛ හිමිකරගත් අතර ලෝකඩ පදක්කම් සංචූ ඉසව්වලින් සුරංජන් දුණුසිංහ හා ශාලිත රංගනාත් සේනානායක හිමිකර දුන්හ.චීනයේ යැංකිසියන් ගංගාව ආශ්‍රිතව බෙහෙවින් ජනප්‍රියවූ හිස් අත් භාවිතා කරමින් තරග කරණ නන් චූවාන් ඉසව්වේදී ප්‍රභාත්ගේ තරග රිද්මය උසස් මට්ටමක පැවැතිනි. ප්‍රභාත් මධුරංග සහභාගීවූ ක්‍රීඩකයින් අතුරින් ලකුණු 8.42ක් ලබා ඉදිරියෙන්ම සිටි අතර අද පැවැත්වෙන නං ගුං හා නං දාඕ තරග ඉසව්වටද එක් වේ.රිද්මයානුකූල සංගීතය ආශ්‍රයෙන් පැවැති තායීජී චුආන් ඉසව්වට එක්වූ සුදේශ් මධුසංඛ ලකුණු 8.99ක් ලබා පළමු ක්‍රීඩකයාට වඩා දශම දෙකකින් දෙවැනි තැන සිටි අතර අද ද තායී ජීයෑන් ඉසව්වටද එක්වේ.කිලෝග්‍රෑම් 65 බර පන්තිය යටතේ සංචූ ඉසව්වට තරග කළ සුරංජන් දුණුසිංහ 2-1ක් ලෙස පෘතුගාල ක්‍රීඩකයාට පරාජයවූ අතර කිලෝග්‍රෑම් 70 බර පන්තිය යටතේ තරග කළ ශාලිත රංගනාත් සේනානායක පෘතුගාල ක්‍රීඩකයාට තරග වට 2-0කින් පරාජය විය.චැන්ග් චූවාන් ඉසව්වට එක්වූ සුජිත් චන්ද්‍ර ලකුණු 8.56ක් ලබාගත්තද, පදක්කමක් කරා යෑමට එය ප්‍රමාණවත් නොවන තත්ත්වයකි. වූෂු තරග පැවැති ඊයේ පළමු දිනයේදී පෘතුගාල හා ඉන්දීය ක්‍රීඩකයන් ඉදිරියෙන්ම සිටීම කැපී පෙනුණි. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=s1401281</link>
    <topic>එරංග-ලක්මාල් වේග පන්දු ප්‍රහාරයෙන්බංග්ලාදේශය ලකුණු 232කට දැවී යයි</topic>
    <author/>
    <content>ශමින්ද එරංග හා සුරංග ලක්මාල් යන ශ්‍රී ලංකා ආරම්භක වේග පන්දු යවන්නන්ට අභියෝග කිරීමට අසමත් වූ බංග්ලාදේශය ධකා නුවරදී ඊයේ ආරම්භ වූ පළමු ටෙස්ට් ක්‍රිකට් තරගයේදී ලකුණු 232කට දැවී ගියේය. පිළිතුරු ඉනිම ක්‍රීඩා කරන ශ්‍රී ලංකාව ඊයේ තරගය නතර කරන විට කිසිවෙකු නොදැවී ලකුණු 60ක් රැස්කර ගෙන සිටියේය.විශිෂ්ට පන්දු යැවීමක නිරත වූ ශමින්ද එරංග ලකුණු 49කට කඩුලු 4ක්ද, සුරංග ලක්මාල් ලකුණු 66කට කඩුලු 3ක්ද ලබා ගත්හ. දඟ පන්දු යවන රංගන හේරත් ලකුණු 50කට කඩුලු 2ක් ලබා ගත් අතර නායක ඇන්ජලෝ මැතිව්ස් ලකුණු 18කට එක් කඩුල්ලක් ලබා ගත්තේය.පළමු දින තරගය නතර කරන විට දිමුත් කරුණාරත්න හතරේ පහර 4ක් සමග පන්දු 58කින් ලකුණු 28ක් ලබා ගෙන සිටි අතර කෞශල් සිල්වා හතරේ පහර 5ක් එල්ල කර පන්දු 57කින් ලකුණු 30ක් රැස්කර ගෙන සිටියේය. නායක මුෂ්ෆිකර් රහිම් හා ෂකිබ් අල් හසන්ගේ අර්ධ ශතක ආධාරයෙන් බංග්ලාදේශය ඊයේ සවස තේ පානය වන විට කඩුලු හයකට ලකුණු 190ක් රැස්කර ගෙන සිටියේය. තරගය යළි ආරම්භ වීමෙන් පසු බංග්ලාදේශ ඉතිරි කඩුලු 4 ලකුණු 42කට බිඳ වැටිනි. රහිම් ලකුණු 61කට දැවී ගිය අතර අල් හසන් ලකුණු 55ක් ලබා ගෙන දැවී ගියේය. ශ්‍රී ලංකා කණ්ඩායම පළමුව පන්දු යැවීමට ගත් ඔවුන්ගේ තීරණය යුක්ති සහගත බව කියාපාමින් ලකුණු පුවරුවේ 59ක් පමණක් සටහන්ව තිබියදී කඩුලු හතරක් ලබා ගෙන සිටියේය.ෂකිබ් හා රහිම් මේ අවස්ථාවේ කඩුල්ලේ එක්වෙමින් ලකුණු 86ක පස්වැනි කඩුලු සබඳතාවක් ගොඩනැගූහ. එහෙත් තවත් කඩුලු දෙකක් ඉක්මනින් බිඳ වැටීමත් සමග තරගයේ දෙවැනි වරුවේ මැද භාගය වන විට බංග්ලාදේශය ලකුණු 150 – කඩුලු 6 ට පසුබා සිටියේය.පළපුරුදු වමත් දඟ පන්දු යවන්නෙකු වන රංගන හේරත් ට කඩුල්ල මුවා කිරීමේ වරදට හසුව ෂකිබ් ලකුණු 55කට දැවී ගියේය. ඊළඟ ඕවරයේදී වේග පන්දු යවන ශමින්ද එරංග ගේ පන්දුවට කඩුල්ල පිටුපසට උඩ පන්දුවක් ලබා දෙමින් නසිර් හොසේන් දැවී ගිය අතර එය මේ ඉනිමේදී ශමින්ද ගේ තෙවැනි කඩුල්ල විය.තේ පානය සඳහා තරගය නතර කරන විට රහිම් නොදැවී ලකුණු 55ක් ලබා ගෙන සිටි අතර ඔහු සහ සොහාග් ගාසි (නොදැවී 21) ලකුණු 40ක නොබිඳි සබඳතාවක් බෙදා ගෙන සිටියහ.මංගල ටෙස්ට් වරම් ලැබූ ආරම්භක පිතිකරු ෂම්සුර් රහ්මාන් හතරේ පහර 7ක් එල්ල කරමින් බංග්ලාදේශ ඉනිමේ පළමු ලකුණු 59න් 33ක්ම ලබා ගත්තේය. ඔහු මේ ලකුණු ප්‍රමාණය ලබා ගත්තේ පන්දු 34කිනි. බංග්ලාදේශ ඉනිම 35–0 සිට 40–3 ට කඩා වැටෙමින් පිට පිට ඕවරවලදී ඔවුන්ගේ කඩුලු 3ක් බිඳ වැටිනි. එරංග විසින් ටමිම් ඉක්බාල් හා රහ්මාන් ඉවත් කරනු ලැබූ අතර මාෂල් අයුබ් කඩුල්ල මුවා කිරීමේ වරදට හසුකර ගැනීමට නායක ඇන්ජලෝ මැතිව්ස් සමත් විය.ෂකිබ් හා රහිම් දිවා ආහාරය තෙක් පිතිකරණයේ නියැලීමට පෙර සුරංග ලක්මාල් විසින් මොමිනුල් හක් දවාලනු ලැබීය. ශ්‍රී ලංකාව මේ තරගය සඳහා දඟ පන්දු යවන අජන්ත මෙන්ඩිස් කණ්ඩායමට ඇතුළත් නොකර තුන් ඉරියව්වෙන් කැපී පෙනෙන ඩිල්රුවන් පෙරේරා කැඳවා තිබිණි. බංග්ලාදේශය රුබෙල් හොසේන්, රොබිඋල් ඉස්ලාම් හා අල්-අමින් හොසේන් යන වේග පන්දු යවන්නන් කණ්ඩායමට ඇතුළත් කර තිබිණි.-------ශ්‍රී ලංකා කඩුලු රකින පිතිකරු ප්‍රසන්න ජයවර්ධන ඔහුගේ පියාගේ අභාවය හේතුවෙන් ඊයේ බංග්ලාදේශයේ සිට පෙරළා දිවයිනට පැමිණියේය.බංග්ලාදේශයට එරෙහිව ධකා නුවරදී ඊයේ ආරම්භ වූ පළමු ටෙස්ට් තරගය සඳහා ශ්‍රී ලංකාව වෙනුවෙන් ක්‍රීඩා කිරීමට නියමිතව සිටියදී නිවසින් ලැබුනු මේ සංවේගදායක පුවතත් සමග වහාම ගුවන්ගත වූ ප්‍රසන්න ඊයේ සවස ශ්‍රී ලංකාවට පැමිණියේය.ප්‍රසන්න ජයවර්ධනගේ පියාගේ වියෝවට ශෝකය පළ කරමින් ශ්‍රී ලංකා ක්‍රීඩකයෝ අතේ බාහුවේ කළු පටියක් පැළඳ ඊයේ ක්‍රීඩාවේ නිරත වූහ. ප්‍රසන්න වෙනුවට දිනේෂ් චන්දිමාල් කඩුලු රැකීමේ කාර්යයේ නිරත වූ අතර වමතින් පිත්ත හසුරුවන කිත්රුවන් විතානගේ මැද පෙළ පිතිකරුවෙකු ලෙසින් ප්‍රසන්න වෙනුවට කණ්ඩායමට ඇතුළත්ව සිටියේය. ප්‍රසන්නගේ පියා වන සිසිර ටෙරන්ස් ජයවර්ධන මහතාගේ දේහය පිළිබඳ අවසන් කටයුතු පසුව දැනුම් දෙනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=s1401282</link>
    <topic>වසන්ත එපා කියද්දීජූඩ් සමුගන්න යයි</topic>
    <author>ප්‍රින්ස් ගුණසේකර ඉන්දියාවේ ගෝවේ සිට....</author>
    <content>ශ්‍රී ලංකා බීච් වොලිබෝල් ක්‍රීඩක ජූඩ් මහේෂ් පෙරේරා ක්‍රීඩාවෙන් සමු ගන්නා බව පවසයි. ඉදිරියේදී පැවැත්වෙන ආසියානු හා ලෝක ආරක්ෂක සේවා ක්‍රීඩා උළෙලින් පසුව බීච් වොලිබෝල් ක්‍රීඩාවට සමුදෙන බව ලුසෆෝනියානු බීච් වොලිබෝල් රිදී පදක්කම දිනා ගැනී‍මෙන් අනතුරුව ඔහු පැවැසීය.වසර 2003දී ශ්‍රී ලංකාවේ බීච් වොලිබෝල් ආරම්භ කිරීමේ සිට අඛණ්ඩව ක්‍රීඩාවේ නිරතවූ මහේෂ් පෙරේරා නාවික හමුදාවේ සේවය කරයි. ඔහු වසන්ත රත්නපාල සමග එක්ව බීච් වොලිබෝල් ක්‍රීඩාවෙන් ශ්‍රී ලංකාවට ජාත්‍යන්තර පදක්කම් රැසක් දිනා දීමට දායක වූයේය. නව පරපුරකට දොරටු විවර කිරීම සදහා දැන් හොඳම කාලය බව ජූඩ් මහේෂ්ගේ අදහස වී තිබේ.“ලුසෆෝනියානු බීච් වොලිබෝල් රන් පදක්කම දිනා ගන්න හොඳ අවස්ථාවක් තිබුණා. අපේ සුලු අත් වැරදීම් රන් පදක්කමට යන ගමන වැළක්වූවා. දැන් ක්‍රීඩාවෙන් සමු ගන්න වේලාව ඇවිල්ලා. අපේ දක්ෂ නව පරපුරක් ඉන්නවා. ඒ අයට තැන දෙන්න ඕනෑ. අනික පැරදිලා පැරදිලා යනවට වඩා හොඳම වේලාවක සමු ගන්න එක හැමෝටම කරන ගෞරවයක්“ ජූඩ් මහේෂ් පැවැසීය.ඔහු සමග එකට ක්‍රීඩා කරන වසන්ත රත්නපාල එම අදහස ප්‍රතික්ෂේප කරමින් පැවැසූවේ මහේෂ් පෙරේරාගේ සමු ගැනීම මේ වේලාවේ සිදු නොවිය යුතු බවයි. තවත් වසර දෙකක් පමණ ඔහු ක්‍රීඩා කළ යුතු බව රත්නපාල පැවැසීය.“ජූඩ් අයියාට ක්‍රීඩාවෙන් සමුගන්න දෙන්න බෑ. ඔහු නැතිව පදක්කම් දිනීම අපහසුයි. ඔහු ගියොත් ලොකු පාඩුවක් වෙනවා ශ්‍රී ලංකාවේ බීච් වොලිබෝල් ක්‍රීඩාවට“ වසන්ත රත්නපාල පැවැසීය.කෙසේ වුවද තම තීරණයේ වෙනසක් නොවන බව ජූඩ් මහේෂ් පෙරේරා සදහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=s1401283</link>
    <topic>පාපන්දු පිල අද ලෝකඩ පදක්කම් සටනට</topic>
    <author>ප්‍රින්ස් ගුණසේකර ඉන්දියාවේ ගෝවේ සිට...</author>
    <content>ලුසෆෝනියා ක්‍රීඩා උළෙලේ පාපන්දු ලෝකඩ පදක්කම දිනා ගැනීමේ අරමුණින් ශ්‍රී ලංකා ක්‍රීඩකයෝ මැකාවෝ පිල සමග අද සටනට පිවිසෙති. ගොවේ පන්ඩිත් ජවහලාල් නේරු ක්‍රීඩාංගණයේ පැවැත්වෙන මෙම තරගයෙන් පසුව ඉන්දියාව හා මොසැම්බික් අතර තරගය රන් පදක්කම දිනා ගැනීමේ සටනක් බවට පත්ව තිබේ.අවසන් පූර්ව වටයේ දී මොසැම්බික් වෙතින් ශ්‍රී ලංකාව ගෝල් 1-0ක් ලෙස හා ඉන්දියාව වෙතින් ගෝල් 2-0ක් ලෙස මැකාවෝ පිල පරාජය විය. සියලුම පාපන්දු කණ්ඩායම් තම රටවල ජාතික කණ්ඩායම නියෝජනය කළද ශ්‍රී ලංකාවේ පමණක් 21න් පහළ පාපන්දු කණ්ඩායම මෙම තරගාවලියට එක්කර තිබීම කැපී පෙනේ.මැකාවෝ පිල මේ තරගාවලියේ පළමු වටයේදී දින 7කට කලින් මුණ ගැසී ගෝල් 1-0කින් පරාජය කිරීමට ශ්‍රී ලංකා ක්‍රිඩකයෝ සමත්වූ බැවින් වාසි සහගත තත්ත්වයක් උදාවී තිබේ. එවැනි ජයග්‍රාහී මානසිකත්වයකින් පිටියට පිවිසෙන ශ්‍රී ලංකා ක්‍රීඩකයින් අද සැලසුම් සහගත වූයේ නම් ජයග්‍රහණය නියත බව විචාරකයින්ගේ මතයවී තිබේ.ආරක්ෂක කලාපය එතරම් සාර්ථක නොවී පැවැතීම හේතුවෙන් මේ තරගාවලියේ තරග තුනකදී ප්‍රතිවාදීන්ගෙන් ගෝල් 5ක් එල්ල වෙද්දී මැකාවෝ ප්‍රහාරකයන් ගෝල් 2ක් වාර්තා කර ඇත. ශ්‍රී ලංකාවට තරග තුනකදී ගොල් 3ක් එල්ලවූ අතර ප්‍රතිවාදීන්ට එරෙහිව ගෝල් 2ක් වාර්තා කළේය. ශ්‍රී ලංකා පිලේ ආරක්ෂක කලාපය විශිෂ්ට ලෙස ක්‍රියාත්මක වුවද ප්‍රහාරක බළ ඇණීයේ නිමාව අලංකාර කරගත යුතුවේ.අද පැවැත්වෙන තරගය පිළිබඳව පුහුණුකරු සම්පත් පෙරේරා මහතා සදහන් කරන්නේ මැකාවෝ පිලට වඩා ශ්‍රී ලංකා ක්‍රීඩකයන්ගේ කුසලතා ඉහළ මට්ටමක පවතින හෙයින් ජයග්‍රහණය කළ හැකි බවය. “අපි තරගය සුළුවෙන් හිතන්නේ නෑ. මැකාවෝ පිල අපට දින කිහිපයකට කලින් හමුවුන නිසා හොඳ අධ්‍යයනයක් තිබෙනවා. අපේ සැලසුම මැකාවෝ පිල මුල සිටම පාලනය කරගෙන තරගය ජය ගන්නයි” පෙරේරා මහතා පැවැසීය.මෙම තරගාවලියට එක්ව සිටින ශ්‍රී ලංකා ක්‍රීඩකයින් හොඳ අනාගතයක් ඇති ක්‍රීඩකයින් බව පැවැසූ සම්පත් පෙරේරා මහතා ඔවුන්ට විදෙස් තරග අත්දැකීම් ඉතා වැදගත් බව අවධාරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=s1401284</link>
    <topic>සටන්කාමී ශ්‍රී ලංකා ච් වොලිබෝල් පිලට රිදී පදක්කම් 2යි ‍ලෝකඩ 1යි</topic>
    <author>ප්‍රින්ස් ගුණසේකර ගෝවේ මිරාමාර් වෙරළ තීරයේ සිට...</author>
    <content>ලුසෆෝනියා ක්‍රීඩා උළෙලේ බීච් වොලිබෝල් අවසන් තරගවලදී ශ්‍රී ලංකාවට රිදී පදක්කම් 2ක් හා ලෝකඩ පදක්කමක් හිමි විය.අතිශය සුන්දර ගෝවේ මිරාමීර් වෙරළ තීරයේ රටවල් 10ක් අතර පැවැති බීච් වොලිබෝල් තරගවලදී රිදී පදක්කම් ශ්‍රී ලංකා අංක දෙක කණ්ඩායමට ක්‍රීඩා කළ වසන්ත රත්නපාල හා මහේෂ් පෙරේරා ද, කාන්තා අංක එක කණ්ඩායමේ ගීතිකා ලලනී ගුණවර්ධන හා ඩබ්ලිව්.ඩබ්ලිව්.සුජීවා හිමි කරගත්හ.ලෝකඩ පදක්කම අංක එක කණ්ඩායමට ක්‍රීඩා කළ අසංක ප්‍රදීප් හා පුබුදු ඒකනායක සතුකර ගත්හ. බීච් වොලිබෝල් ඉතිහාසයේ ශ්‍රී ලංකාව ජාත්‍යන්තර තරගයකදී රන් පදක්කමක් දිනා ගැනීමේ ආසන්නයට පැමිණියද, පෙරේදා එම සිහිනය සැබෑ කර ගැනීමට නොහැකිවිය.කාන්තා පිරිමි රන් පදක්කම් දෙකම පෘතුගාලය හිමි කර ගත්තේය. කෙසේ වුවද ශ්‍රී ලංකා ක්‍රීඩක ක්‍රීඩිකාවන්ගේ සටන්කාමී ක්‍රීඩා විලාශය සුභ අනාගතයකට මඟ හෙළි කිරීමක් බව විචාරකයෝ සඳහන් කරති.කාන්තා ලෝකඩ පදක්කම සඳහා තරග කළ ශ්‍රී ලංකා අංක දෙක පිලේ ආශා නිල්මිණී හා නිරෝෂා ලක්මිණී අතින් පදක්කම ගිලීහී ගියේ මොසැම්බික් අංක එකේ පිලට තියුණු සටනකින් අනතුරුවය. මේ තරගාවලියේ රන්, රිදී හා ලෝකඩ පදක්කම් දිනා ගැනීම සඳහා වූ පිරිමි කාන්තා සියලු තරග වලට ශ්‍රී ලංකා ක්‍රීඩක ක්‍රීඩිකාවෝ පැමිණීම විශේෂත්වයකි.වසන්ත රත්නපාල හා මහේෂ් පෙරේරා මුල් වටය ලකුණු 21-17ක් ලෙස ජය ගෙන පෘතුගාල ක්‍රීඩකයන්ට පීඩනය ලබා දුන්නද, දෙවැනි හා තෙවැනි වට පිළිවෙළින් 21-17 හා 15-11ක් ලෙස පෘතුගාලය ජය ගත්තේය.රන් පදක්කම වෙනුවෙන් තරග කළ ගීතිකා ලලනී ගුණවර්ධන හා ඩබ්ලිව්.ඩබ්ලිව්.සුජීවා පෘතුගාලය හමුවේ පරාජයවූ අතර ලකුණු තත්ත්වය 21-8ක් හා 21-9ක් විය. ශ්‍රී ලංකාව මුල සිටම පීඩනයකට ලක්ව සිටි හෙයින් පන්දු ලබා ගැනීමේදී අතපසුවීම් සිදුවිය.ලෝකඩ පදක්කම සදහා වූ පිරිමි තරගයේදී අසංක ප්‍රදීප් හා පුබුදු ඒකනායක ඉන්දියාවට එරෙහි තරගය 2-0කින් ජය ගැනීමට සමත්වූ අතර ලකුණු තත්ත්වය වූයේ 21-14 හා 21-10ක් ලෙසය. මොසැම්බික් සමග තරගයට එක්වූ නිරෝෂා ලක්මිණී හා ආශා සිරිවර්ධන 2-1ක් ලෙස පරාජය වූ අතර ලකුණු තත්ත්වය 21-16,19-21ක් හා 15-11ක් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=f1401281</link>
    <topic>මගේ දේශපාලන ගමන පටන් ගත්තේකාගෙන්වත් පළිගන්න නෙවෙයි</topic>
    <author>සාකච්ඡා කළේ අනුර ප්‍රේමලාල්</author>
    <content>හිරුණිකා ප්‍රේමචන්ද්‍ර මෙරට දේශපාලන කරළියේ වැඩි අවධානයක් හිමි වූ යෞවනියකි. ගෙවුණු දින කීපයේ දී ඇය පිළිබඳ කතිකාව නැවත වරක් ප්‍රබලව මතුවිණි. ඒ මැද කොළඹ සම සංවිධායකවරියක ලෙස ශ්‍රී ලංකා නිදහස් පක්‍ෂය විසින් ඇය නම් කිරීමත් සමඟයි. හිරුණිකා ප්‍රේමචන්ද්‍ර මෙනවිය ‘දිනමිණ’ සමඟ කතා බහට එක්වෙමින් සිය අනාගත දේශපාලන ගමන පිළිබඳ දැක් වූ අදහස් මෙසේ ය.මෙවර පළාත් සභා මැතිවරණයට ඔබ ඉදිරිපත් වන්නේ කුමන දැක්මක් ඇතිව ද?මගේ දේ්ශපාලන ජීවිතයේ එකම පරමාර්ථය භාරත ලක්‍ෂ්මන් ප්‍රේමචන්ද්‍ර නම් වූ ඒ අභීත ජනනායකයාගේ දැක්ම ඉදිරියට ගෙන යෑමයි. ඔහු මගේ පියා නිසා මම ඒ කතාව කියනවා නොවේ. මගේ පියා නිතරම සිටියේ ජනතාව සමඟ යි. ඒ අය මුහුණදෙන ගැටලුවලට විසඳුම් ලබාදෙමින්.ශීත කාමරවලට වී මැතිවරණ වලින් පසුව ජනතාවට හමුවන්නට අවස්ථාව නොදි ඒ අය මග හරිමින් ඇතැමුන් සිදු කරන කූට දේශපාලනය සම්පූර්ණයෙන් බැහැර කළ භාරත ලක්‍ෂ්මන් මහතා ඕනෑම අවස්ථාවක ජනතාවට තම නිවෙස වෙත පැමිණීමට ඉඩකඩ ලබා දුන්නා.පියා නිතරම අපට කීවේ දේශපාලනය කියන උතුම් සමාජ සේවයට පිවිසෙන ඕනෑම අයකු තමන්ගේ පෞද්ගලිකත්වය අමතක කරලා ජනතා ගැටලු විසඳීමට වැඩි කාලයක් ගත කළ යුතු බවයි. එමෙන්ම අපි කන බත් කටක් පාසා ජනතාවට ණය ගැති බවට ද පියා අදහස් කළා. ඒ සියලු දෑ දේශපාලනය කරන අයකු තුළ තිබිය යුතු ගුණාංග බව අද මම තරුණියක් ලෙස කල්පනා කරනවා.ඔබගේ දේශපාලන ගමනට එක්සත් ජනතා නිදහස් සන්ධානය තෝරා ගත්තේ ඇයි?ඇත්තෙන්ම මගේ සීයා ‘ප්‍රේමචන්ද්‍ර මහත්මයා’ වෘත්තීය සමිති නායකයෙක්. අපේ පවුල වමේ ව්‍යාපාරයත් සමඟ සම්බන්ධ යි. මගේ පියා ශ්‍රී.ල.නි.පයේ කටයුතුවලට දහඩිය මහන්සියෙන් දිවි පරදුවට තබා විශාල දායකත්වයක් ලබාදුන් අයෙක්. ඒ කාල සමයේ පක්ෂය වෙනුවෙන් වැඩ කරන්න සිටියේ බොහෝම සුළු පිරිසක් විතරයි.ඉතින් මේ පක්ෂය සමඟ දේශපාලන ගමනක් යෑමේ අයිතිය හා වගකීම තිබෙනවා. කිසිදු සම්බන්ධයක් නොමැති පක්ෂයක් සමඟ දේශපාලන ගමනක් යනවාට වඩා මේ දේශපාලන පක්ෂය සමඟ කටයුතු කිරීමෙන් මට දේශපාලන වශයෙන් සාධාරණයක් ඉටුවේවි.මේ රජය සමඟ ඔබ ගැටුමක් තිබෙන බවට යම් යම් ප්‍රකාශ නිකුත් වුණා නේද?ඔව්. ඒ නිසා තමයි මම මහජන පක්ෂයට සම්බන්ධ වුණේ. තවත් පක්ෂ ගණනාවකින් මට ආරාධනා තිබුණා. එහෙත් නිවැරැදි තීන්දුවක් ගත්තා කියලා මම කල්පනා කරනවා.මගේ පියාගේ උත්සාහය තිබුණේ ඔහුගේ හොඳම මිතුරා මේ රටේ ජනාධිපති කරවීම යි. එය අද ඉටු වී තිබෙනවා. ජනාධිපති මහින්ද රාජපක්ෂ මහතා අපේ පවුලේ දියුණුවට මගේ සාර්ථකත්වයට සොයා බලා උදව් කරන අයෙක්. එතුමගේ ආශීර්වාදය නිතරම මට තිබෙනවා.මේ දේශපාලන ගමන මම ඇරඹුවේ කාගෙන්වත් පළිගන්න චේතනාවකින් නොවේ. මට අවශ්‍ය පියාගේ නාමය ඉදිරියට ගෙන යන්න. ඔහුට අසාධාරණයක් වුණු බව රහසක් නොවේ. නමුත් ඊට කවදා හෝ සාධාරණයක් ඉටුවෙන බවට මම දැඩි විශ්වාසයක සිටිනවා.‘සැමට සාධාරණත්වය සහ යුක්තිය උදෙසා’ යන පාඨය මගේ දේශපාලන ගමනේ තේමාවයි.දේශපාලන ප්‍රචණ්ඩත්වය පිටු දැකීමට නිතරම අපි කතා කළත් එය සම්පූර්ණයෙන් නවතා ගැනීමට නොහැකිවී තිබෙනවා නේද?ඇත්තෙන්ම වැදගත් කරුණක් තමයි මේක. රටේ විශාල සංවර්ධනයක් සිදුවෙන අවස්ථාවක් තමයි අපි පසු කරන්නේ. ඒ නමුත් මිනිසාගේ ආකල්ප වෙනස් කිරීමේ මෙහෙයුමක් ඉතා ඉක්මනින් අවශ්‍ය බව පේනවා. ජනාධිපති මහින්ද රාජපක්ෂ මහතාත් මේ ප්‍රකාශය කර තිබෙනවා. මාර්ග සියල්ල කාපට් කළත් අහස උසට ගොඩනැගිලි ඉදි කළත් අපේ සංස්කෘතියට අනුගත සදාචාර සම්පන්න ජනතාවක් ගොඩනඟාගන්න බැරි වුණොත් මේ කිසිම දෙයකින් පලක් නැති බව.මේ නිසාම පෙර පාසලේ සිට වැඩපිළිවෙළක් අවශ්‍ය බව මම කල්පනා කරනවා. මව්බිමට ආදරය කිරීමේ හැඟීම, මිනිසුන් එකිනෙකාට ගෞරව කිරීම වැනි පුරුදු ඇති කිරීමට ඉතා ශක්තිමත් වැඩපිළිවෙළක් අවශ්‍ය යි.මේ රටේ තරුණ පරපුරේ දායකත්වය රටේ සංවර්ධනයට නිසි ලෙස ලැබෙනවා යැයි ඔබ තරුණියක් ලෙස සිතනවා ද?මේ රටේ සංවර්ධනයට තරුණ පරපුරේ දායකත්වය ලබා ගැනීම පිළිබඳ මට සෑහීමකට පත්වෙන්න බැහැ. අපේ නිදහස් අධ්‍යාපනයෙන් ප්‍රයෝජන ගෙන විදේශ රටවලට ගොස් සේවය කරන පිරිස් කොයිතරම් සිටිනවා ද? එබැවින් උගත් බුද්ධිමත් තරුණ පරපුරට නව ලොව දැනුම සමඟ වෘත්තීය පුහුණුවක් ලබාගෙන රටට ඒ අයගේ දායකත්වයක් ගැනීමේ ක්‍රමවේදයක් අවශ්‍ය යි.අපේ රටේ බොහෝමයක් ගැටලු වලට සම්පත් බෙදී යෑමේ විෂමතාවය බලපානවා. ඒ නිසාම අපි කැමති වුවත් අකමැති වුවත් පන්ති භේද තිබෙනවා. මේ කරුණු සැලකිල්ලට ගෙන මුලින්ම අපේ අධ්‍යාපන ඇමති බන්දුල ගුණවර්ධන මහතා ආරම්භ කර තිබෙන ‘ළමා මිතුරු පාසල් ක්‍රමයට’ මගේ උපරිම දායකත්වය පළාත් සභාව තුළත් ඉන් පිටතත් ලබාදීමට බලාපොරොත්තු වෙනවා. මෙහි අරමුණ වන්නේ ජනප්‍රිය පාසල්වල තිබෙන පහසුකම් ගම්වල අනෙකුත් පාසල්වලට ලබාදීමයි. පාසල් පද්ධතියෙන් වැඩි ප්‍රමාණයක් පළාත් සභාවලට අයත් නිසා මෙහි විශේෂ කාර්යභාරයක් පළාත් සභාවලට පැවරෙනවා.එමෙන්ම කාන්තාවන් පිළිබඳ හැබෑ හඬක් තිබිය යුතුයි. කාන්තාවන්ගේ අයිතීන් සම්බන්ධයෙන් යම් වැඩපිළිවෙළ තිබුණත් ශක්තිමත් විය යුතු බව මගේ විශ්වාසය යි.මැද කොළඹ මැතිවරණ බල ප්‍රදේශය වැනි ප්‍රබල නායකයින් සිටි ආසනයක සංවිධායක ධුරයක් ලැබීම ඔබේ දේශපාලන ගමනට ශක්තියක් වේද?ජනාධිපති මහින්ද රාජපක්ෂ මහතා පළපුරුදු දේ්ශපාලනඥයකු හැටියට මා තුළ තිබෙන යම් හැකියාවක් දැකලා විශ්වාසයකින් මේ සංවිධායක ධුරය දුන් බව මගේ අදහසයි. ඒ විශ්වාසය කිසි දිනෙක පලුදු නොකිරීම මගේ එකම අධිෂ්ඨානයයි.මැද කොළඹ ආසනය පිළිබඳ මගේ පියා නිතරම කතා කළා. කොළොන්නාව ආසනයේ හා ඒ අවට ආසනවල ජනතාව මෙන්ම මැද කොළඹ මුස්ලිම් ජනතාව ද මගේ පියාට ‘ලකි අයියා’ කියලා ආදරයෙන් ඇමතුවා. ඒ ජනතාව මට අමතක කරන්න බැහැ.ආණ්ඩු පක්ෂයේ ආසන සංවිධායකවරියක් ලෙස මේ දිනවල විපක්ෂයෙන් රජයට එල්ල වන චෝදනා ගැන මොනවද කියන්න තිබෙන්නේ?වැරැදි නැති අයෙක් නැහැ. මා තුළත් වැරැදි තිබෙන්න පුළුවන්. විපක්ෂයේ තිබුණු වැරැදි නිසා තමයි ජනතාව මේ තරම් බලයක් එ.ජ.නි.ස ට ලබාදී තිබෙන්නේ. ජනතාව පත් කළ රජය තුළ සිටින පුද්ගලයෙක් දෙන්නෙක් නිසා සිදුවෙන වැරැදි නිවැරැදි කරගන්න ඕනේ. ඒ පිළිබඳ නිවැරැදිව අදහස් ප්‍රකාශ කරන්න ජනතාව අපට අයිතියක් ලබා දී තිබෙනවා.සත්‍යවාදී හඬ නැංවීමට බිය විය යුතු නැහැ. ජනාධිපති මහින්ද රාජපක්ෂ මහතාගේ දර්ශනය එයයි. විපක්ෂය මොනවා පැවසුවත් මුළු රටම සිටින්නේ එතුමා සමඟයි. ජාත්‍යන්තරයෙන් එල්ල වන බලපෑම් වගේම රට තුළ තිබෙන කුමන්ත්‍රණවලට හොඳින් මුහුණ දීමේ ශක්තිමත් හැකියාවක් ජනාධිපතිතුමා සතුයි.එතුමා නිවැරැදි තීරණයක් අරගෙන තිබෙනවා උගත් බුද්ධිමත් දේශපාලනය පිළිබඳ උනන්දුවක් තිබෙන තරුණ තරුණියන්ට දේශපාලන කරළියේ අවස්ථාවක් ලබා දෙන්න. එය විකෘති කිරීමට ඇතැම් පුද්ගලයින් කටයුතු කරනවා. ඉන් දේශපාලනයට නුසුදුසු අය එක්වෙන බව පෙනෙන්නට තිබෙනවා. එහි ප්‍රතිඵල භුක්ති විඳින ජනතාවක් ලෙස මම විශේෂයෙන් කොළඹ දිස්ත්‍රික්ක ජනතාවගෙන් ඉල්ලා සිටින්නේ දේශපාලනයට ගැළපෙන වඩාත් රටට ඵලදායී සේවයක් කරන පුද්ගලයින් මැතිවරණවලදී තම ඡන්දය භාවිතා කොට ජයග්‍රහණය කරවන ලෙසයි.එමෙන්ම තරුණ තරුණියන්ගෙන් මම ඉල්ලන්නේ රටේ සංවර්ධනයට අපි ලබා දෙන දායකත්වය වැඩි කරමු. රටට දෙයක් ලබා නොදී අපිට රටෙන් දෙයක් බලාපොරොත්තු වෙන්න බැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>28</day>
    </date>
    <link>http://www.dinamina.lk/2014/01/28/_art.asp?fn=f1401282</link>
    <topic>කුස්වල වෙද හාමුදුරුවෝ ගැනමට තියෙන්නේ අපරිමිත භක්තියක්</topic>
    <author>සටහන - පණ්ඩුක සමරසේකර</author>
    <content>පිළිකා රෝගයෙන් පෙළෙන්නකු මිහිපිට සිටීනම් ඔහුගේ ප්‍රාර්ථනය වන්නේ පරම හතුරෙකුටවත් මෙවන් දුකක් අත් නොවේවා යන්නය. එය ඒ තරමටම දරුණු වේදනා දෙන්නක් පමණක් නොව මුල් කාලයේදීම හඳුනාගෙන ප්‍රතිකාර නොගතහොත් දරුණු වද වේදනා විඳිමින් මරණ වරෙන්තුවද සිහියේ තබාගෙන ඔත්පලව වැතිර සිටින්නට හේතු කාරණාවක්ද වන නිසාය.බටහිර වෛද්‍ය ප්‍රතිකාරයන්ගෙන් කෙතරම් විස්කම් පෑවද ඒඩ්ස්, ඩෙංගු, පිළිකා වැනි රෝගී තත්ත්වයන්ට ගොදුරු වූවන්ට ස්ථිර ප්‍රතිකාර ක්‍රමයක් තවමත් බටහිර වෛද්‍ය ක්‍රමයේ නැත. මෙම රෝගයන් අතරින් පිළිකාව වඩාත් දරුණු වන්නේ රෝගියාට දරාගත නොහැකි තරමේ දරුණු වේදනාවන් අත්විඳිමින් මරණය වැළඳගන්නට සිදුවීමය.එහෙත් දියුණු බටහිර වෛද්‍ය ක්‍රමයට පවා අභියෝග කරමින් ඉන් සුවය නොලද දෑස් ඉදිරිපිට සිය මරණ මංචකය පෙනි පෙනී සිටි පිළිකා රෝගියකු දේශීය වෙදකමේ විශ්මිත හාස්කමකින් සුවය ලද අපූරු කතා පුවතකි මේ.පහළ බදුල්ල විනීතගම අංක 07 නිවෙසේ පදිංචි ආනන්ද මාපලගම (47) වෘත්තියෙන් ව්‍යාපාරිකයෙකි. දරු දෙදෙනකුගේ පියකු වූ ආනන්දට හිටිඅඩියේ ශරීරයේ බොහෝ සංකූලතා ඇතිවිය.කෑම අරුචිය, පිපාසාව, දරුණු බඩේ කැක්කුම දෛනික කටයුතු කරගෙන යාමේ ඇති අපහසුකම් නිසා ආනන්ද ප්‍රතිකාර සඳහා බදුල්ල මහරෝහලට ගියේය. රෝහල් වෛද්‍යවරයා ආනන්ද පරීක්ෂා කර වහාම රෝහලේ ඇති පිළිකා රෝග පරීක්ෂණ ඒකකය වෙත යොමු කෙරිණි. එහිදී ආනන්ද පරීක්ෂා කළ වෛද්‍යවරු පැවසුවේ ආනන්ද කුඩා බඩවැලේ පිළිකාවකට ගොදුරු වී ඇති බවකි.ආනන්දගේ ජීවිතයේ සිහින මාලිගා දෙපතුළ ළඟට කඩා වැටිනි. සිය සුරතල් දරුදෙදනා ඔවුන්ගේ අනාගතය, තම බිරිඳ, නෑදෑ හිතමිතුරන් මේ සියලුම දෙනා ආනන්දගේ නෙත අග රැඳි කඳුළු බිඳු සමඟ බොඳ වන්නට විය. පිළිකාවක ඇති දරුණු බව අත්විඳ නැති ආනන්දට එය අත්විඳි අය පිළිබඳව සිහිපත් විය.එහෙත් තවත් ‍මොහොතක් හෝ ජීවත් වන්නට සෑම සත්ත්වයකු තුළම ඇති නොතිත් ආශාව ආනන්දට ද තිබිණි. ඒ නිසාම රෝහල් බලධාරීන්ගේ නියමය පරිදි ආනන්ද මහරගම පිළිකා රෝහලට යොමු කෙරිණි. එහිදී ආනන්දගේ මුළු සිරුරම ස්කෑන් පරීක්ෂාවක් ද සමඟ ඇටමිදුලු පරීක්ෂාවකට ද ලක් කෙරිණි.පිළිකාව හටගෙන ඇති නියම තැන ස්කෑන් පරීක්ෂාවෙන් සොයාගත් වෛද්‍යවරු එතැන්පටන් ආනන්දගේ ‍ඖෂධ වට්ටෝරු සකස් කරන්නට වුණි. ආනන්දගේ පිළිකා සෛල හටගෙන තිබුණේ කුඩා බඩවැලේය. ඒ නිසාම ශල්‍යකර්මයකින් හෝ එම පිළිකා සෛල කපා ඉවත් කිරීමේ හැකියාවක් නොතිබුණි.ඉන්පසු ආනන්ද බදුල්ල මහ රෝහලේ පිළිකා වාට්ටුවේ නේවාසික රෝගියකු බවට පත්විය. ශල්‍යකර්මයකින් ඉවත්කළ නොහැකි වූ පිළිකා සෛල ඖෂධ මාර්ගයෙන් දියකර හරින්නට වෛද්‍යවරු පියවර ගත්හ.ඒ සඳහා නිර්දේශිත ඖෂධ මුල්වරට ශරීරයට එන්නත් කළේය. එදා සිට ආනන්ද ක්‍රමයෙන් වැහැරෙන්නට පටන් ගත්තේය. ආනන්දගේ කෙස්ගස් ගැලවී තට්ටය පෑදුනේය. ශරීරයේ මස් දියවී ආනන්ද දර මිටියක් බවට පත්විය. නෑසිය මිතුරන් කිසිවකුටත් අදහා ගත නොහැකි තරමට ආනන්ද දිනෙන් දින දිරාපත් විය.මුලින්ම ඉන්ජෙක්ෂන් දෙකක් මට දුන්නා. ඒවා දුන්නේ සේලයින් සමඟ මිශ්‍රකරලා. ඊට පහුවදා ඉඳලම මගේ කෙස්ගස් ගැලවෙන්න පටන් ගත්තා, ඒ තරමට ඒ බෙහෙත් සැරයි. මාව අඳුරගන්න බැරිතරමට කෙට්ටු වුණා. ඇඟේ මස් දියවෙන්න පටන් ගත්තා. ශරීරයේ පුදුම වේදනාවක් දැනුනේ. උදේට ඇඳෙන් නැගිට ගන්නවත් බැරි තරමට ශරීර ශක්තිය පිරිහුණා. කතා කළත් වචනයක් එළියට එන්නෙ නැහැ. රෝගී තත්ත්වය නිසා මම ඒ තරමටම අසරණ වුණා.මගේ ශරීර දුර්වලතාවය දැකපු ගෙදර අය මට ඉන්ජෙක්ෂන් දෙන්න එපා කියලා දොස්තර මහත්වරුන්ට බැගෑපත් වුණා. බැරිම තැන රෝහලෙන් බලෙන් ටිකට් කපාගෙන ගෙදර ආවා. ඒ කාලෙදි මම වින්දෙ අපා දුකක්. ගෙදර හිටිය කෙටි කාලෙදි මම ජීවත් වුණේ සේලයින්වලින්. අපේ හිතවත් දොස්තර මහත්වරු සේලයින් සමඟ මට විටමින් වර්ගයක් දුන්නා. ඒ වෙලාවට යන්තම් ඇඟට පණක් ආවා. ඒත් පහුවදාට පෙර තිබුණ විදියමයි. ජීවිතය ගැන මට කිසිම විශ්වාසයක් තිබුණෙම නැහැ.ඒ දිනවල මම වින්ද වේදනාව හතුරකුටවත් සිදුවෙන්න එපා කියලයි මම කියන්නේ... මට ඉස්පිරිතාලෙන් දුන්න ඉන්ජෙක්ෂන් දෙකෙන් පස්සෙ හැමදාම දවස පුරාම බඩඑළියෙ ගියා. වමනෙ ගියා... මෙහෙම දුක් විඳින අතරෙ තමයි මගේ සහෝදරියක් වන ඉන්ද්‍රකුමාරිට කුස්වල වෙදහාමුදුරුවො ගැන පත්තරේක පළවෙලා තිබුණ ලිපියක් කියවන්න ලැබිලා තියෙන්නෙ.ඉන්ජෙක්ෂන් දෙකක් ගහල මේ තරම් දෙයක් වුණා නම් ඊළඟ ඉන්ජෙක්ෂන් එක ගහනකොට මම මැරෙයි කියල තමයි අපේ පවුලේ හැමෝම හිතුවේ. ඇත්තටම මටත් එහෙම හිතුනා. පස්සෙ අපේ පවුලේ හැමෝම එකතුවෙලා කුස්වල වෙද හාමුදුරුවො හොයාගෙන නුවරට ගියා. ඒක පහසු ගමනක් වුණේ නැහැ. ගෙදර හැමෝම මාව එක්කන් ගියේ වත්තම් කරගෙන. කොහොම හරි අපි වෙද හාමුදුරුවො හොයාගෙන ගිහින් උන්වහන්සේට මගේ වෛද්‍ය වාර්තා පෙන්නුවා. මාව පරීක්ෂා කරපු වෙද හාමුදුරුවෝ මට කීවා...... මම බෙහෙත් දෙන්නම්. හැබැයි මේ බෙහෙත්වලින් 15%ක් වත් ගුණයක් ලැබුණොත් මම තමුන්ව තවත් අවුරුදු 10 – 15ක් ජීවත් කරවනවා කියලා.උන්වහන්සේ කියපු විදියට මට දුන්නු ඖෂධ නියමාකාරයෙන් මගේ පවුලේ අය මට ලබා දුන්නා. කියනවට විශ්වාස කරන්න, දවස් 3යි ගියේ. මගේ ශරීරයේ තිබුණු වේදනාව 50%කින් විතර අඩුවුණා.ඉවසගන්න බැරිවෙනකොට මට නොයෙක් වර හිතුන දෙයක් තමයි බඩේ වේදනාව තියෙන තැන් පිහියකින් කපා ගන්නවා කියල හිතපු එක. ඒත් හාමුදුරුවන්ගෙ බෙහෙත් ගත්ත දිනක් ගානෙ මගේ වේදනාව දිනෙන් දින අඩුවුණා.වෙද හාමුදුරුවො මට කීවෙ මගේ බඩවැල්වල විශාල තුවාල තියෙනවා කියලයි. බෙහෙත් ගන්න අතරෙ පොල්කිරි කැඳවගේ පානීය ආහාර ගන්න කියලත් උන්වහන්සේ මට උපදෙස් දුන්නා. උන්වහන්සේගේ උපදෙස් ඒ ආකාරයෙන්ම මම පිළිපැද්දා. දින දහයයි ගියේ මට මහත් වේදනාවක් ඇති වුණු බඩඑළියෙ යෑමයි වමනයයි සම්පූර්ණයෙන්ම නතර වුණා.වෙද හාමුදුරුවො ඖෂධ හැටියට මට දුන්නෙ කුඩු වර්ග දෙකකුයි, දේශීය ආයුර්වේද ප්‍රමිතියට නිෂ්පාදනය කරපු පෙති වර්ග දෙකක් හා කෑමට පෙර ගන්න කියලා අරිෂ්ඨයකුයි විතරයි...ඒ බෙහෙත් බොනකොට කිසිම අපහසුතාවයක් මට ඇතිවුණේම නැහැ. ඒ වගේම ශරීරයේ තිබුණ සියලු වේදනාවන් ක්‍රමයෙන් මග හැරුණා. බොන අරිෂ්ඨයත් කිසිම අපහසුවක් නැතිව ගත්තා. සති කීපයක් යද්දි වයස අවුරුදු 47 වුණ මට වසර 30ක තරම් තරුණයෙකුගෙ ශක්තිය ඇඟට ලැබුණා. කෑමට බීමට ඇති කැමැත්ත දිනෙන් දින වැඩි වුණා. මම රෝගී වෙන්න කලින් තිබුණ ශක්තියම මට නැවත ලැබුණා. දැන් මට මහන්සිවෙලා ඕනෑම වැඩක් පළක් පුරුදු පරිදි කරන්න පුළුවන්. කිසිම මහන්සියකුත් නැහැ...බටහිර වෛද්‍ය ක්‍රමයෙන් මරණ මංචකය වෙත රැගෙන ගිය ආනන්ද දේශීය වෙදකමින් අද සිය ජීවයට නැවත පණදී සිටී. මෙවැනි හාස්කම් කළ හැකි දේශීය ජීවකයන් තවත් කෙතරම් නම් ඇද්ද. මෙවැනි වූ හාස්කම් ඇති ජීවක හිමිවරුන් සොයා ඒ උතුමන්ට රාජ්‍ය අනුග්‍රහය ලබාදී ජාත්‍යන්තරය පවා මොනතරම් නම් මවිත කළ හැකිද.ආනන්ද පවසන්නේ තමන් දැන් පෙර සිටි පරිදිම සිය දෛනික ජීවිතය සරිකරගෙන යන බවයි.මට දැන් ගොඩාක්ම සනීපයි. මගේ ශරීරයේ ඉස්සර තිබුණ වෙනස්කම් මොනවත් දැන් නැහැ. මාසයක් ඇතුළත බ්ලඩ් රිපෝට් එකක් ගේන්න කියලා හාමුදුරුවෝ මට කීවා. එහි තත්ත්වය සලකලා තවදුරටත් මට ප්‍රතිකාර ඕනැද නැද්ද කියලා උන්වහන්සේ මට කියයි.කුස්වල වෙද හාමුදුරුවෝ ගැන මට තියෙන්නෙ අපරිමිත භක්තියක්. උන්වහන්සේ මගේ ලෙඩ සුවපත් කරන්න ඉදිරිපත්වුණු යතිවරයාණන් වහන්සේ කෙනෙක්. උන්වහන්සේ නොසිටින්නට මට අලුත් ජීවිතයක් ලැබෙන්නේ නැහැ. මම ආගමට දහමට බොහොම ලැදි කෙනෙක්.උදේ සවස බුදුන් වැඳලා මම ප්‍රාර්ථනා කරන්නේ උන්වහන්සේට දීර්ඝ ආයු සම්පත් ලැබෙන්න කියලයි. උන්වහන්සේ මම වගේ දහස් ගණනක් අසරණ වුණු රෝගීන් සුවපත් කර තිබෙනවා. ඒ පින්වල බල මහිමයෙන් මම ප්‍රාර්ථනා කරන දේවල් උන්වහන්සේට ඉෂ්ඨ සිද්ධ වෙයි. කියන දැඩි විශ්වාසයක් මට තියෙනවා.මහත් හාස්කමකින් නැවත ජීවය ලද ආනන්ද අද සිය ව්‍යාපාරික කටයුතු මෙන්ම වත්තේපිටියේ කුඹුරේ සියලු කටයුතු ඉතා සාර්ථකව කරගෙන යයි. කොටින්ම ඔහුගේ හිතමිතුරන් පවා ආනන්දගේ ජීවිතය අද හෙට කෙළවර වේ යැයි සිතූ වාර අනන්තය. එහෙත් ආනන්ද අද ගෙවන ජීවිතය දෙස ඔවුන් බලන්නේ මහත් වූ සොම්නසකිනි.වෙදකම වෙද හාමුදුරුවෝ කළත් හෙදකම කළේ ආනන්දගේ ආදරණීය බිරිඳය. ඇය නොසිටින්නට ආනන්දගේ ජීවිතයේ ආනන්දය මැකී යන්නට බොහෝ ඉඩ තිබුණි. ඇය ආනන්දගේ නැවත ඉපදීම ගැන කියන්නේ මෙවැනි කතාවකි.බදුල්ල ඉස්පිරිතාලෙන් අපි මහත්තයා එක්කරගෙන එනවිට දොස්තර මහත්තුරු අපිට නොකියා කීවේ මගේ මහත්තයා ආයෙ ජීවත් කරවන්න බැහැ කියන එකයි. ඒ බව දොස්තර මහත්තුරුවත් අපිවත් මහත්තයට ඇඟෙව්වෙ නැහැ. ඒත් අපි හිටියෙ හිතාගන්නවත් බැරි විදියේ පුදුම දුක් කන්දරාවක් උහුලගෙන. ඒත් අපේ උත්සාහය අත්හැරියේ නැහැ. පෙර කරල තිබුණ පිනකට අපිට කුස්වල වෙද හාමුදුරුවෝ ගැන දැනගන්න ලැබුණා.උන්වහන්සේ මහත්තයට දුන්නු පළවෙනි බෙහෙත් වඩියෙන්ම මහත්තයගෙ ලෙඩ දුක යම් තරමකින් අඩුවුණා. දුන්න බෙහෙතුත් කිසිම අපහසුවක් නැතිව මහත්තයා බිව්වා. මමත් හාමුදුරුවෝ කියපු විදියටම බෙහෙත් නියම මාත්‍රාවට නියම වෙලාවටම දුන්නා. දැන් මගේ මහත්තයට හොඳටම හොඳයි. හාමුදුරුවෝ නැවත පණ දුන්නෙ දොස්තර මහත්තුරු ගොඩගන්න බැහැ කියපු ජීවිතයකට...මගේ මහත්තයාගෙ අසනීප තත්ත්වෙ සුව වුණ බව දැනගත්ත බොහෝ පිරිසක් හාමුදුරුවො ගැන අපෙන් ඇහුවා. මමනම් අපි දන්න කියන හැමෝටම හාමුදුරුවො ගැන කියනවා.කුස්වල හාමුදුරුවො පිළිකාවලට විතරක් නෙවේ. දියවැඩියාව, කොලෙස්ටරෝල්, ගැස්ට්‍රයිටිස්, වකුගඩු රෝග, ඇස් රෝග, ආතරයිටීස්, මීමැස්මොරය, ස්නායු රෝග, මානසික රෝග ඇතුළුව සියලුම සර්වාංග රෝගවලට ප්‍රතිකාර කරනවා. අසාධ්‍ය රෝගීන් සුවපත් කරමින් සංඝ සමාජයට වගේම ගිහි සමාජයටත් කරන අපරිමිත සේවාව විස්තර කරන්න තරම් වචනවලින් මම පොහොසත් නැහැ කියලයි මට හිතෙන්නෙ...ආනන්දගේ බිරිය වූ මාපලගම මහත්මිය පවසන්නීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n140129_br1</link>
    <topic>ශ්‍රී ලංකා පිළ පළමු ඉනිමට ලකුණු 730ක්</topic>
    <author/>
    <content>මහේල ජයවර්ධන, කිත්රුවන් විතානගේ හා එක්ව බංගලාදේශය සමඟ පළමු ටෙස්තරඟයේ පළමු ඉනිමට ලකුණු 730ක් ලබා ගත්තේය. මහේල ලකුණු 203 (271) කිත්රුවන් ලකුණු 103 (104) කෞෂල්ය සිල්වා ලකුණු 139 (244). මේ අනූව බංගලාදේශ පිලට වඩා ලකුණු 489ක් ඉදිරියෙන් ශ්‍රී ලංකා කණ්ඩායම සිටී. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n1401292</link>
    <topic>‘77 කණ්ඩායමේ’ වියානා ප්‍රඥප්තියේ සභාපතිත්වය ශ්‍රී ලංකාවට</topic>
    <author>මහින්ද අලුත්ගෙදර</author>
    <content>‘77 කණ්ඩායමේ’ වියානා ප්‍රඥප්තියේ සභාපතිත්වය ශ්‍රී ලංකාවට හිමිවෙයි.එම කණ්ඩායමට අයත් තානාපතිවරුන් සහ ජාත්‍යන්තර සංවිධානවල විධායක ප්‍රධානීන්ගේ සහභාගිත්වයෙන් පැවැති නිල රැස්වීමේ දී මෙතෙක් සභාපතිත්වය දැරූ සූඩානය විසින් "77 කණ්ඩායමේ" වියානා ප්‍රඥප්තියේ සභාපතීත්වය ශ්‍රී ලංකාවට පිරිනමා තිබෙන අතර එක්සත් ජාතීන්ගේ සංවිධානයේ වියානාහි ශ්‍රී ලංකා නිත්‍ය නියෝජිත හා තානාපති අලියාර් ලෙබ්බේ අබ්දුල් අෂීස් මහතා එය බාරගත් බව විදේශ කටයුතු අමාත්‍යාංශය පවසයි.ශ්‍රී ලංකාව විසින් මේ කණ්ඩායම භාරගනු ලැබුවේ එහි 50 වන සංවත්සරය සමරන වර්ෂයේදී වන අතර එම සංවත්සරය මේ වසරේ ජුනි මාසයට යෙදී තිබේ.ලෝකයේ රටවල් 130 කට අධික සාමාජික රටවල් සංඛ්‍යාවකින් යුතු හා එක්සත් ජාතීන්ගේ සංවිධානයට අයත් සංවර්ධනය වෙමින් පවතින රටවල් විශාල සංඛ්‍යාවක එකතුවක් වන 77 කණ්ඩායමේ මෙම තනතුර සඳහා ශ්‍රී ලංකාව තෝරා පත්කර ගැනීම මඟින් දකුණේ කටයුතු ඉදිරියට කරගෙන යාම සඳහා ජාත්‍යන්තර පාර්ශවකරුවන් සමඟ ඵලදායි සංවිධානයක් පවත්වාගෙන යාමේදී ශ්‍රී ලංකාව ඉටුකළ කාර්යභාරය සම්බන්ධයෙන් මෙම කණ්ඩායමේ සාමාජික රටවල් විසින් ශ්‍රී ලංකාව වෙත තබන ලද දැඩි විශ්වාසය පිළිඹිබු වන බවද විදේශ කටයුතු අමාත්‍යාංශය පෙන්වා දෙයි.සංවර්ධනය වෙමින් පවතින රටවල් සඳහා ගෝලිය වැදගත්කමකින් යුතු කරුණු පිළිබඳව අප රටේ වගකීම අවධාරණය කරන මහින්ද චින්තය ඉදිරි දැක්ම යටතේ ශ්‍රී ලංකාව ප්‍රතිපත්තිමය වශයෙන් ලබා දී ඇති ප්‍රමුඛතා සඳහා ද ඒ මඟින් පැහැදිලි සාක්ෂියක් ලබා දී තිබෙන බව එම අමාත්‍යාංශය සඳහන් කරයි.සංවර්ධනය වෙමින් පවතින රටවලට බලපාන ආර්ථික, සමාජ සංවර්ධනය, ගෝලිය මූල්‍ය ගැටලු, දේශගුණික වෙනස්වීම සහ තිරසාර සංවර්ධනය යනාදී විශාල පරාසයක විහිදී ඇති තීරණාත්මක අභියෝග හඳුනා ගැනීමෙහි ලා 77 කණ්ඩායමට වැදගත් කාර්යභාරයක් පැවරී ඇති බව විදේශ කටයුතු ඇමැති මහාචාර්ය ජී.එල් පීරිස් මහතා පෙන්වාදෙයි.මේ කණ්ඩායම ආර්ථික සංවර්ධනය සඳහා බලශක්ති බලාගාරයක ස්වරූපයෙන් කටයුතු කරන බව සඳහන් කරන ඒ මහතා වඩාත් අවශ්‍ය වී ඇති උතුරු - දකුණු සහයෝගීතාවය වර්ධනය කිරීම සඳහා අවශ්‍ය දේශපාලන ආර්ථික හා සමාජයීය එක්සත්භාවය නිර්මාණය කිරීමට දකුණු - දකුණු සහයෝගීතාවය පදනම් කරගත් ප්‍රතිපත්ති ශ්‍රී ලංකාව විසින් දැඩිව ක්‍රියාත්මක කළයුතු බවද කියාසිටී.සර්වක ව්‍යාප්තික න්‍යෂ්ඨික අත්හදා බැලීම් තහනම් කිරීම පිළිබඳ ගිවිසුම් සංවිධානය (CTBTO) අන්තර්ජාතික පරමාණුක බලශක්ති ඒජන්සිය(IAEA), UNIDO (එක්සත් ජාතීන්ගේ කර්මාන්ත සංවිධානය) සහ UNODA (අවිහරණ කටයුතු පිළිබඳ එක්සත් ජාතීන්ගේ කාර්යාලය) යනාදී වියානා පාදක කරගත් එක්සත් ජාතීන්ගේ සංවිධානය සියල්ලටම 77 කණ්ඩායමේ වියානා ප්‍රඥප්තිය සේවා සලසයි.ආර්ථික ගැටලු ඇතුලු එහි සාමාජික රටවල් විසින් සාමුහික උනන්දුවක් දක්වන කරුණු සම්බන්ධයෙන් කටයුතු කිරීමට 1964 දී 77 කණ්ඩායම පිහිටවන ලද අතර එක්සත් ජාතීන්ගේ සංවිධානය ඇතුලත සාකච්ඡා සඳහා වැඩි දියුණුකළ ඒකාබද්ධ ශක්‍යතාවයක් සලසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n1401293</link>
    <topic>බාහිරින් එල්ලවිය හැකි බලපෑම් වළකාලීමට ශ්‍රී ලංකා මුහුදු කලාපය නිතර නිරීක්ෂණයේ</topic>
    <author>චන්ද්‍රිකා පෙරේරා</author>
    <content>ශ්‍රී ලංකා මුහුදු කලාපයට බාහිරින් එල්ලවිය හැකි බලපෑම් වළකාලීම සඳහා නිතර නිරීක්ෂණයේ යෙදෙන නාවික හමුදාව දිගදුර නිරීක්ෂණ යාත්‍රා යොදාගනිමින් 'ආවේක්ෂණ ' රාජකාරි කටයුතු තරකර ඇති බව නාවික හමුදා මාධ්‍ය ප්‍රකාශක කමාන්ඩර් කෝසල වර්ණකුලසූරිය දිනමිණ‍ට පැවැසීය.රට වටා ඇති මෙරට මුහුදු තීරය ආවරණය වන පරිදි යොදා ඇති මෙම විශේෂ ආරක්ෂාවට අමතරව දකුණු දෙසින් ගමන් කරන අන්තර් ජාතික වෙළඳ නෞකා වලට ආරක්ෂාව හා පහසුකම් සැලසීමේ කටයුතු ද ශ්‍රී ලංකා නාවික හමුදාව විසින් සිදුකරයි.මුහුදු මාර්ගයෙන් මෙරටට හොර රහසේ ගෙන එන මත්ද්‍රව්‍ය ඇතුලු විවිධ තහනම් දෑ අත්අඩංගුවට ගැනීමටද විශේෂ වැඩපිළිවෙළක් දියත් කර ඇති අතර විශේෂයෙන් මෙරටට ආවේණික මත්ස්‍ය සම්පත ශ්‍රීලංකා ධීවරයින්ට නෙලාගැනීමට හැකිවන පරිදි ආරක්ෂා කිරීමේ කටයුතු නාවික හමුදාව සිදුකරයි.මේ අනුව රහසේ මෙරට මුහුදු තීරයට ඇතුල්ව මසුන් මරන ඉන්දීය ධීවර යාත්‍රා අත්අඩංගුවට ගැනීම නිරන්තරයෙන් සිදුකරන බව වර්ණකුලසූරිය මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n1401294</link>
    <topic>වෛද්‍ය උපකරණ මිලදී ගැනීමටරු. මිලියන 770 ක ජපන් ආධාර</topic>
    <author>සන්ධ්‍යා කරුණාරත්න</author>
    <content>රජයේ රෝහල්වලට වෛද්‍ය උපකරණ මිලදී ගැනීම සඳහා ජපන් රජය මඟින් රුපියල් මිලියන 770 ක මුදලක් ලබාදී ඇත.ජනාධිපති මහින්ද රාජපක්ෂ මහතාගේ පසුගිය ජපන් නිල සංචාරයේ දී කළ ඉල්ලීමකට අනුව එරට රජය මේ පරිත්‍යාගය ලබා දී ඇති බව සෞඛ්‍ය දී ඇති බව සෞඛ්‍ය අමාත්‍යාංශය පවසයි.මෙරට ආර්ථික වශයෙන් නැඟී එන ප්‍රදේශයන්හි ශ්‍රී ලාංකික පුරවැසියන්ගේ සෞඛ්‍ය තත්ත්වය ඉහළ නැංවීමේ අරමුණෙන් ජපන් රජය මේ මුදල ලබා දී තිබේ.ව්‍යාපෘතියක් නොවන ප්‍රදානයක් ලෙස මේ පරිත්‍යාගය මෙරට රජයට ලබා දී ඇත.වකුගඩු රුධිර කාන්දු පෙරණ යන්ත්‍ර 58 ක් සහ සී.ටී. ස්කෑන් යන්ත්‍ර 6 ක් මිලදී ගෙන රෝහල්වලට බෙදා හැරි බව ද අමාත්‍යාංශය පවසයි.මාලිගාවත්ත වකුගඩු ඒකකයට රුධිර කාන්දු පෙරණ යන්ත්‍ර 10 ක් ද, මහනුවර ශික්ෂණ රෝහලට යන්ත්‍ර 10 ක් ද, අනුරාධපුර ශික්ෂණ රෝහලට යන්ත්‍ර 10 ක් ද, පොළොන්නරුව මහ රෝහලට යන්ත්‍ර 10 ක් ද, අම්පාර මහ රෝහලට යන්ත්‍ර 4 ක් ද, කරාපිටිය ශික්ෂණ රෝහලට යන්ත්‍ර 8 ක් ද, කුරුණෑගල පළාත් මහ රෝහලට යන්ත්‍ර 6 ක් ද ලෙස ලබා දී ඇත. යන්ත්‍ර මිලදී ගැනීම සඳහා රුපියල් මිලියන 125 ක මුදලක් වැය වී තිබේ.උතුරු කොළඹ ශික්ෂණ රෝහල, දකුණු කොළඹ ශික්ෂණ රෝහල, පේරාදෙණිය සිරිමාවෝ විශේෂිත රෝහල, රත්නපුර පළාත් මහ රෝහල, කුරුණෑගල දිස්ත්‍රික් මහ රෝහල, හම්බන්තොට දිස්ත්‍රික් මහ රෝහල යනාදී රෝහල්වලට සීටී ස්කෑන් යන්ත්‍ර ලබාදී ඇත. ඒ සඳහා රුපියල් මිලියන 556 ක මුදලක් වැය වී ඇත.මෙරට රෝහල්වලට අවශ්‍ය වෛද්‍ය උපකරණ මිලදී ගැනීම සඳහා ජපාන රජය දැක්වූ සහාය වෙනුවෙන් ස්තුති කර ලිපියක් යවන ලෙස ජනාධිපති මහින්ද රාජපක්ෂ මහතා සෞඛ්‍ය ලේකම් වෛද්‍ය නිහාල් ජයතිලක මහතාට උපදෙස් ලබා දී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n1401295</link>
    <topic>එදා වී ගබඩා විකුණූ අය අද උද්ඝෝෂණය කරනවා</topic>
    <author>ධනුෂ්ක ගොඩකුඹුර හම්බන්තොට සිට</author>
    <content>ගොවි ජනතාව වෙනුවෙන් අද පාරට බැස උද්ඝෝෂණ කරන්නේ එදා වී ගබඩා, වී අලෙවි මණ්ඩලය විකුණා ගොවි ජනතාව අතරමං කළ අයම බව ජනතාවට අමතකව නැතැයි ජනාධිපති මහින්ද රාජපක්ෂ මහතා පැවැසීය.ගොවිතැන් කිරීමේ නිදහස ලබා දීමේ සිට ගොවි ජනතාවගේ සියලු අයිතීන් ආරක්ෂා කළේ වර්තමාන රජය බව සිහිපත් කළ ජනාධිපතිවරයා අද රට ආහාරවලින් ස්වයංපෝෂිත වී ගොවි ජනතාවට පැහැබර අනාගතයක් උදා වී ඇත්තේ රජයේ වැඩපිළිවෙළ නිසා බව අවධාරණය කළේය.ජනාධිපති මහින්ද රාජපක්ෂ මහතා මේ අදහස් පළ කළේ ගොවි විශ්‍රාම වැටුප් ප්‍රදානය නැවත ආරම්භ කිරීමේ උළෙලට හම්බන්තොට මාගම් රුහුණුපුර අන්තර්ජාතික සම්මන්ත්‍රණ මධ්‍යස්ථානයේ දී ඊයේ (28) එක්වෙමිනි.ගොවි ජනතාවට රුපියල් 350ට පොහොර මිටියක් ලබා දීමට හැකි වෙතැයි ඇතැමුන් හීනෙකින්වත් නොසිතූ බව පැවසූ ජනාධිපතිවරයා මහින්ද චින්තනයෙන් එසේ කරන්නට යෝජනා කළ විට ඊට සමච්චල් කළ බව ප්‍රකාශ කළේය.තිස් වසරක ත්‍රස්තවාදය නිමා කරන ගමන ආරම්භ වූයේත් එදා කොටි ත්‍රස්තවාදීන් මාවිල් ආරු සොරොව්ව වසා දමා අහිමි කළ ගොවි ජනතාවගේ අයිතීන් දිනා ගැනීමට ආරම්භ කළ සටනින් බව පැවසූ ජනාධිපතිවරයා දිනා ගත් නිදහස රැක ගැනීම අප සැමගේ වගකීම බව අවධාරණය කළේය.නිසි පරිදි ජල කළමනාකරණය කිරීම තුළින් ස්වභාවික විපත්වලට මුහුණ දීමට සූදානම් වන අතරම වස විසෙන් තොර ආහාර වේලක් අපේ රටේ ජනතාවට ලබා දීමට ක්‍රමානුකූලව රසායනික පොහොර භාවිතයෙන් ඉවත් වීමටත් සූදානම් වන්න යැයි ජනාධිපතිතුමා ගොවි ජනතාවගෙන් ඉල්ලා සිටියේය.හමුදාවේ ආරක්ෂාව ඇතිවවත් කුඹුරකට බසින්නට නොහැකි වූ යුගයක් මේ රටේ තිබු බව පැවසූ ජනාධිපතිවරයා අද එම යුගය අවසන් කර තිබෙන බවත් උතුර නැගෙනහිර ඇතුළු සෑම ප්‍රදේශයකම ජනතාව ඉන් මහත් ඵල ප්‍රයෝජන ලබන බවත් ප්‍රකාශ කළේය.ගොවි විශ්‍රාම වැටුප කඩා වැටුණේ ආරම්භයේදී ඊට නිසි ක්‍රමවේදයක් නොතිබු නිසා බව පැවසූ ජනාධිපතිවරයා මෙවර එසේ නොවන්නට ස්ථිර අරමුදල් සහිතව ගොවි විශ්‍රාම වැටුප් ක්‍රමය ආරම්භ කළ බව පැවසීය. සර්වාගාමික පූජ්‍ය පක්ෂය සහ ඇමැතිවරුන් වන බැසිල් රාජපක්ෂ, එස්. එම්. චන්ද්‍රසේන, මහින්ද අමරවීර, පාර්ලිමේන්තු මන්ත්‍රීවරුන් වන නාමල් රාජපක්ෂ, රොෂාන් රණසිංහ, මුදල් හා ක්‍රමසම්පාදන අමාත්‍යාංශ ලේකම් ආචාර්ය පී. බී. ජයසුන්දර මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n1401296</link>
    <topic>නව ගොවි විශ්‍රාම වැ‍ටුප් ක්‍රමයජනපතිගේ ප්‍රධානත්වයෙන් ඇරැඹෙයි</topic>
    <author>ධනුෂ්ක ගොඩකුඹුර හම්බන්තොට සිට</author>
    <content>රටේ ජීවනාලිය බඳු ගොවි ජනතාවගේ ආර්ථිකය ශක්තිමත් කරමින් ගොවීන් 128659කට ප්‍රතිලාභ ලබාදෙන නව ගොවි විශ්‍රාම වැ‍ටුප් ක්‍රමය ජනාධිපති මහින්ද රාජපක්ෂ මහතාගේ ප්‍රධානත්වයෙන් ඇරැඹෙයි.අවිධිමත් ආරම්භය නිසා අතරමඟ දී කඩා වැටුණු පැරැණි ගොවි විශ්‍රාම වැටුප් ක්‍රමය වෙනුවට හඳුන්වාදෙන ලද නව විශ්‍රාම වැටුප් ක්‍රමය සඳහා ජනාධිපතිතුමා මෙවර ඉදිරිපත් කළ අය-වැය යෝජනා අනුව මහා භාණ්ඩාගාරයෙන් රුපියල් මිලියන 1000ක් වෙන් කර තිබෙන අතර වසර පහක කාලයක් එලෙස වසරකට මිලියන 1000 බැගින් වෙන් කිරීමට නියමිතය.නව ගොවි විශ්‍රාම වැටුප් ක්‍රමය ජාතියට හඳුන්වා දීමේ උළෙල ජනාධිපතිතුමාගේ ප්‍රධානත්වයෙන් හම්බන්තොට මාගම් රුහුණුපුර අන්තර්ජාතික සම්මන්ත්‍රණ මධ්‍යස්ථානයේ දී ඊයේ (28) පැවැත්විණ.රට පුරා සියලු දිස්ත්‍රික්ක නියෝජනය කරමින් පැමිණි ගොවි ජනතාවට ජනාධිපතිතුමාගේ අතින් මෙහිදී සංකේතාත්මකව විශ්‍රාම වැටුප් ප්‍රදානය කෙරිණ. නව විශ්‍රාම වැටුප් ක්‍රමය සඳහා දායක වී සිටින සාමාජිකයන් සංඛ්‍යාව 959,254 ක් වන අතර රටපුරා වෙසෙන ගොවීන්ගෙන් 128,659 දෙනෙක් විශ්‍රාම වැටුප් ලැබීම සඳහා සුදුසුකම් ලබා සිටිති.ඇමැතිවරුන් වන බැසිල් රාජපක්ෂ, එස්. එම්. චන්ද්‍රසේන, මහින්ද අමරවීර, පාර්ලිමේන්තු මන්ත්‍රීවරුන් වන නාමල් රාජපක්ෂ, රොෂාන් රණසිංහ, මුදල් හා ක්‍රමසම්පාදන අමාත්‍යාංශ ලේකම් ආචාර්ය පී. බී. ජයසුන්දර මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n1401297</link>
    <topic>පවුල් සෞඛ්‍ය සේවා නිලධාරිනී ලලිතාටඇමැති විමල්ගෙන් දෙමහල් නිවෙසක්</topic>
    <author>ඡායාරූපය - ගාමිණී ඔබේසේකර පොළොන්නරුව විශේෂ</author>
    <content>ජාත්‍යන්තර සම්මානයට පාත්‍ර වූ පවුල් සෞඛ්‍ය සේවා නිලධාරිනී ලලිතා පද්මිණී මහත්මියට රුපියල් මිලියන 10කට අධික වටිනාකමකින් යුත් අංගසම්පූර්ණ දෙමහල් නව නි‍වෙසක් ඉදිකරදී පරිත්‍යාග කිරීම ඉංජිනේරු සේවා නිවාස හා පොදු පහසුකම් ඇමැති විමල් වීරවංශ හා සෞඛ්‍ය ඇමැති මෛත්‍රීපාල සිරිසේන මහත්වරුන්ගේ ප්‍රධානත්වයෙන් ඊයේ අරලගන්විල දී සිදු විය.නිවාසය පරිත්‍යාග කිරීමෙන් අනතුරුව ලලිතා පද්මිණී මහත්මිය මැති ඇමැතිවරුන් සමඟ දිනමිණ ඡායාරූපයකට පෙනී සිටි අවස්ථාව මෙහි දැක්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n1401298</link>
    <topic>හෙද නිලධාරියාගේසිරුර ඇ‍ළකින් මතුවේ</topic>
    <author>ගම්පොළ සමූහ</author>
    <content>මාසික වැටුප රැගෙන නි‍ෙවසට ගිය නාවලපිටිය දිස්ත්‍රික් මහ රෝහලේ හෙද නිලධාරිවරයකුගේ අඩනිරුවත් මළ සිරුර ඊට දින හතරකට පසු ඔහුගේ නි‍ෙවස අසල ඇති ඇළ මාර්ගයක තිබී නාවලපිටිය පොලිසිය සොයාගෙන ඇත.අතුරුදහන්වීමෙන් පසු මෙසේ මියගොස් ඇත්තේ නාවලපිටිය අඹගමුව පාරේ පදිංචි කුරුප්පු කංකානම්ගේ චමින්ද ගුරුසිංහ නැමැති 45 හැවිරිදි තිදරු පියෙකි.මොහු වසර 20කට ආසන්න කාලයක් නාවලපිටිය දිස්ත්‍රික් මහ රෝහලේ හෙද නිලධාරියෙකු ලෙස සේවය කරන අතර ඔහුගේ බිරිය වන ජයසුන්දර මුදියන්සේලගේ පුෂ්පා ශිරන්ති ද එම රෝහලේම හෙදියක ලෙස සේවය කරමින් සිටින්නීය.පසුගිය 24 දින දහවල් වැටුප රැගෙන ඇති මොහු සේවා කාලයෙන් පසු රෝහලෙන් පිටවී ගොස් ඇති අතර එදින සවස 6 සිට ආගිය අතක් නොමැති බවට නාවලපිටිය පොලිසිය වෙත පැමිණිල්ලක් ලැබී ඇත. ‍රෝහල් කාර්ය මණ්ඩලයේ බොහෝ දෙනෙකු මෙන්ම පවුලේ සියලු දෙනාත්, හිතවතුන් මෙන්ම නාවලපිටිය පොලිසියද මොහු පිළිබඳ සොයා බැලුවද 27 දින රාත්‍රිය වනතුරු කිසිදු තොරතුරක් ලැබී නොතිබිණි.නමුත් පසුව නිවසට අඩි 50ක පමණ දුරින් ඇති කුඩා ඇළ මාර්ගයේ තිබී මොහුගේ සිරුර හමුවී තිබේ. සිරුර හමුවන විට උඩුකය නිරුවත්ව තිබූ අතර ඔහු සතු දුරකථනය හා ඇඳ සිටි කමිසයද පරික්ෂණ පවත්වන පොලිසියට හමුවී නොමැත.මොහු පැළැඳ සිටි සපත්තු දෙකද නිවසේ පිටුපස තිබී හමු වී තිබූ අතර ඒ පිළිබඳ නිසි තොරතුරක් පරීක්ෂණ කණ්ඩායම වෙත ලැබී නොතිබිණි.සිරුර හමුවන අවස්ථාවේ කකුලට දමාතිබූ මේස් එකක් ඇතුලේ රුපියල් 7360ක මුදලක් ද තිබී පොලිසියට හමුවී ඇති අතර කකුල් දෙකේ මේස් පමණක් තිබී ඇත. මොහුගේ සිරුර තිබූ ස්ථානය වෙත පැමිණි නාවලපිටිය මහේස්ත්‍රාත් එල්.කේ. මහින්ද මහතා මහේස්ත්‍රාත් පරීක්ෂණය සිදු කළ අතර නාවලපිටිය දිස්ත්‍රික් මහ රෝහලේ අධිකරණ වෛද්‍ය නිලධාරී ඒ.බී.එම්. ෆයිසාල් මහතාද ඒ සඳහාද සහභාගී වී සිටියේය. පශ්චාත් මරණ පරීක්ෂණය පැවැත්වීම සඳහා (28) දින සිරුර නාවලපිටිය රෝහල වෙත රැගෙන යනු ලැබීය.ගම්පොළ කොට්ඨාස භාර ජ්‍යෙෂ්ඨ පොලිස් අධිකාරී ගාමිණී පෙරේරා ස.පො.අ. කපිල සෙනෙවිරත්න යන නිලධාරීන්ගේ උපදෙස් මත නාවලපිටිය පොලිස් ස්ථානාධිපති විජිත කුමාර පො.ප. එම්.ටී.එස්. දොලවත්ත උ.පො.ප. ඩී.ජී. ධර්මසේන පො.සැ. 1023 මෙන්ඩිස් පො.කො. 74125 දිසානායක ඇතුළු නිලධාරී කණ්ඩායමක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n1401299</link>
    <topic>පුත්තලමෙන් නාඳුනනපිරිමි මළසිරුරක්</topic>
    <author>පුත්තලම සමූහ ඩබ්ලිව්. සී. බී. ප්‍රනාන්දු</author>
    <content>නාඳුනන නිරුවත් පිරිමි මළසිරුරක් පුත්තලම නෙඩුක්කුලම වැවේ තිබී හමු වී ඇත.වයස අවුරුදු 40ක් 45ක් පමණ ඇතැයි සිතිය හැකි මිය‍ගොස් ඇති තැනැත්තා කාගේ කව්ද? මරණය සිදුවී ඇත්තේ කෙසේද? යන තොරතුරු හෙළිදරව් කරගැනීමට පුත්තලම පොලිසිය පරීක්ෂණ අරඹා ඇත.මෙම සිරුර පිළිබඳ මූලික පරීක්ෂණ පැවැත්වූ පුත්තලම වැඩබලන මහේස්ත්‍රාත් පසාල් අබුතාහිර් මහතා, මෙම සිරුර පිළිබඳ පශ්චාත් මරණ පරීක්ෂණයක් පවත්වන ලෙස හලාවත රෝහලේ අධිකරණ වෛද්‍ය නිලධාරිවරයා නියම කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n14012910</link>
    <topic>මහනුවර උතුරු ඩිපෝවේ සේවකයන්ගේ හිග වැටුප් නුදුරේ දී</topic>
    <author>කේ චන්ද්‍රරත්න මහනුවර දිසා සමූහ</author>
    <content>ශ්‍රී ලංකා ගමනා ගමන මණ්ඩලයට අයත් මහනුවර උතුරු ඩිපෝවේ සේවකයන් 523ක් පසුගිය වසරේ ගෙවීමට තිබෙන හිග වැටුප් ජනවාරි මස 30 වනදා වන විට ගෙවීමට කටයුතු යොදා තිබෙන බව එම ඩිපෝවේ ප්‍රකාශකයකු කීය.ෙපබරවාරි‚මාර්තු ‚අප්‍රේල් යන මාසවල දී ගෙවීමට නියමිත වැටුප් නිසි පරිදි ගෙවා ඩිපෝවේ කාර්යක්ෂමතාවය වර්ධනය කිරීමට පියවර ගෙන තිබෙන බවද ප්‍රකාශ කරන හෙතෙම දැනට ඩිපෝවේ දෛනික ආදායම රුපියල් ලක්ෂ නවයක් පමණ වන බවද පවසයි.මෙම ඩිපෝව යතා තත්ත්වයට පත් කිරීමට ශ්‍රී ලංකා ගමනා ගමන මණ්ඩලයේ සභාපතිවරයා ලබාදෙන සහාය හෙතෙම අගය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n14012911</link>
    <topic>මහජන සෞඛ්‍ය පරීක්ෂකවරු දීප ව්‍යාප්ත මෙහෙයුමක</topic>
    <author>සන්ධ්‍යා කරුණාරත්න</author>
    <content>ආහාර පරිහරණය කරන ස්ථාන පරීක්ෂා කිරීමේ දීප ව්‍යාප්ත විශේෂ වැඩපිළිවෙළක් මේ මස 31 සහ ලබන මස 1 වැනිදා යන දෙදින තුළ දී මහජන සෞඛ්‍ය පරීක්ෂකවරුන් මඟින් ක්‍රියාත්මක කෙරේ.සෞඛ්‍ය අමාත්‍යාංශ‍යේ ප්‍රධාන ආහාර බලධාරියා වන සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල මහතාගේ උපදෙස් පරිදි මේ වැඩපිළිවෙළ ක්‍රියාත්මක කරන බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමය පවසයි.මේ සම්බන්ධයෙන් අඳාළ චක්‍රලේඛය සියලුම සෞඛ්‍ය වෛද්‍ය නිලධාරි කාර්යාලවලට යැවීමට නියමිත බව සංගමයේ උප ලේකම් සී.එස්. මුතුකුඩ මහතා පැවැසුවේය.පානීය ජල බෝතල් සහ දුර ගමන් යන බස් රථ නතර කරන ස්ථානයන්හි පිහිටි ආපනශාලා හා හෝටල් පරීක්ෂා කිරීමට ප්‍රමුඛස්ථානය ලබාදෙන බව ද ඒ මහතා කීය.රට පුරා පිහිටි සියලුම ආහාර වෙළඳසල්, හෝටල් සහ ආපනශාලා පරීක්ෂා කිරීම සිදු කරන බවත් ගුණාත්මකභාවයෙන් ඉහළ ආහාර මහජනතාවට ලබාදීම මේ වැඩපිළිවෙළේ අරමුණු බවත් මුතුකුඩ මහතා ප්‍රකාශ කළේය.මහජන සෞඛ්‍ය පරීක්ෂකවරුන් දීප ව්‍යාප්තව 1800 ක් සිටින අතර ක්ෂේත්‍ර පරීක්ෂා කිරීමේ රාජකාරි කටයුතුවල යෙදෙනුයේ 1400 දෙනා පමණක් යැයි ද හෙතෙම පැවැසීය.ආහාර සම්බන්ධයෙන් ගැටලුව සියලුම මහජනතාවට බලපාන ගැටලුවක් වී ඇති බවත් දුර ගමන් බස් රථ නවත්වන ස්ථානවල පිහිටි ආපනශාලා පරීක්ෂා කිරීම කාලීන අවශ්‍යතාවක් බවත් ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n14012912</link>
    <topic>ශිරාල්ට-මෛත්‍රීටඑජාපයෙන් නාමයෝජනා නෑ</topic>
    <author>නිරූෂි විමලවීර</author>
    <content>බස්නාහිර හා දකුණු පළාත් සභා මැතිවරණය සඳහා ශිරාල් ලක්තිලකට හා මෛත්‍රී ගුණරත්න මහත්වරුන්ට එක්සත් ජාතික පක්ෂයෙන් මෙවර නාමයෝජනා නොලැබෙන බව සිරිකොත ආරංචි මාර්ග අනාවරණය කරයි.ශිරාල් ලක්තිලක හා මෛත්‍රී ගුණරත්න මහත්වරුන්ට නාමයෝජනා ලබාදීමට අදාළ යෝජනාව පෙරේදා (27) පැවැති කෘත්‍යාධිකාරී මණ්ඩලය වෙත නායකත්ව මණ්ඩලය විසින් ඉදිරිපත් නොකිරීමෙන් ඒ බව සනාථ වන බව, එම ආරංචි පවසයි.ඔවුන්ට නාමයෝජනා ලබා දෙන ලෙස ඉල්ලමින් කැරළිකාර මන්ත්‍රීවරු 13 දෙනෙකුගේ අස්සන් සහිතව නායකත්ව මණ්ඩලය වෙත රංජිත් මද්දුම බණ්ඩාර මන්ත්‍රීවරයා ලබා දුන් ඉල්ලීම ප්‍රතික්ෂේප කර ඇතැයිද, විපක්ෂනායක, රවි කරුණානායක හා මංගල සමරවීර මහත්වරු සාකච්ඡා කොට ගත් තීරණයක් අනුව එසේ කර ඇතැයිද එම ආරංචි ප්‍රකාශ කරයි.යම් හේතුවක් නිසා ඔවුනට නාමයෝජනා ලබා දුනහොත් ඔවුන් පළාත් දෙකේ එජාප ලැයිස්තුවේ වැඩි මනාප ලබා ගනිමින්, පක්ෂ නායකයන්ට තර්ජනයක් වනු ඇති බවට මංගල සමරවීර මහතාගේ යෝජනාවකට අනුව මෙම තීරණය ගෙන ඇතැයිද එම ආරංචි වැඩිදුරටත් කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n14012913</link>
    <topic>ගොවිසෙත ජය මල්ලකෝටි හය පනී</topic>
    <author/>
    <content>ජාතික ලොතරැයි මණ්ඩලය මඟින් මේ මස 30 වැනිදා දිනුම් අදිනු ලබන 1024 වැනි ගොවිසෙත ලොතරැයියේ මෙවර සුපිරි ත්‍යාගය රුපියල් හයකෝටි හතලිස් නව ලක්ෂයකි.රුපියල් 20 ක වටිනාකමක් ඇති ලොතරැයි පතකට මෙතරම් සුවිසල් මුදලක් පිරිනැමීම ලොතරැයි ඉතිහාසයේ සුවිශේෂී අවස්ථාවකි.අප රටේ ලොතරැයි ඉතිහාසය වසර 50 කට අධික වුවත් දැනට ශ්‍රී ලංකාවේ ලොතරැයි ආයතන දෙකක් රාජ්‍ය අනුග්‍රහයෙන් පැවැත්වෙන අතර පැරණිම ලොතරැයි ආයතනය ජාතික ලොතරැයි මණ්ඩලය 1963 වසරේ ස්ථාපිත කර ඇත. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n14012914</link>
    <topic>අංගොඩ මූලික රෝහලේ නවීකරණය කළ බාහිර රෝගී අංශයජනතා අයිතියට</topic>
    <author>සන්ධ්‍යා කරුණාරත්න</author>
    <content>අංගොඩ මූලික රෝහලේ (IDH) නවීකරණය කළ බාහිර රෝගී අංශය, එක්ස් කිරණ ඒකකය, භෞත චිකිත්සක අංශය මහජන අයිතියට පැවැරීමේ උත්සවය සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් අද (29) සිදු කෙරේ.රුපියල් මිලියන 50 ක මුදලක් වැය කර මේ අංශ පිහිටුවූ බවත් රෝහලේ සංවර්ධන කටයුතු සිදු කිරීමට රජය මඟින් එම මුදල ලබා දුන් බවත් රෝහලේ අධ්‍යක්ෂ වෛද්‍ය එස්.එම්. ආනල්ඩ් මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n14012915</link>
    <topic>නොරොච්චෝල විදුලි බලාගාරය කාර්යක්ෂම කිරීමට චීනයේ සහාය</topic>
    <author>චමීර ඇල්ලදෙණිය</author>
    <content>නොරොච්චෝල බලාගාරය කාර්යක්ෂම බලාගාරයක් වශයෙන් ක්‍රියාත්මක කිරීමට අවශ්‍ය සියලු සහාය ලබාදීමට චීන රජය සිය එකඟතාව පළ කර ඇත.මේ අනුව බලාගාරයේ ප්‍රධාන යන්ත්‍රෝපකරණ සහ අනෙකුත් උපාංග, නිෂ්පාදිත සමාගම්වල විශේෂඥයන් ශ්‍රී ලංකාවට ගෙන්වා බලාගාරයේ යන්ත්‍රවල සහ අදාළ උපාංගවල තත්ත්වය පරීක්ෂා කරවීමටත්, එහි තාක්ෂණික දෝෂ හඳුනා ගැනීමටත්, එහි ඉදිකිරීම් දෝෂ පවතීනම් අදාළ ඉදිකිරීම් සමාගම ලවා ඉදිකර දීමටත් ශ්‍රී ලංකාවට සහාය දීමට පියවර ගෙන ඇත.චීන නියෝජිතයන් සහ විදුලිබල බලශක්ති ඇමැති පවිත්‍රා වන්නිආරච්චි මහත්මිය සමඟ ඊයේ (28) පැවැති සාකච්ඡාවේ දී මෙම කරුණු අනාවරණය විය. විදුලිබල හා බලශක්ති අමාත්‍යාංශයේ දී පැවති මෙම හමුවේ දී නොරොච්චෝල ගල්අඟුරු බලාගාරයේ වත්මන් තත්ත්වය පිළිබඳ පුළුල්ව අවධානයට යොමු කෙරිණි.අමාත්‍යාංශ ලේකම් එම්. එම්. සී. ප්‍රදිනාන්දු, ලංකා විදුලිබල මණ්ඩලයේ සභාපති ඩබ්ලිව්.බී.ගනේගල, සාමාන්‍යාධිකාරි ශවින්ද්‍රනාත් ප්‍රනාන්දු, විදුලිබල අමාත්‍යාංශයේ අතිරේක ලේකම් ජේ.එම්.යූ. ජයසේකර සහ ලංකා විදුලි බල මණ්ඩලයේ අතිරේක සාමාන්‍යාධිකාරි (ජනන) එම්. සී. වික්‍රමසේකර මහත්වරුන් ද සහභාගී වූ අතර චීන රජය වෙනුවෙන් ශ්‍රී ලංකාවේ චීන තානාපති කාර්යාලයේ යූ ජියෑමු මහතා සහ වැංග් යින්ක්යුයි මහත්මිය සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n14012916</link>
    <topic>ස්වාධීන කණ්ඩායම් 4ක් ඇප තැම්පත් කරයි</topic>
    <author>නිරූෂි විමලවීර හා ගාල්ල දිසා සමූහ</author>
    <content>බස්නාහිර හා දකුණු පළාත් සභා මැතිවරණ සඳහා කොළඹ දිස්ත්‍රික් ලේකම් කාර්යාලයට ස්වාධීන කණ්ඩායම් දෙකක්ද, මාතර හා ගාල්ල දිස්ත්‍රික් ලේකම් කාර්යාල දෙක සඳහා කණ්ඩායම් දෙකක්ද ඇප මුදල් තැම්පත් කළ බව නියෝජ්‍ය මැතිවරණ කොමසාරිස් එම්. එච්. මොහමඩ් මහතා ප්‍රකාශ කරයි.ඇප මුදල් තැන්පත් කිරීම පෙබරවාරි 5දා දහවල් 12.00ට අවසන් කෙරෙන බවද ඒ මහතා වැඩිදුරටත් කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n14012917</link>
    <topic>බිම් බෝම්බ ලක්ෂ 11ක් ඉවත් කර අවසන්</topic>
    <author>චන්ද්‍රිකා පෙරේරා</author>
    <content>එල්ටීටීඊ ත්‍රස්තවාදීන් උතුරු නැ‍ඟෙනහිර ප්‍රදේශවල අතුරා තිබුණු බිම්බෝම්බ මිලියන එකයි දශම එකක ප්‍රමාණයක් මේ වන විට ඉවත් කර අවසන් බව හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතා පවසයි.සමස්තයක් ලෙස වර්ග කිලෝමීටර් 2064ක භූමි ප්‍රදේශයක ත්‍රස්තවාදින් බිම්බෝම්බ හා මර උගුල් වළදමා තිබුණු අතර මේ වන විට වර්ග කිලෝමීටර් 1981ක භූමි ප්‍රදේශවල බෝම්බ ඉවත්කර ආරක්ෂාව තහවුරු කර අවසන්ව ඇත. තවත් වර්ග කිලෝමීටර් 83ක ප්‍රදේශයක් අනාරක්ෂිතව තිබේ. මේ වන විට එහිද බිම්බෝම්බ ඉවත් කිරීමේ කටයුතු සිදු කෙරෙමින් පවතින බව වනිගසූරිය මහතා 'දිනමිණ'ට පැවැසීය.ආර්ථික සංවර්ධන අමාත්‍යංශය යටතේ ඇති, බිම්බෝම්බ ඉවත් කිරීමේ කාර්යංශය මේ කාර්යය සඳහා සෘජුවම සහාය දක්වයි. එක්සත් ජාතීන්ගේ සංවිධානය පනවා ඇති නිර්නායකයන්ට අනුකූලව මෙම කටයුත්ත සිදුකරන අතර බෝම්බ ඉවත් කිරීම සියයට හැත්තෑ පහක පමණ ප්‍රමාණයක් ශ්‍රී ලංකා ආරක්ෂක හමුදාව අතින් සිදුවේ. දේශීය සහ විදේශීය රාජ්‍ය නොවන සංවිධාන කීපයක් ද මේ කටයුත්තට සහාය වෙයි.මීට වසර හතලිහකට ආසන්න කාලයේ දී විදේශයන්හි පැවැති යුද තත්ත්වයෙන් පසු වියට්නාමය, කාම්බෝජය වැනි රටවල මේ අයුරින්ම බෝම්බ ඉවත් කිරීම් සිදු කළ ද අද දක්වාම වරින් වර එම ප්‍රදේශවල එදා ඉවත් කිරීමට අතපසු වූ මර උගුල් හේතුවෙන් අනතුරු මිනිස් ඝාතන සිදුවන බවට විටින් විට වාර්තා වෙයි. මෙරට බෝම්බ ඉවත් කර ආරක්ෂාව ස්ථාපිත කළ ප්‍රදේශවල සිවිල් වැසියන් පදිංචිව සිටින අතර එවැනි අනතුරු දායක තත්ත්වයක් එහි නැත.ප්‍රදේශ ලෙස ගත් කළ මුලතිව් හි වර්ග කිලෝමිටර් 48 බෝම්බ ඉවත්කර අවසන් අතර තවත් වර්ග කිලෝමී‍ටර් හතරක භූමියක බෝම්බ ඉවත් කිරීම අවසන් නැත. කිළිනොච්චියේ වර්ග කිලෝමීටර් 580ක ආරක්ෂාව තහවුරු කර අවසන්ය. තවත් වර්ග කිලෝමීටර් 18ක බෝම්බ ඉවත් කරමින් පවතී. මුලතිව්හි වර්ග.කි.මී.214ක ආරක්ෂාව තහවුරු කර අවසන් ය. තවත් ව.කි.මී.16ක කටයුතු අවසන් නැත.වවුනියාවේ ව.කි.මී.218ක කටයුතු අවසන් කර ඇති අතර තවත් ව.කි.මී.පහක් ඉතිරිව පවතී. මන්නාරම ව.කි.මී.298ක කටයුතු අවසානය. තවත් ව.කි.මී.16ක බිම්බෝම්බ ඉවත් කිරීම සිදුවෙයි.ත්‍රිකුණාමළයේ ව.කි.මී.95ක බෝම්බ ඉවත් කර අවසන් අතර තවත් ව.කි.මී. හයක ප්‍රදේශයක් අනාරක්ෂිතවේ. මඩකළපුවේ ව.කි.මී.481ක ප්‍රදේශයක බිම්බෝම්බ ඉවත්කර ඇත. තවත් ව.කි.මී.14ක් අනාරක්ෂිතය. අම්පාර ව.කි.මී.46ක කටයුතු අවසන්කර ඇති අතර ව.කි.මී.භාගයක් පමණ අනාරක්ෂිතය.අනුරාධපුර (වැලි‍ඔය) හා පොළොන්නරුව ප්‍රදේශවල වර්ග කිලෝමීටරයක බෝම්බ ඉවත් කිරීම අවසන් අතර එම ප්‍රදේශවල තවත් සුළු ප්‍රදේශයක බිම්බෝම්බ ඉවත් කිරීම තවමත් සිදුකෙරෙන බව රුවන් වනිගසූරිය මහතා කීය.යුද හමුදා ඉංජිනේරු බළකායේ සේනාංකාධිපති මේජර් ජෙනරාල් ක්‍රිශාන්ත ද සිල්වා මහතාගේ උපදෙස් හා මෙහෙයවීම මත බෝම්බ හා මර උගුල් ඉවත්කර එම ප්‍රදේශවල ආරක්ෂාව ස්ථාපිත කිරීම සිදුකරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n14012918</link>
    <topic>පාරිභෝගික ආරක්ෂාවට ජාතික ප්‍රතිපත්තියක්</topic>
    <author>රෝෂන් තුෂාර</author>
    <content>පාරිභෝගිකයාගේ සුබසාධනය හා අයිතිවාසිකම් ආරක්ෂා කිරීමට ජාතික ප්‍රතිපත්තියක් සැකසීමට රජය පියවර ගෙන ඇත.‍මෙම ජාතික ප්‍රතිපත්තිය සැකසීමේ මූලික පියවරයන් ජනාධිපති මහින්ද රාජපක්ෂ මහතාගේ උපදෙස් පරිදි මීට වසර එකහමාරකට පෙර ආරම්භ කළ බවත් අද (29) දින සිට පොදු මහජන අදහස් හා යෝජනා ලබාගැනීම සිදුකරන බවත් ජ්‍යේෂ්ඨ අමාත්‍ය එස් . බී. නාවින්න මහතා දිනමිණට පැවැසීය.සියලු ජනතාවගේ පාරිභෝගික අයිතිවාසිකම් ආරක්ෂා කිරීමට නම් ඊට ජාතික යාන්ත්‍රණයක් තිබිය යුතු බවත්, එම යාන්ත්‍රණය ශක්තිමත් කිරීමට පාරිභෝගික නීති පද්ධතියක් සැකසිය යුතු බවත් ඇමතිවරයා පැවැසීය.මේ ජාතික වැඩපිළිවෙළ සැකසීමෙන් පාරිභෝගිකයාට සිය අයිතිවාසිකම් කඩවන්නේ නම් නීතිය මඟින් ඊට විසඳුම් ලබා ගැනීමේ අවස්ථාව ද උදාවන බව ඇමතිවරයා පැවැසීය.දැනට මෙරට ක්‍රියාත්මක නීති පද්ධතියේ පාරිභෝගිකයාට සිය අයිතීන් සෘජුව රැක ගැනීමේ අවස්ථා නොමැති බව පෙන්වාදුන් ඇමතිවරයා ඒ ඒ අමාත්‍යාංශ හෝ විෂයයන් තුළින් අයිතීන් රැකීමෙන් පොදු පාරිභෝගිකයන්ට අසාධාරණයක් වන බව පෙන්වා දුන්නේය.මේ ජාතික ප්‍රතිපත්තිය සැකසීමට අංශ අටකින් සමන්විත කමිටු අටක් මඟින් දත්ත විශ්ලේශණය කළ බව පැවසු ඇමැතිවරයා එම කමිටුවලට සෞඛය, වෙළඳ, අධ්‍යාපන, නිවාස, රාජ්‍ය සේවය, කර්මාන්ත ඇතුළු අංශ ඇතුළත් වන බව ද පැවැසීය.මෙමඟින් පාරිභෝගික සුබසාධනය හා රැකවරණය ජාතික හා ජාත්‍යන්තර මට්ටමින් සම්බන්ධීකරණය කිරීමට හැකිවන බව පෙන්වා දුන් එස්. බි. නාවින්න ඇමැතිවරයා ‍මෙසේද පැවැසීය.‘හෙට මේ රටේ සෞඛ්‍ය වැඩ වර්ජනයක් සිදු කළොත් රෝගි පාරිභෝගිකයාට රෝහලෙන් බෙහෙත් ගන්න බැරි වෙනවා. එමඟින් ජනතාවට වන හානිය ප්‍රතිපූර්ණය කරන්නේ කවුද? මේ යාන්ත්‍රණයේ නිසි වගකිව යුත්තෙක් නෑ. පවතින ක්‍රමය තුළ සියලු බලධාරීන් ඉන් ලිස්සලා යනවා. කිරිපිටි මිල වැඩි කළොත් අන්තිමට ඒ බර ජනතාව තුළ නවතිනවා.එම නිසා ජාතික ප්‍රතිපත්තියක අවශ්‍යතාව තියෙනවා. එම නිසා සියලු අදහස් ලබන 15 දිනට පෙර යොමු කරන්න කියලා ජනතාවගෙන් අපි ඉල්ලනවා’ යැයිද ඇමතිවරයා පැවැසිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n14012919</link>
    <topic>66 වැනි නිදහස් සමරුව කෑගල්ලේ දී</topic>
    <author>උදුලා පීරිස්</author>
    <content>“එකමුතුව ගොඩ නඟමු - ලොව දිනන දේශයක්” යන තේමාව යටතේ 66 වැනි නිදහස් සමරු උළෙල පෙබරවාරි 04 පෙරවරුවේදී කෑගල්ල නිදහස් මාවත පරිශ්‍රයේදී පැවැත්වේ.ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වෙන මෙම උත්සවය රාජ්‍ය පරිපාලන හා ස්වදේශ කටයුතු අමාත්‍යාංශය ප්‍රමුඛත්වයෙන් සංවිධානය කැර තිබේ.මෙම අභිමානවත් උත්සවය සඳහා අග්‍රාමාත්‍යතුමා, අමාත්‍යවරු, නියෝජ්‍ය අමාත්‍යවරු, පාර්ලිමේන්තු මන්ත්‍රීවරු, විදේශ තානාපතිවරු ඇතුළු විදේශ නියෝජිතයින් රජයේ ජ්‍යෙෂ්ඨ නිලධාරින් ඇතුළු ආරාධිතයින් තුන් දහසක පමණ ප්‍රමාණයක් සහභාගිවීමට නියමිතය.මෙම ජාතික නිදහස් උත්සවය නැරඹීමට පැමිණෙන තිස් දහසක මහජනතාව වෙනුවෙන් රජය සියලු යටිතල පහසුකම් සංවිධානය කැර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n14012920</link>
    <topic>සැප රියකින් ආ තරුණයා නංගිට ඇරියුම් කෙරුවා මට බැහැ අයියෙ අම්මව එක්ක යන්න ඇය කීවා</topic>
    <author>- එස්.එම්.සිරිවර්ධන මහව සමූහ</author>
    <content>කුරුණෑගල සිට අනුරාධපුර අංක 57 ඇල්ල හරහා මාර්ගයේ සෑම බස් නැවතුම්පොළක් ම මගීන්ගෙන් පිරී තිබිණි. ඒ, එදින බදාදා දිනයක් වූ බැවින් හා එදින ම ලංකා ගමනාගමන මණ්ඩලයට අයත් බස් රථ ධාවනයෙන් වැළකී සිටි දිනයක් ද වූ නිසාවෙනි.මේ තත්ත්වය නිසා කුරුණෑගල සිට අනුරාධපුරය දක්වා ධාවනය වූ පෞද්ගලික බස් රථ නැවැත්වූයේ දළදාගම මංසන්ධියේ පමණි. එතැනට එන විට බසය මගීන්ගෙන් පිරී ඉතිරී ගොසිනි.ගල්ගමුව සහ තඹුත්තේගම අතර බස්නැවතුමක මගීන් විසි දෙනෙකු පමණ මඟ බලා සිටියේ ඊළඟට එන බසයට කෙසේ හෝ නැගගෙන අනුරාධපුරයට යාමේ අපේක්ෂාවෙනි. මේ මගීන් අතර මේ ලියුම්කරු ද සිටියේය. අනුරාධපුරය දෙසට වේගයෙන් ගමන් කළ නවීන පන්නයේ සුඛෝපභෝගී මෝටර් රථයක් අප සිටි ස්ථානය පසුකර ගෙන ගොස් හදිසියේම නතර කර වේගයෙන් ආපසු අප සිටි ස්ථානයට පැමිණ නතර විය.“මිස්, යනවා නම් එන්න, මම අනුරාධපුරේට යනවා” යැයි රථයේ සුක්කානමේ අත් තබා ගෙන සිටි කඩවසම් තරුණයෙක් ඔහුගේ ටයිපටිය පිරිමදිමින් රථයේ දොර විවෘත කරමින් කළ ආරාධනාව කෙරෙහි අප කාගේත් අවධානය යොමු විණි.ඒ ආරාධනය අප සමඟ සිටි ඉතාමත් රූබර තරුණ කාන්තාවකටය. ඇය ආරාධනය පිළිගත්තේ මෙසේය.“මම යන්නේ කුරුණෑගල සර්. මේ මගේ අම්මා” තරුණ කාන්තාව, ඇය අසල සිටි වයසක කාන්තාවක් පෙන්වමින් කියා සිටියාය. “අම්මා යන්නේ අනුරාධපුරේටයි. අම්මව එක්ක යන්න.”මේ අවස්ථාවේ සැණින් වාහනයේ දොර වසා ගත් තරුණයා ඔහුගේ වාහනය අනුරාධපුරය දෙසට වේගයෙන් පදවා ගෙන නොපෙනී ගියේ ඉගිල්ලෙන්නාක් මෙනි. වයසක කාන්තාව මේ සියල්ල බලා සිටියේ ඇගේ දියණිය දෙසත් අප දෙසත් මඳ සිනාවක් පාමිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n14012921</link>
    <topic>රුදුරු ත්‍රස්තවාදයෙන් රට බේරා ගැනීමට දිවි දුන් විරුවන්  කිසිදා අමතක කරන්නේ නෑ</topic>
    <author>විජයානී එදිරිසිංහ</author>
    <content>ත්‍රස්තවාදයෙන් රට ගලවාගෙන රටට ජනතාවට නිදහස ලබා ගැනීම සඳහා තම ජීවිතය පූජා කළ රණවිරුවන් කිසිදිනක යුද්ධ හමුදාවට අමතක නොවන අතර ඔවුන් වෙනුවෙන් ඔවුන්ගේ ජීවිතයේ කොටස්කරුවන්ට කළ හැකි උපරිම සත්කාරය සිදු කරන බව යුද්ධ හමුදාපති ලුතිනන් ජෙනරාල් දයා රත්නායක මහතා පැවැසීය.යුද්ධ හමුදා ස්වේච්ඡා බළකායේ සෙබළුන්ගේ දූ දරුවන් වෙනුවෙන් මූල්‍යමය ආධාර ලබා දීම සඳහා කොළඹ බණ්ඩාරනායක අනුස්මරණ ජාත්‍යන්තර ශාලාවේදී මෙම උත්සවය ඊයේ (28) පැවැත්විණි.ශ්‍රී ලංකා යුද්ධ හමුදා ස්වෙච්ඡා බළකායේ අණදෙන නිලධාරී මේජර් ජෙනරාල් ප්‍රසාද් සමරසිංහ ආරාධනයෙන් යුද්ධ හමුදාපතිවරයාගේ සහභාගීත්වයෙන් ජාතික ආරක්ෂක අමාත්‍යාංශ සේවා වනිතා ඒකකයේ සභාපතිනි අයෝමා රාජපක්ෂ මහත්මියගේ ප්‍රධානත්වයෙන් උත්සවය පැවැත්විණි.ස්වේච්ඡා බළකායේ සිට යුද්ධයේදී දිවි දුන් සෙබළුන් සහ නිලධාරීන්ගේ දූ දරුවන් සහ දැනට සේවයේ යෙදී සිටින හමුදා නිලධාරීන්ගේ අධ්‍යාපනය හදාරන දූදරුවන් සඳහා මූල්‍යමය ශිෂ්‍යත්ව ආධාර, ලැප්ටොප් ආදිය පිරිනැමීම මෙහිදී සිදු කෙරුණි. එම බළකායේ නිලධාරීන්ගේ දරුවන් 400ක පමණ මෙහිදී ශිෂ්‍යත්ව ආධාර හිමිවිය.එහිදී පැමිණ සිටි ආරාධිත අමුත්තන් දෙමාපිය දූ දරුවන් ඇමතූ යුද්ධ හමුදාපතිවරයා තවදුරටත් සඳහන් කළේ මේ රට වෙනුවෙන් දිවි දුන් හමුදා විරුවන් විශාල පිරිසකගේ දූ දරුවන් වෙනුවෙන් ඔවුන්ගේ අධ්‍යාපනය නගා සිටුවීම සඳහා යුද්ධ හමුදාව විවිධ ආකාරයෙන් ඔවුන්ට ආධාර උපකාර කරන බවයි.මෙහිදී විශ්වවිද්‍යාල අධ්‍යාපනය ලබන දරුවන් මෙන්ම අ.පො.ස සාමාන්‍ය පෙළ උසස් පෙළ සමත් රණවිරු දරුවන්ටද මූල්‍ය ආධාර හිමි වේ.අනතුරුව ස්වේච්ඡා බළකාගේ අණදෙන ‍නිලධාරි මේජර් ජෙනරාල් ප්‍රසාද් සමරසිංහ මහතා අයෝමා රාජපක්ෂ මහත්මියට එම සේවා වනිතා ඒකකය වෙත රුපියල් ලක්ෂ විසිපහක ආධාරයක්ද, යුද්ධ හමුදා සේවා වනිතා ඒකකය මගින් ඉදිකරන උත්සව ශාලාව සඳහා රුපියල් ලක්ෂ 25ක පරිත්‍යාගයක්ද ලබාදෙනු ලැබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n14012922</link>
    <topic>රට නඟන නිල් රැල්ල හොරණින්</topic>
    <author>එච්.කුලතිලක</author>
    <content>රට නඟන නිල් රැල්ල හොරණින් දිනවන්න පෝරුවදන්ඩ - ගුරුගොඩ ශ්‍රීලනිප ක්‍රියාකාරීන් දැනුවත් කිරීමේ විශේෂ හමුවක් කළුතර දිස්ත්‍රික් හිටපු පළාත් සභා මන්ත්‍රී යසපාල කෝරළගේ මහතාගේ ප්‍රධානතත්වයෙන් මුණගම ලෙස්ලිවත්ත පිහිටි එතුමාගේ කර්යාල පරිශ්‍රයයේදී පසුගියදා පැවැත්වුණි.රට නඟන නිල් රැල්ල ජාතික වැඩසටහනෙහි ඉදිරි ක්‍රියාකාරකම් පිළිබදව මෙහිදී පිරිස දැනුවත් කෙරිණී.එතුමා තව දුරටත් අදහස් දක්වමින් දෙස් විදෙස් බලවේග හමුවේ අභියෝග ජයගනිමින් රජය ඉදිරියට යන ගමන ශක්තිමත් කිරීමට ඉදිරි පළාත් සභා මැතිවරණයේදී තමන් සමග එක්ව කටයුතු කරණ මෙන් රැස්වසිටී පිරිසගෙන් ඉල්ලා සිටියේය.මෙම හමුවට හොරණ පැරණිම ශ්‍රීලනිප ක්‍රියාකාරීන් රාශියක් එක්ව සිටීම විශේෂ සිදුවීමක් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n14012923</link>
    <topic>එකම පවුලේ තිදෙනෙක් රැගත් ‍ත්‍රීරෝද රථය අනතුරක</topic>
    <author>ඉංගිරිය මධ්‍යම සමූහ</author>
    <content>මංගල උත්සවයකට සහභාගි වී නැවත පැමිණෙමින් සිටි එකම පවුලේ තිදෙනෙක් රැගත් ‍ත්‍රීරෝද රථයක් සදුදා,(27 ) රිය අනතුරකට මුහුණ දීම හේතුවෙන් එම තිදෙනාම තුවාල ලබා ‍හොරණ රෝහලට ඇතුළත් කැර තිබේ.එකම පවුලේ මව,පියා සහ ඔවුන්ගේ 13 හැවිරිදි පුත්‍රයා සිද්ධියෙන් මෙලෙස තුවාල ලබා ඇති අතර, ඔවුන් ගාල්ල ප්‍රදේශයේ පැවති මංගල උත්සවයකට සහභාගි වී නැවත පැමිණෙමින් සිටියදී මෙම‍ අනතුරට මුහුණ දී ඇත.මෙම තිදෙනා ගමන්ගත් ත්‍රීරෝද රථය ඉංගිරිය-හොරණ ප්‍රධාන මාර්ගය අද්දර නවතා තිබූ වෑන් රථයක් සමග ගැටීමෙන් අනතුරුව ත්‍රීරෝද රථය උඩුකුරුව පෙරළි ගොස් ඇති අතර, සිද්ධිය හේතුවෙන් ත්‍රීරෝද රථයට බලවත් අලාභහානි සිදුව තිබේ.ඉංගිරිය පොලිස් ස්ථානාධිපති උදය කුමාර මහතාගේ උපදෙස් පරිදි, රථවාහන අංශයේ ස්ථානාධිපති අනුර ශාන්ත මහතාගේ මෙහෙයවීමෙන් සැරයන් (18554)කරුණාරත්න මහතා සිද්ධිය සම්බන්ධයෙන් වැඩිදුර පරීක්ෂණ මෙහෙයවනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n14012924</link>
    <topic>බ‍ඩෝවිට දී පැහැර ගත් ත්‍රිරෝද රියදුරාගේ ගෙල කපා ඝාතනය කර මහමඟ දමා ගිහින්</topic>
    <author>චන්ද්‍රිකා පෙරේරා</author>
    <content>ගල්කිස්ස බ‍ඩෝවිට දී ඉකුත් දා පැහැරගැනීමට ලක්වූ ත්‍රිරෝද රථ රියදුරාගේ ගෙල තියුණු අවියකින් කපා ඝාතනය කර මහමඟ දමාගොස් තිබියදී පොලිසිය පෙරේදා(27) රාත්‍රී සොයාගෙන තිබේ.මෙසේ මරා දමා ඇත්තේඅංක 08, පළමු අදියර, බඩෝවිට,ගල්කිස්ස පදිංචිව සිටි තිස්පස් හැවිරිදි ගිහාන් හසිත පෙරේරා නමැති විවාහක තැනැත්තෙක් බව ගල්කිස්ස පොලිසිය පවසයි‍.මරණකරු බ‍ඩෝවිට පිහිටි සිය නිවසේ උඩුමහලේ සිටියදී පසු ගිය 26දා පැහැරගැනීමට ලක්ව ඇත. මොහු සිය සගයන් දෙදෙනකු සමඟ මත්පාන් පානය කරමින් සිටියදී එදින රාත්‍රී 9.30‍ට පමණ වෑන් රථයකින් පැමිණි පිරිසක් බලහත්කරයෙන් රැගෙන ගිය බවට මියගිය අයගේ බිරිය ගල්කිස්ස පොලිසියට පැමිණිළි කර තිබේ.පෙරේදා 119 වෙත ලැබුණු ඇමතුමකට අනුව මේ මළසිරුර අත්තිඩිය ඉඳිගහදෙනිය ඇල අසළ දමාගොස් තිබියදී සොයාගෙන තිබිණි. ගෙලෙහි කැපුම් තුවාලයක් සහිතව මියගොස් සිටි පුද්ගලයාගේ සිරුර කළු‍‍බෝවිල රෝහලේ මෘතශරීරාගාර‍යේ තබා තිබේ. සිරුර පිළිබඳ මහේස්ත්‍රාත් පරීක්ෂණය පැවැත්වීමෙන් අනතුරුව පශ්චාත් මරණ පරීක්ෂණය පවත්වා දේහය ඥාතීන් වෙත බාරදීමට කටයුතු කරන බව පොලිසිය කීය.ගල්කිස්ස ජ්‍යෙෂ්ඨ පොලිස් අධිකාරි රවින්ද්‍ර කරවි‍ට මහතාගේ උපදෙස් මත ගල්කිස්ස මූලස්ථාන ප්‍රධාන පොලිස් පරීක්ෂක ඩබ්ලිව්.එම්.චන්ද්‍රතිලක මහතාගේ මෙහෙයවීමෙන් අපරාධ අංශයේ ස්ථානාධිපති පොලිස් පරීක්ෂක එරික් රෝහිත මහතා ඇතුළු නිලධාරීහු සිද්ධිය පිළිබඳ පරීක්ෂණ පවත්වති‍..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=n14012925</link>
    <topic>සෙසු සැකකරුවන් ඉදිරි දින දෙක ඇතුළත අධිකරණයට ඉදිරිපත් කරන්න</topic>
    <author>සිරන්ජනි කුමාරි</author>
    <content>අගමැති කාර්යාලයට අයුතු ලෙස ඇතුළු වීමට තැත් කිරීමේ සිද්ධියට සම්බන්ධ සෙසු සැකකරුවන්සෙසු සැකකරුවන් ඉදිරි දින දෙක තුළ දී වහා අත්අඩංගුවට ගෙන අධිකරණය වෙත ඉදිරිපත් කරන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (28) කොළඹ අපරාධ කොට්ඨාශය වෙත නියම කළේය.ඉදිරි දින දෙක තුළ දී වහා අත්අඩංගුවට ගෙන අධිකරණය වෙත ඉදිරිපත් කරන ලෙස කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (28) කොළඹ අපරාධ කොට්ඨාශය වෙත නියම කළේය.මෙම සිද්ධිය සම්බන්ධයෙන් දැනටමත් සැකකරුවන් 14දෙනකු කොළඹ අපරාධ කොට්ඨාශය විසින් අත්අඩංගුවට ගෙන අධිකරණය වෙත ඉදිරිපත් කොට තිබෙන බවත් තවත් භික්ෂුන් වහන්සේලා කිහිපදෙනකු අත්අඩංගුවට ගැනීමට නියමිත බවට පොලිසිය අධිකරණයට දැක්වු කරුණු සළකා බලා මහේස්ත්‍රාත්වරයා මෙම නියෝගය කළේය.විරෝධතා සම්බන්ධයෙන් මාධ්‍ය ආයතන විසින් පටිගත කරනු ලැබු දර්ශන ඹස්සේ සැකකරුවන් අත්අඩංගුවට ගත් බව පැවසු පොලිසිය මෙම උද්ඝෝෂණය හේතුවෙන් පැය හයක කාලයක් පාර වසා තබමින් මහජනතාවගේ සාමාන්‍ය ජිවිත කටයුතුවලට බාධා ඇති වු බව පැවසීය.මෙම සිද්ධිය සම්බන්ධයෙන් තවත් ස්වාමින් වහන්සේලා කිහිප නමක් අත්අඩංගුවට ගැනීමට නියමිත බව පැවසු පොලිසිය සැකකරුවන් මං මාවත් පනතේ 59 (1) වගන්ති ප්‍රකාරව වරදක් සිදු කර ඇති බවත් මෙම සිද්ධියෙන් ස්වාමින්වහන්සේ නමක් හා පොලිස් නිලධාරින් තිදෙනෙකු තුවාල ලැබු බව පැවසීය.නීතිවිරෝධි රැස්විමක් පවත්වමින් මහජනයාගේ සාමාන්‍ය කටයුතුවලට බාධා පමුණුවමින් පොලිස් නිලධාරින්ගේ රාජකාරියට බාධා කිරිම,අගමැති කාර්යාලයට අයුතු ලෙස ඇතුළුවිමට තැත් කිරීම,පොලිස් නිලධාරින්ට අතින් හා වතුර බෝතල්වලින් පහර දීම ,යන චෝදනා යටතේ පොලිසිය විසින් අධිරණයට කරුණු දක්වා තිබිණ.කොළඹ දකුණ පොලිස් අධිකාරි කාර්යාලයේ පොලිස් අධිකාරි ලෙස්ලි හැමිල්ටන් ග්‍රෙගරී කුරේ මහතා මෙම සිද්ධියේ පැමිණිලිකරු වේ.සිද්ධිය ඊයේ යළි කැඳවු අවස්ථාවේදී හතරවන සැකකරු අධිකරණය හමුවේ පෙනී නොසිටි බැවින් ඔහුට වරෙන්තු නිකුත් කළ මහෙස්ත්‍රාත්වරයා ඇපකරුට නොතීසි නිකුත් කළේය.සිද්ධිය මේ මස 30 වන දින නැවත කැඳවන බව පැවසු මහේස්ත්‍රාත්වරයා එදිනට සෙසු සැකකරුවන් අධිකරණය වෙත ඉදිරිපත්කරන ලෙසට පොලිසියට නියම කළේය.පැමිණිල්ල වෙනුවෙන් සහකාර පොලිස් අධිකාරි අධ්‍යක්ෂක ‍නුවන් වෙදසිංහ, ස්ථානාධිපති ප්‍රධාන පොලිස් පරික්ෂක නේවිල් සිල්වා ,පොලිස් පරික්ෂක ප්‍රේමතිලක යන අය පෙනී සිටියහ.සැකකරුවන් වෙනුවෙන් නීතිඥ සේනක පෙරේරා හා නවින්හෙට්ටියාදුරේ යන නීතිඥවරු අධිකරණය හමුවේ පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=r1401291</link>
    <topic>මානව සංහතිය පිටසක්වලින් ඇරඹුණාද</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>වෙනත් ග්‍රහලොවකින් පැමිණි ජීවීන්ගෙන් මිනිසා ආරම්භ වූ බවට පවතින මතයට අනුව එම ජීවීන් පෘතුවියට පැමිණි අවස්ථාවලදී ඔවුන් සමඟ සම්බන්ධ වියහැකි සංඥා දොරටුවක් පෘතුවියේ සටහන් කොට තිබේ.එම දොරටුව ඓතිහාසික දිඹුලාගල පර්වතය තුළ පිහිටා ඇති බවට හේතුසාධක පවතින බවට හඳුනානොගත් පිටසක්වල යානා සහ පිටසක්වල ජීවීන් පිළිබඳව ශ්‍රී ලංකා පර්යේෂක සංගමයේ සාමාජිකයකු වන ප්‍රසන්න ජයකොඩි මහතා පැවැසීය.1984 වසරේ සිට මේ දක්වා වරින්වර දිඹුලාගල ප්‍රදේශයේ වාර්තාවන හඳුනානොගත් යානා සහ උල්කාෂ්ම පතිතවීම් පිළිබඳව මෙම පර්යේෂක කණ්ඩායම් අවධානයෙන් කටයුතු කිරීමේදී මෙම තොරතුරු අනාවරණය කරගැනීමට හැකිවී තිබේ.1984 වස‍ෙර්දී දිඹුලාගල පර්වතය පාමුල පිහිටි මහවැව ප්‍රාථමික විදුහලේ ක්‍රීඩාංගණයට පිටසක්වල යානාවක් පහත්කොට තිබූ බව පාසැල් ශිෂ්‍යාවන් තිදෙනකුට දැකගන්නට ලැබිණි.අඩි 4ක් පමණ වූ උසින්යුත් මෙම ගෝලාකාර යානයෙන් අඩි 3ක් පමණ උසින් යුත් මිනිසකු බිමට බැස පොළොවෙන් යමක් අහුලාගෙන යානය තුළට ගොස් ආපසු ඉහළට නංවා වේගයෙන් ගිය බව මේ සිසුවියන්ට දැකගන්නට හැකි වී ඇත.ශ්‍රී ලංකාවේදී පිටසක්වල ජීවීන් සියසින්ම දැකගත් එකම අවස්ථාවක් බවට මෙය ජාත්‍යන්තර මාධ්‍යවල පවා ප්‍රචාරය විය.2000 වසරේ සිට වරින්වර හඳුනානොගත් යානා රාත්‍රිකාලයේ දී දිඹුලාගල පර්වතය සිසාරා ගමන්ගත් බව රූපවාහිනී මාධ්‍ය මඟින් වරින් වර වාර්තා කරන ලදී.මේ ප්‍රදේශයේ ස්ථාන රැසකට ම පසුගිය වසර කිහිපය තුළ දී උල්කාපාත කොටස් කඩා වැටීම් සිද්ධීන් නිරතුරුවම වාර්තාවෙයි.විශ්වයේ වෙනත් ජීවීන් සිටින බවට සාක්ෂියක් පසුගියදා දිඹුලාගලට නුදුරු කුඩාවැව ප්‍රදේශයේ වෙල්යායකට වැටී තිබුණ උල්කාෂ්ම කොටස්වලින් අනාවරණය විය. ඇමෙරිකාවේ නාසා ආයතනයේ සේවය කළ විද්‍යඥයකු වූ රොබට් කූපර් මහතා කුඩාවැව වෙල්යායට පැමිණ ටී.ජී. ටිකිරිබණ්ඩා ගොවි මහතා හමුවී තොරතුරු විමසා වැටී තිබූ උල්කාෂ්ම පරීක්ෂාකිරීමේදී මේ නවතම තොරතුරු අණාවරණය කරගැනීමට හැකිවී තිබේ.සැතපුම් හතරක් පමණ දිගින්යුත් දිඹුලාගල පර්වතය තුළ රාත්‍රී කාලයේදී හඳුනානොගත්, ආලෝකධාරා දැකගන්නට ලැබෙන බව දිඹුලාගල ආරණ්‍යසේනාසනයේ වැඩවසන භික්ෂූන් වහන්සේ සඳහන් කරති.වසර දහස්ගණනක පෙර සිටම අපේ රටේ මිනිසුන් පිටසක්වල ජීවීන් සමඟ සම්බන්ධකම් පැවැත්වූ බවට තොරතුරු දැනගන්නට තිබෙන අතර, මෑතකදී සිදුවන මේ සිද්ධීන් ඒ හා සම්බන්ධ බවට පවතින මතය කිසිසේත්ම බැහැරකළ නොහැකි බව තමන් විසින් සිදුකළ පර්යේෂණවලදී හෙළිදරව් වන බවද ප්‍රසන්න ජයකොඩි මහතා පැවසීය.දිඹුලාගල කුඩාවැව වෙල්යායට කඩාවැටුනු උල්කාෂ්ම පිළිබඳව සිදුකරන ලද පර්යේෂණ වල ප්‍රතිඵල මත එම ප්‍රදේශය සංරක්ෂණය කිරීමට ජනාධිපති මහින්ද රාජපක්ෂ මහතා තීරණය කොට තිබේ.මෙහි ගවේෂණ කටයුතු තවදුරටත් සිදුකිරීම පිණිස මේ වන විට එම ප්‍රදේශයට අරලගන්විල පොලිසිය විසින් ආරක්ෂාව යොදවා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=r1401292</link>
    <topic>සූරියගලටත් තවත් උල්කාවක් කඩාවැටෙයි</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>දිඹුලාගල ප්‍රාදේශීය ලේකම් කොට්ඨාසයේ සූරියගල ගම්මානයට පෙරේදා රාත්‍රී 12ට පමණ විශාල ප්‍රමාණයේ උල්කාපාතයක් කඩාවැටී ඇත.සූරියගල ප්‍රදේශයේ ගල් වැඩපොළ රාත්‍රි කාලයේ රැඳී සිටි පිරිසක් මෙය සියැසින් දැක තිබේ. ඉහළ අහසේ සිට පොළව දෙසට විශාල ගිනිගුලියක් සේ පැමිණ ආලෝකය පුපුරා ගිය බව ඔව්හු කියා සිටිති.වල් අලි නිරතුරුවම එම ප්‍රදේශයේ රාත්‍රී කාලයේ ගැවසෙන හෙයින් එම ප්‍රදේශයට රාත්‍රි කාලයේ ඔවුන් නොගිය අතර පසුදින එම ප්‍රදේශයට ගොස් පරීක්ෂා කිරීමේදී තැන තැන විසිරී තිබූ ලෝහමය කොටස් දැකගන්නට ලැබී ඇත.එම ප්‍රදේශයට ඊයේ ගිය අවස්ථාවේදී අක්කරයක පමණ භූමියකට විසිරී තිබූ ලෝහ කොටස් දැකගන්නට ලැබුණි.අරලගන්විල පොලිසියේ නිලධාරීන් ද එම ස්ථානයට ගොස් ලෝහගල් කොටස් රැස්කොට පොලිස් භාරයට ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=r1401293</link>
    <topic>හබරණ හිරිවඩුන්නා ප්‍රාථමිකයේ විදුහල්පති කාමරයක හිරකරලා</topic>
    <author>සීගිරිය විශේෂ</author>
    <content>හබරණ හිරිවඩුන්න ආදර්ශ ප්‍රාථමික විදුහලේ ගුරුවරියක මාරු කළේ යැයි චෝදනා කරමින් එම ගුරුවරිය නැවත ඉල්ලා විද්‍යාලයට ඇතුළු වූ මවුපියන් පිරිසක් විදුහල්පතිවරයා ඇතුළු ආචාර්ය මණ්ඩලය විදුහල්පති කාරමයට දමා පැය දෙකක පමණ කාලයක් සිරකර තිබියදී හබරණ පොලිසිය පැමිණ 28 දින උදේ මුදාගෙන තිබේ.මෙම විද්‍යාලයේ තුන්වැනි වසරේ ඉගැන්වූ ගුරුවරියට වෙනත් පාසලකට ස්ථාන මාරු ලබා දී තිබේ. විද්‍යාලයට ඇතුළු වූ දෙමාපියන් ගුරුවරුන් සිර කිරීමෙන් පසු දරුවන්ට විරෝධතා බැනර්, පෝස්ටර් ලබාදී දරුවන් ද උද්ඝෝෂණයට ‍ පොළඹවා තිබිණි. පසුව පොලිසිය මැදිහත් වී පාසල් භූමියේ සිටි දෙමාපියන් පාසල් භූමියෙන් පිටතට යවා උද්ඝෝෂණයේ නිරත වී සිටි දරුවන් පංතිවලට යැවීමට කටයුතු කළහ.පොලිසිය කියා සිටියේ දරුවන් උද්ඝෝෂණවලට යොමුකිරීම වැරදි පූර්වාදර්ශයක් බවයි. ගුරුවරයෙකු පාසලට ගෙනැවිත් දීමට අවශ්‍ය කටයුතු සිදුකරන බවද පොලිසිය දැනුම් දුන්නේය. නැවත ගුරුවරිය එනතුරු පාසල ඉදිරිපිට දෙමාපියන් රැඳී සිටින බව ඔවුන් පැවසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=r1401294</link>
    <topic>ඉර සේවය බලමින් සිටිසුද්දන්ගේ බෑගයට විදලා</topic>
    <author>එන්.පී. රාජදොරේ රත්නපුර විශේෂ</author>
    <content>ශ්‍රී පාදේ ඉර සේවය නරඹමින් සිටියදී ඔස්ට්‍රේලියානු සහ ඩෙන්මාර්ක ජාතිකයින් දෙදෙනකු ගේ බෑග් දෙකක් 25දා සොරකම් කර ඇති බව රත්නපුර පොලිසිය පවසයි.සංචාරකයන් දෙදෙනා තමන්ගේ බෑග් මලු බිමින් තබා ඉර සේවය නරඹමින් සිටියදී මේ ඉරණමට මූණපා තිබේ.සංචාරකයන්ගේ නැති වූ බෑග්වල ඔස්ට්‍රේලියානු ඩොලර් 1800ක් අමෙරිකානු ඩොලර් 80, කැමරා දෙකක් හා ජංගම දුරකතනයක් තිබූ බව සංචාරකයන් දෙදෙනා රත්නපුර පොලිසියට කරන ලද පැමිණිල්ලේ සඳහන් වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=r1401295</link>
    <topic>බෙලිඅත්තේ පාසල් සිසුවෙක්තාප්පයක් ඇඟමත වැටී මරුට</topic>
    <author>ඇම්.පි.චන්ද්‍රපාල තංගල්ල විශේෂ සහ වීරකැටීය සමුහ</author>
    <content>තංගල්ල බෙලිඅත්ත පාරේ නිවසක නතර වි සිටි බුත්තල ඔක්කම්පිටියේ පදිංචි කසුන් චතුරංග නැමති දහ අට හැවිරිදි ශිෂ්‍යයෙක් 27 වන දින සවස අනාරක්ෂිත තාප්පයක් ඇග මතට කඩා වැටිමෙන් එයට යට වි මිය ගොස් ඇත.මිය ගොස් ඇති සිසුවා බුත්තල ජනාධිපති මහා විද්‍යාලයේ උසස් පෙළ ජිව විද්‍යා අංශයේ ඉගෙනිම ලබන අතර .තංගල්ල ප්‍රදේශයේ නතරව පුද්ගලික උපකාරක පංතියකට යන නිසා මොහු තංගල්ල ප්‍රදේශයේ තවත් මිතුරන් කිප දෙනෙකු සමඟ කාමරයක් කුලියට ගෙන නතර වි සිට ඇත.27 වන දින සවස මේ සිද්ධිය සිදු වි ඇත. ශිෂ්‍යායාගේ මළ සිරුර දැනට තංගල්ල රෝහලේ තබා ඇති අතර මරණ පරික්ෂණය 28 වන දින කිරිමට නියමිතය.තංගල්ල පොලිසිය සිද්ධිය සම්බන්ධයෙන් පරික්ෂණ කර ගෙන යති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=r1401296</link>
    <topic>අබිරහස් පාරුවක් මඩකළපු වෙරළට එයි...</topic>
    <author>මඩකළපු සමූහ ජවුෆර් කාන්</author>
    <content>මඩකළපු මූලස්ථාන පොලිස් වසමට අයත් හැලටින්මඩු වෙරළ ප්‍රදේශයට ඊයේ සවස විශාල පාරුවක් වෙරළට ළඟාවිය.විශාල ගස් හා උණ බටවලින් මේ පාරුව තැනී ඇත. මේ පාරුවේ ආහාර පිසීම් සඳහා වූ ආහාර ද්‍රව්‍යද දක්නට ලැබිණි.මහ මුහුදේ අතරමං වූ මේ පාරුව ධීවරයින් හා මහ ජනතාව වෙරළට ඇදගෙන ආහ. අඩි 30ක් දිගැති හා 15ක් පළලින් යුක්ත වේ. එය දැනට හැලටින්මඩු වෙරළේ නවතා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=r1401297</link>
    <topic>මුත‍්තෙට්ටුගල දුම්රිය ගේට්ටුව අසලගුවන් පාලමක් ඉදිකිරීමට පියවර</topic>
    <author>එම්. මහරුෆ් කුරුණෑගල දකුණ සමූහ</author>
    <content>දිනකට පහළොස්වතාවක් වසා තැබීමට සිදුවන කුරුණෑගල මුත්තෙට්ටුගල දුම්රිය ගේට්ටුව අසල ගුවන් පාලමක් ඉදිකිරීම සඳහා පියවර ගැනේ.කුරුණෑගල දඹුල්ල ප්‍රධාන මාර්ගයේ නාගරික සීමාව අවසානයේ පිහිටි මෙම දුම්රිය ගේට්ටුව නිසා වාහන ගමනා ගමනයට ඇතිවන බාධාවන් අපමණ බවට මහජනතාවගෙන් චෝදනා නැගෙන්නට පටන් ගෙන තිබේ.මුත්තෙට්ටුගල දුම්රිය ස්ථානය පිහිටා ඇත්තේ දඹුල්ල - කුරුණෑගල ප්‍රධාන මාර්ගයට ඉතා ආසන්නව එහෙයින් මෙහි නතර කරනු ලබන සියලු දුම්රිය ප්‍රධාන පාර ආවරණය කරමින් නතර කිරීම නිසා දුම්රිය නැවත ධාවනය කරන තුරු වාහනවලට මාර්ගයෙහි රැඳී සිටීමට සිදුවී තිබේ.මෙය මහජනතාවට මෙන්ම වාහනවලටද වැඩිවේලාවක් රැඳීසිටීමට හේතුවක් වන හෙයින් විවිධ අවස්ථාවලදී ඒ පිළිබඳව බලධාරීන්ට චෝදනාද එල්ල වී ඇත.එයට පිළියමක් වශයෙන් නාගරික සංවර්ධන අධිකාරියේ මෙහෙයවීම මත ගුවන් පාලමක් ඉදිකිරීමට අපේක්ෂිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=r1401298</link>
    <topic>වල්ලාපට්ටා සොයා තැරැව්කරුවෝ සැරිසරති</topic>
    <author>මහනුවර දකුණ විශේෂ-ආර්.එම්. රත්නායක</author>
    <content>දෙනුවර (උඩුනුවර හා යටිනුවර) සරුවට වැවී ඇතැයි සැලකෙන වල්ලපට්ටා සොයා ගම්මිරිස්, සාදික්කා එකතු කරන්නන් සේ ගම් -නියම් ගම් සිසාරා තැරැව් කරුවන් සැරිසරණ බව ප්‍රදේශවාසීහු කියති.එම තත්වයෙන් හොදට වැඩුණු වල්ලපට්ටා හදුනාගෙන වතුරකුඹුර ප්‍රදේශයේ ඉඩමක තිබු වල්ලපට්ටා හොරෙන් කපාගෙන ගොස් ඇති බවට පේරාදෙණිය පොලිසියට පැමිණිලි කිරීමෙන් පසු කැපු වල්ලපට්ටා කොටස් පසුදින ඉඩම් හිමි‍යාගේ නි‍ෙවස අසලට ගෙනැවිත් දමා ඇතිබෙව වාර්තා වෙයි. ඊට සම්බන්ධ සැකකරුවකු අත් අඩංගුවට ගැනීමටද පේරාදෙණිය පොලීසියට හැකිවී ඇත.එමෙන්ම යටිනුවර ගැරන්පිටිය විහාර භූමියේ හොදින් වැඩි තිබු වල්ලපට්ටා හොරෙන් කපාගෙන ගොස් ඇති අතර එම ගසේ කොළයක්වත් එතන නොතිබුණු බවට පැමිණිලි කර ඇත.මේ වල්ලාපට්ටා සොරකම් සම්බන්ධයෙන් පේරාදෙණිය වැඩ බලන පොලිස් පරීක්ෂක ගන්නෑව මහතාගේ උපදෙස් මත පරීක්ෂණ සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=r1401299</link>
    <topic>උතුරු පයාගල දුම්රිය ස්ථානයේමගී වේදිකාව ගිලා බැසීමට ලක්වෙලා</topic>
    <author>කටුකුරුන්ද සමූහ</author>
    <content>කොළඹ මාතර මුහුදු බඩ දුම්රිය මාර්ගයේ උතුරු පයාගල දුම්රිය ස්ථානයට සම්බන්ධ දුම්රිය මගී වේදිකාව ගිලා බසිමින් පවතී.දුම්රිය මාර්ග ප්‍රතිසංස්කරණ ක්‍රියාවලියේ දී නවීකරණය වූ මෙම මගී වේදිකාව ඉතා කෙටි කලක් තුළ මෙලෙස විනාශ වීම කනගාටුදායක තත්වයක් බව දුම්රිය මගීහු පවසති.දුම්රිය වේදිකාවේ මතුපිට කොන්ක්‍රීට් තට්ටුව යටින් සිදුවන ගිලා බැසීම නිසා අනතුරුදායක තත්වයක් පැන නැඟී ඇතැයි ද ඔව්හු පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=r14012910</link>
    <topic>කොළඹ ට්‍රෑම් කාර්වලයකඩ පීලි තවමත්</topic>
    <author>උතුරු කොළඹ සමූහ ඒ. මදුරවීරන්</author>
    <content>අවුරුදු ගණනාවකට ඉහතදී කොළඹ නගරයේ ධාවනය කෙරුණ විදුලි රථ “ට්‍රෑම් කාර්” සඳහා මාර්ගවල සවිකළ යකඩ පීලි ඇතැම් තැන්වල මෙතෙක් ඉවත් කර නොමැති හෙයින් වාහන රියැදුරෝ මහත් අපහසුතාවකට මුහුණ පාති.මාර්ගයේ උඩට නෙරා ඇති මෙම යකඩ පීලි වල වැඩි වශයෙන් පාපැදිකරුවන් ගැටී බිම පෙරළීමෙන් අනතුරට පත්වූ අවස්ථා කිහිපයක් වාර්තා වී තිබේ.මේවා නගරයේ නාගලගම් වීදිය, ලෙයාඩ්ස් බ්‍රෝඩ්වේ, තොටළඟ සහ ගෑස්පා හංදිය යන ස්ථානවල පෙනෙන්නට තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=r14012911</link>
    <topic>‘දිදුලන විදුල 2013’ ඵලදායිතා සම්මානය මාවනැල්ල විදුලි ඉංජිනේරු කාර්යාලයට</topic>
    <author>රඹුක්කන විශේෂ ඔස්වල්ඩ් ගොඩකුඹුර</author>
    <content>ලංකා විදුලිබල මණ්ඩලය තෙවන වරටත් සංවිධානය කළ ‘දදුලන විදුල-2013’ ඵලදායිතා සම්මාන උළෙලේ ප්‍රාදේශීය විදුලි ඉංජිනේරු කාර්යාල අතරින් සමස්ත ලංකා ප්‍රථම ස්ථානය මාවනැල්ල කාර්යාලය හිමිකර ගනී.විදුලිබල හා බලශක්ති ඇමැතිනී පවිත්‍රා වන්නිආරච්චි මහත්මියගේ ප්‍රධානත්වයෙන් බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පසුගියදා මේ සම්මාන උළෙල පැවැත්විණි.මාවනැල්ල ප්‍රාදේශීය විදුලි ඉංජිනේරු කාර්යාලය ඇරැඹි පළමු වසරේම මෙවන් ජයග්‍රහණයක් හිමිකර ගැනීමට ලැබීම භාග්‍යයක් බවද, එම ජයග්‍රහණයට කැපවූ සමස්ත කාර්ය මණ්ඩලයට හා ලංවිම වත්මන් නියෝජ්‍ය සාමාන්‍යාධිකාරි එම්. ආර්. රණතුංග, හිටපු නියෝජ්‍ය සාමාන්‍යාධිකාරි බන්දුල පෙරේරා, ප්‍රධාන විදුලි ඉංජිනේරුවරුන් හා අතහිත දුන් සැමට මේ ගෞරවය හිමිවන බවද මාවනැල්ල ඒකක ප්‍රධානි ප්‍රාදේශීය විදුලි ඉංජිනේරු හිරන්ත ජයතිලක මහතා පවසයි.2012හි ජූනි මස ආරම්භ කළ මාවනැල්ල ප්‍රාදේශීය විදුලි ඉංජිනේරු කාර්යාලය ආරම්භක පළමු වසරේදීම ළදරු ලෙසින් ඵලදායිතා තරගාවලියේ සමස්ත ලංකා පළමු ස්ථානය දිනාගැනීම මාවනැල්ල, දිප්පිටිය, හෙම්මාතගම පාරිභෝගික සේවා මධ්‍යස්ථාන බල ප්‍රදේශයන්හි පාරිභෝගික ජනතාවටද ශක්තියක් බව ජයතිලක මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=r14012912</link>
    <topic>මධ්‍යම ප්‍රවාහන අමාත්‍යංශයෙන්2014ට යෝග්‍යතා සහතික</topic>
    <author>හාරිස්පත්තුව මධ්‍යම විශේෂ ගාමිණී . බි. දිසානායක</author>
    <content>මධ්‍යම පළාත තුළ 2014 වර්ෂය සඳහා යෝග්‍යතා සහතික නිකුත් කිරීමේ බලය පළාත් ප්‍රවාහන අමාත්‍යංශය මහනුවර, මාතලේ සහ නුවරඑළිය යන දිස්ත්‍රික්කයන් තුළින් තෝරා ගත් ශ්‍රීලංගම ඩිපෝ සහ ගරාජ් 31 සඳහා බලය පැවැරෙන සහතික පත්‍රය පිරිනැමීම ඉකුත් දින පළාත් ප්‍රවාහන අමාත්‍යංශ ශ්‍රවණාගාරයේ දී ප්‍රවාහන ඇමැති එදිරිවීර වීරවර්ධන මහතා විසින් සිදුකෙරිණි.මේ අනුව මහනුවර දිස්ත්‍රික්කය තුළ ශ්‍රීලංගම මහනුවර උතුර සහ දකුණ ඩිපෝද උඩදුම්බර, තෙල්දෙණිය, වත්තේගම, යටිනුවර, ගම්පල සහ නාවලපිටිය, යන ශ්‍රීලංගම ඩිපෝද මහනුවර මෝටර්බොඩි සමාගම කුණ්ඩසාලේ තිලක ඔටෝ ඉංජිනියරින් කටුගස්තොට, එස්. එම්. එල්. අබ්දුල් කාදර් පුත්‍ර සමාගම, ක්‍රිෂ්ණාරත්න සමාගම, වික්ලයන්ස් ඉංජිනියරින්, හැරිසන් ඉංජිනියරියන් ,විල්ප්‍රඩ් ගරාජය මහර ගම්පල ගයනි ඉංජිනියරින් නාවලපිටිය ද කැන්ඩි එම්පයර් මෝටර්ස්වක්ස්, සහ යාන්ත්‍රික ඉංජිනේරු ඒකකය අඹතැන්න යන ආයතනදමාතලේ දිස්ත්‍රික්කය තුළ මාතලේ සහ දඹුල්ල ශ්‍රී ලංගම ඩිපෝ යුනිකෝම් සර්විෂ් ස්ටේෂන් නුවර පාර, අඹගස්තැන්න ඉංජිනියරින් වක්ස්, ඔටෝ සර්විස් දඹුල්ල යන ආයතන ද නුවරඑළිය දිස්ත්‍රික්කයේ හැටන්, කොත්මලේ, නුවරඑළිය, වලපනේ සහ හඟුරන්කෙත යන ශ්‍රී ලංගම ඩිපෝද හේමන්තාස් සර්විස් සෙන්ටර් උඩුවක මෝටර්ස් සහ නාමලි ඩිසල් ඉංජිනියරින් සර්විස් යන ආයතන වෙත යෝග්‍ය සහතික නිකුත් කිරීමේ බලය පවරාදෙන ලදී.මේ අවස්ථාවට පළාත් විදුලිබල අමාත්‍යංශයේ ලේකම් අලහකෝන් මහතා මධ්‍යම පළාත් මෝටර්රථ කොමසාරිස් ඩබ්ලිව් කේ. යූ කමල් ද සිල්වා මහතා සහ පළාත් යාන්ත්‍රික ඉංජිනේරුවරිය වන දයා ආරියවංශ මහත්මිය ඇතුළු අමාත්‍යංශයේ කාර්ය මණ්ඩලය සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=s1401297</link>
    <topic>ශ්‍රී ලංකාව කඩුලු 5ක් අතැතිව ලකුණු 143ක් ඉදිරියෙන්</topic>
    <author/>
    <content>බංග්ලාදේශයට එරෙහිව ධකා නුවර පැවැත්වෙන පළමු ටෙස්ට් ක්‍රිකට් තරගයේ සිය ග්‍රහණය කෞශල් සිල්වාගේ මංගල ටෙස්ට් ශතකයෙන් ශක්තිමත් කරගත් ශ්‍රී ලංකාව ඊයේ දෙවැනි දින තරගය නතර කරන විට කඩුලු පහක් පමණක් දැවී ලකුණු 375ක් රැස්කර ගෙන සිටියේය.මේ අනුව ශ්‍රී ලංකාව කඩුලු පහක් අතැතිව ලකුණු 143කින් තරගයේ පෙරමුණට පිවිස සිටියේය.ආරම්භක පිතිකරු කෞශල් සිල්වා ලකුණු 139ක් වාර්තා කළේය. පන්දු 244ක ඔහුගේ ඉනිමට හතරේ පහර 16ක් සහ හයේ පහර 2ක් ඇතුළත්ව තිබිණි.දිමුත් කරුණාරත්න (53) හා කුමාර් සංගක්කාර (75) අර්ධ ශතක ලබා ගත් අතර ඊයේ තරගය නතර කරන විට මහේල ජයවර්ධන නොදැවී ලකුණු 42ක් රැස්කර ගෙන සිටියේය.කෞශල් සිල්වා ශතක සබඳතා දෙකකට දායක විය. දිමුත් කරුණාරත්න සමග පළමු කඩුල්ල වෙනුවෙන් ඕවර 37යි පන්දු 2කදී ලකුණු 118ක සබඳතාවක් පැවැත්වූ කෞශල් අනතුරුව කුමාර් සංගක්කාර සමග දෙවැනි කඩුල්ල සඳහා ඕවර 49යි පන්දු 4ක් ඇතුළත ලකුණු 155ක සබඳතාවක් ගොඩනැගූහ.බංග්ලාදේශයේ පළමු ඉනිමේ මුළු ලකුණු සංඛ්‍යාව වූ 232 ට පිළිතුරු දෙමින්, පෙර දිනයේ වාර්තා කළ මුළු ලකුණු 60–0 සිට දෙවැනි දින තරගය ඇරැඹූ ශ්‍රී ලංකාව ඊයේ සවස තේ පානය වන විට එක් කඩුල්ලක් දැවී ලකුණු 237ක් රැස්කර ගෙන සිටියේය.කරුණාරත්න, ෂකිබ් අල් හසන්ගේ පන්දුවට ‘ෂෝට් කවර්’ ස්ථානයට උඩ පන්දුවක් දෙමින් ඊයේ දිවා ආහාරයට පෙර දැවී ගියේය. පන්දු 113කට මුහුණ දුන් කරුණාරත්න හතරේ පහර හයක් එල්ල කරමින් ලකුණු 53ක් ලබා ගත්තේය.බංග්ලාදේශ පන්දු යවන්නෝ තේ පානයෙන් පසුව කඩුලු 4ක් ලබා ගැනීමට සමත් විය. වඩාත් සාර්ථක පන්දු යවන්නා වූ වමතින් දඟ පන්දු යවන ෂකිබ් අල් හසන්, කෞශල් සිල්වාගේ වටිනා කඩුල්ල ඇතුළුව කඩුලු තුනක් ලකුණු 94කට ලබා ගත්තේය.ඊයේ තරගයේ අවසන් වරුවේදී සිල්වා හා සංගක්කාර දවාලූ බංග්ලාදේශය ඉන්පසුව තවත් කඩුලු දෙකක් ලබා ගැනීම හේතුවෙන් ශ්‍රී ලංකා ඉනිම 273-1 සිට 375-5 දක්වා ලිස්සා ගියේය.අවසන් ඕවරයේදී සුරංග ලක්මාල් (කඩුල්ල ආරක්ෂා කිරීමට පැමිණි පිතිකරු) දැවී යාමත් සමගම ඊයේ දෙවැනි දින තරගය නතර කෙරිණි.සිය 7 වැනි ටෙසට් ක්‍රිකට් තරගයට ක්‍රීඩා කරන 27 හැවිරිදි කෞශල් සිල්වා ලකුණු 85 සිට 97 දක්වා පැමිණියේ හතරේ පහර එල්ල කරමිණි. ඉන්පසුව ඔහු ෂකිබ්ගේ පන්දුවට ‘ෆයින් ලෙග්’ හරහා තවත් හතරේ පහරක් එල්ල කරමින් මංගල ටෙස්ට් ශතකය වාර්තා කළේය. සිල්වා අවස්ථා කිහිපයකදීම දැවී යාමෙන් බේරීමට තරම් වාසනාවන්ත විය. බංග්ලාදේශ නායක මුෂ්ෆිකර් රහිම් කඩුල්ල පිටුපස සිට එක් උඩ පන්දුවක් අතහැරියේය.ඉන්පසුව ෂම්සුර් රහ්මාන් අතින් උඩ පන්දුවක් ගිලිහිණි. දිවා ආහාරයට පෙර, අල්-අමින් හොසේන්ගේ වේග පන්දුවට සිල්වාගේ පිත්තෙන් ආ උඩ පන්දුව කඩුල්ල පිටුපසදී රැක ගැනුණද එය නීති විරෝධී (නෝ බෝල්) පන්දුවක් වීමෙන් සිල්වාට තවත් සහනයක් ලැබිණි.සංගක්කාර ඊයේ ඔහුගේ 45 වැනි ටෙස්ට් අර්ධ ශතකය ලබා ගෙන ලකුණු 75කට දැවී ගියේය. ඔහු දැවී ගියේ අල් අමින්ගේ පන්දුවට ‘ස්ලිප්’ ක්‍රීඩකයෙකුට උඩ පන්දුවක් ලබා දෙමිණි.පන්දු 182කට මුහුණ දුන් ‘සංගා’ හතරේ පහර 9ක් එල්ල කළේය.සංගක්කාර දැවී ගොස් ඕවර පහකට පසුව කෞශල් සිල්වා කඩුල්ල මුවා කිරීමේ වරදට හසුව දැවී ගියේය.දිනේෂ් චන්දිමාල් හා මහේල ජයවර්ධන සිවුවැනි කඩුල්ල වෙනුවෙන් ලකුණු 72ක් එක් කළහ. ෂකිබ්ගේ පන්දුව කෙළින්ම කඩුල්ලේ වැදීමෙන් දැවී යාමට පෙර චන්දිමාල් ලකුණු 40ක් රැස් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=s1401298</link>
    <topic>කාන්තා ක්‍රිකට් පිලටඓතිහාසික ජයක්</topic>
    <author/>
    <content>ඉන්දියා කාන්තා ක්‍රිකට් කණ්ඩායම සමග ඊයේ ඉන්දියාවේ විසාකාපත්නම් හී පැවැති තුන්වැනි හා අවසන් විස්සයි20 තරගය කඩුලු 6කින් ජයගත් ශ්‍රී ලංකා කාන්තා පිල 2-1ක් ලෙස තරගාවලිය ජයගැනීමට සමත්විය.ශ්‍රී ලංකා කාන්තා ක්‍රිකට් කණ්ඩායම විස්සයි20 තරගාවලියක් ජයගත් පළමු අවස්ථාව ලෙස මෙය වාර්තාපොතට එක්විය.පළමුව පන්දුවට පහරදුන් ඉන්දියාව ඕවර 20 අවසානයේ කඩුලු 8කට රැස් කළ ලකුණු 117 හඹාගිය ශ්‍රී ලංකාව ඕවර 18.5කදී කඩුලු 4ක් පමණක් දැවී ජයග්‍රහණය අත්කර ගත්තේය.තරගාවලිය පුරාම විශිෂ්ට ක්‍රීඩා රටාවක් පෙන්නුම් කළ ශ්‍රී ලංකා පිලේ නායිකා ශෂිකලා සිරිවර්ධන ඊයේ තරගයේ දී ද ශ්‍රී ලංකාවට ජය මාවත විවරකර දුන්නාය.ඇය නොදැවී රැස් කළ ලකුණු සංඛ්‍යාව 46කි. පන්දු 42කට මුහුණදුන් ශෂිකලා හතරේ පහර 4ක් සහ හයේ පහරක් එල්ල කළාය. ඇයට අනගි සහයක් ලබාදුන් ඊෂානී කෞෂල්‍යා වේගවත් පිතිහරඹයක නිතරවෙමින් නොදැවී ලකුණු 24ක් රැස් කළාය. පන්දු 10ක් වැයවූ ඇගේ ඉනිමට හයේ පහර 3ක් ඇතුළත් විය.දෙපිල අතර පැවති පළමු විස්සයි20 තරගයෙන් ශ්‍රී ලංකාව කඩුලු 3ක ජයක් වාර්තා කළ අතර දෙවැනි තරගයෙන් ලකුණු 9ක සියුම් ජයක් ඉන්දියාවට හිමිවිය.ඉන්දියාව – 117/8 (ඕවර 20) පූනම් රවුත් 38, ජුලාන් ගොස්වානී නොදැවී 37 (මධුරී සමුද්‍රිකා 18/2, උදේශිකා ප්‍රබෝධනී 20/2, ඊෂානී කෞෂල්‍යා 19/1, ශෂිකලා සිරිවර්ධන 11/1)ශ්‍රී ලංකාව 121/4 (ඕවර 18.5) ශෂිකලා සිරිවර්ධන නොදැවී 46, ඊෂානී කෞෂල්‍යා නොදැවී 24, දීපිකා රසාංගිකා 21, චමරී පොල්ගම්පොළ 16 ( එක්ටා බිෂ්ට් 22/2).</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=s14012911</link>
    <topic>ලුසෆෝනියා ක්‍රීඩා අවසන් දිනයේ ශ්‍රී ලංකාවට තවත් පදක්කම් 4ක්</topic>
    <author>ප්‍රින්ස් ගුණසේකර ඉන්දියාවේ ගෝවේ සිට....</author>
    <content>ලුසෆෝනියානු ක්‍රීඩා උළෙලේ අවසන් දිනය වූ ඊයේ ශ්‍රී ලංකාවට තවත් පදක්කම් 4ක් එක්විය. ඒ අනුව 3වැනි ලුසෆෝනියා ක්‍රීඩා උළෙලේදී ශ්‍රී ලංකාව රන් පදක්කම් 7ක් රිදී පදක්කම් 11ක් හා ලෝකඩ පදක්කම් 13ක් හිමි කර ගැනීමට සමත් විය.2006දී මැකාවෝ හී පැවැති පළමු ක්‍රීඩා උළෙලේදී ශ්‍රී ලංකාව රන් පදක්කම් 3ක් රිදී 2ක් හා ලෝකඩ පදක්කමක් හිමිකර ගත් අතර, 2009 දී පෘතුගාලයේ පැවැති දෙවැනි ක්‍රීඩා උළෙලේදී ශ්‍රී ලංකාව රන් එකකට හා ලෝකඩ පදක්කම් 4කට සීමා විය.මේ වසරේ ශ්‍රී ලංකා ක්‍රීඩක ක්‍රීඩිකාවෝ සහභාගීවූ පළමු ජාත්‍යන්තර තරගාවලිය මෙය වන අතර එහිදී ප්‍රගතියක් පෙන්නුම් කරමින් ජයග්‍රහණ අතරට පිවිසීම කැපී පෙනුණි.ඊයේ පැවැති පන්ඩිත් ජවහලාල් නේරු ක්‍රීඩාංගණයේ පැවැති පාපන්දු තරගයෙන් මැකාවෝ පරදා ශ්‍රී ලංකාව ගෝල් 3-0කින් ලෝකඩ පදක්කම් හිමි කර ගත්තේය.සියලු රටවල් ජාතික පාපන්දු කණ්ඩායම් සහභාගී කරවද්දී ශ්‍රී ලංකාව පමණක් 21න් පහළ ක්‍රීඩකයන් පාපන්දු තරගාවලියට එක්කර තිබීම විශේෂත්වයකි.වූෂූ තරගවලදී ප්‍රභාත් මධුරංග නං ගුං හා නං දාඕ තරග ඉසව්ව වලට එක්වී රන් පදක්කම් 2ක් දිනා ගැනීමට ඊයේ සමත් වූ අතර පෙරේදා සහභාගීවූ නන් චූවාන් ඉසව්වේදීද රන් පදක්කමක් දිනා ගත්තේය.සුදේශ් මධුසංඛ තායී ජීයෑන් ඉසව්වෙන් රිදී පදක්කමක් දිනා ගැනීමට සමත් විය. පෙරේදා රිද්මයානුකූල සංගීතය ආශ්‍රයෙන් පැවැති තායීජී චුආන් ඉසව්වට එක්වී ඔහු රිදී පදක්කමක් එක් කළේය. මේ ක්‍රීඩා උළෙලේදී පදක්කම් 13ක් දිනූ ශ්‍රී ලංකා මලල ක්‍රීඩා කණ්ඩායම අද පෙරවරුවේ මවුබිමට පැමිණීමට නියමිතය.මලල ක්‍රීඩාවෙන් ශ්‍රී ලංකා පිල දිනාගත් පදක්කම් 13ට රන් පදක්කම් 4ක් රිදී පදක්කම් 5ක් හා ලෝකඩ පදක්කම් 4ක් ඇතුලත් විය. එය ලුසෆෝනියා ක්‍රීඩා උළෙල ඉතිහාසයේ ශ්‍රී ලංකාව මලල ක්‍රීඩාවෙන් දිනූ වැඩිම පදක්කම් ගණන වේ.මීටර් 400 ඉසව්වෙන් ශ්‍රී ලංකා යුධ හමුදාවේ උපමාලිකා රත්න කුමාරී, තුන්පිම්ම ක්‍රීඩක එරන්ද දිනේෂ් කුමාර හා මීටර් 100 හා මීටර් 400 සහය දිවීමේ ක්‍රීඩකයෝ රන් පදක්කම් දිනා ගත්හ. කාන්තා උස පැනීමෙන් සෞම්‍යා මධුෂානී සූරියම්පොල, මීටර් 1500න් චමල් පුංචිහේවා, මීටර් 110 කඩුලු හසිත් නිර්මාල්, මීටර් 100 හා මීටර් 400 සහාය දිවීමේ ක්‍රීඩිකාවෝ රිදී පදක්කම් දිනා ගත්හ.මීටර් 400 පිරිමි කඩුලු පැනීමේ ඉසව්වෙන් නන්දන ගුණතිලක, මීටර් 100 ජානි චතුරාංගනී සිල්වා, මීටර් 200 ධනුෂ්කා ප්‍රනාන්දු, මීටර් 400 කාන්තා කඩුලු පැනීමේ ඉසව්වෙන් නිලූකා වික්‍රමසිංහ ලෝකඩ පදක්කම දිනා ගත්හ.ශ්‍රී ලංකා මලල ක්‍රීඩා කණ්ඩායමේ කළමනාකරු සුනිල් ජයවීර මහතා සඳහන් කළේ දෙවැනි පෙළ කණ්ඩායමකින් ලැබුණු මේ ප්‍රතිඵලය පිළිබඳ සෑහීමකට පත්වන බවය. මේ ක්‍රීඩක ක්‍රීඩිකාවන්ට අඛණ්ඩ පුහුණුවක් ලබාදීමෙන් ඉදිරියේ පැවැත්වෙන දකුණු ආසියා ක්‍රීඩා උළෙලේදී විශාල පෙරැළියක් කළ හැකි බව ජයවීර මහතා පෙන්වා දුන්නේය.වූෂු කණ්ඩායමෙන් ක්‍රීඩා ප්‍රධානීනිදහස කරුණු විමසයිමේ අතර පෙරේදා පැවැති වූෂු පදක්කම් ප්‍රදානය කිරීමේ අවස්ථාවට සහභාගී නොවී ක්‍රීඩකයන් නවාතැන් ගෙන සිටි හෝටලයට ඉක්මනින් පිටවී යෑම පිළිබඳ වූෂු කණ්ඩායමේ කළමනාකාරවරයාගෙන් නිදහසට කරුණු විමසීමට ශ්‍රී ලංකා ක්‍රීඩා කණ්ඩායම් ප්‍රධානී චන්දන උපුල් පෙරේරා මහතා ඊයේ පියවර ගත්තේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=s1401291</link>
    <topic>හැව්ලොක්ස් පිලට තියුණු ජයක්</topic>
    <author>ෆවුස් මොහොමඩ්</author>
    <content>ඩිරාන් වර්ණකුලසූරියගේ හා චාමර දාබරේගේ විශිෂ්ට උත්සාහක දිනුම් හේතුවෙන් අන්තර් සමාජ ඩයලොග් ලීග් රගර් ශූරතාවලියේ කුසලාන වටයේ පළමු තරගයෙන් සී.ආර්.කණ්ඩායමට එරෙහිව ලකුණු 22-17ක තියුණු ජයක් වාර්තා කිරීමට පසුගිය වසරේ ලීග් ශූරයන් වූ හැව්ලොක්ස් ක්‍රීඩා සමාජය සමත්විය.තරගයේ පළමු භාගය නිමා වනවිට ලකුණු 8-3ක් ලෙස ඉදිරියෙන් පසුවූ හැව්ලොක්ස් කණ්ඩායමට එරෙහිව දෙවැනි භාගයේ දී දැඩි තරගයක් ලබාදීමට සී.ආර්.පිල සමත්විය.සී.ආර්.පිලේ ඉෂාන් නූර් වාර්තා කළ උත්සාහක දිනුම රීසා මුබාරක් සාර්ථකව ගෝලයක් බවට පත්කිරීමෙන් 10-8ක් ලෙස පෙරමුණ ගත් සී.ආර්.ක්‍රීඩක‍යෝ තරගයේ ජයග්‍රහණය කෙරෙහි බලාපො‍රොත්තු වැඩිකර ගත්හ.එහෙත් තරගයේ පීඩනය වැඩිවීමට පෙර ප්‍රතිවාදීන්ගේ ආරක්ෂක වළල්ල බිඳ දමමින් ඉදිරියට ගිය ඩිරාන් තැබූ සාර්ථක උත්සාහක දිනුම හැව්ලොක්ස් පිලේ ක්‍රීඩකයන්ට වැඩි වාසියක් ගෙන දීමට සමත්විය. දාබරේගේ උත්සාහක දිනුම වාර්තා වූයේ ඉන් අනතුරුවය.එම උත්සාහක දිනුම් දෙකම ‍ගෝල බවට පත්කරනු ලැබුවේ ටොංගා රාජ්‍යයේ ක්‍රීඩක විලියම් හකාලෝ විසිනි. ඒ අනුව ලකුණු 22-10ක් ලෙස පෙරමුණ ගැනීමට හැව්ලොක්ස් පිලට හැකිවිය. තරගය නිමාවීමට පෙර දුෂ්‍යන්ත් ලෙව්කේ උත්සාහක දිනුමක් වාර්තා කළ අතර රීසා මුබාරක් එය ගෝලයක් බවට පත්කිරීමෙන් සී.ආර්.පිලේ ලකුණු සංඛ්‍යාව 17දක්වා ඉහළ ගියේය.එහෙත් එය ජයග්‍රහණයට ප්‍රමා‍ණවත් වූයේ නැත.තරගයේ දෙවැනි භාගයේ දී සී.ආර්.පිලේ රදීෂ සෙනෙවිරත්න හා හැව්ලොක්ස් පිලේ හෙන්රි ටෙරන්ස් කහ කාඩ්පතෙන් සංග්‍රහ ලැබූහ.මහනුවරට ජයමහනුවර ක්‍රීඩා සමාජය හා අප්කන්ට්‍රි ලයන්ස් කණ්ඩායම අතර නිත්තවෙල දී පැවැති තරගය ලකුණු 46-11කින් ජය ගැනීමට මහනුවර ක්‍රීඩා සමාජය සමත්විය.තරගයේ පළමු භාගය නිමාවනවිට ලකුණු 15-11ක් ලෙස පෙරමුණ ගත් මහනුවර ක්‍රීඩකයෝ තරගය පුරා ගෝල් 5ක්, උත්සාහක දිනුමක් හා දඬුවම් පහර 2ක් වාර්තා කළහ. අප්කන්ට්‍රි ලයන්ස් පිල රැස් කළේ උත්සාහක දිනුමක් හා දඬුවම් පහර 2ක් පමණි.පළඟ ශූරතා තරග වටයේපොලිස් - ගුවන් ජය ගනිතිමේ අතර පළඟ ශූරතා වටයේ තරග ආරම්භ කරමින් සී.එච්.පිලට එ‍රෙහිව ලකුණු 65-19ක ජයක් වාර්තා කිරීමට පොලිස් කණ්ඩායම සමත්විය. හම්බන්තොට ෂාක්ස් පිල සමග පැවැති තරගයෙන් ලකුණු 34-25ක ජයක් ගුවන් හමුදා පිලට හිමිවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=s1401292</link>
    <topic>රත්නපුර දිස්ත්‍රික් ටයිකොන්ඩෝ මුල් පුටුව කංචනට</topic>
    <author/>
    <content>ශ්‍රී ලංකා ටයිකොන්ඩෝ සම්මේලනයේ රත්නපුර දිස්ත්‍රික් සභාපති ධූරය සඳහා සබරගමු පළාත් සභාවේ සභාපති කංචන ජයරත්න මහතා පත්වී ඇත.සබරගමු පළාත් ශ්‍රවණාගාරයේදී පැවැති සම්මේලනයේ වාර්ෂික සභාවේදී කංචන මහතා නිතරගයෙන් තේරී පත්විය. රත්නපුර දිස්ත්‍රික් ටයිකොන්ඩෝ සංගමයේ ලේකම් ලෙස එච්.ඩී.සුසන්ත සුජීව මහතා පත්වු අතර උප සභාපති ලෙස නාගරික මන්ත්‍රී ටිරෝන් අත්තනායක, උප ලේකම් සමුදුර විජේසිංහ, භාණ්ඩාගාරික යූ.එල්.මංජුල ප්‍රේමරත්න මහත්වරුන් පත්වුහ.කංචන ජයරත්න මහතා මේ වනවිට ශ්‍රී ලංකා පාපන්දු සම්මේලනයේ බලං‍ගොඩ ලීගයේ සභාපතිධුරය හොබවන අතර ශ්‍රී ලංකා වොලිබෝල් සම්මේලනයේ උපසභාපති ලෙස ද කටයුතු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=s1401293</link>
    <topic>මලල ක්‍රීඩක බෙරෙන්ජර්ට උපහාර</topic>
    <author>අසෝක හිඳගොඩ - මාතලේ දිස්ත්‍රික් විශේෂ</author>
    <content>මාතලේ ඕල්ඩ් තෝමියන්ස් මලල ක්‍රිඩා සමාජය මගින් 2002 වසරේ සිට මාතලේ සාන්ත ‍තෝමස් විදුහලේ නැගී එන මලල ක්‍රිඩකයාට පිදෙන රංජිත් උපාලි ලියනගේ අනුස්මරණ අභියෝගතා කුසලානයට සමගාමීව වාර්ෂිකව සිදු කෙරෙන ක්‍රිඩක උපහාර ත්‍යාග ව්‍යාපෘතිය යටතේ, මෙවර (2014) එම විදුහලින් බිහිවු දක්ෂ මලල ක්‍රිඩකයෙකු වන ප්‍රවීන ප්‍රාදේශිය මාධ්‍යවේදි හිල්ටන් ජේ බෙරෙන්ජර් මහතාට උපහාර ත්‍යාගය පිරිනැමේ.එම විද්‍යාලයීය වාර්ෂික නිවාසාන්තර ක්‍රිඩා උළෙලේදී මේ ත්‍යාග පිරිනැමීමට නියමිතය.පාසලක නිවාසාන්තර ක්‍රිඩා උළෙලකදි එම විදුහලින් බිහිවු ක්‍රිඩකයෙකු වෙනුවෙන් වාර්ෂිකව අඛණ්ඩව උපහාර පුදන මුල්ම හා එකම අවස්ථාවද මෙයවේ. මෙවර උපහාර පිදිම සිදුවන්නේ 12වැනි වරටය.2002 වසරේ සිට ක්‍රියාත්මක මෙම ව්‍යාපෘතිය යටතේ එම විදුහලින් බිහිවු දක්ෂ මලල ක්‍රීඩකයන්වු රංජිත් ලියනගේ, බ්‍රයන් ගෝමස්, පී. අලෝසියස්, තිස්ස හේරත්,රංජිත් අලුවිහාරේ, සෙනරත් කොහොන, ධම්මික විජේතුංග, සුනිල් දීගහවතුර, උපුල් සිල්වා, දන්ත මාරපන, සහ සිරිමල් ඩයස් යන ක්‍රීඩකයන් වෙනුවෙන් මෙම උපහාර ත්‍යාග පිරිනමා තිබේ.සාන්ත තෝමස් විදුහලේ වාර්ෂිකව නිවාසාන්තර ක්‍රීඩා උළෙලේදි නැගි එන මලල ක්‍රීඩකයා සදහා වාර්ෂික අඛණ්ඩව පිරිනැමෙන මෙම උපහාරය ලබන ක්‍රීඩකයා පිළිබද තොරතුරු රැගත් සමරු පත්‍රිකාවක් එළිදැක්වීමද මෙහි ඇති විශේෂත්වයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=s1401294</link>
    <topic>ශූරයා ප්‍රභාකරන් ශූරිය නිලූ</topic>
    <author>ෆවුස් මොහොමඩ්</author>
    <content>දේශීය ගොල්ෆ් පිටියේ වාර්ෂික තරගාවලියක් වන ‘යූ.ටී.ඊ. කැට්’ ශ්‍රී ලංකා විවෘත ගොල්ෆ් තරගාවලියේ ශූරතාව අත්කර ගැනීමට කේ. ප්‍රභාකරන් සමත්විය.නුවරඑළිය වික්ටෝරියා ගොල්ෆ් ක්‍රීඩා සමාජය නියෝජනය කරමින් මෙවර ශූරතාවලියට තරග වැදුණු ප්‍රභාකරන් පසුගිය වසරේ දී මිතුන් පෙරේරා හා විජිත රෝහණ සමග එක්ව සම අනුශූරතාව දිනා ගත් ක්‍රීඩකයා වීම විශේෂත්වයකි.කොළඹ රාජකීය ගොල්ෆ් පිටියේ දී දින 4ක් පුරා පැවැති මේ ශූරතාවලියේ අවසන් වටයේ දී එන්.තංගරාජා සමග තියුණු තරගයක නිරතවීම කැපී පෙනුණි. පසුගිය වසරේ ශූරතාව දිනූ අනුර රෝහණට මෙවර හිමිවූයේ තුන්වැනි තැනය. ප්‍රබල ක්‍රීඩක මිතුන් පෙරේරා සිවුවැනි තැනට පත්විය. පස්වැනි තැන හිමිවූයේ එම්.ආරුමුගම්ටය.යුනයිටඩ් ට්‍රැක්ටර් සමාගමේ අනුග්‍රහයෙන් ත්‍රිත්ව තරගාවලියක් ලෙස පැවැති යූ.ටී.ඊ. ශූරතාවලියට යූ.ටී.ඊ. කැට් අභියෝගතා කුසලාන තරගාවලිය හා පෑම් ප්‍රනාන්දු අභියෝගතා කුසලාන කාන්තා තරගාවලිය ද ඇතුළත් විය.එහිදී විශිෂ්ට දස්කම් දක්වමින් යූ.ටී.ඊ. කැට් අභියෝගතා කුසලාන දිනා ගැනීමට යොවුන් ගොල්ෆ් ශූරයා වන සචින් ද සිල්වා සමත්විය.අනුශූරතාව හිමිවූයේ සෆාර් සිකන්දර්ටය. මීට අමතරව තරගාවලියේ ප්‍රහාරාත්මක ක්‍රීඩකයාට හා පළමු වටයේ සිට අවසන් වටය දක්වා ඒ ඒ වටවල ජයග්‍රහකයාට හිමි වන සම්මාන සචින් හා සෆාර් අතරේ බෙදී යාම කැපී පෙනුණි.පෑම් ප්‍රනාන්දු අභියෝගතා කුසලාන කාන්තා තරගාවලියේ ශූරතාව යළි අත්පත් කර ගැනීමට පසුගිය වසරේ ශූරිය නිලූ ජයතිලක සමත්වූවාය. අනු ශූරතාවට හිමිකම් කියනු ලැබුවේ කොරියානු ජාතික ජේන් හොං විසිනි.ශ්‍රී ලංකා ගොල්ෆ් සංගමයේ සභාපති ලාල් ඩයස් මහතාගේ ප්‍රධානත්වයෙන් පැවැති ත්‍යාග ප්‍රදානෝත්සවයට එම සංගමයේ ලේකම් ආනා පුංචිහේවා, කොළඹ රාජකීය ගොල්ෆ් පිටියේ නායක නිමල් පියරත්න, යුනයිටඩ් ට්‍රැක්ටර් සමාගමේ ප්‍රධාන විධායක නිලධාරී රියාද් ඉස්මායිල් ඇතුළු ආරාධිතයන් පිරිසක් එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=s1401295</link>
    <topic>අන්තර් පාසල් ආරාධිත පාපන්දු තරගාවලිය පෙබරවාරි 1දා ඇරැඹේ</topic>
    <author>රුසෙයික් ෆාරුක්</author>
    <content>කොළඹ හමීඩ් අල් හුසෙයිනි විද්‍යාලයීය 80 කණ්ඩායම 7වැනි වරටත් සංවිධානය කරනු ලබන අන්තර් පාසල් ආරාධිත පාපන්දු තරගාවලිය පෙබරවාරි මස 1වැනිදා සිට 16වැනිදා දක්වා සුගතදාස ක්‍රීඩාංගණයේ දී පැවැත්වේ.මේ තරගාවලියට ආනන්ද, අල් හිලාල්, අල් මුබාරක්, ඩී.එස්, ද මැසනඩ්, හමීඩ් අල් හුසෙයිනි, හින්දු විදුහල, ඉසිපතන, ලුම්බිණි, මාරිස්ටෙලා, රාජකීය, සාන්ත පීතර, සාන්ත බෙනඩික්ට්, සිරි කුරුස, තර්ස්ටන්, වෙස්ලි, ගම්පොල සහිරා, ටී.බී.ජයා, මාවනැල්ල සහිරා හා ඕල්කොට් මහා විදුහල් කණ්ඩායම් සහභාගි වෙති.පාසල් තරගාවලියට අමතරව අවුරුදු 40න් ඉහළ පාපන්දු තරගාවලියක් ද මෙවර සංවිධානය කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=s1401296</link>
    <topic>ඊගල් හෙරිටේජ් ගොල්ෆ් ක්‍රීඩාංගණය විවෘත කළ අයුරු</topic>
    <author/>
    <content>දේශීය සංචාරක ව්‍යාපාරයට නව අංගයක් එකතු කළ ශ්‍රි ලංකා ගුවන් හමුදාවේ අනුරාධපුර කඳවුරේ ඊගල් හෙරිටේජ් ගොල්ෆ් ක්‍රීඩාංගණය පසුගියදා ගුවන් හමුදාපති එයාර් මාෂල් හර්ෂ අබේවික්‍රම මහතා අතින් විවෘත කෙරිණි. මෙය ශ්‍රී ලංකාවේ පස්වැනි ගොල්ෆ් ක්‍රීඩාංගණය වන අතර ගුවන් හමුදාවේ දෙවැනි ගොල්ෆ් ක්‍රීඩාංගණය ද වේ.‍ගුවන් හමුදා මාණ්ඩලික ප්‍රධානී එයාර් වයිස් මාෂල් කෝලිත ගුණතිලක, ගුවන් මෙහෙයුම් අධ්‍යක්ෂ එයාර් වයිස් මාෂල් ගගන් බුලත්සිංහල, ගුවන්යානා ඉංජිනේරු අධ්‍යක්ෂ එයාර් වයිස් මාෂල් ජයනාත් කුමාරසිරි, විද්‍යුත් හා විදුලි සංදේශ ඉංජිනේරු අධ්‍යක්ෂ එයාර් වයිස් මාෂල් රොහාන් පතිරගේ, ගුවන් කොමදෝරු සුදර්ශණ පතිරණ, ගුවන් කොමදෝරු සාගර කොටදෙණිය, ගුවන් හමුදාවේ අනුරාධපුර මූලික කඳවුරේ අණදෙන නිලධාරී ගෲප් කපිතාන් සම්පත් තුයිය‍කොන්තා මහත්වරු ඇතුළු ආරාධිතයන් පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=s1401299</link>
    <topic>විවෘත පාපැදි තරගයක් පෙබරවාරි 1දා</topic>
    <author>වර්නන් ගුණසේකර</author>
    <content>මාකඳුරේ මාකඳුර මහා විද්‍යාලයේ සිය වසරක සිප්හල උත්සවය නිමිත්තෙන් සංවිධානය කරන විවෘත ස්ටෑන්ඩර්ඩ් පිරිමි පාපැදි තරගයක් පෙබරවාරි 1 වැනි දින පැවැත්වේ.අමාත්‍ය ලක්ෂ්මන් යාපා අබේවර්ධන පදනමේ අනුග්‍රහයෙන් පැවැත්වෙන මේ තරගය මෙහෙයවන්නේ ශ්‍රී ලංකා ප්‍රවීණයන්ගේ පාපැදි සංගමයයි.මාකඳුරෙන් පෙරවරු 8.00 ට ආරම්භ වී කඹුරුපිටිය, අකුරැස්ස, වැලිගම, මාතර, හක්මන, යටියන, දෙයියන්දර හරහා ආපසු මාකඳුර දක්වා පැවැත්වීමට නියමිත තරගයේ දුර ප්‍රමාණය කිලෝ මීටර 160 කි. තරගයේ ජයග්‍රහී මුදල රුපියල් ලක්ෂයකි.දෙවැනි ස්ථානය සඳහා රුපියල් පනස්දහසක් ද, තෙවැනි ස්ථානය සඳහා රුපියල් විසිපන්දහසක් ද ත්‍යාග මුදල් පිරිනමන බව සංවිධායකයෝ පවසති. සිවුවැනි ස්ථානයේ සිට දහවැනි ස්ථානය දක්වා ද ත්‍යාග ප්‍රදානය කෙරෙන අතර ජයග්‍රාහකයන්ට සහතික පත්‍ර ද පිරිනැමේ.මීට අමතරව මාතර ප්‍රදේශයෙන් තරගය පළමුවෙන් නිම කරන තරගකරුවන් තිදෙනාට ද විශේෂ ත්‍යාග හිමිවනු ඇත.තරගකරුවන් ලියාපදිංචි කිරීම, අංක ලබා දීම හා ආධාරක වාහන (මෝටර් සයිකල්) ලියාපදිංචි කිරීම ලබන 31 වැනි දින පස්වරු 7.00 සිට 9.00 දක්වා මාකඳුර විද්‍යාලයේදී සිදු කෙරෙනු ඇත.තරග අයැදුම් පත් සඳහා නිළධාරීන් අමතන ලෙසට සංවිධායකයෝ දන්වා සිටිති.පී.ඇන්තනි සිමන්ස් මහතා, ලේකම්-ශ්‍රී ලංකා ප්‍රවීණයන්ගේ පාපැදි සංගමය, අංක 261/1, පල්ලිය පාර, රත්නපුර (දුරකථනය: 077-7609439, 045-2230464)සම්බන්ධීකරණ නිළධාරී, ලක්ෂ්මන් යාපා අබේවර්ධන පදනම, මාකඳුර මහා විද්‍යාලය, මාකඳුර, මාතර (දුරකථනය: 041-2268633)නිහාල් කුලසේකර මහතා, භාණ්ඩාගාරික, ශ්‍රී ලංකා ප්‍රවීණයන්ගේ පාපැදි සංගමය, නිහාල් මෝටර්ස්, කටුබැද්ද, මොරටුව (077-3827828, 045-2655439).</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=f1401291</link>
    <topic>විපක්ෂයේ වැඩපිළිවෙළරටට සුබදායී නෑ</topic>
    <author>සාකච්ඡා කළේ උපාලි කරුණාරත්න උදිත ගුණවර්ධන ඡායාරූප - දුෂ්මන්ත මායාදුන්න</author>
    <content>වර්තමාන සමාජ දේශපාලන තත්ත්වය හා බස්නාහිර හා දකුණු පළාත් සභා මැතිවරණයට ආණ්ඩුවේ සූදානම කෙසේද? දේශපාලනඥයන්ගේ දූ පුතුන් දේශපාලන ක්ෂේත්‍රයට ප්‍රවිෂ්ට කිරීම පිළිබඳ සිය මතය කුමක්ද ? සහ තවත් කාලීන කරුණු ගැන ඇමැති ජීවන් කුමාරතුංග මහතා සමඟ දිනමිණ සිදුකළ සාකච්ඡාවකි මේ.* බස්නාහිර හා දකුණු පළාත් සභා මැතිවරණයේ ප්‍රතිඵලය පිළිබඳ විවිධ මත මේ වන විට ප්‍රකාශ වෙමින් තිබෙනවා. ප්‍රතිඵලය කුමක් වෙයි කියල ද ඔබ සිතන්නෙ?පළාත් සභා දෙකෙන්ම අනිවාර්යයෙන්ම අපි විශිෂ්ට ජයග්‍රහණයක් ලබනවා. වර්තමාන රජයේ සංවර්ධන ක්‍රියාවලියේ ප්‍රතිඵල මේ වන විට ග්‍රාමීය හා නාගරික ජනතාවට භුක්ති විඳීමට හැකියාව ලැබී තිබෙනවා. ඒ නිසා ජනතාව මේ රජය පරාජය කරන්න උත්සාහ කරන්නෙ නැහැ.* ඒත් ඇතැම් දේශපාලන විශ්ලේෂකයන් නඟන තර්කයක් වන්නේ කොළඹ දිස්ත්‍රික්කය ඇතුළු බස්නාහිර පළාතේදී ආණ්ඩු පක්ෂය අපේක්ෂා කරන තරමේ වාසිදායක තත්වයක් නොමැති බවයි. මේ තර්ක පිළිබඳ ඔබේ අදහස පැහැදිලි කළ හැකි ද?මේ සම්පූර්ණයෙන්ම ප්‍රතික්ෂේප කළ යුතු අදහසක්. බස්නාහිර පළාත් සභාව මඟින් විශාල සේවයක් ඉෂ්ට කර තිබෙනවා පමණක් නොවෙයි. මධ්‍යම රජය මඟිනුත් විශාල කාර්යභාරයක් ඉෂ්ට කර තිබෙනවා. මේ සියල්ල ගෙන බැලුවාම ජනතාවට මේ ආණ්ඩුව පිළිබඳ විශාල මනාපයක් හා කැමැත්තක් තිබෙනවා.බස්නාහිර තරම් ශීඝ්‍ර දියුණුවක් පසුගිය කාලය තුළ වෙනත් පළාතක වෙලා නැහැ. ජනතාව අත්දැකීම් මඟින් ම මේ ගැන අවබෝධයක් ලබාගෙන තිබෙනවා. දකුණු පළාත් සභාව ගත්තත් එහෙමයි. අපට ඉතාමත් පහසුවෙන් හා ලෙහෙසියෙන් මේ පළාත් ජයගැනීමට පුළුවන්. අපට අවශ්‍ය එකම කාරණය වන්නේ ලබන ජය විශිෂ්ට ජයග්‍රහණයක් වීමයි. අපට මේ ගැන විශාල විශ්වාසයක් තිබෙනවා.* ආණ්ඩු පක්ෂයට වංචා දූෂණ පිළිබඳ දිගින් දිගටම චෝදනා එල්ල වෙනවා. මේ චෝදනාවල ඇත්ත නැත්ත ගැන පැහැදිලි කිරීමක් කළ හැකිද?එහෙම එල්ල කරන චෝදනාවල පදනමක් නැහැ. චෝදනා එල්ල කරන අය මේ හැම දෙයක්ම ප්‍රකාශ කරන්නේ දේශපාලන රැස්වීමක ‍හෝ මාධ්‍ය ඉදිරියේ. චෝදනා සත්‍ය නම් අදාළ තැන්වලට පැමිණිලි කළ හැකියි. එහෙම නැතිව ජනමාධ්‍යයට හෝ රැස්වීම්වල කතාකර වැඩක් නැහැ.* ඔබ අවුරුදු විස්සක් පමණ දේශපාලන ‍ලෝකයේ විවිධ තනතුරු දරා තිබෙනවා. එතෙක් කල් ඔබ දැරූ තනතුරුවලින් ජනතාව බලාපොරොත්තු වූ සේවාව ඉටුකර ගැනීමට හැකියාවක් ලැබුණාද?පැවරූ වගකීම ඉතාමත් ඉහළින් ඉෂ්ට කිරීමට හැකි වූණා කියන විශ්වාසය මට තිබෙනවා. ඉදිරියටත් මා වෙත පැවරෙන වගකීම් හොඳින් ඉෂ්ට කිරීමට හැකියාව තිබෙනවා. ඒ සඳහා අවශ්‍ය ජනතා ආශිර්වාදය හා සහයෝගය මට නිරතුරුවම ලැබෙනවා.අප කිසිම විටෙක මහජන මුදල් අයුතු විදියට භාවිතා කර නැහැ. සියලු ප්‍රතිපාදන මුදල් කොළඹ දිස්ත්‍රික්කයේ මහජන සුබසෙත සඳහා වෙන්කර තිබෙනවා. ඒ සේවයට ඇගැයුමක් විදියට තමයි මා වෙත අවුරුදු විස්සක් පුරා ජනතා ආශිර්වාදය ලැබී තිබෙන්නේ.* දේශපාලනඥයන්ගේ දූ පුතුන් දේශපාලනයට පැමිණීම පිළිබඳ මේ දිනවල විවාදසම්පන්න තත්ත්වයක් ඇතිවෙලා තිබෙනවා. ඔබේ දියණියත් මෙවර පළාත් සභා මැතිවරණයට තරග කිරීමට නියමිතයි. දේශපාලනඥයන්ගේ පුතුන් මැතිවරණ තරගවලට ඉදිරිපත් වීම ගැන ඔබේ මතය පැහැදිලි කළ හැකිද?දේශපාලනයට අවශ්‍ය සුදුසුකම්, කැපකිරීම් හා මහජන සේවය ඉෂ්ට කිරීමට පුළුන්කම තිබෙනවානම් දූ පුතුන් වුවත් දේශපාලනයට පැමිණීමේ දොසක් නැහැ. මහජනයා පිළිගන්නවා නම් තේරී පත්වන්නේ ජනතා ඡන්දයෙන් නම් දේශපාලඥයන්ගේ දරුවන් මැතිවරණයට ඉදිරිපත් වීම වරදක් නෙවෙයි.මගේ දියණියත් මෙවර මැතිවරණ බිමට පැමිණ තිබෙනවා. මගේ බලපෑමක් නැහැ. ඇයට ජනතාව ඉදිරියේ සුදුසුකම් තිබෙනවා නම් ඒ බව තහවුරුකර මැතිවරණ ජයග්‍රහණය කිරීමේ වරදක් මා දකින්නේ නැහැ.* ඒ කියන්නේ ඔබේ මීළඟ දේශපාලන පුරුක ඔබේ දියණිය ද?එය මට තීරණය කරන්න බැහැ, ජනතාව අතේ තිබෙන දෙයක්නෙ. ජනතාව මගේ දියණිය පිළිගන්නවා නම් ඇයට ජනතා සේවයේ දීර්ඝ කාලීනව සිටීමට පුළුවන්කම ලැබේවි. ඒක මගේ අතේ ඇති‍ දෙයක් නොවෙයි, ජනතාවගේ තීන්දුව හා දියණියගේ ක්‍රියාකාරීත්වය මත තිබෙන දෙයක්.* ඔබේ දේශපාලන බල ප්‍රදේශයේ නැතිනම් මොරටුව ආසනයේ දේශපාලන කටයුතු හා ක්‍රියාකාරිත්වය පිළිබඳ පැහැදිලි කිරීමක් කළ හැකි ද?මේ ප්‍රදේශය තුළ එක්සත් ජනතා නිදහස් සන්ධානයට විශාල වාසිදායක තත්ත්වයක් තිබෙනවා. පසුගිය මැතිවරණ ප්‍රතිඵල සලකා බැලුව ද ඒ ප්‍රතිඵල අනුව මොරටුව ආසනය තුළ වගේම මුළු කොළඹ දිස්ත්‍රික්කය පුරාම එක්සත් ජනතා නිදහස් සන්ධානයට විශාල වාසිදායක තත්වයක් තිබෙන්නේ.* ඔබගේ අමාත්‍යාංශයට අයත් තැපැල් දෙපාර්තමේන්තුවට ඉදිරියේදී නව බඳවා ගැනීම් කරනවා නේද? බඳවා ගැනීම් සිදුකරන ආකාරය පිළිබඳ පැහැදිලි කළ හැකි ද?ඔව්, පසුගිය දිනවලත් 1080ක් බඳවා ගත්තා. ඒ සඳහා ජනාධිපතිතුමාගෙන්, අදාළ ආයතනවලින් උපරිම සහයෝගයක් ලැබුණා.මේ වන විට තැපෑල නවීකරණය වෙමින් තිබෙනවා. නව තාක්ෂණය කරා තැපැල් දෙපාර්තමේන්තුව වේගයෙන් ගමන් කරමින් තිබෙනවා. මෙම තාක්ෂණය සමඟ අත්වැල් බැඳගන්න තරුණ ජවය අවශ්‍යයි.උප තැපැල් ස්ථානාධිපතිවරුන් පන්සියයක පමණ ප්‍රමාණයක්ඉදිරියේදී බඳවා ගැනීමට බලාපොරොත්තු වෙනවා.* තැපැල් දෙපාර්තමේන්තුව කිසිම ඇමැතිවරයෙකුට සම්පූර්ණයෙන් ගොඩදාන්න බැරි වූ ආයතනයක් ලෙසයි සැලකෙන්නෙ. ඔබට තැපෑල ගොඩගැනීමේ හැකියාව තිබෙනවා ද?තැපැල් ගාස්තු සංශෝධනයක් සිදු වෙනවා නම් එය කරන්න ඕනෙ මහජනතාවට බරක් නොවන ආකාරයට. අපි තැපෑලෙන් ජනතාවට ලබාදිය හැකි නව සේවාවන් රැසක් මේ වනවිට ක්‍රියාත්මක කරනවා. තවත් ඒවා හඳුනාගනිමින් ඉන්නවා. නව සේවාවන් ගෙන් තැපෑලේ ආදායම ද වැඩිකරගෙන තිබෙනවා. මම උත්සාහ කරන්නෙ තැපෑල කාටවත් බරක් නොවන ලෙස පෙරට ගෙනයාමටයි.* ඉදිරියේදී ජිනීවා මානව හිමිකම් කොමිසම රැස්වීමට නියමිතයි. මෙහිදී මෙරට පිළිබඳ තීරණාත්මක තීන්දු තීරණ ගැනීමට නියමිත බව පැවසෙනවා. මේ තත්ත්වය ගැන ඔබේ මතය පළ කළ හැකි ද?මේ තත්ත්වයට මූලික කරුණ වෙලා තිබෙන්නේ අන් කිසිවක් නොවෙයි බටහිර න්‍යාය පත්‍රයට අනු‍ව අප කටයුතු නොකිරීමයි බටහිර ට අවශ්‍ය විදිහට අප කටයුතු කළා නම් මෙරටට මේ විදිහේ චෝදනා හෝ පීඩන එල්ල නොවීමට ඉඩ තිබුණා.මේ තත්ත්වයට උඩ ගෙඩි ලබා දෙන පිරිසක් මෙරට තුළ පවා සිටිනවා. විපක්ෂය පවා අද කටයුතු කරන්නේ රටට ද්‍රෝහී පිළිවෙතකයි. ඒ ගැන ජනතාව හොඳ අවධානයකින් බලා සිටිනවා. ඉදිරි මැතිවරණ ප්‍රතිපල අනුව විපක්ෂය කරන මහා පාවාදීම ගැන හොඳ පිළිතුරක් ජනතාව දේවි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=f1401292</link>
    <topic/>
    <author>සටහන - ඉරෝෂණී</author>
    <content>‘ශ්‍රී ලංකා පුවත්පත් මණ්ඩල නීතිය සහ එහි කාර්යභාරය’ නමැති කෘතිය රචනා කරමින් ග්‍රන්ථකරණයට අවතීර්ණවූ ඔහු, ‘පුවත්පතේ කතන්දරේ’, ‘ජනමාධ්‍ය හා සමාජ විඥානය’ වැනි මාධ්‍ය ක්ෂේත්‍රයට අදාළ කෘති ද රචනා කර ඇත. ‘ලාහෝර් බලකොටුව’ කෘතිය මගින් ග්‍රන්ථ පරිවර්තනයට කෙරෙහි ප්‍රවිශ්ට වී ඇති ඔහු, දිනමිණ පුවත්පතේ මාධ්‍යවේදියකු ලෙස කටයුතු කරන චන්දන විජේකෝන්ය. ඔහු රචනා කළ නවතම කෘතිය වන ‘අසිරිමත් ගන්ධාරය’ අද (29) දින ප. ව. 3.00ට පුස්තකාල හා ප්‍රලේඛන සේවා මණ්ඩල ශ්‍රවණාගාරයේදී දොරට වඩී. මේ කතාබහ ඒ නිමිත්තෙනි.* ‘අසිරිමත් ගන්ධාරය’ (පකිස්තානයේ බෞද්ධ නටබුන් සොයා ගිය ගමනක්) කෘතිය පිළිබඳ හැඳින්වීමක් කළොත්?මේ කෘතිය මගින් කෙරෙන්නේ පකිස්තානයේ ගන්ධාර කලාව සහ එහි විකාශනය පිළිබඳ මූලාශ්‍රීය තොරතුරු, සිංහල පාඨකයා වෙත සමීප කිරීමක් කීවොත් එය නිවැරැදියි. ශාස්ත්‍රීය හා ප්‍රායෝගික අංශවල පිහිටා, ඇතැම් බෞද්ධ උරුමයන් දැකබලා ගනිමින් මා මේ කෘතිය රචනා කළා.බුදු පිළිමය ප්‍රථමයෙන් ම නිර්මාණය වුණේ ගන්ධාර ප්‍රදේශය මුල් කරගෙන බව බෞද්ධයන් වන අප කවුරුත් හොඳින් ම දන්නා කරුණක්. මේ කෘතිය මගින් මා කතා කරන්නේ බොදුනුවන් වන අපට සුවිශේෂී වන එම සිද්ධිය පිළිබඳයි. වර්තමාන සිංහල සංස්කෘතික සමාජයට අමතකව ගොස් ඇති එම බෞද්ධ උරුමය පිළිබඳ හැඟීම නැවත නැවත මතුකර දීමට මේ කෘතිය මහෝපකාරී වේ යැයි මා විශ්වාස කරනවා.* මේ කෘතිය රචනා වුණේ කොහොමද?මීට වසර කිහිපයකට පෙර මා හට පකිස්තානයේ සංචාරය කිරීමට අවස්ථාව හිමි වුණා. එහිදී ගන්ධාර ප්‍රදේශයේ සංචාරය කිරීමට මට හැකියාව ලැබුණා. මේ කෘතිය පිළිබඳ සිතිවිල්ල මා තුළ ඉපැදුණේ අන්න ඒ අවස්ථාවේදී යි. බෞද්ධ ගන්ධාර ප්‍රදේශයේ සැරිසරද්දීත්, තක්ෂිලා කෞතුකාගාරයේ නිලධාරීන් ඒ පිළිබඳ කළ හෙළිදරව්වලට සවන් දීමේදීත් මේ ඓතිහාසික භූමිය පිළිබඳ මෙරට පාඨකයා දැනුවත් කිරීමට කෘතියක් සම්පාදනය කළ යුතු බව මගේ හිත මට දැඩිව පැවසුවා.ඒ අනුව බෞද්ධ ගන්ධාරයේ යටගියාව පිළිබඳ පකිස්තානයේදී එක්රැස් කරගත් තොරතුරු ඇසුරින් මේ කෘතිය සම්පාදනය කිරීම සඳහා මට හැකියාව ලැබුණා. පුවත්පත් කලාවේදියකු ලෙස එය මගෙන් වියයුතු යුතුකමක් ලෙස මා විශ්වාස කරනවා. මෙරට පාඨකයාට මේ කෘතිය මගින් බුදු පිළිමය නිර්මාණය වීම වගේම, විවිධ සම්ප්‍රදායයන් හරහා මෙතෙක් පැමිණි ගමන් මඟ පිළිබඳ දැනුම, අවබෝධය ලබා ගැනීමට මේ කෘතිය පිටිවහල් වේ යැයි මා හිතනවා.* මේ කෘතිය කවුරුන් වෙනුවෙන් රචනා වූවක් ද?විශේෂයෙන්ම බෞද්ධ කලා සම්ප්‍රදායයන් පිළිබඳ අධ්‍යයනය කරන සිසු සිසුවියන්ට, විද්‍යාර්ථීන්ට මේ කෘතිය මගින් විපුල ඵල නෙළාගන්න අවස්ථාව උදාවේවි. මීට අමතරව බෞද්ධ කලා උරුමයන්, සම්ප්‍රදායයන් පිළිබඳ උනන්දුවක් දක්වන පොදු පාඨකයාටත් මේ කෘතිය වැදගත්. චිත්‍ර කලාව, ඉතිහාසය හා පුරාවිද්‍යාව පිළිබඳ අධ්‍යයනය කරන්නට මේ මගින් ලැබෙන පිටිවහල අප්‍රමාණයි.* මෙහි අන්තර්ගතය පිළිබඳ කතා කළොත්?ගන්ධාරයේ ඉතිහාසය, තක්ෂිලා සරසවිය, බුද්ධ ප්‍රතිමාවේ විකාශනය, ගන්ධාර කලා සම්ප්‍රදායේ පැතිකඩ කිහිපයක් විදිහට මථුරා, අමරාවතී සහ ‍ගුප්ත හා පාල - සේන යුගයේ බුද්ධ ප්‍රතිමා කලා සම්ප්‍රදායයන්, ෆාහියන් භික්ෂුව දුට‍ු ගන්ධාරය වැනි අංශ පිළිබඳ මේ කෘතියට අන්තර්ගත කර තිබෙනවා. මීට අමතරව ගන්ධාරයේ තක්ෂිලාවේ ජීවත්වූ ජනයාගේ චර්යා ධර්ම කියාපාන ජනශ්‍රැතිය සහ බාමියන් ප්‍රදේශයේ බෞද්ධ සංස්කෘතියත්, ඒ හා බැඳී පවතින්නා වූ ඉතිහාසය පිළිබඳත් උපග්‍රන්ථ ඇසුරින් විස්තර කෙරෙනවා.* විදෙස් රටවල සංචාරය කරන මාධ්‍යවේදීන් බොහෝවිට කරන්නෙ චාරිකා සටහන් කෘති ලියමින්, දැනුම, අවබෝධය වගේම එම රට වෙත සංචාරය කිරීමට බලාපොරොත්තු වන පාඨකයාට මඟපෙන්වීමක් කිරීමයි. ඔබ ඒ මඟ තෝරා නොගැනීමට හේතුව මොකක්ද?සංචාරක සටහන් ලියනවා නම්, ඒ රට පුරා සැරිසරමින් බොහෝ සුවිශේෂී ස්ථාන ආවරණය කිරීමට සිදුවෙනවා. ඒ සඳහා විශාල මුදලක් වගේම බොහෝ කාලයක් ගත කරන්න ඕනෑ. ඒත් මට ඒ සඳහා අවස්ථාව ලැබුණෙ නෑ. දෙවතාවක් මං පකිස්තානයට ගියා. බොහෝ වැදගත් ස්ථාන වෙත යාමට හැකි වුණා. චාරිකා සටහන් කෘතියක් කරනවානම්, බොහෝ අවස්ථාවල ඒ රට වෙත යාමට සිදු වෙනවා. මෙවැනි කෙටි සංචාර දෙකකින් ‍එවැන්නක් කිරීම අපහසුයි. ඒ නිසා මා වැඩි වශයෙන් කරුණු සොයමින්, වැඩි කාලයක් රැ‍ඳෙමින් සිටි ගන්ධාරය පිළිබඳ මේ කෘතිය රචනා ‍කිරීමට තීරණය කළා.* ඔබ පුවත්පත් කලාවේදියෙක්. මාධ්‍ය අධ්‍යයනයේ නියැළෙන්නෙක්. මාධ්‍ය කියන්නෙ පුරා විද්‍යාව හා බද්ධ වූ විෂයක්. ගන්ධාරය පිළිබඳ ශාස්ත්‍රීය කෘතියක් රචනයට වඩා ගවේෂණාත්මක කෘතියක් කිරීමට ඔබ පෙලඹුණේ නැත්තෙ ඇයි?ගවේෂණාත්මක කෘතියක් කළානම්, ගන්ධාරය අභියෝගයට ලක්ව ඇති ආකාරය පිළිබඳ පර්යේෂණ කළ යුතුයි. ඒ සඳහා විශාල අධ්‍යයනයක් කළයුතු වෙනවා. ඒ වගේම, චාරිකා සටහන් ලියන මාධ්‍යවේදියෙක්ට වගේ බොහෝ කාලයක් එහි සිටින්න වෙනවා. විශාල ධනයක්, ශ්‍රමය කැප කරන්න වෙනවා. ඒ රටේ රජයේ අවසරය ඇතිවයි එහෙම දෙයක් කරන්න වෙන්නේ. මගේ වෘත්තීය ස්වභාවය අනුව නිවාඩු ලබාගෙන, කාලය, ශ්‍රමය, ධනය කැප කරමින් එවැනි පර්යේෂණයක් කිරීම අපහසුයි. ඒ නිසා මගේ සිතට වැදුණු ගන්ධාරය පිළිබඳ මා මේ කෘතිය රචනා කළා.* ඔබ පවසන්නේ මෙවැනි කෘතියක් ලිවීම අභියෝගාත්මක බව ද?මෙය ඇත්තටම අභියෝගයක්. මේ කෘතිය රචනා කිරීමට මට වසර ගණනාවක් ගතවුණා. විවිධ ගැටලුවලට මුහුණ දුන්නා. ඒත් මං මේ කෘතිය රචනා කළේ ඉතාමත්ම කැමැත්තෙන්. ‘අසිරිමත් ගන්ධාරය’ රචනයේදී මට හිතුණ එක දෙයක් තමයි, මට පුරාවිද්‍යාව හදාරන්න බැරි වුණේ ඇයි? කියන දෙය. මා පුරාවිද්‍යා විෂය පිළිබඳ අධ්‍යයනය කර තිබුණා නම් කොපමණ හොඳද? කියන සිතිවිල්ල ආවා.ගන්ධාරය පිළිබඳ ලියැවුණු සිංහල පොතපත ඉතාමත්ම අල්පයි. ඒත් මං පකිස්තානයේ පුස්තකාලයකට ගොඩවැදිලා එහි තිබුණ ඉංග්‍රීසි පොත් බොහොමයක් පරිශීලනය කරලා තොරතුරු සොයා ගත්තා. ගන්ධාරය කියන්නෙ යුනෙස්කෝ ආධාර වැඩසටහන යටතේ ලෝක උරුමයක් වශයෙන් නම් කර ඇති ස්ථානයක්. මේ ස්ථානයේ වෙසෙන්නන්ගෙන් ටික දෙනයි ඉංග්‍රීසි දන්නෙ. අනෙක් අය කතා කරන්නෙ උර්දු භාෂාව. ඒත් ඒ අය පරියේෂකයො නෙමෙයි. මේ නිසා තොරතුරු එක්රැස් කර ගැනීමේදී විවිධ ගැටලුවලට මුහුණ දුන්නා.ඒ වගේම සමහර සිද්ධි කිහිප සැරයක්ම නිවැරැදි කර ගැනීමට සිදුවුණා. ඒකට හේතුව විවිධ ලේඛකයො මේ ස්ථානය පිළිබඳ ලියා තිබෙන්නෙ විවිධ දෘෂ්ටිකෝණවලින්වීම නිසයි. ඒත් අපට ඉතිහාසය විකෘති කරන්න බැහැ. මෙහි සංචාරය කිරීමට, තොරතුරු එක්රැස් කර ගැනීමට මට අවකාශ ලැබුණෙ මාසයක් වගේ කෙටි කාලයකුයි. එවැනි කාලයක් තුළ තොරතුරු එක්රැස් කර මෙවැනි ශාස්ත්‍රීය කෘතියක් ලිවීම සැබෑවටම අභියෝගයක්.* ගන්ධාර කලා සම්ප්‍රදාය විස්මිත නිර්මාණයක් බව ඔබ ඔබේ කෘතිය තුළ සඳහන් කර තිබෙනවා. මේ පිළිබඳ කතා කළොත්?ගන්ධාර කලාව කියන්නෙ කුෂාණ වංශික රජදරුවන්ගේ දැඩි කැපවීම, ‍ෛ‍ධර්යය මත ගොඩනැඟුණු බෞද්ධ කලා සම්ප්‍රදායක්. මෙය ක්‍රි. ව. පළමු වැනි සියවසේ සිට හත්වැනි සියවස තෙක් වර්ධන වී තිබෙනවා. මධ්‍යම යුරෝපයේ සිට ගන්ධාර ප්‍රදේශය පාලනය කළ ග්‍රීක ජාතිකයන් සහ ශක ජාතිකයන් යටතට ගෙන තම බලය පතුරවා හැරීමට ක්‍රියා කළ කුෂාණවරු අලුත් ශිෂ්ටාචාරයක් ගොඩනගමින්, භාරතීය සභ්‍යත්වය වැලඳ ගැනීම සඳහා බුදු සමය මනා ලෙස අධ්‍යයනය කළා.ඒ විදිහටම ග්‍රීක හා රෝම සංස්කෘතික රටා අධ්‍යයනය කළා. එහි ප්‍රතිඵලයක් විදිහට ග්‍රීසියේ හා රෝමයේ පවා නොමැති විශිෂ්ට කලා සම්ප්‍රදායක් ගොඩනැඟුණා. පෙර - අපර දෙදිග සම්මිශ්‍රණයකින් යුතුව බිහිවූ මේ කලා සම්ප්‍රදාය තුළ ඉතා සියුම්ව, ක්‍රමවත්ව බුදුරුව වගේම, බුද්ධ චරිතය හා බැඳුණු සුවිශේෂී සිදුවීම් ගල් වඩුවන් විසින් නිමවා තිබෙනවා. ඒ නිසයි ගන්ධාර කලා සම්ප්‍රදාය විස්මිත නිර්මාණයක් ලෙස මා දකින්නේ. ජනතාව ඇද බැඳගන්නා ඔවුන් සතු එම විස්මිත කැටයම් කලාව හා සබැඳි ඡායාරූප පවා මා මේ කෘතියට අන්තර්ගත කිරීමට අමතක කළේ නෑ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=f1401293</link>
    <topic>ජවිපෙට කිසිදාක වමට යන්න බෑ !</topic>
    <author>රන්ජන් අමරරත්න</author>
    <content>මරියා සිලොනිකා වස්තුව යනු කලකට පසු කියවන්නට ලැබුණු ආකර්ෂණීය දේශපාලන වෘත්තාන්තයෙකි. එය සිංහල ස්වතන්ත්‍ර නවකතාවලියෙහි සුවිශේෂී තැනෙක ලා සැලැකිය හැකි ය.කතුවරයා මෙරට දේශපාලනය පිළිබඳ හොඳ අවබෝධයකින් හා නවකතාවේ ශිල්පීය අංශ කෙරෙහි වැටහීමකින් යුතුව සිය ප්‍රබන්ධ කාර්යය නිමවා තිබේ. එහි අන්තර්ගතය අදට ඔබින සංවාදවලින් යුතුය. ආකෘතිය වෙනස් ය. එහෙත් පැටැලිල්ලක් නැත.බී. පී. ජයසේකරගේ ප්‍රථම ප්‍රබන්ධකරණය වූ මරියා සිලොනිකා වස්තුව පරිසමාප්ත නවකතාවක් සේ හඳුන්වා දෙන්නට කැමැත්තෙමු.1988 – 1991 දකුණේ ඇතිවූ දෙවන කැරැල්ලට සම්බන්ධ ජ.වි.පෙ. දේශපාලන ක්‍රියාවලියකින් ආරම්භ වන ප්‍රබන්ධය නූතන දේශපාලනයේ පාදඩකරණය දක්වා විස්තාරණය වෙයි.මේ විකෘති දේශපාලන ක්‍රියාදාමය තුළ මනුෂ්‍යත්වයට සිදු වන්නේ කුමක්ද? කලාවට හා කම්කරු අරගලවලට සිදු වන්නේ කුමක් ද? යන්න තර්කානුකූල ලෙස නිරූපණය කරන්නට කතුවරයා උත්සුක වෙයි. ඒ හැරෙන්නට නූතන සමාජයෙහි පෞද්ගලික ඉලක්ක හා බලාපොරොත්තු ඉටු කර ගැනීම සඳහා මිනිසුන් හා ගැහැනුන් දරන කූටෝපාය උත්ප්‍රාස‍ෙයන් දකින්නට කතුවරයා සමත් වෙයි.ධනපති සමාජ ක්‍රමය තුළ ඔවුන් යොදන උපාය මාර්ග ඔවුන්ගේම විනාශය කරා ආපසු ගමනක යෙදේ. කතුවරයා එය නිරූපණය කරනුයේ අනුවේදනීය ලෙස ය.මේ කතාවේ ප්‍රධාන චරිතය වන්නේ උක්කුනයිදේගේ දියණිය, මැණිකේ හෙවත් අධ්‍යාපන අධ්‍යක්ෂවරිය යි. ඇයගේ සම්පූර්ණ නම කතාවේ කිසිදු තැනෙක සටහන් වී නැත. නියෝජ්‍ය ඇමැති ඇය හඳුන්වනුයේ මැණිකේ නමැති ආදරණීය වචනයෙන් ය.එහෙත් ඈ උඩරට මැණිකේ කෙනකු නොව: කම්මල්කාරයකුගේ අවාසනාවන්ත දියණියකි. ඈ අනන්තවත් කුසගින්නේ සිට ඇත. ඇඳුම් - කැඩුම් හා වෙනත් පහසුකම් නැතිව හූල්ලන්නට ඇත. කුල පීඩනයෙන් මිරිකෙන්නට ඇත. එහෙත් මැණිකේ යනු හොඳ-නරක පසෙකලා තම ඉලක්ක කරා වේගයෙන් පියාඹන ස්ත්‍රියකි. එහි ප්‍රතිඵලය වන්නේ නියෝජ්‍ය ඇමැතිගේ හොර අඹුව වී නිකම් ම නැටුම් ගුරුවරියක් අධ්‍යාපන අධ්‍යක්ෂ දක්වා වේගවත් පිම්මක් පැනීම ය.එවක් පටන් ඇය විසින් සියලු පාදඩකම් කරනු ලැබේ.මේ කතාවේ උප ප්‍රධාන චරිතය වන්නේ කරුණාපාලය. ඔහු නාට්‍යකරුවෙකි. ජ. වි. පෙ. ක්‍රියාධරයෙකි. දැඩි මානව හිතවාදියෙකි. බොහෝ දේ ඉවසමින් තම ප්‍රතිපත්තියෙහි රැඳී කටයුතු කරන්නෙකි. සමාජයේ පොදු සටන වෙනුවෙන් ඔහු පෙනී සිටී. ඔහුගේ බිරිය වන මැණිකේ එක් මාර්ගයකත් කරුණාපාල ඊට ප්‍රතිවිරුද්ධ මාර්ගයෙහිත් ගමන් කරති.එහෙත් එකෙකුටවත් සහනයක් නැත. ඔවුන් දෙදෙනාටම අයත්වන‍්නේ දරුණු පරාජයන් ය. ධනපති පාදඩ දේශපාලනයට අතුල් පහරක් දෙන කතුවරයා ජ.වි.පෙ. විප්ලවකාරී දේශපාලනයට ද නිර්දය විවේචනයක් එල්ල කරයි. මැණිකේ හෙවත් පාදඩ ගැහැනියගේ කතාව කේවල ස්වරූපයෙන් ද, කරුණාපාල හෙවත් අසාර්ථක ස්වාමිපුරුෂයාගේ කතාව තවත් ස්වාධීන අතුරු කතාවක් ලෙස ද නිරූපණය කෙරේ.පසුව මේ චරිත දෙකම එක වේදිකාවකට ගෙනෙනු ලැබේ. කතුවරයාගේ ආඛ්‍යානය සාම්ප්‍රදායික නවකතාවක ආඛ්‍යාන රටාවෙන් ඔබ්බට ගමන් කරයි. ඔහු එකිනෙක අවස්ථා නාට්‍යෝචිත ලෙස ඉදිරිපත් කරයි. සෑම අවස්ථා නිරූපණයකට ම දේශපාලන වැදගත්කමක් හා උද්වේගයක් ලබාදීමට කතුවරයා වෑයම් කරයි.දේශපාලන නවකතා ලියන්නට ගොස් වල්මත් වූ සිංහල රචකයන්ට අපූරු පාඩමක් ද කියා දෙමින් පොදුවේ නූතන සමාජයට වැදගත් සංවාද කිහිපයක් මතු කරන්නට කතුවරයා සමත් වේ.(I) දේශපාලනය හා පාදඩකරණය(II) ජ. වි. පෙ. දේශපාලන න්‍යාය හා භාවිතය ප්‍රශ්න කරීම(III) විප්ලවීය දේශපාලනය තුළ මානව හිතවාදය හා ජාතිවාදය(IV) සිංහල කුටුම්භය තුළ දේශපාලනයකිසිදු භේදයකින් තොර ව සමස්ත දේශපාලන ක්‍රියාවලිය ම පාදඩකරණයට ලක්ව තිබේ. එහි ප්‍රතිඵලයක් ලෙස කලාව - සාහිත්‍යය බඳු නිර්මාණාත්මක ක්‍රියාකාරකම් ද විකෘතිවී තිබේ. දේශපාලනය ශුද්ධ නො වන තුරු කලාව - සාහිත්‍යය - සිනමාව ආදී අංශ ද ශුද්ධ නො වනු ඇත. මේ හේතුව නිසා අද අප ජීවත්වනුයේ බරපතළ විකෘතියක් මැද ය. “මාරියා සි‍ලොනිකා වස්තුව” නම් ප්‍රබන්ධය ඒ බව ගම්‍ය කරයි.නිදහසින් පසු මෙරට සිදුවූ තරුණ නැගිටීම් තුනක් පිළිබඳ අත්දැකීම් අපට තිබේ. එහෙත් මේ සංසිද්ධීන් තුන පිළිබඳ තුලනාත්මක අධ්‍යයනයක් තවම සිදු වී නැත. ඒ වෙනුවට අප අතට පත්ව ඇත්තේ එහෙන්-මෙහෙන් කරන කබල් විග්‍රහ ය.1971 කැරැල්ලට සම්බන්ධ වූ සමහරු යළි ධනපති දේශපාලන ප්‍රවාහයට එක්වූහ. තව සමහරු බෞද්ධ දර්ශනය ගැඹුරින් හැදෑරීමටත්, තවත් සමහරු ගාන්ධිවාදය අනුගමනය කිරීමටත් පටන් ගත්හ. මින් පැහැදිලි වන ප්‍රධාන කරුණ නම්: ජ.වි.පෙ. දේශපාලන න්‍යාය හා භාවිතය පිළිබඳ විවේචනයක් එහි ක්‍රියාධරයන්ට ම තිබූ බව ය. 1988 – 1991 දකුණේ දෙවන කැරැල්ලේ ද, ප්‍රභාකරන්ගේ ගරිල්ලා ව්‍යාපාරයේ ද තත්ත්වය ඊට වඩා වෙනස් නො වේ.නවකතාකරුවා දේශපාලකයාට උපදේශන සපයන්නෙක් නොවේ. ඔහුගේ කාර්යය වන්නේ එක්තරා කාලවකවානුවක සමාජ යථාර්ථය කලාත්මක ලෙස නිරූපණය කිරීම ය. අප කතුවරයා එය මැනැවින් ඉටුකරයි.පී.බී. ජයසේකරගේ චරිත නිරූපණය ගැන විශේෂයෙන් සඳහන් කළ යුතුය. ස්වකීය පාත්‍ර වර්ගයා පිළිබඳ මනා වැටහීමකින් යුතුව චරිත හැසිරවීමට ඔහු දනී. කතුවරයා දීර්ඝ කාලයක් තිස්සේ මේ චරිත වෙන - වෙනම හදාරා ඇතැ’යි සිතන්නට පුළුවන. චරිතවල හැසිරීම් තර්කානුකූලය. විශ්වාසනීයත්වයට එකඟය. ඒ - ඒ- චරිතයට යුක්තිය හා සාධාරණත්වය ඉටු කිරීමට ද උත්සාහයක් ගෙන තිබේ. මැණිකේ පාදඩ ගැහැනියක වුව ඇය ඒ සඳහා පොළඹවන බලවේග දෙකක් තිබේ. පළමුවන්න කුල පීඩනය යි. දෙවන්න දුප්පත් කමයි. ඇය පළමුව සාධාරණත්වය අපෙක්ෂා කරනුයේ විප්ලවීය දේශපාලනය මතින් ය. එහෙත් එම මාර්ගයේදී ඇයට ලැබෙනුයේ බරපතළ පරාජයෙකි. දෙවනුව ඇය ධනපති පන්තියට හේත්තු වී පාදඩ ජීවිතයකට හුරු වේ. එයින් ද ඇයට ලැබෙනුයේ පරාජය හා විනාශය පමණි.කතුවරයා නිරූපණය කරන්නේ සමාජ යථාර්ථයයි. කරුණපාලගේ දේශපාලන ජීවිතය, මානව හිතවාදය, කලාකාමී හැකියාවන් මේ සියල්ල ද ගමන් කරන්නේ පරාජය දෙසට ය. මේ තත්ත්වය තුළ කිසිවකුට දිනුමක් නැත යන සනාථන දහමක් ද කතුවරයා විසින් උලුප්පනු ලැබේ.නවකතාවේ දාර්ශනිකයා හා පරමාදර්ශී චරිතය ලෙස පෙනී සිටින කරුණාපාල වරෙක මෙසේ කියයි.“අපේ තාත්තාට වූ ‍ෙම් විපත හසුකොට ගත හැක්කේ කුමන නම් දහමකට ද? කුමන නම් දර්ශනයකට ද?”(5 - පරිච්ඡේදය 95 - 96 - පිටු)කරුණාපාලගේ පියා හේන් ගොවියෙකි. තදබල කේන්තිකාරයෙකි. ඔහු සිය බිරිය සමඟ ඔට්ටු වී නිරාහාරව හේන රැකීමට යයි. එහෙත් ඔහු ආපසු එන්නේ නැත. අලියා පහරදී කරුණාපාලගේ පියා මරා දමයි. ඔහු මිය යන්නේ පට්ට බඩගින්නේය. තවත් වරෙක කරුණාපාලගේ බිරිය නියෝජ්‍ය ඇමැති සමඟ විනෝද සංචාරයක යෙදෙමින් කාම භෝගී ජීවිතයක් ගෙවන අතර ඔවුන්ගේ දියණිය වූ සනුතී බඩගින්න ඉවසාගත ‍ෙනාහැකිව කිරිපිටි ස්වල්පයක් සීනි සමඟ කාදමා රාත්‍රිය ගෙවා දමයි. එකිනෙකට පරස්පර තත්ත්වයන් මිනිස් ආධ්‍යාත්මයට සමීප කරවීම සඳහා කතුවරයා දක්වන අවස්ථා කදිම ය.විප්ලවය, දේශපාලනය හා නවකතාව යන මාතෘකාව ගතහොත් ලතින් අමෙරිකානු නවකතාවෙන් මෙන්ම අප්‍රිකානු නවකතාවෙන් ද ඉතා ආදර්ශවත් නිදර්ශන උපුටා ගත හැකිය. 1910 මැක්සිකානු විප්ලවය සම්බන්ධයෙන් ප්‍රබන්ධ කථා රැසක් ලියැ වී ඇත. අදටත් නැවත - නැවත ඒවා විමර්ශනය කරනු ලැබේ.එහෙත් අපට ලතින් අමෙරිකානු නවකතාකරුවා විප්ලවය නිරූපණය කරන ආකාරය පිළිබඳ පූර්ණ අත්දැකීම් නැත. එම කෘති සියල්ල ඉංග්‍රීසියට පරිවර්තනය නොවන බැවිනි.අපගේ අල්ප අත්දැකීමට අනුව පෙනී යන්නේ ලතින් අමෙරිකානු සාහිත්‍යකරුවන් හමුදා ක්‍රියා මාර්ග, ජනතා නැඟිටීම් හා දිළිඳුකම වැනි භාවාතිශය අවස්ථා අතශයෝක්තියෙන් හුවාදක්වන බව ය. එහෙත් අප්‍රිකානු සාහිත්‍යය ඊට වඩා වෙනස් ය. එහි අත්දැකීම් ගත‍ෙහාත් ඒවා අපට වඩා සමීප ය. එම ප්‍රබන්ධවල ශෛලිය හා නිරූපණ ද සිත්ගන්නා සුලු ය. කෙන්යාවේ තියෝංගෝ ඒ අතින් ප්‍රමුඛත්ව යැයි අපට සිතේ. ඔහු “Wizard of the Crow” වැනි කෘතියක දී පාදඩ දේශපාලනය තුළ පවත්නා දූෂණය හා ලිංගික ක්‍රියා හාස්‍යයට ලක් කරයි. එය පාදඩකරණය ප්‍රතික්ෂේප කිරීමේ තවත් උපාය මාර්ගයෙකි.ජී.බී. ජයසේකර කතුවරයා චරිත හා අවස්ථා නිරූපණයේ දී ද කතා - වස්තු ගොඩනැඟීමේ දී ද අප්‍රිකානු නවකතාවෙන් යම් ආදර්ශ ලබාගෙන ඇති බවක් පෙනෙයි. ඔහු නවකතාවට උචිත ආකෘතිය හිතුවක්කාර ලෙස තෝරා - බේරා ගනී. එය සාර්ථකත්වයේ ලකුණක් ලෙස පවතී..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>29</day>
    </date>
    <link>http://www.dinamina.lk/2014/01/29/_art.asp?fn=f1401294</link>
    <topic>විශ්‍රාම වැටුප් දෙපාර්තමේන්තුවෙන් විශ්‍රාමිකයන්ට ගරු සරු</topic>
    <author>සටහන - බුද්ධිකා බ්‍රාහ්මණගේ</author>
    <content>නොදැනුවත්වම තවත් වරක් මම ඇයගේ මුහුණ දෙස බැලුවෙමි. බොහෝ වේලාවක් දිගු සුසුම් හෙළමින් බස් රියේ කවුළුවෙන් අනන්තය සෙවූ ඇය තවමත් කඳුළු සලමින් සිටි“පුතේ මරදානට තව දුරද?” ඔව් අම්මේ තව පැය බාගයක්වත් යාවි අම්මා කොහෙ යන්නද? මගේ ප්‍රශ්නයට දුන් ඇගේ පිළිතුර ඉතා දිගුවිය. ඒ තුළ ඇගේ ජීවිත කතාවේ සාරාංශයක් සැඟව තිබිණි.“පැන්ෂන් කන්තෝරුවට...... මම හිතුවේ නෑ කවදාවත් මට මේවායේ රස්තියාදු වෙන්ට වෙයි කියලා. මම කසාද බැන්දේ අවුරුදු 28න්‍. දැන් මට 70 වක්. පහුගිය අවුරුද්දේ මහත්තයා මැරුණා. එයා අවුරුදු දෙකක් විතර පිළිකා රෝගයකින් ගොඩක් දුක් වින්දා. අන්තිමේදී ඇඳට වැටිලයි හිටියේ. එයා වැඩ කළේ නුවර කච්චේරියේ. අපිට දරුවෝ හිටියේ නෑ. ඒත් පුතෙක් අරගෙන හදා ගත්තා.එයා බැඳලා රට ගියා. මහත්තයා ඉන්න කාලේවත් එයා අපිට සැලකුවේ නෑ. අපි දෙන්නා හරිම ආදරෙන් පින් දහම් කරගෙන ජීවත් වුණේ. මේ පැන්ෂන් පඩිය මගේ නමට හදාගන්න ගියහමයි හැම‍දේම දැන ගත්තේ. මාව බඳින්න කලින් එයා වෙන කෙනෙක්ව කසාද බැඳලා ඉඳලා. පඩිය අයිති ඒ ගෑනු කෙනාටලු. මගේ නමක්වත් ෆයිල් එකේ නෑ කියලයි කන්තෝරුවෙන් කියන්නේ....”“අම්මා මීට කලිනුත් ෆැන්ෂන් කන්තෝරු ආවද? “නෑ අපේ අක්කගේ පුතා වැඩ කරන්නේ කොළඹ. ගිය සතියේ පුතා අතේ මහත්තයාගේ මරණ සහතිකයයි පැන්ෂන් කාඩ් එකයි අපේ විවාහ සහතිකෙයි එව්වා පඩිය මගේ නමට හදාගන්නට.එතකොටයි මේ විස්තරේ දන්නේ. මට උහුල ගන්න බැරිම අවුරුදු 52ක් ම මාව රැවටුව එක ගැන! ඒත් කමක් නෑ මම ජීවත්වන්නේ කොහොමද කියලවත් එයාට හිතන්න තිබුණනේ....”“මමත් යන්නේ ආර්.එම්.වී. එකට මට පුළුවනි අම්මව එතනට ඇරලවන්න...” පිළිතුරු දුන් මම ඇයට උදවු කිරීමට ඉදිරිපත් වූවෙමි.“අනේ කොයිතරම් දෙයක්ද මගේ වෙලාවට දුවව හම්බ වුණේ”... කී ඈ යළිත් දහසකුත් දේ කියන්නට වූයේය. ටෙක්නිකල් හන්දියේ බසයෙන් බැස ගත් අපි ත්‍රිරෝද රථයක නැගී මරදානට පැමිණියේ ගමන ඉක්මන් කරගැනීමේ අදහසිනි.විශ්‍රාම වැටුප් දෙපාර්තමේන්තුව අසලට පැමිණි විට ඇය මගෙන් නැවතත් ඉල්ලීමක් කළේ. “දුවේ ඔයත් මගෙත් එක්ක ටිකකට එනවා නේද” අසමිනි. දෙවරක් නොහිතාම මා හිස සැලුවේ ඇය වෙනුවෙන් වැයකිරීමට තරම් ඒ වනවිට කාලය මා සතුව තිබූ බැවිණි.සැබවින්ම ඇය මගෙන් එවැනි ඉල්ලීමක් කළේ විශ්‍රාම වැටුප් දෙපාර්තමේන්තුවේ පිටත පෙනුම නිසා විය හැකිය. . එය වටවී තිබුණේ යකඩ වැටකිනි.ඉදිරි පස ඇති මුර කුටියේ හමුදා නිල ඇඳූමින් සැරසී සිටි ආරක්ෂක භටයින් දකින විට සිහිවූයේ දැනට වසර කිහිපයකට ඉහත අධිආරක්ෂිත කලාපයක ස්වරූපයයි. හැඳුනුම්පත ඔවුන් වෙත තබාගෙන පැමිණි කාර්ය විමසා අංක ලබා දුන් ඔවුන් අප ගමන් කළ යුත්තේ කී වැනි මහලට දැයි දැනුම් දුන්නේය.ඒ අයුරින් එදින මා ඇය පසුපස කෙනෙකුගෙන් පසුව තවත් කෙනෙකුගේ මේසයකට යමින් පැය කීපයක්ම ගත කළෙමි. නීති අණ පනත් දක්වමින් ඔවුන් කියා සිටියේ ඇයගේ සැමියාගේ නොසැලකිලිමත් බව හා නීතියට පටහැනිව කටයුතු කිරීමේ දඬුවම ඇයට විඳින්නට සිදුවී ඇති බවකි.ඒ සිදුවීම වී ගෙවී ඇත්තේ වසරක පමණ කාලයකි. පසුගිය දිනෙක නැවතත් විශ්‍රාම වැටුප් දෙපාර්තමේන්තුවට යාමට සිදුවූයේ වෙනත් කාරණයක් හේතුවෙනි.ධීවර අමාත්‍යාංශය පසුකර ඉදිරියට ගියද දැවැන්ත වැට ආරක්ෂක කුටි දිස්වන්නට නොවීය. අසල වූ ත්‍රිරෝද රථයක රියැදුරකුගෙන් මේ විශ්‍රාම වැටුප් දෙපාර්තමේන්තුව නේදැයි විමසීමට සිදුවූයේ සැකහැර දැන ගැනීමටයි. එදා තිබූ ස්වරූපය අද නැත. ආරක්ෂක නිල ඇඳුමින් සිට හැඳුනුම්පත් ඉල්ලූ නිලධාරින්ද නැත. ඉදිරිපසට වී සිටියේ සාරියෙන් සැරසුණු යුවතීන් දෙපළකි.(පිළිගැනීමේ නිලධාරීනීන්)“ඇති යාන්තන් දැන් තමයි මේකේ නිලධාරින් දැනගෙන තියෙන්නේ අපි ජීවත් වෙන්නේ නිදහස් සාමකාමී රටක බව” යයි මම සිතින් මිමිණුවේ නිරායාසයෙනි.අප රටෙහි ක්‍රියාත්මක වන සමාජ රක්ෂණ ප්‍රතිලාභ සලසා දෙනු ලබන වැඩසටහන් අතර පුමුඛතම ක්‍රමවේදය විශ්‍රාම වැටුප් ප්‍රතිපාදනයයි. රාජ්‍ය සේවකයින් ජීවිතයේ ජවසම්පන්න කාලයේ කරන ලද සේවය වෙනුවෙන් ගෙවනු ලබන විශ්‍රාම වැටුප ජීවිතයේ සැදෑසමය සතුටින් සාමයෙන් ගත කිරීමට පමණක් නොවේ ඔහුගේ යැපෙන්නන්ගේ ජීවිතවලට ඇති එකම රැකවරණයයි.වාර්ෂික අයවැය යෝජනා ඉදිරිපත් කරන අවස්ථාවන්හිදී බොහෝ වැඩිහිටියන් රූපවාහිනිය අසලට සමීප වන්නේ මෙවර අය වැයෙන් විශ්‍රාම වැටුපේ යම් වැඩිවීමක්වී දැයි දැන ගැනීම සඳහායි. විශ්‍රාම වැටුප හා බැඳුණු පිරිස මිලියනයකට ආසන්නය.වාර්ෂිකව විශ්‍රාමිකයෝ බවට පත්වන සැලකිය යුතු පිරිසක්ද මේ අතරට එක්වෙති.‍ අද දවසේ මා විශ්‍රාම වැටුප් දෙපාර්තමේන්තුවට පැමිණි මුඛ්‍යකාරණය වූයේ ඔවුන්ගේ ගැටලු පිළිබඳව එහි අධ්‍යක්ෂ ජනරාල් සුනිල් හෙට්ටිආරච්චි මහතා වෙතින් දැනගැනීම සඳහායි. මා මුලින්ම විස්තර කළ මවගේ සිදුවීමද විශ්‍රාමිකයින් මුහුණ දෙන ගැටලුවල ස්වභාවය කියැවෙන කතාවකි.විශ්‍රාම වැටුප් මෙන්ම පාරිතෝෂික දීමනාව පිළිබඳව ඔබ ආයතනයට එල්ල වන මූලික චෝදනාව වන්නේ නියමිත වේලාවට ඒවා නොගෙවීම සම්බන්ධවයි.අපගේ පළමු වගකීම මෙන්ම අරමුණ විශ්‍රාම වැටුප් හා පාරිතෝෂික දීමනා ඉතා ඉක්මනින් විශ්‍රාමලාභීන්ට ලබාදීමයි. මා මෙම ආයතනයේ අධ්‍යක්ෂ ජනරාල් ධුරය භාරගත් දිනයේ සිටම සැලසුම් සකස් කරන්නේ එම සේවාවන් වඩාත් විධිමත් හා කාර්යක්ෂමව ඉටුකිරීම සඳහායි.කාර්යක්ෂමව සේවාවන් සැලසීමේදී අප ආයතනය පමණක් නොවේ බොහෝ රාජ්‍ය ආයතන මුහුණ දෙන ප්‍රමුඛතම ගැටලුව වන්නේ සාම්ප්‍රදායික ක්‍රමවේදවල එල්බ සිටීමයි. නවීන තාක්ෂණික ක්‍රමවේදයන්ට අනුගතවීමේ ඇති මැළිකමයි. මේ නිසා පළමු අදියරේදී මා වෙනස් කිරීමට උත්සාහ ගත්තේ අපගේ ආයතනික පරිසරයයි.හොඳ සේවාවක් සැපයීමට නම් දැනුම, අවබෝධය, පුහුණුව, තාක්ෂණික පහසුකම් මෙන්ම ප්‍රබෝධවත් පරිසරයක සේවය කිරීමට පහසුකම් තිබිය යුතුයි. මේ අනුව ආයතනික පිවිසුමේ සිට ආයතනයට අවශ්‍ය මූලික පහසුකම් පවා සකස් කිරීමට සිදුවුණා. ආපනශාලා, වැසිකිලි පහසුකම් මේ දේවල් සේවකයින්ගේ ප්‍රයෝජනයට වැදගත් වගේම දුරබැහැර සිට අප ආයතනයට එන විශ්‍රාම ප්‍රතිලාභීන්ගේ ප්‍රයෝජනයටත් අතිශයින්ම වැදගත්.තාක්ෂණය වැඩි දියුණු කිරීමට ඔබ අදහස් කරන බව පැවසුවා?මහින්ද චින්තන ඉදිරි දැක්මෙි සඳහන් මුඛ්‍ය කාරණයක් ලෙස රාජ්‍ය සේවාව තාක්ෂණයට අනුගත කිරීම පිළිබඳව සඳහන් වෙනවා. අපගේ එකම අපේක්ෂාව වන්නේ විශ්‍රාම වැටුප නියමිත දිනයේම වැටුප් හිමියාගේ දෝතට ලබාදෙන ක්‍රමයක් සකස් කිරීමයි. පසුගිය කාලයේ ‘ඊ පෙන්ෂන්’ නමින් ක්‍රමවේදයක් හඳුන්වා දී තිබුණා. විශ්‍රාම වැටුප් සැකසීමේ ඇති සංකීර්ණ බව නිසාම එම ක්‍රමය ඕනෑම ගැටලුවකට අනුගත වන පරිදි තවදුරටත් දියුණු කෙරෙමින් තිබෙනවා.මීට අමතරව දැනටමත් එදිනෙදා ආයතනික පරිපාලන කටයුතු පහසු කිරීම සඳහා තාක්ෂණය භාවිතා කෙරෙනවා. ඕනෑම නිලධාරියකුට තමන්ගේ ජංගම දුරකථනය හෝ පරිගණක පද්ධතිය හරහා ආයතනයේ ප්‍රවාහන අංශයෙන් වාහනයක් වෙන්කර ගත හැකි ආකාරයේ ක්‍රමවේදයක් සකස් කර තිබෙනවා.ඊ පියස නමින් ජනවාරි මස පළමු වෙනිදා සිට ආයතනික කටයුතු සරලව පහසුව කරගැනීමට අවශ්‍ය තාක්ෂණික පහසුකම් අප සලසා තිබෙනවා. අනවශ්‍ය ලෙස කාලය හා එවැනි පුංචි දේවල් වෙනුවෙන් කීපදෙනෙකුගේ ශ්‍රමය වැයවීම මින් වළක්වා තිබෙනවා.විශ්‍රාම වැටුප හා පාරිතෝෂිකය නිසි පරිදි ලබාදීමට අමතරව ඔබ ආයතනයෙන් විශ්‍රාමිකයින් වෙනුවෙන් ලබාදෙන වෙනත් සේවාවන් තිබෙනවාද?විශ්‍රාමිකයන් රටේ වැදගත් කොටසක්. රටේ සම්පතක් තවදුරටත් ඔවුන් රටට සම්පතක් වනු දැකීම මගේ මූලික අදහසක්. පෙන්ෂන් ප්ලස් නමින් ක්‍රමවේදය අපි හඳුන්වා දුන්නේ මේ නිසාමයි.අවුරුදු 55, 60 වයසෙන් වගේම ආරක්ෂක අංශවල අවුරුදු 35, 40 වගේ වයසිනුත් බොහෝ අය විශ්‍රාම යනවා. මේ අයට තවදුරටත් සේවය කිරීමේ හැකියාවක් තියනවා. පෙන්ෂන් ප්ලස් ක්‍රමයට අනුව පෑන් ඒෂියා බැංකුව මෙන්ම ලංකා බැංකුවත් ලක්ෂ පහක ණය මුදලක් ලබාදෙනවා. වයස 70 දීත් කෙනෙකුට මේ ක්‍රමයට අනුව ණයක් ලබාගැනීමට හැකියාවක් තියනවා.මීට අමතරව කාන්තාවන්ට පොලී රහිතව ණය ලබාදීමේ ක්‍රමවේදයක් අපි හඳුන්වා දී තිබෙනවා. විශ්‍රාම වැටුපට අමතරව තවත් ආදායමක් ඉපයීමට අවස්ථාවක් සලසා දීම මෙම වැඩසටහනේ අරමුණ. පෙන්ෂන් ප්ලස් වැඩසටහනෙහිම තවත් අංශයක් තිබෙනවා. විශ්‍රාම ගියත් තවදුරටත් සේවය කිරී‍ෙම් හැකියාව ඇති අය බොහෝ සිටිනවා.රාජ්‍ය සේ‍වයේ අත්දැකීම් බහුල වෘත්තීන් බොහොමයකට විශ්‍රාම වයසේදීත් පෞද්ගලික අංශයේ ඉල්ලුමක් තිබෙනවා. එවැනි අය විශ්‍රාම යාමෙන් පසුව පෞද්ගලික අංශයේ රැකියාවන්ට යොමු කිරීමේ වැඩසටහනක් දැන් ආරම්භ කර තිබෙනවා. මීට අමතරව විශ්‍රාම ගැන්වීමෙන් පසුවද තමන් කැමැති වෙනත් ගෘහ කර්මාන්තයක් හෝ වෘත්තියක් සඳහා පුහුණුවීම් ලබාගැනීමටත් අප ආයතනය පහසුකම් සපයනවා.විශ්‍රාම වැටුප් දෙපාර්තමේන්තුව රාජ්‍ය භාණ්ඩාගාරයෙන් යැපෙන ආයතනයක්. මෙබඳු වැඩසටහන් සඳහා භාණ්ඩාගාරයෙන් ප්‍රතිපාදන ලබා දිය යුතුයි නේද?අප සකස් කර ඇති වැඩසටහන් බො‍හෝමයක්ම වියදමකින් තොරව සැලසිය හැකි සේවාවන්. උදාහරණයක් ලෙස විශ්‍රාම වැටුප් හිමියන් කාගිල්ස් ආයතනවලින් ලබාගන්නා භාණ්ඩ සඳහා සියයට දහයක වට්ටමක් ලබාදීමේ වැඩසටහනක් ක්‍රියාත්මක වෙනවා. එම වැඩසටහන හඳුන්වන්නේ ‘ගරු සරු’ නමින්. නිලධාරි මට්ටමින් කෙරෙන සාකච්ඡාවක් හැර එබඳු සේවාවන් සැලසීමේදී අප ආයතනයට ප්‍රතිපාදන වැයවී නෑ.ආයතනික වියදම් අවම කිරීමේ වැඩසටහනක් දැනටමත් ක්‍රියාත්මක වෙනවා. නාස්තිය අවම කිරීම පළමු පියවරයි. ඒ අනුව ආයතනික විදුලි බිල හැකි තාක් අවම කර ගැනීම සඳහා අංශ ප්‍රධානීන් දැනුවත් කළා ඒ අනුව රුපියල් ලක්ෂ දහයක්ව පැවති විදුලි බිල ලක්ෂ හතක් බවටත් ජල බිල හැතතෑ පන්දහසේ සිට හතලිස් පන්දහස දක්වාත් අඩුකර ගැනීමය හැකිවුණා.මීට අමතරව ආයතනික වියදම් මුදල් උපයා ගැනීමට මෙන්ම විශ්‍රාමිකයින්ට සැපයෙන සේවාවන් පුළුල් කිරීම සඳහා ආයතනික මට්ටමින් මුදල් ඉපයීමේ වැඩසටහනක් ක්‍රියාත්මක කිරීමට අපේක්ෂා කරනවා. මෙම ගොඩනැගිල්ලේ විශාල ඉඩ ප්‍රමාණයක් අවභාවිතයට ගොස් තිබෙනවා. දළ වශයෙන් වර්ග අඩි 2000ක් පමණ. ඒ ඉඩ නිසි ලෙස කළමනාකරණය කොට වෙනත් ආයතන සඳහා ලබාදී මසකට රුපියල් ලක්ෂ දහයක පමණ මුදලක් ඉපයීමට අපේක්ෂා කරනවා.විශ්‍රාමිකයින්ගේ ලිපිගොනු තැන්පත් කර ඇති ගොඩනැගිලිවල ඉඩ අනවශ්‍ය ආකාරයෙන් අපතේ ගොස් ඇති බව ඔබ සඳහන් කළා?විශ්‍රාමිකයින්ගේ ලිපිගොනු මෙහි ලේඛනාගාර කීපයකම තැන්පත් කර තිබෙනවා. මේ ලිපිගොනුවල ඇත්තේ ඔවුන්ගේ මෙන්ම ඔවුන්ගේ පවුලේම ජීවිතය බව මම පිළිගන්නවා. ඒ නිසා එය වටින්නේත් ආරක්ෂා කර ගත යුත්තේත් ඔවුන්මයි. මේ නිසා මේ ලිපිගොනුව නිසිපරිදි පරිගණක ගත කොට හිමිකරුවන්ට පැවරිය හැකියි. දැනටමත් ආගමන විගමන බලපත්‍ර සකස් කිරීමේදී ආගමන විගමන දෙපාර්තමේන්තුව භාවිත කරන්නේ එවැනි ක්‍රමවේදයක්. විධිමත්ව සකසන ලද ක්‍රමවේදයකට අනුව නවතම ක්‍රමයකට අනුගත විය හැකිනම් ලේඛනාගාර නඩත්තු කිරීම මෙන්ම ඒ වෙනුවෙන් වැයකර ඇති විශාල ඉඩ ප්‍රමාණය ප්‍රයෝජනවත් දෙයක් වෙනුවෙන් වෙන්කිරීමේ හැකියාව එයින් ලැබෙනවා.ඔබ අපේක්ෂා කරන්නේ දැවැන්ත වෙනසක්! ඒ සඳහා කාර්ය මණ්ඩලයේ සහයෝගය ලැබේවි යැයි විශ්වාස කරනවාද?මට මගේ කාර්ය මණ්ඩලය හොඳ සහයෝගයක් ලබා දෙනවා. රාජ්‍ය සේවකයෝ විදිහට අපි හැමෝටම යුතුකමක් තියනවා උපරිමයෙන් සේවය කිරීමට. මම කැමතියි. මේ ආයතනය භාණ්ඩාගාරයට බරක් නොවන ආයතනයක් මෙන්ම ඉතා හොඳ සේවාවක් ඉටුකරන ආයතනයක් බවට පත්කිරීමට. ඒ සඳහා හොඳ විනයක්, පුහුණුවක්, ක්‍රමවේදයක් තිබුණොත් අපිට අපගේ අරමුණ වෙත ලෙහෙසියෙන් ළඟ විය හැකියි.අපි ළඟට එන විශ්‍රාම වැටුප් ප්‍රතිලාභීන් අඩුපාඩු පෙන්වමින් හරවා යවනවා වෙනුවට හැකි ඉක්මනින් ඔවුන්ගේ කටයුතු ඉටු කරදී ආයතනය වෙත පැමිණීමට සිදුවන වාර ගණන අඩුකරදීම අපගේ යුතුකමක්. නෑ බෑ කියනවාට වඩා ඔව් එය කළ හැකියි කියා සැවොම එක්ව වැඩ කළ හැකි නම් විශ්‍රාම වැටුප් දෙපාර්තමේන්තුව රටේ ආර්ථිකයට දායක වන විශිෂ්ට ආයතනයක් බවට පත්කිරීමේ හැකියාව පවතින බව මා පවසන්නේ විශ්වාසයෙන් යුතුවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n1401301</link>
    <topic>ජනතාවට වස විස කැවූ ආයතනපනහකට වැඩි ප්‍රමාණයක් වැසෙයි</topic>
    <author>විජයානි එදිරිසිංහ</author>
    <content>මෙරට පාරිභෝගික ජනතාවට වස විස කැවූ දේශීය වශයෙන් විවිධ ආහාර ද්‍රව්‍ය නිෂ්පාදනය කරන සහ විදෙස් රටවලින් මහා පරිමාණයෙන් ආහාර ද්‍රව්‍ය ආනයනය කරන ව්‍යාපාරික ආයතන පනහකට වැඩි ප්‍රමාණයක් පසුගිය මාස හය තුළ සම්පූර්ණයෙන්ම වසා දැමීමට සිදුවී තිබේ.පාරිභෝගික අධිකාරිය සිදු කළ වැටලීම්වල ප්‍රතිඵලයක් වශයෙන් උසාවි නියෝග මඟින් සහ එම ව්‍යාපාරික ආයතනවලට තවදුරටත් කරගෙන යාමට නොහැකිවීම නිසා ඒවා කඩාවැටීම හේතුවෙන් ඒවා සම්පූර්ණයෙන්ම වැසී ගොස් තිබේ.මෙරට පිහිටි ජාත්‍යන්තර සමාගමක ප්‍රසිද්ධ නමකින් කරගෙන ගිය පානීය ජල බෝතල් අලෙවි සමාගමක්, දුඹුරු සීනි ගෙන්වන ව්‍යාපාරයක්, බාස්මතී සහල් ගෙන්වන ආයතනයක්, රට ඉඳි, සෝස් වර්ග, සහල් නිවුඩුවලින් තෙල් නිෂ්පාදනය කර අපනයන කරන ව්‍යාපාරයක්, කරවල, පලතුරු, කටසෝදන බෙහෙත් වර්ග, ඖෂධ සමාගමක්, ගම්මිරිස් ඇතුළු කුළු බඩු නිෂ්පාදන ව්‍යාපාරයක්, පරිප්පු, බටර්, මාගරින්, පොල්තෙල්, එළවලු තෙල් ඇතුළු විවිධ ආහාර ද්‍රව්‍ය ආනයනික සහ දේශීයව නිෂ්පාදනය කරන ව්‍යාපාර රැසක් මෙසේ කඩාවැටී තිබේ.පාරිභෝගික අධිකාරිය සිය වැටලීම්වලින් මෙහිදී හෙළිකරගනු ලැබුවේ ආනයනික ඇපල් කල් තබාගැනීම සඳහා රසායනික ද්‍රව්‍ය එන්නත් කරන බව සහ එවැනිම වැක්ස් වර්ගයක ඔබා අලෙවි කරන බවයි.බ්‍රසීලයෙන් ආනයනය කර තිබූ රතු සීනිවලට වැලි එකතු වී ඇති බව හෙළිකර ගැනිණි.පානීය ජල බෝතල්වලට ග්‍රීස් සහ වෙනත් අපද්‍රව්‍යය ද පලතුරුවලට, මිරිස් කුඩු, රතු සහල් ඇතුළු තුනපහ වර්ග සඳහා ෆැබ්රික් පේන්ට් වර්ග එකතු කිරීමද ඒවාට බඩ ඉරිඟු සහ සහල් පිටි එකතු කිරීමද පුස්කන ලද ගම්මිරිස් මුං ඇට අලුත්කර දීප්තිමත්ව තිබීම සඳහා කර්මාන්ත තෙල් (Industrial Oil) යෙදීමද ආදී වශයෙන් විවිධ ආකාරයෙන් රසායනික ද්‍රව්‍ය එකතු කිරීමද සොයා ගැනිණි.තවද විදෙස් රටවලින් ආහාර ද්‍රව්‍ය ආනයනය කරන මහා පරිමාණ ව්‍යාපාරික ආයතන රැසක් එම රටවලින් ඉවත දමන කල් ඉකුත් වූ විවිධ ආහාර ද්‍රව්‍ය ඉතා අඩු මිලකට මිලදී ගෙන මෙරටට ගෙන්වා මෙහිදී විවිධ රසායනික ද්‍රව්‍ය යොදා අලුත් කර අලෙවි කරන බවද පාරිභෝගික අධිකාරිය මඟින් හෙළිකරගෙන තිබේ.පාරිභෝගික ජනතාවට වස විස කැවූ ව්‍යාපාරික ආයතන අතරින් වැඩි ප්‍රමාණයක් කොළඹ ප්‍රදේශය තුළ ස්ථාපිත ඒවා වෙයි.කොළඹ, කොටුව, පිටකොටුව, හතරවැනි සහ පස්වැනි හරස්වීදිවලද පවත්වාගෙන ගිය තොග වෙළද ආයතන රැසක්ද වසා දැමීමට සිදුවී ඇත.මෙම වස විස ඇති ආහාර ද්‍රව්‍ය නිසා පිටස්තර පළාත්වලින් ආහාර ද්‍රව්‍ය මිලදී ගත් සුළු ව්‍යාපාරික ආයතන රැසක්ද එම මිලදී ගැනීම් නවත්වා ඇති බව අනාවරණය වී ඇත.සමුපකාර හා අභ්‍යන්තර වෙළඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතාගේ උපදෙස් මත පාරිභෝගික අධිකාරියේ වැටලීම් කණ්ඩායම් පසුගිය මාස හය තුළ සියයට දාහක පමණ වේගයෙන් සිය වැටලීම් සිදුකර ඇති බව එම අධිකාරියේ වැටලීම් අංශය පවසයි.මෙවැනි වසවිස කවන ව්‍යාපාරිකයන් පමණක් නොව මිල ගණන් සඳහන් නොකරන, ප්‍රමිතියට භාණ්ඩ නිෂ්පාදනය නොකරන, කල් ඉකුත් වූ භාණ්ඩ අලෙවි කරන, අඩු බරට භාණ්ඩ විකුණන වෙළඳුන් පසුගිය කාලය තුළ විශාල පිරිසක් කොටුකර ගැනීමට හැකිවී තිබේ.මේ අතර පාරිභෝගික අධිකාරිය මෙසේ සොයාගත් වස කැවූ ආහාර ද්‍රව්‍ය ප්‍රමාණය ටොන් දහස ඉක්මවයි.අධිකරණ නියෝගවලින් පසු මේවා විනාශ කිරීම නගර සභා සහ ගන අපද්‍රව්‍ය විනාශ කිරීමේ ආයතනයටද ගැටලුවක් වී ඇතැයි පාරිභෝගික අධිකාරිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n1401302</link>
    <topic>ගමේ පාසලේ පහසුකම් දියුණු කිරීමවිභාග ප්‍රතිඵලවලින් තහවුරු වුණා</topic>
    <author>ධනුෂ්ක ගොඩකුඹුර සහ දෙයියන්දර සමූහ, මාකඳුරේ ධර්මසිරි මාතර සිට</author>
    <content>වසර සිය ගණනක් තිස්සේ ගම්බද ප්‍රදේශවල දූ දරුවන්ට වූ අසාධාරණය නිවැරැදි කරන්නට වත්මන් රජය පියවර ගෙන තිබෙන බව ජනාධිපති මහින්ද රාජපක්ෂ මහතා පැවසීය.නගරයේ පාසල්වල තිබෙන පහසුකම් ගමේ පාසල්වලටත් ලබා දෙමින් ගම්බද ප්‍රදේශවල අධ්‍යාපනය දියුණු කිරීමට රජය ගෙන ගිය වැඩපිළිවෙළ නිසා අද වන විට විභාගවලින් ඉහළම සමත්කම් දක්වන්නේ ගම්බද දරුවන් බවත් ජනාධිපතිවරයා ප්‍රකාශ කළේය.ජනාධිපති මහින්ද රාජපක්ෂ මහතා මේ අදහස් පළ කළේ මාතර, මාකඳුර මධ්‍ය මහා විද්‍යාලයේ සියවස් සැමරුම් උළෙලට පෙරේදා (28) එක්වෙමිනි.මාකඳුර මධ්‍ය මහා විද්‍යාලයේ ඉදිකෙරුණු මහින්දෝදය විද්‍යාගාරය, කාර්යාල සංකීර්ණය ජනාධිපතිතුමාගේ අතින් විවෘත කෙරිණ.දකුණු පළාත් සභාවේ හිටපු ඇමැතිවරයකු හා දක්ෂිණ සංවර්ධන අධිකාරියේ හිටපු සභාපති අභාවප්‍රාප්ත ඩැනී හිත්තැටිය මහතා අනුස්මරණය කරමින් මාකඳුර නගරයේ ඉදි කර ඇති පිළිරුවත් ජනාධිපතිතුමාගේ අතින් විවෘත කෙරිණ.දරුවන්ට ජනප්‍රිය පාසල්වලට ඇතුළු වීමට තිබෙන ඉඩකඩ ඇහිරීමට රජය කිසිසේත් සූදානම් නැති බව අවධාරණය කළ ජනාධිපතිවරයා දරුවන්ට අධ්‍යාපනය ලැබීමට අත දීමට තමා සැමවිටම සූදානම් බව ප්‍රකාශ කළේය.මේ යුගය අධ්‍යාපනයේ දැවැන්ත වෙනසක් සිදු වෙමින් තිබෙන යුගයක් බව පැවසූ ජනාධිපතිවරයා අලුතින් පාසල් දහසක් ගොඩනගමින් අධ්‍යාපන ක්ෂේත්‍රයේ විප්ලවයක් කරන්නට කටයුතු කරමින් තිබෙන බව පැවසීය.මහින්දෝදය විද්‍යාගාර ලබා දීමත් තාක්ෂණ විෂයය ධාරාව හඳුන්වා දීමත් අධ්‍යාපන ක්ෂේත්‍රයේ කළ විශාලතම විප්ලවය බවත් ජනාධිපතිතුමා ප්‍රකාශ කළේය.එසේ වුවත් අධ්‍යාපනය පිළිබඳ මාපියන් දරන ආකල්ප තවමත් වෙනස් කරන්නට නොහැකි වූ බව පැවසූ ජනාධිපතිවරයා ශිෂ්‍යත්වය අසමත් දරුවා කූඩුවලට දමන, පුළුස්සන මාපියන් තවම සිටින බව කීවේය.කෘෂිකර්ම ඇමැති මහින්ද යාපා අබේවර්ධන, අයෝජන ප්‍රවර්ධන ඇමැති ලක්ෂ්මන් යාපා අබේවර්ධන, නියෝජ්‍ය ඇමැතිවරුන් වන විජය දහනායක, හේමාල් ගුණසේකර මහත්වරුන් ඇතුළු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n1401303</link>
    <topic>හොර පාරෙන් ඔස්ට්‍රේලියාවට එන ශ්‍රී ලාංකික පිරිස අඩුවෙලා</topic>
    <author>මහින්ද අලුත්ගෙදර</author>
    <content>නීති විරෝධී ලෙස ඔස්ට්‍රේලියාවට සංක්‍රමණය වන ශ්‍රී ලාංකික සංක්‍රමණිකයන්ගේ සංඛ්‍යාව විශාල වශයෙන් පහත වැටී තිබෙන බව ඔස්ට්‍රේලියාව පවසයි.එය ශ්‍රී ලංකා - ඔස්ට්‍රේලියා රජයන් ඒකාබද්ධව සිදුකළ ක්‍රියාදාමයක ප්‍රතිඵලයක් බව ශ්‍රී ලංකාවේ ඔස්ට්‍රේලියානු මහකොමසාරිස් කාර්යාලය ප්‍රකාශ කරයි.ඔස්ට්‍රේලියාවට සංක්‍රමණය වන පිරිස් සම්බන්ධයෙන් සොයා බැලීම සඳහා පත්කළ විශේෂ කමිටුව සිදුකළ සමීක්ෂණයකින්මේ තොරතුරු අනාවරණය වී තිබෙන බවද එම මහකොමසාරිස් කාර්යාලය සඳහන් කරයි.එම සමීක්ෂණයට අනුව පසුගිය දින 36ක කාලය තුළ කිසිඳු ශ්‍රී ලාංකික සංක්‍රමණිකයෙකු ඔස්ට්‍රේලියාවට පැමිණ නොමැති බවට තොරතුරු අනාවරණය වී ඇති අතර 2009 වර්ෂයේ මාර්තු මාසයෙන් පසු නීත්‍යානුකූල නොවන ලෙස සංක්‍රමණිකයින් අවම පිරිසක් සංක්‍රමණය වු කාලය මෙය බවද ශ්‍රී ලංකාවේ ඔස්ට්‍රේලියානු මහකොමසාරිස් කාර්යාලය පවසයි.අදාළ කමිටුව පත්කළ පළමු දින සියය ඇතුළත නීති විරෝධී ලෙස සංක්‍රමණය වූවන්ගේ ප්‍රතිශතය සියයට 80 කින් පමණ පහළ බැස ඇති බවද වාර්තාවෙයි. කෙසේ වුවද ඔස්ට්‍රේලියාවට නීති විරෝධීව පැමිණීමේදී අත්අඩංගුවට ගන්නා පිරිස් නාවුරු සහ මානුස් දූපත්වලට පිටත්කර හැරීම තවදුරටත් ක්‍රියාත්මක වන බවද මහකොමසාරිස් කාර්යාලය සඳහන් කරයි. ඊට අමතරව පුද්ගල ජාවාරම්කරුවන්ට එරෙහිව ඉදිරියටත් දැඩි පියවර ගැනීමට ඔස්ට්‍රේලියානු රජය කටයුතු කරනු ඇති බවද එම කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n1401304</link>
    <topic>66 වැනි නිදහස් සමරුවටරාජ්‍ය ආයතන ගොඩනැඟිලිවලජාතික කොඩිය ඔසවමු</topic>
    <author>උදුලා පීරිස්</author>
    <content>පෙබරවාරි 04 දිනට යෙදෙන හැට හය වන ජාතික නිදහස් උත්සවය අභිමානවත්ව සැමරීම සදහා පෙබරවාරි 03හා 04 යන දෙදිනයන්හි සියලුම රාජ්‍ය ආයතනයන්හි ගොඩනැගිලිවල ජාතික කොඩිය ඔසවා තබන ලෙස ‍රාජ්‍ය පරිපාලන හා ස්වදේශ කටයුතු අමාත්‍යාංශය දන්වා සිටී.ඊට අමතරව එම ගොඩනැඟිලි‍ වර්ණ කොඩි සහ සැරසිලිවලින් අලංකාර කිරීමට කටයුතු කරන ලෙස එම අමාත්‍යාංශ ලේකම් පී.බී. අබේකෝන් මහතා චක්‍ර ලේඛයක් මගින් සියලුම රාජ්‍ය ආයතන ‍දැනුවත් කර ඇත.එකමුතුව ගොඩනගමු ලොව දිනන දේශයක් තේමාව යටතේ මෙවර පැවැත්වීමට නියමිත ජාතික නිදහස් උළෙල වෙනුවෙන් සියලු සංවිධාන කටයුතු සූදානම් බව රාජ්‍ය පරිපාලන ඇමැති ඩබ්ලිව්.ඩී. ජේ.සෙනවිරත්න මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n1401305</link>
    <topic>වායුවිමෝචන වැඩසටහන දැනුවත් කිරීමට ස්ටිකරයක්</topic>
    <author>නිමල් රාජපක්ෂ</author>
    <content>වාහන දුමෙන් අකාලයේ මියයන මිනිස් ජීවිත බේරා ගැනීමේ අරමුණින් පෙ‍බරවාරි මස 11 දින දීපව්‍යාප්තව වායුවිමෝචන වැඩසටහන පිළිබඳ දැනුවත් කිරීමේ ස්ටිකර් ඇලවීමේ ව්‍යාපාරයක් ක්‍රියාත්මක කිරීමට මෝටර් රථ ප්‍රවාහන දෙපාර්තුමේන්තුව තීරණය කොට ඇත.ඒ අනුව "මම පිරිසිදු වාතයට ආදරය කරන්නෙමි" යනුවෙන් සඳහන් ස්ටිකර් පනස් දහසක් වාහනවල අලවනු ඇතැයි මෝටර් රථ ප්‍රවාහන කොමසාරිස් එස්. එච් . හරිශ්චන්ද්‍ර මහතා පවසයි.ස්ටිකරය වාහනවල ඇලෙව්වාට පමණක් වැඩක් නැත. වාහනහිමියන් තම ජීවිතය, තම දරුවාගේ ජීවිතය බේරා ගැනීමට නම් වාහනය නිසියාකාරව නඩත්තු කළ යුතුය. යතුරු පැදි , මෝටර් කාර්, වෑන් හා බස්රථ හිමියන් බොහෝවිට කුමක් හෝ ක්‍රමවේදයක් භාවිතා කරමින් දුම් සහතික ලබා ගන්නේ නම් එහි හානිය වෙන කාටවත් නොව, මුලින්ම අත්විදින්නේ තමන්ම බව මතක තබා ගත යුතුය. පිරිසිදු වාතයට වාහනවලින් නිකුත් කෙරෙන දුමෙහිද කාබන් නොමැති වුවහොත් පරිසර හානිය සිදු නොවනු ඇතැයිද හරිශ්චන්ද්‍ර මහතා පැවසීය.මෝටර් රථ ප්‍රවාහන දෙපාර්තුමේන්තුව වායුවිමෝචන වැඩසටහන් දිවයින පුරා කොතෙක් ක්‍රියාත්මක කළත් එහි නිසි ප්‍රතිඵල නෙලා ගැනීමට නොහැකි වී ඇත්තේ ලංගම බස්රථ , ඉඩම් වාහන, විශේෂ කාර්යය බළකායේ වාහන හා දුම්රිය එංජින් වායු විමෝචන වැඩසටහනට ඇතුළත් නොවන නිසායි.බලධාරීන් මේ වාහනවලටත් දුම්සහතික නිකුත් කිරීමට ක්‍රමවේදයක් සකස් කරන්නේනම් වායුවිමෝචන වැඩසටහනේ නිසි ප්‍රතිඵල ලැබෙනු ඇතැයිද ‍මෝටර් රථ ප්‍රවාහන කොමසාරිස්වරයා දිණමිනට පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n1401306</link>
    <topic>බවුසර් රියැදුරු වර්ජනයෙන් ඉන්ධන හිඟයකට ඉඩක් නෑ</topic>
    <author>නුවන් කොඩිකාර</author>
    <content>මුතුරාජවෙල ඉන්ධන ගබඩා සංකීර්ණයේ ඉන්ධන බෙදාහරින පෞද්ගලික බවුසර් රියදුරන් කීපදෙනෙකු සිදුකළ වැඩ වර්ජනය නිසා රටතුළ කිසිම ස්ථානයක ඉන්ධන හිඟයක් ඇති නොවන බව ඛනිජ තෙල් කර්මාන්ත අමාත්‍යාංශය පවසයි.එසේම ලංකා ඛනිජ තෙල් තොග ගබඩා පර්යන්ත සමාගම සතු සෑම ඉන්ධන බෙදාහැරීම් මධ්‍යස්ථානයකින්ම රටට අවශ්‍ය ඉන්ධන බෙදාහැරීම සාමාන්‍ය පරිදි සිදුකරන බවද එම අමාත්‍යාංශය කියයි.මුතුරාජ වෙල ඉන්ධන ගබඩා සංකීර්ණයේ ඉන්ධන බෙදාහරින පෞද්ගලික බවුසර් රියදුරන් කීපදෙනෙකු ආරම්භ කරන ලද වර්ජනය හුදෙක්ම පෞද්ගලික කරුණු සලකා ආරම්භ කරන ලද ක්‍රියාමාර්ගයක් බවත් බවුසර්හිමියන් සමග පැවැත්වූ සාකච්ඡා වලින් පසුව නැවත වැඩ ආරම්භ කර ඇති බවත් අමාත්‍යාංශය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n1401307</link>
    <topic>රුපියල් ලක්ෂ 50ක විදෙස් මුදල් රේගු දැලේ</topic>
    <author>සුභාෂීණී සේනානායක සහ කුමාරසිරි ප්‍රසාද් කටුනායක සමූහ</author>
    <content>ඉන්දියාවේ චෙන්නායි නුවර සිට මෙරටට රැගෙන පැමිණි රුපියල් පනස් ලක්ෂ අනුදහස් හයසිය හැටහයක් වටිනා විදේශ මුදල් ‍පෙරේදා (28) රාත්‍රියේදී ශ්‍රී ලංකා රේගුව මගින් අත්අඩංගුවට ගෙන ඇත.නීති විරෝධී ලෙස මේ විදේශ මුදල් මෙරටට රැගෙන විත් ඇත්තේ අවුරුදු 35කි වයසැති කොළඹ ප්‍රදේශයේ පදිංචි කාන්තාවකි. මේ කාන්තාව තම ගමන් බෑගයේ පතුලේ ව්‍යාජ ලෙස සකස් කළ ස්ථානයක මෙලෙස මුදල් සඟවා රැගෙන විත් ඇති අතර රේගුව සිදු කළ විමර්ශනයෙන් අනතුරුව අත්අඩංගුවට ගෙන ඇත.පසුගිය සති දෙක ඇතුළත මේ කාන්තාව ඉන්දියාවට හතර වතාවක් ගමන් කර ඇති අතර මේ කාන්තාව සතුව තිබී යූරෝ 16440ක් සහ අමෙරිකානු ඩොලර් 16000ක් අත්අඩංගුවට ගෙන ඇත.නියෝජ්‍ය ‍රේගු අධිකාරි ඩී. ඩී. එස්. සී. මයිකල්, කීර්ති අබේසේකර නිලධාරීන් විසින් අත්අඩංගුවට ගෙන ඇති අතර රේගු පරීක්ෂණය නියෝජ්‍ය රේගු අධ්‍යක්ෂ ‍ජේ. ඒ. ඩී. ඒ. පෙරේරා මහතා විසින් සිදු කර ඇති අතර මුදල් රාජසන්තක කර කාන්තාව රුපියල් ලක්ෂයක දඩයක් මත නිදහස් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n1401308</link>
    <topic>රජරට වැව් 200ක්ගොවීන් යොදා නවීකරණයට</topic>
    <author>චූල බණ්ඩාර කුලසේකර</author>
    <content>මෙවර රජරටට බලපා ඇති නියඟයේ බලපෑම අවම කිරීමේ අරමුණින් කුඩා වැව් දෙසීයක් (200) ගොවි ජනතාව යොදා කොන්ත්‍රාත් ක්‍රමයෙන් බැහැරව නවීකරණය කොට අදාළ කොන්ත්‍රාත් වටිනාකම වැව යටතේ යැපෙන ගොවි ජනතාව වෙත ප්‍රදානය කිරීමට උතුරු මැද පළාත් සභාව තීරණය කර ඇත.නියඟය හේතුවෙන් ගොවීන් දහස් ගණනක් අසරණ වී ඇති අතර වැව් නවීකරණය සඳහා ඔවුන් යොදවාගෙන ශ්‍රමය වෙනුවෙන් ඒ සඳහා හිලව්වට ගොවි ජනතාව වෙත අවශ්‍ය වියලි ආහාර සහ අනෙකුත් අවශ්‍යතා සපුරා ලීමට බලාපොරොත්තු වේ.උතුරු මැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතාගේ සංකල්පයකට අනුව වැඩපිළිවෙළ දියත් කිරීමට නියමිතයි. අනුරාධපුර දිසාවේ සිඳී ගොස් ඇති වැව් නිරීක්ෂණය කිරීමකට එක්වීමෙන් පසු අනුරාධපුර ජයන්ති විහාරයේ දහම් පාසලේ දරුවන් සඳහා අභ්‍යාස පොත් කට්ටල බෙදා දීමට එක්වෙමින් අමාත්‍යවරයා මේ කරුණු අවධාරණය කළේය.මහවැලි “එච්” කලාපය සහ මහා වාරිමාර්ග හැරෙන්නට අනෙකුත් වගා නොකළ වැව් ආශ්‍රිතව මේ වැඩපිළිවෙල ක්‍රියාත්මක වේ. මෙමගින් කොන්ත්‍රාත් ක්‍රමය යටතේ වැව් නවීකරණයෙන් රුපියල් ලක්ෂ ගණනක් එක් ව්‍යාපාරිකයෙකුට මුදල් යාම වෙනුවට ගොවි ජනතාවට සෘජු ප්‍රතිලාභයක් වශයෙන් ද ඉදිරියේ අත්වන ආර්ථික අපහසුතාවයට පිළියමක් යෙදීම ද මෙමගින් මහ ඇමැතිවරයාගේ අදහස වී තිබේ.ගොවි ජනතාව මැදිහත්වීම තුළින් නිසි ප්‍රමිතියට සහ පැරණි වාරි ක්‍රමවේදයන් ආරක්ෂා වන පරිදි වැවෙහි නවීකරණ කටයුතු කරවීම හේතුවෙන් වැවෙහි සුරක්ෂිතතාව ඇති කිරීම ද පළාත් සභාවේ අරමුණ වී තිබේ. වැඩසටහන පළාත් වාරිමාර්ග දෙපාර්තමේන්තුවේ අධීක්ෂණය යටතේ සිදුකෙරෙන අතර අත්‍යාවශ්‍ය මෙවලම් සැපයීම ද පළාත් සභාවේ අරමුණයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n1401309</link>
    <topic>බාධක ජය ගනිමින් ඉදිරියට යන ශ්‍රී ලංකාවට ඕනෑම සහායක් දීමට සූදානම්</topic>
    <author>මහින්ද අලුත්ගෙදර</author>
    <content>බාධක ජය ගනිමින් ඉදිරියට ගමන් කරන ශ්‍රී ලංකාවේ සංවර්ධන ක්‍රියාදාමය වෙනුවෙන් අවශ්‍ය ඕනෑම සහයෝඟයක් ලබාදෙන බව ලෝක බැංකුව අවධාරණය කරයි.කලාපීය වශයෙන් ගත්කළ ඉතා කෙටි කාලයක් තුළ ශ්‍රී ලංකාව වේගවත් සංවර්ධනයක් ලබා තිබෙන අතර මේ වනවිට අත්පත් කරගෙන ඇති සංවර්ධනය සහ ආර්ථික වර්ධනය සම්බන්ධයෙන් සතුටු වියහැකි බවද ලෝක බැංකුවේ දකුණු ආසියානු කලාපය භාර උප සභාපති පිලිප් එච්.හොයරු මහතා ප්‍රකාශ කරයි.උතුරු නැඟෙනහිර ඇතුළුව විවිධ ස්ථානයන් නිරීක්ෂණය කළ බවද රටේ සංවර්ධනය සිත්ගන්නා සුළු බවද හෙතෙම පෙන්වා දෙයි.ලෝක බැංකුවේ දකුණු ආසියානු කලාපය භාර උප සභාපතිවරයා මේ බව සඳහන් කළේ ආර්ථික සංවර්ධන අමාත්‍යාංශයේදී ඇමැති බැසිල් රාජපක්ෂ මහතා සමඟ පැවැති සාකච්ඡාවේදීය. මේ දක්වා ශ්‍රී ලංකාවේ ක්‍රියාත්මක කර තිබෙන සංවර්ධන වැඩසටහන් සම්බන්ධයෙන් මෙහිදී විශේෂ අවධානය යොමු කෙරිණි.ශ්‍රී ලංකාව දීර්ඝ කාලයක් පුරා යුද්ධයකට මුහුණ දුන් රටක් බවද එහෙත් එම යුද්ධය නිමාකර වසර පහක් වැනි කෙටි කාලයක් තුළදී රට සංවර්ධනය කරමින් ජනතාවගේ ආර්ථික තත්ත්වය නැංවීමට රජයට හැකිවූ බව ආර්ථික සංවර්ධන ඇමැති බැසිල් රාජපක්ෂ මහතා මෙහිදී පෙන්වා දුන්නේය.ශ්‍රී ලංකාව තුළ ක්‍රියාත්මක යටිතල පහසුකම්, සංවර්ධන වැඩසටහන්, ජීවනෝපා සංවර්ධන වැඩසටහන් ආදිය මෙන්ම අධ්‍යාපනික සහ වෘත්තිය පුහුණු අංශයට අදාළ නව වැඩසටහන් පිළිබදව මෙහිදී කරුණු දැක්වූ ඇමැති බැසිල් රාජපක්ෂ මහතා එම වැඩසටහන් ක්‍රියාත්මක කිරීමේදී ලෝක බැංකුවෙන් ලැබුණු සහාය සම්බන්ධයෙන් ප්‍රණාමය පිරිනැමීය.මේ අතර බැසිල් රාජපක්ෂ මහතා පෙන්වාදුන්නේ රට සංවර්ධනය කිරීමට සහ ජනතාවගේ දිලිදු බව තුරන් කිරීම සඳහා වැඩසටහන් රාශියක් රජය මඟින් ආරම්භකර ඇති අතර ඒවා සාර්ථකව ක්‍රියාත්මක වන බවයි. පවුල සංවර්ධනය සඳහා දිවි නැගුමත්, ඉන් ඉදිරියට ගොස් ගම සංවර්ධනය සඳහා ගම නැගුමත්, ආරම්භ කරමින් රටේ සෑම පවුලක් සහ ගමක්ම සංවර්ධනය කිරීමට කටයුතු කරන බවද ඒ මහතා පැවසීය.මේ කටයුතු වෙනුවෙන් රාජ්‍ය නිලධාරින්, දේශපාලන අධිකාරිය සහ මහජනතාව යන සියඵ අංශ සම්බන්ධ කරගනිමින් දිළිඳුකම පිටුදැකීමේ වැඩසටහන ක්‍රියාත්මක කරන බවද රටේ සංවර්ධන ප්‍රතිලාභ සෑම ප්‍රදේශයකටම මෙන්ම සෑම පුද්ගලයකුටම බෙදියන ලෙස කටයුතු කිරීම වත්මන් රජයේ අරමුණ බවද ආර්ථික සංවර්ධන ඇමැතිවරයා පෙන්වා දුන්නේය.පරිසරය ආරක්ෂා කර ගනිමින් සංවර්ධන කටයුතු සිදුවන බව පෙන්වා දුන් ඇමැතිවරයා කැළිකසල ප්‍රතිචක්‍රිකරනය වැනි පරිසර හිතකාමි වැඩසටහන් ගණනාවක් දැන් ක්‍රියාත්මක වන බවද කීවේය.ලෝක බැංකුවේ ශ්‍රී ලංකා සහ මාලදිවයින නේවාසික අධ්‍යක්ෂ ෆන්කොයිස් කොලොට්ස් මහත්මිය ඇතුළු නියෝජිත පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013010</link>
    <topic>සූතිකා පුහුණුවට අමතරවහෙදියන්ට තවත් විශේෂ පුහුණු රැසක්</topic>
    <author>සන්ධ්‍යා කරුණාරත්න</author>
    <content>සූතිකා පුහුණුවට අමතරව හෙදියන්ට දැඩි සත්කාර, ළමා, ශල්‍යාගාර, ආසාදන පාලන ආදී විශේෂිත පුහුණු ද ලබාදීමට සෞඛ්‍ය අමාත්‍යාංශය තීරණය කර ඇත. සූතිකා පුහුණුව හා මානසික හෙද පුහුණුව සඳහා අවශ්‍ය ප්‍රතිපාදන අමාත්‍යාංශයෙන් ලබාදීමට ද අනුමැතිය පළ කර තිබේ.මීට අමතරව නියමිත සුදුසුකම් සපුරා ඇති පවුල් සෞඛ්‍ය සේවා නිලධාරිනියන්ට හෙද පුහුණුව මැයි මාසයේ සිට ලබාදීමට ද අමාත්‍යාංශයේ අනුමැතිය ලැබුණු බව රාජ්‍ය සේවා එක්සත් හෙද සංගමය පවසයි.රාජ්‍ය සේවා එක්සත් හෙද සංගමය සහ හෙද ආචාර්ය සංගමය සමඟ සෞඛ්‍ය ලේකම් වෛද්‍ය නිහාල් ජයතිලක මහතා පෙරේදා (28) පැවැති සාකච්ඡාවේ දී මේ එකඟතාවන් ලබාදීමට අනුමැතිය පළ කළ බව රාජ්‍ය සේවා එක්සත් හෙද සංගමයේ සභාපති මුරුත්තෙට්ටුවේ ආනන්ද හිමියෝ පැවැසූහ.මේ ජයග්‍රහණයන්ට කිසිම අයුරකින් අයිතිවාසිකමක් දැක්වීමට නොහැකි ඇතැම් පුද්ගලයන් මේ ජයග්‍රහණයන් විකෘති කර දැක්වීමට කටයුතු කරනු ඇතැයි ද එවැනි බොරු ප්‍රචාරවලට නොරැවටෙන ලෙස ද සංගමය හෙද හෙදියන්ගෙන් ඉල්ලීමක් කරයි.රාජ්‍ය සේවා එක්සත් හෙද සංගමය හෙද කාර්ය මණ්ඩලයේ උන්නතියට, අභිවෘද්ධියට, සේවා දියුණුවට කිසියම් යෝජනාවක් කර ඇත්නම් ඒ සියල්ලම මේ වන විට ජයග්‍රහණය කර ඇති බව ද සංගමය දැනුම් දෙයි. සංගමය ලබාගන්නා මේ ජයග්‍රහණයන් පිළිබඳ කුහක සිතින් නොබලන ඕනෑම අයකුට මේ යථාර්ථය පැහැදිලි වනු ඇතැයි ද ආනන්ද හිමියෝ පවසති.කවුරු මොනවා කීවත් අසන්නා සිහි බුද්ධියෙන් අසන්නේ නම් අනවශ්‍ය ආරවුල් ඇති නොවන බවත් හෙද කාර්ය මණ්ඩලයේ සිටින ඇතැම් නිලධාරීන්ට බාලාංශයේ සිටින ළමයින්ට මෙන් කරුණු අව‍බෝධ කර දීමට වීම ඛේදවාචකයක් බවත් සංගමය අවධාරණය කරයි. හෙද හෙදියන්ගේ සේවා ගැටලු පවතින්නේ නම් ඒ පිළිබඳ සංගමයේ ශාඛා ප්‍රධානීන්ගේ මාර්ගයෙන් රාජ්‍ය සේවා එක්සත් හෙද සංගමයට ‍එවන ලෙස ද සංගමය තම සාමාජිකයන්ට දැනුම් දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013011</link>
    <topic>විදුලි අර්බුදයක් නෑ</topic>
    <author>චමීර ඇල්ලදෙණිය</author>
    <content>විදුලි බලාගාර කිහිපයක් අක්‍රීයවීම හේතුවෙන් රට තුළ විදුලි අර්බුදයක් හට ගැනීමේ අවදානමක් නොමැති බව ලංකා විදුලිබල මණ්ඩලය පවසයි.සෙසු තාප විදුලි බලාගාර හා ජල විදුලි බලාගාරවලින් ජාතික විදුලි අවශ්‍යතාවට ප්‍රමාණවත් තරම් විදුලිය සැපයෙන බව විදුලිබල මණ්ඩලයේ සභාපති ඩබ්ලිව්.බී ගනේගල මහතා ප්‍රකාශප්‍රකාශ කළේය. බලාගාර කිහිපයක් නඩත්තු කටයුතු සඳහා වසා දැමුණේ නියමිත කාල පරිච්ජේදයේ ම බව ද එමඟින් විදුලි අර්බුදයක් නොපවතින බව ද ඩබ්ලිව්.බී ගනේගල මහතා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013012</link>
    <topic>දිවා කාලයේ ලයිට් දමාගෙන යාමෙන්යතුරු පැදි අනතුරුවල ශීඝ්‍ර අඩුවීමක්</topic>
    <author>පණ්ඩුක සමරසේකර</author>
    <content>ශීඝ්‍රයෙන් ඉහළ යන රිය අනතුරු අවම කර ගැනීමේ අරමුණින් දිවා කාලයේදීද මහමග ගමන් ගන්නා යතුරු පැදිවල ප්‍රධාන විදුලි ලාම්පුව ක්‍රියාත්මක කරගෙන යන ලෙස පොලිස් රථවාහන අංශය කළ ඉල්ලීමට අනුව ප්‍රධාන විදුලි ලාම්පුව දල්වාගෙන යෑමෙන් යතුරු පැදිවලින් සිදුවන අනතුරුවල ශීඝ්‍ර පහළ යෑමක් සිදුවී ඇතැයි පොලිස් රථවාහන මූලස්ථානය පවසයි.මූලික පෙරහුරුවක් ලෙස බස්නාහිර පළාත තුළ මෙය සිදු කරන ලෙස යතුරු පැදිකරුවන්ගෙන් කළ ඉල්ලීමට ඉහළ ප්‍රතිචාර ලැබී ඇති බවත් වාහන රියැදුරන්ද යතුරු පැදිකරුවන්ගේ ආරක්ෂාව වෙනුවෙන් ක්ෂණික අවධානය මෙයට යොමුවී ඇති බව පොලිස් රථවාහන අංශයේ නිලධරයකු පැවසීය. මෙය ඉදිරියේදී අනෙක් පළාත්වලද ක්‍රියාත්මක කර එහි ප්‍රගතිය පිළිබඳ සොයා බලන බවද එම නිලධරයා පැවසීය.මෙම ක්‍රමය ඉතා සාර්ථක ක්‍රමවේදයක් බවත් යතුරු පැදි ධාවනයේදී ධාවකයාට අනිවාර්ය වූ ආරක්ෂක හිස්වැසුමෙන්ම ප්‍රධාන විදුලි ලාම්පුව දල්වාගෙන යාමද ඉදිරියේදී නීතිගත කිරීමට ද මෙමගින් හොඳ පිටුබලයක් ලැබෙන බවද එම නිලධරයා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013013</link>
    <topic>පුතුට නාමයෝජනා නොලැබෙතැයි බියෙන්එජාප මන්ත්‍රී සිරිකොතේ යකා නටයි</topic>
    <author>නිරූෂි විමලවීර</author>
    <content>එජාප කළුතර දිස්ත්‍රික් නාමයෝජනා සැකසීමේ දී පාර්ලිමේන්තු මන්ත්‍රී පාලිත තෙවරප්පෙරුම මහතා සිය සමීපතම ගෝලයෙක් වන දොඩංගොඩ ප්‍රාදේශීය සභා විපක්ෂ නායක උදිත ඉලේපෙරුම මහතාට නාමයෝජනා ලබාදීමට විරෝධය ප්‍රකාශ කරමින් ඊයේ (29 දා) සිරිකොතේ දී පුටුවෙන් පහර දීමට ගොස් තිබේ.කරු ජයසූරිය මහතාගේ සභාපතිත්වයෙන් යුතු නායකත්ව මණ්ඩල නියෝජනය කරමින් මහ ලේකම් තිස්ස අත්තනායක, ලක්ෂ්මන් කිරිඇල්ල, කබීර් හෂිම් හා රුවන් විජේවර්ධන මහත්වරු රැස්ව සිටි බවත්, කබීර් හෂීම් මහතා මැදිහත් වී පුටු කකුලෙන් අල්ලා ප්‍රහාරය වළකා ඇති බවත්, සිරිකොත ආරංචි මාර්ග අනාවරණය කරයි.මතුගම ප්‍රාදේශීය සභා විපක්ෂ නායක ජිනදාස සිරිවර්ධන මහතා නැගිට ප්‍රහාරයට එරෙහිව දැඩි වාග් ප්‍රහාරයක් දියත් කර තිබේ.උදිත ඉලේපෙරුම මහතාට නාමයෝජනා ලැබීමෙන් සිය පුතුට නාමයෝජනා නොලැබෙනු ඇතැයි යන විශ්වාස හේතුවෙන් තෙවරප්පෙරුම මහතා මෙසේ කලහකාරී ලෙස හැසිරී ඇත.නායකත්ව මණ්ඩලය දැඩි ප්‍රයත්නයක් ගෙන දෙපිරිස දෙපැත්තකට කොට සාකච්ඡා කිරීමට උත්සාහ කළද තීන්දුවකින් තොරව සාකච්ඡාව නිමාකොට තිබේ.“උදිතට නාමයෝජනා ලබා දුනහොත් තමා මතුගම ආසන සංවිධායකත්ව‍නේ ඉවත් වන බව කියමින් තර්ජනය කර පිටව ගොස් ඇත.තෙවරප්පෙරුම මහතා අධිකරණ නියෝග මත රිමාන්ඩ් භාරයේ රඳවා සිටියදී ඔහු ඇප මත මුදාගැනීම සඳහා විශාල සේවයක් කළ ඉලේපෙරුම මහතාට නාමයෝජනා ලබා නොදීමට තෙවරප්පෙරුම මහතා ප්‍රසිද්ධියේම කටයුතු කිරීම නිසා එජාප පාක්ෂිකයින් සිය අප්‍රසාදය පළකර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013014</link>
    <topic>උසස් අධ්‍යාපනයට විදේශ ගතවන්නන් නිසාවසරකට මිලියන 50,000ක් පිටරටට ඇදී යනවා</topic>
    <author>මහින්ද අලුත්ගෙදර</author>
    <content>උසස් අධ්‍යාපන කටයුතු සඳහා විදේශ ගතවන ශිෂ්‍ය ශිෂ්‍යාවන් වෙනුවෙන් රුපියල් මිලියන 50,000 ක පමණ මුදලක් වාර්ෂිකව විදේශයන්ට ඇදී යන බව ජනාධිපති මහින්ද රාජපක්ෂ මහතා අවධාරණය කරයි.අවම වශයෙන් වාර්ෂිකව මෙරට සිසුන් 7000-8000 ක් අතර ප්‍රමාණයක් උසස් අධ්‍යාපන කටයුතු වෙනුවෙන් විදේශ ගතවන බව පෙන්වාදෙන ඒ මහතා එය මේ රටේ සමෘද්ධි ප්‍රතිලාභ ලබන ලක්ෂ 15 ක් පමණ වන ජනතාව වෙනුවෙන් වැය කරන රුපියල් 15,000 ක මුදල මෙන් තුන් ගුණයටත් වැඩි මුදලක් බව ද එවැනි විශාල මුදලක් රට තුළ ඉතිරි වන්නේ නම් එය සංවර්ධන කටයුතු වෙනුවෙන් වෙන් කළ හැකි බව ද පෙන්වා දෙයි.ජනාධිපතිවරයා මේ බව සඳහන් කළේ කොළඹ බණ්ඩාරනායක ජාත්‍යන්තර සම්මන්ත්‍රණ ශාලා පරිශ්‍රයේ දී ඊයේ (29) පස්වරුවේ පැවැති ජාතික ව්‍යාපාර කළමනාකාරිත්ව විද්‍යායතනයේ ප්‍රථම උපාධි ප්‍රදානෝත්සවය සඳහා ප්‍රධාන ආරාධිතයා වශයෙන් සහභාගි වෙමිනි.මානව සම්පත් කළමනාකරණය, ප්‍රවර්ධන කළමනාකරණය, ව්‍යාපෘති කළමනාකරණය, තොරතුරු පද්ධති කළමනාකරණය සහ කර්මාන්ත කළමනාකරණය පාඨමාලාවන් හැදෑරූ ශිෂ්‍ය ශිෂ්‍යාවන් 170 ක් පමණ මෙහි දී උපාධි ලබාගත්හ.එහි දී වැඩිදුරටත් අදහස් පළකළ ජනාධිපති මහින්ද රාජපක්ෂ මහතා-ව්‍යාපාර කළමනාකාරිත්ව විද්‍යායතනයේ පළමු උපාධි ප්‍රදානෝත්සවයේ දී උපාධිධාරීන් හැටියට ගෞරව ලබා පිටව යන ඔබ සියලු දෙනාට මම සුබ පතනවා.ඔබ ව්‍යාපාර කළමනාකාරිත්ව විද්‍යායතනයෙන් ලබා ගන්න උපාධිය ශ්‍රී ලංකාවේ උසස් අධ්‍යාපන ක්ෂේත්‍රයට නව අත්දැකීමක් එකතු කර තිබෙනවා. අලුත් ශ්‍රී ලංකාවක් ගොඩනඟන බවට එදා දුන්න ප්‍රතිඥාවට අපි අධ්‍යාපන ක්ෂේත්‍රෙය් නව අර්ථයක් අද එක් කර තිබෙනවා.උසස් අධ්‍යාපනය වෙනුවෙන් ලෝකයේ ක්‍රියාත්මක වන වර්තමාන විශ්වවිද්‍යාල ක්‍රමය ආරම්භ වුණේ 13 වෙනි සියවසේ දී, ඉතාලියේ ජීවත් වුණු බොලොන්ජී ආචාර්යවරයා බව ඉතිහාසයේ සඳහන් වෙනවා. අපේ රටේත් 19 වෙනි සියවසේ දී නූතන ස්වරූපයේ විශ්වවිද්‍යාල ආරම්භ කළා. සියවසකට ආසන්න කාලයක් ශ්‍රී ලංකාවට මේ විශ්වවිද්‍යාලවලින් විශිෂ්ට සේවයක් වුණා. නමුත් මේ විශ්වවිද්‍යාල ක්‍රමයට අපේ රටේ උසස් අධ්‍යාපනයේ තිබෙන ජාතික අවශ්‍යතාව සම්පූර්ණ කරන්න බැරි වූ බව අපි දන්නවා.අ.පො.ස උසස් පෙළ සමත් වෙලා විශ්වවිද්‍යාලයට යන්න වාර්ෂකව සුදුසුකම් ලබන පිරිස ඒක් ලක්ෂ විසිදාහකට ආසන්න වෙනවා. නමුත් මේ රටේ තිබෙන විශ්වවිද්‍යාල දොළහට ඇතුළත් කර ගන්න පුළුවන් 25000 ක් පමණයි. විශ්වවිද්‍යාලයට යන්න සුදුසුකම් ලැබුවත් යන්න බැරිව වාර්ෂිකව මඟ හැලෙන අයට කුමක්ද වෙන්නේ කියන ප්‍රශ්නය දශක හත අටක් පුරා මේ රටේ තිබුණා. මම විශ්වවිද්‍යාලයේ රැකියාව කරන කාලයේ විශ්වවිද්‍යාලයේ තිබුණ කුරුටු ගීයක මේ තත්ත්වයේ බරපතළකම ලියලා තිබුණා.එච්.එස්.සී භයංකාරං - සම්මානං අතිදූර්ලභං මංත්‍රී සපෝට් නැතිනම් - රැකියා විරහිතං දුක්ඛංඅද නොවෙයි උසස් පෙළ විභාගය විශ්වවිද්‍යාල කඩ ඉම හැටියට තියෙන කාළේ සිට මේ රට් දරුවෝ මේ ප්‍රශ්නයට මුහුණ දීලා තිබුණා. සුදුසුකම් තිබුණත් ශ්‍රී ලංකාවේ ඉඳලා උපාධියක් ලබා ගෙන ඉහළටම ඉගෙන ගන්න තැනක් නැති වනවිට අපේ දරුවෝ විදේශ අධ්‍යාපනයට යොමු වුණා. කොපමණ පිරිසක් උසස් අධ්‍යාපනය සඳහා පිටරට යනව ද කියලා කියන්න අදවත් ගණන් හදලා නෑ.ඊළඟ ප්‍රශ්නය විශ්වවිද්‍යාල අධ්‍යාපනයේ වෙළඳ පළ වටිනාකම, විශ්වවිද්‍යාලයේ ඉගෙනගෙන උපාධියක් අරගෙන එළියට ආවත් ඒ උපාධියට ගැළපෙන රැකියාවක් හොයන එක බොහොම අමාරු වැඩක් වෙනවා. 1971 දී එක වතාවකුත් 89 දී තව වතාවකුත් මහා තරුණ කැරළි දෙකකටත් මේ ප්‍රශ්න තමයි හේතු වුණේ.උපාධිධාරියා රැකියා වෙළඳ පළේ තියන ඉල්ලුමට සරිලන්නේ නැහැ. අ.පො.ස උසස් පෙළෙන් හැලෙන ලක්ෂයකට ආසන්න පිරිසකට වැඩිදුර ඉගෙන ගන්න නිසි මාවතක් ශ්‍රී ලංකාවේ තිබුණේ නැහැ. ඒ නිසා ප්‍රශ්න ගොඩක් අ. පො. ස. උසස් පෙළ සමත් වෙලා විශ්වවිද්‍යාලයට යන්න බැරි වුණ අයට මොකද කරන්නේ.විශ්වවිද්‍යාලයේ අධ්‍යාපනය ලැබුවත් උපාධියට රැකියාවක් දෙන්නේ කොහොමද? විදේශ ගත වෙන ශිෂ්‍යයන් නිසා රටට අහිමි වෙන ජාතික ධනයට මොකද කරන්නේ.අන්තෝ ජටා - බහි ජටා ජටාය ජටිතා - පජාඇතුළෙත් ගැට පිටතත් ගැට. ගැට නිසාම තවත් ගැට පිට ගැට වැටෙන තත්ත්වයක් උසස් අධ්‍යාපන කේෂත‍්‍රයේ තිබුණා.මේ රට දැනුමේ කෙන්ද්‍රස්ථානයක් බවට පත් කිරීමේ පළමු පියවර තමයි, මේ උභතෝකෝටික ගැටලුවෙන් ජාතිය ගලවා ගැනීම. අධ්‍යාපනයට දළ ජාතික නිෂ්පාදනයෙන් වෙන් කරන ඉලක්කම ලොකු එකක් කරනවාටත් වඩා මේක ලොකු ගැටලුවක්. අපිට මේ රටේ අධ්‍යාපන ක්ෂේත්‍රය් දැවැන්ත දැඩි ප්‍රතිපත්තිමය තීන්දු ගන්න වුණා. පසුගිය අය-වැයේ අපි ලෝකයේ පිළිගත් විශ්වවිද්‍යාල 5 ක් සමඟ එකතු වෙලා නැඟී එන වෙළඳ පොළ අවශ්‍යතාවලට ගැළපෙන උපාධි පාඨමලා 12 ක් ආරම්භ කරළා තිබෙනවා.ඒ සියල්ල එක් තැන් කර පිහිටවන හරිත විශ්වවිද්‍යාලයකට රුපියල් ලක්ෂ 70,000 ක් වෙන් කරනවා. අනාගතයේ පළමු හා එකම හරිත විද්‍යායතනය අපි හෝමාගම පිහිටුවනවා.අද ඔබට මේ විශ්වවිද්‍යාලයෙන් දෙන උපාධිය පිට රටකට ගිහින් ගත්තොත් රුපියල් ලක්ෂ 60 ක් පමණ වියදම් කරන්න වෙනවා. නමුත් ශ්‍රී ලංකාවේ මේ උපාධි පාඨමාලාවට යන්නේ ලක්ෂ නවයයි. මේ රටේ දැනුමේ කේන්ද්‍රස්ථානය කරන්න තවත් දැවැන්ත පියවරක් තබනවා. ඒ විදේශවල ශිෂ්‍යයන්ට මේ හරිත විශ්වවිද්‍යාලයේ දොර විවෘත කරනවා.අද ජාත්‍යන්තර විශ්වවිද්‍යාල පිහිටුවලා තිබෙන විදේශ රටවල බොහෝ කාලයකට කළින් අධ්‍යාපනයේ උරුමය අපේ රට ලබා තිබෙනවා.ඒක අමුතු දෙයක් නොවේ. බොලොන්ජී විශ්වවිද්‍යාලය ආරම්භ කරන්න වසර දහස් ගණනකට කළින් අපේ රටේ අනුරාධපුර මහා විහාරය තිබුණා. එදා අනුරාධපුර මහා විහාරයේ දහස් ගණන් විදේශ ශිෂ්‍යයෝ ඉගෙන ගත්තා.අපි දැනුමේ කේන්ද්‍රස්ථානයක් කරා යන්න ඒ උරුමය ලබා ගෙන තිබෙන ප්‍රගතිය ප්‍රයෝජනයට ගතයුතු වෙනවා. මේ රටේ ගොඩනැඟිලා තිබෙන සාක්ෂරතාව නිදහස් අධ්‍යාපන අයිතිය, දරුවන්ගේ අධ්‍යාපනයට තිබෙන නැඹුරුව අපි ප්‍රයෝජනයට ගතයුතු වෙනවා. ඒ නිසා මේ හරිත විශ්වවිද්‍යාලය ඒ ගමනට දැවැන්ත ශක්තියක් වෙන බව මට විශ්වාසයි.අධ්‍යාපන ඇමැති බන්දුල ගුණවර්ධන, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, ජාතික ව්‍යාපාර කළමනාකාරිත්ව විද්‍යායතනයේ උපකුලපති ආචාර්ය ඊ.ඒ වීරසිංහ මහත්වරු ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013015</link>
    <topic>දුම්පානයෙන් වසරකට මිනිසුන් මිලියන හයක් මිය යනවා</topic>
    <author>නෙල්කා මැදගෙදර</author>
    <content>දුම්පානය නිසා වසරකට ලෝකයේ මිනිසුන් මිලියන හයක් මිය යන බව නියෝජ්‍ය සෝලිසිටර් ජෙනරාල් ජනක් ද සිල්වා මහතා අභියාචනාධිකරණයේ දී ඊයේ (29) සඳහන් කෙළේය.එම ප්‍රමාණය අවම කර ගැනීම සඳහා දුම්බීමෙහි ආදීනව මිනිස් මනසට වටහා දීමේ පහසුම සහ ප්‍රබලම ක්‍රමය දුම්කොළ නිෂ්පාදන ඇසුරුම් මත රූපමය අවවාද මුද්‍රණය කිරීම බව ඒ මහතා කියා සිටියේ ය.සිගරට් සහ දුම්කොළ නිෂ්පාදන ඇසුරුමෙහි සියයට 80 ක ප්‍රමාණයක රූපමය සෞඛ්‍ය අවවාද මුද්‍රණය කිරීමට අදාළව නිකුත් කෙරුණු ගැසට් නිවේදනය අභියෝගයට ලක් කරමින් ගොනු කළ පෙත්සමක් කැදවූ අවස්ථාවේ දී නියෝජ්‍ය සොලිස්ටර් ජෙනරාල්වරයා මේ බව කීය.දුම්කොළ සමාගම විසින් මෙම පෙත්සම ඉදිරිපත් කර තිබුණි.සෞඛ්‍ය ඇමැතිවරයා, නීතිපතිවරයා ඇතුළු පිරිසක් පෙත්සමෙහි වගඋත්තරකරුවන් ලෙස නම් කර සිටියහ.මෙම පෙත්සම්කාර පාර්ශ්වය වෙනුවෙන් ජනාධිපති නීතිඥවරුන් වන ෆයිස් මුස්තාපා සහ අලි සබ්රි යන මහත්වරු මීට පෙර අධිකරණයට දීර්ඝ ලෙස කරුණු ඉදිරිපත් කළහ.වගඋත්තරකරුවන් වෙනුවෙන් ඊයේ(29) අධිකරණයේ පෙනී සිටි නියෝජ්‍ය සොලිසිටර් ජෙනරාල් ජනක් ද සිල්වා මහතා කරුණු ඉදිරිපත් කෙළේය‍.ලෝක සෞඛ්‍ය සංවිධානයේ ප්‍රඥප්තිය අනුව සිගරට් පැකට්ටුවෙහි 50% ක ප්‍රමාණයක රූපමය අවවාද මුද්‍රණය කිරීම කළ යුතු බව දක්වා නැති අතර එය සියයට 50 ප්‍රමාණය ඉක්මවිය යුතු බව ඒ මහතා කීය. සිය රටෙහි පවතින තත්ත්වයන් අනුව එම උපරිම ප්‍රමාණය තීරණය කිරීමේ බලය එම රටවලට ලැබෙන බව ඒ මහතා කීය.ශ්‍රී ලංකාවේ සාක්ෂරතාව සියයට 92ක් වේ. ඒ අනුව සියයට අටක ප්‍රමාණයකට වාචික අවවාද වටහා ගත නොහැකි ය. එහෙත් රූපය මඟින් දෙන පනිවිඩය පහසුවෙන් වටහා ගැනීමේ හැකියාවක් කුඩා දරුවකුට වුවද තිබේ. දුම්වැටි භාවිතයෙන් වන හානිය මිනිසුන්ට අවධාරණයෙන් වටහා දීමේ හැකියාවක් රූපමය අවවාදවලින් ප්‍රබලව ලැබෙන බව ඒ මහතා කීය.එසේම මෙලෙස රූප මුද්‍රණය කිරීම නිසා සිය වෙළඳ ලකුණට හානි වන බවට පෙත්සම්කාර පාර්ශ්වය දක්වන අදහසට විරෝධය පළ කළ නියෝජ්‍ය සොලිස්ටර් ජෙනරාල්වරයා එලෙස සියයට 80ක් පුරා විහි දී යන ලෙස රූප පළ කළහොත් දුම්බීමෙහි සැබෑ ආදීනව මිනිසුන් වටහා ලන්නා බව සඳහන් කෙළේය. ඒ හේතුවෙන් සිය නිෂ්පාදන අළෙවිය පහත බසිනු ඇතැයි එම සමාගම දැඩි බියකින් පසුවන බව ඒ මහතා කීය.කරුණු සලකා බැලූ අධිකරණය මෙම පෙත්සම පිළිබඳ වැඩිදුර කරුණු විමසීම අද (30) ට කල් තැබුවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013016</link>
    <topic>කුරුලු අභිජනන හා පර්යේෂණ මධ්‍යස්ථානයේ වත්මන් තත්ත්වය නිරීක්ෂණය . .  .</topic>
    <author>ඡායාරූපය - සුදත් සිල්වා</author>
    <content>හම්බන්තොට, නාගරවැව ප්‍රදේශයේ ඉදිකෙරෙන කුරුලු අභිජනන හා පර්යේෂණ මධ්‍යස්ථානයේ වත්මන් තත්ත්වය නිරීක්ෂණය සඳහා එහි ගිය ජනාධිපති මහින්ද රාජපක්ෂ මහතා මධ්‍යස්ථානයේ කටයුතු නිරීක්ෂණය කළ අයුරු. පාර්ලිමේන්තු මන්ත්‍රී නාමල් රාජපක්ෂ, කුරුලු අභිජනන හා පර්යේෂණ මධ්‍යස්ථානයේ කළමනාකාර අධ්‍යක්ෂ අමිත් ගාල්ලගේ මහත්වරුද මෙහි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013017</link>
    <topic>ප්‍රංශයේ දී දැලේ වැටුණු කොටි නායක ජෙයන්තන් ශ්‍රී ලංකාවට බාරදෙයි</topic>
    <author>මහින්ද අලුත්ගෙදර</author>
    <content>ප්‍රංශයේ දී අත්අඩංගුවට ගත් කොටි නායකයකු වන ජෙයන්තන් ධර්මලිංගම් ශ්‍රී ලංකාවට බාරදීම සඳහා ප්‍රංශය තීරණය කරයි.උසාවි නියෝගයක් අපේක්ෂාවෙන් මේ වනවිට එරට රඳවාගෙන සිටින අතර එම ත්‍රස්තවාදියා ජාත්‍යන්තර වරෙන්තුවක් නිකුත්කර සිටි පුද්ගලයකු බව ද වාර්තා වෙයි.ශ්‍රී ලංකාවේ පැවැති බෙදුම්වාදි කොටි සංවිධානයේ ප්‍රධානියෙක් ලෙස සැලකෙන මොහු ජාත්‍යන්තර ඉන්ටර්පෝල් ආයතනයේ වරෙන්තු ගත ලැයිස්තුවේ ප්‍රමුඛයකු වන අතර පැරීසියට කිලෝ මීටර් 32ක් ඈතින් පිහිටි චෙසී නගරයේ දී ප්‍රංශ පොලීසිය විසින් අත්අඬංගුවට ගනු ලැබීය.ඔහු සේවය කළ ආයතනයට එරෙහිව පැමිණිල්ලක් කිරීම සඳහා පැමිණි අවස්ථාවේ දී අත්අඩංගුවට ගෙන තිබෙන අතර පසුව අදාළ ත්‍රස්තවාදියා සම්බන්ධයෙන් පරීක්ෂණ ආරම්භ කෙරිණි.මේ ත්‍රස්තවාදියා රාජ්‍ය ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතා ඝාතනය කිරීමට තැත් කිරීම ඇතුළු ක්‍රියාකාරකම් රැසකට සම්බන්ධ ත්‍රස්තවාදි කණ්ඩායමක් මෙහෙයවා ඇතැයි වාර්තා වෙයි.මොහු ශ්‍රී ලංකාවෙන් පැන ගොස් ප්‍රංශයේ අග නගරයට නුදුරු චෙසී නගරයේ වාසය කරමින් නීත්‍යානුකූල බලපත් නොමැතිව සේවය කරමින් සිටිය දී පොලිසිය කළ කැඳවීමකට පොලිස් ස්ථානයට පැමිණි අවස්ථාවක දී අත්අඩංගුවට ගෙන තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013018</link>
    <topic>උස්සන්නකෝ කකුල ‍ ටිකක්ගන්නට මට පොටෝ එකක්</topic>
    <author>- නුවන් මහේෂ්</author>
    <content>මංගල උත්සවයන්හිදී “තෑන්ක් යූ” කාඩ්පතක් පිරිනැමීම දැන් සාමාන්‍ය දෙයක් බවට පත්ව තිබේ. මේ එවන් මංගල උත්සවයක් අතරතුරදී සිදුවූ අකරතැබ්බයක් ගැන කතාවකි. කෙසේ වෙතත්, මේ සිද්ධිය සිදුවූයේ උත්සව ශාලාව ඇතුළත නොවේ. මහමග බස්රියක් තුළදී ය.නව යුවතිපතීන්ගේ ඡායාරූප ගත් කැමරා ශිල්පියා එයින් වඩාත් ම විසිතුරු ඒවා තෝරා ගත්තේය. ඒ පින්තූරවලින් “තෑන්ක් යූ” කාඩ්පතක් නිර්මාණය කළේය. ඉන්පසු තමාගේ සහායකයා අමතා මෙසේ කීවේය.“ටවුමට ගිහින් සුටුස් ගාලා මෙයින් කාඩ් සීයක් ප්‍රින්ට් කරගෙන එන්න.”තරුණ ගෝලයා මිටින් හළ කුරුල්ලකු මෙන් ටවුමට ඉගිලුණේය. ඔහු ගියේ බසයෙනි.බස් රථයේදී සුව පහසු අසුනක් ඔහුට ලැබිණි. කැමරාව එක් අතක කරේ එල්ලා ගෙන සිටි තරුණයා ටවුමට ගොස් කටයුත්ත හමාර කර අනෙක් අතින් “තෑන්ක් යූ” කාඩ්පත් ද රැගෙන ආපසු ඒමට බසයකට ගොඩවිය.. එවරද ඔහුට අසුනක් ලැබිණි.තරුණයා ට නොදැනීම බසය ඔහුගේ නැවතුමට පැමිණියේය. එවිට කලබලයෙන් අසුනෙන් නැගිට ගත් තරුණයාගේ අත තිබූ කවරයෙන් “තෑන්ක් යූ” කාඩ්පත් මිටියක් බසයේ වෙනත් අසුනක් ළඟ වැටුණේය. ඒ ආසනයේ අසුන් ගෙන සිටියේ කාර්යාලයක සේවයට යන බව පෙනෙන්නට තිබුණු රූමත් තරුණියකි. බිම වැටුණු පින්තූර කාඩ්පත් තිබුණේ කොට සායක් පැළඳ සිටි ඇගේ දෙපා මුල ය.මෙයින් තරුණයා පත්වූයේ ඉමහත් අපහසුතාවකටය. කාඩ්පත් ද රැගෙන නියමිත බස් නැවතුමෙන් බැසගත යුතුය.කරේ කැමරාවත් එල්ලා ගෙනම තරුණයා, තරුණියගේ ආසනයට කිට්ටු කළේය. එය දුටු තරුණිය ඔහු දෙස නොරිස්සුම් බැල්මක් හෙළා ඉවත බලා ගත්තාය. තරුණයා කරබාගෙන නැමී තරුණියට මෙසේ කියා සිටියේය.“ මිස් පොඩ්ඩකට මිස්ගේ කකුල් එහාට කරනවාද? ”“ඇයි ඒ මොකටද? තරුණිය පෙරළා ප්‍රශ්න කළේ කෝපයෙනි. “නෑ මට පින්තූර ටිකක් ගන්න තියෙනවා, ඒකයි” තරුණයා පිළිතුරු දුන්නේය. මේ කතාවෙන් තරුණියගේ කෝපය වැඩි වී ඇගේ ඉවසීමේ සීමාව ඉක්ම ගිය බවක් පෙනෙන්නට විය. හෑන්ඩ්බෑගයට අත යැවූ තරුණිය කුඩයක් ඉවතට ගෙන අත දිග හැර එල්ල කළ පහර කිහිපය තරුණයාගේ ගෙලටත් කරටත් වැදුණි. තරුණයාට දවල් තරු පෙනුණේය.තරුණයා දැන් ගල් ගැසී බිම බලාගෙන සිටී. තරුණියටද මෙය ප්‍රහේලිකාවකි. ඇය නිකමට මෙන් පහත බැලුවාය. තම දෙපා ළඟ වැටී තිබූ පින්තූර කාඩ්පත් මිටිය ඇය දුටුවේ ඒ අවස්ථාවේදීය. ඇයට කාරණය හරිහැටි වැටහුණේ එවිටය. තරුණිය අහක බලා ගත්තාය. ඒ සැණින් පහත් වූ තරුණයා කාඩ් මිටියත් අහුලාගෙන ඊළඟ නැවතුමෙන් බැස ගත්තේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013019</link>
    <topic>ඒකාබද්ධ කාලසටහන් ක්‍රමය‍ කඩිනමින් ක්‍රියාත්මක කරන්න</topic>
    <author/>
    <content>ප්‍රවාහන ක්ෂේත්‍රයේ විශාල අර්බුදයක් වී ඇති ඒකාබද්ධ කාලසටහන් පිළිබඳ ගැටලුවට ඉතා ඉක්මනින් විසැඳුමක් ලෙස ජාතික ගමනාගමන කොමිෂන් සභාව විසින් සකස් කරන ලද ඒකාබද්ධ කාලසටහන් ක්‍රමය කඩිනමින් ක්‍රියාත්මක කරන ලෙස පෞද්ගලික මගී ප්‍රවාහන සමාගම් එකමුතුව ඉල්ලා සිටියි.එම ප්‍රවාහන සමාගම් එකමුතුවේ සභාපති සම්පත් රණසිංහ මහතාගේ අත්සනින් යුතුව නිකුත් කර ඇති නිවේදනයේ මෙසේ ද දැක්වේ.මේ වන විට මේ ගැටලුවට අදාළ සියලු පාර්ශ්වයන් විසින් එකඟතාවය පළකර ඇති නිසා අපි විසින් ජාතික ගමනාගමන කොමිෂන් සභාවට බලකර දක්වා සිටිනු ලබනුයේ ඉතා ඉක්මනින් මේ කටයුතු ආරම්භ කරන ලෙසයි. තවද ජා. ග. ග. කො. ස. විසින් මේ කාර්යය සම්බන්ධයෙන් අවශ්‍ය සියලුම කටයුතු සම්පූර්ණ කර ඇති බව ඉතා වගකීමෙන් ප්‍රකාශ කරන අතර ඒ සම්බන්ධයෙන් කොමිෂන් සභාවට ස්තූතිවන්ත වෙමි.තවද පසුගිය දිනවල සමස්ත ලංකා බස් සමාගම් සම්මේලනයේ ප්‍රධාන ලේකම් අංජන මහතා විසින් කර ඇති ප්‍රකාශය අප විසින් සම්පූර්ණයෙන් හෙළාදකින අතර පෞද්ගලික අමනාපකම් පිරිමසා ගැනීම සඳහා මෙසේ ප්‍රකාශ නිකුත් කරන බව අපි දනිමු.ඒකාබද්ධ කාලසටහන් සියල්ල කොමිෂන් සභාව විසින් සාදා නිමකර ඇති බව මා විසින් වගකීමෙන් යුතුව ප්‍රකාශ කරමි. එවන් අවස්ථාවක අංජන මහතා ලංගමයට කඩේ යමින් සිදුකරන මෙවැනි ප්‍රකාශ අනුව අපට මොහුව පෙනෙන්නේ පෙර දවස රජ මාලිගයේ සිටි කවට අන්දරේ කෙනෙකු ලෙසයි.බස් සමිතිවලට අවශ්‍ය ආකාරයට කාලසටහන් සකස් කිරීමට බලයක් නොමැති අතර එය කළ යුත්තේ රජයේ නියාමන ආයතනය විසිනි. මොහුගේ ප්‍රකාශය අනුව ඉදිරියේදී මොහු විසින් මාර්ග බලපත්‍ර නිකුත් කිරීම, බස් ගාස්තු සංශෝධනය වැනි කටයුතු ද සිදුකරමින් මගියා සහ බස් හිමියා යන දෙදෙනාම වළපල්ලට යවනු ඇත. එයට විරුද්ධව ඉදිරියේදී අපි ඉදිරි ක්‍රියාමාර්ග ගැනීමට සාකච්ඡා කරමින් සිටී.ඉහත කරුණු පිළිබඳව අවධානය යොමු කරමින් ජා. ග. ග. කො. ස විසින් සකස් කර නිමකර ඇති ඒකාබද්ධ කාලසටහන් ක්‍රියාත්මක කර මගියාට ගුණාත්මක මගී ප්‍රවාහන සේවාවක් ලබාදීමට අප සමාගම් ගෙන යන මහත් වූ වෑයමට ඔබ මාධ්‍ය ආයතනයෙන් ලබාදිය හැකි ‍සහයෝගය ලබාදෙන මෙන් කාරුණිකව ඉල්ලා සිටිමි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013020</link>
    <topic>ශ්‍රී ලංකා යුද හමුදාවට හා පොලිසියට අලි පැටවුන් දෙදෙනෙක් ලබාදීම</topic>
    <author>ඡායාරූප:- චන්දන පෙරේරා</author>
    <content>ශ්‍රී ලංකා යුද හමුදාවට හා පොලිසියට අලි පැටවුන් දෙදෙනෙක් ලබාදීම ජනාධිපති මහින්ද රාජපක්ෂ මහතා අතින් ඊයේ (29) පෙරවරුවේ අරලියගහ මන්දිරයේ දී සිදුවිය. වයස අවුරුදු තුන හමාරක් වයසැති “කණ්ඩුල” අලි පැටවා ශ්‍රී ලංකා යුද හමුදාවටත්, වයස අවුරුදු හතර හමාරක් වයසැති “අභීත” අලි පැටවා පොලිසියටත් භාරදීම සිදුවිය. අලි පැටවුන් දෙදෙනා බාරදීමට අදාළ සන්නස් පත්‍ර යුද හමුදාපති ලුතිනන් ජනරාල් දයා රත්නායක මහතා සහ පොලිස්පති එන්. කේ. ඉලංගකෝන් මහතා වෙත ජනාධිපතිතුමා බාර දුන්නේය. වනජීවි සම්පත් සංරක්ෂණ ඇමැති විජිත් විජයමුණි ද සොයිසා, රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ, වනජීවි සම්පත් සංරක්ෂණ අමාත්‍යාංශයේ ලේකම් උදේනි වික්‍රමසිංහ, වනජීවි දෙපාර්තමේන්තුවේ අධ්‍යක්ෂ ජනරාල් එච්. ඩී. රත්නායක යන මහත්වරුන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013021</link>
    <topic>යුද හමුදා සේවා වනිතා ඒකකයඋත්සව ශාලාවක් ඉදිකරයි</topic>
    <author>විජයානි එදිරිසිංහ</author>
    <content>ශ්‍රී ලංකා යුද හමුදාව මඟින් පවත්වන විවිධ උත්සව සඳහා වෙනම උත්සව ශාලාවක් ඉදිකිරීමට යුද හමුදා සේවා වනිතා ඒකකය සැලැසුම් කර තිබේ. යුද හමුදා සේවා වනිතා ඒකකයේ සභාපතිනි දමයන්ති රත්නායක මහත්මියගේ අදහසකට අනුව යුද හමුදාපති ලුතිනන් ජෙනරාල් දයා රත්නායක මහතාගේ අනුමැතිය මත මේ උත්සව ශාලාව ඉදිකිරීම් සිදුකෙ‍ෙර්.වසරකට යුද හමුදාවේ විවිධ උත්සව සියයකට වැඩි ප්‍රමාණයක් පැවැත්වෙන අතර ඒ සඳහා යුද හමුදාවේ සේවා වනිතා ඒකකයේ විශාල මුදල් ප්‍රමාණයක් වැය වෙයි. මේ උත්සව ශාලාව ඉදිකිරීම තුලින් එම මුදල් යුද හමුදාව වෙතම රඳවා ගැනීමට හැකි වෙයි. කොළඹ ප්‍රදේශයේ ස්ථානයක රුපියල් කෝටි ගණනක වියදමින් ඉදිකෙරෙන මේ උත්සව ශාලාව සියලු පහසුකම්වලින් සමන්විත සුපිරි ගණයේ ඒකක වෙයි.රජයට බරක් නොවී යුද හමුදා සේවා වනිතා ඒකකය මගින්ම සොයාගත් මුදල සහ වෙනත් පරිත්‍යාගවලින් ඉදිකෙරෙන මේ උත්සව ශාලාව සඳහා මේ වනවිටත් විවිධ රෙජිමේන්තු සහ පරිත්‍යාගශීලීන්ගෙන් රුපියල් කෝටි තුනක් පමණ ලැබී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013022</link>
    <topic>රටේ නීතිය හා සාමය සුරැකෙන්නේවත්මන් පාලන කාලයේදීයි</topic>
    <author>ජයසිරි මුණසිංහ, කෑගල්ල සමූහ, සබරගමුව සමූහසහ බුලත්කොහුපිටිය සමූහ</author>
    <content>බටහිර ඇතැම් දෙනාට නොපෙනුණත් අපේ රටේ නීතිය හා සාමය සුරැකෙන මානව හිමිකම්, ජනමාධ්‍ය නිදහස ඉහළින්ම ගරු කරන හොඳම පාලන කාලය වර්තමානය යැයි විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රකාශ කෙළේය.හැටහයවැනි ජාතික නිදහස් දින උළෙල පැවැත්වෙන කෑගල්ල නගරය කේන්ද්‍රකොට රජයේ ප්‍රවෘත්ති දෙපාර්තමේන්තුව සංවිධානය කරනු ලබන “බුද්ධි ප්‍රබෝධනී” ඡායාරූප ප්‍රදර්ශනය හා වාර්තා චිත්‍රපට දැක්ම ඊයේ (29) කෑගල්ල නගර ශාලාවේ විවෘත කිරීමෙන් අනතුරුව ඇමැතිවරයා එසේ කීය.විශ්ව මානව හිමිකම් දිනය සමරමින් කොළඹ දී පැවැති “බුද්ධි ප්‍රබෝධනී” ඡායාරූප දැක්ම කොළඹින් පිටත නගරයක පැවැත්වෙන්නේ පළමුවැනි වතාවටය.මේ ප්‍රදර්ශනය අදත් (30) හෙටත් (31) කෑගල්ල නගර ශාලාවේදී මහජනතාවට නොමිලේ නැරඹීමට අවස්ථාව සලසා දී ඇත. රජයේ චිත්‍රපට අංශය, රජයේ ප්‍රවෘත්ති දෙපාර්තමේන්තුව, කෑගල්ල දිස්ත්‍රික් ලේකම් කාර්යාලය හා රජයේ ප්‍රවෘත්ති දෙපාර්තමේන්තුවේ කෑගල්ල දිස්ත්‍රික් මාධ්‍ය ඒකකය මේ කටයුතු සංවිධානය කිරීමට දායක වී තිබේ.ඡායාරූප ප්‍රදර්ශනය විවෘත කිරීමේ කෙටි උත්සව සභාව ඇමැතූ රංජිත් සියඹලාපිටිය මහතා මෙසේ ද කීය.අද තමයි අපේ රටේ ඉහළම ජනමාධ්‍ය නිදහසක්, මානව හිමිකම් සුරැකීමක් සිදුවන යුගය. අපේ රටේ සෑම ජනකොටසකටම නිදහසේ බියෙන් හා සැකෙන් තොරව ජීවත්වීමට ඉඩකඩ ලබා දුන්නේ අතිගරු ජනාධිපතිතුමායි. එතුමාගේ අභීත නායකත්වය නිසා තිස් අවුරුදු මහා විනාශකාරී යුද්ධය නතර කිරීමට හැකියාව ලැබුණා.එදා කොටින්ගේ ම්ලේච්ඡ ත්‍රස්ත ක්‍රියා අද සමහරුන්ට අමතකයි. කොටි අපේ ආගමික සිද්ධස්ථානවලට, ආර්ථික මර්මස්ථානවලට මරාගෙන මැරෙන ප්‍රහාර එල්ල කළා. ආගමික නායකයෝ, දේශපාලනඥයෝ, දූ දරුවෝ, වැඩිහිටියෝ තරාතිරම නොබලා සමූල ඝාතනය කළා. අද එවැනි තත්ත්වයක් රටේ නැහැ.‍රටට සාමය උදා වී තිබෙනවා. රට වේගවත්ව සංවර්ධනය කරා පියනඟනවා. මේ නිසා අපේ රටේ සිදුවන සංවර්ධනය කඩාකප්පල් කිරීමට ටික දෙනෙක් ජාත්‍යන්තරය එක්ක එකතු වී අපේ අතිගරු ජනාධිපතිතුමාට එරෙහිව වැඩපිළිවෙළ ගෙනියනවා. ජිනීවා මානව හිමිකම් සමු‍ළුවේදී අපේ රටට එරෙහිව යෝජනා සම්මත කර ගන්න මාන බලනවා. ඒ අයට කොටින්ගේ කුරිරුකම් පේන්නේ නැහැ. එයයි අපට තේරුම් ගන්න බැරි දේ.රජයේ ප්‍රවෘත්ති අධ්‍යක්ෂ ජනරාල් මහාචාර්ය ආරියරත්න ඇතුගල මහතා - කොටි ත්‍රස්තවාදීන්ගෙන් අපේ රට බේරාගත් අතිගරු ජනාධිපතිතුමාගේ නායකත්වයෙන් රට වේගවත් ආර්ථික සංවර්ධනයකට මුලපුරා තිබෙනවා. මානව හිමිකම් කඩකරන චෝදනා එල්ල වන්නේ ඒ අතරේයි. ඒවාට නොබියව මුහුණ දෙන ශක්තිය අපිට රටක්, ජාතියක් ලෙස තිබෙනවා. නමුත්, කොටින්ගේ කුරිරුකම් ගැන රටේ ජනතාව දැනුවත් කළ යුතුයි. ඒ නිසා මේ ප්‍රදර්ශනය ඉතාම කාලෝචිත වූවක්.කෑගල්ල දිස්ත්‍රික් ලේකම් තුසිත පී. වනිගසිංහ මහතා - මේ ප්‍රදර්ශනය කෑගල්ල ජනතාවට දකින්න ලැබීම වාසනාවක්. අපිට යුද්ධය නිමාවී රට ගොඩනැ‍ඟෙන හැටි එක ශාලාවක සිට මේ ප්‍රදර්ශනයේ තබා ඇති ඡායාරූපවලින් දකින්න පුළුවන්.කෑගල්ල අතිරේක දිස්ත්‍රික් ලේකම් අබේවික්‍රම වනසූරිය, රජයේ ප්‍රවෘත්ති දෙපාර්තමේන්තුවේ චිත්‍රපට අධ්‍යක්ෂ දර්ශන පියරත්න, කෘෂිකර්ම අධ්‍යක්ෂ අමල් අරුණප්‍රිය, කෑගල්ල දිස්ත්‍රික් ලේකම් කාර්යාලයේ උසස් නිලධාරීහු, ප්‍රදේශවාසීහු, විදුහල්පතිවරු, දූ දරුවෝ විශාල පිරිසක් මේ අවස්ථාවට පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013023</link>
    <topic>සාරධර්ම හා ආර්ථිකය විනාශ කළ මත් කුඩු ජාවාරමටමෙරට තෝතැන්නක් කළේ එල්ටීටීඊ නායක ප්‍රභාකරන්</topic>
    <author>නුවන් කොඩිකාර</author>
    <content>මෙරට සාරධර්ම හා ආර්ථිකය විනාශ කර මත් කුඩු ජාවාරමට තෝතැන්නක් කළේ එල්.ටී.ටී.ඊ නායක වේලුපිල්ලේ ප්‍රභාකරන් යැයි ජනාධිපති උපදේශක බෙංගමුවේ නාලක හිමියෝ පැවැසුහ.රාමේස්වරන් හා ඉතාලිය අතර මත්කුඩු ජාවාරම ජයටම කරගෙන ගිය ප්‍රභාකරන් යුද්ධය කරන්නට ආයුධ ගත්තේ කුඩු විකුණු මුදලින් බව ද කීය.ප්‍රභාකරන් නැති වුණත් ඔහුගේ ක්‍රියාකාරකම් හා උපක්‍රම පිළිබඳ අවබෝධයක් තිබෙන උදවිය අදත් ඒවා ක්‍රියාත්මක කරමින් සිටින බව ද බෙංගමුවේ නාලක හිමියෝ ප්‍රකාශ කළහ. බුද්ධශාසන හා ආගමික කටයුතු අමාත්‍යාංශයේදී ඉකුත් (24) වැනිදා පැවති සාරධර්ම සමාජගත කිරීමේදී මාධ්‍ය භාවිතය මැයෙන් පැවැති සාකච්ඡාවකදී නාලක හිමියන් එසේ කියා සිටියහ.බෙංගමුවේ නාලක හිමියෝ මේ සේද පැවැසුහ.අද ඇතැම් අය කියනවා අපේ රටේ බුද්ධාගම විනාශ වේලාලු. සාර ධර්ම නැති වෙලාලු" කොහොමද අපි එහෙම කියන්නේ ලංකාවේ බුද්ධාගම නැත්තටම නැති වුණු කාලයක් තිබුණා. නමුත් මුළු ලෝකයේම ථෙරවාදී බුදු දහම හොදින් පවතින්නේ ලංකාවේ කියලා අද පිළිගෙන තිබෙනවා. මේ බුද්ධශාසන හා ආගමික කටයුතු අමාත්‍යාංශය ගැන කව්රු මොනවා කීවත් අද එහි කටයුතු ඉතා හොදින් කෙරෙනවා. මේ අමාත්‍යාංශයේ කටයුතු අනෙක් අමාත්‍යාංශවල කටයුතු වගේ නෙවෙයි.මේ අමාත්‍යාංශයේ කටයුතු ගැන හොද අවබෝධයකින් තමයි අගමැති දී.මු. ජයරත්න මහතා කටයුතු කරන්නේ. එතුමාට හොද නියෝජ්‍ය ඇමැතිවරයෙකුත් ඉන්නවා. එක් එක් අය කියන විදිහට මේ අමාත්‍යාංශයේ කටයුතු කරන්න බැහැ. ඉතා සංයමයකින් සැලසුම් සහගතව තමයි ක්‍රියා කරන්න ඕනෑවන්නේ. අද හැම කෙනාම සාරධර්ම ගැන කථා කළාට ඒක හදාගන්න විකල්ප නෑ. බුද්ධශාසන හා ආගමික කටයුතු ඇමැති දී.මු. ජයරත්න මහතාගේ හා නියෝජ්‍ය ඇමැතිතුමාගේ විශේෂ මඟ පෙන්වීම අනුව බෞද්ධ දර්ශනයට අනුව නිෂ්පාදනය කෙරෙන ටෙලි නාට්‍ය කිහිපයක් විද්යුත් මාධ්‍ය ඔස්සේ ප්‍රචාරය කරවීමට කටයුතු කරගෙන යනවා.'ඇසි දිසි අන්දරය' නමින් නාට්‍ය මාලාවක් දැනටමත් සූදානම්ය. දක්ෂ ප්‍රවීන ටෙලිනාට්‍ය රචක සෝමවීර සේනානායකයන් ලියු 'අඳුරෙන් එළියට' හා 'අපූර්ව ගම' කථා පිටපත් ළඟදීම ටෙලිනාට්‍යයක් ලෙස විකාශනය කිරීමට සූදානම් කරගෙන යනවා. බුද්ධශාසන හා ආගමික කටයුතු අමාත්‍යාංශයේ ලේකම් එම්.කේ.බී. දිසානායක මහතා. බෞද්ධ දැනුම සමාජගත කරන්න විද්‍යුත් මාධ්‍ය උපයෝගී කරගැනීම රජයේ අරමුණක්, ඒ අනුව අගමැතිතුමාගේ උපදෙස් හා මඟ පෙන්වීම අනුව බෙංගමුවේ නාලක හිමියන්ගේ අනුශාසනය පරිදි අපේ දරුවන්ට හා සමාජයට යහපත් යමක් දෙන්න ටෙලි නාට්‍ය ප්‍රයෝජණයට ගැනීම කාලෝචිත වැඩ පිළිවෙළක් කියල අපි විශ්වාස කරනවා.මේ අනුව ඉදිරි කාලයේ දී ගුණ ගරුක යහපත් පුරවැසියන් බිහි කිරීමේ අරමුණින් මේ වැඩ පිළිවෙළ ක්‍රියාත්මක කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013024</link>
    <topic>තමිල්නාඩු-ශ්‍රී ලංකා ධීවර එකඟතා ලියවිල්ල ඇමැති රාජිත අතට</topic>
    <author/>
    <content>තමිල්නාඩුවේ, චෙන්නායි හී ධීවර අමාත්‍යාංශ කාර්යාලයේ දී පැවැත්වුණු තමිල්නාඩු - ශ්‍රී ලංකා ධීවර සංවිධාන සාකච්ඡාවේ එකඟතා ලියවිල්ල ඊයේ (29 දා) ධීවර හා ජලජ සම්පත් සංවර්ධන අමාත්‍යාංශයේ දී ඇමැති වෛද්‍ය රාජිත සේනාරත්න මහතාට නිල වශයෙන් භාරදෙනු ලැබීය.මෙම එකඟතා ලියවිල්ල අමාත්‍යවරයාට භාරදෙනු ලැබුවේ ධීවර දෙපාර්තමේන්තුවේ අධ්‍යක්ෂ ජනරාල් නිමල් හෙට්ටිආරචිචි හා අමාත්‍යාංශ උපදේශක ආචාර්ය එස්. සුභසිංහ යන මහත්වරුන්ය.මෙම සාකච්ඡාව තමිල්නාඩුවේ, චෙන්නායි හී ධීවර අමාත්‍යාංශ කාර්යාලයේ දී පැවැත්වුණි. මෙම චෙන්නායි සාකච්ඡාවට සහභාගි වන ශ්‍රී ලංකා නියෝජිත පිරිසට රජය නියෝජනය කරමින් පස් (05) දෙනෙකු හා ධීවර සංවිධාන නියෝජනය කරමින් ධීවර නායකයින් (10) දස දෙනෙකු සහභාගි විය.රජයේ නිලධාරීන් පස් දෙනාට ඉන්දු - ශ්‍රී ලංකා රාජ්‍යතාන්ත්‍රික ධීවර කමිටුවේ ශ්‍රී ලංකා පාර්ශවයේ නිලධාරින් තිදෙනා වන ධීවර දෙපාර්තමේන්තුවේ අධ්‍යක්ෂ ජනරාල් බිමල් හෙට්ටිආරච්චි, ධීවර අමාත්‍යාංශ උපදේශක ආචාර්ය එස්. සුභසිංහ, නීතිපති දෙපාර්තමේන්තුවේ අතිරේක සොලිසිටර් ජනරාල් සුහද ගම්ලත් මහතා නියෝජනය කරමින් රජයේ නීති උපදේශක නුවන් පීරිස් මහත්වරු සහභාගී වූ අතර අනෙක් නිලධාරීන් දෙදෙනා වන්නේ ධීවර දෙපාර්තමේන්තුවේ සෝදිසි මෙහෙයුම් සහකාර අධ්‍යක්ෂ ලාල් ද සිල්වා, මන්නාරම් ධීවර සහකාර අධ්‍යක්ෂ බී. එස්. මිරින්ඩා මහත්වරු ය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013025</link>
    <topic>අල්ලස් සිද්ධියේ කොටුව සුළු පැමිණිලි අංශයේ ස්ථානාධිපතිට ඇප</topic>
    <author> සිරන්ජනි කුමාරි</author>
    <content>කොටුව දුම්රිය ස්ථානයේ අශෝභන ලෙස හැසුරුණු බව දන්වමින් නීති මඟින් කටයුතු නොකර සිටීමට පුද්ගලයකුගෙන් අල්ලස් මුදලක් ලබා ගැනීමේ සිද්ධියක් සම්බන්ධයෙන් රක්ෂිතබන්ධනාගාරගත සිටි කොටුව පොලිසියේ සුළු පැමිණිලි අංශයේ ස්ථානාධිපතිවරයා රුපියල් 15.000ක මුදල් හා ලක්ෂ දහයක ශරිර ඇපයක් මත මුදා හැරිමට කොළඹ ප්‍රධාන මහෙස්ත්‍රාත් ගිහාන් පිලපිටිය මහතා ඊයේ (29) නියම කළේය.මෙසේ ඇප මත මුදා හරිනු ලැබුවේ කොටුව පොලිසියේ සුළු පැමිණිලි අංශයේ හිටපු පොලිස් ස්ථානාධිපති කලුතර වාද්දුව පදිංචි පෝද්දන ප්‍රියංකරගේ මනෝජ් නමැත්තාය. සැකකරුගේ විදේශ ගමන් ද තහනම් කළ මහෙස්ත්‍රාත්වරයා විදේශ ගමන් බලපත්‍රය අධිකරණය වෙත බාර දෙන ලෙසට නියෝග කළේය.කොටුව ටෙලිකොම් ප්‍රධාන ශාඛාවේ ඉංජිනේරුවරයකු මේ සිද්ධියේ පැමිණිලිකරු වේ. ඉකුත් 7 වැනි දින තමා සේවය නිම කොට සවස 5.30ට පමණ කොටුව දුම්රිය ස්ථානයට ගිය බවත් එහිදී අශෝභන ලෙස හැසුරුණු බව පවසමින් සැකකරු තමාව අත්අඩංගුවට ගෙන සිය හැඳුනුම්පත ද ගත් බවට පැමිණිල‍්ලේ සඳහන්ය.අනතුරුව නීති මඟින් කටයුතු නොකර සිටිමට හා නැවත ජාතික හැඳුනුම්පත ලබා දීමට රුපියල් 75000ක මුදලක් ඉල්ලු සැකකරු රුපියල් 12000ක් ලබා ගත් බවත් ඉතිරි මුදල වු රුපියල් 63000ක් රැගෙන ලෝක වෙළෙඳ මධ්‍යස්ථානයේ පිහිටි ආකාස කඩේ වෙත පැමිණෙන ලෙසට තමාට දැනුම් දුන් බවට පැමිණිල‍්ලේ වැඩිදුරටත් සඳහන් වේ.මේ සම්බන්ධයෙන් අල්ලස් කොමිසම වෙත පැමිණිලි කළ පැමිණිලිකරු ඉතිරි මුදල සැකකරු වෙත ලබාදීමේදී කොමිසම විසින් සැකකරු අත්අඩංගුව‍ට ගෙන තිබිණි.මේ සිද්ධියට අදාළව විමර්ශන අවසන් බවට අල්ලස් කොමිසම අධිකරණයට දැක්වු කරුණු සළකා බැලු මහෙස්ත්‍රාත්වරයා සැකකරු ඇප මත මුදා හැර නැවත නඩුව කැඳවිම ජුනි මස 6 වන දිනට කල් තැබීණ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013026</link>
    <topic>මිලින්ද මොරගොඩට සම්මානයක්</topic>
    <author/>
    <content>පාත්ෆයින්ඩර් පදනම සිය හොඳම හවුල්කරුවන් දසදෙනෙකුගෙන් එක් අයෙකු ලෙස නම් කරන මහජන චීන සමූහාණ්ඩුවේ කොළඹ තානාපති කාර්යාලය පාත්ෆයින්‍ඩර් සේවාව ඇගයීමකට ලක්කර සම්මානයක් පිරිනමයි.චීන නව වසර සැමරීම සහ ශ්‍රී ලංකාවේ නිදහස් දිනය වෙනුවෙන් බණ්ඩාරනායක ජාත්‍යන්තර සම්මන්ත්‍රණ ශාලාවේ දී පැවැති විශේෂ උත්සවයකදී මේ සඳහා වූ සම්මානය චීන තානාපති වූ ජින්ගාවෝ Wu Jianghao මහතා විසින් පාත්ෆයින්ඩර් නිර්මාතෘ මිලින්ද මොරගොඩ මහතාට පිරිනමන ලද අවස්ථාව ඡායාරූපයෙහි දැක්වෙයි.ජනාධිපති මහින්ද රාජපක්ෂ, අග්‍රාමාත්‍ය දි. මු. ජයරත්න, සෞඛ්‍ය අමාත්‍ය මෛත්‍රීපාල සිරිසේන, විදේශ ඇමැති ජී. එල්. පීරිස්, ජනාධිපති ලේකම් ලලිත් වීරතුංග යන මහත්වරු ඇතුළු දෙස් විදෙස් ආරාධිතයන් රැසක් මෙම අවස්ථාවට සහභාගි වූහ.ආර්ථික පර්යේෂණ සහ ජාත්‍යන්තර සම්බන්ධතා සම්බන්ධයෙන් ක්‍රියාකරන දේශීය විද්වත් ආයතනයක් වන පාත්ෆයින්ඩර් පදනම මෑත කාලය තුළ ශ්‍රී ලංකාව සහ චීනය අතර සබඳතා වර්ධනය කරන්නට ඉටුකළ මෙහෙවර සලකා මේ සම්මානය පිරිනමන්නට හේතු වූ බව චීන තානාපති කාර්යාලය නිවේදනය කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013027</link>
    <topic>දරුවන්ගේ අධ්‍යාපනය යාවත්කාලීන කිරීමටගුරු පුහුණු පාඨමාලා අතිශයින් වැදගත්</topic>
    <author>සමන්ති වීරසේකර</author>
    <content>ජාත්‍යන්තර සබඳතා වර්ධනය කරමින් , ශ්‍රී ලාංකික දරු දැරියන්ගේ අධ්‍යාපනය යාවත්කාලීන කිරීම සඳහා ගුරු පුහුණු පාඨමාලා අතිශයින්ම වැදගත් බව අධ්‍යාපන ඇමැති බන්දුල ගුණවර්ධන මහතා පවසයි.මුල් ළමා විය සංවර්ධනය , අධ්‍යාපන ඩිප්ලෝමා සහ උපාධි පාඨමාලා සඳහා කැපවන ඔස්ටන් අධ්‍යාපන පාසල විසින් දිවයින පුරා පාසල්වල විදුහල්පතිවරුන් සහ ගුරුවරුන් යාවත්කාලීන කිරීම අගය කළ යුත්තක් බවද ඇමැතිවරයා පැවසීය. කොරියාව අධ්‍යාපනය වෙනුවෙන් ප්‍රමුඛතාවය දෙන රටක් බවත් ඔවුන් ශ්‍රී ලාංකික දරුවන් වෙනුවෙන් කැප වන්නේ විශ්ව ගම්මාන සංකල්පය මූලික කර ගනිමින් බව තමා ‍තේරුම්ගත් බවත් හෙතෙම කීය.ඔස්ටන් අධ්‍යාපන පුහුණු පාසලේ සභාපති සිසිල් ලින් මහතා සහ අධ්‍යක්ෂ ජෙනරාල් මයිකල් ලින් මහතා වරින් වර විදේශීය ගුරු උපදේශකයින් මෙරටට ගෙන්වා පුහුණු වැඩසටහන් පවත්වන්නේ එබැවින් බවද ඇමැතිවරයා කීය.මුල් ළමාවිය සංවර්ධන ගුරු උපදේශිකා ඔස්ටන් පුහුණු පාසලේ අධ්‍යක්ෂ පුෂ්පා අලුත්ගමගේ මහත්මියගේ මෙහෙයවීමෙන් මහනුවර අර්ල්ස් රීජන්ස් හි පැවැති ගුරු පුහුණු වැඩමුළුව අමතමින් ඇමැතිවරයා එසේ කීය.එහිදී ඇමැතිවරයා මෙසේද කීය.දරුවන් තම අධ්‍යාපන කටයුතු වැඩි දියුණු කැර ගැනීම සඳහාත් අත්දැකීම් ලබා ගැනීම සඳහාත් විදේශ ගත වීම වරදක් නොවෙයි.නමුත් තමන් පරිණත වූ පසුව තම රටට සේවය කිරීම සඳහා නැවත පැමිණිය යුතුයි. පොතේ දැනුම දරුවන්ට ලබා දෙන අතරම දරුවන්ගේ ගුණධර්ම යුතුකම් වගකීම් මොනවාද යන්න වටහාදීම ගුරුවරයාගේ සේවයට අයිති කොටසක් බව අවබෝධ කර ගත යුතුයි. එවිටයි රටට ආදරය කරන දරුවන් බිහි වන්නේ.අද වැඩිදුර අධ්‍යාපනය සඳහා විදේශ ගත වීමට අවශ්‍ය නැහැ. විදේශගතව ලබා ගැනීමට අපේක්ෂිත උපාධිය ඔස්ටන් වැනි ආයතන හරහා ලංකාවේදීම ලබාගන්න පුළුවන්. අද දරුවන්ට අවශ්‍ය වන්නේ පැහැදිලි සැලසුමක් පමණයි. මෙම අවස්ථාවට මහනුවර දිස්ත්‍රික්කයේ ගුරුවරුන් රැසක් සහභාගීවී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013028</link>
    <topic>කැස්බෑ බිත්තර 373ක්නාරා ආයතනයට</topic>
    <author>ජයසිරි පේදුරුආරච්චිගන්දර සමූහ</author>
    <content>මාතර සිට වැලිගම දක්වා වෙරළ තීරයේ මාතර කෝටඨාස අපරාධ විමර්ශන ඒකකය මඟින් සිදුකළ මෙහෙයුම්වලදී අත්අඩංගුවට ගත් කැස්බෑ බිත්තර තුන්සිය හැත්තෑ තුනක් අධිකරණ නියෝග මත සංරක්ෂණය සඳහා ඊයේ (29) නාරා ආයතනයට බාර කෙරිණි.ඉකුත් 27 වැනි දින සැකකරුවන් තිදෙනෙකු සමඟ බිත්තර තුන්සිය හැත්තෑ තුන අධිකරණයට ඉදිරිපත් කෙරුණේ නඩු පහක් යටතේය.ඉන් එක් නඩුවක් සඳහා සැකකරුවන් නොසිටි අතර ඉතිරි නඩු හතර සඳහා රුපියල් තිස්දහස බැගින් රුපියල් අනූදහසක් හා රුපියල් හතළිස් දහසක් ලෙස ප්‍රධාන මහේස්ත්‍රාත් රුවන් සිසිර කුමාර මහතා දඩ නියම කර තිබූ අතර කැස්බෑ බිත්තර නාරා ආයතනයට සංරක්ෂණය සඳහා භාරදීමට නියෝග කර තිබුණේද එම අවස්ථාවේදීය.කැස්බෑ බිත්තර දෙසිය අනූහයක්, දොළහක්, තිස් පහක්, විස්සක් හා දහයක් ලෙස පොලිස් අත්අඩංගුවට ගෙන තිබූ අතර කැස්බෑ බිත්තර දෙසිය අනූහය සඳහා සැකකරුවෙකු නොසිටි බව පොලිසිය කීය.මාතර මූලස්ථාන පොලිසියේ පොලිස් සැරයන් ජී. සරත් කුමාර මහතා අධිකරණයට කරුණු දැක්වීම හා නාරා ආයතනයට කැස්බෑ බිත්තර බාරදීම සිදු කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=n14013029</link>
    <topic>වරිපනම් නොගෙවූ ආයතන 47ක්කොළඹ මහ නගර සභාව පවරා ගනී</topic>
    <author>නිරූෂි විමලවීර</author>
    <content>කොළඹ මහ නගර සීමාවට අයත් වරිපනම් බදු නොගෙවූ ප්‍රසිද්ධ ආයතන හා ගොඩනැඟිලි ආදි දේපළ 266ක් අතරින් දේපළ 47 ක් කොළඹ මහා නගර සභාව පවරා ගත්තේ ය.ඕල්කට් මාවතේ පිහිටි ලෝක වෙළඳ පොළ කොච්චිකඩේ පිහිටි ප්‍රදීපා ශාලාව, කොටුව සෝන්ඩර්ඩ් පෙදෙසේ පිහිටි සමුපකාර මන්දිරය, හෙට්ටිවීදියේ පිහිටි වෙළෙඳ සංකිර්ණය මුදලිගේ මාවතේ පිහිටි ගෝල්ඩන් නෙගට් සමාජ ශාලාව, ඕල්කට් මාවතේ පිහිටි පරම විඥානාර්ථ ගොඩනැඟිල්ල ඇතුළු ප්‍රසිද්ධ දේපළ 47 ඒ අතර වන බව කොළඹ මහා නගර සභාව සඳහන් කෙළේය. නිසි ලෙස බදු මුදල් නොගෙවීම හේතුවෙන් හිඟ බදු මුදල් අය කර ගැනීම සඳහා නගර සභා ආඥා පනතේ 261 වන වගන්තිය ය‍ටතේ මෙම පවරා ගැනීම සිඳු කළ බව කොළඹ නාගරික භාණ්ඩාගාරික කේ.ඩී. චිත්‍රපාල මහතා ප්‍රකාශ කෙළේය.2011 දෙසැම්බර් 31 දිනට පෙර වරිපනම් බඳු ගෙවන ලෙසට තෙවරක් දැනුම් දීමෙන් පසු මෙම දේපළ ඈවර කළ බවත් ඈවර කිරීමෙන් අනතුරුව මහ නගර සභාවට පවරා ගත් බවත් හෙතෙම සඳහන් කෙළේය .කොළඹ මහා නගර සභාවට වසර ගණනාවක් තිස්සේ ලක්ෂ තුන ඉක්ම වූ වරිපනම් බදු ප්‍රමාණයක් නොගෙවීම් යටතේ රතු නිවේදන ඇතුළු නිවේදන තුනක් යැවීමෙන් පසු ද වරිපනම් නොගෙවීම් යටතේ, මෙම පවරා ගැනීම් සිදු කළ බව චිත්‍රපාල මහතා අනාවරණය කළේය.රතු නිවේදන යැවූ දේපළ කිහිපයක් ලබන මස 21 දා දක්වා බඳවා ගන්නා බවකී ඒ මහතා ඈවර කොට පවරා ගත් ඉඩම් නැවත ලබා ගැනීම සඳහා වරිපනම් බදුවලට අමතරව ඈවර කිරීමට අදාළ බදු ද දේපළ හිමිකරු විසින් ගෙවිය යුතු බව ද එක් දේපළක ගෙවීමට ඇති වරිපනම් බදු ප්‍රමාණය රුපියල් කෝටිය ඉක්මවන බව ද එය සෝන්ඩර්ස් පෙදෙසේ පිහිටි සමුපකාර මන්දිරයෙන් අය විය යුතු බව ද ප්‍රකාශ කෙළේය .මහා නගර සභාවට පවරා ගැනෙන දේපළ සියලු බදු ගෙවා නැවත ලබා ගැනීමට හිමිකරුවන් ක්‍රියා නොකළ හොත් ඔප්පු සකස් කොට එම දේපළ නගර සභාවට ලියාපදිංචි කරන බවත් පවරා ගැනීම පිළිබඳ හිමිකරු කිසිඳු ප්‍රතිචාරයක් නොදක්වා සිටීමෙන් එම තත්ත්වය උදාවන බවත් ඔප්පු සකසා නගර සභාව ලියා පදිංචි කළහොත් ලංකා නීතිය යටතේ හිමිකරුට එම දේපළේ අයිතිය අහිමි වන බවත් හෙතෙම වැඩි දුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=r1401301</link>
    <topic>දැයට කිරුළෙන් කෑගල්ලටසංවර්ධන ව්‍යාපෘති 5581ක්</topic>
    <author>සබරගමුව සමූහ</author>
    <content>කෑගල්ල දිස්ත්‍රික්කයට නව යුගයක් උදාකළ දැයට කිරුළ 2014 ජාතික සංවර්ධන වැඩසටහන මේ වන විට ක්‍රියාත්මක කර ඇති සංවර්ධන ව්‍යාපෘතීන් ගණන 5581කි. මේ වනවිටත් ඉන් අඩක් පමණ වැඩ අවසන් වෙමින් පවතී. මේ ව්‍යාපෘතින් සඳහා මහා භාණ්ඩාගාරය වෙන් කළ ප්‍රතිපාදන මුදල රුපියල් දසලක්ෂ එක්දහස් නවසිය දහයක් (1910) බව කෑගල්ල දිසා ලේකම් කාර්යාලයේ ක්‍රමසම්පාදන අංශයේ වාර්තාවලින් දැක්වේ.දර්ශණීය කදු වළලුවලින් ගහන වූ භූවිෂමතාවයකින් යුත් වර්ග කිලෝමීටර් 1693ක් තරම්වන කෑගල්ල දිස්ත්‍රික්කයේ මුළු භූමි ප්‍රමාණය මැතිවරණ කොට්ඨාස 9ට හා ප්‍රාදේශීය ලේකම් කොට්ඨාස 11ම ආවරණය වන පරිදි දැයට කිරුළ සංවර්ධන ව්‍යාපෘතීන් ක්‍රියාවට නැංවීමට ලැබීම එහි ජනතාවට ජනාධිපති තුමාගෙන් ලැබුණු සුවිශේෂි ත්‍යාගයක් බව දැයට කිරුළ ප්‍රදර්ශන කමිටුවේ සභාපති කෑගල්ල දිස්ත්‍රික් සංවර්ධන කමිටුවේ සම සභාපති හා විදුලි සංදේශ සහ තොරතුරු තාක්ෂණ ඇමැති රංජිත් සියඹලාපිටිය මහතා පවසයි.දැයට කිරුළ ජනතා කේන්ද්‍රිය වැඩසටහනේ ඉසුරුමත් මව්බිමක් අසිරිමත් නිවහනක් තේමාව යටතේ අඩු ආදායම්ලාභි පවුල් 3685කට නිවාස ආධාර ලෙස ලබාදුන් ප්‍රතිපාදන මුදල රුපියල් මිලියන දෙසිය හතළිස් නමයකි.උළු සෙවිලි කිරීමට ඇති නිවසකට උළු ලබාදීමට එක් පවුලකට රුපියල් තිස්දහසක්ද වහලය සකස්කර උළු සෙවිලිකිරීමට රුපියල් පනස් දහසක්ද බිත්ති සහ වහලය සකස් කර උළු සෙවිලිකිරීමට රුපියල් හැටපන් දහසක් නිවෙසක ඉස්තෝප්පුවක් ඉදිකිරීමට රුපියල් දසදහසක්ද වැසිකිළියක් ඉදිකර ගැනීමට රුපියල් පහලොස් දහසක්ද වශයෙන් වර්ග කළ මේ මුදල් ප්‍රතිපාදන ජාතික නිවාස සංවර්ධන අධිකාරිය මගින් දිස්ත්‍රික්කයේ ප්‍රාදේශීය ලේකම් ‍කොට්ඨාස කේන්ද්‍රකරගත් මධ්‍යස්ථාන 11කදී බෙදාදීමට නියමිතය.නව මාතෘ සායන මධ්‍යස්ථාන 22ක් එක් මධ්‍යස්ථානයකට රුපියල් මිලියන 12ක ප්‍රතිපාදන මගින් ඉදිකිරීමට දැනට පවත්නා මාතෘ සායන මධ්‍යස්ථානයකට රුපියල් මිලියන දෙක බැගින් යොදවා පවතින මාතෘ සායන 60ක් වැඩදියුණු කිරීමටද ඇතුළත් මේ ව්‍යාපෘතින් දෙකට වෙන් කළ මුදල රුපියල් මිලියන හාරසිය පනහකි.දිස්ත්‍රික්කය පුරා විහිදි ගිය ග්‍රාමිය මාර්ග 1444ක් දුෂ්කර ස්ථාන කොන්ක්‍රිට් කිරීම සඳහා තවත් රුපියල් මිලියන පන්සියයක්ද වෙන් කර ඇති අතර මේ වන විටත් ඉන් අඩක් පමණ නිමවෙමින් පවතින බවද වාර්තාවේ .දිස්ත්‍රික්කයේ පාසල් හි ඊ ශිල්පාගාර ඉදිකිරීම වෙනුවෙන් එම අමාත්‍යාංශය වෙන් කළ මුදල රුපියල් මිලියන හයසිය විසිහයකි. ඒ ව්‍යාපෘතීන් 24ක් වෙනුවෙනි.ක්‍රිඩා අමාත්‍යාංශය / ක්‍රීඩා සංවර්ධන දෙපාර්තමේන්තුව වැයකළ මුදල රුපියල් මිලියන හයසිය අනූහයකි.ඒ තෝලන්ගමුව ක්‍රීඩා පාසල, කෑගල්ල ශාන්ත ජෝශප් බාලිකා විද්‍යාලයේ පිහිනුම් තටාකය, කෑගලලු විද්‍යාලයේ ක්‍රිඩාපිටිය, කෑගලු බාලිකාවේ ගෘහස්ථ ක්‍රිඩාංගණය ඇතුළු තවත් ව්‍යාපෘති ගණනාවක් වෙනුවෙනි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=r1401302</link>
    <topic>ඩෙංගු රෝගීන්අඩුවෙලා</topic>
    <author>ගම්පහ මධ්‍යම සමූහපී. ඒ. ඔලිවර් පෙරේරා</author>
    <content>ගම්පහ දිස්ත්‍රික්කයේ 2013 ජනවාරි මාසයේ ඩෙංගු රෝගීන් සංඛ්‍යාව 442 ක් වුවත් වසරේ දෙසැම්බර් මාසය අවසන් වන විට ඩෙංගු රෝගීන්ගේ සංඛ්‍යාව 312 දක්වා පහත වැටී ඇතැයි ගම්පහ දිස්ත්‍රික් සෞඛ්‍ය සේවා අධිකාරි කාර්යාලය ප්‍රාදේශීය වසංගත රෝග වෛද්‍ය එස්. ආර්. රණසිංහ මහතා පැවැසීය.2013 වසරේ දෙසැම්බර් මාසය අවසන් වන විට වැඩිම ඩෙංගු රෝගීන්ගේ සංඛ්‍යාව වාර්තා වන්නේ මීගමුවෙන් ය. ඒ සංඛ්‍යාව 48 කි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=r1401303</link>
    <topic>දෝහාකටාර්හි සේවය කළ සුසිඳුව තට්ටු 4න් වැටුණාද තල්ලු කළාද?</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>මැද පෙරදිග (දෝහා කටාර් රාජ්‍යයේ) ඉදිකිරීම් සමාගමක ශ්‍රී ලාංකික කම්කරු සේවකයකු වැඩ කරමින් සිටියදී තට්ටු හතරක ගොඩනැගිල්ලක් උඩින් බිමට වැටී මිය යෑමේ සිද්ධියක් වාර්තා වෙයි.මෙසේ අවාසනාවන්ත අයුරින් දිවියෙන් සමුගෙන ඇත්තේ අංක 448/ඒ දරන නිවසේ පදිංචි ඇතීගේ සැම්සන් සිල්වා යන අයගේ සහ මියගිය ලුසිල්ඩා බර්නඩෙත් යන දෙපළගේ ඇතීගේ සුසිඳු ලෂාන් සිල්වා නැමැති 21 හැවිරිදි තරුණයෙකි.2011 නොවැම්බර් මස සුසිඳුගේ යහළුවකුගේ මාර්ගයෙන් ඔහුට මැද පෙරදිග යෑමේ වාසනාවක් පෑදී විදෙස් ගත විය.සුසිඳුට මොකද වුනේ කියන්න සුසිඳු අද අප අතර නොමැත. එහෙත් සත්‍ය ජයගනී යන කියමන පරිදි සුසිඳුගේ අත් වැරදීමකින් පහළට වැටුණාද .. කව්රුන් හෝ සුසිදුව පහළට තල්ලු කළාද යන දෙගිඩියා සිතකින් හද කම්පාවෙන් සිටින මිය ගිය සුසිඳුගේ පවුලේ ලොකු අයියා වන ඇතීගේ සුපුන් හංසක සිල්වා හැඬු කඳුලින් මෙසේ කීවේය.අපේ පවුලේ මාත් එක්ක 5 දෙනයි. මීට වසර 12කට ඉහත අපේ අම්ම හදිසි හෘදයාබාධයකින් මිය ගියා. මං පවුලේ වැඩිමලා. මල්ලි මැද පෙර දිග (දෝහ කටාර්) ගියේ එයාගේ යහළුවකුගේ මාර්ගයෙන් මල්ලිට රට යන්න මුදල් දුන්නේ මං. පවුලේ බර උහුලන්න අපි ගෙවන දුක්බර ජීවිත ගොඩ ගන්න චේතනාවෙන් මල්ලි රට ගියේ.පසුගියදා දෙසැම්බර් මාසයේ මල්ලී ලංකාවට එන්න තමයි හිටියේ. අවුරුදු 2කට පස්සේ සහෝදර - සහෝදරියන් බලන්න මල්ලි 27 වෙනිදා එනවා කීවාට ඊටත් කලින් දෙසැම්බර් 24 වෙනිදා සිහිනයිකන්වත් හිතුවේ නැහැ.මල්ලි මිය යන්න කලින් දුරකථනයෙන් මං එක්ක කතා කළා. අනේ පුදුම සහෝදර ප්‍රේමයකින් මල්ලි සිටියේ මල්ලිගේ නැති වීම මට හිතා ගන්නවා තියා අදහා ගන්නත් බැහැ.මල්ලි ගැන තොරතුරු දැන ගන්න මම ශ්‍රී ලංකා තානාපති කාර්යාලයෙන් විමසුවා. එතකොට කීවේ අපට තාම එහෙම ආරංචියක් දැන ගන්න නැහැයි කියලා. ඊට පස්සේ මම විදේශ කටයුතු අමාත්‍යංශයෙන් විමසුවා. එහෙම දෙයක් කිව්වාම අපෙන් තමයි එහි නිලධාරීන් මල්ලිගේ මරණය දැන ගත්තේ. එහෙත් තොරතුරු අපට නිසියාකාර ලබා ගන්න බැරි වුණා.පස්සේ අපි සරණක් පතා විදේශ සේවා නියුක්ති කාර්යාලයෙන් මල්ලී ගැන තොරතුරු ලබා ගන්න ගියා. ඒ අය මගේ මල්ලි ගැන හරි උනන්දුවකින් කටයුතු කළා. මල්ලිගේ දේහය ලංකාවට ගෙන ඒමට සහාය වුණා.මල්ලීව ලංකාවට ගේන්න ප්‍රමාද වුනේ මල්ලිගේ මරණයට එයාගේ කාමරයේ සිටිය 3 දෙනෙකුව සැකපිට අත් අඩංගුවට ගෙන තිබෙනවා. මේ අත්අඩංගුවට ගත් 3 දෙ‍නාම ශ්‍රී ලංකිකයන් කියලයි කියන්නේ.මල්ලිගේ මරණය අපට සැකයි.මල්ලි ගොඩනැඟිල්ලෙන් වැටිලා නොවේ. තල්ලු කරලා කියලයි අපි විශ්වාස කරන්නේ. මල්ලිගේ ඔළුවේ පිටි පස පොඩි මොලය කුඩු වෙලා. අතපය කැඩිල තියා සීරිලවත් නැහැ. මල්ලී මීට සතියකට වගේ කලින් මට දුරකතනයෙන් කතා කරල කීවා... අයියේ මෙහෙ ඉන්නවුන් මගෙන් සල්ලි ඉල්ලනවා. මීට ඉස්සල්ලා ගත්ත සල්ලී දීලත් නැහැ. මුන් එක්ක වැඩ කරන්න බැහැ කියා.මල්ලිගේ මරණෙන් පස්සේ එයාගේ කාමරේ ඇඳ යට හිස් පසුම්බිය සහ ක්‍රෙඩිට් කාඩ් එක තිබී අසුවෙලා. මල්ලීගේ මරණය මිනීමැරුමක් කියලයි මට සිතෙන්නේ.කඳාන නාගොඩ පවුලේ කතෝලික සුසාන භූමියේදි සුසිඳු අවසන් ගමන් ගියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=r1401304</link>
    <topic>දිවිනැඟුමෙන්පොල් පැළ</topic>
    <author>පොල්ගහවෙල විශේෂකරුණාරත්න කළුආරච්චි</author>
    <content>පොල්ගහවෙල ගොවිජනසේවා නිලධාරී කොට්ඨාසයේ ගොවීන් සඳහා පසුගිය වසරේ දිවිනැගුම වැඩසටහන යටතේ පොල්පැළ 17565ක් ලබාදී ඇත.ප්‍රදේශ‍ෙය් පොල් වගාව වැඩි දියුණුවට පත්කර ගැමි ආර්ථිකය ශක්තිමත් කිරීම සඳහා දිවිනැගුම ජාතික වැඩසටහන යටතේ බෙදාදීම සිදුකර ඇති මේ පොල්පැළ තොගයට බඳුන්පැළ 10890ක් හා බිම් පැළ 6675ක් අයත් වේ.සරුසාර පොල් අස්වැන්නක් ලබාගැනීම සඳහා මෙම පොල්පැළ වගාකිරීම පිළිබඳව අවශ්‍ය උපදෙස් පොල් වගා කිරීමේ මණ්ඩලය මඟින් ලබාදී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=r1401305</link>
    <topic>ආරගොඩ මාර්ගයටබාගෙට කාපට්</topic>
    <author>වයඹ පළාත් සංචාරක - සේන ඉදිරිසිංහ</author>
    <content>පොල්ගහවෙල ආරගොඩ මාර්ගය කාපට් කිරීමේ කටයුතු ආරම්භ කර දැනට වසරක පමණ කාලයක් ගතවී ඇතත් දැනට කාපට් කර ඇත්තේ මීටර් 50 ක පමණ කෙටි දුරකි.ඉතිරි කොටස කාපට් නොකරන්නේ මන්දැයි ජනතාව ප්‍රශ්න කරති.මෙය කිලෝමීටර් 7 ක් පමණ දුර මාර්ගයකි.දැනට මේ මාර්ගය පයින්වත් යෑමට නොහැකි පරිදි ගල් ගැලවී විශාල වළවල් පවා හෑරී තිබෙන බැව් ප්‍රදේශයේ ජනතාව පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=r1401306</link>
    <topic>කෘෂි බීජ සහතික කිරීමේප්‍රාදේශීය කාර්යාලයක් කළුතරට</topic>
    <author>කළුතර මධ්‍යම සමූහ</author>
    <content>කෘෂිකාර්මික බීජ සහතික කිරීමේ ප්‍රාදේශීය කාර්යාලයක් කළුතර දිස්ත්‍රික්කයේ ස්ථාපිත කිරීම සඳහා කාර්යාල ගොඩනැගිල්ලක් ලබාදෙන ලෙස කෘෂිකර්ම දෙපාර්තමේන්තුව කළුතර දිස්ත්‍රික් ලේකම් යූ. ඩී. සී. ජයලාල් මහතාගෙන් ඉල්ලීමක් කර ඇත.ලියාපදිංචි පැළ තවාන් 13ක් ඇති බවත්, ලියාපදිංචි බීජ අසුරන්නන් 300ක් පමණ සිටින බවත් කළුතර දිස්ත්‍රික්ක කෘෂිකර්ම කමිටු රැස්වීමේ දී අනාවරණය වූ අතර බීජ සහතික කිරීමේ කාර්යාලය පිහිටුවීමේ අවශ්‍යතාවය මෙහිදී අවධාරණය කළේය.දැනට බීජ සහතික කිරීමේ මධ්‍යස්ථානයක් පිහිටා ඇත්තේ කොළඹ නගර‍ෙය් හෙයින් කළුතර දිස්ත්‍රික්කයේ පැළ තවාන්කරුවන් ඉන් අසීරුතාවයට පත්ව සිටින බව ද මෙහිදී අනාවරණය විය.මේ අනුව තාවකාලිකව බීජ සහතික කිරීමේ මධ්‍යස්ථානයක් කළුතර කෘෂිකර්ම කාර්යාලයේ පිහිටුවීමට පහසුකම් සලසන ලෙස කළුතර දිසා ලේකම්වරයා මෙහිදී දිස්ත්‍රික් කෘෂිකර්ම අධ්‍යක්ෂ ජේ. ඩී. වීරසූරිය මහත්මියට උපදෙස් දුන්නෝය.මේ කාර්යාලය ස්ථීර වශයෙන් මතුගම ප්‍රාදේශීය ලේකම් කාර්යාලයේ පිහිටුවීම සඳහා අවශ්‍ය නිර්දේශ දිස්ත්‍රික් සම්බන්ධීකරණ කමිටුව මඟින් ලබා ගන්නා ලෙස දිසා ලේකම්වරයා කළුතර දිස්ත්‍රික් ක්‍රමසම්පාදන අධ්‍යක්ෂ කේ. ඒ. ඩී. ක්. සිරිවර්ධන මහතාට උපදෙස් දුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=r1401307</link>
    <topic>මහනුවර ජාතික පාසල්වලගුරුවරුන් කණ්ඩායම් ලෙස මාරු කිරීමෙන් ගැටලු</topic>
    <author>මහනුවර විශේෂ ආරියවංශ ජයවීර</author>
    <content>මහනුවර ප්‍රදේශයේ ජාතික පාසල්වල ගුරුවර ගුරුවරියන් විශාල කණ්ඩායම් වශයෙන් වෙනත් පාසල්වලට මාරුකර යවා එම පුරප්පාඩු සඳහා වෙනත් පාසල්වලින් ගුරුවර ගුරුවරියන් එවා ඇත.මෙසේ එකවැර ගුරුවරුන් මාරුකිරීමේ හේතුවෙන් සමහර විද්‍යාලවල ක්‍රීඩා උත්සව හා වෙනත් විවිධ ක්‍රියාකාරකම් සංවිධානය කර ගැනීමේදී අර්බුධකාරී තත්ත්වයකට හේතු වී ඇත. මෙය දරුවන්ට මෙන්ම දෙමව්පියන්ට ද මහත් අසහනකාරී තත්ත්වයකි.වසර 10කට වැඩි කාලයක් එකම පාසලේ සේවයේ නියැලී සිටින ගුරුවරුන් මාරුකර යැවීම සාධාරණ නමුත් පලපුරුදු විශාල ගුරු පිරිස් එකවැර මාරුකර යැවීම නිසා පාසලේ විවිධ කටයුතු වලදී ගැටලු රාශියකට මුහුණ දීමට සිදුවී ඇත.මහනුවර ඉහළ පෙ‍ළේ බාලිකා විද්‍යාලයකට මාරුවී පැමිණි ගුරුවරියන් දැරියන්ට ‍“තමු‍සෙ” “තමුසෙලා” යන වචනවලින් ආමන්ත්‍රණය කිරීම මේ වන විට විශාල අර්බුදයට හේතු වී ඇත.පාසල්වලට ආවේනික සංස්කෘතියක් ඇත. අනාගත පලපුරුදු ගුරුභවතුන් මෙසේ මාරු කිරීම නිසා පාසල් අධ්‍යාපනය දිනෙන් දින පිරිහීමට ඉඩ ඇත.සුළු කණ්ඩායම් වශයෙන් මාරුකර අලුතින් පැමිණෙන ගුරුභවතුන්ට පාසලේ පවත්වාගෙන යන ඒ ඒ සංස්කෘති වලට අනුකූලව කටයුතු කිරීමට හැඩගැස්විය යුතු යැයි ගුරුවරු සහ මවුපියෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=r1401308</link>
    <topic>ගමේ පාරවල් හදන්නලක්ෂ 2000ක ප්‍රතිපාදන</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>අඟුරුවාතොට, මදුරාවල ප්‍රාදේශීය සභාවේ එ.ජ.නි.ස මන්ත්‍රීවරුන් කණ්ඩායම මහා මාර්ග හා වරාය ව්‍යාපෘති අමාත්‍ය නිර්මල කොතලාවල මහතාගෙන් කරන ලද ඉල්ලීමක් අනුව බලප්‍රදේශයේ සෑම ග්‍රාම නිලධාරී වසමකම ඇති සියලුම ග්‍රාමීය මාර්ග ප්‍රතිසංස්කරණය කිරීම සඳහා ලක්ෂ 2000ක මුදලක් ලබාදී තිබේ.මේ මුදල් ප්‍රතිපාදනය යටතේ ප්‍රදේශයේ සෑම දුෂ්කර මාර්ගයක්ම දැනට ප්‍රතිසංස්කරණය වෙමින් පවතින අතර, ඒවායේ සියලු ඉදිකිරීම් කටයුතු ඉදිරි මාස දෙක තුළදී අවසන් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=r1401309</link>
    <topic>වරදකරු අවු.5ක්සිපිරිගෙට</topic>
    <author>ගම්පහ සංචාරක</author>
    <content>දෙකටන ග්‍රාමීය බැංකු මංකොල්ලය පිළිබඳ නඩුවේ පළමු චුදිත වූ අයට සොර බඩු ළඟ තබාගැනීමේ චෝදනාවට වරදකරු වූයෙන් වසර 05 ක බරපතළ වැඩ සහිත සිර දඬුවමක් ද, රුපියල් 10,000 ක දඩයක් ද, ගම්පහ මහාධිකරණ විනිසුරු පියසීලි වික්‍රමසිංහ මතුරට මහත්මිය නියම කළාය. රුපියල් 10,000 දඩය නොගෙවන්නේ නම් තවත් වසර 2 ක් සිරදඬුවම් ද නියෝග කළාය.2004 ජනවාරි 16 හෝ ඊට ආසන්න දිනයකදී දෙකටන ග්‍රාමීය බැංකුවට ඇතුළුවී රුපියල් 47,89,000 ක වටිනා රන් භාණ්ඩ කොල්ලකෑම, සොරබඩු ළඟ තබාගැනීම යන අධිචෝදනා යටතේ චුදිතයින් දෙදෙනෙකුට එරෙහිව නීතිපතිවරයා විසින් මෙසේ ගම්පහ මහාධිකරණයේදී දෙදෙනකුට නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=r14013010</link>
    <topic>උසේ තරමට බර හරිද ?</topic>
    <author>ජායාරූපය - පොල්ගස්ඕවිට සමූහ එස්. පන්නිල</author>
    <content>පැවිදි සුව දිවිය නමින් හෝමාගම සෞඛ්‍ය සේවා අධිකාරි කාර්යාලයේ අනුග්‍රහයෙන් ප්‍රදේශයේ වැඩ වසන සංඝයා වහන්සේට පමණක් සීමා වූ ‍සෞඛ්‍ය සායනයක් පසුගියදා පොල්ගස්ඕවිට ශ්‍රී සුධර්මාරාම විහාරස්ථානයේදී පැවැත්විණ. උඩුගහපත්තු ශාසනාරක්ෂක බල මණ්ඩලයේ ඉල්ලීම මත සෞඛ්‍ය වෛද්‍ය නිලධාරී ලක්ෂ්වන් ජයමාන්න මහතාගේ උපදෙස් අනුව මෙය සංවිධානය කර ඇත.බෝ නොවන රෝග පිළිබඳව ස්වාමින් වහන්සේට දැනුවත් කිරීම මෙහිදී සිදු විය. එහිදී පොල්ගස්ඕවිට මහජන සෞඛ්‍ය පරීක්ෂක ප්‍රසන්න රණසිංහ මහතා ස්වාමින් වහන්සේ නමකගේ උස, බර මනින අවස්ථාවකි මේ. ඉදිරි දිනවලදීද මෙවැනිම සෞඛ්‍ය සායන කීපයක් බල ප්‍රදේශයේ පැවැත්වීමට සෞඛ්‍ය සේවා අධිකාරී කාර්යාලය සැලසුම් කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=s1401301</link>
    <topic>බංග්ලාදේශයට එ‍රෙහිව ශ්‍රී ලංකාවෙන් දැවැන්ත ඉනිමක්</topic>
    <author/>
    <content>ශ්‍රී ලංකා පළපුරුදු පිතිකරු මහේල ජයවර්ධන ටෙස්ට් ක්‍රිකට් ක්‍රීඩාවේ හයවැනියට වැඩිම ලකුණු ලබා ගත් පිතිකරුවා වෙමින් බංග්ලාදේශයට එරෙහිව ධකා නුවර පැවැත්වෙන පළමු ටෙස්ට් තරගයේදී ශ්‍රී ලංකාව කඩුලු 6 ට 730ක දැවැන්ත මුළු ලකුණු සංඛ්‍යාවක් කරා ගෙන ගියේය. ඊයේ තෙවැනි දින තරගය නතර කරන විට බංග්ලාදේශය දෙවැනි ඉනිමේ එක් කඩුල්ලක් දැවී ලකුණු 35ක් ලබා ගෙන සිටියේය.සුපිරි පිතිකරණයක නියැළුනු මහේල ඔහුගේ හත්වැනි ද්විත්ව ශතකය වාර්තා කරමින් නොදැවී ලකුණු 203ක් ලබා ගත්තේය. පැය හතකට ආසන්න කාලයක් (මිනිත්තු 416) තිස්සේ පන්දු 272කට මුහුණ දුන් මහේලගේ ඉස්තරම් ඉනිමේ හතරේ පහර 16ක් සහ හයේ පහර 4ක් ඇතුළත්ව තිබිණි.ශ්‍රී ලංකාව 730–6 දී ඉනිම නතර කළ අතර මේ අනුව ඔවුන් තරගයේ පළමු ඉනිමේ ලකුණු 498කින් ඉදිරියට පැමිණ සිටියේය. බංග්ලාදේශය පළමු ඉනිමේදී ලකුණු 232කට දැවී ගියේය.වමතින් දඟ පන්දු යවන රංගන හේරත් විසින් ටමිම් ඉක්බාල් දවාලනු ලැබූ අතර ඊයේ තරගය නතර කරන විට ෂම්සුර් රහ්මාන් ලකුණු 9ක්ද, මාෂල් අයුබ් ලකුණු 11ක්ද ලබා ගෙන සිටියහ.මහේල ඊයේ ඇලන් බෝඩර්ගේ ටෙස්ට් ලකුණු 11,174 හා ෂිව්නරින් චන්ඩර්පෝල්ගේ ටෙස්ට් ලකුණු 11,219 අභිබවා ගියේය. ඔහු දැන් වැඩිම ටෙස්ට් ලකුණුලාභීන්ගේ ලැයිස්තුවේ සචින් ටෙන්ඩුල්කාර්, රිකී පොන්ටිං, ජැක්ස් කලිස්, රාහුල් ඩ්‍රාවිඩ් හා බ්‍රයන් ලාරා ට පමණක් පසුපසින් සිටී.ටෙස්ට් තරග 142කින් ලකුණු 11,236ක් ලබා ගෙන සිටින 36 හැවිරිදි හිටපු ශ්‍රී ලංකා නායක මහේල ඔහුගේ කිට්ටුම සගයා වන කුමාර් සංගක්කාරගේ ශ්‍රී ලංකා වාර්තාව වන ටෙස්ට් ශතක 33 සම කළේය.මහේල ඊයේ ලකුණු 203 ට පිවිසියේ නසිර් හොසේන්ගේ පන්දුවට ‘මිඩ් විකට්’ ස්ථානයට ඉහළින් හයේ පහරක් එල්ල කරමිණි.කිත්රුවන් විතානගේ නොදැවී ලකුණු 103ක් රැස්කර ගෙන ඔහුගේ මංගල ටෙස්ට් ශතකය වාර්තා කළේය. සිය තෙවැනි ටෙස්ට් තරගයට ක්‍රීඩා කරන විතානගේ හතරේ පහර 12ක් සහ හයේ පහර 2ක් එල්ල කළේය. බංග්ලාදේශය ඊයේ ලබා දුන්නේ ඔවුන්ගේ වැඩිම ටෙස්ට් මුළු ලකුණු සංඛ්‍යාවයි.මීට කළින් ඔවුන් විසින් ප්‍රතිවාදීන්ට ලබා දී තිබූ වැඩිම මුළු ලකුණු සංඛ්‍යාව වූයේ කඩුලු 9 ට 648කි. ඒ, 2012 වසරේ නොවැම්බරයේ කුල්නා හිදී බටහිර ඉන්දීය කොදෙව් පිල සමග තරගයේදීය. සවස තේ පානය සඳහා ඊයේ තරගය නතර කරන විට ශ්‍රී ලංකාව කඩුලු 6 ට ලකුණු 602ක් රැස්කර ගෙන සිටියේය.ශ්‍රී ලංකාව කඩුලු 5 ට ලකුණු 375 සිට ඊයේ තෙවැනි දින තරගය ආරම්භ කිරීමෙන් පසුව ඕවර 50ක් යැවෙන තුරුම එක ම කඩුල්ලක් හෝ ලබා ගැනීමට බංග්ලාදේශය අසමත් විය.නායක ඇන්ජලෝ මැතිව්ස්, මහේල සමග එක්ව 6 වැනි කඩුල්ල වෙනුවෙන් ලකුණු 179ක සබඳතාවක් පිහිටුවූ අතර මැතිව්ස් ලකුණු 86ක් රැස්කර ගෙන සිටියදී තේ පානයට පෙර දැවී ගියේය.සොහාග් ගාසිගේ දඟ පන්දුවට ‘ෂෝට් මිඩ් ඕන්’ හි පන්දු රකිමින් සිටි මාෂල් අයුබ් වෙත උඩ පන්දුවක් දෙමින් දැවී යන විට මැතිව්ස් හතරේ පහර 7ක් සහ හයේ පහරක් එල්ල කර තිබිණි. ඔහු පන්දු 162කට මුහුණ දුන්නේය. මහේල හා මැතිව්ස් හය වැනි කඩුල්ල වෙනුවෙන් ඕවර 50 යි පන්දු 2කදී ලකුණු 179ක සබඳතාවක් ගොඩනැගූහ.ප්‍රසන්න වෙනුවට අෂාන් ප්‍රියංජනසිය පියාගේ අභාවය හේතුවෙන් හදිසියේම ශ්‍රි ලංකාවට පැමිණීමට සිදුවූ කඩුලු රකින පිතිකරු ප්‍රසන්න ජයවර්ධන වෙනුවට අෂාන් ප්‍රියංජන බංග්ලාදේශයේ සිටින ශ්‍රී ලංකා ටෙස්ට් සංචිතයට එක් කිරීමට තේරීම් නිලධාරීහූ ඊයේ තීරණය කළහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=s1401302</link>
    <topic>ගුවන් හමුදා විවෘත ගොල්ෆ් ශූරයා සචිත් : ශූරිය ශිරානි</topic>
    <author/>
    <content>දසත විසිරී සිටින ගොල්ෆ් ක්‍රීඩක ක්‍රීඩිකාවන්ට ප්‍රමිතියෙන් යුතු ඉතා උසස් මට්ටමේ ‍ගොල්ෆ් ක්‍රීඩා පිටියක තරග කිරීමේ අවස්ථාව උදාකළ ගුවන් හමුදාපති අභියෝගතා කුසලාන විවෘත ගොල්ෆ් ශූරතාවලියේ පිරිමි තරග අංශයේ ජය අත්කර ගැනීමට ගුවන් හමුදාවේ සචිත් මධුසංඛ සමත්වූ අතර කාන්තා තරග අංශයේ ජය හිමිකර ගැනීමට ශිරානී බුෆින් සමත්වූවාය.ශ්‍රී ලංකා ගුවන් හමුදාවට අයත් චීනවරායේ ඊගල්ස් ගොල්ෆ් ලින්ක්ස් ක්‍රීඩා පිටියේ පසුගියදා පැවැති මේ ශූරතාවලියට ක්‍රීඩක ක්‍රීඩිකාවන් 83දෙනකු සහභාගි වූහ.ගුවන් හමුදාපති එයාර් මාෂල් හර්ෂ අබේවික්‍රම මහතාගේ ප්‍රධානත්වයෙන් ත්‍යාග බෙදාදීම සිදුකෙරුණු අතර ඊට ගුවන් හමුදා මාණ්ඩලික ප්‍රධානී එයාර් වයිස් මාෂල් කෝලිත ගුණතිලක, දන්ත වෛද්‍ය සේවා අධ්‍යක්ෂ එයාර් වයිස් මාෂල් ඒ.එම්.බී.අමුණුගම, ගුවන් යානා ඉංජිනේරු අධ්‍යක්ෂ එයාර් වයිස් මාෂල් ජයනාත් කුමාරසිරි, විද්‍යුත් හා විදුලි සංදේශ ඉංජිනේරු අධ්‍යක්ෂ එයාර් වයිස් මාෂල් රොහාන් පතිරගේ, ගුවන් හමුදා කටුනායක මූලික කඳවුරේ අණදෙන නිලධාරී ගුවන් කොමදෝරු එස්.කේ.පතිරණ මහත්වරුද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=s1401303</link>
    <topic>නිවාසක්‍රීඩා</topic>
    <author/>
    <content>දෙහිවල ශාස්ත්‍රානන්ද විදුහලපිළියන්දල අධ්‍යාපන කලාපයේ දෙහිවල අධ්‍යාපන කොට්ඨාසයේ දෙහිවල ‍ශාස්ත්‍රානන්ද (නවෝද්‍යා) මහා විද්‍යාලයේ නිවාසාන්තර මලල ක්‍රීඩා උළෙල අද (30) ප.ව.1.30ට විද්‍යාලයීය ක්‍රීඩා පිටියේදී පැවැත්වේ.දෙහිවල ගල්කිස්ස නගරාධිපති ධනසිරි අමරතුංග, දෙහිවල කොට්ඨාස අධ්‍යාපන අධ්‍යක්ෂිකා අමලා හිදුරංගල මහත්ම මහත්මීන් ප්‍රධාන ආරාධිතයන් ලෙසින් සහභාගිවීමට නියමිතය.මාත‍ලේ සාන්ත තෝමස්මාතලේ සාන්ත තෝමස් විද්‍යාලයීය වාර්ෂික නිවාසාන්තර ක්‍රීඩා උළෙල හෙට (31) පස්වරු 1.30ට මාතලේ බර්නාඩ් අලුවිහාරේ ක්‍රීඩාංගණයේ දී පැවැත්වේ. මෙවර ක්‍රීඩා උළෙලේ ප්‍රධාන ආරාධිතයා ලෙස ප්‍රවාහන නියෝජ්‍ය ඇමැති රෝහණ දිසානායක මහතා සහභාගි වන අතර එම විද්‍යාලයේ ආදි සිසු බ්‍රිගේඩියර් දුමින්ද ගමගේ මහතා විශේෂ ආරාධිතයකු ලෙස සහභාගි වේ.පානදුර ශ්‍රී සුමංගල බාලිකාපානදුර ශ්‍රී සුමංගල (බාලිකා) මහා විද්‍යාලයීය වාර්ෂික නිවාසාන්තර ක්‍රීඩා උළෙල ලබන මස 6වැනිදා ප.ව.1.30 සිට විද්‍යාලයීය ක්‍රීඩා පිටියේදී පැවැත්වේ. මේ ක්‍රීඩා උළෙලේ ප්‍රධාන ආරාධිතයන් ලෙස බස්නාහිර පළාත් නියෝජ්‍ය අධ්‍යාපන අධ්‍යක්ෂ (ක්‍රීඩා) උපාලි අමරතුංග හා කළුතර කලාප අධ්‍යාපන අධ්‍යක්ෂ ප්‍රියානි මුදලිගේ මහත්ම මහත්මීන් එක්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=s1401304</link>
    <topic>ලුම්බිණි විදුහල 7 වැනි ජයග්‍රහණය සමරයි</topic>
    <author/>
    <content>අන්තර් පාසල් අවුරුදු 19න් පහළ ක්‍රිකට් තරගාවලියේ දී ගම්පහ බණ්ඩාරනායක විදුහලට ‍එරෙහිව 39ක ජයක් ලැබූ ලුම්බිණි විදුහල මෙවර තරගවාරයේ 7වැනි ජයග්‍රහණයත් වාර්තා කිරීමට සමත්විය.පළමුව පන්දුවට පහරදුන් ලුම්බිණි විදුහල සිය පළමු ඉනිමට ලකුණු 223ක් රැස් කළ අතර බණ්ඩාරනායක විදුහල පළමු ඉනිමේදී ලකුණු 150කට දැවීගියේය. දෙවැනි ඉනිමේදී කඩුලු 6කට ලකුණු 147ක් ලබා සිටියදී ඉනිම අත්හිටවූ ලුම්බිණි විදුහල ජයග්‍රහණය සඳහා ලකුණු 221ක ඉලක්කයක් බණ්ඩාරනායක විදුහලට ලබා දුන්නේය.ලුම්බිණි පළමු ඉනිම – 223යි. චාමර නිශාන්ත 74, මොහොමඩ් අක්රාම් 61( ධනුක කුමාර 4/4, රන්සර විතාන 88/3) සහ දෙවැනි ඉනිම – 147/6 (ඉනිම අත්හිටුවන ලදි) සහ දෙවැනි ඉනිම – 147/6යි. ජම්මික ධරනී නොදැවී 32, තනුක දාබරේ 32, (දිනිඳු සමෝදන 40/3)බණ්ඩාරනායක විදුහල පළමු ඉනිම – 150යි. සසිරි අධිකාරි 31(තනුක දාබරේ 13/3) සහ දෙවැනි ඉනිම – 181යි. වගීෂ වන්නිආරච්චි 31, සසිරි අධිකාරි 25(තරුෂාන් ඉද්දමල්ගොඩ 36/3, රවිඳු පුෂ්පක 50/3)වත්තල සා.අන්තෝනි විදුහලට පළමු ඉනිමේ ජයක්වමතින් දඟ පන්දු යවන අෂාන් රුක්මල්ගේ විශිෂ්ට පන්දු යැවීම හේතුවෙන් අවුරුදු 19න් පහළ පාසල් ක්‍රිකට් තරගාවලියේ දෙවැනි කොටසේ තරගයකින් රද්දොළුව ශ්‍රී පඤ්ඤානන්ද විදුහලට එරෙහිව පළමු ඉනිමේ ජයක් වාර්තා කිරීමට වත්තල සාන්ත අන්තෝනි විදුහල් පිල සමත්විය. වැලිසර දී පැවැති මේ තරගයේ පඤ්ඤානන්ද විදුහල් පළමු ඉනිමේ කඩුලු 5ක් දවාලූ රුක්මල් දෙවැනි ඉනිමේ දී කඩුලු 3ක් බිඳ දැමුවේය. ඒ අනුව මෙවර පාසල් ක්‍රිකට් තරගාවලියේ කඩුලු 50 සම්පූර්ණ කිරීමට ඔහුට හැකිවිය.සා.අන්තෝනි පළමු ඉනිම – 172යි.ටිෂේන් ප්‍රසන්න28, යසිඳු කවීෂ 22, චාමික කවින්ද 22, ඩේවිඩ් ඩැනියෙල් 22 (ඩිලාන් ප්‍රනාන්දු 41/3) සහ දෙවැනි ඉනිම – 181/7 (ඉනිම අත්හිටුවන ලදි) ජේකොබ් සචින් 57, ඩේවිඩ් ඩැනියෙල් 45, සවන් ප්‍රභාෂ් 33පඤ්ඤානන්ද පළමු ඉනිම – 152යි. කනිෂ්ක ප්‍රනාන්දු 44, (අෂාන් රුක්මල් 38/5, සුපුන් ඩයස් 28/4) සහ දෙවැනි ඉනිම – 149/6යි. තිළිණ පෙරේරා 61 (අෂාන් රුක්මල් 42/3, සම්සුල් මුනීර් 63/3).</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=s1401306</link>
    <topic>යුද හමුදා කරාතේ පිරිමි ශුරතාවසිංහ රෙජිමේන්තුව දිනා ගනී</topic>
    <author>මංජුල හිරිපිටියහෝමාගම සංචාරක</author>
    <content>යුද හමුදා අන්තර් රෙජිමේන්තු කරතේ තරගාවලියේ සමස්ත පිරිමි ශූරතාව දිනා ගැනීමට සිංහ රෙජිමේන්තු කණ්ඩායම සමත්විය. එහි කාන්තා අංශයේ සමස්ත ශූරතාව දිනාගනු ලැබුවේ යුද හමුදා කාන්තා බළකාය විසිනි. යුද හමුදා පොලිස් කණ්ඩායම පිරිමි තරග අංශයේ අනුශූරතාවට ද, යුද හමුදා පොලිස් කණ්ඩායම කාන්තා අංශයේ අනුශූරතාවට ද හිමිකම් කීහ.කළුපටි අංශයේ දක්ෂතම ක්‍රීඩකයා සම්මානය ඉංජිනේරු බළකා‍යේ ටී.පී.ටී.සී.දයානන්ද දිනාගත් අතර දක්ෂතම ක්‍රීඩිකාව ලෙස කාන්තා බළකායේ එම්.ඩබ්.ටී.සමන්මලී සම්මාන දිනුවාය.ජාතික ආරක්ෂක බළමුළුවේ එස්.එච්.එස්. චමින්ද දුඹුරුපටි තරග අංශයේ දක්ෂතම ක්‍රීඩකයා ලෙසත්, කාන්තා බළකායේ ඒ.එම්.ජේ.කේ. රණසිංහ දුඹුරුපටි තරග අංශයේ දක්ෂතම ක්‍රීඩිකාව ලෙසත් සම්මාන දිනූහ.යුද හමුදා පොලිස් කණ්ඩායම පිරිමි තරග අංශයේ කළුපටි ශූරතාව දිනා ගැනීමට සමත්විය. එහි අනුශූරතාව දිනාගනු ලැබුවේ ජාතික ආරක්ෂක බළමුළුව විසිනි. දුඹුරුපටි තරග අංශයේ ශූරතාව හිමිවූයේ සිංහ රෙජිමේන්තු කණ්ඩායමටය. ජාතික ආරක්ෂක බළමුළුව එම තරග අංශයේ අනුශූරතාවට හිමිකම් කීවේය.හෝමාගම, පනාගොඩ යුද හමුදා ශාරිරීක අභ්‍යාස පුහුණු මධ්‍යස්ථානයේ දී පසුගියදා පැවැති මේ තරගාවලියට ‍යුද හමුදා රෙජිමේන්තු 23ක ක්‍රීඩක ක්‍රීඩිකාවන් එක්ව සිටියහ. යුද හමුදා පොලිසිය විසින් මෙවර තරගාවලිය සංවිධානය කරනු ලැබූ අතර සම්ප්‍රදායික කරාතේ තරගාවලියකට ආවේනික වූ දැවැන්ත බෙර කීපයක් වාදනය කරමින් තරගාවලිය ආරම්භ කිරීම විශේෂත්වයකි.යුදහමුදාපති ලුතිනන් ජෙනරාල් දයා රත්නායක මහතාගේ ප්‍රධානත්වයෙන් ත්‍යාග ප්‍රදානෝත්සවය පැවැති අතර යුද හමුදා ප්‍රධාන මාණ්ඩලික නිළධාරී මේජර් ජෙනරාල් ක්‍රිෂාන්ත ද සිල්වා, නියෝජ්‍ය ප්‍රධාන මාණ්ඩලික මේජර් ජෙනරාල් ඊ.පී.ඉසෙඩ් අබේසේකර සහ යුද හමුදා කරාතේ සංගමයේ සභාපති මේජර් ජෙනරාල් ජගත් විජේසිරි මහත්වරු ඇතුළු යුද හමුදා ජ්‍යෙෂ්ඨ නිළධාරීන් පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=s1401307</link>
    <topic>යෙෂාන්ගේ පිතිහරඹය සී‍.සී.සී.ට ජය ගෙනේ</topic>
    <author/>
    <content>යෙෂාන් වික්‍රමආරච්චිගේ විශිෂ්ට පිතිහරඹය හේතුවෙන් අවුරුදු 15න් පහළ ආරාධිත ක්‍රිකට් තරගාවලියේ ආර්.පී.සී.කණ්ඩායම සමග පැවැති අවසන් තරගයේ දී ලකුණු 72ක ජයක් වාර්තා කළ සී.සී.සී.කණ්ඩායම ශූරතාව අත්කර ගැනීමට සමත්විය.ලංකන් ක්‍රිකට් සමාජයට අවුරුදු 10ක් පිරීම නිමිත‍්තෙන් පැවැති මේ තරගාවලියේ අවසන් තරගයේ දී සුපිරි පිතිහරඹයක් පෙන්නුම් කළ යෙෂාන් පන්දු 36කදී නොදැවී ලකුණු 106ක් රැස් කළේය. ඔහුගේ දර්ශනීය ඉනිමට හයේ පහර 13ක් සමග හතරේ පහර තුනක් ඇතුළත් විය.ඔහුට අගනා සහයක් ලබාදුන් තනුක දාබරේ ලකුණු 52ක් ලබා ගත්තේය. දෙදෙනා අතර සිවුවැනි කඩුල්ලට පන්දු 28කදී වේගවත් ලකුණු 82ක සම්බන්ධතාවක් ගොඩ නැංවිණි. අවසන් තරගයේ වීරයා හා හොඳම පිතිකරුගේ සම්මානය යෙෂාන්ට හිමිවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=s1401308</link>
    <topic>කොළඹ ගෝතමී බාලිකා විද්‍යාලයේ වාර්ෂික නිවාසාන්තර ක්‍රීඩා උළෙල</topic>
    <author/>
    <content>කොළඹ ගෝතමී බාලිකා විද්‍යාලයේ වාර්ෂික නිවාසාන්තර ක්‍රීඩා උළෙල අධ්‍යාපන අමාත්‍යංශයේ ක්‍රීඩා හා ශාරිරික සෞඛ්‍ය අධ්‍යාපන අධ්‍යක්ෂ පී.ඒ.අබේරත්න මහතාගේ ප්‍රධානත්වයෙන් පසුගියදා සුගතදාස ක්‍රීඩාංගණයේදී පැවැත්විණි. එහිදී, ගෝතමී බාලිකා විදුහල්පතිනිය වන එස්.මුණසිංහ මහත්මිය විසින් අබේරත්න මහතා ක්‍රීඩාංගණය වෙත කැඳවා ගෙන ආ අයුරු. ඡායාරූපය – තිලක් පෙරේරා.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=f1401301</link>
    <topic>ජන බලය ශක්තිමත් ; රට අස්ථාවර කරන්න කටවත් බෑ</topic>
    <author/>
    <content>ජිනීවා හි එක්සත් ජාතීන්ගේ මානව හිමිකම් කවුන්සිල සැසිවාරයේදී ශ්‍රී ලංකාවට එරෙහිව දියත් වීමට නියමිත, කුමන්ත්‍රණයේ ඊළඟ අදියර ගැනත්, බස්නාහිර, දකුණු පළාත් සභා මැතිවරණ ඉලක්ක කර ආණ්ඩුව ජිනීවා භීතිකාවක් මවන බවට විපක්ෂය නඟන චෝදනාව ගැනත් එක්සත් ජනතා නිදහස් සන්ධානයේ රත්නපුර දිස්ත්‍රික් පාර්ලිමේන්තු මන්ත්‍රී ජානක වක්කුඹුර මහතා සමඟ කළ සාකච්ඡාවකි.අමෙරිකානු රාජ්‍ය දෙපාර්තමේන්තුවේ නියෝජිත ස්ටීවන් රැප්ගේ ශ්‍රී ලංකා සංචාරය හා ජිනීවා මානව හිමිකම් කවුන්සිලයේදී අපේ රටට එරෙහිව අමෙරිකාවේ මූලිකත්වයෙන් දියත් කිරීමට නියමිත ක්‍රියාදාමය ඔබ තේරුම් ගන්නේ කොහොමද?යුද අපරාධ කළා කියන බොරු චෝදනාව මත පදනම් වෙමින් අපේ රටට එරෙහිව යෝජනාවක් ගෙනත් ජාත්‍යන්තර විමර්ශනයකට අවශ්‍ය පසුබිම හදන එක තමයි අමෙරිකාව ඔය කරන්නෙ. කැමරන් අගමැතිතුමා ඇවිත් කළෙත් ඒකමයි. ඔය කවුරු කවුරුත් ඇවිත් කරන්නෙ අපි යුද්ධය අවසන් කරලා, ඊට පස්සෙ කරල තියෙන දේවල් ගැන සෑහීමට පත්වීමවත් අපට ප්‍රශංසා කිරීමවත් නෙවෙයි, අපට එරෙහිව ඉදිරිපත් කරන්න පුළුවන්.පොඩි දෙයක් හරි තියෙනවද කියල සොයන්නයි ඔවුන්ට අවශ්‍ය. මෙහාට ඇවිත් උතුරේ සංචාරය කරලා මෙහෙදි කි‍යන්නෙ යුද්ධයෙන් පසුව මේ ප්‍රදේශවල විශාල සංවර්ධනයක් ඇතිවෙලා, ජනතාවට සහන ලැබිලා ඔවුන් නිදහසේ ඉන්නවා කියලා. හැබැයි, ආපහු ගිහින් කියන්නෙ ඊට හාත්පසින් වෙනස් දෙයක්. ජිනීවා සමුළුව කිට්ටු වෙනකොට ඔය තත්ත්වය වැඩිවෙනවා.මේ වගේ විමර්ශන දාලා, යෝජනා ගෙනැත් හරි ඊළඟ ජනාධිපතිවරණයට බලපෑමක් කරන්න තමයි මේ අයගෙ වුවමනාව.නමුත්, විපක්ෂය ජිනීවාහිදී ඇතිවිය හැකි අනතුර දකින්නෙ ආණ්ඩුව මවන භීතිකාවක් හැටියට බස්නාහිර - දකුණ පළාත් සභා මැතිවරණ සඳහා මෙය ඡන්ද ගුණ්ඩුවක් බවයි ඔවුන් කියන්නෙ?ඕවා පටු දේශපාලන වාසි තකා කරන ප්‍රකාශ. අපි මොකටද ජිනීවා ප්‍රශ්නය පළාත් සභා ඡන්දවලට ඉලක්ක කරගන්නෙ. කලින් තිබුණු සබරගමුව, උතුරුමැද, වයඹ, මධ්‍යම පළාත් සභා ඡන්දවලදී අපි 2/3 ක් දිනුවේ ජිනීවා ගැන කියල නෙවෙයිනෙ. දැන් බස්නාහිර - දකුණත් එහෙමයි. එදා 94’ දී දකුණේ එජාප පාලනය අවසන් කරලා පළාත් සභා මැතිවරණයෙන් රට අලුත් මාර්ගයකට ගන්න ඒ රැල්ල දිගටම ඉදිරියට ගියා. මේ ඡන්දයෙන් ඒක තවත් ඉදිරියට යනවා. ඒකෙ කිසිම සැකයක් නෑ. බස්නාහිරත් එහෙමයි. ඒ නිසා පළාත් සභා ඡන්දයට ජිනීවා ප්‍රශ්නය මුල්කරගන්න අපට අවශ්‍ය නෑ.ඒ අතරම, ජිනීවාවලදී අපට එරෙහිව ඇතිවන කුමන්ත්‍රණවලටත් ඇත්ත කියල අපි මුහුණ දෙනවා. ජනාධිපතිතුමාගේ නායකත්වය, මෙහෙයවීම යටතේ විදේශ අමාත්‍යාංශය ඊට අවශ්‍ය රාජ්‍ය තාන්ත්‍රික ක්‍රියාමාර්ග ගනිමින් සිටිනවා අපට එරෙහිව බොරු චෝදනා එල්ල වෙද්දී එදා වගේම අදත් අපි ඇත්ත කියනවා.ඔය බලපෑම් කරන්නෙ ජනමතය වෙනස් කරන්න පුළුවන් ද කියල බලන්න. හැබැයි, කරන්න හදන්නෙ ඒක නම් අපට කියන්න තියෙන්නෙ එදා 2010 ජනාධිපතිවරණයෙන් අපේ රටේ ජනතාව ජනාධිපතිතුමා යළිත් බලයට පත්කළේ වැඩි ඡන්ද 18 ලක්ෂයකින්. ඊළඟ ජනාධිපතිවරණයේදී එතුමා ඒවගේ දෙගුණයකින් දිනවන්න අපේ රටේ ජනතාව කටයුතු කරයි කියන එකයි.ජනාධිපතිතුමා ගැන අපේ රටේ සෑම තරාතිරමකම, පුංචි දරුවාගේ ඉඳන් වයෝවෘද්ධ තැනැත්තා දක්වාම තියෙන්නෙ විශාල ගෞරවයක්, ආදරයක්, විශ්වාසයක්. එතුමා පන්සලකට ගියත් ඒ ප්‍රතිචාරය මොන වගේද කියල අපි දකිනවා. ඒ නිසා අපට කියන්න තියෙන්නෙ ජනබලය තියෙන්නෙ එතුමා සමඟයි. එතෙක් ඔය කුමන්ත්‍රණ හැබෑ කරගන්න ලැබෙන්නෙ නෑ කියලයි.ශ්‍රී ලංකාව එහි ආරම්භක අවධියේ ඉඳන්ම එක්සත් ජාතීන්ගේ සංවිධානයේ සාමාජිකයෙක්. එම පරමාර්ථවලට ගරු කළ ස්වෛරී රාජ්‍යයක්. එවැනි රටකට එරෙහිව එ. ජා. මානව හිමිකම් යන්ත්‍රණය දඩමීමා කරගෙන ඇතැම් බලවත් ජාතීන් දරන ප්‍රයත්නය එ. ජා. පරමාර්ථවලටත් පටහැනියි නේද?අපි එක්සත් ජාතීන්ගේ සාමාජික රටක් හැටියට ගෞරවනීයව එදා සිට අද දක්වාම කටයුතු කරනවා. හැබැයි ඔය ඇතැම් බලවත් රටවල්වලට වැදගත් වෙලා තියෙන්නේ එ. ජා. පරමාර්ථ නෙවෙයි. තමන්ගේ ඡන්ද පදනම, බලය රැකගැනීම ගැනයි ඔවුන් බලන්නෙ. බ්‍රිතාන්‍ය අගමැතිතුමා වැඩ කරන්නෙත් දෙමළ ඡන්ද ටික බලාගෙන. අනෙක් රටවල යුද ගැටුම් ඇතිකරලා, ඒවාට මැදිහත් වෙලා ඒ රටවල ජනයාගේ මානව හිමිකම් උල්ලංඝනය කරමින් අමෙරිකාව, බ්‍රිතාන්‍ය වගේ රටවල කරන්නෙ මානව හිමිකම් ගැන අපට චෝදනා කරන එකයි.යුද්ධයේ අවසන් කාලසීමාව තුළත් ඔය රටවල් බැලුවෙ යුද්ධයට බලපෑම් කරලා ප්‍රභාකරන්ව බේරාගන්න. එහෙම වුණා නම් තමයි ඒ අයට තමන්ගේ අරමුණු ඉටුකරගන්න ලැබෙන්නෙ. හැබැයි, ඒ අය කියන දේ අහන්නෙ නැතුව, ඒ අයගෙන් උපදෙස් ගන්නෙ නැතුව මෙහෙ ත්‍රස්තවාදය පරාජය කළාම ඒ ගැන තියෙන වෛරය තමයි මේ පිරිමසා ගන්න හදන්නෙ. මොකද ඔය රටවල් හිතුවෙ අපි නැතුව මේක කරගන්න බැරිවෙයි කියලා. ඔවුන්ට ඕන කළේ මේ රට හැමදාමත් අස්ථාවරව තියන්න. හැබැයි, ඒ වුවමනාව ඉෂ්ට කරගන්න බැරිවුණා. ඒකයි මේ වේදනාව.අද ලෝක දේශපාලන යථාර්ථය දිහා බැලුවොත් අමෙරිිකාවට එදා තිබුණු බලය නෑ. ඉරාකයට, ලිබියාවට ගැහුවට සිරියාවට ගහන්න රුසියාවත්, චීනයත් අමෙරිකාවට ඉඩ දුන්නෙ නෑ.ශ්‍රී ලංකාවට එරෙහිව මානව හිමිකම්, යුද අපරාධ ආදී අභූත චෝදනා එල්ල කරද්දී රුසියාව, චීනය වැනි ප්‍රබල රටවල් ද ඇතුළුව රටවල් රැසක් අප සමඟ සිටීම අපට විශාල ශක්තියක්. හරි නම්, අපට එරෙහිව කටයුතු කරන රටවල් කරන්න ඕන යුද්ධයෙන් ඇතිවූ තුවාල සුවපත් වීමට ඉඩහරින එකයි. නමුත්, ඔවුන් කරමින්‍ ඉන්නෙ තව තවත් ඒ තුවාල පාරවමින් සාමය, සංහිඳියාව, ස්ථාවරත්වය බිඳදැමීමට කටයුතු කිරීමයි. ජිනීවාවලදී පමණක් නෙවෙයි, පොදු රාජ්‍ය මණ්ඩලීය සමුළුව ශ්‍රී ලංකාවෙදී පැවැත්වීම වැළැක්වීමට හා එම සභාපතිත්වය ජනාධිපතිතුමාට ලැබීම වැළැක්වීම සඳහා ඔවුන් වෑයම් කළේත් ඔය වෛරී ආකල්ප නිසයි.යුද්ධය නිමාවීමෙන් පසු උගත් පාඩම් හා ප්‍රතිසන්ධානය සඳහා වූ කොමිෂමක් (LLRC) ද පත්කර එම නිර්දේශ ක්‍රියාත්මක කරමින් තිබියදී ජාත්‍යන්තර විමර්ශන පැටවීමට තැත්කිරීමේ වෑයම ගැන ඔබේ අදහස කුමක් ද?ජනාධිපතිතුමා උගත් පාඩම් කොමිෂම පත්කළේ කාගෙවත් බලපෑමකට නෙවෙයි. ඒක පත්කළාම රට ඇතුළෙම එවැනි විමර්ශනයක් කිරීම තේරුමක් නෑ කියපු අයත් ඒකෙ වාර්තාව නිකුත් වුණාම ඒක හොඳයි කිව්වා. මේ වන විට එම නිර්දේශ ක්‍රියාත්මක කරමින් තිබෙනවා. උතුරේ පළාත් සභා මැතිවරණය පවත්වා ඒ ජනතාවගේ ප්‍රජාතන්ත්‍රීය අයිතිය ලබා දුන්නා. ජනාධිපතිතුමාගේ මතය වුණේ තමන්ට කැමති නියෝජිතයන් ඡන්දයෙන් පත්කර ගැනීමට ජනතාව ඉඩ තිබිය යුතුයි කියන එක. දැන් උතුරේ පළාත් සභාව ස්ථාපිතව තිබෙනවා.මේ පළාත් සභාව පත්වෙනකොටත්, යුද්ධය නිසා විනාශ වූ උතුරේ යටිතල පහසුකම් රජය විශාල වශයෙන් තිබුණාටත් වඩා සම්පූර්ණ කරල තිබුණා. නිදහසේ ජීවත්වීමට අවස්ථාව උදාකරල තිබුණා. ඒ කිසිම දෙයක් කළේ උතුරේ ජනතාව ඉල්ලපු නිසාවත් නෙවෙයි.රජය ඒවා කැමැත්තෙන්ම කළා. මේවා ලබා දුන්නා කියල කිසිම දේශපාලන වාසියක් අපේක්ෂා කළේ නෑ වගේම දේශපාලන වාසි ගත්තෙත් නෑ. එල්. ටී. ටී. ඊ. ය හැමදේම විනාශ කරලයි තිබුණේ. අපි විනාශ වුණු පාරවල්, පාසල්, රෝහල් ආදී සියල්ල හදල ජලය, විදුලිය ආදී පහසුකම් ද ලබා දුන්නා. අපි දේශපාලනඥයො හැටියට මේවා කරලා අපේ ප්‍රදේශවල නම් උත්සවයක් තියල විවෘත කරනවා. හැබැයි උතුරේ අපි මේවා කළේ එහෙමවත් නෙවෙයි. කිසිම දේශපාලන වාසියක් ගත්තෙ නෑ.යුද්ධයෙන් පසු සාමය - සංහිඳියාව ගොඩනැඟීම හා පවත්වාගෙන යාම සඳහා අවශ්‍ය දේවල් සිදුවෙමින් තියෙන්නෙ. ඒ වගේ පසුබිමක කිසිම ජාත්‍යන්තර විමර්ශනයක් අවශ්‍ය නෑ.තමන්ට අවනත නොවන රටවල පාලන තන්ත්‍රයන් වෙනස් කිරීම ඇතැම් බලවත් රටවල වුවමනාවයි.හිටපු ජවිපෙ පළාත් සභා මන්ත්‍රීවරයෙකුත් කියලා තිබුණා, ජිනීවා ප්‍රශ්නය මුල්කරගෙන ආණ්ඩුවට ඡන්දය දෙන්න එපා රට අලුත් මඟකට ගනිමු කියලා. ඔවුන් දන්නවා ජනතාව ඉන්නේ ජනාධිපතිතුමාගේ නායකත්වයත්, අපේ රජයත් සමඟ බව. ඒ තාක් ඔවුන්ට මුලින් කියපු වුවමනාව ඉෂ්ට කරගන්න බැරි බවත් දන්නවා.පසුගිය කාලයේ ‍ලෝකයේ ඇතැම් රටවල ඔය බලවත් රටවල් මැදිහත්වෙලා කළේ පාලන තන්ත්‍රයන් වෙනස් කරන එකයි. එතැනදි ඔවුන් කළේ රට තුළම සිටින බලවේග තමන්ගේ අරමුණ සඳහා පාවිච්චි කිරීම, විපක්ෂ කණ්ඩායම්වලට ආයුධ, මුදල් ආදී දේවල් ලබාදෙමින් කළේ ඒකයි.මේ රට අස්ථාවර කරන්න ඔවුන්ට බැරිවෙලා තියෙන්නේ ජනතා බලය ජනාධිපතිතුමාත්, රජයත් සමඟ ඇති නිසයි. ජනාධිපතිතුමාගේ නායකත්වය යටතේ රජය විශාල වැ‍ඩ කොටසක් කරමින් රට සංවර්ධනය කරා මෙහෙයවමින් සිටින්නේ. මේ 2014 වර්ෂයේදී ආර්ථික සංවර්ධන අමාත්‍යාංශය හරහා පමණක් ග්‍රාමීය ජනතාව වෙනුවෙන් රුපියල් මිලියන 65000 ක වැඩ කොටසක් කෙරෙනවා. එක් ආසනයකට ලක්ෂ 3500 බැගින් ආසන 168 ක එක අමාත්‍යාංශයක් මගින් පමණක් ඒ තරම් වැඩ කොටසක් කරනවා.අපි වැරැදි කරල නෑ. යුද්ධයකදී වෙඩි තියාගෙන එනකොට නිකම් මැරුම් කන්න බෑ, යුද්ධය කරන්න වෙනවා. සතුරාට මුහුණ දෙන්න වෙනවා. තිස් අවුරුද්දක් තිබුණු යුද්ධයේ අන්තිම සතිය ගැන විතරක් කතා කරන්නෙ ප්‍රභාකරන් ඉවරවුණු එක දරාගන්න බැරි නිසා. අපි අහන්නෙ සතියක් නෙවෙයි, තිස් අවුරුද්දක් තිස්සෙ එල්. ටී. ටී. ඊ. ය කරපු මිනිස් ඝාතන නිසා මානව හිමිකම් කැඩුණෙ නැද්ද? ඒ කඳුළු නෙවෙයිද?සාකච්ඡා කළේධම්මික සෙනෙවිරත්න.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=f1401302</link>
    <topic>සිංහබාහු නාටකයමගේ ජීවිතයට ගැඹුරක් එක්කළා</topic>
    <author>සටහන -සමදරා ජයසිංහ ඡායාරූප ගයාන් පුෂ්පික</author>
    <content>මහාචාර්ය එදිරිවීර සරච්චන්ද්‍ර යනු මෙරට නාට්‍ය වංශ කතාවේ මහ පහන් ටැඹකි. සිංහබාහු, මනමේ, මහාසාර එයින් ආලෝකය ලද ඓතිහාසික නිමැවුම්ය. ඒ හා සමඟ දායක වෙමින් සිය නිර්මාණ කෞශල්‍ය ප්‍රගුණ කළ ඇය ඉන් ලෝක වාර්තා පොතට ද එක්වූවාය. සිංහබාහු නාට්‍යයේ සුප්පා දේවිය වූ ඈ මාලනී රණසිංහ ය. සජීවී වේදිකාව මතදී ඇය ගැයූ ගී අද එම හඬින් ම නවීන තාක්ෂණය සමඟ දොරට වැඩුමට සූදානම්ය. බොරැල්ල නාමෙල් මාලනී පුංචි තියටරයේදී එළඹෙන 5 වැනිදා සවස 4.30 ට එළිදකින ඒ නිර්මාණ සමුච්චය හා සම “නැත ලොවේ අන් රසඳුනා” වන්නට පිළිවන. රංගනයෙන් මඳක් ඈත් වුවද නැවතත් රසිකයන් අතරට පැමිණෙන ප්‍රවීණ රංගන ශිල්පිනී මාලනී රණසිංහ අද රසමංජරිය හා මෙසේ එක් වුවාය.ඔබේ නිර්මාණ දිවියේ හැරැවුම් ලක්ෂ්‍ය වූ සුප්පා දේවිය ගැන පළමුව මතකය අවදි කරමු....ඒ 1961 වසර. මම එතකොට විශ්වවිද්‍යාල අධ්‍යාපනය ලබනවා. ඒ කාලේ තමයි මහාචාර්ය සරච්චන්ද්‍රයන්ගේ සිංහබාහු නාට්‍යයේ සුප්පා දේවියගේ චරිතය රඟපාන්න අවස්ථාව ලැබුණේ. මේ නාට්‍යය දැවැන්ත නිර්මාණයක්. එවැනි නිර්මාණයකට දායක වන්න ලැබීම මට ලැබුණ විශේෂ වරප්‍රසාදයක් ලෙසයි හැ‍ඟෙන්නේ. මොකක්දෝ පෙර පිනකින් සුප්පා දේවියගේ චරිතය සමඟ මට ලොකු ගමනක් යන්නට හැකි වුණා.එදිරිවීර සරච්චන්ද්‍රයන්ගේ ගුරුහරුකම් ඒ සඳහා ඉවහල් වෙන්න ඇති නේද?ඇත්තෙන් ම මගේ කලා දිවියේ මං දැකපු දැවැන්තම චරිතය මහාචාර්ය සරච්චන්ද්‍රයන්. දීර්ඝ කාලයක් මෙතුමා ඇසුරු කරන්න එතුමාගේ නාට්‍යවලට සම්බන්ධ වී සිටි අප සියලු දෙනාට ම අවස්ථාව ලැබීම වාසනාවක්. නාට්‍ය සම්බන්ධ ගැඹුරු අවබෝධයක්, කලා රසයක්, උසස් රසාස්වාදයක්, වේදිකාව පිළිබඳ සියලු දේ ඇතුළු මා උගත් සියලු දෑද ලබාගත්තේ සරච්චන්ද්‍රයන් ඇසුරෙන්.1992 දක්වා වසර ගණනාවක් මම රංගනයේ යෙදුණා. වෙස්සන්තර නාට්‍යයේ මන්ද්‍රි දේවියගේ චරිතය, පේමතෝ ජයතී සෝකෝ, මනමේ වැනි අති දැවැන්ත වේදිකා නාට්‍ය වලට සම්බන්ධ වුණා. ඒ අතරම ටෙලිනාට්‍ය රාශියක් සඳහා රංගන දායකත්වය ලබාදෙන්නත් මට හැකි වුණා.වේදිකාවෙන් ආලෝකය ලැබුණේ ඔබේ කලා දිවියට පමණක් ම නොවෙයි නේද?ඇත්තෙන් ම, සිංහබාහු නාට්‍යය මගේ ජීවිතයට ලොකු ගැඹුරක් එක්කළා. මගේ සැමියා ටෙරන්ස් රණසිංහ මට මුණගැසුණේ සිංහබාහු නට්‍යයේදී. එහි පොතේ ගුරු චරිතය කළේ ටෙරන්ස්. අපි දීර්ඝ කාලයක් එකට මෙහි රඟපෑවා.ගිනස් වාර්තාවක් තියන්නත් ඔබ දෙපළ භාග්‍යවන්ත වුණා...?ටෙරන්ස් හා මම වසර 31ක් පුරා සිංහබාහු නාට්‍යයේ කොටස් 5000කට අධික සංඛ්‍යාවක රඟපෑවා. වැඩිම කාලයක් එකම නාට්‍යයක එකට රඟපෑමේ යෙදුණු අඹුසැමි යුවළ ලෙසයි අප දෙදෙනාගේ නම් ගිනස් පොතට ගියේ. එය සතුටට කරුණක්.එදා සිංහබාහු නාට්‍යයේ ඔබත් සමඟ රඟපෑ සහෝදර ශිල්පීන්ව සිහිපත් කළොත්...මුලින්ම සිංහයාගේ චරිතය රඟදැක්වූවේ මාක් ඇන්ටනී ප්‍රනාන්දු. සිංහබාහු - චාලි ජයවර්ධන, සිංහ සීවලි වුණේ මාලිනි පෙරේරා, ඉන්පසු සමන් බොකලවල සිංහයා ලෙස කලක් රංගනයෙන් එක්වුණා. දීර්ඝ කාලයක් සිංහයාගේ චරිතය රඟපෑවේ ජය ශ්‍රී චන්ද්‍රජිත්. සිංහබාහු නිශ්ශංක දිද්දෙණිය, සිංහ සීවලී චරිතයට කිහිප දෙනෙක් එක්වුණා. සිරිමා හෙට්ටිආරච්චි, ප්‍රදීපා ධර්මදාස, ජයන්ති මනෝරත්න පසුව යශෝධරා සරච්චන්ද්‍ර.මවු බිමෙන් වෙන්වුණත් ඔබ කලාවෙන් දුරස් වී නැහැ නේද?අපෝ නැහැ. මගේ දිවි ඇතිතුරා මට කලාව අමතක කරන්න බැහැ. වේදිකාවෙන් මට ලැබුණු පන්නරය, ආත්ම විශ්වාස හා රසිකයන්ගේ ආදරණීය ප්‍රතිචාර තමයි මේ සියලු දේ ගොඩනඟා ගන්න අත්වැලක් වුණේ. ඉතින් කොහොමද කලාවෙන් දුරස් වෙන්නේ. මම දැනට පදිංචිය ඕස්ට්‍රේලියාවේ. සැමියා නැතිවෙලා ටික කාලයකට පසු දුවත්, පුතත් මාව ඕස්ට්‍රේලියාවට ගෙන්න ගත්තා. ඒත් මම වරින්වර ලංකාවට එනවා. ඒ ආව හැම සැරේකම නාට්‍ය බලනවා. රූපවාහිනියෙන් හරි පරිගණකයෙන් හරි වේදිකා නාට්‍ය බලලා මම සෑහීමකට පත්වන්නේ නැහැ. නාට්‍ය කියන්නේ මගේ ජීවිතයට හා හදවතට සමීප දෙයක්.“නැත ලොවේ අන් රසඳුනා” අදහස සිතට හැඟුණේ කොහොමද?මෙයට පෙර ලංකාවට ආව වෙලාවේ මහාචාර්ය සරච්චන්ද්‍රයන්ගේ ජන්ම ශත සංවත්සරය නිමිත්තෙන් කළ නාට්‍ය උළෙල නැරැඹුවා. එදා මම තීරණය කළා මෙතුමා වෙනුවෙන් මාත් කුමක් හෝ කළ යුතුයි කියලා.පසුගිය වසරක කාලයක් පුරා මගේ හිතේ විශාල හැඟීමක් ඇති වී තිබුණා. අපි අපේ ජීවිතයෙන් සමුගන්න පෙර පවතින යමක් ඉතිරි කර යා යුතුයි නේද කියලා. ඒ අනුව තමයි සරච්චන්ද්‍රයන්ගේ නාට්‍යවල මා රඟපාමින් ගැයූ ගීත සියල්ල තැටිගත කළ යුතුයි කියන අදහස ආවේ.මම මගේ ආසාව ලලිතා සරච්චන්ද්‍ර මහත්මියට දැනුම් දුන්නා. මම නොහිතපු ලෙස එතුමිය ඒ සඳහා මට අවසර දුන්නා. සරච්චන්ද්‍රයන්ගේ ජන්ම ශත සංවත්සරය පසුගියදා පැවැත්වුණත් ඒ නිමිත්තෙන් නිකුත් වන හඬ පටියක් ලෙස මෙය නම් කරන්න කියන ගෞරවයත් එක්ක. ඇත්තටම මම ලලිතා මහත්මියට ‍කෘතඥ වනවා මට ඒ අවස්ථාව ලබාදීම ගැන. ඇය නිසයි අද සරච්චන්ද්‍රයන්ගේ නාට්‍ය නොනැසී පවතින්නේ. එදිරිවීර සරච්චන්ද්‍රයන්ගේ නාමය ඉදිරියට ‍ගෙන යන්න මේ කරන කාර්යය අප අගය කළ යුතුයි. සාමාන්‍ය කාන්තාවකට නැති ජවයක්, ශක්තියක් එතුමිය ළඟ තිබෙනවා.“නැත ලොවේ අන් රසඳුනා” එළිදකින්නේ කොහොමද? කොහේදී ද?මේ 5 වැනිදා සවස 4.30 ට නාමෙල් මාලිනී පුංචි තියටර් හිදී මෙය එළි දක්වනවා. කලාකරුවන් ඇතුළු විශාල පිරිසක් සහභාගි වීමට නියමිතයි.දොරට වැඩුමක් කරන්න මුලින් මට අදහසක් තිබුණේ නැහැ. ලලිතා සරච්චන්ද්‍ර මහත්මිය තමයි ඒ සඳහා මාව උනන්දු කළේ. එදා සිට අද දක්වාම ඇය මට සහයෝගය ලබා දෙනවා. උත්සවයක් කරන්නේ කොහොමද කියන එකවත් මම දන්නේ නැහැ. මෙහි සියලු සංවිධාන කටයුතු කරන්නේ බුද්ධදාස ගලප්පත්ති සහ ජයලත් මනෝරත්න සොහොයුරන්. මම ඔවුන්ට සදා ණයගැතියි.මෙහිදී ඔබත් සමඟ ගී ගයන්න එක්වන්නේ කවුද?ජයලත් මනෝරත්න, ප්‍රදීපා ධර්මදාස, ජයනත් බණ්ඩාර, සනත් විමලසිරි මේ අය සංයුක්ත තැටියට ගායනයෙන් එක්වෙනවා. සංගීතය මෙහෙයවීම තරුපති මුණසිංහ. මද්දලය එදා මද්දලය වැයූ නෝමන් ගුණසිංහගේ පුත් නන්දන ගුණසිංහ විසින්.මම මගේ සහෘදයන් සැමට විවෘත ආරාධනාවක් කරනවා එදිනට මා වෙනුවෙන් මේ උත්සවයට සහභාගි වන්න කියලා‍..</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=f1401303</link>
    <topic>කාලත්‍රයේ තීර්ථ යාත්‍රිකයාට 'මහරජ ගැමුණු' හමුවෙයි</topic>
    <author>චන්දන ජයවීර ඡායාරූපසරත් වීරසිංහ, අමිත් එස්. සේනාරත්න</author>
    <content>ඒ කතාව මට මතක හැටියට අමිල කිව්වේ මෙයට වසර තුනකට පෙර දවසකය. ‘ජයන්ත අයියගෙ අලුත් චිත්‍රපටය හදන්නෙ මගේ සිංදුවකින්. ලේක්හවුස් මන්දිරය ඉදිරිපිට පෙට්ටි කඩයෙන් තේ උගුරක් බොමින් සිටි අවස්ථාවක එසේ ඔහු කිව්වේය. අමිල, මගේ සිංදුවක් කිව්වේ “මට මගේම නොවන ප්‍රේමයක් තිබුණා” යන ගීතය ගැනය.වර්තමානය වන විට මේ ගීතය දිවයිනේ ප්‍රචලිතම ගීතය බවට පත්ව ඇතත් ඒ වන විට එය එතරම් ප්‍රසිද්ධව තිබුණේ නැත. අමිලගේ ප්‍රතිභාව ගැන සැකයක් නැතත් ජයන්ත චන්ද්‍රසිරි එබඳු චිත්‍රපටයක් නිර්මාණය කරාවි යැයි මම කිසි විටෙකත් නොසිතු වෙමි.ඒ සිදුවීම වන්නට වසර දෙකකට පෙර දවසක සංගීතවේදී නදීක ගුරුගේ ජයන්ත චන්ද්‍රසිරි සිනමාකරුවා “දුටුගැමුණු” නමින් චිත්‍රපටයක් නිර්මාණය කරන බවත් එහි සංගීත අධ්‍යක්ෂවරයා ඔහු බවත් පැවසූ විට එය මට අභව්‍ය පුවතක් වූයේ නැත.පුදුමය නම් මට අදහාගත නොහැකි වූ අමිල කී චිත්‍රපටිය “සමනල සංධ්වනිය” නමින් නිෂ්පාදනය වීම හෝ එය ඉමහත් ප්‍රේක්ෂක ආකර්ෂණය ලැබීම හෝ නොවේ. ජයන්ත චන්ද්‍රසිරි අතින් නිර්මාණය විය යුතු යැයි සෑම ප්‍රේක්ෂකයෙක්ම අවිවාදයෙන් පිළිගන්නා “දුටුගැමුණු” චිත්‍රපටය නිෂ්පාදනය නොවීමය.එබඳුම තවත් දවසක නෙළුම් පොකුණ රඟහල විවෘත කිරීම අරමුණු කරගෙන පාහියන් භික්ෂුවගේ ලංකාගමනය ඇසුරෙන් මෙම නිර්මාණවේදියා ඔපෙරාවක් නිර්මාණය කරන බව දැන ගන්නට ලැබිණි. ඒ ගැන පුවත්පත වෙනුවෙන් කළ සාකච්ඡාවක දී ඔහුගේ අග්‍ර සිනමා කෘතිය විය හැකි “දුටුගැමුණු” චිත්‍රපටය වැඩ ආරම්භ නොකරන්නේ මන්දැයි විමසා සිටියෙමි. ඔහු එම පැනයට දුන් පිළිතුර වූයේ නුදුරු දිනෙක එය නිර්මාණය කරන බවය. දැන් ඒ දිනය පැමිණ ඇත.“මහරජ ගැමුණු” චිත්‍රපටයේ මුහුරත් උළෙල දා රුවන්වැලි සෑ චෛත්‍යාරාමාධිපති පල්ලේගම හේමරතන හිමියන් පැවසූ පරිදි චිත්‍රපටය නිෂ්පාදන වීම කල් යාමෙන් නිර්මාණයට හොඳක් මිස නරකක් වී නැත. එය තවත් කාලයක් ජයන්තගේ මනසේ තව තවත් පොහොණි වූවා විය යුතුය.එහි ප්‍රතිඵලයක් හැටියට චිත්‍රපටයට අලුතින් සිනමාත්මක අංග රැසක් එක් වූ අතර වැය පක්ෂය ද ඉහළ ගියේය. වර්තාවන අන්දමට මෙතෙක් සිංහල චිත්‍රපටයක් වෙනුවෙන් දරන වැඩිම නිෂ්පාදන වියදමකින් යුත් චිත්‍රපටය “මහරජ ගැමුණුය” ඒ සඳහා දරන්නට නියමිත වියදම නැවත ලබා ගැනීමේ අපේක්ෂාවකින් තොරව ලංකා ඉතිහාසයේ ශ්‍රේෂ්ඨතම නරපතියා වෙනුවෙන් චිත්‍රපටයක් නිර්මාණය කිරීම ජාතික කාර්යයක් යැයි සලකන නිෂ්පාදකවරයෙක්වන ගුණපාල රත්නසේකර මහතා ජයන්තට මුණ ගැසීමය.දුටුගැමුණු චිත්‍රපටය බිහිවීම සිංහල සිනමා වංශයට තවත් එක් චිත්‍රපටයක් බිහිවීමක් ලෙස මෙරට ජනතාව භාර නොගත් බවට සාධක බොහෝය. මෙරට මුල් පුරවැසියා වන ජනාධිපති මහින්ද රාජපක්ෂ මහතාගේ සිට බොහෝ දෙනෙක් චිත්‍රපටයේ කටයුතු ආරම්භවන දිනය පැමිණෙන තෙක් දැක් වූ අවධානයෙන් ඒ බව පැහැදිලි වේ.මෙලෙස ජාතික කාර්යක් ලෙස සලකා සිනමා කෘතියක් නිෂ්පාදනය වූ අවස්ථාවක් ශ්‍රී ලාංකේය චිත්‍රපට ඉතිහාසයේ පමණක් නොව ලෝක සිනමාවේ වුවද හමු නොවේ.ජයන්ත චන්ද්‍රසිරි නමැති අකාලික සෞන්දර්ය තීර්ථ යාත්‍රිකයාට ක්‍රි. පූ. 161 සියවසට ගමන් කොට ඒ වන විට අනුරපුර නගරයේ පැවැති ශ්‍රී විභූතිය යලි ප්‍රතිනිර්මාණය කිරීම අපහසු කාරියක් නොවේ. ගැමුණු චරිතය ප්‍රතිනිර්මාණය කිරීමට ජයන්ත තරම් සුදුස්සෙක් නැති බව අවිවාදිතය. එය සිනමා අධ්‍යක්ෂ හා රංගන ශිල්පී ජැක්සන් ඇන්තනි ප්‍රකාශ කළේ මෙසේය."අබා චිත්‍රපටය නිර්මාණය කර මම ඓතිහාසික සිනමා රැල්ලක් අති කිරීමට මූලික වුවත් එහි විශිෂ්ටතම සිනමා කෘතිය බිහි කිරීමේ භාග්‍යය ඇත්තේ ජයන්තටය. එයට හේතුව සිනමාකරුවෙක් හැටියට ඔහුට ඇති ශක්තියට අමතරව මෙරට ඉතිහාසය හා සංස්කෘතිය පිළිබඳ ඔහුට ඇති දැනුමය. ජයන්ත “මහරජ ගැමුණු” චිත්‍රපටය නිර්මාණය කිරීමට පොලඹවන්නේ ඉතිහාසය පිළිබඳ ඔහුගේ සහභාගී නිරීක්ෂණයයි."ජයන්ත ඔහුගේ සිනමා කෘතියේ ස්වභාව පිළිබඳ අදහසක් දැනටමත් ප්‍රේක්ෂකයන්ට ලබාදී ඇත. ඒ ඔහුගේ ‘මහරජ ගැමුණු’ නවකතාවෙනි. චිත්‍රපටයේදී ඔහු ප්‍රේක්ෂකයන්ගේ පරිකල්පනය තවදුරටත් පුළුල් ඉසව්වකට රැගෙන යාම ඔහුගේ උත්සාහයයි.එසේ නොවේ නම් ඒ ජයන්ත නොවේ. ජයන්තම කියන පරිදි ඔහු චිත්‍රපට, ටෙලිනාට්‍ය, වේදිකා නාට්‍ය ආදී නිර්මාණ රැසක් දායාද කොට ඇතත්, ඔහු මෙලොව ඉපිද ඇත්තේ එකම එක චිත්‍රපටයක් කිරීමට පමණි.ඒ “මහරජ ගැමුණු” චිත්‍රපටය. මේ චිත්‍රපටය නිර්මාණය කිරීමෙන් පසු තවත් චිත්‍රපට නිර්මාණ කිරීමට අවස්ථාව නොලැබුණත් ඔහු කිසිවිටෙකත් එයින් කම්පාවට පත් නොවන බව මේ සිනමාකරුවා ප්‍රකාශ කරන්නේ අචල විශ්වාසයකිනි. ජයන්තගේ පරිකල්පන ගබඩාවේ උපරිමය වන ‘මහරජ ගැමුණු’ අප නැරඹිය යුතුම චිත්‍රපටයක් වන්නේ ඒ නිසාය.</content>
  </post><post>
    <category>NEWSPAPER</category>
    <date>
      <year>2014</year>
      <month>01</month>
      <day>30</day>
    </date>
    <link>http://www.dinamina.lk/2014/01/30/_art.asp?fn=f1401304</link>
    <topic>මා ගතකරන ජීවිතය බොහොම තෘප්තිමත්</topic>
    <author>සටහන තිලානි ශානිකා විතානාච්චි</author>
    <content>මහනුවර තලවතු ඔයට මදක් දුර බැහැරව පිහිටිය ගොඩමුණ කියන්නේ හද්ද පිටිසර ගමක්. එහි පදිංචිව සිටිය එලියස්ගේ පවුලට නම් එදා රාජකාරී බොහොමයක් පැවරිලා. එලියස්ගේ බිරින්දෑ එමලිනා මේ සූදානම් වුණේ කුළුදුල් දරු ප්‍රසූතියට. තිඹිරිගෙයට පිටුපාලා හිටිය එලියස්ගේ කන තිබුණේ එමලිනා අසල නැවතිලා. කඩිමුඩියේ එහා මෙහා යන හැමෝම දිහා ඔහු බලාගෙන හිටියේ පුදුමයෙන්. ඒ පුදුමයත් එක්ක ඔහු බලාගෙන හිටිය කාර්යය එළි දුටුවේ සිතේ කොණක සතුටක් ජනිත කරමින්.“එලියස්ට පුතෙක්”වින්නඹු අම්මා කිව්වේ සිනහ වෙවී. 1924 වර්ෂයේ එක්දවසක ඉපදුණු මේ කිරිකැටියාට එලියස් නමක් තිබ්බා. ඒ කොඩිකාරගේ ඒබ්‍රහම් පීරිස්. ඒබ්‍රහම් ටික ටික ලොකුවුණා. එලියස්, එමලිනාවත්, ඒබ්‍රහම්වත් අරගෙන කෑගල්ලේ පිටිහුමට පදිංචියට ආවා. තමන්ට උරුම වඩු රස්සාවත් කරන අතරතුර ඔහු දරු පවුල රක්ෂා කළේ රබර්වත්තක් බලාකියා ගැනීමෙන්. ඔන්ඩච්චි බංගලාවේ අයිතිවුණු අක්කර කිහිපයක රබර්වත්ත කොණක කොඩිකාරගේ එලියස් පීරිස් තමන්ගේ බංගලාව හදාගත්තා.ඒ දෙමැටි ගස්සවා, කපරාරු කරලා, සුදු මකුළු ගාවලා හැදුව මේ කුඩා කටුමැටි ගේ ඒබ්‍රහම්ට නම් රජගෙදරකටත් වඩා උතුම්. ඒබ්‍රහම්ගේ අම්මා එමලිනා බොහොම දැනුමැත්තියක්. ඒ කාලයේ ඈ හිටියේ මොනිටර් විභාගේ පාස්වෙලා. ඒ විභාගේ පාස් අයට ගුරුපත්වීම් හම්බවුණත් එමලිනාගේ කල දවය ගෙවුණේ වෙනම විදියකට. ඈ ටික කලකට ගුරුවරියක් වුණත් ඒ ගුරු වෘත්තියේ යෙදෙන්නට ඈට වැඩි කාලයක් ලැබුණේ නැහැ.ඒ කුලවතුන් ඈට විරුද්ධ වුණු නිසා. ඒත් ඈ ඒබ්‍රහම්ට ගුරුවරියක් වුණා. අම්මාගේ පස්සෙන් වැටුණු ඒබ්‍රහම් විවිධ දේ ඉගෙන ගත්තා. අම්මාත් එක්ක බුදුන් වඳින ඒබ්‍රහම්ට ගාථා, පිරිත් කටපාඩම්.“බුදු හාමුදුරුවෝ කතා කළේ ගාථාවලින්ද අම්මේ?”පුංචි ඒබ්‍රහම්ට ප්‍රශ්න පිට ප්‍රශ්න. එමලි පිළිතුරු බැන්දේ හිනාවෙවී.“මේ පැටියා කවදාහරි හොඳ තැනකට යාවි”එමලිනාට එහෙමත් හිතෙන්න ඇති.අම්මා විතරක් නෙවෙයි, ඔන්ඩච්චි බංගලාවේ හිටියේ නඩුකාර මහත්තයාගේ නෝනත් පුංචි ඒබ්‍රහම්ට බොහොම ආදරෙයි. ඒබ්‍රහම්ගේ ගෙදරට නඩුකාර බංගලාව හොඳට පේනවා. ඒ බංගලාවේ තරුණ සේවිකාවක් වුණු සොමි නැන්දා හිටිය ගමන් කන්ද පල්ලම් බහින්නේ ඒබ්‍රහම්ව බංගලාවට එක්ක යන්නයි.“අන්න එමලි අක්කේ, නෝන මහත්තයා කිව්වා පුතාව එක්ක එන්න කියලා”අම්මාගේ අවසරය ලැබෙන්නත් පෙරම ඒබ්‍රහම් එහෙ යන්න සූදානම්. දණහිසෙන් පහළට වැටෙන ලෝගුවක් වගේ කමිසය ඇඟට දාගන්න පරක්කුවෙන් ඒබ්‍රහම් බංගලාවේ. බංගලාවේ නෝනා ළඟ අම්මගේ ළඟ වගේ ආදරය පිරිලා. නෝනයි, ඒබ්‍රහම්නුයි ඔරු හදලා යවන්නේ මේසය උඩමයි. ඊට පස්සේ ඔරසන් කියන්නත් පුංචි ඒබ්‍රහම් සහභාගි වන්නේ සිය කැමැත්තෙන්. ඒ තරමට ම ඒබ්‍රහම් ඔරසන් කියන තාලයට බොහොම කැමැතියි.“මම හිතන්නේ කුඩා කාලයේ මගේ අම්මගෙන් වගේම ඔරසන්වල තිබෙන තාලය තමයි පසුකාලයේ මට කවියෙක් වෙන්න පාර කිව්වේ. කුඩා කාලයේ ඒ ඇසූ කියූ දේවල් මගේ හිතේ නිධන් ‍ ගතව තිබුණා. එය මට පද්‍යකරණයට ආශක්ත වීමට හේතුවක් වුණා.”කොඩිකාරගේ ඒබ්‍රහම් පීරිස් නොහොත් පුංචි ඒබ්‍රහම් තමන්ගේ හඬ අවදි කළා. ඒත් ඔහු තවමත් එදා හිටිය පුංචි ඒබ්‍රහම් නම් නොවෙයි. අපේ කාව්‍ය ලොව වගේම ලේඛන ලොවත් ජයගත් සිරිලාල් කොඩිකාර කියන්නේ ඔහුටයි. දැන් ඔහු පරිණත වැඩිහිටියෙක්. ඒත් තවමත් ඔහු සිය අතීතයට ආදරෙයි. නැවතත් ඔහු ඒ අතීතයට පිවිසියා.කොඩිකාරගේ හඳහනේ තිබුණේ මහණ යෝගයක්. ඒ නිසා කොඩිකාරව මහණ කරන්න තීරණය කළා. මහණ කරනකම් ඔහුගේ ගුරුතුමිය වුණේ අම්මා. මහණ කරන යෝජනාව ප්‍රමාද නිසා සිරිලාල් කොඩිකාරව පාසලට භාර දෙන්න අම්මා තීරණය කළා. සිරිලාල් කොඩිකාර කෑගල්ල බෞද්ධ මිශ්‍ර පාඨශාලාවට අකුරු කරන්න යන්නේ ඒ අනුවයි. මුලින්ම දෙවැනි පන්තියට ඇතුළත් වුණු ඔහු, සිව් වැනි පන්තිය දක්වාම සාර්ථකව ඉගෙන ගත්තා.“මේ අතරදි තමයි අම්මා මිය යන්නේ. අම්මගේ මරණයත් සමඟම මගේ පාසල් ගමනත් නතර වෙන්න වැඩි කාලයක් ගියේ නැහැ. ඒත් මම ඉගෙන ගන්න එක අතහැරියේ නැහැ. ඒ ළඟ තිබුණු පන්සල් කිහිපයකටම ගිය මා පන්සලේ හාමුදුරුවන්ගෙන් විවිධ පොත්පත් අරගෙන කියවන්න පුරුදු වුණා. මාව පාසල් යවන බව තාත්ත කිව්වත් ඒක එහෙම වුණේ නෑ. ගල්කිස්ස ලොකු තාත්තලාගේ ගෙදරට මට එන්න වෙන්නේ මේ අත‍ෙරදියි.එහේදි ඉස්කෝලේ දානව කිව්වත් එහෙම වුණේ නැති නිසා, මාත්, ලොකු අම්මත් අතර ගැටුම් ඇති වුණා. ඊට පස්සේ මම හිටියේ ගිනිගත්හේනේ අල්ලීවත්තේ බාප්පලාගේ ගෙදරයි. පොත්පත් කියැවීමේත්, ලිවීමත් යෙදී සිටිය මාව ඔහුටත් ඇල්ලුවේ නෑ. ඒ නිසා තාත්තා ළඟටම මට නැවතත් එන්න සිද්ධ වුණා. ඒ වෙනකොට තාත්තා හිටියේ ගල්කිස්සේ. ඔහුට මිනීපෙට්ටි සාප්පුවක් තිබුණා. ඒ කටයුතුවලට සහය දුන්න මම ටික කාලයකින් පැවිදි වුණා.”පැවිදිව, උපැවිදි වූ සිරිලාල් දෙස මිනිස්සු බලන්නට වුණේ අමුතුවට. ඒ කාරණය මානසික ප්‍රශ්නයක් වන තරමට උග්‍ර අතට හැරෙන්න වැඩි දවසක් ගත වුණේ නෑ. මෙන්න මේ නිසා ඔහු තාත්තාගේ ගම වුණු කොග්ගලට යන්න තීරණය කළා. සිරිලාල් කොඩිකාර ‍ෙකාග්ගල පඤ්ඤාරංසි ලොකු හාමුදුරුවන්ගේ ගිහි ගෝලයා වන්නේ ඒ අයුරින්. එහිදී වෙදකම වගේම යන්ත්‍ර - මන්ත්‍ර ගුරුකම් ද, ජ්‍යොතිෂ ශාස්ත්‍රය ද හැදෑරීමට ඔහුට සිදුවන්නේ මේ අතරෙයි. ඔහුගේ කාව්‍ය ශාස්ත්‍රය වඩාත් දියුණු වන්නේ භික්ෂූන් වහන්සේලා අසල ගෙවූ ඇසුර නිසයි. ඔහු වැඩිදුරටත් පැවසුවේ.“කොග්ගල ගුරුකුල ආරේ යම් හුරුවක් මා තුළට පිවිසුණේ එහි වැඩ විසුව පඤ්ඤාමෝලි හාමුදුරුවන් මඟින්. ඒ කාලයේ උන්වහන්සේත් කවි ලිව්වා. ඒවා බලාගෙන මම කවි ලියන්න වෑයම් කරන්නේ ඒ කාලයේදියි. ඒවා ගුරු හාමුදුරුවන් අතට හසුවන්නේත්, ඒ කාලයේදීමයි. කවි ලියන්නට යෑමේදී ඒවා දෝෂ නැතුව ලිවිය යුතු යැයි කියමින් ‘කාව්‍ය ශාස්ත්‍රය’ කියවන්නැයි උන්වහන්සේ මට නොයෙක්වර ගුරුහරුකම් දුන්නා. ඒත් මම ඒ පොත භාවිතයෙන් වැළකී සිටියා.ඒ වෙන වැඩ පැවරුණු නිසා. කොහොම නමුත් කාලයකදී මම කවිත්වයට පෙර ප්‍රසිද්ධියට පත්වන්නේ නොසිතූ විරූ විදියටයි. මට ලැබුණ ප්‍රසිද්ධිය කොයිතරම්ද කිව්වොත් වැලිගම කවි සංවිධානයකටත් ඇරැයුම් ලැබෙන්න තරම් මම වාසනාවන්ත වෙනවා. ඒ කාලයේ වැලිගම ප්‍රකටව හිටිය කවීන් අභිභවා මම කවි කිව්වා. ඒ කාලයේ ‘කවි ‍කෝකිලයා’ ‘රිදී සීනුව’ කියන්නේ මට පටබැඳිලා තිබුණු අන්වර්ථ නාමයි”යම් යම් අයගේ කවි ලිවීමට සිරිලාල්ට සිදුවුණු කාලයක් තිබුණා. එහිදී ඔහු පෙම්වතාට, පෙම්වතියට වගේම පර අඹුවකට බැඳී සිටි සැමියාට යවන්නට වැඩිහිටි ගැහැනියකටත් කවි ලිව්වා.සිරිලාල්ගේ මේ කවි ව්‍යාපාරය වෙනස් වන්නේ ගුරු හිමියන් ගෙනැවිත් දුන් කුමාරතුංග මුණිදාසයන්ගේ ‘කවි ශික්ෂාව’ පොත නිසා. ඔහු තම ගුරු හාමුදුරුවන් වගේ කප කපා කවි ලියන්න පටන් ගත්තා. සිරිලාල් කවියට කොයිතරම් පෙම් බැන්ද කිව්වොත් ඔහුගේ ජීවිතයම කවියක් වුණා.මේ සියල්ලට තිත තබන්නට කාලය පැමිණියා. ඔහු කොළඹට ආවා. ඒ පොත් සාප්පුවක රස්සාවට. ඒ තරම් ම ඒ රස්සාව සිතට නෑල්ලුව නිසා සිරිලාල් නිවාඩු දවස්වල රස්සා හෙව්වා. ඊට පසුව ඔහු දිගු කාලයක් රැකියාව කරන වෘත්තීය ආරම්භ වන්නේ මේ ගමනේ ප්‍රතිඵලයක් විදිහටයි. ඒ 1948 වසරේ. සිරිලාල් “සිංහල ජාතිය” පත්තරේ දැන්වීම දැක්කේ අහම්බෙන් වගේ. ඔහු පත්තර කාර්යාලයක වැඩට ගියා. ඒ ආධුනික පත්තර කාරයෙක් විදියට.“එහි කාලයක් සිටිය මට ඒ පත්තර රස්සාව එපාවෙන තැනට කටයුතු යෙදුණා. එහි අයිතිකරු වූ ගිල්බට් පෙරේරාගේ ඇඟිලි ගැසීම් නිසා මම හිටියේ බොහොම අකැමැත්තෙන්. ඔවුන්ගේ වංක දේශපාලන අදහස් නිසාත් මට ඒ පත්තරය එපාවුණා. ඊට පස්සේ අනුලාත් සමඟ විවාහ වුණු මා රැකුණේ ඇගේ පඩියෙන්. ටික කාලයකින් කේ. ජයතිලක මහත්තයාගේ පොත් සාප්පුවේ තාවකාලිකව රැකියාවකට ගිය මට ලංකාදීප පත්තරේ ලැබෙන්නට ගිය රස්සාව නැතිවන්නේ මගේ දේශපාලන දර්ශනය නිසයි.”සිංහල ජාතිය පුවත්පතෙන් පසු ‘දවස’ පත්තරයෙත්, ඉන්පසුව ‘ ඇත්ත’ පත්තරයෙත් සේවයට ගිය සිරිලාල් කොඩිකාර, වාමාංශික දේශපාලනයෙහි නිරත වූවෙක්. ඔහු සිය නිර්මාණ ජීවිතය අළලා කළ පළමු කවි එකතුව බිහි වන්නේ 1960 වසරේ. ඒ නො නෙළු මල’ යන නමින්. එතැනින් ඇරැඹුණු ඔහුගේ නිර්මාණ දිවියේ ‘කනේරුමල්’ කාව්‍යය ද විශේෂයි.“ ‘කනේරුමල්’ කාව්‍ය පොත මම ලියන්නේ ඇත්ත කාර්යාලයට සීල් තබා තිබුණු අවධියේ ලැබුණු නිවාඩුවේ. ඒ කාලේ ඒකට සම්මානයක් හිමි වීමට තිබුණත්, ඒක මට අහිමි වුණා. බො‍හොම දෙනෙක් ‘කනේරු මල්’ කෘතිය ගැන ප්‍රශංසාත්මකව කතා කළා. සම්මානයක් හිමි නොවුණත් ඒක මට සතුටක්.”මේ වන විට සිරිලාල් කොඩිකාර යන නාමය පාඨකයන්ට ආගන්තුක වූවක් නොවේ. ඔහු ලියා පළ කළ නිර්මාණ ද රාශියකටම පාඨක හදවතෙහි වෙන්ව ඇත්තේ අපූරු ඉඩක්. ‘ගහෙන් වැටුණු ගැහැනිය සහ තවත් අය’, ‘ලෙයින් ලියූ කවි’, ‘විශ්වය තුළ විශ්ව’, ‘මගේ සාක්කිය’,’මහාවංශ විමංශන’, ‘මා දුටු කෝසල සිහින’, ‘දිව්‍ය ලෝකයේ වී මනින කුරුණිය’, ‘නයිල් ග‍ඟේ කෙස් ගස (ලෝකයේ ප්‍රථම ලේඛනගත ජනකතාවේ පරිවර්තනයකි) ; නො රජුන්ගේ අන්තඃපුරය’ ‘ටයර් සෑය ළඟ නම් වූ ස්ථානය’ ‘නිර්මාණ ප්‍රතිනිර්මාණ” ආදී නිර්මාණ කිහිපය ඒ අතර වෙයි. ඊට අමතරව ඔහු ලියූ ගීත නාටකයක් ප්‍රේමසිරි කේමදාසයන් අතින් වේදිකාවට පිවිසියේ 1984 වසරේ. ඒ මගේ ස්වරයයි. ඔබේ රිද්මය යි” නම් වූ සංගීත සරණියේ දී ‘ සත්‍යයේ රාවය ‘ නමින්.කොළඹ විශ්වවිද්‍යාල ශාස්ත්‍ර පීඨයේ ශිෂ්‍ය සභාවෙන් ලැබුණු ප්‍රසාද ප්‍රණාම සම්මානයෙන් 1997 වසරේ ද, කැලණිය විශ්වවිද්‍යාලයෙන් ලැබුණු සංජනනී සම්මානය 2002 වසරේ ද, සිංහල සාහිත්‍ය කලා හා මාධ්‍ය ක්ෂේත්‍රය පෝෂණය කරමින් ජන විඥානය දියුණු කිරීමේලා ඉටුකළ මෙහෙය වෙනුවෙන් ලැබුණු ජනාධිපති සම්මානය 2012 වසරේ ද, සිරිමාවෝ බණ්ඩාරනායක උපහාර සම්මානය 1996 වසරේ ද ආදී ලෙස සම්මාන රැසක් හිමි වන්නේ ඔහු ජනතාවට කළ ‍ෙස්වය අගයමින්.ඒ කළ සේවය සමානවම ඔහු රටක් වටින දූ පුතුන් රැසක් රටට දායාද කළ බව ද අපට අමතක නොවෙයි. ලොකු දියණිය දීපා වෛද්‍යවරියක්. දෙවැනි පුතු අමිල කොඩිකාර මිනින්දෝරු දෙපාර්තමේන්තුවට සම්බන්ධ ස්වාධීන මිනින්දෝරු ශිල්පියෙක් වගේම ලේඛනයෙහි නියුක්තෙක්. පවුලෙහි බාලයා හෙවත් බඩපිස්සා පසන් කොඩිකාරයි. ඔහු විශ්වවිද්‍යාල කථිකාචාර්යවරයෙක් සේ ම ලේඛකයෙක්. එවන් වූ රටක් වටින පියෙකු වූ සිරිලාල් කොඩිකාර සිය සැඳෑ සමය ගත කරන්නේ තෘප්තිමත් හැඟීම් හදවත තුළ රඳවමින්.“මා මේ ගතකරන ජීවිතය බොහොම තෘප්තිමත්, තරුණ කාලයේ වගේ ඉක්මනින් කියවන්න ලියන්න දැන් නොහැකි බව ඇත්තයි. ඒත් මට කරන්නට නොහැකි දෙයත් එයමයි. දැනටත් සිළුමිණ පුවත් පතෙහි පළවන ‘රංචාගොඩ ළමයා’ට ලැබෙන ප්‍රතිචාර ද මට සතුටක්. මා ඇරැඹූ අලුත් ම කටයුත්ත වන්නේ ජාතක පොතේ එන සමහර කතා හා පැරැණි අප්‍රිකානු කතා අතර තිබෙන සම විෂමතාව අධ්‍යයනය කිරීමයි. ඒ ඔස්සේ ලිපියක් ලියන්න කරුණු සම්පාදනය කරමින් තමයි මම මේ දවස්වල කාලය ගත කරන්නේ”සමුගන්නට මත්තෙන් සිරිලාල් කොඩිකාර නම් කවියා, පුවත්පත් කලාවේදියා, අප සමඟ පැවසුවේ කාලය කොතරම් අගේ දැයි යන සිතුවිල්ල අපට අවබෝධ කරමින්ය..</content>
  </post></root>