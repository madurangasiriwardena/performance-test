<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=af1307282</link>
    <topic>අපි ඇලි ගනින්නේ ආපහු ලංකාවට එන දවස ගැනයි</topic>
    <author>ටිරෝනි වෑවලගේ</author>
    <content>යුද්ධය කළ කී දෑ ඛේදජනකය. තිස් වසරක් තිස්සේ එය අප හැඬවූයේය. අප රිදවූයේය. දැන් අපි කඳුළු අතරින් සිනහවෙමින් සිටිමු. යුද්ධය මැවූ කඳුළු බිඳු වෙනුවට සිනහවේ පුවත් අසන්නට ලැබීමද අපූරුය. මේ කියන්නට යන පුවතද එවැන්නකි. එය අසන්නට ලැබෙන්නේ ඉන්දියාවෙනි. එහෙත් එහි චරිත අප රටේ දී යුද්ධයෙන් බැට කෑ අසරණයෝය.ෆ්රැන්සිස් ක්ෂේවියර් සහ පුෂ්පරාණි තම දරුවන්ද රැගෙන ඉන්දියාවට පළා යන්නේ තම ජාතිය අතරින් ම බිහි වූ ත්‍රස්වාදීන්ගෙන් ගැල වී නිදහසේ දිවි ගෙවීමේ අපේක්ෂාවෙනි. එහෙත් ලංකාවේදී නැති වූ සැනසිල්ල ඔවුන්ට ඉන්දියාවේදී ලැබෙන්නේ නැත.එහිදී ඔවුන්ට සිදු වන්නේ දරිද්‍රතා­‍ෙවන් දැඩි සේ පීඩා විඳින්නටය. පවුලට තවත් සාමාජිකයකු එකතු වී තවත් දුගී බවේ පහර ලබන්නට වූ විට පුෂ්පරාණි අරාබික‍රයේ රැකියාවකට යාමට තීරණය කළාය. තමා දරු තිදෙනා රැක බලා ගන්නා බව ‍ෆ්රැන්සිස් පැවසුවේය.පුෂ්පරාණි සෞදි අරාබියට ගියාය. දිනක් දරුවන්ට ආහාර රැ‍ගෙන ඒමට ගිය ෆ්රැන්සිස් ක්ෂේවියර් කවදාවත් යළි ආපසු ආවේ නැත. අසරණ දරු තිදෙනෙක් චෙන්නායි නුවර මධ්‍යම නැවතුම් පොළේ තනිවූහ. දින ගණනාවක් යන තුරු ඔවුන්ගේ නි‍ෙවස වූයේ එහි පදික වේදිකාවයි.චෙන්නායි දිස්ත්‍රික්කයේ ළමා සුබසාධන කමිටුවේ අවධානය‍ මේ දරුවන් වෙත යොමු වන්නේ ඔවුන්ගේ වාසනාවටය. මව හෝ පියා හෝ මවු රට හෝ අහිමි වූ‍ මේ දරු තිදෙනා කලක් නතරව තිබූ අධ්‍යාපන කටයුතු යළි ඇරඹූහ.මේ අතර ශ්‍රී ලංකාව සාමයේ අරුණලු දකින්නේ ය. යුද්ධය නිම වූ දේශය ත්‍රස්තවාදය හේතුවෙන් රට හැර ගිය රට වැසියන්ට යළි පැමිණෙන සේ ආරාධනා කරන්නේ ය. කෙ‍සේ හෝ තම මව සොයා ගත යුතු යැයි මේ දරුවන් තීරණය කරන්නේ ද මේ අතරය.දිරාණි, පුෂ්පරාණි, දිනේෂ්, බාලපුතු ඩෙනිස්චෙන්නායි ළමා සුබසාධක අරමුදල මෙන්ම රාජ්‍ය නොවන සංවිධාන කිහිපයක් ද ඔවුන්ට මේ සඳහා සහාය වන්නේය. දිනක් එක් රාජ්‍ය නොවන සංවිධානයක සාමාජිකයකුට ලැබෙන තොරතුරකින් පැවසෙන්නේ ෆ්රැන්සිස් ක්ෂේවියර්ගේ බිරිය වවුනියාවේදී හමු වූ බවයි. පින් කැමති පිනැත්තන්ගේම මුදලින් ඇය වහාම ඉන්දියාවට කැඳවෙන්නේය. ඇය යළි තම දරු තිදෙනා දකින්නීය. ඒ වසර දා හතකට පසුවය." අපි ඉන්දියාවට ආවේ 1996දී. මගේ වැඩිමල් දුව දිරාණිට එතකොට වයස දවස් කීපයක් විතරයි. බාල පුතා ඩෙනිස් ඉපදුනේ ඉන්දියාවෙදි. නැතිබැරිකම් නිසා සෞදියේ රැකියාවකට යන්න මම තීරණය කළා. එතකොටත් අපි හිටියේ ඉන්දියාවේ සරණාගත කඳවුරක. එහේ ඉඳන් මම කඳවුරට කීප සැරයක්ම කතා කළා. ඒත් මට කිසිම තොරතුරක් ගන්න බැරි වුණා. පස්සෙයි මම දැනගත්තේ සැමියා යි දරුවොයි අතරමං වෙලා කියලා. කරන්න දෙයක් නැති තැන මම ආපහු ලංකාවට ආවා. "වසර දා හතකට පසු තම දරුවන් දුටු සතුටෙන් ඉපිලෙන පුෂ්පරාණි එසේ පවසන්නීය. අද ඇගේ වැඩිමහල් පුතා දිනේෂ් වයස අවුරුදු විසි තුනක තරුණයෙකි. උපාධිධාරියෙකි. දියණිය ද වයස අවුරුදු විස්සක උපාධිධාරිණියකි. බාල පුතු ඩෙනිස් තවමත් අධ­්‍යාපනය ලබන්නේ ය. මවත් පියාත් අහිමි වූ පසු මේ දරුවන් විඳින්නේ දැඩි දුකකි. එහෙත් සාමයේ සතුට විඳින තම මවු රටට යාමට දින ගනින ඔවුන් තම කටුක අතීතය සිහිපත් කරන්නේ ද ජයග්‍රාහී මනසකිනි." එදා අපි කෝච්චියට නැංගට පස්සේ අපි තාත්තට කිවුවා බඩගිනියි කියලා. තාත්තා කෑම ගේන්න ගියා. ආයෙමත් ආවේ නැහැ. අපි හොඳටම අසරණ වුණා. පස්සේ අපි දැනගත්තා තාත්තා මැරිලා කියලා. කරුණාවන්ත මිනිස්සු අපට උදවු කළා. අද අපේ අම්මා ආපහු අපට ලැබුණා. දැන් අපි ඇඟිලි ගණින්නේ ආපහු අපේ මවු රටට යන්න. "පුෂ්පරාණිගේ දරුවෝ එසේ පවසති. යුද්ධය කළ කී දෑ බිහිසුණු ය. එහෙත් සාමය කරන කියන දේ අපූරුය. සැබවින්ම සාමය ආලෝක ප්‍රභවයක් වැනිය. එය පළමුවෙන් යුද්ධයේ අඳුර මකා දේශය ආලෝකවත් කළේය. එහෙත් එහි ආලෝකයේ අඩුවක් වන්නේ නැත. අතිරික්තය අන්‍ය දේශයන්හි ජනතාවගේ ජීවිත ද ආලෝකවත් කරන්නේය. සැබවින්ම සාමය කරන කියන දේ වඩා අපූරුය.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=af1307283</link>
    <topic>කිරි අම්මේ නුඔව මරණයෙන් ගලවාගන්න අපට බැරිවුණා</topic>
    <author>රූපාන්ති බුලත්සිංහල.</author>
    <content>රොත්ත පිටින් එහාට මෙහාට යන ගව රංචුව සවස් යාමේදී තරමක් ගිමන් හරිති.විටසපමින්කෑම වමාරමින් විවේකීව ගත කරන සැන්දෑව තරම්අපූර්වත්වයක් ඔවුන්ට නැත. උම්බෑ උම්බෑ....... කියමින් කීපවරක්ම මොර දෙන හරක් සගයන් එකා දෙන්නා භට හමුදාවක් මෙන් පාර හරහා පනිති.එහා මෙහා කලබලයෙන් යන වාහන වුවද නළාහඬවාගසා මහත් ආයාසයෙන් නවත්වාගනියි. කලබලය කොතෙක් වුවත් වේගය බාල කිරීමට සිදුවන්නේ ඔවුන්ගේම පහසුව තකාය. රාත්‍රි දහවල කුමක් වුවත් තමන්ගේ සගයන් හැරනොයන මේ අපූරු සුමිතුරුන්ට කාගෙන්වත් හිරිහැරයක් වුණේ නැහැ.එහෙත් මේ බිහිසුණු ඛේදවාචකය ඔවුනොවුන් වෙන් කිරීමට සමත් වූයේ අසුරු සැණෙනි. හත්වෙනි මාසේ හතරවෙනිදා හරියටම උදෑසන 8.04ට පමණවුණා. යකඩ යකා හූ තියාගෙන ආවේ වෙනදා වගේමයි.දුම්රිය පොළ ළං වුණා. අයින් වෙන්න තරම් කාලයක් තිබුණේ නෑ. සරාස් බරාස් හඬින්ඇසුණු ඒ මහ ශබ්දය කිවේ ඔවුන්ට සිදුවුණ අනතුර ගැනයි.අහළ පහළ කීපදෙනෙක්ම දුවලා ආවා. වැඩක් නෑ ලේ විලක් මැද සගයන් ජීවිතය ඉල්ලුවා. ඔන්න මෙන්න හැරදමා යන්ට සූදානම් වෙන ජීවිතය ආයිත් ලබාගන්න අමාරුයි.නාවින්න ගමේ රේල් පාර ළඟ තියෙන හැම වැඩ පොළකම සතුන්ට ආදරයකරන මිනිස්සු රැස්වුණා. ත්‍රිවිලර් නැවැතුමේ හැමෝම එකාවගේ සහයෝගය දුන්නා. කොච්චර කළත් වැඩක් වුණේ නැහැ. කෝච්චියේ හැප්පුණු හැම ස‍තෙක්ම බේරගන්න බැරි වුණා. වස්සෙක් එතනමයි. වැස්සියො තුන්දෙනාගෙන් දෙන්නෙක්ගේ බොකු බඩවල් එළියට ඇවිල්ලා තිබුණ බව ගමේ අයදැකලා තිබුණා.කොයි කවුරු උත්සහ කළත් ඒ අය ජීවත් කරන්න බැරි වුණා.ඉළ ඇට පෙළට තුවාල වෙලා තිබුණ එළදෙන යන්තමින් ඔළුව උස්සලා බැලුවා. තුවාලවලින් තවමත් ලේ බේරෙනවා. කීපදෙනෙක් එකතුවෙලා එළදෙන වත්තම් කරගත්තා.පුංචි පැටියාට යන්තමට සිහිය තිබුණ නිසාමහත්තයෙක් එයා සුවපත් කරලා හදාගන්න වගකීම බාරගත්තා. ඒත් එයාටත් ජීවත්වෙන්න පින නැති බව ත්‍රිරෝද මිතුරන්ට ආරංචි වුණා. තුවාල ලද එළදෙන මරහඞ තළමින් කෑ ගසද්දී එයා වටේ හැමෝම රැස් වුණේ එයා සුවපත් කරගන්නා අදහසින්.'' මෙයාට කවුරු හරි අයිතිකාරයෙක් ඉන්නවා. මේ බෙල්ලේ ලණුවකුත් තියෙන්නේ."'' ඒත් ඉතින් ඒවා සොය සොයා ඉන්න බැහැ."අයිතිකාරයා සොයන එක පැත්තක තියලා හැමෝම වැස්සිට සාත්තු සප්පායම් කළා. කෝච්ච්යේ යන එන මගීන් වගේම ත්‍රිරෝද රියදුත් තමන්ටහැකි අයුරින් ආධාර උපකාර කළා. හැම වැඩක්ම පසෙක දාලා ගමේ ග්‍රාමසේවක මහත්තයා මෙතනට දුවලා ආවේ මොකද්ද කරන්න පුළුවන් කියලා බලන්න.ගමේ හැමෝම මේ අහිංසක සතා වෙනුවෙන් ඉදිරිපත් වුණා. පුලුන්, ගෝස්, සේලයන් හැම දෙයක්ම ලැබුණා. කතා කරගන්න බැරි වුණත් ලොකු ස්තූතියක් එළදෙනගේ ඇස් දෙකේ ලියවිලා තිබුණා. ඉවසාගන්න බැරි වේදනාව කඳුළු වෙලා කම්මුල් දිගේ බේරුණා. දෙපාරක් තුන් පාරක් හයියෙන් හුස්ම උඩට ඇද ගත් එළදෙන බිම ඇල ගැහුවා.''බල බලා ඉඳලා බැහැ. ඉක්මනට පශූ වෛද්‍යවරයෙක් එක්කගෙන එන්න. කවුරු කවුරුත් උනන්දු වුණේ බෙහෙත් කරන්නයි."'' වැස්ස කොයි වෙලාවේ කඩා වැටෙයි ද කියලා දන්නේ නැහැ. ඉක්මන් කරලා ටෙන්ට් එකක් ගහන්න."හැමෝම කළ යෝජනාව ඒකමතිකව ස්ථිර වුණා. මරණාධාර සමිතියකින් ගත් ටෙන්ට් එක හැම දිගු කලක් තියා ගන්න බැහැ. ගමේ කට්ටිය එකතු වෙලා, අලුතින් ටෙන්ට් එකක් ගෙනත් සවිකළා. එළදෙනට වැස්සෙන් ආරක්ෂාවීමට පුංචි ටෙන්ට් එක ලොකු පිටිවහලක්. කැඩුණු බිඳුණු අතපය වෛද්‍ය උපදෙස් මත හුළං පිරවූ ටයර් වලට වාරු කළා. වාරු ගන්න දෙපැත්තට සවි කළ කණු දෙක නිසා තරමක් පහසුයි. අහළ පහළ හැමෝම හොයලා බලන නිසා තනියක් දැනුණේ නැහැ.ඒත් දිරවන්නේ නැති කෑම කන්න බැහැ. තණකොළ තමයි හොඳ. දැන් තණ කොළ අඩු එක ලොකු ප්‍රශ්නයක්. කවුරු හරි තණ කොළ සපයන්න ඉදිරිපත් වුණොත් ඒක ලොකු පිනක් කියල එදා ඒ අය කිව්වා. නුගේගොඩ පැත්තේ ඉඳලා එන කරුණාවන්ත පශු වෛද්‍යවරයා කිසිම මුදලක් අය නොකර බෙහෙත් දෙන අය කිව්වේ අහළ පහළ අය.ඒත් එතුමා තමන්ගේ නමවත් සඳහන් කරනවට කැමැති නැහැ. ඇත්තෙන්ම එතුමාට ඕනේ වුණේ හොඳ මෙහෙයක් කරන්න. ගමේ හිතවතුන්ගෙන් ලැබුණ මෙහෙය මෙතෙක් යැයි කියලා නිම කරන්න බැහැ. වැස්සි ඉන්න පුංචි මඩුව ළඟට කවුරු හරි ඇවිල්ලා තණ කොළ ටිකක් දානවා.අහිංසකයාට පාංශකූලය දී පින්පෙත් අවස්ථාවදුම්රිය ස්ථානාධිපති මාස්ටර් ජගත් කුමාර වගේ පුෂ්පජිත් කුමාරත් ඒ වගේම සාගර මෝටස්හි සාගර ප්‍රියන්තත්, ත්‍රිවිල් පාර්ක් එකේ ඉන්දික ඇතුළු පිරිසත් මේ සඳහා බෙහෙවින් සහයවුණා. පිටකෝට්ටේ චින්තා නෝනා වගේම සුමිත් සහෝදරයත් ලබා දුන් දායකත්වය අමතක කරන්න බැහැ. සමහරු මේ සාත්තු සප්පායම් වැරැදියට තේරුම් ගත්තා. හරකෙක් මස් කරනවා කියලාත් පොලීසියට ආරංචි ගියා. ඒත් මේ කිසිවකින් මේ පිරිස සැලුණේ නැහැ.තවමත් දෙපා වාරු නැතුව වැටිලා ඉන්න වැස්සිය බලා ගන්නේ ගමේ කට්ටියයි. තවමත් සුව වී නොමැති තුවාලවල කැළල් පිටේ. ආධාරකයක් සවි කළ ඉදිරි පාදය කෙළින් කර නැගිට ගන්න බැහැ. ළඟට ළං කරන තණ කොළ ටිකක් වරින් වර තොළ ගාන එළදෙන ළඟට එන හුරු පුරුදු ඇත්තන්දෙස මඳක් හිස ඔසවා බලයි. ඇයට මේ ඉරණම අත් වූයේ කාගේ වරදින්ද? බෙල්ලේ වූ ලණු කිව්වේ ඇය හිමිකාරයෙක් සිටි බවය. එහෙත් ඔහු දැන්කොහෙද? ඇයි සතුන් ගැන නොසොයන්නේ. තමන්ගේ සතුන් අනතුරට දමන එක මිනිස්කමක් ද? එවන් මිනිසුන් අතර කරුණාවන්ත මිනිසුන් ද සිටින බව අපට පැහැදිලිය. ඒ බව අපි සියැසින්ම දැක ගත්තෙමු. නමුත් සියල්ල සිදුවන්නේ අසුරු සැණෙනි.ජීවිතයේ හැම දෙයක්ම පුදුමාකාරයි. හිතාගන්නත් බැරි විදියට දේවල් වෙනස් වෙනවා. ඒත් මේ සතා ජීවත්වෙයි කියලා හැමෝගෙම තිබුණේ බලාපොරොත්තුවක්. ඒත් ඒ අහිංසක බලාපොරොත්තුව සිකුරාදා පාන්දර වියැකී ගියේ අවාසනාවන්ත ලෙස.අපිට ලැබුණ ඇමතුම කීවේ සතා මිය ගිය බවයි. බිඳුණූ ස්වරයෙන් අපට ඔවුන් කීවේ දරා ගන්න බැරි වේදනාවක් ද හිත දරාගෙනය. ඇය මිය ගියබව කෙසේ නම් අදහන්නද? ඇය පොළවේ පය ගහන තෙක් ඒ කරුණාවන්ත මිනිසුන් බලා‍සිටියේ නොඉවසිලිමත්වය. ඒත් එය දෛවයේ සරදමක්ම විය. ඇය නික්ම ගියා. ඇය වෙනුවෙන් පුන්‍යානුමෝදනාවක් ඔවුන් කළේ ඒ ආදරණීයත්වය වෙනුවෙන් . තවත් සිහිපත් කර පින්දීමක් ලබන බ්‍රහස්පතින්දාද සිදුවන බව ඔවුන් අපට කිව්වා ඒ බැදීම එතරම්ම ආදරණීයයි.වෙහෙසුණු මුදල් පරිත්‍යාග කළ කරුණාවන්ත මිනිසුනේ අපි සැබැවින්ම ඔබව අගය කරන්නෙමු.රූපාන්ති බුලත්සිංහල.ඡායාරූප සුදම් ගුණසිංහ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=af1307284</link>
    <topic>කුමරියක වීමට සිහින මැවූ කේට්ට රජ බිලි‍ඳෙක්</topic>
    <author>නීතිඥ අනුර හෑගොඩ</author>
    <content>බ්‍රිතාන්‍ය රජ පවුලේ රජු වන්නට සිටින පෝලිමේ තුන් වැන්නා පසුගිය ඇසළ පෝය දින සවස උපත ලැබුවේය. මේ පෘථිවියේ රාජ්‍යයට සෘජුවම අයිතිවාසිකම් කිය හැකි තිදෙනෙක් සිටින්නේ බ්‍රිතාන්‍යයේ පමණි. ඒ චාර්ල්ස්, විලියම් සහ සඳුදා උපත ලද බිලිදු ජෝර්ජ් ය. ඔවුනට උතුරු අයර්ලන්ත රාජ්‍යයේ කිරීටයට ද ඇත්තේ නිතරග උරුමයක්.උප්පත්තිය ප්‍රකාශ කිරීමට බකිංහැම් මාලිගයට පැය හතරකටත් වඩා ගත විය. විචිත්‍ර නිල ඇඳුමින් සැරසුණු වෙස්ට්මිනිස්ටර් නුවර “නගර ඝෝෂකයා” විශාල සීනුවක් හඬවමින් රජ කුමරාගේ උපත නිවේදනය කළේය.මහ රැජනගේ එකම දියණිය ඈන් කුමරියගේ පුත්‍රයා පීටර් පිලිප් ය. ඔහුගේ දියණිය සවනා රැජනගේ මී මුනුපුරු මිනිබිරියන්ගෙන් පළමු වැන්නියයි. දෙවැන්නා විලියම් සහ කේට්ගේ දරුවායි. ඈන් කුමරියගේ දියණිය සාරා ද ලබන වසරේ දරුවකු බිහි කිරීමට සූදානම්ව සිටී.මහ රැජනගේ දරුවන් සතර දෙනාටම දරුවෝ දෙදෙනෙක් බැගින් සිටිති. ඩයනා කුමරිය හැරුණු විට රජ පවුලට සම්බන්ධ අනෙක් තිදෙනාම සාමාන්‍ය පවුල්වලින් පැවත ආ අය වූහ. තිදෙනෙක්ම නැවත විවාහ වූ අයය.රැජනගේ මුනුපුරු විලියම්ට ඔහුගේ බිරිය මුණ ගැසුණේ ස්කොට්ලන්තයේ සාන්ත ඇන්ඩෲ විශ්ව විද්‍යාලයේදීය. ඇය නමින් කැතරින් එලිසබෙත් මිඩ්ල්ටන් වුවද භාවිත වූයේ කේට් යන නමයි. ඇගේ මව බ්‍රිතාන්‍ය ගුවන් සේවිකාවක් වූ අතර පියා එහි නියමුවෙක් ලෙස කටයුතු කර තිබිණ.පසුව පාටි පීසස් නමින් ප්‍රියසාද සඳහා නොයෙකුත් කළමනා සපයන සමාගමක් ඇරඹු ඔව්හු කෙටි කලකින් ධනවතුන් බවට පත් වූහ. ඇගේ මව ඉපිද හැදී වැඩුණේ රජයට අයත් අඩු ආදායම් නිවාසයක වුවද කේට්ගේ ජීවිතය සුව පහසු වූවක් විය. මවගේ සීයා මහ රැජනගේ මවට අයත් ගල් අඟුරු ආකරයන්හි වැඩ කළ අයෙක් වුවද පසු කලෙක වඩු කාර්මිකයෙක් ලෙස ජීවිකාව ගෙන ගිය අයෙකි.ඔවුන් තම දියණිය කේට්ගේ මවට මිලදී ගත්තේ එකල ළදරුවකු වූ චාර්ල්ස් කුමරුට තිබූ වර්ගයේම දරුවන් දමාගෙන යන කරත්තයක්ය. එකල රජ පවුල අනුගමනය කිරීම කේට්ගේ පවුලේ බොහෝ දෙනකුගේ සිරිතක් විය.කේට්, විලියම් කුමරුට වඩා මාස පහකින් වැඩිමහල්ය. උසස් පෙළ හැදෑරීමෙන් අනතුරුව විලියම් යෑමට නියමිත විශ්ව විද්‍යාලයටම යෑමට බලාපොරොත්තුව වසරක නිවාඩුවක් ගත් ඇය කුඩා කල සිටම බලාපොරොත්තුව සිටියේ කුමරකුගේ අත ගන්නට යැයි කියමනක් තිබේ. කුඩා කල පාසලේ ඈ රඟ දැක්වූ නාට්‍යයන් හිද කුමාරයකු පතන චරිතයක් නිරූපණය කළ බව සඳහන් වන අතර “කුමරියක වීමට බලාපොරොත්තු වන්න” යනුවෙන් නාමයක් ද ඇයට පටබැඳී තිබිණ.විශ්ව විද්‍යාලයේදී විලියම් කුමරු තෝරාගත් ශාලාවේම ඉහළ කාමරයක පැලපදියම් වූ කේට් කෙසේ හෝ ඔහුගේ ඇස ගැටුණේය. උදෑසන ආහාරය ගැනීම, ව්‍යායාමයට දිවීම සහ පිහිනීම ආදිය සඳහා අනෙක් යහළුවන් සමඟ ඇය කැඳවීමට කුමරු විසින් කරන ලද යෝජනාව අනුව ඔවුහු ඉතා කිට්ටු මිතුරෝ බවට පත්වූහ.මේ අතර මුල් වසරේ දී විලියම් කුමරු විශ්වවිද්‍යාලයේ ඉගෙනුම ලත් තරුණියන් පස් දෙනකු සමඟ සමීප ඇසුරක් පැවැත්වූ අතර කේට් හට ද සමීප මිතුරකු විය. කෙසේ වෙතත් ඊට පෙර පෙම්වතුන් කීප දෙනෙකු සිට ඇති අතර ඉන් ඉතාමත් කිට්ටු තැනැත්තා ඇගේ මංගලෝත්සවයට පවා ආරාධනා ලැබීය.විශ්වවිද්‍යාලය සංවිධානය කළ ඇඳුම් විලාසිතා තරගයකට ඉතා දුහුල් ඇඳුමක් හැඳ පෙනි සිටි කේට්, විලියම් කුමරුගේ හිත තදින් ග්‍රහණය කරගත් අතර ඉතා ඉක්මනින් එය පෙම් සබඳතාවකට පරිවර්තනය විය. වින්ඩ්සර් මාලිගයේ පැවැති ඔහුගේ 21 වැනි උපන් දින සාදයට ඇය ද සහභාගි වූ අතර, 2004 දී ඔවුන් දෙදෙන සහභාගි වූ හිමකඳු චාරිකාවකදී පෙම් පුවත තවදුරටත් සඟවා ගත්තක් වූයේ නැත. පවුම් 30 කට සාදාගත් දුහුල් ඇඳුම පසු කලෙක පවුම් 78,000 කට විකිණී ගියේ කේට්ගේ මවගේ සියලු සැලසුම් සැබෑවක් බවට පත් කරමිනි.රජ පවුලේ අලුත් සාමාජිකයාගේ උපත අරභයා බ්‍රිතාන්‍ය පුරා විවිධ උත්සව පැවැත්වූ බව මාධ්‍යයන්හි සඳහන් විය. එහෙත් අප තවම එවැන්නක් දැක්කේ නැත. උපත හා සමඟ එම රෝහල සහ බකිංහැම් මාලිගය වටා සිය ගණනක් පොදිකමින් සිටියහ. එයින් සියයට පනහකටත් වඩා මේ දිනවල මෙරටට පැමිණෙන සංචාරකයන් වූ අතර ඉතිරියෙන් වැඩි දෙනෙක් මාධ්‍යවේදීහු වූහ. මහ රැජනගේ ඥාතිවරියක් කීවේ “බබාලා හැමදාම බිහිවෙන බවය.” ප්‍රයිවට් අයි නමැති සඟරාව මුල් පිටුවේ සඳහන් කළේ “කාන්තාවක් දරුවකු බිහි කරයි” යන්නය. ජෝර්ජ් කුමරුට බ්‍රිතාන්‍යයේ කවදා හෝ රජ වන වාසනාව උදා වී තිබේ.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=af1307285</link>
    <topic>සියල්ලට පෙර ඔබේ මරණය ගැන දැනගන්න</topic>
    <author>ආචාර්ය පියසේන රතුවිතාන</author>
    <content>ජීවිතයේ හැම පැයක් ම ඔබ සෙල්ලම් කරන්නේ මරණය සමඟ ය. පුරාණාචාර්යවරුන් විසින් ජීවිත කාලයේ ප්‍රමාණය මැන බැලීමට දශා ක්‍රම 42 ක් පෙන්වා දී ඇත. අපේ හැම ඡ්‍යොතිෂවේදියෙක් ම දන්නේ එයින් තුන හතරක් පමණී. මරණය හා මැරෙන හැටි ගැන ලියතොත් පිටු දහස් ගණනක පොතක් ලිවීමට තරම් කරුණු වෙයි.කෙනෙකුට ස්වභාවික මරණයෙකි. තවත් කෙනෙකුට රිය අනතුරු, සතුරු ආක්‍රමණ, සුව කළ නොහැකි රෝග හෝ දිවි නසා ගැනීම් ආදිය කෙරෙන් මරණය ළං වෙයි. පුරාණාචාර්යවරුන් විසින් එම අවස්ථා, කෘර දෙර්කාණ ගිනි දෙර්කාණ, ජල දෙර්කාණ ආදි වශයෙන් නම් කර පෙන්වා දී ඇත.සියල්ලට කලින් ඔබ ඔබේ මරණය කෙසේ සිදුවන්නක්දැයි දැන සිටිය යුතුය. කවදා කොතැනකදී සිදු වන්නක්දැයි දැන සිටිය යුතුය. චර, නිර, උභය යන ස්ථාන තුනෙන් එකකදි එම මරණය වන හැටි පෙන්වා දී ඇත. එය දැන සිටින්නේ නම් මරණය වැළැක්විය නො හැකි වුවත්, මඟ හරින්නට හෝ කල් දමන්නට බැරිකමක් නැත. එය කරන හැටි ඡ්‍යොතිෂයේ දැක්වේ.ඔබේ හඳහනට කොටු 12 ක් බෙදා වෙන්කර දී ඇත්තේ ඒ බව හඳුනා ගැනීමට ය. හය වැන්න කියන්නේ රෝහලයි. නැත්නම් හිර ගෙදරයි. අට වැන්න කියන්නේ රෝ බිය නැමැති යුද බිමයි. නවය කෙරෙන් කියැවෙන්නේ ඔබේ අභය භූමිය යි. අනෙක් හැම රාශියකින් ම තවත් එක් එක් දේ විග්‍රහ වෙයි. ජීවිතය ජය ගන්නා හැටි උගන්වන අනෙක් ශාස්ත්‍රයක් තවත් නැත.අට වැනි භාවය දුෂ්ට ස්ථානයක් සේ සැලැකේ. දුෂ්ට ස්ථාන තුන අතරින් (6, 8, 12) වඩාත්ම දුෂ්ට ස්ථානය 8 වැන්න ලෙසද පිළිගැනීමක් ඇත. එයට හේතුව 8 වැන්න මාරක ස්ථානයක් වීමයි. අට වැන්නට අධිපති ග්‍රහයාත් 8 වැන්නේ සිටින ග්‍රහයාත් අට වැන්නාධිපතිගේ නැකතක සිටින ග්‍රහයාත් අශුභ ඵල උදා කරන බව ප්‍රකටය. එසේම පුද්ගලයෙකුට දීර්ඝායු වේ දැයි සලකා බැලීමටත් 8 වැන්න හා අට අධිපතියා ප්‍රමුඛ වෙයි.එසේම සිකුරු - බුද හෝ ගුරු විසින් සදු සිටි රාශිය දැකීමත් සදු හා යෝගව සිටීමත් දහ වැන්නේ වීමත් ජන්මියා සෞඛ්‍ය සම්පන්න කරන යෝගයකි.අට අධිපතියා 6, 8 හෝ 12 සිටීම නිසා ජන්මියාට මාරක යෙදේ. ඒ මෙසේය.1. අට අධිපති දශාවේදී2. නැතොත් 8 සිටි ග්‍රහයාගේ දශාවේදී3. අට වැන්න දුටු ග්‍රහයා ගේ දශාවේදී මේ තුනෙන් දුබල ග්‍රහයාගේ දශාව අනතුරුදායකය.ලග්නාධිපති 6, 8, 12 යන තැනක රාහු හෝ කේතු සමඟ සිටියේ නම් ලග්නාධිපති හා යෝග වූ ග්‍රහයාගේ දශා කාලයේදී මාරක වෙයි. ග්‍රහයකු ලග්නාධිපති හා යෝගව නොසිටියේ නම් ලග්නාධිපති සිටි රාශියේ අධිපතියා ගේ දශාව මාරක වේ. ඒත් නැතොත් අට වැනි භාවය මාරක වේ. ජන්මියාගේ මරණය රාහුගේ භුක්තියේදීය.අට හා ලග්නාධිපති, සෙනසුරු යන ග්‍රහයන්ගෙන් දුබල ග්‍රහයා රාහු සමඟ සම්බන්ධ නම් මරණය එම දුබල ග්‍රහයාගේ් දශා කාලයේදීය. නැතොත් අතුරු දශාවේදීය. ඒත් නැත්නම් එය දුටු හෝ යෝග වූ ග්‍රහයාගේ දශා කාලයේදීය.අට අධිපතියා අට වැන්නේම නම් එම ජන්මියා එම දශා කාලයේදී ජන්මියා රෝගාබාධ වලින් දුක් විඳී. ලග්නාධිපති ලග්නයේම සිටි විට එම දශා කාලයේදී රෝගාතුර වුවත් හෙතෙම ජීවත් වේ. අට අධිපතියා බලවත් නම් ලග්නාධිපති මාරක ග්‍රහයා වේ.ජන්ම කේන්ද්‍රයේ ලග්න රාශිය දුබල නම් ලග්න දශාවේදී ද දුෂ්කරතා බහුලය. 8 වැනි භාවය හිමි දශාවේදීත් එසේය. ලග්නාධිපති බලවත් නම් මාරකය ළං කරන්නේ 8 අධිපතිගේ දශා කාලයේදීය. ලග්නාධිපතිත් අට අධිපතිත් එක හා සමානව බලවත් නම් කේන්ද්‍රගතව හෝ ත්‍රිකෝණගතව සිටී නම්, එවිට ජන්මියාට දෝෂාරෝපණය හෝ රෝගාබාධ ගෙනෙන්නේ ලග්නාධිපති හෝ අට අධිපති සමග සිටි ග්‍රහයාගේ දශාවයි.එසේම ලග්නාධිපතිත් අට අධිපතිත් කේන්ද්‍රගතව හෝ ත්‍රිකෝණගතව සිටියි නම් අට වැන්නේ සිටින ග්‍රහයාගේ් දශාව මාරක දශාව වේ. ඉහත කී අයුරින් අට වැන්නේ ග්‍රහයෙකු නොවිණි නම් ලග්නයේ සිටි ග්‍රහයාගේ දශා කාලයේදී මරණය වේ. එහෙම වන්නේ එම ග්‍රහයා සිටි ලග්නයට හෝ අටවැන්නට සෙනසුරු පැමිණි විටය. ලග්නයේත් අටේත් ග්‍රහයන් යෝගව සිටි කල්හි එයින් දුබල ග්‍රහයාගේ දශා කාලයේදී මරණය වේ.කේන්ද්‍රයේ අටවැන්න හා එයින් අටවැන්න වූ තුන් වැන්නද ආයුස්ථානයන් සේ සැලැකේ. අටෙන් හා තුනෙන් 12 වැනි රාශියත් මාරක ස්ථානයන් වේ. ඒ අනුව 2 සහ 7 මාරක ස්ථානයන්ය. මරණය ගැන පරීක්ෂා කිරීමට එකී ස්ථාන දෙකද වැදගත් වේ. හත සහ 2 අධිපති ග්‍රහයන් සිටි තැනුත් ඔවුන් හා යෝග වූ ග්‍රහයන් ගැනත් එතැනදී පරීක්ෂා කැර බැලිය යුතුවේ. ග්‍රහයෙකුගේ දශා - අතුරුදශා කාලවලදී මෙන්ම ග්‍රහයන්ගේ ගෝචර ගමන් වලදී ද මරණයට අවස්ථාව යෙදිය හැකිය.මෙම ආයු බලය පිළිබඳ විග්‍රහයක යෙදීමේදී ග්‍රහ ගෝචරයත් කාල චක්‍ර දශාවත්, නැකැත් ආයුර්දායයත් ගැනද පරීක්ෂා කළ යුතුය.බාල වියේ දරුවෙකුගේ කේන්ද්‍රයෙන් රැකියා බල දරු ඵල හෝ විවාහ බල නොපෙන්වයි නම් (පැවිදි යෝගයක් ද නොවේ නම්) එතැනදී ආයු බලය ගැන පරීක්ෂා කර බැලිය යුතුය. සමහර විට මරණයට මුහුණ පා සිටී නම් පළමු කී කිසිවක් නොලැබිය හැකි බැවිනි.විවාහකයාගේ කේන්ද්‍රයෙන් තම බිරියගේ හෝ සැමියාගේ හෝ කේන්ද්‍රයෙන් දරුවන්ගේ කේන්ද්‍රයෙන් මව් පියන්ට විය හැකි මාරක ගැනත් ඉඟියක් දෙයි. මාරක විපත් ගැන කීමේදී එම කේන්ද්‍රත් පරීක්ෂා කර බැලිය යුතුවේ.වැඩි දෙනෙක් තම තමන්ගේ කේන්ද්‍රය අනුව නොවේ නම් ලග්නය අනුව එවැනි මාරකය ගෙන එන ග්‍රහයා ගැන දැන ගැනීමට උනන්දු වෙයි.මේෂ ලග්න කේන්ද්‍රයකට 2 සහ 7 මාරක රාශින් බව මුලින් සඳහන් විය. එසේම 3, 6, 8, 11 යන ස්ථාන ද අශුභ තැන්ය. අට වැන්නේ සිට 8 වැන්න අති මාරක හෙයින් තුන් වැන්න අශුභ රාශියකි. 11 වැන්න ද බාධාක රාශියක් හෙයින් යහපත් නැත. ඒ අනුව 2, 7, 3, 6, 8 සහ 11 යන රාශි ද මේෂ ලග්න කේන්ද්‍රයකට දුෂ්ට ස්ථාන වේ. එම රාශිවල නෑකම් අනුව බුද, සිකුරු හා සෙනසුරු මේෂ ලග්න කේන්ද්‍රයකට මාරක ග්‍රහයන්ය. හෙවත් අශුභ ග්‍රහයන්ය. 2, 7 ඍජුවම සිකුරුට අයත් රාශින්ය. 3 සහ 6 බුදට අයත් රාශින්ය. 11 වැන්න සෙනසුරුට අයත් රාශින්ය.බුදගේ මහ දශා අතුරු දශා පවත්නා කාල වලදී ගෝචර ගමනින් සිකුරු හා සෙනසුරු යෝග වීම මාරක අවස්ථාවන් වන්නේය.නිදසුනක් දක්වතොත් හිටපු ජනාධිපති ආර්. ප්‍රේමදාස මහතා මේෂ ලග්න හිමියෙකි. මිය යන විට 2 සහ 7 අධිපති සිකුරුගේ දශාව ලබා තිබුණි. 11 වැන්නේ සදු සිටි රාශිය හරහා සෙනසුරු ගමන් කරමින් සිටියදී මරණය විය.මේෂ ලග්නයට අට අධිපතියා කුජය. හෙවත් අඟහරුය. ලග්නාධිපතිත් ඔහුමය. ඒ නිසා මේෂ ලග්නයට සිකුරු තරම් අඟහරු නරක නැත.වෘෂභ ලග්නයට 2 අධිපතියාම ත්‍රිකෝණ ස්ථානයක් වූ 5 වැන්නට ද අධිපති බුද වීම නිසා වෘෂභ ලග්නයට බුද නරක නැත. 3 අධිපතිකම නිසා සදු වෘෂභ ලග්නයට අශුභ ග්‍රහයෙකි.හය අධිපති සිකුරු ලග්නාධිපතිද වෙයි. එහෙත් ලග්නයට හා කේන්ද්‍රස්ථානයන්ට ශුභ ග්‍රහයොත් ශුභ ඵල උදා නොකරති. යන නීතිය අනුව වෘෂභ ලග්නයට සිකුරු ද අශුභයෙකි. 8, 11 අධිපති බ්‍රහස්පතිත් වෘෂභ ලග්නයට අශුභ ග්‍රහයෙකි. එවිට සදු, ගුරු හා සිකුරු යන ග්‍රහයන් තිදෙනාම (නෛසර්ගික ශුභයන් වුවත්) වෘෂභ ලග්නයට මාරක ගෙන දෙන ග්‍රහයෝය.හැම විටම අශුභ ඵල උදා කරන ග්‍රහයා සෙනසුරු වුවත් වෘෂභ ලග්න හිමියාට ශුභ ග්‍රහයෙකි. ඒ එම සෙනසුරුට කේන්ද්‍රස්ථානයක් හා ත්‍රිකෝණස්ථානයක් හිමිකම නිසා පැවරී ඇති යෝග කාරක අයිතිය නිසාය.මිථුන ලග්නයට අධිපති බුද ග්‍රහයා නිසා බුද ශුභයෙකි. සිකුරුට හිමි වන්නේ ත්‍රිකෝණ ස්ථානයක් වූ 5 වැන්න හා 12 වැන්නය. ඒ නිසා සිකුරුත් අශුභ ග්‍රහයෙක් නොවේ. දෙවැන්න මාරක ස්ථානයක් බව මුලින් සඳහන් කර ඇත. එහෙත් මිථුන ලග්නයට දෙවැන්න සඳුට අයත් රාශියක් වුවත් සදු එම මාරක බව අනෙකුත් ග්‍රහයෙකුට පවරයි. සදු මාතෘ කාරක ග්‍රහයා නිසා මාරකය භාර ගන්නා අවස්ථා අඩුය. කුජ රවි හෝ ගුරු වැනි ග්‍රහයොත් අශුභ ලෙස අශුභ රාශියක සිටියේ නම් පමණක් සඳු මාරකය ගෙන දෙයි. 2 වැන්නේ සඳු සිට එම සඳුගේ් දශා කාලය තුළදී මිය ගිය කීපදෙනෙකු ගැන දනිමි. එසේ වූයේ කුජ - සඳු වැනි අතුරු ග්‍රහයෙකුගේ දශා කාලයේදීය.හත්වැන්නේ නෑකම නිසා මිථුන ලග්නයට ගුරු ශුභ ග්‍රහයෙක් නොවේ. සෙනසුරු 8 අධිපතියා බව සැබෑය. එහෙත් 9 වැන්නේ නෑකම නිසා සෙනසුරු මිථුන ලග්නයට මාරක ග්‍රහයෙක් නොවේ. හැබැයි ලග්න හිමියා 3 වැනි දෙර්කාණයට වැටී සෙනසුරුගේ් කුම්භ දෙර්කාණයට අයත් වූයේ නම් එම සෙනසුරුට නව වැන්නේ නෑකමට වඩා දෙර්කාණ නෑකම බලවත් වී මාරක ග්‍රහයෙක් විය හැකිය. මෙසේ බලන විට කුජත්, ගුරුත්, මිථුන ලග්නයට මාරක ගුහයන් බව පෙනෙයි.කටක ලග්නයට අධිපති සඳුය. එහෙයින් එම ලග්නයට සඳු අශුභ නැත. දෙවැන්න මාරක ස්ථානයකි. 2 අධිපති රවිය. එහෙත් රවි, සඳුගේ හොඳ මිත්‍රයෙකි. ඒ මිතුරුකම නිසා රවිත් කටක ලග්නයට මාරක නැත.අඟහරු කොහොමත් කටක ලග්නයට ශුභයෙකි. බුදට අයත් වන්නේ 3 සහ 12 ය. ඒ නිසා බුද කටක ලග්නයට ශුභයෙක් නොවේ. මාරක විපත් ගෙන දිය හැකි ග්‍රහයෙකි. ගුරු කටක ලග්නයට උච්ච නෑකමක් ඇති නිසාත් 9 වැන්නට ඇති නෑකම නිසාත් අශුභ ග්‍රහයෙක් නොවේ. 11 වැන්නට ඇති නෑකම නිසා සිකුරු ද අශුභයෙකි. 7, 8 යන නරක රාශි දෙකටම සෙනසුරුට හිමි නිසා එම ශනි මාරක ග්‍රහයා බවක් බැලූ බැල්මට පෙනෙයි. එහෙත් එහෙම වන්නේ නැත. පාප ග්‍රහයා කේන්ද්‍රස්ථානයකට ශුභයෙකි. යන රීතිය යටතේ සෙනසුරු අශුභ නැත. සෙනසුරුට 8 වැන්නේ මූල ත්‍රිකෝණ අයිතියක්ද වේ. සඳු ලග්නාධිපති සෙනසුරුට සතුරු නොවීමත් මෙහිදී සැලකිය යුතුය.ඒ හැම කරුණකින්ම පෙනෙන්නේ සෙනසුරු මිශ්‍ර ඵල ගෙන දෙන ග්‍රහයකු බවය. අශුභ ඵල නොදෙන ග්‍රහයා බවය. එවිට බුද සහ සිකුරු ගෙන් වඩාත් දුබල ගුහයා කටකයට මාරක ග්‍රහයා වන බවක් පැහැදිලි වෙයි. රාහු - කේතු ද අශුභ ලෙස සිටි විට අශුභ ඵල දෙයි.සිංහ ලග්නයට රවි ලග්නාධිපතිය. එහෙයින් රවි විපත් පමුණුවන්නේ නැත. රවි, සඳුගේ අධි මිත්‍රයෙකු නිසාත් කෙළින්ම මාරක ගෙන දෙන්නෙක් නොවේ. 4 සහ 9 අධිපති නිසා අ’හරු සිංහ ලග්නයට මිත්‍රයෙකි. ශුභ ග්‍රහයෙකි. බ්‍රහස්පතිත් සිංහයට මාරක නැත. පාප ග්‍රහයා කේන්ද්‍රස්ථානයකට ශුභයෙකි. යන න්‍යාය මත සෙනසුරුට 7 වැන්නේ ඇති අයිතිය අශුභ නොකරයි. එවිට 2 සහ 11 අධිපති බුද සිංහයට මාරක ග්‍රහයා වෙයි. බුද හැරුණු විට සිංහයට අශුභ ඵල හෝ මාරක පමුණුවන්නේ සිකුරුය. සිකුරු 3 සහ 10 අධිපතියාය. 3 නරක තැනකි. දහය අන්තිම කේන්ද්‍රස්ථානය වන අතර ශුභයෙකුට කේන්ද්‍රස්ථාන යහපත් නැත. ඒ නිසා බුද හැරුණු විට සිකුරු සිංහයට මාරක ග්‍රහයාය. සඳු පාප නැකතක සිටියේ නම් සඳු ඊළඟට අශුභ ගෙන දෙන ග්‍රහයාය.කන්‍යාවට බුද ලග්නාධිපතියාය. එහෙයින් බුද කොතැනක සිටියත් මාරක ග්‍රහයෙක් නොවේ. 12 වැන්නේ අධිපති කම ඇති රවිත් (12 සම ස්ථානයකි) කන්‍යාවට මාරක නැත. අනෙක් අතින් රවි, බුද හා මිත්‍රය. පස් වැන්නේ අයිතිය නිසා සෙනසුරුත් මාරක නැත.කන්‍යා ලග්නයට අඟහරු ගුරු හා සඳු මාරක ග්‍රහයෝ වෙති. කුජ 3 සහ 8 අධිපති නිසා කෙළින්ම මාරක ග්‍රහයා වෙයි. 11 අධිපතිකම නිසා සඳුත් කන්‍යාවට අශුභ ග්‍රහයෙකි. බුද ලග්නාධිපති බැවින් කොතැනක සිටියත් අශුභ නැති බවක් මුලින් සඳහන් විය. එහෙත් බුද සිටි රාශිය දෙපස අශුභ යන වෙතොත් බුද එවිට ශුභයෙක් නොවේ.තුලා ලග්න කේන්ද්‍රයකට රවි 11 අධිපතියාය. 11 වැන්න ද දුෂ්ට ස්ථානයක් වන හෙයින් රවිද තුලාවට ශුභයෙක් නොවේ. සඳුට 10 වැන්න අධිපතියා දහවැන්න කේන්ද්‍රස්ථානයක් හෙයින් පුර සඳු ගෙන් බලයක් නැත. අව සඳු වූයේ නම් හොඳයි. අඟහරුට 2 සහ 7 අයත්ය. එහෙයින් 2 සහ 7 වැන්න කේන්ද්‍රස්ථානයකි. කේන්ද්‍රස්ථානයකට පාපී ග්‍රහයා අයහපත් නොවන හෙයින් කුජ එතැනට පූර්ණ අශුභයෙක් නොවේ. බුදට ඇත්තේ 9 වැන්නේ් හිමිකම නිසා බුද තුලා ලග්නයට ශුභයෙකි. ගුරුට අයත් වන්නේ 3 සහ 6 වැන්න හෙයින් එහෙයින් තුලා ලග්නයට ගුරු බලවත්ම පාපියාය. මාරක ග්‍රහයාය. සිකුරු ලග්නාධිපතියා මෙන්ම 8 අධිපතියා ද වෙයි. එහෙයින් හුදකලා සිකුරු යහපත් නැත. සෙනසුරුට ත්‍රිකෝණ ස්ථානයක් හිමි හෙයින් තුලා ලග්න හිමියාට ශුභ ග්‍රහයෙකි. මෙසේ බලන විට රවි, කුජ හා ගුරු අයහපත් බව පෙනෙයි. එයිනුත් ගුරු නරකම ග්‍රහයාය.වෘශ්චික ලග්නයට අඟහරු ලග්නාධිපතිය. හය අධිපති කමක්ද වේ. හය දුෂ්ට රාශියක් වුවත් ලග්නාධිපතිකමේ අයිතිය නිසා එම අඟහරු විපතක් නොකරයි. ලග්නාධිපතිකමේ අයිතිය නිසා ආරක්ෂා කිරීමේ ශක්තියක් ද ඇති හෙයිනි. දෙවැන්න මාරක ස්ථානයක් බව මුලින් සඳහන් විය. එහෙත් වෘශ්චික ලග්නයට 2 වැන්නාධිපතියා වූ ගුරුට පස් වැන්න වූ ත්‍රිකෝණස්ථානයේ ද අයිතියක් ඇති හෙයින් ගුරුත් අශුභ ග්‍රහයෙක් නොවේ. සෙනසුරු 3 සහ 4 රාශි හිමිය. හතරේ අයිතිය නිසා ශනිද අශුභයකු නොවන බවක් පෙනෙයි. ඒත් ලග්නාධිපති කුජ සමග සෙනසුරුගේ මිත්‍රත්වයක් නැති හෙයින් සෙනසුරු ශුභ – අශුභ ප්‍රතිඵල ගෙන දෙන්නෙකි. සිකුරුට 7 සහ 12 අයිතිය හෙයින් අනෙක් ග්‍රහයනට වඩා සිකුරු වෘශ්චික ලග්නයට මාරකයෙකි.අට සහ 11 අධිපති බුදත් වෘශ්චිකයට පාපියෙකි. රවි – චන්ද්‍ර 9 ට සහ 10 ට අධිපති හෙයින් අයහපත් ග්‍රහයො නොවෙත් මෙසේ බලන විට සිකුරු හා බුද වෘශ්චික ලග්නයට මාරක ග්‍රහයන් දෙදෙනාය.ධනු ලග්න හිමියාට බ්‍රහස්පති ලග්නයට හා හතර වැන්නට අධිපතියාය. ගුරු ශුභ ග්‍රහයෙකි. ලග්නය මහ හතර කේන්ද්‍රස්ථානයන්ය. ශුභ ග්‍රහයන්ට කේන්ද්‍ර ස්ථාන වලදී බලයක් නැත. එහෙයින් ගුරු මාරක ග්‍රහයෙක් නොවෙතත් එතරම් යහපතක් කරන ග්‍රහයෙක් නොවේ. 2 සහ 3 අධිපති සෙනසුරු පාපියෙකු බව හැබෑය. එම සෙනසුරු ධනු ලග්නයට ශුභ ග්‍රහයන් වන රවි හෝ බුද සමග යෝග වූ කල්හි ශුභ ඵලදුන් අවස්ථා බොහෝය.කුජට 5 අධිපති කමක් ඇති හෙයින් කෙලින්ම පාපියෙක් නොවේ. 6, 11 අධිපති සිකුරු ලග්නාධිපති වූ ගුරු සමග එක’කමක් නැති ග්‍රහයකු ද වන හෙයින් මාරක ග්‍රහයෙකු සේ සැලැකේ. සඳු ධනු ලග්නයට 8 අධිපතියාය. 8 දුෂ්ට ස්ථානයකි. ඒත් සඳු හා ලග්නාධිපති අතර වැඩි විරුද්ධකමක් නැත. එහෙයින් සඳු සිකුරු තරම් නරක නැත. මෙසේ බලන විට සිකුරු දුබලව අශුභ තැනෙක සිටියේ නම් කොහෙත්ම යහපත් නැත.සෙනසුරු මකර ලග්නයට අධිපතියාය. දෙවැන්නේ් බලයත් ඇති නිසා ත්‍රිකෝණයක බලයට සමාන වෙයි. එහෙයින් සෙනසුරු අශුභ ග්‍රහයෙක් නොවේ. 3 සහ 12 අධිපති ගුරු මකරයට එක් මාරකයෙකි. කුජට 4 සහ 11 හිමි වෙයි. 4 වැන්නේ අයිතිය අශුභ නොවෙතත් ලග්නාධිපති කුජත් සමඟ ඇති සතුරුකම නිසා ඒ ග්‍රහයා අශුභ තැනකට වැටේ. සිකුරු ශුභයෙකි.ඒ සිකුරුට අයත් වන්නේ 5 සහ 10 බැවිනි. බුද 6 අධිපති වුවද 9 වැන්නේ ඇති අයිතිය නිසා එම අශුභකම මඟ හැරෙයි. සඳුත් මකරයට අශුභ ග්‍රහයෙකි. 8 අධිපති රවිත් මකරයට මාරක ග්‍රහයෙකි.මෙසේ බලන විට මකර ලග්න හිමියාට කුජ, ගුරු, සඳු හා රවි මාරක ගෙන දිය හැකි අශුභයන් බව පෙනේ. රවි එයින් ද වඩාත් නරක ග්‍රහයාය.මකරයට මෙන්ම කුම්භයටත් සෙනසුරු ලග්නාධිපතියාය. සෙනසුරුගේ උච්ච ස්ථානයද නවයයි. එහෙයින් ශනි කුම්භ ලග්නයට ඵල ගෙන දෙන ග්‍රහයාය. එම ශනි හුදකලාව පිහිටියේ නම් ශුභ නැත. අ’හරුට 3 සහ 10 අයිතිය. තුන් වැන්නේ අයිතිය කොහෙත්ම නරකයි. 10 වැන්න (කේන්ද්‍රස්ථානයකට පාපියෙකු නරක නැත යන නීතිය නිසා) නරක නැත. ඒත් ලග්නාධිපති සෙනසුරු සමඟ කුජගේ මිත්‍රත්වයක් නැත. එහෙයින් අ’හරු කුම්භයට සුළු වශයෙන් යහපත්ය. වැඩි වශයෙන් අයහපත්ය. 4 සහ 9 හිමි සිකුරු කුම්භයට එකම ශුභ ග්‍රහයාය. නරකම ග්‍රහයා ගුරුය.මීන ලග්නයට ලග්නාධිපති ගුරු 10 වැන්නට ද අධිපති වෙයි. 9 අධිපති කුජත් මීන ලග්නයට ශුභ ඵල ගෙන දෙන ග්‍රහයෙකි. එහෙයින් ගුරු ච කුජ සංයෝගය බොහෝ විට යහපතක්ම කරයි. 3 – 8 අධිපති සිකුරු මීන ලග්නයට අශුභ ග්‍රහයා වන්නේය. සිකුරු, ලග්නාධිපති වූ ගුරු සමඟ ද හාදකමක් නැත. එහෙයින් වඩාත් අශුභය. බුදට හතර වැන්නේ ඇති අයිතිය 7 වැන්නේ ඇති නරක උරුමය නිසා බිඳ වැටෙයි. මෙසේ බලන විට මීන ලග්නයට ශනි සිකුරු බුද යන ග්‍රහයන් මාරක විපත් පැමිණ විය හැකි ග්‍රහයන් බව පෙනේ. 11 – 12 අධිපතිකම නිසා සෙනසුරු ද අයහපත් ග්‍රහයෙකි.ආචාර්ය පියසේන රතුවිතානකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=af1307286</link>
    <topic>ජනපිට</topic>
    <author/>
    <content>පොල්ගහවෙල2014 දැයට කිරුළට සමගාමීව කුරුණෑගල දිස්ත්‍රික්කයේ ග්‍රාම සේවා වසම් මට්ටමින් පවත්වනු ලබන ජංගම වැඩසටහනක් පොල්ගහවෙල ප්‍රාදේශීය ලේකම් කොට්ඨාසයේ ග්‍රාම සේවා වසම් මට්ටමින් ක්‍රියාත්මක වෙන බව පොල්ගහවෙල ප්‍රාදේශීය ලේකම් එල්.එච්. රම්‍යසිරි මහතා පවසයි.වයඹ පළාත් සංචාරක සේන ඉදිරිසිංහමාතරපාසල් හැර ගොස් රැකියා නොමැතිව සිටින තරුණ තරුණියන් වෙනුවෙන් නොමිලේ ස්වයං රැකියා පුහුණු පාඨමාලාවක් ගාල්ල, මාතර, හම්බන්තොට ක්‍රියාත්මක වේ.මාතර විශේෂ – ජයා වික්‍රම සුරේන්ද්‍රවෙල පහලමුල්ලකාබනික කෘෂි කාර්මික ක්‍රමය අනුගමනය කිරීමට යොමුවන ගොවීන්ගේ ප්‍රයෝජනය තකා මෙහෙයවන ලද එක් දින ගොවි පුහුණු ව්‍යාපෘතියක් මහියංගණයේ ඇලෑවෙල වෙල පහළමුල්ල ග්‍රාමයේදී පැවැත්වුණේය.කන්තලේදේශීය එළකිරි දිවයින පුරා ජනතාව අතර ප්‍රචලිත කිරීමේ අමුණින් දේශීය සත්ත්ව පශු හා කෘෂි අමාත්‍යාංශය මඟින් කිරි ගවයින් කිරි ගොවීන්ට ලබාදීමේ වැඩ පිළිවෙළක් ක්‍රියාත්මක වී ඇත.කන්තලේ සමූහලග්ගලමාතලේ ලග්ගල මැතිවරණ කොට්ඨාසයේ ආඳාගල මූකලන්යාය ප්‍රදේශය සඳහා ඉරාන රජයේ මුල්‍යාධාර මත රුපියල් ලක්ෂ 60 ක් වැය කෙරුණු විදුලි යෝජනා ක්‍රමයක් පසුගියදා මාතලේ දිස්ත්‍රික් පාර්ලිමේන්තු මන්ත්‍රි නීතිඥ ලක්ෂ්මන් වසන්ත පෙරේරා මහතා අතින් ක්‍රියාත්මක කෙරුණි.දඹුල්ල මධ්‍යමබදුල්ලබදුල්ල දිස්ත්‍රික්කයේ අර්තාපල් නිෂ්පාදනය වැඩි කිරීම සඳහා එම ප්‍රදේශයේ තවදුරටත් වගා නොකළ ඉඩම් රජයට පවරා ගෙන එම ඉඩම්වලද අර්තාපල් වගා කිරීමට දිගුකාලීන වැඩපිළිවෙළක් සම්බන්ධයෙන් පසුගියදා බදුල්ල දිස්ත්‍රික් කෘෂිකර්ම කමිටු රැස්වීමේදී සාකච්ඡාවට භාජනය විය.පස්සර සමූහ – උබයරත්න වනසිංහමාතලේමාතලේ දිස්ත්‍රික්කයේ රටකජු බීජ නිෂ්පාදනය සඳහා ගොවීන් දිරි ගැන්වීමට කෘෂිකර්ම අමාත්‍යාංශය පියවර ගෙන ඇත.ඒ යටතේ රජකජු බීජ ගොවිපළ 14 ක් ස්ථාපනය කෙරේ. අක්කර කාලේ සිට අක්කරය දෙක දක්වා ගොවි බිම් ඇති කෙරේ. වෙන් කළ මුදල රුපියල් ලක්ෂයකි. අපේක්ෂිත අස්වැන්න කිලෝ 6000 ක් බව මාතලේ කෘෂිකර්ම අධ්‍යක්‍ෂ කේ.ඒ.එන්.පී. බණ්ඩාර මහතා පවසයි.රත්තොට විශේෂ – ඒ. ලියනගේඅම්බලන්ගොඩඅම්බලන්ගොඩ කලාපයේ නව වැනි මහින්දෝදය විද්‍යාගාරයට මුල්ගල් තැබීම දකුණු පළාත් ප්‍රධාන ඇමැති ෂාන් විජේලාල් ද සිල්වා මහතා අතින් සිදුවිය. මේ සඳහා රුපියල් ලක්ෂ අසූවක මුදලක් වෙන් කර ඇත.බලපිටියේ සමූහ – දිලිප් නිශ්ශංකකටුගම්පළකටුගම්පළ මැතිවරණ කොට්ඨාසයේ පන්නල ප්‍රාදේශීය සභාව විසින් මාකඳුර නගරාශ්‍රිතව ඉදිකරන ලද ගොඩනැගිලි සංකීර්ණය තුළ මහජන පුස්තකාලය අභිනවයෙන් ස්ථාපනය කර ඇත.ග්‍රන්ථ තිස් දහසකට ආසන්න එකතුවකින් සමන්විත මේ පුස්තකාලය “ටී.බී. සුබසිංහ අනුස්මරණ මහජන පුස්තකාලය” ලෙස නම් කර තිබීම සත්කෝරළයේ අවංක දේශපාලනඥයකුට කළ උපහාරයක් ලෙස පාඨකයෝ හඳුන්වති.ජෝ නවරත්න - සඳලංකාවතල්දියාවලකඩුවෙල මහනගර සභාවේ මූල්‍යාධාරයෙන් අඩු ආදායම්ලාභී නිවාස, අහිමි ජනතාව වෙත නිවාස තනාදීමේ “සිරි පියස” නිවාස වැඩසටහනේ 129 වන නිවෙස, අතුරුගිරිය, තල්දියාවල ග්‍රාමයේ දී පරිසර හා පුනර්ජනනීය අමාත්‍ය සුසිල් ප්‍රේමජයන්ත මහතා අතින් විවෘත කෙරිණි.කඩුවෙල නගරාධිපති ජී.එච්. බුද්ධදාස මහතාගේ සංකල්පයක් මත ඇරඹි මෙම නිවාස වැඩසටහන මඟින් එක් නිවසක් ඉඳිකිරීම සඳහා රුපියල් 150,000 ක මුදලක් පරිත්‍යාග කෙරේ.නව නිවෙස ඉඳිකිරීමේ සංවිධානය හා සම්බන්ධීකරණය කඩුවෙල නාගරික මන්ත්‍රී ජී.එල්. නීල් ශාන්ත මහතා විසින් සිදු කැරිණි.කඩුවෙල සමූහ - සමන්ති මීරියගල්ලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=af1307287</link>
    <topic>ගමේ විත්ති</topic>
    <author/>
    <content>2014 දැයට කිරුළට සමගාමීව කුරුණෑගල දිස්ත්‍රික්කයේ ග්‍රාම සේවා වසම් මට්ටමින් පවත්වනු ලබන ජංගම වැඩසටහනක් පොල්ගහවෙල ප්‍රාදේශීය ලේකම් කොට්ඨාසයේ ග්‍රාම සේවා වසම් මට්ටමින් ක්‍රියාත්මක වෙන බව පොල්ගහවෙල ප්‍රාදේශීය ලේකම් එල්.එච්. රම්‍යසිරි මහතා පවසයි.වයඹ පළාත් සංචාරක සේන ඉදිරිසිංහපාසල් හැර ගොස් රැකියා නොමැතිව සිටින තරුණ තරුණියන් වෙනුවෙන් නොමිලේ ස්වයං රැකියා පුහුණු පාඨමාලාවක් ගාල්ල, මාතර, හම්බන්තොට ක්‍රියාත්මක වේ.මාතර විශේෂ – ජයා වික්‍රම සුරේන්ද්‍රකාබනික කෘෂි කාර්මික ක්‍රමය අනුගමනය කිරීමට යොමුවන ගොවීන්ගේ ප්‍රයෝජනය තකා මෙහෙයවන ලද එක් දින ගොවි පුහුණු ව්‍යාපෘතියක් මහියංගණයේ ඇලෑවෙල වෙල පහළමුල්ල ග්‍රාමයේදී පැවැත්වුණේය.දේශීය එළකිරි දිවයින පුරා ජනතාව අතර ප්‍රචලිත කිරීමේ අමුණින් දේශීය සත්ත්ව පශු හා කෘෂි අමාත්‍යාංශය මඟින් කිරි ගවයින් කිරි ගොවීන්ට ලබාදීමේ වැඩ පිළිවෙළක් ක්‍රියාත්මක වී ඇත.කන්තලේ සමූහමාතලේ ලග්ගල මැතිවරණ කොට්ඨාසයේ ආඳාගල මූකලන්යාය ප්‍රදේශය සඳහා ඉරාන රජයේ මුල්‍යාධාර මත රුපියල් ලක්ෂ 60 ක් වැය කෙරුණු විදුලි යෝජනා ක්‍රමයක් පසුගියදා මාතලේ දිස්ත්‍රික් පාර්ලිමේන්තු මන්ත්‍රි නීතිඥ ලක්ෂ්මන් වසන්ත පෙරේරා මහතා අතින් ක්‍රියාත්මක කෙරුණි.දඹුල්ල මධ්‍යමබදුල්ල දිස්ත්‍රික්කයේ අර්තාපල් නිෂ්පාදනය වැඩි කිරීම සඳහා එම ප්‍රදේශයේ තවදුරටත් වගා නොකළ ඉඩම් රජයට පවරා ගෙන එම ඉඩම්වලද අර්තාපල් වගා කිරීමට දිගුකාලීන වැඩපිළිවෙළක් සම්බන්ධයෙන් පසුගියදා බදුල්ල දිස්ත්‍රික් කෘෂිකර්ම කමිටු රැස්වීමේදී සාකච්ඡාවට භාජනය විය.මාතලේ දිස්ත්‍රික්කයේ රටකජු බීජ නිෂ්පාදනය සඳහා ගොවීන් දිරි ගැන්වීමට කෘෂිකර්ම අමාත්‍යාංශය පියවර ගෙන ඇත.ඒ යටතේ රජකජු බීජ ගොවිපළ 14 ක් ස්ථාපනය කෙරේ. අක්කර කාලේ සිට අක්කරය දෙක දක්වා ගොවි බිම් ඇති කෙරේ. වෙන් කළ මුදල රුපියල් ලක්ෂයකි. අපේක්ෂිත අස්වැන්න කිලෝ 6000 ක් බව මාතලේ කෘෂිකර්ම අධ්‍යක්‍ෂ කේ.ඒ.එන්.පී. බණ්ඩාර මහතා පවසයි.රත්තොට විශේෂ – ඒ. ලියනගේඅම්බලන්ගොඩ කලාපයේ නව වැනි මහින්දෝදය විද්‍යාගාරයට මුල්ගල් තැබීම දකුණු පළාත් ප්‍රධාන ඇමැති ෂාන් විජේලාල් ද සිල්වා මහතා අතින් සිදුවිය. මේ සඳහා රුපියල් ලක්ෂ අසූවක මුදලක් වෙන් කර ඇත.බලපිටියේ සමූහ – දිලිප් නිශ්ශංකකටුගම්පළ මැතිවරණ කොට්ඨාසයේ පන්නල ප්‍රාදේශීය සභාව විසින් මාකඳුර නගරාශ්‍රිතව ඉදිකරන ලද ගොඩනැගිලි සංකීර්ණය තුළ මහජන පුස්තකාලය අභිනවයෙන් ස්ථාපනය කර ඇත.ග්‍රන්ථ තිස් දහසකට ආසන්න එකතුවකින් සමන්විත මේ පුස්තකාලය “ටී.බී. සුබසිංහ අනුස්මරණ මහජන පුස්තකාලය” ලෙස නම් කර තිබීම සත්කෝරළයේ අවංක දේශපාලනඥයකුට කළ උපහාරයක් ලෙස පාඨකයෝ හඳුන්වති.ජෝ නවරත්න - සඳලංකාවකඩුවෙල මහනගර සභාවේ මූල්‍යාධාරයෙන් අඩු ආදායම්ලාභී නිවාස, අහිමි ජනතාව වෙත නිවාස තනාදීමේ “සිරි පියස” නිවාස වැඩසටහනේ 129 වන නිවෙස, අතුරුගිරිය, තල්දියාවල ග්‍රාමයේ දී පරිසර හා පුනර්ජනනීය අමාත්‍ය සුසිල් ප්‍රේමජයන්ත මහතා අතින් විවෘත කෙරිණි.කඩුවෙල නගරාධිපති ජී.එච්. බුද්ධදාස මහතාගේ සංකල්පයක් මත ඇරඹි මෙම නිවාස වැඩසටහන මඟින් එක් නිවසක් ඉඳිකිරීම සඳහා රුපියල් 150,000 ක මුදලක් පරිත්‍යාග කෙරේ.නව නිවෙස ඉඳිකිරීමේ සංවිධානය හා සම්බන්ධීකරණය කඩුවෙල නාගරික මන්ත්‍රී ජී.එල්. නීල් ශාන්ත මහතා විසින් සිදු කැරිණි.කඩුවෙල සමූහ - සමන්ති මීරියගල්ලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=af1307288</link>
    <topic>ආයුර්වේද ඖෂධ සංස්ථාව නියමයි</topic>
    <author>මීගස්ආරේ ගුණපාල වික්‍රමආරච්චි</author>
    <content>රජයේ රෝහල්, පළාත් සභා ඇතුළු පළාත් පාලන ආයතන සහ විවෘත වෙළෙඳ පොළේ ඉල්ලුම ඉලක්ක කොට තෙල්, අරිෂ්ඨ, ආසව, ගුලි, කල්ක ඇතුළු ඖෂධ වර්ග 133 ක් පමණ ආයුර්වේද ඖෂධ සංස්ථාවේ නිෂ්පාදනය කරනු ලැබේ. එමෙන්ම දේශීය හා විදේශීය වශයෙන් පවතින ඉල්ලුමට සරිලන ලෙස ඖෂධ නිෂ්පාදනය කිරීමට විවිධ ක්‍රියාමාර්ග සංස්ථාව මඟින් ගෙන ඇත.එසේම මෙකී අවශ්‍යතාව සපුරා ගැනීම මඟින් නිෂ්පාදන ධාරිතාව වර්ධනය කර ගැනීමටත්, උසස් ප්‍රමිතියෙන් යුත් නිෂ්පාදන බිහිකරලීමටත් මින් අවකාශ සැලැසෙනු ඇත.නාවින්න සංස්ථා පරිශ්‍රයේ රුපියල් මිලියන 108 ක වියදමින් මහල් ගබඩා සංකීර්ණයක් ඉදිවෙමින් පවතී.මෙකී ගබඩා සංකීර්ණය ඉදිකිරීමෙන් පසු ආයුර්වේද වෛද්‍යවරුන්ට හා ආයුර්වේද ඖෂධ නිෂ්පාදකයින්ට අවශ්‍ය සියලු අමුද්‍රව්‍ය එකම තැනකින් මිලදී ගැනීමට ඉඩ ප්‍රස්ථාව සැලැසෙන බව ද, එමඟින් පාරම්පරික වෛද්‍යවරුන් මෙන්ම සුළු හා මධ්‍ය පරිමාණ නිෂ්පාදකයින්ට ඖෂධ සහනදායි මිලට ලබා ගත හැකිවීම මත ඔවුන්ගේ ව්‍යාපාරික කටයුතු ශක්තිමත් වීම තුළින් ආයුර්වේදයේ ප්‍රගමනයට පුළුල් ශක්තියක් වන බව ද සංස්ථාවේ සභාපති සෝමවීර චන්ද්‍රසිරි මහතා පවසයි.ඖෂධ නිෂ්පාදන සඳහා අවශ්‍ය අමුද්‍රව්‍ය හිඟයට කඩිනම් පිළියමක් වශයෙන් නිකවැරටිය ප්‍රදේශයේ පිහිටි සංස්ථාව සතු ඉඩමක ඖෂධ බෝග වගා කිරීම ද ක්‍රියාත්මක වෙයි.ආයුර්වේද ඖෂධ නිෂ්පාදන දිවයින පුරා බෙදා හරිමින් අලෙවි ජාලයක් පවත්වා ගෙන යෑමට ද, එමඟින් ජනතාවට දේශීය ඖෂධ වඩාත් සමීප කරලීමට ද ඉඩකඩ ලැබී තිබේ. මේ වන විට කොටුව, නාවින්න, රත්නපුර, දියතලාව, බදුල්ල, තංගල්ල සහ යාපනයයන නගරවල සංස්ථා අලෙවි සල් පවත්වා ගෙන යන අතර දේශීය ආහාර රටාවට ජනතාව අනුගත කිරීමේ අරමුණෙන් “පෝෂණ මන්දිරය” නමින් අලෙවි සල් ඉසුරුපාය, සෙත්සිරිපාය හා ජනකලා කේන්ද්‍රය වැනි ආයතනවල පිහිටුවා ඇත. ඉදිරි කාලයේ දී වවුනියාව, කිලිනොච්චිය හා දිවයිනේ තවත් ප්‍රධාන නගර කිහිපයක නව අලෙවි සල් ඇරැඹීමට ද, තෝරා ගත් රාජ්‍ය හා පෞද්ගලික ආයතනවල පෝෂණ මන්දිර අලෙවි සල් ඇරැඹීමට ද කටයුතු යොදා තිබේ.ආයුර්වේද විශේෂඥ වෛද්‍යවරුන්ගේ උපදේශන සේවා මහජනතාවට පහසුවෙන් ලබා ගත හැකි වන පරිදි විජේරාම, මහනුවර, අනුරාධපුරය හා රත්නපුර නගරවල පිහිටුවා ඇති සංස්ථා අලෙවි සල් කේන්ද්‍ර කොට ගනිමින් “සංස්ථා වෙද ගෙදර” නමින් මධ්‍යස්ථාන ඇති කොට ඒවායේ වෛද්‍ය උපදේශන සේවා සැපයීම සිදු කෙරේ. මොනරාගල නගරයේ ගොඩනැඟිල්ලක් මිලදී ගෙන එහි සංස්ථා අලෙවි සලක් ස්ථාපිත කිරීමට ද කටයුතු යොදා ඇත.2007 වර්ෂයෙන් පසුව ආයුර්වේද ඖෂධ සංස්ථාව ලාභ උපයන ආයතනයක් බවට පත්කරමින් දේශීය ඖෂධ නිෂ්පාදන රටපුරා ව්‍යාප්ත කරලීමට ව්‍යාපෘතීන් සකසමින් ලාභ ලබන රාජ්‍ය ආයතනයක් ලෙස ශ්‍රී ලංකා ආයුර්වේද ඖෂධ සංස්ථාව පත්ව තිබෙන බව සනිටුහන් කරන්නේ ඉමහත් ප්‍රීතියෙනි.මීගස්ආරේ ගුණපාල වික්‍රමආරච්චිවැල්ලම්පිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=af1307289</link>
    <topic>වයඹ දිනනවා සිකුරුයි</topic>
    <author>රංජිත් සියඹලාපිටිය</author>
    <content>වයඹ නාම යෝජනා කමිටුවට අපේ පක්ෂයෙන් වාඩි වූ දා සිට මගේ දුරකථන ඇමතුම් ගංගාවට තවත් විශාල අතු ගංගාවක් එකතු වුණා සේ ය.අරහෙ කවුද? මෙහාට කවුද? අලුතින් වැටෙන්නෙ කවුද? අපේ මිනිහගෙ තත්ත්වෙ මොකද? මට අසාධාරණයක් නම් වෙන්න දෙන්න එපා, ඔබතුමා මම ගැන දන්නවනේ, පරණ මිනිස්සු අමතක කරන්න එපා.”නිමක් නැති කතන්දරය.”තාම අවසාන තීරණයක් නැහැ. කලබල වෙන්න එපා.”කාටත් ගැළපෙන සාධාරණ නාම යෝජනා මණ්ඩලයේ වගකීම රැකෙන පිළිතුරයි.නාම යෝජනා ගැනීම සඳහා ඇති වූ දැවැන්ත උනන්දුවත් සමඟ මගේ මතකය ඇදී යන්නේ 2001 අපි පැරදුණ අවස්ථාවේ ප්‍රාදේශීය සභා මැතිවරණයට අපේක්ෂකයන් හොයපු අයුරුයි. හෙට නාම යෝජනා බාර දීමේ දිනයයි. රෑ දහය වෙනකම් සිටියත් නම් ලියූ දෙන්නෙක් අස්සන් කරන්නට නැත. ඔවුන් අතුරුදන් සේය. අලුත් අපේක්ෂකයකු සොයාගන්නට ඔහුගේ ගෙට ගොඩවදින විට රාත්‍රි 10.30ට ආසන්නව ඇත. යෝජනාව ඇසූ පසු ඔහු හොඳටම කලබල වෙලාය. මට බෑ කියන්නට බැරි නිසා විය යුතුය. කථාව කනට නෑහෙන කටු කුටුවක් ගානට පත් වෙලාය. ගෙට ඇහෙන නිසා විය යුතුය.”ඇමැතිතුමාට මම කොහොමද බෑ කියන්නෙ. හදිස්සියේම මේකයි ප්‍රශ්නය කෝක වෙතත් නෝනගෙන් අහන්නම්”මහත්තයා ගෙට ගොස් විනාඩියක් ගත වුණේ නැත. ගේ ඇතුළෙන් නැඟෙන ශබ්දය වත්තේ පඩි දා වගේය. නෝනගේ උදව්වට විරෝධය සඳහා වැඩිහිටි ගෑනු දරුවන් දෙදෙනා ද එකතුවෙලාය. ඔහුගේ පුතා ගෙදර ‍ෙනාහිටියේ හොඳ වෙලාවට යැයි මට සිතුණි.”ඒ වළට ඇදලා දාගන්න ද දන්නෑ හදන්නේ”ඇතුළෙන් ආ ඒ වචන ටික තවමත් මට මතකය. මහත්තයා එළියට ආවේ තෙමිච්ච කුකුළෙකු සේ අසරණ වෙලාය.”කලබල වෙන්න එපා...., කලබල වෙන්න එපා... අපි වෙන කෙනෙක් සොයා ගන්නම්. මහ රෑ කරදර කළාට සමාවෙන්න”අපි පිටත් වුණෙමු. මහා රෑ වාහනයක් ගම්පළට යවා වත්තක රස්සාවට ගොස් සිටි ඕන දෙයකට ඔරොත්තු දෙන අපේ ඉලන්දාරියකු සොයා ගත්තේ එළිවෙන පාන්දරය. නාම යෝජනා පත්‍රිතාව අස්සන් කර ඉවර වන විට කච්චේරියට යාමට තිබුණේ විනාඩි 05කි.ඒ කාලයේ තත්ත්වය එහෙමය. නමුත් අද දවසේ ඇත්තේ සුවිශාල තරගයකි. ජනාධිපතිතුමාගේ සුවිශේෂ නායකත්වය යටතේ පක්ෂයේ ජයග්‍රහණය ස්ථිරය. ඒ ගැන ඇති වී තිබෙන විශ්වාසය නිසා මෙම තරගයට ප්‍රධාන හේතුවයි.රජය උත්සාහ කරන්නේ වචනයේ පරිසමාප්ත අර්ථයෙන් ම සාධාරණ මැතිවරණයක් පැවැත්වීමටය. අතුරු මැතිවරණයට සමාන වූ මෙවැනි ඡන්දයකදී සාමාන්‍යයෙන් ප්‍රධාන විපක්ෂය සටන ආරම්භ කරන්නේ තමන්ගේ ජයග්‍රහණය ගැන කතාකරමිනි. අපේ රටේ විපක්ෂය නම් වෙන වෙන දේවල් කියනවා විනා ඡන්දය ජයග්‍රහණය ගැන කතාකරනවා තවම අසන්නට ලැබුණේ නැත.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=af13072810</link>
    <topic>කොස් ගස බත් ගසක් යැයි ලියූ ශිෂ්‍යයා පසුව කොස් මාමා වෙයි</topic>
    <author>කපිල සෝමරත්න</author>
    <content>අධිරාජ්‍ය වාදී යුද අධිකරණයෙන් එදා පැනවූ මරණ දඬුවමෙන් බේරුණ පාණදුරේ ජාති හිතෛෂියෙකු වූ ආතර් වී. දියෙස් හෙවත් “කොස් මාමා” ආභාවප්‍රාප්ත වූයේ වර්ෂ 1960 ජූලි මස 31 වැනිදාය. එතුමාගේ 53 වැනි ගුණානුස්මරණ උත්සවය ලබන බදාදා (31) පස්වරු 2.30 ට පාණදුර නගර ශාලාවේදී පැවැත්වෙයි. මේ ලිපිය එතුමාගේ ගුණ සමරුව වෙනුවෙනි.අප රටේ අනාගතය නිවැරැදිව හඳුනාගෙන ඉදිරි අභියෝගවලට නිර්භයව මුහුණ දී ජනතාව පෙළගැස්වීමට එවකට සිටි ජාතික හිතෛෂී නායකයන් සමඟ එක්වී අමද්‍යප ව්‍යාපාරය ආරම්භ කළේ ආතර් වී. දියෙස් මහතාය.කොස් ගස බත් ගසක් කරමින් කොස් පැළ වගා ව්‍යාපාරය රටපුරා ආරම්භ කරමින් සිංහලකම සහ අපේ සංස්කෘතිය රැක ගැනීමට පෙරමුණ ගත් පාණදුරේ දියෙස් තරුණයාට බ්‍රිතාන්‍ය රජයෙන් උපහාරයක් වෙනුවට ලැබුණේ මරණ දඬුවමය. . එහෙත් දියෙස් තරුණයා එම මරණ දඬුවමෙන් බේරී ජාතික සටනට පණ දුන්නේය.එදා අප රටේ ජාති හිතෛෂීන් අතර සිටි අවසන් ජාති හිතෛෂීයා පාණදුරේ ආතර් වී. දියෙස් ශ්‍රීමතාණන් යැයි කීම අති‍ශයෝක්තියක් නොවේ. සිය ධනය පවා ජනතාව වෙනුවෙන් වැය කළේය.දියෙස් ශිෂ්‍යයා ඉගෙනුම ලැබුවේ පාණදුරේ ශාන්ත ජෝන් ඉංග්‍රීසි විදුහලේය. එකල ඉංග්‍රීසි භාෂාවෙන් අප රටේ වැඩ කටයුතු සිදු කැරුණු සමයකි. පසුව ඔහුගේ දෙමවුපියෝ මේ දරුවාට උසස් අධ්‍යාපනයක් ලබාදීම සඳහා ගල්කිස්සේ සාන්ත තෝමස් විදුහලට ඔහුව ඇතුළත් කළහ.පාසල් ජීවිතය අතරතුරදීම ඔහු “කොස් ගස” “බත් ගස” නමින් හඳුන්වමින් පාසල් සඟරාවට ඉංග්‍රිසි භාෂාවෙන් ලිපියක් ද ලීවේය. එකල ඔහු එංගලන්තයට යවා උසස් අධ්‍යාපනයක් ලබාදීමට ඔහුගේ දෙමවුපියන් උත්සාහ ගත්ත ද ඉන් පලක් නොවීය. “සිරිලක දේ සිරිසැප දේ” යන්න ඔහුගේ සටන් පාඨය විය.පාණදුර රන්කොත් විහාරය, ගල්ගොඩ ශ්‍රී මහා විහාරය සහ පාණදුර වැලිපිටියේ අභයකරුණාරත්න මුදලින්දාරාමය ද බෞද්ධයින් දැනුම්වත් කළ විහාරස්ථාන විය. එම විහාරස්ථානවල වැඩ සිටියේ සුපේශල ශික්ෂාකාමී විහාරාධිපතිවරුන්ය. හික්කඩුවේ ශ්‍රී සුමංගල නාහිමියෝ පාණදුර රන්කොත් විහාරයට ඉඳහිට වැඩම කළහ.මිගෙට්ටුවත්තේ ගුණානන්ද හිමියන් විසින් පාණදුර උතුරු පට්ටියේ දොඹගහවත්ත නමැති ඉඩමේ මිෂනාරි දේවගැති දාවින්ද සිල්වා ප්‍රධාන මෙතෝදිස්ත ආගමික නායකයන් සමඟ 1873 අගෝස්තු මස 26 දා පැවැත්වූ පාණදුර මහාවාදය නිසා පාණදුර නගරය පාණදුර බෞද්ධ මහා නගරය බවට පත්විය. මෙම වාදය පැවැත්වීමේ බරපැන දරන ලද්දේ දියෙස්ගේ දෙමවුපියන් විසිනි.වර්ෂ 1880 ජූනි මස 19 දා කර්නල් ඕල්කට් තුමා හා එම මැතිනිය ද ඇමෙරිකාවේ සිට ශ්‍රී ලංකාවට පැමිණ පාණදුර රන්කොත් විහාරයට පැමිණියේ පාණදුර වාදය ගැන ඇමෙරිකාවේ පළ කරන ලද පුවත්පතක කතු වැකියක් කියවීමෙනි. මේ කාලයේ පාණදුරේ ධනවත් සිංහල බෞද්ධ පවුල් තිබුණේ අතළොස්සකි. එයින් මුල් තැන හිමි වුණේ රේන්ද ව්‍යාපාරය පවත්වාගෙන ගිය ජෙරමියෙස් දියෙස් පවුලටය. මෙම ව්‍යාපාරිකයන්ගේ මහ ගෙදර වූයේ පාණදුර රන්කොත් විහාරය හෙවත් ගල්වළේ පන්සල ඉදිරිපිට තිබෙන “එඩ්මන්ඩ් විලා” නිවසය.රේන්ද ව්‍යාපාරය පවත්වාගෙන යාමට සුදු අධිරාජ්‍යවාදී රජයෙන් සෑම පහසුකමක්ම ලැබී තිබුණි. ඩී. ඇස්. සේනානායක මහතාගේ පියා ද එකල රේන්ද කරුවෙකි. ජෙරමියෙස් දියෙස්ගේ සහ ඩී. ඇස්. සේනානායකගේ පියවරුන් අතර පැවතුණේ නොකැළැල් මිතුදමකි.ජෙරමියස් දියෙස් පවුල පාණදුර පළාතේ දුප්පත් පවුල්වලට මෙන්ම බෞද්ධ විහාරස්ථානවල සංවර්ධනය සඳහා ද විශාල මුදලක් වැය කරමින් කොයි කාගේත් හිත දිනාගෙන සිටියේය. තම සහෝදරයා වූ විල්සන් ඩයස්ගේ මරණයෙන් පසුව පියාගේ ව්‍යාපාරික කටයුතු කිරීමට සහාය දීමට දියෙස් තරුණයාට සිදුවිය. එහෙත් තරුණ දියෙස් උපාසක දිවි පෙවෙතක් ගත කළේය. ඔහු මස් මාළු ආහාරයට නොගත් දුම්පානය හෝ මත්පැන් පානය නොකළ තරුණයෙකි. සිය පියා රේන්ද ව්‍යාපාරයෙන් මුදල් ඉපයීම ඔහුට රිස්සුවේ නැත.අප දහම් දිවයිනේ සුරා සූදුව ව්‍යාප්ත කර කෝටි ගණන් ආදායම් ලබාගන්නා මාරයා රජය බව ප්‍රසිද්ධියේම ප්‍රකාශ කළ දියෙස් තරුණයා අප රටේ සුරාසූදුව පිටු දකිමින් අමද්‍යප ව්‍යාපාරය පුළුල් කිරීමේ කටයුතු එවකට අප රටේ සිටි ජාති හිතෛෂී දේශපාලනඥයන් සහ උගතුන් සමඟ ආරම්භ කළේය.අමද්‍යප සභාව පිහිටුවූ ජනනායක දේශ හිතෛෂීන් අතර මුල්තැන හිමි වූයේ පාණදුරේ දියෙස් තරුණයාටය. ඔහු තම සගයන් සමඟ රට පුරා ගොස් දේශන පවත්වමින් “සුරා යකා” අප රටෙන් පළවා හැරීමේ යෝධ ව්‍යාපාරය ආරම්භ කළේය. බ්‍රහ්මචාරි වලිසිංහ හරිස්චන්ද්‍ර පියදාස සිරිසේන, සී. බටුවන්තුඩාව යන අමද්‍යප නායකයෝ ද දියෙස් තරුණයා සංවිධානය කළ ජනහමු අමතමින් රජයේ සුරාසැල් ප්‍රතිපත්තියට විරුද්ධව මහා සටනක් දියත් කළහ.රට පුරා නගරවල සුරා සටන ඇවිළිණි. මේ විරෝධයට මුහුණ දුන් රජය අරක්කු තැබැරුම් විවෘත කිරීම සඳහා මහජන කැමැත්ත ලබා ගැනීමට නීති පනවා ඡන්ද පැවැත්වීම ආරම්භ කළේය.එවකට සිටි බ්‍රිතාන්‍ය ආණ්ඩුකාර රොබට් චාමස් (මාෂල් ලෝ) යුද්ධ නීතිය පැණවීය. රටපුරා පැන නැගුණ තත්ත්වය පාලනය කිරීමට ඉන්දියාවෙන් මරාටි සෙබළුන් හමුදාවක් ලංකාවට ගෙන්විය. ඉස්ලාම් භක්තිකයන්, සහ ප්‍රධාන බෞද්ධ සංවිධානවල නායකයින් හා අමද්‍යප ව්‍යාපාරයේ ක්‍රියාකාරී නායකයින් ද සිරභාරයට ගත් බ්‍රිතාන්‍ය හමුදාව සහ පොලීසිය මෙම නායකයින්ව කොළඹ කඳවුරක රඳවා තැබූහ. මේ වන විට හමුදාවේ උකුසු ඇස පාණදුර ප්‍රදේශය වෙත එල්ල වී තිබිණි.පාණදුරේ අමද්‍යප ව්‍යාපාරයේ නායක දියෙස්, ඔහුගේ සහෝදරයකු හා හැරී අයියා ද තවත් තිදෙනෙකු ද යුද හමුදාව විසින් අත්අඩංගුවට ගැනිණ.පාණදුර ප්‍රදේශයේ මුස්ලිම් දේවස්ථානවලට ඩයනමයිට් දමා විනාශ කිරීම කඩ සාප්පු කොල්ල කෑම, අයුතු ජනරාශියක සාමාජිකයන් වී පොදු අරමුණක් ඉටුකර ගැනීම සඳහා රාජ්‍ය ද්‍රෝහී කටයුතුවල නිරත වීම යන චෝදනා යටතේ මෙම පිරිස සිරභාරයේ තබාගත් අතර ඔවුනට එරෙහිව හමුදා අධිකරණයේ නඩු පවරන ලදී. නඩු විභාගයේ දී සාක්කි දුන්නේ පාණදුර පොලිස් මහේස්ත්‍රාත්වරයා සහ රජයේ නීතිඥවරයාය. අදාළ රාජ්‍ය ද්‍රෝහී චෝදනා බොරු චෝදනා බව නඩුවේ පළමුවැනි විත්තිකාර ආතර් වී දියෙස් අධිකරණයට කියා සිටියේය.ඔහු ඇතුළු ඔහුගේ ලොකු අයියා ද වෙඩි තබා මරා දැමිය යුතු බවත් සියලු රාජ්‍යද්‍රෝහි චෝදනා ඔප්පු වී ඇති නිසා එම මරණ දඬුවම ප්‍රකාශයට පත් කරන බවත් යුද අධිකරණය නිකුත් කළ නිවේදනයේ සඳහන් විය. මේ වන විට කොළඹ ප්‍රදේශයේ ජාතික සටනට උර දුන් හෙන්රි පේද්‍රිස් යුද්ධ අධිකරණය දුන් තීන්දුවක් මත වෙඩි තබා මරා දමා තිබිණි. මේ නිසා පාණදුරේ ආතර් වී. දියෙස් නඩුවේ තීන්දුව ගැන මුළු රටේම ජනතාව විමසිල්ලෙන් බලාගෙන සිටියේය.කම්පාවට පත්ව සිටි සෙලෙස්තිනා රොඩ්රිගු මෑණියන් සිය පුතුන් දෙදෙනා නඩුවෙන් බේරා ගැනීමට ඉන්දියාවේ නීතිඥයෙකු වූ අර්ඩ්ලි නෝර්ටන් මහතා ශ්‍රී ලංකාවට ගෙන්වා ගත්තාය. ඔහු යුද අධිකරණය හමුවේ විභාග වූ අභියාචනයේ දී නීති තර්ක අධිකරණය පිළිගත්තාය. මරණ දඬුවම වෙනුවට ජීවිතාන්තය දක්වා බරපතළ වැඩ ඇතිව සිර දඬුවම් ආතර් වී. දියෙස් හා ඔහුගේ සහෝදරයාට නියම විය. එහෙත් එක් එක් දරුවා වෙනුවෙන් රුපියල් ලක්ෂය බැගින් රජයට ගෙවීමට මව වූ සෙලෙස්තිනා මහත්මියට සිදුවිය.රජ සැප විඳීමට තරම් ධනයක් සමාජ තත්ත්වයක් උරුමව සිටි දියෙස් තරුණයා සිර ගෙදරදී ලුණු බත් කැ සැටි වියළි පොල් ලෙලි තැලු සැටි සහ සියලු දොම්නස් මඟ හැර දැමීමට විහිළු ‍තහළු කළ අන්දම ගැන ඔහු කී කතා ඉතා රසවත්ය.සිර ගෙදරින් නිදහස් වී ආගමික වතාවල යෙදුණ දියෙස් තරුණයා පාණදුරේ “එඩ්මන්ඩ් විලා” නිවසට පැමිණ ආගමානුකූලව ජීවිතය ගෙනයමින් යුද කාලයට මුහුණදීම සඳහා කොස් පැළ වගා කිරීමේ ව්‍යාපාරයක් ආරම්භ කර එය කළුතර දිසාවේ සෑම ගමකටම ව්‍යාප්ත කළේය. කොස් පැළ වගාව ව්‍යාප්ත කරවීම සඳහා පාසල් දරු දැරියන්ගේ සහ ගම්මුලාදෑනි වරුන් සහ වෙනත් ආයතනවල සහාය ද ලබාගත්තේය. කොස් පැළ වගාව ගැන ජනතාව දැනුම්වත් කිරීම සඳහා පන්සල්වලට ගොස් කොස් පැළ බෙදා දුන්නේය.කොස් වගා ව්‍යාපාරය නිසා දියෙස් තරුණයා සමහරුන්ගේ විවේචනයට ද ලක් විය. ඔහුගේ සම වයසේ අය ඔහු ඇමතුවේ “ජැක් ඩයස්” කියාය. පාසල්වල ශිෂ්‍ය ශිෂ්‍යාවන් අතරේ කොස් පැළ සහ ඇට බෙදා දීම නිසා “කොස් මාමා” නමින් පසු කාලයේ ඔහුව හැඳින්වීය.“කොස් මාමා” තම දියණියගේ මංගල සාදයේ දී සිංහල කෑම වට්ටෝරුවක් හඳුන්වා දෙමින් කොස් ඇටවලින් සෑදු කට්ලස් පැටිස්වලින් ඥාතින්ට සංග්‍රහ කළේය. එකල දියෙස් මහතා ගමේ හිතවතුන්ගේ මඟුල් උත්සවවලට සහභාගි වන විට මනාල යුවළට ත්‍යාග කළේ කොස් ඇට පාර්සලයකි.කොළඹ ආනන්ද විද්‍යාලයේ ස්වර්ණ ජයන්ති උත්සවයේදී “කොස් මාමා” ප්‍රදර්ශනයක් පවත්වමින් කොස් පැළ වගාව ගැන කොස් මාමා දෙමාපියන් ශිෂ්‍ය ශිෂ්‍යාවන් සහ ගුරුවරුන් ද දැනුම්වත් කළේය. කොස් පැළ වගා කිරීමේ ව්‍යාපාරයට අත දුන් එවකට අගමැතිව සිටි සර් ජෝන් කොතලාවල මහතා තැපැල් ගාස්තු නොමැතිව කොස් පැළ වගාව පිළිබඳ ප්‍රචාරක පත්‍රිකා ඈත පළාත්වල ජනතාවට තැපැල් කර යැවීමට කොස් මාමාට අවසර දුන්නේය.කෘෂිකර්ම උත්සවයක් කොළඹ දී පැවැත්විණි. එම උත්සවයේ විශේෂ අමුත්තා වූයේ එවකට ආණ්ඩුකාර තුමා වූ ශ්‍රීමත් රෙජිනෝල්ඩ් ස්ටබ්ස් මැතිතුමාය. කොස් ඇටවලින් සකස් කළ මාලයක් දමා කොස් මාමා ආණ්ඩුකාරවරයාව පිළිගත්තේ උත්සවයට සහභාගි වූ පිරිස පුදුමයට පත් කරමිනි.කොස් මාමා තම මව ලවා විශාඛා විදුහල කොළඹ ඉදිකරවා අධ්‍යාපනය අප රටේ ප්‍රචලිත කිරීම ආරම්භ කළේය. කොළඹ ආනන්ද විද්‍යාලය සහ නාලන්ද විද්‍යාලය වැඩිදියුණු කිරීමට කටයුතු කළේය. පාණදුරේ ජෙරමියස් දියෙස් විද්‍යාලය තම පියා සිහිපත් කිරීම සඳහා ආරම්භ කළේය.1933 දී තම මව මිය යාමෙන් පසු සිය පවුලේ බර කරට ගත් කොස් මාමා දෙමාපියන්ට අයත්ව තිබූ කළුතර ගුඩ්හෝප් වත්තේ ආදායමෙන් වැඩිආතර් වී දියෙස් මහතාගේ නිවෙස කොටසක් දුප්පත් දූ දරුවන්ගේ අධ්‍යාපනය සඳහා යෙදවීමට කටයුතු කළේය. කළුතර රබර් වතුවල දිනක ආදායම පාසල් අධ්‍යාපනය දියුණු කිරීමට ලබා දෙන ලෙස වතු අයිතිකරුවන්ට උපදෙස් දුන්නේය.වර්ෂ 1979 දී ඉංග්‍රීසි බසින් දියෙස් මහතා ආර්. ප්‍රේමදාස මහතා වෙත යැවූ ලිපියකට ඒ මහතා කවියකින් පිළිතුරු දුන්නේ මෙසේ ය.ආතර් වී දියෙස් මැතිදුන් කීව එදාසිංහළ හොඳයි යන බස අමතක දමෙදාඉංග්‍රීසියෙන් එවු හසුනට තුතිය පුදාඉක්මන් සුවය හා සිරි සැප පතමිමෙමාකොස් මාමා සහ එවකට සිටි අගමැති ඩී. ඇස්. සේනානායක මහතා ද අඹ යාළුවෝය. නමුත් දෙදෙනාගේ දේශපාලන අදහස් වෙනස් ය. ඩී. ඇස්. අධිරාජ්‍යවාදී අදහස්වලට ගරු කළේය. කොස් මාමා සිංහලකම රැකගැනීමට ජනතාව උනන්දු කළේය. බෞද්ධ හැඩ ගැස්ම, චාම් ජීවිතය සිංහල සිරිත් විරිත් සහ සිංහල බස මුල් තන්හීලා සැලකීය. නිදහස ලබා ගැනීමෙන් පසු රට යන අත ගැන කලකිරුණු දියෙස් තම මිත්‍රයාට තම ලේවලින් ලියුමක් ලියා යැව්වේය.“මා හිතවත් ඩී. ඇස්.නිදහස ලැබීමෙන් පසුව රට යන අත ගැන මගේ පැහැදීමක් නැත. පරිපාලනය තුළ අපේ සිංහල සංස්කෘතියට හා සිංහළ භාෂාවට තැනක් ලැබී නැත. මේ ගැන කනගාටු වන අයෙකි මා. මෙතැන් සිට අප දෙදෙනා වෙන් විය යුතුය. ඔබ ඔබේ පාරේ යන්න මම මගේ පාරේ යන්නම් නිදහසේ පළමු සංවත්සරය වෙනුවෙන් මා සිංහ කොඩි කිහිපයක් පාණදුර නගරයේ එල්ලනවා එයින් එකක් කළු කොඩියක්” යනුවෙන් 1952 ජනවාරි 22 වැනිදා දියෙස් අගමැතිට යැවූ ලිපියේ සඳහන් වී තිබිණි.ඔහු ඉංග්‍රීසි ආණ්ඩුවෙන් ලබා දීමට සූදානම් කර තිබූ නයිට් නාම හෝ වෙනත් තානාන්තර අලුයම ලූ කෙළ පිඬක් මෙන් ඉවත දැමීය. ඔහු පසු කලෙක එස්. ඩබ්ලිව්. ආර්. ඩී. බණ්ඩාරනායක මැතිතුමා සමඟ ද හිතවත්කම් පැවැත්වීය.මිනිස් සමාජයට හා ජාතික සටන හා අමද්‍යප ව්‍යාපාරය පණ ගැන්වීමට සිදුකළ සේවයට ගරු කරමින් උත්තර මන්ත්‍රී මණ්ඩලයේ සෙනෙට් සභිකයකුව ලෙස දියෙස් මහතා පත් කිරීමට 1956 දී බලයට පත්වූ මහජන එක්සත් පෙරමුණ ආණ්ඩුවේ අගමැති එස්. ඩබ්ලිව්. ආර්. ඩී. බණ්ඩාරනායක මහතාට උවමනා විය. එහෙත් බ්‍රිතාන්‍ය රජය ප්‍රදානය කළ නයිට් පදවිය ප්‍රතික්ෂේප කළා මෙන් බණ්ඩාරනායක අගමැති තුමාගේ ඉල්ලීම ද කොස් මාමා ප්‍රතික්ෂේප කළේය.මැලේරියා උවදුරින් පීඩාවට පත් අප රටේ ජනතාවට ඔහු වියළි ආහාර පානවලින් මෙන්ම මුදලින් ද ආධාර කළ ඔහු තම නිවසට පැමිණි දුප්පතුන්ට ඔහු විවිධ අයුරින් උදව් පදව් කෙළේය.සිය ජීවිතයේ හැත්තෑ හතර විය පසු කරද්දී ආතර් වී. දියෙස් හෙවත් කොස් මාමා 1960 ජූලි මස 31 වැනිදා අභාවප්‍රාප්ත විය. දිවයිනේ නන් දෙසින් වැඩම කළ මහා සංඝරත්නය සහ ජනතාව එතුමාට කළගුණ සැලකීමට පාණදුරේ “එඩ්මන් විලා” නිවස භූමියට පැමිණියහ. එවකට අග්‍රාණ්ඩුකාරවරයාව සිටි ශ්‍රීමත් ඔලිවර් ගුණතිලක, අග්‍රාමාත්‍ය සිරිමාවෝ බණ්ඩාරනායක සෙනෙට් සභාපති ශ්‍රීමත් සිරිල් ද සොයිසා ප්‍රධාන සෙනෙට් සභිකයින්, දේශපාලන පක්ෂ නායකයින් විදුහල්පතිවරුන් හා පාසල් ශිෂ්‍යයන්ට කොස් මාමාට ගෞරව කිරීමට පැමිණ පිරිස අතර වූහ.කපිල සෝමරත්න(පාණදුර සමූහ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=af13072811</link>
    <topic>ඉක්මන් කේන්තිය නිසා මම හිරගෙදර දුක් විඳිනවා</topic>
    <author>ඉනෝකා සමරවික්‍රම</author>
    <content>අපේ තාත්තට අයියලා කිහිප දෙනෙක් හිටියා. තාත්තගේ එක අයිය කෙනෙක් ඒ කියන්නේ මහප්පා අපට විතරක් නෙමෙයි ගමේ හැමෝටම කරදරයක් වෙලා හිටියේ. ඔහුට කාගෙවත් දියුණුවක් දකින්න බැහැ. අපි අලුතෙන් ළිඳක් හැදුවා.ඒත් ළිඳ හදලා ඉවර වුණ දාට පහුවදා උදේ බලන විට ළිඳ අපිරිසිදු කරලා තිබුණා. එහෙම කළේ මහප්පා. ඒ නිසා අපිටත් එයා එක්ක තරහක් තිබුණේ. මම දවසක් උදේ ලොකු තාත්තගෙ පුතාගෙන් ඇහුවා මහප්ප මරමු ද කියලා. එයා හා කිව්වා.අපි උදේ හතට විතර පාර දිගේ යන විට මහප්පා එයාගේ බිරිඳ සමඟ පාරේ අප ඉදිරියට එමින් හිටියා. මමයි අයියයි අපේ අත්වල තිබුණ යකඩ පොලුවලින් මහප්පට ගැහුවා. මහප්ප පාර දිගේ දුවන්න පටන් ගත්තා. අපිත් එළව එළවා එයාට ගැහුවා. මහප්පා පාරේ වැටුණා. එයාගේ බිරිඳ අනේ ගහන්න එපා කියලා කෑගැහුවා. අයියා එයාගේ අතේ තිබුණ යකඩ පොල්ලෙන් මහප්පට ගැහුවා. එයා පාරේ වැටුණා. අපි ගෙදර ආවා. පස්සේ දැනගන්න ලැබුණා මහප්පා මැරුණ කියලා. අපි පොලීසියට ගිහින් බාර වුණා. අපිව රිමාන්ඩ් කළා. ඊට පස්සේ මාස තුනයි දවස් දහයක් අපි හිටියේ ළමා නිවාසයක.”ඔහු වසර ගණනකට පෙර අතීතය සිහිපත් කරන්නේය. ඒ දෑසේ තිබෙන්නේ කෙබඳු හැඟීමක් දැයි බැලු බැල්මට කෙනකුට හඳුනා ගැනීමට අපහසුය. එහෙත් ඔහුගේ දෑසේ, ශෝකය මෙන්ම පශ්චාත්තාපය ද කැටි වූ බැල්මක් රැඳි ඇතැයි ඔහුගේ කතාව අවසානයේ මට සිතේ.සමන්ත හා ඔහුගේ ඥාති සොයුරා තම මහප්පා මරා දැමුවේ ඔවුන්ට වයස අවුරුදු පහළොවක් තරමේදීය.ඒ කාලේ අපිට හරි තේරුමක් තිබුණේ නැහැ. හිතේ තිබුණ තරහට තමයි මහප්පා මැරුවේ. මහප්පා මැරුණ ආරංචියට ගමේ අය කැවුම් කිරිබත් උයාගෙන කෑවා. එයාගේ ගෙදර අය වුණත් පසුව පිළිගත්තා අපි කරපු දේ හරි කියලා.මිනිහෙක් මරණ එක හොඳ වැඩක් ද?නැහැ. ඒත් ගමේ අය ඒක හරි දෙයක් කියලා දැක්කෙ මහප්පගෙන් ගමට පුදුම විදිහේ කරදර තිබුණ නිසයි. කවුරු හරි හරකෙක් හැදුවොත් මහප්පා ඒ හරකගෙ වල්ගෙ කපනවා. සමහර වෙලාවට පොලීසියට බොරු ඔත්තු දෙනවා. දැන් මට තේරෙනවා එදා අපි කරපු වැඩේ වැරැදියි කියලා. අපිට එදා ඉවසන්න තිබුණා. එහෙම වුණානම් අද මේ වගේ ‍දුකක් නැහැ.ගෙදරින් බලන්න එනව ද?තාත්තගෙ අයියගෙ පුතා බලන්න එයාගෙ ගෙදරින් නම් එනවා. ඒත් මගෙ ගෙදරින් නම් එන්න කෙනෙක් නැහැ. මගෙ අක්කා විවාහයෙන් පස්සෙ මැදපෙරදිග ගියා. අවුරුදු ගාණක් වුණා එයා ගැන තොරතුරක් නැහැ. අම්මා පිළිකාවක් හැදිලා මැරුණා. මාව බලන්න ඇවිත් ආපහු ගමට යන ගමනේදී තමයි අම්මාට අමාරු වෙලා තිබුණේ. අම්මා මැරුණේ තාත්තා නැතිවෙලා දවස් දාහතරකට පස්සේ. අම්මගෙයි තාත්තගෙයි මළගමට යන්නවත් මට ඉඩක් ලැබුණේ නැහැ. දෙන්නම මැරුණ බව දැනගත්තේ සෑහෙන කාලෙකට පස්සේ. මට මරණ දණ්ඩනය නියම වුණේ දෙදහස් හතර අවුරුද්දේ.විවාහ වුණේ නැද්ද?ඇප ලැබුණට පස්සේ අපි ගමට ගිහිල්ලා හිටියා. ඥාති සොයුරයි මමයි දෙන්නම විවාහ වුණා. ඒත් අපිට වැඩිකල් සතුටින් ඉන්න ලැබුණේ නැහැ. නඩුවෙන් අපිට දඬුවම නියම වුණා. මම හිරේට ආවා. එතකොට මගෙ දූ පොඩ්ඩිට මාස එකහමාරක් විතර ඇති. බිරිඳ කවදාවත් මාව බලන්න ආවේ නැහැ.ගෙදර හිටපු මගෙ අයියා බිරිඳ එක්ක පවුල් කන්න පටන් අරගෙන. ඒත් එයාලා අපේ මහ ගේ තිබුණ ඉඩම විකුණලා. දැන් අයියා ඉන්නෙත් බිරිඳගෙ ගෙදර. මට අයියා එක්කවත් බිරිඳ එක්කවත් තරහක් නැහැ. මං ඒගොල්ලන්ට සුබ පතනවා. බිරිඳ වෙන කෙනෙක් එක්ක විවාහ වුණානම් මගෙ දරුවට වෙනස්කමක් වෙනවා. ඒත් අයියා මගෙ දුවට වෙනස්කමක් කරන එකක් නැහැ කියලා මට හිතෙනවා.ඔහුට බොහෝ දේ කියන්නට ඇත. එහෙත් ඒ සියල්ල එකට පෙළ ගස්වා කියාගන්නට ඔහුට නොහැක. ඔහු එකම දේ නැවත නැවත කියයි.එල්ලා මරන්න කියලා අපට තීන්දුව ලැබුණ වෙලාවේ අපෙන් ඇහුවා නිදහසට කරුණු කියන්න තියෙනව ද කියලා. අපි මොනවා කියන්න ද? අපි මහප්පා මැරුවනේ. මම මාස තුනක් විතර හැඬු කඳුළෙන්මයි හිටියේ. කොටු රෙද්දයි කොහු මෙට්ටෙයි යකඩ බකට් දෙකයි ලැබුණ දවසේ මට දැනුණා අපිට මේකෙන් ගැලවීමක් නැහැ කියලා.රෑට නින්ද ගියේ නැහැ. දැන් වුණත් එහෙමයි රෑ තිස්සේ ඇහැරිලා ඉන්නේ. ඥාති සොයුරගේ ගෙදර අය අභියාචනයක් ඉදිරිපත් කරලා තිබුණා. අපි දෙන්නම වෙනුවෙන්. ඒත් පෙර තීන්දුවම තමයි ලැබුණේ. එල්ලා මරන්න තීන්දු කරපු දවසේ අඩුම තරමේ අප වෙනුවෙන් පෙනී සිටින නීතිඥයාවත් උසාවි ආවේ නැහැ.ලොකු තාත්තගෙ පුතාගේ බිරිඳ, ලොකු අම්මා එයාලගෙ පුතා බලන්න හිරගෙදරට එනවා. මං දැන් ඒ අයවවත් හමුවෙන්න යන්නෙ නැහැ. ඒ ගියාම සිදුවෙන්නේ හිත රිදෙන එක විතරයි. මං මගෙ අයියටයි බිරිඳටයි ලියුම් කිහිපයක්ම යැව්වා ඇවිත් එකම එක දවසක් මා බලන්න. මට මගෙ දුව දකින්න ආසයි. දුව අරගෙන එන්න කියලා ලියුම් ලීවා. ඒත් මේ වනතුරු ඒ එක ලියුමකටවත් උත්තර නැහැ. මං වාට්ටුවේ අයියා කෙනෙකුට කියලා තමයි ලියුම් ලියවාගන්නේ.සමන්ත ඉස්කෝලේ ගියේ නැද්ද?මම ඉස්කෝලේ ගියා. ඒ ගියෙත් හතරේ පන්තියට විතරයි. ඒ වුණාට මට අකුරු ලියන්නවත් කියවන්නවත් බැහැ. හිරගෙදරදි වාට්ටුවේ අයියලා මට අකුරු ලියන්න කියවන්න කියලා දෙන්න හැදුවා. ඒත් මට ඒ කිසි දෙයක් මතක හිටින්නේ නැහැ. මට හැම මොහොතකම මතක් වෙන්නේ මගෙ අම්මා තාත්තා. මගෙ පවුල නැති වුණේ මම නිසා නේද කියලා මට මතක් වෙනකොට මට හිත හදාගන්න බැහැ. එල්ලුම් ගහට යන්න මං බය නැහැ. ඒත් කොච්චර කල් බලා ඉන්න ද? දැන් මට හිතෙනවා කවදා හරි මට ගෙදර යන්න ලැබේවි කියලා.ඒ කොහොම ද?ලොකු අම්මලා ආයෙමත් අභියාචනයක් ඉදිරිපත් කර තිබුණා. ඒ ගමන නියෝගයක් ලැබිලා තියෙනවා අපට ජීවිතාන්තය දක්වා සිර දඬුවම් නියමයි කියලා. එහෙම දඬුවම වෙනස් කරලා තිබුණේ අපි බාල වයස්කාරයො හැටියට මිනීමැරුම සිදුකළ නිසයි. තාම ඒ නියෝගය ලැබිලා වැඩි දවසක් නැහැ. මේ කොටු රෙද්ද වෙනුවට වෙන ඇඳුමක් ලැබේවි. ඊට පස්සේ වැඩ පාටියකට වැටේවි. එහෙම වුණොත් මේ ගෙවන ජීවිතයට වඩා ඒ ජීවිතේ පොඩි වෙනසක් හරි විඳින්න ලැබේවි. දවස ගෙවෙන්නේ කොහොම ද?මේ උදාවන දවසේ කිසිම අලුත් බවක් නැහැ. ඒත් මම උදේ හවස බුදුන් වඳිනවා. හැම මොහොතකම මට මතක් වෙන්නේ අම්මා තාත්තා. ජීවිතේ හෙට දවස ගැන කිසිම බලාපොරොත්තුවක් නැහැ. මම මේ වෙනකොට අවුරුදු නවයක් හිර ගෙදර ඇතුළේ ඉඳලා තියෙනවා. පනස් තුන් වතාවක් උසාවි ගිහින් තියෙනවා. මේ වන විට මගෙ වයස අවුරුදු විසි නවයයි. ආර්ථික ප්‍රශ්න තිබුණ නිසා ඉගෙන ගන්න බැරි වුණා. ඉක්මන් කේන්තිය නිසා මිනීමැරුවා. අන්තිමට වුණේ හිරගෙදර දුක් විඳින්න. වෙච්ච වැරැද්දට සමාවෙන්න කියලා මගෙන්ම ඉල්ලා ගන්නවා ඇරෙන්න මට දැන් වෙන කරන්න දෙයක් ඉතිරි වෙලා නැහැ. මං හැම තිස්සෙම වගේ පුංචි දූගේ ඡායාරූපය බලනවා. දූ දැන් හුඟක් ලොකු ඇති. එකම එක වතාවක් හරි අයියයි බිරිඳයි මගෙ දුව මට පෙන්නලා යන්න හිරගෙදරට එනව නම් මට ඒ හොඳටම ඇති. මගේ හිතේ තියෙන දුක ටිකක් හරි අඩුවෙලා යාවි. සමන්ත පවසන්නේ බලාපොරොත්තු සහගතවය.නම් ගම් මනඃකල්පිතයි.විශේෂ ස්තුතිය - බන්ධනාගාර කොමසාරිස් ජෙනරාල් චන්ද්‍රරත්න පල්ලේගම, වැලිකඩ බන්ධනාගාර අධිකාරී ගාමිණි ජයසිංහ ප්‍රධාන සුබසාධන නිලධාරී පද්මසිරි පෙරේරා යන මහත්වරු ඇතුළු කාර්යය මණ්ඩලයට.ඉනෝකා සමරවික්‍රම කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=af13072812</link>
    <topic>කතරගම පෙරහරට සියල්ල සුදානම්</topic>
    <author>ඊ.එච්.සෝමපාල</author>
    <content>බුදුරජාණන් වහන්සේගේ පාද ස්පර්ශය ලත් අෂ්ටඵල බෝධීන් වහන්සේ වැඩසිටින කතරගම දෙවියන්ගේ දේව මන්දිරය පිහිටා ඇති කතරගම පුදබිම කෙරෙහි ඇසළ උත්සවය ආරම්භ වන කාලයේ ලංකාවේ පමණක් නොව විදේශීය රටවල ද බැතිමතුන්ගේ ද අවධානයට යොමුවී තිබේ.මූණු සයක් අත් දොළසක් ඇති මයුරා පිට වැඩ සිටින තේජෝ බලැති කතරගම ශ්‍රී ස්කන්ද කුමාර දෙවියන්ගේ පිහිට ලබාගැනීම සඳහා මැති ඇමැතිවරුන්ගේ පටන් පොල් අතු පැලේ අසරණව ආර්ථික අතින් අඩු පහසු කම් ඇති අය දක්වා සැමට එක සේ කතරගම දෙවියන්ගේ පිහිට ලැබේ.ඇසළ පෙරහර සමය කතරගම පුද බිම ලක්ෂ සංඛ්‍යාත බැතිමතුන්ගෙන් පිරී පවතී.මෙවර රුහුණු කතරගම මහ දේවාලයේ ඇසළ මහ පෙරහර අගෝස්තු මස 7 දින ඇරඹයි. අගෝස්තු මස 20 දින අවසාන මහා පෙරහර පැවැත්වෙන අතර අගෝස්තු මස 21 දින මැණික් ගඟේ දිය කැපීමෙන් පෙරහර කටයුතු අවසන් වෙයි. පෞරාණික චාරිත්‍ර පුදසිරිත්වලට මුල්තැනක් දෙමින් උඩරට පහතරට සබරගමුව හා රුහුණු ප්‍රදේශයට ආවේණික නැටුම්වලින් ද අලි ඇතුන්ගෙන් ද යුතුව අලංකාර පෙරහරක් පැවැත්වීමට රුහුණු කතරගම මහා දේවාලයේ බස්නායක නිලමේ ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ මහතා කටයුතු සංවිධානය කර ඇත.ඇසළ පෙරහර සඳහා කතරගම පුදබිමට පැමිණෙන බැතිමතුන්ට පහසුකම් සැලසීම ඉතාමත් භාරදූර කාර්යයකි. මෙම කටයුතු ඉටුකිරීම සඳහා කතරගම කිරිවෙහෙර රාජමහා විහාරාධිපති ඌව විශ්වවිද්‍යාලයේ කුලපති උපාධ්‍යාය ආචාර්ය අලුත්වැව සෝරත නාහිමිගේ හා රුහුණු මාගම්පත්තුවේ ප්‍රධාන අධිකරණ සංඝනායක කතරගම ශ්‍රී අභිනවාරාමාධිපති ශාස්ත්‍රපති කපුගම සරණතිස්ස නාහිමිගේ අනුශාසනාව පරිදි රුහුණු කතරගම මහා දේවාලයේ බස්නායක නිලමේ ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ මහතාගේ උපදෙස් පරිදි ඇසළ උත්සව කඳවුරු භාර නිලධාරි මොනරාගල දිසා ලේකම් ඒ.පතිනාදන් මහතා රාජ්‍ය හා පෞද්ගලික අංශයේ ද සහයෝගය ඇතිව වන්දනාවේ එන විවිධ ජාතීන්ට අයත් බැතිමතුන්ට පහසුකම් සැලසීමට කටයුතු සංවිධානය කර ඇත. මේ පිළිබඳව ඇසළ උත්සව රැස්වීම කතරගම කිරිවෙහෙර රාජමහා විහාරස්ථානයේ දී පවත්වන ලදී.පාද යාත්‍රාඇසළ උත්සවය සමයේ ඇසළ පෙරහරට යාල අභය භූමිය හරහා දුෂ්කර ගමනක යෙදෙමින් පෞරාණික චාරිත්‍රයක් ඉටු කරමින් භාරහාර ඔප්පු කරන්න පයින් කතරගමට එන පාදයාත්‍රා බැතිමතුන්ට අගෝස්තු මස 01 දින සිට යාල අභය භූමිය හරහා කතරගම පුදබිමට යාමට පහසුකම් සලසා ඇත. යුද හමුදාව වනජීවී සංරක්ෂණ දෙපාර්තමේන්තුව විශේෂ කාර්ය බළකාය එක්ව ආරක්ෂාව, ජලය, ප්‍රථමාධාර පහසුකම් සැලසීමට කටයුතු සංවිධානය කර ඇත.ශ්‍රමදානකතරගම, සෙල්ලකතරගම, වැඩහිටිකන්ද පුදබිම්, මැණික් ගඟ නවනගරය පූජා නගරය ශ්‍රමදාන මඟින් පවිත්‍ර කර ඇත. කතරගම මහ දේවාල කාර්යාලය, කතරගම ප්‍රාදේශීය සභාව, සොබා තුරුණු පරිසර සංවිධානය, වීරවිල එළිමහන් සිර කඳවුරේ රැඳවියන් ගේ ද සහභාගිත්වයෙන් මෙම ශ්‍රමදාන කටයුතු සිදුකර ඇත.ජලයප්‍රධාන ජලනළ පද්ධතියට අමතරව ජල ටැංකි 100ක් පූජා භූමියේ අවශ්‍ය ස්ථානවල තබා ඒවාට ජලය සැපයීම සිදුකරනු ලැබේ.විදුලියප්‍රධාන විදුලි පද්ධතියට අමතරව විදුලි ජනක යන්ත්‍ර 03ක් ඇසළ පෙරහර සමයේ දිවා රාත්‍රි ක්‍රියාත්මක වෙයි.සෞඛ්‍යමැස්සන් මදුරුවන් බෝවන ස්ථාන සඳහා මදුරු නාශක රසායන ද්‍රව්‍ය ඉසීම ආරම්භ කර ඇත. මැණික් ගඟේ ජලය නොබසින ස්ථානවලට නවනගරයේ කානුවලට ද ඉසීම් කටයුතු කර ඇත. දැනට නවනගරයේ ඇති ස්ථිර නිවාස හා කඩ සාප්පුවලට මෙන්ම තාවකාලිකව ඉදිකරනු ලබන කඩවලට ධූමායන කටයුතු කරනු ලැබේ. ස්ථිර වැසිකිළිවලට අමතරව තාවකාලික වැසිකිළි ඉදිකරනු ලැබේ. දැනට සිටින සෞඛ්‍ය කම්කරුවන්ට අමතරව සෞඛ්‍ය කම්කරුවන් (120) එකසිය විස්සක් ඇසළ පෙරහර කාලය වෙනුවෙන් බඳවාගනු ලැබේ.ආරක්ෂක කටයුතුපොලීසිය, යුද හමුදාව, විශේෂ කාර්ය බළකාය සමඟ ආරක්ෂක කටයුතු පවත්වාගෙන යනු ලැබේ.කතරගම ප්‍රාදේශීය ලේකම් බල ප්‍රදේශයේ ඇති සියලුම මත්පැන් අලෙවි සල් ඇසළ උත්සව සමයේ වසා තබනු ලැබේ.ඇසළ පෙරහර සමයේ සංචාරක උසාවියක් කතරගම නවනගරයේ පොලීසිය සමීපයේ ගොවිජන සේවා මධ්‍යස්ථානයේ පැවැත්වේ.ප්‍රවාහන සේවාඇසළ උත්සව සමයේ මාතර – කතරගම, හපුතලේ - කතරගම දුම්රිය බස් රථ ඒකාබද්ධ සේවාවක් පැවැත්වේ. කතරගම ප්‍රධාන බස් නැවතුම් පළේ සිට සියලුම ප්‍රධාන නගර සඳහා ලංකා ගමනා ගමන මණ්ඩලය හා පෞද්ගලික අංශය විසින් ප්‍රවාහන සේවාවන් පැවැත්වේ.ජංගම වෙළඳාමඇසළ උත්සව සමයේ කතරගම පූජා නගරයේ ජංගම වෙළඳාම සම්පූර්ණයෙන් තහනම් කර ඇත. කතරගම පුදබිමට ඇසළ උත්සව සමයේ පැමිණෙන බැතිමතුන්ට සියලුම පහසුකම් සැපයීමට සැලසුම් කර ඇත.පෙරහර සංවිධානයඇසළ පෙරහර වෙනුවෙන් කිරිවෙහෙර රාජ මහා විහාරය කතරගම මහා දේවාලය ඇතුළු සියලුම දේවාල තීන්ත ආලේප කර ඇත. දේවාල මලුව හා පෙරහර ගමන් කරන වීදි සුදුවැලි අතුරා සකස් කර ඇත. පෙරහර ගමන් කරන වීදි කිරි වෙහෙර රාජ මහා විහාර වීදිය, වර්ණවත් විදුලි බුබුළුවලින් ආලෝකවත් කර ඇත.රුහුණු කතරගම මහා දේවාලයේ බස්නායක නිලමේ ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ මහතාගේ උපදෙස් පරිදි පූජා භූමියේ සියලුම කටයුතු සංවිධානය කර ඇත.ඊ.එච්.සෝමපාල(කතරගම විශේෂ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=af13072813</link>
    <topic>නයා යැවීමේ කථාව</topic>
    <author/>
    <content>නාගයකු සමඟ සිටි නයි නළඟනකගේ පුවත පසුගිය කාලයේ මෙරට මහත් ආන්දෝලනයක් ඇති කළේය. මේ විසි එක්වන සියවසේ ගෝත්‍රික ජීවිතයට යළිත් පසුබසින මෙබඳු ලියන් සිටීම පුදුමයකි.නාග මිනිස් සබඳතා, පුරාවෘත්ත, ජනකථා, සහ ආප්තෝපදේශ නම් කෙළවරක් නැත.ඈත අතීතයේ නා මිනිස් සබඳතා දක්නට ලැබෙන්නේ භූරිදත්ත ජාතකයේ ය. කුමාරවරුන් බිය වැද්දූ චිත්‍රශූල කැස්බාට දඬුවම ලෙස නියම වූයේ ගංගා නම් නදියේ දිය සුළියකට දැමීමයි. නාග ලෝකයට ගිය චිත්‍රශූල, නා රජ හමුවූයේ තමා මනුලොව දූතයකු බව කියමිනි. නා රජුගේ පුත් කුමරාට මනුලොව රාජ කුමාරිය සරණ පාවා දෙන්නැයි මංගල යෝජනාවක් ද කළේය.මනුලොවට ආ නා රජුගේ දූතයන්ට බැණ වැදුණු රජතුමා, “මීයන් ගෙම්බන් ගිලින නාගයන් සමඟ කුමන මඟුල්දැයි විමසීය. කෝපයට පත් නා රජ නාගයන් සමඟ මනුලොව සැරිසරා ජනතාව බිය ගන්වා කුමාරිය කෙසේ හෝ කැන්දාගෙන ගිය පුවත අතිශය චමත්කාර ජනක කතාවකි.අප නැවත බමුණකුගේ ගමන් මල්ලට වැදුණු නයකු ගැන අසා ඇත. රුක් දෙවියන් “මඟ හිටියොත් තෝ නසී ගෙදර ගියොත් අඹු නසී” යැයි කී අපභ්‍රංස කථාවෙන් විපිළිසරව සිටියදී පඬිතුමා මල්ල ලිහා නයා එලවා බමුණාගේ හා අඹුවගේ දිවි ගැලවූ බව ජාතක පොතේ දැක්වෙයි.බුද්ධත්වයෙන් පසු ගෞතම බුදුරජාණන් වහන්සේ මහ වැස්සෙන් සතියක් ආරක්ෂා කළේ මුචලින්ද නාගරාජයා ය. බුදුන් වහන්සේ නන්දෝපනන්ද නාගරාජයා ද දමනය කළ සේක. බුදු හිමියන්, උරුවෙල් නදි හා ගයා කාශ්‍යප ජටිලයන් හමුවට ගිය විට ද උග්‍ර විෂ ඝෝර නාගයන් සිටින මුළුතැන් ගෙය නවාතැන් පිණිස ලැබුණි. නාග දමනයෙන් ජටිලයෝ පැහැදී බුදුහිමි සරණ ගොස් නිවන් මඟට පිළිපන්හ.බෞද්ධ සාහිත්‍යයේ එන ‘දණ්ඩෙන් පහර ලත් නයකු සේ’ යයි යෙදීම් ඇත. අපේ කාලයේ කියන්නේ නයාට ගසා පොල්ල වරද්දා ගන්න එපා යනුවෙනි. ඒ කියන්නේ පහර වැරදුණොත් නයාගේ වාරයයි. ඒ නිසා නපුරු මිනිසුන්ට කරදර කිරීම ගුණදායක නොවේ.එසේ වුවත් නයා මරන්නෙත් නෑ පොල්ල කඩන්නෙත් නෑ යයි කියමනක් ඇත. ඒ කියන්නේ දෙපැත්තම බේරාගෙන වැඩ කරන ඇතැම් උසස් නිලධාරීන් ගැන ය. මේ කළමනාකරණ ක්‍රමවේදයකි.‘නයාට ගැසූ ගල වගෙයි’ කියන්නේ දුෂ්ට මිනිසකුට කළ වරදක් ගැනය. දුෂ්ටයා කවදා හෝ පලි ගන්නවා ඇත. නයාත් එසේම ය. සොයා ගෙන ගොස් දෂ්ට කරනවා යැයි විශ්වාසයක් ඇත.‘නයාට අඳු කොළ’ වගෙයි කියන්නේ තරහ කාරයන්ට ය. වෛරයෙන් දෝෂයෙන් මුසපත් වූ දෙපිරිසට ම නයාට අඳුකොළ මෙනි.එමෙන් ම නා මුගටි වෛරයත් සුළුපටු නොවේ. මුගටියකු නයා දමනය කොට ආහාර කර ගත් අයුරු කුමරතුඟු මුනිදසුන් ගේ ‘කියවන නුවණේ’ මම කුඩා කල කියැවීමි. නා මුගටි තරහ වගේ ම නයා බුදින කබරයා මොනරා ගුරුළා ඌරා වැනි සතුන් ද නයාගේ පරම සතුරන් සේ සැලැකේ.මේ මගේ මිත්‍ර අධ්‍යාපන නිලධාරියකු පැවසූවකි.“ඊයේ අනූනමෙන් බේරුණා. කුඹුරට වතුර බඳින්න යද්දි සද්දන්ත නාගයෙක් හිටියා.”“ඉතින්”“මං දැක්ක ගමන් ඌ බයේ ම ඇදිල ගියා.”“කොහොමත් පොළඟට නයා බයයි”අපි දෙන්නා විහිළුව තේරුම් ගෙන හැකිතරම් විනෝද වීමු.‘නයා යැවීම’ දශක තුන හතරකට පෙර යොදා ගත් උපහැරණයකි. නයා යවනවා කියන්නේ වත්පොහොසත්කම් දැන උගත්කම්, නෑ හිතවතුන් ගැන කියන පුරසාරම් කයිවාරු පූචානම් කතා සඳහා ය.නයි නටවන්නේ අහිගුණ්ඨිකයන් ය. ඔවුන් ස්ථිර වාසස්ථාන රහිත ගම් නියම් ගම්වල සැරිසරමින් තාවකාලිකව තැන් තැන්වල නතර වූවන් ය. අහිගුණ්ඨිකයන් නළාව පිඹිමින් නයි නටවති. සමහර අහිගුණ්ඨිකයෝ කාටත් හොරා තම නයකු සල්ලි කාර ගෙවල් ඇතුළට යවා බවලතුන් බිය ගන්වා නයා අල්ලාගෙන ගාස්තු වශයෙන් රුපියල් පන්සීයක් දාහක් ගන්නා බව ද අසා ඇත.නයි මැරීම හොඳ නැත. කුමන සතකුගේ වුවද පණ උදුරා ගැනීමේ අයිතියක් කිසිවකුට නැති බැවිනි. දුටු තැන නයි මරන අය ද ඇත. කෙසේ වුවත් නයි මරන්නට බය වන්නේ ඌ ජාති ජාතීන් පලි ගන්නා බව අසා ඇති නිසාය. එසේ නයි මැරු අයගේ ගේ දොර පාළු වන බව ද මා අසා ඇත.මේ නිසා නයා මරනු වෙනුවට නොව ‘සියදිවි නසා ගැනීමේ’ ක්‍රමවේදයක් දශක තුනක හතරකට පෙර මම දුටුවෙමි.මගේ මිත්‍ර ගුරුවරයෙක් විශ්‍රාම ගියේය. ඔහු පාරිතෝෂික මුදලෙන් කුරුඳු ඉඩමක් මිල දී ගත්තේ ය. ඉරිදා දිනෙක ඔහුගෙන් සංග්‍රහයකට ආරාධනා ලැබුණි. දිය නා වාඩියේ කෙළවරක අපි ආගිය කතා කියමින් සිටියෙමු.“මහත්තයා මහත්තයා නයෙක්... නයෙක්...වාඩියේ කොල්ලෙක් කෑ ගැසීය.හීන් සීරුවේ නැගිට ගත් ඔහු පසුපස අපිදු ගියෙමු. මගේ මිතුරා අත දිග උණ ලීයකි. උණ ලීය කෙළවර දැලි පිහියක් බැඳ තිබුණි. නයා ඉදිරියටදැලි පිහිය දික් කළ වහාම නයා පෙනය පුප්පා ඊට පහර දුන්නේය. පෙණය කැපී නයා මැරුණි.“නාග රාජයාණන් වහන්ස,ඔබ වහන්සේඅවිචාරයෙන් සිය දිවිහානිකර ගත්තාටමට කරන්නට දෙයක් නැත.ශුද්ධ වූ ආත්මයක් ලැබේවා”අපි ඉල ඇදෙන තුරු සිනාසුණේ මේ වාක්‍යයට ය.නයි මරන්නට හොඳ නැති නිසා නයි මුට්ටියකට හෝ බෝතලයකට දමා ජලයේ පා කර ගලකින් ගසා මුට්ටිය බින්ද විට නයා පීනා වෙන දිශාවකට යනු ඇත. මාදු ග‍ඟේ මෙසේ පීනා ගිය නයි ‘දූව'ට ගිය නිසා එය ‘නයිදූව’ නම් විය.බුද්ධදාස රජතුමා සිංහල රාජාවලියේ හොඳ වෛද්‍යවරයෙක් විය. සතුන්ටත් බෙහෙත් කළ රජතුමා නාගයකුට ශල්‍ය කර්මයක් කොට සුවපත් කළ බව ඉතිහාසයේ දැක්වේ. ප්‍රතිකාර කළත් නයා නයා ම ය. රජු ශල්‍යකර්මය කරන තෙක් නයා හිස තුඹසක් ඇතුළට රුවාගෙන සිටි බව සඳහන් වෙයි.“මැණිකක් රකිනා නා රජි‍ඳෙක් සේ මම ඔබ නිරතුරු රකිමි” යයි ගීයක් ගැයුවේ මොහිදින් බෙග් ගායකයා විසිනි. නාග චම්පා චිත්‍රපටය පිටිසර බද ගමක පෙන්වද්දී නයකු ශාලාවට ඇතුළු වූයේ නළාවේ ‍ශබ්දයට විය හැකිය.නයින් අනුව නම් ගම් දැමීම ද සිරිතකි. සුප්‍රසිද්ධ ‘නාගදීපය’ වන්දනා ස්ථානයකි. බුදු හිමි සිරි පා පහස ලත් තැනකි.නයිවල, නයා ඇඬූගල, නයා පාමුල, නාගොඩ, නාවිමන, නාපිරිත්තාගොඩ, නාකන්දලගොඩ,නාපේ, යනුවෙන් ග්‍රාම නාම ඇත. මේවා නාගයන් නිසා ද නාගස් නිසා නම් කළේ දැයි විමසා බැලිය යුතුය.නයාඇඬුගල කොස්ගොඩ ගාලු පාරේ මුහුද අයිනේ ඇති ගල් පරයකි. ජනශ්‍රැතියේ එන කතාවක් ඇත. දිනක් සවස වැසි පොදෙන් බේරීමට ගල යටට කාන්තාවක් ගොස් ඇත. කාලය පිරිමසා ගැනීමට ඇය එහි සිට මල්ලේ තිබූ හාල්මැස්සන්ගේ ඔළු ඉවත් කළාය.නයා මැණික් ගල වමාරා මේවා ආහාරයට ගනිද්දි කාන්තාව ගොම වලින් මැණික වසා ඇත. නයා නාග මාණික්‍යය නැතිවීමේ සොවින් හඬා මිය ගියේය. කඳුළු ගල දිගේ බේරුණු අතර මැණික රැගෙන ගිය කාන්තාව හදිසියේ මියගිය අතර ඒ දේපළ පාළුවට ගිය බවට කතාවක් ඇත.නාග ලාංඡන හිසේ පැලඳීම, ගෙලෙහි පැලඳීම දේව රූපවල දක්නට ලැබේ. භයානක යක්ෂ රූපවල ද නාග ලාංඡන ඇත. විෂ්ණු දෙවියන්ගේ ගෙලෙහි ද නයෙකි. නයා බය ඇති තරහ කාරයකු වූයේ ගුරුළා ය. ගුරුළා විෂ්ණු දෙවියන්ගේ වාහනයයි. විෂ්ණුගේ කරෙහි සිටින නාගයා විෂ්ණු පාගා ගෙන සිටින ගුරුළා ගෙන් “කොහොම ද යාළුවා සැප සනීප” යයි. සරදමට ඇසූ බව ඉතිහාසයේ සඳහන් වෙයි.අලගියවන්න මුකවෙටි තුමාගේ සුභාෂිතයේ “බරනිදු ගෙලවසන....” යන පද්‍යයේ එය දැක්වෙයි.විහාර, පන්සල්, දේවාල ආරක්ෂා කිරීමට ද නාගයන් සිටින බව අසා ඇත. එහෙත් නයින් වාස භවනය කර ගන්නේ වැඩි වශයෙන් ජනශුන්‍ය, ස්ථානවලම තුඹස් හා විවර ආදියයි.මා දිනක් මිතුරන් සමඟ යුදඟනා වෙහෙරට ගියෙමි. කිසියම් අවශ්‍යතාවක් සඳහා ආවරණයක් නොවූයෙන් අසල කැලෑ රොදට ගියෙමු.“මේවා ශුද්ධ භූමි අපවිත්‍ර කරන්න එපා” යයි මිතුරකු කීය. එවෙලේම මහා නාග රාජයෙක් යාර හත අටකට ඔබ්බෙන් පෙනය පුප්පාගෙන සිටිනු දුටුවෙමු. අපි හිස්ලු ලූ අත දිව ගියෙමු.චිත්‍ර කලාවේ දී ද නාග රූප යොදා ගැනේ. බිතු සිතුවම් වෙහෙර විහාර අලංකාරය සඳහා ද නයි පෙණ යොදා ගැනේ. සමමිතික ලෙස නා පෙණ සිත්තමට ගැනේ.නර්තනයේ දී පහතරට නැටුම් කලාවේ නාග රාක්ෂය නැටුම ඉතා අලංකාර මෙන්ම ත්‍රාසජනකය. නයියඩි වන්නම ඒ ඇසුරෙන් නිර්මාණය කළ නාග නැටුමකි.රාහු අපලයට ද සුදු යකඩ නාගයකුගේ හැඩය ගත් මුද්දක් පලඳිනු ඇත.ගෙවත්තට නයකු ආ විට “නයි හාමි” අනේ මේ කිරි සප්පයො ඉන්න තැනක්. වෙන පැත්තකට යන්නැයි පැරණි ගැමියෝ කියති. එසේ කියා ගිනි ගොඩක් දල්වා මිරිස් පුළුස්සන විට නයා ඇදී යයි.අපේ සිද්ධස්ථාන ද නාග නම්වලින් හඳුන්වයි. “නාගදීප” මහා විහාරය, නාගරුක්ඛා රාමය නයිගල විහාරය ඒ අතර ප්‍රසිද්ධ ය.මිනිසුන්ගේ නම්වලට ද “නාග” ව්‍යවහාර විය. “නාගසේන” වස්තුවේ හාමුදුරුවන්ගේ නම නාගසේන විය. නාගරත්න, නාගසිංහ ආදි නම් ඇති අය අදත් සිටිති.එක් පාසලක ශ්‍රමදානයක දී කරපිංච ගහක් කපා දැමිණි. පාසල නිම වූ පසු දෙවන වසරේ දරුවකු කරපිංචා අතු තුඹසකට දමා ලීයකින් අනින්නට විය. කරපිංච නයාට උග්‍ර විෂකි. නයා එළියට අවුත් දරුවාට දෂ්ට කළමුත් ප්‍රතිවිෂ එන්නතක් කොට දරුවාගේ ජීවිතය බේරා ගන්නට හැකි විය.මා විදුහල්පති වශයෙන් රාජකාරි කළ පාසල් වතුවල තිබූ හුඹස් ඉවත් කර වූයෙමි. මගේ කාර්ය මණ්ඩලවල සිටි ගුරුවරු එය හැඳින්වූයේ හුඹස් බිය කියාය. පසුගිය වසරේ බණ්ඩාරගම ජාතික පාසලේ නයි පැටව් විසි එකක් හමු විය. මොවුන් ලොකු වූවානම් කොහොමට හිටීවි ද?කෙසේ වුවද සර්පයන් ගෙවතුවලින්, ජනතාව ගැවසෙන තැන්වලින් ඉවත් කළ යුතුය. අපේ රටේ ද වියළි කලාපයේ. දුෂ්කර ප්‍රදේශවල නයින් බහුලව වෙසෙති. සර්ප දෂ්ටනයෙන් ජීවිත අහිමි වන අය ගැන ද වාර්තා වෙයි. සාමාන්‍යයෙන් පොළොවට ස්පර්ශ වන ලීයක් හෝ දණ්ඩක් අතේ ඇති විට සර්පයන් මඟ හැර යන බව කියති.විශ්‍රාමලත් විදුහල්පතිඩී. සී. ද සිල්වාඇමෙරිකාවේ සිටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=af13072814</link>
    <topic>කරන කලට පව් මිහිරිය මීසේ ගෙවන කලට දුක් දැඩිවෙයි ගිනිසේ</topic>
    <author>අමල් යශෝමන් ජයසිංහ</author>
    <content>මල්ලි මමත් බොහොම අමාරුවෙන් ඉන්නෙ මේකයි වැඩේ - මල්ලිත් මේකෙන් හොඳ ලාබයක් ගන්නවානෙ මල්ලි - මටත් ගාණක් ඕනෑ’මෙය සවනත වැකුණු සැණින් පෞද්ගලික ප්‍රවාහන හා සැපයුම් ආයතනයක ද හිමිකරුවකු වූ බෙන්තොට ප්‍රාදේශීය සභාවේ සභාපතිවරයාගේ දෑස් උඩ ගියේය. දෙබැම හැකිළී ගියේය.දක්ෂිණ අධිවේගී මාර්ගයේ වැලිපැන්න පිවිසුම් මාර්ගය ඉදිකිරීම සඳහා අවශ්‍ය පස් සැපයීමේ කොන්ත්‍රාත්තුව බාරගෙන තිබුණේ එම සභාපතිවරයාය. ඊට ඇවැසි පස් සැපයීම සඳහා වලල්ලාවිට ප්‍රාදේශීය සභා බල ප්‍රදේශයට අයත් ලිහිණියාව ප්‍රදේශයේ ඉඩමක් ද මිලදී ගෙන තිබිණි. වලල්ලාවිට ප්‍රාදේශීය සභාව යටතේ පාලනය වන මාර්ගයකින් බර වාහන යොදා පස් ප්‍රවාහනය කරන නිසා ඒ සඳහා ප්‍රාදේශීය සභාවෙන් බලපත්‍රයක් ලබා ගැනීමට අත්‍යවශ්‍යව තිබිණි. පස් කැපීම සඳහා භූ විද්‍යා හා පතල් කැණීම් කාර්යාංශයෙන් ද ලබාගත යුතු අවසරය ඒ වන විටත් සභාපතිවරයා ලබාගෙන තිබුණේ මේ කටයුතු නිත්‍යානුකූලව කළ යුතු බැවිනි.දකුණේ ප්‍රාදේශීය සභපතිවරයෙක් කළුතර ප්‍රාදේශීය සභාපතිවරයා හමුවට පැමිණියේ පස් ප්‍රවාහනය සඳහා ඇවැසි බලපත්‍රය ලබාගැනීමටය. තම කාරණය කී විට දී හේ තවත් කතා කරන්නට විය.“මල්ලි මට මේකෙන් ලක්ෂ පහක් ඕනෑ”බෙන්තොට සභාපති වලල්ලාවිට සභාපතිට රුපියල් ලක්ෂයක් දුන්නේය. දෙවනුව රුපියල් ලක්ෂ එකහමාරක් දුන්නේය. තෙවනුව ද රුපියල් ලක්ෂ දෙකහමාරක් ඉල්ලුවේය. එය ද දුන්නේය. එහෙත් තමන්ට අත්‍යවශ්‍ය බලපත්‍රය තවමත් නොලැබී යාමෙන් හෙතෙම විමසූයේ ‘සභාපතිතුමා, ඇයි? මේ හැටි පරක්කු’ කියාය. එවිට ලැබුණේ මෙවැනි කතාවකි.“මල්ලි, මේකයි වැඩේ - මල්ලිත් මේ වැඩෙන් හොඳ ලාබයක් ගන්නවානේ - නේද? මේ වැඩේට ප්‍රාදේශීය සභාවෙ ඉන්න දෙතුන් දෙනකුටත් ගාණක් දෙන්ඩ ඕනෑ. හරි - ලක්ෂ පහළොවක් දෙන්ඩ - පටගාලා වැඩේ කරල දෙන්නම්.”බෙන්තොට සභාපති තීන්දුවකට එළැඹියේය. අල්ලස් හෝ දූෂණ චෝදනා විමර්ශන කොමිෂන් සභාවට හෙතෙම පැමිණිලි කළේය. එම කොමිසමේ සභාපති ජගත් බාලපටබැඳිගේ මහතාගේ ද එහි අධ්‍යක්ෂ ජනරාල් ලක්ෂ්මි ජයවික්‍රම මහත්මියගේ ද විශේෂ උපදෙස් සහ මෙහෙයවීම යටතේ මෙම පැමිණිල්ල සම්බන්ධයෙන් පරීක්ෂණ ආරම්භ කරනු ලැබුවේ කොට්ඨාසයේ පළපුරුදු විමර්ශන නිලධාරියෙක් වන පොලිස් පරීක්ෂක ඒ. එච්. එම්. ජී. අබේසිංහ මහතාගේ ප්‍රධානත්වයෙන් යුත් කණ්ඩායමක් විසිනි.බෙන්තොට සභාපතිවරයාගේ සොහොයුරකු සේ රංගනයට එක්වූයේ විමර්ශන කණ්ඩායමේ නිලධාරී ලක්මාල් මහතාය. හේ සභාපතිගේ කැබ් රියට නැඟුණේය. වලල්ලාවිට සභාපතිවරයා දුර තියාම ඇසුවේ ‘මල්ලී අර වැඩේ හරිනේදැයි’ කියාය. හෙතෙම ‘ආ-ඔව්, ඔව්’ කී විටදීම ‘එන්න මල්ලි අපේ ගෙදරට යමු’ යැයි කියමින් බෙන්තොට සභාපතිවරයාව තම කැබ් රියට නංවා ගත් වලල්ලාවිට සභාපතිවරයා බෙන්තොට සභාපතිගේ සොහොයුරා තම රියට නංවා ගැනීමට කැමති වූයේ නැත. ඔහුගේ නිවසට යන අතරේ දී ‘මල්ලි කෝ සල්ලි’ යැයි විමසුමේ දී හෙතෙම කීවේ “ආ ඒ සල්ලි මගේ මල්ලි ගාවනෙ” කියාය.“යකෝ - උඹ හරි මිනිහෙක්නේ - සල්ලි ටික අරන් එන්ඩ එපායැ” කී සභාපති ඔහු කැටුව ආපසු කැබ් රියෙන් ප්‍රාදේශීය සභා කාර්යාලයට පැමිණ ‘මල්ලි ගිහින් සල්ලි ටිකත් අරන් කැබ් එකට නඟින්ඩ හරි ද?’ යැයි කීවේය.මුදල ලක්ෂ 15 කි. ඒ මුදල් අල්ලස් කොමිසම සතු මුදල්ය. එම මුදල් කැබ් රියට නැගී ඔහුට දුන් පසුව ඔහු ඒවා රියේ කැබින් එකේ දැමුවේය. බෙන්තොට සභාපති තම සොහොයුරා මෙන් පෙනී සිටි අයට දුරකථන ඇමතුමක් දෙන්නට වීමේ දී වලල්ලාවිට සභාපතිගේ මුහුණ ඇඹුල් වී ගියේය.“මල්ලි උඹ මාව කොටු කරලා දෙන්න වගේ නේද හදන්නෙ” හේ වචන බර කරමින් ඇසීය. බෙන්තොට සභාපති සිටි කැබ් රියේ වේගය හිටිඅඩියේ වැඩිකොට හේ පලා යන්නට සැරසුණේ ත්‍රාසජනක චිත්‍රපටයක දර්ශනයක් මෙනි. අල්ලස් කොමිසමේ නිලධාරීන් රැගත් රිය ද පණ ගැන්වී, හරියට සතුරා ලුහුබැඳ යන ජවනිකාවක් සේ ත්‍රාසය භීතිය කැටිකොට ගත් දසුනකට හැරිණ. ඒ ජවනිකාව හමාර වූයේ වලල්ලාවිට සභාපතිවරයා අල්ලස් නිලධාරීන්ගේ අත්අඩංගුවට පත් වීමෙනි. හෙතෙම අධිකරණය මඟින් රක්ෂිත බාරයට පත් කැරිණි.තමන්ගේ සේවයට සරිලන - ලබන වැටුපින් සෑහීමට පත් නොවන්නෝ මෙන් යටගිය කාල පරිච්ඡේදයේ දී එකිනෙකා අල්ලස් දැලට කොටු විණි. මින් වඩාත් ම අප්‍රසන්න වන්නේ ජනතාවට සේවය කරන්නෙමියි ප්‍රතිඥා දී මහජන ඡන්දයෙන් තේරී පත්ව ආ පළාත් පාලන මන්ත්‍රීවරුන් තම හොද්ද බොර කර ගැනීමට අතයට සෙල්ලම හිරිකිතයකින් තොරවම සිදුකරනා අන්දමය.මේ ඊයේ පෙරේදා සිදුවූ තවත් සිදුවීමකි. කුකුළු ගොවිපළකට බලපත්‍රයක් ලබා ගැනීමට ගලපාත ප්‍රදේශයේ මහතකුට ඇවැසි විය. කුකුළු ගොවිපළක හිමිකරුවකු වූ හෙතෙම බලපත්‍රය ලබා ගැනීම සඳහා පැමිණියේ යටියන්තොට ප්‍රාදේශීය සභාවේ සභාපතිවරයා හමුවීමටය. කාරණය කියැවිණි. සභාපතිවරයා කට ඇරියේය. “මට රුපියල් 15,000 ක් දෙන්ඩ - මං වැඩේ කරල දෙන්නම්.”කුකුළු ගොවිපළ හිමිකරුවා තවත් පමා වූයේ නැත. ගනුදෙනුව සිදු කැරුණේ ප්‍රාදේශීය සභා කාර්යාලය තුළදීමය. ඒ ඉකුත් 12 වැනිදාය. රුපියල් 15,000 එහි සභාපතිවරයා ලබා ගනිද්දීම පෙර සැලසුම් කළ පරිද්දෙන් අල්ලස් කොමිසමේ නිලධාරීන් කණ්ඩායමක් විසින් සභාපතිවරයා අත්අඩංගුවට ගැනුණේ එම සභාපතිවරයා හීනෙන්වත් නොසිතූ මොහොතකදීය. හෙතෙම රුවන්වැල්ල මහේස්ත්‍රාත්වරයා හමුවට ඉදිරිපත් කිරීමෙන් පසු රක්ෂිත භාරයට පත් කැරිණ. ඔහු වෙනුවෙන් තම අත - හිත නිර්ලෝභීව පුදා ඒ මුල් පුටුවට කැන්දා පැමිණි එහි ජනතාව මේ සිද්ධියෙන් වික්ෂිප්ත වූහ.විනාශයට තෘෂ්ණාව මුල් වේ. එය බුදු වදනමය. එහිදී තම ගෞරවය, තත්ත්වයට හිමිවන තැනක් නැත්තේමය. එය පුහුදුන් බව නොවේ. මිල මුදලට ද තමන්ට අයත් නැති සැපතට ද ලෝබ උපදවා ගැනීමේ ප්‍රතිඵලමය.මේ තවත් කතාන්දරයකි. බණ්ඩාරවෙල එළවුළු තොග වෙළෙඳ පොළ භූමියෙහි කඩ කාමරයක් තම ව්‍යාපාරික කටයුත්තක් සඳහා ව්‍යාපාරිකයකුට අත්‍යවශ්‍ය විය. ඔහු නමින් එස්. එම්. පියසේන මහතාය. බණ්ඩාරවෙල මහ නගර සභාවට ඔහු ගියේ ඒ අනුවය. ‘ඕක සුළු දෙයක්නේ - රුපියල් ලක්ෂ 20 ක් දෙන්ඩ - හොඳම කඩ කාමරයක් අරන් දෙන්නම්’ එසේ පැවසූවේ එම මහ නගර සභාවේ මන්ත්‍රීවරයෙකි. ඔහුට පිටුපසින් මේ කාරණයේ දී පසුවූයේ එහි නගරාධිපතිවරයාගේ සම්බන්ධීකරණ ලේකම්වරයෙකි. ලක්ෂ 20 ක් දැනට අත නැත. ඒ නිසා ම ලක්ෂ 8 ක් ලබා ගැනීමට මන්ත්‍රීවරයා කැමැති වූයේය. ලක්ෂ 8 ව්‍යාපාරිකයාගෙන් ලබා ගත්තේය. එසැණින් අල්ලස් කොමිසමේ නිලධාරීහු නාගරික මන්ත්‍රීවරයා ද පෙර කී සම්බන්ධීකරණ ලේකම්වරයා ද අත්අඩංගුවට ගෙන අධිකරණය හමුවට පමුණුවාලූහ.කිසියම් අයකුගෙන් අල්ලසක් ලබා ගැනීමට වඩාත් පහසුව උපදවන්නේ නිල කබායක්, නිල පුටුවක් හෝ යමක් කළ හැකි බවට ප්‍රකට වූ චරිත ඇති පුද්ගලයාට ය. යමෙකු තම සතු මුදලක්, අල්ලසක් දීමට පෙලඹෙනුයේ ද තමන්ට නොපමාව කරගත යුතු වන කාර්යයක් කරගැනීමටය. අල්ලස් ගන්නා මෙන්ම දෙන්නා ද වරද බව කියැවේ.පිළියන්දල පොලීසියේ කොස්තාපල් වරයකු සිටියේය. හේ දුම්වැටි මිලදී ගන්නා මුවාවෙන් වෙළෙඳසල් වලින් කප්පම් මුදල් ලබා ගත්තේ තම නිල කබාය හා අතැති පොත් පිංචත් කරණ කොටගෙනය. කෙසේ හෝ ඔහු අත්අඩංගුවට පත්වූ විටදී හෙළි වූයේ කැස්බෑව මාර්ගයේ දී මත්පැන් බෝතලයක් අල්ලස් ලෙසින් ලබා ගැනීමේ සිද්ධියක දී අල්ලස් නිලධාරිනට හසු වී අවසානයේ දී පොලිස් රස්සාව ද අහිමි වූ බවය.අල්ලසට රසවැටුණු කල තැනක් නොතැනක් නැත. තමන් කවුරුන්දැයි සිතන්නටවත් ඉඩක් නැතිවා සේය. හැමදා නියං එකදා වැහි වලාවේ කීවාක් මෙන් අල්ලසට පෙම් බැඳි මහජන නියෝජිතයෝ හා නිලධාරීහු ද අප අතර වෙසෙති. එහෙත් යම් දිනෙක දී ඊට විපාක ඔහු කරා එළැඹෙනු ඇත. එය සැබෑවක්මය.පැමිණිල්ලේ වාසියට තීන්දුවක් දීම සඳහා රුපියල් ලක්ෂ තුනක අල්ලසක් ඉල්ලා ලබා ගැනීමේ සිද්ධියක් සම්බන්ධයෙන් යටගිය දා කතාබහට ලක්වූයේ හිටපු හෝමාගම දිසා විනිසුරුවරයාය. එම දිසා විනිසුරුවරයාගේ ආරක්ෂක නිලධාරියා ලෙසින් කටයුතු කළ පොලිස් කොස්තාපල්වරයෙක් ද මේ කතාවට ඈදී සිටියි.ලීසිං වාරික ගෙවීම පැහැර හරින වාහන හිමියන්ගේ වාහන සොයා ඒවා රැගෙන යන පුද්ගලයකුගෙන් (සීසර්) රු. 20,000 ක් අල්ලසක් ඉල්ලා සිටින ලද්දේ ත්‍රිකුණාමලය මූලස්ථාන පොලීසියේ අපරාධ අංශයේ ස්ථානාධිපතිවරයෙකි. හේ පොලිස් පරීක්ෂකවරයෙකි. ඊයේ පෙරේදා වූ මෙම සිද්ධියේ දී ඉල්ලා සිටි 20,000 පසුව 10,000 කට කේවල් වී එය ලබාගත්තේ ත්‍රිකුණාමලය නගරයේ දීය. අල්ලස් නිලධාරීන් ද සිටියේ එම නගරයේ ඔවුන් සමීපයේය. එකී පොලිස් නිලධාරියා අත්අඩංගුවට පත් වී ත්‍රිකුණාමලය ‍මහේස්ත්‍රාත් අධිකරණයට යොමු කැරිණි.නීතිය රජයන, නීති අණපනත් දිනපතා කියැවෙන ස්ථානයකි අධිකරණය. නුගේගොඩ, දෙල්කඳ ප්‍රදේශයේ කාන්තාවකගෙන් ඇයට තිබු නඩුවක සිතාසිය බාර නොදී ඈ එම ලිපිනයේ නොමැති බවට හා නිවැරැදි ලිපිනය සොයා ගැනීමට නොහැකි බවටත් අධිකරණයට දැනුම් දීමට පැමිණිලිකාරියගෙන් රු. 10,000 ක අල්ලස් මුදලක් ඉල්ලා සිටියේ නුගේගොඩ දිසා අධිකරණයේ පිස්කල් නිලධාරියෙකි. ඇයට එතරම් මුදලක් දීමට නොහැකි තැනදී රු. 8000 කට අඩුකර ඇත. දෙල්කඳ නගරයේදීම පිස්කල් නිලධාරියා කොටු වූයේ අල්ලස් නිලධාරීන්ගේ අත්අඩංගුවටය.අල්ලස් ගැනීමේ හා දීමේ වරද ලක්වැසියකු නොදන්නේ නම් ඒ ළමා ළපටියකු පමණෙකි. වරද ඇත්තේ නිත්‍යානුකූල නුවූ කරුණකදී පවා දැන දැන ඊට ලොල් වීමය.මහනුවර ගඟබඩ කෝරළයේ පූර්ණවත්ත බටහිර / නැගෙනහිර කොට්ඨාස බාර ග්‍රාම නිලධාරියාට අල්ලසක් ලබා ගැනීමට අදහසක් පහළ වූයේ රැකියාවකට යාමට ග්‍රාමසේවා සහතිකයක් ඉල්ලා පැමිණි අයකු දැකුමෙනි. ‘වැඩේ කරල දෙන්නම් - 500 ක් දෙනව ද?’ තරුණයා ‘හා’ කීවේය. අල්ලස ලබා ගැනීමට ග්‍රාම නිලධාරියා කටයුතු කළේය. එසැණින් අල්ලස් නිලධාරීන් විසින් හෙතෙම ද අත්අඩංගුවට ගැනිණ.මේ වන විට ඇතැම් පළාත් පාලන ආයතනවල ‍මහ පුටුවේ පටන් පොඩි තැන දක්වා අල්ලසට ඇති නැඹුරුව මනා සේ පසක් වනුයේ කවරදාටත් වඩා එවැනි සිද්ධින් බහුලව ඇති බැවිනි.ආදර්ශවත් විය යුතු මහජන නියෝජිතයන් එසේ කරන කල අන් නිලධාරීන් ගැන කවර කතාදැයි විමසනු වටී. ඇතැම් දේශපාලනඥයනට හොඳ - නරක - විනය ගෞරවය මේ සියල්ලම අමතකව යයි. බලය අතට ගැනීමට පෙර දක්නට තිබු සරල බව තුරන් වී බලය අතට ලද පසු හිරිකිතයකින් තොරවම ‘පොහොසත්’ වන්නට දන්නා ඔව්හු නොයෙක් දහම් ගැට ගසති. අවසානයේ තිබු සන්තකය ද ඇහිරී ලගින්නේ කූඩුවේ ය. අල්ලසට නැවතීමේ තිත තැබිය යුතුව ඇත්තේ සමාජයට වඩාත් පරමාදර්ශය වනුයේ දේශපාලනඥයන් වන බැවිනි.අයථා ලෙස වත්කම් ඉපැයීම හා අල්ලස් ගැනීම සම්බන්ධයෙන් පළාත් සභා සහ පළාත් පාලන ආයතන මන්ත්‍රීවරුන් 36 දෙනකුට එරෙහිව විමර්ශන සිදු කැරෙන බව අල්ලස් හෝ දූෂණ චෝදනා විමර්ශන කොමිසම පවසයි.මෙම පිරිසට ප්‍රාදේශීය සභාපතිවරුන්, නගරාධිපතිවරුන් කිහිප දෙනෙක් ද ඇතුළත් වෙති. විමර්ශන පැවැත්වෙන මන්ත්‍රීවරුන් අයත් පළාත් පාලන ආයතන හතරට මහ නගර සභා, නගර සභා, හා ප්‍රාදේශීය සභා අයත් බව ද එම කොමිසම කියයි. මෙම චෝදනා සම්බන්ධව පළාත් සභා හා පළාත් පාලන ආයතන මන්ත්‍රීවරුන් 15 දෙනකුට පමණ නඩු පවරා තිබේ.“පළාත් සභා හා පළාත් පාලන ආයතන මන්ත්‍රීවරුන්ට එරෙහිව කොමිසමට පැමිණිලි ඉදිරිපත් වීම් වැඩිවීමේ ප්‍රවණතාවක් දක්නට ලැබෙන බවත් මේ තත්ත්වය වැළැක්වීම සඳහා පළාත් ආණ්ඩුකාරවරුන් මාර්ගයෙන් රටපුරා විශේෂ දැනුම්වත් කිරීමේ වැඩ සටහනක් ද අරඹා ඇති බවත් අල්ලස් හෝ දූෂණ චෝදනා විමර්ශන කොමිෂන් සභාවේ සභාපති ශ්‍රේෂ්ඨාධිකරණයේ හිටපු විනිසුරු ජගත් බාලපටබැඳිගේ මහතා පැවැසීය.පළාත් පාලන මන්ත්‍රීවරුන්ගේ අකටයුතුකම් සම්බන්ධයෙන් ජනාධිපතිතුමාගේ උපදෙස් මත ඉහළම පියවර ගැනීමට තමන් කටයුතු කරන බව ශ්‍රීලනිප මහලේකම් සෞඛ්‍ය ඇමැති මෛත්‍රිපාල සිරිසේන මහතා මේ වන විට දැඩිව අවධාරණය කොට ඇත.අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=af13072815</link>
    <topic>මගේ අයියා පවුලේ බර කරට අරන් අපිට තාත්තෙක් වුණා</topic>
    <author>දික්වැල්ලේ තිලකරත්න</author>
    <content>ලුණුගම්වෙහෙරදී මිය ගිය වන ජීවී නිලධාරියාගේ දෙපා අහිමි මල්ලි කියයිලුණුගම්වෙහෙර වනස්පතියට ඇසළ සඳ මෝදු වෙමින් තිබිණ. රැහැයියන්ගේ හා බස්සන්නේ හඬින් මුළු වන පෙතේම බිය කුරු බවක් දිස් විය‍. මහා වෘක්ෂ සුළඟට ඒමේ අත ඇ‍ඹරෙමින් ඉදිරියේ ඇති වන අනතුරක් ගැන සේයා පහළ කළේය.ලුණුගම්වෙහෙර ජාතික වනෝද්‍යාන කාර්යාලයේ දුරකථනය රාත්‍රී 8 ට පමණ එක දිගට නාද විය. නාද වූ දුරකථනයේ ඇමතුම වූයේ ගගේයාය ප්‍රදේශයට වන අලියකු වැදී ගොවි බිම වනසන බව ය. දිනේෂ් ඇතුළු වන සත්ව නියාමකයන් ග‍ඟේයාය බලා පිටත් වී ගියේ තම අවසන් රාජකාරි කටයුත්ත මේ බව ‍සිහිනයකුදු වත් නොසිතා ය.වන අලියා පන්නා දැමීම සඳහා ගිය පිරිස අතරේ සිටි දිනේෂ් ගගේ‍යායේ දී අලියාගේ ප්‍රහාරයට ලක්වී අවසන් සුසුම් හෙළී ය.ලුණුගම්වෙහෙර වනොද්‍යානයට අයත් ගගේයාය ප්‍රදේශයේ දී වන අලියකුගේ පහර දීම නිසා මෙසේ මිය ගොස් සිටියේ ගාල්ල ගිංතොට වැලිපිටිමෝදර පදිංචි වර්ණසූරිය ජයවර්ධන අමිල දිනේෂ් නැමති (24) වන සත්ව නියාමකයෙකි.දිනේෂ්ගේ හදිසි වියෝව නිසා ඔහුගේ මෑණියන් වන එම්.එම්. සිල්ඩාවතී (61) ඩබ්.ජේ. සඳුන් රංගන (23) ඩබ්.ජේ. අයේෂ් ශානක (22) ඩබ්.ජේ. හර්ෂ ප්‍රභාත් (16) යන අය මෙලොව තනි වී ඇත.දිනේෂ්ගේ හදිසි අකල් වෙන්වීම පිළිබඳව කටහඬ අවදි කළ දිනේෂ්ගේ සොහොයුරු සඳුන් රංගන අප සමඟ මෙසේ පැවසීය. අපේ තාත්තා 1996 දී හදිසි අනතුරකින් මිය ගියා. ඊට පසුව අම්මා අනේක දුක් ගැහැට විඳිමින් අප සිව් දෙනාට අධ්‍යාපනය ලබා දෙමින් අපව හදා වඩා ගත්තා. දැන් අම්මාට රැකියාවක් කරන්න වාරු නැහැ.මෙයට වසර දෙකකට පෙර අයියාට වන සත්ව නියාමක වරයකු ලෙස ලුණුගම්වෙහෙර වනෝද්‍යානයට පත්වීමක් ලැබුණා. එදා ඉඳලා අයියා පියකු මෙන් අපේ පවුලේ බර කරට ගෙන අපව ජීවත් කළා. මගේ දෙවැනි මල්ලි වව්නියාව විශ්ව විද්‍යාලයේ කළමනාකරණ පීඨයේ දෙවන වසරේ ඉගෙනුම ලබනවා.දිනේෂ්ගේ මව10 වසරේ ඉගෙනුම ලබමින් සිටියදී පාසල් ඒමට ගිංතොට දුම්රිය පොළේදී දුම්රියට ගොඩවීමේදී දුම්රිය වේදිකාවෙන් ඇද වැටී මගේ පාද දෙක ද මට අහිමි වුණත් ගාල්ල රිච්මන්ඩ් විද්‍යාලයේ ගණිත අංශයෙන් උසස් පෙළ සමත් වී විශ්ව විද්‍යාලයට ඇතුළත්වීමේ අපේක්ෂාවෙන් සිටිනවා.මගේ බාල මල්ලීත් මේ වසරේ සාමාන්‍ය පෙළ විභාගයට පෙනී සිටිනවා. මගේ පාද අහිමි වීමෙන් පසුව ගාල්ල රිච්මන්ඩ් විද්‍යාලයේ නේවාසිකව සිටිමින් මා ‍ඉගෙන ගත්තා. අපිට ඉන්න නිවසක් තිබුණේ නැහැ. අපි සිටියේ ආච්චිලාගේ ගෙදරයි. මේ තත්ත්වය අවබෝධ කර ගත් රිච්මන්ඩ් විද්‍යාලයේ ආදි ශිෂ්‍යයින් අපට දෙමහල් නිවසක් සාදා දුන්නා.අපි ජීවත් කළ අයියා නැති වුණ නිසා අම්මා ඇතුළු අප සියලු දෙනා මෙලොව තනිවුණා‍. මගේ අහිමි වූ පාද දෙකට කෘත්‍රිම පාද දෙකක් ලබා දීමට පරිත්‍යාගශීලියෙක් ඉදිරිපත් වන්නේ නම් මට දෙපා පොළවේ තබා ඇවිදීමටත් ඉදිරි අධ්‍යාපන කටයුතු සාර්ථක කර ගැනීමටත් අපේ පවුල ගොඩ ගැනීමට හැකිවනු ඇතැයි මගේ විශ්වාසය යයි රංගන දෙනෙත් වල කඳුලු සඟවා ගෙන අප සමඟ පැවසීය.සිය පුතුගේ අකල් මරණයෙන් කම්පාවට පත් ඔහුගේ මෑණියන් වන එම්.එම්. සිල්ඩාවතී (61) මහත්මිය පුතුගේ දේහය ඉදිරිපිට හඬා වැලපෙමින් මෙසේ පැවසුවා ය. මෙයට වසර 17 කට පෙර මගේ සැමියා හදිසි අනතුරකින් මිය ගියා. මේ දරුවන් හතර දෙනා උස් මහත් කරන්න ඔවුන්ට අධ්‍යාපනය ලබා දෙන්න මට කළ හැකි දෙයක් මම කළා. දැන් මගේ දෙපා අත්පා වාරු නැහැ. මමත් මගේ අනෙක් දරුවන් තිදෙනාත් ජීවත් කරවමින් සොහොයුරකු මෙන් ම පියකු වගේ අපිට සැලකූ රත්තරන් පුතා මට නැති වුණා.මුලු පවුලම ගොඩ දාන්න වැඩ කරපු රත්තරන් දරුවා අපට අහිමි වෙලා. ලොකු පුතා හැම වෙලාවෙම කිව්වේ මල්ලිලා තුන් දෙනාට හොඳට උගන්නලා සමාජයේ හොඳ තැනකට ගේන්න ඕන කියලයි. ඒත් දෙවියනේ හැම දෙයක් ම නොසිතපු වෙලාවක දැන් අපිට හීනයක් බවට පත් වෙලා.මගේ ලොකු පුතා හැමවෙලේම මල්ලිලා ගැන ඔවුන් ගේ අධ්‍යාපනය ගැන කතා කළා. දෙවැනි මල්ලි ඩබ්.ජේ. අයේෂ් ශානක (22) වවුනියා විශ්ව විද්‍යාලයට යද්දී එයා හරියට සතුටු වුණා. දෙපා අහිමි වූ සඳුන් පුතාටත් කොහොම හරි විශ්වවිද්‍යාලයට යන්න කියලා ලොකු පුතා නිතරම උපදෙස් දුන්නා. සහෝදරයෝ තුන් දෙනාගේ සියලු විය හියදම් දැරුවේත් අමිල පුතා. නමුත් අද වනවිට මමත් මගේ දරුවෝ තුන් දෙනාගේත් පණ නල ගැට ගැසූ පුතා මට අහිමි වෙලා යයි ද හඬා වැලපෙමින් දිනේෂ් ගේ මව කීවා ය.දිනේෂ්ගේ ආබාධිත සොයුරාසිද්ධිය පිළිබඳව අදහස් ප්‍රකාශ කළ වන සත්ව නියාමක යූ.ජේ. සෙනරත් සිද්ධිය වූ 19 වැනි දින රාත්‍රියේ අපගේ කාර්යාලයට දුරකථන ඇමතුමක් ආවා ගගේයාය ප්‍රදේශයට වන අලියෙක් ඇවිත් බෝග විනාශ කරනවා කියලා. මමත් දිනේෂුත් සිවිල් ආරක්ෂකයින් දෙදෙනෙකුත් වල් අලියා කැලෑවට පන්නා දැමීම සඳහා තුවක්කු දෙකකුත් අලි වෙඩිත් රැගෙන අලියා සිටින ස්ථානයට ගියා.අලි වෙඩි දැම්මත් අලියා ගියේ නැහැ. පසුව සිග්නල් පහ (අහස් කූරු වැනි) දැම්මා. එවිට අලියා එතනින් ගොස් තවත් ගෙදරක කුස්සි‍යක් කඩන සද්දය ඇසී අපි එතනට ගියා. එතැන දී අලියා ගිය දිසාවට දිනේෂ් ගියා. අපි තවත් දිසාවකට ගියා. පසුව ඇවිත් බලන විට දිනේෂ් දණ ගහගෙන මට අලියා ගැහුවා කියලා කිව්වා.අපි එවේලේ ම දිනේෂ් තණමල්විල රෝහලට රැගෙන ගියා. රෝහලේ වෛද්‍ය වරු දිනේෂ්ට කඩිනමින් ප්‍රතිකාර කර හම්බන්තොට රෝහලට ගිලන් රථයකින් ගෙන යන අතර මගදී දිනේෂ් මිය ගිය බව දැන ගන්නට ලැබුණු බව ඔහු කීවේ ය.කෙසේ වෙතත් දැන් දිනේෂ් මිය ගොසින්. පවුලක් ජීවත් කරවීමට දහසකුත් අනාගත බලාපොරොත්තු තබා ගත් දිරිය පුතකු අවසන් ගොසිනි. දිනේෂ්ගේ මිය යාමත් සමඟම සඳුන්ගේ පවුලේ සියලු දෙනා අසරණව සිටිති. ඔවුන්ගේ පවුලේ අයගේ අනාගතය වෙනුවෙන් හෙට දිනය වඩාත් යහපත් කිරීමට අදාළ පාර්ශ්වයන්ගේ අවධානය යොමු විය යුතුව තිබේ.සමහර අවස්ථාවලදී අලියකු ගම් වලට වැදී ගම්වැසියකු මරණයට පත් කළ විට ගම්වැසියන්ගේ උද්ඝෝෂණ බහුලය. නමුත් මේ දිනේෂ්ගේ මරණය පිළිබඳව උද්ඝෝෂණයක් කිරීමට කවුරුවත් නැත.එහි පාඩුව ඔහුගේ පවුලට පමණි. වනජීවී සංරක්ෂණ දෙපාර්තමේන්තුව ද මේ නිලධාරීන්ට වන දුක් ගැහැට පිළිබඳව සොයා බැලිය යුතු ය.මේ අතර මියගිය වනජීවී නිලධාරියා වෙනුවෙන් වනජීවී අරමුදලින් ලක්ෂ 3 ක් හා අනෙක් උපරිම සහන ලබාදීමට කටයුතු කරගෙන යන බවත් විශ්‍රාම අනත්දරු වැටුප ඔහුගේ මවට ලබාදීමට කටයුතු කරගෙන යන බවත් වනජීවී සංරක්ෂණ අධ්‍යක්ෂ ජනරාල් එච්.ඩී‍. රත්නායක මහතා අපට පැවසීය.දික්වැල්ලේ තිලකරත්නගාල්ල උතුර සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=af13072816</link>
    <topic>අපේ උපාධිධාරීන්ගේ “අඩු” මොනවා ද?</topic>
    <author/>
    <content>පසුගිය දා රාජ්‍ය පරිපාලන අමාත්‍යාංශයේ ප්‍රගති පාලන රැස්වීමකට සහභාගි වූ ජනාධිපති තුමාට නව පත්වීම් ලැබු උපාධිධාරීන් ස්ථාපනය කිරීමේ සහ ඔවුන් හට කාර්ය පැවැරීමේ අපහසුතා ගැන නිලධාරීන් ඉදිරිපත් කළ අදහස් කීපයක් මාධ්‍ය මඟින් ප්‍රචාරය විය.මෑතක සිට අපේ විශ්ව විද්‍යාලවලින් පිට වී යන උපාධිධාරීන් සමහර දෙනකුට රැකියා සොයා ගැනීමට අපහසු වන්නේ ඔවුන් තුළ උපාධිධාරියකුගෙන් බලාපොරොත්තු වන දක්ෂතා සහ ගුණාංග සමහරක් නැති නිසා බව රාජ්‍ය සහ පෞද්ගලික ආයතනවල ප්‍රධානීන් පෙන්වා දෙන කරුණකි. මෙම මැසිවිල්ල අප රටේ පමණක් නොව ලොව පුරාම පැතිරී සිටින නව උපාධිධාරීන් කෙරෙහි එල්ල වන්නක් බැවින් ඒ ගැන අධ්‍යයන කීපයක් පවත්වා ඇත.එම අද්‍යයන පදනම් කරගත් වැඩ මුළුවක් විශ්ව විද්‍යාල ප්‍රතිපාදන කොමිෂන් සභාව මඟින් පවත්වන ලදුව එහි වාර්තාව ප්‍රකාශනයට පත් කොට ඇත. එහි සම කර්තෘත්වය උසුලන්නේ රන්ජිත් ‍සේනාරත්න සහ සිවනන්දමී සිවසේගරම යන විද්වතුන් දෙදෙනායි.ඉහත සඳහන් කළ ප්‍රකාශනයේ එන එක් ලිපියක ආචර් සහ ඩේවිඩ්සන් නමැති පර්යේෂකයින් දෙදෙනා විසින් උපාධිධාරීන්ගේ රැකියා වියුක්තිය ගැන කරන ලද පර්යේෂණයේ දී වර්තමාන උපාධිධාරීන්ගේ “අඩුපාඩු” රාශියක් හඳුනාගෙන ඇත. ඒ අතරින් වැඩියෙන්ම කැපී පෙනෙන අඩුපාඩු දහය ගැන කෙටියෙන් විස්තර කිරීම මෙම ලිපියේ අරමුණයි.සන්නිවේදන දක්ෂතාඋපාධිධාරීන් සෑහෙන පිරිසකට අදට ගැළපෙන සන්නිවේදන දක්ෂතා නොමැත. සන්නිවේදන දක්ෂතා වශයෙන් කතා කිරීම, අසා සිටීම, කියවීම, කියවූ දේ තේරුම් ගැනීම, ලිවීම, අනුන් ලියූ දෙයක් කියවා තේරුම් ගෙන උචිත පිළිතුරු සැපයීම, දුර කථනයෙන් කතා කිරීම, විද්යුත් උපකරණ භාවිත කරමින් පණිවුඩ යැවීම, අන්තර් ජාලයෙන් තොරතුරු සෙවීම, පාලන වාර්තා ආදිය විද්යුත් ආධාරක මාර්ගයෙන් ඉදිරිපත් කිරීමාදී කටයුතු රාශියකට අවශ්‍ය වන දක්ෂතා ඇතුළත් වෙයි.වාචික හා ලිඛිත සන්නිවේදන දක්ෂතාවලට වඩා සමහර අවස්ථාවල “වාචික නොවන” සන්නිවේදනය වැදගත් වෙයි. සෘජු ලෙස සිට ගැනීම, අතපය හැසිරවීම, ආසනයක වාඩිවී සිටීම, තැනට උචිත ඇඳුම් පැළඳුම් භාවිතය, කඩිසර ලෙස එහා මෙහා යාම, මුහුණේ ප්‍රසන්න / අප්‍රසන්න බව ආදී ශාරීරික ඉරියව් රාශියක් “වාචික නොවන” සන්නිවේදනයට බලපායි.එක තැනක වාඩි වී පැය දෙක තුනක් වැඩ කිරීම, තම කාර්ය ස්ථානය පිළිවෙළකට තබා ගැනීම, කාර්ය විනය පිළිපැදීම, නියමිත වැඩ ප්‍රමිති අනුව එදිනෙදාම සම්පූර්ණ කිරීම වැනි චර්යා ලක්ෂණ සමහර වර්තමාන උපාධි ධාරීන් තුළ දක්නට නොමැති බව සේවා දායකයින් බොහෝ දෙනකුගේ අදහසයි.කණ්ඩායම් ලෙස වැඩ කිරීමකාර්ය ස්ථානයක වැඩ කිරීමේ දී විවිධ තරාතිරම්, දැනුම් හා පළපුරුදු ඇති අය සමඟ කටයුතු කිරීමට සිදු වෙයි. ඒ ඒ අයට අවශ්‍ය අවස්ථාවලදී උපකාර කිරීමටත් තමාට අවශ්‍ය වූ විට ඔවුන් ගෙන් උපකාර ලබා ගැනීමටත් සිදු වෙයි. සමහර නවීන උපාධිධාරීන්ට මේ ප්‍රවණතාව හුරු නැත. තමා වැඩ කරන මේසය අසල වැඩ කරන කෙනකු නොමැති වූ විට ඔහුගේ දුරකථනය නාද වන්නේ නම් ඊට පිළිතුරු දීමට ඔවුන් උනන්දු වන්නේ කලාතුරකිනි.පංගු පේරුව සහ ඇඟ බේරා ගැනීමට උත්සාහ කිරීමත්, වගකීම්වලට මුහුණ දීමෙන් වැළකීමත් ඔවුන් නිතර දෙවේලේ පෙන්නුම් කරන ගති ලක්ෂණයි.විශ්වසනීයත්වයඋපාධිධාරීන් බොහෝ විට පත් කෙරෙන්නේ විධායක මට්ටමේ තනතුරුවලටයි. එම තනතුරු දරන්නන් හට වගකීම් රාශියක් පැවරෙයි. අපේක්ෂිත පරිදි කාර්ය සාධනය, ප්‍රමිති අනුව වැඩ කිරීම, තම කාර්ය ස්ථානයේ ඇති නිශ්චල හා චංචල දේපළවල ආරක්ෂාව තහවුරු කිරීම, කාර්ය විනය පවත්වා ගැනීමාදී නොයෙකුත් වගකීම් මේ අතර වෙයි.එවැනි වගකීම් සියල්ලම නිශ්චිත ලෙස ලියා දෙන අවස්ථා විරලය. තම බුද්ධිය මෙහෙයවා එම වගකීම් තේරුම් ගෙන අවස්ථානුකූලවත්, ප්‍රඥාගෝචර ලෙසත්, ස්ථානෝචිත ප්‍රඥාවෙනුත් වැඩ කිරීමට විශ්ව විද්‍යාල උපාධියක් ලැබූවකු නිතැතින් හුරු වී තිබිය යුතුයි.බුද්ධිමය කුසලතාවර්ෂ තුන හතරක් විශ්ව විද්‍යාලයක උසස් අධ්‍යාපනය හැදෑරූ තැනැත්තෙකුට අවස්ථානුකූලව බුද්ධිමත් තීරණ ගැනීමට ශික්ෂණ විනය නිසාම හුරු වී ඇතැයි ව්‍යාපාරිකයෝ සිතති. එහෙත් සමහර ව්‍යාපාරික ආයතනවල රැකියාවලට බඳවා ගන්නන් තුළ එවැනි මානසික / බුද්ධිමය කුසලතා මෙන්ම මේරූ බවක් දක්නට නැති බවට ව්‍යාපාරිකයෝ මැසිවිලි නඟති.පුවත් පතක පළ කළ විධායක තනතුරක පුරප්පාඩුවකට කොටු රූල් අභ්‍යාස පොතකින් පිටුවක් ඉරා ඉල්ලුම් පතක් ලෙස කෙටි ලිපියක් එවූ උපාධිධාරියෙක් එම ලිපියෙන් කියා සිටියේ “මම අහවල් විශ්ව විද්‍යාලයේ උපාධිධාරියෙක් නිසා ඔබ පත්තරයේ දමා තිබූ තනතුරට පත් කරන ලිපියක් එවන්න” යනුවෙනි! මෙවැන්නන් නිසා අනිකුත් උපාධිධාරීහු ද හෑල්ලුවට ලක් වෙති.ආත්ම විශ්වාසයසමහර උපාධිධාරීන් හට ස්වෛරී ලෙස කටයුතු කිරීමට අවශ්‍ය වන ආත්ම විශ්වාසය දියුණු වී නැති බව තවත් අඩුපාඩුවකි. විධායක තනතුරුවලට පත්වන අයට සමීප අධීක්ෂණයක් නොලැබෙයි. තමාට පැවරෙන කාර්යයන් හා වගකීම් අදාළ ප්‍රමිති අනුව සම්පූර්ණ කරනු ඇතැයි උපාධිධාරීන් තනතුරුවලට පත් කරන ප්‍රධානීහු බලාපොරොත්තු වෙති. එහෙත් එම බලාපොරොත්තු විධිමත් පරිදි ඉටු නොවන හෙයින් ආයතන තුළම කලක් සේවය කළ අය එම තනතුරුවලට උසස් කිරීමට පෙලඹෙති.චරිත ලක්ෂණවර්තමාන ලෝකයට ගැළපෙන ආකාරයේ චරිත ලක්ෂණ සමහර උපාධිධාරීන් තුළ දක්නට නොමැති වීම තවත් අඩුපාඩුවකි. වෙලාවට සේවා ස්ථානයට පැමිණීම, සහාය සේවක සේවිකාවන්ට ආචාර උපචාර දැක්වීම පැය දෙක තුනක් එකම ඉරියව්වක හිඳිමින් නියමිත වැඩ නිම කිරීම, අයිතිවාසිකම් වලට වඩා යුතුකම් හා වගකීම් ගැන අවධානය යොමු කිරීම, අප්‍රතිහත ධෛර්යය, කාර්ය ගැටලුවලට නොබියව මුහුණ දී ඒවාට විසඳුම් සෙවීම, කාලය පාලනය කිරීම වැනි ලක්ෂණ ඔවුන් බොහෝ දෙනකු තුළ ඇත්තේ අඩු මට්ටමක බව පෙනී ගොස් ඇත.ජීවන කුසලතා දියුණු කරගැනීමට පවා ඔවුන් දක්වන උනන්දුව අඩු බව ව්‍යාපාරිකයින්ගේ අදහසයි.විධායක තනතුරු දරන්නන් හට “වැඩ” කරන කාලයට වැඩි කාලයක් ගත වන්නේ සැලසුම් කිරීම සහ කාර්ය සංවිධානය කිරීමටයි. තම කාලය මෙන්ම ඉටු කළ යුතුව ඇති කාර්යයන් හා වගකීම් අපේක්ෂිත පරිදි කාර්යක්ෂමව ඉටු කිරීම සඳහා එම කාර්යයන්ට අයිති වැඩ කොටස් මෙන්ම ඒවාට අවශ්‍ය වන සම්පත් ආදිය ද සැලසුම් කළ යුතු වෙයි. මේ සඳහා පලදායිතාවය ගැන අවධානය යොමු කරමින් කාර්ය කේන්ද්‍රීය ආකල්පවලින් තම මානසිකත්වය හැඩ ගස්වා ගත යුතුය. මෙවැනි හුරුවක් විශ්ව විද්‍යාල තුළ දී ලබා ගන්නේ සුළු පිරිසකි.නිවැරැදිව ලිවීමේ හැකියාවකඩිනම් ඉංග්‍රීසි පාඨමාලා හැම විශ්ව විද්‍යාලයකම පාහේ පැවැත්වුණත් ඉංග්‍රීසි භාෂාව හැසිරවීමේ නිපුණතා බොහෝ උපාධිධාරීන් දියුණු කරගෙන නොමැත. වචන උච්චාරණය සහ සම්ප්‍රදායානුකූල යෙදුම් ඔවුහු පටළා ගනිති. සමහරු සිංහල භාෂාව හැසිරවීමේදී ද පැකිලෙති. විධායකයින් වශයෙන් විවිධ කරුණු ගැන කණ්ඩායම්වලට වාචික ඉදිරිපත් කිරීම් සකස් කොට ඒවා මෙහෙයවීමටත්, තම වගකීම් පිළිබඳව ලිඛිත වාර්තා නිතිපතා සකස් කිරීමටත් සිදු වෙයි. මේ සඳහා උසස් මට්ටමේ භාෂා ඥානයක් අවශ්‍ය වෙයි.අපේ උපාධිධාරීන් බොහෝ දෙනෙක් අ පො ස සාමාන්‍ය පෙළ දක්වා ගණිතය උගත් අයයි. එහෙත් විධායක තනතුරුවල කටයුතු සාර්ථකව කිරීම සඳහා ගණිතය මෙන්ම සංඛ්‍යානය ගැන ද හසල දැනුමක් අවශ්‍ය වෙයි. ව්‍යාපාරික ගිණුම්, ගණකාධිකරණය, ප්‍රස්තාර ආශ්‍රයෙන් තොරතුරු විග්‍රහය ආදි දක්ෂතා විශ්ව විද්‍යාල තුළදී හුරු වන්නේ අවම වශයෙනි.විග්‍රහය සහ තීරණ ගැනීමේ ශක්තියවිධායකයින්ගේ කාලයෙන් වැඩි ප්‍රමාණයක් ගත වන්නේ තීරණ ගැනීමටයි. එම තීරණ සමහරක් එදිනෙදා කටයුතුවලට අදාළ නීති රීති හා බැඳුණු ඒවා වුවත් වැදගත් තීරණ ගැනීම සඳහා අදාළ තොරතුරු තෝරා බේරාගෙන ඒවා විග්‍රහ කරගැනීම අවශ්‍ය වෙයි. එම කටයුතු නිවැරැදිවත්, කඩිනමිනුත්, වෘත්තීය සම්ප්‍රදායන් අනුවත් කළ යුතු වෙයි. මේ සඳහා දැනුමක් හා පරිචයක් ලැබෙන්නේ විශ්ව විද්‍යාල පාඨ මාලා කීපයකින් පමණයි.මෙම අඩුපාඩු වළක්වා ගැනීමට විශ්ව විද්‍යාල ආචාර්ය මණ්ඩල දැනට කටයුතු කරගෙන යන බව අපේ උසස් අධ්‍යාපන විද්වතුන් කීප අවස්ථාවක දී ප්‍රකාශ කර ඇත. ජාතික අධ්‍යාපන කොමිෂන් සභාව විසින් මෑතකදී පළ කරන ලද දැන්වීමකට අනුව එම කොමිෂන් සභාවේ අවධානය ද මීට යොමු වී ඇති බව පෙනේ.එම්. සී. මාතුපාලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=af13072817</link>
    <topic>කාසි ට්‍රක් දෙකක් බුද්ධගයාවේ කරන්ඩ දෙයක් නැතුව හිරවෙලා</topic>
    <author>තාරක වික්‍රමසේකර</author>
    <content>තමන්ට කරදරයක් විපතක් වෙනකොට තමයි ගොඩක් අයට ආගම දහම මතක් වෙන්නෙ. පන්සලකට දේවාලයකට යන්න වෙලාවක් නැති තරමට කරදර ගොඩ ගැහුණහම කරන්නෙ පස්සෙ යන පොරොන්දුව පිට පඬුරු ගැට ගහන එකයි. මේ පොරොන්දුව පිට පඬුරු ගැට ගහන එක දැන් ලංකාවෙන් පිට රටවලටත් පැතිරිලා ගිහින්. පන්සල විතරක් නෙමෙයි දේවාල වලත් මේ තත්ත්වය උඩු දුවලා ගිහින්.පඬුරු අරගෙන ගිහින් තමන් බාරවෙච්ච ආගමික ස්ථානයේ රෙදි පටියක ඔතල ගැට ගහනවා. මේක එක අතකට ලොකු ආගමික භක්තියක්. ඒක නිසා ඒ ගැන වැඩිය වාද විවාද කරන්න හොඳ නැහැ.මේ පඬුරු ගැටගහල ගියහම ඒව අරගෙන පූජනීය ස්ථානවලට ඕන දේවල් කරන්න අපේ හාමුදුරුවරුන් වගේම දේවාලවල කපු මහත්තුරුත් පියවර ගන්නවා. ඒකෙ කිසිම වරදකුත් නැහැ. ඒ පින් බලයෙන් පඬුරු ගැට ගහපු අයගේ බලාපොරොත්තු සඵල වෙන්නත් ඇති. ඒත් අපි කවුරුත් නොහිතපු කතාවක් ඉන්දියාව පැත්තෙන් වාර්තා වෙනවා.බුද්ධගයාවට යන අපේ බැතිමතුන් තම තමන්ට පුළුවන් විදිහට පඬුරු දානවා. ඒ විතරක් නම් මදෑ. ඉන්දියාවට යනකොට තම තමන්ගේ දූ පුතුන්, ඒ වගේම අහළ පහළ අය දීපු පඬුරුත් ගිහින් බුද්ධගයාවට බාර දෙනවා. ඇත්තෙන්ම ඒක බාර දීමක් නෙමෙයි.පඬුරු දාන එකයි මෙතනදි සිද්ධ වෙන්නෙ. නමුත් දාන‍්නෙ ශ්‍රී ලංකාවේ කාසි. මේකෙන් මොකක්ද වෙන්නෙ.ලංකාවෙ නම් පඬුරු එකතු කරල පන්සලට ඕන කරන දෙයක් ගන්න පුලුවන්. ඒත් ඉන්දියාවෙදී ලංකාවෙ සල්ලිවලට මොකද කරන්නේ. ඇත්තෙන්ම මේ කාසිවලට කරන්න කිසිම දෙයක් නෑ කියලයි ආරංචිය. මේ තත්ත්වය තේරුම් නොගත්ත නිසා අද බුද්ධගයාවේ මහාබෝධි සමාගම ලොකු ප්‍රශ්නයකට මුහුණ දීල තියෙන්නෙ. මේ පඬුරු කාසිවලට කරන්න දෙයක් නැහැ කියල ලැබුණු ආරංචිය නිසා අපි ඒ ගැන අහන්න ඉන්දියාවේ මහාබෝධි සමාගමේ ප්‍රධාන ලේකම් භාරතයේ ප්‍රධාන සංඝනායක ආචාර්ය දොඩම්ගොඩ රේවත හාමුදුරුවන්ට කතා කළා‘බුද්ධගයාවට එන බැතිමතුන් පඬුරු හැටියට දාන කාසිවලින් බුද්ධගයාව පිරිල කියල ආරංචියි‘ .‘කතාව ඇත්ත, මේ වෙනකොට ට්‍රක් දෙකක් විතර පිරෙන තරමට බුද්ධගයාවෙයි බරණැසයි කාසි පිරිල, මේ පඬුරුවලින් බුද්ධගයාවෙ නැත්නම් බරණැස දියුණුවට කිසිම වැඩක් කරගන්න අපට හැකියාවක් නැහැ. ඉන්දියාවෙදි මේ කාසි මාරු කරගන්න හැකියාවක් නැහැ. ඒ වගේම මේ කාසි මාරු කරන්න ලංකාවට යවන්නත් අපට හැකියාවක් නැහැ. ඒකට මැදිහත් වෙලා කටයුතු කරන්න කියල ලංකාවෙ වගකිව යුතු ආයතනවලට දන්වල තිබුණත් ඒ ගැන කිසිම උනන්දුවක් නැති පාටයි.බුද්ධගයාවෙ කළමනාකරණ කමිටුවක් මඟින් මුදල් පාලනය ගෙන යන්නෙ. ඒක නිසා මේ මුදල් රැගෙන යන්න කටයුතු කරනවානම් ඒක කමිටුවටත් ලොකු පහසුවක්. අපි කවුරුත් බලාගෙන ඉන්නෙ මේ පඬුරු ටික ඉවත් කරගන්නේ කොහොමද කියල‘ රේවත හාමුදුරුවෝ මේ ගැන තවත් කතා කළා.බුද්ධගයාවට වැදගන්න එන අය වැඩි පිරිසක් වයෝවෘද්ධ අය, මේ අයගෙ දූ පුතුන් තමන්ගෙ අම්මා තාත්ති දඹදිව වන්දනාවෙ යනව කිව්වහම කරන්නෙ පඬුරු දෙනවා දාල එන්න කියල. දරුවන්ටවත් වැඩිහිටියන්ටවත් මේ ගැන ඒතරම් දැනුමක් නැහැ. හැම කෙනෙක්ම පඬුරු දානවා. අපේ රටේ කාසිවලින් දමන මේ පඬුරුවලින් වැඩක් ගන්න බැරි බව ඒ අය දන්නෙ නැතුව ඇති. සමහරු කාසිත් එක්ක මුදල් නෝට්ටුත් දාල තියෙනවා. ඒව දියවෙනවා.මේ ගැන කිව්වහම ලංකා බැංකුවෙන් නිලධාරීන් ඇවිත් බලල ගිහින් තියෙනවා. ඒත් වැඩක් වුණේ නැහැ. නේපාලයේ ලංකා බැංකුවක් කාලෙකට කලින් විවෘත කළා. ටික දවසකින් ඒ බැංකුව නේපාලයේ බැංකු අභිභවා ගියා. ඒ විදිහට බුද්ධගයාවෙත් ලංකා බැංකු ශාඛාවත් හරි දාන්න කියල මම ඉල්ලීමක් කළා. රාජ්‍ය බැංකු නිසා. ඒත් මේ වන තෙක් වගකිව යුතු අයට කිසිම උනන්දුවක් නැහැ වගේ.ඒත් එක්කම ඒ වගේ බැංකුවක් තිබුණනම් වන්දනාවෙ එන අයට කොයිතරම් පහසුවක් තියෙනවද? වන්දනාවෙ එන වැඩි පිරිසක් වයෝවෘද්ධ අය නිසා ඒ අයට දැනුම තේරුම අඩුයි. යමක් අවබෝධ කරගන්න තියෙන හැකියාවත් අඩුයි. මේ නිසා රවට්ටගන්න ලේසියි. මේ තත්ත්වයෙන් බුද්ධගයාවෙ විතරක් නෙමෙයි ඉන්දියාවෙ හුඟක් අය අයුතු ප්‍රයෝජන ගන්නවා. අයුතු ප්‍රයෝජනත් නෙමෙයි එයාලට වංචා කරනවා. බුද්ධගයාවෙදි ලංකාවෙ රුපියල් 1000 කට හුඟක් අය දෙන්නෙ ඉන්දියන් රුපියල් 200 යි. ඒ දෙන්නෙත් එයාලගෙන් බඩු ගන්නවනම් විතරයි. රුපියල් 100 වෙනුවට ඩොලර් 100 මාරු වෙන අවස්ථා වෙනවා. අපට ඇවිත් කිව්වට වැඩක් නැහැ. ගනුදෙනු කරල ඉවරයි.ආචාර්ය දොඩම්ගොඩ රේවත හිමිඒ වගේම වන්දනා නඩ අරගෙන එන අය අතරෙත් විවිධ කූට වැඩ කරන සංචාරක භාරකරුවන් ඉන්නවා. ඒක ඇත්තෙන්ම කනගාටුදායකයි. ඒ අය තමන්ට වාසි ලබා ගන්න පුළුවන් තැන්වලට විතරයි තමන්ගේ නඩේ යොමු කරන්නෙ. සමහර වෙලාවට මාරු කරගන්න සල්ලිවලින් කොටසක් එයාලටත් යනවා. මේ සේරටම හොඳම විසැඳුම තමයි බැංකු ශාඛාවක් බුද්ධගයාවේ ආරම්භ කරන එක.ඒ වගේම වන්දනා නඩ අරගෙන එන අයත් තමන්ගේ නඩේ අය දැනුම්වත් කරන්න දැන ගන්න ඕන, මේ විදිහට ලංකාවෙ කාසිවලින් පඬුරු දැමීම පලක් නොවන බවට. වන්දනාකරුවන්ට ඒ දැනුම දෙන්න ඕන ඒත් ඒ අයගෙන් ඒ වගේ සේවයක් වෙන්නේ නෑ. මේ මුදල් ආපහු ගෙන යන්න රාජ්‍ය තාන්ත්‍රික මට්ටමින් කටයුතු කරන්න ඕන.ලංකාවෙ මේ වෙනකෙට තියෙන කාසි හිඟයටක් මේ කාසි ටොන් ගණන හොඳ විසැඳුමක් වේවි. ඒත් දැන් තියෙන කාසි තොගය නම් අනිවාර්යයෙන්ම නැවකින් ගෙනියන්න වෙනවා.‘බුද්ධගයාවට බරණැසට වගේම අනෙක් තැන්වල තමන්ගේ ආගමික වත් පිළිවෙත් අවබෝධයකින් වගේම අවධානයෙන් කරන්න.පරු දැමීමත් අවබෝධයෙන් කරන්න කියල මම ඉල්ලා සිටිනවා. ‘ යැයි රේවත හිමියන් සිළුමිණට කිව්වා.මේ කාසි ලොකු කාමරයක දාල වහල තියෙන්නෙ. මහාබෝධි සමාගමේ කමිටු ආරක්ෂාව යටතේ. ‘අනගාරික ධර්මපාලතුමා කිව්වේ සිංහලයිනි නැගිටිව්, බුද්ධගයාව බේරා ගනිව් කියලා. ‘අපි කාසිවලින් බුද්ධ ගයාවට හානි නොකර ඉන්න හිතා ගන්නවනම් ඒකත් ලොකු පිනක් බවයි රේවත හාමුදුරුවන්ගේ කතාවෙන් අපට පේන්නෙ.කෙළින්ම කෙටියෙන්ම කියනවනම් බුද්ධගයාවට ‘ ලංකාවෙ රුපියල් ශත අරගෙන ගිහින් පඬුරු හැටියට දාන්න එපා. ඒක බුදුන් උපන් දේශයට කරන ගෞරවයක් නෙමෙයි. අගෞරවයක්. බුද්ධගයාවට නැත්නම් බරණැසට එහෙමත් නැත්නම් ඉන්දියාවෙ වෙනත් ඕනම තැනකට පඬුරු දානවනම් එහෙමත් නැත්නම් ආධාර උපකාර කරනවනම් ඉන්දියාවෙ සල්ලි පාවිච්චි කරන්න. මොනම හේතුවකටවත් ලංකාවෙ කාසිනම් ඉන්දියාවෙ ආගමික සිද්ධස්ථානවලට පාවිච්චි කරන්න එපා. උන් වහන්සේ ඉල්ලීමක් කරනවා‍.(බුද්ධගයා විහාරවාසී කහටගොල්ලෑවේ ධම්මාලංකාර හිමියන්ට විශේෂ ස්තුතිය) තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=af13072818</link>
    <topic>අභියෝග ජයගන්නට සවිය ලබා දුන් ඇසළ සිසු පෙරහර</topic>
    <author>සාකච්ඡා කෙළේ</author>
    <content>ඇසළ මාසේ ආරම්භයක් සමඟ රට පුරා විවිධ ආගමික උත්සව, පූජෝත්සව සංවිධානය කෙරෙනවා. ඒ අතර විවිධ සංස්කෘතිකාංග රැගත් පෙරහර ප‍ූජෝත්සවයන්ට හිමිවෙන්නේ සුවිශේෂී තැනක්.සාරාසංඛ්‍ය කල්ප ලක්ෂයක් පුරා පිරූ පාරමී දම් මල් ඵල ගන්වමින් වෙසක් පුර පසළොස්වක පොහෝ දාක සම්මා සම්බුදු වූ තථාගතයන් වහන්සේ ඇසළ පුන් පෝදා බරණැස ඉසිපතනයේ දී තමන් වහන්සේ ගේ මුල් ම ධර්ම දේශනාව පවත්වමින් ධර්ම ප්‍රචාරක කටයුතු ආරම්භ කළා. මේ නිසා ඇසළ පුර පසළොස්වක පෝ දිනය බෞද්ධයින්ට ඉතාම වැදගත්. ඒ උතුම් දිනය සිහිපත් කරමින්, අපේ රටේ පාසල් දරුවන් කෙරෙහි යහපත් ආකල්ප හා හොඳ ගතිගුණ වර්ධනය කරවීමේ අරමුණ ඇතිව අධ්‍යාපන අමාත්‍යාංශයත් පසුගිය පෝදා ලස්සන පෙරහරක් සංවිධානය කළා.ඒ අධ්‍යාපන ඇමැති බන්දුල ගුණවර්ධන මහතාගේ අදහසකට අනුවයි. මෙවර පෙරහර පැවැත්වුණේ තුන්වෙනි වරටයි.නැටුමෙන්, ගැයුමෙන්, වැයුමෙන් පෙරහර අලංකාර කළේ පාසල් දරුවන්. රටේ සිව් දිග නියෝජනය වන ලෙස පාසල් තුන් සියයකින් දහසය දහසකට ආසන්න දූ දරු පිරිසක් ඊට එක්වුණා.ඒකාකාරී ජීවන රටාවෙන් මිදිලා දරුවන් ගේ හපන්කම් දැකගන්න එදා මග දෙපස මහා පිරිස් රැස්කමින් සිටියා. ඒ අය විතරක් නෙවෙයි. රටේ නායකත්වයත් මේ දරුවන්ගේ රංගනයන් දැක අමන්දානන්දයට පත්වුණා. සිංහල, දෙමළ, මුස්ලිම් ජාතීන්ට අයත් බෞද්ධ, හින්දු, කතෝලික, ඉස්ලාම් ආගම්ක දරුවන් සහෝදරත්වයෙන් එකම පෙරහරක ගමන් කෙළේ මේ පුංචි රටේ අභිමානය, එකමුතුකම, අපූර්වත්වය මුළු ලෝකයටම පෙන්වමින්.තිස් අවුරුද්දක් පුරා අපේ රට දැවුණු යුද්ධයට පසුබිම් වුණේ ජාතීන් අතර වූ වැරදි ආකල්පයන්. හිතක් පපුවක් නැති යුද්ධය නිර්මාණය වුණේ සිතක් පපුවක් නැති මිනිසුන් නිසා. බොහෝ දේ අහිමි වු‍ණත් අද යුද්ධය නිමා වී රටට සාමය උදාවී තිබෙනවා. අපේ දරු පරපුර යහපත් ආකල්පයන්ගෙන් පෝෂණය නො කළේ නම් අනාගතයේ එවැනි අඳුරු කාලයක් උදාවෙන්නට ඉඩ තිබෙනවා.ජාතීන් අතර සහෝදරත්වය, සමානාත්මතාව, විවිධ ආගම්වලට ගරු කිරීම වැනි සුහදශීලී ආකල්ප වර්ධනය කිරීම ඇසළ මහා සිසු පෙරහරේ වැදගත් පරමාර්ථයක් වුණා. සැබැවින් ම සිංහල, දෙමළ, මුස්ලිම් දරු දැරියන් එක මවකගේ දරුවන් මෙන් එකම අරමුණකින් එකම කාර්යයක් සඳහා සහෝදරත්වයෙන් අත්වැල් බැඳගත්තා.පෙරහරේ සමාරම්භක අවස්ථාවට අධ්‍යාපන ඇමැතිවරයා සහභාගිවූ අවස්ථාවඅධ්‍යාපන විද්‍යාවේ සෞන්දර්යය විෂයයට ලැබෙන්නේ ප්‍රමුඛත්වයක්. දරුවකු ගේ ඔළුව වගේ ම හදවතත් නොහැදුවොත් අනාගතේට නිර්මාණය වෙන්නේ අමනුෂ්‍යයෙක් වෙන්නට පුළුවන්. ජීවිතය විතරක් නෙවෙයි. මේ මුළු ලෝකයම ලස්සන වෙන්නේ, පරිපූර්ණ වෙන්නේ බුද්ධියෙන් හිතලා හැඟීමෙන් ජීවත්වීමට හැකි නම් පමණයි. ඒ හැඟීම් වර්ධනය කරන්නට සෞන්දර්යයට විස්මිත හැකියාවක් තිබෙන බවයි අධ්‍යාපනවේදීන් කියන්නේ.පියෙකු ගේ නුවණත්, මවක ගේ දයා ගුණයත් දරුවෙකුට දායාද විය යුතුයි කියලා ජන කියමනක් තිබෙනවා. දයා ගුණය, මෛත්‍රය උපදින්නේ හදවතින්. හදවතට එය උරුම වන්නේ සංස්කෘතියෙන්. සංස්කෘතිය පෝෂණය වෙන්නේ ආගමෙන්, ධර්මයෙන්. විවිධ ජාතීන්ට අයත් විවිධ සංස්කෘතික අංග, සෞන්දර්යය එක්වුණු ඇසළ මහා සිසු පෙරහර දූ දරුවන්ට වඩාත් වැදගත් වුණේ ඒ නිසයි.අතීතයේ පරිසරයත් එක්ක ජීවත් වු‍ණත් අද අපේ දරුවෝ පරිසරයෙන් හුඟක් දුරස්වෙලා. පන්ති කාමරයකට පමණක් හිරවෙලා ලබන අධ්‍යාපනයත්, එළිමහනේ ප්‍රායෝගික අධ්‍යාපනයත් අතර සුවිශේෂී වෙනසක් තිබෙනවා. ඒ ප්‍රායෝගික බව තුළ දරුවා කෙරෙහි අපූර්ව සමායෝජනයක් සිදු වෙනවා. සමගියෙන් ජීවත්වෙන හැටි, බෙදා හදාගන්නා හැටි, අභියෝගවලට මුහුණ දෙන හැටි, නායකත්වය පිළිබඳ බොහෝ ගුරුහරුකම් ලබන්නට විධිමත් ලෙස ලැබෙන ප්‍රායෝගික අත්දැකීම්වලින් විශාල පිටිවහලක් ලැබෙනවා. සංස්කෘතික සංදර්ශනයක් කියන්නේත් එවැනි අත්දැකීම් පිරි තෝතැන්නක්.පෙර පුහුණුවත්, පුහුණුව තුළින් ලබන ශික්ෂණයත් ශිෂ්‍ය ජීවිතය නිවැරැදි මාවතකට යොමු කරනවා. කොළඹ මහානාම විදුහල අසලින් ඇරැඹි කොල්ලුපිටිය, ගාලුපාර හා ගාලු මුවදොර ඔස්සේ කොළඹ හුණුපිටිය ගංගාරාම විහාරස්ථානය දක්වා සුවිශේෂ දුර ප්‍රමාණයක් වීදි සංචාරය කළ ඇසළ මහා සිසු පෙරහර ඒ ශික්ෂණය අභිමානවත් ලෙස එළි දැක්වූවා. ඒ අභිමානය දරුවන් හැදූ මවුපියන්ට, මඟ පෙන්වූ ගුරුවරුන්ට සැබෑ ආඩම්බරයක් ගෙන දුන්නා.කොඩි, සේසත්, මුරායුධ රැගත් පෙරහරේ බැති ගී කණ්ඩායම්, තූර්යවාදක කණ්ඩායම්, හේවිසි, මල් නැටුම්, වෙස් නැටුම්, තාලම්, මල් පෑය, පන්තේරු, වඩිග පටුන, කළගෙඩි, ස්වරම්, රබන්, ලී කෙළි, ගිරිදේවි, ගැමි, කුළු, පතුරු, ගොයම් වන්නම්, වට්ටි නැටුම්, කාවඩි, මොනර කාවඩි ආදී විවිධ නර්තනාංග දරුවන්ට අලුත් අත්දැකීමක් සමඟ විවිධ ජාතීන් සතු කලා උරුමයන් පිළිබඳ පැතිරුණු දැනුමක් ලබා දුන්නා.අධ්‍යාපනයේ තරගකාරිත්වය හා මවුපියන් ගේ බල කිරීම් නිසා වත්මන් දරු පරපුර දැඩි මානසික ආතතියකට පත්ව සිටින බව වැඩි වැඩියෙන් කතා බහට ලක්වෙනවා. බොහෝ වෙලාවට දරුවන් ආඩම්බර වෙන්නේ, ආවේගශීලී වෙන්නේ මේ නිසයි.ඒ වගකීම් පිරි පරිසරයෙන් මිදී දරුවන් ලබන මෙවැනි සෞන්දර්යාත්මක අත්දැකීම් ඔවුන් සැහැල්ලුවට පත් කරනවා. අවුල් මනස නිරවුල් කරන්නට, වෙහෙසකර මනස ලිහිල් කරන්නට, මතකය දියුණු කරන්නට, යහපත් ආකල්ප වර්ධනය කරන්නට ඒ සැහැල්ලු බව ප්‍රයෝජනවත්.මවුපියන්ගේ සෙවණේ අද දවසේ ඇති දැඩි වුණත් හෙට අපේ දරුවන් විශාල සමාජයක් එක්ක ගැටෙනවා. අභියෝග රැසකට මුහුණ දෙන්නට සිදු වෙනවා. අද අපි අසන දකින සියදිවි නසා ගැනීම් මෙන් ම ආදර සම්බන්ධතා බිඳී යාම නිසා සිදු කරන ඝාතන වැනි නොඇසිය යුතු දේ අභියෝග බාර ගන්නට තරම් දියුණු මනසක් නිර්මාණය නොවීම නිසා ඇතිවන බරපතළ ගැටලු.අධ්‍යාපන අමාත්‍යාංශයේපිරිවෙන් උපදේශකනැදගමුවේවිජයමෛත්‍රී හිමිවිවිධ හැඩයෙන් අප කරා එන අභියෝගයන්ට නොසැලී මුහුණ දෙන්නට නම්, පියවරෙන් පියවර හුරු පුරුදු වුණු පුහුණුවක් අත්‍යවශ්‍ය වෙනවා. සංස්කෘතික සංදර්ශනයක පවා පුහුණුවීමේ සිට එය එළි දක්වන තුර‍ැ ම මේ දරුවන්ට පුංචි පුංචි අභියෝග හමුවෙනවා. ඇසළ මහ සිසු පෙරහර අතරේ විටෙන් විට ඇද හැළුණු පුංචි වැසි අපේ දරුවන්ට එදා ප්‍රබල අභියෝගයක් වුණා.පොද වැස්සකටත් ගෙයින් එළියට බහින්න තහනම් දරුවන් එදා වැස්සට පැරදුණේ නෑ. ඒ අභියෝගයට නොපැකිලව මුහුණ දෙමින් ඔවුන් තමන්ට පැවරුණු කාර්යය අවසානය තෙක් නිවැරැදිව ඉටු කළා.ඕනෑම කාර්යයක දිරිමත් වීමට නම් ඇගයීම ඇවැසියි. එය දරුවන්ට සුවිශේෂයි. එදා ඇසළ මහ සිසු පෙරහර ඇගයුනේ මවුපියන්, ගුරුවරුන් හා රැස්ව සිටි ජනතාව අතර පමණක් නොවෙයි. මහින්ද රාජපක්ෂ ජනාධිපතිතුමා පවා තම දක්ෂතා දැක සතුටු වීමම දරුවන්ට සුවිශේෂී ඇගයීමක් වුණා. අපේ වටිනාකම සාර ධර්ම, සංස්කෘතික අංග පරපු‍රකින් පරපුරකට දායාද වෙන්නට නම් වැඩිහිටියන් බාලයන්ට ඒවා දායාද කළ යුතුයි. පුරුදු පුහුණු කළ යුතුයි.බෙර වයන්නාට හැමදාම ඒ කාර්යය කළ නොහැකියි. නැටුම් ශිල්පියාත් එලෙසයි. එය ප්‍රායෝගික සත්‍යයක්. මේ නිසා පරපුරක වටිනාකම් තවත් පරපුරකට දායාද කරන, අනාගතයට ඉතිරි කරන, හුරු පුරුදු කරන වටිනා අවස්ථාවක් ලෙස ඇසළ සිසු පෙරහර සුවිශේෂයි.මනු සතුන්ට මෙන් ම අලි ඇතුන්ට ද මේ පෙරහර සුවිශේෂයි. ලොකු අලි වෙනුවට පැටි අලි ගමන් කරවීම ද ඒ පරමාර්ථය ඉටු කර ගැනීමේ අවස්ථාවක්. ආගමික ශාස්තෲන් වහන්සේට දෙවි දේවතාවුන්ට පූජෝපහාර දැක්වීම පෙරහර ප‍ූජෝත්සවයක ප්‍රධාන බලාපොරොත්තුවක්‍. බෞද්ධාගම තුළ නිතරම යහපත ඉස්මතු වෙනවා. අපරාධ, අපචාර හිස ඔසවන පරිසරයක් වෙනස් කරන්නට ඒ යහපත හේතු වෙනවා.(විශේෂ ස්තුතිය: අධ්‍යාපන අමාත්‍යාංශයේ ආගමික හා සාරධර්ම අංශයේ අධ්‍යාපන අධ්‍යක්ෂ එස්.බී.එම්. නිමල් ධර්මසිරි මහතාට)සාකච්ඡා කෙළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=af13072819</link>
    <topic>ශ්‍රී ලංකාවේ 20 වැනි යුද හමුදාපති දයා රත්නායක</topic>
    <author>දයා ඩී.ෆොන්සේකා</author>
    <content>ලබන මසපළමුවැනිදා සිට ශ්‍රී ලංකා යුද හමුදාවට නව නියමුවෙක් හෙවත් හමුදාපතිවරයෙක් පත්වෙයි. හේ ශ්‍රී ලංකා යුද හමුදාවේ 20 වැනි යුද හමුදාපතිවරයා වෙයි. මෙසේ 20 වැනි යුද හමුදාපතිවරයා ලෙස පත්වන්නේ මේජර් ජනරාල් දයා රත්නායකයි. ඔහු ලබන මස පළවැනිදා සිට යුද හමුදාපති මෙන්ම ලුතිනන් ජනරාල් දයා රත්නායක වෙයි.මේ ප්‍රසන්න හමුදා නිලධාරියා කොතරම් ශූරවීර කම් කළත් ඔහු තුළ හැමදාම ඇත්තේ දයාබර මිනිසෙකි.ලුතිනන් ජනරාල් දයා රත්නායක 1980 පෙබරවාරි 6 වැනිදා යුද හමුදාවට බැඳුණේ දෙවන ලුතිනන් වරයකු ලෙසිනි. යුද හමුදා පුහුණුවෙන් පසුව 1981 ජූලි 18 වැනිදා ඔහු යුද හමුදාවේ කොමිෂන් ලබයි.කුරුණෑගල මලියදේව විද්‍යාලයේ ආදි ශිෂ්‍යයකු වන දයා රත්නායක එකළ දක්ෂ මළල ක්‍රීඩකයකු ලෙස නම් දරා සිටියේය.දිස්ත්‍රික් පාසල් මළල ක්‍රීඩා තරගවලදී කෙටිදුර ධාවකයෙකු ලෙස ද නම් දරා සිටි ඔහු පාසල් රග්බි කණ්ඩායමේ ද නායකයා විය. යුද හමුදාවේ පාබල නිලධාරියෙකු ලෙස දක්ෂ ලෙස සිය සගයන් මෙහෙයවූ දයා රත්නායක යුද හමුදාවේ සෑම නිලයක්ම දරා තිබීම තවත් කැපී පෙනෙන සිද්ධියකි.දෙවෙනි ලුතිනන් වරයෙකු ලෙස සේවය ඇරඹූ ඔහුගේ මුල්ම සේවා ප්‍රදේශය වුයේ යාපනයයි. 80 දශකයේ මුල් වකවානුව වන විට ඊළාම් යුද්ධය ඇරඹී යාපනය සටන් බිමක් බවට පෙරළී තිබුණු සමයකි.1995 දී යාපනය මුදාගැනීමේ සටනට උරදෙද්දී දයා රත්නායක කර්නල් වරයෙකු විය.ලුතිනන් ජනරාල් දයා රත්නායක මහතා 30 වසරක් පුරා සිදුවූ ඊළාම් යුද්ධය හා මානුෂීය මෙහෙයුම අතරතුර මුළුමනින්ම සිටියේ යුදපිටියේය.එදා ඊළාම් යුද්ධය ආරම්භයේදීම යාපනය මුදාගත් මුල් මෙහෙයුමේ ද ඔහු පෙරමුණේ සිටියේය. අනතුරුව 1987 විමුක්ති මෙහෙයුම, යාල්දේවි, ජයසිකුරු, රිවිරැස ආදී ත්‍රස්තවාදයට එරෙහි යුද්ධයේ විවිධ සන්ධිස්ථානවලදී ඔහු යුද බිම පෙරමුණ ගෙන බොහෝ මෙහෙයුම්වලට නායකත්වය දුන්නේය.ඔහු 1995 රිවිරැස මෙහෙයුමේ දී යුද ටැංකියක් පුපුරා ගොස් දිවිගලවා ගත්තේ අහම්බෙනි. ඔහු මුලින්ම යුද හමුදා බුද්ධි බළකායට එක්වූ කීප දෙනා අතරින් කෙනකු වීම ද විශේෂයකි.දක්ෂ මෙන්ම කා අතරත් ජනප්‍රිය මේජර් ජනරාල් දයා රත්නායක මාධ්‍යවේදීන් අතර ද ඉතා ජනප්‍රියය. 2004 ඔක්තෝබර් 4දා සිට යුද හමුදා මාධ්‍ය ප්‍රකාශකවරයා වශයෙන් ඔහු මාධ්‍යවේදීන් සමඟ ඉතා සමීපව කටයුතු කරමින් යුද හමුදාව කෙරෙහි මාධ්‍යවේදීන්ගේ ප්‍රසාදය වැඩි කිරීමට කටයුතු කළ අයෙකි.2006 ජූලි මස ඇරඹි නැඟෙනහිර මුදාගැනීමේ මෙහෙයුමේ දී ඔහු ඉතා වැදගත් භූමිකාවක සිටියේය. වාකරේ, තොප්පිගල මුදාගැනීමේ දී 232 වැනි බළසේනාවේ බළසේනාධිපති වශයෙන් මානුෂීය මෙහෙයුමේ දී කොටි පරාජය කිරීමට ඔහු යටතේ වූ සේනාවන්ට හැකිවිය. තොප්පිගල මුදාගැනීමේ සටනේ ප්‍රධාන භූමිකාවක් ගෙන ගියේ ඔහුය.තොප්පිගල සටන ජයගෙන නැඟෙනහිර මුදාගත් පසුව ඔහු බ්‍රිගේඩියර් නිලයෙන් මේජර් ජනරාල් නිලයට උසස් විය. අනතුරුව මේජර් ජනරාල් දයා රත්නායක යනු 2009 මැයි 19 ත්‍රස්තවාදය පරාජය කොට ඊළාම් සිහිනය ලක්බිමින් තුරන් කළ පසුව රජයට බාරවූ කොටි ත්‍රස්තවාදීන් පුනරුත්ථාපනය කොට සමාජගත කිරීමට දායක වූයේ පුනරුත්ථාපන කොමසාරිස් වශයෙනි. 2010 ජනවාරි 10 දින ඔහු යුද හමුදාවේ යුද හමුදාපතිතුමාට පමණක් දෙවැනි වූ මාණ්ඩලික ප්‍රධානී තනතුරට පත්විය.මේජර් ජනරාල් දයා රත්නායක මහතා මේ වන විට නොකැළැල් යුද හමුදා සේවය උදෙසා උත්තම සේවා පදක්කමට ද සංග්‍රාම භූමියේ දී සතුරා පරාජය කිරීමේ මෙහෙයුමට දායක වූ නිසා දේශයේ උන්නතියට කටයුතු කළ බැවින් දේශපුත්‍ර පදක්කමට ද රණවික්‍රම පදක්කම ආදී පදක්කම් කීපයකටම හිමිකම් කියූ ශ්‍රී ලංකා පාබල හමුදාවේ කීර්තිමත් නිලධාරියෙකි.විශේෂයෙන්ම ඔහු කර්නල් වරයකුව සිටින යුගයේ සිටම යුද හමුදා නිලධාරීන්ගේ චිත්ත ධෛර්යය වැඩිකිරීමට කටයුතු කළ අයෙකි. ඔහු සිය සහෝදර නිලධාරීන්ගේ සුභසාධනය නඟාසිටුවන්නට කටයුතු කළ හමුදා නිලධාරියෙකි.අගෝස්තු පළවැනිදා සිට යුද හමුදාවේ නායකත්වයට පත්වන නව යුද හමුදාපති ලුතිනන් ජනරාල් දයා රත්නායක මහතාට සිළුමිණ පුවත්පත සුබපතමු.දයා ඩී.ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=af13072820</link>
    <topic>රස්සාවක් සොයාගන්නකො</topic>
    <author>මහින්ද අබේසුන්දර</author>
    <content>1956 දී බලයට පත්වූ බණ්ඩාරනායක ජනතා ආණ්ඩුවේ ඇමැති මණ්ඩලයට සංස්කෘතික ඇමැතිවරයකු පත්විය. ඒ රටේ සංස්කෘතික වටිනාකම් නඟාසිටුවීමටය. මුල්ම සංස්කෘතික ඇමැතිවරයා වූයේ ජයවීර කුරුප්පුය. ඊට පසු බලයට පත්වූ ආණ්ඩු විටින් විට විවිධ අය සංස්කෘතික ඇමැති පදවියට පත්වූහ. 1970 දී බලයට පැමිණි සමඟි පෙරමුණු ආණ්ඩුවේ සංස්කෘතික ඇමැති ලෙස පත්වූයේ ඇස්.ඇස්.කුලතිලකය.කුලතිලක විනිසුරුවරයෙකි. එහෙත් ඔහු අද වගේ ඡන්දය දිනා පාර්ලිමේන්තු ගොස් ඇමැතිවරයකු වූයේ නැත. අද ජාතික ලැයිස්තුවෙන් පාර්ලිමේන්තුවට පත්කරන්නා සේ එදා පත්කළ මන්ත්‍රීවරු වූහ. කුලතිලකට ඇමැති පදවිය දුන්නේ මුලින්ම පත්කළ මන්ත්‍රී පදවිය ලබා දීමෙන් පසුවය.කුලතිලකට විනිශ්චයකාරවරයකු වශයෙන් වැඩි සමාජ ඇසුරක් තිබුණේ නැත. සමාජයේ විවිධ ප්‍රශ්න නොව නඩුවලට අදාළ නීති ගැටලුවලට මැදිවී සිටින නිසා කලාව සංගීතය වැනි සුන්දර විෂයයන් ගැන අවධානයක් තිබුණේ නැත.මේ තත්ත්වය නිසා සංස්කෘතික ඇමැති කුලතිලක වටා ගෙතී ඇති රසකතා සත්‍යයෙන් යුක්ත ඒවා දැයි සනාථ කරන්නට අවශ්‍ය නැත. එම කතා නිර්මාණය වී ඇත්තේ ඔහුගේ මුවින් නොදැනම පිටවන කතා නිසාය. ඔහුගේ ස්ථිර ලේකම් ලෙස කටයුතු කළේ ෆීලික්ස් ප්‍රේමවර්ධනයි.විශාරද ඩබ්ලිව්.ඩී.අමරදේව වරෙක සංස්කෘතික අමාත්‍යවරයා හමුවිය. ඔහු සමඟ කලාවට සම්බන්ධ කීප දෙනකු සිටි බව ද කියැවේ.හලෝ මිස්ටර් අමරදේව, ඔබ මොනවද කරන්නේ? ඇමැති ඇසුවේ සුහද ප්‍රශ්නයක් වශයෙනි.”රස්සාවක් නැහැ. සංගීතය තමයි කරන්නේ” අමරදේව දෙන්නට වෙන පිළිතුරක් නොවීය.”ඔය සින්දු කිය කියා ඉඳල අනාගතයක් නෑ. මොකක් හෝ රක්ෂාවක් හොයා ගන්නකෝ” කුලතිලක අවවාදයක් දුන්නේය.මේ රටේ කලාව - සංගීතය සහ සංස්කෘතිය නඟාසිටුවීමට අදහස් දැනගැනීම සඳහා මෙරට ප්‍රධාන පෙළේ කලාකරුවෝ සංස්කෘතික ඇමැති හමුවූහ. සාකච්ඡාව මෙහෙයවූයේ මහගම සේකරය. එයට එක්වූ අනෙක් කලාකරුවන් ගෙන් බොහෝදෙනකු සේකර මෙන්ම ජීවතුන් අතර නැත.දැන් සාකච්ඡාව ආරම්භ විය. සාකච්ඡාව පැවැතියේ බුලර්ස් පාරේ කාර්යාලයකය. ඇමැතිවරයා ප්‍රධාන අසුනේය. සේකර අදහස් දැක්වීය. ඇමැතිවරයා ඔහුට සවන් දෙමින් සිටී. කාමරයේ සිටි ජනේලයෙන් ඇමැතිවරයාට ද ගෙවත්ත පෙනේ.”මේ රටේ සංගීතය, කලාව, සංස්කෘතිය නඟාසිටුවන්නට ගත යුතු ක්‍රියාමාර්ග රාශියක් තියෙනවා. ඒ ගැන කලාකරුවන් හැටියට ඇමැතිතුමාගේ අවධානය පිණිස කරුණු කිහිපයක් ඉදිරිපත් කරන්න මං කැමැතියි” සේකර කලාකරුවන් වෙනුවෙන් එසේ අදහස් දැක්වීය.”ඇමැතිතුමනි, මේ රටේ කලාකරුවන්ට නැටුම් - සංගීතය – ගායනා ආදිය ගැන නිසි විධිමත් පුහුණුවක් අවශ්‍යයි” සේකර එසේ විස්තර කරද්දී සංස්කෘතික ඇමැතිවරයා ඉතාමත් සාවධානව දෙසවන් කතාවටත් දෙඇස් ජනේලයෙන් එළියේ ගෙවත්තටත් යොමු කරගෙන සිටියේය.”ඉතින් ඇමැතිතුමනි, ඒ සෞන්දර්යය ආයතනය පුළුල් කොට අවශ්‍ය පහසුකම් ලබාදී අවශ්‍ය කථිකාචාර්යවරු පත්කරලා පුහුණුව සඳහා කලාකරුවන් බඳවා ගැනීමට පියවර ගන්න ඕන” සේකර විස්තර කළේය.මෙහිදී කිසියම් උපදෙසක් ගැනීමට හෝ විධානයක් හෝ අපැහැදිලි තැනක් පැහැදිලි කරගැනීමට දෝ ඇමැතිවරයා ස්ථිර ලේකම්ට කතා කළේය.”ප්‍රේමවර්ධන අර තියෙන්නේ ලංසි පැපොල් ද?” වත්තේ තිබුණ ගස් ලබු ගස ජනේලයෙන් පෙන්වා ඇමැතිවරයා ඇසීය.සේකරට යකා නැංගේය. “මෙන්න මෙහෙ වරෙල්ලා යන්න. ලබ්බේ සංස්කෘතිය” යනුවෙන් කෑ ගැසූ සේකර කට්ටිය සමඟ යන්නට ගියේය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=as1307281</link>
    <topic>ගොයම් පැළවලින් නල්ලුර් කෝවිලේ අනුරුව හැදු විශ්ව කර්ම කෘෂි විද්‍යාඥයා</topic>
    <author>නිහාල් පී. අබේසිංහ</author>
    <content>ගොයම් පැළවලින් නල්ලුර් කෝවිලේ අනුරුව හැදු විශ්ව කර්ම කෘෂි විද්‍යාඥයායාපනයේ නල්ලුර් කෝවිලේ අනුරුවක් ගොයම් පැළවලින් ඒ ප්‍රමාණයෙන්ම ඉදිකළ හැකි ද? ‘බැහැ ඒක කොහොම ද කරන්නේ’ ඔබ නියත ලෙසම පවසනු ඇත.එසේ වුවත් නල්ලුර් කෝවිලේ අනුරුවක් ඒ ප්‍රමාණයෙන්ම ගොයම් පැළවලින් ඉදිකළ හැකි දක්ෂයෙක් අපේ රටේ සිටී. පසුගිය 2011 වවුනියාවේ පැවැති ජාතික ගොවි සතියේදී එය ඔහු ඉටු කළේය. එපමණක් නොව අපි වවමු රට නගමු වැඩ සටහනේ ආරම්භක උත්සවයේදී ද ඔහු වේදිකාව හැදුවේ වී පැළ අනුසාරයෙනි.මේ කවුද? ඔහු අපේ කෘෂිකර්ම දෙපාර්තමේන්තුවේ තොරතුරු හා සන්නිවේදන අධ්‍යක්ෂ ආචාර්ය රොහාන් විජේකෝන් සූරීන්ය.බටඅත කෘෂිකර්ම තාක්ෂණික උද්‍යානයේ ඉදිරිපස ඉදිකර ඇති යෝධ අත් දෙක සහිත නිර්මාණය හා බටඅත කෘෂි උද්‍යානයේ විවෘත කිරීමේ උත්සවයේ ප්‍රධාන වේදිකාව සම්පූර්ණ ලෙස ම ආහාර බෝගවලින් කිරීමට ද ඔහු සමත් විය.අපේ රටට ආහාර බෝගවලින් උද්‍යාන අලංකරණය, කෘෂිකර්ම තාක්ෂණික උද්‍යාන සංකල්පය හා කෘෂි පාරිසරික සංචාරක කර්මාන්තය වැනි නව සංකල්ප සමඟ රටට උචිත නව කෘෂි නිර්මාණ රැසක් අපට දායාද කළ ආචාර්ය රොහාන් විජේකෝන් දැන් මා ඉදිරිපිට සිටී.“මම ඉගෙන ගත්තෙ මහනුවර ධර්මරාජේ. ඒ කාලේ මම බාලදක්ෂවලට හරි ආසයි. බාලදක්ෂ කඳවුරුවලට ගියාම මම විවිධ නිර්මාණ කරනවා. අපේ කණ්ඩායමේ කඳවුරුවල ඉස්සරහ ගේට්ටුව, ගස් උඩ පැලවල් උඩ, බාලදක්ෂ ක්‍රියාකාරකම්වලට අවශ්‍ය නිර්මාණ හුඟක් හැදුවෙ මම. මෙයින් තමයි මගේ නිර්මාණ ජීවිතයට මූලික අඩිතාලම වැටුණේ.1982 විතර පේරාදෙණියෙන් මට කෘෂිකර්ම උපාධිය ලබාගන්න පුළුවන් වුණා. ඊට පස්සෙ මම 1989 දී එම්. එස්. සී. උපාධියත් ඊට පසු 1996 දී ආචාර්ය උපාධියත් ලබාගත්තා. 1989 දී මම කෘෂිකර්ම දෙපාර්තමේන්තුවේ ශ්‍රව්‍ය ද්‍රශ්‍ය ඒකකයේ සහකාර අධ්‍යක්ෂ ලෙස පත්වුණා.ආචාර්ය විජේකෝන් ආහාර බෝගවලින් භූමි අලංකරණ කටයුතු සකස් කිරීමට පෙලඹෙන්නේ මේ කාලයේදී. ගම් උදාව තිබුණු කාලයේදී කඹුරුපිටිය ගම් උදාවේ කෘෂිකර්ම කලාපය විජේකෝන් මහත්තයාගේ මෙහෙයවීම මත ඉහළම මට්ටමට පැමිණුනා. ඒ අනුව කඹුරුපිටිය ගම් උදාවේ ප්‍රථම තැනත් ඊට පසු ගම් උදාව හැම එකේම පළමු තැන විජේකෝන් මහත්මයාගේ කෘෂිකර්ම කලාපයට ලැබුණා.1997 සිට ජාතික ගොවි සතියේ උත්සවයේ පිවිසුම් දොරටුව හා ප්‍රදර්ශන කුටි නිර්මාණාත්මකව සකස් කළා.ඒ ක්‍රමය මොකක්ද මෙහිදී වැඩි අවධානය යොමු කළේ කුමකට ද? මම ඔහුගෙන් ඇසුවෙමි.මා මෙහිදී අනුගමනය කළේ ආහාර බෝග මඟින් භූමි අලංකරණ ක්‍රමයයි.2000 දශකයේ මුල් භාගයේ ‘අපි වවමු රට නගමු’ වැඩ සටහන මෛත්‍රිපාල සිරිසේන ඇමැතිතුමා පටන්ගත්තා. ඒකේ සමාරම්භක උලෙළ තිබුණේ මහරගම තරුණ මධ්‍යස්ථානයේ. ඒකේ ජනාධිපතිතුමා ආපු ප්‍රධාන වේදිකාව තනිකරම මම හැදුවේ වී පැළ තවානක් ආධාර කරගෙන වී පැළවලින්.ඊට පස්සේ මගේ උපදෙස් අනුව ගන්නොරුවේ කෘෂි තාක්ෂණික උද්‍යානය, බටඅත චමල් රාජපක්ෂ කෘෂි තාක්ෂණික උද්‍යානය පසුගිය කාලයේදී පිහිටුවූවා. බටඅත ඇතුළුවෙන තැනට අමුතුම අත් දෙකක් හැදුවා. ඒකෙන් කියන්නේ අත්කම් එකමුතුකම පිළිබඳව. මේ සියලු කෘෂි නිර්මාණවලට පදනම වුණේ අපේ ආහාර බෝගවලින් භූමි අලංකරණයයි.අපේ රටේ පහතරට හා උඩරට එළවළු පලා වර්ග, මිරිස් වර්ග, අල වර්ග වැවෙන කොට ඒවායේ කොළවල කරල්වල, වැල්වල පාට විවිධයි. මේ විවිධත්වය අනුව ඒක සුදුසු පරිදි සංයෝග කරමින් තමයි මම මේ කෘෂි තාක්ෂණික උද්‍යාන සංකල්පය බිහි කළේ. අපේ රටේ තිබෙන කෘෂි බෝගවල වර්ණය හා කොළවල හැඩය එකිනෙකට වෙනස්.මේ වෙනස සහිත පලා වර්ග, එළවළු, අල වර්ග ලෝකයේ කිසිම රටක දකින්නට නැහැ. ඒ අනුව අපිට අපේ ආහාර බෝග වවලා අපේ රටේ ඕනෑම තැනක උද්‍යාන අලංකරණය කරන්න පුළුවන්. මේ ක්‍රමය තමයි මම වැඩි දියුණු කළේ. බලන්න අපේ තක්කාලි ගහකින්, විවිධ ප්‍රමාණවල මිරිස් ගහකින්, බටු ගහකින් ලැබෙන කලාත්මක ලස්සන කොතරම් ද? එවැනි ගෙඩි තිබෙන තක්කාලි මිරිස් ආදිය එක දිගට වැවි තිබුණොත් කොතරම් ලස්සන ද අර රතුපාට කොළ තිබෙන මුගුණුවැන්න, කන්කුන්, දම් කොළ සහිත බතල, බීට්රූට්, ගස් ගෝවා එකට පිළිවෙළකට වැවුණු විට තිබෙන ලස්සන කෙතරම් ද?මේ සංකල්පය මත බටඅත කෘෂි තාක්ෂණික උද්‍යානයේ විවෘත කිරීමේ උත්සවයේ ප්‍රධාන වේදිකාව තනිකරම හැදුවේ ආහාර බෝගවලින් එළවළු බෝගවලින් වැල්වලින්. එය මෙරට ආහාර බෝගවලින් වැල්වලින් ඉදිකළ ප්‍රථම එළිමහන් වේදිකාව ලෙස හඳුන්වන්න පුළුවන්. එවැනි වේදිකාවක් වවුනියාව ගොවි සතියටත් මම සකස් කළා. එහි ඡායාරූප මෙහිම දකින්න පුළුවන්.මහින්ද රාජපක්ෂ ජනාධිපතිතුමාගේ උපදෙස් පරිදි 2006 සිට දැයට කිරුළ ප්‍රදර්ශනය ආරම්භ වුණා, ඇමැති රංජිත් සියඹලාපිටිය මහත්මයාගේ ඉල්ලීම මත මම දැයට කිරුළට හැමදාම කෘෂි බෝග මඟින් භූමි අලංකරණය කර මනරම් කෘෂි උයනක් ඉදිරිපත් කළා.බුත්තල දැයට කිරුළේ අපි අක්කර 5 ක විතර කෘෂි බෝග මඟින් උද්‍යාන අලංකරණය කරන හැටි සරල ලෙස ඉදිරිපත් කළා. සෝගම්, ගොටුකොළ, විවිධ පාට මුගුණුවැන්න පමණක් නොවේ, කඳු සහිත පොළොවක උද්‍යාන භූමි අලංකරණය ලැබෙන ලෙස ආහාර බෝග කලාත්මකව වගා කරන හැටිත් අපි පෙන්වා දුන්නා.දැයට කිරුළ 2006 සිට මේ රටේ තිබුණු විශාලතම ප්‍රදර්ශනය 2013 මාර්තුවල අම්පාරේ තිබුණේ. එය නවවැනි ප්‍රදර්ශනය. ඒ ප්‍රදර්ශන නවයේම හොඳම ප්‍රදර්ශන කලාපය ලෙස පළමුවැනි තැනට තේරුණේ කෘෂිකර්ම අමාත්‍යාංශ උද්‍යාන කලාපයයි. ඒකේ නියමුවා තමයි මේ විජේකෝන් මහත්තයා. විශේෂයෙන් කියන්න ඕනැ බුත්තල දැයට කිරුළ 2011ප්‍රදර්ශන භූමියේ මායිම් වැට කිලෝමීටර් 2.5 ක්ම ඔහු නිර්මාණය කළේ අපේ ආහාර බෝග උද්‍යාන අලංකරණය ලෙස යොදා ගනිමින්. මේ තමයි ලංකාවේ මෙතෙක් කළ ලොකුම ආහාර බෝග වැට. එහි පතෝල, වැටකොළු, කරවිල, ගෝවා, බීට්රූට්, ලීක්ස්, විවිධ පලා වර්ග බහුලව තිබුණා. ඒ විතරක් නෙමේ, ඒ කිලෝමීටර 2.5 දිගට විවිධ සතුන්ගේ අනුරුව විවිධ ආහාර බෝග අනුසාරයෙන් පාර අයිනේ හදලා තිබුණා.ඒ මඟින් ආචාර්ය විජේකෝන් පෙන්වා දුන්නේ අපේ රටේ තිබෙන ආහාර බෝගවලින් උද්‍යාන අලංකරණය ඉතාමත් කලාත්මක ලෙස අඩු මිලට ප්‍රයෝජන රැසක් ලැබෙන අයුරින් ඉහළ මට්ටමින් කරන්න පුළුවන් බවයි.දැන් මේ ප්‍රදර්ශනවලදී ඒ ඒ බෝග පිළිබඳව ජනතාවට අවබෝධයක් දුන්නේ නැද්ද? උද්‍යාන අලංකරණය විතර ද කරන්නෙ? මමආචාර්ය විජේකෝන්ගෙන් විමසුවෙමි.අපේ අය නිකම් වම්බටු පාත්තියක්, මිරිස් පාත්තියක් තිබුණට ළඟට ඇවිත් බලන්නෙ නැහැ. මම මේ බෝග මඟින් උද්‍යාන අලංකරණයට කෘෂිකර්ම දෙපාර්තමේන්තුවෙන් නිකුත් කරන අලුත් ප්‍රභේද යොදා ගන්නවා මුලින්ම. ඊට පසු ඒ ලස්සන කලාත්මක නිර්මාණ බලන්න ජනතාව වැල නොකැඩි එනවා. ඒ නිර්මාණ බලන විට ඒ අලුත් ප්‍රභේද පිළිබඳව අපි ගොවි ජනතාවට කියලා දෙනවා.එය තමයි මම හිතන්නේ නියම කෘෂිකර්ම සන්නිවේදනය. එය අද තරුණ පරපුරට කෙළින්ම දෙන්න බෑ. මේ අයුරින් මුලින් ඔවුන් ආහාර බෝගවල උද්‍යාන අලංකරණයට වශි කර පසුව කෘෂිකර්මයට යොමු කළ යුතු බවයි මම හිතන්නේ. ඊට පස්සේ මේ බෝගවල අස්වැන්න ඒ අයට අනුභව කන්න පුළුවන්. ඒක කොච්චර ලොකු දෙයක්ද.” ආචාර්ය විජේකෝන් පවසයි.පසුගිය වසරේ අනුරාධපුරයේ ඔයාමඩුවේ පැවැති දැයට කිරුළේ කෘෂිකර්ම කලාපය තිබුණේ ලබු, පුහුල්, පතෝල, කරවිල උඩු වියනක් යට. කාටද මෙවැනි උඩු වියනක් යටින් යන්න තිබෙන අවස්ථාවට අකමැති. අපේ ජනාධිපතිතුමාත් ඒවගේ තැන් බලන්න හරි කැමැතියි. අම්පාරේ දැයට කිරුළෙත් එවැනි ආහාර බෝගවලින් උද්‍යාන අලංකරණය පිළිබඳව අක්කර කීපයක කලාපයක් ලස්සනට කළා. මේ වගෙ විවිධ උද්‍යාන අලංකරණ නිර්මාණ ඉදිරිපත් කරපු නිසාම තමයි හැමදාම දැයට කිරුළේ පළමුවැනි තැන කෘෂිකර්ම අමාත්‍යාංශ කුටියට ගන්න පුළුවන් වුණේ. මෙවර ජාතික ගොවි සතියටත් ඔහු නව නිර්මාණ රැසක් සකස් කළා.ඉදිරියේ සංචාරක ව්‍යාපාරයෙන් අපේ රටේ සල්ලි හම්බ කරන්න පුළුවන් දෙයක් තමයි, කෘෂිකර්ම පාරිසරික සංචාරක කර්මාන්තය. ඒ අනුව පාසිකුඩාවල අක්කර 15 ක පොල් වත්තක් සම්පූර්ණයෙන්ම කෘෂි තාක්ෂණික උද්‍යානයක් ලෙස සකස් කරගෙන යනවා. එහි පොල් වගේම තවත් ආහාර බෝග පලතුරු වර්ග රැසක් එහි වවනවා.හිඹුටු, මාදං, පේර, කොමඩු, අනෝදා, ලාවුලු වගේ එහි වවලා ඒ අවට දුර්ලභ පලතුරු වර්ගත් හෝටල්වලට ඉන්න සංචාරකයන්ට ඒ කෘෂි උද්‍යානය පිළිබඳව එහි භව බෝග පිළිබඳව අපි දැනුම්වත් කරනවා. ඒ සමඟම ඉදිරියේදී තලවකැලේ තේ පර්යේෂණායතනය අසල තේ හා උඩරට එළවළු පලතුරු ඇතුළත් කෘෂිකර්ම තාක්ෂණික උද්‍යානයක් ඉදිකිරීමට කටයුතු කරන්නයි මගේ අදහස.ශ්‍රී ජයවර්ධනපුරයේත් බත්තරමුල්ලෙත් ව්‍යායාම මංතීරු සමඟ පාරම්පරික කෑම බීම ඇති වෙළඳ සැල් සංකීර්ණයක් හදනවා.” ආචාර්ය විජේකෝන් මහතා පවසනවා.2011 වසරේ සිට කෘෂිකර්ම දෙපාර්තමේන්තුවේ තොරතුරු හා සන්නිවේදන අධ්‍යක්ෂ ලෙස කටයුතු කරන ආචාර්ය රොහාන් විජේකෝන් මහතා අපේ රටේ කෘෂිකර්ම ක්ෂේත්‍රයේ නව බෝග ප්‍රභේද රටට හඳුන්වාදීමට හා ආහාර බෝග මඟින් නව උද්‍යාන අලංකරණ කටයුතු සඳහා ඉමහත් උනන්දුවෙන් කටයුතු කරනවා.ඒ පිළිබඳව අපේ සතුට පිරිනමන අතර රට වෙනුවෙන් ඔහු කරන එම කටයුතුවලට සැමගේ උදව් උපකාර ලැබිය යුතු බවයි අපේ හැඟීම.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=as1307282</link>
    <topic>ලොවම බලා සිටි රජ පැටියා</topic>
    <author/>
    <content>ලොවම බලා සිටි රජ පැටියාඑංගලන්ත වැසියන් මෙන්ම යුරෝපා රටවල් ගණනාවක ජනතාව එංගලන්ත රජ පවුල කෙරෙහි දක්වනුයේ අසීමිත ආදරයකි.රජ පවුලට සම්බන්ධ කුමන හෝ තොරතුරක් රැගත් පුවත්පත් විකිණී යන්නේ උණු කැවුම් මෙනි. එංගලන්ත රජ පවුලේ විලියම් කුමරු ද මහරැජන ළඟට ජනප්‍රියත්වයේ ඉහළම සිටින්නෙකි.ඔහු විවාහ වනතුරුම අතගන්නා කුමරිය කවුදැයි මේ ජනතාව විමසිලිමත් වූහ. විලියම් හා කේට් විවාහ ගිවිස ගත් දා සිට ඔව්හු ඔවුන්ගේ විවාහ මංගල්‍ය දා එළඹෙනතුරු ඇඟිලි ගැන්නාහ.විලියම් - කේට් විවාහ උලෙළට දින දෙක තුනක සිටම ඔවුන් වීදිවල රොද බැඳ ගත්තේ නව යුවළට සුබ පතන්නටය.රජ පවුලට ජනතාව තුළ ඇත්තේ එතරම්ම ආදරයකි. නව යුවළ විවා පත් දා සිටම මීළඟට ජනතාවගේ බලාපොරොත්තුව වූයේ ඔවුන්ට උපදින දරුවකු ගැනය.කේට් ගැබ්ගත් පුවත ද එරට වැසියනට සමරන්නට තරම් පුවතක් වූයේය. ඒ ජනතාව ඉන්පසු බලා සිටියේ බ්‍රිතාන්‍ය ඔටුන්නට මීළඟට හිමිකම් කියන්නේ රජ කුමරකු ද කුමරියක ද කියාය.කේට් කුමරිය ගැබ් ගත් දා සිට ඇය යන තැන යමින් ඇය අඳින පලඳින විලාසිතා ලොවට හෙළි කිරීමට මාධ්‍ය දැක්වූයේ නොඉවසිල්ලකි. එංගලන්ත ජනතාව ද ඇයගේ සියලු විලාසිතා නොපැකිළව අනුගමනය කළහ. ඒ අතරම ඔවුන්ගේ එකම ප්‍රාර්ථනය වූයේ මීළඟ ඔටුන්න හිමි කුමරා හෝ කුමරියගේ උපතයි. එදා සිට ජනතාව දරුවා ලැබෙන තුරු ඇඟිලි ගැන්නාහ.ඇතැම්හු සිය ගෙවල් දොරවල් වසා දමා කේට්ට දරුවා ලැබෙන්න ආසන්න වෙද්දී පැමිණ ඇය දරු ප්‍රසූතිය සඳහා ඇතුළත් වනු ඇතැයි සිතූ ලන්ඩනයේ ශාන්ත මේරී රෝහලේ පදික වේදිකාවල තාවකාලික කූඩාරම් අටවා ගෙන වායේ පදිංචි වූහ. තවත් අය බංකු තබාගෙන ඒ මත දිවා රෑ කල්ගත කළහ. එක් යුවළක් බෝට්ටුවකින් පැමිණ තේම්ස් නදී ඉවුරේ නතරව කල් මැරූහ.මෙසේ කේට්ටත් පෙර රෝහල් දොරටු අසල පැල් බැඳ ගත්තේ සාමාන්‍ය ජනතාව පමණක් නොවේ. සංචාරකයෝ සහ මාධ්‍යවේදීහු ද වූහ. දරු ප්‍රසූතියට දෙසතියකට පමණ පෙර සිට රෝහල අසල කඳවුරු බැඳ දොරටු දෙසට කැමරා කුරුමානම් අල්ලමින් ඔවුන් බලා සිටියේ කේට් රෝහල් ගතවනතුරුය.එක් විදෙස් මාධ්‍යවේදිනියක එළිමහනේ වාඩිවී කාලය ගෙවීමට වූල් ගොතනු මාධ්‍යයක පළවී තිබිණ. මේ ‘රාජකීය උණ’ කෙතෙක්දැයි මේ සූදානමෙන්ම දැකගත හැකි විය. අවසානයේ කවුරුත් පුන පුනා බලා සිටි මොහොත උදා කරමින් කේට් සැමියා විලියම් කුමරු ද සමඟ පැමිණ ශාන්ත මේරි රෝහලේ ‘ලින්ඩෝ වින්ග්’ නමැති පෞද්ගලික වාට්ටු සංකීර්ණයට ඇතුළත් වූවේ රෝහලේ පසුපස දොරටුවකිනි.ඇය රෝහල්ගත වූ පුවත නිල වශයෙන් දැනුම් දීමත් සමඟ තව තවත් ජනතාව රෝහල සහ බකිංහැම් මාලිගය අසලට රොක් වූයේ දරු උපත පිළිබඳ පුවත අසා අලුත් බිලිඳා දැක බලා සුබ පැතීමටය.ශාන්ත මේරි රෝහලේ දීම මීට වසර 31 කට පෙර උපත ලැබූ විලියම් කුමරු ගේ උපත එහි සිදුවූ ප්‍රථම රාජකීය උපත ලෙස වාර්තා වෙයි. ඔහුට පෙර අනෙක් සියලුම රාජකීයන් උපත ලැබුවේ බකිංහැම් මාලිගයේදීය. ශාන්ත මේරි රෝහලේ ‘ලින්ඩෝ වින්ග්’ හි විශේෂ වයින් ගබඩාවක් පවත්වාගෙන යන්නේ විශේෂ දරු උපතකදී මවුපියන් හා අමුත්තන්ට එක්ව ෂැම්පේන් බොමින් සවුදිය පිරීම සඳහාය.කේට් ගේ දරු ප්‍රසූතිය ළඟාවීමත් සමඟ මුළු එංගලන්තයේම දින කීපයක වෙළෙඳාම් වැඩිවූ බව වාර්තා වූ අතරම ළදරු භාණ්ඩ අලෙවිය ද ශීඝ්‍රයෙන් වැඩිවී තිබේ. එරටට එන සංචාරක සංඛ්‍යාව ද වැඩිවී තිබේ. මේ සැමටම වඩා රේස් බුකිකරුවන්ගේ ආදායම් වැඩි වූයේ එරට ඉතිහාසයේ ප්‍රථම වරට ක්‍රීඩාවක් නොවන කරුණක් සඳහා ජනතාව රේස් ඔට්ටු ඇල්ලීම නිසාය.දරුවා කුස පිළිසිඳ ගත් දා සිටම දරුවා ලැබෙන දිනය, ගැහැනු ද පිරිමි ද යන්න ගැන හා වෙනකක් තබා දරුවාගේ හිසකේ හා ඇස්වල පැහැය, බර ගැන ද ඔට්ටු තැබූහ. ඒ විතරක් නොවේ දරුවා පිරිමි ළමයෙක් නම් තබන නම කුමක් විය හැකි ද යන්න ගැන විශාල වශයෙන් ඔට්ටු ලැබෙමින් පවතින බව ද වාර්තා වේ.මේ සියලු දෙනාගේ සිත්වල මල් පුබුදවමින් අවසානයේ ජූලි මස 22 වැනිදා බ්‍රිතාන්‍යයේ කිරුළට තෙවැනි උරුමකරු ලෙස කේට් බිලිඳකු ප්‍රසූත කළාය. ඒ සමඟම කිරුළේ තෙවැනි උරුමකරු ලෙස මෙතෙක් නම් දැරූ හැරී කුමරු සිවුවැනි තැනට පත්විය. දරු ප්‍රසූතිය හා දරුවාගේ බර නිල වශයෙන් ප්‍රකාශ කිරීමට පෙර කේට් හා විලියම් යුවළ තනිවම දරුවා සමඟ මොහොතක් සිටි අතර දරු උපත ප්‍රථමයෙන් දැනුම් දෙනු ලැබුවේ දෙවැනි එලිසබත් මහ රැජනටය. විලියම් කුමරු විසින් දුරකථන මඟින් උපත දැනුම් දීමට සූදානම් වෙද්දී රැජන විවේක ගනිමින් සිටි බැවින් මොහොතක් පමාවීමට දසිදුවිය. රාජකීය දරු උපතක් සිදුවෙද්දී ස්වදේශ කටයුතු ඇමැති සාක්කි වශයෙන් තිඹිරිගෙය අසල සිටිය වුවද මෙදා ඒ සම්ප්‍රදාය ඉටු නොවීය.ඒ වෙනුවට විලියම් කුමරු කේට් අසල සිටියේය. යම් කිසි ලෙසකින් මේ රජ දරුවා බිලිඳියක වූවානම් ඇයට ද රජ කිරුළ දැරීම සඳහා නීතිය වෙනස් කිරීමට බ්‍රිතාන්‍ය අගමැතිවරයා සූදානමින් සිටියේය. ක්ලැරන්ස් මාලිගය මඟින් රාජකීය දරු උපත නිල වශයෙන් දැනුම් දීමත් සමඟ අවට සිටි ජනතාව ‍ඔල්වරසන් හඬ නැඟු අතර මාධ්‍යවේදීහු සිනාමුසු මුහුණින් ඒ පුවත ලොවට දුන්හ. මේ දරු උපත සිදුවූ දිනය ලන්ඩනයට ඉතා දැඩි උණුසුම් දිනයක් වුවද ඒ උණුසුම නොතකා තව තවත් ජනතාව වීදි බැස්සාහ.රෝහල අසල කල් මරන මාධ්‍යවේදිනියක්බ්‍රිතාන්‍ය පුවත්පත් මෙන්ම ඇතැම් ලෝක මාධ්‍ය ද මේ පුවත සිය මුල් පිටු පුරා පළ කළ අතර ඉන් බොහොමයක් සිය ප්‍රධාන හෙඩිම ලෙස ‘ඉට්ස් අ බෝයි’ ලෙසින් රාජකීය කුමරා ගේ උපත හෙළිකර තිබිණ. එංගලන්තයේ ජනප්‍රියම පුවත්පතක් වන ‘The Sun’ පුවත්පත එහි නමෙහි Sun යන අකුරු වෙනස් කරමින් ‘The Son’ ලෙස මේ දරු පුවත ලොවට පවසා තිබුණේය.රාජකීය බිලිදා බ්‍රිතාන්‍ය කිරීටයේ අනාගත හිමිකරු ලෙස කවදා හෝ එරට සන්නද්ධ හමුදා නායක, එංගලන්ත සභා පල්ලියේ සුපිරි ආණ්ඩුකාරවරයා මෙන්ම ලෝකයේ ජාතීන් 54 ක හා රටවල් 16 ක රාජ්‍ය නායකයා වනු ඇත්තේය. දරු උපත සැලවූ වෙනත් රාජ්‍ය නායකයන් එංගලන්ත රජ පවුලට සුබ පතද්දී ලොව පුරා මිලියන 3.5 ක පමණ ජනතාවක් ට්විටර් සහ ෆේස්බුක් හරහා රාජකීය දරු උපත ගැන තොරතුරු හුවමාරු කරගෙන තිබේ.මේ රාජකීය උපත සැලවූ පසුත් ජනතාව රෝහල, බකිංහැම් මාලිගය සහ කෙන්සිංග්ටන් මාලිගය අසල එක්රොක් වූයේ රාජකීය බිලිඳා දැක බලා ගැනීමටය. බිලිදා රෝහලෙන් රැගෙන ඒමට ප්‍රථම රාජකීය සම්ප්‍රදාය අනුව යමින් වෙස්ට්මිනිස්ටර් දේවස්ථානයේ සීනු එක දිගට පැය තුනක් නාද කළ අතර ආචාර වෙඩි මුර 41 කින් දැනුම් දෙනු ලැබීය. ලන්ඩන් කුලුනේ මහා සීනුව වාර 62 ක් නාද කර ප්‍රීතිය ප්‍රකාශ කෙරිණ. එදින රෑ ට්‍රැෆල්ගාර් චතුරස්‍රයේ වතුර මල නිල් පාටින් බැබළුණු අතර ලන්ඩන් නගරයේ සංකේතයක් බඳු බී ටී කුලුන ‘It's a boy’ යන්න නිල් පැහැයෙන් විදහා දැක්වූයේය. බ්‍රිතාන්‍යය රජ කිරුළට අයත් කැනඩාවේ නයගරා දියඇල්ල නිල්පාට විදුලි බුබුළින් ද ටොරොන්ටෝ නුවර සී එන් කුලුන ද නිල්පාටින් එළිය කර තිබුණේ රජ කුමරා ගේ උපත සමරමිනි.මීට වසර 31 කට පෙර චාල්ස් - ඩයනා යුවළ විලියම් කුමරු දොරටු වැඩු රෝහල් දොරටුවෙන්ම සිය දරුවා ද තුරුලු කරගෙන පිටවෙද්දී අවට සිටි ජනතාව ඔල්වරසන් දුන්හ. එතැනදී විලියම් කුමරු මාධ්‍ය ඇමැතීමට ද අමතක නොකළේය.“එයා හොඳ ශක්තිමත් කොල්ලෙක්. අම්මා වගේමයි” මෙවිට කේට් සිනාසෙමින් ''නැහැ...නැහැ...'' යනුවෙන් පැවසුවාය.“දෙවියන්ට ස්තුති වන්ත වෙන්න එයාට මට වඩා කොණ්ඩෙ තියෙනවා” යැයිද විලියම් කුමරු පවසා තිබිණ.“දැන් ඉතින් ඔබ සැමට යළිත් සාමාන්‍ය ජීවිතයට යන්න පුළුවන් යැයි” ඔහු පැවසුවේ දින ගණනක් තිස්සේ එතැන ලැග ගෙන සිටි ජනතාවටය. රෝහලෙන් කෙන්සිංග්ටන් මාලිගයට ගිය දරුවා බැලීමට ප්‍රථමයෙන්ම පැමිණියේ කේට් ගේ දෙමවුපියන්ය.කේට් දරුවා බලා ගැනීමට ‘නැනී’ කෙනෙක් නොගන්නා බව පැවසෙන අතර විලියම් කුමරු ද සති දෙකක් ඇය ළඟ රැඳී සිටීමට නියමිතය. කෙන්සිංග්ටන් මාලිගයේ අලුත්වැඩියා කටයුතු ඉවර වන තෙක් ඔවුන් කේට්ගේ මවුපියන් සමඟ බර්ක්ෂයර්හි බකල්බරි මන්දිරයේ රැඳී සිටිනු ඇතැයි ද පැවැසේ.මේ අතර එදින උපත ලද සෑම දරුවකුටම රාජකීය උපත සමරා කාසියක් පිරිනැමෙන අතර ජ්‍යොතිෂවේදියෝ මේ රාජකීය කුමරා ගේ ලග්නය මකර ලෙස ද දැනුම් දී ඇත්තාහ. විලියම් කුමරු සහ ඩයනාගේ ලග්නය ද මකර බව පැවැසේ.රාජකීය උපත පිළිබඳ අලකලංචිය හමාරය. එරට ජනතාව හා ලෝක ජනතාව ඉන්පසු බලා සිටියේ රාජකීය බිලිඳාට තබන නම ගැනය. ජේම්ස්, ජොර්ජ් සහ හෙන්රි යන නම් පෙරමුණේ විය. අවසානයේ දරුවාගේ නම ජෝර්ජ් ඇලෙක්සැන්ඩර් ලුවිස් ලෙස ප්‍රකාශයට පත් කෙරිණි. මින්පසු කුමරා හැඳින්වෙන්නේ ‍ප්‍රින්ස් ජෝර්ජ් ඔෆ් කේම්බ්‍රිජ් ලෙසය.දෙවැනි එලිසබත් මහ රැජන බකිංහැම් මාලිගයේ සිට ඉතා කෙටි දුරකින් යුතු කෙන්සිංන්ටන් මාලිගයට දරුවාබැලීමට ගොස් දරුවා දුටු ගමන්ම '' හලෝ ජෝර්ජ් '' යනුවෙන් ඔහු අමතා ඇතැයි වාර්තා විය.මහ රැජන සතුටු කිරීම සඳහා ඇගේ පිය රජුගේ නම අනුව යමින් මේ නම යෙදූ බවද වාර්තා විය‍. කෙසේ වෙතත් ‍ජනතා‍ මනාප අතරින්ද රේස් ඔට්ටු අතරින් ද පළමු තැනට තිබී ඇත්තේ මෙම නමය. මහ රැජනටද මේ දරු උපත වැදගත් වන්නේ වර්ෂ 1894 න් පසු කෙළින්ම ඔටුන්නට හිමිකම් කියන මී මුනුපුරකු ඔටුන්න හිමි රාජකීයයකුට දැක ගැනීමට ලැබුණු ප්‍රථම වතාව මෙය වීම නිසාය.මහ රැජන දරුවා දැක බලාගෙන ගිය පසු අලුත් දෙමවුපියෝ බිලිඳාද රැගෙන බකල්බරි බලා පිටත්ව ගියහ. ඔවුන්ට මාධ්‍යයෙන් වසන් වී කාලයක් දරුවාද සමඟ තනිවීමට අවශ්‍ය වී ඇතත් එය නම් ලෙහෙසි නොවන බව කවුරුත් පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=as1307283</link>
    <topic>නිම්වළල්ල</topic>
    <author>රෝහණ ආර්යරත්න</author>
    <content>නිම්වළල්ලසිංහල අවුරුද්දේ ඔංචිලි පැදීම ඉතාම විනෝද ජනක අත්දැකීමකි‍. “ඔංචිලි චිලි චිල්ල මලේ, වැල්ල දිගට නෙල්ලි කැලේ” යනාදී ගීත හා කව් ගායනා කරමින් ඔංචිලි පැදීම දැකගත හැක.එහෙත් මෙම ඔංචිල්ලාව පදින අයගේ මුවින් සමහර විට “බුදු අම්මෝ” මාව බේරා ගනියෝ!” වැනි වදන් පිටවනු නොඅනුමාන ය.ඇමෙරිකාවේ කොලරාඩෝ ගංගාවට අඩි 1300 ක් උසින් සවිකර ඇති මේ ඔංචිල්ලාව ග්‍රෑන්ඩ් කැන්යොන් නම් වූ සැතපුම් 500 ක් පමණ වූ පාතාලය වෙත පැ.සැ. 50 ක පමණ වේගයෙන් ගමන් කොට ආපසු පැමිණෙයි.වරෙක මහා පාතාලය වෙතටත් වරෙක පසුපසටත් පැද්දෙන මේ යෝධ ඔංචිල්ලාව භයානක සෙල්ලම් ප්‍රිය කරන අය වෙනුවෙන් ස්ටීව් බෙක්ලි විසින් පිහිටුවන ලදි‍. එසේ ම එම ඔංචිල්ලාවට නැගීමට පෙර “වැටීම්, තුවාල සිදුවීම් මෙන් ම ඇතැම් විට මරණය පවා සිදුවිය හැකි ය.” යන ප්‍රකාශයට කැමැති බව සනාථ කරමින් අස්සන් යෙදිය යුතුවේ. සාමාන්‍යයෙන් මෙම ඔංචිල්ලාව ක්‍රියාත්මක වනවිට එහි සිටින අය විකාරයෙන් මෙන් බෙරිහන් දෙන ආකාරය දැක ගත හැකි වේ.වයස 90 ක් වූ කෙනකුගේ සිතේ නිතරම පවතින්නේ “අනේ වැටෙන්නේ නැතුව ඉන්නේ කොහොමද” යන සිතිවිල්ලයි. වැටුණොත් මැරෙන තුරු ඇ‍ඳේ තමයි‍.!”එහෙත් 90 හැවිරිදි ඩේන් ජාතික එල්සි ආච්චි අම්මාටත් ඇයගේ සැමියා වන 80 හැවිරිදි අස්ගර් සීයාටත් අඩි 13,000 ක් ඉහළ අහසේ සිට පැ.හැ. 113 ක වේගයෙන් පොළවට පතිත වීම ඉතාම චමත්කාර ජනක අත්දැකීමකි.එල්සි තම 90 වැනි උපන් දිනය සැමරුවේ තම සැමියා සමඟ අහස් යානයක නැඟී අහසේ සිට පොළව මතට පැනීමෙනි. ඔවුන්ට ඒ අත්දැකීම ලබාදුන්නේ පළපුරුදු පැරචුට් කරුවෙකු වන ඔවුන්ගේ එකම පුත්‍රයයි‍. “මම හිතුවටත් වඩා මෙය අතිවිශේෂ අත්දැකීමක්! අති විශිෂ්ටයි” යනුවෙන් ඇයගේ අහස් පිම්ම අවසානයේදී මහත් සතුටින් පැවසුවා ය.මුළු ජීවිත කාලයම සමහර විට සුරතල් සුනඛයින් අප සමඟ ජීවත් වෙනවා. උන් අපගේ ජීවිතයේ කො‍ටස් බවට පත් වෙන්නේ ය. ඌ කන්නේ බොන්නේ නිදා ගන්නේ අප සමඟ ය. එය සාමාන්‍ය සිදුවීමකි. එහෙත් දින 35 ක් බල්ලෙකු සමඟ උගේ කූඩුවේ ජීවත්වීම අදහා ගත හැකි සිදුවීමක් ද? ෂෝන් ලී වේගන් එසේ බල්ලෙකු සමඟ උගේ බලු කූඩුවේ දින 35 ක් ගත කළ අයෙකි.එංගලන්තයේ මැන්චෙස්ටර් නගරයේ බලු අනාථයින් වෙනුවෙන් පවතින චෙෂයර් නම් වූ අනාථ නිවාසයේ සිටින සුනඛයෙකු සමඟ උගේ කූඩුවේ ගත කිරීමට ෂෝන් තීරණය කළේ අනාථ වූ සුනඛයින්ගේ තත්ත්වය ලොවට කියා පෑමේ අරමුණින් ය.සුනඛයින්ට මහත් සේ ආදරය කරන ෂෝන්ට දිනකට පැයක විවේකයක් ලැබෙනුයේ මුහුණු සේදීම වැනි ක්‍රියාවන් සඳහා ය. සාමාන්‍යයෙන් සුනඛයෙකු අලුත් තැනකට දැමූවිට දින හතරක් පමණ ආහාර ගැනීමෙන් වැළකී සිටින නිසා ෂෝන් ද මුල් දින හතර ආහාර ගැනීම අත්හැර දැමුවේ ය.කූඩුවේ සිටින සුනඛයාට මෙන් ම ෂෝන් ද ජලය පමණක් පානය කරයි. එසේ ම සීතලය මකා ගැනීමට ඔහුට ඇත්තේ බ්ලැන්කෙට්ටුවක් පමණි. ඔහුගේ සෞඛ්‍ය තත්ත්වය පරීක්ෂා කිරීම නිරතුරුවම වෛද්‍යවරුන්ගේ අවධානය යොමු වී ඇත.මොහු මෙසේ ගත කරන දින 35 ක කාලය ලෝ පුරා රූපවාහිනි මාධ්‍යයෙන් නැරඹිය හැකි වන අතර ඒ සඳහා පවුම් 5 ක් ගෙවීමට සිදුවේ‍. එම මුදල් මැන්චෙස්ටර් හා චෙෂයර් ප්‍රදේශවල පිහිටි බලු අනාථ නිවාස පවත්වා ගැනීම සඳහා යොදවනු ඇත‍.“සමහරු හිතයි මට පිස්සු කියල. ඒත් මේ අනාථ සුනඛයින් වෙනුවෙන් මෙවැන්නක් කරන්නට ලැබීම ගැන මම සතුටට පත් වෙනවා” යි ෂෝන් පැවසීය.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=as1307284</link>
    <topic>පොත් කියවන සහ නොකියවන දරුවන්ගේ වෙනස පෙර පාසලේදීම දැනගන්ඩ පුළුවන්</topic>
    <author>ලිව්වේ‍‍ -සේමාලි කැල්ලපත</author>
    <content>පොත් කියවන සහ නොකියවන දරුවන්ගේ වෙනස පෙර පාසලේදීම දැනගන්ඩ පුළුවන්අද දරුවන් සඳහා වෙනමම සාහිත්‍යයක් බිහිවී තිබේ. ‍එසේම දරුවන් සඳහාම ලියන ලේඛකයෝද අද බොහෝය. කෙසේ වුවද ඇතැම් දරුවන් තවමත් පතපොත කියවීම සඳහා එතරම්ම රුචිකත්වයක් නොදක්වන්නේ දරුවාට යෙදීමට සිදුව ඇති බාහිර වැඩ කොටස අධික වීම නිසා විය හැකිය.කෙසේ වුවද පාසල් විෂයෙන් පරිබාහිරව ‍පතපොතට වැඩි නැඹුරුවක් සහිත දරුවන්ගේ සහ පතපොත කියවීම කෙරෙහි එතරම් නැඹුරුවක් නොමැති දරුවන් අතර වෙනස පන්ති කාමරයේදී බොහෝ සෙයින් කැපී පෙනේ.''පාසල් වියේ දරුවන් බාහිර පතපොත කියවීමට නැඹුරුවක් නැති වීමට ප්‍රධාන හේතුවක් වන්නේ රූපවාහිනියට ඇබ්බැහි වීමයි. එදා දරුවන් පතපොත කියවා චිත්ත රූප මවා ගත්තා. එහෙත් අද දරුවා ඒ වෙනුවට හැම දෙයක්ම ක්ෂණිකව ග්‍රහණය කරගන්න කැමතියි. පොතක් බලා හිතේ චිත්‍ර රූප මවා ගන්නවාට වඩා ලෙහෙසියෙන්ම දකින දේ දරුවා වැලඳගන්නවා.මෙය දරුවා‍ මවු කුස සිටින දා සිටම එන දෙයක්. මොකද අද මවුවරුන්ට ද වේගයෙන් දුවන දිවිල්ලට හසු වීම නිසා පතක් පොතක් බලන්න වෙලාවක් නැහැ. ප්‍රවෘත්ති දැන ගැනීමේ ආශාව නිසා දුවන ගමන් හෝ පුවත් පතක් පමණක් බලනවා. ඒ හැරුණුවිට දරුවා පතපොතකට යොමු කරවීමට වැඩිහිටියන්ට කාල වේලාවක් නැහැ.ඒ නිසා දරුවන්වෙතින් අද ‍පතපොත කියවීමේ ආභාෂය ගිලිහී ගිහින්." දරුවන් අතර කල්ගෙවන බාලාංශ පන්ති ගුරුවරියකගේ අදහස් එසේය.දරු සුරතට පතපොත යොමු කරන්නේ කෙසේද යන්න ගැන අදහස් පළ කරමින් ගෙදර විශේෂාංගය හා අද එක්වන්නේ පුවත් පත් කලාවේදිනියක මෙන්ම දරුවන් වෙනුවෙන් ලේඛනයේ යෙදෙමින් චිත්‍ර ශිල්පිනියක ද ලෙස ළමා හදවත් ඇද බැඳගත් ප්‍රවීණ ලේඛිකා සිබිල් වෙත්තසිංහ මහත්මියයි‍. දරුවන් ඇය හඳුන්වන්නේ සිබිල් නැන්දා ලෙසය.''දරුවන්ට පතපොත අතට හුරු කරවිය යුත්තේ බහ තෝරන අවදියේ සිටමයි. අකුරු නොදන්නා පුංචි දරුවාට පවා පිංතූර පොතක් පෙන්නා කියවීම හුරු කරවිය හැකියි. පිංතූරයෙන් කියන දේ දරුවාට පැහැදිලි කර දිය යුත්තේ වැඩිහිටියායි. මෙහිදී මවට ලොකු වගකීමක් තියෙනවා. පියවරෙන් පියවර චි‍ත්‍රය දරුවාට පහදා දීම මවට කළ හැකියි. ඉන්පසු දරුවාට කතාව කියවා දීම කළ හැකියි.මේ ලෙස පියවරෙන් පියවර දරුවාට කියවීම පුරුදු කළහොත් පෙර පාසල් අවදිය වෙද්දී දරුවාට කියවීමේ හැකියාව ලැබෙන්න පුළුවන්. කුඩා දරුවෙකුගේ අතට පොතක් දීමේදී හිත ඇදී යන චිත්‍ර තිබීමද වැදගත්‍. චිත්‍ර මගින් දරුවාට ප්‍රසන්න ලෝකයක් මවා පෙන්විය යුතුයි. බිය වෙන පිංතූර දීම හොඳ නැහැ. රෙඩ් රයිඩින් හුඩ් වැනි බටහිර ලෝකයේ එකල ඉතා ප්‍රසිද්ධ කතා දැන් දරුවන්ට කියවීමට දෙන්නේ නැහැ. එහි එන වෘකයා ආච්චි මරා කෑම වැනි කතා දැන් දරුවන්ට දෙන්නේ නැහැ. දරුවන් සතුන්ට ආදරෙයි. පුංචි හිත් අහිංසකයි. අද දරුවන් අතට දෙන්නේ සතුන් ගැන ඇති ඒ ආදරය වැඩි දියුණුකරවන තේමා රැගත් පතපොතයි.දරුවා ලෝකයට ආධුනි‍කයෙක්. බලන්න චිත්‍රයක් බලාගෙන අඳින්න දුන්නොත් දරුවා ඕනැ ඕනෑ පාටින් තමන්ට හිත යන විදිහට ඒ චිත්‍රය පාට කරකනවා. අලියෙක් අඳින්න දුන්නොත් දරුවා අලියා රෝස පාටින් පාට කරනවා. ලොකු වුණාම හරි වැරැද්ද තෝරා ගන්නා තුරු දරුවාට ඕනෑ විදිහට අඳින්න දෙන්න ඕනෑ.වෙනත් රටවල කුඩා වයසේ දරුවන්ට පිංතූර මගින් තමයි කතාව කියන්නේ.මගේ කුඩ හොරා කතාව ජපානයේ දරුවන් අතර ඉතා ජනප්‍රිය වුණා. ඒ දරුවන් පිංතූරවලින් කතාව ව‍ටහා ගෙන කියවන්න පටන් ගත්තා. මේ නිසා දරුවන්ට කියවන්න දෙන්න ඕනෑ වැඩිහිටියන් කැමැති පොත් නොවෙයි දරුවන් කැමැති පොතුයි.ඒ වගේම කුඩා දරුවන් අද්භූත කතා තමන්ට නොපෙනෙන දේ ගැන කතා අහන්න කැමැතියි. සුරංගනා කතා නිසා දරුවන්ගේ කල්පනා ශක්තිය දියුණු වෙනවා. දුවන රැවුල දරුවන් අතර බොහෝ ජනප්‍රියයි.සුරංගනා කතාවල එන ඉර හඳ තාරුකා ගැන කතා කියවන්න දරුවන් කැමැතියි. අපේ ඉස්සර දරුවන් හඳමාමාගෙන් කිරියි පැණියි ඉල්ලනවා. හඳමාමා සමඟ කෙරෙන කතා ගැන මොන තරම් නම් කතා අප දරුවන් අතර ජනප්‍රියද? යක්ෂ කතා පවා දරුවන් ප්‍රිය කරනවා. එහෙත් යකුන් මිනිසුන් මරා කෑ කතා වෙනුවට මිනිස්සු යකුන් බිය කළ කතායි මම ලියන්නේ.සාමාන්‍යයෙන් හිවලා කියන්නේ කපටි සතෙක් ලෙසයි අප දකින්නේ. බොහෝ කතාවල අප අසන්නේ හිවලා මිනිසුන් රැවටූ කතායි. එහෙත් මගේ ‍'හොයිටි නම් හිවලා' කතාවේ එන්නේ හිවලා රැවටූ කාන්තාවන් පිරිසක් ගැන කතාවක්. එහි එන විදිහට ගම හාමිනේලා තමයි කපටි. ලෝකයේ මෙතෙක් එවැනි විදිහට කතාවක් ලියවෙලා නැහැ.ඒ ‍වගේ අමුතු කතා තියනවා නම් විනෝදමත්. අඬන වධවෙන කතාවලට වඩා දරුවන් මෙවැනි කතාවලට හරි කැමැතියි‍. අනෙක ඉර හඳ ගස්වැල් මල් සත්තු දරුවන් හා ඉතා සමීපයි. ඔවුන් මේවාට ආශා කරනවා . දරුවනට යම් අදහසක් දීමේ දී ඔහු ආසා කරන මෙවැනි දේ එක්කර ගැනීමෙන් දරුවා පතපොතට වැඩියෙන් නැඹුරු වෙනවා‍.මං හැට ගණන්වලදී සිළුමිණට 'සූත්තර පුංචා' ලියද්දි සරසවි ආචාර්යවරුන් පිරිසක් එයට විරුද්ධ වුණා. මෙහි එන පුංචි කොලු පැ‍ටියා හරිම දඟයි. තමන්ට එන කරදරවලින් කොහොමහරි බේරිලා යනවා.මෙය ළමයින්ට ඔබින්නේ නැහැ කියමින් ඔවුන් විරුද්ධ වුණා. මං ඇහුවේ ඔබතුමන්ලාට ළමා වියක් තිබුණාද කියලයි. දඟකාරකම දරුවාගේ අයිතියක්. නිරෝගී දරුවා දඟකාරයි. අපි හැමෝම කුඩා කල දඟකාරයි. ඒ දඟකාරකමට හොඳින් ආදරයෙන් කරුණු පහදා දෙනවා මිස දඬුවම් කිරීම වැරැදියි. රෝල් ඩාල් ගේ පොත්වලට දරුවන් ඔච්චර කැමැති ඇයි? ඒ දරුවන්ගේ දඟකාරකම් නිසයි. අපේ රටේ නම් එවැනි පොතක් තහනම් කරයි. අන්න ඒ විදිහට තමයි දරුවන්ගේ හිත දිනා ගෙන පතපොතට අත හුරුකර විය යුත්තේ.අනෙක තමයි දරුවන්ට පොතක් අතට දීමේදී ඒ පොතේ ඇති චිත්‍ර ගැනත් අවධානය යොමු කළ යුතුයි. ඇතැම් වැඩිහිටි චිත්‍ර ළමා මනසට ඔබින්නේ නැහැ. ළමයාට ඒ චිත්‍ර රුචි නැහැ.ළමා පොතක චිත්‍ර අඳිද්දී ළමයාට ගැලපෙන ලෙසින් චිත්‍ර ඉදිරිපත් විය යුතුයි. දරුවන්ගේ ලෝකය අමුතුයි. චෙක් රට ජපානය චීනය වැනි රටවල ළමා පොත්වල එන චිත්‍ර සාමාන්‍ය චිත්‍ර නොවෙයි.ළමා ලෝකයට ගැලපෙන චිත්‍රයි. දරුවන් උදෙසා පතපොත අතට දෙද්දී ළමා මනසට ඇතුළු වන පතපොත අතට දිය යුතුයි. දරුවන් පතපොත ග්‍රහණය කරගන්නේ එවිටයි. ළමා ලෝකයක් යනු රස වින්දනයෙන් පිරුණු තැනක්.දරුවකුට ළමා කතා පොතක් අතට දෙද්දී දරුවකු වශයෙන් රස විඳිය හැකි පොතක් අතට දීම වැඩිහිටියන් සතුයි. නොඑසේ නම් දරුවාට පතපොත එපාවිය හැකියි.කුඩා කල සිටම දරුවාට කියවා රස විඳිය හැකි පතපොත අතට දීමෙන් ඔහුගේ පතපොත කෙරෙහි ඇති රුචිකත්වය දිනෙන් දින දියුණු විය හැකියි.අද කතා බහප්‍රවීණ චිත්‍ර ශිල්පිනියක හා ළමා ග්‍රන්ථ කතුවරියක වනසිබිල් වෙත්තසිංහලිව්වේ‍‍ -සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=as1307285</link>
    <topic>හැඟීම් දියුණුවීමට නම් හොඳ පතපොත කියවිය යුතුයි</topic>
    <author>රමණී සුබසිංහ</author>
    <content>හැඟීම් දියුණුවීමට නම් හොඳ පතපොත කියවිය යුතුයිඑක් කුඩා දරුවකු තම පියාගෙන් දියුණුවේ දොරටු මොනවා දැයි විමසුවා.‍ සිය පුතු ගේ උනන්දුව ගැන සතුටට පත් පියා,“පුතුනි, ඔබ ගේ ප්‍රශ්නයට මට වඩා හොඳින් පිළිතුරු දන්නේ බුදුරජාණන් වහන්සේ ය. අපි උන්වහන්සේගෙන් විමසා දැනගනිමු” යි තථාගතයන් වහන්සේ වෙත පැමිණියා.“භාග්‍යවතුනි, මා පුතු දියුණුවේ දොරටු කවරේදැයි විමසන්නේ ය. පහදා දෙනු මැනවි’ යි ඉල්ලා සිටියා.“මේ දරුවා අත‍ීත භවයක දී ද මේ පැනයම විමසා ඇතැ'යි දේශනා කළ බුදුරජාණන් වහන්සේ දියුණුවේ දොරටු හයක් පිළිබඳව විස්තර කළා. ‘ශ්‍රැත’ බව ඉන් එක් දොරටුවක්. එනම් අසා දැන ගැනීමෙන් ලැබුවා ව‍ූ දැනුමයි. ඇසීමෙන් බොහෝ දැනුම ධාරණය කරගත් පුද්ගලයා බහුශ්‍රැතයෙක් බවට පත්වුණා. අතීතයේ එය දුෂ්කර කාර්යයක් වුව ද , ලේඛනය, මුද්‍රණ ශිල්පය දියුණු වීමත් සමඟ අපේ මුතුන් මිත්තෝ බොහෝ කොට කියවීමෙන් බහුශ්‍රැතයන් වුණා. තාක්ෂණයේ දියුණුව නිසා අද අපේ දරුවන්ට අන්තර්ජාලයේ සැරි සැරීමට පවා අවකාශය උදා වී තිබෙනවා. යහපතට මෙන් ම අයහපතට ද හරවා ගත හැකි අන්තර්ජාලය යහපත් කියවීමක් බවට පත් කරගන්නා පුද්ගලයාට ලෝකය ගැන බොහෝ තොරතුරු පහසුවෙන් ගවේෂණය කළ හැකි වෙනවා.තාක්ෂණය වේගයෙන් අප කරා පැමිණිය ද මිනිසකු සම්පූර්ණ කරන්නේ කියවීමෙන් බව අපි අමතක නොකළ යුතු කරුණක්. දරුවකු පාසල් අධ්‍යාපනයට යොමු කිරීමේ අරමුණ ඔහු දැනුමෙන්, කුසලතාවන්ගෙන් මෙන් ම ආකල්පයන්ගෙන් ද පරිපූර්ණ කිරීමයි. දැනුම පමණක් දියුණු වී හැඟීම් දුර්වල වූයේ නම් ඒ පුද්ගලයා බුද්ධිමතෙක් මිස සැබෑ මනුෂ්‍යයකු බවට පත් නොවෙයි. යහපත් මිනිසකු වීමට නම්, මිනිසා පාලනය වීමට නම්, ඔහුගේ ආවේදන ක්ෂේත්‍රය දියුණු විය යුතුයි. දැනුම මෙන් ම, ආවේදනයන් එනම් හැඟීම් දියුණුවීමට නම් අපි හොඳ පොත පත කියවිය යුතුයි.මෙසේ සිතමු. න්‍යෂ්ටික අවි නිපදවන්නට තරම් දැනුමෙන් පොහොසත් මිනිසා එය මිනිසා ගේ ම විනාශය පිණිස භාවිත කරනවා නම් ඔහු‍ හැඟීමෙන් තොර පුද්ගලයෙක් වනවා. දරුවකු ගේ දැනුම මෙන් ම ආකල්ප ද දියුණු කළ යුතු වන්නේ ඒ නිසයි. අධ්‍යාපනය ලබන අපේ දරුවන්ට පෙළ පොතේදී විවිධ කෘතීන්ගෙන් උපුටා ගත් කොටස් නිර්දේශ කෙරෙනවා. අපේ දරුවො නිර්දේශිත ‍කොටසට පමණක් අවධානය යොමු කරන්නේ විභාගය ඉලක්ක කරගනිමින්. එහෙත් නිර්දේශ පත්‍රයට පමණක් සීමා වීමෙන් දරුවාගේ ලෝකය පුළුල් නොවන බව වටහා ගත යුතු වෙනවා‍. මේ නිසා දරුවා නිවැරැදි දිශාවට යොමු කිරීම, අතිරේක පොතපතට උනන්දු කරවීම ගුරුවර වැඩිහිටියන් ගේ වගකීමක් බව වටහාගත යුතුයි.වසර බොහෝ ගණනක් ඉක්ම ගියත් හෙළයේ මහා ගත්කරු ලෙස අදටත් විරුදාවලී ලබන්නේ මාර්ටින් වික්‍රමසිංහ නම් වූ ලේඛකයා. විශ්වවිද්‍යාලයක අධ්‍යාපනය නොලදත් අදත් විශ්වවිද්‍යාලවල විද්‍යාර්ථීන් පරිශීලනය කරන්නේ එතුමා ගේ පොතපත. එතුමා පොත පත රචනා කළේ බොහෝ කොට කියවීමෙන් ලැබූ ඥානයෙන්. බලංගොඩ ආනන්ද මෛ‍ෙත්‍රය හිමියන් උසස් විභාගවලට පෙනී නොසිටියත් උන්වහන්සේ මහා දැනුම් කෝෂයක් ලෙස ප්‍රචලිතයි. භාෂා ගණනාවක් දැන උගත් උන්වහන්සේ දැනුමෙන් පරිපූර්ණ වූයේ කියවා ධාරණය කර ගැනීමෙන්්‍.වැඩිහිටියන්ට ජීවන සටන ගෙන යන්නට වෙහෙසෙනවා හැර, දරුවන්ට විභාගය සමත් වෙන්නට ඇවැසි කරුණු කට පාඩම් කරනවා හැර පොතක් පතක් කියවන්නට තරම් කාලයක් නැති බවට බොහෝ දෙනා මැසිවිලි නැගුවත් එහි සත්‍යතාව පිළිබඳ ඇත්තේ ගැටලුවක්්‍. සාමාන්‍යයෙන් පොදු වාහනයක රැකියාවට, පාසලට යන එන බොහෝ දෙනකු ගේ දෛනික කාලයෙන් පැය තුන හතරකටත් වඩා ගෙවෙන්නේ මහ මඟ. බස්රියේ, දුම්රියේ යන ගමන අලසකමින්, නිදි කිරා වැටෙමින්, එසේත් නැතිනම් ඕපාදූප බිණිමින් ගෙවා දමනවාට වඩා රසවත්, හරවත් පොතක් කියවීමට වෙන් කළ හැකි නොවේද?ශාස්ත්‍රීය පොතකට අවධානය යොමු කිරීම අසීරු වුණ ද හොඳ කෙටිකතාවක්, නවකතාවක්, පරිවර්තනයක්, දහම් පඬුරක් කියවීම අසීරු නොවේ. කවියකට, කෙටිකතාවකට, දහම් පණිවුඩයකට ඔබේ ජීවිතයට සුවිශේෂී වෙනසක් ඇති කරන්නට පුළුවන්. ජීවිතය ගැන අපූරු අවබෝධයක් ලබා ගන්නට පුළුවන්. චරිත කතාවකට ඔබ ගේ ජීවිතයම යහපත් වෙනසකට පරිවර්තනය කළ හැකියි. බුද්ධ චරිතය ම උදාහරණ කොට ගන්න. අභියෝග ජය ගන්නා හැටි, අනේක විධ නින්දා අපහාස හමුවේ ජීවිතයට නොසැලී මුහුණ දෙන හැටි තථාගතයන් වහන්සේ ගේ චරිතය අපට ඉතා අපූරුවට කියා දෙනවා ඔබට දැනේ.අතට ලැබෙන කුමක් හෝ පත්කර කැබැල්ලක්, කඩදාසි කොළයක් කියවීමට සුදුසු බව හැ‍ඟේ නම් එය කියවා මිස ඉවත දැමීම මා ගේ පුරුද්දක් නොවේ. දායක මහතකු විසින් දිනක් මා වෙත පූජා කරන ලද පිරිකරක් ආවරණය කර තිබූ පත්තර පිටුවක් මට කියවන්නට ලැබුණේ අහම්බයෙන්. ඒබ්‍රහම් ලින්කන් ජනාධිපතිවරයා තම පුතුගේ මුල් ගුරුවරයාට යවන ලද ලිපියක් එහි වූවා. අපහසුවෙන් වුව ද තම පුතුට උගන්වන ලෙස ඉල්ලූ වටිනා කරුණු රැසක් එහි සටහන්ව තිබුණා. එය මගේ ජීවිතයට ද වටිනා අලුත් අත් දැකීමක් වුණා. කුඩා කල සිටම කියවීම පුරුදුදක් බවට පත් කර ගත්තේ නම් වැඩිහිටියකු වී ද එය අපේ ජීවිතයෙන් දුරස් කළ නොහැකි පුරුද්දක් බවට පත්වෙනවා. එයම අපි දැනුමෙන්, මෙන් ම හැඟීමෙන් ද පිරිපුන් මිනිසුන් බවට පත් කරන්න‍ට උපකාරී වෙනවා.රමණී සුබසිංහඡායාරූපය- විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=as1307286</link>
    <topic>නෙළුම් විල</topic>
    <author/>
    <content>නෙළුම් විලහෙණ පුපුරමින් මහ වැසි වැටෙමින් තිබිණ. උදෑසන වුවත් වැස්ස නිසාම හාත්පස අඳුරු වී පැවතිණ.මේ වෙලාවේ මා නුහුරු නුපුරුදු කොළඹ කොටුවෙන් බැස ගත්තේ මුවැත්තියක සේ ගැහෙමිනි.මා පොලොන්නරු බසය සොයා යා යුතු විය. එය ගමන් වාරය අරඹන්නේ කොතැනින් දැයි මම නොදැන සිටියෙමි.හතර වටේ ම ඇත්තේ නන්නාඳුනන මුහුණු ය. ඇසුණේ වැසි හඬත් ඒ පරයා නැගුණු හෙණ හඬත් පමණි.මම බිය වීමි.වැස්ස ටිකින් ටික අඩු වන විට මම විශ්වාසය තැබිය හැකි මිනිසකු සොයන්නට වීමි. බොහෝ දෑස් මා නෙත ගැටිණ. මම ඒවා මඟ හරිමින් අවංක දෑසක් සෙවීමි.අවසානයේ එක් පියකු ගේ මුහුණෙහි මා නෙතු නතර විය. ඔහු මා දුටුවේ නැත. ඒ මුහුණ තැන්පත් ය.මා උරින් දරා සිටි බෑගයට වඩා අතේ එල්ලා ගෙන සිටි බෑගය බර විය. මම බර ද දරා ගෙන සෙනඟ මැදින් ඔහු ළඟට ගියෙමි.‘සර්’ඔහු පුදුම වී මදෙස බැලුවේ ය.මම කාරණය කීමි.ඔහු ගේ මුහුණ බැරෑරුම් විය. වගකීමක් හිතට ගන්නා ලකුණ පහළ විය.‘එන්ඩ මං පෙන්නන්නං’ ඔහු ඉස්සර විය.මම ඔහු පසුපස ගමන් කළෙමි.යන ගමන් අපි වචන දෙක තුනක් කතා කළෙමු.‘සර් මේ කොහෙ යන ගමන් ද?’‘මං ඉසුරුපායට යන ගමං දරුවො. ඔය දරුව කොහෙ ද?’‘පොලොන්නරුවෙ සර්’‘කාලයක් මාත් පොලොන්නරුවෙ ඉගැන්නුව’‘අහන්ඩත් සන්තෝසයි. දැන් සර් මොකද කරන්නෙ?’‘දැං මං විශ්‍රාමිකයි’‘සර් මං පාර කාගෙන්වත් ඇහුවෙ නෑ. සර්ගෙන් තමයි ඇහුවෙ’‘පාරෙදි හම්බ වෙන හැම කෙනෙකුගෙන්ම පාර අහන එක අද කාලෙ ගෑනු ළමේකුට තියා කාටවත් හොඳ නෑ’ඔහු මා පොලොන්නරු බසය ළඟට කැඳවාගෙන ගියේ ය.‘දැන් ඔය දරුව මේකෙ නැගල යන්ඩ‘හොඳයි සර්, සර්ට බොහොම ස්තුතියි’මම බසයට ගොඩ වීමි. ඔහු යන්නට ගියේ ය.එදින සිද්ධිය එතෙකින් කෙළවර විය. එහෙත් ඔහු සිය ගුණ යහපත්කමින් මට කළ යහබලපෑම නම් එතැනින් නිමා නොවීය.මම ගුණයහපත් සැබෑ පියකුගේ රැකවරණය හා මඟ පෙන්වීම ලද්දෙමි. ඒ කෙටි කාලය තුළ දියණියක ලෙස මා ලද සතුට සහනය නිම් නැත.සමුගන්නා අවස්ථාවේ මා ඒ පියාගේ දෙපා නොවැන්දේ ඇයි? මට නොදැනුවත්වම මා ආත්මාර්ථකාමී වී ද? මට එබඳු සේවාවක් කළ ඒ උතුම් මිනිසාගේ නම ගමවත් අසා දැන ගැනීමට නොහැකි විය. මේ සියල්ල දැන් මගේ වේදනාවට හේතු වී තිබේ. සති කිහිපයක් ගෙවී ගොස් තිබුණ ද වේදනාව යළි යළිත් අලුත් වෙනවා මිස යටපත් නොවේ.පියාණනි, ජීවිතයේ තවත් එක් වතාවක් ඔබ දැක ගැනීමට ලැබේ නම් එය මට භාග්‍යයකි. මම ඔබට ‘විශ්වාසවන්ත උතුම් මිනිසෙකි’ යන නම්බු නාමය දෝතින් පිරිනමමි.ඔබේ දෙපා නැමද සමු ගැනීමට මට ඉඩ දෙනු මැනවි.  මේ ලිපිය යම් දිනෙක ඔබ නෙතු ගැටෙනු ඇත. එදින ඔබ මා අමතනු ඇතැයි සිතමි. පියාණනි, ඔබට දිගාසිරි පතමි.අනන්‍යතාව සඟවා සිටීමට කැමැති ‘පොලොන්නරුවේ දියණිය’ විසින් යොමු කරන ලද ලිපියක් ඇසුරිනි. ඇයට මඟ පෙන්වූ පියාණන්ට ලබා දීම සඳහා ඇගේ දුරකථන අංකය ද ලියා ඇත. එය වැරදි කෙනකුන් ගේ අතට පත්වීම වළකනු පිණිස අදාළ ‘පියාණන්’ ම අපට ලිපියක් යොමු කරන්නේ නම් යෙහෙකි. එවිට ඔහුට ‘දියණියන්ගේ’ දුරකථන අංකය ලබා දිය හැකි ය.දිනක් මා සැමියාට නැගිට ගැනීමට නොහැකි විය. අතක් සහ පයක් පණ නැති ව ගොස් ඇති බව අපට පෙනිණ.වසර ගණනාවක සිට ඔහු පාදවල නහර ගැට ගැසීමේ ආබාධයකින් පීඩා විඳිමින් සිටියේ ය. එය සුව වූයේ සැත්කමකින් පසු ය. එහෙත් ටික කලකට පසු ටිකින් ටික වෙනත් රෝගාබාධ පහළ වෙමින් තිබිණ.සැමියාට ආයුර්වේද ප්‍රතිකාර ලබා දිය යුතු යැයි සිතූ අපි ඔහු රැගෙන වෙද මහතකු සොයා ගියෙමු.අප එහි ගිය ඒ උදෑසන වෙද ගෙදර රෝගීන් ගෙන් පිරී ගොස් තිබිණ.අත් පා මුහුණ ආදියේ කටු ගසන ලද රෝගීන් තැනෙක ය. කොන්දේ, අත්පාදියේ තෙල් පිරිමදින රෝගීන් තවත් තැනෙක ය.ප්‍රතිකාර පතා ආ අත් පා බිඳුණු අය තවත් තැනෙක ය.බෙහෙත් පිණිස කොළ වර්ග කොටන පිරිස් ද කෙටු දෑ තම්බන පිරිස් ද අන් තැනෙක ය.අපිදු වෙද මහතා මුණ ගැසීමේ බලාපොරොත්තුවෙන් රැඳී සිටියෙමු.ටිකකින් අප ඉදිරියට ආවේ රසකැවිලි අත දැරූ පිරිසකි. ඔවුහු කැවුම්, කොකිස් කෙසෙල් ගෙඩි ආදියෙන් අපට සංග්‍රහ කළහ. මේ අත්දැකීමෙන් පුදුම වෙමින් අපි ඒ සංග්‍රහය බුක්ති වින්දෙමු.සැමියාට ප්‍රතිකාර කිරීම ඇරඹිණ. සතියක් පමණ ප්‍රතිකාර කිරීමෙන් පසු අත් උදව්වෙන් නැගිට ගැනීමට ඔහුට පණක් ලැබිණි. අතත් පයත් ටිකින් ටික පණ ලබනු පෙනේ. ඒ දැක අප ලද සහනය නිම් - හිම් නැත.වෙද ගෙදරට පය ගසන මොහොතේ හිතට ගලා එන්නේ සැනසීමකි. රෝගීන් කොතෙක් සිටියත් මේ වෙද ගෙදර කලබල නැත. මිහිරි සංගීත රාවයක් සීන් හඬින් දෙසවන් සිප ගනී.බෙහෙත් සාදනු පිණිස ගෙනෙන ඔසු කොළ එකිනෙක පිරික්සා බලනුයේ ඒවායේ කුඩා කෘමියකු හෝ සිටී නම් ඉවත් කරනු පිණිස ය.රෝගීන් ගෙන් මුදල් අය නොකිරීම මෙහි දක්නා ලැබෙන තවත් විශේෂත්වයකි.මෙබඳු උතුම් වෙද ගෙදරක් හිමි වීම ගැන බදුලු ජනතාව හැටියට අප ආඩම්බර විය යුතු ය.බදුල්ලේ, බල්ලකොටුව ආයුර්වේදයේ ඉසිවරයාණනි, ඔබට දීගායු වේවා! සහායක හැමට පින් ලැබේවා.  මාඋස්සාගොල්ලේ චන්ද්‍රලතා සිරිමාන්න මහත්මිය විසින් යොමු කරන ලද ලිපියක් ඇසුරිනි.රෑ දහයට ළංව තිබිණ.අපි රූපවාහිනියේ ප්‍රශ්න විචාරාත්මක වැඩසටහනක් නරඹමින් සිටියෙමු.ටිකකින් මා සොහොයුරා කිසියම් අපහසුවක් පළ කළේ ය.‘මට කලන්තෙ වගේ, කන් දෙකත් අගුළු වැටිල!’ ඔහු කීවේ ය.අපි ඔහු වෙත ගියෙමු.ඔහු ගෙන් පළ වූයේ ක්ෂණික රෝගී තත්ත්වයකි.‘කාමරේට ගිහිං ටිකක් හාන්සි වෙන්න, එතකොට හරියාවි’ අපි කීමු.ඔහු අසුනින් නැගිට ගැනීමට වූයේ අමාරුවෙනි. අපි ඔහුට උදවු වූයෙමු.පුටුව පෙරළී ඔහු ඇද වැටෙන්නට ගියේ ය. අප ඔහු වහා අල්ලා ගත්ත ද පලක් නොවී ය. ඔහු එක වර නොව හෙමිහිට ඇද වැටුණේය. හිස පසෙකට ඇල විය. දෑස අඩවන් විය.මවටත්, මටත් එකවර කෑගැසිණ.සොහොයුරා වමනය දාන්නට වූයේ ය.බියපත් මම වහා දුරකථනය වෙත දුව ගොස් අසල්වැසි වැඩිහිටියකු ඇමතීමි.‘අනේ අංකල් ඉක්මනට එන්න! ඇවිත් මොනවහරි කරන්න! අපේ මල්ලිට අමාරුයි!’‘මේ එනවයි’ ඔහු කියද්දී මම වහා එළියට දුව ගොස් ගේට්ටුව හැරියෙමි. ඒ වන විටත් ඔහු ගේ පුතු එහි පැමිණ සිටියේ ය.‘ඇයි අක්කෙ? අයියට මොකද?”එසේ අසමින් ම ඔහු අප නිවෙසට දුව ආවේය. මම ද ඔහු සමඟ යළි ගෙතුළට දුව ආවෙමි.එවිට මා සොහොයුරා බිම හිඳ ගෙන සිටියේය. මව ඔහු අපහසුවෙන් වත්තන් කරගෙන සිටියාය.‘ඇන්ටි අයින් වෙන්න! මං අයියව කාමරේට අරගෙන යන්නං!’ හේ මා සොහොයුරා වත්තම් කර ගැනීමට ඉදිරිපත් විය.මේ වන විට සොහොයුරා සිහිය ලැබ සිටියේ ය.‘එපා මල්ලි! මං මෙහෙම්ම ඉන්නං. තව ටිකකින් හරියාවි’ සොහොයුරා පැවසුවේ අපහසුවෙනි.අසල්වැසි සොහොයුරා මා සොහොයුරාගේ බසට අවනත වී ඔහු ළඟට වී සිටියේ ය.මෙවිටම ඔහුගේ දෙමාපියෝ ද අප නිවෙසට ආහ.‘ඉක්මනට ලෑස්ති වෙලා අපේ පුතත් එක්ක මෙයාව හොස්පිට්ල් එකට අරගෙන යන්න, දොස්තර බලලා කරන්න ඕන දේ කියාවි’ අසල්වැසි පියා උපදෙසක් දුන්නේ ය.‘අක්කෙ මං ලෑස්ති වෙලා ඉක්මනට එන්නං’ කියමින් අසල්වැසි සොහොයුරා ගෙදර දිව්වේ ය. ඒ අතර වාරයේ අපි හැමෝම එකතු වී අප සොහොයුරා පිරිසිදු කර ඇඳුම් ඇඳ ගන්නට උදවු කළෙමු.අසල්වැසි සොහොයුරා ආපසු ආවේ සිය කාරයෙනි.ඉන් අපි රෝගියා කිට්ටුව තිබු පෞද්ගලික රෝහලට රැගෙන ගියෙමු.වෛද්‍ය නිගමනය වූයේ රුධිර පීඩනය අඩු වී ඇති බවත් අජීර්ණ තත්ත්වයක් ඇති බවත් ය.අපි ප්‍රතිකාර ලබා ගෙන ආපසු ආවෙමු.මා සොහොයුරා ගෙට කැඳවාගෙන ආපසු අසල්වැසි සොහොයුරා ගෙදර යෑමට සමු ගත්තේ උදවුවක් වුවමනා වුණොත් වහා දන්වන ලෙස කියමිනි.‘මගෙ පුතාට තෙරුවන් සරණයි. උදවු කළාට පුතාට පිං සිද්ධ වෙනවා’ මගේ මව ඔහුගේ හිස පිරිමැද්දාය.ඔහු සිනාසී අපෙන් සමුගෙන ගියේ ය. ඔහු ළමා වියේ සිටම ඉතා කැමැත්තෙන් අපට උදවු කළ හැටි මට සිහිපත් විය.යහපත් අසල් වැසියන් සිටීම භාග්‍යයකි.කීර්තිරත්න මහතාට සහ මහත්මියටත් පුත් ධනුෂ්කටත් පින් දෙමි.  කැලණියේ, ධර්මලෝක මාවතේ නයනා දීප්ති ගුණරත්න මෙනෙවිය විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av1307282</link>
    <topic>ප්‍රේමකීර්ති මියගොස් වසර 24 යි</topic>
    <author>ඉනෝකා සමරවික්‍රම</author>
    <content>ප්‍රේමකීර්ති මියගොස් වසර 24 යිපෑන අතට ගත් විට ගීත ලියන්නට ඕනෑ තරම් වචන මෙන් ම අත්දැකීම් ද ඔහුට තිබිණි. විටෙක ප්‍රේමයේ හා විප්පයෝගය මෙන් ම තවත් විටෙක ප්‍රේමයේ රස මුසු තැන් ඔහු අරුත්බර ගී පෙළක් කළේ ය. එක් විෂයක් නොව බොහෝ විෂයන් ඔහු තම ගීතවලට අත්දැකීම් කොට ගත්තේ ය. ගුවන් විදුලි නිවේදකයකු පමණක් නොව රූපවාහිනි නිවේදකයකු ලෙසින් ද ඔහු තම ප්‍රේක්‍ෂකයාට, ශ්‍රාවකයාට උසස් ම රස වින්දනයක් දැනුමක් ලබාදීමට හැමවිටම උත්සාහ ගත්තේ ය. මාධ්‍යවේදියකු, ගීත රචකයකු, ලෙසින් පමණක් නොව යහපත්මිනිසෙකු ලෙසින් ජනතාව අතර රැදී සිටි මේ අහිංසකයා නන්නානනතුවක්කුකරුවකුගේ උණ්ඩයකට ගොදුරු වූයේ ය. ඔහු මිය ගොස් වසර විසි හතරකි. එනමුදු ඔහු නැති අඩුව අදද මේ රටට දැනේ. එබඳු මොහොතේ ඔහුගේ ළබැඳියන් කිහිප දෙනෙකුගේ අදහස් මෙසේ ය.අශෝක තිලකරත්නමට ප්‍රේමකීර්තිව මුලින් ම හඳුනා ගැනීමට ලැබුණේ එක් දහස් නවසිය හැට නවය අවුරුද්දේ අගභාගයේදී පමණ. මට මතකයි ඔහු ඒ කාලේ ගුවන් විදුලියට ආවේ කොට කලිසම හා අත්කොට කමිසය ඇදලා. එකල ඔහු සහන නිවේදකයෙක්. අපි දෙදෙනා බොහෝ ම ළං වුණා. ඔහු ඉතාම හොඳ කෙනෙක්. ප්‍රේමකීර්තිට ලස්සන හිනාවක් තිබුණා‍.පිටපත් රචකයෙක්, ගීත නිබන්ධකයෙක්, නිවේදකයෙක් හැටියට ඔහුට හොඳ දක්ෂතාවක් තිබුණා. ඒ වගේ ම ඔහු හොඳට පොත පත කියෙව්වා. මේ නිසා ඔහුට භාෂාව පිළිබඳ හොඳ දැනුමක් වගේ ම බහුශ්‍රැත බවකුත් තිබුණා.ඔහු සෑම පරාසයකම වගේ ගීත ලිව්වා. ප්‍රේමකීර්ති වැඩිපුරම ගීත ලිව්වේ වික්ටර් රත්නායකයන්ට. ඒ වගේ ම ඔහු උපහාස ගීත ලිව්වා. ඒ ෆ්‍රෙඩී සිල්වාට. ඒ වගේ ම ඔහු ඒ යුගයේ සිටි සෑම ගායක ගායිකාවකටම ගීත ලිව්වා.අද වර්තමානයේ ගුවන් විදුලි නිවේදකයෝ දිහා බලන විට අපිට ප්‍රේමකීර්තිගේ අඩුව හොඳින් ම දැනෙනවා. රිජ්වේ තිලකරත්න මහතාගේ යුගයේ දී තමයි ගුවන් විදුලියේ සජීවී වැඩසටහන් ඉදිරිපත් කෙරුණේ‍.‘ශනිදා සාදය’ හා ‘සොඳුරු සෙවණ'. මෙම වැඩසටහන් වඩාත් ළෙන්ගතු‍ බවින් ශ්‍රාවකයා අතරට ගෙන යාමයි අරමුණ වුණේ, ශනිදා සාදය’ වැඩ සටහනේ ආරම්භක හා අවසාන නිවේදකයා වුණේ ප්‍රේමකීර්ති.ඒ අතර අනෙකුත් අය වැඩසටහන මෙහෙයවූවා. දැන් අපිට එෆ්.එම්. නාළිකා හරහා මහා කරච්චලයක් වෙච්ච දුරකථනය ගුවන් විදුලියට ඈදා ගත්තේ ප්‍රේමකීර්ති.නමුත් ඔහු එදා ටෙලිෆෝනයෙන් ගුවන් විදුලියට කතා කළ හැකි බව පෙන්වා දුන්නා වගේ ම ඔහු එහි සීමා මායිම් දැනගෙන හිටියා‍.වසර ගණනක් ගියත් ප්‍රේමකීර්ති නැති අඩුව මෙරට ගීත ක්ෂේත්‍රය, ගුවන්විදුලි ක්ෂේත්‍රය බලවත් පාඩුවක්.  රත්නා ලංකා අබේවික්‍රම‍මම ප්‍රේමකීර්ති හඳුනන්නේ ඔහු කොළඹ ආනන්ද විද්‍යාලයේ නව වැනි පන්තියේ පමණ ඉගෙන ගන්න කාලෙදි. එවකට මම ගුවන් විදුලි සංස්ථාවේ ස්ථිර සේවිකාවක්. මගෙ සැමියා පාලිත ඒ කාලේ රජයේ ප්‍රසිද්ධ වැඩ දෙපාර්තමේන්තුවේ සේවය කළේ. අපි පදිංචි වෙලා හිටියේ‍ බොරැල්ල හන්දියේ තිබූ නිල නිවාස වල. ප්‍රේමකීර්ති හැමදාම පාසල ඇරිලා අපේ ගෙදර එනවා. පොත් ටික තියලා ගුවන් විදුලියට යනවා. ඒ කාලේ ඔහු ළමා මණ්ඩපයේ නිවේදකයෙක් වගේ ම ලේඛකයෙක්.ඔහු කොට කලිසම ඇදලා එන්නේ. ප්‍රේමකීර්ති අපේ පවුලේ බාල සහෝදරයෙක් වගෙයි. ඔහුට ඔහුගේ ගෙදර අපේ ගෙදර කියා වෙනසක් තිබුණේ නැහැ. මට මතකයි ප්‍රේමකීර්ති මුලින් ම දිග කලිසම ඇදපු දවස. ඔහු එදා හරිම ලැජ්ජාවෙන් හිටියේ. කැන්ටිමේදී ඔහු හරිම ලැජ්ජාවෙන් තමයි එහෙට මෙහෙට ගියේ‍. අපි ඔහුව අගය කළා මල්ලි අද හරි ලස්සනයි කියලා.ඔහුට හොඳ ළමා වියක් තිබුණා. ඔහු ළමා කාලයෙත් හරි දක්ෂයා. මට මතක හැටියට එක්දහස් නවසිය හැට හය කාලේ තමයි ඔහු ‘හද පුද අසුනේ’ ගීතය ලියුවේ.මට මතකයි කවුරුන් හෝ ඔහුගෙන් ගීතයක් ඉල්ලන විට ඔහු කොළ කෑල්ලක් ගන්නවා ලියලා දෙනවා. ඒ කාලේ අපි ගුවන් විදුලියෙන් කතා කළේ රාමුවක් ඇතුළේ ඉඳගෙන. හරි සීරුවෙන් කතා කළේ වැරැද්දක් වේවි කියලා බයෙන්.නමුත් එදා ඒ තිබූ රටාව වෙනස් කළේ ප්‍රේමකීර්ති. ඔහු බොහෝම සැහැල්ලුවෙන් සරලව ජනතාව අතරට ගියා.ඒත් ඔහු කවදාවත් පල් හෑලි කියවන්න ගියේ නැහැ. ඉංග්‍රීසි සිංහල කලවමේ කතා කළේ නැහැ. ඔහු හරිදේ හරි විදිහට කළා.ඔහු පිළිබඳව මතකය බොහොමයි. ඒ අතරිනුත් මට වඩාත් ම මතකය දෙයක් තමයි පළමු ‘ස’ ප්‍රසංගය.එදා පැවැත්වුණේ ලුම්බිණියේ. ප්‍රේමකීර්ති එදා ඔහුගේ මවවත් එක්කගෙන ආවා. අක්කා අම්මව බලාගන්න කිව්වා. අම්මා හිටියේ අපට ඉදිරි පේළියේ. වික්ටර් රත්නායකයන් ‘ආදරයේ උල්පත වූ අම්මා’ ගීතය ගයනවාත් සමඟ ම ප්‍රේමකීර්තිගේ අම්මා අඬන්න ගත්තා. අපි ඇයව අස්වසන්න හැදුවා. ඒත් ගීතය අවසන් වී බොහෝ වේලා යනතුරුත් අම්මාගේ ඉකිබිඳුම තිබුණා. ප්‍රේමකීර්ති හා ඔහුගේ අම්මා ඔවුනොවුන්ට පුදුම තරමේ ආදරෙයි.  ආචාර්ය වික්ටර් රත්නායකප්‍රේමකීර්ති ගැන ඉතාම කෙටියෙන් කිවහොත් ඔහු මිතුරන් අතරේ සුමිතුරෙක්. ගේය පද රචකයන් අතරේ මැණිකක්. ඔහු මාධ්‍යවේදියකු ලෙස පමණක් නොවෙයි සියලු මාධ්‍යයන් හි කුසලතා පිරි දක්ෂයෙක්. රූපවාහිනිය, ගුවන් විදුලිය, පුවත්පත වේවා මේ සියලු මාධ්‍යවල ඔහු කැපී පෙනෙන කුසලතා පිරි දක්ෂයෙක්.ප්‍රේම් මට ගීත පන්සියයක් පමණ ලියා තිබෙනවා.‍ ඔහු පෑන අතට ගත්තාම බුදු ගුණ වේවා, මවු ගුණ වේවා, පිය ගුණ වේවා, දේශානුරාග වේවා, මවු ගුණ වේවා, ප්‍රේමය වේවා ඒ සියල්ල ඔහුට අතැඹුලක්. ඔහු ඕනෑම තේමාවක් යටතේ ගීත ලිවීමට සුවිශේෂී හැකියාවක් තිබූ අයෙක්. ප්‍රේම් අපට නැතිවෙලා මේ එළැඹෙන්නේ විසි හතර වන වසර, මේ කාලය තුළ ඔහුගේ අඩුව පිරිමහන්න, ඒ රික්තය පුරවන්නට කිසිවෙකුටත් හැකියාවක් ලැ‍බුණේ නැහැ.ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av1307283</link>
    <topic>‘සුදු නංඟා’ ගීතයේ බුද්ධිමය දේපළ හිමිකරුවන් කවුද?</topic>
    <author>ජෝජ් රොබ්සන් ද සිල්වා</author>
    <content>‘සුදු නංඟා’ ගීතයේ බුද්ධිමය දේපළ හිමිකරුවන් කවුද?සුදු සුදු සුදු නංඟා සුදු මල් අත රන්දා සුදු සේල ඇඳන් - කර මාල බැඳන් අද හිනැහෙනවා නංඟා දඟකාරියේ සුකුමාලියේ හැඩකාරී වීලා මේ සුබ යාමයේ කල්පයක් පුරා බැඳී සිටින්න ජීවිතේ තුරා රැ‍ඳෙන්න ආදරේ කියා හිඳින්න සෑමදා බවයෙන් බවේ පැතුමක් ලෙසේ එක්වීලා ළංවූවේ මේ ආත්මයේ ආදරේට ආදරේ කරන්න පෙම් සටන් මෙසේ දිනන්න පුංචි කාලේ බැන්ද ප්‍රේමාදරේරුක්මන් වර්ණකුලසූරිය නව පරපුරේ ගායකයෙකි. රුක්මන්ගේ “පෝස්ට්මන්” සංයුක්ත තැටිය ඔහු පිළිගැන්වූවේ තැපැල් ඇමැති ජීවන් කුමාරතුංග මහතාට වන අතර රුක්මන් ගයන රසබර ගීත 14 ක් මෙහි ඇතුළත් ය. “සුදු සුදු සුදු නංඟා” ගීතය රුක්මන්ගේ මේ ගීත එකතුවට එක් වී ඇති විශේෂ ගීතයකි. අප මේ සටහන කරන්නේ එහෙයිනි.“මම දිගු කලක් තිස්සේ මගේ මේ ගීත එකතුවට නිර්මාණ සොයමින් වෙහෙසුණා. ඒ අතර කලකට ඉහත සංගීතයට සම්බන්ධ මගේ මිතුරෙකු ළඟ තිබී මට මේ ‘සුදු නංඟා’ ගීතය ලැබුණා. ඔහු දැනගෙන උන්නේ නැහැ ඔහුට මේ ගීතය ලැබුණේ කොහොම ද, මෙහි පද රචනය සහ තනුව කාගේ ද කියා.කෙසේ වුවත් රසවත් නිර්මාණයක් නිසා මම මේ ගීතය මගේ ගීත එකතුවට ගයන්න ඉල්ලා ගත්තා. මට මේ ගීතයට හොඳ ප්‍රතිචාර ලැබෙනවා. ඒත් ලොකු කනගාටුවක් දැනෙනවා, මේ ගීතයේ සැබෑ නිර්මාණකරුවන් නොදන්නාකම නිසා.”“මේ බුද්ධිමය දේපළ වල අයිතිය නියම හිමිකරුවන්ට දීම මගේ යුතුකමක් සහ වගකීමක් ලෙස හැ‍ඟෙන හින්දාමයි ‘රසඳුන’ මඟින් මෙය හෙළිදරව් කරන්න හිතුවේ. එවිට මෙම ලිපිය දැකීමෙන් හෝ ‘සුදු නංඟා’ ගීතය නිර්මාණය කළ ගී පද රචකයා සහ සංගීතඥයා මට හඳුනාගන්න හැකි වුණෝතින් මට පුළුවන්නේ ඔවුන්ට ඔවුන්ගේ බුද්ධිමය දේපළ හිමිකම් ලබා දෙන්න.දැනට මගේ ගී තැටි කවරයේ ගී පද රචකයා සහ සංගීතඥයාගේ නම් නොමැතිවයි ‘සුදු නංඟා’ ගීතය පළ කර තියෙන්නේ. ‘සුදු නංඟා’ ගීතයේ සැබෑ නිර්මාණකරුවන් මුණ ගැසුණොත් ඔවුන්ගේ නම් සඳහන් කර නැවත අලුතින්ම කවර මුද්‍රණය කරන්න මම බලාපොරොත්තු වෙනවා.”වර්තමානයේ අනිකුත් සහෝදර නිර්මාණකරුවන්ගේ බුද්ධිමය දේපළ (විශේෂයෙන්ම ගී පද රචනා) මංකොල්ල කන ඇතැමුන් හට රුක්මන් හොඳ ආදර්ශයකි.සංගීත ක්ෂේත්‍රයේ තවමත් තමා නවකයෙකු මෙන්ම තබා ඇත්තේ ද පුංචිම පුංචි පියවරක් පමණක් බව ද පැවසූ රුක්මන් “කොහොම හරි ‘සුදු නංඟා’ ගීතයේ පද රචකයා සහ තනුව නිර්මාණය කළ සංගීතඥයා සොයා ගැනීමට හැකි වුවහොත් ඔවුන්ට කර්තෘ භාග ගෙවන්නත් මං හිතාගෙන ඉන්නවා” යනුවෙන් අප සමඟ පැවසුවේ හෘදයාංගමව යයි අපි සිතමු.ලුණුවිල තැපැල්හලේ දැනට සේවයේ නියුතු වී සිටින රුක්මන්ගේ අංක - 077 9765998 දුරකථනයට ඇමැතීමෙන් ඔබට ඔහු සම්බන්ධ කර ගැනීමට පුළුවන.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av1307284</link>
    <topic>"රණවිරු රියල් ස්ටාර්" විනිශ්චය මට ගෞරවයක්</topic>
    <author>ගාමිණී සුසන්ත ඡායාරූපය - ටෙනිසන්</author>
    <content>"රණවිරු රියල් ස්ටාර්" විනිශ්චය මට ගෞරවයක්යශෝධා විමලධර්ම*යශෝධා ඔබ මේ දිනවල කාර්යබහුල ජීවිතයක් ද ගෙවන්නේ?ඔව්. මේ දිනවල මම තරමක් කාර්යබහුලයි. ‘රණවිරු රියල් ස්ටාර්’ වැඩසටහනේ විනිශ්චය මණ්ඩලයේ කටයුතු කරනවා. ඒ වගේම මම රංගනයෙන් දායක වුණු “සමනල සංධ්වනිය’ චිත්‍රපටයේ ප්‍රචාරක වැඩ කටයුතුවලටත් දායක වෙනවා. ඊට අමතරව මම අලුතින් කේෂාලංකරණ නිෂ්පාදනයක් එළිදක්වන්න දායක වුණා; තියෙන්නේ එහි වෙළෙඳ සන්නාම තානාපති ලෙස මම කටයුතු කරනවා. මේ වැඩ කටයුතු එක්ක තමයි මම මේ දවස්වල කාලය ගෙවන්නේ.*රණවිරු රියල් ස්ටාර් තරගාවලියේ විනිශ්චය මණ්ඩලයේ කටයුතු කිරිම ගැන ඔබට මොනවගේ හැඟීමක් ද දැනෙන්නේ?’රණවිරු රියල් ස්ටාර්’ අදියර දෙකකට මම දායක වුණා, විනිශ්චය මණ්ඩලයේ සාමාජිකාවක් හැටියට මම පළමුවෙන්ම ස්තුතිවන්ත වෙනවා මෙවැනි වැඩසටහනක් ආරම්භ කරන්න මූලිකත්වය ගෙන ක්‍රියා කළ රාජ්‍ය ආරක්ෂක ලේකම් ගෝඨාභය රාජපක්ෂ මහතාට.යුද්ධ පැවතුණු ලෝකයේ කිසිම රටක යුද්ධයකින් පසුව රණවිරුවන් වෙනුවෙන් මෙවැනි වැඩසටහනක් ක්‍රියාත්මක වෙලා නෑ. එම නිසා මෙම වැඩසටහන ඉතාම සුවිශේෂියි. මෙම වැඩසටහනේ විනිශ්චය මණ්ඩලයේ සිටීමට ලැබීමත් මට ගෞරවයක් හැටියටයි මම දකින්නේ. මෙමඟින් හෝ අපේ රට බේරාගත් රණවිරුවන් වෙනුවෙන් මට යමක් කරන්න ලැබීම ගැන මම සතුටුවෙනවා.*මෙම වැඩසටහනේදී තුළදී ඔබ සංවේදී වුණු අවස්ථාත් තිබුණා නේද?ඇත්තටම ඔව්. ඔය නිල ඇඳුම තුළ සිටින කලාකරුවා හරිම සුන්දරයි; හරිම සංවේදියි. ඔවුන් සමඟ වැඩ කරන විට මට ඒ බව හොඳින් දැනුණා. ඇතැම් විටක මේ වැඩසටහන අතරතුරේ ඔවුන්ගේ අත්දැකීම් බෙදාහදා ගන්න අපටත් ඉඩ ලැබුණා.යුද්ධය නිසා ආබාධිත වූ රණවිරුවන් පවා මෙම වැඩසටහනට සහභාගි වුණා. මොවුන් අප වෙනුවෙන් කොපමණ කැපකිරීම් කරල තියෙනවද කියල හොඳටම තේරුම් ගියා. එවැනි අවස්ථාවල මම පමණක් නෙමෙයි විනිශ්චය මණ්ඩලයේ අනෙක් සාමාජිකයනුත් සංවේදී වුණු අවස්ථාවන් තිබුණා.*මෙම තරගය විනිශ්චයේ දී ඔබ සතුවූ සංගීත දැනුම ඔබට කෙතරම් උපකාරී වුණාද?මම උසස් අධ්‍යාපනයට කළේ හින්දි භාෂාව. මගේ පියා නිසා සංගීතය කියන විෂය මට අලුත් දෙයක් වුණේ නෑ. මම හැදී වැඩුණේ හොඳ සංගීත පසුබිමක් සහිත පරිසරයක කිව්වොත් හරි. මගේ පියා ලංකාවේ ප්‍රධාන පෙළේ සංගීතඥයින් ඇසුරු කළා. ඔවුන් අපේ ගෙදර නිතර ආවා ගියා. ඒ; පියාගෙන් හින්දි භාෂාව ඉගෙනගන්න. ඒ නිසා මටත් ලංකාවේ ප්‍රවීණ සංගීතවේදීන් ඇසුරු කරන්න ඔවුන් සමඟ කටයුතු කරන්න අවස්ථාව ලැබුණා.මගේ පියාට හොඳ සංගීත ඥානයක් තිබුණා. ඔහු දක්ෂ සිතාර් වාදකයෙක්. මේ විදියට සංගීතය මගේ ජීවිතයේත් කොටසක් වුණා. ඒ දැනුම, මට ගොඩක් උපකාරී වුණා ‘රණවිරු රියල් ස්ටාර්’ තරගයේ විනිශ්චය මණ්ඩලයේ කටයුතු කරන්න. ඒ වගේම රංගන ශිල්පිනියක් හැටියට මම අවුරුදු 27ක් තිස්සේ ලබාගත් දැනුමත් මට මේ සඳහා උපකාරී වුණා.*ඔබට හොඳ හඬක් තිබෙන නිසා ගායනයට යොමු වෙන්න අදහස් කළේ නැතිද?ඇතැම් කලාකරුවන්ට එක් හැකියාවකට අමතරව තවත් හැකියාවන් කීපයක් තිබෙනවා; ඒක වාසනාවක්. මටත් ගායනයට කිසියම් හැකියාවක් තිබෙන බව ඇත්ත. නමුත් මම හිතනව මම මෙතෙක් කල් කරගෙන ආව රංගන කාර්යයට මම වඩාත් දක්ෂයි කියල. ඒ නිසා ගායනයට යොමුවෙන්න මගේ අදහසක් නෑ. හැබැයි ගීත රචනයෙන් මම දායක වෙලා තියෙනවා.*ඉදිරියේදී තිරගතවීමට නියමිත “සමනල සංධ්වනිය” චිත්‍රපටය ඔබගේ සිනමා රංගන ජීවිතයට කෙතරම් වැදගත්ද?ජයන්ත චන්ද්‍රසිරි ගේ ‘සමනල සංධ්වනිය” මගේ රංගන ජීවිතයේ උච්චතම අවස්ථාව කිව්වොත් එය නිවැරදියි. ඒ වගේම ජයන්ත චන්ද්‍රසිරි මෙතෙක් කළ හොඳම සිනමා නිර්මාණයත් මෙය බවයි මගේ හැඟීම. මම රංගනය ආරම්භ කළේ වේදිකාවෙන්. මගේ රංගන ගුරුවරයා වුණේ ජයන්ත චන්ද්‍රසිරි මහතා. ඔහුගෙන් මම රංගනය ගැන බොහෝ දේ ඉගෙනගත්තා.රංගන ශිලිපියෙකුගේ හෝ ශිල්පිනියකගේ හැකියාව වර්ධනය කරල තම නිර්මාණයට යොදාගැනීමේ පුදුම හැකියාවක් මේ නිර්මාණකරුවාට තිබෙනවා. ඒ නිසයි මම කියන්නේ මගේ රංගන දිවියේ උච්චතම අවස්ථාව “සමනල සංධධ්වනිය” සිනමා නිර්මාණය වේවි කියල. ඒ වගේම මෙය සිංහල සිනමාවේ හැරවුම් ලක්සයක් සටහන් කරාවි.*ඔබ වැඩ කරන්නේ සීමිත පිරිසක් සමඟ පමණද?නැහැ. එහෙම දෙයක් නැහැ. මම අධ්‍යක්ෂවරු ගණනාවකගේ නිර්මාණවලට රංගනයෙන් දායක වෙලා තියෙනවා.*ඇයි ඔබ දැන් වැඩිපුර ටෙලිනාට්‍යවල දකින්න නැත්තේ?ඒකට එකම හේතුව තමයි, හොඳ ටෙලිනාට්‍ය පිටපත් නැතිකම. මේ දිනවල විකාශය වන ‘අංගනා’ ටෙලි නාට්‍යයට මම දායක වුණේ එහි හොඳ කතා තේමාවක් තිබුණු නිසයි.*යුවතියක් හැටියට ඔබ තවමත් විවාහ දිවියට ඇතුළත් නොවුණේ ඒ ගැන උනන්දුවක් නැති නිසාද?නැහැ එහෙම දෙයක් නෑ. සුදුසු අවස්ථාව ආවාම ඒ දේ සිදුවේවි.ගාමිණී සුසන්ත ඡායාරූපය - ටෙනිසන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av1307285</link>
    <topic>වියළි සමට පිළියමි</topic>
    <author>උපදෙස් - ‘දමයන්ති සැලෝන්’ හි ප්‍රවීණ රූපලාවණ්‍ය ශිල්පිනි දමයන්ති විමලවීර ගෙන්</author>
    <content>වියළි සමට පිළියමිපසුගිය සතියේ අපේ අවධානයට යොමු වූයේ සාමාන්‍ය සමක් යනු කුමක්ද යන්න පිළිබඳයි. එහිදී සාමාන්‍ය සමක තිබෙන ගති ස්වභාව හා එම සම ආරක්ෂා කර ගැනීම සඳහා ගත යුතු ක්‍රියා මාර්ග හා අවධානය යොමු කළ යුතු බොහෝ දෑ පිළිබඳ අප කතා කළා.සමෙහි පවතින විවිධ ගති ස්භාවයන්ට අනුව වර්ග කිරීමේදී දෙවනුව අප හඳුනාගන්නේ වියළි සම (Dry Skin) පිළිබඳවයි. වියළි සමක් කෙනෙකුට ඇති වන්නේ ශරීරයේ මේද ග්‍රන්ථිවලින් නිකුත්වන මේදය ප්‍රමාණ අවම වන විටදීයි. වියළි සමක් ඇති අය බොහෝ කල්පනාකාරීව, තමන්ගේ සම ගැන දැඩි අවධානයකින් කටයුතු කළ යුතුය.එයට හේතුව වන්නේ මේ සම ඉතාම ඉක්මනින් රැළි වැටීමේ හැකියාවක් ඇතිවීමයි. එසේම ඉතාම ඉක්මනින් වියළි සම වයසට යෑමේ හැකියාවත් වැඩියි. මේ නිසා වියළි සමක් හිමි කෙනෙක් මේ තත්ත්වයෙන් මිදෙමින් නිරෝගීව තම සමේ ස්වභාවය, පෙනුම පවත්වාගෙන යාමට කල්පනාකාරී විය යුතුය.මෙවැනි වියළි සමක් ඇතිවීමට බොහෝවිට දේශගුණ තත්ත්වය, ජානමය හේතු සේම, වැරදි ලෙස විවිධ ආලේපන වර්ග හිතුමතේ ගැල්වීමත් හේතුකාරක වෙනවා. අනෙක් පැත්තෙන් නිරෝගී සමක් සඳහා අවශ්‍ය කරන නිසි පෝෂණීය ගුණ නොලැබී යාම හේතුවෙන් ද සමේ වියළි බව ඇතිවිය හැකියි.වියළි සමක් ඇති අය මූලික වශයෙන් රූපලාවණ්‍ය විශේෂඥවරයෙකු මුණගැසී ඒ සඳහා බාහිර ප්‍රතිකාර කරගන්නවා සේම සම පිළිබඳ විශේෂඥ වෛද්‍යවරයකු මුණගැසී ශරීරයේ අභ්‍යන්තරයට අවශ්‍ය ප්‍රතිකර ගැනීම ද විශේෂයි.තමන්ට හිමිව ඇති මෙම වියළි සම උත්පත්තියෙන් හිමි වුවාද, නැතිනම් විවිධ දේශගුණික සාධක නිසා ඇතිවූවක් ද, එසේත් නැතිනම් වැරදි ආකාරයේ ආලේපන ගැල්වීම නිසා ඇතිවූවක්ද යන්න ගැන ඉතා හොඳින් දැනගත යුතුයි.වෛද්‍යවරයකුගේ උපදෙස් ලබා ගැනීම නිසා ‍සමේ නිරෝගී බවට අවශ්‍ය විටමින් වර්ග ආදියේ අඩුපාඩුවක් වේ නම් ඒවා ලබාගැනීමටත් ඔබට හැකියාවක් ලැබේ.සමේ වියළිභාවය ඇතිවෙන්න තවත් බොහෝ දේ හේතු වෙනවා. ඔබ අධික දුම්පානයට යොමු වූ කෙනෙක් නම් ඒ තත්ත්වය ද සම වියළී යාමට එක් හේතුවක්.වායු සමීකරණ කාමර තුළ නිති සිටීම, වතුර පානය අවම වීම, සීනි සහ ලුණු සහිත ආහාර වැඩිපුර ගැනීම, කෝපි, චොක්ලට්, නෙස්කැෆේ වැනි ආහාර ගැනිමෙන් වියළි සමකට පමණක් නොවෙයි ඕනෑම සමකට සුදුසු වන්නේ නෑ.වියළි සමක් හිමි බොහෝ දෙනෙක් මේ වියළි බව නැතිකර ගන්න බැරිවෙයි කිලා දුකින් ඉන්න බව අපි දන්නවා. නමුත් වියළි සමේ මේද ග්‍රන්ථි උද්දීපනය කිරිම සඳහා වන වෙනම ආලේපන ති‍බෙනවා.නමුත් ආලේපන පමණක් භාවිතා කිරීමෙන් මේ තත්ත්වය නැතිකර ගන්න අමාරුයි. සමේ පෝෂණීය තත්ත්වය වැඩෙන්නට අවශ්‍ය කරන කෑම බීම නිතිපතා පාවිච්චි කිරීම අත්‍යවශ්‍යය. අනිත් පැත්තෙන් ඉතා හොඳින් ජලය පානය කළ යුතුයි. එසේම ජලය වැඩිපුර අඩංගු ආහාර වර්ග එනම් දෙළුම්, පිපිඤ්ඤා , කොමඩු වැනි දේත් කොළපාට ආහාර වර්ගත් වැඩිපුර ආහාරයට එකතුකර ගැනීම කළ යුතුය.ලබන සතියේ තෙල් සහිත සම ගැන කතා කරමු.උපදෙස් - ‘දමයන්ති සැලෝන්’ හි ප්‍රවීණ රූපලාවණ්‍ය ශිල්පිනි දමයන්ති විමලවීර ගෙන්හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av1307286</link>
    <topic>දිය රකුසා සහ හුලවාලි චිත්‍ර කතා පොත් එළිදකී</topic>
    <author/>
    <content>දිය රකුසා සහ හුලවාලි චිත්‍ර කතා පොත් එළිදකීහැත්තෑව සහ අසූව දශකවල අතිශයින් ජනප්‍රියත්වයට පත් ශ්‍රී ලාංකේය චිත්‍ර කතා වංශ කතාවේ පු‍රෝගාමී චිත්‍ර ශිල්පීන් දෙදෙනකු වන බන්ධුල හරිශ්චන්ද්‍රයන්ගේ ‘දිය රකුසා’ චිත්‍රකතාව සහ දයා රාජපක්ෂයන්ගේ ‘හුලවාලි’ චිත්‍රකතාව මීරිගම නිමන්සා ප්‍රකාශකයින් විසින් චිත්‍රකතා පොත් දෙකක් ලෙස නිකුත් කොට තිබේ.චන්ද්‍රරත්න මාපිටිගමගේ කතාවක් ඇසුරින් බන්ධුල හරිශ්චන්ද්‍රයන් දිය රකුසා චිත්‍ර කතාව සිතුවම් කර ඇති අතර, දයා රාජපක්ෂයන්ගේ හුලවාලි චිත්‍රකතාව ඇසුරෙන් තැනුණු හුලවාලි චිත්‍රපටයේ කතා සංකල්පය සඳහා 1976 දී ඕසීඅයිසී සිනමා සම්මානය දයාට හිමිවිය.කොළඹ විශ්වවිද්‍යාලය, ශාස්ත්‍ර පීඨය, සන්නිවේදන අධ්‍යයන අංශයේ දෙවන වසරේ සංවර්ධන සන්නිවේදනය විෂය හදාරන විද්‍යාර්ථීන්ගේ දැනුම වර්ධනය කිරීමේ අරමුණින් “ජාතික තරුණ ප්‍රතිපත්තියක් නිර්මාණය කිරීමේ ඇති වැදගත්කම” යන මාතෘකාව තේමා කරගෙන පැවැති විශේෂ වැඩසටහනට සහභාගි වූ මහරගම, ජාතික තරුණ සේවා සභාවේ සභාපති අධ්‍යක්ෂ ජනරාල් ලලිත් පියුම් පෙරේරා, වැඩසටහන අධීක්ෂණය කළ මාධ්‍යවේදී අනුෂාද් වෙදගේ, කොළඹ විශ්වවිද්‍යාලයේ සන්නිවේදන අධ්‍යයන අංශයේ අංශාධිපතිනී මහාචාර්ය අජන්තා හපුආරච්චි මහත්මිය සහ එම අධ්‍යයන අංශයේ කථිකාචාර්ය ක්‍රිෂාන් සිරිවර්ධන මහතා සභා ගැබේ සිටියදී.  වසර‍ 25 ක් අඛණ්ඩව පවත්වාගෙන ආ ‘රුක්මණීදේවි අනුස්මරණ සංගමය’ එළිදැක්වීමට සූදානම් වන දෙවන සංයුක්ත තැටියේ ගී ගැයීමට නවකයන් කිහිප දෙනකු තෝරා ගැනීමට එහි සභාපති හෙන්රි ප්‍රියශාන්ත මෙන්දිස් අදහස් කර ඇත.සම සභාපති ගායිකා අයිරින් ලියනගේ මිය 1643/2 බී රණසිංහ මාවත, කොට්ටාව ලිපිනයෙන් විස්තර ලබාගන්නට හැකි ය.  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av1307287</link>
    <topic>උපකාරයට සත්කාරයක්</topic>
    <author>තුෂාරි නේරංජා</author>
    <content>උපකාරයට සත්කාරයක්පසුගිය දිනෙක ප්‍රවීණ ගායන ශිල්පියෙක් අතින් විශේෂිත වූ කර්තව්‍යයක් සිදුවුණා. ඒ තමාට නැඟී සිටින්නට උපකාර කළ මිනිසකු වෙනුවෙන් කළ සත්කාරයක්. ඒ ප්‍රවීණ ගායන ශිල්පී නිහාල් නෙල්සන්.“හෙන්රි ප්‍රියශාන්ත මෙන්ඩිස් කියන්නේ ප්‍රවීණ සිනමා මාධ්‍යවේදියෙක් වගේම නාට්‍ය ශිල්පියෙක්. ඔහු තමයි 1962 දී ප්‍රථම වරට මං ගැන මුද්‍රිත මාධ්‍යයක පළ වූ ලිපිය ලිව්වේ. එදා සිට අද දක්වාම හෙන්රිගේත් මගේත් මිතුදම එලෙසම පවතිනවා.එයා නිතරම මං ගැන සොයා බලනවා. මමත් ඔහු ගැන සොයා බලනවා. ඉතින් ඔහු‍ගේ ඇසේ ශල්‍යකර්මයක් කරන්නට යන බව මට දැනගන්නට ලැබුණා. ඒ වෙනුවෙන් මං ඔහුට කිසියම් උපකාරයක් කළා තමයි. ඇත්තටම මං එය දකින්නේ අපි ඒ දේ හොයල බලලා කළ යුතු දෙයක් විදිහටයි. ඒක මගේ යුතුකමක්. මං ඔහුව නිතර නිතර දුටුවත් මං දැක්කෙ නැහැ ඔහුගේ ඇසට ශල්‍යකර්මයක් කළ යුතුයි කියා.  ඔහු ඒ දේවල් වසං කරගෙන හිටියේ. මොකද ඔහු කාටවත් කරදරයක් වෙන්නවත් තමාගේ දුක කියන්නවත් යන පුද්ගලයෙක් නොවෙයි. ඔහු වෙනුවෙන් මේ දේ පමණක් නොවෙයි ඊට වැඩි දෙයක් ඉටුකරන්න වුණත් මම කවදාවත් පැකිළෙන්නේ නැහැ.විනීතා කරුණාරත්න ජාතික රූපවාහිනියේ ජ්‍යෙෂ්ඨ වැඩසටහන් නිෂ්පාදිකාවක්. ඇය අධ්‍යක්ෂණය කරන ‘ආලකමන්දාව’ ලබන අගෝස්තු මාසයේ 02 දා සිට සෑම සිකුරාදා දිනකම රාත්‍රී 10.10ට විකාශය වන බව අපිට දැනගන්නට ලැබුණා.‘කලාවේ නව මං සොයා ගිය විශිෂ්ටයෝ’ පිළිබඳ සොඳුරු ආවර්ජනයක් රැගෙන එන ආලකමන්දාව වැඩසටහන සතිපතා විකාශය වීම ගැන ඇත්තෙන්ම මම සතුටු වෙනවා. මෙහි වැඩසටහන් පෙළක් ප්‍රේක්ෂකයන් වෙත ගෙන ඒමට අපි මේ වන විට සියල්ල සූදානම් කොට තිබෙනවා.ලබන මස 02 වැනිදා ‘දෙලොවක් අතර චරිතාංග නළුවා ආදරණීය ටෝනි’ මැයෙන් ටෝනි රණසිංහ ගැනත් 9වැනිදා ‘කාලාත්‍රයේ ගායකයාණෝ’ මැයෙන් මොහිදින් බෙග් ගැනත් (නැවතවිකාශයක්) 16 වැනිදා මහාචාර්ය එදිරිවීර සරච්චන්ද්‍රයන් ගැනත් (නැවත විකශයක්) 23 වැනිදා ‘නවරැල්ලක පුරෝගාමියා සුගතපාල සෙනරත් යාපා’ ගැනත්, 30 වැනිදා ‘ඉඟිනළු සම්ප්‍රදායක නර්තන රචකයාණෝ වසන්ත කුමාර’ ගැනත් (නැවත විකාශයක්) සැකසූ ආලකමන්දාව වැඩසටහ‍න යටතේ විකාශය වෙනවා.හුඟාක් වෙලාවට ආලකමන්දාවට දෙස් විදෙස් ප්‍රේක්ෂකයන්ගෙන් උණුසුම් ප්‍රතිචාර ලැබෙනවා. ඔවුන් ඒ ගැන ලිපි මඟින් ඊමේල් මඟින්, මට ප්‍රතිචාර දක්වන විට දැනෙන්නේ පුදුමාකාර සතුටක්. ඒ වගේම මම මේ අවස්ථාවේ ජාතික රූපවාහිනී සංස්ථාවේ සභාපති මොහාන් සමරනායක මහතා ඇතුළු කළමනාකාරිත්වයටත් මේ වැඩසටහන කරගෙන යාමට උදව් උපකාර කරන සියලුම දෙනාටත් මගේ ස්තුතිය පිරිනමනවා.  විකාශය වෙන ‍‍ෙටලිනාට්‍ය රැසක දක්නට ලබෙන සුපුරුදු මුහුණක් තමයි පියුමි ශානිකා බොතේජු කියන්නේ. පියුමි මේ දවස්වල තරමක් කාර්යබහුලයි. ඒ ටෙලිනාට්‍ය කිහිපයකම රූගත කිරීම් සඳහා ඇය මේ දවස්වල දායක වෙන නිසා. පියුමි ඇගේ උපන් දිනය යෙදෙන අ‍ගෝස්තු 11 වැනි දා විශේෂ සද්කාර්යයක යෙදෙන්ට සූදානම් වන බව අපිට දැනගන්නට ලැබුණා. ඒ ගැන පියුමි අපිත් එක්ක කතාකළා.“මගේ මෙවර උපන් දිනය මම සමරන්නේ මාදිවෙල වික්ටෝරියා ළමා නිවාසයේ විශේෂ අවශ්‍යතා ඇති දරුවන් සමඟයි. වෙනදා මම වජිර ළමා නිවාසයට දානයක් පිරිනමනවා. මෙවරත් එය ඒ අයුරින්ම සිදුවෙනවා. වික්ටෝරියා ළමා නිවාසයේ දුවා දරුවන් සමඟ මගේ උපන් දිනය ගතකරන්න සතුටින් මම බලාගෙන ඉන්නවා.මේ අවස්ථාවට මගේ යහළු යෙහෙළියන්, කලා ලොවේ හිතවතුන් හිතවතියන් සහභාගි වෙනවා. මෙවර නම් කිසිම ආකාරයක උපන්දින සාද පවත්වන්න සැලසුම් කර නැහැ. මගේ උපන්දිනය අර්ථවත්ව ගත කරන්නයි මම සූදානම් වෙන්නේ”.  අමිලා නදීශානි කිවූ විට අපි කවුරුත් හඳුනන්නේ සුපිරි තරු මාවතේ පිපුණු සුන්දර තාරකාවියක් ලෙසයි. අමිලාගේ ගීත රසික රසිකාවියන් අතර වඩාත් ජනප්‍රියයි. අමිලා නදීශානි මේ වන විට ඇය රූපලාවණ්‍ය ශිල්පිනියක ලෙසත් කලඑළි බැස තිබෙනවා.“මම ළඟදී රූපලාවණ්‍යාගාරයක් විවෘත කළා. ඒ කළුබෝවිල ප්‍රදේශයේ. මේ දිනවල ගීත ගායනයට අමතරව සැලෝන් එකේ වැඩ කටයුතුවලත් නිරත වෙනවා. ඒ වගේම ගීත කිහිපයක් නිර්මාණය කර තිබෙනවා. ඒවාට ඉදිරියේ දී මියුසික් වීඩියෝ නිර්මාණය කර රසිකයන් අතරට ගෙන ඒමේ බලාපොරොත්තුවක් තිබෙනවා.”  පරපුරෙන් පරපුරට කලාව උරුම කරගත් ශිල්පියෙක් තමයි රත්නායක. ආචාර්ය වික්ටර් රත්නායකයන්ගේ දෙටුපුත් වන ලෙලුම් ගීත ප්‍රසංගයක් හරහා ඔබ හමුවට පැමිණෙන බව අපිට දැනගන්නට ලැබුණා. ‘ලෙලුම් ඉන් කොන්සර්ට්’ නමින් නම් කර ඇති මෙම ප්‍රසංගය ගැන ලෙලුම් අපිත් එක්ක කතාබහ කළා.“මම ගායනා කළ, තනු නිර්මාණය කළ ගීත ඇතුළත් සංයුක්ත තැටිය එළිදැක්වීමත් සමඟම සංගීත ප්‍රසංගයක් පවත්වන්නට සැලසුම් කළා. මෙය අගෝස්තු 9 වැනිදා පස්වරු 6.30 කොළඹ බිෂොප් ශ්‍රවණාගාරයේ දී පැවැත්වෙනවා. ඇත්තටම මම මෙවැනි ප්‍රසංගයක් පවත්වන්න සැලසුම් කළේ හැමදෙනාම වගේ නිතරම මගෙන් අහනවා අලුත් යමක් කරන්නේ නැද්ද කියලා.මෙය එයට පිළිතුරක්. ජනප්‍රිය ගීත නිර්මාණවලට අපිත් නිරන්තරයෙන්ම දායක වෙනවා. නමුත් එහෙම වුණත් ජනප්‍රිය වන්නේ එක්කෝ එම නිර්මාණය ගායනා කරන ගායකයා පදරචකයා වගේ අංශ කීපයයි. එයට දායක වෙන සෙසු වාදක ශිල්පීන් ජනප්‍රිය වන්නේ නැහැ.මේ හේතුවත් ම‍ෙග් මේ නිර්මාණ කටයුත්තට බලපෑවා. ඒ වගේම මගේ සංයුක්ත ගීත තැටිය නම් කර තිබෙන්නේ ‘ලෙලුම්’ නමින්. මෙහි ගී පද රචනා සඳහා ප්‍රවීණ පද රචික රචිකාවියන් රැසක් දායක වී තිබෙනවා.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av1307288</link>
    <topic>‘රිංගින්ටෝන්ස්’ වලට සින්දු ලියලයි මම කෝටිපතියෙක් වුණේ”</topic>
    <author>ජෝජ් රොබ්සන් ද සිල්වා</author>
    <content>‘රිංගින්ටෝන්ස්’ වලට සින්දු ලියලයි මම කෝටිපතියෙක් වුණේ”ඩිලාන් ගමගේ“ඕනෑම පුද්ගලයෙකුට ජීවිතේ රමණීය අවස්ථා මෙන්ම මරණීය අවස්ථා ද තිබේ. එය ළඟා වෙන්නේ කවර අවස්ථාවකදැයි යන්න මම තවම නොදනිමි. එවන් රුදුරු සමාජ වපසරියක අනේක විධ කම්කටොලු මැදින් ගී පද රචකයෙකු ලෙස සමාජයේ නමක් දිනාගත් මා හට කීර්තිනාමය නමැති වත්කම බොහෝ සෙයින් වටී.මා සතුව මූල්‍යමය වත්කම් ප්‍රමාණයක් තිබෙනා බව ඇත්තය. ඒ මුදල් උපයා ගත්තේ ද මත්පැන්, කුඩු හෝ ගංජා විකුණා නොව පෑන හසුරුවා සුවහසක් ලාංකේය සිත් සනසවා ඔවුන්ගේ ආත්ම තෘප්තියෙන් මවෙත පිදූ සොච්චම් මුදල එක්කාසු කරගෙන බව බොහෝ දෙනා හොඳාකාරවම දනිති.මා දිනකට විසිදාහක් පමණ වියදම් කරන, නයිට් ක්ලබ් යන හෝ වරාංගනා ඇසුරු කරන ගමෙන් කොළඹ ආ බයියෙකු ලෙසට ඇතැමුන් හඳුන්වා දී තිබුණ ද ඒ කිසිවක් සත්‍ය නොවන බව ඉඳුරා කියමි. මා කිසියම් වියදමක් කළා නම් ඒ මගේ ජීවිතය ගොඩනඟා ගැනීමට ‘මාවත’ කියා දුන් මිතුරන් සමඟ දොඬමලු වන්නට මිස අන් කිසිවකට නොවන බව රසික ඔබට සපථ වෙමි.එවන් වියදමක් මා කළේ හදවතේත් ආමාශයේත් එකම තැනකින් ජීවත් වෙන මිතුරෙකුගේ භූමිකාවට පණ පෙවීමට මිස මෝඩ චූන් වී නන්නත්තාර වුණු ගොඩයෙකු වී නොවන බවද නොකියාම බැරිය. ඇඹිලිපිටියෙන් කොළඹ ආ මා අමාරුවෙන් මුදල් ඉපයූ තරුණයෙකි. නමුදු ඒවා ඇරියස් කවර් කරන්නට පිස්සෙකු මෙන් හතර අතේ වියදම් කරනා මුග්ධයෙක් නොවෙමි. එසේ වූවා නම් ඩිලාන් ගමගේ ට මෙවන් ගෙන්දගම් පොළවක කොන්ද කෙළින් තියාගෙන ජීවත් වන්නට නොලැබෙන බව ඒකාන්තය.”එලෙස පවසමින් අප සමඟ මෙම කතාබහට එක්වන්නේ “රිංගින්ටෝන්ස් ගීත” කලාව හරහා පසුගිය වකවානුවේ දී අපට අසන්න ලැබුණු “ඉවසයිද මන්දා මා දුන් රිදුම්” (අතුල අධිකාරි සමඟ සමිතා මුදුන්කොටුව) – “ඔබ තරම් පෙම් කළ කිසිවෙක්” (තීක්ෂණ අනුරාධ) – “වෙන් වී දැන් යන්න ඉතින්” (චාමික සිරිමාන්න) – “දුන්නු වේදනා” (නිරෝෂා විරාජිනී) – “මේ ඇස් දිහා බලන්” (ශිහාන් මිහිරංග) – “දුර යන්න හිතුවාට” (ශෂිකා නිසංසලා) – “තාමත් මුණ ගැහුණෙ නැතත්” (සුරේන්ද්‍ර පෙරේරා) – “ළං ළං වෙලා” – (නොයෙල් රාජ්) වැනි ගීත ගණනාවකට පද රචනයෙන් දායක වෙමින් මෙරට ගී පද රචනා ක්ෂේත්‍රයේ මූල්‍යමය වශයෙන් කෝටිපතියෙකු වූ බව පැවසෙන නව පරපුරේ ගී පද රචක ඩිලාන් ගමගේ ය. ඩිලාන් සමඟ මේ කතාබහ අප අකුරු කරන්නේ කිසියම් කාලීන වටිනාකමක් ඔහුගේ කතාබහේ් ඇතැයි හැඟෙන හෙයිනි.”මාධ්‍යය හා මුළු හදවතින්ම ළෙන්ගතුයි. කිසි දිනෙක හදවතක් පාරන්නට අදහසක් මගේ තුන්හිතකවත් නැත. ’ඩිලාන් ගමගේ’ නමැති දුප්පත් නිර්මාණකරුවාට අතහිත දුන්නේ මාධ්‍යයයි. තවද මා මෙතෙක් දුර ආවේ මා සතු වූ නිර්මාණශීලි හැකියාව හා මනුස්සකම හදවත තුළ ඉතිරි කරගත් නිසාවෙනි.මා පෑන හැසිරවූයේ ද හසුරු වන්නේ ද ඒ බැව් දැඩිව සිහියේ තබාගෙනය. ඒ අන් කිසිවක් නිසා නොව, අප මෙලොවින් සමුගෙන යන විට ද රැගෙන යන්නේ අන් කිසිවක් නොව එම මනුස්සකම පමණක් නිසාවෙනි. එම නිසා පෑන ඇත්තේ මිනිසුන් ජීවත් කරවන්නට මිස ලේ කඳුළු හලන්නට නොවන බව අප සැවොම තරයේ සිහිතබා ගත යුතුව ඇතැයි මම කල්පනා කරනවා.”*ඔබ පද රචනා කරන ගීත අයත් වෙන්නේ “ආවෝ ගියෝ” ගණයට නේද...?”මම තාම මේ ක්ෂේත්‍රයට ඇවිල්ලා අවුරුදු දෙකයි. හැබැයි තවමත් මා මුල් කාලයේ දී ලියූ ‘දුන්නු වේදනා’ – ‘ඔබ තරම්’ – ‘වෙන් වී දැන්’ – ‘මේ ඇස් දිහා බලන්’ වැනි ගීත ජනප්‍රියයි. මගේ පද රචනා ඇතුළත් ගීත ‘ආවෝ ගියෝ’ ගණයට ඇතුළත් ගීත ද යන කාරණය සනාථ කරන්න තව ටික කාලයක් බලන් ඉන්න වෙයි අපිට.මේ ගීත ඉදිරියේ දී රසිකයින්ට එපා වුණොත් ඔබ විමසූ කාරණය සනාථ වෙයි. එසේ නොවුණොත්..? ඒක මගේ ගීත අසන්නන් තීරණය කළ යුතු කාරණයක්. අපේ නිර්මාණවල සරු හෝ නිසරු බව මනින මිනුම් දණ්ඩ තමයි රසික රසිකාවියන්. එමනිසා තව ටික කාලයක් අපි බලා ඉමු, මේ ගීත ‘ආවෝ ගියෝ’ ගණයට අයත් වෙයිද කියලා.”*අන්තිම සරල වචන යොදා ගෙන එකම රාමුවකට කොටු වෙලා නේද ඔබ ගීත ලියන්නේ...?”මෙහෙමයි. මගේ ගීත රචනා වල තියෙන ‘රත්තරන්’ – ‘පණ’ – ‘ඔයා’ වැනි යෙදුම් නිසා සහ බොහොමයක් විරහා ගීත ලියන නිසා එහෙමයි හිතන එක සාධාරණයි. මම ගීත ලියන්නේ සරලව හැමෝටම තේරෙන වචන යොදා ගෙනයි. මම බොහෝ විට ගීත ලියන්නේ සැබෑ අත්දැකීම් ඇසුරෙනුයි. මම ගී පද රචකයෙකු වුණෙත් මම ආදරය කළ එක්තරා තරුණියක් දුන්න විරහා වේදනා ඇසුරෙන් නිරෝෂා විරාජිනී ගයන ‘දුන්නු වේදනා’ ගීතයේ පද රචන කරමිනුයි. සරලව, සැබෑ අත්දැකීම් ඇසුරෙන් ගී ලියුවාම ඒවා රසිකයින්ට දැනෙනවා. රසිකයින්ට දැනෙන ගීත ඉක්මනින් ජනප්‍රිය වෙනවා. වැඩිපුරම රසිකයින් ඉල්ලන්නේ මෙවැනි ගීතයි.”*ඔබේ ගීත “රිංගින්ටෝන්” සඳහා නිෂ්පාදනය කරන ගීත විශේෂයක් නොවේද..?”ඔව්, එහි ඇත්තකුත් නැතුව නොවෙයි. හැබැයි ඉතින් ‘රිංගින්ටෝන්ස්’ ලෙස ආදායම් උපයන්න පුළුවන් වෙන්නේ ගීත රසික රසිකාවියන් කැමැති ගීතයක් ලෙස සාමාන්‍ය පරිදි ගීතයක් නිර්මාණය කළායින් පසුවයි.2011 දී මම ‘ඩුවෙල්කෝ’ නමින් ‘රිංගින්ටෝන්’ සඳහා ගීත නිෂ්පාදනය කර මගේම සමාගමක් ආරම්භ කළා. මම අමාරුවෙන් සොයා පාදා ගත්ත ජීවන මාර්ගයකයි මම මේ ගමන් කරන්නේ. ’රිංගින්ටෝන්’ සඳහා ගීත නිෂ්පාදනය කිරීමෙන් මම කෝටිපතියෙකු වුණා.හැබැයි ඒ – කලාකරුවන්ගේ මුදලින් නෙමේ, මගේ ගීත ‘රිංගින්ටෝන්’ ලෙස යොදා ගන්නේ මේ රටේ මගේ් ගීත ප්‍රිය කරන රසික රසිකාවියන්ගේ මුදල් වලින්. මුලින්ම කොළඹ ඇවිල්ලා රැකියාවට යන්න මම නැවතිලා උන්නු මධුරයියාගේ රාජගිරියේ ගෙදර ඉඳලා බොරැල්ලට පයින්ම ගිය මම අද ලක්ෂ ගණනක් වටිනා සුඛෝපභෝගි කාරයකින් ගමන් බිමන් යන්නේ ‘රිංගින්ටෝන් ගීත කලාව‘ හින්දයි.මාව මේ තත්වයට ගෙනාවේ මගේ ගීත ප්‍රිය කරන රසික රසිකාවියෝ විසින් ඔවුන්ගේ මුදලිනුයි. කන්දක් නැග්ගොත් පල්ලමක් තියෙනවා කියලා කතාවක් තියෙනවානේ. අමාරුවෙන් ජීවිතය ගොඩ නඟා ගෙන දෙපයින් නැඟී සිටින්න පුළුවන් තැනක මම අද ඉන්නවා.”*සාමාන්‍යයෙන් “රිංගින්ටෝන්” ගීතයකින් කොපමණ මුදලක් උපයන්න පුළුවන් ද..?”අපේ රටේ ‘රිංගින්ටෝන්’ යෙදූ ගීතයක් ලෙසින් වැඩිම ආදායමක් ලබා තියෙන්නේ සහේලි ගමගේ ගැයූ ‘ආයුබෝ වේවා’ ගීතයයි. මම ලියූ තීක්ෂණ අනුරාධ ගැයූ ‘ඔබ තරම්’ ගීතය රුපියල් ලක්ෂ 80 ක් ද නොයෙල් රාජ් ගැයූ ‘දුක වැඩි තරමට’ ගීතය ලක්ෂ 90 ක් ද වශයෙන් ආදායම් ලැබුවාකෙසේ හෝ සාමාන්‍යයෙන් මගේ දැනුමේ හැටියට ලක්ෂ 30 ක පමණ සිට ඉහළට උපයන්න පුළුවන් ‘රිංගින්ටෝන්’ සඳහා යොදන ගීතයකින්.”*”රිංගින්ටෝන් ගීත” ප්‍රිය කරන රසිකයින් අතර ප්‍රවීණයින්ගේ ගීත ජනප්‍රිය නොවන්නේ ඇයි..?”ඊට ප්‍රධානම හේතුව ලෙස මා දකින්නේ ‘රිංගින්ටෝන් ගීත’ රසික රසිකාවියන් අතර බහුතරය තරුණ තරුණියන් වීමයි. ඔවුන්ගේ හැඟීම් වැඩි වශයෙන් ප්‍රකාශ වෙන ආදර විරහා ගී තමයි ඔවුන් වැඩිපුරම ‘රිංගින්ටෝන්’ ලෙසින් යොදා ගන්න කැමැති. එහෙම නැතුව ප්‍රවීණයින්ගේ ගීත ගුණාත්මක නැතුව නෙමේ. අපිත් අහන්නේ එම ගීත තමයි. ඒත් කලාවට සම්බන්ධ ව්‍යාපාරයක් වශයෙන් සලකා කටයුතු කරද්දී තරුණ තරුණියන්ගේ හැඟීම් ප්‍රකාශ කෙරෙන නව පරපුරේ ගායක ගායිකාවන්ගේ ගීත වලට වැඩි ඉල්ලුමක් ලැබීම නිසා අපිට එම ඉල්ලුමට අනුව ගීත නිෂ්පාදනය කරන්න වෙනවා. මා ලියන ගී වැඩිපුරම ආදර විරහ ගීත වී ඇත්තේත් ඒ නිසයි.”*විරහ ගී ලියුවාට ඔබට ආදරවන්තියක් ඉන්නවා නේද..?”ඔව්, ඇය නුවර යුවතියක්. සංසාර ගත ආදරයක් මට හිමි වී තියෙනවා. ඉදිරි අවුරුදු දෙක ඇතුළත අපි විවාහ වෙන්න බලාපොරොත්තුවෙන් ඉන්නවා. මේ දිනවල මම අපිට ඉන්න දෙමහල් නිවෙසක් අගනුවරට ආසන්න තැනක ඉඩමක් මිලදී ගෙන හදාගෙන යනවා. මේ හැමදේම මම කරගෙන යන්නේ මගේ ගීත නිර්මාණ හැකියාවෙන් ලැබෙන මුදල් කළමනාකරණය හරියට කරගෙන යාමෙනුයි.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av1307289</link>
    <topic>දැන් මතකයි</topic>
    <author>එඩ්වඩ් චන්ද්‍රසිරි</author>
    <content>දැන් මතකයිඑක් වැසි දිනයෙක තම කාර්යාලය වෙත පැමිණ, තමා හා මඳ වේලාවක් කතාබස් කරමින් සිට ආපසු යන්නට සැරසුණු චන්ද්‍රසිරි හට සුනිල් කතා කළේ තම මේසය අසල මුල්ලක හේත්තු කොට තිබූ කුඩය දෙස බලමිනි.”අද කුඩේ අමතක වුණා නේද?”සිනාසෙමින් ආපසු හැරී කුඩය අතට ගත් චන්ද්‍රසිරි මොහොතක් නැවතී මෙසේ කිවේය.”විශ්වාස කරනවද ගිය මාසෙට විතරක් මගෙ අතින් කුඩ දෙකක් ම නැතිවුණා””මටත් ඔය ලෙඩේ තිබුණා. ඒත් දැන් නං එහෙම අමතක වෙන්නෙ නැහැ” සුනිල් කීවේ සිනාසෙමිනි.”ඇයි ඒකට බෙහෙතක් මුකුත් ගත්තද?” චන්ද්‍රසිරි වහා ඇසුවේ ඒ සඳහා වූ ප්‍රතිකර්මය දැනගැනීමේ කුහුලෙනි.”බෙහෙතක්මත් නෙමෙයි. අන්තිමට කුඩේ අමතක වෙලා මම ගෙදර ගිය වෙලේ අපෙ පවුල එයාගෙ කුඩෙන් පිටමැද්දට දුන්න පාර, කුඩේ අතේ නැතිවුණු ගමන් දැන් මතක් වෙනවනෙ. ඒකයි” සුනිල් කිවේය.  ”තාත්තෙ දැනුමෙන් – නුවණින් – හැකියාවෙන් වැඩි, පවුලක තාත්තගෙද එහෙම නැත්තං පුතාගෙද?” සාලයේ හිඳ පොතක් බලමින් සිටි ඉෂාර තම පියා ගෙන් ඇසීය.”ඕක ඉතින් අහන්ඩත් දෙයක්යැ පුතා. කොහොමත් පවුලක දැනුමෙන් – නුවණින් – හැකියාවෙන් ඉස්සරහින් ඉන්නෙ පුතාට වඩා තාත්තනෙ.” පියා පුවත්පත දෙස බලමින්ම පිළිතුරු දුන්නේය.”ඔන්න ඔතන තමයි තාත්තට වැරදුණේ. ඔතැනදි ඉස්සරහින් ඉන්නෙ තාත්තා නෙමෙයි පුතා” ඉෂාර කීවේ ඔලොක්කුවට මෙනි.”උඹ කොහොමද එහෙම කියන්නෙ?” පියා ඇසුවේ පුවත්පත පසෙකට වීසිකොට කෝපයෙනි.”පරිණාමවාදය හො යාගත්තෙ කවුද? චාල්ස් ඩාවින්නෙ. එයාගෙ තාත්තා නෙමෙයිනෙ. සමාජවාදයෙ පියා වුණේ කාල් මාක්ස් නෙ. එයාගෙ තාත්තා නෙමෙයිනෙ.” ඉෂාර කීවේ ජයග්‍රාහී විලාසයකිනි.  ”ඔයා තමයි මට නං මේ ලෝකෙ ඉන්න හොඳම බිරිය? තම බිරියගේ උපන්දිනය වෙනුවෙන් ඉතා වටිනා සාරියක් ඇයට තිළිණ කරමින් කරූ කීවේය.”ඇයි මට? ඔයා තමයි මට ලැබුණු හොඳම සැමියා” අමිතා කරු දුන් තිළිණය පපුවට තුරුලු කරගනිමින් කීවාය. “මේ වෙනකං” අනතුරුව ඈ තම ප්‍රකාශයට අලුත් කොටසක් එකතු කළාය.  ”මොකද චන්ද්‍රසිරි මහත්තයා ඔය දතට වුණේ?”මාස දෙක තුනකට පසු තමා කලින් සේවය කළ කාර්යාලයට ගොඩවූ විශ්‍රාමිකයකු වූ චන්ද්‍රසිරි ගෙන් ගිණුම් අංශයේ අනුලා ඇසුවේ තරමක විමතියකිනි.පොඩි ඇක්සිඩන්ට් එකකින් මේක වුණේ? චන්ද්‍රසිරි තරමක අසීරුවෙන් සිනාසී කීවේය.”මොනවා ඇක්සිඩන්ට් එකක්! ඇත්තට මොකද වුණේ?” අනුලා විමතියෙන් ඇස් අයා මුව විවර කොට ඇසුවාය.”ඔව්.. කහ ඉර පනිද්දි ගෑනු කෙනෙක් බුලර්ස් පාරෙදි මාව හැප්පුවනෙ අනුලා. ඒකෙන් මේ දත කැඩුණා. එක අතකට ඒ වගෙ ඇක්සිඩන්ට් එකකින් මේ දත කැඩුණු එක හොඳයි කියල මට හිතනෙවා” චන්ද්‍රසිරි කීවේය.”්ඒක හරි කතාවක්නෙ. ඇයි අනේ! කොහොමද දත කැඩුණු එක හොඳක් වෙන්නෙ?” අනුලා කට ඇද කරමින් ඇසුවාය.”නෑ මං කිව්වේ, මම ලියන කතාවකින් හිත රිදිලා කවුරු හරි මගෙ දත කැඩුවා නං එහෙම? මෙහෙම කැඩුණු එක ඊට වඩා නරකද?” චන්ද්‍රසිරි සිනාසී ඇසුවේය.  කුමාරි උදේ පාසල බලා යද්දී රොෂාන් හමුවී ඔහුත් සමඟම කතාබස් කරමින් පාසල බලා පිය නඟන්නට වූවාය. ඒ දිනවල තිරගත වෙමින් තිබූ ‘පාර දිගේ’ චිත්‍රපටයේ පෝස්ටර් පෙළක් බිත්තිවල අලවා තිබෙනවා දුටු කුමාරි රොෂාන් ගෙන් මෙසේ ඇසුවාය.”පාරදිගේ’ කොහොමද දන්නෙ නැහැ නේද රොෂාන්?””කොහොමද දන්නෙ නෑ කුමාරි. මම අද ආවේ ‘පාර දිගේ’ නෙමෙයි. වෙල දිගේ.” රොෂාන් සිනාසී පිළිතුරු දුන්නේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av13072810</link>
    <topic>Hollywood News</topic>
    <author>සුජීව තේවහෙට්ටිගේ</author>
    <content>Hollywood Newsපිළිකා රෝගය වැලඳීමේ අවදානමකට මුහුණ දී සිටි සුපිරි නිළි ඇන්ජලිනා ජොලීට පසුගිදා සැත්කමක් කළ බව රහසක් නොවෙයි. දැන් ඇය සුවය ලබා සිටිනවා. නැවතත් ඇය සිනමා ලෝකයට එක්ව සිටින්නේ චිත්‍රපටයක් අධ්‍යක්ෂණය කරන්නයි. ‘අන්බ්‍රෝකන්’ යනුවෙන් නම්කර ඇති මේ චිත්‍රපටයේ කතාව ගෙතී ඇත්තේ ඔලිම්පික් ශූරයෙකු සහ යුද වීරයෙකු වූ වස සැම්පරිනිගේ ජීවන චරිතය කේන්ද්‍ර කරගෙනයි.”මේ ඔලිම්පික් ශූරයා එක්ක කතාබහ කරන්න මටත් වාසනාව ලැබුණා. ඔහු මගේ වීරයෙක්.ඔහුගේ සත්‍ය කතාව චිත්‍රපටයකට නඟන්න මට අවස්ථාව ලැබුණු බව රසික රසිකාවියන්ට, මගේ හිතවත් අයට ප්‍රකාශ කරන්නේ ඉතාම සතුටෙන්. මේ චිත්‍රපටය මගේ උපරිම ශක්තිය යොදවලා, ඒ වෙනුවෙන් කැප වෙලා නිර්මාණය කරන්න මම මහන්සි ගන්නවා.චිත්‍රපටයේ නිෂ්පාදන කටයුතු කරන යුනිවර්සල් සමාගම මේ වෙනුවෙන් ප්‍රමුඛත්වය ලබාදීම ගැන මම ඒ සමාගමට ස්තුතිවන්ත වෙනවා”යි ඇන්ජලිනා ප්‍රකාශ කළා.මේ චිත්‍රපටයේ තිරනාටකය ලියැවෙන්නේ ලුවී සැම්පරිනිගේ ජීවන චරිතය අළලා ලෝරා හයිලෙන්බ්‍රෑන්ඩ් විසින් ලියන ලද ‘අන්බ්‍රෝකන්: අ වර්ල්ඩ් වෝ ටූ ස්ටෝරි ඔෆ් සර්වයිවල්” නම් වූ කෘතිය පාදක කරගෙනයි.’අන්බ්‍රෝකන්’, ඇන්ජලිනාගේ දෙවැනි චිත්‍රපටයයි. ‘ඉන් ද ලෑන්ඩ් ඔෆ් බිලඩ් ඇන්ඩ් හනි’ ඇය මුල්වරට අධ්‍යක්ෂණය කළ චිත්‍රපටයයි. ප්‍රවීණ නළු රිචඩ් ගෙයර් සාමාන්‍ය ජීවිතයේ දී නිහඬ, නිවුණු පුද්ගලයෙක්. ඒත්, චිත්‍රපට රූගත කිරීමකදී නම් ඔහු තුළින් ඒ නිහඬ බව කොහෙත්ම දකින්න නැහැ. තමන්ට නිරූපණය කරන්න ලැබුණු චරිතයට හැකි ඉහළම අයුරින් සාධාරණය ඉටු කරන්නයි ඔහු උත්සාහ ගන්නේ. ඒ මොහොතේ ඔහු සෙසු අයට නම් පෙනෙන්නේ තද ගති ඇති අයෙකු වගෙයි.ගෙයර් ගේ මේ දැඩි කැපවීම නිසා චිත්‍රපටවලට පාඩුවක් නම් සිදුවෙලා නැහැ. ඒ බව ඔහු රඟපෑ, ‘ප්‍රිටි වුමන්’, ‘හාචි: අ බෝග්ස් ටේල්’ සහ ‘ආර්ට්රිජ්’ වැනි චිත්‍රපටවල සාර්ථකත්වයෙන් හොඳින්ම තහවුරු වී තිබෙනවා.කොහොම වෙතත් ගෙදරදී තම බිරිය ඉදිරියේ දී නම් ගෙයර් වෙතින් රළු පරළු ගති මතුවන්නේ් නැහැ. ඔහුගෙන් ඒ මොහොතේ දකින්න ලැබෙන්නේ අහිංසකයෙකුගේ හැසිරීමක්.”චිත්‍රපටයක රඟපාද්දි නම් රූගත කරන කට්ටිය මට අවනත වෙලා තමයි ඉන්නෙ. ඒ වෙලාවට ඒ අය මගේ කීමට ඇහුම්කන් දෙන්න ඕනෙ. හැබැයි ගෙදරදි නම් මම, මගේ නෝනට හොඳින් ඇහුම්කන් දෙනවා. එයා හරිම ප්‍රබල කාන්තාවක්. කලාතුරකින් තමයි, එයා ‘ඔව්’ කියන්නෙ. මම නම් ඉතින් එයාට හැම වෙලාවෙම ‘යර්ස් ඩියර්’ කියනවා. එයත් එක්ක වාද කරන්න යන්නෙවත් නැහැ.”මේ වන විට 63 වැනි වියෙහි පසුවන ගෙයර් එලෙස පැවසුවේ සිනමා සඟරාවක් සමඟ පැවැති සම්මුඛ සාකච්ඡාවකදීයි.නයෝමි වොට්ස් පසුගිය දිනවල චිත්‍රපටයක ඩයනා කුමරිය ලෙස චරිතයක් නිරූපණය කළා. ඒ චිත්‍රපටයේ වැඩ කටයුතු නිමවීමෙන් පසුව දැන් ඇය තවත් චිත්‍රපටයක ප්‍රධාන චරිතයකට එක්වෙලා. ‘සෙන්ට් වින්සන්ට් ඩි වැන් නීස්’ නම් වූ මේ චිත්‍රපටයේ නයෝමි නිරූපණය කරන්නේ ගැබිණියක වූ රුසියානු වෙසඟනකගේ චරිතයක්.පසුගිය 16 දා ඇමෙරිකාවේ ‘ඩේලි එක්ස්ප්‍රස්’ පුවත්පත වාර්තා කර තිබුණේ ගැබිණියක ලෙස වෙස් ගන්වා සිටි නයෝමි, නිව්යෝර්ක් නගරයේ බෲක්ලින් ප්‍රදේශයේ තිබුණු මේ චිත්‍රපටයේ රූගත කිරීමකට සහභාගි වී සිටිය බවයි.රූපගත කිරීම්වලදී නයෝමිගේ රූසිරි මතු කෙරෙන අයුරින් වෙස්ගැන්වීම් නොකරන්නට චිත්‍රපටයේ අධ්‍යක්ෂවරයා වග බලාගෙන තිබුණා. මේ වන විට 44 වැනි වියෙහි පසුවන ඇය, ඒ මොහොතේ හැඳ සිටියේ සරල කෙටි ඇඳුමක්.සැබෑ ජීවිතයේ දෙදරු මවක ද වන නයෝමි වෙතින් එහිදී දිස්වූයේ යොවුන් පෙනුමක් මිස වියපත් කාන්තාවකගේ ස්වරූපයක් නොවන බවයි රූගත කිරීම් බලා සිටි බොහෝ දෙනෙකු කියා සිටියේ. රොබට් පැටින්සන් සහ ක්‍රිස්ටීන් ස්ටුවර්ට්ගේ ප්‍රේම කතාව මෑතකදී නිමාවට පත්වූ බව කවුරුත් දන්නා කාරණයක්. දෙදෙනා මෙලෙස වෙන්වීමෙන් පසුව ක්‍රිස්ටීන් කාලය ගතකළේ හුදෙකලාවමයි. ඇගේ මේ තනිකම ඇයටත් වඩා දැනුණේ වටපිට සිටින අයටයි.ඔවුන් ක්‍රිස්ටීන් ගැන ඇස ගසාගෙන සිටියා. ටික කාලයක් ගතවුණා. ඇය වෙනුවෙන් නොයෙකුත් කතා ප්‍රබන්ධ කෙරුණා. ඒ එක ප්‍රබන්ධයකට අනුව මේ සුරූපී නිළිය, ඇමෙරිකාවේ ජනප්‍රිය නළුවකු වන මයිකල් පිට් සමඟ පෙම්දමක පැටලී ඇති බවයි කියවුණේ.මේ කටකතාවට මුල පිරුණේ පසුගියදා පැවැත්වුණු පැරිස් ඇඳුම් මෝස්තර සතියේ දී ක්‍රිස්ටීන් සහ මයිකල් බෙහෙවින් සමීපව කතා බහ කරමින් සිටි නිසයි. තමන් සහ ක්‍රිස්ටීන් පටලවා පැතිරී ගිය මේ ආරංචිය මයිකල් ගේ ද කනට වැටුණා. ඔහු එක්වරම කියා සිටියේ එවැනි සබඳකමක් නැති බවයි. මයිකල් ගේ සමීප හිතවතෙකු ද මේ බව ප්‍රකාශ කර තිබුණා.රොබට්ගෙන් වෙන්වීමෙන් පසුව තම හිතට නැඟුණු වේදනාවෙන් පීඩා විඳින ක්‍රිස්ටීන් මේ දිනවල උත්සාහ ගන්නේ හිත හදාගෙන ජීවත් වෙන්නලු.හොලිවුඩ් සිනමා ලෝකයේ වැජඹුණු සුපිරි නිළිය, එලිසබෙත් ටේලර්ගේ ජීවන චරිතය විවරණය කෙරෙන අලුත් චිත්‍රපටයක් නිෂ්පාදනය කිරීමට බී.බී.සී. ආයතනය සූදානම් වෙනවා. ‘බර්ට්න් ඇන්ඩ් ටේලර්’ නම් වූ මෙම චිත්‍රපටයේ එලිසබෙත් ටේලර්ගේ චරිතය නිරූපණය කිරීමට තෝරාගෙන ඇත්තේ ජනප්‍රිය නිළි හෙලේනා බොන්හැම් කාටර්වයි.චිත්‍රපටයේ රූගත කිරීම් ඇරඹෙන්නට කලින් එක්තරා පර්යේෂණයක් සිදුකරන්නයි හෙලේනා සැරසෙන්නේ. මේ පර්යේෂණයට පදනම් වන්නේ එලිසබෙත් ටේලර්වයි. ප්‍රවීණ ඡ්‍යොතිෂවේදියෙකුගේ සහාය ද මෙයට ලබා ගන්නයි හෙලේනා ගේ බලාපොරොත්තුව. මේ බව දැනගත් හොලිවුඩ්පුරයේ සමහරු හෙලේනා ව හාස්‍යයට ලක්කරලා. එලිසබෙත් ටේලර් ගැන හොයන්න ඡ්‍යොතිෂවේදියකු කුමකටදැයි ඔවුන් ප්‍රශ්න කරනවා.”ඡ්‍යොතිෂය ගැන හොඳ දැනුමක් තියෙන කෙනෙක් මම හොඳට දන්නවා. එයාට විවිධ චරිත ගැන හොඳ අවබෝධයකුත් තියෙනවා. මට ඕනෙ එලිසබෙත් ටේලර්ගෙ ජීවිතයේ ඇතුළු පැත්ත ගැන හොයන්නයි. විශේෂයෙන්ම එයාගෙ චරිත ලක්ෂණ ගැන” හෙලේනා, තමන්ව විවේචනය කරන අයට එලෙස ප්‍රකාශ කළා. ඡ්‍යෝතිෂය පැත්තට නැඹුරු වීමෙන් එලිසබෙත් ටේලර්ගේ ජීවන චරිතය හොඳින් හඳුනා ගැනීම හෙලේනාගේ උත්සාහයයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av13072811</link>
    <topic>මෙවර ත්‍යාග මුදල මිලියන 50ට වැඩියි</topic>
    <author>අරුණි මුතුමලී ඡායාරූප - ජාතික ආරක්ෂාව පිළිබඳ මාධ්‍ය මධ්‍යස්ථානය</author>
    <content>මෙවර ත්‍යාග මුදල මිලියන 50ට වැඩියිලක්ෂ්මන් හුළුගල්ලජාතික ආරක්ෂාව පිළිබඳ මාධ්‍ය මධ්‍යස්ථානයේඅධ්‍යක්ෂ ජෙනරාල්විවිධ රියැලිටි වැඩසටහන් අතර ලොව මෙතෙක් නුදුටු රූපවාහිනි වැඩසටහනක් ලෙස රණවිරු රියල් ස්ටාර් හඳුන්වන්න පුළුවන්. එහි තුන්වැනි අදියරේ අවසන් තරගය පුවත්පත මුද්‍රණයෙන් නිකුත් වෙද්දී පැවැත්වී අවසන්. ගිනි අවිය අත දරා ත්‍රස්තවාදීන් පැරදවූ රණ ශූරයන් මියුරු සත්සරින් දිනු බිම දන මන නළවන අයුරු ලොවම බලා සිටින්නේ විස්මයෙන්. පසුගිය දෙවරටම වඩා වෙනස් අයුරකින් තරගකරුවන්ට වැඩි සාධාරණයක් ඉෂ්ට වන ලෙස මේ වැඩසටහන මෙහෙයවන්නේ කෙසේදැයි අපි ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතාගෙන් විමසා බලමු.* රණවිරු රියල් ස්ටාර් තුන්වැනි අදියර මීට පෙර වතාවන්වලට වඩා යම් වෙනසක් වී තිබෙනවා ද?ඔව් පැහැදිලිවම වෙනසක් තිබෙනවා. පළමුවැනි අවුරුදු දෙකේදීම එකම ආකාරයෙන් තමයි තරග අවසන් වුණේ. එහිදී අවසාන තරගයට ත්‍රිවිධ හමුදාවෙන් තරගකරුවන් පස් දෙනකු තෝරා ගැනුණා.නමුත් ආරක්ෂක ලේකම් ගෝඨාභය රාජපක්ෂ මහතාගේ යෝජනාවකට අනුව මෙවර අලුත් වෙනසක් සිදු කළා. මුල් තරග වාරවලදී අවසන් 24 දෙනා අතරින් වැඩිම එස් එම් එස් සහ ලකුණු අනුව තෝරාගත් අවසන් 5 දෙනා වෙනුවට මේ වසරේ අවසන් තරගකරුවන් 36 දෙනා අතරින් අවසන් 12 දෙනකු තෝරාගෙන එයින් සතියක් ගාණේ අඩුම ප්‍රතිචාර සහිත තරගකරුවා ඉවත් කරනවා වෙනුවට දොළොස් දෙනාටම සති අටක් පුරා තරග කිරීමට අවස්ථාව දුන්නා.*ඒ ක්‍රමයේ දී තරගකරුවන් ඉවත් කෙරෙන්නේ කොහොම ද?ඒ ඒ තරගකරුවා අදාළ සතියේ දී ලබාගත් ලකුණු සහ එස් එම් එස් ප්‍රමාණයට ඊට පෙර සතිවලදී ඔහු හෝ ඇය ලබාගත් ප්‍රතිඵල ද එක්කර සමස්ත ප්‍රතිඵලය සමඟ සතියේ ප්‍රතිඵලය ලබා දෙනවා. පරණ ක්‍රමයට තරග පැවැත්වූවා නම් කලින් සතිවල අඩු ලකුණු ගත් අය ඉවත් වනවානේ. නමුත් මේ ක්‍රමය නිසා දොළොස් වැනියා පළමුවැනියා බවට පත් වුණා. එකොළොස් වැනියා පළමු පස් දෙනා අතරට ආවා. මුල් කාලයේ ඉදිරියෙන් සිටිය අය පසු සතිවලදී පහළට ගියා. මෙයින් දක්ෂයන් එක වටයකින්ම හැලී යාම නතර වෙනවා.*මේ තරගය පිළිබඳ මහජන ප්‍රතිචාර මොන වගේ ද?අට වැනි වටයට ලැබුණු එස් එම් එස් ප්‍රමාණයෙන්ම එය වටහා ගන්න පුළුවන්. ශ්‍රී ලංකාවේ වැඩිම එස් එම් එස් ප්‍රමාණය වන මිලියන 2.36 ක් හෙවත් විසිතුන් ලක්ෂ හැට දහසකට අධික කෙටි පණිවුඩ මූලික වටයට ලැබුණා. එයින්ම පෙනෙනවා තරගයේ උණුසුම කොතරම් ද කියලා.*තරගකරුවන් අතර වෙනස?මෙවර තරගකරුවන් අතර ද තරග උණුසුම වැඩියෙන් පෙනුණා. විශේෂයෙන් 6 වැනියාගේ සිට 12 වැනියා දක්වා විශාල තරගයක් පැවැතුණා. තෑගි ප්‍රමාණයෙත් කැපී පෙනෙන වෙනසක් තිබෙනවා. ඒ නිසාත් තරගය වඩා උණුසුම් වන්න ඇති.*සමස්තයක් ලෙස ගත්තාම මේ වන විට රියැලිටි වැඩසටහන් ජනප්‍රියත්වයෙන් අඩු වේගන යනවා. රණවිරු රියල් ස්ටාර් වැඩසටහනට එය බලපාන්නේ කොහොම ද?සමීක්ෂණවලින් ලැබෙන තොරතුරු අනුව ජාතික රූපවාහිනියේ සිකුරාදා, සෙනසුරාදා වැඩිම ප්‍රේක්ෂක ආකර්ෂණය සහිත වැඩසටහන මෙයයි. ඒ වගේම සියලුම නාළිකා අතර ප්‍රථම ස්ථානයට පැමිණ ඇති ජනප්‍රියම වැඩසටහනත් මෙයයි.*ඒ ජනප්‍රියත්වය වැඩියෙන් පවතින්නේ ගම්වල ද නගරවල ද?ත්‍රිවිධ හමුදාව වගේම සමස්ත ජනතාවම මේ වැඩසටහනට ආදරය කරනවා. ශ්‍රී ලංකාව පුරාම ඉන්න අය මෙයට ප්‍රතිචාර දක්වනවා. ගමේ ය, නගරයේ ය කියා වෙනසක් එහි නැහැ.අනෙක මෙහි මූලික අරමුණ වුණේ ලොව පළමුවැනි වතාවට මිලිටරි රියැලිටි වැඩසටහනක් ඇති කර ඔවුන්ගේ කලා කුසලතා එළි දැක්වීම. මේ සඳහා ආරක්ෂක ලේකම් තුමා දැඩි උනන්දුවක් හා නිරීක්ෂණයක් යොදවනවා. හැකි සෑම සිකුරාදා සෙනසුරාදා දිනකම මෙය නරඹමින්, ඒ වැඩසටහන පවත්වන ස්ථානයට ගොස් අඩුපාඩු පෙන්වා දෙමින් හොඳ නායකත්වයක් සපයන නිසා වැඩසටහන නිවැරැදිව තරගෙන යෑමේ වගකීම මා ඇතුළු පිරිසට තදින් දැනෙනවා. එසේ නිරීක්ෂණයක් ඇති නිසයි මුළු රටම මෙය නැවුම් අත්දැකීමක් ලෙස වරින්වර අත්දකින්නේ.*පසුගිය තරග දෙකේ දී ජයග්‍රහණය ලැබුවන්ගේ අනාගත කලා කටයුතු සිදු වන්නේ කෙසේ ද?ඒ අයට හමුදාවෙන් හා ආරක්ෂක අමාත්‍යාංශයෙන් අවසර ලැබෙන වැඩසටහන් සඳහා සහභාගී විය හැකියි. මොකද තවමත් රාජකාරියේ නියැළෙන අය හැටියට ඔවුන්ට වෘත්තිය මට්ටමේ විනය නීති ආදිය බලපානවා.නමුත් පළමුවැනි තරගයේ ජයග්‍රාහක ඩේමියන් මේ වන විට රටවල් 6 ක සංචාරය කර තිබෙනවා. අයෝමි පෙරේරාත් ඒ වගේ. ඔවුන් දෙදෙනා පමණක් නොවේ පළමු හා දෙවන තරගවල අවසන් වටයට තේරුණු පස් දෙනා බැගින් ඇමෙරිකාවේ සන්දර්ශනයකට සහභාගි වී පැමිණියේ පසුගිය සතියේයි.ආරක්ෂක ලේකම් ගෝඨාභය රාජපක්ෂ මහතා සහ ලක්ෂ්මන් හුළුගල්ල මහතාඅපේ රණවිරු රියල් ස්ටාර්ලාට වෙනත් නාළිකාවල අයට වගේ අයාලේ යන්න අප ඉඩ දෙන්නේ නෑ. විනය නීතිත් රැකගෙන ඉදිරියට යන්නට මං සලසා දෙනවා.උදාහරණයක් ලෙස අයෝමි පෙරේරාට තව ටෙලි නාට්‍යයක ගීතයක් ගායනයට ආරාධනා ලැබිලා. ඔවුන්ට ආදායමක් උපයා ගන්නත් අවස්ථාව තිබෙනවා. තරගකරුවන්ගේ ගීත ඇතුළත් සංයුක්ත තැටියක් අප නිකුත් කළා. ඒ වගේම රූපවාහිනි නාළිකාවල ඔවුන්ගේ නව ගීත ප්‍රචාරය වනවා.*ජයග්‍රාහකයින් පිටරට යවා පුහුණුවක් දෙන බවට ආරංචියක් පැතිර ගියා?ආරක්ෂක ලේකම් තුමා නම් පැවසුවේ වට තුනේම ජයග්‍රාහකයින් පිටරට යවනවාට වඩා මේ රටේ තිබෙන සම්පත්වලින් ප්‍රයෝජන ගෙන මෙරටේදීම වැඩිදුර පුහුණු කිරීම සුදුසුයි කියායි.*දැනට තරගකරුවන් පුහුණු කරවන අයගෙන් ලැබෙන සහාය කෙබඳු ද?ගීත කලාව පිළිබඳ සොයා බලන්නේ ඉන්දිකා උපමාලි මහත්මිය, සංගීතය ගැන සමන්ත පෙරේරා මහතා පුහුණුවීම් කරනවා. අනෝජා වීරසිංහ මහත්මිය කටහඬ හා රංගනය පිළිබඳ උපදෙස් දෙනවා. මේ දේවල් සමඟ හැම තරගකරුවකුම ප්‍රසංග වේදිකාවට ගැළපෙන අයුරින් තමයි පුහුණු කෙරෙන්නේ.*විනිශ්චය මණ්ඩලය තෝරාගත් පදනම කුමක් ද?රණවිරු රියල් ස්ටාර් විනිශ්චය මණ්ඩලයේ සිටින එඩ්වඩ් ජයකොඩි මහතා සංගීත විශාරද විභාගය සහිත ශිල්පියෙක්. ගායනයේ වගේම රංගනයේ එක හා සමානව දස්කම් දක්වන ජැක්සන් ඇන්තනි මහතා සහ හින්දි භාෂාව පිළිබඳව දැනුම සහිත උපාධිධාරිනියක් සහ රංගන ශිල්පිනියක් වන යශෝධා විමලධර්ම මහත්මිය විනිශ්චය මණ්ඩලයේ කාන්තා අංශය වගේම තරගකාරියන්ගේ දක්ෂතා නිරීක්ෂණය සඳහා යොදාගෙන තිබෙන්නේ. විශේෂයෙන් හමුදා නිලධාරියකුගේ ගෞරවයට පාත්‍ර කළ හැකි පුද්ගලයින් තමයි අප ඒ සඳහා යොදා ගත්තේ.*නිවේදකයන් තෝරන්නෙත් ඒ අයුරින් ද?එහි වගකීම තිබෙන්නේ රූපවාහිනියටයි. වසරින් වසර නිවේදකයන් මාරු වුණා. නමුත් ඒ පිළිබඳව අපගේ හෝ ජනතාවගේ වැඩි අවධානයක් යොමු වුණේ නෑ. නමුත් සාරංග හා ‍නදිනි දෙදෙනා හොඳින් එය මෙහෙයවනවා.*ගීත තෝරා ගැනීමේ දී මොන වගේ ක්‍රමයක් ද භාවිත වන්නෙ?තරගකරුවන්ට තමන් ගයන ගීතය තෝරා ගැනීමට නිදහස තිබෙනවා. නමුත් එක් එක් අවස්ථාවලදී ලබා දෙන තේමාවට ඒ ගීත අනුකූල විය යුතුයි.*මේ වැඩසටහන නැරැඹීමේ දී අතරමැද ඉංග්‍රිසි ප්‍රවෘත්ති විකාශය නිසා ප්‍රේක්ෂක අවධානය බිඳ වැටෙනවා නේද? එය ප්‍රවෘත්ති විකාශයෙන් පසුව එන තරගකරුවන්ට අසාධාරණයක් නොවෙයි ද?හැම වාරෙකම ප්‍රවෘත්ති විකාශයට පසුව ඉදිරිපත් වන්නේ එකම තරගකරුවා නොවන නිසා එවැනි දෙයක් සිදුවේ යැයි සිතන්න බැහැ. අනෙක ප්‍රවෘත්ති විකාශයෙන් පසුව වුවත් හොඳින් තරග කරන අයට ලැබෙන අති විශාල එස් එම් එස් ප්‍රමාණය නිසා එහි විශාල බලපෑමක් නැහැ කියායි මටනම් සිතෙන්නේ. ඒ වගේම ප්‍රවෘත්ති විකාශය වන වේලාව වෙනස් කිරීම යනු ආයතනයේ ප්‍රතිපත්තිමය කරුණක් නිසා ඒ පිළිබඳව අපට ක්‍රියා කිරීම අපහසුයි.*මේ වැඩසටහන විදේශයන්හිත් ජනප්‍රිය ද?ඔව්. ඉතාලිය, ඇමෙරිකාව, එංගලන්තය, කොරියාව සහ මැදපෙරදිග රටවල බොහෝ දෙනකු මේ වැඩසටහන නරඹනවා. ඔවුන්ගේ ප්‍රතිචාර අපට ලැබී තිබෙනවා.*ඔවුන් තරගකරුවන්ට ඡන්දය පාවිච්චි කරනවා ද?එහෙම අවස්ථාවනම් හරි අඩුයි. එස් එම් එස් නම් එවන්නේ නැති තරම්.*තුන්වැනි අදියරේදී තරගකරුවන් දැක්වූ ප්‍රතිචාරය කලින් වතාවලට වඩා වෙනස් වුණා ද?මමත් හිතුවේ තුන් වැනි වතාවේදී ඉල්ලුම අඩුවෙයි කියලා. නමුත් පළමුවැනි දෙවැනි වතාවලදී වගේම අයැදුම්පත් 30000 ට වඩා ලැබුණා. එයින් 7500 ක් පමණ දෙනා තමයි සුදුසුකම් ලැබුවේ තරගයට ඉදිරිපත් වෙන්න. ඒ අතරත් පසුගිය වටවල ඉදිරිපත් වූ අය නොවෙයි අලුත්ම පිරිසක් සිටීම විශේෂයි.මෙවර අවසන් වටයට තේරුණු පස් දෙනාත් එසේ අලුතින්ම තුන්වැනි අදියරට අයැදුම් කළ අයයි.*මෙවර තරගයෙන් දිනන අයට ලැබෙන ත්‍යාග මොනවා ද?මෙවරත් අප විශාල තෑගි ප්‍රමාණයක් ඔවුන් වෙනුවෙන් සූදානම් කර තිබෙනවා. පළමුවැනියාට මිලියන 20 ක නි‍ෙවසක්, දෙවැනියාට ලක්ෂ 67 ක ටොයෝටා මෝටර් රථයක් වගේම අවසන් පූර්ව වටවලට තේරුණු 36 දෙනාටම ත්‍යාග ලබා දීමට කටයුතු යොදා තිබෙනවා. එහි මුළු වටිනාකම මිලියන 50 ට වැඩියි.*රණවිරු රියල් ස්ටාර් නිසා ගිනි අවිය අත දරා මානුෂීය මෙහෙයුමක නිරතව රට දැය බේරාගත් රණවිරුවා සැබෑ ළතෙත් බවින් යුතු සෞන්දර්යාත්මක පුද්ගලයකු ලෙස ද ජනතාව හඳුනා ගන්න පුරුදු වුණා යැයි ඔබ සිතනවා ද?ආරක්ෂක ලේකම් ගෝඨාභය රාජපක්ෂ මහතාගේ'අපි වෙනුවෙන් අපි' වැඩසටහනේ ප්‍රයත්නය වුණේ රණවිරුවාට හැමදාම ජනතාව අතර තිබු ගෞරවය තව තවත් වැඩි වන අයුරින් කටයුතු කිරීම. ඔවුන්ගේ කලා කුසලතා ද රණවිරු රියල් ස්ටාර් මඟින් ලෝකයාට දකින්ට ලැබීම ඉතා වටිනවා. ඒ වගේම අපේ රට වැසියන් හැමදාමත් ත්‍රිවිධ හමුදාවට ගරුත්වයක් දැක්වූවා. එය දිනෙන් දින වැඩි වුණා මිසක අඩු වීමක් නම් වුණේ නැහැ.අරුණි මුතුමලී ඡායාරූප - ජාතික ආරක්ෂාව පිළිබඳ මාධ්‍ය මධ්‍යස්ථානයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av13072812</link>
    <topic>සුමිගෙන් අහන්න'</topic>
    <author>ඔබේ ප්‍රශ්නය පහත ලිපිනයට යොමු කරන්න 'සුමිගෙන් අහන්න' රසදුන, සිළුමිණ, ලේක්හවුස් කොළඹ 10</author>
    <content>සුමිගෙන් අහන්න'මාතලේ ධර්මා ඒකනායක ප්‍රශ්නය - මහත්මා ගාන්ධිට ‘මහත්මා’ යන විශේෂණය යෙදුවේ කවුද? පිළිතුර - රවීන්ද්‍රනාත් තාගෝර්. එහි අර්ථය ‘මහා ආත්මයක් ඇති තැනැත්තා’ යන්නයි. තාගෝර් ‘ගුරුදේව’ කියා නම යෙදුවේ ගාන්ධි. ජයලත්ඇන්ජලින්මරියෝනිල්පනාගොඩ විජිතා ද සේරම් ප්‍රශ්නය - බ්‍රිතාන්‍යයේ එලිසබෙත් මහා රාජිනියගේ ලාංකේය සංගීත වාදකයා කවුද? පිළිතුර - ඩග්ලස් ෆර්ඩිනැන්ඩ්ස්.වස්කඩුවේ දෙදියවල ගාමිණි ගුණතිලක ප්‍රශ්නය - එච්. ආර්. ජෝතිපාල හා ටී. එම්. ජයරත්න යුග ගී ගයා තිබේ ද? පිළිතුර - ඔව් ඔවුන් ‘නැදැයෝ’ චිත්‍රපටයට ‘රාමා සීතා වාගෙ පෙම් කරලා’ නම් වූ ගීතය ගැයුවා. ඇන්ජලිනුත් ඒ ගීතය ගැයීමට හවුල් වුණා.මෝදර එම්. ආර්. සී. ඩයස් ප්‍රශ්නය - ලතා වල්පොල ඇන්ජලින් ගේ ගී ගැයුවට ඇන්ජලින් ලතාගේ ගී ගායනා කර නැහැ නේද? පිළිතුර - නැහැ.කොටුගොඩ දිසානෑගම තිස්ස කුමාර ප්‍රශ්නය - ‘දීපශිඛා’ චිත්‍රපටයේ එන ‘මේ මෝසම් මඳ සුළඟ හමා’ ගීතයේ පද මාලාව ලීවේ කවුද? පිළිතුර - කරුණාරත්න අබේසේකර.ගම්පහ අඹන්විට සිරිවර්ධන ප්‍රශ්නය - ‘රන්වන් කරල්’ චිත්‍රපටයට ඇතුළත් අමරදේවයන් ගයන ‘ආලේ බැන්ද මාගේ පනේ සෝමාවති මගෙ සෝමාවති’ ගීතය වේදිකා නාට්‍යයකින් උපුටා ගත්තක් ද? පිළිතුර - නැහැ. එය ලීවේ මෙම චිත්‍රපටයේ අධ්‍යක්ෂ මහාචාර්ය සිරි ගුනසිංහමයි.නාත්තන්ඩියේ අමරා කාරියවසම් ප්‍රශ්නය - ග්‍රේෂන් ආනන්දගේ පුත් මරියෝ ආනන්ද ගේ ගායන හැකියාව ගැන ඔබේ තක්සේරුව කුමක් ද? පිළිතුර - ඔහුට ඔහුගේ පියාට මෙන්ම අති මිහිරි කටහඬක් තියෙනවා. එසේම ඔහුට අපූර්ව ගායන හැකියාවක් ද තියෙනවා. මොළේ පාවිච්චි කරමින් වැඩ කළොත් මරියෝට ඉදිරියටම යන්න පුළුවන්.ඉහළ තල්දූවේ ආනන්ද වික්‍රමආරච්චි ප්‍රශ්නය - ‘ගම්පෙරළිය’ චිත්‍රපටයේ සහාය අධ්‍යක්ෂවරයා කවුද? පිළිතුර - ආචාර්ය තිස්ස අබේසේකර හා සුමිත්‍රා පීරිස්.අකුරැස්සේ නදීෂාන් යුගීෂ්වර ප්‍රශ්නය - සිංහල හඬ කැවු ‘සුජාත දියණිය’ ටෙලි වෘත්තාන්තයේ ඩී වී ඩී පට ලබාගත හැක්කේ කෙසේ ද? පිළිතුර - එහි ඩී වී ඩී පිටපත් නැහැ නදිෂාන්.අම්බලන්ගොඩ චන්ද්‍රා මාලිනි ද සිල්වා ප්‍රශ්නය - ‘බාබුල්’ චිත්‍රපටයේ ප්‍රධාන චරිත රඟපෑ නළු නිළියන් කවුද? පිළිතුර - දිලිප් කුමාර් හා නර්ගිස්.කොළඹ 14 විමල් රණසිංහ ප්‍රශ්නය - සිසිර - ඉන්ද්‍රානි යුවළ ගයන ‘නුහුරු නුපුරුදු රහස පිළිබඳ මිහිර ආදරයයි කියා’ (දම්මි තවමත් ආදරෙයි) ගීතය ලීවේ ‘ගොළු හදවත’ රචක කරුණාසේන ජයලත් ද? පිළිතුර - ඔව්.හල්කඳවිල සරත් කරුණාරත්න ප්‍රශ්නය - ගුවන්විදුලි සංස්ථාවේ සභාපතිව සිටි රිජ්වේ තිලකරත්න කාන්තාවකගේ නමින් ගීත ලිව්වා නේද? ඇගේ නම සීතා රංජනි ද? පිළිතුර - නැහැ විමලා රංජනි පීරිස්.දොඩන්දූවේ ආරියරත්න වික්‍රමබාහු ප්‍රශ්නය - ‘කිනාරේ කිනාරේ’ නම් වූ හින්දි චිත්‍රපටය ගැන යමක් කියන්න? පිළිතුර - දේව් ආනන්ද්, මීනා කුමාරි, චේතන් ආනන්ද් ප්‍රධාන චරිත රඟපෑ මේ චිත්‍රපටය අධ්‍යක්ෂණය කළේ චේතන් ආනන්ද්. තිරගත වුණේ 1963 දී.පිළියන්දල ශානක පල්ලියගුරු ප්‍රශ්නය - ‘කොත්තු රොටි’ කාරයන් ඈඳාගෙන ඔබ ගුවන් විදුලියේ ‘ත්‍රීවිල් ස්ටාර්’ හෑල්ලුවට ලක්කර තිබුණා නේද? පිළිතුර - නැහැ. මොන වෘත්තිකයනුත් මේකට දායක කර ගැනීම වැදගත්. කොණ්ඩෙ කපන අය වුණත් යොදාගෙන ‘බාබර් ස්ටාර්’ කියලා තරගයක් පවත්වන්න පුළුවන්.කොටුගොඩ යාගොඩමුල්ලේ සුනිල් චන්ද්‍රසේකර ප්‍රශ්නය - පණ්ඩිත් අමරදේව ගයන ‘කුමරියක පා සළඹ සැලුණා’ ගීතයේ පදමාලාව කාගෙ ද? පිළිතුර - කේ. ඩී. කේ. ධර්මවර්ධනගේ.මේ සතියේ පහත නම් සඳහන් අයත් ප්‍රශ්න එවා තිබුණා. ගාල්ලේ ජී. චන්දන, කුරුණෑගල ඉනෝකා සෙනෙවිරත්න, අනුරාධපුරයේ කේ. නිමල් වසන්ත, රාගම වැලිසර අයිලින් සෝවිස්, පෑලියගොඩ චන්ද්‍රානි ශ්‍රියාලතා, ගම්පහ මිල්ටන් මලවිආරච්චි, රුවන්වැල්ලේ ජී. යූ. ජයසූරිය, ඒකල මර්වින් පීරිස්, රත්නපුරේ ඉනෝකා සමරසිංහ, මඩකළපුවේ ඩුෂානි සසිදරන්.ඔබේ ප්‍රශ්නය පහත ලිපිනයට යොමු කරන්න 'සුමිගෙන් අහන්න' රසදුන, සිළුමිණ, ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av13072813</link>
    <topic>ඡනප්‍රිය ගී විකෘති කිරිම සදාචාරාත්මක ද.....?</topic>
    <author>ජෝජ් රොබ්සන් ද සිල්වා</author>
    <content>ඡනප්‍රිය ගී විකෘති කිරිම සදාචාරාත්මක ද.....?අප අසා පුරුදු ජනප්‍රිය ගීතයක පදමාලාව හෝ තනුව හෝ වෙනස් වී අසන්න ලැබුණොත් අප එය “විකෘති” ගීතයක් ලෙස සලකන බව සැබෑව ය. ඒ අනුව ජනප්‍රිය ගීතවල පදමාලා සහ තනු විකෘති කිරීම සදාචාරාත්මක දැයි අපි අසමු. පණ්ඩිත් ඩබ්ලිව්. ඩී. අමරදේවයන්ගේ “මහ වැස්සක පෙර නිමිති” සහ “සඳ හොරෙන් හොරෙන්” ගීත මෙන්ම “මියුරු කල්පනා” (ආචාර්ය වික්ටර් රත්නායක) - “පෙරදා මහ රෑ” (විශාරද නන්දා මාලිනී) - “සඳ මා හා සිනාසුණා” (ආචාර්ය දයාරත්න රණතුංග) - “කඳු පාර ඈත අයිනේ” (මිල්ටන් මල්ලවආරච්චි) - “තැටියෙ මැද්දෙ කළු කරාපු” (එච්. ආර්. ජෝතිපාල, එම්. එස්. ප්‍රනාන්දු) - “හිරු ද මුවා වී” (ප්‍රියා සූරියසේන) - “දුරක පාවී ගියා” (ඇන්ටන් සේනානායක) - “හුදකලා විරාමයේදී” (අසංක ප්‍රියමන්ත පීරිස්) වැනි ජනප්‍රිය ගී ගණනාවක්ම විකෘති කරමින් දශකයකට පමණ පෙර සේම ක්ලැරන්ස් විජේවර්ධන ගැයූ “පියඹා යනවා” සහ අනිල් භාරතී ගයන “මා ආදරෙයි නංගියේ” වැනි ජනප්‍රිය ගී විකෘති කරමින් මෑතදී ද එවැනි වැරදි සිදු වී ඇති අතර සංගීත ක්ෂේත්‍රයේ ප්‍රවීණයින් බොහෝ දෙනෙකු පවසන්නේ මෙය දඬුවම් ලබා දිය යුතු නීති විරෝධි ක්‍රියාවක් බවයි. ඇතැමුන් විසින් ජනප්‍රිය ගීත වල පද රචනා හෝ තනු වෙනස් කර ඒවා අලුත්ම ගී පද රචනා ලෙස හැඳින්වුව ද එය කෙතරම් දුරට සදාචාරාත්මක දැයි අපි තවදුරටත් කල්පනා කරමු.මෙම කරුණ පිළිබඳව සිය අදහස් ප්‍රකාශ කරන්නට “රසඳුන” මෙලෙස විවෘත වේදිකාවක් ත නා දුන්නත් සමහර කලා ශිල්පීන් සෘජු ලෙස එම අදහස් අනාවරණය නොකර මඟහැර සිටීම කනගාටුවට හේතුවකි. මෙවැනි අකටයුතු පිළිබඳ අප කතාබහ කරන්නේ කිසිවෙකුගේ සිත් රිදවීමට නොව, අපේ සංගීත ක්ෂේත්‍රයේ යහපත පිණිසම ය. එහෙයින්ම අපි වැරදි නිවැරදි කර ගැනීම උදෙසා අපේම සහෘදයින් සමඟ‍ ‍සෙනෙහ සිත් පෙරටු කරගෙන මෙලෙස සංවාදශීලී වෙමු. මෙවර අප සමඟ මෙම සංවාදයට එක්වන්නේ සිය අදහස් විවෘතව පැවසීමට එඩිතර වූ ගායන ශිල්පීන් කිහිප දෙනෙකි.- ආචාර්ය දයාරත්න රණතුංගසම්පූර්ණයෙන්ම නීති විරෝධි ක්‍රියාවක්. මීට විරුද්ධව නීති මඟින් කටයුතු කළොත් වැරදිකරුවන්ට සිර දඬුවම් පමුණුවන්න පුළුවන්. අපේ අවාසනාව වෙලා තියෙන්නේ මේ නීතිය මේ රටේ ක්‍රියාත්මක නොවීමයි. ඔන්න ඒ ටික තමයි මේ පිළිබඳ කෙටියෙන් කියනවා නම් මුලින්ම කියන්න තියෙන්නේ.අපි චිත්‍රපට සංගීතයේ දී මුලින්ම කළේ දෙමළ, හින්දි ඒවා කොපි කිරීමයි. එදා පිටරට වල ජනප්‍රිය වෙච්ච ගී තනු වලට අපේ වචන දාලා ගායනා කළා. ඊට පස්සේ සංගීතය ඉගෙන ගත්ත මිනිස්සු ටිකක් එකතු වෙලා මේක හරි මඟක අරගෙන යන්න අලුත් නිර්මාණ එළිදක්වන්න කැප වුණා.අපි ගුවන් විදුලියෙන් අලුත් නිර්මාණ එළිදැක්වීම ඇරඹුවාම රසිකයන් අතර එම ගීත ජනප්‍රියත්වයට පත් වුණා. ඒත් මේ සිද්ධ වෙලා තියෙන්නේ කුමක් ද? පැහැදිලිවම අපි ආපස්සට යන එකනේ. මේක හරිම කනගාටුදායක තත්ත්වයක්. බුද්ධිමය දේපළ නීතිය මේ රටේ තවමත් හරියාකාරව ක්‍රියාත්මක නොවීම නිසා තමයි මෙවැනි වැරදි සිදුවීමට හේතුව.”“බුද්ධිමය දේපළ නීතිය ක්‍රියාත්මක කිරීම කලාකරුවන්ට මොනතරම් වටිනවා ද යන වග වටහා ගන්න එක් උදාහරණයක් මම කියන්නම්. ඔපෙරාවකට දායක වූ පිටපත් රචකයායි සංගීතඥයායි පැරීසියේ ඇම්බෙසෙඩා හෝටලයේ රාත්‍රී ආහාර ගන්නා අතර ඔවුන්ගේ ඔපෙරාවේ ගීත තමයි එහි ප්‍රචාරය වී තිබෙන්නේ.ඒවා රස විඳිමින් ඔවුන් මෙන්ම තවත් බොහෝ පිරිසක් විනෝදයෙන් ආහාර අනුභව කර තිබෙනවා. හැබැයි කෑම කෑමෙන් පසු අදාළ බිල ගෙවන අවස්ථාව ආවාම එම ඔපෙරා නිර්මාණකරුවන් අපි මුදල් ගෙවන්නේ නැහැ. අපේ සින්දු තමයි මෙච්චර වෙලා අහ අහ කෑම කෑවේ’ කියා පැවසීම නිසා අධිකරණයේ නඩුවක් පැවරුණා.නඩුවෙන් හෝටලයේ හිමිකරුවන් පැරදුණා. ඔවුන්ට හෝටලය විකුණා ඔපෙරාවේ ගී නිර්මාණකරුවන්ට ගාස්තු ගෙවන්න වුණා. මම දන්නා හැටියට 1811 දී පමණ පැරීසියේ දී එය සිදු වී තියෙන්නේ. ඒ රටවල මෙම නීතිය හරියට ක්‍රියාත්මක වෙනවා.අද දෙදාස් ගණන්වලට ඇවිල්ලත් අපේ රටේ බුද්ධිමය දේපළ පිළිබඳ නීතිය හරියාකාරව ක්‍රියාත්මක වෙන්නේ නැහැ. ඒ නිසා තමයි මෙවැනි වැරදි අපේ සංගීත ක්ෂේත්‍රයේ සිදු වෙන්නේ. අපි කොච්චර මේක ගැන කිව්වත් කන් ඇහෙන් නෑ ලොකු ලොකු අයගේ. අපේම ගෝලයෝ තමයි ඒ ලොකු තැන්වල ඉන්නේ. ඒත් ඉතින් අපි මොකද කරන්නේ...?”- අමරසිරි පීරිස්ජනප්‍රිය ගීතයක පදමාලාව හෝ තනුව හෝ වෙනස් කර වෙනත් පදමාලාවක් හෝ තනුවක් හෝ යොදනවා නම් එය මුල් ගීතය විකෘති කිරීමක්ම තමයි. ‘මහ වැස්සක’ (“මා දැන් මහලු වියේ”) ගීතය විකෘති කර යොදා ගෙන ඇති ඔය ගීත එකතුව ගයන්න මටත් ආරාධනා කළා. ඒත් මම එකඟ වුණේ නැහැ.සියල්ලටම වඩා පණ්ඩිත් අමරදේවයන් ජීවතුන් අතර සිටිද්දී එවැනි දෙයක් කරන්න මගේ සිත එකඟ වුණේම නැහැ. මම නම් හිතන්නේ මෙතැනදී සිදු වී තියෙන්නේ එම විකෘති කරන ලද ගී ගයන පුද්ගලයින්ගේත්, එවැනි ගී ගයන්න අවසර දුන් පුද්ගලයින්ගේත් සදාචාරයක් නැතිකමයි.ජනප්‍රිය ගී විකෘති කර වචන දමන පුද්ගලයින් වගේම පද රචනා වෙනස් කරන්න තනු ලබා දෙන සංගීතඥයින් කරන්නේත් බලවත් අපරාධයක්. මොකද සංගීතඥයෙක් තනුවක් හැදුවාට, ගී පද රචකයෙක් පද රචනයක් කළාට හරිහැටි භාව ප්‍රකාශනයක් ඇතුව ගායකයා හැඟීම්බරව ඒවා ඉදිරිපත් කිරීමෙනුයි ගීතයක් ජනප්‍රිය ගීතයක් වෙන්නේ.එවිට එය ශිල්පයක්, විෂයක් ලෙස ගායනය හැදෑරූ ගායන ශිල්පියාගේත් බුද්ධිමය දේපළක් වෙනවා. ගායන ශිල්පියාගේ එම බුද්ධිමය දේපළ සංගීතඥයාට ඕනෑ අයුරින් භාවිත කිරීම කිසිසේත්ම සදාචාරාත්මක නොවේ. ගී පද රචකයින් ද මෙයට වගකිව යුතුයි.”- පුන්සිරි සොයිසාපැහැදිලි ලෙසින්ම මෙය නීති විරෝධි වැඩක්. මම නම් හරිම අකැමැතියි එහෙම ජනප්‍රිය ගීත විකෘති කරනවාට. එලෙස විකෘති ගීත ඉදිරිපත් කර කීයක් හෝ උපයා ගන්න පුළුවන් වුණාට ජනප්‍රිය වෙන්න කාටවත්ම බැහැ. එයින් ජනප්‍රිය පැරණි ගීත වලට හානියක් කරන්නත් කාටවත් බැහැ. මම කැසට් වලට වෙනත් ගායකයින්ගේ ජනප්‍රිය ගී රාශියක් ගායනා කර තිබෙනවා.වගේම හින්දි ගී තනු වලට සිංහල වචන යෙදූ ගීත සහ ජනප්‍රිය ගීත සඳහා පිළිතුරු ගීත ගැයුණු කාලයේ දී එම ගීත රාශියකුත් මං ගායනා කර තිබෙනවා. ඒත් මේ වනතුරු ගීත විකෘති කර ගායනා කළ බවට කිසිවෙකු මට නම් චෝදනා කර නැහැ. එමෙන්ම මං කිසිම ගීතයක් එහෙම විකෘති කර ගායනා කරලත් නැහැ.”“ජනප්‍රිය ගීතයකට වචන වෙනස් කර ලියන්නේ මුල් ගී පද රචකයාගෙන් අවසර නොලැබීම නිසා නම් හෝ තනුව වෙනස් කරන්නේ සංගීතඥයාගේ අවසර නොලැබීම නිසා ‍නම් කොහෙත්ම එවැනි ගීතයක් විකෘති කර ගායනා නොකළ යුතුයි. කවුරු කළත් එය සදාචාරාත්මක ක්‍රියාවක් නොවේ. මගේ එකම ගීතයකට වත් මෙතෙක් එවැනි හානියක් සිදු වී නැහැ කාගෙන්වත්. ඉදිරියේ දී කවුරුන් හෝ මගේ ගීතයක් විකෘති කළොත් එලෙස කරන පුද්ගලයාට විරුද්ධව මම නීතිමය වශයෙන් ගන්න පුළුවන් උපරීම පියවර ගෙන නිසි දඬුවම් ලබා දෙනවා.සැ. යු. - පසුගිය සතියේ මෙම සංවාදයට එක් වූ රොහාන් රූපසිංහ සමඟ අප කළ කතාබහේදී “මෑතකදී දයාසිරි ජයසේකරට ගායනා කරන්න ‘දිලීප පොඩි පුතු’ ගීතයටත් අවසර දුන්නා” යනුවෙන් සඳහන් වී තිබුණත් එම වගන්තිය “මෑතකදී දයාසිරි ජයසේකරට ගායනා කරන්නත් දිලීප ගීතයකට අවසර දුන්නා” යනුවෙන් නිවැරදි විය යුතුය.- අනිල් භාරතීසහමුලින්ම වැරදි වැඩක්. කලාකරුවෙක් සාධාරණ මිනිහෙක් නම් ඔවැනි දේවල් කරන්නේ නැහැ. මේ සංගීත ක්ෂේත්‍රය දැන් පිස්සන් කොටුවක් කරගෙන තියෙන්නේ. ඉතින් සිද්ධ වෙන දේවල් ගැන අමුතුවෙන් කියන්න ඕන නැහැනේ.වෙන රටක ඔය වාගේ ඒවා කරන්න පුළුවන් ද? ඕවා කරන අය ගායකයින්ව ගණන් ගන්නේ නැහැ. ගීත කලාව තුට්ටු දෙකට බැහැලා තියෙන්නේ දැන්. හැත්තෑව දශකයේ ඉඳලා අපි මෙහි රැඳී සිටින්නේ. මේ වගේ වැරදි මේ තරම්ම වෙච්ච කාලයක් අපිට නම් මතක නැහැ.”“මම ගායනා කළ ගීතයකුත් විකෘති කරලා කිව්වාට ඒ කිසිම දෙයක් මං දැන් බලන්නේ නැහැ. ඒ ගැන මගේ කිසිම ආසාවකුත් නැහැ දැන්. ඒවා කරන අයට ඕනෑ දෙයක් කරගන්න දීලා මම මගේ පාඩුවේ ඉන්නවා. මොකද මම දන්නවා අපි කතා කළාට ඕවා නවත්වන්න බැහැ. අපිට කරන්න දෙයක් නැහැ. කලකිරිලා අපි ඉන්නවා.”- අසංක ප්‍රියමන්ත පීරිස්ජනප්‍රිය ගීත විකෘති කර ගායනා කරනවාට පැහැදිලි ලෙසම මමත් විරුද්ධයි. මටත් ඔය වගේ ගැටලු රාශියක් මතු වුණා. මගේ ගීත එකතුවක් මගේ නම හා සමාන නමක් දා ගෙන වෙනත් පුද්ගලයෙකු ලව්වා කියෙව්වා. ඔය ගීත විකෘති කිරීමේදී ගී පද රචකයින්ගේ සහ සංගීතඥයින්ගේ තීරණ තමයි ක්‍රියාත්මක වෙන්නේ.මේක හරිම අපරාධයක්. මෑත කාලයේ අපේ තරුණ ගායක ගායිකාවෝ බොහෝ දෙනෙකු අනුන්ගේ ජනප්‍රිය වූ ගීත ගායනා කිරීම ගැනත් මං අකැමැතියි. මුල් ගායකයාගේ ගීත අහන්න තමයි රසික රසිකාවියන් කැමැති. රසිකයින් දන්නවා ගීතයක් ඇහැව්වාම ඒ ගීතය කාගේ ගීතයක් ද කියා කියන්න. ඉතින් තව කෙනෙකු ඒ ගීත පද හෝ තනු වෙනස් කර ගයන්න අවශ්‍ය වෙන්නේ නැහැ.”“මෙතැනදී අපි කතා කරන්නම ඕන කරන කාරණයක් තියෙනවා. ඒ, තවමත් ගීතයේ අයිතියක් ගායකයාට හිමි නැතිකම පිළිබඳවයි. දැනට ගීතයේ අයිතිය තියෙන්නේ ගී පද රචකයාට සහ සංගීතඥයාටයි. එම නිසා තමයි ඔවුන් ගී පද, තනු වෙනස් කර හෝ වෙනත් ගායකයින් ලවා ගායනා කරවා හෝ අපේ ජනප්‍රිය ගී විකෘති කරවන්නේ. මේ අපරාධය වළක්වන්න නම් ගායන ශිල්පියාටත් ගීතයේ අයිතිවාසිකම ලබා දිය යුතුයි කියා මම හිතනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av13072814</link>
    <topic>මට එල්ල කරන විවේචන පක්ෂග්‍රාහියි</topic>
    <author>තුෂාරි නේරංජා වික්‍රමසිංහ</author>
    <content>මට එල්ල කරන විවේචන පක්ෂග්‍රාහියිශ්‍රියන්ත මෙන්ඩිස්* මේ දිනවල ඔබ නිරතවෙන කලා කටයුතු මොනවාද?මම මේ දවස්වල අලුත්ම ටෙලිනාට්‍යයක රූගත කිරීම් සඳහා සූදානම් වෙනවා. ඒ තුසිත ද අල්විස් ගේ අලුත්ම ටෙලිනාට්‍යයක් වන ‘විෂ්ණු සංක්‍රාන්ති’. එය මායාදුන්න බණ්ඩාරගේ පිටපතක්. තරමක දැවැන්ත ටෙලිනාට්‍යයක්. ඊට අමතරව ගිහාන් රෝහණගේ අලුත් ටෙලිනාට්‍යයකත් විමලරත්න අධිකාරිගේ ‘ඉසිවරුණ’ ටෙලිනාට්‍යයේත් රඟපානවා.*වේදිකා නාට්‍ය පැත්තෙන් ගත්තොත්...වේදිකාව ගත්තම ‘රඟපෑම් ඉවරයි’, ‘සුභ සහ යස’, ‘රාස්ස පරාස්ස’, ‘ගැබ්බර මිනිසා’ ‘මහසමයම’ වේදිකා නාට්‍යවලට දායක වෙනවා. ඒ වගේම අලුත් නාට්‍යය නිර්මාණයකට දායකවීමේ අරමුණක් තිබෙනවා. ඒ සඳහා මේ වන විට සැලසුම් කරමින් ඉන්නවා.*රාජ්‍ය නාට්‍ය අනුමණ්ඩලයේ සභාපති ලෙස ඔබ භාරදූර වගකීමක් ඉටු කරනවා. එහි කටයුතු මොනවගේද?නාට්‍ය අනුමණ්ඩලය හරහා නාට්‍ය හා රංග කලාවට යම් මෙහෙවරක් ඉටු කරන්න මට හැකි වුණා. පසුගිය දිනෙක නාට්‍ය හා රංග කලාව පිළිබඳ වැඩමුළුවක් වයඹ පළාතේ ගුරුවරුන් 100කට පැවැත්වූවා. ඒ සඳහා ‍ෙව්දිකා නාට්‍ය නිෂ්පාදකවරුන් ද සහභාගි වුණා. ඒ වගේම මේ දවස්වල රාජ්‍ය නාට්‍ය අනුමණ්ඩලය සංවිධානය කරන රාජ්‍ය නාට්‍ය උලෙළේ ළමා, දිගු හා කෙටි නාට්‍ය සඳහා පිටපත් තෝරාගැනීමේ කාර්යයේ නිරතව සිටිනවා.*ඔබ රයිගම් ටෙලි සම්මාන උලෙළේ දී හොඳම නළුවාට හිමි සම්මානය ලැබුවා. ඒ ගැන මොකද හිතෙන්නේ?මම ඒ ගැන සතුටුවෙනවා. මගේ රංගන ගමනට මේ සම්මානයත් ශක්තියක් වුණා. මෙය විශිෂ්ට සම්මානයක්. අද සම්මාන ලබමින් අසීමිත සතුටක් ලැබූවත් මහා දුක් කම්කටොලු, රළු පරළු මංමාවත් ඔස්සේයි මේ ගමන ආවේ. මහා සල්ලි කන්දක් අපිට තිබුණෙ නැහැ. අපි ආ ඒ කටුක මාවත් හි ලබපු අත්දැකීම් නිසාම අපේ පොත්ත හයියයි. කොච්චර ගැහුවත් රිදෙන්නේ නැහැ. එනිසා මේ ලැබුණු සම්මානය මට මහා සම්මානයක්.*ඔබ වැනි රංගධරයෙක් කසිකබල් මෙගා ටෙලිනාට්‍යවල රඟපානවා යැයි විටින් විට චෝදනා එල්ල වෙනවා. මේ ගැන මොකක්ද ඔබේ අදහස?මේ කතාව මා ලැබූ රයිගම් සම්මානයෙන් නිෂ්ප්‍රභ වෙනවා. මං කළ හොඳ දේ ගැන හොඳ රඟපෑම් ගැන කතා නොකර ඉතිහාසයේ කරපු දේ ගැන මේ විදිහට විවේචන එල්ල කිරීම පක්ෂග්‍රාහී ප්‍රකාශ ලෙසයි මම දකින්නේ.*ඔබ ගුරුවරයෙක්.. දැන් ගුරු වෘත්තියට සමුදීලා නේද?මම මගේ කාලපරාසය තුළ ගුරු වෘත්තියේ නියැළුණා. මගේ කලා කටයුතුත් නාට්‍ය අනුමණ්ඩලයේ වැඩකටයුතුත් නිසා මම ගුරු වෘත්තියෙන් සමුගත්තා. කලාවෙන් සමාජයට පණිවුඩයක් දෙන්න මට පුළුවන්. ගුරු වෘත්තියට වගේම කලාවටත් මං බෙහෙවින් ආදරෙයි. මට ගැළපෙනවා නම්, සමාජයට පණිවුඩයක් දෙන්න පුළුවන් නම් එවැනි චරිතයක් රඟපාන්න හැමදාමත් මම කැමැතියි.*ඔබ වේදිකා නාට්‍ය ඔස්සේ කලා ලොවේ බොහෝ දුර ගියා...වේදිකාව කියන්නේ අනෙක් අයට වගේම මගේ කලාවේ මහගෙදර. හැම වසරකම මහගෙදරට ඇවිත් කෘතගුණ දක්වා යෑමේ පුරුද්දක් හැමදාමත් මට තිබෙනවා. මහගෙදරට ඇවිත් ගියාම සකල කලාවන්ගේ සියලුම දේ තුළ සැරිසරන්න පුළුවන්කම තිබෙනවා.*වේදිකාව තුළ ඔබ බොහෝදුර ගියත් ඔබේ සමකාලීන හිතමිතුරු ජැක්සන් ඇන්තනී ගිය දුර සිනමාව තුළ ඔබට යන්නට බැරිව ගිය බවට මම ප්‍රකාශ කළොත් ඔබ එයට එකඟද?සම්පූර්ණ ඇත්ත. ජැක්සන්ට සිනමාවේ දුරගමනක් ශක්තිමත්ව, සාර්ථකව යන්න ලැබුණා. මම හැමදාමත් කියන දෙයක් තමයි අපි දෙදෙනා එක මඟක ඇවිත් පාරවල් දෙකක ගිය දෙදෙනක් කියලා. නමුත් අපි වේදිකාව තුළ එකතුවුණා. මේ දිනවල ‘මහසමයම’ වේදිකා නාට්‍යය හරහා අපි මුණගැහෙනවා. ඇත්තටම ඔහු ගැන මට සතුටුයි.*පසුගියදා ඔබ ශ්‍රී ලංකා යූත් ජාතික සම්මාන උලෙළේ විශේෂ ආරාධිතයා ලෙස සහභාගි වුණා. එහිදී දේශනයක් ද පැවැත්වූවා. ඒ ගැනත් කතා කරමු.ඒ ගැන හුඟාක් සතුටුයි. මෙය මා ලැබූ විශාලතම ජයග්‍රහණයක් ලෙසයි මම දකින්නේ. යෞවන සම්මාන උලෙළ හැමදාමත් මම සලකන්නේ මගේ කලා ජීවිතයේ හිමිදිරි උදෑසන ලෙසයි. ඒ ජයග්‍රාහී යෞවන සම්මාන උලෙළේ සම්මාන ලාභියෙක් තිස් වසරකට පසු ඒ යෞවන සම්මාන උලෙළ ඇමතුවා. ඒ අත්දැකීම මට පූජනීය දෙයක් වුණා.*ඔබේ පෞද්ගලික ජීවිතය ගැනත් කතාකරමුද?මගේ බිරිය කුසුම් රේණු. ඇයගේ සහයෝගයෙන් තමයි මෙතරම් දුරක් එන්න ලැබුණේ. ඇය තමයි මගේ සමීපතම සහකාරිය. ඇය මට ලබාදෙන ගෞරවය, මගේ දරුවන් රැකබලා ගනිමින් ඇය කළ මෙහෙවර සදාදරණීයයි. කෙටියෙන්ම කියතොත් ඇය තමයි මගේ සෙවණැල්ල. මේ වන විට මගේ වැඩිමහල් දියණිය විවාහකයි. ඇය එංගලන්තයේ ජීවත්වෙනවා. බාල දියණිය තවමත් පෞද්ගලික විදුහලක උපාධිය හදාරනවා.*ඔබේ අනාගත බලාපොරොත්තු මොනවාද?ජීවිතය කියන්නේ බලාපොරොත්තු ගොඩක්. ඒවායින් එකින් එක ඉෂ්ට වෙනවා. එකින් එක ඈත් වෙනවා. අපි කලාකරුවන් හැටියටයි බිහිවෙන්නේ. ඒ ඔස්සේ මගේ රටට මේ ලෝකෙට යම් සේවයක් කරන්න, යහපත් පුරවැසියන් විදිහට මේ භූමිය මත යමක් කරලා මැරෙන්න ඇත්නම් එයයි මගේ සතුට. ඊට අවශේෂව ගත්තම ටෙලිනාට්‍යයක් නිර්මාණය කිරීමට බලාපොරොත්තුවක් හදවතේ කොනක තිබෙනවා. එය ඉටුකර ගත් පසු අනාගතයේ සිනමාව කෙරෙහි විශේෂ අවධානයක් යොමුකරනවා.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av13072815</link>
    <topic>මල්බර හිමිදිරියේ වචනවලින් තොරව චලනය වන සංගීතය</topic>
    <author>සු‍.මි.</author>
    <content>මල්බර හිමිදිරියේ වචනවලින් තොරව චලනය වන සංගීතයනෙවිල් ප්‍රනාන්දු මෙරට බිහිවුණු විශිෂ්ටතම ගායකයෙක්. ඒ වගේ ම අග්‍රගණ්‍ය ගිටාර් වාදකයෙක්. ඔහු සුවිශේෂ වන්නේ මෙරට කණ්ඩායම් සංගීතයේ පුරෝගාමියා වශයෙන්. (ලොස් කබයියෙරෝස්) නෙවිල් ජීවිත්වුණේ අවුරුදු 28 ක් වැනි ඉතා ම සුළු කාලයක් පමණයි. (ඔහු ලියුකේමියා රෝගයෙන් මිය ගියා) එහෙත් ඒ සුළු කාලය තුළ දී ඔහු කළ නිර්මාණ අමරණීයයි කියා මා සිතනවා.නෙවිල්ගේ මුල් ගී ඇතුළත් සංගත තැටියක් පසුගියදා මට අසන්නට ලැබුණා. ‘මල්බර හිමිදිරියේ’ යනුවෙන් නම් කර ඇති මෙම තැටිය ‘නිව් සවුන්ඩ්’ වෙනුවෙන් නුගේගොඩ කේ.එන්.ඩී. එන්ටර්ප්‍රයිසස් බෙදාහැරීමක්.මෙම සංගත තැටියට ගීත 14 ක් ඇතුළත්. නෙවිල් හැරුණුකොට රුක්මණී දේවි, නෙවිල්ගේ සොහොයුරු එරල් ගී සඳහා එක්ව තිබෙනවා. රුක්මණී එකල ‘ලොස් කබයියෙරෝස්’ සංගීත කණ්ඩායමට එක්වීම සංගීත ක්ෂේත්‍රයේ සුවිශේෂ සංසිද්ධියක් වුණා.රුක්මණී තම සංගීත දිවිය පටන්ගත්තේ ග්‍රැමෆෝන් ගායිකාවක් වශයෙන්. එතැන් සිට ඇය කණ්ඩායම් සංගීතය දක්වා විස්තාරණය වීම යුග සීමා අතික්‍රමණය කිරීමක් ලෙසයි මම දකින්නේ. (ඩී.ආර්. නානායක්කාර, ආචාර්ය ප්‍රේමසිරි කේමදාස, ජෝ අබේවික්‍රම එසේ යුග සීමා අතික්‍රමණය කළ සෙසු කලාකරුවන් කීපදෙනෙක්.)මෙම සංගත තැටියට ඇතුළත් ‘මල්බර හිමිදිරියේ’, ‘සඳක් නැ‍ඟේ’, ‘උඩරට කඳුකර සිරි නරඹාලා’, ‘හිරු දෙවිඳා’ වැනි ගීත නෙවිල් - රුක්මණී යුග ගී.නෙවිල් ‘කළුදිය දහර’ චිත්‍රපටයට ගැයූ ‘මාස්ටර් සර්’ ගීතයත් මෙයට ඇතුළත්. (ගායනය - එරල්) මා පෞද්ගලිකව විශ්වාස කරන ආකාරයට නෙවිල් ගැයූ හොඳම ගීතය එයයි. එසේ ම නූතන සිංහල ගීතාවලියේ අතිවිශිෂ්ට ගී නිර්මාණයක් ලෙස එය සනිටුහන් වනු නොඅනුමානයි. නෙවිල්ගේ මෙම ගීතය එක්තරා ගායිකාවක් ඉතාම දියාරුවට ගායනා කරනවා. එය නෙවිල්ට පමණක් නොව ඊට සංගීතය මුසුකළ නිමල් මෙන්ඩිස්ටත් කරන අපහාසයක්.නෙවිල්ගේ ගීත අප ඇසිය යුත්තේ වචනවල අර්ථ ඇතිව නෙමෙයි. ‍උදාහරණයක් විදියට ‘මාස්ටර් සර්’ ගීතයම ගනිමු. ‘කළුදිය දහර’ චිත්‍රපටයේ තේමාවෙන් බැහැරව ගත්තම එහි පදමාලාවේ අර්ථයක් ග්‍රහණය කරගන්න රසිකයන්ට අපහසුයි.එය විදිය යුත්තේ ගායනය, තනුව හා සංගීත නාද රටාවයි. පොදුවේ ගත්තම නෙවිල්ගේ ගීත ‘චලනය’ වන සංගීතයක් ලෙස හඳුන්වන්න පුළුවන්. නෙවිල්ගේ විස්මිත ගිටාර් වාදනය බොහෝ නිර්මාණවල විචිත්‍රභාවයට හේතු භූත වෙනවා. ඒවා අපට ගෙන එන්නේ අපූර්ව චමත්කාරයක්. සුළං කුරුල්ලෝ (හරුන් - ඇන්ජලින්) දේදුනු පායා පාට වැටෙනවා (නන්දා මාලිනි) දෛවයෝගයකින් නොවේදෝ (වික්ටර්) වැනි ගීතවලින් ද අපට ඇසෙන්නේ නෙවිල්ගේ ගිටාර් වාදනයයි.)නෙවිල් ප්‍රතිෂ්ඨාවක් ලැබුවේ ලතින් ඇමෙරිකානු කැලිප්සෝ සංගීතයෙන් වුණත් ඇතැම් ගීතවල (‘මගෙ රන්මලියා’, ‘මැණිකේ ඔ‍ෙබ් සිනාවේ’, ‘මිහිරි සුවය ආදරයයි’, ‘ඉරු දෙවිඳා’ වැනි) ආනන්ද සමරකෝන්ගේ හා ‘රැල්ල නඟී’ වැනි ගීතයක සුනිල් ශාන්තගේ නිර්මාණ ආභාසය මම දකිනවා. ‘සඳ පායා’ ගීතයෙන් මට ඇසෙන්නේ පැරණි චිත්‍රපට ගීතයක (විශේෂයෙන් බී.එස්. පෙරේර‍ා සංගීතවත් කළ ගීතයක ස්වර මාලා. උදාහරණ වශයෙන්: ඕළු මලෙහි සුදෝ සුදු, මුහුදේ පතුලේ කිමිදී (නෙවිල්, බී.එස්. පෙරේරා නිර්මාණය කළ ගී කීපයකටම වාදනයෙන් සහාය වූවෙක්.)නෙවිල් ගේ ගීත සංකර, තුප්පහි යන නාම විශේෂණවලින් අවඥාවට ලක්කරනු මට ඇසී තිබෙනවා. ඒවා හුදෙක් සංගීතමය නොව වෙනත් මිනුම් දඬු ඇසුරෙන් කෙරුණු විවේචන විදියටයි මම දකින්නේ. එක්තරා කාලයක නෙවිල්ගේ ගීත ගුවන්විදුලි සංස්ථාවට වැද්දගත්තේ නැහැ.ඒ ගුවන්විදුලි අධිකාරිය තුළ තිබුණු පටු සංගීත චින්තනය නිසා. ලෝකයේ විවිධ සංගීත ප්‍රකාරයන් පවතින බව ගුවන්විදුලිය පිළිගත්තේ නැහැ. හින්දි අනුකාරක ගීත අතොරක් නැතිව වාදනය කළ ගුවන්විදුලිය කණ්ඩායම් සංගීතය පිටු දැකීම හාස්‍යජනක කරුණක්.අවුරුදු 28 ක් පමණ ජීවත්ව මිය ගියත් තවමත් ජීවතුන් අතර සිටින ඇතැම් ගායකයන්ට වඩා නෙවිල් අමරණීයයි කියා මා සිතනවා.සු‍.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av13072816</link>
    <topic>සමන් අතාවුදහෙට්ටිගේ නවතම චාරිකාලංකාරය 4 දා මැලේසියාවේ දී එළි දකී</topic>
    <author/>
    <content>සමන් අතාවුදහෙට්ටිගේ නවතම චාරිකාලංකාරය 4 දා මැලේසියාවේ දී එළි දකීශ්‍රී ලංකාවේ කීර්තිධර දේශාටන ලේඛක, මාධ්‍යවේදී සමන් අතාවුදහෙට්ටි මැලේසියාව අළලා නිර්මාණය කළ නවතම චාරිකාලංකාරය “සොඳුරු සැරිසර - සරවක් නදිය දිගේ” කෘතිය ෆාස්ට් පබ්ලිෂින් ප්‍රකාශනයක් ලෙස අගෝස්තු 04 වැනිදා පස්වරු 3.00 ට මැලේසියාවේ ක්වාලාලම්පූර් නුවර බ්‍රික්ෆීල්ඩ් බෞද්ධ විහාරයීය අශෝක ශාලාවේ දී එළි දැක්වේ.බ්‍රික්ෆීල්ඩ් බෞද්ධ මහා විහාරයීය ශාසන අභිවෘද්ධි වර්ධන සංගමය හා මැලේසියාවේ ශ්‍රී ලාංකිකයින්ගේ සංගමය එක්ව සංවිධානය කරන “සොඳුරු සැරිසර - සරවක් නදිය දිගේ” දොරට වැඩීමේ උලෙළෙහි මුඛ්‍ය දේශනය පවත්වනු ලබන්නේ මහාචාර්ය කාලෝ ෆොන්සේකා විසිනි.මහාචාර්ය සරත් විජේසූරිය, සංගීතවේදී ආචාර්ය රෝහණ වීරසිංහ, ප්‍රවීණ ගේය කාව්‍ය රචක කුලරත්න ආරියවංශ සහ මැලේසියාවේ වෙසෙන කීර්තිමත් පර්යේෂණ ලේඛක විජය සමරවික්‍රම සෙසු දෙසුම් පවත්වති.දයානි පතිරණගේ මෙහෙයවීම යටතේ ශාසන අභිවෘද්ධි වර්ධන සංගමයේ සිංහල සංස්කෘතික රංගන සංසදය ඉදිරිපත් කරන රංගන අංගයන්ගෙන් ද, දතෝ කැනී චාන් ගේ ගායනයන්ගෙන් ද උලෙළ විචිත්‍රවත් වෙයි.බන්දුල වර්ණපුර විසින් උලෙළ මෙහෙයවනු ලබන අතර, වීඩියෝ සත්කාරය රවීන්ද්‍ර ගුරුගේ සහ ද වීඩියෝ ටීම් වෙතිනි. මැලේසියානු සහ ශ්‍රී ලාංකික විද්වතුන් ද, රසික රසිකාවන් විශාල පිරිසක් ද, මේ අවස්ථාවට එක්වීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av13072817</link>
    <topic>‘ආදර කෝදුවෙන්’ ජනප්‍රිය වූ නාමල් රණසිංහ</topic>
    <author/>
    <content>‘ආදර කෝදුවෙන්’ ජනප්‍රිය වූ නාමල් රණසිංහආදරේ මනින කෝදුවෙන් මගේ ආදරේ මනින්න... ගොඩක් ඔබට මම ආදරෙයි මැනලා ගණන් බලන්න...මේ දිනවල ගුවන් විදුලි නාළිකාවල ප්‍රචාරය වන මේ ගීතය ඉහළම ජනප්‍රියත්වයක් ලබාගෙන ඇති බව දක්නට ලැබෙනවා. ‘ආදර කෝදුව’ ගීතයේ ගායකයා, පද රචකයා මෙන්ම සංගීත සංයෝජකයා ද වන්නේ නව පරපුරේ දක්ෂ සංගීත ශිල්පියෙකි. ඔහු නමින් නාමල් රණසිංහයි. ‘ආදර කෝදුව’ ගීතය ගැන නාමල් දක්වන්නේ මෙවන් අදහසකි.මගේ ගම් ප්‍රදේශය ගම්පහ කිරිඳිවිටයි. අධ්‍යාපනය ලැබුවේ ගම්පහ බණ්ඩාරනායක විදුහලෙයි. පාසල් වියේ ඉඳලම ගීත ගායනා කරන්න, හැකියාව තිබුණා. උසස් පෙළ විභාගය අවසන් වූ පසුව මම ජාතික තරුණ සේවා සභාවේ සංගීත අංශයේ පාඨමාලාවක් හැදෑරුවා.එහි දී බටහිර සංගීතය වගේම පොදුවේ සංගීතය ගැන හදාරන්න පුළුවන්කම ලැබුණා. මම දකින විදිහට සංගීතය කියන දේ බෙදා වෙන් කරන්න බැහැ. ගිටාර් වාදනයට දක්ෂතාවයක් මා තුළ තිබෙනවා. ‘ආදර කෝදුව’ ගීතයට ලැබෙන ප්‍රතිචාර ඉතාම ඉහළයි.ඊට අමතරව ‘බුදුහිමි පාමුල’ නමිනුත් ගීතයක් නිර්මාණය කළා. එයත් ගුවන්විදුලි නාළිකාවල විකාශය වෙනවා. ‘ලක්හඬ’ ගුවන්විදුලි නාළිකාව තමයි මගේ ගීත මුල් වරට ප්‍රචාරය කළේ. මේ ගීත ඕනම කෙනෙකුට ‘යූ ටියුබ්’ හරහා ද රස විඳින්න පුළුවන්. ‘ආදර කෝදුව’ නමින් සර්ච් කළාම ගීතය රස විඳින්න පුළුවන්.නො. 70/1, ප්‍රගති මාවත, කිරිඳිවිට, ගම්පහ නාමල් රණසිංහ ගේ ලිපිනයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av13072818</link>
    <topic>ගාමිණීගේ අස්සන සහිත ඡායාරූපය මහානර්ඝ වස්තුවක් සේ රකින රසිකයා</topic>
    <author>චන්ද්‍ර ශ්‍රී</author>
    <content>ගාමිණීගේ අස්සන සහිත ඡායාරූපය මහානර්ඝ වස්තුවක් සේ රකින රසිකයාලක්ෂ්මන් රණසිංහකලා නිර්මාණ වගේම කලා ශිල්පීන් ඇසුරේ ගැවසෙමින්, ඇඟැලුම් පාමින් ඔවුන් වටා රොක්වන රසික පිරිස නිසයි ඕනෑම කලා මාධ්‍යයක පැවැත්ම රඳා හිටින්නෙ. රසික පිරිසක් නැත්නම් කලා මාධ්‍යයක, රඳා පැවැත්මක් නැති තරම්.අද අප හමුවන්නේ ‘පත්තර මහ ගෙදර’ පත්තරවලට පාසල් කාලෙ ඉඳලම පෙම්බඳින, විශේෂයෙන් ‘සිළුමිණ’ ‘සරසවිය’ පත්තර ඇසුරේ කල්ගෙවන කලා රසිකයෙක්. ඔහු වත්තල හේකිත්තේ ලක්ෂ්මන් රණසිංහයි.”මං කලාවට යොමුවුණේ 1963 අපේ ගමේ (හැඳල) ඉදිකළ ‘විජය’ චිත්‍රාගාරය නිසයි. ඒ කාලේ චිත්‍රපට රූගත කිරීම් වැඩිහරියක් කළේ මෙතන.සිනමාවේ දැවැන්ත නළු නිළියන් වන ගාමිණී ෆොන්සේකා, ජීවරාණි, රුක්මණී දේවී, බැප්ටිස්, සේනාධීර, සන්ධ්‍යා, විජිත මල්ලිකා, හියුගෝ, ඇන්තනි සී, බී.එස්. වැනි අයත්, ටයිටස් තොටවත්ත, මස්තාන්, ලෙනින් මොරායස්, නීල් රූපසිංහ වැනි චිත්‍රපට අධක්ෂවරුත්, ජෝතිපාල, මිල්ටන් පෙරේරා, බෙග් මාස්ටර්, ලතා, ධර්මදාස වැනි ප්‍රවීණ ගායක ගායිකාවොත් ළඟින්ම ඇසුරු කිරීමේ භාග්‍යය මට ලැබුණා. ඔවුන් පෞද්ගලිකව හමුවී ඔවුන්ගේ උපන් දින සැමරුම් සටහන් ඇතුළත් සමරු කලාප ඔවුන්ට පිළිගැන්වීමෙන් මා ලොකු සතුටක් ලැබුවා.”මං ‘සරසවිය’ පත්තරේ ගන්නෙ වයස 13 කාලෙ ඉඳල. 1964 පළමු සරසවිය සිනමා උලෙළ පැවැත්වුණේ අශෝක සිනමා හලේ. එදා රිදී තිරය බැබළවූ සියලුම නළු නිළියන්, අධ්‍යක්ෂවරුන් ළඟම සිට දැක බලාගන්න මට අවස්ථාව ලැබුණා.එදා කලාකරුවන් හරිම නිහතමානියි. ඕනෑම රසිකයෙක් එක්ක හිනාවෙලා කතාකරන්න තරම් ඔවුන් නිරහංකාර වුණා. එදා ගාමිණී ෆොන්සේකා මහත්තයා ළඟට ගිහින් එතුමාගේ අස්සන ලබාගන්න ලැබීමට තරම් මා වාසනාවන්ත වුණා. ඒ පින්තූරය අදත් මා ළඟ මහාර්ඝ වස්තුවක් ලෙස තියෙනවා.නළු නිළියන් සමීපව ඇසුරු කළ නිසාම ලක්ෂ්මන්ට චණ්ඩියා, ධීවරයෝ, සූර චෞරයා, ආත්ම පූජා, පේනව නේද, ළා දලු වැනි එකල ජනප්‍රිය චිත්‍රපට රැසකට රංගනයෙන් දායක වන්නට ද ඉඩකඩ ලැබිණි. ජනප්‍රිය හින්දි නිළි නූටාන් ඇතුළු පිරිසක් අපේ නළු නිළියන් සමඟ පැවැත්වූ ක්‍රිකට් තරගයට සහභාගිවීමේ විරල අවස්ථාව ද ලක්ෂ්මන් උදාකර ගත්තේය.භාරතයේ කලාකරුවන් වූ වෛජයන්තිමාලා, සරෝජා දේවි, ඇම්.ජී.රාමචන්ද්‍රන්, ශිවාජි ගනේෂන්, මෙන්ම හොලිවුඩයේ දැවැන්ත කලාකරුවන් කිහිප දෙනෙකු දැක බලාගෙන කතාබහ කිරීමේ වාසනාව ද ඔහුට හිමි විය.”රුක්මණී දේවි අනුස්මරණ සංගමයේ සාමාජිකයකු ලෙස හෙන්රි ප්‍රියශාන්ත මෙන්ඩිස් ගේ උනන්දුව මත දිවංගත ජනපති ආර්.ප්‍රේමදාස මහතාගේ කාලයේ රුක්මණී දේවී සමරු මුද්දරයක් නිකුත් කිරීමේ පින්කමට මාත් එදා දායක වුණා.සිළුමිණ, සරසවිය පත්‍ර හරහා රසිකයකු ලෙස කලාකරුවන් සමීපව ඇසුරු කළ නිසා රජයෙන්, කලා සංවිධානවලින් හා විවිධ සංගම්වලින් කලා උත්සව සඳහා අදටත් මට ඇරයුම් ලැබෙනවා. මේ පුවත්පත් නිසා මගේ ජීවිතයට ලොකු වටිනාකමක්, සැලකිල්ලක් ලැබුණා. මං ඒ ගැන අදත් ආඩම්බර වෙනවා.චන්ද්‍ර ශ්‍රීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av13072819</link>
    <topic>ගාල්ලට පායන අන්තර් ජාතික රගර් තරු</topic>
    <author>ෆවුස් මොහොමඩ්</author>
    <content>ගාල්ලට පායන අන්තර් ජාතික රගර් තරුඅන්තර් ජාතික සත් සාමාජික රගර් පිටියේ විශිෂ්ටතම ක්‍රීඩකයන් පනහකට අධික සංඛ්‍යාවක් ගාල්ල ක්‍රිකට් ක්‍රීඩාංගණයේ පැවැත්වෙන කාල්ටන් සුපර් සෙවන්ස් රගර් තරගාවලියේ පළමු අදියරේ තරගවලට සහභාගිවෙනවා. තරගාවලියට ඇතුළත් කණ්ඩායම් දහය නියෝජනය කරන මේ විදේශීය ප්‍රබල ක්‍රීඩකයන්ගේ දස්කම් කාල්ටන් සුපර් සෙවන්ස් තරගාවලිය ජවයෙන් හා උද්යෝගයෙන් පිරුණු තරගාවලියක් බවට පත්කරාවි.අන්තර් ජාතික සත් සාමාජික රගර් බිමේ වේගවත්ම ක්‍රීඩකයා ලෙස සැලකෙන අමෙරිකාවේ කාලින් අයිල් සබරගමුව ස්ටැලියොන්ස් කණ්ඩායම නියෝජනය කරමින් තරගාවලියට එක්වී සිටිනවා.ලෝක මලල ක්‍රීඩා පිටියේ ප්‍රබලතම කෙටිදුර ධාවකයන් වන ටයිසන් ගේ හා ජස්ටින් ගැට්ලින්ගේ සමකාලීන ක්‍රීඩක අයිල් රගර් පිටියට එක්වුණේ පසුගිය වසරේදියි. අයිල්ට දැඩි අභියෝගයක් එල්ල කරනු ඇතැයි අපේක්ෂිත කෙන්යානු රගර් පිටියේ වේගවත්ම සත් සාමාජික ක්‍රීඩකයකු වන කොලින්ස් ඉන්ජෙරා ජැෆ්නා චැලෙන්ජර්ස් කණ්ඩායම නියෝජනය කරමින් තරගාවලියට සහභාගි වෙනවා.කාල්ටන් සුපර් සෙවන්ස් තරගාවලිය නියෝජනය කරන විදෙස් ක්‍රීඩකයන් අතර විශේෂත්වය වන්නේ මෑත කාලයේ ශ්‍රී ලංකා සත් සාමාජික රගර් පිලේ පුහුණුකරු ලෙස කටයුතු කළ එංගලන්තයේ බෙන් ගෝලිංස් නෝර්ත් වෙස්ටර්න් බ්ලැක්ස් කණ්ඩායම නියෝජනය කරමින් තරගාවලියට එක්වී සිටීමයි. ඔහු ලෝක සත් සාමාජික රගර් ඉතිහාසයේ වැඩිම උත්සාහක දිනුම් සංඛ්‍යාවක් ලැබූ ක්‍රීඩකයාගේ වාර්තාවට හිමිකම් කියනවා.ස්පාඤ්ඤ සත් සාමාජික රගර් පිලේ නායක ඉග්නාසියෝ මාටින්, ෆිජී රගර් පිලේ ප්‍රබල ක්‍රීඩක සැමිසෝනි විරිවිරි සමග එම කණ්ඩායමේ වේගවත්ම උත්සාහක දිනුම් වාර්තා කරන අල්පේට් රයිටිනි මෙවර කාල්ටන් සුපර් සෙවන්ස් තරගාවලියේ ක්‍රීඩා කරනවා.ඌව වයිපර්ස් කණ්ඩායමට පසුගිය වසරේ දි ක්‍රීඩා කළ නවසීලන්ත සත් සාමාජික රගර් පිලේ හිටපු නායක ඩී.ජේ.ෆෝබස් මෙවරත් තරගාවලියට සහභාගි වෙනවා. පසුගිය වසරේ ජැෆ්නා චැලෙන්ජර්ස් පිලට ක්‍රීඩා කළ ෆිජී කණ්ඩායමේ හිටපු නායක ස්ටෙෆානෝ කැකොනිවලූ මෙවර වෙස්ටර්න් වොරියර්ස් කණ්ඩායමට එක්වී සිටිනවා.නවසීලන්තයෙන් ක්‍රීඩකයන් 17ක්, ෆිජී දූපත්වලින් 14ක්, කෙන්යාවෙන් හා සැමෝවා දූපත්වලින් ක්‍රීඩකයන් 6 බැගිනුත්, අමෙරිකාවෙන් 4ක්, ටොංගා කණ්ඩායමෙන් 3ක්, එංගලන්තයෙන් 2ක් හා ඔස්ට්‍රේලියාව, ස්පාඤ්ඤයෙන් ක්‍රීඩකයකු බැගින් මෙවර කාල්ටන් සුපර් සෙවන්ස් තරගාවලිය වර්ණවත් කිරීමට එක්වෙනවා.ක්‍රීඩකයන්ට අමතරව විදෙස් පුහුණුකරුවන් පස්දෙනකුත් මෙවර තරගාවලියේ දි පුහුණුකරුවන් ලෙස කටයුතු කරනවා.අන්තර් ජාතික සත් සාමාජික රගර් පිටියට නව මුහුණුවරක් ලබා දුන් කාල්ටන් සුපර් සෙවන්ස් රගර් තරගාවලිය මෙහෙයවන්නේ 'තාරුණ්‍යයට හෙටක්' සංවිධානයයි. ඊට කාල්ටන් ක්‍රීඩා සමාජය හා ශ්‍රී ලංකා රගර් සංගමයේ සහයෝගයත් ලැබී තිබෙනවා. මේ තරගාවලියේ අවසන් අදියර ලබන සති අන්තයේ එනම් අගෝස්තු මස 3-4 දෙදින කොළඹ දී පැවැත්වෙනවා.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av13072820</link>
    <topic>‘ප්‍රභාකරන්’ රූගත කරද්දි මෝටාර් ප්‍රහාරයකින් බේරුණේ අනූනවයෙන්</topic>
    <author>හේමාලි විජේරත්න</author>
    <content>‘ප්‍රභාකරන්’ රූගත කරද්දි මෝටාර් ප්‍රහාරයකින් බේරුණේ අනූනවයෙන්ඩොනල්ඩ් ජයන්තඔහු සිංහල සිනමාවේ කාර්ය බහුලම සහාය අධ්‍යක්ෂවරයා යැයි කිවහොත් එහි වරදක් නොවේ. එදා මෙදා තුර ඔහු සිංහල සිනමාවට දැක්වූ දායකත්වය කොතෙක්දැයි සලකා බැලුවහොත් එය චිත්‍රපට 47 කට වැඩි මිසක් අඩු නොවේ. සිනමා නිර්මාණකරණයේ දී මා අසා ඇති අන්දමට අධ්‍යක්ෂණයේ දී වඩාත් දුක් වළඳනුයේ සහාය අධ්‍යක්ෂවරයාය. එබැවින් සහාය අධ්‍යක්ෂවරයා යනු අධ්‍යක්ෂවරයාගේ සවි ශක්තිමත් බවේ වැඩි බරක් උසුලන දැවැන්ත බලකණුවකි. ඒ සඳහා සුදුස්සකු වන්නට කළ යුතු කැප කිරීම් රාශියකි.අද අපේ කතාවේ කතා නායකයා ද එවැනි චරිතයකි. ඔහු මෙරට සිනමා කර්මාන්තය තුළ පෙරළිකාර සහාය අධ්‍යක්ෂවරයෙකි. උදයකාන්ත වර්ණසූරියගේ ‘මහමෙර උසට’, ‘ගිනි අවි සහ ගිනිකෙළි’ ප්‍රියන්ත කොළඹගේ ගේ ‘දැහැන’, විමුක්ති, රන්ජන් රාමනායකගේ ‘පාර්ලිමන්ට් ජෝක්ස්’, ‘වන්ෂොට්’ ඇතුළු චිත්‍රපට අඩසියයකට ආසන්න ප්‍රමාණයක් සහාය අධ්‍යක්ෂවරයා ලෙසින් කටයුතු කළ ඔහු ඩොනල්ඩ් ජයන්ත ය.*ඔබ සිනමා මාධ්‍යයට සම්බන්ධ වෙන්නේ කොහොම ද?මගේ ගම මාතර කොටපොළ. මම ඉගෙන ගත්තේ කොටපොළ ජාතික පාසලේ. ඉස්කෝලේ යන කාලේ ඉඳල මට රඟපාන්න ආසාවක් තිබුණා. ඔය අතර තුරදී ප්‍රවීණ මාධ්‍යවේදී ධර්මසිරි ගමගේ මහතා හඳුනා ගන්නට ලැබුණා. මම මුලින්ම කලාවට ආවේ රඟපාන්න. ඒ අනුව ‘එක මවකගේ දරුවෝ’, ‘යශෝරාවය’, ‘වරංගනා’, ‘පුනරාගමනය’ වැනි ටෙලි නාට්‍යවල රංගනයෙන් දායක වුණා.*රංගනය කරපු ඔබ කාර්මික ශිල්පියකු ‍බවට පත්වුණේ කොහොම ද?ධර්මසිරි ගමගේ මහතාගේ ‘පූජා’ චිත්‍රපටයට සම්බන්ධ වී කටයුතු කරත්දී තිරයෙන් පිටුපස අංශ පිළිබඳ මගේ උනන්දුව වැඩි වුණා. ඉන්පසු තමයි මම සහාය අධ්‍යක්ෂවරයකු වශයෙන් වැඩ කරන්න පටන් ගත්තේ. අශෝක සේරසිංහගේ ‘රැකවරණය’ උදයකාන්ත වර්ණසූරියගේ ‘එකගෙයි කුරුල්ලෝ’, ‘දිය සුළිය’, ‘සාගරය පරදා’, ‘සෙනෙහසේ ගීතය’ ඇතුළු ටෙලි නාට්‍ය 20 කට පමණ මම සම්බන්ධ වුණා.*අද ඔබ සහාය අධ්‍යක්ෂවරයකු ලෙස දිගු ගමනක නිරත වෙන කෙනෙක්. සහාය අධ්‍යක්ෂවරයා ඔබ අර්ථ දක්වන්නේ කොහොම ද?චිත්‍රපටයක තිර රචනයෙන් පසු අධ්‍යක්ෂවරයාගේ නිර්මාණයට සෑම අතින්ම සහාය වන පුද්ගලයා සහාය අධ්‍යක්ෂවරයායි. අධ්‍යක්ෂවරයා කරන්නේ නිර්මාණය පිළිබඳ අවසාන නිගමනයන්ට එළඹිමයි. නළු නිළියන් ගෙන් දින ලබා ගැනීම, කාල සටහන් සකස් කිරීම, සංස්කරණ කටයුතු, මූලික දෙබස් කැවීම් ආදි සියලුම කටයුතුවලදී අධ්‍යක්ෂවරයාට වඩා වැඩි කොටසක් ඉටුකරන්නේ සහාය අධ්‍යක්ෂ. ඒ ඒ දර්ශනවලට අයත් නළු නිළියන් නිසි වෙලාවට දර්ශන තලවලට යොමු කරවීම. රූප රාමුවල අඛණ්ඩතාව පවත්වාගෙන යාම හා දෙබස් කැවීම ද, සංස්කරණයේ දී සහාය ලබාදීම නිර්මාණයේ කාර්මික අංශය පිළිබඳ සැලකිලිමත් වීම සහාය අධ්‍යක්ෂවරයාගේ වගකීමකි.රන්ජන් රාමනායක සමග*ඇතැම් චිත්‍රපටවල පළමු, දෙවන, තෙවන ආදී වශයෙන් සහාය අධ්‍යක්ෂවරුන් කිහිප දෙනෙක් සිටින්නේ ඇයි?පළමුවැනි සහාය අධ්‍යක්ෂවරයා නිරන්තරයෙන් අධ්‍යක්ෂවරයා සමඟ සෘජුවම නිර්මාණයට දායක වෙනවා. දෙවැනි, තෙවැනි සහාය අධ්‍යක්ෂවරුන්ට නළු නිළියන් ගෙන්වා ගැනීම, දර්ශන තල කටයුතු, දෙබස්වල අඛණ්ඩතාව රැකීම වගේ සෙසු කටයුතු පැවරෙනවා. ඇතැම් දැවැන්ත නිර්මාණවලට සහාය අධ්‍යක්ෂවරුන් හත් අට දෙනෙකු යොදා ගන්නා අවස්ථා හොලිවුඩ් සිනමාවේ පවතිනවා.*ඔබ මේ වන විට චිත්‍රපට 47 ක සහාය අධ්‍යක්ෂවරයා ලෙස කටයුතු කර තිබෙනවා. චිත්‍රපට රූගත කිරිම්වලදී සිදු වූ අමතක නොවන සිදුවීම කුමක් ද?කිහිපයක්ම තිබෙනවා. එකක් තමයි මම සහාය අධ්‍යක්ෂණය කළ ‘ප්‍රභාකරන්’ චිත්‍රපටය. මේ චිත්‍රපටය රූපගත කළේ තොප්පිගල සටන් බිමේ. රූපගත කිරීම් අතරතුර මමත්, කැමරා ශිල්පී ජයනාත් ගුණවර්ධනත් මෝටාර් ප්‍රහාරයකින් බේරුණේ අනූ නමයෙන්. තව එකක් තමයි ‘පූජා’ චිත්‍රපටය රූගත කරත්දී පෝරකයේ ලීවර් එක ගැස්සිලා මාව පහළට වැටෙන්න ගියා. අනිත් එක උදයකාන්ත වර්ණසූරියගේ ‘බහු භාර්යා’ රූගත කරත්දී සංගීතා ගලක් උඩට රැගෙන ගොස් ආපසු රැගෙන එත්දී කඹය කැඩිලා පහළට වැටෙන්න ගියා.*පසුගිය දිනක ඔබ සම්මානයටත් පාත්‍ර වූවා නේද?ඔව්. මට ගොඩාක් සතුටුයි මේ සම්මානේ ගැන මං වගේම අනෙකුත් සහාය අධ්‍යක්ෂවරුන්ට මින් ඉදිරියට මෙවැනි සම්මාන හිමි විය යුතුයි.*ඔබ ටෙලි නාට්‍ය අධ්‍යක්ෂණයට යොමු වෙන්න කැමැති නැත්ද?ටෙලි නාට්‍ය කියන්නේ අද නැරඹුවා, හෙට ඉවරයි. චිත්‍රපටය එහෙම නෑ. මම ඊයේ පෙරේදා දවසක ‘පූජා’ චිත්‍රපටය බැලුවා. ඒක රූගත කළේ මීට අවුරුදු 22 කට ඉහතදී. ටෙලි නාට්‍යයත් ඒ වගේ නැවත නැවත නැරඹීමේ ඉඩකඩ අඩුයි. චිත්‍රපටය කියන එක පවතිනවා.*ඔබ වැඩිපුරම චිත්‍රපට සහාය අධ්‍යක්ෂවරයා ලෙස කටයුතු කර තිබෙන්නේ උදයකාන්ත වර්ණසූරිය සමඟ. ඒකට හේතුව කුමක් ද?උදයකාන්ත කියන්නේ අපේ සිනමාවේ සෑම අංශයකම මනා දැනුමක් ඇති දක්ෂ සිනමාකරුවෙක්. ඔහුට සිනමාවේ කාර්මික අංශය පිළිබඳ මනා දැනුමක් තිබෙනවා. දර්ශන තලයේ දී ඉතා නිහතමානීව තම කාර්යය ඉටුකරන කෙනෙක්. මම උදයකාන්තගේ චිත්‍රපට 17 ක ඔහුත් සමඟ වැඩකර තිබෙනවා. ඔහුත් සමඟ වැඩ කරන එක හරිම පහසුයි.*ඔබ ඉදිරියේ දී දායක වන අලුත් නිර්මාණ මොනව ද?ඉදිරියේ දී මා සහාය අධ්‍යක්ෂණය කළ ටෙලි නාට්‍ය හා චිත්‍රපට කීපයක් තිරගත වීමට තිබෙනවා. ‘රන්කෙවිට - 2’ ‘කල්පාන්තය සිහිනයක්’ ‘පරාවර්තන’ ‘ප්‍රවේගය’ ‘සුරලොව’ ‘මායා’ ‘කොස්තාපල් පුඤ්ඤසෝම’ ‘දුවන මුවන්’ තිරගත වීමට නියමිතයි. මේ දිනවල චන්න පෙරේරා ගේ ‘සඳ දිය සළු’ ප්‍රියන්ත කොළඹගේ ගේ ‘කොළඹ අහස යට’ වැනි චිත්‍රපට රූගත කිරීමට සැලසුම් කරනවා.*ඔබ හැමදාමත් සහාය අධ්‍යක්ෂවරයකු විදියට ඉන්න ද කල්පනාව? ඇයි අධ්‍යක්ෂවරයකු වන්න උත්සාහ නොකරන්නෙ?මම දැනට මේ ක්ෂේත්‍රයට ඇවිත් අවුරුදු 30 ක් වෙනවා. දැනට චිත්‍රපට 47 ක් සහාය අධ්‍යක්ෂණය කර තිබෙනවා. නිර්මාණයක් බිහි කරනවා කියන්නේ හරියට දරුවෙක් බිහි කරනවා වැනි කාර්යයක්. දරුවා මවු කුස පිළිසිඳ ගත යුතුයි. කළලය කුස තුළ වැඩිය යුතුයි. උපතට පෙර විලිරුදාව ඇතිවිය යුතුයි. එමෙන්ම දරුවා මවු නොමරා උපදින සෞභාග්‍ය සම්පන්නයකු විය යුතුය. සැබෑ වුවමනාවකින් තොරව බිහිවන නිර්මාණ මා දකින්නේ මවු මරා උපදින අංග විකල දරුවන් හැටියට. ඒ නිසා මම තව දුරටත් සහාය අධ්‍යක්ෂවරයකු වන්න කැමැතියි.*අද සිනමාව තුළ දක්නට ලැබෙන්නේ අර්බුදකාරී වාතාවරණයක්. ඒ ගැන ඔබේ අදහස කුමක් ද?ඇත්තටම ඔව්. ප්‍රධාන වශයෙන් අද සිනමා ශාලා පවත්වාගෙන යන්නේ ගැටලු රාශියක් මැද. අද ප්‍රේක්ෂකයින්ට චිත්‍රපටයක් බලනවට වඩා එදා වේල හොයා ගන්න එකත් ප්‍රශ්නයක් වෙලා. එදා මේ රටේ සිනමා ශාලා 390 ක් විතර තිබුණා. අද සිංහල චිත්‍රපට පෙන්වීමට ශාලා තිබෙන්නේ 150 - 160 ක් විතර. මරදානේ ගාමිණී සිනමා හලේ සිට ක්‍රවුන්, ජෙසීමා, මුරුගන්, ගෙයිට්, සෙල්ලමහල්, අශෝකා, සෙයිස්තාන්, සමුද්‍රා, නිල්මිණි, රුක්මණී, නිව් ජෙම්, මුවිටෝන්, රුවන්, මානෙල්, රන්ජන්, ජයසීලි, ඇතුළු කඳාන, කඩවත, දක්වා ඇති සිනමා ශාලා 20 ක් වැසී තිබෙනවා. ඒවා වෙනුවට නැවත සිනමා ශාලා ඉදිවුණේ නෑ. මේවා ප්‍රේක්ෂකයින් සිනමාවෙන් දුරස් වෙන්න හේතු.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av13072821</link>
    <topic>මෙල්බර්න්හි සිංහල සංස්කෘතික හා ප්‍රජා සේවා පදනම රිදී ජුබිලිය සමරයි</topic>
    <author/>
    <content>මෙල්බර්න්හි සිංහල සංස්කෘතික හා ප්‍රජා සේවා පදනම රිදී ජුබිලිය සමරයිමීට අවුරුදු විසිපහකට පෙර ඕස්ට්‍රේලියාවේ මෙල්බර්න් නුවරදී එහි වෙසෙන ශ්‍රී ලාංකිකයන්ගේ සුබ සිද්ධිය තකා සුවිශේෂී සිද්ධියක් සිදු වූවා. ඒ තමයි ශ්‍රී ලංකා සංස්කෘතික සහ ප්‍රජා සේවා පදනම මෙල්බර්න් පුරවරයේදී පිහිටුවීම.දොස්තර ඔල්ගා මෙන්ඩිස් මහත්මියගේ මූලිකත්වයෙන් පිහිටුවන ලද මෙම සංගමයේ ආරම්භක සභාපතිනිය වූයේත් ඇයයි. එදා මෙදා තුර මෙම සංගමය මගින් ශ්‍රී ලංකාවේත් ඕස්ට්‍රේලියාවේ වෙසෙන ශ්‍රී ලාංකිකයන්ගේ අභිවෘද්ධිය තකා නොයෙකුත් වැඩසටහන් සහ ව්‍යාපෘති දියත් කරමින් විශාල සේවයක් තම රට, ජාතිය වෙනුවෙන් ඉටු කරගෙන යනවා.මෙහි විසිපස් වැනි රිදී ජුබිලිය වත්මන් සභාපති අශෝක දන්තනාරායන මහතාගේ ප්‍රධානත්වයෙන් පසුගියදා ග්ලෙන් ඊරා නගර ශාලාවේදී පැවැත්වූවා. ආරම්භක සභාපතිනිය වන ඔල්ගා මෙන්ඩිස් මහත්මියට උපහාරයක් ද මෙහිදී පිරිනැමුවා.ශ්‍රී ලංකාවෙන් සතිස්චන්ද්‍ර මහතා ද සම්බන්ධවී සිටින අතර ඔහුට ද මෙම පදනම මගින් ශ්‍රී ලංකා‍ව වෙනුවෙන් සිදු කරගෙන යන මහඟු සත්කාරයට ප්‍රණාමය පුද කර සිටියා. ජනප්‍රිය නවකතාකරු එඩ්වඩ් මල්ලවආරච්චි ලියූ 91 වැනි නවකතාව ‘පංකජ’ දොරට වැඩීමේ උලෙළ අගෝස්තු මස 14 වැනි දින පස්වරු 3.00 ට කොළඹ මහජන පුස්තකාල ශ්‍රවණාගාරයේදී පැවැත්වෙයි. එඩ්වඩ්ගේ සාහිත්‍ය කලා ජීවිතයට 43 වසරක් පිරීම නිමිත්තෙන් මෙම නවකතාව රචිත ය.ඊ.එම්.ඩී. උපාලිගේ ගේ ‘ඉඩමේදී විකිණේ’ නාට්‍යයේ මංගල දර්ශන අගෝස්තු මස 18, 19 සහ 28 යන දිනයන්හි දී පිළිවෙළින් ලුම්බිණි රඟහලේ දී, ලයනල් වෙන්ඩ්ට් රඟහලේ දී සහ කොළඹ සරසවියේ නව කලාගාරයේදී වේදිකාගත කිරීමට නියමිතව ඇත.ශ්‍රේෂ්ඨ රුසියානු ලේඛක ඇන්ටන් චෙකොෆ්ගේ ‘ද චෙරි ඕවර්ඩ්’ නාට්‍යයේ ලාංකේය අත්දැකීම වන ‘ඉ‍ඩමේදී විකිණේ’ නාට්‍යය, වසර 30 ක් සපිරෙන ඊ.එම්.ඩී. උපාලිගේ නාට්‍ය දිවියේ හයවැනි වේදිකා නාට්‍යයයි.නිල්මිණි සිගේරා, ලක්ෂ්මන් මෙන්ඩිස්, ඩබ්ලිව්. ජයසිරි, ප්‍රසාද් සූරිආරච්චි, වසන්ත විට්ටච්චි, ගාමිණී විජේසිංහ, ජෙහාන් ශ්‍රීකාන්ත අප්පුහාමි, අමා විජේසේකර, ඇතුළු නළු නිළි කැලක් චරිත මවන මෙම නාට්‍යයේ සංගීතය තේජ බුද්ධික රුද්‍රිගු (මීෂා) නිර්මාණය කරයි.‘ඉඩමේදී විකිණේ’ කොළඹ සරසවියේ ‘සරසවි මිතුරෝ’ ආදී උපාධිධාරී සංවිධානයේ ඉදිරිපත් කිරීමකි.අසුමිත් ගල්හේන අධ්‍යක්ෂණය කරන නවතම ටෙලිනාට්‍යය ‘රජවත්ත'පළමු අදියරේ රූපගත කිරීම් සහ සංස්කරණ කටයුතු අවසන් වී තිබේ.මෙහි රොෂාන් පිලපිටිය, අයිරාංගනී සේරසිංහ, ක්ලීටස් මෙන්ඩිස්, රෙබෙකා නිර්මලී, චන්දික නානායක්කාර, ගයේෂා පෙරේරා, නිලන්ති විජේසිංහ, සරත් චන්ද්‍රසිරි, සුසිලා කෝට්ටගේ, චංචලා වර්ණසූරිය, රෙහෙන්සිරි වරාගොඩ, සම්පත් ජයවීර ආදී නළු නිළි රැසක් රංගනයෙන් දායක වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av13072822</link>
    <topic>‘අභීත දියණිය’ ටෙලි නාට්‍යයේ ප්‍රධාන අතුරු තේමා ගීතය</topic>
    <author>ජෝජ් රොබ්සන් ද සිල්වා</author>
    <content>‘අභීත දියණිය’ ටෙලි නාට්‍යයේ ප්‍රධාන අතුරු තේමා ගීතයපායාලා ඔබ දුරින් රැඳීඑළිය දෙන්න සැමදාපායාලා ඔබ දුරින් රැඳී එළිය දෙන්න සැමදා දුක් සිසීකඩ විසිකරදා සිනා වෙන්න රහසින් කුරිරු කම් දලුලනවා මියුරු අඳුරු මේ ලෝකේ කෙතරම් සුසුම් ආ නමුත් හසරැල් පාගලා සිතු පැතුම් හැම පෙරළී යයි මා නොසැලී ඉමි හිත තද කරන් දිනුම් ලබා සැනසේ සතුටින් අත ළඟටම පීඩා ඇවිදින් // හසරැල් වෙහෙසින්පද රචනය - අතුල රන්සිරිලාල් සංගීතය - නුවන් සමරසිංහ ගායනය - සශිකා නිසංසලාප්‍රථම වරට ‘රසඳුන’ පාඨක ගීතලෝලී ඔබගේ වැඩිම මනාපයෙන් තෝරා ගත් ගීතයක් අපි මෙවර ‘ගී මිහිර’ ගෙනෙන්නට එක්කර ගනිමු. අපගේ ‘සිහින සඳැල්ල’ ගී පිටුවේ ‘ඔබ කැමැති ගීතය’ ලෙස වැඩි පාඨක පිරිසක් එස්. එම්. එස්. මඟින් පසුගිය සති කිහිපයේම ඉල්ලා එවුවේ ‘අභීත දියණිය’ ටෙලි නාට්‍යයේ ප්‍රධාන අතුරු තේමා ගීතය වන “පායාලා ඔබ දුරින් රැඳී” ගීතයයි.එහෙයින් අපි මෙම තෝරා ගැනීම කළෙමු. මෙම ටෙලි නාට්‍යයේ තේමා ගීතය වන ‘මනුදම් උයනේ’ ගීතය සමඟින් ගීත විස්සක් ඇතුළත් වී ඇති අතර ඒ සියලුම ගීත සංකල්පනා හිමිකරු ගී පද රචක අතුල රන්සිරිලාල් ය.අතුල ‘පායාලා ඔබ දුරින් රැඳී’ ගීතය නිර්මාණය වූ පසුබිම අප සමඟ පැවසුවේ මෙසේ ය.“කොරියානු ඉතිහාසයේ සැබෑ ඓතිහාසික සිදුවීම් මාලාවක් වටා තමයි ‘අභීත දියණිය’ කතාව ගෙතී ඇත්තේ. එවකට එරට සංස්කෘතික වටපිටාව, සමාජ පසුබිම, ජන ජීවිතය හා බැඳී පැවැති වාදන සහ නර්තන වැනි ලලිත කලාවන්, පන්ති පරතරයන් - අධිෂ්ඨානයෙන් හා සත්‍යවාදීව අනාථ දැරියක් ජීවිතය ජයගන්නා අයුරුත් මේ ‘අභීත දියණිය’ කතාවෙන් පැවසෙනවා.විශේෂයෙන්ම මෙම කතාවේ රජුගේ ප්‍රේමය තුළ නැ‍ඟෙන විරහව ඉතාම විචිත්‍ර අයුරින් රූපණය කෙරෙනවා. ‘ප්‍රේමය’ රූප මාධ්‍යයෙන් කොහොම ද පෙන්වන්නේ කියා මෙහි අපූර්ව ලෙස පෙන්නා දී තිබෙනවා. මෙහි මනු දිවියේ රසය මතු කරමින් ප්‍රේමය සුන්දරව හා විචිත්‍රවත්ව යොදා ගෙන තිබෙන අයුරු අපි රූප මාධ්‍යයෙන් ප්‍රේමය පෙන්වන ආකාරයට වඩා බෙහෙවින්ම ආචාරශීලියි.‘අභීත දියණිය’ ටෙලි නාට්‍යයේ පෙන්වන ප්‍රේමය අපේ කුඩා දරුවන් දැන ගත්තාට කමක් නැහැ. මන්ද ඔවුන් යහපත් නිවැරැදි ප්‍රේමය දැන ගත යුතු නිසා. එසේ නොමැතිව වයස ඉක්මවා ඔවුන් කාමුක වීමයි වැරැදි. ප්‍රේමය හරියාකාරව කුඩා දරුවෙකු වයසේදී පටන් දැන හඳුනා ගන්නවා නම් මේ රටේ සිදුවන ඔය ස්ත්‍රී දූෂණ වැනි අපරාධ අඩු වේවි කියා මං විශ්වාස කරනවා.”“එවැනි කල්පනා අතරින් තමයි මම ‘අභීත දියණිය’ ගීත විස්සේම පද රචනා කෙරුවේ. රූපණ අවස්ථා අනුව කලබල නැතිව පද විචිත්‍රවත් අයුරින් යොදා ගන්නත් අදහස් පැවසීමේ දී ළමයින්ට ගැළපෙන අයුරු විවිධ අරුත් වලින් ඒවා පවසන්නත් මම පරිස්සම් වුණා.එක්වෙන විට දී සොම්නසත් වෙන්වෙන විට දී දොම්නසත් හැ‍ඟෙන පරිදි වචන මම භාවිත කළා. මුළු වෘත්තාන්තයේ තිබුණේ ප්‍රේම ගීත වුණත් මම ළමා ගීත ලෙස රස විඳින්න හැකි අයුරුයි මේ ගී නිර්මාණය කළේ. සරල වදන් යොදා ඇත්තේ ඒ නිසයි.විශේෂයෙන්ම ‘පායලා ඔබ දුරින් රැඳී’ ගීතය ටෙලි නාට්‍යයේ ප්‍රධාන අතුරු තේමා ගීතය ලෙස අවස්ථා කීපයකටම යොදා ගැනීමේ දී රූපණ අවස්ථාවන්ට සුදුසු අයුරින් පද වෙනස් කර රචනා කිරීමටත් මම වග බලා ගත්තා.”” ‘පෙම්වතුන් ඈත් වී යන තැනකදී’, ‘දුක් සිසීකඩ විසි කරදා - සිනා වෙන්න රහසින්’ ලෙස යොදා ගත්තත් ඔවුන් එක් වෙන තැනකදී යොදා ගත්තේ ‘දුක් සිසීකඩ විසි කරදා - හස අහුලමු සැඟවී’ යනුවෙනු යි. එමෙන්ම මේ ‘පායලා ඔබ දුරින් රැඳී’ ගීතය ටෙලි නාට්‍යයේ ඇතුළත් වන විවිධ අවස්ථාවල දී අන්තරා කොටස් මා පද රචනය කර ඇත්තේ වෙනස් අර්ථ පැවසෙන අයුරින් රූපණ අවස්ථානුකූලවයි.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av13072823</link>
    <topic>සෙනෙහස වෙනුවෙන් පිදෙන ගී මල් පොකුර</topic>
    <author>‘සිහින සැඳැල්ලට’ ඔබ කැමැති ගීතයත්, ඔබේ නම සමඟ ගම සඳහන් කර 0776974226 දුරකථනයට එස්. එම්. එස්. කරන්න.  ජෝජ් රොබ්සන් ද සිල්වා</author>
    <content>සෙනෙහස වෙනුවෙන් පිදෙන ගී මල් පොකුරසිංහල චිත්‍රපට ගීතාවලියෙන්මත‍කයේ රැඳුණු ගීතයක්...!ජූලි 31 වැනිදාට යෙදෙන මාධ්‍යවේදී හා ගී පද රචක ප්‍රේමකීර්ති ද අල්විස් ගුණානුස්මරණය වෙනුවෙන් මෙම ගීතය පළ කරමු.අඳුර බිඳින්නටඅඳුර බිඳින්නට රැයක් දවාලූ ලන්තෑරුම නිවලා තිමිරයෙ තිරකඩ අරුණෙහි බිඳ හැර හිරු තව දවසක් ගෙනැවිල්ලා මතකය නම් වූ මළ පොත පෙරළා මළගිය ඊයේ සිහිපත් කළ මැන පැතු පැතුම් අත් මිට මොළවා ගත් දෑතෙහි දසැඟිලි දිග හැරලණු මැන එහි මොනවද ඇත්තේ කිසිත් නැත හිස් බවෙකිය ඇත්තේ සමුදුරු ගිරිහෙල් දෙරණ තලා මැද යෞවන විය පියවර තබනා සඳ හිස්වන හදවිත සපුරා ගන්නට මියැසි විරාමය යළි පැමිණී ඇත අරුමෙකි පැවසෙන්නේ එපමණයි පිළිසරණය වන්නේපද රචනය - ප්‍රේමකීර්ති ද අල්විස් සංගීතය - ආචාර්ය වික්ටර් රත්නායක ගායනය - වික්ටර් රත්නායකහඳුන්වා දෙන නවතම ගීතයසේපාලිකා මල් දෙරණසේපාලිකා මල් දෙරණ සිඹින සීත හිමිදිරියේ හිරු කුමරියනේ කාට හිනැහෙන්නේ මේ සියොතුන් ගී ගයන අරුණු යාමයේ හිනැහුණේ සදා ඔබටමයි කුමරුවනේ නීල අහස් ගැබ පරයවා සෙනෙහසේ රැස් විහිඳුවා කී වදන් හැඟවුණා මුළු ලෝකයම වූ ආදරේ සොයමී සීත අරුණැල්ලේ දිලෙන හිරුමලී තුරු ලතා සැනහෙනා පිනි දියේ සිසිලසින් ඉඟි සළා පිනි පොදක් මා හා හිනැහුණේ ජීවිතේ සිහිලසින් අතරේ නොරැවටෙන් සබ‍ඳේ හිරු හමුවේ පිනි සිසිල නොම රැ‍ඳේපද රචනය - හිරණ්‍යා වර්ණකුලසූරිය සංගීතය - අජිත් නානායක්කාර ගායනය - ලක්ෂ්මන් විජේසේකර සහ හිරණ්‍යා වර්ණකුලසූරියඔබ කැමැති ගීතය...!ගාල්ලේ - සිතාරා, වත්තල - ෂෙහානි සමඟ සචිනි පියුමිකා, කිඳිවල - කල්පනී, කුරුණෑගල - භාග්‍යා, රාජාංගණයේ - සුපුන් සංජය ඉල්ලූ ගීතයයි මේ...!ආයෙත් හඬන්නආයෙත් හඬන්න කඳුළක් උනන්න ඇයි අපි මේ හමු වන්නේ හිමි නැති ඔයාව හිත යට තියාන දුක් විඳලයි හිත හැදුණේ ඔබ හිනැහෙන්න ඔබෙ රජදහනේ මං තාමත් මගේ තනි හීනේ දුප්පත්කමට නෑ හිමි ප්‍රේමේ ඒකයි මං ඔබෙන් වෙන් වෙන්නේ ආඩම්බර රුව දැකලා සිත ආයෙත් උමතු වෙලා සඟවන්නට බෑ කිසිදා පුංචි පෙම්පත් කතා අපේම ලොවේ දී අපි මුණ ගැසේවි සිතමින් පෙම් කරලා ඔබ දුර ඇදේවී මං ඉකි බිඳිවී අපි ඈතයි සැමදාසදාතනික පෙම පතලා තනිකඩ සිත මුලා වෙලා ඇති නැති දුර දුරක තියා සත්තමයි පෙම් කළා අපේම ලොවේ දී අපි මුණ ගැසේවී සිතමින් පෙම් කරලා ඔබ දුර ඇදේවි මං ඉකි බිඳිවී අපි ඈතයි සැමදාපද රචනය - කසුන් ප්‍රීමාල් සංගීතය - සඳරුවන් ජයසිංහ ගායනය - තීක්ෂණ අනුරාධකණ්ඩායම් ගීතයක්...ආදරෙ කරලා (මාල ගිරවී)ආදරෙ කරලා ඇති කරලා රන් කූඩුවේ දමලා ආහර කවලා පෙම්බස් දොඩලා රස කරලා ගියානේ මාල ගිරවි මා තනි කරලා සැනසුම් සුවය සොයන සොම්නස සතුට ගෙනෙන පෙම්බර ගිරවිය ගැන මොනවද දැන් කියන්නෙ මම // කවල පොවල ඇති කෙරුවට ගිරවි යනව කිව්ව කලට ආදර රන් ගිරවිය එහෙම වෙන්න නැහැ කිසි විට ආඩම්බර ගතියෙන් එදා එහෙම කිව්ව අයට කොහොම මුහුණ දෙන්නෙ කිමද වුණේ ගිරවි ඔබට රෑන සමඟ පියඹා යන කුඹුරෙ ගොහින් අහුලා කන ගිරව් වාගෙ ගිරවි එහෙම ආස නැද්ද ඇහැව්වාම ආදර රන් ගිරවිය පැනලා නොයන බව කීවම කූඩුව ඇරලා මම බලන් උන්නෙ ආදරයට රැඟුම් රඟලා බස් තෙපලලා ඈතින් ඈතට පියඹලා කැලේ ගසක සෙවණ සොයලා ලස්සන කූඩුවක් හදලා ආදර රන් ගිරවෝ ඔබටයි ආදරේ කියලා ගියානේ මාල ගිරවි වෙන ගිරවෙකු සමඟ පැනලාපද රචනය හා තනුව - ජෝ. බී. පෙරේරා ගායනය - මී මැස්සෝමේ ගීයත් අහමු ද...පණ්ඩිත් ඩබ්ලිව්. ඩී. අමරදේවයන්ගේ දියණිය වන සුභානි අමරදේව ගයන ප්‍රේම ගීතයක් වන මෙම ගීතය ඇගේ “ගී සර මල්පෙති” සංයුක්ත තැටියෙන් ඔබට ශ්‍රවණය කළ හැකිය.ඉතින් පියා සරමුඉතින් පියා සරමු නිල් වලා මතින් අන් අයට හොරෙන් කෙම් බිමක් තිබේ ඈතින් කෙම් බිමක් තිබේ ඈතින් ඉතින් පියා සරමු ඔය විහඟ සරින් ගී ගයන්නෙපා ඉගිලෙනා විටදි ලොව බලයි සැණින් කැට මුගුරු ගසා අත් තටු ද හෙළා අප නැවත ගෙනේ වී දඩ බිමක් වෙතට පෙම් ලොවට කලින් ඉතින් පියා සරමු ඔය පිල් කළඹින් බිම සිඹින්නෙපා රඟ දෙනා විටදි අවි නැ‍ඟේ බිමෙන් මහ පවුරු සදා මළකුණු ද එළා අප දෙතැන හෙළාවී මරු කතර මතට නිම්නයට දුරින්පද රචනය - වසන්ත කුමාර කොබවක සංගීතය - රෝහණ වීරසිංහ ගායනය - සුභානි අමරදේව සංයුක්ත තැටිය - “ගී සර මල්පෙති”ගී ඉල්ලා මේ අයත් එස්. එම්. එස්. එවා තිබුණා.මිතුරුගම - අජිත්, බැද්දේගම - ධනුෂ්කා, හෝමාගම - ගීතා කුමාරි සහ නිලු, කොට්ටාවේ - තරින්ඳුනි, පොළොන්නරුවේ - සුභද්‍රා කුමාරි, කඩවත - සිතිනි, කැකිරාව - හේරත්, කොළඹ - සසිත් සංජීව, දඹුල්ලේ - රශිකලා, ගලේවත්ත - පියසිරි රණසිංහ, කුලීගෙදර - ජයසේන, කිරිල්ලවල - නදීශා මධුභාෂිණී, එප්පාවල - විශාඛා, අම්පාරේ - රේණුකා පුෂ්ප කුමාරි, අලව්ව - රවින්දි අනුරාධා, පුස්සැල්ලෑව - පවිත්‍රා පියුමි, කටුපොත - විමලවීර, සාලියපුර - සුදර්ශනී ශ්‍රියන්ති, මොරටුවේ - චතුරාණි පෙරේරා, පාණදුර - රුවන් පතිරණ, සීදුවේ - සමන්ත සමඟ දිනේෂ්.‘සිහින සැඳැල්ලට’ ඔබ කැමැති ගීතයත්, ඔබේ නම සමඟ ගම සඳහන් කර 0776974226 දුරකථනයට එස්. එම්. එස්. කරන්න.  ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=av13072824</link>
    <topic>Bollywood News</topic>
    <author>සුජීව තේවහෙට්ටිගේ</author>
    <content>Bollywood Newsඅමීර් ඛාන් සහ කිරන් රාඕ දැන් පුංචි පුතෙකුගේ මවුපියන් දෙපොළක්. පොඩිත්තාගේ නම, අසාද්.. නමේ අගට අම්මාගේත් තාත්තාගේත් වාසගම එක්වෙලා. අසාද් රාඕ ඛාන් හැටියට තමයි පුංචි පුතාගේ නම සඳහන් වන්නේ. පුංචි පුතාගේ වයස තවම අවුරුදු එකහමාරයි.අමීර් සහ කිරන් මේ පැටියාට තමන්ගේ පණටත් වැඩිය ආදරෙයි. ඒත් උදේ හවා දෙදෙනාගේ තුරුල්ලටම වෙලා පුංචි අසාද් රැඳෙන්නේ නැහැ. ඔහු හැදී වැඩෙන්නේ හරිම නිදහස් පරිසරයකයි. බොලිවුඩ් පුරයේ සමහරු අමීර් – කිරන් කැදැල්ලට ගොඩවුණාම මේ බව හොඳින්ම දැකලා තියෙනවා.ඔවුන් කියන්නේ පුංචි අසාද් නි‍ෙවස් නිදහසේ සැරිසරමින් සෙල්ලම් කරමින් කාලය ගත කරන බවයි. ‘අරක කරන්න එපා. මේක කරන්න එපා’ කියල අමීර්වත් කිරන්වත් මේ පොඩිත්තට නීති දාන්නේ නැතිලු. ඔහු, තම පුංචි හිතට සතුට ගෙනෙන ක්‍රියාකාරකම්වල ඉතාම සැහැල්ලුවෙන් යෙදී සිටිනවලු. ඒ වුණත් පුතාගේ ආරක්ෂාව ගැන නම් දැඩි විමසිල්ලෙන් පසුවන බවයි කිරන් කියන්නෙ.පුංචි අසාද් ළදරු පාසලකට ඇතුළත් කළ බවයි කිරන් කියා සිටියේ. “පුතාගෙ වයස දැන් මාස දහනවයක් වෙනවා. ඒ නිසා අපි එයාව මොන්ටිසෝරි එකකට දැම්මා. මේ තරම් අඩු වයසින් පුතාව මොන්ටිසෝරි යවන්න තීරණය කළේ අකුරු ඉගෙන ගන්නම නෙමෙයි.පුංචි පුංචි ක්‍රියාකාරකම් හුරු පුරුදු වෙන්නයි. තමන්ගෙ වැඩ කටයුතු කරගන්න පුතා ටිකක් හරි පුරුදු වේවි. ඒ වගේම එයාගෙ මනසත් නිරෝගීව වැඩේවි. එකපාරටම අකුරු කියවන්න පටන් ගන්නවට වඩා මෙහෙම දේවල්වලට යොමු කරන එක වැදගත් කියලයි අපි හිතන්නෙ” කිරන් පැවසූ මේ අදහස් අමීර් ද මුළු සිතින්ම අනුමත කරනවා.ඒ, දැනටමත් පුංචි පුතුගෙන් දකින්න ලැබෙන ක්‍රියාශීලී ගතිය නිසයි. “පුතා මොන්ටිසෝරි යන්න පටන් ගත්තට පස්සෙ ගෙදරදි ලොකු වැඩක් කළා. පුතාට දීල තියෙන ප්ලාස්ටික් පිහියෙන් එළවළු කපන්න පටන් ගත්තා. ඒක එයා ඉගෙන ගෙන තියෙන්නෙ මොන්ටිසෝරි එකෙන්” කිරන් ආඩම්බරයෙන් එලෙස කියා තිබුණේ ඇගේ සමීපතම මිතුරියන් කිහිපදෙනකු එක්කයි.කුඩා දරුවන් බොහෝවිට කොණ්ඩය කැපීමට බියක් දක්වනවා. ඒ වුණත් අසාද් නම් ඒ අත්දැකීමට මුහුණ දෙන්නේ් ගානක් නැතිවලු. මනිපූර් ප්‍රදේශයේ සිට අමීර්ගේ නි‍ෙවසට නනාඕ නමැති කරණවෑමියා පැමිණෙන්නේ කිරන්ගේ හිස කෙස් කපා ලස්සන මෝස්තර දමන්නයි. දැන් ඔහුට අසාද්ගේ හිස කෙස් කැපීමටත් භාරවෙලා. අසාද් නම් ඔහුට බය නැතිලු.අමීර්ට නම් මේ පුතු ගැන පුදුමයකුත් දැනෙනවලු. ඒ එක්කම සතුටකුත් නැතිවා නොවෙයිලු. පුතාගේ මේ ක්‍රියාශීලී ගතියටත්, යම් යම් අවස්ථාවලට නොපැකිෙව ඉදිරිපත්වීමේ ගතියත් ඇති කරන්නට මුල්වුණේ කිරන්. ඇය කුඩා කාලයේ දී නම් හැදී වැඩුණේ මවුපිය තුරුල්ලේමයි.ඒ දැඩි බැඳීම නිසා කිරන් තුළ අනවශ්‍ය ලජ්ජාශීලී බවක් නිදන්වීම ඇගේ වැඩිහිටි ජීවිතයට බාධාවක් වෙන්නට ඇති බවයි කිරන්ගේ සමීප යෙහෙළියන් පවසන්නේ. මේ නිසා තම පුතුට කුඩා කාලයේ පටන්ම යම් යම් පුංචි වගකීම් පැවරීමට ඇය තීරණය කරන්නට ඇති බවත් ඔවුන් පවසනවා.ජෝන් ඒබ්‍රහම් සහ බිපාෂා බාසුගේ ආදර කතාව නිමාවට පත්වූ හැටි දැන් මුළු ලෝකයට ම රහසක් නොවෙයි. අවුරුදු අටක් තිස්සේ පෙම්වතුන් හැටියට කාලය ගත කළ මේ යුවළ වෙන්වුණේ හිටිහැටියේමත් නොවෙයි. එහෙන් මෙහෙන් කටකතා පැතිරී යද්දියි. මේ කටකතාවලින් වැඩි ප්‍රමාණයක ප්‍රධාන චරිතය වුණේ බිපාෂා. ඇය ගැන කතන්දර හැදී තවත් මාස කිහිපයක් අවසානයේ දී දිර්ඝ ආදර චාරිකාව නිමාවට පත්කරමින් ජෝන් සහ බිපාෂා වෙන්වුණා.බොලිවුඩ්පුරේ ‘සම්ප්‍රදායයට’ අනුව කවුරු කවුරුත් හිතුවේ මේ දෙදෙනාගේ පෞද්ගලික විරසකයෙන් සිනමාවට බලපෑමක් නොවේවි ය කියලයි. ඔවුන් දෙදෙනා කතාබහ කරනවා තබා තවමත් එකිනෙකාගේ මුහුණුවත් බලන්නේ නැහැ.මෑතකදී එක්තරා සුපිරි අවන්හලක් තුළදීත් ඊට කලින් වතාවකදී චිත්‍රාගාරයක් තුළදීත් දෙදෙනා මුණගැසුණත් ඉවත බලාගත්තා. ජෝන් සහ බිපාෂා අවන්හලේ දී හමුවූ සිද්ධියේ දී මීට කලින් දැනගන්නට ලැබුණු වගතුගවලට අමතරව තවත් කාරණයක් මෑතකදී සඳහන් වී තිබුණා.බොහෝ දෙනකු දන්නා මේ සිද්ධියේ මීට පෙර කියැවුණේ බිපාෂා මිතුරියන් කිහිපදෙනකු සමඟ අවන්හලේ අසුන් ගෙන සිටිද්දී මිතුරන් කිහිපදෙනකු කැටුව එතුළට ජෝන් පැමිණි බවයි. බිපාෂා දුටුහැටියේම ඔහු එතැනින් පිටවී ගිය බවත් සඳහන් වුණා.ඒත් මෑතකදී මේ සිද්ධියට තවත් ‘ලුණු දෙහි’ එකතු කර තිබුණා. ඒ ඕපාදූපයට අනුව ජෝන්, අවන්හලට මිතුරන් සමඟ ඇතුළු වෙද්දී ඔහු තම ජංගම දුරකථනයෙන් කාවදෝ අමතමින් සිටියාලු. දුරකථන සංවාදයෙහි යෙදී සිටිමින්ම අවන්හල තුළට පිවිසෙද්දී බිපාෂා දුටු ජෝන් එක්වරම ගල්ගැසී බලා සිටියාලු.තත්පර කිහිපයකින් කෝපයෙන් ඉවත බලා ගත් ජෝන්, ‘හෙලෝ! හෙලෝ!’ කියමින් තමන්ගේ දුරකථන ඇමතුම අපැහැදිලි බව හඟවමින් අවන්හලෙන් පිටවී ගියාලු. මෙය දුටු බිපාෂාගේ මුවගට උපහාසාත්මක සිනහවක් නැඟුණාලු. ජෝන් එහිදී රඟපෑමක් කළ බව ඇයට හොඳින්ම වැටහුණාලු.ජෝන් මේ වන විට ප්‍රියා රන්චාල් නම් වූ යුවතියකට පෙම්කරන බව රහසක් නොවෙයි. ඇය සිනමාවට කිසිසේත් සම්බන්ධ නැහැ. ඇය බැංකු ක්ෂේත්‍රයේ රැකියාවක නියුතුව සිටිනවා. මේ වන විට විදේශගතව වැඩිදුර අධ්‍යාපනය ලබමින් සිටින බවයි ආරංචි. ඒ අධ්‍යාපන කටයුතු නිමවූ පසුව මේ අලුත් ප්‍රියාවිය කැන්දාගෙන එන්නයි ජෝන් ගේ බලාපොරොත්තුව.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=am1307281</link>
    <topic>ළමා හෘද රෝග බොහෝමයකට කරන සැත්කම් සියයට සියයක් සාර්ථකයි</topic>
    <author>ගාමිණී සුසන්ත</author>
    <content>ළමා හෘද රෝග බොහෝමයකට කරන සැත්කම් සියයට සියයක් සාර්ථකයිහෘදයේ ආබාධ ඇතිව උපදින දරුවන් හඳුනාගනිමු* කිරි උරද්දී දරුවා වෙහෙසට පත්ව හිසට දහදිය දමනවාද* දරුවා ටික දුරක් ඇවිද ගොස් වෙහෙස බව අඟවා බිම ඉඳ ගන්නවාද  ගාල්ල කරාපිටිය රෝහලේහෘදරෝග පිළිබඳ විශේෂඥ ‍ශල්‍ය වෛද්‍ය නාමල් ගමගේදරුවන් යනු මවුපියන්ගේ අගනාම සම්පතය. තම දරුවන් උපදින විටම කිසියම් රෝගී තත්ත්වයක් තිබුණොත්, විශේෂයෙන්ම එය හෘද රෝගයක් නම්, මවුපියන්ට විශාල බරකි, ගැටලුවකි. ශ්‍රී ලංකාව තුළ උපදින දරුවන් දහස කගෙන් දරුවන් පස්දෙනෙකුට කිසියම් හෘද රෝගයක් උපතින්ම තිබෙන බවද හෙළිවී තිබේ. එහෙත් එවැනි හෘද රෝගවලට සාර්ථකව ප්‍රතිකාර කිරීමේ හැකියාවද අද තිබේ. දරුවනට උපතින්ම ඇතිවන හෘද රෝග මොනවාද? එසේ ඇති වන්නේ ඇයි? ඒවාට ඇති නවීන ප්‍රතිකාර මොනවාද යන ගැටලුවලට පිළිතුරු ලබා ගැනීම සඳහා අපි හෘද රෝග පිළිබඳ විශේෂඥ ශල්‍ය වෛද්‍ය නාමල් ගමගේ මහතා හමුවීමු.උපතින්ම ඇතිවන (සංජානනීය) හෘදය ආශ්‍රිත ආබාධ මොනවාද?ඇතැම් දරුවන් උපදින විටම හෘදය ආශ්‍රිත ආබාධ සහිතව උපදිනවා. එම හෘද රෝග දරුවා නිල් පැහැ නොවන රෝග සහ දරුවා නිල්පැහැ වන හෘද රෝග ලෙස ප්‍රධාන කොටස් දෙකකට බෙදා දක්වන්න පුළුවන්.දරුවාගේ ශරීරය නිල් පැහැ නොවන හෘද රෝග අතරට ගැනෙන බහුලම රෝගය තමයි ‘අන්තර් කෝෂික ආවාරයේ සිදුර’ (VSD) නම් රොගී තත්ත්වය. අනෙක් රෝගය වන්නේ ‘අන්තර් කර්ණික ආවාරයේ සිදුර’ (ASD) නම් රෝගී තත්ත්වයන්.දරුවාගේ ශරීරය නිල්පැහැ නොවන අනෙක් හෘද රෝගය තමයි පවතින ධමනි නාළය නම් රෝගී තත්ත්වය.කළලයක් ගර්භාෂය තුළ තිබෙන විට පෙණහලුවලට රුධිරය ගමන් කරන්නේ් නෑ. ඒ කළල අවස්ථාවේදී පෙණහලු ක්‍රියා නොකරන නිසයි. ධමනි නාලය යනු කළල අවස්ථාවේදී පෙනහළුවලට යායුතු රුධිරය ශරීරය තුළට ගමන් කිරීමට තිබන අතුරු මාර්ගයක්. සාමාන්‍යයෙන් දරුවකුගේ උපතින් පසුව එම ධමනි නාළය වැසී යනවා.නමුත් ධමනි නාළය උපතින් පසුව නොවැසී පැවැතුණොත් එය හෘද රෝගී තත්ත්වයක් වෙනවා. මෙම හෘද රෝග ප්‍රධාන වශයෙන්ම දරුවකු නිල් පැහැ නොවන හෘද රෝග ලෙස සලකනවා.දරුවකු නිල් පැහැ නොවන හෘද රෝග අතරට හෘදයේ කපාටවල ගැටලු නිසා ඇතිවන රෝග දක්වන්න පුළුවන්. මෙහිදී ඇතැම් විටෙක කපාටය නිසි අයුරින් නොවැසී කපාටය හරහා රුධිරය කාන්දුවීමක් සිදුවීමට ඉඩ තිබෙනවා. ඊට අමතරව දරුවාගේ හෘදයේ කපාට අවශ්‍ය ප්‍රමාණයට වඩා කුඩාවට පිහිටා තිබිය හැකියි. මේවා දරුවා නිල් පැහැයට හැරෙන හෘද රෝග නොවේ.දරුවකු උපන් පසුව නිල් පැහැයට හැරෙන හෘද රෝග කීපයක්ම තිබෙනවා. ඒ අතරින් බහුලම හෘද රෝගය වන්නේ චතුරාංගික හෘද රෝගය Tetralogy of fallot නම් හෘද රෝගී තත්ත්වයයි.ඊට අමතරව ඉතාම කලාතුරකින් දරුවකු තුළ ඇතිවන සංකීර්ණ හෘද රෝග ද තිබෙනවා. මෙම සංකීර්ණ හෘද රෝග සඳහා කිරීමට සිදුවන ප්‍රතිකාර ද ඉතාම සංකීර්ණයි. දරුවන් දහසක් උපදින විට ඉන් දරුවන් 1 – 5 අතර සංඛ්‍යාවක් උපදින්නේ කිසියම් හෝ හෘදය ආශ්‍රිත ආබාධයක් සහිතවයි.ඒ අතරින් ඇතැම් හෘද රෝග සඳහා ශල්‍යකර්ම පවා කිරීමට අපහසුයි. එම රෝග එතරම්ම සංකීර්ණයි. ප්‍රතිකාර සඳහා ශල්‍යකර්ම සිදුකළ යුතු මට්ටමේ සිටින දරුවන් එක්දහස්පන්සියයක් (1500) පමණ ශ්‍රී ලංකාව තුළ උපදිනවා. මෙවැනි හෘද රෝගී දරුවන් සඳහා ශල්‍යකර්ම බහුලවම සිදුකරන්නේ කොළඹ රිජ්වේ ආර්යා ළමා රෝහලේ සහ ගාල්ල කරාපිටිය රෝහලේ.හෘදයේ ආබාධයක් සහිතව උපදින දරුවන් හඳුනාගන්නේ කොහොමද?ඉහතින් සඳහන් කළ ආකාරයට හෘද රෝග කිහිපයකදී දරුවා නිල්පැහැ ගැන්වෙනවා. ඊට අමතරව උපන් පසුව දරුවාට හුස්ම ගැනීමට අපහසුතාවයක් පෙන්වීම, දරුවාගේ බර නියමිත පරිදි වර්ධනය නොවීම, කිරි ඉරීමට අපහසුවීම, කිරි උරන විට දරුවා වෙහෙසට පත්වී දරුවාගේ හිසට දහඩිය දැමීම වැනි රෝග ලක්ෂණ වලින් හඳුනාගන්න පුළුවන්.දරුවා ඇවිදින වයසේ පසුවන විටත් හෘද රෝගය පවතී නම් එම දරුවා ඇවිද යන්නේ වෙනත් දරුවන්ට වඩා අපහසුතාවයකින්. එහිදී ටික දුරක් ඇවිද ගොස් මෙම දරුවන් ඇවිදීමට අපහසු බව පෙන්වා බිම ඉඳගන්නවා.හෘදයේ ආබාධ ඇති බොහෝ දරුවන්ගේ් වර්ධනය සිදුවන්නේ ඉතාම සෙමෙන්. ඔවුන්ගේ වර්ධනය බොහෝ අඩාළයි. එම දරුවන් ආසාදනවලට ඉතාම පහසුවෙන් ගොදුරු වෙනවා. එයට හේතු වන්නේ ඒ දරුවන්ගේ ප්‍රතිශක්තිකරණ හැකියාව ඉතාම දුර්වල වීමයි. සෙම්ප්‍රතිශ්‍යාව වැනි ආසාදන ඉන් ප්‍රධානයි. එමෙන්ම මොළයේ ආසාදනවලට ඉතාම පහසුවෙන් ගොදුරුවීමේ හැකියාව තිබෙනවා. ඉන් මොළයේ සැරව ගෙඩි ඇතිවිය හැකියි.දරුවකු උපදින විට ම එවැනි හෘද රෝගවලට ගොදුරු වී සිටින්නේ ඇයි?එසේ උපතින් ම හෘද රෝග ඇතිවන දරුවන්ගේ 90% කගේ ම එසේ ඇතිවීමට හේතුව නිවැරැදිව සොයා ගැනීම අපහසුයි. මවු කුස තුළ කළලයක් ඇතිවී එහි හෘදය, පෙණහලු වැනි ප්‍රධාන ශරීර අවයව විකසනය වන්නේ පළමු මාස 3 ඇතුළතයි.එම කාලය තුළ වෛද්‍ය උපදෙස්වලින් තොරව නොගැළපෙන ඖෂධයක් මව විසින් ගනු ලැබුවොත් එය කළලයේ විවිධ වෙනස්කම් වලට හේතු වෙනවා. එහිදී හෘදයේ ආබාධ ඇතිවීමට එය හේතුවක් විය හැකියි. ඊට අමත‍රව කළලය ඇතිවී මුල් මාස 3 ඇතුළත මවට පළමු වරට ජර්මන් සරම්ප රෝගය වැලඳුණහොත්, එය ද කුස තුළ සිටින දරුවාගේ හෘදයේ ආබාධ ඇතිවීමට හේතු විය හැකියි.එසේ ම ලේ නෑයන් අතර සිදුවන විවාහයන් ද දරුවන්ගේ හෘදය ආශ්‍රිත ආබාධ ඇතිවීමට හේතු වෙනවා. ඊටත් අමතරව ගර්භනී සමය තුළ මව පෝෂණ ඌනතාවකින් පෙළීම ද, එම සමයේදී ගර්භණී මව වෛරස් ආසාදනවලට ගොදුරු වීම ද හෘදයේ ගැටලු ඇති දරුවන් බිහිවීමට හේතු වෙනවා.‍උපතින් ම ඇතිවන හෘදයේ ඇතැම් ආබාධ දරුවා‍ ඉපදී කලක් ගතවූ පසුව ඉබේ ම සුව වෙනවා යැයි කීම සත්‍යද?ඔව්. එය කිසියම් දුරකට සත්‍යයක්. ඉහතින් සඳහන් කළ VSD නම් රෝගී තත්ත්වයේ දී ඇතිවන සිදුරු රෝගී දරුවන්ගෙන් 80% ක ගේ ම පමණ දරුවා වැඩෙන විට ඉබේ ම වැසී යන බව පෙනී ගොස් තිබෙනවා. එසේ ම ‘පවතින ධමනි නාලය’ නම් රෝගී තත්ත්වය නිසා ඇතිවන සිදුර මුල් මාස 6 ඇතුළත බොහෝ දරුවන්ගේ ඉබේ ම වැසී යාමට ඉඩ තිබෙනවා.එහෙත් අන්තර් කර්ණිකා වාරයේ සිදුර සහ දරුවන්ගේ ශරීරය නිල් පැහැ ගැන්වීමට හේතු වන රෝගී තත්ත්වයන් බොහෝ විට ඉබේ සුව වන්නේ නෑ. එම සිදුරු බොහෝ විට ඉබේ වැසී යන්නේ නෑ. එය සුව කිරීමට දරුවාට ශල්‍යකර්මයකට භාජනය කිරීමට සිදුවෙනවා.උපතින් ඇතිවන එවැනි හෘද රෝග සඳහා නියම අවස්ථාවේදී ප්‍රතිකාර නොකළහොත් ඉන් ඇතිවන සංකූලතා මොනවාද?උපතින් ඇතිවන නිල් නොවන හෘද රෝගවලදී සිදුවන්නේ හෘදයේ වම් පැත්තේ සිට දකුණු පැත්තට කිසියම් සිදුරකින් රුධිරය වැඩියෙන් ගමන් කිරීමයි. එවිට පෙණහලු වලට යන රුධිර ප්‍රමාණය වැඩිවෙනවා. කාලයක් මෙය සිදුවන විට පෙණහලුවල පීඩනය වැඩිවෙනවා.සාමාන්‍යයෙන් පෙණහලු තුළ රුධිර පීඩනය ශරීරයේ සාමාන්‍ය රුධිර පීඩනයෙන් 1/4 කට වඩා අඩු අගයක් ගන්නවා. ඉහත සිදුවීමෙන් පෙණහලු තුළ රුධිර පීඩනය ශරීරයේ සාමාන්‍ය රුධිර පීඩනයට වඩා වැඩි වූ විට මෙතෙක් රුධිරය ගමන් කළ දිසාව වෙනස් වෙනවා. හ‍ෘදයේ දකුණු පැත්තේ සිට වම් පැත්තට රුධිරය ගමන් කිරීමට පටන් ගන්නවා.ඉන්පසුව එතෙක් නිල් පැහැ නොවී තිබුණු දරුවාගේ සිරුර නිල් පැහැ වීමට පටන් ගන්නවා. එම තත්ත්වය ඇතිවීමට දරුවා ඉපදී වසර 10 ක් 15 ක් පමණ ගත විය හැකියි. එම නිසා එම රෝග තත්ත්වයේදී ‍රෝගී දරුවාගේ පෙණහලු තුළ රුධිර පීඩනය වැඩිවීමට කලින් ඒ සඳහා ප්‍රතිකාර ලබාදීම අවශ්‍යයි.දරුවාගේ ශරීරය නිල් පැහැ වූවාට පසුව එම දරුවාගේ ජීවිත කාලය කෙටි වෙනවා. එම නිසා නිල් පැහැ නොවන හෘද රෝගවලින් දීර්ඝකාලීනව දරුවකුට ඇතිවන හානියෙන් දරුවා බේරා ගැනීම සඳහා ප්‍රතිකාර අවශ්‍යම වෙනවා.නිල් පැහැ වන හෘද රෝගවලට ගොදුරු වූ දරුවන්ගේ ජීවිත කාලය ඉතා කෙටියි‍. එම නිසා එම රෝගවලට ‍රෝගය හඳුනාගත් විගසම ප්‍රතිකාර කළ යුතු වෙනවා. නිල් පැහැ නොවන හෘද රෝග ඇති දරුවන් සාමාන්‍ය දරුවන් ලෙස අවුරුදු 10 ක් 15 ක් වනතෙක් කිසිදු ගැටලුවක් පෙන්නුම් නොකර වැඩෙනවා; සාමාන්‍ය දරුවන් ලෙස ඔවුන් කටයුතු කරනවා. ඔවුන් තුළ ඇති රෝගය බොහෝ විට හඳුනා ගැනෙන්නේ වෙනත් රෝගයක් සඳහා කරනු ලබන පරීක්ෂණයකදී විය හැකියි.හෘද රෝගී දරුවන්ගේ බුද්ධි වර්ධනයේ අඩුවක් තිබෙනවාද?ඔව්; විශේෂයෙන් ම නිල් පැහැ වන හෘද රෝග සහිත දරුවන්ගේ බුද්ධිය වර්ධනය වන්නේ ඉතාම සෙමෙන්. එයට හේතුවන්නේ එම දරුවන්ගේ මොළයට අවශ්‍ය පමණ ඔක්සිජන් ලැබෙන්නේ නැතිවීමයි‍ එසේ ම මෙම දරුවන්ගේ මොළයේ ඇතිවන ස්නායු දුර්වලතාවයන් නිසා අපස්මාරය (මී මැස්මොරය) ඇතිවීමටත් ඉඩ තිබෙනවා.උපතින් ම ඇතිවන එවැනි හෘද රෝග සඳහා ප්‍රතිකාර මොනවාද?හෘදය ඇතිවන මෙවැනි රෝග තත්ත්ව සඳහා මීට කලකට පෙර ප්‍රතිකාර ලෙස භාවිතා කළේ දරුවාව ශල්‍යකර්මයකට භාජනය කිරීමයි. වර්තමානයේ දී සෑම සංජානනීය හෘද රෝගයකටම ශල්‍යකර්මයක් සිදු කළ යුතු වන්නේ නෑ. අන්තර් කර්ණිකාවාරයේ සිදුර වැසීමට දැන් කැතීටරයක් මගින් සිහින් බට හෘදයට යොමුකර එමගින් ස්ථානගත කෙරෙන පටලයක් භාවිතා කෙරෙනවා.එසේ ම ‘පවතින ධමනි නාළය'නම් රෝගී අවස්ථාවේදී ද කැතීටර් මගින් ප්‍රතිකාර කළ හැකි වෙනවා. ඊට අමතරව සංජානනීය හෘද රෝගයක් වන හෘදයේ කපාට පළල අඩුවීමක් වැනි අවස්ථාවකදී ද එම කපාට පළල් කිරීමට කැතීටර් මගින් කෙරෙන ප්‍රතිකාර භාවිතා වෙනවා.සංකීර්ණ හෘද රෝග සඳහා ශල්‍යකර්ම සිදු කළ යුතු වෙනවා. දරුවාගේ ශරීරය නිල් පැහැ ගැන්වෙන හෘද රෝග බොහොමයක් සඳහා කළ යුතු වන්නේ ශල්‍යකර්මයි. උපතින් ම නිල් පැහැවීම ඇතිවන හෘද රෝග සහිත දරුවන් සංඛ්‍යාව ඉතා අඩුයි. එසේ ම මෙම තත්ත්වය සඳහා ඇති ප්‍රතිකාර ද ඉතා අඩුයි. මෙම රෝගය සඳහා ප්‍රතිකාර කර සාර්ථකවන්නේ 50% ක් පමණ ප්‍රමාණයක්.දරුවාගේ ශරීරය නිල් පැහැ වන හෘද රෝගවල තත්ත්වය එසේ වුවත්, නිල් නොවන හෘද රෝගවලදී ශල්‍යකර්ම මගින් ඉතාම සාර්ථක ප්‍රතිඵල ඇතැම් විට 100% ක් ම සාර්ථක ප්‍රතිඵල ලබාගත හැකියි. එම නිසා දරුවකුට උපතින් ම හෘද රෝගයක් ඇති වුවත් ඒ පිළිබඳව අනවශ්‍ය බියක් ඇති කරගත යුතු වන්නේ නෑ. අවශ්‍ය වන්නේ නිවැරදි ප්‍රතිකාරවලට යොමු වීමයි.අද අප කතා කළේ උපතින්ම දරුවන් තුළ ඇතිවන හෘද රෝග පිළිබඳවය. වැඩිහිටියන් අතර ඇතිවන හෘද ‍රෝග මොනවාද? ඒවාට ඇති ප්‍රතිකාර කවරේද යන කරුණු පිළිබඳව ලබන සතියේ විමසා බලමු.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=am1307282</link>
    <topic>දරුවා පුෂ්ටිමත් වීම නිරෝගි බව අඟවන ලකුණක් නොවෙයි</topic>
    <author>සාගරිකා දිසානායක ජයසිංහ</author>
    <content>දරුවා පුෂ්ටිමත් වීම නිරෝගි බව අඟවන ලකුණක් නොවෙයිශ්‍රී ජයවර්ධනපුර විශ්වවිද්‍යාලයේවෛද්‍ය පීඨයේ ජ්‍යෙෂ්ඨ කථිකාචාර්ය,දකුණු කොළඹ ශික්ෂණ රෝහලේවිශේෂඥ ශල්‍ය වෛද්‍යතේජන විජේරත්නස්ථුලතාව හෙවත් අධි බර අද අපේ රටේ ප්‍රධාන සෞඛ්‍ය ප්‍රශ්නයක් බවට පත් වෙලා. වැඩිහිටියන් මෙන් ම තරුණ පිරිසත් ළමා පරපුරත් අද මේ තත්ත්වයෙන් පීඩා විඳිනවා. අධික රුධිර පීඩනය, දියවැඩියාව, රුධිරගත කොලෙස්‍ටරෝල් අධික වීම, මානසික ආතතිය වැනි රෝගවලට ස්ථුලතාව බෙහෙවින් බලපෑම් කරනවා.ඒ පිළිබඳ තොරතුරු විමසීමට අපි ශ්‍රී ජයවර්ධනපුර වෛද්‍ය පීඨයේ ජ්‍යෙෂ්ඨ කථිකාචාර්ය දකුණු කොළඹ ශික්ෂණ රෝහලේ ශල්‍ය වෛද්‍ය විශේෂඥ තේජන විජේරත්න මහතා හමුවුණා.ස්ථුලතාව යනු කුමක්ද?සාමාන්‍ය පුද්ගලයකුගේ ස්කන්ධ දේහ දර්ශකය (Body Mass Index) මැනීමෙන් ඒ පුද්ගලයා ස්ථුලතාව හෙවත් අධි බරෙන් යුතු යැයි තීරණය කරනවා. සරලව කීවොත් පුද්ගලයකුගේ උසට සරිලන බරට වඩා වැඩි බරකින් යුතු නම් ඒ පුද්ගලයා ස්ථුලතාවෙන් පෙළෙන බවට නිගමනය කැරෙනවා.ශරීර ස්කන්ධ දර්ශකය අගය ගණනය කරන්නේ කෙසේ ද?වැඩිහිටියකුගේ බර කිලෝ ග්‍රෑම් සංඛ්‍යාව ඒ පුද්ගලයාගේ උසෙහි වර්ගයෙන් බෙදනවා.නි‍රෝගී පුද්ගලයකුගේ ශරීර ස්කන්ධ දර්ශකය කීයක් විය යුතු ද?වැඩිහිටියන් ගේ නම් කිලෝ ග්‍රෑම් 25 ට අඩු විය යුතුයි.ළමයකුගේ බී.එම්.අයි. අගය කීයක් විය යුතු ද?ළමුන්ට නිශ්චිත අගයක් දක්වා නෑ. ළමුන්ගේ බී.එම්.අයි. චාර්ට් එක අනුව එය මනිනු ලබන අතර වයස අනුව ළමයින්ගේබී.එම්.අයි. අගය වෙනස් වෙනවා.ස්ථුලතාව වර්ග කර තිබෙනවාද?ඔව්. ලෝක සෞඛ්‍ය සංවිධානයේ නිර්දේශ අනුව ස්ථුලතාව වර්ග කර තිබෙනවා. ඒ මෙසේයි.බී.එම්.අයි. අගය 18 ට අඩු නම් මන්ද පෝෂිත. බී.එම්.අයි. අගය 18 - 25 දක්වා නිරෝගී (උසට සරිලන බර) බී‍.එම්.අයි. අගය 25 - 30 ස්ථුලතාවේ ඇරඹුම. බී.එම්.අයි. 30 - 35 මුල් අවධියේ ස්ථුලතාව. බී‍.එම්.අයි. අගය 35 - 40 දෙවැනි අවධියේ ස්ථුලතාව. බී.එම්.අයි. අගය 40 සිට ඉහළට ඉතා අධික ස්ථුලතාව.ස්ථුලතාව ඇති වීමට හේතු කවරේද?අදින් දශකයකට දෙකකට පෙර අපේ රටේ ‘ස්ථුලතාව’ යන රෝග තත්ත්වයක් පිළිබඳ වාර්තා වුණේ නෑ.වර්තමානයේ අග්නිදිග ආසියාතික රටවල ජනතාවගේ ආර්ථික මට්ටම් යම් තරමක ඉහළට ඒමත් සමඟ ඔවුන් ගතකළ කාර්යශීලී සම්ප්‍රදායක ජීවන රටාවෙන් මිදී වඩා සුව පහසු අක්‍රිය ශීලී දිවි පෙවෙතකට හුරු පුරුදු වීම අපේ කලාපයේ ස්ථුලතාව වැනි සෞඛ්‍ය ගැටලු ඇති වීමට ප්‍රධාන හේතුවක් වී තිබෙනවා.මේ රටවල් මුලින් මුහුණ පෑ ගැටලුව වුණේ මන්ද පෝෂණය වර්තමානයෙහි මන්ද පෝෂණ තත්ත්වයෙන් ක්‍රමයෙන් බැහැර වුවත් සමාජ අසමතුලිතාව හේතුවෙන් මේ රටවල කොටසක් තවමත් මන්ද පෝෂණයෙන් පෙළෙන අතර කොටසක් අධිපෝෂණය හේතුවෙන් ස්ථුලතාව හා වෙනත් බො‍් නොවන රෝගවලට ශීඝ්‍රයෙන් ගොදුරු වෙමින් සිටිනවා.ස්ථුලතාව හා බැදෙන වෙනත් රෝග මොනවාද?දියවැඩියාව, අධික රුධිර පීඩනය, කොලෙස්ටරෝල් වැඩි වීම, අක්මාවේ මේද තැන්පත් වීම, ආඝාතය, හෘදයාබාධ මෙන් ම අඩු වයසින් මරණයට පත්වීමටත් ස්ථුලතාව විශාල ලෙස බලපානවා.මෙයට බලපාන තවත් කරුණු තිබෙනවාද?ඔව්. ඉහත හේතුවට අමතරව ස්ථුලතාවට ගොදුරු වන්නන් අතරින් 9% ක් ම ඊට ගොදුරු වන්නේ අයහපත් ජීවන රටාව නිසා.වැරදි ආහාර පුරුදු10% ක් පමණ.වෙනත් හේතු මොනවාද?ශරීරයේ අන්තරාසර්ග පද්ධතියේ (හෝමෝන මට්ටම්) ගැටලු හෝ වෙනත් හේතු නිසා ඇතිවන ඇතැම් රෝග. ජානමය සාධක.ප්‍රවේණිගත රෝග. මේ රෝග ඇත්තන් ළමා වියේ පටන් ම ස්ථුලතාවට ගොදුරුවේ.මානසික අවප‍ීඩනය වැනි ඇතැම් රෝග සඳහා ලබා ගන්න. ඇතැම් ඖෂධ හේතුවෙන් ස්ටීරොයිඩ වර්ග දිගටම ගන්නා රෝගීන්. ස්ථුලතාව හේතුවෙන් ඇතැම් රෝගීන් මානසික අවපීඩනයට පත් වෙනවා. ඔවුන්ට මානසික අවපීඩනය සඳහා ලබාදෙන ඖෂධවල අතුරු ඵලයක් ලෙස ඔවුන් තරබාරු වෙනවා. මෙය විෂම චක්‍රයක් සේ ක්‍රියා කරනවා.වැඩිහිටියන් ගේ ස්ථුලතාව නිසා ඇති වන ගැටලු මොනවාද?ශරීර ක්‍රියාකාරීත්වයේ ගැටලු. සමාජයීය ගැටලු. අන්තර් පුද්ගල සබඳතා පැවැත්වීමේ ගැටලු‍. සෞඛ්‍ය ගැටලු. ජීවන තත්වය පහත වැටීම. ආත්මාභිමානය පහළ වැටීමෙන් ඇතැමුන් මානසිකඅවපීඩනයට ‍පත්වීම වැනි ගැටලු.කුඩා කාල‍යේ හොඳට ‍පෙනුම ඇති ළමයින් පසු කලෙක ස්ථුලතාවට ගොදුරු වෙනවාද?ළමයින්ගේ ස්ථුලතාව තීරණය කරන්නේ ඒ ඒ ළමයාගේ බී.එම්.අයි. අගය අනුවයි. ඒ අනුව ළදරු වියේ පටන් ම අධි බරැති දරුවකු වැඩිහිටි වියේදීත් ස්ථුලතාවට ගොදුරු වීමට ඉඩ තිබෙනවා.අප වැනි රටවල දරුවන් පෘෂ්ඨිමත් නම් ‘නිරෝගියි’ යන පිළිගැනීමක් තිබෙනවා.එය වැරැදි මතයක්. දරුවාගේ උසට සරිලන බරින් යුතු වීම හා අදාළ වයසට සරිලන තරම් ක්‍රියාශීලී දරුවකු නම් මහත් නොවුණත් ඒ දරුවා නිරෝගී බව පිළිගත යුතුයි.අප රටේ ස්ථුලතාවට හේතුවන කරුණු මොනවාද?අප වැනි රටවල ස්ථුලතාවට හේතුව අධික තෙල්, සීනි, පිටි සහ ලුණු අධික ආහාර.මෙයින් වඩාත් අහිතකර තත්ත්වය කුමක්ද?අපගේ වැරැදි ආහාර පුරුදු හා ජීවන රටාව.එයට විශේෂ හේතුවක් තිබෙනවා ද?ඔව්. ශරීරයේ බර සමඟ ශරීරයේ ව්‍යුහාත්මක වර්ධනයක් සිදු වෙනවා නම් එය එතරම් හානිකර නෑ. එහෙත් ආසියාතික ස්ථුලතාවේදී වැඩිපුර දැකිය හැක්කේ ශරීරයේ මැද කොටසේ වැඩිපුර තෙල් තැන්පත් වීමයි.මෙය මෙටැබොලික් සින්ඩ්‍රෝම් හෙවත් දියවැඩියාව, අධික රුධිර පීඩනය සහ අධි කොලෙස්ටරෝල් යන රෝග කිහිපයක එකතුවක් ලෙස දැක්විය හැකියි. ඉහත රෝග හා ස්ථුලතාව එකිනෙකට සම්බන්ධ වූ ඒවා.එම රෝග තත්ත්වය ඇතිවූ විට කළ යුත්තේ කුමක්ද?ස්ථුලතාව අඩුකිරීම සඳහා ශරීරය තුළ කරනු ලබන සැත්කම් සිදු කිරීම.මෙම සැත්කම් සිදු කිරීමට සිදුවන්නේ කවර බී.එම්.අයි. අගයක් ගන්නා රෝගීන්ට ද?සාමාන්‍යයෙන් බී.එම්.අයි. අගය 40 ට වැඩි, උක්ත බෝ නොවන රෝගවල අවදානම ඇති රෝගීනට.ළමයින්ටත් මෙවැනි සැත්කම් කරනවාද?අත්‍යවශ්‍ය මොහොතක හැර, ආහාර පාලනය හා ව්‍යායාමවලින් ස්ථුලතාව මර්දනය කරනවා හැර සැත්කම් සිදු කරන්නේ නෑ. කුඩා කළ පටන් ම අධික ස්ථුලතාවට ගොදුරු වූ ළමයකු වැඩි හිටි වියට පත්වීමත් අධික ලෙස ස්ථුලතාවට ගොදුරු වුවහොත් ශල්‍යකර්මයකින් තොරව සුවපත් කිරීමට අපහසුයි.ස්ථුලතාවයෙන් මිදීමට කළ යුත්තේ මොනවාද?අධික ලෙස තෙල්, පිෂ්ඨය, සීනි සහ ලුණු භාවිතයෙන් වැළකීම. කුඩා කාලයේ පටන් ම දරුවන් ඉහත සංඝටක වැඩිපුර අඩංගු නොවන සමබල ආහාර වේලකට හුරු කිරීම. කෙටි කෑම, පැණි බීම සහ ක්ෂණික ආහාර පාන හැකි තරම් අඩුවෙන් පරිභෝජනය. එකතැන සිට කරන රූපවාහිනී නැරඹීම, පරිගණක භාවිතය වැනි දේට වඩා සිරුර වෙහෙස වන ක්‍රියාකාරකම්වලට කුඩා කල සිටම හුරු කරවීම‍. කුඩා කල පටන් ම මානසික ආතතියෙන් තොර සරල, සැහැල්ලු ජීවන රටාවකට හුරු පුරුදු වීම. ළමා කාලයේදී පමණක් නොව යොවුන් හා තරුණ අවධියේදී ද එම යහපත් ආහාර හා ජීවන රටාව පවත්වා ගැනීම. කුසගින්නට ප්‍රමාණවත් තරම් ආහාර ගන්නවා වෙනුවට තනිකම, පාලුව මකා ගැනීමට හෝ හිත සතුටු කරගැනීමට නිතර නිතර යමක් කෑමට බීමට පුරුදු නොවීම.ස්ථුලතාව නිසා සිදුවන්නේ කුමක්ද?ස්ථුලතාව සමස්ත ශරීර පද්ධතියටම හානි කරනවා. ස්වසන පද්ධතියට බලපෑමෙන් පෙණහලු නිසි පරිදි ක්‍රියා නොකිරීම.නිදසුන් ලෙස නින්දේ දී ගෙරවීම වැනි පුරුදු මෙන් ම, පෙණහලුවල රුධිර පීඩනය වැඩි වීම, වැනි රෝග තත්වවලට ගොදුරු වීම. එය බරපතළ තත්ත්වයක්.‍අභ්‍යන්තර රුධිර නාළ හෝ හෘද නාළ අවහිරවීම, ආඝාතය, අඩු වයසින් වකුගඩු අක්‍රියවීම අක්මාවේ මේදය තැන්පත් වීමෙන් ඇතිවන ගැටලු, කාන්තාවන්ගේ ආර්ථව චක්‍රයේ ගැටලු, හෝමෝන මට්ටම්වල ගැටලු, මද සරු භාවය, පුරුෂ මද සරු භාවය, මෙන් ම සිරුරේ පරිවෘත්තීය ක්‍රියාදාමයේ ගැටලු ද ඇති වෙනවා.ස්ථුලතාව පූර්ව දියවැඩියාව සහ දියවැඩියාවට ද හේතු වෙනවා. එය පාලනය කළ නොහැකි දියවැඩියාවට ප්‍රධාන හේතුවක්.හන්දිවලට බර ඉසිලීමේ හැකියාව නැති වීමෙන් ව්‍යායාමවල යෙදීමට නොහැකි වීම. දණිස් හා සන්ධි ආබාධ.පියයුරු, අක්මාව, බඩවැල් හා අධෝමාර්ගය ආශ්‍රිත පිළිකාවලට හේතු වෙනවා.ස්ථුලතාව පුද්ගලයකුගේ සමාජයීය ජීවිතයට බලපාන්නේ කොහොමද?ඇතැම් විට අන්‍යයන්ගේ හාස්‍යයට ලක් විය හැකියි. පුද්ගල සබඳතා පැවැත්වීමේදී මතුවන ගැටලු. ඉක්මනින් රෝගී වීම. රැකියා අහිමි වීම. ආත්ම අභිමානය බිඳ වැටීමෙන් පෞරුෂයේ ඇතිවන ගැටලු නිසා මානසික අවපීඩනයට ගොදුරුවීම වැනි ප්‍රශ්න ඇති වෙනවා.මෙම තත්ත්වය හඳුනාගත් විට කළ යුතු දේ කුමක්ද?ස්ථුලතාවෙන් පෙළෙන බව හඳුනා ගත් විට ඒ පිළිබඳ අවබෝධයක් ඇති කායික වෛද්‍යවරයකු හෝ අන්තරාසර්ග ග්‍රන්ථි පිළිබඳ දැනුම සහිත වෛද්‍යවරයකු හමුවී ප්‍රතිකාර ගත යුතුයි.පළමු සහ දෙවැනි මට්ටම්වල ස්ථුලතාවෙන් පෙළෙන රෝගීන් වෛද්‍ය උපදෙස් අනුව ආහාර පාලනය හා ව්‍යායාම සහිත ජීවන රටාවක් අනුගමනය කළ යුතුය.තෛරොයිඩ් ග්‍රන්ථියේ හෝ වෙනත් හෝමෝන ආශ්‍රිත ගැටලු වේ නම් ඒවා සුදුසු වෛද්‍යවරයකුට පෙන්වා ප්‍රතිකාර මූලික අවස්ථාවේදී ම නොකළහොත් අධික ස්ථුලතාවට පත් වූ පසු එයට පිළියම් කිරීම අසීරුවේ.බී.එම්.අයි. අගය 35 - 40 ට වැඩි අය වෙනත් බෝ නොවන රෝගවලට ද බඳුන් වී සිටිය හොත් සිරුර අභ්‍යන්තරයේ තරබාරු බව අඩු කිරීමට කරනු ලබන සැත්කමකින් තොරව එම තත්වය යථා තත්ත්වයට පත් කිරීමට නොහැකියි.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=am1307283</link>
    <topic>කලින් හඳුනාගත්තොත් සාර්ථකව සුව කළ හැකියි</topic>
    <author>චන්දන බණ්ඩාර</author>
    <content>කලින් හඳුනාගත්තොත් සාර්ථකව සුව කළ හැකියිගැබ් ගෙල පිළිකාව පියයුරු පිළිකාවකොළඹ විශ්වවිද්‍යාලයේරාජගිරිය දේශීය වෛද්‍ය ආයතනයේ කථිකාචාර්යවිශේෂඥ වෛද්‍ය (සර්වාංග)එන්. ඩී. නාමල් ජයවර්ධනකාන්තා පියයුරු ආශ්‍රිත පිළිකාවක් හඳුනා ගන්නේ කොහොමද?‍කාන්තා පිළිකා වලින් දෙවෙනියට බහුල වන්නේ පියයුරු ආශ්‍රිත පිළිකාවන්. එබැවින් විශේෂයෙන්ම වයස අවුරුදු තිස් පහ පැන්නට පස්සේ කාන්තාවන් වැඩි ව‍ශයෙන් තමන්ගේ පියයුරු ගැන, රෝග සම්බන්ධයෙන් සැලකිලිමත් විය යුතු බවයි අපගේ උපදෙස.බාහිර ස්වරූපය ගැන වගේම අභ්‍යන්තර තත්ත්වයන් ගැන සැලකිලිමත් විය යුතුයි. පළවෙනි දෙය තමයි තමන්ගේ මවට හෝ තමන්ගේ ඥාතියෙකුට පියයුරු පිළිකාවක් හැදිලා තිබුණා නම් පාරම්පරික සම්බන්ධතාව නිසා තමන්ටද සෑදීමේ ප්‍රවණතාවක් ඇති බව දැනුවත් විය යුතුයි.එවන් අය තමන් ස්වයං පියයුරු පරීක්ෂාවක් කර ගන්ඩ ඕනේ. ඒක ක්‍රම කීපයකට කරනවා. අත තබා ස්පර්ශ පරීක්ෂාවෙන් තමයි පරීක්ෂා කරන්නේ.දේශීය වෛද්‍යවරයෙක් හමුවෙලා එම පියවරයන් දැන උගෙන පරීක්ෂා කරගන්ඩ පුළුවන්.අපි සාමාන්‍යයෙන් පියයුර වටේ සහ තන පුඩුව ඒ දෙසට සහ පිටතට පරීක්ෂා කරනවා. රෝගියාට උපදෙස් දෙනවා පරීක්ෂා කරන විට මොනවා හරි ගැටිත්තක් අහු වුණොත් නැතිනම් අමුත්තක්, වේදනාවක් දැ‍නුණොත් ඒ ගැන වඩාත් විමසිලිමත් වන ලෙසට.ගැටිත්ත සුළු හෝ විශාල එකක් විය හැකියි. උදාහරණයක් ලෙස විශේෂයෙන් කාන්තා පාර්ශ්වයේ පියයුරු ආශ්‍රිතව බිබිලක් හෝ කුරුලෑ බිබිලක් වැනි හෝ ඇති වුණොත් එයා සැලකිලිමත් වෙන්ඩ ඕනේ මේකේ ඊළග පියවර මොනවා වෙයිද කියලා. එය ක්‍රමයෙන් අඩුවිය හැකියි. නැතහොත් පිළිකා තත්ත්වයක් දක්වා වර්ධනය විය හැකියි.දෙවෙනි කාරණය තමයි පියයුරුවල හැ‍ඩයේ වෙනස්වීමක් වීම සහ තන පුඩුවෙහි වෙනස්වීමක්. සාමාන්‍යයෙන් පියයුරු දෙක එක හා සමානයි. සමහරවිට එක් පියයුරක් විශාල විය හැකියි. නමුත් අනවශ්‍ය ලෙස විශාල වීමක් හෝ හැඩයේ වෙනස්වීමක් බාහිරව ඇති වීම පියයුරු පිළිකාවක ලක්ෂණයක් විය හැකියි.තවත් ලක්ෂණයක් තමයි ගැටිත්තක් පේන්ඩ නැහැ. පියයුරු විශාල වීමක් හෝ හැඩයේ වෙනස් වීමක්ද නැහැ. නමුත් ස්පර්ශ පරීක්ෂාවේදී ඇතුළෙන් ගැටිත්තක් අහු වෙනවා. එය ගනකම් ස්වාභාවයකට දැනෙනවා.ඒ ගෝලාකාර ගනකම් ස්වාභාවය එහාට මෙහාට චලනය වෙන්ඩත් පුළුවන්. චලනය නොවන ගැටිත්තක් වෙන්ඩත් පුළුවන්. පසුකාලීනව දැකිය හැකි තත්වයක් තමයි ගැටිත්තක් තිබිලා ඉන් තුවාලයක් ඇති වෙලා සැරව ගලන ව්‍රණයක් බවට පත්වීම.ඒවා තමයි ප්‍රධාන ලක්ෂණ. ඊට අමතරව අවසාන කාලයේ ස්පර්ශයේදී හෝ ස්පර්ශයෙන් තොරව හෝ තදබල වේදනාවක් ඇති විය හැකියි. ‍ඒ වගේම තමයි පියයුරුවන්හි පටකවලින් එපිට වෙනත් වෙනත් තැන් වලටත් පිළිකාව පැතිරෙන්ඩ පුළුවන්.පියයුරු පිළිකා ඇති වෙන්ඩ හේතු මොනවාද?හේතු ගණනාවක් තියෙනවා. ප්‍රධානම දෙය තමයි පාරම්පරික සම්බන්ධයක් එනම් කුලජ හේතුවක්, දෙවැන්න තමයි අපත්‍ය ආහාර ගැනීම ඒ කියන්නේ ශරීරයට අහිතකර ආහාර ගැනීම. බටහිර කියනවා කාසිනෝ ජෙනික් ආහාර කියලා. ඒ කියන්නේ පිළිකා කාරක ආහාර වර්ග ගැනීම.විශේෂයෙන්ම කාර්යය බහුල ජීවිතයේ පහසුවට ලබාගන්නා ක්ෂණික ආහාර වර්ග සරලම උදාහරණයක්. ඊළගට තමයි අපත්‍ය විහරණ. ඒ කියන්නේ නිසි ඇවතුම් පැවතුම් නොහොත් ශාරීරික ක්‍රියාවන්ගේ ප්‍රමානවත් හෝ පිළිවෙළක් නැති කම.වඩා වැදගත් හේතුවක් තමයි මානසික කාරණා. චින්තා , ක්‍රෝධ ශ්‍රෝක, අනියත භය වීම් වැනි තත්වයන් පිළිකා කාරක විය හැකියි. එහෙම නැතිනම් පිළිකාවක් ඇති වුණොත් ඒවා වැඩි දියුණු වීමට එම කාරණා බලපානවා විය හැකියි. ඒ නිසා කායික සුවතාව වගේම මානසික සුවතාවත් යන දෙකම අපි ආයුර්වේදයේ රෝග නැසීමට මෙන්ම නිරෝගීතාව සුරැකීමටත් සලකා බලනු ලබන කාරනා වනවා.ගර්භාෂ පිළිකා සහ ගැබ් ගෙල පිළිකා කියන්නේ මොනවද? ඒවා ඇතිවෙන්න විශේෂ කාරණා තියනවද ?ලංකාවේ කාන්තාවන්ට බහුලව තියෙන්නේ ගර්භාශයට පහළින් වන ගැබ් ගෙල පිළිකායි. ඒසඳහා ත් ඉහත දැක්වූ නිදාන කාරණාම බලපානවා. ‍ඊට අමතරව අද සමාජය තුළ දක්නට ලැබෙන කරුණු කාරණාත් බලපානවා.උදාහරණයක් ලෙස පිටතින් ලබාදෙන හෝමෝන මගින් සිදුකරන උපත් පාලන ක්‍රමවේදයන්. දැන් නවීනව පාවිච්චි කරන උපත් පාලන ක්‍රම වලට කලින් අ‍පේ දේශීය වෙදකමේ තිබුණා උපත් පාලන ක්‍රම.වෙද මහත්වරු මෙම ක්‍රම චිකිත්සා සඳහා භාවිතා කළා. ඒවා ස්වාභාවිකයි. එහෙම කළාට සිරුරට හානියක්, අතුරු ආභාධයක් තිබ්බෙ නෑ. මේ කාල වකවානුවේ එන්ඩ එන්ඩ ගර්භාෂ , ගැබ් ගෙල සහ ඩිම්බ කෝෂ ආශ්‍රිත පිළිකා වැඩි වෙමින් යනවා.ගර්භාෂය, ඩිම්බ කොෂය ආදී අවයව අ‍පේ හෝමෝන පද්ධතිය හා සම්බන්ධ ව්‍යුහයන්. බටහිර සංස්කෘතියෙන් මෙන්ම ප්‍රතිකාරයෙන් අපට ආඳා තියෙන උපත් පාලන ක්‍රම කෘත්‍රිමව ශරීර හෝමෝන වෙනස් කිරීමක්.ස්වාභාවිකව හෝමෝන නෙවෙයි එම වෛද්‍ය ක්‍රමයේ පිටින් හෝමොන දෙනවා. දීලා ඇ‍ඟේ හෝමෝන වෙනස් කරනවා. ඒවායේ තියෙන අතුරු අබාධ ගණනාවෙන් ප්‍රධාන සහ හානිකරම තත්වයක් තමයි පිළිකා කියන්නේ.ගැබ් ගෙල පිළිකා හඳුනා ගත හැකි ලක්ෂණ මොනවාද?ප්‍රධානදෙය තමයි බාහිර මුත්‍ර ප්‍රදේශය ආශ්‍රිතව ශ්‍රාව්‍ය ගැලීම වැඩියි. ඊළඟට රක්ත වහනයක් ( ලේ ගැලීමක්) විය හැකියි. ඇයගේ උදර ප්‍රදේශයේ වේදනාවක් තියෙනවා. ඒ වගේම පාද දෙකේම ශ්‍රෝතයක් තිබිය හැකියි.ඒ කියන්නේ පාදයන්හි ඉදිමුමක් තියෙනවා.තරුණ කෙනෙක් වුණොත් එයාගේ ඔසප් චක්‍රයට බලපානවා. ඔසප් චක්‍රය නියමාකාරයෙන් සිදු වෙන්නේ නැහැ. ඒ වගේම තමයි ඔසප් චක්‍රය අක්‍රමවත් වීමට ඒ අය විවිධ බෙහෙත් ගන්නවා. ඒ නිසා ඔසප් චක්‍ර‍ය සිදු වෙනවා විය හැකියි. එය පේන්ඩ සිදු වෙන රක්ත වහනයක් මිස ක්‍රමවත්ව වෙනවා නොවෙයි. එනම් ඒක නිට්ටාවට සුව වෙන චිකිත්සාවක් නෙමෙයි.ඒ අත‍රතුර ගර්භාෂයේ හෝ ඩිම්බයේ තියෙන ගෙඩි එන්ඩ එන්ඩ වර්ධනය වෙනවා. එනම් හේතු කාරණාවට බෙහෙත් හම්බ නොවෙනවා විය හැකියි. ඒක භයානක තත්ත්වක්. සමහර වෙලාවට ඩිම්බ කෝෂ ඉවත් කිරීම් බටහිර වෙදකමේ කරනවා.නමුත් තරුණ කෙනෙක් වුණොත් එය විශාල ගැටලුවක් වෙනවා. එහිදී හෝමෝන පිටින් ගන්ඩ වෙනවා. එවිට අතුරු ආබාධ රැසක් ඇති විය හැකියි. නමුත් දේශීය වෙදක‍මේ ගැබ් ගෙල සහ ඩිම්බකෝෂ පිළිකා මුලින්ම හඳුනාගතහොත් ඉතාම පැහැදිලි සාර්ථක චිකිත්සා පද්ධතීන් තිබෙනවා. වඩාත්ම වැදගත් වන්නේ අතුරු ආබාධ රහිත වීමයි.පිළිකාවලට දේශීය වෙදකමේ තියෙන චිකිත්සා (ප්‍රතිකාර )මොනවාද?ආයුර්වේදයේ අපි මෙම රෝග කතා කරන්නේ ත්‍රිදෝෂජ විකාර ජනිත තත්වයන් විදියට. ත්‍රිදෝෂ කියන්නේබොහොම ගැඹුරු සංකල්පයකට අනුව විග්‍රහ වන වාත, පිත්ත සහ කඵ යන ත්‍රිත්වයටයි.එය වෙනස් වීම පුද්ගලයාට රෝග ඇති වීමේ මුලික සිද්ධාන්තයයි. පෙර මා සඳහන් කළ පරිදි පිළිකා යනු ආයුර්වේදයේ අර්බුධයි. වාතජ, පිත්තජ, කඵජ සහ මේදජ යන සෞම්‍යාකාර අර්බුද සහ රක්තජ, මාංශජ වැනි ඝාතකාකාර අර්බුධ මූලික බෙදීම් අතර දක්නට ලැබෙනවා.සෞම්‍ය අර්බුද කියන්නේ ඒක සුව කරන්ඩ පුළුවන්. බොහොම ලේසියෙන් පුළුවන්. ඝාතක අර්බුධ කියන වචනයේ අර්ථය රෝගියා විනාශ වනවා යනුයි. නමුත් එවැනි රෝගියකුට අපට යම් ආකාරයක ප්‍රතිකාර කරන්ඩ පුළුවන්. ඒ කියන්නේ පිළිකාව අඩු කරන්ඩ සහ ඒකෙන් වන හානිකර තත්ත්වය පාලනය කරන්ඩ. සරලවම ඔහුගේ ජීවන තත්වය උසස් කිරීමේ අරමුණින්.මෙවැනි සලකා බැලීම් මත සුව කළ හැකි සහ නොහැකි ලෙස පිළිකා වර්ග දෙකක් තියෙනවා. එනම් සාධ්‍ය සහ අසාධ්‍ය ව‍ශයෙන්. පිළිකාවල මුල් අවස්ථාව බොහෝ විට පහසුවෙන් දේශීය වෙදක‍ම් ක්‍රම භාවිතයෙන් සුව කරන්න පුළුවන්.පිළිකාවලට අපි අභ්‍යන්තරව සහ බාහිරව ‍ප්‍රතිකාර ක්‍රම වෙනස් වෙනස් ආකාරයන්ට සිදුකරනවා. බාහිර ප්‍රතිකාර විදියට අපි ‍ ශල්‍ය ප්‍රතිකාර කරනවා. ඒ කියන්නේ සැත් භාවිතෙයන් කපා ඉවත් කිරීමෙන් කරන ප්‍රතිකාර පමණක්ම නෙමෙයි.වෙනමම වූ අනන්‍ය ක්‍රම භාවිතා කරනවා. ඒවා අතර පුච්චන ක්‍රම නැති නම් අග්නි කර්ම බෙහෙවින් සාර්ථක රාවනා රජ කාලයේ ඉදලාම සිදු කරන ක්‍රමවේදයන්. ඒ සඳහා විශේෂිත උපකරණ දේශීය වෙදක‍මේ අදටත් භාවිතයේ තියෙනවා. ‍‍යම් ශල්‍ය කර්ම සිදු කිරීම් අපි වෙනස් ආකාරයකට සිදු කරනවා. උදාහරණයක් ලෙස කපලා අයින් කරන්ඩ අවශ්‍ය අර්බුධ අපි බාහිරව බෙහෙත් ආලේප කරලා අයින් කරනවා. ඒවා ලේඛනීය චිකිත්සා හෙවත් සූරා ඉවත්කිරීම්.ඒ සඳහා අපි බාහිරව පත්තු , ආලේප, මැල්ලුම් වගේ දේවල් භාවිතා කරනවා. ඒවා ගහ කොළේ පොත්තේ තියෙන ස්වභාවික දේවල්. නිවැරදි ප්‍රතිකාරය මඟින් රෝගියාට කිසිදු හානියක් අත්වන්නේ නැහැ.මේ සමඟම අභ්‍යන්තර චිකිත්සාවත් ආරම්භ කළ යුතුයි. ප්‍රධාන චිකිත්සාවක් ලෙස රෝගියාගේ බල දුබලතාව දැන ශෝදන කර්ම කිරීම කළ හැකියි. වමන, විරේක, වස්ති, නස්‍ය, සහ රක්ත මෝක්ෂණ ආදී ලෙස වන කර්ම පංචකයකින් එම ප්‍රතිකාරය සමන්විතයි.අනතුරුව ශමන චිකිත්සාව කරනවා. එහිදී විකෘත වූ දෝෂ සම තත්වයට පැමිණවීමක් අපේක්ෂිතයි. ශමන චිකිත්සාව ක්‍රම හතරකට වෙන් කරනවා. ප්‍රකෘත්ති ස්ථාපන, රෝග නාශන, රසායන චිකිත්සා, සහ නෛස්ථිකී චිකිත්සාවයි.රෝගවල උප්පත්ති කාරණා නිසා වාත පිත්ත කඵ දෝෂ වල වෙනස්වීම් ඇති වෙනවා. රස , රත්ත , මාංශ , මේදස්, අස්ථි , මජ්ජා සහ ශුක්‍ර යන ධාතුවල වෙනස් වීම සහ දූෂිත තත්ව ඇතිවෙනවා. දෝෂ වල සහධාතුන් හිඅභ්‍යන්තරිකව සිදුවන වෙනස් වීම නිසා තමයි රෝග ඇති වෙන්නේ. ඒ නිසා අපි ඖෂධ ප්‍රතිකාරයෙන් යළිත් රෝගියා ප්‍රකෘති තත්ත්වය පත් කරනවා. එය ප්‍රකෘත්ති ස්ථාපනචිකිත්සාවයි.ඊළගට රෝග නාෂණය. රෝගයට අදාල විශේෂ චිකිත්සාව තුලින් රෝගය විනාශ කිරිම දේශීය මෙන්ම ආයුර්වේද ක්‍රමයන්හි සංකලනයන් විද්‍යානුකූල එමෙන්ම තර්කානුකූලවද සිදු කරනු ලබනවා.තුන්වෙනි දෙය තමයි රසායන චිකිත්සාව. ඒ කියන්නේ රෝගියාගේ ශරීර ප්‍රතිශක්තීකරණය වැඩි කරනවා. සමහර රෝගීන් වෙනත් ප්‍රතිකාර ක්‍රම හේතුවෙන් ඇතිවූ අහිතකර අතුරු ආබාධ ආයුර්වේද ක්‍රම මඟින් පාලනය කර රෝගියාට ඉහළ සෞඛ්‍ය රැකවරණයක් ලබාදීම මින් අපේක්ෂිතයි.අවසාන එක තමයි නෛස්ථිකී චිකිත්සාව. මෙහිදී මානසික මෙන්ම ආත්මීය සහනයක්, සංතර්පනයක් මෙන්ම විමුක්තියක් ලබාදීමේ පැහැදිලි ක්‍රම වේදයන් මඟින් රෝග සුවපත් කිරීම සිදුකරනවා.දේශීය වෙද‍කමේන් පිළිකා සුව වු රෝගීන් ඉන්නවාද?දේශීය වෙද‍කම ලංකාවට අමුතු, ආදේශිත චිකිත්සාවක් නෙමෙයි. අනාදිමත් කාලයක සිට රෝගීන් සුවපත් කළ පළපුරුදු, පෙර පුරුදු වටිනා ශාස්ත්‍රයක්. යම් යම් හේතු කාරණා හේතුවෙන් දැන් භාවිතයෙන් තොර වීම අවාසනාවක්.එසේවුවත් දේශීය වෙද‍කමේන් සුව වු පිළිකා රෝගීන් බොහෝ ඉන්නවා. මා මුලින් කිව්වා සාද්‍ය සහ අසාද්‍ය පිළිකා කියලා ප්‍රභේදයක් ඇති බව. අසාද්‍ය පිළිකාවලත් තියෙනවා අපට සුව කළ හැකි තත්වයන්.පිළිකාව ඔඩු දුවලා සුව කරන්ඩ බැරිම අවස්ථාත් තියෙනවා. එහෙම පිළිකා කාටවත් සුව කරන්ඩ බැහැ. එහෙම රෝගීන් හදුනා ගෙන රෝගියා සහ ඔහුගේ භාරකරුවන් මානසික පීඩනයක් ඇති නොවන අයුරින් දැනුවත් කිරීම දේශීය / ආයුර්වේද වෛද්‍යවරයාගේ අනන්‍ය ලක්ෂණයක්.අපට හැම පිළිකාවකටම බෙහෙත් කරන්ඩ බැහැ. නමුත් බොහෝ රෝගීන්ට බෙහෙත් කර සුව කළ හැකියි. කෙසේ වුවත් බො‍හෝ රෝගීන් එන්නේ වෙනත් බෙහෙත් අරගෙන අවසාන අවස්ථාවේදීයි.එහෙම වු‍ණාම ගත්තු බෙහෙත් වලින් අතුරු අබාධත් ඇති වෙලා සුව කිරීම අපහසු තැනට පත්වෙලා තියෙන්නේ. නමුත් මුල් අවස්ථාවේ හඳුනා ගත්තොත් අපට පිළිකා සුව කළ හැකියි.මාතර දික්වැල්ල කිරිනැළිය‍ ගෙඩි-වන-පිළිකා වෙද පරම්පරාවේ මේ ප්‍රතිකාර විශාල වශයෙන් කර තිබෙනවා. .චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=am1307284</link>
    <topic>දික්කසා‍දෙට කලින්....</topic>
    <author/>
    <content>දික්කසා‍දෙට කලින්....මනෝ විද්‍යා උපදේශකමේජර් සුසන්ත ද සිල්වා (විශ්‍රාමික)පෞද්ගලික ආයතනයක උසස් රැකියාවක නියුතුව සිටි සුදත් හා සුමාලි අප වෙත පැමිණියේ දික්කසාදය කරා යමින් සිටියදීය. හිතවතුන්ගේ දැනුවත් කිරීම මත ඔවුන් අප වෙත යොමු විය. මෑතකදී විවාහ වූ මේ යුවළ කදිමට ගැළපෙන බව අපට පෙනී ගියේය.මුලින්ම අප සුදත් සමඟ කතාවට වැටුණෙමු. “අපි දෙන්නා විවාහ වුණේ යෝජනාවකින්. විවාහ වෙන්න කලින් සුමාලි පෞද්ගලික ආයතනයක සේවය කළා. විවාහයෙන් පසුව ඇය ගෙදර නැවතුණේ.දැන් අපි ඉන්නෙ මගේ දෙමාපියන් සමඟයි. අපි විවාහ වෙලා ටික කාලයක් ඉතා සතුටින් සිටියත් ටිකෙන් ටික බිරියට මාව රුස්සන්නැතුව ගියා. මගෙ අම්මා එයාට හරි ආදරෙයි. නමුත් පසුව සුමාලිට අම්මාවත් පේන්න බැරුව ගියා.දැන් අපේ ගෙදර නිතරම රණ්ඩු. සුමාලි නිතරම ඉන්නෙ හරිම කලකිරීමෙන්. නිතරම එයාට කේන්ති යනවා. මම කිසි දවසක එයාට ගහලා බැණලා නෑ. මට කාර්යාලෙ වැඩක්වත් කරගන්න බෑ. මානසිකව වැටිලයි ඉන්නෙ. මට තව එක දෙයක් කියන්න ඕනෙ. සුමාලි හොඳ චරිතවත් කෙනෙක්.කවදාවත් වෙන කෙනෙක් එක්ක පටලැවිලා නෑ. එයා නිතරම කියනවා දික්කසාද වෙන්න ඕනෙ කියලා. එයා මගෙන් දික්කසාද වුණෙත් මට ලෝකෙට මූණ දෙන්න බැරුව යනවා. අනේ මංදා මං මොනව කරන්න ද කියලා.” සුදත්ගේ කතාවට බාධා නොකරමින් තව තවත් කරුණු සොයා ගැනීමට උත්සාහ කළෙමු.ඔවුන්ට සතුටින් ජීවත් වීමට අවශ්‍ය සියල්ලක්ම පාහේ භෞතික සාධක තිබෙන බව අපට හැඟී ගියේය. ඔහුගේ කතාවේ රෝග ලක්ෂණ සඳහන් වුවද නිශ්චිතවම කරුණු සොයා ගැනීම අපහසු විය. පසුව අප හා කතාබහට එන්නේ සුමාලිය. ඇයගේ කතාව ආරම්භයේම පැවසුවේ සුදත් ඉතා හොඳ පුද්ගලයකු බවත් මත්පැන් මත්ද්‍රව්‍ය දුරාචාර වලින් තොර සාමකාමී පුද්ගලයෙකු බවත්ය.“ඉතින් ඔය කියන තරම් එයා හොඳ නම් නිතරම රණ්ඩු කරමින් දික්කසාද වෙන්න හදන්නෙ.” අපි සුමාලිගෙන් විමසුවෙමු. එම ප්‍රශ්නය ඔස්සේ තව තවත් කරුණු කියන්නට ඇය ඉදිරිපත් වූවාය.“දැන් එයා හරි වෙනස් වෙලා. හැමදාම වැඩ ඇරිලා ගෙදර එන්නෙ රෑ වෙලා. යාළුවො එක්ක ඉන්නවා. එහෙම නැත්නම් මහ ගෙදර ඉඳලා. රූපවාහිනිය බලලා ගොඩක් රෑ වෙලා තමයි එන්නෙ. සමහර විට එයා ගෙදර එනකොට මම නිදි.ආයි එයා උදේ වැඩට යනවා. නිවාඩු දවස් වලටත් මොනවා හරි වැඩක් දාගෙන රෑ වෙලා තමයි ගෙදර එන්නෙ. ඇය අප හා පැවසූ තොරතුරු අනුව ඇය පවසා සිටියේ ඇය විවාහ වුවද තවමත් කන්‍යාවක බවයි.සුදත් විවාහ වූ දිනයේ සිට ලිංගික ක්‍රියාවලියේ දී අසාර්ථක වූ අතර දිනෙන් දිනම එසේ සිදු වූ බවත් එම වරද තමා හට පවරා තමාව මඟ හැර සිටීමට උත්සාහ දරන බවත් ඇය කියා සිටියාය. ඔහු ප්‍රමාද වී නිවසට පැමිණෙන්නේ ද සුමාලිව මඟ හැරීමටය.ඒ පිළිබඳව සුදත් ගෙන් විමසූ පසු ඔහු කියා සිටියේ සුමාලි විසින් පවසන ලද සියල්ල සත්‍යයක් බවයි. මේ පිළිබඳව කියා උපදෙසක් ලබා ගැනීමට කෙනෙකු සෙවූ බවත් ඔහු කියා සිටියේය.තමා සුමාලි සමඟ මධුසමය දා එක් වීමට ගත් උත්සාහය ද අසාර්ථක වූ අතර දිගින් දිගටම එම තත්ත්වය ඇති වූ බව ඔහු තව දුරටත් කියා සිටියේය. තමාට ඒ පිළිබඳව අවශ්‍යතාව ඇති වුවද එම ක්‍රියාවලියේ යෙදීමේ දී එය අසාර්ථක වේදැයි බියක් හට ගන්නා බවත් ඔහු පැවසීය.ඇත්ත වශයෙන්ම අප්‍රාණිකත්වය ඇති වීම සාමාන්‍ය දෙයකි. ජීවිතයේ එක් වාරයකදී හෝ ඕනෑම පිරිමියකුට එම තත්ත්වයට මුහුණ දීමට සිදු වේ. එම තත්ත්වය දිගින් දිගටම පවතීනම් එම ක්‍රියාකාරීත්වයේ භීතිකාවක් Propomans Anxiety ඇති කර ගනී. පුර්ෂයන් වධ විඳින ප්‍රධාන ලිංගික ගැටලු වන්නේ ලිංගික අප්‍රාණිකත්වය හා ක්ෂණික මෝචනයයි.එම රෝගී තත්ත්වයන් බොහෝ විට ශාරීරික දුර්වලතාවයක් නිසා නොව මානසික දුර්වලතාවයක් නිසා ඇති වේ. එවිට එම තත්ත්වයෙන් මිදීමේ හැකියාව ඔබ සතු වේ. මෙහිදී හොඳින් තේරුම් ගත යුත්තේ පුරුෂයන්ට මෙම තත්ත්වය ඇති වන්නේ ඔවුන් වයසට යෑම නිසා නොවන බවයි.මෙවැනි තත්ත්වයකට පත් වූ පුද්ගලයන් සුදුසු වෛද්‍යවරයකු උපදේශකවරයකු හමු වී එම තත්ත්වය ඇති වීමට හේතුව නිසි අයුරින් සොයාගෙන ප්‍රතිකාර ගත යුතු වේ.එවැනි ලිංගික ආබාධ ඇති වීම සඳහා යම් කිසි ශාරීරික රෝගයක් හා ඔබගේ චර්යාවන් ද බලපායි. දියවැඩියාව, අධි රුධිර පීඩනය, අධික තරබාරුව, දුම්පානය, මත්ද්‍රව්‍ය ගැනීම, මේවාට අමතරව බලපා හැකි අනෙක් ප්‍රධාන කාරණය වනුයේ මානසික සමබරතාව බිඳී යෑමයි. ඔබ මානසික ආතතියකට ලක් වූ විට එසේ සිදු වේ.නමුත් බිය නොවන්න. නොයෙකුත් දියුණු ශිල්පී ක්‍රම භාවිතයට ගනිමින් සුදුසුකම් ලත් වෛද්‍ය වරයෙකු ගෙන් හා උපදේශකවරයකු ගෙන් උපදෙස් ලබා ගනිමින් ඒ අනුව ක්‍රියා කළහොත් හොඳ ලිංගික පෞරුෂයක් ඇති කර ගත හැකිය. ඊට මඟ පාදන සෞඛ්‍ය පුරුදු රැසක් ඇත.දුම් බීමෙන් වැළකීම, මත්පැන් පානයෙන් හා මත්ද්‍රව්‍ය වලින් වැළකීම, නිසි ව්‍යායාමවල යෙදීම, උසට සරිලන බර සිරුරේ පවත්වාගෙන යෑම, අධික මේද හා සීනි සහිත ආහාර ගැනීමෙන් වැළකීම, සැහැල්ලු මනසක් පවත්වාගෙන යෑම.අප කතා නායකයා වූ සුදත්ට ඇති වූ රෝගී තත්ත්වය ද එවැන්නකි. තමා අසාර්ථක වේයැයි සිත තුළ ඇති වන බිය නිසා ඇති වන ප්‍රොෆෝමා ඇන්ටයිටීස් තත්ත්වයයි.අපි ඔහුව මෝහන නිද්‍රාවකට පත් කර ඔහුගේ එම සිදුවීම හා සම්බන්ධ සියලු දේ ඔහුගේ මනසින් ඉවත් කිරීමට කටයුතු සලස්වීමු. සිතේ තැන්පත් වූ යම් අසුබවාදී සිතිවිලි මත එවැනි ලිංගික ගැටලු ඇති වුවහොත් එය මෝහන ක්‍රමයක් මඟින් සම්පූර්ණයෙන්ම සුවපත් කළ හැකිය. සුදත් මෙම උපදේශනවලින් උපරීම ප්‍රයෝජන ලබා ගත්තේය. දැන් සුදත් හා සුමාලි හොඳ පවුල් ජීවිතයක් ගත කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=ay1307281</link>
    <topic>ලංකාවට ගෙනා පළමු ඩීසල් එන්ජිමේ කැඩුණු දුන්න සාදා දුන්නේ අපේ තාත්තා</topic>
    <author>ඉනෝකා සමරවික්‍රම ඡායාරූප - විමල් කරුණාතිලක</author>
    <content>සත පනස් හයේ වැටුපට රේල්ලුවේ සේවය කළ පියා ගැන ඕදිරිස්ගේ පුත්තු කියතිනවගමුව වඩුගේ ඕදිරිස් පෙරේරා උපන්නේ එක්දහස් නවසිය දහහතරේ පෙබරවාරි මස අට වැනිදාය. ඇහැලියගොඩ ගමේ පාසලේ තුනේ පන්තියට පමණක් උගත් ඔහු ඉන් මද කලකට පසුව තම පියාගේ අඩිපාරේ යමින් වයස අවුරුදු දාහතරේ දී පමණ රේල්ලුවේ රැකියාවට සම්බන්ධ වූයේය.මුල සිටන්ම කම්මල් අංශයේ වැඩ කළ ඕදිරිස් එහිදී බොහෝ දේ උගත්තේය. ඔහුගේ පියා එකල ඇරැව්වල ගමේ සිටි දක්ෂ කම්මල් කරුවෙකි.නිර්මාතෘ - ඕදිරිස් පෙරේරාරේල්ලුවේ රස්සාවෙන් ඔහු ලැබු වැටුප සත පනස් හයයි. එම සත පනස් හය ලබා ගැනීමට ද ඔහුට බොහෝ සෙයින් මහන්සි වන්නට සිදුවිය.ලංකාවට මුලින්ම ඩීසල් එන්ජිම සහිත දුම්රිය ගෙන ඒමෙන් පසුව එහි දුන්නක් කැඩී ගිය විට එය සාදා දුම්රිය පණගන්වා දුන්නේ ද ඕදිරිස් ය. ඒ කාලය වන විට ඔහුට න්‍යායාත්මකව ලැබු කාර්මික ඥානයට වඩා ප්‍රායෝගික කාර්මික ඥානයක් තිබිණි.දෙවන ලෝක යුද්ධ සමය වන විට ඔහු රේල්ලුවෙන් ඉවත් වීමට සිතාගෙන සිටියේය. එහෙත් ඔහුගේ ප්‍රධානියා වූ රාම්පාල් මහතාගෙන් ඊට අනුමැතියක් නොලැබිණි. එසේ වුවත් එක්දහස් නවසිය හතළිස් හයේදී ඕදිරිස් රේල්ලුවෙන් ඉවත් වූයේය.ඉන් ඉවත් වූ පසු නාවික හමුදාවේත් ඊට පසු තවත් රැකියා කිහිපයක්ම කළ ඔහු තමන්ගේම කියා ව්‍යාපාරයක් කිරීමට ඉටා ගත්තේය. ඔහු තම ඥාති සොයුරෙකුගේ ඉල්ලීමකට අනුව ඔවුන්ගේ ගරාජයේ ද ටික කලක් සේවය කළේය.මොන දේ කළත් ඔහුගේ සිතේ වැඩ කළේ තමන්ගේම දෙයක් ආරම්භ කිරීමටය. කලක් තිස්සේ සිතේ තිබු අදහසක් ක්‍රියාත්මක වූයේ මේ අතර වාරයේය. ඔහු විටින් විට ඒ පිළිබඳව අත්හදා බැලීම් කළේය. අලුතෙන් නිපදවෙන භාණ්ඩය පිළිබඳව අත්හදා බැලීමට පර්යේෂණාගාර නොතිබුණ ද ඔහු ඒ පිළිබඳව පර්යේෂණය කළේය. අත්හදා බැලීම් කළේය. ඔහුගේ මේ සියලු අත්හදා බැලීම්වලට බඳුන් වූයේ අසල කඩයම්ප්පන් සාදන ගෙදරකි. දෙතුන් වරක් සැදීමෙන් පසුව ඔහුගේ ව්‍යායාමය සාර්ථක විය.ඔහු පොල් ගාන මැෂිම නිපදවූයේය. ඒ එක්දහස් නවසිය පනස් දෙක වසරේදීය. මුල් කාලයේ සියල්ල සිදුවූයේ ඔහු අතිනි. පසුව ඕදිරිස් පොල් ගාන හිරමණයට බොහෝ ඉල්ලුමක් තිබිණි. ඒ සමඟම ඔහුගේ සේවක සංඛ්‍යාව එක්කෙනා දෙන්නා වශයෙන් ඉහළ ගියේය.අධ්‍යක්ෂ මණ්ඩලය - කරුණාසිරි, වින්සන්ට් හා ජයසිරිතැනින් තැන පවත්වාගෙන ගිය ව්‍යාපාරය ස්ථිරයටම පාමංකඩ දුටුගැමුණු පාර අසල ගොඩනැඟිල්ලකට ගෙන ආවේය. ඔහු ලංකාවේ ප්‍රථම වරට පොල් ගාන මැෂිම හැදු ඕදිරිස් නාමය මෙරට මුළුතැන් ගෙයක් ගෙයක් පාසා රැඳවීමට සමත් වූවෙකි.අතීතයේ අනඟි තොරතුරු ඇසීමට ඕදිරිස් මහතා අද අප අතර නැත. එහෙත් මීට වසර දහයකට පෙර අප ඔහු හමුවූ අවස්ථාවේ ඔහු එදා තම හපන්කම් දැක්වූ කර්මාන්ත ශාලාව පුරා අප රැගෙන ගියේය.දෙදහස් හත වසරේ ඔක්තෝබර් මස දහඅට වැනි දින මේ දිරිය මිනිසා ජීවිතයේ අනුහතර වැනි වියේදී දිවියෙන් සමුගත්තේය. එදා ඔහු පෙන්වා දුන් අඩිපාරේ ගමන් කරමින් ඕදිරිස් ආයතනය අද පාලනය කරනුයේ ඔහුගේ පුතුන් තිදෙනාය.“අපි ඉස්කෝලේ ගිහින් අවසන් වූවාට පසුව; මම හිතන්නේ එවිට මට අවුරුදු විස්සක් විතර ඇති. අනෙක් මල්ලිට අවුරුදු දාහතක් විතර ඇති. මේ කාලේ අයියත් හිටියා. තාත්තා අපි හැමෝටම ලියුමක් එව්වා. ඒ ලියුමේ තිබුණේ ඔහු ඕදිරිස් හිරමන, හදන්න කැපවෙච්ච හැටි, ඒ ආ ගමන්මඟ පිළිබඳව. එහෙම කියලා අවසානයට ලියලා තිබුණ මේකට උදව් කරන්න කියලා.පහුවදා උදේ තාත්තා සූදානම් වෙන්නත් කලින් අපි සූදානම් වෙලා ඔහුගේ රථයට නැග්ගා. එදා ඉඳලා අද වනතුරුම අපි කර්මාන්තයට උදව් දෙනවා. අපි ඒ කාලේ වැඩිපුර ගෙදර ගියෙත් නැහැ. මේ වැඩ කරගෙනම හිටියා. තාත්තා ඔහුගේ පුංචි කාරයෙන් හිරමන අරගෙන යාපනෙත් ගියා. ඒ පුංචි කාරයේ අපි හැමෝම; මට මතකයි අපි පවුලේ හැමෝම ඒකේ නැගිලා වෙසක් බලන්න යනවා.” කරුණාසිරි කියයි.“අපේ තාත්තට පුදුම දැනුමක් තිබුණා. කවදාවත් මේ භාණ්ඩ හදන්න පිටරටින් මැෂින් ගෙනාවේ නැහැ. ඔහුම ඒ මැෂින් සාදා ගත්තා. කාලයක් ඕදිරිස් භූමිතෙල් ළිපට හොඳ ඉල්ලුමක් තිබුණා. අද ළිපට තිබෙන ඉල්ලුම අඩුයි. ඒත් අවශ්‍ය ඕනෑම වේලාවක ළිප් හදන්න අප ළඟ අමුද්‍රව්‍ය වගේම තාක්ෂණයත්, අවශ්‍ය යන්ත්‍රත් තිබෙනවා.ගෘහිණියන්ගේ සැප පහසුව සඳහා අතින් කරකවන පොල් ගාන හිරමනය සැදු ඔවුහු වර්තමානයේ මේසයට සවිකරණ පිහිය ද ව්‍යාපාරික ස්ථානවලට අවශ්‍ය විදුලියෙන් ක්‍රියාත්මක කැරෙන හිරමන ද, පිහියා මන්නා ආදිය නිපදවති.අපේ තාත්තා බොහෝම හොඳ කෙනෙක්. ඒ වගේම ඔහු තද ගතිගුණ තිබුණ කරුණාවන්ත මිනිසෙක්. ඔහු ඔහුගේ යුතුකම් නොපිරිහෙළා ඉටු කෙරුවා. ඔහු කිසිම දෙයක් ගැන දුක් වුණේ නැහැ. මට මතකයි අම්මගේ මරණය වෙලාවේ අපි අඬන විට තාත්තා කිව්වේ අඬන්න එපා. අම්මා අම්මාගේ යුතුකම් ඉටුකෙරුවා. ඇය අපට ආදරය කළා. අපත් ඇයට ආදරය කළා, සැලකුවා ඉතින් අඬන්න එපා.හිරමන හදන වැඩ බිමතාත්තා ඔහු මිය යන්නත් පෙර අපට පැවැසුවේ අඬන්න වැලපෙන්න එපා හොඳට ඇඳගෙන එන යන අයට කතා කරන්න කියලා. තාත්තා මේ ව්‍යාපාරය දියුණු කිරීමට පුදුම තරමේ කැපවූ අයෙක්. ඔහු අපටත් සියලුම දේ ඉගැන්නුවා. අද අප ළඟ සේවය කරන අයටත් අප හැමදේම කියා දෙනවා. ගුරු මුෂ්ටිය නැහැ.” පවුලේ බාලයා ජයසිරි කියයි.එකෙන් දෙකෙන් පටන් ගත් ඕදිරිස් හිරමන අද බටහිර ඉන්දිය දූපත්, මාලදිවයින, කැල්ඩෝනියාව, ඔස්ට්‍රේලියාව ආදි රටවලට ද අපනයනය කෙරේ.මුලින්ම ඕදිරිස් ඉලෙක්ට්‍රිකල්ස් නමින් තිබු ඕදිරිස් ආයතනය පසුව ඕදිරිස් ඉලෙක්ට්‍රිකල්ස් ඇන්ඩ් සන්ස් ලෙසින් ද පසුකාලීනව ඕදිරිස් ඉංජිනියරින් කම්පැනි ප්‍රයිවෙට් ලිමිටඩ් ලෙස භාවිත කැරෙන්නට විය.අද එම ව්‍යාපාරයේ ඕදිරිස් පුතුන් වන කරුණාසිරි පෙරේරා, වින්සන්ට් පෙරේරා හා ජයසිරි පෙරේරා අධ්‍යක්ෂවරුන් ලෙස කටයුතු කරනු ලැබේ.“අපි භූමිතෙල් ළිප හැදුවේ එක්දහස් නවසිය හැටේ අවුරුද්දේ. පටන් ගන්න කාලේ ළිප් හයක් හැදුවා. මුලින්ම පෙට්ට්‍රෝල් මැස් ලාම්පුව හැදුවේ අපෙ ලොකු අයියා. ඔහු අද ජීවතුන් අතර නැහැ. මේ ක්ෂේත්‍රයේදී කාටවත් බැහැ අපව රවට්ටන්න. හිරමනය, භූමිතෙල් ළිප, පිහිය ආදි භාණ්ඩ තැනීමෙන් එහාට තාත්තා තවත් දේ හැදුවා. ඒවා කළේ බොහොම නිහඬව. සමාජ සත්කාර හැටියට.ඔහු වෛද්‍ය රියෙන්සි පෙරේරා මහතාට ශල්‍යාගාරවලදී සැත්කම් සඳහා භාවිත කිරීමට අවශ්‍ය ආයුධ තුනක් හදලා දුන්නා. ඒ වගේ ඇස්වල සිවිකාච පිටරට යැවීමේදී ඒවා රඳවා තබන්න ඇසුරුම් කට්ටලයක් අක්ෂිදාන සංගමයට සාදා දුන්නා. මේ දේවල් කළේ නොමිලේ.” වින්සන් පෙරේරා තම පියාගේ හපන්කම් පිළිබඳ පවසන්නේ එසේය.බැරි අමාරුවෙන් නැගිටිමින්, තම පියා විසින් ශ්‍රමය ධනය කැප කරමින් ගොඩනැඟු ව්‍යාපාරය රැක ගැනීම මේ පුතුන් තිදෙනාගේ එකම අරමුණය. වර්තමානයේ ඕදිරිස් ආයතනයේ සේවක සංඛ්‍යාව පනහ ඉක්මවා සිටී. ඒ සියලු සේවකයන් සඳහා මාසිකව පාරිතෝෂික මුදලක් ලබා දීමට මාසයකට එක් සේවකයකුට වසර තුනකින් ගෙවී අවසන් වන ලෙස රුපියල් ලක්ෂයක ණය මුදලක් ලබා දීමට ද ඔවුන් කටයුතු කර ඇත.“සේවකයෝ සතුටු කළ විට තමයි හොඳ සේවාවක් ලබාගන්නට පුළුවන් වෙන්නේ. ඔවුන් මෙහි සේවය කරන්නේ සතුටින්. අපි ව්‍යාපාර කරන්න වගේම සේවකයන්ට සලකන්නත් ඉගෙන ගත්තේ තාත්තගෙන්. තාත්තාගේ මුල්ම ගෝලයා තවමත් අපත් සමඟ ඉන්නවා. ශ්‍රී ලංකා එක්සත් වෙළෙඳ සංගමය විසින් අපේ තාත්තාට දේශාභිවෘද්ධි රන්දිරිය ගෞරව සම්මානය පුද කරනු ලැබුවා.පවු‍ලේ බාලයා ජයසිරි තම පියාගේ හපන්කම් මෙන්ම කර්මාන්තයේ දියුණුව ගැන පවසන්නේ ආඩම්බරයෙනි.පාමංකඩ දුටුගැමුණු මාවතේ ආයතනය පවත්වාගෙන යන අතරේම ඕදිරිස් කර්මාන්ත ශාලාව මීට ටික කලකට පෙර රත්මලාන කර්මාන්ත පුරයට ගෙන ආවේය. ඔවුන් එසේ කළේ තම පියා ඉතිරි කර ගිය දෙය තව තවත් වැඩිදියුණු කිරීමේ අදහසිනි.ඉනෝකා සමරවික්‍රම ඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=ay1307282</link>
    <topic>හිරිමල් හිරු</topic>
    <author/>
    <content>සංස්කාරක, සඳ දිය, සිළුමිණ, ලේක්හවුස්, කොළඹ 10. ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකථන අංකයක් ද ලියා එවන්න අමතක නොකරන්න.ඔයා මගෙ හදවතේ passwordඑක ඉල්ලල පස්සෙන් එද්දි ඔයා පවු කියල මං ඒක දුන්නමං හිතුවා හැමදාමත් ඔයා මගෙ හදවතේ log වෙලා ඉඳීවි කියලා ඒත් ඔයා මගෙ සම්පූර්ණ හදවතමformat කරලා password එක reset කරලා ආයෙ නොඑන්නම යන්න ගිහින් වෙන කිසිමෙනෙකුට කවදාවත්ම log වෙන්න බැරි වෙන්නම මගෙ ජීවිතේ මුළු system එකම අවුල් වෙලාදන්න ශිල්ප සේරම දාල අමාරුවෙන් on කරගත්තත් ඔයා ඉතුරු කරල ගිය virus නිසා මං තාමත්සැරින් සැරේ restart වෙනවාදඩගමුව ඩොලී රම්‍යා සමරදිවාකර ප්‍රථම හිරු ලෙස පායා ඇවිදින් සොඳුරු කරන්නට තැනුවත් මගෙ ලෝකය නුඹට නම් පව් පිරේවි අඳුරු කරන්නට තැනුවොත් තවත් ග්‍රහලෝකයක් .....බොරලැස්ගමුවේ එරංගි කරුණාරත්න ආදරේ ඔබේ දැනෙන තරම් ජීවිතේම උමතු කරන් කියාගන්නේ් කොහොමද මම් හදවත මගෙ ගැහෙන තරම්මහනුවර නිර්මාණී මා ඔබට ළෙන්ගතුවූ තරමට ඔබත් මට ළෙන්ගතු දැයි සිතාගන්නට අපොහොසත් වූ මොහොතක මම ඔබ අසළට පැමිණෙන්නෙමි. ඔබ කුමක් හෝ කාර්යයක නිරත වී සිටියි. එම පැනයට පිළිතුරක් අවශ්‍ය වූ විට මං ඒ කිසිම දෙයක් පෙනෙන්නේ නැත. ඔබේ දෙනෙත් ඉවතට යැවෙන්නේ් ද නැත. මගේ සුරත ඔබ වෙතට දිගුවන්නේ නිරායාසයෙනි.”වැඩක් කරන වේලාවට කරදර කරන්න එපා නිශා පොඩි ළමයෙක් වගේ...” ඔබේ මුවින් ගිළිහෙන්නේ තරමක නොරිස්සුම් ස්වරූපයෙනි. අවශ්‍ය පිළිතුර මා ඇහිඳගන්නේ ඔබේ එම වදන් පේළිය අතුරෙනි.ඔබ මේ අයුරින් මට අකාරුණික වන්නට පටන් ගත්තේ කවදා සිටද? කුමක් නිසාද යන්න මා දන්නේ නැත. එහෙත් අදත් හෙටත් මතුවටත් මට එකක් කිව හැකිය. ඔබේ සිත මා නම් බිඳකුදු නොරිදවූ බවය. දිනෙන් දිනම ඔබ වෙත බැඳුණු සෙනෙහස දෙගුණ තෙගුණ වී මුලින් තිබුණාටත් වඩා සිහදහස් ගුණයක වැඩි ආදරයක් මා හද තුළ ඔබ වෙනුවෙන් තැන්පත් වී ඇත.මා අසරණ වන්නේ එතැනදීය. ඇයි? ඔබටත් බැරි ඒ වගේ සෙනෙහසක් මා වෙනුවෙන් මුදා හරින්නට. එය මා මගෙන් ම විමසන පැනයක් මිස කිසිදාක ඔබෙන් නොවිමසන්නට සිතා ගත්තකි. වරක් එවැන්නක් මගේ මුවින් පිටවුණාද...”පිස්සු නැතුව ගිහින් තේ එකක් හදාගෙන එන්න” ඔබ කීවේ එපමණකි.ඔබ සිතුවාටත් වඩා ඉක්මනින් තේ එකක් පිළියෙල කරගෙන ඔබ වෙතට එන්නේ ඉහත කී දෙයට පිළිතුරක් අපේක්ෂාවෙනි. එහෙත් ඊළඟට ඔබට එය අමතකය. තේ කෝප්පය මදින් මද හිස්වී යයි. මගේ් අපේක්ෂාවට අයත් වන්නේ ද එම ඉරණමය.”හුඟ දවසකින් කොහේවත් යන්න බැරිවුණා. අද වත් යන්න තිබුණා නම්...””කොහේද?” ”ගෝල්පේස් වත්...” ”පිස්සුද? එහාට එන්නෙ එක ජාතියක පිස්සො ටිකක්...”ඔබ කෙළින්ම බැහැයි කියන්නේ නැත. එහෙත් ඒ බව ප්‍රකාශ වී හමාරය. යළිත් කිසිදාත එවැනි යෝජනාවක් නොකරන්නට.ඔබ කුමක් හෝ කරදරයකට අවහිරයකට පත්ව ඇති විටෙක, හැකි අයුරින් සහය දී ඔබට යථා තත්ත්වයට පැමිණෙන්නට අත දෙද්දී එවැන්නක් මට සිදුවූ ෂටක, ඒ ගැන උවමනාවෙන් විමසන්නේ ඔබ නොවේ.”ඕක ඔච්චර ගණන්ගන්න දෙයක්යැ. ටිකකින් ඇරිල යාවි.” යළිත් කිසිවිටක ඒ ගැන විමසන්නේ ඔබ නොවේ. යම්කිසි විදියකින් අසනීපයක් ගැන මා පැවසූ විට “ඔයා ඕක මහමෙරක් වගේ ගණන් ගත්තට මං නම් එහෙම නැහැ...” යනුවෙන් ඔබේ මුවින් පිටවෙයි.ඔබට යමක් කියන්නට හෝ ඔබෙන් යමක් විමසන්නට අවශ්‍ය වූ විටක මම ඔබ අසල දැවටෙන්නෙමි.”ඇත්තටම ඔයාට වෙන වැඩක් නැද්ද?.... මේ... මොනව හරි ලියන්නවත්...”ඔබේ තීන්දුව එයයි. ලියන්නටත් ජීවත් වන්නටත් ඔබේ ළෙන්ගතුª බව අවශ්‍යය. එය ඔබට අමතකය. ඔබ වැන්නකුගේ් සෙනෙහස ගැන අගනා නිර්මාණයක් කරන්නට මට අවශ්‍යව තිබුණත් එසේ වූයේ ඔබ හමුවන්නටත් පෙරය. මෙතෙක් මා නොලියූ එමෙන්ම වඩාත් රසවත්ම නිර්මාණය ඔබ ඇසුරෙන් එළිදක්වන්නට මම සිතාගෙන සිටියෙමි.එහෙත් එය මේ වනතුරු මා අතින් නිර්මාණය නොවූ එකම ප්‍රබන්ධය විය.තිරාණගම ලලිතා දෝනවතී රොඩ්රිගෝ උඹට ඕනේ අරගල කරන්නද? උඹ උඹේ තරම තේරුම් ගනින්, උඹ උඹේ පන්තියට ගැළපෙන උන් එක්ක නටාපන් උඹේ ගඳ ගහන කළුම කළු හම ගැනවත් හිතුවෙ නැද්ද? මොකද උඹ මැන්ඩලාද? හරියට අඳින්න ඇඳුමක් පිළිවෙළකට නැති, මහලොකු විප්ලවවාදියා, කඩමාලු ඇඳගෙන මූණට මුලිච්චි වෙන්න ආව මදිවට, බලන කැත විතරක් අහිංසක විදිහට ඇවිත් ලොකු අරගලයක් කරන්නට වගෙ, මොකද උඹ ගාන්ධිද? කඩමාලු වගෙම මට උරුම කළු හමක් ඇතිව, මේ විදියේ. කුණු කානුවේ ඉපදුණත් මම, මගේ ඇස් පිං කරලා බව මට සත්තයි, නුඹේ ඔය රූ සපුව දකින්නට නුඹ අහස නම් මම පොළව නුඹ සිසිල නම් මම ශුෂ්කය ඒත්, නුඹට මට අප සැමට එළිය දෙන ඉර හඳ දෙකම එකමය මගේ ඇස් හරි මුරණ්ඩුයි මට අණ කලා නුඹ දෙස බලා, සිත් මල පුබුදුවාලන ලෙස සඳට සම නැති, සඳ ද දෙවෙනි වන, රුවෙන් අග තැන් නුඹ ද? ක්ලියෝපැට්රා රුවද සැරද දෙකම එක ලෙස ඇතිමීගොඩ සාගර සම්පත් රණසිංහ “ඔන්න යාන්තම් ඒ කරුමෙත් ඉවරයක් වුණා.”කියාගෙන ගෙට ගොඩ වුණ අම්මා කුඩෙයි හෑන්ඩ් බෑග් එකයි සෙටිය උඩට දාලා පුටුවක් ඇදගෙන වාඩි වුණේ හරියට මහා මේරුව ඔළුව උඩ තියාගෙන ඉඳල බිමින් තිබ්බා වගේ සැහැල්ලුවකින් කියල මට හිතුණා.“මොකද අම්මේ වුණේ නඩුවට?” වෙච්ච දේ දැනගන්න ඕනෙ නිසාම නෙවෙයි අම්මට මොකක් හරි ප්‍රතිචාරයක් දක්වන්න ඕනේ නිසා මම අම්මගෙන් ඇහුවා.“මොනව වෙන්න ද? අර කරුමක්කාර බේබද්දගෙන් නිදහස් වුණා මිසක්.උසාවියෙන් අවසර දුන්නා දික්කසාදෙට”මට දැනුණා මගෙ පපුව ඇතුළෙ නිකන් මොකක් හරි හිර වෙනවා වගේ. මොනව වුණත් දෙයියනේ අද ඉඳල අම්මයි තාත්තයි දෙන්නෙක් වුණා නේද?කියලා මට පොඩි දුකක් ඇතිවුණා.හැබැයි ඉතින් අවුරුදු විස්සෙන් හරියකට අවුරුදු දෙකක්වත් අම්ම තාත්ත එක්ක එක වහලක් යට ඉඳල නැතිව ඇති. වැඩි හරියක් අම්ම හිටියෙ රට. ඒ ඉතින් හම්බ කරන්නමත් නෙවෙයි. තාත්තගෙ කරදරෙන් බේරෙන්න බැරි නිසයි.තව එකක් තමයි අම්මගෙ හැමදාම ආසාවක් තිබුණ අනිත් නෑදැයො, යාළුවො වගේ හොඳට ගෙයක් දොරක් හදාගන්න. නංගිටයි මටයි හොඳට උගන්වන්න. හොඳ පවුල් ජීවිතයක් ගත කරන්න ලොකු හීනයක් අම්මගෙ හිතේ තිබුණා. ඒත් අපේ තාත්තා නිසා ඒවා හීනයක්ම වුණා.අපේ තාත්තා කවදාවත් රස්සාවක් කළේ නැහැ.ඔය මොනව හරි පුංචි පුංචි වැඩක් කරල කීයක් හරි ගත්තට, ඒකෙන් කරන්නෙත් බොන එකම තමයි.එයාට උදේ ඉඳල රෑ වෙනකල් බොන්න ඕනේ.එයා ඒකට ඇබ්බැහි වෙලා හිටියෙ.මම කුස්සියට ඇවිල්ල අම්මට තේ එකක් හදන්න කියලා කේතලේ ළිපේ තිබ්බා. අම්ම තාමත් තොර තෝංචියක් නැතිව කියවනවා. එයාගෙ දුක අඩුවෙන්නත් එක්ක ඔහෙ කියවාපු දෙන්. මම තේ එකක් හදල ගිහින් දෙනවා මම හිතාගත්තා.“මට මගෙ තරුණ කාලේ හොඳ හොඳ යෝජනා ඕනෙ තරම් ආවා. රත්තරන් වගේ හොඳ මිනිස්සු. මට ආදරේ කරන මිනිස්සු මාව බඳින්න ඇහුවා. මගේ අහංකාරකමට ද නැත්නම් මගෙ කරුමෙට ද මම දන්නෙ නැහැ ඒ එකකටවත් මම කැමති වුණේ නැහැ. මගේ පරණ ණයක් ද කොහෙද තිබිල තියනවා. මේ මනුස්සයට”“අපි බැඳපු පළමුවැනි දවසෙත් ඔය මනුස්සය යාළුවොත් එක්ක හොඳටම බීල බීල බිම වැටිල පෙරේතයෙක් වගේ නිදිය ගත්ත. එදා මම එළිවෙනකම්ම හොඳටම ඇඬුවා.”“උඹල දෙන්න පොඩි කාලෙ මේ ජීවිතේ තිත්ත වෙලා යන්න එන්න අතක් හිතාගන්න බැරුව මම පාරට බැස්ස. මට මැරෙන්න හිතුණ වාර අනන්තයි අප්‍රමාණයි. ඒත් ඔය දරුවො දෙන්න ගැන හිතලා මම කොහොම හරි ජීවත් වෙනවා කියලා හිත හදාගෙන ආපහු ගෙදර ගියා.”“සමහර දවස්වල මම දෑතේ කරගැට එනකන් එළිවෙනකන් පුවක් සුද්ද කරනවා. ඒ ඔයාලගෙ පන්ති ගාස්තුව හොයාගන්න ඕනෙ නිසා.” “බැරිම තැන පස්සෙන් පහු මම ගාර්මන්ට් එකේ රස්සාවට ගියා එතනත් නොවිඳිනා දුක් වින්ද. උදේ ඉඳල හැන්දෑ වෙනකම්ම හිටගෙන රෙදි මදින එක තමයි කළේ. ඉහින් කනින් දාඩිය වැක් කෙරෙනවා. ඒ තරම් රස්නෙ. මහන්සියට පොඩ්ඩක් වෙලා ඉඳගෙන ඉන්නවත් බැහැ.දීපු ටාර්කට් එක ඉවර කරන්න ඕනෙ.එක විනාඩියකට දහයක් විතර කෑලි මදින්න ඕනෙ. නැත්නම් ඉතින් බලු බැණුම් තමයි. එහෙම කරලා මැරිලා මැරිල තමයි ගෙදර එන්නෙ” “එන ගමන්ම මම හන්දියෙ කඩෙන් රෑට උයන්න හාල්, තුනපහ විතරක් නෙවෙයි මාළුවකටත් දෙයක් අරගෙන ඔය දරුවො දෙන්නට කන්න මොනව හරි අරගෙනම තමයි ගෙදර එන්නෙ.”“දර ටික ගෙට දාල වතුර කළයක් ගෙනල්ල උයන්න පටන් ගන්නවා. උයල පිහල ඉවර වෙනකොට රෑ නවයට කිට්ටුයි. ඔයාලා දෙන්නට බත් බෙදල දීල යන්තම් උඩින් පල්ලෙන් වතුර දෙකක් ඇඟට දාගෙන ගෙට ගොඩවෙනකොටම ඔන්න අර වසවර්තියා බීගෙන හතර ගාතෙන් ගෙට ගොඩ වෙනවා. ඒ වෙලාවේ ඉඳල තොර තෝංචියක් නැතිව කියවන්න ගන්නවා.මම කතා කළත් වැරැදියි නොකළත් වැරැදියි. කොහෙන් හරි රණ්ඩුවකට මුල පාදගන්නවා.”“ඊට පස්සෙ ඉතින් බඩු මුට්ටු එළියට විසි කරනවා.අමාරුවෙන් උයා පිහා ගත්තු කෑම ටික පොළොවෙගහනවා. මට ගහන්න පනිනවා. එකම ගාල ගෝට්ටියයි. මහන්සි වෙලා උයාගත්ත එක කන්න නෑ.”“මගෙ හොඳ තරුණ කාලෙ විනාශ වුණා කියලා මම ඔයාලව මහ පාරට දැම්මේ නැහැ. ඔයාල වෙනුවෙන් හැමදාමත් දුක් ගැහැට විඳගෙන හිටියා.ඒ කවදාහරි ඔයාලගෙ දියුණුව දැකල සැනසෙන්න හිතාගෙන මිසක් මට රජ සැප ලබන්න නෙවෙයි.”“මම හැමදාමත් හිතුවෙ ඔයා‍ලගෙ නම්බුව ඔයාලගෙ ආත්ම ගරුත්වය, කවදාහරි කාගෙන්වත් කතන්දරයක් අහන්නෙ නැතිව ඔයාල පාරෙ බැහැල යන්න ඕනෙ කියන එකයි. තාත්ත බේබද්ද අම්ම අරහෙමයි කියල මිනිස්සු කියන්න ගත්ත නම් ඔයාල කොහොමද ඇඳුමක් ඇඳගෙන පාරෙ බැහැල යන්නෙ. තාත්ත කොහොම වුණත් ඔයාලගෙ අම්මට කාටවත් ඇඟිල්ල දික් කරන්න මම ඉඩ තිබ්බෙ නෑ මගේ දරුවනේ.”“මම ඔයාල දන්න කියන තැන්වල නවත්තල හරි අමාරුවෙන් හිත හදාගෙන රට ගියේ ‍ඔයාල හොඳ මිනිස්සු කරන්න ඕන නිසයි.”“මම රට ගිහිල්ල ඇවිල්ල ආයිත් ඔය මනුස්සයා එක්ක ඉන්න උත්සාහ කළා. ගෙයක් දොරක් හදාගන්න හිතුවා. ඒව කරන්න හම්බ වුණා ද? ගෙදර තිබුණ හැම දෙයක්ම හොරෙන් අරන් ගිහිල්ල විකුණලා බොන්න පටන් ගත්තා. ගේ හදන්න ගෙනාපු ගල් ටික පවා හොරෙන් විකුණුවා. ආයිත් රණ්ඩු වෙන්න පටන් ගත්ත. ඒ පාර ආයිත් මම ඔය දෙන්න අරගෙන ගෙයක් කුලියට හොයාගෙන ගියා.”“මම ගොඩක් උත්සාහ කළා කොහොම හරි ජීවිතේ ඉතුරු ටිකත් අමාරුවෙන් හරි ඔය මනුස්සයත් එක්ක ගත කරන්න. ඒ වුණාට සත්තු එක්ක ජීවත් වෙන්න බැහැ කියලා මම තේරුම් ගත්ත නිසා තමයි දික්කසාද නඩුව දැම්මේ.”“මම දික්කසාද වුණාට තව කසාදයක් බඳින්නෙ නෑ.මට එහෙම දෙයක් ඕනෙ කමට දික්කසාද වුණා නෙවෙයි. මම කවදාවත් ඔයාලට අපහාසයක්, අවමානයක් වෙන දෙයක් හීනෙකින්වත් කරන්නෙ නැහැ දරුවො.ඒක දෙවියන් වහන්සේ දන්නවා.”මේ විදියට තොර තෝංචියක් නැතිව කියවා ගෙන ගිය අම්මගෙ හිටි ගමන් සද්දයක් නැතිව ගියා.මම හිතුව මහන්සියට අම්ම සැටියෙ ඇලවෙන්න ඇති කියලා. මම එයාට තේ එකකුත් හදාගෙන සාලෙට ආවා. ඒ එනකොට ඇස් දෙක පියාගෙන ඔළුවත් පැත්තකට ඇල කරගෙන කටත් ඇරගෙන සද්දයක් නැතිව ඉන්න අම්මව දැක්ක මට දෙලෝ රත් වුණා. මම ඉබේටම මහා හයියෙන් කෑගැහුවා. මම අම්මව බදාගෙන යටිගිරියෙන් මරළතෝනි දීලා කෑගැහුවා.මගෙ සද්දෙ ඇහිල වටපිට මිනිස්සු දුවගෙන ආවා. “කලබල වෙන්න, දුක්වෙන්න එපා පුතේ ජීවිතේ හැටි ඔහොම තමයි. අපි ඉස්සරහට කරන්න තියන දේවල් ගැන හිතමු.” ඉස්සරහ ගෙදර ආරොන් මාමා මා සනසන්න උත්සාහ කළා. “අම්මා තාත්තගෙන් විතරක් නෙවෙයි අපෙනුත් සමුගත්තා.මුළු ලෝකෙන්ම සමුගත්ත. අනේ ඇයි රත්තරන් අම්මේ අපෙන් සමුගත්ත, අපි අම්මට වරදක් කළා ද? නැගිටින්න අම්මේ නැගිටින්න අපිව දාලා යන්න එපා. ඇයි අම්මෙ ඔයා තාත්තගෙන් වෙන් වුණාට අපෙනුත් වෙන් වුණේ. අපි වරදක් කළා ද?නැගිටින්න අම්මේ නැගිටින්න, අපිව දාලා යන්න එපා මගේ රත්තරං අම්මේ.”අවිස්සාවේල්ලේ පියසෝම රුද්‍රිගු මා පෙම් කළ ළඳ මට හිමි වූ නිසා අනුවණකම් කළැයි ම හඬා වැලපු­‍ෙණමි ඇගෙ පවිටුකම් දැක මම හඬනු බලා සිටි ඔහු ද ඉකිබිඳ හඬයි කිමද ඔබ හඬන්නේ ඇසූ විට ඔහු කියයි ඔහු පෙම් කළ ළඳ අන්සතු වූ නිසා හඬන බවතිහාරියේ පී.පේමදාස ඇමැති ඇම්බැට්ටයන් රටේ හැම තැන රජවෙලා උගත් හරිමඟ ආව උන් උන් යටතේ හිඳ ගොළු වෙලා යමක් කරමියි හඬනඟා කෑ ගසා ලොව හොල්ලලා ගනිති සිංහ නම හැම තැනේ සිංහයෙකුගේ හම ගලවලා යමක් කරනා උන් තවත් සිටිති එක තැන පල්වෙලා කිසිත් නොකලද පන්දමුන් සිටිති ඉහළින් වැජඹිලාපල්ලම මධුෂානි ප්‍රනාන්දු Sinahawaka agayadanennekandula handunanaayatai ”කල්ප” ”හ්ම්” ”මට හිතෙනව ජීවත්වෙන්ඩ” ”ඇයි මෙච්චර කල් ජීවත්වුණේ නැද්ද?””නෑ” ඔහේ පාවුණා විතරයි... ජීවත්වෙනව කියන්නෙ.. කාල බීල ජීවිතේ පාවෙන්ඩ ඉඩ අරින එක නෙමෙයිනෙ .. .. නෑ .. මට හිතෙනවා මූදු වෙරළට යන්ඩ .. එතකොට ජීවිතේ දකින්ඩ පුළුවන්.. “”ඒ කොහොමද?” ”ඇයි ජීවිතයත් මුහුද වගේ කියලනෙ කියන්නෙ””ඇත්තටම එහෙම හිතෙනවද?.. මට හිතෙනවා වෙනදට ඔයා මට කියන වචනයක් අද ඔයාට කියන්ඩ””ඒ මොකක්ද?” ”පිස්සු පොර කියල””එහෙම කියන්ඩ බෑනෙ... පිස්සු පොරී වෙන්ඩ ඕනෑ” ”ඇත්ත නේන්නම්.. ඔයා ස්ත්‍රී ලිංගිකයිනෙ””මෙච්චර කල් හිතාගෙන හිටියෙ කොහොමද?” ”මං දන්නෙ නෑ.. ඒත් මං දැනගන්ඩ ආසයි .. මොකක්ද ළඟදි කියවපු පොත කියල” ”ඇයි ඒ?””මෙච්චර වෙලා කියෝපු දේවල් ගැන හිතෙන කොට හිතෙනවා ළඟදි හොඳ පොතක් කියවල ඇති කියල” ”ඇනුම්පද කියන්ඩ මාර දස්සයි නේ” ”ඒක ඇනුම්පදයක්ද?””නැතුව“ ”පිස්සු ... ඒක ඇත්තක්...””ඔව්.. එක අතකට ඇත්තක්.. අපි ජීවත්වෙනව කියන්නෙ පොතක් කියවනව වගේම තමයි.. කතාව පටන්ගන්නව.. ටික ටික ගොඩනැඟෙනවා.. ඊට පස්සෙ මුදුන්වෙනවා. එකපාරට ඉවර වෙනවා.. එක්කො රසයක් .. ආස්වාදයක් ඉතුරු වෙනව.. එහෙම නැත්නම් ඔළුවෙ කැක්කුමක් ඉතුරු වෙනවා..””දැන් ඔයාගෙ ජීවිතේ ඉතුරුවෙලා තියෙන්නෙ රසයක්ද? ඔලුවෙ කැක්කුමක්ද?” ”අපි අනම් මනම් කතාකරන්ඩ ගිහිල්ල මූලික වැදගත් ප්‍රශ්නයත් අමතක වුණා” ”ඇත්තටම මට මතකක් නෑ..””නෑ මං ඇහුවෙ ඔයාගෙ ජීවිතේ ඉතුරුවෙලා තියෙන්නෙ රසයක්ද? ඔළුවෙ කැක්කුමක්ද කියල” ”ඉතින් මං තාම පොත කියවල ඉවර නෑනෙ. තාම මුල හරියෙනෙ. මට හිතෙනවා මං එකම පිටුව කියෝ කියෝ ඉන්නව කියල..” ”මට තේරුම් ගන්ඩ බෑ..””ඒකනෙ පණ්ඩිතකම වැඩිවුණාම තේරුම් ගන්ඩ බෑනෙ... මෙහෙමෙයි අපි අපේ ජීවිතවල එකම පිටුව කියන්නෙ .. උදේ බස් හෝල්ට් එකේදි හම්බවෙනවා.. ඊට පස්සෙ කොළඹින් බැහැල ඔයා එක පැත්තකට යනව.. මං තව පැත්තකට යනවා.. ඊට පස්සෙ ටෙලිෆෝන් කරල අහනවා ආවද කියල.. උත්තරේ හම්බවෙනවා ආවයි කියල... ඊට පස්සෙ අස්සන් කරල එහෙම ඉවරවෙලා ‘කමුද’ කියල අහනවා.. ඔහොම ඔහොම තමයි ඊට පස්සෙ ඔෆිස් එක ඇරිල එළියට බහින කොට කෝල් එකක් දෙනවා .. ආයිමත් බස් නැවතුමේදි හම්බ වෙනවා.. ඊට පස්සෙ වෙනම බස් දෙකකට නඟිනවා.. ඕකනේ හැමදාම මාස දෙක තුනකට සැරයක් ඕනැ නම් ෆිල්ම් එකක් බලන්ඩ යයි.. එකම පිටුව ... එකම වචන .. එකම සිද්ධි””වෙනසකටත් එක්ක අපි අද ගඟේ නාන්ඩ යමු” ”ඒක විහිළුවක්ද? .. තර්කෙන් පැනල යන්ඩ හදාගත්තු ගේට්ටුවක්ද?”ඊට පස්සෙ කල්ප, කල්පනා කරන්ඩ පටන් ගත්තා. කරන්ඩ වෙන වැඩක් නැති හින්ද මාත් කල්පනා කරන්ඩ පටන්ගත්තා.”එක අතකට ඔච්චර හිතන්ඩ එපා.. අපි මෙහෙමම හිතන්නෙ නැතුව ඉම්මු. පොතේ පිටු තව කොච්චර තියෙනවද?” ”ඒක තමයි.. අපි සඳ මඬල ගැන කතා කරමු. අපි බැරි බැරි ගාතේ හරි සින්දුවක් කියමු.. චන්ද්‍රා මෙ රෑ පායා ආවා වගේ එකක්””නෑ අපි කියමු .. “සඳ තනිවෙලා අහසේ.. වගේ එකක්..” ”මොකක් හරි .. ඕනෑ එකක්””එක්කො අපි සින්දු කියන එක නවත්තල .. අමාරුවෙන් හරි ජීවිතය කියවන්ඩ බලමු. ඒකත් කියවල ඉවරයක් කරන්ඩ එපායැ..” ”ඒක තමයි.. අපි වීක් එන්ඩ් එකේ.. සොනාලිලගෙ ගෙදර යමු.. සොනාලියි.. චම්ලියි බැන්දට පස්සෙ ගෙවල් පැත්තෙ ගියෙත් නෑනෙ...” ”ඔව් එහෙම කරමු”කල්ප.. හුඟ වෙලාවකට පස්සෙ මගෙ ඉස්මුදුනට හීනි තට්ටුවක් දැම්මා. මං මෙච්චර වෙලා එක එක දේවල් කිව්වෙ ඒ හීනි තට්ටුව ලැබෙයි කියල හිතාගෙන නේද කියලත් මට හිතුණා. ඊළඟ දවසෙ තට්ටු දෙකක් දාන්ඩ කියල කියන්ඩ ඕනෑ කියලත් හිතට ඇතුළු වුණා... ඒ වෙලාවෙ...කල්පනී දමාපන් නුඹේ කොතනද වීණාව ගින්නට... නවත්වාපන් නුඹේ මූර්ති චිත්‍ර කලාව ඉගෙනගනින් පලයන් කැම්පස් පොරවාගෙන කළු ලෝගුව සහතික මිටියටම... හොයාගනින් රස්සාවක් එවිට, පබාවතිය පැමිණේ පසු පස දණගාගෙනකුඹුක මධුර ප්‍රියදර්ශනමගෙ හදවත නුඹ මගේ ආදරෙයි ඉරහඳ වගේ කියූ වදන් අරුත් සුන්වී ගොසින් විවර වී පෑල දොර වෙනදට කලින් ඇතිව නැතිවෙන සිතුවිලිනෙ මේ මම මගේ කියනා වදන් රැවටිලා රැවටිලා වැටහුණා වැටහුණා මට දැන්පරගම්මන නන්ද කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aj1307281</link>
    <topic>මර්සිඩීස් කාඩ් පත දැන් වීසා කාඩ්පතක් ලෙසින්</topic>
    <author/>
    <content>මර්සිඩීස් කාඩ් පත දැන් වීසා කාඩ්පතක් ලෙසින්ඩීමෝ හි සභාපති රන්ජිත් පණ්ඩිතගේ මහතා සහ සම්පත් බැංකුවේ නියෝජ්‍ය සභාපති චන්න පලන්සූරිය මහතා මර්සිඩීස් කාර්ඩ් නැවත එළිදැක්වීමේ අවස්ථාවේදී.ඩිමෝ සම්පත් බැංකුව හා එක්ව මෙරට ඉහළම තත්ත්ව නාම සබඳතා කාඩ්පත හඳුන්වා දෙයි.මර්සිඩීස්කාඩ් නමින් හඳුන්වන එම කාඩ්පත 2003 දී මුල් වරට එළිදක්වනු ලැබුවේ මාස්ටර් කාඩ්පතක් ලෙසය.මර්සිඩීස් බෙන්ස් පාරිභෝගිකයන්ගේ විචලනයන් ද සැලකිල්ලට ගෙන වීසා ලාංඡනයෙන් එම කාඩ්පත නැවත හඳුන්වා දී තිබේ.මෙය මර්සිඩීස් බෙන්ස් රථ හිමියන්ට පමණක් පවතින ක්‍රෙඩිට් කාඩ්පතක් මේ.එම කාඩ් පතින් විවිධ ත්‍යාග, ප්‍රතිලාභ සහ සේවා ලබාගත හැකි ය‍. ඩොලර් ලක්ෂ 5 ක විදෙස් ගමන් රක්ෂණයක් ද හිමිවේ.මේ අතර මර්සිඩීස් බෙන්ස් ආයතනය තරුණ පරපුර ඉලක්ක කරගනිමින් රථ මාදිලි රැසක් ද එළිදක්වා ඇත.නව ඒ - ක්ලාස්, නව සීඑල්ඒ - ක්ලාස්, නව ජීඑල්ඒ - ක්ලාස්, නව බී - ක්ලාස්, මෝටර් රථ නිර්මාණයට මර්සිඩීස් බෙන්ස් සිය ප්‍රධානම මාදිලි වන එස් - ක්ලාස් සහ ඊ - ක්ලාස් මාදිලිවල තාක්ෂණය භාවිතා කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aj1307282</link>
    <topic>සොෆ්ට්ලොජික් ෆයිනෑන්ස් වත්කම් රුපියල් බිලියන 13 ක්</topic>
    <author/>
    <content>සොෆ්ට්ලොජික් ෆයිනෑන්ස් වත්කම් රුපියල් බිලියන 13 ක්සොෆ්ට්ලොජික් ෆයිනෑන්ස් සමාගම 2013 මාර්තු 31 වැනි දිනෙන් අවසන් වන මූල්‍ය වර්ෂය සඳහා විශිෂ්ට වර්ධනයක් වාර්තා කළ අතර සමාගමේ සමස්ත වත්කම් ප්‍රමාණය 31% කින් ඉහළ නංවා ගනිමින් රුපියල් බිලියන 13.2 ක් දක්වා වර්ධනය කර ගැනීමටත් පාරිභෝගික තැන්පතු ප්‍රමාණය 49% කින් ඉහළ නංවා ගනිමින් රුපියල් බිලියන 6.9 දක්වා වර්ධනය කර ගැනීමට සහ පාරිභෝගික ණය අත්තිකාරම් ප්‍රමාණය 22.6% කින් වැඩිකර ගනිමින් රුපියල් බිලියන 10 ක් දක්වා ඉහළ නංවා ගැනීමට සමත්ව සිටී.ණය සඵලතාව ඇති කර ගැනීම සඳහා ණය සේවා ලබාදීමේ ක්‍රියාවලිය මනා පාලනයකට නතු කළෙන් ක්ෂේත්‍රයේ අවම අක්‍රමික ණය ප්‍රතිශතය වන 1‍‍.7% ක දත්තය වාර්තා කිරීමට සමාගමට හැකි වූ අතර මෙහි ශුද්ධ අක්‍රමික ණය ප්‍රතිශතය 0.9% කි.පසුගිය මූල්‍ය වසරේ සමාගමේ බදු පසු ලාභය රුපියල් මිලියන 164 ක් වූ අතර එම අගය පසුගිය වසරට පෙර වසර සමඟ සැසඳීමේදී 36% ක වර්ධනයක් පෙන්නුම් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aj1307283</link>
    <topic>ඇට්ලස් වෙළෙඳ නියෝජිතයන් 35 කට විදෙස් සංචාර</topic>
    <author/>
    <content>ඇට්ලස් වෙළෙඳ නියෝජිතයන් 35 කට විදෙස් සංචාරඇට්ලස් ප්‍රධාන විධායක නිලධාරී නිර්මාල් මදනායක මහතා අතින් විදෙස් සංචාර දිනාගත් වෙළෙඳ නියෝජිතයෙකුට එම තිළිණය ලබාගත් අවස්ථාව.ඇට්ලස් සමාගම තම වෙළෙඳ නියෝජිත විශිෂ්ටයන් ඇගැයීමේ හා බැංකොක් සංචාර පිරිනැමීමේ උත්සවයක් එම සමාගමේ සභාපති රසකාන්ත් රාසයියා මහතා හා ප්‍රධාන විධායක නිලධාරී නිර්මාල් මදනායක මහතාගේ සහභාගිත්වයෙන් කොළඹ දී පසුගියදා පැවැත්විණි.සමාගමේ වර්ධනයට උරදෙන වෙළෙඳ නියෝජිතයන්ගේ දියුණුවේ සහකරු ලෙසින් නිරන්තරයෙන්ම වෙළෙඳ නියෝජිතයන් ඇගැයීම හා ඔවුන්ගේ ව්‍යාපාරයට වැඩි අගයක් එක් කරමින් තම ව්‍යාපාරික මෙහෙයුම් සිදු කරන ඇට්ලස් සමාගම පසුගිය වසරේ දෙසැම්බර් මස පැවැත්වූ බෑක් ටූ ස්කූල් නම් ප්‍රවර්ධන වැඩසටහනේදී විශිෂ්ට අලෙවියක් හිමිකර ගත් වෙළෙඳ නියෝජිතයන් 35 කට මෙහිදී බැංකොක් සංචාර පිරිනැමිණි.ප්‍රධාන මෙහෙයුම් නිලධාරී / අලෙවි අධ්‍යක්ෂ නිශාන්ත හෙන්නැදිගේ මහතා පැවසුවේ වෙළෙඳ නියෝජිතයන් ප්‍රබලව ඇගැයීමට ලක්කරන හා ඔවුන්ගේ ව්‍යාපාරික දියුණුව ගැන වැඩිපුර සිතන හා ක්‍රියා කරන සමාගමක් ලෙසින් මෙරට සමාගම් අතර අප සිටින්නේ කැපී පෙනෙන තැනකයි” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aj1307284</link>
    <topic>සෙරන්ඩිබ් ෆ්ලාර් මිල්ස් හොඳම ගනුදෙනුකරුවන්ට ඩුබායි සංචාර</topic>
    <author/>
    <content>සෙරන්ඩිබ් ෆ්ලාර් මිල්ස් හොඳම ගනුදෙනුකරුවන්ට ඩුබායි සංචාරසෙරන්ඩිබ් ෆ්ලාර් මිල්ස් සිය හොඳම ගනුදෙනුකරුවන් දසදෙනා හට සියලු වියදම් සහිත ඩුබායි සංචාරයක් පසුගියදා ලබා දෙන ලදී.මෙහිදී ඔවුන්ට සෙරන්ඩිබ් ෆ්ලාර් මිල්ස් හි මවු සමාගම වන එක්සත් අරාබි එමීර් රාජ්‍යයේ ඩුබායි හි පිහිටි අල්-ගුරේර් ෆුඩ්ස් සමාගම නිරීක්ෂණය කිරීමට අවස්ථාව සැලැසිණි.මේ සඳහා වූ ප්‍රවර්ධන වැඩසටහන මාස හයක් පුරාවට සිදුකෙරුණු අතර සෙරන්ඩිබ් ‍ෆ්ලාර් මිල්ස් හි ප්‍රධානතම ගනුදෙනුකරුවන් 500 දෙනා අතුරින් ඉහළම අලෙවිය (කාර්ය සාධනයක්) වාර්තා කළ බේකරිකරුවන් / ගනුදෙනුකරුවන් දසදෙනා මේ සඳහා තෝරා ගැනිණි.මීට අමතරව මීළඟට හොඳම කාර්ය සාධනයක් පෙන්නුම් කරන ලද ගනුදෙනුකරුවන් දසදෙනා හට සියලු වියදම් සහිතව මැලේසියාවේ ක්වාලාලාම්පූර් නුවර සංචාරයක් ප්‍රදානය කෙරුණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aj1307285</link>
    <topic>ශ්‍රී ලංකා ඉන්ෂුවරන්ස් ප්‍රජා සත්කාරක සේවා මෙවරත් අනුරපුරේ</topic>
    <author/>
    <content>ශ්‍රී ලංකා ඉන්ෂුවරන්ස් ප්‍රජා සත්කාරක සේවා මෙවරත් අනුරපුරේශ්‍රී ලංකා ඉන්ෂුවරන්ස් පොසොන් වන්දනාකරුවන් වෙනුවෙන් වාර්ෂිකව පවත්වන ප්‍රජා සත්කාරක සේවා 20 වැනි වරටත් අනුරපුරයේදී පැවැත්වීය.ඇමතුම් සේවාව මඟින් දෙදහසකට අධික පිරිසක් සොයා දීම සුවිශේෂත්වයක් විය. එම සේවාව සැපයීමේ ප්‍රධාන විමසුම් කාර්යාලය සහ විකාශන මන්දිරය මහ මෙවුනා උයන පෙත් මඟෙහි ඉඳිකෙරුණු අතර එය සම්බන්ධීකරණය කරමින් උප විසඳුම් කාර්යාල 5 ක් විවෘත කර තිබිණි.වාහනවලින් එන වන්දනාකරුවන්ට ද ශ්‍රී ලංකා ඉන්ෂුවරන්ස් ප්‍රජා සත්කාරක සේවාව මඟින් විශේෂ සත්කාරයක් ලබා දීමට ද කටයුතු සලසා තිබිණි.එමෙන්ම වන්දනාකරුවන්ට ගිමන් හැරීමට විශ්‍රාම ශාලා පිළිබඳ ද එම ප්‍රජා සත්කාරක සේවාව මඟින් ජනතාව දැනුවත් කර තිබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aj1307286</link>
    <topic>මන්මන්දිර් ප්‍රදර්ශනාගාරය කෙළින් වීදියේ</topic>
    <author/>
    <content>මන්මන්දිර් ප්‍රදර්ශනාගාරය කෙළින් වීදියේනන්දකුමාර් මහතා, ජෝති නාරායන්ස්වාමි මහත්මිය, ප්‍රදීපා ධර්මදාස සහ නාරායන්ස්වාමි මහතා.නවතම මංගල විලාසිතා ප්‍රදර්ශනාගාරය වන මන්මන්දිර් සාරි සහ ආභරණ ප්‍රදර්ශනාගාරය අංක 241, කෙළින් වීදිය, පිටකොටුව දරන ස්ථානයේ දී විවෘත කෙරුණි.හොඳින් ඉඩකඩ ඇති තනි මහලක ඉදිවී ඇති මන්මන්දිර් එකම වහලක් යටදී සියලු මංගල අවශ්‍යතා සපුරාලයි. විවිධ රටවලින් ආනයනය කරන ලද සාරි, ආභරණ සහ වෙනත් බොහෝ දෑ සාධාරණ මිල ගණන් යටතේ මෙහිදී මිලදී ගත හැකි වන්නේ එක් එක් පාරිභෝගිකයා සතු මුදලේ ප්‍රමාණයට සරිලන ආකාරයෙන් ඔවුන්ගේ අවශ්‍යතා සපුරා ගත හැකි වන නිසාය.මන්මන්දිර් හි කළමනාකරු නන්දකුමාර් මහතා හට මංගල විලාසිතා ක්ෂේත්‍රයේ වසර 22 කට වැඩි අත්දැකීම් සම්භාරයක් ඇත. එහෙයින් රෙදිපිළි, විලාසිතා සහ තත්ත්වය අතින් ගත් කළ ඔහු ඒ සම්බන්ධයෙන් විශේෂඥයෙකු වේ.“මෙම වෙළඳසැල විවෘත කිරීමේ ප්‍රධාන අරමුණු තුනක් තිබෙනවා.” නන්දකුමාර් මහතා පැවැසීය. “පළමුවැන්න පාරිභෝගිකයින් හට සාධාරණ මිලකින් යුතුව විලාසිතාවන් ලබා දීම.දෙවැන්න ශ්‍රී ලාංකේය මනාලියන්ට සුදුසු අංග සැපයීම සහ තෙවැන්න වන්නේ මනාලියකට අවශ්‍ය සියලු දෑ එකම වහලක් යටදී ලබා ගැනීමට සැලසීමයි.මන්මන්දිර්හි සාධාරණ මිල ගණන් වලින් යුත් අමුද්‍රව්‍ය භාවිතයෙන් නිම කළ විශිෂ්ට තත්ත්වයේ විලාසිතාවන් තිබෙනවා.” ඔහු වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aj1307287</link>
    <topic>ඇස්ට්‍රා යොදා ෆ්‍රයිඩ් රයිස් හදයි</topic>
    <author/>
    <content>ඇස්ට්‍රා යොදා ෆ්‍රයිඩ් රයිස් හදයිපාසල් දරුවන්ගේ පෝෂණ ඌනතා අවම කිරීමට කිසියම් දායකත්වයක් ලබාදීමේ අරමුණෙන් යුනිලීවර් ආයතනය වැඩසටහන් කීපයක්ම දියත් කොට ඇත.දිවයිනේ දුෂ්කර පාසල් කීපයක් තෝරාගෙන එම පාසල්වල දරුවන්ගේ පෝෂණ තත්ත්වය ඉහළ නැංවීමට උපකාර කිරීම එක් වැඩසටහනකි.එසේම විටමින් ඒ සහ ඩී අඩංගු යුනිලීවර් නිෂ්පාදනයක් වන ඇස්ට්‍රා මාගරින් යොදාගෙන ෆ්‍රයිඩ් රයිස් පිළියෙල කරගැනීමට මවුවරුන් පෙලඹවීම අනෙක් වැඩසටහනයි.ඇස්ට්‍රා මාගරින් යොදාගෙන ෆ්‍රයිඩ් රයිස් සෑදීම පිළිබඳ වැඩසටහනක් ප්‍රවීණ සූපවේදිනී ශාන්තා මායාදුන්නේ මහත්මියගේ සහභාගිත්වයෙන් පසුගියදා කොළඹ දී පැවැත්විණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aj1307288</link>
    <topic>කාර්යාලයීය පරිගණක සුරක්ෂිතභාවයට නව මෘදුකාංගයක්</topic>
    <author/>
    <content>කාර්යාලයීය පරිගණක සුරක්ෂිතභාවයට නව මෘදුකාංගයක්සේෆ්ටිකා ටෙක්නොලොජීස් සමාගමේ අලෙවි ප්‍රවර්ධන කළමනාකරු මර්වාන් චන්දවානි, ප්‍රධාන තාක්ෂණික නිලධාරී පවෙල් ක්‍රැට්කි, ඩී සී එස් ඉන්ටර්නැෂනල් කළමනාකාර අධ්‍යක්ෂ නබාන් අකීල්, අලෙවි ප්‍රවර්ධන කළමනාකරු අජ්මීර් හනීෆා සහ අධ්‍යක්ෂ ශිහාන් අනන් මහත්වරුන් නව මෘදුකාංගය හඳුන්වා දුන් අවස්ථාවේ.කාර්යාල වල භාවිත වන පරිගණකවල සුරක්ෂිත භාවය රැක ගැනීම සඳහා වන නව මෘදුකාංගයක් ඩී සී එස් ඉන්ටර්නැෂනල් පුද්ගලික සමාගම හඳුන්වා දෙයි.චෙක් ජනරජය මඟින් වැඩිදියුණු කරන ලද, අග්නිදිග ආසියාවේ දැනට භාවිත වන මෙම මෘදුකාංග මඟින් ආයතනයක සිදුවන තාක්ෂණික අක්‍රමිකතා හා කාර්යාලීය රහස්‍ය දත්ත බාහිර පාර්ශ්වයන් වෙත පිටවීම ක්ෂණයකින් අනාවරණය කිරීමේ හැකියාව තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aj1307289</link>
    <topic>කොමර්ෂල් පරිගණක පුහුණු මධ්‍යස්ථානයක් බදුල්ලට</topic>
    <author/>
    <content>කොමර්ෂල් පරිගණක පුහුණු මධ්‍යස්ථානයක් බදුල්ලටබදුල්ල මධ්‍ය මහා විද්‍යාලයට දිගු කලක් තිස්සේ පැවැති අවශ්‍යතාවක් වූ සියලු පහසුකම් සහිත පරිගණක පුහුණු මධ්‍යස්ථානයක් කොමර්ෂල් බැංකුව විසින් පිරිනමන ලදී.එය කොමර්ෂල් බැංකුව සිය ජාතික මට්ටමේ තොරතුරු තාක්ෂණික අධ්‍යාපනය වැඩසටහන යටතේ පරිත්‍යාග කරන ලද 96 වන පරිගණක පුහුණු මධ්‍යස්ථානයයි.කොමර්ෂල් බැංකුවේ ආයතනික සමාජ වගකීම් භාරයේ සභාපති ලක්ෂ්මන් හුළුගල්ල මහතා පරිගණක පුහුණු මධ්‍යස්ථානය විවෘත කරන ආකාරයයි. නියෝජ්‍ය සාමාන්‍යාධිකාරී (මානව සම්පත්) ඉසුරු තිලකවර්ධන මහතා ද ඡායාරූපයේ වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aj13072810</link>
    <topic>වෛද්‍ය සංගමයේ ආරාධිත දේශනය ඉන්දියාවේ අක්මා බද්ධ විශේෂඥයාට</topic>
    <author/>
    <content>වෛද්‍ය සංගමයේ ආරාධිත දේශනය ඉන්දියාවේ අක්මා බද්ධ විශේෂඥයාටඉන්දියාවේ ග්ලෝබල් හොස්පිට්ල්ස් සමූහ ව්‍යාපාරය යළිත් වරක් ශ්‍රී ලංකාවේ වෛද්‍ය ප්‍රජාව සමඟ බැඳීම් ශක්තිමත් කර ගනී.ඒ අනුව ලොව සුපතළ අක්මා බද්ධ කිරීම පිළිබඳ ශල්‍ය වෛද්‍ය විශේෂඥ සහ ග්ලෝබල් හොස්පිට්ල්ස් සමාගමේ අක්මා බද්ධ කිරීමේ අංශයේ ප්‍රධාන ශල්‍ය වෛද්‍ය විශේෂඥ මහාචාර්ය මොහොමඩ් රිලා මහතාට ශ්‍රී ලංකා වෛද්‍ය සංගමයේ 126 වැනි වෛද්‍ය විද්‍යා කොංග්‍රසයේ ප්‍රධාන ආරාධිත දේශනය සඳහා ඇරයුම් කර ඇත.ශ්‍රී ලංකාවට පැමිණි මහාචාර්ය මොහොමඩ් රිලා මහතා මාධ්‍ය අමතමින් මෙසේ පැවැසීය. “ඉන්දියාව වෛද්‍ය ප්‍රතිකාර සඳහා හොඳ ස්ථානයක් ලෙස ශීඝ්‍රයෙන් ප්‍රචලිත වෙමින් පවතින අතර විශේෂයෙන්ම අක්මා බද්ධ කිරීම් සඳහා ප්‍රසිද්ධියක් උසුලන අතර එහි එම බද්ධ කිරීම්වල සාර්ථකත්වය බටහිර රටවල අගයට වඩා ඉහළයි.”ග්ලෝබල් හොස්පිට්ල්ස්හි සුපිරි විශේෂඥ වෛද්‍යවරුන් ශ්‍රී ලාංකීය විශේෂඥ වෛද්‍යවරුන් සමඟ දැනුම හුවමාරු කර ගැනීමේ වැඩසටහන් අඛණ්ඩව සිදු කරයි. එමඟින් සායනික අත්දැකීම් සහ නව සොයා ගැනීම් පිළිබඳ දැනුම හුවමාරු කර ගනී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aj13072811</link>
    <topic>ඩොලර් මිලියන 15ක ආයෝජනයකින් ෂෙව්රොන් ලුබ්රිකන්ට්ස් නව නිෂ්පාදනාගාරයක්</topic>
    <author/>
    <content>ඩොලර් මිලියන 15ක ආයෝජනයකින් ෂෙව්රොන් ලුබ්රිකන්ට්ස් නව නිෂ්පාදනාගාරයක්1994 වසරේ දී ශ්‍රී ලංකා රජය විසින් දියත් කරන ලද පුද්ගලීකරණ ප්‍රතිපත්තිය මත ලංකා ලුබ්රිකන්ට්ස් ලිමිටඩ් හි 51% ක කොටස් හිමිකාරිත්වය අත්පත් කරගැනීමට කැල්ටෙක්ස් ඉන්ටර්නැෂනල් සමත් විය.එහිදී රජය විසින් එහි සේවකයින් හට තවත් 10% ක කොටස් ප්‍රමාණයක් ද ප්‍රදානය කරන ලදී. පසුව 1996 වසරේ දී රජය තම ඉතිරි 39%ක හිමිකාරිත්වය කොළඹ කොටස් වෙළෙඳපොළ හරහා මහජනතාව වෙත අලෙවි කිරීමට පියවර ගනු ලැබීය. මේ අනුව එතැන් සිට අද දක්වා සමාගමේ හිමිකාරිත්ව ව්‍යූහය ඒ අයුරින් සැකසී තිබේ.අද වන විට නවීන තාක්ෂණයෙන් සපිරි කර්මාන්තශාලා පර්යන්තයකට හිමිකම් කියන කැල්ටෙක්ස්, සිය නිෂ්පාදන ධාරිතාව වර්ධනය කර ගැනීමට ඇමෙරිකානු ඩොලර් මිලියන 10ක පමණ ආයෝජනයක් මේ වන විට සිදු කර ඇත.කැල්ටෙක්ස් සතු නිෂ්පාදනාගාරය වසර 15 ක බදු පදනම මත ලබා ගත්තක් වන අතර 2009 දී අවසන් වූ එහි බදු කාලය තවත් වසර පහකට දීර්ඝ කෙරුණි. එම කාලසීමාව 2014 වසරේ ජූලි මාසයේ දී අවසන් වීමට නියමිතය.මේ තත්ත්වය මත සිය නිෂ්පාදනාගාරය නව ස්ථානයක් කරා ගෙන යෑමට ෂෙව්රොන් ලුබ්රිකන්ට්ස් විසින් සැලසුම් කරන ලදී. ඒ සඳහා ඇස්තමේන්තුගත ආයෝජන මුදල ඇමෙරිකානු ඩොලර් මිලියන 15 කි.අති නවීන තාක්ෂණයෙන් යුතු උපකරණ ප්‍රතිස්ථාපනය කරමින් පදනම් තෙල් (බේස් ඔයිල්) හා අනෙකුත් අමුද්‍රව්‍ය ගබඩා කිරීම සඳහා අවශ්‍ය ගබඩා ධාරිතාව ඉහළ නැංවීමට මෙහිදී කටයුතු කෙරෙනු ඇත.මෙය සිය ව්‍යාපාරික හවුල්කරුවන්ගේ පහසුව හා පිරිවැය අවම කරගැනීමේ ඉලක්ක ඇතිව නවීනතම පහසුකම් හා තාක්ෂණයෙන් යුතු ගබඩා පහසුකම් සහිතව ස්ථාපනය වන්නකි.සපුගස්කන්ද කර්මාන්ත පුරවරයේ භූමිභාගයක මෙම පර්යන්තය ඉදිකිරීමට යෝජිත අතර ඉන්දු-ඊස්ට් ඉංජිනේරු හා ඉදිකිරීම් (ලංකා) සමාගම එහි ඉදිකිරීම් කොන්ත්‍රාත්කරු වශයෙන් කටයුතු කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>07</month>
      <day>28</day>
    </date>
    <link>http://www.silumina.lk/2013/07/28/_art.asp?fn=aj13072812</link>
    <topic>මැලේසියානු අධ්‍යාපන ප්‍රදර්ශනය එන මස</topic>
    <author/>
    <content>මැලේසියානු අධ්‍යාපන ප්‍රදර්ශනය එන මසශ්‍රී ලංකාවේ ප්‍රධානතම ජාත්‍යන්තර උසස් අධ්‍යාපන ආයතනයක් වනඒව්ඛ්විසින් පවත්වනු ලබන 2013 මැලේසියානු අධ්‍යාපන ප්‍රදර්ශනය 2013 එන මස 4 වැනිදා සිනමන් ලේක්සයිඩ් හිදී පැවැත්වීමට නියමිතය.තෙවන වතාවට සංවිධානය වන මෙම ප්‍රදර්ශනයඒව්ඛ්අධ්‍යාන ආයතනයේ විශ්ව විද්‍යාල ඍජු බඳවාගැනීම් අංශය විසින් සංවිධානය කරන අතර මෙයට මැලේසියාවේ විශ්ව විද්‍යාල සහ අධ්‍යාපන ආයන අටක නියෝජිතයෝ සහභාගීවෙති.සාමාන්‍ය පෙළ සහ උසස් පෙළ අධ්‍යාපනය නිම කර ඇති, විදේශගතව අධ්‍යාපනය ලැබීමට කැමැත්තක් දක්වන සිසුන් හට මෙම මැලේසියානු ප්‍රදර්ශනයේදී ඉහත සඳහන් විශ්ව විද්‍යාල සහ අධ්‍යාපනය ආයතනයන්වල නියෝජිතයින් හමුවීමට අවස්ථාව ලැබේ.අග්නිදිග ආසියාවේ ප්‍රමුඛ පෙළේ අධ්‍යාපන කේන්ද්‍රස්ථානයක් ලෙස සැලකෙන මැලේසියාවේ මේ වනවිට 50,000 කට අධික ජාත්‍යන්තර සිසුහු පිරිසක් අධ්‍යාපනය ලබති.ඇමරිකාව, එංගලන්තය සහ ඔස්ට්‍රේලියාව වැනි වෙනත් අධ්‍යාපන කේන්ද්‍රස්ථාන හා සසඳන කළ මැලේසියාව සමානාත්මතාවය සහිත රටක් වන අතර සංස්කෘතිකමය වශයෙන් බාධාවක් නොමැති මෙහිදී සිසුන්ට අඩු වියදමකින් ඉහළ අධ්‍යාපන අවස්ථාවක් ලබා ගැනීමට හැකි වේ.මෙහි පවතින තවත් එක් වාසියක් වන්නේ මැලේසියාව ශ්‍රී ලංකාවට සමීපයෙන් පැවතීම හේතුවෙන් සිසුන්ට වඩාත් පහසු සහ ලාභදායී ලෙස සංචාරය කිරීමට හැකි වීමයි.මෙම අධ්‍යාපන ප්‍රදර්ශනයට සහභාගී වන සිසුන්ට, දෙමාපියන්ට සහ අධ්‍යාපකයින්ට මෙහිදී අධ්‍යාපනය, වැඩසටහන්, පන්ති සඳහා ගාස්තු, නවාතැන්, ජීවන පහසුකම්, ශිෂ්‍යත්ව සහ අධ්‍යාපන සුදුසුකම් මත සිසුන්ට ලබා ගත හැකි මුල්‍යමය ආධාර පිළිබඳව පවා දැනුවත් විය හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aa1308041</link>
    <topic>දැනටමත් රජය දිනුම්!</topic>
    <author>සුනිල් දයා අල්විස්</author>
    <content>උතුරට නිදහස් ඡන්දයක් ලබාදීම නිසාසුනිල් දයා අල්විස්උතුරේ ප්‍රජාතන්ත්‍රවාදය ස්ථාපිත කිරීමත් නිදහස් ඡන්දයක් ලබාදීමත් නිසා රජය දැනටමත් ජයග්‍රහණය කර ඇති බවත් උතුරු පළාත් සභා ඡන්දයෙන්ද ජයග්‍රහණය ඒකාන්ත බවත් ශ්‍රීලනිප ජ්‍යෙෂ්ඨ නියෝජ්‍ය සභාපති ඇමැති නිමල් සිරිපාල ද සිල්වා මහතා පවසයි.රජය උතුරට ඡන්දයක් නොපවත්වන බවට කෑ මොර ගැසූ දෙමළ සන්ධානය ප්‍රමුඛ රාජ්‍ය නොවන සංවිධානවලට බොරුව අතේ පත්තුවීම නිසා කර කියා ගන්නට දෙයක් නැතිව ඇතැයි ද ශ්‍රීලනිප මූලස්ථානයේ ගිය සිකුරාදා පැවැති මාධ්‍ය හමුවේදී කරුණු දැක්වූ ඇමැතිවරයා කීය.ශ්‍රීලනිප මහලේකම් අමාත්‍ය මෛත්‍රිපාල සිරිසේන එක්සත් ජනතා නිදහස් සන්ධානයේ ලේකම් සුසිල් ප්‍රේමජයන්ත, ශ්‍රීලනිප භාණ්ඩාගාරික ඩලස් අලහප්පෙරුම මහත්වරු ද මේ අවස්ථාවට එක්ව සිටියහ.කොටින්ගේ තුවක්කුවට බලපෑමට හා තර්ජනවලට බයේ උතුරේ ජනතාව අවුරුදු 25 ක් ප්‍රජාතන්ත්‍රවාදී ඡන්දයකට නිදහසේ ඡන්දය පාවිච්චි කරන්න ඉඩක් ලැබුණේ නැහැ. උතුරේ ප්‍රජාතන්ත්‍රවාදය තහවුරු කර උතුර මෙන් ම නැඟෙනහිර ප්‍රදේශයේත් විශාල සංවර්ධන වැඩ කොටස් ගණනාවක් ආරම්භ කර තවත් ඒවායේ වැඩ රාශියක් සිදු කරගෙන යන අවස්ථාවක උතුරේ ජනතාවට තම ඡන්දය නිදහසේ පාවිච්චි කිරීමට ලැබුණ මේ අවස්ථාව නියමාකාරයෙන් ඔවුන් ප්‍රයෝජනයට ගන්නවා පමණක් නොව රජයට කෘතගුණ දක්වමින් විශාල ජයග්‍රහණයක් අත්කර දෙනවට කිසිදු සැකයක් නැතැයි ද මෙම අමාත්‍යවරු පෙන්වා දුන්හ.සාමකාමී නිදහස් සාධාරණ ඡන්දයක් වසර විසි පහකට පසුව උතුරේ පවත්වන්නේ ප්‍රථම වතාවට මෙවරයි. බයෙන් සැකයෙන් තොරව ඡන්ද පොළට ගිහින් ඡන්දය පාවිච්චි කරන්න. උතුරේ ජනතාව ඡන්දය ලබාදෙන තීන්දුව ආණ්ඩුව නිහතමානීව පිළිගන්නා බව මහින්ද රාජපක්ෂ ජනාධිපතිතුමා ද ප්‍රකාශකර තිබෙනවා යයි ද මේ ඇමැතිවරු කියා සිටියහ.නිරීක්ෂකයන් ද මේ මැතිවරණය වෙනුවෙන් අපි ලබාදෙනවා. කාටවත් හංගන්න හෝ භය වෙන්න දෙයක් රජයට නැත. උතුර මෙන්ම වයඹ හා මධ්‍යම පළාත් සභා ද ජයග්‍රහණය කරන බව ඔව්හු පැවසූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aa1308042</link>
    <topic>රතුපස්වල ජල ප්‍රශ්නය සොයන්න කමිටුවක්</topic>
    <author/>
    <content>වාර්තාව දින 10 කින්වැලිවේරිය රතුපස්වල ගම්මාන කිහිපයක ළිං ජලය පරීක්ෂා කිරීමට ගම්පහ දිසාපතිවරයාගේ ප්‍රධානත්වයෙන් විද්වත් කමිටුවක් පත් කර ඇත. එම කමිටුවට ජාතික ජල සම්පාදන හා ජලාපවාහන මණ්ඩලය, පරිසර අධිකාරිය, ජල සම්පත් මණ්ඩලය, භූවිද්‍යා හා පතල් කැණීම් කාර්යාංශය යන ආයතනවලත් කැලණිය මොරටුව හා පේරාදෙණිය විශ්වවිද්‍යාලවල විද්වතුන් ද ඇතුළත් ය.දින දහයක් තුළ එම වාර්තාව ලබාදීමට නියමිතව ඇතැයි පරිසර අධිකාරියේ අධ්‍යක්ෂ ජනරාල් වෛද්‍ය සාරාංග අලහප්පෙරුම මහතා පවසයි. සිද්ධියට අදාළ කර්මාන්ත ආයතනය ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත දැනට වසා දමා තිබේ.ගම්වාසීන්ට අවශ්‍ය පිරිසිදු පානීය ජලය ජාතික ජල සම්පාදන මණ්ඩලයෙන් ලබාදීමට කටයුතු කර තිබේ. ජනතාව තුළ ඇති වී ඇති සැකය සහ බිය තුරන් කිරීම සඳහා සෞඛ්‍ය අංශ මගින් ද පරීක්ෂණ සිදු කරගෙන යයි. සෞඛ්‍ය අමාත්‍යාංශයේ වෛද්‍ය පර්යේෂණ ආයතනයේ සෞඛ්‍ය බලධාරීන් විසින් විශේෂ අධ්‍යයනයක් ද සිදු කරගෙන යයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aa1308043</link>
    <topic>දුර්මත නිශ්ප්‍රභා කර ගැනීමට අවස්ථාවක්</topic>
    <author>දයා ඩී. ෆොන්සේකා</author>
    <content>පොදු රද මඬුලු නායක සමුළුවදයා ඩී. ෆොන්සේකාමෙවර පොදුරාජ්‍ය මණ්ඩල රාජ්‍ය නායක සමුළුව ශ්‍රී ලංකාවේ පැවැත්වීම ශ්‍රී ලංකාවට එරෙහිව එල් ටී ටී ඊ ය ලොව පුරා පතුරුවා හැර ඇති දුර්මත බොහෝමයක් නිශ්ප්‍රභ කරගැනීමට අවස්ථාවක් ලැබෙන බව ප්‍රවීණ මාධ්‍යවේදී ?ශ්‍රී ලංකා රූපවාහිනී සංස්ථාවේ සභාපති හා ජනාධිපති මාධ්‍ය ප්‍රකාශක මොහාන් සමරනායක මහතා සිළුමිණට පැවැසීය.තිස් අවුරුදු යුද සමයේත් ඉන් පසුවත් එල් ටී ටී ඊ හිතවාදීන්ශ්‍රී ලංකාවට එරෙහිව ගෙනගිය හා ගෙනයන අභූත චෝදනා හා මානව හිමිකම් උල්ලංඝනය කිරීම් සිදුවූවා යැයි නඟන චෝදනාවලට මෙන්ම ශ්‍රී ලංකාව පිළිබඳව විදේශයන්හි ගෙනයන වැරැදි මතවලට නියම පිළිතුරු දීමට මෙය හොඳම වේදිකාවක් කරගත හැකි බව ද ඒ මහතා තවදුරටත් කීය.විශේෂයෙන්ම ශ්‍රී ලංකාවට එරෙහිව චැනල් 4 වැනි චිත්‍රපට නිපදවූ මැක්රේ ප්‍රමුඛ එල් ටී ටී ඊ හිතවාදීන් ශ්‍රී ලංකා නායකයන් යුද අපරාධ කොමිසමක් ඉදිරියට ගෙනයන උත්සාහයන් ව්‍යර්ථ කිරීමට මේ සමුළුව හරහා කදිම අවස්ථාවක් ලැබෙනවා.මෙහි පැමිණෙන රටවල් 54 නායකයන්ට මෙන්ම ඔවුන් සමඟ පැමිණෙන නියෝජිතයන්ට විද්වතුන්ට මෙන්ම ව්‍යාපාරිකයන්ට ද ශ්‍රී ලංකාවේ නියම තත්ත්වය මේ සමුළුව හරහා දැකගත හැකියි. ඔවුන්ට ශ්‍රී ලංකාව පිළිබඳ නිවැරදි පැහැදිලි චිත්‍රයක් බලා ගැනීමට ද හැකි වන බව සමරනායක මහතා පැවැසීය.අදාළ රටවල් 54 ක නියෝජිතයන් මෙන්ම වෙනත් විදේශීය නියෝජිතයන් මෙන්ම සංචාරකයන් ද මේ සමුළුව හරහා ශ්‍රී ලංකාවට පැමිණෙන නිසා ශ්‍රී ලංකාවේ සුන්දර ස්ථාන හා ඓතිහාසික ස්ථාන දැක බලා ගැනීමට අවස්ථාව ලබාදීමෙන් ද ?ශ්‍රී ලංකාවේ සංචාරක ව්‍යාපාරයට මහඟු අවස්ථාවක් වන බවත් පැවැසීය.මේ සමුළුව හරහා ලැබෙන ප්‍රතිලාභ සමඟ ශ්‍රී ලංකාවට දිගු ගමනකට මුල පුරා ඇතැයි හෙතෙම කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aa1308044</link>
    <topic>සුන්දර දිවයිනට සැපත්වන්න! ජනපතිගෙන් ඇරියුමක්</topic>
    <author/>
    <content>ශ්‍රී ලංකාවට සැපත්වන ලෙස ශුද්ධෝත්තම ෆ්‍රැන්සිස් පාප් වහන්සේට මහින්ද රාජපක්ෂ ජනාධිපතිතුමා විසින් ආරාධනා කර ඇත.‘ඔබ වහන්සේ ප්‍රකට කළ ඥානය දූරදර්ශීභාවය සහ මානව හිතවාදය නිසා වඩාත් පූජනීයත්වය පිළිබඳව ද අවුරුදු 30 ක ත්‍රස්තවාදය අවසන් කිරීම සඳහා කතෝලික සභාව ලබාදුන් සහාය ද ඉතාමත් ඉහළින් අගය කරන’ බව එම ආරාධනා පත්‍රයේ සඳහන් වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aa1308045</link>
    <topic>මංගල තමයි රනිල්ට බැහැ කියලා රටටම කිව්වේ</topic>
    <author>චන්දන බණ්ඩාර</author>
    <content>චන්දන බණ්ඩාරමංගල සමරවීර පොදු පෙරමුණු රජයේ සිටි කාලයේ රනිල්ට බැහැ යැයි ජනතා හදවතේ කොන්ක්‍රීට් කළ බවත් ඒ නිසා දැන් රනිල් ගොඩ ගන්ඩ පුළුවන් දැයි ප්‍රශ්නයක් පැන නැඟී තිබෙන බවත් එ. ජා. ප. පාර්ලිමේන්තු මන්ත්‍රී පාලිත රංගේ බණ්ඩාර මහතා පවසයි.රනිල් වික්‍රමසිංහ නායකයාට බැරි බවත් ඔහු රටට ද්‍රෝහියකු මෙන්ම කොටියකු බවත් කියමින් මංගල විසින් රනිල් නැති කරන ලද නිසා එ. ජා. ප. නායකයාට ගොඩ ඒමක් නම් මේ රටේ වත්මන් පරපුර සිටින තුරු නැති බවත් පාලිත රංගේ බණ්ඩාර මහතා අවධාරණය කරයි.එ. ජා. ප. නායකයා සමඟ ගිය සතියේ විශේෂ සාකච්ඡාවක් පැවැත්වීමට පෙර “සිළුමිණ” සමඟ සම්මුඛ සාකච්ඡාවකට එක් වෙමින් පාලිත රංගේ බණ්ඩාර මහතා මේ කරුණු අනාවරණය කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aa1308046</link>
    <topic>කොළඹ වරායේ දකුණ හෙට ඇරේ</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලකොළඹ වරායේ දකුණ පර්යන්තය හෙට (5) මහින්ද රාජපක්ෂ ජනාධිපතිතුමාගේ ප්‍රධානත්වයෙන් විවෘත කෙරේ. මීට බහාලුම් 10,000 – 25000ත් අතර ප්‍රමාණයක් රැගත් නැව් ඇතුළත් කිරීමට හැකි අතර මින් විදේශ විනිමය රටට උපයාගැනීමේ නවමං විවර වෙයි. ආසියානු සංවර්ධන බැංකුවෙන් ඇමෙරිකානු ඩොලර් මිලියන 300ක් ද වරාය අධිකාරියෙන් ඩොලර් මිලියන 100ක් ද දකුණු පර්යන්ත ව්‍යාපාරය වෙනුවෙන් වැය කර තිබේ.සංවර්ධිත වරායේ දකුණු පර්යන්තය නැරඹීමට මහජනයාට අගෝස්තු 8 – 13 දක්වා කාලසීමාව වෙන් කැරෙන බව වරාය අධිකාරිය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aa1308047</link>
    <topic>වැරැදි කරන රියැදුරු කොන්දොස්තරවරුන්ට වරදී</topic>
    <author>තාරක වික්‍රමසේකර</author>
    <content>තාරක වික්‍රමසේකරමාර්ග බලපත්‍ර හා සෙසු අවසර පත් නැතිව ධාවන කරවන අවස්ථා වල මෙන්ම මාර්ග නීති කඩ කරන අවස්ථාවල බස් රථයේ හිමිකරුට නොව රියැදුරන්ට හා කොන්දොස්තරවරුන්ට දඩ නියම කිරීමට කටයුතු යොදනු ලබන බව බස්නාහිර පළාත් මාර්ගස්ථ ප්‍රවාහන අධිකාරියේ සභාපති අමිල රන්මණ්ඩල මහතා ‘සිළුමිණ’ට කීය.බස් රථ හා සම්බන්ධ වැරැදිවලදී වැඩි බරක් බස් රථයේ හිමිකරුට හිමිවීම නිසා බොහෝ රියැදුරන් නීති විරෝධි ලෙස කටයුතු කරනු ලබන බව වාර්තා වේ.විශේෂයෙන්ම මඟීන් පටවාගෙන ඉන්ධන හල් වෙත යාම සහ මඟීන් පටවාගෙන අතරමඟ නැවතුම් පොළවල නවතාගෙන සිටීමේදී වැරැදි කරනු ලබන්නේ රියැදුරන් සහ කොන්දොස්තරවරුන් විසින් වන බැවින් ඔවුන්ට විරුද්ධව දඩ නියම කිරීම් සහ අධිකරණ ක්‍රියා මාර්ග ගනු ලබන බව ද ඒ මහතා කීය. මේ දක්වා එම දඬුවම් බස්රථයේ හිමිකරුට ද හිමි වුණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aa1308048</link>
    <topic>වැලි ගෙනියන්න නව නීති</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාපසුගිය 1 වැනිදා සිට වැලි ප්‍රවාහනයේ දී නව නීති කීපයක් හඳුන්වා දීමට භූමිය සමීක්ෂණ හා පතල් කාර්යාංශය ක්‍රියා කරන බව එහි සභාපති සෙනරත් ජයසුන්දර මහතා පවසයි.ඒ අනුව මුලින්ම උතුරු නැඟෙනහිර තෝරාගත් ප්‍රදේශවල වැලි ප්‍රවාහනය සඳහා නිකුත් කරන ලද බලපත්වල විශේෂිත වූ ස්ටිකරයක් ඇලවීමටත් වැලි ප්‍රවාහනය දිවා කාලයේ නොව රාත්‍රී කාලයේ එනම් රාත්‍රී 7 සිට උදෑසන 6 දක්වා සිදු කිරීමට අවසර දීමත් සිදුවෙයි.“වැලි ප්‍රවාහනය නිසා පරිසරයට හානි වෙනවා. විශේෂයෙන්ම තාර කාපට් දහවලට රත්වන නිසා දහවලට වැලි පිරවූ විශාල ටිපර් ඒවායේ ධාවනයෙන් පාරවල්වලට හානි වෙනවා. ඒ නිසා ශ්‍රී ලංකාවේ වැඩියෙන්ම වැලි හා පස් ප්‍රවාහනය වන උතුරු නැඟෙනහිර ප්‍රදේශවල වැලි ප්‍රවාහනය රාත්‍රී කාලයට පමණක් අවසර දීමටත් භූමිය සමීක්ෂණ හා පතල් කාර්යාංශය තීරණය කොට තිබෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aa1308049</link>
    <topic>දළදා පෙරහරට කප් සිටුවීම 7 වැනිදා</topic>
    <author>රමණී සුබසිංහ</author>
    <content>රමණී සුබසිංහමහනුවර ශ්‍රී දළදා මාලිගාවේ ඇසළ පෙරහර මංගල්‍යයේ කප් සිටුවීම ලබන 07 වැනිදා බදාදා පෙරවරු 7.59ට යෙදෙන සුබ මොහොතින් දළදා මාලිගා පරිශ්‍රයේ දී සිදු කෙරේ.උතුරු දිශාභිමුඛව සිරිත් පරිදි පේකොට තබන ලද ‘පණස’ වෘක්ෂයේ ශාඛාවක් ගෙන මහනුවර සිව් දේවාලයන් ප්‍රධාන කොට ඇති සියලු විහාර දේවාලයන් හි පූර්වාභිමතිව ඇසළ ‘කප්’ සිටුවීමේ මෙම චාරිත්‍රය සිව් දේවාලයත් බස්නායක නිලමේවරු සහ ප්‍රධාන කපුමහතුන් ගේ ප්‍රධානත්වයෙන් සිදු කෙරේ.පළමු කුඹල් පෙරහර 11 වැනිදා ඉරිදා රාත්‍රී වීදි සංචාරය කරන අතර දින 5ක් පුරා කුඹල් පෙරහර පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aa13080410</link>
    <topic>උසස් පෙළට විශේෂ ආරක්ෂාව</topic>
    <author>සුභාෂිණී ජයරත්න</author>
    <content>සුභාෂිණී ජයරත්නහෙට පැවැත්වෙන අ.පො.ස. උසස් පෙළ විභාගය නිසි පරිදි කරගෙන යාමේ විශේෂ ආරක්ෂක වැඩපිළිවෙළක් ක්‍රියාත්මක කර ඇතැයි විභාග කොමසාරිස් ජනරාල් ඩබ්ලිව්.එම්.එන්.ජේ. පුෂ්පකුමාර මහතා ‘සිළුමිණ’ ට පැවැසීය.විභාග කටයුතු නිසි පරිදි කරගෙන යාමට අවශ්‍ය උපදෙස් ඇතුළත් චක්‍රලේඛ දෙකක් සියලුම පොලිස් ස්ථානවලට යවා ඇති අතර ඒ මඟින් ආරක්ෂාව පිළිබඳ උපදෙස් ලබාදී ඇත.පළාත් සභා මැතිවරණ කටයුතු සිදුවන ප්‍රදේශවල මෙන් ම අනිකුත් සියලුම පළාත් වල ආරක්ෂක විධිවිධාන තදින් ම ක්‍රියාත්මක කැරෙන අතර විභාග පැවැත්වෙන කාලය තුළ විභාග ශාලා අවට පෙළ පාලි පැවැත්වීම උද්ඝෝෂණ පැවැත්වීම රතිඤ්ඤා පත්තු කිරීම ශබ්ද විකාශන යන්ත්‍ර හඬ නැංවීම සම්පූර්ණයෙන් ම මේ යටතේ තහනම් ය. විභාග මධ්‍යස්ථාන වලට බාධා සිදුවෙන සියලුම ක්‍රියා සිදුකිරීම මැතිවරණය පැවැත්වෙන පළාත්වල මෙන් ම අනිකුත් පළාත්වල ද තහනම් ය.විභාග මධ්‍යස්ථාන වලට ආරක්ෂාව සැලැසීමට පොලිසියේ වගකීම වන බව කියන කොමසාරිස්වරයා නීති කඩ කරන අයට විරුද්ධව විභාග පනත හා සිවිල් නීතිය තදින් ම ක්‍රියාත්මක වෙන බව පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aa13080411</link>
    <topic>සමන්මලී පද්මකුමාරගේ ළමා පොත් 7 ක් දොරට වඩී</topic>
    <author>ඡායාරූපය - සුදම් ගුණසිංහ</author>
    <content>ළමා ග්‍රන්ථ කතුවර සමන්මලී පද්මකුමාර මහත්මියගේ ළමා පොත් හතක එකතුවක දොරට වැඩුම පසුගිය සිකුරාදා (2) සවස බණ්ඩාරනායක සම්මන්ත්‍රණ ශාලා පරිශ්‍රයේදී සිදු කැරිණි.මෙහිදී ප්‍රවීණ ගායිකා නන්දා මාලනි, සරසවි ප්‍රකාශන ආයතනයේ අධ්‍යක්ෂිකා ප්‍රේමසිරි මහත්මිය සහ කතුවරිය ප්‍රදීපා ලෝකය සනිටුහන් කළ අයුරු.ඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aa13080412</link>
    <topic>ආර්ථික හා සංස්කෘතික ප්‍රගතිය අධ්‍යයනය කරනු සඳහා . . .</topic>
    <author/>
    <content>වියට්නාමය විසින් ගතවුණ දශක කීපය තුළ ළඟා කරගෙන ඇති සමාජ, ආර්ථික හා සංස්කෘතික ප්‍රගතිය අධ්‍යයනය කරනු සඳහා, වියට්නාම් රජයේ ආරාධනයෙන්, නොබෝදා වියට්නාමයේ නිල සංචාරයක යෙදුන ශ්‍රී ලංකා පාර්ලිමේන්තු නියෝජිත පිරිසේ නායක කථානායක චමල් රාජපක්ෂ මහතා වියට්නාම් ජනාධිපති ගරු ටුවං ටං සං මහතා (H.E. TRUONG TAN SANG)වියට්නාම් ජනාධිපති මන්දිරයේදී බැහැදුටු අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aa13080413</link>
    <topic>‘බුදුසරණ’ පත්‍රයේ හිටපු කර්තෘ සාම විනිසුරු . . .</topic>
    <author/>
    <content>කහතුඩුවේ ශ්‍රී නන්දනාරාම විහාරස්ථානයේ දියුණුව උදෙසා ‘බුදුසරණ’ පත්‍රයේ හිටපු කර්තෘ සාම විනිසුරු ප්‍රේමසිරි අබේසිංහ මහතා කළ ශාසනික සේවය අගයමින් එහි දායක සභාව විසින් පිළියෙල කළ උපහාර උත්සව සභාවක් හා ආශිර්වාද බෝධි පූජාවක් එම විහාරස්ථානයේදී පැවැත්විණි.එහිදී එම දායක සභාවේ ලේකම් හේමන්ත පෙරේරා මහතා එම දායක සභාවෙන් පිළියෙල කර තිබූ උපහාර තිළිණය අබේසිංහ මහතාට පිළිගැන්වූ අයුරු. මෙම අවස්ථාවට උඩුගහපත්තු භික්ෂු සංවිධානයේ සභාපති විහාරස්ථානාධිපති කහතුඩුවේ විමලතිස්ස හිමිපාණෝ ද දායක සභාවේ සභාපති කේසර අබේසිංහ මහතා ද එක්වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aa13080414</link>
    <topic>මෙරට මැණික් සඳහා ජාත්‍යන්තර පිළිගත් තත්ත්ව සහතිකයක්</topic>
    <author>නිහාල් පී අබේසිංහ</author>
    <content>නිහාල් පී අබේසිංහමෙරට මැණික් ව්‍යාපාරිකයන් සඳහා රත්නපුර නගරයේ නව මැණික් රසායනාගාරයක් හා මැණික් වෙළඳ සංකීර්ණයක් ස්ථාපිත කිරීමට සැලසුම් කර ඇති බව පරිසර හා පුනර්ජනනීය බලශක්ති අමාත්‍ය සුසිල් ප්‍රේමජයන්ත මහතා පවසයි.අමාත්‍යතුමා මේ බව පැවසූයේ රත්නපුර ඔරලෝසු කණුව යට මැණික් ව්‍යාපාරිකයන්ගේ සංගමයේ නියෝජිතයින් සමඟ පසුගියදා පැවැත්වූ සාකච්ඡාවේදීය. හමුව පරිසර හා පුනර්ජනනීය බලශක්ති අමාත්‍යාංශ පරිශ්‍රයේදී පැවැත්විණි.දැනට මැණික් ව්‍යාපාරිකයින් සිය මැණික් සඳහා තත්ත්ව සහතික ලබා ගැනීමට ඒවා තායිලන්තයේ රසායනාගාර වෙත යොමු කරයි. ඒ අනුව මෙමෝ සහතිකය, විස්තරාත්මක සහතිකය, ඡායාරූප සහිත සවිස්තරාත්මක සහතිකය යන සහතික ත්‍රිත්වයම මෙම රසායනාගාරය තුළදී නිකුත් කිරීමට හැකියාව ලැබෙනු ඇත. නව තත්ත්වය යටතේ මැණික් ව්‍යාපාරිකයින්ට මෙන්ම කර්මාන්තකරුවන්ට ද සිය ක්ෂේත්‍රයන්හි කාර්යක්ෂමතා වැඩිකර ගැනීමට හැකිවනු ඇත.මෙමඟින් රසායනාගාර කටයුතු සඳහා විදේශගතවන මුදල් ලංකාව තුළම රඳවා ගැනීමට ද හැකියාව ලැබේ.ස්ථාපිත කෙරෙන මැණික් රසායනාගාරයේ වැඩ කටයුතු මේ වන විට සිදුවෙමින් පවතී. එසේම මෙම තත්ත්ව සහතිකය නිකුත් කිරීමට අදාළව මැණික් පර්යේෂණ විශේෂඥයින් පුහුණු කිරීමේ වැඩසටහනක් ද මේ වන විට ක්‍රියාත්මක වේ.මීට සමගාමීව ජාත්‍යන්තර ප්‍රමිතීන්ට අනුකූලව නව මැණික් වෙළෙඳ සංකීර්ණයක් ද ඉඳිකිරීමට කටයුතු යොදා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aa13080415</link>
    <topic>කොබෙයිගනේ, තෙලහැර ජනසෙවණ විරු ගම්මානයේ ඉදිකිරීම් කටයුතු ඇරඹේ</topic>
    <author/>
    <content>කුරුණෑගල, කොබෙයිගනේ, තෙලහැර ජනසෙවණ විරු ගම්මානයේ ඉදිකිරීම් කටයුතු ආරම්භ කිරීම ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතාගේ ප්‍රධානත්වයෙන් ඉකුත්දා කුරුණෑගල, කොබෙයිගනේ, තෙලහැර ජනසෙවණ විරු ගම්මානයේදී සිදුකෙරිණ.”මහින්ද චින්තන ඉදිරි දැක්ම” අනුව විමල් වීරවංශ අමාත්‍යවරයාගේ උපදෙස් පරිදි ක්‍රියාත්මක වන ජනසෙවණ නිවාස දස ලක්ෂයේ නිවාස හා ජනාවාස සංවර්ධන මෙහෙයුම යටතේ මෙම නිවාස ගම්මාන ඉදිකෙරේ.මෙහි ඉදිකෙරෙන නිවාස සංඛ්‍යාව 35 කි. මෙම නිවාස ගම්මානය සඳහා ජාතික නිවාස සංවර්ධන අධිකාරිය විසින් ලබාදෙන නිවාස ආධාර මුදල රුපියල් ලක්ෂ 70 කට අධිකයි. නිවාස ඉදිකරගැනීම සඳහා අවශ්‍ය තාක්ෂණික උපදෙස් ලබාදීම ඇතුළු සියලු සම්බන්ධීකරණ කටයුතු නොමිලේ සිදුකරනු ලබන්නේ ද ජාතික නිවාස සංවර්ධන අධිකාරිය විසිනි.දැදුරු ඔය ව්‍යාපෘතියේදී නිවාස අහිමිව අවතැන් වූ පවුල් සඳහා මෙම නිවාස ගම්මානය ඉදිකෙරෙන අතර නිවාස ගම්මානය ඉදිකිරීම සඳහා ඉඩම් ලබාදුන්නේ කොබෙයිගනේ ප්‍රාදේශීය ලේකම් කාර්යාලය විසිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aa13080416</link>
    <topic>තලවිල මංගල්‍යය අද</topic>
    <author/>
    <content>කතෝලික සැදැහැවතුන්ගේ ප්‍රධාන සිද්ධස්ථානවලින් එකක් වන තලවිල සාන්ත ආනා සිද්ධස්ථානයේ අගෝස්තු මංගල්‍යය අද (4) හලාවත රදගුරු වැලන්ස් මෙන්ඩිස් හිමිපාණන්ගේ ප්‍රධානත්වයෙන් පැවැත්වෙයි.උදේ 7 ට මංගල්‍යය මහා දිව්‍ය පූජා යාගය පැවැත්වේ.ශුද්ධ වූ ආනා තුමියගේ ප්‍රාතිහාර්යමය ප්‍රතිමාව රැගත් පෙරහර වීදි සංචාරය ඉන් අනතුරුව පැවැත්වෙන අතර එය අවසානයේ ප්‍රතිමාවෙන් සැදැහැවතුන් ආසිරි ගැන්වීම සිදු කෙරේ. මෙම මංගල අවස්ථාවට ත්‍රිකුණාමලය රදගුරු කිංස්ලි ස්වාමිපිල්ලේ හිමිපාණන් ද එක්වීමට නියමිතය.උදේ 10, දහවල් 12 සහ සවස පහට ද දේව මෙහෙයන් පැවැත්වෙන බව සිද්ධස්ථාන පාලක පයස් නිහාල් ප්‍රනාන්දු පියතුමා සිළුමිණට පැවැසීය.මරිය මව් තුමියගේ මෑණියන් වන ශුද්ධ ආනා මව් බැතිය කතෝලිකයන් අතර ඉතා තීව්‍ර ලෙස මුල් බැස ගත්තක් වන අතර තලවිලට අමතරව වත්තල, පළගතුරය, කුරණ වැනි දිවයිනේ දේවස්ථාන විශාල සංඛ්‍යාවක් එතුමිය වෙනුවෙන් කැපකර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aa13080417</link>
    <topic>කතරගම පෙරහර 7 වැනිදා සිට ඇරැඹේ</topic>
    <author>ඊ.එච්. සෝමපාල (කතරගම විශේෂ)</author>
    <content>ඊ.එච්. සෝමපාල (කතරගම විශේෂ)ඓතිහාසික රුහුණු කතරගම මහාදේවාලයේ වාර්ෂික ඇසළ මහා පෙරහර අගෝස්තු මස 07 දින ඇරඹෙයි.ඇසළ පෙරහර ආරම්භ කිරීමට ප්‍රථම පැවැත්වෙන සර්ව රාත්‍රික පරිත්‍රාණ ධර්‍මදේශනාව කතරගම මහාදේවාලය සමීපයේ ඇති විශේෂ පිරිත් මණ්ඩපයේ අගෝස්තු මස 06 දින රාත්‍රී පැවැත්වේ. මෙදින කිරිවෙහෙර රාජ මහා විහාරස්ථානයේදී සිට සධාතුක කරඬුව වැඩම කරවීම රුහුණු කතරගම මහා දේවාලයේ බස්නායක නිලමේ ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ මහතා විසින් සිදුකරනු ලැබේ.අගෝස්තු මස 08 දින සිට කතරගම මහා දේවාලයෙන් ඇරඹෙන දේව පෙරහර පිටවීදියේ ගමන්කර වල්ලි අම්මා දේවාලයට පැමිණ පෞරාණික චාරිත්‍ර පුදසිරිත් ඉටුකර මහාවීදියේ ගමන් කර මහාදේවාලයට ගෙවදිනු ඇත.අගෝස්තු මස 12 දින ඇසළ පෙරහර - 6 වන පෞරාණික චාරිත්‍ර රැසක් ඉටුකරන දිනයයි. අගෝස්තු මස 17 දින ඇසළ පෙරහර 11 වන පෙරහර පැවැත්වේ. මෙදින පෙරහර වීදි සංචාරය කිරීමෙන් අනතුරුව ගිනි පැගීමේ කටයුතු සූදානම් කර මධ්‍යම රාත්‍රියෙන් පසුව ගිනිපෑගීම සිදුකරනු ලැබේ.අගෝස්තු මස 20 දින අවසාන මහා පෙරහර පැවැත්වේ. අගෝස්තු මස 21 දින මැණික් ගඟේ දිය කැපීමෙන් ඇසළ පෙරහර කටයුතු අවසන් වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=ab1308041</link>
    <topic>පොදුරාජ්‍ය මණ්ඩලීය නායක සමුළුව නාස්තියක් නොව ආයෝජනයකි</topic>
    <author>ඉන්දික ජයරත්න</author>
    <content>මේ දිනවල වඩාත් සංවාදයට තුඩුදී ඇති මාතෘකා අතරින් පොදුරාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීම පිළිබඳ කතිකාව වඩාත් ඉදිරියට පැමිණ තිබේ. මාධ්‍ය වෙතින් තොරතුරු හෙළිදරව් වන ආකාරයට පොදුරාජ්‍ය මණ්ඩලීය රාජ්‍ය නායක සමුළුව ලංකාවේ පැවැත්වීම පිළිබඳව ඇත්තේ ධනාත්මක ප්‍රවේශයකින් යුතු ප්‍රවෘත්ති වාර්තාවලට වඩා සෘණාත්මක ප්‍රවේශයකින් යුතු ප්‍රවෘත්ති වාර්තාවන්ය. වෙනත් ලෙසකින් ප්‍රකාශ කළහොත් බොහෝ විට මෙමඟින් ප්‍රකාශ වන්නේ පොදුරාජ්‍ය මණ්ඩලීය රාජ්‍ය නායක සමුළුව ලංකාවේ පැවැත්වීම යනු නාස්තික වියදමක් වශයෙනි.පොදු රාජ්‍ය මණ්ඩලීය රාජ්‍ය නායක සමුළුව මෙරට දී පැවැත්වීම ශ්‍රී ලංකාවට ආයෝජන අවස්ථාවක් ද නොඑසේ නම් නාස්තික වියදමක් ද යන්න තුලනාත්මකව විමසා බැලිය යුතු කාරණයකි.නූතන පොදුරාජ්‍ය මණ්ඩලීය සමුළුව ඉතා දිගු කලක් මුළුල්ලේ විකාශනය වී පැමිණි ක්‍රියාවලියක ප්‍රතිඵලයක් ලෙස හැඳින්වීමට ද පුළුවන. 17 වන සියවස අග භාගය 18 වැනි සියවස අවසන් යුගය පමණ වනතුරු මහා බ්‍රිතාන්‍යයේ යටත් විජිතවාදයේ ප්‍රතිඵල ලෙස පෙර සහ අපරදිග ප්‍රදේශවල විශාල භූමි ප්‍රමාණයක් ඔවුන්ගේ යටත්විජිත බවට පත්විය. කලකට පෙර බ්‍රිතාන්‍ය යටත් විජිත පාලනය හිරු නොබසින අධිරාජ්‍ය ලෙස හැඳින්වූයේ ද ලෝකයේ කොතන හෝ තැනක බ්‍රිතාන්‍යයට අයත් යටත් විජිතයක ඉර පායා තිබීම හේතුවෙනි. මෙමඟින් ප්‍රකාශවන්නේ බ්‍රිතාන්‍ය සහ යටත්විජිතවල විශාලත්වයයි.පොදු රාජ්‍ය මණ්ඩලීය සංකල්පය19 වැනි සියවස අගභාගය වන විට ලොව පුරා පැතිරී ගිය නිදහස් අරගලයන්ගේ ප්‍රතිඵලයක් ලෙස බ්‍රිතාන්‍ය යටත් විජිතය සතුව පැවැති බොහෝ යටත්විජිත කොලනි ස්වාධීන නිදහස් හා ස්වෛරී ජනරජ හෙවත් නූතන ජාතික රාජ්‍ය බවට පත්විය. ඊට සමගාමීව පොදුරාජ්‍ය මණ්ඩල සංකල්පය ද ක්‍රමානුකූලව වෙනස් ස්වරූපයක් ගත්තේය. පූර්ව වශයෙන් බ්‍රිතාන්‍ය යටත් ෂම්තයේ අණසකට යටත්ව පැවති රටවල් ඒකරාශී වීමේ ක්‍රියාවලිය නූතන පොදුරාජ්‍ය මණ්ඩලීය සංකල්පයේ මූලික අර්ථයයි.එක්සත් ජාතීන්ගේ සංවිධානය නොබැඳි ජාතීන්ගේ සංවිධානය ආදී ජාත්‍යන්තර සංවිධාන හා සැසැඳීමේ දී පොදුරාජ්‍ය මණ්ඩල සංකල්පයට ඇත්තේ දිගු ඉතිහාසයක් මෙන්ම සුවිශේෂී වැදගත්කමකි. බ්‍රිතාන්‍යය යටත්විජිත බවින් මිදුණ රාජ්‍යයන් ඒකරාශී වීම 1926 බෙල්ෆර් ප්‍රකාශය මඟින් තහවුරු කර ඇත. එය පොදුරාජ්‍ය මණ්ඩලීය රාජ්‍ය සංකල්පයේ වැදගත් කඩඉමකි. 1947 ලන්ඩන් ප්‍රකාශය මඟින් පොදුරාජ්‍ය මණ්ඩලීය සමුළු සංකල්පය බිහිවී තිබේ. 1949 දක්වා මෙම කතිකාව පැවැති අතර බ්‍රිතාන්‍ය යටත් විජිත බවින් මිදුණු ඉන්දියාව පොදුරාජ්‍ය මණ්ඩලයට සම්බන්ධ කරගැනීමේ අවශ්‍යතාව මෙහිදී සාකච්ඡාවට ලක්වූයේය.නූතන පොදුරාජ්‍ය මණ්ඩලීය සමුළු ක්‍රියාවලියේ වැදගත් තවත් සංධිස්ථානයක් වන්නේ 1971 සිංගප්පූරුවේදී පැවැති පොදුරාජ්‍ය මණ්ඩලීය රාජ්‍ය නායක සමුළුවයි. මෙහිදී පොදුරාජ්‍ය මණ්ඩලීය එකමුතුව යනු කුමක්ද යන්න වඩාත් හොඳින් අර්ථකථනය කර ඇත.සුවිශේෂ ජයග්‍රහණයක්නොවැම්බර් මාසයේ දී ශ්‍රී ලංකාවේ දී පැවැත්වෙන්නේ 22 වැනි පොදුරාජ්‍ය මණ්ඩලීය රාජ්‍ය නායක සමුළුවයි. ඉතා දිගු විකාශනාත්මක ඉතිහාසයකට උරුම කියන පොදුරාජ්‍ය මණ්ඩලීය සමුළුව ශ්‍රී ලංකාවේ පැවැත්වීම රටක් වශයෙන් මෙන්ම කලාපීය වශයෙන් ආසියා කලාපය ද මෑතකාලීනව ලැබූ සුවිශේෂී ජයග්‍රහණයකි. නමුත් අවාසනාවකට මෙම සමුළුව පිළිබඳව ඇතැම් මාධ්‍ය මෙන්ම විපක්ෂ දේශපාලන කණ්ඩායම් අගතිවාදී සෘණාත්මක විවේචන ඉදිරිපත් කිරීම කනගාටුවට කරුණකි.තිස් වසරක බෙදුම්වාදී කොටි ත්‍රස්තවාදය පරාජය කිරීමෙන් අනතුරුව පශ්චාත් යුදකාලීන ශ්‍රීී ලංකාවේ පැවැත්වෙන ප්‍රථම අන්තර්ජාතික රාජ්‍ය නායක සමුළුව වන්නේ 22 වැනි පොදුරාජ්‍ය මණ්ඩලීය රාජ්‍ය නායක සමුළුවයි. 1976 වසරේ අගෝස්තු මාසයේ 16 වැනිදා එවකට අගමැති සිරිමාවෝ බණ්ඩාරනායක මැතිනියගේ ප්‍රධානත්වයෙන් නොබැඳි රාජ්‍ය නායක සමුළුව ශ්‍රී ලංකාවේ පැවැත්විණි. රටවල් 76ක රාජ්‍ය නායකයෝ ඊට සහභාගි වී තිබේ. තවත් රටවල් ගණනාවක් නිරීක්ෂණ මට්ටමින් නොබැඳි රාජ්‍ය නායක සමුළුව නියෝජනය කළ බව තොරතුරු වාර්තා කරයි.රණසිංහ ප්‍රේමදාස ජනාධිපතිවරයාගේ සමයේදී සාර්ක් සංවිධාන සමුළුවක් ශ්‍රී ලංකාවේ පැවති අතර 2008 වසරේදී මහින්ද රාජපක්ෂ ජනාධිපතිතුමාගේ ප්‍රධානත්වයෙන් සාර්ක් රාජ්‍ය නායක සමුළුවක් ශ්‍රී ලංකාවේදී පැවැත්විණි. නොබැඳි රාජ්‍ය නායක සමුළුවෙන් අනතුරුව එකවර රටවල් විශාල ප්‍රමාණයක රාජ්‍ය නායකයන් ශ්‍රී ලංකාවට පැමිණෙන ප්‍රථම අවස්ථාව වන්නේ මෙම පොදුරාජ්‍ය මණ්ඩලීය රාජ්‍ය නායක සමුළුවයි. රටවල් 53ක් මෙහි සාමාජිකත්වය දරනු ලබන අතර එම සෑම රටක්ම ශ්‍රී ලංකාවේ පැවැත්වෙන සමුළුවට සහභාගි වන බවට ද මේ වන විට තහවුරු කර තිබේ.ත්‍රස්තවාදය පරාජය කිරීමෙන් පසු ශ්‍රී ලංකාව සම්බන්ධයෙන් ජාත්‍යන්තරය තුළ පතුරුවන ලද දුර්මත දුරු කිරීම උදෙසා මේ ලද අවස්ථාව වටිනා ආයෝජනයක් ලෙස සැලකීමට පුළුවන. විවේචකයන් පොදුරාජ්‍ය මණ්ඩලීය සමුළුව සඳහා දරන වියදම නාස්තියක් ලෙස ප්‍රකාශ කළත් මුදල් අමාත්‍යාංශ ලේකම් ආචාර්ය පී.බී.ජයසුන්දර මහතා ඉකුත් ජූලි 30 වැනිදා මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැති විද්යුත් සහ මුද්‍රිත මාධ්‍යයන්හි ප්‍රවෘත්ති අංශ ප්‍රධානීන් සමඟ වූ හමුවේදී ප්‍රකාශ කළේ අවම වියදමකින් පොදුරාජ්‍ය මණ්ඩලීය රාජ්‍ය නායක සමුළුව පැවැත්වීමට කැබිනට් මණ්ඩලය අනුමැතිය දී තිබෙන බවයි.ව්‍යාපාරික සමුළුවරාජ්‍ය නායක සමුළුවට සමගාමීව පැවැත්වෙන ව්‍යාපාරික තරුණ හා මහජන සමුළුවල ආයෝජන වටිනාකම ද අවබෝධ කර ගැනීම වඩා වැදගත් වේ. ශ්‍රී ලංකාවේ ආයෝජන අවස්ථාවන් පිළිබඳව රටවල් 53ක සංචාරය කොට තොරතුරු සන්නිවේදනය කරනවාට වඩා ශ්‍රී ලංකාවට පැමිණෙන රාජ්‍ය නායකයන් හා ව්‍යාපාරික ප්‍රජාව වෙත ශ්‍රී ලංකාවේ ආයෝජන අවස්ථා පෙන්වා දීම වඩාත් ඵලදායී වන්නේය. රාජ්‍ය නායක සමුළුවට සමගාමීව පැවැත්වෙන ව්‍යාපාරික සමුළුවට ඉන්දියාව, දකුණු කොරියාව, චීනය, ජපානය ආදී රටවලින් ආයෝජකයින් විශාල ප්‍රමාණයක් සහභාගි වන බව දැනටමත් තහවුරු කර තිබේ.ව්‍යාපාරික සමුළුවට සහභාගි වන ඇතැම් රටවල් පොදු රාජ්‍ය මණ්ඩලයේ සාමාජිකයන් නොවුණත් ඔවුන් ඊට සහභාගි වන්නේ ව්‍යාපාරික සමුළුවේ ඇත්තා වූ වටිනාකම් මැනවින් තේරුම් ගනිමිනි. මෙම අවස්ථාව ඵලදායීව ප්‍රයෝජනයට ගනිමින් ශ්‍රී ලංකාවේ ආර්ථික ගමන් මඟ ශක්තිමත් කිරීමට හා ඒ සඳහා වන්නා වූ උපායමාර්ග සැලසුම් කිරීමට ප්‍රතිපත්ති තීරකයන් කටයුතු කිරීම ද වැදගත් වේ.පොදුරාජ්‍ය මණ්ඩලීය රාජ්‍ය නායක සමුළුවේ මූලික ප්‍රතිපත්තීන් පිළිබඳව ඇති අනවබෝධය හෝ දේශපාලන කුහකකම මත හෝ ඇතැම් විපක්ෂ දේශපාලනඥයින් ඒ පිළිබඳව සදය විවේචනයක් කරනවාට වඩා ද්වේශසහගත විවේචන කිරීමට පෙලඹී තිබෙන බව ද පෙනෙන්නට තිබේ. මීට හොඳම උදාහරණයක් වන්නේ මංගල සමරවීර මන්ත්‍රීවරයා පොදුරාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේදී පැවැත්වීම පිළිබඳව පසුගිය අවස්ථාවක කරන ලද ද්වේශසහගත විවේචනයයි.ඔහු විසින් ප්‍රකාශ කරනු ලැබ ඇත්තේ 17 වන ආණ්ඩුක්‍රම සංශෝධනය යටතේ ප්‍රකාශිත ස්වාධීන කොමිෂන් සබා පිහිටුවීමට ශ්‍රීී ලංකා රජය කටයුතු නොකරන්නේ නම් ශ්‍රී ලංකාවේ පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුව වර්ජනය කරන ලෙස අනෙකුත් සාමාජික රටවලින් ඉල්ලා සිටින බවයි. මංගල සමරවීර මන්ත්‍රීවරයාගේ මෙම ප්‍රකාශය වනාහී ආණ්ඩුව පිළිබඳ කරන ලද විවේචනයකට වඩා රටට එරෙහිව කරන ලද ද්‍රෝහී ප්‍රකාශයක් ලෙස හඳුන්වනු ලැබුවහොත් එහි ඇති වරදක් නැත.දේශද්‍රෝහි ප්‍රකාශආණ්ඩුව කරන සියලු කටයුතු අනුමත කළ යුතු හෝ ප්‍රශංසා කළ යුතු බවට හෝ නියමයක් නැත. සැබෑ විපක්ෂයක කාර්යභාරය වන්නේ ආණ්ඩුවේ වැරදි තැන් පෙන්වා දෙමින් කළ යුතු නිවැරදි කාර්යයට මඟපෙන්වීමයි. ආණ්ඩුව විවේචනය කිරීම යනු විපක්ෂයක කාර්යභාරය වේ. නමුත් රටට ද්‍රෝහි වීමට කිසිදු පුද්ගලයෙකුට කවර මට්ටමක හෝ අයිතියක් නැත. මංගල සමරවීර මන්ත්‍රීවරයා ආණ්ඩුව පිළිබඳව හෝ ආණ්ඩුවේ නායකත්වය පිළිබඳව හෝ ඇත්තා වූ කෝන්තරයක් පිරිමසා ගන්නට උත්සාහ ගන්නේ රටට ද්‍රෝහිවීමෙනි.17 වන සංශෝධනය පිළිබඳ කාරණය ශ්‍රී ලංකාවේ පැවැත්වෙන පොදුරාජ්‍ය මණ්ඩලීය සමුළුව වර්ජනය කරන ලෙස සාමාජික රටවල් වෙතින් ඉල්ලා සිටීමට තරම් වැදගත් කාරණයක් ද? 17 වන සංශෝධනයේ ඇත්තා වූ අවිධිමත් භාවයන් 18 වන සංශෝධනයෙන් නිවැරදි කර තිබේ. 17 වන සංශෝධනය ක්‍රියාත්මක කිරීමට ජනතා විමුක්ති පෙරමුණ සහ මුස්ලිම් කොංග්‍රසය අතර එකඟතාවක් නැතිව ඉවහල් විය. නමුත් 18 වන සංශෝධනයෙන් 17 වන සංශෝධනයේ පැවතියාවූ දුබලතාවන් නිවැරදි කර ඇත්තේය. මේ සියලු තත්ත්වයන් නොසලකා හෝ හිතාමතා ඕනෑකමින් අත්හැර දමා පොදු රාජ්‍ය මණ්ඩලීය රාජ්‍ය නායක සමුළුව වර්ජනය කරන ලෙස සාමාජික රටවලින් ඉල්ලා සිටීම මහත්මා දේශපාලනයකට හෝ කවර හෝ සදාචාරයකට අනුකූල නොවන බව සඳහන් කළ යුතුය.විදේශ කටයුතු අමාත්‍ය ධූරය ද හොබවා ඇති මංගල සමරවීර මන්ත්‍රීවරයා පොදුරාජ්‍ය මණ්ඩල සංවිධානයේ සිංගප්පූරු ප්‍රකාශය දැනුම්වත්ව හෝ නොදැනුවත්ව නොසලකා හැර තිබෙන බව පෙනෙන්නට තිබේ. 1971 සිංගප්පූරු ප්‍රකාශනයේ වැදගත් කාරණයක් වන්නේ සාමාජික රටවල ස්වාධීනත්වයන් තහවුරු කිරීමයි. ඒ අනුව 17 වන සංශෝධනය හෝ වෙනත් දේශපාලනික කාරණයක් එම රටේ අභ්‍යන්තරික ක්‍රියාවලියක් ලෙස සැලකේ. එවැනි කාරණයක් අරබයා සාමාජික රටවල් මැදිහත් නොවීම සිංගප්පූරු ප්‍රකාශනයේ මෙන්ම පොදු රාජ්‍ය මණ්ඩලීය ප්‍රඥප්තිය තුළ පිළිගත්තා වූ මූලධාර්මික සිද්ධාන්තයකි.මංගලගේ ප්‍රකාශයඒ අර්ථයෙන් ගත් කල්හි මංගල සමරවීර මන්ත්‍රීවරයාගේ ප්‍රකාශය හුදෙක් දේශපාලන වෛරය මත කරන ලද ප්‍රකාශයක් ලෙස පිළිගැනීමට සිදු වේ. මෙහිදී මතුවන ඊළඟ ප්‍රශ්නය වන්නේ් ඒ මහතාගේ එම ප්‍රකාශය පිළිබඳ එක්සත් ජාතික පක්ෂයේ ස්ථාවරය කුමක්ද යන්නයි. මංගල සමරවීර මන්ත්‍රීවරයා ප්‍රකාශ කරන පරිදි ශ්‍රී ලංකාවේ පැවැත්වෙන සමුළුව සෙසු සාමාජික රටවල් වර්ජනය කළ යුතුද යන්න එක්සත් ජාතික පකෂයේ ස්ථාවරයද නැතිනම් එක්සත් ජාතික පක්ෂය පොදු රාජ්‍ය මණ්ඩලීය සමුළුව ශ්‍රී ලංකාවේ පැවැත්වීම පිළිබඳව දක්වන නිල ස්ථාවරය කුමක්ද යන්න කඩිනමින් රටට ප්‍රකාශ කළ යුතුය.පශ්චාත් යුදකාලීන ශ්‍රීී ලංකාව පිළිබඳ ඇත්තා වූ දුර්මත දුරු කිරීමට මෙන්ම මෑතකාලීනව ශ්‍රීී ලංකාව අත්පත් කරගෙන ඇති සමාජ, ආර්ථික හා දේශපාලන ක්‍ෂේත්‍රයන්ගේ ජයග්‍රහණ පිළිබඳව ජාත්‍යන්තරයට යහපත් සිතුවමක් පින්තාරු කිරීමට ලද ආයෝජන අවස්ථාවක් ලෙස මෙම සමුළුව ප්‍රයෝජනයට ගත යුතුය. මේ කථා කරන මොහොත වන විට ද ඉතා බරපතළ ලෙස මතවාදී ත්‍රස්තවාදය ශ්‍රී ලංකාවට එරෙහිව ගෝලීය අවකාශය පුරා සැරිසරමින් තිබේ.කොටි ත්‍රස්තවාදයේ නග්න මුහුණුවර2009 මැයි මාසයේ 19 වැනිදා කොටි ත්‍රස්තවාදයේ නග්න මුහුණුවර පරාජය කළේය. ත්‍රස්තවාදය පරාජය කිරීම යනු සතුරා පරාජය කිරීම නොවේ. සතුරාගේ ඉත්තා හෙවත් ත්‍රස්තවාදී මුහුණුවර පරාජය කිරීම අප ලද ජයග්‍රහණයකි. නමුත් සතුරාගේ සැබෑ මුහුණුවර තවදුරටත් ක්‍රියාත්මක වෙමින් පවතී. මානව හිමිකම් චෝදනා චැනල් 4 නාළිකාවේ ව්‍යාජ වීඩියෝ චිත්‍රපට, යුද අපරාධ චෝදනා සතුරාගේ නන්විධ උත්සාහයන්ට ආසන්න උදාහරණ කිහිපයක් පමණි. බෙදුම්වාදී අරගලය ත්‍රස්තවාදී ස්වරූපයෙන් ඉටු කර ගැනීම යථාර්ථයක් නොවුණු කල්හි සතුරා විවිධ උපායමාර්ග අනුගමනය කරමින් සිටී. 13 වැනි සංශෝධනයේ බලතල පිළිබඳ මත ගැටුමක් ඇති කර ගැනීමට ගන්නා වූ උත්සාහය පිටුපස ඇත්තා වූ අරමුණු තේරුම් ගැනීමට සූක්ෂමවීමේ අවශ්‍යතාව ද මේ මොහොතේ අවධාරණය කළ යුතුය.එම සියලු තත්ත්වයන් තුළ ශ්‍රී ලංකාවේ සැබෑ තත්ත්වය පිළිබඳ අන්තර්ජාතික ලෙස නිවැරදි ප්‍රතිරූපයක් ගොඩනැඟීමට පොදුරාජ්‍ය මණ්ඩලීය රාජ්‍ය නායක සමුළුව ඵලදායීව ආයෝජනය කර ගැනීමට සියලු ශ්‍රී ලාංකිකයින්ට යුතුකමක් මෙන්ම වගකීමක් ද පවතී. විශේෂයෙන්ම අගතිවාදී මාධ්‍යකරණයකට වඩා ශ්‍රී ලංකාවේ ගෞරවයත් කීර්තියත් ආරක්ෂා වන්නා වූ ධනාත්මක මාධ්‍ය භාවිතයකට සියලු මාධ්‍යයන්ට ඇත්තා වූ සුවිශේෂී වගකීම ද යළි යළිත් අවධාරණය කරවමු.ඉන්දික ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=ab1308042</link>
    <topic>ජනපති කැබිනට් මණ්ඩලයට ගෙනා බෑගයේ තිබුණේ මොනවාද?</topic>
    <author>චන්දන බණ්ඩාර</author>
    <content>ජනාධිපතිතුමා විසින් අරලිය ගහ මන්දිරයේ මාධ්‍ය ආයතන ප්‍රධානීන් සඳහා පවත්වනු ලබන මාසික සුහද හමුව ගිය අඟහරුවාදා දි‍නයේදීත් අරලිය ගහ මැදුරේදී පැවැත්වුණා. මෙවර මාධ්‍ය ආයතන ප්‍රධානීන් අරලියගහ මැදුරට උදේ පාන්දරම ගිය පසු වෙනදා මෙන් නොව ඔවුන්ට ලැබුණේ උණුම උණු එළකිරි කෝප්පයකි.ඉන් අනතුරුව ජනාධිපතිතුමා මාධ්‍ය ආයතන ප්‍රධානීන්ගේ හමුවට පැමිණ වාඩි ගත්තා. මාධ්‍ය හමුව ආරම්භයේදීම මාධ්‍ය ආයතන ප්‍රධානියෙක් විමසා සිටියේ තවත් කිදෙනෙක් ආණ්ඩුවට එනවාද කියායි ජනාධිපතිතුමා ඒ ප්‍රශ්නයට උත්තර දුන්නේ බොහොම සැහැල්ලුවෙන් “මං කිව්වා දොර වහලා තියන්ඩ කියලා.ඒත් තාම ප්‍රාදේශීය මට්ටමින් එනවා. ඒත් දැන් දෙමළ ජාතික සන්ධානයෙන් පවා කැඩිලා එනවා. ඒවා මට නවත්වන්ඩ බැහැ.”ජනාධිපතිතුමා කිව්වේ කාටත් කුතුහලයක් ඇති කරමින්.“ දෙමළ ජාතික සංධානයෙන් විග්නේෂ්වරන් මහ ඇමැති අපේක්ෂකයා විදියට එන එක ගැන මොකද හිතන්නේ. එයා බලතල ඉල්ලනවා නේද ” ඒ තවත් මාධ්‍ය ආයතන ප්‍රධානියෙකු‍ගේ ප්‍රශ්නයක්.“ ව්‍යවස්ථානුකූල බලතල දිලා තියෙනවා. ඒත් ඉඩම් සහ පොලිස් බලතල ජනාධිපති අතේයි තියෙන්නේ. මගේ ප්‍රතිපත්තිවල වෙනසක් නැහැ. මොකද ඒ බලතල මගෙන් උදුර ගන්ඩද? එකේ වෙනසක් නැහැ. මං මන්ත්‍රී වෙලා හිටියත් , ඇමැති වෙලා හිටියත් , විපක්ෂ නායක වුණත් , අගමැති වුණත් , ජනාධිපති වුණත් මගේ ප්‍රතිපත්තිවල වෙනසක් නැහැ.”ජනාධිපතිතුමා අවධාරණයෙන් යුතුව කිව්වේ එහෙමයි.මේ සුහද හමුවේදී ජනමාධ්‍යවේදීන්ගෙන් ජනාධිපතිතුමාට එක වැලට ප්‍රශ්න ගලාගෙන ආවා. “ ජනාධිපතිතුමනි කුරුණෑගල මනාප පොරය දැන්ම පටන් අරගෙන නේද? ඒක හරි නැහැ නේද?” තවත් මාධ්‍ය ආයතන ප්‍රධානියෙක් විමසා සිටියා. ජනාධිපතිතුමා ‍ඊට දුන්නේ අපුරු පිළිතුරකි.” ඒක ඉතින් ඔයාලාට නවත්වන්ඩ පුළුවන් නේද?” ජනාධිපතිතුමා විමසා සිටියා.“එතකොට මහ ඇමැති තෝරන්නේ කොහොමද?” ඒ තවත් ප්‍රශ්නයකි. “ ජනතාව තමයි තෝරන්නේ. මිට කලිනුත් එහෙමනේ තේරුවේ.” ජනාධිපතිතුමා උත්තර දුන්නා. “ ජනාධිපතිතුමනි වැඩි මනාපෙටද මහ ඇමැතිකම දෙන්නේ? ඒ තවත් ප්‍රශ්නයකි.” වැඩිම මනාපය වගේම සුදුසුකම් බලලා තමයි මහ ඇමැතිකම දෙන්නේ?” ජනාධිපතිතුමා කිව්වා.ඉන් අනතුරුව මාධ්‍ය ආයතන ප්‍රධානියෙක් ඉදිරිපත් කළේ සාමාන්‍යයෙන් පළාත් සභා මැතිවරණ සමයන්හිදි ඉදිරිපත් වෙන ප්‍රශ්නයක්. ඒ තමයි කඩින් කඩ මැතිවරණ තියනවා යැයි විපක්ෂය කරන චෝදනාව.“ ඒක ඉතින් ‍හොඳයිනේ. එතකොට අපිව ජනතාවට නිතරම පරීක්ෂා කරන්ඩ පුළුවන් නේද? ඒක විපක්ෂයටත් හොඳයි නේද? අනෙක තමයි අපි ඡන්දවලට බය නැති නිසා ඡන්ද තියනවා.” ජනාධිපතිතුමා උත්තර දුන්නා. ‍‍ඊට පස්සේ තවත් ප්‍රශ්නයක් ඉදිරිපත් කළේ තවත් මාධ්‍ය ප්‍රධානියෙක්. “ රජය විවේචනය කරන එංගලන්තයේ මන්ත්‍රිවරයෙක් ‍ඔබතුමා මුණ ‍ගැහෙන්ඩ ආවා කියලා ආරංචි වුණා. ඒ කථාව ඇත්තද?“ මාව හමුවෙන්ඩ මන්ත්‍රිවරු අවා‍ට හැම අයම මුණ ගැහෙන්ඩ ගියාම මට වෙන වැඩක් නැති වෙයි. මට වෙන වැඩක් කරන්ඩ වෙන්නේ නැහැ. මං රාජ්‍ය නායකයන් නම් හමු වෙනවා.” ජනාධිපතිතුමා කිව්වේ තමන්ට තියෙන වැඩ රාජකාරි එක්කම තමන් මුණ ගැසීමට ඉඩකඩ ලබා දීම ගැන තිබෙන ගැටලුව ගැනයි.“ ජනාධිපතිතුමනි විග්නේෂ්වරන් උතු‍රේ මහ ඇමැති වුණොත් අර්බුදයක් ඇති වෙනවා නේද?” ඒ තවත් ප්‍රශ්නයකි. “ එහෙම වෙන්නේ නැහැ. යකා කියන තරම් කළු නැහැ. අපි ඊට වඩා ප්‍රශ්නවලට මුහුණ දිලා තියෙනවා.” ජනාධිපතිතුමා කිව්වා.ඉන් අනතුරුව තවත් ප්‍රශ්නයක් ඉදිරිපත් වුණා. ඒ,රජයේ පාලනය ය‍ටතේ තිබෙන පළාත් පාලන ආයතන ප්‍රධානීන් සහ ඒවායේ මන්ත්‍රීවරුන්ගේ නොමනා හැසිරීම් ගැනයි. “ජනාධිපතිතුමනි. ප්‍රාදේශීය සභා සහ නගර සභා මන්ත්‍රීවරුන්ගේ හැසිරීම ප්‍රශ්නකාරීයි නේද?“ එවැනි ගැටලු ගැන විනයානුකූල පියවර ගන්නවා. ඒ සදහා කොමිටියක් පත් කරලා තියෙනවා.” ජනාධිපතිතුමා කිව්වා. ඉන් අනතුරුව මාධ්‍යවේදියෙක් ඇහුවේ ඉන්දියාවේ බලපැම්වලට මුහුණ දෙන්නේ කොහොමද කියලායි.“එහෙම බලපෑමක් නැහැ. ඒ ගැන සාකච්ඡා කරන්ඩ විවිධ නිලධාරීන් ඉන්නවානේ. කොමසාරිස්වරු සහ තානාපතිවරු ඉන්නවානේ. ඒවා ප්‍රශ්න නෙමෙයි.” ජනාධිපතිතුමා කියා සිටියා. ඊට පස්සේ ජනාධිපතිතුමාට මාධ්‍ය ආයතන ප්‍රධානින් කියපු දෙයක් තමයි පොදු රාජ්‍ය මණ්ඩලයීය සමුළුව ගැන මාධ්‍යවලට ලබා දෙන තොරතුරු මදි කියලායි. ජනාධිපතිතුමා ඒ වෙලාවේම උපදෙස් දුන්නේ ඒ සඳහා තොරතුරු ලබා දීමට මාධ්‍ය ප්‍රකාශක කෙනෙක් පත් කරන්ඩ කියලායි.ඒත් එක්කම මේ සාකච්ඡාවට සහභාගී වෙලා හිටිය සජින් වාස් ගුණවර්ධන මන්ත්‍රීවරයා කිව්වේ පොදු රාජ්‍ය මණ්ඩලයීය සමුළුව ගැන තොරතුරු මාධ්‍යවල පල වෙනවා. ඒත් ඒ සෘණාත්මක තොරතුරු කියලායි. ඉන් පස්සේ ජනාධිපතිතුමා ඒ ගැන යමක් මාධ්‍ය ප්‍රධානීන්ට පැහැදිලි කළා.“ පොදුරාජ්‍ය මණ්ඩලයීය සමුළුව කියන්නේඅපට තිරණාත්මක සමුළුවක්. දැනටමත් රාජ්‍ය නායකයෝ 54 දෙනෙක් මේ සමුළුවට එන බවට සහතික වෙලා තියෙනවා. ඒ රාජ්‍ය නායකයන් අපේ රටට එනවා කියන්නේ අපි රටවල් 54 ක සංචාරය කරන්ඩ අවශ්‍ය වෙන්නේ නැහැ. අනෙක තමයි ඒ එන රාජ්‍යනායකයින් රටේ සිදුවෙන සංවර්ධනය දකිනවා. එය විශාල ලාභයක්.ඒ වගේම ඒ ඒ රටවල රාජ්‍ය නායකයන් එක්ක ආයෝජකයන් අපේ රටට එනවා. එය අපිට ආර්ථික සංවර්ධනයට විශාල ශක්තියක්. ජපානයේ රාජ්‍ය නායකයා එක්ක ආ‍යෝජකයන් සිය දෙනකු එනවා. නමුත් අපේ රජයට වියදම් දරන්ඩ වෙන්නේ ඉන් තුන්දෙනාටයි.ඒ කියන්නේ ඒ රටේ රාජ්‍ය නායකයා , විදේශ ඇමැතිවරයා සහ ඒ රටේ විදේශ ලේකම්වරයාට විතරයි. අනෙත් ආයෝජකයන් සහ අනෙත් අයගේ වියදම් ඒ ඒ අය බලා ගන්ඩ ‍ඕනේ. ඒ වගේම ඒ රාජ්‍ය නායකයන් සමඟ එන ආ‍‍යෝජකයන් නිසා අ‍පේ රටට බිලියන 8 ක් ‍‍හෝ 9 ක ආදායමක් ලැබිය හැකියි”. ජනාධිපතිතුමා කිව්වා.ඒත් එක්කම ජනාධිපතිතුමාගේ විදේශ කටයුතු පිළිබද ලේකම් සජින් වාස් ගුණවර්ධන කිව්වේ පොදු රාජ්‍ය මණ්ඩලයීය සමුළුව වෙනුවෙන් පැමිණෙන නිලධාරීන් සහ අ‍‍යෝජකයන් වෙනුවෙන් හෝටල් කාමර 6500 ක් විතර අවශ්‍යයි කියලායි.ඉන් අනතුරුව ජනාධිපතිතුමා විසින් මාධ්‍ය ආයතන ප්‍රධානීන්ගෙන් විශේෂ ඉල්ලීමක් කළා. " ර‍ටේ කීර්තිය වගේම ර‍ටේ පෞරුෂය පොදුරාජ්‍ය මණ්ඩලයීය සමුළුව නිසා වැඩි වෙනවා. ඒ නිසා ඒ ගැන හිතලා ධනාත්මක විදියට මාධ්‍ය ආයතන ක්‍රියා කරනවා නම් හොඳයි." ජනාධිපතිතුමා මාධ්‍ය ආයතන ප්‍රධානීන් හමුවේ අවධාරණය කළා.ඊට පස්සේ ජනාධිපතිතුමා අවධාරණය කළේ අතුරුදන් වුවන් ගැන සොයා බැලීමට කටයුතු කරන්නේ කිසිම රටක හෝ පුද්ගලයකුගේ හෝ බලපෑම නිසා නෙවෙයි කියලායි. ඒ වගේම ජනාධිපතිතුමා කිව්වේ විදේශ රටවල මන්ත්‍රීවරු අපේ රටට ආවාම විශාල ප්‍රසිද්ධියක් ලැබෙනවා. ඒත් අපේ මන්ත්‍රීවරු පිටරට ගියාම කිසිම කෙනෙක් දන්නේ නැහැ කියලායි.ජනතාවට අපිව නිතරම පරීක්ෂා කරන්ඩ ඉඩ දීලා තියෙන්නේපසුගිය සතියේදී සුපුරුදු විදියටම ජනාධිපතිතුමා‍ගේ ප්‍රධානත්වයෙන් තමයි කැබිනට් මණ්ඩල රැස්වීම පැවැත්වුණේ. ඒ අරලිය ගහ මන්දිරයේදීයි. ආගමික වතාවත්වල යෙදීමෙන් පස්සේ කැබිනට් මණ්ඩලයේ හිද ගත්ත අමාතිවරුන්ට දැක ගන්න පුළුවන් වුණේ ජනාධිපතිතුමා අමැතිවරුන් දෙස බලමින් සිනහවෙමින් කුඩා බෑගයක් මේසය මත තබන අයුරුයි.කාටත් මේක කුතුහලයක් වුණා. ඇමැතිවරු එහෙම කුතුහලයෙන් බලාගෙන ඉන්නකොට ජනාධිපතිතුමා ඒ බෑගය ඇතුළෙන් යමක් එළියට ගත්තේ ඇමැතිවරුන්ගේ කුතුහලය තවත් වැඩි කරමින්. ‘‘මොකක්ද ඔබතුමා එළියට ගත්තේ’’ එස්.බී. දිසානායක ඇමැතිවරයා ජනාධිපතිතුමාගෙන් ඇහුවා. ඒත් එක්කම ඇමැතිවරුන්ගේ අවධානය ඒ පැත්තට යොමු වුණා.‘‘මේ තියෙන්නේ මූර්තියක්. චීනයේ ගිහිල්ලා ආපු කෙනෙක් තමයි මේක මට ගෙනත් දුන්නේ. ඔහුකිව්ව විදියට මේ මූර්තිය නෙළන්න මූර්ති ශිල්පියාට ගිහින් තියෙන්නේ පැය භාගයක් වගේ කාලයක්ලු ’’ ඒ කුඩා මූර්තිය පෙන්වමින් ජනාධිපතිතුමා කිව්වා."මේ මූර්තියට හැඩහුරුකම් කියන කෙනෙක් කැබිනට් එකේ ඉන්නවා. ඒකයි මම මේ මූර්තිය ගෙනාවේ. මූර්තියේ ඉන්න කෙනාගේ අතේ ජංගම දුරකථනයකුත් තියෙනවා. රැවුලකුත් තියෙනවා. මට නම් පෙනෙන්නේ මේක විමල්ගේ රැවුල වගේ තමයි."ජනාධිපතිතුමන් මූර්තියේ හැඩරුව පෙන්වමින් එහෙම කියනකොට මුළු අමාත්‍ය මණ්ඩලයම සිනා සයුරේ ගිලී ගියා . කැබිනට් ඇමැතිවරු බොහෝ දෙනෙක් මූර්තිය අතට අරගෙන එකේ හැඩහුරුකම් බලන ගමන් ජනාධිපතිතුමා කිව්වේ ‘‘විමල් ඔයත් මේක අතට අරන් බලන්න’’ කියායි. මූර්තිය අතටගත් විමල් වීරවංශ අමාත්‍යවරයාටත් හිතිලා තිබුණේ තමන්ගේ හැඩ හුරුකම් රැසක්ම මූර්තියෙන් දිස්වෙනවා කියලායි.‘‘ඔබතුමාට කවුද මේ මූර්තිය ගෙනවිත් දුන්නේ’’ විමල් වීරවංශ අමැතිවරයා සිනහවෙමින් ජනාධිපතිතුමාගෙන් ඇහුවා. ‘‘ගෙනාපු කෙනා වැඩක් නැහැනේ’’ ජනාධිපතිතුමාත් ඒකට හිනාවෙලා උත්තර දුන්නා.ඊට පස්සේ ඇමැති මණ්ඩලයේ අවධානයට ලක්වූණේ කාර්මික අධ්‍යාපනය හා තාක්‍ෂණවේදය නඟාසිටුවීමේ අරමුණින් දිවයින පුරා පිහිටුවීමට නියමිත විශ්වවිද්‍යාල විද්‍යායතන (යුනිවර්සිටි කොලේජ්) ගැනයි. "උසස් තාක්‍ෂණ ඩිප්ලෝමා ආයතන තියෙනවා. , මේ යුනිවර්සිටි කොලේජ්වලින් ඩිප්ලෝමා සහතික දෙනකොට ගැටලු ඇති වෙයි" බැසිල් රාජපක්‍ෂ ඇමැතිවරයා කිව්වා. ‘‘මටත් උසස් තාක්‍ෂණ ඩිප්ලෝමා ආයතනවලින් එහෙම ප‍්‍රශ්නයක් ගැන දැනුම් දීලා තිබෙනවා’’ උසස් අධ්‍යාපන අමැති එස්. බී. දිසාන­ායක කිව්වා.ගිය සතියේදී ජනාධිපතිතුමා විසින් රජයට බලය හිමි පාළාත් පාලන ආයතන වන නගර සභා සහ ප්‍රා‍දේශිය සභා ප්‍රධානීන් නැතහොත් එම ආයතනවල සභාපතිවරුන් සහ නගරාධිපතිවරුන් අරලිය ගහ මැදුරට කැදවා තිබුණා. " මට වාරතාවෙලා තියෙනවා තමුන්නාන්සේලාගේ වැරැදි මීට පස්සේ මේ වගේ දේවල් වෙන්ඩ බැහැ. තමන් මහජනතාව එක්ක ගණුදෙනු කරන්නේ ජනතා අවශ්‍යතා වෙනුවෙන් ‍තමුන්නාන්සේලා වැඩ කරන්ඩ ඕනේ.අපේ අය අතරත් එකිනෙකා පරයා වැඩ කරන ගතියක් තියෙනවා. ඒක අලුත් දෙයක් නෙමෙයි. ඒ වුණාට තමුන්නාන්සේලා කරන කියන දේවල් පරිස්සමින් කරන්ඩ ඕනේ."ජනාධිපතිතුමා එහෙම කියනවාත් එක්කම සියළුදෙනාටම සිනහ ගියේය. ඒ සමඟම ජනාධිපතිතුමා කිව්වේ" නෑ නෑ මං කිව්වේ රාජකාරි වැඩ ගැනයි."ජනාධිපතිතුමා පළාත් පාළන ආයතන ප්‍රධානීන්ට කිව්වා. පළාත් පාළන ආයතන ප්‍රධානීන්ගේ හමුව අවසානයේ රාත්‍රී භෝජන සංග්‍රහයක් පළාත් පාළන ආයතන ප්‍රධානීන් වෙනුවෙන් තිබිණි.ගිය සතියේදී එ.ජා.ප පාර්ලි‍මේන්තු මන්ත්‍රීවරුන් වන පාලිත රංගේ බංඩාර සහ පාලිත තෙවරප්පෙරුම යන මන්ත්‍රීවරු දෙදෙනාට එරෙහිව පැවැති විනය පරීක්ෂණ අවසන් කරන බව එ.ජා.ප නායකයා එම මන්ත්‍රීවරුන්ට කියලා තිබුණා. ඒ එජාප නායකයා එක්ක තිබුණු සාකච්ඡාවකින් පස්සෙයි. මන්ත්‍රී රංගේ බංඩාර සහ පාලිත තෙපරප්පෙරුමට එරෙහි විනය පරීක්ෂණ තිබ්බේ ඔවුන්‍ දෙදෙනා සරත් ෆොන්සේකාගේ රැස්වීමකට සහභාගී වුණා කියන චෝදනාවක් මතයි‍‍.ගිය බදාදා දිනයේ තමයි එ.ජා.ප නායකයා සහ මන්ත්‍රී දෙපළ අතර සාකච්ඡාව පැවැත්වුණේ. ජාවත්ත එ.ජා.ප නායක‍යා‍ගේ කාර්යාලයේදී පෙරවරු එකොලහට ආරම්භ වුණු සාකචඡාව අවසන් වුණේ පස්වරු දෙකට විතරයි. එ.ජා.ප නායකයා සහ මන්ත්‍රීවරු දෙපල අතර පැවැති සාකච්ඡාවේදී එ.ජා.ප නයකයා එකඟ වුණේ කොන්දේසි විරහිතව ඔවුන් දෙදෙනාට එරෙහිව පැවැත්වු විනය පරීක්ෂණ අවසන් කරනවා කියලායි.මිට පෙර එ.ජා.ප හිටපු මන්ත්‍රී වත්මන් එ.ජ.නි.ස වයඹ පළාත් අ‍පේක්ෂක දයාසිරි ජය‍සේකර එ.ජා.පයෙන් ඉවත් වීමට පෙරද මෙලෙස ඔහුට විරුද්ධව තිබු විනය පරීක්ෂණ අවසන් කොට තිබිණි. නමුත් හෙතෙම රජයට එක් වීය. පාර්ලි‍මේන්තු මන්ත්‍රී අශෝක් අබේසිංහ සමඟ පැවැති සාකච්ඡාවේදී මන්ත්‍රීවරයා එ.ජා.ප නායකයාට ඉතා දිර්ඝව කරුණු දැක්වලා තිබුණා."මට ඔබතුමා එක්ක පෞද්ගලික ප්‍රශ්නයක් නැහැ. මට තියෙන්නේ දේශපාලන ප්‍රශ්නයක්. නමුත් සර් මෙදා පාර වයඹ ඡන්දයෙන් අපි සියයට හතලිහක් ගත්තේ නැතිනම් අපට ඊළඟ මැතිවරණය ගැන හිතන්ඩවත් බැරි වෙනවා. අපි පක්ෂයට එරෙහිව කටයුතු කරපු අය නෙමෙයි.අපි අදත් හෙටත් පක්ෂය වෙනුවෙන් පැඩ කරන්නේ. ඒ නිසා මං යෝජනා කරනවා පක්ෂ ප්‍රතිසංවිධාන කටයුතු වේගවත් කරන්ඩ කියලා.ඒකට හොඳම විසඳුම තමයි පක්ෂයේ නායකත්ව මණ්ඩලයක් හදන එකයි. සජිත් ප්‍රේමදාස සහ කරූ ජයසුරිය එක් කරලා ‍ඒ නායකත්ව මණ්ඩලය හදමු." අශෝක් අබේසිංහ මන්ත්‍රීවරයා එ.ජා.ප නායකයාට කිව්වා.එ.ජා.ප නායකයා මන්ත්‍රි පාලිත තෙවරප්පෙරුමගේ අදහස් සාවදානව අසාගෙන සිටියේය. ඉන් අනතුරුව එ.ජා.ප නායකයා සහ පාලිත තෙවරප්පෙරුම අතර සාකච්ඡා වුයේ දයාසිරි මන්ත්‍රීවරයා ආණ්ඩුවට යාම ගැනයි. " මං කවදාවත් හිතුවේ නැහැ දයාසිරි යයි කියලා. මං අගෝස්තු හත් වෙනිදාට කෘත්‍යාධිකාරී මණ්ඩලයට යෝජනා කරනවා ඔය දෙන්නාගේ විනය පරීක්ෂණ අවසන් කළා කියලා. එතකොට ගැටළුවක් නැහැනේ. අපි එකතු වෙලා වැඩ කරමු." එ.ජා.ප නායකයා මන්ත්‍රී දෙපලට පො‍රොන්දුවක් දුන්නා.ඊට පස්සේ අශෝක් අබේසිංහ මන්ත්‍රීවරයා කිව්වේ "අපිට ඔබතුමා එහෙම කිව්වාට අපිට විශ්වාස කරන්ඩ බැහැ අපිට ලිඛිතව ඒක ලබා දෙන්ඩ "කියලායි. " ඒක ගැටලුවක් නැහැ. අගෝස්තු හත් වෙනිදා කියන්නේ තව ටික දවසයිනේ ඒ නිසා එදාට මං මේ කටයුතු ටික අවසන් කරලා දෙන්නම් එතකන් ඉවසන්න "කියාය.ගිය සතියේදී ගාල්ල දිසාවේ පැවැති රගර් තරඟයක් නැරැඹීමක් සඳහා ජනාධිපතිතුමා සහභාගී වී සිටියා. ජනාධිපතිතුමා සමඟ මේ තරඟය නැරැඹීමට වෙළෙද හා පාරිභෝගික කටයුතු ඇමැති ජොන්ස්ටන් ප්‍රනාන්දුද එක්ව සිටියා. මේ තරඟය අතරතුර ඇමැති ජොන්ස්ටන්ට සිය නිවෙසින් දුරකථන ඇමැතුමක් ලැබුණේ සිය දියණියට ඩෙංගු රෝගය වැළදී ඇති බව දැනුම්දෙමිනුයි. ඒත් එක්කම මේ බව ඇමැති ජොන්ස්ටන් තමන් අසළම හිටපු ජනාධිපතිතුමාටත් කිව්වා.ගිය සතියේ කුරුණෑගල දිසා‍වේ ස්වාමින් වහන්සේ විශාල පිරිසක් විසින් වයඹ පළාත් සභාවට මෙවර කෝඩුකාරයකු ලෙස තරඟ වදින ඇමැති ‍ජොන්ස්ටන්ගේ පුත්‍රයකු වෙන ජොහාන් ප්‍රනාන්දුගේ මැතිවරණ ව්‍යාපාරයට ආශිර්වාද කිරීමටයි. රාත්‍රී හතට පමණ ආරම්භ වු ජය පිරිත් ‍දේශනාවට ස්වාමීන් වහන්‍සේ විශාල පිරිසක් එකවී සිටිම විශේෂත්වයක් වුණා.මේ ජය පිරිත් දේශනාව අවසන් වනවාත් සමඟම ඇමැති ජොනීට ලැබුණේ ජනාධිපති ආරක්ෂක අං‍ශයෙන් ඇමැතුමකි. " ජොන්ස්ටන් ඇමැතිතුමා කොහේද ඉන්නේ." ජනාධිපතිතුමා විමසා සිටියා. " සර් කුරුණෑගල දිසාවේ ස්වාමීන් වහන්සේ සංවිධානය කරලා තියෙන අපේ පුත්‍රයා ජොහාන්ගේ මැතිවරණ ව්‍යාපාරයට ආශිර්වාද කරන ජය පිරිත් දේශනාව පැවැත්වෙනවා තැන ඉන්නේ" ඇමැති ජොන්ස්ටන් කිව්වා." ‍ජොන්ස්ටන් ඇමැතිතුමා මං ඔයා‍ගේ දුවගේ සුවදුක් බලන්ඩ හොස්පිටල් එකට ඇවිත් ඉන්නේ. ඔයාත් ලඟ පාතක ඉන්නවාද බලන්ඩ කථා කළේ." ජනාධිපතිතුමා ඇමැති ජොනීට කිව්වා. ජනාධිපතිතුමා ‍ඒ වෙනවිට හිටියේ කොළඹ පුද්ගලික රෝහලකට ගිහින්.ඊට පස්සේ ජනාධිපතිතුමා ඇමැති ජොනීගේ දියණියගේ සුවදුක් බලා පුවුලේ අය සමඟ කථා බහ කොට එම රෝහලෙන් නික්ම ගියේය.මේ අතරතුර ගිය සතියේ ඇමැති ජොන්ස්ටන්ගේ පුත්‍රයාවන මෙවර වයඹ පළාත් සභා එ.ජ.නි.ස අපේක්ෂකයකු වෙන ජොහාන් ප්‍රනාන්දුගේ ජය තහවුරු කිරීමේ මංගල රැළියක් සහ රථ පෙළාපාලියක් පැවැත්විණි. එම රථ පෙළපාලිය ඇමැති ජොන්ස්ටන්ගේ නිවෙස වෙන කුරුණෑගල රත්කරව්වේ සිට කුරුණෑගල නගරය දක්වා ගමන් කළේය. එම රථ පෙළපාලියට කුරුණෑගල දිසාවේ ව්‍යපාරික‍‍යෝ සහ සාමාන්‍ය ජනතාව ඇතුළු පිරිස් එක්ව සිටියා.ඉන් අනතුරුව කරුණෑගල නගරයේ පැවැති ජන හමුවට පහලොස්දහසකට අධික පිරිසක් එක් වෙලා හිටියා. මේ ජන පෙළගැස්ම ගැන බොහෝ දෙනා කිව්වේ ජොන්ස්ටන් ප්‍රනාන්දු‍ගේ මැතිවරණ ව්‍යාපාරයට වඩා ජන පෙළ ගැස්මක් ජොහාන් ප්‍රනාන්දුට ඇති බවයි. තරුණ අ‍පේක්ෂකයකු වෙන ජොහාන් ප්‍රනාන්දු සමඟ කුරුණෑගල දිසාවේ අති වි‍ශාල තරුණ පිරිසක් මැතිවරණ ව්‍යාපාරයට එක්ව සිටිමද විශේෂත්වයකි.මිහිකත රූ රැජන මෙන්ම එක්සත් ජාතින්ගේ පාරිසරික වැඩසටහනේ ප්‍රකාශිකාවද වන තෙරේසා ෆැජ්ක්සෝවා ලක් රූ රැජනට කිරුළ පැලැඳවීමට පසුගිය දා ලංකාවට ආවා. බස්නාහිර පළාත් පරිසර අමාත්‍යාංශය සහ පෞද්ගලික රූපවාහිනී නාළිකාවක් එක්වෙලා සංවිධානය කරපු හරිත පා ගමනට ද ඇය එක් වුණා. එතැනදී සුසිල් ප්‍රේමජයන්ත ඇමතිතුමා ඇයට කිව්වේ තමන් අලි පැටව් දෙන්නෙක් තෑගි කිරීමට පහුගිය දවසක තෙරේසාගේ මවු රට වන චෙක් ජනරජයට ගිය කියලායි."මගේ ප්‍රියතම සතා අලියා. අවාසනාවකට අපේ රටේ අලි නෑ. අලි බලන්න ආසා නිසාමයි ලංකාවට එන්න කරපු ආරාධනය උඩින්ම පිළිගත්තේ"යි තෙරේසා සතුටින් කිව්වා. ඒ වෙලාවේ ගම්මන්පිල තෙරේසාට තවත් සතුට දැනෙන ආරංචියක් ගැනයි කිව්වේ."ඔයා අලින්ට ආසා නිසා අද උත්සවය අවසානයේ ඔයාට අලියෙක් තෑගි කරන්න මම ලැහැස්ති කළා." කියලායි. ඒත් එක්කම තෙරේසා පුදුමයට පත් වෙලා කිව්වේ. “බොරු කියන්න එපා. මම නම් ඒක විශ්වාස කරන්නේ නෑ" කියලායි.එත් එක්කම ගම්මන්පිල කිව්වේ "මේ මන්ත්‍රිවරුන්ගෙන් අහන්න මම බොරු කියනවාද කියලා. මම කියන්නේ ඇත්ත" ගම්මන්පිල පළාත් ඇමැතිවරයාගේ ප්‍රතිචාරය වුණා. ඊට පස්සේ ගම්මන්පිල තමන්ගේ පොරොන්දුව ඉෂ්ට කළා. උත්සවය අවසානයේ කළුවර ලීයෙන් කරවපු රිදී සහ මැණික් වලින් සැරසූ අලියෙකු ගම්මන්පිල විසින් තෙරේසාට තෑගි කළා. "මට පිටරටක දී ලැබුණු වටිනාම තෑග්ග මේකයි. මම මේක විශේෂ තැනක තියනවා. " යන්න තෙරේසාගේ ප්‍රතිචාරය විය.ප්‍රවීණ කලාකරුවෙකු වන මොරිස් දහනායක ගිය සතියේදී මෙලොව හැර ගියා. ඔහුට අවසාන ගෞරව දක්වන්න කලා කරුවන් වගේම දේශපාලනඥයන්ද ඔහුගේ දේහය තැන්පත් කරලා තිබුණ නිවෙසට ගියා. එ.ජා.ප හිටපු නියෝජ්‍ය නායක කරු ජයසුරිය කොළඹ ආනන්ද විද්‍යාලයේ ශිෂ්‍යයෙක් වෙලා හිටපු කා‍ලයේ ඉදලාම මොරිස් දහනායක කරුගේ මිතුරකු වූණා. මේ ප්‍රවීණ කලාකරුවාගේ අවමඟුල් උත්සවයට ගිය කරු තමන් සහ මොරිස් අතර තිබුණ මිත්‍රත්වය ගැනත් ගායකයෙකු ලෙස මොරිස් දහනායක අපේ රටේ ජනතාව පිනවු හැටිත් සිහිපත් කරා.එක්සත් අරාබි එමීර් රාජ්‍යයේ තානාපතිවරයාගේ නිල නිවසේ දී රාමසාන් උපවාස වෙනුවෙන් වෙනුවෙන් ඉත්තාර් උත්සවයක් ගිය සතියේදී පැවැත්වුණා. කරුටත් ඒ උත්සවයට ආරාධනා කරලා තිබුණා. මේ අවස්ථාවට ඒ.එච්.එම් අස්වර් , රවුෆ් හකීම් ඇතුළු පක්ෂ විපක්ෂ දේශපාලනඥයන් එක් වෙලා හිටියා.දයාසිරි ජයසේකර මන්ත්‍රීවරයා එක්සත් ජාතික පක්ෂයෙන් ඉවත් වෙලා ගියාට පස්සේ වයඹින් වගේම දිවයිනේ විවිධ ප්‍රදේශවලින් එක්සත් ජාතික පාක්ෂිකයන්ගෙන් දේශපාලන ක්‍රියාකාරීන් ගෙන් කරුට ඇමතුම් ගලාගෙන ආවා. මේ අතරතුර පාර්ලිමේන්තු මන්ත්‍රීවරුන් කිපදෙනෙක්ම ද කරු හමු වෙන්ඩ ආවා. කරු ඔවුන්ට කීව්වේ දයාසිරිගේ ඉවත් වීම ඔහුගේ පෞද්ගලික තීන්දුවක් වුණත් ජ්‍යෙෂ්ඨයෙකු ලෙසත්, පක්ෂයේ නිලතල දැරුවෙකු ලෙසත් තමන් ඒ ගැන කම්පා වන බවයි.සබරගමු පළාත් ආණ්ඩුකාර වි.ජ.මු ලොකු බණ්ඩාර විසින් සම්පාදිත සීගිරි ගී සිරි පර්යේෂණ කෘතියේ නව මුද්‍රණය දොරවැඩීමේ උත්සවය පසුගිය දා රත්නපුර සරසවි පොත් මැඳුරේදී පැවැත් වුණා. මහාචාර්ය ඒ.වී.සුරවීර ,පරාක්‍රම කොඩිතුවක්කු, බණ්ඩාර ඇහැලියගොඩ වගේ වියතුන් රැසක්ද එම අවස්ථාවට එක්වෙලා හිටියා. සීගිරි ගී කීපයක් කෙටියෙන් සදහන් කළ ලොකු බණ්ඩාර ආණ්ඩුකාර වරයා කිව්වේ එක් කවියක තිබු උපමා රූපකයකි. එකේ තියෙන්නේ කාන්තාව එක් අතකින් බැලූ විට අන්කුසයක් හෙවත් හෙන්ඩුවකට සමාන බවයි."හෙන්ඩුවකින් සිදු වන්නේ අලි ඇතුන් හික්මවිමයි. රනින් කළ ද හෙන්ඩුව කරනුයේ එම කටයුත්තයි" ආණ්ඩුකාරවරයා කිව්වා. මීට පෙර සබරගමුව පළාත් සභාවේ පැවති එක් උත්සවයකදී ආණ්ඩුකාර වි.ජ.මු අපූරු න්‍යායක් හදුන්වා දුන්නා. ඒ තමයි කීරෝදකී න්‍යාය . පළාත් සභාව සහ රජය කටයතු කළ යුත්තේ කීරෝදකී න්‍යායෙන් කියලා එදා එතුමා කිව්වා. කීරෝදකී කියන්නේ කිරි සහ දිය යම් සේ වෙන් කළ නොහැකි ලෙස පැහේද පළාත් සභාව සහ රජය එසේ පෑහි කටයුතු කරන්ඩ ඕනේ කියලායි. මේ උත්සවයේදී ද ආණ්ඩුකාරවරයා තමා හදුන්වාදුන් කී රෝද කී න්‍යාය ගැන අර්ථ විවරණයක් කරා.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=ab1308043</link>
    <topic>තෙල්්වල ප්‍රමිතිය අපි දශමයට පරීක්ෂා කරනවා</topic>
    <author>ලංකා ඛණිජතෙල් නීති ගත සංස්ථාවේ</author>
    <content>ලංකා ඛණිජතෙල් නීති ගත සංස්ථාවේකළමනාකාර අධ්‍යක්ෂ සුසන්ත සිල්වාප්‍රමිතියෙන් තොර තෙල් නැව් ආපසු හරවා යැවීම මේ වෙනකොට පුරුද්දක් වෙලාද?සාමාන්‍යයෙන් තෙල් ආනයනය කරන ක්‍රියාවලියේදී නැව් දෙසීයක් පමණ අවුරුද්දකට අපේ රටට තෙල් ගෙන එනවා. එකම නැවේ සමහර විට තෙල් වර්ග තුනක් එනවා. උදාහරණ විදියට පෙට්‍රල් නයින්ටි , පෙට්‍රල් නයින්ටි ෆයු සහ ඩිසල් එනවා. එතකොට විශාල නැව් ප්‍රමාණයක් එනකොට නැවක් දෙකක් ආපසු හරවා යවනවා කියන දෙය ඉතාම සුළු දෙයක්.නැහැ මා කිව්වේ මෑත කාලයේ එය පුරුද්දක් වෙලා නේද?කරුණු ගොඩක් මේකට සම්බන්ධ වෙනවා. මේ වෙනකොට අපේ රටේ තිබෙන වාහන සහ යන්ත්‍ර සුත්‍රවල නවීකරණයක් සිදු වෙලා තියෙනවා. ඒ නිසාම අපි නොදැනුවත්ම ඒවා නිෂ්පාදනය කරන ආයතන විසින්ම ඒවාට භාවිතා කරන ඉන්ධනවල ප්‍රමිතිය වෙනස් කොට තිබෙනවා.ඒ නිසා අපට සිදු වෙලා තියෙනවා අපේ ඉන්ධනවල ප්‍රමිතිය ඉහළ දැමීමට. 2003 වසරේ සිට 2012 වෙනතුරු අපේ ඉන්ධනවල ප්‍රමිතිය වෙනස් කොට තිබුණේ නැහැ. නමුත් අපි දැන් අපේ රටට අවශ්‍ය විදියට ඒ ප්‍රමිතිය ඉහළ දමා තිබෙනවා.දකුණු ආසියායාවේ ඉන්දියාව , බංගලිදේශය වැනි රටවල ඉන්ධන ප්‍රමිතිය අපේ තරම් ඉහළ නැහැ. ඒ නිසා අපි ටෙන්ඩර් කැදවු පසුව අපේ සැපයුම්කරුවන්ට අපේ ප්‍රමිතියට අනුව ඉන්ධන සැපයීමට සිදුව තිබෙනවා. පෙට්‍රල් නයින්ටිවල ඉතාම වැදගත් පිරිවිතරයන් පහළොවක් තිබෙනවා.පෙට්‍රල් නයින්ටි ෆයු එකේ පිරිවිතර දහසයක් තිබෙනවා. දැන් ගිය සතියේ ප්‍රතික්ෂේප කළ තෙල් තොගයේ පෙට්‍රල් නයින්ටි ෆයු එකේ නයින්ටි ෆෝ පොයින්ට් වන් වගේ තිබුණේ. ඒ නිසා ඒක පෙට්‍රල් නයින්ටි ෆයු වලට ගන්ඩ බැහැ. අපේ සංස්ථාව ප්‍රමිතින් ඉතා තදින් පරීක්ෂා කරනවා.මොකද ගිය වසරේ වාහනවලට අත්වු අකරතැබ්බය නිසා අපේ සංස්ථාව හොඳටම බැට කෑවා. අපේ ප්‍රධාන වගකීම තමයි රටේ ජනතාව ආරක්ෂා කිරීම. ඔවුන්ගේ වාහන සහ ජාතික වැදගත් කමක් තියෙන ශ්‍රී ලංකන් එයාර්ලයින් වගේ ආයතනවල වැරැදි සිදු වෙන්ඩ ඉඩ තියන්ඩ බැහැ. ඒ නිසා විශාල වගකීමක් අපේ සංස්ථාවට තියෙනවා. ඒ නිසා අපේ ක්‍රියාමාර්ග ගැන යම් කෙනෙකුට වැරැදි චිත්‍රයක් මතු විය හැකියි.මොන ප්‍රමිති තිබ්බත් ගිය අවුරුද්දේ වාහන එන්ජින්වලට හානි සිදු වුණා නේද?ගිය වසරේ අපේ තෙල් ප්‍රමිතිය ගැන ස්වාධීන පරීක්ෂකවරු දුන් ප්‍රමිති වාර්තා නිවැරැදියි. නමුත් ඒ තෙල් වාහනයට ගියාම වාහන අප්සෙට් වුණා. එතැනදී තමයි අපි දැන ගත්තේ අපේ පිරිවිතරයන්ගේ ගැටලුවක් තියෙනවා කියලා. උදාහරණ විදියට ගත්තොත් ඩිසල් වල තියෙනවා ඩෙප්ස් කියලා පිරිවිතරයක්. ඒ කියන්නේ ඩීසල් වොටර් සෙපරේටර් කියලා.වතුර සමඟ ඩිසල් මිශ්‍ර වුණොත් විනාඩි ගණනකින් තෙල් වතුරෙන් වෙන් විය යුතුයි. 2003 පිරිවිතරයේ ඒක තිබුණේ නැහැ. නමුත් දැන් එය අපි අතුළත් කර තිබෙනවා. ඒ නිසාම ගිය වසරේ ඉනොක් සමාගමෙන් ගෙන්වු තෙල් තොගයේ ඒ පිරිවිතරය නොතිබීම නිසා අපි ඒ තෙල් තොගය ගත්තේ නැහැ. ඒ නිසා අපට දශම ගණනකින් හෝ අපට අවදානමක් ගන්ඩ බැහැ. මොකද ජනතාව අපහසුතාවයට පත්වෙනවා. ඒ වගේම අපේ සංස්ථාව අපකීර්තියට පත් වෙනවා.වරායේ තැන් දෙකකදී අපි තෙල් බානවා. එකක් ඩී.ටී.බී කියන තැන. හැම වෙලාවකම ඒතැන නැවක් තියෙනවා. මුතුරාජවෙලදීත් (එස්.ටී.බී.එන් )අපි තෙල් බානවා. එතැන ජැටියක් නෙමෙයි මුහුදේ පාවෙන යුනිට් එකක් තියෙන්නේ. දැන් මිට පෙරත් මේ විදියට නැව් හරවා යවන්ඩ ඇති. නැත්නම් ප්‍රමිතියේ ඉතා කුඩා වෙනස්වීම් තිබියදී තෙල් ගන්ඩ ඇති. ඒවා ප්‍රශ්න නොවෙන්ඩ ඇති. මහජනතාව නොදන්නවාත් ඇති. නමුත් දැන් අපි දැඩි තීරණයක ඉන්නවා.තෙල් නැව් ආපසු හරවා යවන විට ඛණිජ තෙල් නීතිගත සංස්ථාව යම් ගෙවීමක් කළ යුතුද?අපි තෙල් මිලදී ගැනීම කරන්නේ රජය විසින් අනුමත කරන ලද ප්‍රසම්පාදන ක්‍රියාවලියකට යටත්වයි. යම් සමාගමක් ටෙන්ඩරය ගත්තාම අපි දෙනවා කොන්දේසි මාලාවක්. ඒවායේ තියෙන එකක් තමයි අපේ පිරිවිතරයන් සම්පුර්ණ කළ යුතුයි කියන දෙය.පිරිවිතරයන් නොගැළපුණොත් අපි ප්‍රතික්ෂේප කරනවා. ඒ නිසා එවැනි අවස්ථාවක සංස්ථාවට කිසිම පාඩුවක් සිදු වෙන්නේ නැහැ. හැබැයි සංස්ථාවට යම් ආකාරයකට හෝ තෙල් නැති වීම නිසා ප්‍රශ්නයකට මුහුණ දෙන්ඩ වුණොත් ඒකේ වගකීමත් ඒ සැපයුම්කාර සමාගම දැරිය යුතුයි.මේ තෙල් අපේ රටට ගෙන එන්ඩ කලින් පරීක්ෂාවක් කරන්ඩ හැකියාවක් නැද්ද?පරීක්ෂා කරනවා. අවසාන වශයෙන් අන්තර්ජාතික වශයෙන් පිළිගත් ස්වාධීන පරීක්ෂකවරු දෙදෙනෙක් තමයි මේ පරීක්ෂා කිරීම කරන්නේ. ඔවුන්ට ගෙවීම් කරන්නේ අප සහ සැපයුම් සමාගම බෙදා ගෙනයි. ඒ අය තෙල් තොගය ගැන සහතිකයක් දෙනවා.දැන් ගිය සතියේ ප්‍රතික්ෂේප කරපු තෙල් නැවට අදාළව ඒ දෙන්නාට අමතරව අපි තවත් පරීක්ෂකයකු දමා තියෙනවා. මේ දෙන්නාගේම සහතිකයේ තිබුණේ මේ තෙල් තොගයේ ප්‍රමිතිය නිවැරැදියි කියලායි. පෙට්‍රල් නියින්ටි එකත් නයින්ටි ෆයු එකත් හරියටම නිවැරැදියි කියලායි.එතකොට කොහොමද වැරැදුණේ?ඒක තමයි ප්‍රශ්නය. ඒ තෙල් තොගයේ පළවෙනි පරීක්ෂණයේ ප්‍රතිඵලය තමයි පෙට්‍රල් නයින්ටි එකේ තිබුණේ. ඒක නයින්ටි ෆෝ පොයින්ට් සෙවන් තිබ්බා. දශම තුනක අඩු විමක්. නමුත් අපි ළඟ ප්‍රමිතියක් තියෙනවානේ. යම් නැවැක පෙට්‍රල් තොගයේ පළමු සාම්පල් එක නිවැරැදි නම් එතැනින් එහාට යන්නේ නැහැ.යම් දෝෂයක් පළමු සාම්පලයේ තිබුණොත් අපි දෙවැනි පියවරට ටැංකියෙන් ටැංකිය තෙල් ලබාගෙන සාම්පල පරීක්ෂාව කරනවා. එතැනදී දෙවන සාම්පලය ගන්නවා. එතැන ක්‍රමවේදය වෙනස්. ටැංකියෙන් ටැංකිය අරගෙන ප්‍රමිතිය බලනවා. තෙවැනි පියවරදී ටැංකියේ මට්ටම් වලින් ගන්නවා.ඒ සාම්පලයත් පරීක්ෂා කරනවා. එතැනත් ප්‍රමිතිය නැතිනම් අපි තෙල් තොගය ප්‍රතික්ෂේප කරනවා. ඒක තමයි ගිය සතියේ පෙට්‍රල් නයින්ටි ෆෝ තෙල් තොගයේ සිදු වුණේ. නමුත් ඒ අය අපිට කිව්වා නයින්ටි ෆෝ පෙට්‍රල් තොගය පෙට්‍රල් නයින්ටි විදියට ගන්ඩ කියලා. ඒ අනුව අපි සංස්ථාවට පෙට්‍රල් නයින්ටි මිලට ඒ තොගය ගත්තා.මේ විදියට තෙල් ආපසු හරවා යැවීම නිසා රටේ ඉන්ධන හිඟයක් ඇති වෙයිද?නැහැ පැහැදිලිවම ඉන්ධන හිඟයක් ඇතිවෙන්නේ නැහැ. එවැනි තත්ත්යක් ඇති වුවහොත් එහි සම්පුර්ණ ප්‍රතිපුර්ණය අදාළ සමාගම් පුර්ණය කළ යුතුයි. මා තවත් කාරණයක් කිව යුතුයි මේ වෙනවිට අන්තර්ජාතික තෙල් වෙළෙදපොළේ වෙළෙදාම සංකීර්ණ වෙලා තියෙනවා.ප්‍රමිතින් ඉහළ ගිහින් තියෙනවා. ඒ වගේම තෙල් වෙළෙදාමේ විශාල පෙරැළි සිදුව තිබෙනවා. ඉරාන සම්බාධක නිසා ලෝක වෙළෙදපොළේ සැපයුම සියයට 12 කින් අඩු වෙලා. මේ නිසා තෙල් මිල ඉහළ ගිහින් තිබෙනවා. ඒවගේම තෙල් පිරිපහදු තිබෙන සමාගම් තියෙනවා.ඒ වගේ අයගෙන් අපි වගේ කුඩා රටකට එක් වරම තෙල් ගැනීම අමාරුයි. ඊළඟට තෙල් විශාල ගබඩා පවත්වා ගන්නා සමාගම් සහ තෙල් බෙදා හරින සමාගම් තිබෙනවා. ඒ නිසා කොතැනින් තෙල් එනවාද කියලා අපි දන්නේ නැහැ. ඒ නිසා ඒවත් ගැටලු සහගත තැන් වෙනවා.සංවාද සටහන චන්දන බණ්ඩාරඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af1308041</link>
    <topic>මුළු ලෝකය ම සූරියවැවට ගෙන ආ  දීපිකා</topic>
    <author>ඉනෝකා සමරවික්‍රම ඡායාරූප - විමල් කරුණාතිලක</author>
    <content>යන ගමන දුෂ්කරය කියා ඇය අතර මඟ නැවතුණේ නැත. තොරතුරු තාක්ෂණය අපේ ගම්වලට අලුත්ම අත්දැකීමක් වන විට ඇය එයට පුරුදු වූවාය. ඒ පිළිබඳව අලුත් දේ ඉගෙන ගත්තාය. කිසිවක් නොදන්නා ගම්මුන්ට තොරතුරු තාක්ෂණය, පරිගණක දැනුම ලබා දුන්නාය.වරෙක විශිෂ්ටතම ව්‍යවසායකයා ලෙසින් ද තවත් වරෙක ඉ-ස්වාභිමානි ආදි සම්මාන රැසකින් ද පිදුම් ලැබුවාය. ගමේ ගොවියන්ට වෙළෙඳුන්ට, දඹුල්ලේ ඇඹිලිපිටියේ එළවළු, කෘෂි නිෂ්පාදනවල මිල ගණන් ලබා ගන්නා හැටි ඉගැන්නුවාය.අවසානයේ ඇය ග්‍රාමීය තොරතුරු තාක්ෂණය පිළිබඳව පසුගියදා ස්පාඤ්ඤයේ ග්‍රැනාඩා නුවරදී මුළු ලොවම පරදවා හොඳම සම්මානය හිමිකර ගත්තාය. ආත්ම ශක්තියත් සමග ගුවන් යානයට නැඟුණ දීපිකා මුළු ලෝකයම රැගෙන ගුවන්යානයෙන් බැස්සාය.”මම අන්තිම මොහොත වනතුරුම හිතුවේ නැහැ මට ඒ අවස්ථාවට සහභාගි වෙන්න ලැබේවි කියලා. උත්සවය පැවැත්වෙන දවසට කලින් දවසේ හැන්දෑවේ හතරට විතර තමයි මගෙ අතට ගුවන් ටිකට් පත ලැබුණේ. මම ස්පාඤ්ඤයේ ග්‍රැනඩා නුවරට ගියා.ඒක මට හීනයක් වගේ ලෝකයේ රටවල් තිහක තරගකරුවන් හැටදෙනකු අතරින් මා පළමුවැනි තැන හිමිකරගත්තා කියන කොට මට පුදුම සතුටක් දැනුණේ. ඒත් ඒ සතුට බෙදා ගන්න අපේ රටේ කවුරුවත්ම හිටියේ නැහැ. ඊට දවස් දෙකකට පස්සේ මම මගේ මවුරටට ආවා. මට රට යන දවසේ මාව ගුවන් තොටුපළට ගිහින් ඇරලුවේ මගෙ මහත්තයා.මං ආපහු එන දවසේ මාව එක්කගෙන යන්නත් මහත්තෙයා පාරේ බස් එකේ ගුවන් තොටුපළට ඇවිත් හිටියා. මට ඒ ගැන කිසිම කනගාටුවක් නැහැ. නමුත් අපේ මේ පුංචි රටට, මේ දුෂ්කර පළාතට මතක හිටින ජයග්‍රහණයක් හිමිකර දීමට ලැබීම මට සතුටක්.”මෙහෙම කියන්නේ දීපිකා. ඇය සූරිය වැව ගුරුසිංහ ආරච්චිගේ දීපිකා ප්‍රියදර්ශනි. වයස අවුරුදු තිස්හතරයි. වෘත්තියෙන් ගුරුවරියක්. මේ කෙටි විස්තරයට වඩා ඇය පිළිබඳව කියන්නට ලොවක් වටින පුවතක් තිබේ. මේ මෙතෙක් ඇය කියූ කතාව හා ඈ පිළිබඳව නොකියූ කතාවයි.බෙලිඅත්තේ මිරිස්වත්තේ උපන් දීපිකා පවුලේ වැඩිමලීය. ඇය මිරිස්වත්ත මුතුමාල කනිෂ්ඨ විද්‍යාලයේත්, අම්බල මහා විද්‍යාලයේත් පසුව පුවක් දණ්ඩාව ධර්මපාල විද්‍යාලයේත් ඉගෙනුම ලැබුවාය. දුක්මහන්සියෙන් පියා උපයන මුදලට වටිනාකමක් දීම ඇගේ පමණක් නොව නංගීගේ හා මල්ලිගේ ද අධිෂ්ඨානය වූහ.”අපේ තාත්තා, රැකියාව හැටියට කළේ වඩුවැඩ. එයින් මහා ලොකු මුදලක් උපයන්න පුළුවන්කම තිබුණේ නැහැ. නමුත් තාත්තා අපිට කොහොම හරි ඉගැන්නුවා. තාත්තා දුක් විඳින හැටි දැක්කම අපිටත් හිතුණා කොහොම හරි ඉගෙන ගන්න ඕන කියලා. මට මේ ගුරුපත්වීම ලැබුණේ මීට මාසයකට විතර පෙර. අපේ පවුලේ රජයේ රැකියාවක් කරන්නේ මම විතරයි. තාත්තා දැන් වයසයි. තාත්තට බයිපාස් සැත්කමක් කරන්න වෙලා තියෙනවා. මම ඉස්සර යොවුන් සේනාංකයේත් හිටියා.”දීපිකා පවසන්නේ කනගාටුවෙනි.බෙලිඅත්තේ ඉපිද බෙලිඅත්තේ හැදී වැඩුණු දීපිකා සූරියවැවට පදිංචියට ආවේ එක්දහස් නවසිය අනුනවය වසෙර්ය. ඇගේ ජීවිත ගමන වෙනස් වූයේ විවාහයත් සමඟය.”ඒ කාලේ සූරියවැව මීටත් වඩා දුෂ්කරයි. මගෙ මහත්තයගේ නැන්දා කරුණාවති දවසක් ඇවිත් කිව්වා රැස්වීමකදි දැනගන්න ලැබුණ කියලා නැණසල කියලා දෙයක් පටන් ගන්නවා වසර පහක් ඇතුළත එය දියුණු කරන විදිහත් කියනවා කියලා.නැන්දා කිව්ව තොරතුරු අනුව අපි අයි සී ටී ඒ මධ්‍යස්ථානයට ඉල්ලුම්පත්‍ර යොමු කළා. ඒ වෙනුවෙන් ව්‍යාපෘති වාර්තාවකුත් හැදුවා. කොහොම හරි ඇවිත් තිබුණ ඉල්ලුම්පත්‍ර අතරින් මා තෝරා ගෙන ඒ සඳහා සම්මුඛ පරීක්ෂණ පැවැත්වූවා. මා ඒ සඳහා තෝරා ගත්තා. ඒ වෙනකොට මම ටෙක් ශ්‍රී ලංකා ආයතනයෙන් පරිගණක පාඨමාලාවක් හදාරා හිටියේ.මට පරිගණක පාඨමාලා හදාරන්න මුදල් තිබුණේ නැහැ. ඒක මට ටෙක් ශ්‍රී ලංකා එකෙන් ලැබුණ ශිෂ්‍යත්වයක්. අයි සී ටී ඒ ආයතනයෙන් මට පළමුවෙන්ම නැණසල පටන් ගන්න පරිගණක හතරක් ලැබුණා. අපි පටන් ගත්තා. ඒ කාලේ සූරියවැව මිනිස්සු තොරතුරු තාක්ෂණයට හුරුවෙලා හිටියේ නැහැ.මමයි මහත්තයයි ලැප්ටොප් එකකුත් අරගෙන ග්‍රාමසේවා වසම් දහයක රට ගිය පවුල්වල සාමාජිකයෝ ඉන්න ගෙවල් වලට ගියා. ස්කයිප් වලින් ඔවුන්ගේ සාමාජිකයන්ට කතා කරන්න අවස්ථාව ලබා දුන්නා. මේවා කළේ මුල් කාලේ නොමිලේ. මට ඕනකම තිබුණේ තොරතුරු තාක්ෂණය පිළිබඳව මේ ගම්වල අය දැනුවත් කරන්න.ලෝකය තනි යායක් වන විට නව තොරතුරු තාක්ෂණය සමඟ සියල්ලෝම කොත රම් දුර ඈත සිටිය ද හැම මොහොතකම ළඟින් සිටින්නා සේය. කොළඹ හා ඒ අවට, දියුණු ප්‍රදේශවල තොරතුරු තාක්ෂණය මිනිසුන් අතර භාවිතා වන විට දීපිකා සූරියවැව හා ඉන් අභ්‍යන්තර ගම්මානවලට තොරතුරු තාක්ෂණය රැගෙන ගියේය.දෙදහස් පහ වසරේ ජනාධිපති මහින්ද රාජපක්ෂ මහතාගේ අදහසකට අනුව ඇරඹී නැණසල අද ලෝකයෙන් ම පළමුතැනට තේරීපත් වී ඇත්තේය. විවිධ දුෂ්කරතා ඔස්සේ අභියෝගයන් ජය ගනිමින් ගමනක් පැමිණි දීපිකා නෙත ඇත්තේ තුටු කඳුළකි. ඇය තම ගම්මානය හා ඒ අවටට තොරතුරු තාක්ෂණය රැගෙන යාමට බොහෝ කැපවීම් කළාය.නැණසලෙන් ඉටුකැරෙන්නේ ග්‍රාමීය ජනතාවට තොරතුරු තාක්ෂණය හා පරිගණක තාක්ෂණය ලබාදීමයි.මුල්කාලේ මිනිස්සු එන්න බයයි. ඔවුන් පරිගණක භාවිතයට බයයි. අපි ඒ බය ඔවුන් තුළින් නැති කෙරුවා. අපි ගැමියන් ළඟට ගියා. ඔවුන්ට පරිගණකයේ ඇති අපූරු බව කියා දුන්නා.අද මේ ගම්වල අය කවුරු හරි තම පවුලේ අය විදේශ ගතවූවාට පසුව මාසයයි දෙකයි අපි ළඟට එන්නේ. ඊට පසුව ඔවුන් ලැප්ටොප් අරගන්නවා. අපි අපේ සේවාව බොහොමයක් ලබාදෙන්නේ නොමිලේ. ඒ වගේ ම අනෙක් සේවාවන් ඉතාම සහන මිලට ලබා දෙන්නේ. ICTA ආයතනය අප ව්‍යාපෘතියට මුදලක් ලබා දුන්නා.අපි එයින් උපරිම පල ලබාගත්තා. නැණසල ව්‍යාපෘතිය ජංගම සේවාවක් ලෙස ගෙන යන්න අපි ලොරියක් මිලට ගත්තා. ගෙවීමේ ක්‍රමයට. ඉන්පසුව අපි ඒ ලොරියේ පරිගණක හතරක් යොදාගෙන ගමින් ගමට ගියා. ගම්වල අය අපත් සමඟ එකතු වුණා. ඔවුන් උපරිම ඵල නෙලා ගත්තා. අද මේ ගම්වල බොහෝ ගෙවල්වල පරිගණක තිබෙනවා. ඔවුන් මේ තාක්ෂණය දන්නවා. එය මට සතුටක්.තම උපන්ගමේ නාමය මෙන් ම සූරියවැව ‍නැණ සල ලෝකයටම ගෙන ගිය දීපිකා පවසන්නේ සතුටිනි. රටවල් තිහක් අතර තරගයෙන් අපේ පුංචි රටේ නාමය ලොවට ගෙන ගිය දීපිකා සූරියවැවට පමණක් නොව රටටම ආඩම්බරයකි.ඇය දැන් මීරියගම මහා විද්‍යාලයේ ගුරුවරියකි. ඇය නැතිවිට නැණ සලේ කටයුතු බලා කියා ගන්නේ ඇගේ සැමියා චන්ද්‍රලාල් ජයසිංහ ය. දීපිකා ගමේ දරුවන්ට පරිගණක පුහුණුව මෙන් ම තොරතුරු තාක්ෂණය පිළිබඳව උගන්වන්නී ය. එහෙත් ඇයට ඒ සඳහා ඉඩකඩ නොමැති වීම අඩුවකි.සූරියවැව නගරයේ කුඩා කඩ කෑල්ලක පවත්වාගෙන යන ඇගේ නැණසල කොයි මොහොතේ වැසී යාවි දැයි කියන්නට ඇය දන්නේත් නැත‍.අපි කලින් ම හිටපු තැනින් අයින් වුණේ එතැන කුලිය රුපියල් පනස් දහසක් නිසා. මම මුදල් උපයනවාට වඩා කරන්නේ සේවාවක්. දැන් නගරයේ හැමතැනම වගේ තොරතුරු තාක්ෂණ මධ්‍යස්ථාන තියෙනවා. ඒත් අපි අපේ සේවා සපයන්නේ ඉතාම සහනදායි මිලකටයි.පසුගිය කාලයේ අපි අලුත් තැනකට ආවා. ඒත් එතැනින් අපිට යන්න වෙලා තියෙන්නේ. ඒ ගොඩනැඟිල්ල අලුතෙන් හදන නිසා. මං දන්නෑ මීළඟ කොහෙට යන්න ද කියලා. අනේ අපිට කවුරු හරි දීර්ඝකාලීන බදු ක්‍රමයටවත් සූරියවැව නගරයෙන් ම මේ නැණසල පවත්වාගෙන යන්න ඉඩක් ලබා දෙනවා නම් ඒක ලොකු දෙයක්. ලෝකයෙන් ම ග්‍රාමීය තොරතුරු තාක්ෂණයෙන් පළමු තැනට පත් මේ දිරිය ගැහැනිය ඊට වඩා දෙයක් ඉල්ලන්නේ නැති වුව ද ඇයට මෙතෙක් සැබෑකර ගැනීමට නොහැකි වූ සිහිනයක් ගැන සිතමින් තැවෙන්නීය.අපේ රටේ නැණ සල නිර්මාතෘ තමයි අපේ ජනාධිපතිතුමා.එතුමා නිසයි අද මට මේ විදිහට ස්පාඤ්ඤයේ ග්‍රැනඩාවලදී ලෝකයේ හොඳම නැණසල විදිහට අපට සම්මානය හිමිකර ගැනීමට ලැබුණේ. එදා ඒ උත්සවයට මට යෑමට උදව් කළේ ටෙලිසෙන්ටර් පදනමයි. එහි ලංකාවේ සංවිධායක ලෙස කටයුතු කරන සෙව්වන්දි යාපා මහත්මිය තමයි මට ඒ ගමනට බෙහෙවින් සහයෝගය ලබා දුන්නේ.සම්මානය අතට ගත් වෙලාවේ මට දැනුණේ ලෝකයම ලැබුණා වගේ සතුටක්. ඒක කියා නිමකරන්න බැහැ. මං ආසයි ඒ සම්මානයත් ජනාධිපතිතුමාගේ අතට ලබාදීල මගේ සතුට මගේ ගෞරවය එතුමාට පිරිනමන්න. ඒත් මට තවමත් ඒකට අවස්ථාව ලැබුණේ නැහැ. කොයි මොහොතේ හෝ ඒ සිහිනය සැබෑවේවි කියන බලාපොරොත්තුවෙන් මම බලා ඉන්නවා.පියවරෙන් පියවර පැමිණ දිගු ගමනක් පැමිණ මේ දිරිය ගැහැනිය හෙට දවසේදී තවත් ජයග්‍රහණ ලබනු ඇත. ඒ ඈ තුළ ඇති ආත්ම විශ්වාසයේ බලයෙනි.විශේෂ ස්තුතිය - අබේසිංහ හඳවලපිටිය, සූරියවැව ප්‍රාදේශීය ලේකම් එන්.කේ.එන්. පතිරණ, සහකාර අධ්‍යක්ෂ ප්‍රදීප් කුමාර, සම්බන්ධීකරණ නිලධාරි දුමින්ද කොඩිකාර යන මහත්වර‍ැන්ට‍‍.ඉනෝකා සමරවික්‍රම ඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af1308042</link>
    <topic>අනාගත ආයෝඡකයන්ට දොරටු අරින ආසියාවේ අබ්මන් තොට</topic>
    <author>රූපාන්ති බුලත්සිංහල ඡායාරූප- සුදම් ගුණසිංහ</author>
    <content>මහින්ද රාජපක්ෂ ජනාධිපතිතුමා අතින් හෙට කොළඹ වරාය දකුණු පර්යන්තය විවෘත කිරීම ‍නිමිත්තෙනි.* 8 වෙනිදා සිට 13 වෙනිදා තෙක් ඕනෙ කෙනකුට බලන්න පුළුවන්වත්කම් වගකීම් ගැන වාණිජ ගුරුතුමා කියලා දුන්න දේ සමන්ට එතරම්ම තේරුණේ නැහැ. ඇත්තටම ඒක එදිනෙදා සිදුවෙන දේවලින් අවබෝධ කරගන්න කියලාත් ගුරුතුමා කිව්වා. පුංචි පොතක් තියාගෙන තමන්ගේ වත්කම් වගකීම් මොනවද කියලා සමන් ලිව්වා.හැම දෙයක්ම අවබෝධයෙන් තේරුම් ගන්න පුළුවන්වෙන එක හොඳයි. තමන් ගේ වත්කම් වගකීම් ගැන අධ්‍යයනය කරන කෙනකුට රටක වත්කම් වගකීම් ගැනත් තේරුම් ගන්න එක ඒතරම්ම දෙයක් නෙවෙයි. මේ ළඟදි දවසක ඉස්කෝලේ ළමයිත් එක්ක අධ්‍යාපන චරිකාවක් යන්නත් සමන් සූදානම් වුණා.''කොහේද පුතේ මේ යනවා කියන්නේ?"'' වරාය බලන්න තාත්තේ"" එකපාරකුත් ගියානේද?"'' ඔව් තාත්තේ අපි මේ පාරත් යනවා. මේ පාර යන්නේ කොළඹ වරායේ දකුණු පර්යන්තය විවෘත කරන එක බලන්න.'''' පුතා මොනවද අපේ වරාය ගැන දන්නේ?"''තාත්තා වරාය දන්න දේවල් ගැන කියන්නකෝ."'' ඇත්තටම පුතාලා වගේ තරුණ ළමයි මේවා ගැන දැන ගන්න ඕනේ. හැම දේකටම ඉතිහාසයක් තියෙනවා. ඒ ඉතිහාසය ගැන දැන ගැනීම ඉතාමත් වැදගත්. අපේ වරාය පුතේ අක්කර 643ක තරම් ප්‍රමාණයක තමයි පැතිරිලා තිබුණේ. අපේ රටටත් එක්ක ‍වෙළෙඳ ගනුදෙනු කළ හැමෝම වගේ අපේ වරායත් එක්ක සම්බන්ධ වුණා.ඒ කාලේ පුතේ මේ වරායේ යුද නැව් 16ක් අමතර නැව් 4ක් ගල් අඟුරු නැව් 3ක් ඇතුළු කරන්න පුළුවන්කම තිබුණා. ඒත් පුතේ ඒ කාලේ අද වගේ පහසුකම් තිබුණේ නැහැ. හැබැයි දෙවන ලෝක යුද්ධ සංග්‍රාමය අවසන් වනතුරුම කොළඹ වරායේ වැදගත් වෙනසක් ඇති වුණේ නැහැ. යුද්ධය අවසන් වීමත් සමඟම ප්‍රතිසංස්කරණ කටයුතු ආරම්භ වුණා‍. ඒත් පුතේ ඒකාලේ හැම ප්‍රතිසංස්කරණයක්ම සිදුවුණේ ඉතාමත් සෙමින්."'' ඒ වුණාට තාත්තේ වරායේ අද හැම දෙයක්ම ඉක්මනට සිදුවෙනවා. තාත්තා දන්නවාද? වාරායක් සංවර්ධනය වුණාම තමයි රටක් සංවර්ධනයවෙන්නේ. ඒක මට කියා දුන්නේ අපේ සමාජ අධ්‍යයනය ගුරුතුමිය. දන්නවාද තාත්තේ වරායක් සංවර්ධනය වෙන ඒකේ ප්‍රතිඵල රට අභ්‍යන්තරයට ගලා ගෙනඑනවා. අලුත් අලුත් ආයෝජකයන් එන්න උනන්දුවෙන්නෙත් වරායේ තිබෙන පහසුකම් නිසා. තාත්තා දන්නවද මහින්ද චින්තනයේ අරමුණක් හැටියට අපේ වරාය විටින් විට දියුණු වුණා. අපි හෙට යන්න බලාපොරොත්තුවෙන්නෙ ඒකෙ එක පියවරක් අපේ ඇස් දෙකෙන්ම බලාගන්න."" ඒ මොකද්ද පුතේ?"'' ඇයි තාත්තේ කොළඹ වරායේ දකුණු පර්යන්තය."පසුව දා උදෑසන කොළඹ වරායේ දකුණු පර්යන්තය නරඹන්න යන්න පාසල් ළමයින් හැමෝම එකතු වුණා. විස්තර කියන්න මඟ පෙන්වන්නෙක් හිටිය නිසා කාර්යය තවත් පහසු වුණා. ඇත්තටම බලන්න විතරක් නෙවෙයි අහන්න කැමැති තොරතුරු හුඟක් කියලා දුන්නා. සමහර ළමයින් ඒවා පොත්වල සටහන් කර ගත්තා. තවත් ළමයින් නොතේරෙන ප්‍රශ්න ඇහුවා. ඇත්තටම අපි මේ දකින්නේ ආසියාවේ ආශ්චර්යය කියලා ඔවුන්ට හිතාගන්නත් බැරි වුණා. මේ අපේ රට, ළමයින්ට ඇති වුණේ හරිම ආඩම්බරයක්. ලස්සනයි හරිම ලස්සනයි. තවත් අය ඈතට අත දික්කරමින් කිවුවා."කවුද ආස මේ කතාව අහන්න?"හැමෝම අත ඉස්සුවා." කෝ....කෝ.... පුතාලා අහගන්නකෝ."පු‍තේ මේ කොළඹ වරායේ දකුණු පර්යන්තය ආරම්භවෙන්නේ ආර්ථිකයට සුවිශේෂී මෙහෙවරක් කරන්න හිතාගෙන. ඇත්තටම පුතේ අපේ ආර්ථික අපි තවත් දියුණු කරගන්න ඕනේ. ඒකට පහසුකම් සහිත වරායක් තියෙන්න ඕනේ. දැනට තිබෙන කොළඹ වරායේ ධාරිතාව ප්‍රමාණවත් නෑ. මේ නිසා තමයි දකුණු පර්යන්තය හැදුවෙ. වරාය පුළුල් කිරීමේ කටයුතු දිගුකලක් කතිකාවතක් වශයෙන් තිබුණත් එය ක්‍රියාත්මක වුණේ නැහැ.ඒත් අද මේ ක්‍රියාවලිය ක්‍රියාවට නඟන්න හැකිවෙලා තියෙනවා. අගෝස්තු 5 වෙනිදා ජනාධිපතිතුමා අතින් මේ ව්‍යාපෘතිය විවෘත වෙනවා. ලෝකයේ සමහර රට වල මුහුදක් නැහැ. ඒ නිසා සියයට අනූපහක් වගේ ආනයන අපනයන කටයුතු සිදු කරන්න වෙලා තියෙන්නේ අහස්යානා මඟින්. ඒත් අපිට මුහුදක් තියෙනවා. අපි හිතුවා ඒකෙන් උපරිම ප්‍රයෝජන ගන්නවා කියලා. අනවශ්‍ය විදිහට පරිභෝජන වියදම ඉහළ දා ගන්න එක තේරුමක් නැහැ.මේ නිසා අපි මේකට පිළියමක් ඇති කරගත්තා. ඒක තමයි මේ අලුතින් හදන කොළඹ කොළඹ වරායේ දකුණු පර්යන්තය හැදුවෙ. මේ දීර්ඝ කාලීන ආයෝජනයක්. මිනිස්සු දහදාහකට පහළොස්දාහකට රැකියා දෙන්නත් හැකියාව තියෙනවා. වරාය ලෙස ඉදිවෙන දියකඩනය කිලෝමීටර් 6.8කි. මේ වරාය හදන්න ගිවිසුම අස්සන් කළේ 2005දී ආසියානු සංවර්ධන බැංකුවත් සමඟයි.මේ අතරතුර නැඟෙනහිර පර්යන්තයේ වැඩ කටයුතු කිරීමත් ආරම්භ කරලයි තියෙන්නේ. කොළඹ වරායේ දකුණු පර්යන්තය සෑදීමේදී හෑරූ මුහුද වැලි වලින් මුහුද ගොඩ කරලා තමයි නැඟෙනහිර පර්යන්තය සාදන්නේ. මේ ව්‍යාපෘතියට ඇ‍මෙරිකන් ඩොලර් මිලියන 400ක් වැය කර තියෙනවා. කොළඹ දකුණ වරාය සෑදීම නිසා බහාලුම් 10000-25000 අතර ප්‍රමාණයක් ඇති නැව් වලට අපේ වරායට සේන්දු වෙන්නත් පුළුවන්.මේ නිසා විදේශ රටවලට වැය කරන්න වෙන ධනය ඉතිරි වෙනවා. වරාය හා මහාමාර්ග ව්‍යාපෘති අමාත්‍ය රෝහිත අබේගුණවර්ධන මහත්මයා මේ සඳහා නොමසුරු කැපවීමක් කළා. ඒතුමා කියලා තියෙන්නේ 2016 වෙන විට වරාය සම්බන්ධ සියලුම ව්‍යාපෘති අවසන් කරනවා කියලා. 2014 අප්‍රේල් මාසය වෙනවිට කොළඹ වරායේ නැඟෙනහිර ව්‍යාපෘතිය සම්පූර්ණ කිරීමට නියමිතයි.සියලු පහසුකම් සහිත වරායක් තියෙන එක අපි ලොකු පහසුවක් අපට හොඳ විදේශ විනිමයක් ලබාගන්නත් පුළුවන්. කොළඹ වරායේ දකුණු පර්යන්තය 8 වෙනිදා සිට 13 වෙනිදා තෙක් ඕනෙ කෙනකුට මේ සියලු දේ තම දෑසින්ම දැක බලා ගන්න පුළුවන්. මේ සදහා වරාය අධිකාරියේ සභාපති ප්‍රියත් බන්දු වික්‍රම මහතාත් ව්‍යාපෘති ඉංජිනේරු සුසන්ත අබේසිරිවර්ධන මහතාත් කළ මෙහෙය ප්‍රසංසනීයයි."මේ ආශ්චර්ය හැම දෙයක්ම සියැසින් දැක බලාගැනීමට අපට හැකිවීම භාග්‍යයක්. මේ ඔක්කොම කරන්නේ අපේ දැයේ දරුවන්‍ වෙනුවෙන්. මේ සියලු දේවල් වටින්නේ අනාගතයට. මේ හැම දෙයක්ම පුංචි අපිටමයි. සමන්ට ඇති වුණේ ලොකු ආඩම්බරයක්.රූපාන්ති බුලත්සිංහල ඡායාරූප- සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af1308043</link>
    <topic>එදා මෝඩ ඇළ අද ‘සූවස්’ ඇළක්</topic>
    <author>සරත් පෙරේරා සේයාරූ - හැදළ විශේෂ ජුලියන්</author>
    <content>හැමිල්ටන් ඇළේ දෙවැනි ඉපදීමආර්ථික සංවර්ධන ඇමැති බැසිල් රාජපක්ෂ මහතා අතින් 'හැම්ල්ටන් ඇළ ප්‍රථම අදියර' ජනතා අයිතියට පත්වීම නිමිත්තෙනි.එක් යුගයක ප්‍රවාහන මාධ්‍යයක් වී මෑතම යුගයේ දුර්ගන්ධය පතුරුවන ජල ධාරාවක් බවට පරිවර්තනයව තිබූ ‘හැමිල්ටන් ඇළ’ යළිත් මිනිස් සිත් සතන් නිවා සනහාලන සොදුරු බිම් කඩක් බවට පරිවර්තනය කර තිබේ.අව්කාෂ්ටකයෙන් මානසික කඩා වැටීම් වලින් හෙම්බත් වුණ ජනතාවට මේ ජල ධාරාවත් ගහකොළත් දැකීමම අස්වැසිල්ලකි.මුල් පියවරේදී වත්තල - හේකිත්ත හන්දියේ සිට ඇළකන්ද දක්වා කිලෝ මීටර් දෙක හමාරක ඇළ මාර්ගය මුළුමනින් සංවර්ධනය කර තිබේ.ඇළ හාරා ගේබියන් වෝල් (කළුගල්, දැල් සහිත බැම්ම) කොන්ක්‍රීට් බැමි දමා ඇළ ඉවුර ශක්තිමත් කර දෙපස මාර්ග කොන්ක්‍රීට් කර තිබේ.ඇළ දෙපස ගෙවතු අලංකරණය බලන්නට ලස්සන ය. බැලූ බැලූ අත හරිත වර්ණය.කිසිම ගහ කොළක් නොකපා පරිසර හිතකාමී සංවර්ධනයක් කර ඇති මෙහි ඇළ දෙපස ආලෝකකරණයට ද යොදා ගෙන ඇත්තේ සූර්ය බලශක්තිය බව පැවැසිය යුතුය.මේ කටයුත්තට අතගසා ඇත්තේ ආර්ථික සංවර්ධන ඇමැති බැසිල් රාජපක්ෂ මහතා ය. මේ සඳහා ජපන් සහයෝගිතා අරමුදලෙන් ලැබුණ රුපියල් මිලියන 400 ක මුදලක් යොදාගෙන ඇත. මෙම මුල් අදියර සිකුරාදා බැසිල් රාජපක්ෂ ඇමැතිවරයා අතින් විවෘත විය.දැනට කිලෝමීටර් 2 1/2 සිට කිලෝමීටර් 7 1/2 දක්වා අර්ධ වශයෙන් හැමිල්ටන් ඇළ සංවර්ධනය කර ඇති අතර මුළු ව්‍යාපෘතිය මීගමුව මාඔය දක්වා කිලෝමීටර් 22 ම සංවර්ධනය කිරීම ය‍.මෙම සම්පූර්ණ ව්‍යාපෘතියේ ඉදිකිරීම් කටයුතු බස්නාහිර පළාත් මාර්ග සංවර්ධන අධිකාරියට පවරනු ලැබිණි. එය මාස තුනක කාලයකින් නිම කිරීමට තමන්ට හැකිවූ බව එහි ප්‍රධාන ඉංජිනේරු ආර්.එම්.එන්. තෙන්නකෝන්වෙල මහතා පවසයි. වැඩක් නොගැනීමෙන් යළි ජපානයට ම යන්නට තිබුණ මුදලක් මෙවන් වැඩදායි සංවර්ධන කටයුත්තකට යොදා ගැනීම පැසසුම් කටයුතු ය.දෙස් විදෙස් සංචාරකයන් ඇද ගන්නා බෝට්ටු සවාරි හා තායිලන්තය වැනි රටවල මෙන් බෝට්ටුවල තබා භාණ්ඩ අලෙවිකරණ ‘ප්ලෝටින් මාකට්’ ක්‍රමය ඉදිරියේ මෙහි සංවර්ධනය කෙරෙනු ඇත.හේකිත්ත මංසන්ධිය අසළ අත්වැල් පාළමක් හා විවේකය ගත කිරීම සඳහා අලංකාර උද්‍යානයක් ද නිමවා තිබීම විශේෂත්වයකි.මේ ව්‍යාපෘතිය යටතේ කම්හල් හා නිවෙස් වලින් වැසිකිළි කැසිකිළි ඇතුළත් අපවිත්‍ර ජලය මේ ඇළ මාර්ගයට බැහැර කිරීම සම්පූර්ණයෙන් නවතා ඇත. ඇළ මාර්ගයේ ජලයේ ගුණාත්මක බව ද ඉහළ නැංවීමට කටයුතු කර ඇත.‍ බස්නාහිර පළාත් අමාත්‍ය නිමල් ලාන්සා මහතා පූර්ණ මග පෙන්වීම ද මේ ව්‍යාපෘතිය නිම කිරීමට ලැබී තිබේ.හැමිල්ටන් ඇළේ වර්තමාන සංවර්ධනය පරිසර හිතකාමී සංවර්ධන හිතකාමී පියවරක් වුව ද හැමිල්ටන් ඇළේ ආරම්භය ද සිංහල රජ කාලය බ්‍රිතාන්‍ය යුගය දක්වා දිවෙන සැබෑවට ම කිව්වොත් පාර වරද්දා ගත් රජ කතාවකි.ඒ කතාව ද හැමිල්ටන් ඇළ ගැන කතා කරන මේ මොහොතේ කෙටියෙන් වුව ද කවුරුත් අසන්නට කියවන්නට කැමැති වනු ඇත.කෝට්ටේ රාජ වාසලට බත සැපයූ සශ්‍රීක මුතුරාජවෙල හරහා පසුව මේ ඇළ මාර්ගය ඉදිකර තිබේ. ඇත්තටම කොළඹ නගරයක් ගැන ඒ යුගයේ කතාවක් නැත. කෝට්ටේ යුගයේ ප්‍රසිද්ධ වරාය වූයේ මීගමුවයි. කුරුදු හා කුළුබඩු, මැණික්, අලි ඇත්තු අපනයනයට යොදාගත් මුහුදු වරාය මීගමුවයි.මුතුරාජවෙල බැත ලෙහෙසියෙන් කෝට්ටේ රාජවාසල කරා ගෙන ඒමටත් කුරුඳු ඇතුළු කුළුබඩු පහසුවෙන් අපනයනයටත් රජු කල්පනා කළේ කැලණි ගඟ හා මීගමු කළපුව සම්බන්ධ කරමින් ඇළ මාර්ගයක් කැපීමටයි. මේ ඓතිහාසික පියවර ගත් රජතුමා 1490 රජ පැමිණි අටවැනි වීර පරාක්‍රමබාහු රජතුමා ය. මෙය ඥානාන්විත පියවරක් ලෙස සලකා රාජ පුරෝහිතයන් රජුට උපදෙස් දුන්න ද පරිසරය හඳුනන ගැමියෝ ද කුරණ, කටුනායක ප්‍රදේශවල ප්‍රාදේශීය නායකයෝ ද රජුගේ මේ පියවර ප්‍රදේශය විනාශ කරවන ඉතා මෝඩ පියවරක් ලෙස සලකා එය නවතන ලෙස කැරලි ගැසූහ.විරෝධතා යටපත් කළේ ය. රජු දිගටම ඇළ කැප්පෙව්වේ ය. සිදුවූයේ මීගමු කළපුවෙන් ඇතුළු වූ කරදිය රට තුළට ඇතුළුවී මුතුරාජවෙල හරහා ගලා ගොස් මුතුරාජවෙල සදාකාලිකව විනාශයට පත් කරවීමයි. ගම්මු මේ ඇළට නම් දැම්මේ ‘මෝඩ ඇළ’ කියා ය. අදත් ‍ගමේ අය මෙයට කියන්නේ මෝඩ ඇළ ය.මෙය හොඳ පරමාර්ථයෙන් සිංහල රජ කැප්පව‍ූ මෝඩ ඇළ ය. ඕලන්ද යුගයේ මේ ඇළ පුත්තලමේ සිට කොළඹ වරායට කුරුඳු, පොල්, කොප්පරා ඇතුළු භාණ්ඩ ප්‍රවාහනයට යොදාගෙන තිබුණ බව කියැවේ.බ්‍රිතාන්‍ය යුගයේ ද මුතුරාජවෙල බේරා ගැනීමේ හොඳ පරමාර්ථයෙන් දෙවැනි මෝඩ ඇළක් ද කැප්පෙව්වේ ය. එය කැපුවේ ‘ගාවින් හැමිල්ටන්’ නැමැති බ්‍රිතාන්‍ය අයකැමිවරයා ය. ඒ නිසා එය එතැන් සිට ‘හැමිල්ටන් ඇළ’ නමින් ව්‍යවහාර විය. මේ ඇළත් පරණ‍ මෝඩ ඇළත් ඇළ මාර්ගවලින් සම්බන්ධ වී මුතුරාජවෙල කාලයාගේ ඇවෑමෙන් එහෙම පිටින් ම වගුරු බිමක් බවට පත් කළේ ය.ඕලන්ද යුගයේ කොළඹ වරායක් විදියට යොදා ගන්නට ගත් උත්සාහයත් සමඟ තවත් ඇළක් මුතුරාජවෙලට සම්බන්ධ කර කැප්පෙව්වේ කරදියෙන් පිරුණ මුතුරාජවෙල ලවණ ජලය නැවුම් ජලයෙන් පිසදා හැරීම සඳහා ය. ඒ ඕලන්දයත් අත්තනගලු ඔය හා සම්බන්ධකර කැප්පවූ ජාඇළ යි.රජුන්ගේ මෝඩ තීරණවලින් අවුරුදු 520 ක කාලයක් අත්හැර දමනු ලැබ තිබූ මුතුරාජවෙල අතිවිශාල බිම් තීරුව ජනාධිපති මහින්ද රාජපක්ෂයන්ගේ සංවර්ධන යුගයේදී යළිත් පණ ලබමින් තිබෙනු දැකිය හැකි ය.මේ කලාපයේ අසිරිය කටුනායක සිට අධිවේගී මාර්ගයෙන් කොළඹ බලා එන ජනතාවට තව නොබෝ දිනකින් ම දැකගත හැකිවනු ඇත. දැන් එහි කටයුතු කඩි මුඩියේ නිමවෙමින් තිබේ.ඒ ගොඩබිමින් ය. තවත් ටික කලක් යන්නට මත්තෙන් ඔබ කැමැති නම් හැමිල්ටන් ඇළ දිගේ මීගමුව දක්වා ඉන්දියාවේ කේරල ප්‍රදේශයේ මෙන් පැය දෙක තුනක සවාරියක යෙදීමට ද ඔබට හැකිවනු ඇත.සරත් පෙරේරා සේයාරූ - හැදළ විශේෂ ජුලියන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af1308044</link>
    <topic>රාජපක්ෂ පදන‍මෙන් අනුස්මරණ රන් පදක්කමක්</topic>
    <author>මහාචාර්ය පී.ඩබ්ලිව්. ඈපාසිංහ</author>
    <content>ඉදිරියේදී රජයේ සෑම විශ්වවිද්‍යාලයකම කෘෂි ඉංජිනේරු  විද්‍යා පාඨමාලාවන්හි පළමු වැනියා වෙමින් ප්‍රථම පන්තියේ සාමාර්ථ ලබන උපාධි ලාභියාට උපාධි ලාභිනියට මෙසේ රන් පදක්කම බැගින් පිරිනැමීමට ප්‍රතිලාභ හා පහසුකම් සැලසීමට කටයුතු කිරීමට තීරණය කොට ඇත. මේ සම්බන්ධයෙන් රුහුණු විශ්වවිද්‍යාලය සමඟ එකඟතාවකට පැමිණ ඇත. මේ උපපාදනය  පරිත්‍යාග කරන්නා වන්නේ පාර්ලිමේන්තු පනතකින් සංස්ථාපිත රාජපක්ෂ අනුස්මරණ අධ්‍යාපනික, සංස්කෘතික සහ සමාජසේවා පදනමේ උපකමිටුවක් වන ඩී‍.ඒ. රාජපක්ෂ අනුස්මරණ දේශන කමිටුවයි.මහින්ද රාජපක්ෂ ජනාධිපතිතුමා ඇතුළු සහෝදර සහෝදරියන්ගේ ආදරණීය දෙමවුපියන් වන ඩී.ඒ. රාජපක්ෂ මැතිතුමා සහ එම මැතිනිය වන දෝන දන්දිනා සමරසිංහ දිසානායක මැතිනිය නමින් රුහුණු විශ්වවිද්‍යාලය විසින් කෘෂි කර්ම ඉංජිනේරු විද්‍යා රන් පදක්කමක් පිරිනැමීමට කටයුතු ‍සංවිධානය කරනු ලැබ ඇත.පාර්ලිමේන්තු පනතකින් සංස්ථාපිත රාජපක්ෂ අනුස්මරණ අධ්‍යාපනික සංස්කෘතික සමාජ සේවා පදනමේ උප කමිටුවක් වන ඩී.ඒ. රාජපක්ෂ අනුස්මරණ දේශන කමිටුව මෙම ප්‍රදානය සිදුකරයි.ඩී.ඒ. රාජපක්ෂ මැතිතුමා දිවංගත වී නොවැම්බර් මාසයට වසර 46 ක් සපිරෙන අතර රාජපක්ෂ මැතිනිය දිවංගත වී නොවැම්බර් මාසයට වසර 28 ක් සපිරේ. ඩී.ඒ. රාජපක්ෂ මැතිතුමාගේ 108 වන ජන්ම සංවත්සරය යෙදුණ 2013 මාර්තු මස 30 වැනිදා නිමිති කොටගෙන ස්ථාපිත මෙම රන්පදක්කම පිරිනැමීම 2014 වසරේ සිට නොකඩවා සෑම වසරකදී ම සිදු කිරීම සඳහා කටයුතු යොදා ඇත.ඉදිරියේදී රජයේ සෑම විශ්වවිද්‍යාලයකම කෘෂි ඉංජිනේරු විද්‍යා පාඨමාලාවන්හි පළමු වැනියා වෙමින් ප්‍රථම පන්තියේ සාමාර්ථ ලබන උපාධි ලාභියාට/ උපාධි ලාභිනියට මෙසේ රන් පදක්කම බැගින් පිරිනැමීමට ප්‍රතිලාභ හා පහසුකම් සැලසීමට කටයුතු කිරීමට තීරණය කොට ඇත.මේ සම්බන්ධයෙන් රුහුණු විශ්වවිද්‍යාලය සමඟ එකඟතාවකට පැමිණ ඇත.මේ උපපාදනය පරිත්‍යාග කරන්නා වන්නේ පාර්ලිමේන්තු පනතකින් සංස්ථාපිත රාජපක්ෂ අනුස්මරණ අධ්‍යාපනික, සංස්කෘතික සහ සමාජසේවා පදනමේ උපකමිටුවක් වන ඩී‍.ඒ. රාජපක්ෂ අනුස්මරණ දේශන කමිටුවයි.රුහුණු විශ්වවිද්‍යාලයේ එක් එක් වාර්ෂික උපාධි ප්‍රදානෝත්සවයකදී ජයග්‍රාහකයකු තෝරා ගැනීම හා ස්වර්ණ මුද්‍රිකාවක් ප්‍රදානය කිරීම අරමුණු කොට විශ්ව විද්‍යාලයේ උපපාදනයක් ස්ථාපනය කරනු ඇතැයි ඩී.ඒ. රාජපක්ෂ අනුස්මරණ දේශන කමිටුව අපේක්ෂා කෙරේ. එවැනි උපපාදනයක් ස්ථාපනය කරනු ලැබිය යුත්තේ “කෘෂිකර්ම ඉංජිනේරු විද්‍යාව සඳහා ස්වර්ණ මුද්‍රිකාවක් ප්‍රදානය කිරීම පිණිස වන ඩී.ඒ. රාජපක්ෂ මැතිතුමා සහ මැතිනිය උපපාදනය” යන නාමයෙන් හා පදවි නාමයෙනි;ඩී.ඒ. රාජපක්ෂ අනුස්මරණ දේශන කමිටුව පහත සඳහන් කොන්දේසි පනවා ඇත‍.2013 වසරේදී පැවැත්වීමට නියමිත උපාධි ප්‍රදානෝත්සවයේ දී ප්‍රදානයක් සිදු කරනු ලැබීමට කිසිම ශිෂ්‍යයකු සුදුසුකම් නොලබා ඇති බවට උපකුලපතිතුමා විසින් දන්වා එවා තිබුණු කරුණ කමිටුව විසින් සැලකිල්ලට ලක් කෙරිණි.පූර්විකාවේ සඳහන් වන රු. 550,000/= ක් වූ මුදල විශ්වවිද්‍යාලය විසින් රාජ්‍ය බැංකුවක තැන්පත් කරනු ලැබීමෙන් පසුව, ප්‍රදානය සඳහා ජයග්‍රාහකයකු තෝරා ගැනීම සම්බන්ධයෙන් තීරණයක් ගනු ලැබූ අවස්ථාවේදී, ගිණුමට හිමිව තිබෙන පොලියෙන් 75% ක් නොඉක්මවනු ලබන මුදල් ප්‍රමාණයක් ඉහත කී ප්‍රදානය සඳහා විශ්වවිද්‍යාලය විසින් වෙන් කරනු ලැබිය හැකි අතර පොලියෙන් ඉතිරි මුදල් ප්‍රමාණය උපපාදනයේ අගය වර්ධනය කරනු ලැබීම පිණිස එකී උපපාදනයට එකතු කළ යුත්තේ ය.තැන්පත් කරනු ලැබූ මුදල් ප්‍රමාණයේ අගය කිසිම අවස්ථාවකදී රු. 550,000/= කට වඩා අඩු නොවන බැවින් ද කාලයත් සමඟ එම මුදල ක්‍රම ක්‍රමයෙන් වර්ධනය වන බැවින් ද බැංකුව විසින් ගෙවනු ලැබිය හැකි උපරිම පොලිය ලබා ගැනීම පිණිස එකී බැංකුව සමඟ සාකච්ඡා කිරීමට විශ්වවිද්‍යාලයට හැකිවන අතර එවැනි පොලී ප්‍රමාණය, ස්ථිර තැන්පතු සඳහා බැංකුව විසින් ගෙවනු ලබන සාමාන්‍යය පොලී ප්‍රමාණයට වඩා වැඩිවනු ඇතැයි අපේක්ෂා කෙරේ.ස්වර්ණ මුද්‍රිකාව කාසියක ස්වරූපයෙන් විය යුතු අතර එහි එක් මුහුණතක රුහුණු විශ්වවිද්‍යාලයේ ලාංඡනය කැටයම් කපා තිබිය යුතු අතර කාසියේ අනිත් මුහුණතෙහි “කෘෂිකර්ම ඉංජිනේරු විද්‍යාව සඳහා වන ඩී.ඒ. රාජපක්ෂ මැතිතුමා හා මැතිනිය අනුස්මරණ ස්වර්ණ මුද්‍රිකාව” යන පදය කැටයම් කපා තිබිය යුතුය. ඊට අමතරව ස්වර්ණ මුද්‍රිකා ලාභියාගේ සම්පූර්ණ නමත් මුද්‍රිකාව දිනා ගනු ලබන්නේ කිනම් වර්ෂයක් වෙනුවෙන් ද යන වගත් සඳහන් විය යුතු ය.මෙහි පහත 8 වැනි ඡේදයේ විධිවිධාන සලසා ඇති පරිදි මිස ජයග්‍රාහකයාට ස්වර්ණ මුද්‍රිකාව ප්‍රදානය කරනු ලැබිය යුත්තේ පෞද්ගලිකව වන අතර ස්වර්ණ මුද්‍රිකාව දිනා ගනු ලැබීමට සුදුසුකම් ලැබීමට ජයග්‍රාහකයා විසින් සපුරනු ලැබූ කොන්දේසි සඳහන් කරමින් උපකුලපතිවරයා විසින් අත්සන තබන්නට යෙදුණු සන්නස් පත්‍රයක් ද ඊට සමගාමීව ප්‍රදානය කළ යුතු ය.කෘෂිකර්ම ඉංජිනේරු විද්‍යා ක්ෂේත්‍රයේ විශේෂඥතාව ලබමින් කෘෂිකර්ම කළමනාකරණ හා තාක්ෂණ විද්‍යා විද්‍යාවේදී උපාධිය පිරිනමනු අතර ප්‍රථම පන්තියේ උපාධිලාභීන්ගේ ලැයිස්තුවේ ප්‍රථමයා වීමටත් සමත් විය.වර්ෂ හතරක කාල සීමාවක් පුරා පැවැති අධ්‍යයන පාඨමාලාවේදී හදාරනු ලැබීම පිණිස ලේඛනගත වී සිටි සෑම සියලු පාඨමාලා ඇගැයුම් සම්පූර්ණ කරනු ලැබූ අතර එවැනි කිසියම් ඇගැයුමක් ප්‍රතිඇගැයුමට ලක්කිරීමට භාජන වී නැත; එමෙන් ම,කෘෂිකර්ම පීඨයේ පීඨාධිපති සහ අංශාධිපතිවරුන්ගේ මතය අනුව, ස්වර්ණ මුද්‍රිකාව ප්‍රදානය කරනු ලැබීමට තරම් අපේක්ෂකයා යෝග්‍ය හා නියම තැනැත්තෙකු වන බවට ඔවුන් විසින් නිර්දේශ කෙරිණි.කිසියම් උපාධි ප්‍රදානෝත්සවයකදී ස්වර්ණ මුද්‍රිකාව ප්‍රදානය කරනු ලැබීමට සුදුසු තැනැත්තෙකු නොමැති වන අවස්ථාවලදී එවැනි උපාධි ප්‍රදානෝත්සවයක දී මුද්‍රිකාව ප්‍රදානය කරනු ලැබීම සඳහා අරමුදල් සැපයිය යුතු නොවේ.කිසියම් හේතුවක් කරන කොට අදාළ උපාධි ප්‍රදානෝත්සවයේදී ප්‍රදානයේ ජයග්‍රාහකයාට පෞද්ගලිකවම ස්වර්ණ මුද්‍රිකාවක් ප්‍රදානය කරනු ලැබීමට නොහැකි වන්නේ නම් එකී ස්වර්ණ මුද්‍රිකාව රුහුණු විශ්ව විද්‍යාලයේ දේපළ බවට පත්විය යුත්තේ ය.ජයග්‍රාහකයාට ස්වර්ණ මුද්‍රිකාව පෞද්ගලිකවම ප්‍රදානය ලබාදීමට විශ්වවිද්‍යාලය තීරණය කළහොත්, ප්‍රදානය සිදු කරනු ලැබූ ආකාරය සම්බන්ධයෙන් මිස, ඉහත 05 වැනි ඡේදයේ සඳහන් සන්නස් පත්‍රයට සමාන ලියවිල්ලක් ප්‍රදානය කළ යුතුවේ.එක් එක් උපාධි ප්‍රදානෝත්සවයට අදාළව විශ්වවිද්‍යාලය විසින් උපාධි ප්‍රදානෝත්සව පොත් පිංචක් (උපාධිධාරීන් ලැයිස්තුවක්) පිළියෙළ කළ යුතු වන අතර එහි එක් ඡේදයක ස්වර්ණ මුද්‍රිකාව පිළිබඳ සඳහනක් අඩංගු විය යුතු ය; මෙහි මාතෘකාව විය යුත්තේ “කෘෂිකර්ම ඉංජිනේරු විද්‍යාව පිළිබඳ ඩී.ඒ. රාජපක්ෂ මැතිතුමා හා මැතිනිය අනුස්මරණ ස්වර්ණ මුද්‍රිකාව” යන්නයි.එවැනි උපාධි ප්‍ර‍දානෝත්සවයකදී ස්වර්ණ මුද්‍රිකාවක් ප්‍රදානය කරනු ලැබීමක් සිදු කෙරෙන්නේ නම්, එවිට ස්වර්ණ මුද්‍රිකාව ප්‍රදානය කරනු ලැබූ තැනැත්තාගේ නම ඉහත 10 වැනි ඡේදයෙහි සඳහන් කෙරුණු මාතෘකාව යටතේ සඳහන් විය යුත්තේ ය.එවැනි උපාධි ප්‍රදානෝත්සවයකදී ස්වර්ණ මුද්‍රිකාවක් ප්‍රදානය කරනු ලැබීමක් සිදු නොකෙරෙන්නේ නම්, එවිට ප්‍රදානය සඳහා සුදුසු ශිෂ්‍යයකු තෝරාගනු ලැබීමට නොහැකි වූ බවට සඳහන් ප්‍රකාශයක් ඉහත 10 වැනි ඡේදයේ සඳහන් කෙරුණු මාතෘකාව යටතේ සඳහන් විය යුත්තේ ය.ප්‍රදානයක් සිදු කරනු ලැබිය හැක්කා වූ එක් එක් උපාධි ප්‍රදානෝත්සවයකට විශේෂ ආරාධිතයන් වශයෙන් සහභාගි වීම සඳහා ආරාධනා තුනක් ඩී.ඒ. රාජපක්ෂ අනුස්මරණ දේශක කමිටුවට යැවිය යුත්තේ ය.ප්‍රදානය කරනු ලැබීමේදී පරිත්‍යාග කරන්නා විසින් නියම කරන ලද කොන්දේසි රුහුණු විශ්ව විද්‍යාලය විසින් අනලස්ව අනුගමනය කරනු ඇතැයි ඩී.ඒ. රාජපක්ෂ අනුස්මරණ දේශන කමිටුවට පරම විශ්වාස කරයි.මහාචාර්ය පී.ඩබ්ලිව්. ඈපාසිංහසභාපති ගුණසමරු දේශන කමිටුවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af1308045</link>
    <topic>අලිත් රැකගෙන ගමත් රැකගෙන පරිසරය සුරකිමු</topic>
    <author/>
    <content>ගොවිබිම් කරා අලි පැමිණීම සරල අයුරින් හැඳින්වෙන පරිදි අලි මිනිස් ගැටුම විශේෂයෙන් වියළි කලාපයේ ගොවි ජනතාව මුහුණ පා සිටින බරපතළ ගැටලුවකි. එම ගැටලුව අවම කරමින් වන අලින් ද සංරක්ෂණය කරමින් විද්වත් කමිටුවක් මඟින් නිර්දේශ ලබා දී තිබේ. අලි කළමනාකරණ ප්‍රතිපත්තිය – 2009 යනුවෙන් හැඳින්වෙන මේ වැඩ පිළිවෙළ ක්‍රියාත්මක කිරීමේ දී මතුවන ගැටලු හා විසඳුම් මේ ලිපියෙන් සාකච්ඡා කැරේ.වියළි කලාපය තුළ වන අලින්ගෙන් සිදුවන කෘෂිකාර්මික බෝග විනාශයේ තරම හොඳින්ම දන්නේ එහි වෙසෙන ගොවි ජනතාව පමණි. අගනුවර සිටින නිලධාරීන්ට මේ වින්නැහිය නොපෙනේ.දිනෙන් දින උග්‍රවෙමින් පවතින අලි - මිනිස් ගැටුම අවම කිරීම සඳහා වනජීවී සංරක්ෂණ දෙපාර්තමේන්තුව දැනට වසර ගණනාවක් තිස්සේ ක්‍රියාවට නංවමින් සිටින සම්ප්‍රදායික ක්‍රමවේද මෙසේය:-ඉහත සඳහන් ක්‍රම සියල්ලෙන්ම සාර්ථක විසඳුමක් ලැබී නැත. දිනපතා පළවන මාධ්‍ය වාර්තා එයට සාක්ෂි දරයි. අලි වෙඩි පුපුරා යන වෙඩි ශබ්දයට බියවී පලායන අලි දිනකට දෙකකට පසු උන් සිටි ප්‍රදේශයටම සංක්‍රමණය වී පෙර පරිදිම හානි සිදු කරති. නිර්වින්දනය කොට අල්ලා දුරබැහැර වනාන්තරවලට නිදහස් කරනු ලබන හානිදායක හෝ මිනීමරණ අලි නව ප්‍රදේශයේ අවට ගම්මානවලට පැන විනාශ සිදුකරන විට එයින් උරණ වන ගම්වැසියන් උන්ට වෙඩි තබා මරා දමති.ඉහත සඳහන් කරුණු වසර ගණාවක් තිස්සේ දෙපාර්තමේන්තු පළපුරුද්දෙන්ම උගත් පාඩම්ය. 2011 වසර වන විට දෙපාර්තමේන්තුව රට පුරා විදුලිය වැට කි.මී. 1600 පමණ ඉදිකොට තිබුණ ද නියමිත විදුලි ප්‍රභවය පවත්වාගෙන යාම සඳහා සිදුකළ යුතු නඩත්තු සිදු නොකිරීමෙන් වසර 2012 වන විට ඉදිකොට තිබූ විදුලිය වැට පද්ධතියෙන් 80% පමණ අලි කඩා බිඳ දමා තිබුණි.මා දෙපාර්තමේන්තුවේ අලි සංරක්ෂණ ශාඛාව භාර නියෝජ්‍ය අධ්‍යක්ෂ හැටියට සේවය කරමින් සිටි 2005 / 2006 වසර වන විට මෙම ගැටුම අවම කිරීමට එරෙහිව පැවති බාධක සියල්ල වටහාගෙන එවකට දෙපාර්තමේන්තුව පාලනය කළ වනජීවී සංරක්ෂණ අධ්‍යක්ෂ ජනරාල්වරයා සමඟ සාකච්ඡා කොට අලි- මිනිස් ගැටුම අවම කිරීමේ ක්‍රමවේද ඇතුළත් කරමින් නව අලි සංරක්ෂණ සහ කළමනාකරණ ප්‍රතිපත්තියක් සැකසීමට තීන්දු කළෙමු. එවැන්නක් ශ්‍රී ලංකාව පුරා ක්‍රියාවට නැංවීම සඳහා අමාත්‍ය මණ්ඩලයේ අනුමැතිය ලබාගත යුතු බවට ද තීන්දු කළෙමු. ඒ අනුව ක්‍රියාකිරීමෙන් අලි මිනිස් ගැටුම අවම කරලීමේ දීපව්‍යාප්ත වැඩසටහනක් සඳහා සියලු රාජ්‍ය සහ රාජ්‍ය නොවන ආයතන, බහුජන සංවිධානවල සහාය වනජීවී සංරක්ෂන දෙපාර්තමේන්තුව වෙත ලබාගත හැකි බව පෙනී ගියෙන් යුහුසුලුව ක්‍රියාකොට සුදුසුකම් ලත් 17 දෙනකුගෙන් සමන්විත විද්වත් කමිටුවකගේ දායකත්වය ඇතිව මුල්වරට ශ්‍රී ලංකාවේ අලි සංරක්ෂණ සහ කළමනාකරණය පිළිබඳ ජාතික ප්‍රතිපත්තිය – 2006 නිර්මාණය කළෙමු. අලි -මිනිස් ගැටුම ඉතා සැලසුම් සහගතව අවම කරලීම එම ව්‍යායාමයේ අරමුණ විය.මේ විද්වත් කමිටුව මේ විෂය පිළිබඳව දැනුම ඇති තවත් රාශියකගේ ද අදහස් හා යෝජනා ලබා ගනිමින් අලි – මිනිස් ගැටුම අවම කිරීම සහ වන අලින්ගේ දීර්ඝකාලීන සංරක්ෂණය සඳහා ඉවහල් වන ක්‍රමවේද පනස්අටක් සඳහා නිර්දේශ ඊට අඩංගු කරන ලදී.මෙසේ සකසන ලද ‘ශ්‍රී ලංකාවේ වන අලි සංරක්ෂණය සහ කළමනාකරණය පිළිබඳ ජාතික ප්‍රතිපත්තිය – 2006’ රට තුළ ක්‍රියාවට නැංවීම සඳහා 2006 සැප්තැම්බර් 26 දින පැවැති අමාත්‍ය මණ්ඩල රැස්වීමේදී වනජීවී සංරක්ෂණ දෙපාර්තමේන්තුව වෙත අනුමැතිය ලබාදෙන ලදී.එහි සඳහන් ප්‍රධාන නිර්දේශ මෙසේය.වර්තමානයේ වනඅලි සැරිසරන ප්‍රදේශවලින් 70% පමණ පිහිටා ඇත්තේ වනජීවී ආරක්ෂිත ප්‍රදේශවලින් පරිබාහිරවය. එමනිසා වනජීවී ආරක්ෂිත ප්‍රදේශ සමඟ අලින්ගේ පැවැත්මට ඉවහල් වන පරිබාහිර භූමි ද අලි සංරක්ෂණ ප්‍රදේශ වශයෙන් ඒකාබද්ධ කිරීම අවශ්‍යයෙන්ම කළ යුත්තකි. යෝජිත අලි සංරක්ෂණ ප්‍රදේශ වනජීවී සංරක්ෂණ සහ වන සංරක්ෂණ දෙපාර්තමේන්තු දෙකටම අයත් රක්ෂිත භූමි යෝජිත කළමනාකරණ අලි රක්ෂිතයන්ගෙන් සමන්විත වනු ඇත. මෙම කාර්ය මඟින් වනජීවී රක්ෂිතවලට ආසන්නව පිහිටි භූමි සහ අලින්ගේ පැවැත්මට අවශ්‍ය යැයි හඳුනා ගන්නා ප්‍රදේශ යෝග්‍ය භූ පරිහරණ ප්‍රවේශයක් කරා ගෙන එනු ඇත. මෙම ප්‍රතිපත්තිය ක්‍රියාත්මක වීමත් සමඟ අලි - මිනිස් ගැටුම උත්සුකවීමට හේතු වන අනවසර ඉඩම් අල්ලා ගැනීම් අවම වනු ඇත.මේ යටතේ නිර්දේශිත ප්‍රධාන කාර්යය වන්නේ වනජීවී සරක්ෂණ දෙපාර්තමේන්තුව, වන සංරක්ෂණ දෙපාර්තමේන්තුව සහ අදාළ ප්‍රාදේශීය ලේකම් වරුන්ගේ සහභාගිත්වයෙන් විද්‍යාත්මක ප්‍රවේශයකින් අලි සංරක්ෂණ ප්‍රදේශ සඳහා මායිම් හඳුනා ගැනීමයි. ඉක්බිතිව එම මායිම් දිගේ නිරන්තරයෙන් නඩත්තු කෙරෙන විදුලිය වැට ඉදිකළ යුතු වේ.2007 වසරේදී හම්බන්තොට දිස්ත්‍රික්කයේ අලි සංරක්ෂණ ප්‍රදේශය හඳුනාගෙන සිතියම් ගත කොට ඇත. එලෙස හඳුනාගනු ලැබූ අලි සංරක්ෂණ ප්‍රදේශයේ මායිම දිගේ විදුලි වැට මාර්ගය සලකුණු කොට ඉන් පිටත ප්‍රදේශයේ හුදෙකලාව පිහිටා තිබූ ගම්මාන ද හඳුනාගන්නා ලදී.ශ්‍රී ලංකාවේ අලි සංරක්ෂණය තුළින් මහජනතාවට කෙළින්ම වාසියක් අත්වන්නේ නැත. අලි මිනිස් ගැටුම පවතින ප්‍රදේශවල ජනතාව අලියා කෙරෙහි දක්වන්නේ දැඩි නොරිස්සුම්භාවයකි. එබැවින් ප්‍රදේශයේ ජනතාවට අලියා ආර්ථික වාසියක් බවට පත්කළ යුතුය. වනජීවී රක්ෂිත භූමිවලට පරිබාහිරව වෙසෙන අලි මූලික කොටගත් රූදෙස් සංචාරක කර්මාන්තය ප්‍රවර්ධනය කිරීම තුළින් කෙළින්ම මහජනතාවට ආදායම ලැබෙන ව්‍යාපාර ආරම්භ කළ හැකිය. එමඟින් අලියා කෘෂිකාර්මික වසංගතයක් වෙනුවට ආර්ථික වාසියක් හැටියට දැකීමට ප්‍රජාව පෙලඹෙනු ඇත. එවැනි රූදෙස් සංචාරක ව්‍යාපාර ඉතා සාර්ථකව නේපාලයේ ක්‍රියාත්මක කැරේ. හීලෑ අලි පිට සංචාරකයන් රැගෙන යමින් වනයේ වෙසෙන අලි ඇතුන් ඇතුළු වන සතුන් නරඹා විනෝද වෙති. ඒ ජාතික උද්‍යාන තුළ නොව ඊට පරිබාහිර වනගත ප්‍රදේශවලය. එම රටේ ක්‍රියාත්මක වන සහභාගිත්ව සංරක්ෂණය අපට කදිම ආදර්ශයකි. එවැනි සංචාරක ව්‍යාපාරයන් ශ්‍රී ලංකාවේ ප්‍රාදේශීය සභා මට්ටමින් ආරම්භ කළහොත් රැකියා උත්පාදනය පදිංචි ජනතාවට ආර්ථික වාසි අත්වනවා නිසැකය. එමඟින් අලි සමඟ භූමිය පරිහරණය කරන ජනතාව අලින්ට වෙඩි තබනවා වෙනුවට ඔවුන් ආරක්ෂා කිරීමට පෙලඹෙනු ඇත.1992ට පෙර වර්ෂවල අලි පහරදීමෙන් සිදුවූ මිනිස් මරණවලදී දේපළ නිවාස විනාශ වලදී හානියට ලක්වූවන් හට වන්දි මුදල් ගෙවූයේ ඉතා ප්‍රමාද වී මාස 12 පමණ ගතවීමෙන් පසුවය. රක්ෂණ සමාගම් විසින් හානියට ලක්වූවන් ට ගෙවුයේ සොච්චම් මුදලකි. අමාත්‍ය මණ්ඩලයේ අනුමැතිය ලබාගෙන රක්ෂණ සමාගම් බැහැර කොට 1992 වසරේ සිට දෙපාර්තමේන්තුවේ සහ අමාත්‍යාංශයේ නිලධාරීන්ගෙන් සැදුම් ලත් කමිටුවක් මඟින් කෙළින්ම වන්දි මුදල් ගෙවීම ආරම්භ කළෙමු. එමඟින් රජය වෙන් කළ සම්පූර්ණ මුදලම හානියට ලක්වූ වන්දි ඉල්ලුම්කරුවන්හට ගෙවීමට හැකි විය. තවද අමාත්‍යාංශ අනුමැතිය ලබාගෙන ගෙවමින් පැවති වන්දි මුදල රුපියල් ලක්ෂය දක්වා වැඩි කළෙමු.මේ වන්දි ගෙවීමේ ක්‍රියාවලිය සමාලෝචනය කළ යුතු බවත් අලි පහරදීමෙන් සිදුවන මිනිස් මරණයකදී අවමංගල්‍ය කටයුතු සිදු කරගැනීම සඳහා රුපියල් පහළොස් දහසක ‘ක්ෂණික අවමංගල්‍ය දීමනාවක්’ හානියට ලක්වූ පවුල්වලට ගෙවිය යුතු බව ද 2006 වසරේ දී – උක්ත ප්‍රතිපත්ති සම්පාදක කමිටුව නිර්දේශ කොට තිබේ. එහෙත් මේ දක්වා එම වැඩ පිළිවෙළ ක්‍රියාත්මක නොවීම කනගාටුවට කරුණකි.අලි මිනිස් ගැටුම හේතුවෙන් සාමාන්‍ය වශයෙන් වසරකට මිය යන අලි සංඛ්‍යාව 160ක් පමණ වෙයි. මෙසේ අලින්ට වෙඩි පහර කා මියයාමට ඉඩ දෙනවා වෙනුවට අලි අල්ලා ජීවත් කරවීම සඳහා ක්‍රමවේද පහක් විස්තර කොට තිබේ. පෙරහර පැවැත්වීම ඇතුළු ආගමික කටයුතු සඳහා හීලෑ අලි ඇතුන්ගේ හිඟයක් පවතින බැවින් එම අඩුව පිරිමැසීමට මේ යටතේ නිර්දේශකොට තිබේ.අලි මිනිස් ගැටුම අවම කිරීම සඳහා දැනට සිදු කෙරෙන ක්‍රම වැඩිදියුණු කිරීම සඳහා විද්‍යාත්මක පර්යේෂණ සිදු කළ යුතු බව එමඟින් නිර්දේශ කොට ඇත.ඉහත කී ප්‍රතිපත්ති මාලාව යටතේ ප්‍රකාශිත නිර්දේශ ක්‍රියාවට නැංවීම සඳහා විශාල මුදලක් අවශ්‍ය වේ. ඒ සියලු මුදල් භාණ්ඩාගාරයෙන් ලබාගැනීම දුෂ්කර බව වටහාගත් හිටපු පරිසර හා ස්භාවික සම්පත් අමාත්‍ය පාඨලී චම්පික රණවක මහතා අවශ්‍ය මුදල් ලබාගත හැකි වනු වස් නව අලි සංරක්ෂණ භාරයක් ස්ථාපිත කළේය. තවද එය ආරම්භ කිරීම සඳහා මහා භාණ්ඩාගාරයෙන් රුපියල් මිලියන 100ක ණය මුදලක් ලබාගැනීමට අමාත්‍ය මණ්ඩල අනුමැතිය ලබා ගන්නා ලදී.වන අලි කළමනාකරණ ප්‍රතිපත්තියේ පස්වන වගන්තිය අනුව මිනිස් ඝාතන සිදුකරන, නිරන්තරයෙන් විදුලි වැට කඩා බිඳ දමන සහ බෝග විනාශ කරන ‘අර්බුදකාරී’ අලි අල්ලා ඉවත් කළ යුතු බව නිර්දේශ කොට තිබේ.එවැනි අලි අල්ලා කොටසක් හීලෑ කොට නේපාලය ඉන්දියාව ආදී රාජ්‍යවල සිදුකරන පරිදි සංචාරක කර්මාන්තයට යොදා ගැනීමට තීරණය විය. ඒ අනුව අල්ලා ගනු ලබන අලි හීලෑ කිරීම සඳහා පොලොන්නරුව අංගමැඩිල්ලේ අඹන් ගඟට නුදුරුව ඉදි කළ වන අලි හීලෑ කිරීමේ මධ්‍යස්ථානය නිසි ලෙස ප්‍රයෝජනයට ගත යුතුය.එබැවින් වන අලි සංරක්ෂණ සහ කළමනාකරණය පිළිබඳ ජාතික ප්‍රතිපත්තිය ක්‍රියාවට නැංවීම සඳහා වනජීවී සංරක්ෂණ දෙපාර්තමේන්තුව කටයුතු යෙදිය යුතුය.අලි මිනිස් ගැටුම හේතුවෙන් සාමාන්‍ය වශයෙන් වසරකට මිය යන අලි සංඛ්‍යාව 160ක් පමණ වෙයි. මෙසේ අලින්ට වෙඩි පහර කා මියයාමට ඉඩ දෙනවා වෙනුවට අලි අල්ලා ජීවත් කරවීම සඳහා ක්‍රමවේද පහක් විස්තර කොට තිබේ. පෙරහර පැවැත්වීම ඇතුළු ආගමික කටයුතු සඳහා හීලෑ අලි ඇතුන්ගේ හිඟයක් පවතින බැවින් එම අඩුව පිරිමැසීමට මේ යටතේ නිර්දේශකොට තිබේ.ඡායාරූප හා විස්තරඑම්.එඩ්මන්ඩ් විල්සන්හිටපු නියෝජ්‍ය අධ්‍යක්ෂවනජීවී සංරක්ෂණ දෙපාර්තමේන්තුවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af1308046</link>
    <topic>ආලවන්තකම් පෑ සැමියාට හිරගේ උරුම කළ බලහාමිනේ</topic>
    <author>ඉනෝකා සමරවික්‍රම</author>
    <content>විශ්වාසය, ආදරය, තව ඕනෑතරම් ආදරණීය වචනවලින් හඳුන්වාදිය හැකි විවාහ ජීවිත දෙදරා යන්නේ කිසිදින නොසිතූ නොපැතූ අයුරිනි. දික්කසාද වීම්, නඩත්තු ගෙවීම් අද මේ සමාජයට, ඇතැමුන්ට ඉතා සුළු සිද්ධීන් ය. එනමුත් මීට අවුරුදු විස්සකට පමණ පෙර කිසි දිනෙක පොලිසියකටවත් පය නොගැසූ මිනිසකුට අවුරුදු විසි තිස් ගණනක් එක හැලියේ බත් කෑ බිරියක විසින් නඩත්තු ඉල්ලා නඩු පැවැරූ කතාවකි මේ. මේ කතාවේ ඇතැම් චරිත තවමත් මේ මිහිපිට ජීවත්වේ‍. එනිසා ‍නම් ගම් සඳහන් නොකරමු. එසේ වුවත් ඔහුට වූ අසාධාරණය පිළිබඳව පමණක් කියමු.සයිමන් සිංඤෝ රජයේ ආයතනයක සේවයට ගියේ අවුරුදු දහ අටක් දහනවයක් පමණ කාලයේදී ය. ඔහු හැඩකාරයෙකි. ගමෙන් බැහැරව රැකියාවට ගිය ඔහුට එකල හැටියට සැලකිය යුතු වැටුපක් ලැබිණි. රැකියා ස්ථානය අවටින් ම ඔහුට පෙළවහක් කරගන්නට ද අවස්ථාව ලැබිණි. ඇය හැඩකාරය. දෙපාර්ශ්වයේම කැමැත්ත ඇතිව සයිමන් සිංඤෝ බාලහාමිනේ සමඟ විවාහ වූයේ ය. කාලයක් ගතවිණි. ඔවුන්ට දරුවන් ද ලැබිණි. පුතුන් දෙදෙනෙකු හා දියණියකගේ ආදරය මැද ඔවුන්ගේ පවුල් ජීවිතය නිවි සැනැහිල්ලේ ගෙවී ගියේ ය.දරුවන් උස් මහත් විණි. ඔවුන් පාසල් අධ්‍යාපනයෙන් පසුව විශ්වවිද්‍යාලයට ඇතුළත් ව උපාධි ලබා ගත්හ. දරුවන්ට රැකියා සොයා දීමට ද සයිමන් සිංඤෝ උනන්දු වූයේ ය. දරුවන් උස්මහත් වන විට ඔහු රැකියාවෙන් ඉවත්වන කාලය පැමිණ තිබිණි. ඔහුට විශ්‍රාම වැටුප් නොතිබුණේ ය.එහෙත් ආයතන සේවයෙන් විශ්‍රාම යනදා ඔහුට ඒ කාලයේ හැටියට රුපියල් ලක්ෂ පහක හයක පමණ මුදලක් එකවර ලැබුණේ ය. මේ මුදලින් කුමක් කරන්නද? සයිමන් සිංඤෝ දිවා රැයේ කල්පනා කළේ ය. අවසානයේ ඔහු තීරණයක් ගත්තේ ය.සුන්දර පෙදෙසක පිහිටි තම ගමේ තමන්ට අයත්ව තිබූ ඉඩම් කෑල්ලක නව නිවෙසක් ඉදිකිරීමට සිතුවේ ය. නවීන පන්නයට ගැළපෙන අයුරින් ඔහු මාස හත අටක් ඇවෑමෙන් ගේ සාදා නිම කළේ ය.ඔහුට සතුටක් තිබිණි. ඒ තමන්ගේ රැකියාවෙන් අවසාන කාලයේ දී හුරුබුහුටි නිවෙසක් තනා ගන්නට ලැබීම ගැන ය.‍නිවෙස තැනීමේ කටයුතු වලට උදව් කළ බාලහාමිනේට අපූරු අදහසක් පහළ විය. එනම් ව්‍යාපාරයක් ඇරැඹීමය. ඒ කාලය වනවිට සයිමන් සිංඤෝ හැට අටවැනි වියේ පසු වූයේ ය. බාල හාමිනේ ඔහුට වඩා වසර හත අටක් බාල විය‍. පවුල තුළ තිබුණේ බාල හාමිනේගේ අණ ය. එනිසා හැම විටම දරුවෝ අම්මාගේ පැත්ත ගත්හ.“මට ඕන ව්‍යාපාරයක් කරන්න. ගමේ බැංකුවෙන් ණයක් අරගෙන කරන්න පුළුවන්. ගේ ඉඩම මට ලියන්න.”ඇය සැමියාට කීවා ය. නහින දෙහින කාලයේ ඔහුට ඇය පිළිබඳව අවිශ්වාසයක් නොතිබිණි. සයිමන් සිංඤෝ ඉඩම සහ ගෙය බිරිය නමට ලිව්වේ ය.ඉන් පසුව ගතව ගියේ දින කිහිපයකි. සයිමන් සිංඤෝට ගෙදරින් දොට්ට බසින්නට සිදුවිය. නැත. බිරිය ඔහු නිවෙසින් පන්නා දැමුවා ය. එපමණක් නොව ඇය ඔහුගෙන් නඩත්තු ඉල්ලා නඩුවක් ද පැවැරුවා ය. අම්මා ගත් තීරණය වැරැදි ය. දරුවෝ තාත්තා දෙස නොබැලූහ. ඒ අම්මා කියන්නකට පිටින් ගියහොත් දේපළ නොලැබෙන බැවිනි.උසාවියේදී නඩුව විභාගයට ගැනිණි. සයිමන් සිංඤෝට මාසිකව බාල හාමිනේට රුපියල් අටසියයක් නඩත්තු මුදල් හැටියට ගෙවන්නට නියම විය. ඔහුට ඉන්නට හිටින්නට තැනක් නොවීය. ඇතැම් රාත්‍රිය ගෙවී ගියේ නගරයේ වූ ලොතරැයි කූඩුවක් අස්සේ ය. සීතලේ ගැහෙමින් ඔහු රැය පහන් කළේ ය. මාස කිහිපයක් ම නඩත්තු මුදල් ගෙවීම මග හැරිණි. සයිමන් සිංඤෝට අනුකම්පා කළ ඔහුගේ නීතිඥයා තම සාක්කුවෙන් නඩත්තු මුදල ගෙවා දැම්මේ ය. එහෙත් සයිමන් සිංඤෝට නම් සැනසිල්ලක් නොලැබිණි.ඔහු රෝගී වුණි. හර්නියා ආබාධයන් නිසා ඔහුට ශල්‍ය කර්මයක් ද සිදුකෙරිණි. මේ සියල්ල කෙරුණේ ඔහුගේ නීතිඥයාගේ සහායෙනි. ඉන්නට හිටින්නට තැනක් නැතිව හිටි සයිමන් සිංඤෝට නීතිඥ මහතාගේ නිවෙසේ නවාතැන් ලැබිණි. ඔහුට දැන් බර වැඩ කරන්නට බැරිය. කෑම බීම වෙලාවට ලැබිණි. නීතිඥ මහතාට අවශ්‍ය කෙසේ හෝ සයිමන් සිංඤෝට සැනසුමක් ලබාදීම ය.ඔහු වෛද්‍ය වාර්තාවක් ද සමඟ සයිමන් සිංඤෝගේ සෞඛ්‍ය තත්ත්වය ගැන ඊළඟ නඩු වාරයේදී උසාවියට කරුණු ඉදිරිපත් කරන්නට සූදානම්ව සිටියේ ය. එහෙත් එදින නඩුව කල් තැබිණි. සයිමන් සිංඤෝ ගේ නීතිඥයා ද එතරම් පොහොසතකු නොවේ. ඒ වනවිට වාර දෙකකම නඩත්තු මුදල් ගෙවීම පැහැර හැර තිබිණි. නඩුව මසින් මස කල් ගියේ ය. විනිශ්චයකාරතුමා ද අවසානයේ නඩුව මාස කිහිපයකට එකවර කල් දැම්මේ ය. ඒ අතර කාලය නඩත්තු මුදල් නොගෙවීම ගැන සයිමන් සිංඤෝට මාස දෙකක් රිමාන්ඩ් ගත කර තැබීමට නියෝග කළේ ය.නීතිඥයාගේ සිතැඟි ඉටු නොවිණි. ඔහුට අවශ්‍ය වූයේ කෙසේ හෝ නඩුකාර උන්නාන්සේට කරුණු පැහැදිලි කර සයිමන් සිංඤෝට සිදුවී ඇති අසාධාරණය හා සෞඛ්‍ය තත්ත්වය පිළිබඳව අධිකරණයට කරුණු දැක්වීමට ය.එහෙත් සියල්ල ව්‍යවර්ථව ගියේ ය. සයිමන් සිංඤෝ දෑසේ කඳුළු පුරවාගෙන බන්ධනාගාර බස් රියට නැඟුණේ ය.උසාවි නිවාඩු කාලය අවසන්ව යළිත් අධිකරණ කටයුතු ඇරඹුණි. උසාවි ප‍ටන් ගත් පළමු දිනයේ ම සයිමන් සිංඤෝ වෙනුවෙන් පෙනී සිටි නීතිඥ මහතා සොයා බන්ධනාගාර නිලධාරීන් දෙදෙනකු පැමිණියේ ය.“සර් සයිමන් සිංඤෝ මැරුණා.”“ඒ කොහොමද?” නීතිඥයා පුදුමයට පත්වී ඇසුවේ ය.“එදා උසාවියෙන් බස් එකට නැග්ග සයිමන් සිංඤෝ හිරගෙදරට යනතුරුත් එක දිගට ඇඬුවා. හිරගෙදරට ගියාට පස්සෙත් ඒ ඇඬිල්ලේ අවසානයක් තිබුණේ නැහැ. කෑම දුන්නට කෑවෙත් නැහැ. හිරගෙදර ගිහිල්ලා තුන්වැනි දවසේ උදේ බලන කොට සයිමන් සිංඤෝ මැරිලා. උන්දෑ මැරුණේ අඬලා අඬලා හිතේ දුකටමයි.”නිලධාරියා පැවැසුවේ ය.එතකොට මිනිය...? නීතිඥයා හඬ අවදි කළේ ය.“මිනිය භාරගන්න කවුරුවත් ආවේ නැහැ. අන්තිමට නගර සභාවෙන් මිනිය වැලලුවා.”සයිමන් සිංඤෝ මිය ගියේ මීට බොහෝ කළකට පෙර ය. එහෙත් මේ සිදුවීමේ ඛේදවාචකය කොතරම් ද? විවේචන විග්‍රහ අවශ්‍ය නැත. මෙහි ඇති සියලු දේ ඔබම අවබෝධ කරගන්න.ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af1308047</link>
    <topic>මාධ්‍යවේදීන් ගේ ‍නිදහස් බස් බලපත්‍රයට රැවුම් ගෙරවුම්</topic>
    <author>ආනන්ද සරත් ගාල්ලගේ</author>
    <content>නැ‍ඟෙනහිර පළාත් මාර්ගස්ථ මගී ප්‍රවාහන අධිකාරිය මඟින් ත්‍රිකුණාමලය දිස්ත්‍රික් මාධ්‍යවේදීන් සඳහා දිස්ත්‍රික්කය තුළ පෞද්ගලික බස්රථවල නොමිලේ ගමන් ගැනීම සඳහා නිදහස් ගමන් බලපත්‍රයක් නිකුත් කර ඇත.ප්‍රවාහන අමාත්‍ය සී. බී රත්නායක මහතාගේ අනුග්‍රහයෙන් නැ‍ඟෙනහිර පළාත් මාර්ගස්ථ ප්‍රවාහන අධිකාරියේ සභාපති තුමන්ගේ අස්සනින් නිකුත් කර ඇති මේ බලපත්‍ර මාධ්‍යවේදීන් විසින් ඉටු කරනු ලබන සේවයට කළ ගෞරවයක් ලෙස අපි සලකමු.එහෙත් මේ ගමන් බලපත්‍රය බස්රථ සේවකයින්ට නයාට අඳුකොළ ලෙස පෙනී යාම අපගේ විමතියට හේතු වී තිබේ.මේ ගමන් බලපත්‍රය ඔවුන් වෙත ඉදිරිපත් කිරීමත් සමඟම පරලවන ඇතැම් කොන්දොස්තරවරුන් සහ රියදුරන් මාධ්‍යවේදින්ට බැණ වැදීමට පටන් ගන්නේ මාධ්‍යවේදින්ගේ ආත්ම ගරුත්වය ද බස් මඟීන් ඉදිරියේ හෑල්ලුවට ලක් කරමිනි.මේ නිදහස් බලපත්‍රලාභී මාධ්‍යවේදියා කිසිදු පිළිගැනීමකට ලක් නොවන පුද්ගලයෙක් ලෙස බස් මඟීන් ඉදිරියේ හඳුන්වා දෙමින් ඔවුන් බස්රියෙන් බැස්ස වීමට පවා උත්සාහ ගත් අවස්ථා එමටය.මේ සම්බන්ධයෙන් මාර්ගස්ථ ප්‍රවාහන අධිකාරියට කිහිප වරක් පැමිණිලි කර ඇතත් ඒ සම්බන්ධයෙන් කිසිඳු පිළියමක් යෙදූ බවක් දැනගැනීමට නැත.බොහෝ විට ත්‍රිකුණාමලය 4 කණුව, ත්‍රිකුණාමලය මූතූර්, ත්‍රිකුණාමලය කන්තලේ, ත්‍රිකුණාමලය කුච්චවේලි පෞද්ගලික බස් සේවකයින් ඒ සම්බන්ධයෙන් දැනුවත් වීමක් වී ඇති බව ද දැනගන්නට නොලැබේ.බස් සේවකයන් අදාළ ආයතනය විසින් නිසි ලෙස දැනුවත් කර නොමැති බවත් බොහෝ විට ඉහත දැක්වූ මාර්ගයන්හි කෙටි දුර ගමන් සඳහා යොදා ගනු ලබන කොන්දොස්තරවරුන් එම බස්රථවල ස්ථිර සේවකයින් නොවීමත් මීට හේතු වී ඇත.එබැවින් මේ නිදහස් ගමන් බලපත්‍රය සම්බන්ධයෙන් නැ‍ඟෙනහිර පළාත් මාර්ගස්ථ මගී ප්‍රවාහන සේවයේ සියලුම සේවකයින් දැනුම්වත් කරන ලෙසත්, එම බස් රථවල සේවය කිරීමට පුහුණු සේවකයින් යොදවා ගැනීමට බස්රථ අයිතිකරුවන් දැනුම්වත් කරන ලෙසත්, බලපත්‍රය ඉංග්‍රිසි භාෂාවෙන් නොව සියලුම සේවකයින් දන්නා සිංහල හා දෙමළ භාෂාවෙන් මුද්‍රණය කරන ලෙසත් එම බලධාරීන් ගෙන් ඉල්ලා සිටිමි.ආනන්ද සරත් ගාල්ලගේදිස්ත්‍රික් ජනමාධ්‍යවේදීන්ගේ සංසදයත්‍රිකුණාමලයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af1308048</link>
    <topic>ජන පිට</topic>
    <author/>
    <content>මෙරට සාහිත්‍ය කලා ඉතිහාසය තුළ, විශේෂයෙන් නාට්‍ය කලා ක්ෂේත්‍රය තුළ නොමැකෙන ලකුණක් තැබු මහාචාර්ය එදිරිවීර සරච්චන්ද්‍ර නාමය සදා සැමරිය යුතුය.පේරාදෙණි සාහිත්‍ය ගුරු කුලයේ මහා මුනිවරයා ලෙස සැලකෙන ඔහු මෙරට නාට්‍ය කලා ඉතිහාසයේ ද විප්ලවීය වෙනසක් ඇති කළ ප්‍රවීණයෙකි.‘මනමෙ’, ‘සිංහබාහු’ ඇතුළු ශ්‍රේෂ්ඨ නාට්‍ය නිර්මාණ රැසක් රටට ජාතියට දායාද කළ සරච්චන්ද්‍රයන් නමින් කොළඹ හෝ මහනුවර රංග ශාලාවක් ඉදිකිරීම ඔහුට කරන උපහාරයක් වනු ඇත. මෙය සංස්කෘතික අමාත්‍යාංශය හරහා ඉදිවන්නේ නම් වඩාත් මැනවි. එසේත් නැතිනම් පෞද්ගලික මට්ටමින් හෝ ඉටුවීම වැදගත්ය.එදිරිවීර සරච්චන්ද්‍ර රංග සභා ශාලාව නමින් එය නම් කළ හැකි අතර එය මෙරට නාට්‍ය රංගන පුහුණුවට සාහිත්‍ය කලා සම්මන්ත්‍රණයන්ට ඉඩකඩ විවර වෙන තැනක් ලෙස භාවිත කළ හැකි අයුරින් නිර්මාණය වන්නේ නම් ඉතා වැදගත්ය.ජී. ඒ. එස්. පරගොඩසිරිපිටිපන උතුර හෝමාගමමාධ්‍ය මෙහෙයවීමේදී මාධ්‍යවේදීන් සතු වගකීම අද පුළුල් කතිකාවකට ලක්ව ඇත. මිනිමැරුම් හා වෙනත් හද සසල වන පුවත් ඇතැම් මුද්‍රිත මෙන්ම විද්යුත් මාධ්‍ය ලුණු ඇඹුල් ඇතිව පළ කිරීම නිසා සමාජයට විශාල හානිකර බලපෑමක් එල්ල වන්නේ යැයි සමාජයේ බොහෝ දෙනකුගේ මතය වී ඇත. පුංචි තිරයේ මිනිමැරුම් කොල්ලකෑම් ආදියට අදාළ පුවත් පළ කිරීමේ දී වගකීමකින් තොරව කටයුතු කරන්නේ යැයි චෝදනාවක් ද ඇත.වසර 30 ක යුද්ධයකින් බැට කෑ අපට තවත් එම මඩ ගොහොරුවේ ගිලී සිටීමට නොහැක. අද අලුත් ශ්‍රී ලංකාවක් බිහිවී ඇත. අද දරුවන්ට තරුණයන්ට වැඩිහිටියන්ට රටේ වේගවත් සංවර්ධනය පිළිබඳ දැනුමක් අවශ්‍යය. ඉදිරියේදී බිහිවන රැකියා අවස්ථා ගැන සහ ඒ අනුව අප සූදානම් විය යුත්තේ කෙසේ දැයි මාධ්‍ය මඟින් දැනුවත් කිරීම ප්‍රමාණවත් නැතැයි මගේ හැඟීමයි.රටට අද අවශ්‍ය වන්නේ ධනාත්මක චින්තනයකින් යුත් ජනතාවක් මිස සෘණාත්මක හා අසුබවාදීව බලන පිරිසක් නොවේ. දැයේ චින්තනය නිවැරැදි දිශාවකට ගෙනයෑම මාධ්‍යයේ වගකීම බව අවධාරණය කරනු කැමැත්තෙමි.ප්‍රදීප් සමරසිංහ - හඳපාන්ගොඩපාණදුර - රත්නපුර පාරේ පළමුවන බස් නැවතුමට බස් මඟී ආවරණයක් නොමැති කමින් මගීහු දුෂ්කරතාවට පත්ව සිටිති. බණ්ඩාරගම, අඟුරුවාතොට, මිල්ලනිය, හොරණ, රත්නපුර, බළන්ගොඩ, බදුල්ල, ඇඹිලිපිටිය, කදුරුවෙල, අම්පාර, මහනුවර ආදි දුර බැහැර ප්‍රදේශවලට යෑම සඳහා මඟීන් විශාල පිරිසක් මෙහි පැමිණෙති. ඔවුන් අව්වට වේලෙමින් වැස්සට තෙමෙමින් පීඩාවට පත්වනවා පමණක් නොව බස්රථ මෙම ස්ථානයේ තැන තැන නවතා තැබීම හේතුවෙන් බස් රථයකට නැගීමට ‍නගරය පුරා දිව යෑමට සිදුවන බව ද මගීහු පවසති. පාසල් දරු දැරියන් මෙන්ම කාර්යාල සේවකයින් ද එම ස්ථානයේ පිහිටි පෞද්ගලික රෝහලට පැමිණෙන රෝගීන් ද මහත් අපහසුතාවයට පත්වන මෙම පීඩාකාරී තත්ත්වයට කවදා සහනයක් ලැබේදැයි මගීහු ප්‍රශ්න කරති.ටී. එම්. අබේසේකරදිගෝගෙදරමහින්ද චින්තන වැඩපිළිවෙළ යටතේ සුපිරි ගමක් - සුපිරි හෙටක් යන්න අර්ථවත් කරමින් ග්‍රාමීය මාර්ගවල මගී බස්රථ ධාවනයට යෙදවීමේ වැඩ සටහන යටතේ හොරණ මැතිවරණ බල ප්‍රදේශයේ ගුරුගොඩ ගම ආවරණය කරමින් නව බස් සේවාවක් නොබෝදා ආරම්භ කෙරුණි.හොරණ නගරයේ සිට ගුරුගොඩ ගම හරහා හොරකැටිය දක්වා වූ මේ නව බස් සේවාව බස්නාහිර පළාත් සභා මන්ත්‍රී යසපාල කෝරළගේ මහතාගේ පූර්ණ අනුග්‍රහය මත ක්‍රියාත්මක වූවක් වන අතර මේ නිසා ප්‍රදේශයේ පාසල් දරුවන් අතර විශාල ප්‍රබෝධයක් ඇති වී දිනපතා පාසලට පැමිණෙන ශිෂ්‍ය සංඛ්‍යාවේ වර්ධනයක් දක්නට ලැබෙන බව ද ගුරුගොඩ කනිටු විදුහලේ විදුහල්පති තුමා පැවැසීය. කිසි දිනෙක බස් රථයක් ධාවනය නොවූ මේ මාර්ගයේ බස් රථයක් ධාවනයට යෙදවීම නිසා ත්‍රීරෝද රථ සඳහා වැය කිරීමට සිදුවූ අතිරේක මුදලක් ඉතිරි කර ගැනීමට හැකි වූ බවත් පවසන ප්‍රදේශවාසී ජනතාව මේ සද්කාර්ය වෙනුවෙන් පළාත් සභා මන්ත්‍රී කෝරළගේ මහතාටත් රජයටත් සිය ප්‍රසාදය පළ කරති.එච්. කුලතිලකපෝරුවදණ්ඩ සමූහකොළඹ ඩී. ආර්. විජයවර්ධන මාවත ආරම්භයේ ප්‍රධාන තැපැල් තේරිම් මධ්‍යස්ථානය තිබූ ස්ථානය ඉදිරිපිට තිබූ තැපැල් කණු එතැනින් ඉවත් කර ඇත.එසේ ඉවත් කැරුණු තැපැල් කණු නැවත ස්ථාපනය කිරීමට සුදුසුම තැන ලේක්හවුස් ආයතනය ඉදිරිපිට පදික වේදිකා කෙළවරක බව අපගේ හැඟීමයි.මේ ස්ථානයේ තැපැල් කණුවක් ස්ථාපනය කිරීමෙන් දිනපතා එම ස්ථානය පසුකරගෙන එහා මෙහා යන අයට ලිපි තැපැල් කිරීමේදී ඉමහත් පහසුවක් සැලැසෙනු ඇත.ලේක්හවුස් වට රවුම ආශ්‍රිත ජනාකීර්ණ ප්‍රදේශයට තැපැල් කණුවක් නොමැතිකම ලොකු අඩුපාඩුවකි.තැපැල්පති තුමාගේ අවධානය මේ කෙරෙහි යොමු වේවා.රන්ජන් පතිරණකොළඹ 2නිල්පනාගොඩ අංක 112 ග්‍රාම නිලධාරී වසමේ දුනුමඬලගහවත්ත ඉඩමේ ජලාශය මූලාශ්‍ර කරගෙන ආරම්භ වන ඇළ මාර්ගය නිල්පනාගොඩ, ආගර යාය පෝෂණය කරමින් ගමන් කර දඹුවවත්ත, වෑගොව්ව යන ගම්මානවල කුඹුරු යාය ද පෝෂණය කරමින් මිනුවන්ගොඩින් අත්තනගලු ඔයට එක්වේ. මේ ඇළ මාර්ගයෙන් කුඹුරු අක්කර දෙසීයකට පමණ ජලය සැපයෙන අතර මෙයින් කුඹුරු අක්කර සියයකට පමණ ජලය සපයා ගැනීමට මේ ඇළ මාර්ගය හැර වෙනත් කිසිදු ජල පෝෂකයක් නොමැත.දුනුමඬලගහවත්ත නමැති ඉඩමෙහි පිහිටි මේ ජලාශය හා ඊට යාබද ඉඩම මේ වන විට වෙන්දේසි කිරීමට ලහි ලහියේ සූදානම් වන අතර මේ වන විටත් ඒ සඳහා ගස් ගලවා බිම සැකසෙමින් පවතින අතර මේ ජලාශය ද ගොඩ කිරීමට වෙන්දේසි කරුවන් පිඹුරුපත් සකසා ඇති බව දැනගන්නට ඇත. යම් ලෙසකින් මේ ජලාශය වසා දැමුවහොත් ආගර යාය ප්‍රදේශයේ සියලුම කුඹුරු අස්වැද්දීමට නොහැකිව පුරන් වනු ඇත.මේ පිළිබඳව මිනුවන්ගොඩ ප්‍රාදේශීය ලේකම් තුමා සහ මිනුවන්ගොඩ ප්‍රාදේශීය සභාවේ සභාපතිතුමාව ද මේ වන විට දැනුම්වත් කර ඇති අතර මෙම ඉඩමට පැමිණි ප්‍රාදේශීය සභාවේ සභාපති තුමා මෙම ජලාශය වසා නොදමන ලෙසට උපදෙස් ලබා දී ඇත. එම උපදෙස්වලට ද පටහැනිව මෙම ජලාශය කඩිමුඩියේ වසා දැමීමට මේ වන විට සූදානමක් පවතී. නිල්පනාගොඩ ගම්වාසීන් සහ මෙම ඇළ මාර්ගයේ ජලයෙන් කුඹුරු අස්වද්දන ගොවීන් අදාළ බලධාරීන්ගෙන් ඉල්ලා සිටින්නේ මෙම ජලාශය ගොඩ කිරීමට ගන්නා උත්සාහය ව්‍යාර්ථ කර ජලාශය ප්‍රතිසංස්කරණය කර දෙන ලෙසය.සඳුන් විජේසූරිය - නිල්පනාගොඩඋඩහමුල්ල දුම්රිය ස්ථානයේ සිට කොළඹ කොටුවට පෙ. ව. 6.55 ට ධාවනය වන දුම්රියට පසුව, පෙ. ව. 7.22 හා 7.35 ශීඝ්‍රගාමී දුම්රිය දෙකම උඩහමුල්ල දුම්රිය ස්ථානයේ නවත්වන්නේ නැත. මඟීන් විශාල ම ප්‍රමාණයක් එක්වන මෙකී පැයකට අධික කාල පරාසයකට පසු පෙ. ව. 7.55 දුම්රිය ද අධික මඟී තදබදයක් පැවතීම නිසා බොහෝ මඟීනට ඇතුළුවීමේ අවස්ථාව ගිලිහී යයි.සවස් වරුවේ ප. ව. 2.35 ට පසුව අධික මඟී තදබදය සහිත වෙලාවේ කොටුවෙන් ඇරැඹෙන ප. ව. 4.10 දුම්රිය ද මෙම දුම්රිය පළේ නොනවත්වයි. ප. ව. 1.55 දුම්රියෙන් පසුව ප. ව. 4.35 ට කොටුවෙන් ඇරැඹෙන දුම්රිය ද අධික මඟී තදබදයකින් යුක්තය. උදෑසන පැය එක හමාරක පමණ හා සවස පැය 03 ක කාල පරාසයකට පසු දුම්රිය තුනක්ම මේ අයුරින් ගමන් කරන්නේ දුම්රිය තුන ම ශීඝ්‍රගාමී වීම නිසයි.උඩහමුල්ල, දෙල්කඳ, පැඟිරිවත්ත, ඇඹුල්දෙනිය, මාදිවෙල, නාවින්න ආදී පුළුල් භෞතික පරාසයක් සහිත ප්‍රදේශයක සුවිශාල මඟි ජනතාවක් මෙම සහනය ලැබෙන්නේ නම් අතිශයින් තෘප්තියට පත්වනු ඇත.කැලණි වැලි මාර්ගයේ අන් දුම්රිය ස්ථානවලට වඩා ඉහළ ආදායමක් ඉපැයෙන මේ ස්ථානයේ දෛනික ආදායම ද ඉහළ යනු ඇත.මේ මාර්ගයේ දුම්රිය වාර ගණන වර්ධනය කිරීමට පියවර ගන්නා බව ප්‍රකාශ කර තිබීම අප හට ඉමහත් සැනසිල්ලක් ගෙන දෙන්නකි. විශේෂයෙන් පෙ. ව. 8.17 න් පසු ප. ව. 2.45 දක්වාත් ප. ව. 2.45 න් පසුවත් පැය ගණනාවක කාල පරාසයක් තුළ මඟීනට සහනයක් සැලැසෙන අයුරින් පෙ. ව. 10.30, 11.00 කොළඹටත්, ප. ව. 4.00, 6.00 ට අවිස්සාවේල්ලටත් යන අයුරින් දුම්රිය දෙකක් හෝ යෙදවිය හැකි නම් සෙතක් වනු ඇත.ප්‍රවාහන ඇමැති තුමනි, අපේ මේ ඉල්ලීම ඉටු කැර දෙන මෙන් ඉල්ලා සිටිමු.එම්. කේ. විමලසිරිලේකම්, එක්සත් සුබසාධක සමිතිය,උඩහමුල්ල,හදිස්සියට ගමනක් බිමනක් යන්නට පාරට බැස අත දැමු සැණින් නවත්වන ත්‍රීරෝද රථ දිනපතා ගමන් බිමන්වලට පහසුවක් වුවද මෙරට මාර්ග අනතුරු බොහොමයක් සිදුවීමට ත්‍රීරෝද රථ රියදුරන්ගේ කලබලකාරී බව එක් හේතුවක් යැයි නොකියා බැරිය.කන්කරච්චල් ඝෝෂාකාරී කැසට් යන්ත්‍ර සවිකොට ඇති ඇතැම් ත්‍රීරෝද රථවලින් නැ‍ඟෙන නාදය නිසා රියදුරාට කිසිවක් ඇසෙන්නේ නැත. ඕනෑම මාර්ග තබදයකදී වුවද පුංචිම ඉඩක් දුටු විටත් අපරීක්ෂාකාරී අන්දමින් ඒ අතරින් රිංගා යාමට මොවුහු උත්සුක වෙති.දෙපස ඇති වාහන පිළිබඳව හෝ මාර්ග නීති පිළිබඳව වත් ඇතැම් ත්‍රීරෝද රියදුරන් තුළ තැකීමක් නැත. පසුගිය කාලයේ මෙවැනි අපරීක්ෂාකාරී රියදුරන්ගේ ක්‍රියා නිසා අහිමි වූ ජීවිත සංඛ්‍යාව විශාලය. ත්‍රීරෝද රියදුරන් වාහන හැරවීමේදී සංඥා භාවිත කරන බවක් පෙනෙන්නේ නැත. ඔවුන් සිතන්නේ ත්‍රීරෝද රථවලට පිටුපසින් එන වාහන තිරිංග යොදා නතර කර ගත යුතු ය කියාය. ත්‍රීරෝද රථවල ඇති සංඥා එළි භාවිත නොකරන රියදුරන්ට එරෙහිව තදින් නීතිය ක්‍රියාත්මක කිරීමට පොලිස් නිලධාරීන් පියවර ගත යුතුය.මංජුලා දෙයාලගේ - තැඹිලිවත්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af1308049</link>
    <topic>ගමේ විත්ති</topic>
    <author/>
    <content>හම්බන්තොට දිස්ත්‍රික්කයේ එළවළු පලතුරු අතිරේක බෝග වගා සඳහා කාබනික පොහොර දියර යොදා ගැනීම සඳහා දැනට අත්හදා බැලීමක් කරගෙන යයි. අඟුණකොළපැලැස්ස කෘෂිකර්ම ආයතනයේ කාබනික පොහොර දියර යොදා පර්යේෂණ වගාවක් අරඹා තිබෙයි. ලුණුගම්වෙහෙර සමූහමාතර හා හම්බන්තොට දිස්ත්‍රික් දෙකටම අයත් කුඹුරු බිම් අක්කර එක් දහස් දෙසීයකටත් වැඩි ප්‍රමාණයකට ජලය සැපයෙන දෙනගම වැව රුපියල් කෝටි තුනහමාරක වියදමින් සංවර්ධනය කිරීමට මේ වසරේ දී කටයුතු කරයි. හක්මන විශේෂ ආර්. පීරිස් හාසමූහ එච්. එම්. විතාරණ. පොලොන්නරුව දිස්ත්‍රික්කයේ ග්‍රාම වසම් 295 ක දිවි නැඟුම ව්‍යාපෘතිය යටතේ ක්‍රියාත්මක වේ. ගෙවතු, සත්ත්ව පාලන, ස්වයං රැකියා ඇතුළු වෙනත් ව්‍යාපෘති ඇතුළත්ය. ආර්ථික සංවර්ධන අමාත්‍යාංශයෙන් අවශ්‍ය ව්‍යාපෘති සඳහා පුහුණුව ලබා දෙයි.පොලොන්නරුව දිසා සමූහ ඇම්. පී. සරත්ඉංග්‍රීසි පාලන සමයේ ඉදිකළ වසර 110 ක් ඉක්මවන මාතලේ රත්තොට ප්‍රධාන මහ මාර්ගයේ කුරුවාව පාලම වෙනුවට වාහන දෙකක් එකවර මාරුවිය හැකි විශාල පාලමක් ඉදි කෙරේ. ඒ සඳහා අගෝස්තු මාසයේ දී මුල්ගල් තබන බව මාර්ග සංවර්ධන අධිකාරිය පවසයි.ප්‍රංස රජයේ ණය ආධාර මේ සඳහා යොදවා ගැනේ. දැනට ඇති පාලමේ ඉඩකඩ පටුවීම හේතුවෙන් දෛනිකව ගමන් ගන්නා විශාල වාහන සංඛ්‍යාවකට දැඩි තදබදයකට මුහුණ දීමට සිදු වී තිබේ.කැඩුණ වැල් පාලමෙන් එගොඩ මෙගොඩ ගිය ගම්මාන රැසක ජනතාවට සෙත සලසමින් කුරු ගඟ හරහා ඉදිකරන ඕවිටිගම පාලමේ කටයුතු තව දින කීපයකින් නිම කිරීමට හැකි බව ගැමි දිරිය කාර්යාලය පවසයි.ආර්ථික සංවර්ධන අමාත්‍යාංශය හරහා ක්‍රියාත්මක ප්‍රාදේශීය සභා අන්තර් ගම්මාන සංවර්ධන වැඩසටහන යටතේ ඉදිකරන මේ පාලමට වැය කරන මුදල රුපියල් මිලියන 31.25 කි. සෙත සැලැසෙන පවුල් ගණන 3150 කි. කුරුවිට සමූහ - රූපිකා කේ. බණ්ඩාරශ්‍රී ලංකාවේ හදබිම අධිකාරියේ අලෙවි ප්‍රවර්ධන වැඩසටහන යටතේ ගොවීන් නිෂ්පාදනය කරන කෘෂි භෝග මිලදී ගැනීමට පල්ලේකැලේ ගොවි මධ්‍යස්ථානයේ මිලදී ගැනීමේ මධ්‍යස්ථානයක් ආරම්භ කෙරුණි.කෘෂි භෝග අලෙවියේ දී අතරමැදියකු ගෙන් තොරව ගොවියාට සිය නිෂ්පාදන වෙළෙඳ මධ්‍යස්ථානයට විකුණා ගත හැකිය. එමෙන්ම සාධාරණ මිලකට ඒ නිෂ්පාදන ලබාගැනීමට ද පාරිභෝගිකයන්ට හදබිම අධිකාරියේ අලෙවිසැල් හරහා ඉඩ ලැබෙයි.පන්නිල සමූහ ටී. ජයවර්ධනඋතුරු මැද පළාත් සෞඛ්‍ය අමාත්‍යාංශ සංචාරක නිවාසයක් පොලොන්නරුව ප්‍රදේශයේදී උතුරු මැද පළාත් සෞඛ්‍ය අමාත්‍ය එච්. බී. සේමසිංහ මහතාගේ ප්‍රධානත්වයෙන් විවෘත විය.මේ සංචාරක නිවාසයේ දස දෙනෙකුට පමණ නතර වීමට පහසුකම් සපයා ඇති අතර සියලුම කාමර වායුසමීකරණ කර ඇත. ආහාරපාන ලබා දීමේ වැඩසටහනක් ද ක්‍රියාත්මක වෙන බව අමාත්‍යාංශ ලේකම් චන්ද්‍ර චන්ද්‍රදාස මහත්මිය කියයි.හිදෝගම සමූහ චිත්‍රාරත්න කළුආරච්චිමාතලේ දිස්ත්‍රික්කයේ ලොකු ලූනු වගා කළ ගොවීන් සඳහා පෙර වසරවල මෙන් නොව මෙම වසරේදී ගොවීන්ගේ අස්වැන්න සඳහා සාධාරණ මිලක් ලබාදීමටත් ගොවීන්ට හිමි අස්වැන්න අපහසුවකින් තොරව අලෙවි කර ගැනීමටත් කටයුතු කරන බව මාතලේ දිස්ත්‍රික් ලේකම් හෙලන් ඒ. මීගස්මුල්ල මහත්මිය පැවසුවාය. ඒ සඳහා ලංකා සතොස හා දඹුල්ල ආර්ථික මධ්‍යස්ථානය සමඟ ද සාකච්ඡා කර විශේෂ මිලදී ගැනීම් වැඩසටහනක් ක්‍රියාත්මක කිරිම දිස්ත්‍රික් ලේකම්වරියගේ අභිප්‍රාය වී ඇත.දඹුලු ගොවි සංවිධානය ප්‍රමුඛ ලොකු ලූනු වගා සංගම් කළ ඉල්ලීම පරිදි දිස්ත්‍රික් ලේකම්වරිය කෘෂිකර්ම අමාත්‍යවරයාට මේ පිළිබඳව දැනුම් දීමෙන් පසුව දේශීය අස්වැන්න වෙළෙඳ පළට පැමිණීමට ආසන්නයේ ලොකු ලුනු ආනයනික බද්ද 15.% සිට 30% දක්වා ඉහළ දමා තිබීම දේශීය ගොවියාට වාසියක් අත්වනු ඇතැයි විශ්වාස කෙරේ.රත්තොට විශේෂ ආරියරත්න ලියනගේගම්පහ දිස්ත්‍රික් ලේකම් කාර්යාලයේ පැවැති දිස්ත්‍රික් පරිපාලන කාර්යාලයක අවශ්‍යතාව සපුරාලමින් දකුණු කොරියානු රජයේ විශ්ලේෂණයක් යටතේ කච්චේරි භූමියේ මහල් 7 කින් යුත් ගොඩනැඟිල්ලක් ඉදිකිරීමට පියවර ගෙන ඇත. ඒ සඳහා රුපියල් කෝටි 350 ක් වැය කෙරේ.ගම්පහ දිස්ත්‍රික්කයේ රාජ්‍ය ප්‍රධාන ආයතන බොහොමයක් කච්චේරි භූමියේ මෙන්ම නගරයේ තැනින් තැන පවත්වාගෙන යාම නිසා ජනතාවට දැඩි අපහසුතාවට පත්වීම වැළැක්වීම මෙම ගොඩනැඟිල්ල ඉදිකිරීමට පියවර ගෙන ඇත.කැලණිය සමූහ : එඩ්වඩ් වීරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af13080410</link>
    <topic>රට වෙනුවෙන්  සිංහ කොඩිය එස වූ ජනක තමා වෙනුවෙන් සුදු කොඩියක් එසවීය</topic>
    <author>ටිරෝනි වෑවලගේ</author>
    <content>මට අසීරු ලියවිල්ලක නිරත වීමට සිදුවී තිබේ. මේ ලියවිල්ල පහසු නැත. වීරයකුගේ වීරත්වය ගැන ලිවීම තරම් විරුවකු වූ සහෘදයකු‍ගේ සමුගැනීම සටහන් කිරීම පහසු නැත. මහ සයුරේ රළ අතර රැ‍ඳෙමින් සතුරු යාත්‍රා සුණු විසුණු කළ, මුහුද මැදදී ත්‍රස්තවාදීන්ගේ මරාගෙන මැරෙන බෝම්බ හමුවේ මරුවා පරාජය කළ විරුවකු මහමග දී රිය අනතුරකින් මියයාම ගැන සටහන් තැබීම කිසිසේත් පහසු නැත. එහෙත් මට ඒ අසීරු ලියවිල්ලේ නිරත වීමට සිදු වී තිබේ.අනතුරට පත් වූ රථයමට ගී කියනගේ දොන් ජනක ප්‍රියන්ත මුණ ගැසෙන්නේ නාවික හමුදා නිලධාරීන් මූලික කර ගනිමින් මා විසින් ලියන්නට යෙදුණු ලිපි මාලාවක දීය. නාවික හමුදා මූලස්ථානයේ මාධ්‍ය ඒකකයට අයත් මැදිරියකදී ඔහු මා පිළිගත්තේ මුව පුරා පිරි සිනහවකිනි.ඒ ලිපි මාලාව වෙනුවෙන් මුණ ගැසුණු නිලධාරීන් සමග සටන් බිමේ අත්දැකීම් මෙන්ම සාමාන්‍ය ජීවන රටාව ගැනද තොරතුරු විමසීම මගේ සිරිත විය. අවසානයේ මා හමුවේ දිස් වන රණ විරුවා ඉක්මවා යන සාමාන්‍ය මිනිසා චිත්‍රණය කිරීම මගේ අභිප්‍රාය විය. මේ කතාබහේදී මට හමුවූයේ අපූරු මිනිසෙකි.සැබවින්ම ඔහු රණ ශූරයෙක්ම විය. නාවික හමුදාවේ හතරවන වේග ප්‍රහාරක බලගණය හෙවත් ඩෝරා බලගණයේ සේවය කළ කාලය අලලා ඔහුට කියන්නට තිබූ දේ බොහෝ ය. ඒ බොහෝ දේ වීරත්වයෙන්ම පිරී තිබුණේ ය.වරක් ඔහු මුහුද මැද ඩෝරා යාත්‍රාවක පැයකුත් විනාඩි පනහක කාලයක් තිස්සේ හු‍දෙකලා සටනක නිරත වන්නේය. තම නාවිකයන් අතරින් හත් දෙනෙක් මරු වැළඳ ගනිද්දී වෙඩි වැදී ගැලවී එල්ලෙන පාදයක් ද සමග ඔහු ත්‍රස්ත බෝට්ටු එකොළහකට එරෙහිව සටන් වදින්නේ ය.මේ සටනේ පැයක් පමණ ගෙවී යත්ම ත්‍රස්ත බෝට්ටු අතර තිබුණූ මරාගෙන මැරෙන බෝට්ටුවක් වේගයෙන් වින් කමාන්ඩර් ප්‍රියන්ත ගේ ඩෝරා යාත්‍රාවේ බ‍ඳේ හැපෙන්නේ කිසිසේත් යටත් නොවන මේ විරුවා දණ ගැස්වීමේ අරමුණෙන්මය. එහෙත් එදා මරුවා ප්‍රියන්තගේ දෛවය හමුවේ පැරදී පලා යන්නේය.ඩෝරා යාත්‍රාවේ බ‍ඳේ හැපෙන මරාගෙන මැරෙන බෝට්ටුව පුපුරා යන්නේ නැත. අවසන ත්‍රස්තවාදීන්ගේ පරාජය කළ නොහැකි සිංහලයන් ගේ ලැයිස්තුවට තම නමත් එක් කළ කමාන්ඩර් ප්‍රියන්ත වීර වික්‍රම විභූෂණ පදක්කමෙන් පිදුම් ලබන්නේය. මීට අමතරව ඔහු රණ වික්‍රම පදක්කමට ද හිමිකම් කියන්නේය. ඒ තවත් මුහුදු සටනකදී ඔහු දැක්වූ අභීත රණ ශූරත්වය හේතුවෙනි.කමාන්ඩර් ජනක ප්‍රියන්තලුතිනන් කමාන්ඩර් චරිත් කළුතන්ත්‍රිඒ ඔහුගේ රණ බිම අත් දැකීම් අතරින් එකක් පමණි. වසර විසි දෙකක සේවා කාලය පුරාවට විශේෂයෙන් යුද සමයේ සේවය වෙනුවෙන් ඔහුගේ කැපවීම ඉතා ඉහළ බව ඔහු දන්නා හඳුනන බොහෝ දෙනකුගේ අදහසයි.නාවික හමුදාව තුළ ඔහු සම්බන්ධව ප්‍රශංසා මුඛයෙන් කතා කරන පිරිස විශාලය.1969 දී හොරණ ප්‍රදේශයේ උපත ලබන ප්‍රියන්ත 1991 වසරේ අගෝස්තු මස ශිෂ්‍ය භට නිලධාරියකු ලෙස නාවික හමුදාවට එක් වන්නේය.හොරණ තක්ෂිලා විද්‍යාලයෙන් අධ්‍යාපනය ලබන මේ තරුණයාගේ අනාගත අභිප්‍රාය වන්නේ ආරක්ෂක අංශයකට සම්බන්ධ වෘත්තියක නිරත වීමය. එහෙත් පවුලේ මද්දුමයා රට රකින්නට යනවාට මවුපියන්ගේ කැමැත්තක් තිබුණේ නැත. වෘත්තියට කොතෙක් ඇලුම් කරන්නේ ද යත් ඔහු කෙසේ හෝ නාවික හමුදාවට එක් වීමට තම මවුපියන් කැමති කරවා ගන්නේය.ඔහුට තම බිරිය මුණ ගැසෙන්නේ ද පාසැල් කාලයේ දීමය. පාසැල් ප්‍රේමය ද විවාහයෙන්ම ජය ගැනීමට මේ හිතුවක්කාර තරුණයා සමත් වන්නේ ය. නාවික හමුදාව ප්‍රියන්තගේ වෘත්තිමය අභිලාශයන්ට තෝතැන්නක් ම වන්නේ ය. එහිදී නාවික හා සාගරික විද්‍යා පීඨයෙන් මූලික පුහුණූව ලබන ඔහු එතැන් සිට එල්ටීටීඊ ත්‍රස්තවාදයට එරෙහිව අවි අතට ගන්නේ ය.ඩෝරා යාත්‍රාවල නැගී ත්‍රිකුණාමලයේ සිට කන්කසන්තුරය දක්වා ඔහු ගමන් කළ වාර සංඛ්‍යාව කොතෙක් දැයි කිව නොහැකි තරම්ය. මුහුදු කොටි සමග උරෙන් උර ගැටුණු අවස්ථාද එපමණටම වන්නේය.එහෙත් පසුගිය ජූලි තිස් එක් වැනිදා පුත්තලම කරුවලගස්වැව දී පාලනයෙන් තොර වූ කන්ටේනර් රථයක ගැ‍ටෙන තුරා ජයග්‍රහණය ඔහු සතු වන්නේ ය. ඛේදජනක සිදුවීම වන්නේ එදා ත්‍රස්තවාදීන් හමුවේ නොපැරදුණු මේ විරුවා මගමරුවා හමුවේ පරාජය බාර ගැනීමය.පසුගිය ජූලි තිස්එක්වැනිදා ට හිරු නැඟෙත්ම ප්‍රියන්ත තමන් සේවය කළ පූනෑව කඳවුරෙන් නික්මෙන්නේ නාවික හමුදා මූලස්ථානයට වාර්තා කිරීමේ අරමුණෙනි. ඔහුත් සමග ලුතිනන් කමාන්ඩර් චරිත් සනිර කළුතන්ත්‍රී සහ ඔහුගේ රියදුරුද විය. අනුරාධපුර පුත්තලම් මාර්ගයේ විත් කොළඹ ට ළඟා වීම ඔවුන්ගේ අරමුණ විය.එහෙත් කොළඹ සිට යාපනය බලා ගමන් කරමින් තිබූ කන්ටේනර් රථය මේ විරුවන්ගේ ගමන කරුවලගස්වැව දී නතර කර දැමීය. දැනටමත් අත්අඩංගුවට පත් ව සිටින කන්ටේනර් රථයේ රියදුරා ප්‍රකාශ කර තිබෙන පරිදි ඔහුට නින්ද යාම හේතුවෙන් රථයේ පාලනය ගිලිහී මේ අනතුර සිදුවී තිබේ. ඇතැම් විට මෙය රථයේ කාර්මික දෝෂයකින් සිදුවූ බවට පෙන්වීමට වෑයම් දැරීමට වුවද බැරි නැත.අද මාර්ග අනතුරු සාමාන්‍ය සිදුවීම් බවට පත් ව තිබේ. අතිශය නොසැලකිලිමත් ලෙස රිය පදවන ඇතැම් දෙනා අනතුරට ලක් වූවන්ට සුළු වන්දි මුදල් ලබා දී දඩුවම් විදීමෙන් මග හැර යන අවස්ථා ඉතා සුලබය. යළිත් සමාජ ගත වන මේ පිරිස යළි යළිත් මාර්ග අනතුරු සිදු නොකරන්නේ යැයි පැවසිය හැක්කේ කෙසේද? එදා මිනිසුන් මරා දැමීමේ චේතනාවෙන් දැමුණූ ත්‍රස්තවාදීන් සමග අභීතව සටන් වැද සිටියද මරුවාට යටත් නොවුණු ජනක ප්‍රියන්තලා මෙලෙස මගමග නොසැලකිලිමත් රියදුරකුගේ වරදින් මරුදකින්නේ නම් වරද කාගේදැයි යළිත් සිතිය යුතු නොවේද? මිනීමරු රියදුරන්ට එරෙහිව තදින්ම නීතිය ක්‍රියාත්මක කළ යුතු නොවේද?කමාන්ඩර් ජනක ප්‍රියන්ත අවුරුදු පහළොවක සහ දහතුනක දරු දෙදෙනෙකු ගේ පියෙකි. මාදිවෙල පදිංචි ලුතිනන් කමාන්ඩර් කළුතන්ත්‍රිගේ බාල දියණියගේ වයස යන්තම් මාස එකහමාරක් පසුවුණා පමණි. දෙටු දියණිය වයස අවුරුදු හතරක ළදැරියකි. අද මේ දරු සිවුදෙනාම පියවරුන් අහිමිව වැළපෙති.මියගිය ලුතිනන් කමාන්ඩර් කළුතන්ත්‍රි ද මානුෂීය මෙහෙයුමේදී අභීත ලෙස සටන් වැදුණු විරුවෙකි. ඒ වෙනුවෙන් ඔහු උතුරු නැඟෙනහිර සංග්‍රාමික පදක්කමද ලබා තිබේ.කෙසේ වුවද ජනක ප්‍රියන්ත නම් නිහතමානි මිනිසෙක්ම විය. ජනප්‍රියත්වය ඔහුට කිසිසේත්ම ඇවැසි වූයේ නැත. යුද සමයේ තම අභීත සේවය ඔහු හැකිතාක් සරල කොට ඉදිරිපත් කළ අතර තමන්ට ලැබෙන ඇගැයීම් නිහතමානී සිනහවකින් ඉවසුවේය. ඔහු ගැන අදහස් විමසද්දී දුරකථනයෙන් හඩා වැටුණූ මිතුරෝ බොහෝය. ඒ සියල්ල ජනක ප්‍රියන්තගේ මිත්‍රශීලී නිහතමානීත්වයට සාධක සපයනවාට සැක නැත.මිතුරකුගේ වියෝව අකුරු කිරීම අපහසුය. එහෙත් ඔහුට කරන ගෞරවයක් ලෙස මේ සටහන තැබිය යුතුය. ත්‍රස්තවාදීන් මිනී නොමරන රටේ මඟමරුවන් ලබා ගෙන ඇති ඒ ඉඩකඩ අහුරා දැමීමට බලධාරීන්ගේ අවධානය යොමු විය යුතුමය. එතෙක් දුලබ නිහතමානී ගුණ ඇති රණ විරුවාණෙනි, සුහද මිතුරාණෙනි ඔබට නිවන් සුව.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af13080412</link>
    <topic>අශාන්ගේ දුක් ගැනවිල්ල බලන්න කවුරුවත් නෑ අද</topic>
    <author>ඡායාරූප සහ වාර්තාව</author>
    <content>අශාන් චතුරංග බණ්ඩාර වයස 9 යි. පදිංචිය පොළොන්රුව නව නගරය දෙකේ ඇළ පෙදෙස, මේ අශාන්ගේ දුක්බර කථාව පටන් ගන්නේ එයාගේ පාසල් ගමන ගැනයි.‍උපතේදීම අශාන්ගේ පාදයක පවතින ආබාධයක් නිසා ඇවිදින්න අපහසුයි. විවිධ වෛද්‍ය ප්‍රතිකාරවලින් පසු දැන් අශාන්ට යමක් අල්ලා ගෙන ඇවිදින්න පුළුවන්. ඒ සඳහා දැන් පුහුණුවක් ද ලබනවා.පවුලේ එකම දරුවා වන අශාන්ට අකුරු කරවන්න දෙමව්පියන් වයස 4 දී පමණ අත්පොත් තැබුවා. ඒ වයසේදී ළදරු පාසලකට හෝ ඇතුළත් කිරීමට නොහැකි වූයේ පවත්නා රෝගී තත්වය නිසාය. එහෙත් අශාන්ගේ අම්මා ගුරුතුමියක් සේ ගෙදරදීම අකුරු ලියන්න, කියවන්න පුරුදු කළා.මේ වනවිට පාසල් නොයන අශාන්ට අකුරු ලියන්න පොත් කියවන්න පුළුවන්කම ගෙදරදීම ලැබුණා. අසල්වැසි දරුවන් පාසල් යනවිට මේ දරුවාට ද පාසල් යන්නට ඕනෑකම තදින්ම පෙන්නුම් කරන්නට විය.දිනේෂ් දිසානායක, අශාන්ගේ පියා අසල පිහිටි පාසල් වෙත ගොස් තම දරුවා පන්තියකට භාර දීමට උත්සාහ කළේය. එයින් ප්‍රතිඵලයක් නොලැබුන තැන, ප්‍රදේශයේ පදිංචි පළාත් අධ්‍යාපන ඇමති, කලාප අධ්‍යාපන අධ්‍යක්ෂ, අතිරේක දිසාපති, ඇතුළු ප්‍රදේශයේ වගකිවයුතු අයට ලිපි ලියා තම දරුවා පාසලකට ඇතුළත් කර දෙන ලෙස ඉල්ලීම් කළේය.වසරක්, දෙකක් මේ අයුරින් ගතවූ නමුත්, කිසිවෙකුගේ පිළිසරණක් නොවුන තැන අශාන්ගේ දුක්ගැනවිල්ල එක්තරා රූපවාහිනි මාධ්‍යයකින් හෙළිදරව් විය. එහි ප්‍රතිඵලයක් වශයෙන් අසල විදුහලකින් අශාන්ට ආරාධනයක් ලැබිණ.බොහෝකලක් සිහින මවමින් සිටි මේ දරුවාගේ පාසල් ගමන පසුගිය දිනක ආරම්භ විය. එදා අලුත් පොත් බෑගයක් කරපින්නාගෙන පාසල් ගිය අශාන්ගේ බලාපොරොත්තුව එදින ම බිඳ වැටිණි.මං හිතුවේ මං වගේ ළමයි ඉන්න පන්තියකට යන්න. නමුත් මං ඉගෙනගන්න පන්තියේ ඉන්න ළමයින්ට කථා කරන්න බැහැ. සමහර අය නිදාගෙන ඉන්නවා. බලාගත්තු අත බලාගෙන ඉන්නවා.ටීචර් ඇවිත් අකුරු කියා දෙන්නේ නැහැයැ'යි මේ ගැන ඇසූ අප සමග අශාන් කියාගෙන ගියේය. තම දරුවාගේ අධ්‍යාපන කටයුතු පිළිබඳව මෙතෙක් ගත් සියලුම උත්සාහයන් බිඳීවැටුණු බව අශාන්ගේ මව වන තක්ෂිලා ලක්මාලී මහත්මිය අප සමඟ පැවසුවාය.දරුවා පාසලකට ඇතුළත් කර ගන්න අප නොයෙකුත් විදියට උත්සාහ කළා. ආබාධිත කියමින් ඒ උත්සාහය සාර්ථක වුණේ නැහැ. නොයෙකුත් වෛද්‍ය ප්‍රතිකාර ලබාදීමෙන් දැනට දරුවා සුවය ලබා සිටිනවා.පාසලට ඇතුළත් කරන්න අවශ්‍ය නිසා පොලොන්නරුව මහ රෝහලේ මානසික විශේෂඥ වෛද්‍යවරයාගෙන් නිර්දේශය වූ හොඳ මානසික තත්ත්වයකින් දරුවා සිටින බව ලිපි මඟින් පෙන්වා දුන්නත් අධ්‍යාපන බලධාරින් පිළිගන්නේ නැහැ. මගෙ පුතාට දැන් අකුරු ලියන්න කියවන්න පුළුවන්.අනෙකුත් දරුවන් සමඟ එකට අධ්‍යාපනය ලබන්න පුළුවන්. දැන් අසල විදුහලක විශේෂ අධ්‍යාපන ඒකකයට දරුවා ඇතුළත් කළ නමුත් ඒ පන්තියේ ඉගෙන ගන්න දරුවා කැමති නැහැ. අනෙක් ළමයින් සමඟ ඉගෙනගන්න එම පන්තියට ළමයා ඇතුළත් කරදෙන්න කියා මගෙන් ඉල්ලනවා.ඉතින්, දරුවගේ මේ ඉල්ලීම මම කොහොමද ඉටුකරන්නේ. අපි දුප්පත් මිනිස්සු. අපේ දරුවගේ දුක්ගැනවිල්ල කියන්න අපට ඉතිරිවෙලා ඉන්නේ අතිගරු ජනාධිපතිතුමා විතරයි. අපි දැකලා තියෙනවා ඇවිදින්න බැරි ළමයි පවා වඩාගෙන පාසල්වලට ගොස් ඉගෙනගෙන විශ්වවිද්‍යාලයට ඇතුළත් වනවා.ඉතින් මගෙ පුතාට දැන් අමාරුවෙන් ඇවිදින්න පුළුවන්. අපේ ගේ ළඟින් ළමයි පොලොන්නරුව රාජකීය කනිෂ්ඨ විද්‍යාලයටත් යනවා. මගේ පුතා ඒ පාසලට ඇතුළත් නොකරගන්නේ ඇයි ද කියා මගෙන් අහනවා.ඡායාරූප සහ වාර්තාවගාමිණි ඔබේසේකර(පොලොන්නරුව විශේෂ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af13080413</link>
    <topic>අපි සූදානම්</topic>
    <author>රංජිත් සියඹලාපිටිය</author>
    <content>ප්‍රදර්ශනයක් යනු බොහෝ විට විශේෂ ද්‍රව්‍ය ආකෘති ඉදිරිපත් කිරීම් අනාගත සැලසුම් වලින් පිරුණු වේදිකාවකි. ඒ නිසාම බොහෝ විට ප්‍රදර්ශනයක් සඳහා තාවකාලික ඉදිකිරීම් රැසක් කිරීමට සිදුවේ.ආවරණය ලබා ගැනීමට සිදු වන්නේ ද හැම විටම පාහේ තාවකාලික ඉදිකිරීම් වලිනි.දැයට කිරුළේ දී මේ තත්ත්වය ක්‍රම ක්‍රමයෙන් හෝ වෙනස් කර ප්‍රදේශයේ ජනතාවට ප්‍රයෝජනවත් ස්ථිර ඉදිකිරීම් තුළම ප්‍රදර්ශනය පැවැත්වීමට ක්‍රමානුකූල ඉලක්කයක් තබා ගත යුතුය යන්න ජනාධිපතිතුමාගේ නියෝගයකි.2007 සිට 2009 දක්වා බණ්ඩාරනායක සම්මන්ත්‍රණ ශාලාවේ දැයට කිරුළ මුළු දෙන අවස්ථාවේ අපට වර්ග අඩි 100000 ඉක්ම වූ තාවකාලික කුටි සාදා ගැනීමට සිදු විය.නුවරට ගිය විට අඩක් වැඩ නිමවා තිබූ බෞද්ධ මධ්‍යස්ථාන ප්‍රධාන ශාලාව වාගේම එම තත්ත්වයේම තිබූ මධ්‍යම පළාත් සභා ප්‍රධාන ගොඩනැඟිල්ලත්, එලෙසම ඉබි ගමනින් නිම වෙමින් තිබූ පල්ලෙකැලේ බන්ධනාගාර ගොඩනැඟිල්ලත් නිමවා තත්ත්වය වෙනස් කළෙමු.මොණරාගලට ගිය විට හැකි තරම් බුත්තල විශ්ව විද්‍යාල භූමිය වූ ගොඩනැඟිලි භාවිත කරමින් තවත් අඩියක් ඉදිරියට තබන්නට හැකි විය.අනුරාධපුරයට ආ විට ලංකාවේ විශාලතම ධාන්‍ය ගබඩා ලෙස වර්ග අඩි 40000 බැගින් වූ ගබඩා 03 ක ස්ථිර ඉදිකිරීම් කරමින් වඩාත් ඉලක්කයට කිට්ටු වීමට උත්සාහ කළෙමු.අම්පාර හාඩි භූමියේ දී හාඩි විද්‍යාතනයට වර්ග අඩි 85000 ක් ඉදිකිරීම් කරමින් ඉලක්කයට ආසන්න වූයෙමු.2014 කුලියාපිටියේ දී ඉලක්ක සපුරා ගැනීමට අපි සූදානම් ය. ප්‍රදර්ශනයට අවශ්‍ය වර්ග අඩි 160000 කින් ලක්ෂයක් දැනට විශ්ව විද්‍යාලය, කාර්මික විද්‍යාලය හා මධ්‍ය විද්‍යාල ගොඩනැඟිලි වලින් සපුරා ගැනීමට සූදානම් ය. ඉතිරි වර්ග අඩි හැට දහස විශ්ව විද්‍යාලයට අවශ්‍යව තිබූ ශ්‍රවණාගාරය, ක්‍රීඩාගාරය, ශිෂ්‍ය මධ්‍යස්ථානය, නැනෝ තාක්ෂණ විද්‍යාගාරය ලෙසත් කාර්මික විද්‍යාලයට එසේම අත්‍යවශ්‍ය වූ පරිපාලන සංකීර්ණය ලෙසත් කුලියාපිටිය මධ්‍ය විද්‍යාලයට දශක ගණනාවක් පුර‍ා සිහිනයක්ව තිබූ ශ්‍රවණාගාරය සහ දෙමහල් පුස්තකාලය ලෙසත් ඉදිකිරීම මේ සතියේ ආරම්භ වේ.වැදගත්ම දේ මේ සියලුම ඉදිකිරීම් කරනු ලබන්නේ රාජ්‍ය ඉංජිනේරු සංස්ථාව, රාජ්‍ය නිර්මාණ සහ ඉදිකිරීම් නීතිගත සංස්ථාව සහ වයඹ ඉංජිනේරු දෙපාර්තමේන්තුව යන රාජ්‍ය ආයතන විසින් වීමයි.ඊටත් වඩා වැදගත් දේ මාස 06 ක් තුළ වර්ග අඩි 60000 ක් රුපියල් ලක්ෂ 7500 පමණ ප්‍රතිපාදන යටතේ ඉදිකිරීම් කර ඒ තුළ ප්‍රදර්ශනය පැවැත්වීමට කටයුතු කිරීමයි.ජනතාවට ප්‍රයෝජනවත් ස්ථිර ඉදිකිරීම් තුළම ප්‍රදර්ශනයක් සංවිධානය කිරීමට නම් වූ අභියෝගය ද 2014 දැයට කිරුළ ජය ගැනීමට සූදානම් ය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af13080414</link>
    <topic>දළදා පෙරහරේ යුග තුනක කසකාරයන්ගේ කතාව</topic>
    <author>රමණී සුබසිංහ</author>
    <content>වීදි සරන්නට තමන් ළඟ ළඟම එන බව මහජනයාට දැනුම්දීම පෙර රජ සිරිතෙකි. ඒ බව සන්නිවේදනය කළෝ කසකරුවෝ ය. කස හඬ ශ්‍රවණය කරන ලොකු කුඩා දනෝ මහරජු දැන් එතැයි දැන මඟ ඉඩ දෙති.එදා රජවරු දළදා වහන්සේට දැක්වූයේ අසීමිත භක්තියකි. තමන් ඔද තෙද නිර්වාචිකව කියා දෙන කසය දළදා පෙරහරේ දී ද පෙර ගමන් කරවමින් දළදා කරඬුව වැඩම කරන බව දන්වන්නට, රාජ නියෝග පැනවෙන්නේ් ද ඒ ගෞරවය නිසාය.දළදා හිමියන්ට පෙරහර පූජෝපහාර දැක්වීමෙන් කලට වැසි වැටෙන බව, ඒ වැසි දියෙන් රට ස්වයංපෝෂිත වන බව දුරාතීතයේ සිටම බොදු දනෝ අදහති. වැසි ඇදහැළෙන්නට පෙර මහා මේඝයන් පිරුණු අහස්ගැබෙන් නැෙඟන ගිගුරුම් හඬ සංකේතවත් කරන්නේ ද කස හඬයි. රතිඤ්ඤා වැලක් පුපුරන්නා සේ පුපුරන කස හඬ මහනුවර දළදා පෙරහරට සුවිශේෂීය.ඇසළ පෙරහරේ කසකරුවන් ලෙස පෙරහරට සම්බන්ධ පරම්පරා තුනක පියවරුන්ගෙන් පුතුන්ට දායාද වූ කස මෙවර ද පෙරහර මංගල්‍යයේ පෙර ගමන් කරවන්නට කසකරුවෝ ලහි ලහියේ සැරසෙති.රටපුරා විවිධ පෙරහර නියෝජනය කළත් දළදා හිමියන් පිදෙන ඇසළ පෙරහර මේ ශිල්පීන්ට සුවිශේෂීය. දින ගණනක සිට කස පිළිසකර කරමින් ඔවුහු ඒ වෙනුවෙන් කැප වෙති.කස ගැසීම ගැන වඩාත් හොඳ අත්දැකීම් ඇත්තෝ දක්ෂ කසකරුවෝමය. අවුරුදු ගණනාවක් කස හඬවමින් පෙරහර මඟ සැදීමෙන් ඔවුන් ලද අත්දැකීම් බොහෝය. මහනුවර දළදා පෙරහරේ කස කණ්ඩායම හසුරුවන පේරාදෙණිය මුරුතලාව පාරේ පදිංචි උපාලි ජයරත්නයන් වසර 35ටත් එහා එවැනි අත්දැකීම් ඇති කලා ශිල්පියෙකි. කසය පිළිබඳ ඔහු කී දෑ අපූරුය.”කසයට මගේ අත හුරු වුණේ අවුරුදු දොළහක තරම් කුඩා කාලේ. කස ගහන්න විතරක් නෙවෙයි, කස හදන්නත් මට පුරුදු කළේ අපේ තාත්තා. ඒ කාලේ මහප්පලාගේ, බාප්පලාගේ අයියලා මල්ලිලා එක්ක කැලෑව පීරලා නියඳ කපන අපි ඒවා තළලා බොහොම අමාරුවෙන් කෙඳි වෙන්කර ගන්නවා.ඒ කෙඳිවලින් පුංචි පුංචි කස හදාගෙන ගේ වටේ පෙරහර යනවා. එතනින් නැවතුණේ නෑ. තාත්තාගේ පස්සෙන් ඇසළ පෙරහරටත් යනවා. එදා කණ්ඩායමේ නායකයා වුණු අපේ තාත්තා මට විතරක් නෙමෙයි, ලොකු පුංචි හැමෝටම මේ ශිල්පය අපූරුවට හුරු කළා.”දළදා පෙරහරේ කස හඬවන්නේ එකම පරපුරේ ඇත්තන්ය. පළමුවැන්නා එස්.ජී.බෝධියාය. ඔහු ගේ නායකත්වයෙන් පසු ඒ තැනට එන්නේ ඔහු පුත් එස්.ජී.ජිනදාස ය. අඩ සියවසකටත් වඩා වැඩි කාලයක් දළදා පෙරහරේ කස පිපිර වූ ඔහුගෙන් පසු කණ්ඩායම් නායකත්වය හිමිවන්නේ ඔහු පුත් උපාලි ජයරත්නට ය. කණ්ඩායමේ සෙසු ශිල්පීන් ද පවුලට සම්බන්ධ අය ය. පවුලෙන් පිට අයකු කස කණ්ඩායමට එක්කර නොගැනීම ද සුවිශේෂය. ඒ පරම්පරාවෙන් ලැබුණු උරුමයට එය නුසුදුසු යැයි හැඟෙන නිසාය.වසර තිස්පහකටත් එහා කාලයක් ඇසළ පෙරහරේ කස හැඬවූ උපාලි ගේ කසයට ද වසර 35ක් ගෙවී ගොසිනි. හොඳ තත්ත්වයේ කසයක් අවුරුදු පනහක් හැටක් වුණත් හැඬවිය හැකි බව ඔහු ගේ අදහසයි.”ඉස්සර නම් කස හදාගත්තේ නියඳවලින් (හණ වර්ගයකි). ඒත් පොද වැස්සකට තෙමුණත් කසය පිපෙනවා. පිපුණු කසයක් පුපුරවන්නත් බැහැ. දැනට අවුරුදු පහකට විතර කලින් තංගුස්පට ආවේ ඊට විකල්පයක් විදිහට.” ඔහු පවසන්නේ තංගුස්පටවලින් නිමැවෙන කසය වඩාත් ඵලදායී බවය.කසයක මුල කොටස නිමවෙන්නේ කොහු ලණු පොටවලිනි. කසය ඇඹරීමට හෝ ගෙතීමට පෙර ඒවා සතියක පමණ කාලයක් දියේ දමා පොඟවා ගනී. ඉන්පසු ශක්තිමත් ගස් දෙකක දෙකෙළවර ගැට ගසා දෙදෙනෙක් එකතුව ඒවා දෙපසට අදී. කසය ගොතන්නේ එසේ හොඳින් අදින ලද ලණුවලිනි.මුල සිට අග දක්වා ටිකෙන් ටික සිහින්වන කසයේ අග කෙළවරට ගන්නේ තංගුස් හෝ නියඳ කෙඳිය.කසකරුවන් කියන්නේ හොඳින් හුරු පුරුදු කෙනකුට මිස ආගන්තුකයකුට කසය හැඬවීම කළ නොහැකි බවය.”හුඟක් අය හිතන්නේ කසය පුපුරන්නේ බිම වැදිලා කියලයි. ඒත් කසය බිම ගහන කෙනා දක්ෂ ශිල්පියෙක් ‍ෙවන්නේ නෑ. කසය පුපුරන්නේ ගුවනේ. අග කෙළවර අඟල් තුනක් විතර පිටුපසට වෙන්නට ගැසූ ගැටයකින්.”උපාලි කියන්නේ එවැන්නකි. ඔහු පවසන ලෙස කස හඬ වර්ග දෙකකි. උඩරට පෙරහරවලදී හඬින් පුපුරන කස පහතරට දී අත්පුඩි හඬින් පුපුරයි. කස හඬ උපදින්නේ ද රටාවකටය. වමට අදින කසය දකුණු කනට සමාන්තරවත් දකුණට අදින කසය නාසයට සමාන්තරවත් පිපිරී යා යුතුය.දළදා පෙරහරේ මුලින්ම යන කසකරුවන් පස්දෙනාට කිසිදු විටෙක පෙරහරට පිටුපා කස පිපිරවීම ද තහනම් ය. දළදා කරඬුවට කරන නමස්කාරයක් ලෙස කරඬුව දෙසට හැරී කස හැඬවිය යුතුය. පෙරහර අවසන් වන තුරුම ඔවුන් කස පුපුරුවන්නේ එලෙසය.කසකරුවන් ගේ ඇඳුම සරලය. සුදු සරමින් හා සුදු බැනියමෙන් සැරසෙන ඔවුන් ගේ හිස බැඳි තලප්පාවකි. එහි පහළට එල්ලෙන කහ පැහැති පටියකි. ඒ ගැන කණ්ඩායම් නායක කියන්නේ් එම පටිය තමන් ගේ ආරක්ෂාව වෙනුවෙන් ඇති බවය. “කසය වැරදුණොත් කෙළින්ම වදින්නේ ඇහැට. අත්වැරදීමකින් හරි කසය පැටළුණොත් ඇස ආරක්ෂා කරන්නේ මේ පටිය.”කස කරුවන්ගේ සුදු පැහැති සරමේ පහළ කෙළවර කළු, රතු සහ කහ පැහැයෙන් යුතු සිහින් පටියකින් සරසා තිබේ. ඉන් සන්නිවේදනය කරන්නේ මේඝය සහ විදුලි කෙටීමය.කසයක මුල වට ප්‍රමාණය සාමාන්‍යයෙන් අඟල් හතරක් පහක් පමණය. උපරිම දිග අඩි දහසයක් පමණය. අඩි අටේ නවයේ තරම් කස ද වේ. පටු වීදිවලට වඩාත් සුදුසු වන්නේ ඒවාය. කසයක බර කිලෝ පහක් හෝ හයක් තරම්ය. වැසි දියෙන් තෙමුණොත් ඒ බර දෙගුණ තෙගුණ වන්නේය. වැසි වැටුණ ද පෙරහර අවසන් වනතුරු කසකරුවන්ට ඉවත්වීම තහනම්ය. පෙරහර අවසානය තෙක් ගෙනයාම ඔහුගේ වගකීමය.දළදා පෙරහරට සම්බන්ධ බොහෝ කලා ශිල්පීන්ට ඔවුන් ගේ සේවය ඇගයීම සඳහා නින්දගම් ප්‍රදානය කර තිබේ. එහෙත් පරම්පරා ගණනක උරුමයක් ඇති දළදා පෙරහරේ කස කණ්ඩායමේ කිසිවෙක් එවැනි හිමිකමක් නොලබයි. උපාලි ජයරත්න පවසන්නේ තම පියා එවැනි නින්දගම් ප්‍රතික්ෂේප කළ බවය. දළදා හාමුදුරුවන් වෙනුවෙන් පෙරහරට මඟ සැකසීමම තමන්ට ප්‍රමාණවත් බවය.දළදා පෙරහර ඇරඹීමේ පළමු සංකේතය නැකතට වෙඩි හැඬවීමය. කරඬුව ගෙන යන ඇත් රජු සඳගලට බසින්නේ එම වෙඩි හඬත් සමඟය. ඒ හා සමඟම පෙරහර ගමන් ආරම්භ කරන්නට සූදානම් බව සන්නිවේදනය කරමින් කස හඬ පැතිරෙයි.පෙරහර ඇරඹෙන්නේ කරඬුව රැගත් ඇතු දෑල මැදට පැමිණීමත් සමඟය. එතැන් සිට මඟ හෙළි කරමින් කසකරුවෝ පෙරහරේ පෙරගමන් යති. පෙරහර ගමන් කරන දුර ප්‍රමාණය කෙටි නම් කසකරුවන් ගේ ගමන හෙමින් ය. දුර වැඩි නම් ගමන ඉක්මන්ය. අනෙකුත් කලා ශිල්පීන් අනුගමනය කරන්නේ ද ඔවුන් ගේ මඟය.පෙරහර ඇරඹෙන්නට දින කිහිපයකට පෙර සතර දේවාලයට ගොස් බාර හාරවීම කසකරුවන්ගේ සිරිතකි. ඒ අතුරු අන්තරාවකින් තොරව පෙරහර අවසන් කරන්නට ඉඩ සලසා දෙන ලෙස ඉල්ලමිනි. එක් එක් කසකරු තනි තනිව ද, වරෙක මුළු කණ්ඩායම ද එසේ බාර හාර වේ. උපාලි ජයරත්නයන් පවසන්නේ එසේ බාරහාර නොවුණේ නම් කුමන හෝ වරදක් සිදුවන බවට තම කණ්ඩායම විශ්වාස කරන බවය.මෙවර දළදා පෙරහරේ කසකරුවන්ගෙන් පිරිසක්වසර ගණනාවක් පුරා පෙරහරට සහභාගි වීමෙන් ලද අත්දැකීම්වලින් පොහොසත් වැඩිහිටි කසකරුවෝ මුහුණදුන් විශේෂ සිදුවීම් ද බොහෝය. 88 – 89 භීෂණ කාලයේ අද වැඩිහිටියන් වී සිටිය අය තරුණ කොලු ගැටවුන්ය. එදා ඔවුන් පෙරහරේ මෙහයවූයේ එස්.ජී.ජිනදාසය.දිනක් දළදා පෙරහර නිම වී ගම්බිම් බලා යන ඔවුන්ට හමුවන්නේ දේශප්‍රේමීන් යැයි කියාගන්නා තරුණ පිරිසකි. එපා කියා තිබියදීත් දළදා පෙරහරට ගිය වරදට ඔවුන්ට ලැබුණු දඬුවම කසයත් කර තබාගෙන දණගසා සිටීමය. ඒ සමඟම පැමිණි හමුදා ජීප් රථය දැකීමත් සමඟ දේශප්‍රේමීන් පැන දිවූ නිසා හසුවූයේ කසකරුවන්ය.කර තිබූ කස නිසා එදා ඔවුන්ට බේරීමට හැකි වූ බව උපාලි ජයරත්නයන් පවසන්නේ එය තමන්ගේ ජීවිතයේ අමතක නොවන සිදුවීමක් බවත් තම පියා භීතියෙන් පසුවනු දුටු එකම අවස්ථාව ද එය බවත් කියමිනි.අතීතයේ දිනෙක දළදා පෙරහරේ අලි කුලප්පු වීම නිසා යම් කලබලකාරී බවක් ඇතිවුණි. එදා ද කස කණ්ඩායමේ නායකයා වූ ජිනදාස මුහුණදුන්නේ අපූරු අත්දැකීමකටය. එදා තම කණ්ඩායමේ සිටි අඩි තුනක් තරම් උසැති කසකරු අතුරුදන් වීම ඔහු දැඩි ලෙස වේදනාවට පත් කළේය.හෝරා ගණනාවකට පසු කඩයක් තුළ සැඟවී සිටි ඒ ශිල්පියා එළියට ආවේ සිනාමුසු මුහුණිනි. දළදා පෙරහරේ යන කසකරුවන් රංගනයක නොයෙදුණ ද නියමිත පේළියකට යා යුතුය. පෙරහර අවසානය තෙක්ම ගමන් කොට මාලිගාවේ පත්තිරිප්පුව ඉදිරිපිට දී තෙවතාවක් කසය හැඬවිය යුතුය. එදින පෙරහර අවසානයට පැමිණ ඇති බව සන්නිවේදනය කිරීමටය. කසකරුගේ කාර්ය අවසන් වන්නේ පෙරහරේ බෞද්ධ කොඩි සඳගලට පැමිණි පසුය.මෙවර ද ඇසළ පෙරහර මංගල්‍යයට දායක වන කසකරුවන් ගණන දාහතක් පමණය. කණ්ඩායම් නායක උපාලි ජයරත්න, එස්.ජී.මධුෂාන්, එස්.ජී.චන්ද්‍රදාස, ජී.ජී.ගාමිණී, එස්.ජී.තාරක ප්‍රදීප්, රොහාන් කුමාර, ධනුෂ්ක චන්ද්‍රවංශ, ඩබ්ලිව්.චන්ද්‍රලාල්, ඩබ්ලිව්.ජී.සුපුන් කුමාරසිංහ, ඩබ්ලිව්.ජී.ආරියරත්න, වසන්ත කුමාර, සතිශ්ක මධුෂාන්, රොෂාන් සඳරුවන්, නවෝද් අසංක, ඒ.ජී.ඩී.එස්.රණසිංහ, එස්.එම්.ප්‍රදීප් ගුණතිලක යන ශිල්පීන් ඒ අතර වේ.රටපුරා විවිධ ප්‍රදේශවල පදිංචිව සිටියත් දළදා පෙරහරට එක්වීම කිසි දිනෙක මඟ හරින්නේ නැත. මෙවර කස කණ්ඩායමේ ඉදිරිය නියෝජනය කරන්නේ අවුරුදු පහළොවක් වූ සතිශ්ක මධුෂාන්ය. පිටුපසින් රොහාන් කුමාර ගමන් කරන අතර මැද්දේ සිට ශිල්පීන් මෙහෙයවන්නේ උපාලි ජයරත්නය.බොහෝ පෙරහර අවස්ථාවල දී නළා හඬින් ශිල්පීන්ට කස හැඬවීමට සංඥා කළත් එය පෙරහරකට නුසුදුසු අංගයක් බව දියවඩන නිලමේ ප්‍රදීප් නිලංග දෑල මහතා පැවසීමෙන් පසු හස්ත මුද්‍රාවෙන් තම ශිල්පීන් මෙහෙයවන බව ඔහු පවසයි.පෙරහරට සහභාගි වන සියලු ශිල්පීන්ගේ ඇඳුම් පැලඳුම්වල සිට සොයාබලමින් උපදෙස් දෙමින් ඔවුන් දිරිමත් කරන්නේ දියවඩන නිලමේය. සංස්කෘතික නිලධාරි ජයම්පති වැද්දාගල මහතාගේ දායකත්වය ද ඉහළ බව උපාලි මහතා පවසන්නේ සතුටිනි. ඒ දිරිමත් බව සමඟින් මෙවර පෙරහරට උද්යෝගයෙන් එක්වීමට මේ ශිල්පීන් සියලුදෙනා දැන් සූදානම් වෙති.දළදා හාමුදුරුවන් වෙනුවෙන් පුද කෙරෙන පෙරහර පූජාවට වසරක් පාසා සහභාගී වීමෙන් ලද සහතික සම්මාන ඔවුන් ජීවිතයේ ලද මහඟු සම්පත් ලෙස ආරක්ෂා කරන්නේය.විශේෂ ස්තුතිය : දළදා මාලිගාවේ දේශීය බෞද්ධ කටයුතු කාර්යාංශයේ ලේකම්, කේ.මීගහකුඹුර මහතාට.රමණී සුබසිංහඡායා - ගාමිණී රණසිංහ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af13080415</link>
    <topic>සිකුරු දෙකේ නම් දෑස් ලස්සන වෙන්න ඕනෑ</topic>
    <author>ආචාර්ය පියසේන රතුවිතාන</author>
    <content>විවාහයක් සඳහා මනාලියක අපේක්ෂා කරන වැඩි දෙනෙක් ඇගේ රූපය හෙවත් ලස්සන කෙරෙහි වැඩි අවධානයක් යොමු කරති. ඒ වූකලී තරුණ ඇසේ සහ මනසේ ඉල්ලීමයි. එතැනදි බුද්ධියට හෝ ගුණ යහපත් කමට වැඩි අවධානයක් නැත්තේ එය මැන බැලීමට ක්‍රමයක් නැති හෙයිනි. බිරිය ලස්සන විය යුතුය. එසේම නැණවත් විය යුතුය. තවදුරටත් ආදරය හොඳින් හඳුනන්නියක විය යුතුය. එහෙයින් ඒ සියල්ලෙන් සපිරි අඟනක තෝරා ගැනීම කෙරෙහි යම් පමණක හෝ හැකියාවක් වේ නම් යහපත් ය. ඇසට පෙනෙන රූපයට - පැවැත්මට - චරිතයට වඩා ගැඹුරක් ජ්‍යොතිෂය කෙරෙහි දැකිය හැකිය. ස්ත්‍රියකගේ නාරි ලාලිත්‍යය ගැන හා උත්තරිතර බව පළ කරන ‘ජාන චන්ද්‍රික‍ාවෙහි’ මෙසේ සඳහන් වේ.බුධෙ විලන්තේ යදී තුංග සංස්ථෙ ලාභ ස්ථිතෝ දේව පුරෝ හිනස්ව හරේන්ද්‍ර පත්තී වනිතා ප්‍රසංගේ තදා ප්‍රසිද්ධා සාවනීත භූ මෞබුද ග්‍රහයා උච්ච බල සහිතව ලග්නයේ ද බ්‍රහස්පති එකොළොස් වැන්නේ ද සිටිය දී උපන් ස්ත්‍රිය - ස්ත්‍රි ලක්ෂණයෙන් හෙබියා වූ ප්‍රසිද්ධ රාජ දේවියක් වැන්න.එම යෝගය යෙදෙන්නේ කන්‍යා ලග්නය හිමි කාන්තාවකට ය. ගුරු ග්‍රහයා ද උච්ච බල සහිතව 11 වැන්නේය. එහෙත් එබඳු ළඳක උපදින්නේ වසර දොළොසකට වරක් පමණි. ඔබ උපන්නේ 1967, 1978, 1991 හෝ 2002 වැනි වර්ෂයක සැප්. 15 ත් ඔක්තෝබර් 15 ත් අතර දිනක නම් ඔබට ඒ යෝගය විය හැකිය. යළි 2014 ජුනි 16 න් පසු වර්ෂයක් තුළ උදය හෝරාවක උපත ලබන කෙනකුට එම සුවිශේෂ ගුණය සහිත උපතක් වෙයි.“පාතාලේ වාම්බරේ පාපො ද්වාදෘශ්ව යදා ස්ථිතඃ පීතරං මාතරං භත්ති දේශා දේශාන්තරං වුපේන්”පරිඝණකයට බිරියක් තෝරන්න බැහැසිවු වැන්නෙහි හා දස වැන්නෙහිද දෙළොස් වැන්නෙහිද පාපින් සිටිද්දී උපන්නොත් මා පිය දෙදෙනාට ම විනාශය පමුණුවා තෙමේ ද තනින් තැන ගමන් කරන්නේ ය. ලස්සන - මනහර රූපයක් තිබුණත් යට සඳහන් කළ ග්‍රහ පිහිටීමක් ඇති අඟනක සමඟ මිත්‍රතා සපුරන්නාට ජීවිතයේ සතුටක් නැත.එශ්චේව භවනේ භෞමඃ සප්තමේ සංහිකා සුතඃ අෂ්ට මේව යදා සෞරේ භාර්යා තස්‍ය නජීවනීසවැන්නෙහි අඟහරු ද 7 වැන්නෙහි රාහු ද 8 වැන්නේ සෙනසුරු ද සිටිය දී උපන්නොත් එම ස්ත්‍රියට ආයු බල නැත. ජීවත් වීම කෙටිය.එහෙයින් ශක්තිමත් විවාහයක් සඳහා බිරියක තෝරා ගැනීම පරිගණකයට බැරිය. එය පැසුණු ජ්‍යොතිෂ විශාරදයකුට පමණක් පෙ‍ෙනන්නකි. බිරියක වේවා, සැමියකු වේවා හෙතෙම යහපත් ජීවන ප්‍රවෘත්තියක් ඇති කෙනකු වන්නේ සුජාත උපතක් වෙතොත් පමණි. වෛද්‍ය උපකරණයකට එය හසු නොවේ. ජන්ම කේන්ද්‍රයේ ග්‍රහ පිහිටීම අනුව උපතක සුජාත බව නිගමනය කළ හැකිය.තිථි ප්‍රති දිහාංතේච ලග්නාන්තේච හාන්ත කේ චරං ශේෂ යදා ජාතඃ සෙත්‍ය ජාතඃ ශිශර් භවේත්තිථිය අග ද ලග්නාන්තයේ ද (ලග්නය අගද) නැකත අග ද චර ලග්නාංශකයක ද උපත ලබතොත් අනියම් පියකුගෙන් ලද දරුවෙකි. සුජාත පුත්‍රයෙක් නොවේ.පොරොන්දම් බලන්නට පළමු ජන්ම කේන්ද්‍රය තුළින් එය හඳුනාගත යුතුය. රවි - ශනි නිරතුරු ව ඔවුනොවුන්ට සතුරු ය. යම් කේන්ද්‍රයක රවි - ශනි පරිවර්තනය වී සිටිතොත් (හෙවත් ශනිට අයත් මකර - කුම්භ රාශියක රවි ද, රවි ට අයත් සිංහ රාශියේ ශනි ද වෙතොත්) දොළොස් වැනි වසර මාරක ය. එහෙයින් කීහ.“ශනි කේෂනේ යදා භානු භාග ‍කේෂත්‍ර යදා ශනිඃ ද්වාදශේ වත්සේ මෘත්‍යු ස්තශ්‍ය ජාතස ජායතේ”භෞම දෝෂය නමින් හඳුන්වනු ලබන විවාහය බිඳ දමන යෝගය ගැන සඳහන් වන්නේ මෙසේය.“ලග්නේ ව්‍යයේච පාතාලේ ජාමිත්‍රෙ අෂ්ටමේ කුජ්ජ ස්ත්‍රියං හරති හර්තාව පතිං භාර්යා විනාශයේත්”කුජ ලග්නයේත් දොළොස් වැන්නේත් සිවු වැන්නේත් සත් වැන්නේත් හා අට වැන්නේත් සිටියේ නම් විවාහකයාට විනාශය වෙයි.ආදර බැඳීම් මුල පිරීමට පළමු එබඳු ග්‍රහ පිහිටීම් වේදැයි විමසා බැලීම යහපතට හේතු වෙයි. හැම පෙම්වතෙක් ම ආදරය ඉදිරියේ අන්ධයෙකි. හබල දියෙහි ගැඹුර නොදන්නාක් මෙන් ආදරය ද ජීවිතයේ ගැඹුර නොදන්නේ ය.ජන්ම කේන්ද්‍රයේ සඳු ගේ පිහිටීම අනුව බො‍හෝ දේ කිව හැකි ය.1. සඳු මේෂ රාශියේ නම් බැගෑපත්ය.2. එම සඳු වෘෂභයේ නම් අහංකාරය.3. සඳු මිථුනයේ නම් විචාරශීලීය.4. සඳු කටකයේ නම් කෲරය.5. සඳු සිංහ‍ෙය් නම් ධෛර්යවත්ය.6. සඳු කන්‍යාවේ නම් මායාකාරිය7. සඳු තුලාවේ නම් ස්ත්‍රි ලීලාවෙන් යුතුය.8. සඳු වෘශ්චික‍ෙය් නම් අහංකාරය.9. සඳු ධනුවේ නම් පාප සිතුවිලි සහිතය.10. සඳු මකරයේ නම් වාචාලය.11. සඳු කුම්භයේ නම් චතුර කෙනෙකි.12. සඳු මීනයේ නම් බුද්ධි මහිමය වේ.මේ දොළොස් ආකාර ස්වභාවය නිසා ස්ත්‍රිත්වය ද විවිධ ස්වරූප ගනී.බුද ග්‍රහයා සිංහ රාශියේත් ගුරු තුන් වැන්නේත් කුජ හතර වැන්නේත් සිකුරු කුම්භ රාශියේත් හා හත අධිපති සිකුරු 6 සිටීමත් වෙතොත්එම පුරුෂය බිරියට යටත් බව ජාතක චන්ද්‍රිකාවේ සඳහන් වේ.විවාහයෙන් පසුව යුවළකට මව සහ පියාගෙන් ලැබෙන ශක්තිය අති මහත්ය. එහෙත්,රිප ස්ථානේ යදා චන්දො කුජශ්ච සප්තමස්ථානේ පීතා සත්‍ය නජීවති චන්ද්‍රයා සතුරු ස්ථානයක ද ලග්නයෙහි සෙනසුරු ද අඟහරු 7 වැන්නේ ද ඇතිව උපන්නේ නම් යෝගකාරකයාගේ දශා කාලයේ දී පියාගේ මරණය වෙයි.ලග්නස්ථානේ යදා ජීවෝ ධනස්ථානේ ගනේශ්වරඃ රාහුස්ච සහජස්ථානේ මාතා තස්‍ය නජීවතිලග්නයෙහි ගුරු ද ධනස්ථානයේ ශනි ද රාහු සහජ ස්ථානයේ ද සිටියදි උපන්නේ නම් (යෝග කාරකයාගේ දශා කාලයේදී) මව නැසෙයි. චන්ද්‍ර මංගල යෝගේ ජන්මකාලේ යදා භවේත් තස්‍ය ජාතස්‍ය ගේහතුං ලක්ෂ්මිර් නෛව පමුවතිඔබේ නිවෙසෙත් ශ්‍රියා කාන්තාව සිටී ද?චන්ද්‍ර මංගල යෝගය (ච - කු) ඇතිව උපන් ස්ත්‍රිය වසන නිවසේ ශ්‍රියා කාන්තාව නො රැ‍ඳේ‍.විවාහයකට පතන බිරිය ගේ මුහුණට ළැමට, වචනයට හැම සැමියෙක් ම අවධානය යොමු කරයි. ස්ත්‍රියක ගේ කේන්ද්‍රයේ දෙවැන්නේ සිකුරු සිටියේ නම් අයස්කාන්ත නෙත් දෙකකි. දෙවැන්නේ ශුභ ග්‍රහයකු උච්චව සිටි විට ප්‍රිය ජනක මුහුණකි.දෙවැන්නේ පාප ග්‍රහයෙක් සිටි විට මුහුණ දැකුම්කලු නැත. දෙවැන්නාධිපති කේන්ද්‍රස්ථානයක වූ විටත් ඇගේ මුහුණ ප්‍රිය ජනකය. දෙවැන්නේ හෝ 12 වැන්නේ හෝ 4 වැන්නේ සෙනසුරු සමඟ තවත් පාපියකු වෙතොත් ඇගේ පියයුරු එල්ලා වැටේ. ශුභ ග්‍රහයන්ගෙන් යුක්ත වූයේ නම් සිත් ඇඳ ගන්නාසුළු මන මෝහනිය පියයුරු වේ.“නාස්තිවේද් රාජයෝගංතු පුරස්කෘත්‍ය නරං පනාප”එම ශ්ලෝකයට ඇත්තේ එම පදය පමණි. සත් වැන්න හා 2 වැන්න ශනිට පෙනුනොත් පාපයන්ට සම්බන්ධ වෙතොත් එම රාශි දෙක අශුභ වේද දුෂ්ට ස්ථාන සම්බන්ධ ද එවිට භාර්යාවන් හෝ පුරුෂයන් දෙදෙනෙකි.දෙවැන්න හා සත් වැන්න බලවත් නම් උච්ච නම් එසේ උපන්නිට / උපන්නාට එකම සැමියෙකි. එකම බිරිඳකි.දෙවැන්නාධිපති ලග්නයේද නැතොත් කේන්ද්‍රස්ථාන ගත ද සිකුරු හා සඳු සමඟ සිටියි ද එසේ උපන්නි රිදී බඳුනක වළඳයි. නැතොත් රන් බඳුනක වළඳයි හත් වැන්නේ සිකුරු සිටිය දී, හත් වැන්නාධිපති රාහු සමඟ (හෝ කේතු සමඟ) යෝගව සිටියේ නම් ඇගේ චරිතය කිළිටි වේ. 7 වැන්න ශුභ රාශියක්ව ගුරුට පෙනුණේ නම් හෝ ගුරු සිටියේ නම් යහපත් බිරිඳකී.සත් වැන්නාධිපතිත් 2 සහ 6 අධිපතිත් සිකුරුත් සමඟ යෝගව සිටියේ නම් එයට තවත් අශුභයකුගේ සබඳකමක් ද වෙතොත් ඒ ස්ත්‍රිය අධි කාමාශක්ත කෙනෙකි. ලග්නාධිපති හා 6 අධිපති සිටියත් එසේ ය. ජන්ම කේන්ද්‍රයේ 6, 7, 9 අධිපතිත් 9 යේ සිටීමත් අධි කාමාශක්ත යෝගයකි.සඳු ස්ත්‍රි රාශියක සිටියේ නම් ඕ තොමෝ ස්ත්‍රි ලාලිත්‍ය සපුරයි. එම සඳු පුරුෂ රාශියක නම් බිරිය පුරුෂයකු බඳු ය.ලග්නයෙන් 7 වැන්න පුරුෂ රාශියක් වී නැතොත් ස්ත්‍රි කේන්ද්‍රයේ ලග්නය පුරුෂ රාශියක් වී නම් එම ස්ත්‍රිය දාස භාවයට පත් වෙයි. තරුණකම නාස්ති වූ නිසාම සැමියා විසින් අත් හරිනු ලබයි.ලග්නයේ හෝ හතේ සිටින චන්ද්‍රයා රවිට අයත් නවාංශනයක නම් බිරිය පතිවත නොරකී.ලග්නයේ හෝ 7 වැන්නේ සඳු ස්වක්ෂේත්‍ර නම්, උච්ච නම්, ශුභ ග්‍රහයෙකුට පෙනෙයි නම් එම බිරිය නැණවත් ය.එම සඳු නීචව, සතුරුව සතුරු රාශි ගතව ග්‍රහණ ගතව සිටියි නම් සර්ප දෙර්කාණයක වෙයි නම් එම බිරිය කනවැන්දුම් වෙයි. නැතොත් සල්ලාල වේ.පාප ග්‍රහයකු හතේ සිටි විට ඇය දුෂ්ට වේ. හතේ රවි සිටියත් එසේ ය. අව සඳු හතේ නම් බිරිය සැක සහිතය. හත් වැන්නේ කුජ නම් බිරිය අහිමි විය හැකිය. හතේ ශනි නම් ස්වාමියාට බිරිය හිත කර නැත. හතේ රාහු නම් රහස්‍ය සබඳතා ගොඩ නගයි. නැතොත් බිරියගෙන් තෘප්තිමත් නොවේ. දරුවන් ද අඩු ය.හතේ පාප ග්‍රහයකු වීම, ගබ්සා වීම් සහිත එකකි. පූර්ණ චන්ද්‍රයා හතේ නම් බිරිය යහපත් ය. හතේ බුද නම් බිරියට දරුවෝ වෙති. හතේ ගුරු නම් බිරිය සිල්වත් ය. හතේ සිකුරු නම්, ඒ සිකුරු ප්‍රබල නම් බිරිය නිසා ප්‍රීතිමත් වෙයි.ඔබේ විවාහයත්අවාසනාවන්තද?හත සහ පහ අධිපති බලවත් වී ශුභ දෘෂ්ටි ද ලැබ සිටි කල බිරිය පර පුරුෂයකුගෙන් දරුවකු ලබන බව පල දීපිකාවේ සඳහන් ය. මේ ‍යෝගය පුරුෂයාට දරුවන් නැති වීමකි. විවාහය වූ කලී සැරයටිය අතට ගන්නා තුරු අචලව පැවැතිය යුතු බැඳීමකි. එහෙයින් විවාහය සඳහා ඔබ පතන බිරියට ද සෙනෙහස මහලු නොවන, සිරුර ජරාපත් නොවන එකක් විය යුතුය. වැන්දඹු යෝග නොවිය යුතුය.වැන්දඹු යෝග බොහෝ වෙයි. එය පොරොන්දන් අතර නැත. ජන්ම කේන්ද්‍රයට කිඳා බැස බැලිය යුතු එකකි. හත්වැන්න වෘශ්චිකය වී සිකුරු එහි සිටීමත් හත් වැන්න වෘෂභය වී බුද එහි සිටීමත් වැන්දඹු යෝගයකි. හත්වැන්න මීනය වී ශනි හෝ කුජ එහි සිටීමත් වැන්දඹු යෝගයකි. එහෙත් හත් වැන්න කටකය වී ශනි - කුජ දෙදෙන එහි සිටීම නරක නැත. එතැන දී ශනි - මංගල යෝගය වෙතත් එම ශනිට - කුජට කේන්ද්‍රස්ථාන දෙකක අයිතිය පැවැරි යෝග කාරක බලයක් හිමිවන බැවිනි. හත අධිපතියා රවි ගෙන් පීඩාවීමත්, සතුරු වීමත්, පාපින් දෙදෙනකු‍ට මැදි වීමත්, පාපින් විසින් දකින ලැබීමත් පාප සෘයෝග වීමත් බිරියකගේ විනාශයට හේතුවකි. එසේම කේන්ද්‍රයේ 5, 7, 9 වැනි තැනක සිටි සිකුරු පාපීන්ගෙන් පීඩා වීමත් නරකය. හත අධිපතියා සතුරු රාශිගතව සිටීමත්, නීචව සිටීමත් අයහපත් ය. ශනි ගේ හෝ කුජ ගේ වර්ගයක සිකුරු සිටීමත් විවාහයට අහිත කර බව මන්ත්‍රිශ්වර මතයයි.හතේ, අටේ පාපින් සිටීමත් කුජ 12 සිටීමත් විවාහ අවාසනාවන්ත කරන පිහිටීමකි. ජන්ම කේන්ද්‍රයේ සිකුරුට හා සඳුට සප්තමව කුජ සිටීමත් එසේ ය. එය දරු ඵල හානි කරන්නකි. හත් වැන්නේ ද්වි ලිංගික ග්‍රහයකු සිටියේ නම් එවිට 11 වැන්නේත් ග්‍රහයන් දෙදෙනෙක් වේ නම් එය බහු විවාහ යෝගයකි.ලග්නාධිපතිත්, හත අධිපතිත් යෝගව සිටි විට වයසින් මුහුකුරා ගිය අති ශ්‍රේෂ්ඨ බිරියකි. එම යෝගය එසේ වූ විට රවි ගෙන් පීඩාවක් වෙයි නම් බිරිය මුළුමණින් ම අයහපත් අඟපසඟින් විරූපී වූ කෙනෙකි. බිරියගේ පැත්තෙන් බලන විට 2 වැන්නේ පාප ග්‍රහයන් දෙදෙනකු හෝ ඊට වඩා සිටි විට ජන්මියා බිරියන් දෙදෙනකුට වඩා ලබයි. එහෙම වන්නේ තවත් පාපියකු දුටු විට ය.දෙවැන්නේ පාප ග්‍රහයන් කීප දෙනෙකු සිටිය දී 7 අධිපතිටත් පාප දෘෂ්ටි වෙතොත් හෙතෙම බිරියන් තිදෙනකු ලබති'යි සර්වාර්ථ චින්තාමනිය කියයි.හත් වැන්නාධිපති කේන්ද්‍ර ස්ථානයක හො ත්‍රිකෝණස්ථානයක බලවත්ව දහවැන්නාධිපතිට ද පෙනෙමින් සිටියි නම් එය ප්‍රසිද්ධියේ හෝ අප්‍රසිද්ධියේ විවාහ දෙකකට සම්බන්ධ එකකි. හත් වැන්නාධිපති බුද වී එම බුද නීචව හෝ සතුරුව හෝ පාපියකු සමඟ සිටියේ 6, 8 වැනි තැනක නම් තවදුරටත් පාපින්ට මැදිව සිටියේ නම් එම ස්ත්‍රිය මුළුමනින් ම විවාහ ජීවිතය විනාශ කර ගනී. හත අධිපති ශුභ නවාංශකයක ශුභයකුට පෙනෙමින් සිටියේ නම් ‍ඕ, විවාහයකට සුදුසු ගුණවත් කෙනෙකි.හත අධිපතියා දෙවැන්නේ නම්, එම දෙවැන්න සිකුරුට අයත් රාශියක් නම් සිකුරු සමඟ සිටි ග්‍රහයන් ගණනට ස්ත්‍රින් හෝ පුරුෂයන් ලබයි.හතේ සිටින අශුභ ග්‍රහයාත් යහපත සළසන බව ඵලදීපිකාව කියයි. එහෙම වන්නේ 6, 8, 12 ට සබඳකමක් නැතොත් පමණී.සිකුරු හෝ 7 අධිපතියා ලග්නාධිපතිගේ රාශියක ගමන් කරන කල්හි විවාහය සිදු වෙතැයි ඵල දීපිකාව කියයි. 7 සිටින ග්‍රහයා ගේ දශා කාලයේදීත්, 7 දකින ග්‍රහයාගේ දශා කාලයේදීත් ලග්නාධිපති හ‍ෙත් ගමන් කරන කාලයේදීත් විවාහය සිදුවනු ඇත.රවි හතේ නම් බිරියගේ ළැම ශක්තිමත්ය. එසේම බුද, සඳු, ගුරු සිකුරු කේන්ද්‍රස්ථානයක වෙයි නම් ඇගේ ළැම හෙවත් පියයුරු ලොකුය. කුජ 7 සිටිවිට ඇගේ ළැම හැකුළුණු ස්වභාවයේ එකකි. එසේ ම 7 වැන්නේ රාහු - කේතු හො ශනි වේ නම් ඇගේ ළැම එල්ලා වැටෙන එකකි. 7 අධිපතියා දුෂ්ට ස්ථානගත වූ විට ඇගේ ළැම සුන්දර නැත.මෙහෙම බලාගෙන යන විට සුන්දර මනාලියක සෙවීම හිතන තරම් පහසු නෑ නොවේද? සමහර විට ඇය තවම ඉපැදී නැතුවා ඇති.ආචාර්ය පියසේන රතුවිතානකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af13080416</link>
    <topic>මේ ගුරුවරු දෙන ආදර්ශ දරුවො අනුගමනය කළොත් අපේ රටට මොනවා වේවිද?</topic>
    <author>සාකච්ඡා කෙළේ තාරක වික්‍රමසේකර</author>
    <content>ජපානයේ නරිතසන් ජෝසෝජි විහාරාධිපති දහම් සෙවණේ සිඟිත්තෝ නිර්මාතෘසුදුහුම්පොළ විමලසාර හිමිඅනාගතේ බාර ගන්න ඉන්න අපේ දරුවන් රටක වටිනාම සම්පතයි. බුදුරජාණන් වහන්සේ ‘පුත්තා වත්ථු මනුස්සානං‘ යනුවෙන් දේශනා කළේත් ඒ නිසයි. ඇත්තෙන්ම දරුවන් රටට සම්පතක් වෙන්නේ යහපත් විදිහට හැදුණොත් විතරයි. කොහොමද යහපත් දරුවෙක් බිහිවන්නේ.කිසිදු අයෙක්උපතින් බ්‍රාහ්මණයෙක් නැත්නම් වසලයෙක් නොවන බව බුදුරඡාණන් වහන්සේ දේශනා කළා. කොහොමද දරුවන් යහමඟටත් නොමඟටත් යොමුවෙන්නේ.දරුවන් හොඳ නරක අඳුනා ගන්නේ ගුරු දෙගුරුන්ගෙන්. ඒ වගේම තමන්ගේ මිතුරන්ගෙන්.කොහොමද මවුපියන්ගෙන් හොඳ නරක අ‍ඳුනාගන්නේ. මවුපියන් කරන කියන දේ අනුව තමයි දරුවන් තමන්ගේ ජීවිතේ හැඩ ගස්වා ගන්න උත්සාහ ගන්නේ. මවුපියන් කරන කියන දේ බලාගෙන දරුවන් අනුකරණය පුරුදු වෙනවා. හොඳ වගේම නරක එතන තියෙන්න පුළුවන්.තමන්ගේ ආච්චිටයි සීයටයි පොල්කටුවක කොළපොතක කන්න බොන්න දෙන හැටි දැකපු දරුවත් අම්මටයි තාත්තටයි කන්න බොන්න දෙන්න පොල්කටුවක් සුද්ද කරා. මේක අතීතයේ අපි අහපු කතාවක්. එ‍්කෙන් මොකක්ද ඉගෙන ගන්න තියෙන්නේ. දරුවන්ට යහපත් ආදර්ශයක් ද ඒ මවුපිය දෙපළ ලබා දුන්නේ.කොළඹ උසස් පාසලක ගුරුවරියක් තමන්ගේ ස්ථාන මාරුවකට විරෝධය පාන්න ඉස්කෝලෙ වහල උඩට නැංගා. මේව දකින දරුවන් මොනවද ඉගෙන ගන්නෙ. ඒ ගුරුවරියට අසාධාරණයක් වුණාද නැද්ද කියන්න දන්නේ නෑ. අසාධාරණයක් වුණා නම් ඒකට යන්න ඕන පාරක් ක්‍රමයක් තියෙනවා. වහළට නඟින එකද විසඳුම. කොහාමද ඒ ගුරුවරිය ආයිත් දරුවන්ට උගන්වන්න යන්නෙ.ඒ වගේම තමයි තවත් සමහරු වැඩි පඩි ඉල්ලලා වර්ජනය කරනවා. හුඟක් වෙලාවට මේ වර්ජන කරන්නේ විශාල වැටුප් අතිකාල ගන්න අය. පහුගිය දවස්වල මාධ්‍ය මඟින් ඒ බව පැහැදිලිව පෙන්නුම් කළා. දරු දැරියො මේව හොඳට දන්නවා.තමන්ගේ අම්ම තාත්ත ගන්න වැටුප ගැන එයාල දන්නවා. මේතරම් වැඩි වැටුපක් අරගෙන කරන වර්ජනය මොකක්ද කියල ඒ දරුවන්ටත් ගැටලුවක් සමහර වෙලාවට එයාලම අහනව ‘ඇයි තාත්තෙ ඔය තරම් පඩියක් අරගෙනත් ස්ට්‍රයික් කරන්නේ‘ කියලා.මොකක්ද දෙන උත්තරේ. ‘ මේව ඔයාලට තේරෙන්නේ නෑ, අපිට අසාධාරණ වෙලා තියෙන්නේ. වැටුප් විෂමතා තියෙනවා‘ ඕක තමයි උත්තරේ.දරුවො දන්නේ නෑ වැටුප් විෂමතා මොනවද කියල. ඒ වුණත් පඩියෙ ගාන හුඟක් දරුවො දන්නවා. අනිත් අයට වඩා වැඩි වැටුප් තමන්ගේ අම්ම තාත්තට ලැබෙන බව එයාල දන්නව.එතකොට තමන්ගේ අම්ම තාත්තල කරන වර්ජන තර්ජන සාධාරණ නැහැයි කියලත් දරුවො දන්නවඉතින් දරුවො මොනවද වැඩිහිටියන්ගෙන් ඉගෙන ගන්නේ. විශේෂයෙන්ම අප තේරුම් ගත යුතු වැදගත්ම කරුණ වන්නේ කනට ඇසෙන දේට වඩා ඇසට පෙනෙන දේ ගැන දරුවන් විමසිලිමත් වන බවයි. එවන් දේ අත්හදා බැලීමට උත්සාහ කරන බවයි. තමන්ගේ ඉල්ලීම් නොලැබුණ විට කුමනහෝ ආකාරයෙන් ඒවා ලබා ගැනීමට දරුවන් උත්සාහ ගන්නේ ඔවුන් දකින මෙවන් වැරැදි ආදර්ශයන් නිසයි.දරුවා වරදින් මුදවා යහපතෙහි යෙදවීම කළ යුතු වන අතර ඔහු හෝ ඇය වැඩිහිටියෙක් බවට පත් වූ විට සමාජයට තනිව මුහුණ දීමට හුරු කිරීම ඉතාම වැදගත් බව මවුපියන් තේරුම් ගත යුතුයි. අද අපේ සමාජයේ ආදර්ශයට ගන්න පුළුවන් අය අඩුයි. ඒක නිසා ‘අහවලා වගේ හැදෙන්න‘ කියන්න අම්මට තාත්තට හැකියාවක් නැහැ.පාරෙ තොටේදි හමුවෙන අත පය නැති අය පෙන්නල දරුවන්ට ආදර්ශ දෙන්න පුළුවන් යුගයක් ඉස්සර තිබුණා. අද ඒ තත්ත්වය වෙනස් වෙලා. පාර පනින්න වැඩිහිටියකුට අත දෙන දරුවෙක් දිහා බලන්නේ අමුතු විදිහට.සමාජ පරිහානිය කිය කියා අහක බලාගෙන ඉදල හරියන්නෙ නෑ. අපේ දරු පරපුර නිහඩ ඛේදවාචකයකට මුහුණ දීල තියෙන්නේ. අපි කතා කරන්න අකමැති වුණත් ඇත්තට අපි මුහුණ දෙන්න ඕන. ජනාධිපතිතුමා දරුවන්ට කොයිතරම් ආදරේද කියල හිතල බලන්න.දේශපාලන වාදභේද නෙමෙයි අපි හිතන්න ඕන, අපේ දරුවන්ගේ අනාගතය හදන්න වැඩපිළිවෙළක් ගැන හිතන්න ඕන. ඉස්සර හැම ගමකම තරුණ සමාජ, ළමා සමාජ, විවිධ සමිති සමාගම් තිබුණා. අද සමිතියක් පිහිටුවන්න දරුවො තුන් හතර දෙනෙක් හොයා ගන්න කොයිතරම් අමාරුද?කාගෙද වැරැද්ද? දරුවන්ගේ නෙමෙයි. මවුපිය දූදරු ඇසුර ඈත් වෙලා කියල අද කියන්නේ. ඈත් වෙන්න තරම් මවුපිය දූදරු සබඳතා තියෙනවද කියන එකත් අද ප්‍රශ්නයක් වෙලා. අම්මයි තාත්තයි දෙන්නම රැකියාවට යනවා. දරුවො දවස තිස්සෙම ගෙදර තනියම, නැත්නම් දිවා සුරැකුම් මධ්‍යස්ථානවල, සෙනසුරාදා, ඉරිදා දවස්වලටත් දරුවන්ට පන්ති, අම්ම තාත්ත එක්ක ටිකක් කතා බහ කරන්න, තමන්ගෙ පාසලේ තොරතුරු කියන්නවත් වෙලාවක් නැහැ.අඩුම ගානෙ එක කෑම මේසෙ කන්න බොන්න වෙලාවක් තියෙනවද? පවුල පුංචි වෙලා, තාප්පෙකින් වටවෙච්ච න්‍යෂ්ඨික පවුලක් අද බිහිවෙලා තියෙන්නේ. අහල පහළ අය එක්ක ඇසුර අඩුයි. අවවාදයක් දෙන්නවත් වැඩිහිටියෙක් ගෙදර නැහැ. අතීතියේ තිබුණ ආච්චි සීයා නැන්දා මාමා අද පවුලට සම්බන්ධ නැහැ. ඒ අය දකින්නේ ඉස්කෝලෙ නිවාඩු කාලෙට ගමේ ගියහම විතරයි. අද නගරබද ප්‍රදේශවල මරණෙකටවත් අද පවුලක කට්ටිය එක් රැස් වෙනව අඩුයි.දරුවන්ට වෙනම අමාත්‍යාංශයක් පවා අද වෙන් කරල තියෙනවා.දරුවන් හොයා ගෙන ගිහින් එයාලගෙ වැඩ කරන්න රජයට පුළුවන් කමක් නැහැ. ඉස්සර තිබ්බ වැවයි, දැගැබයි, ගමයි පන්සලයි සංකල්පය ආයිත් බිහි කරන්න ඕන. අඩුම වශයෙන් ගිහි පැවිදි සංකල්පයවත් අඛණ්ඩව නොබිඳී පවතින්න ඕන. ජපානය වගේ රටවල් ලංකාවෙ දියුණුව බලලා සතුටු වෙනවා. ආධාර උපකාර පවා කරනවා. ලංකාවෙ දරුවන්ට උපකාර කරන්න අපිත් කැමතියි.ලංකාවෙන් බිහිවෙච්ච ‘දහම් සෙවණේ සිඟිත්තෝ ‘ළමා සමාජ අද ලෝකයේ දියුණු හැම රටකම පැතිරිලා ගිහින්. ජපානය, එංගලන්තය, මියැන්මාරය වගේ රටවල නායකයො පවා මේ ළමා වැඩසටහන් ඇගැයීමට ලක් කරනවා. ඒ දරුවන් අතේ රටේ අනාගතේ තියෙන බව දන්න නිසයි.දරුවන්ගේ සංවර්ධනය රදා පවතින්නේ සුවිසල් ලෙවල් වල නැත්නම් දරුව ලොකු ඉස්කෝලෙකට යන එකෙන් නෙමෙයි. දරුවන්ගේ ආකල්ප වෙනස් වෙන්න ඕන. ඉස්සර නම් ඒකට බාධා තිබුණ කියල හිතන්න පුළුවන්. ඒත් දැන් රටේ ඒ වගේ තත්ත්වයක් නැහැ. වෙනස හොඳට පේන්නෙ විදේශ රටක ඉදල බලනකොටයි.ලංකාව පුරාම තිස් අවුරුද්දක් පුරා තිබුණ ත්‍රස්තවාදී භීෂණ සමය ඉවරයි. දැන් හමුදාවත් රටේ සංවර්ධනයට එකතු වෙලා ඉන්නේ. සුනාමියෙන් ඉක්මනින් නැගිටලා ආපු රටවල් අතර ලංකාව පෙරමුණේම ඉන්නවා.සම්පූර්ණයෙන් විනාශ වෙච්ච මුහුදුබඩ දුම්රිය මාර්ගය හදන්න අපට ඕන වුණේ දවස් 57 ක් විතරයි. ඒ කියන්නේ අපි තවමත් පරක්කු නැහැ කියන එකයි. අපේ එකමුතුකම තියෙනවා. හැකියාව තියෙනවා. ඕන කරන්නේ මේ සියලු දෙනා එකට එක්වීමයි.ලංකාවෙ ඉදල විදේශ රටක ඉන්නකොට මේ වෙනස හොඳට පේනවා. ලංකාව ගැන තිබුණ වැරැදි චිත්‍ර දැන් හුඟක් මැකිලා යනවා. අපේ අතීත ශ්‍රී විභූතිය බලන්න විදෙස් සංචාරකයො ඇදී එනවා.ඒ අය ලංකාව ගැන පිටරට ගිහින් ලබාදෙන චිත්‍රය හොඳ එකක් වෙන්නනම් අපේ අනාගතය බාර ගන්න ඉන්න ළමා පරපුරට ආදර්ශවත් වෙන විදිහට පරිසරය හැඩගස්සන්න ඕන වෙනවා.විදෙස් රටවල අත පෙවීම් නවතින්නෙ අපේ රට ගැන සංචාරකයො ලබා දෙන නිවැරැදි චිත්‍රවලින්.පොදු රාජ්‍ය මණ්ඩල නායකයන්ගේ සමුළුව අපේ රටේ පවත්වන්න ලැබීම කොයිතරම් වාසනාවන්තද කියල අප තේරුම් ගන්න ඕන.බටහිර රටවල් කීයක් මේ තත්ත්වය වළක්වන්න උත්සාහ කරාද? ඒත් ජනාධිපතිතුමාට ඒ වාසනාව අපේ රටට අරගෙන දෙන්න පුළුවන් වුණා. ඒ තත්ත්වය දිගටම රැක ගන්න නම් දරුවන්ගේ අනාගතයට බාධා වෙන විදිහට හැසිරෙන්න එපා කියලයි ඉල්ලන්න තියෙන්නෙ.ඉල්ලීම් දිනාගන්න ගස් උඩට වහළ උඩට, වතුර ටැංකි උඩට නඟින එකවත් අහිංසක රෝගීන්, මඟීන් බිල්ලට දෙන එකවත් කිසිම ආගමක අනුමත කරල නැහැ කියල විශේෂයෙන්ම මතක තියා ගන්න ඕන.සාකච්ඡා කෙළේ තාරක වික්‍රමසේකරඡායාරූපය විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af13080417</link>
    <topic>අකටසේනගේ ප්‍රකට නොවූ මහා පුස්තකයේ කතාන්දරය</topic>
    <author>ලංකින්ද නානායක්කාර</author>
    <content>පැනෑටියන ගම්මානයේ අකටසේන වික්‍රමසිංහ අපේ කාලයේ සුවිශේෂ මිනිසෙකි.1926 වර්ෂයේ උපත ලබන අකටසේන මහතා වයස අවුරුදු දාසය පමණ කාලයේ සිට හරි අපුරු විනෝදාංශයක් කරන්නට පටන් ගන්නේ මෙය කිසිවෙකු නොකරන හරිපුදුම විනෝදාංශයක් නිසාවෙනි. තවමත් නිරෝගිව ජිවත්වන අකටසේන අවුරුදු 87 වන වියෙහි පසුවන වැඩිහිටියෙකි. හෙතෙම සිදු කරන්නා වූ පුදුම විනෝදාංශය හෙතෙම අදටද සිදු කරන්නේ තරුණ කාලයේ තිබු තුරුණු ජවයට නොදෙවෙනි කමටය.තමාගේ තම ගම්මානයේ, තම ප‍්‍රදේශයේ ,තම පළාතේ. රටේ ලෝකකයේ සිදුවන සිදු වු සිදුවීම් පොතක සටහන් කිරීම මේ අකටසේනගේ විනෝදාංශයයි. තමාගේ පෞද්ගලික ජිවිතයේ සිදුවන සිදු වු සිදුකළ වැදගත් දෑ තමාගේ පවුලේ උදවියගේ සිදුවු වැදගත් දේ තමාගේ බිරිද දරුවන් හා මුණුබුරු මිනිබිරියනගේ තොරතුරු හදහන් පත‍්‍ර, උප්පැන්න ආවාහ විවාහ තොරතුරු උපන්දින ආදිය ද එක්කර ඇත්තේ පොතක සටහන් කිරීමෙනි.කාලගුණ තත්ත්වයන්, සුලි සුළං, නියඟ, ගංවතුර ආදියද, ගම, රට, ලෝකයේ සියලූම තොරුතරු ද සටහන් කරන්නෙද පුදුම සහගත ආකාරයටයි. ගමේ මියගිය අයගේ තොරුතුරු විවාහක වු අයගේ තොරතුරු මළගෙවල් මගුල් ගෙවල් තොවිල් ගෙවල් දානේ ගෙවල් සිදු වු දිනයන් මේ පොතට ඇතුළත්වන්නේය .නොනිමි පොත තවම ලියන පැනෑටියන අකටසේනනිතරම යාවත්කාලීන කරන්නේ තමාගේම අනුදැනුම ඇතිවයි. මෙය අප්ඬේට් කරන්වාය කියා අපේ කාලයේදී පැවැසුවහොත් අපේ පරපුරේ අයට තේරුම් ගත හැකිය. ඒ සියල්ලම පොතක සටහන් කරන්නට අකටසේන සමත් විය.ලංකාවේ හදිසි අනතුරු සිදු වු දිනය ප‍්‍රකට දෙස් විදෙස් පුද්ගලයන් ඉපදුන මියගිය දින අප නොදන්නාවු අප රාජ පරම්පරාවේ අප‍්‍රකට තොරතුරද විදේශිය ජන නායකයන් මෙන්ම ලංකාවේ ජනනායකයන්ගේද තොරතුරු මහරැජිනගේ තොරතුරද එක්කොට ඇත්තේ මහා පුස්තකයක් පරිහරණය කරන්නාක් බඳුවටය. මේ සියල්ලම අදටද දැකිය හැකිය.පැන්සලෙන් තීන්න පෑනෙන් හා අපේ කාලයේ කාබන් පෑනෙන්ද අකටසේනයෝ රට ප්‍රකට සිදුවිම් තම මහා ග්‍රන්තයේ අදටද සටහන් කරන්නෝය. කාලගුණ,දේශගුණ තොරතුරුද මාර්ග හා ප‍්‍රවාහන තොරතුරුද අද්භුත සිදුවීම්ද, මෙම මහා පොතට එක්කරන්නේය. සටහන් කර තබන්නේ ය.විටක මෙම පොත දින පොතකි. විටක මෙම පොත මළ පොතකි. මළ පොත යනු අතීතයේ මළ ගෙවල්වල පාලූව නිදිමත බැහැර ලීම සඳහා කියවන්ට හැකි අකුරු ශාස්ත‍්‍රය උගත් අය මළ ගෙවල්වල කිය වු පොත මළ පොත වුයේය. මෙය ජාතක කතාවක් හෝ පැරණි ජනකවි, යසෝදරාවත හෝ සංදේශ කාව්‍ය පොතක් හෝ විය හැකිය.විටක මෙම පොත උප්පැන්න විවාහ මරණ ලියාපදිංචි පොතක් වැන්න .විටක කාලගුණය සම්බන්ද වු පොතකි. විටක මෙය අප රටේ මියගිය ප‍්‍රභූවරුන්ගේ තොරතුරුද ඇති ග්‍රන්ථයකි.විටක ජෝතිෂ්‍ය පොතකි. තවත් විටක පරිසර පොතකි. සමාජ පොතකි. සමාජයටම මහා මෙහෙවරක් ඉටුකළ හැකි පොතකි.එදා මෙදා තුර පරපුරෙන් පැවැත එන ට‍්‍රංකා පෙට්ටියේ තැම්පත් කර ඇති පොත් සමුහය ම විශාලය. මේ පොත් සමුහයේ ඇති තොරතුරු යමෙක් අපේ කාලයේ තාක්ෂණයෙන් මුද්‍ර‍්‍රණය කළහොත් එය ඓතිහාසික සමාජ සංස්කෘතික පොතක් විය හැකිය. එය පාසල් විශ්ව විද්‍යාලවල අධ්‍යාපනය හදාරන දරුවනට මහා පුස්තකයන් වනු ඇත.ඔවුනට අවශ්‍ය,සමාජ සංස්කෘතියක් දෙශපාලන,කලාත්මක තොරතුරු,ජන ජිවිතය, ආගමික පරිසරය,පැවැති ජනවහර විවිධ වචන හා එකී යුගයේ බැදි සමාජමය හා ගැමි තොරතුරු මෙන්ම, සමාජ විද්‍යාත්මක තොරුතුරු රැසක්ද පර්යේෂණ පොතක් පුස්තකයක් ලෙස මෙම පොතේ සටහන්කර තිබේ.එහි පිටු කොතරම්ද යන්න අපි නොකියමු .එය යටත් පිරිසයෙන් පිටු පන්දහස ඉක්මවන බව දැකිය හැකිය.අකටසේනගේ ඥාතීන්දැනට වසර හැත්තැ දෙකක් පුරාවටම සටහන් කරන ලද මේ මහා පොත තුළ ඇති තොරතුරු බොහෝය. එය ගමෙහි ඉඩම් කඩම් පලහිලව්වක් වු විට තොරතුරු ලබා ගන්නට ඉඩම් කන්තොරුවට යනවා වෙනුවට අකටසේන ගේ ගෙදරට පැමිණ ට‍්‍රංකා පෙට්ටියේ ඇති මහා සුස්තකය පෙරලා බැලිමෙන් දින වකවානු පමණක් නොව එදින මාසයේ පෙහොය දිනයක්ද, කෙම්මුර දවසක්ද, සතියේ දිනයක්ද සති අත්තයේ දිනයක් ද, වර්ෂය දිනය වේලාව එක්කම සහ සුද්දෙන්ම බලාගත හැකි සටහන් කර ගත හැකි ආකාරයට මේ පොත තුළ කරුණු ඇතිබව අකටසේන මහතා පවසයි.මෙම මහා ග්‍රන්ථය නැතහොත් පුස්තකය මතුපරපුරට රැගෙන යැමටද ඒ ආකාරයෙන්ම අකටසේනයනගෙන් පසුව මෙම පොත අදට හෙටට අනාගතයට පවත්වාගෙන යන්නේනම් මේ පොතට පොතේ ගුරෙක් සිටින්නේනම් අගනේය.නැතහොත් මේ සටහන කියවීමෙන් පසුව අපේ රටේ තරුණයෙක් තරුණියක් හෝ වැඩිහිටියෙක් මේ ආකාරයට තොරුතුරු පොතක සටහන් කරන්නට සැරසේ නම් ඉතාම වැදගත්ය.අපට අද තාක්ෂණය ඇති නිසා අන්තර් ජාලයේ සෝදිසිකර එක් නිමේෂයකින් යම් තොරතුරක් ගත හැකි වාසේම අකටසේන මහතාගේ ගමේ නිවසේ ට්‍රන්කා පෙට්ටියේ පෙට්ටගමේ ඇති මහා පුස්තකයෙන් පිටුවෙන් පිටව පෙරළා සොයාගත හැකිය.කිසිදු බලවේගයකට හැක් කරන්ට හෝ විනාශ කරමින් සයිබර් ප්‍රහාරයක් ක්‍රියාත්මක කොට මෙම තොරතුරු විනාශ කළ නොහැකිය . නමුත් වේයන් කාවන් හෝ වෙනත් පරිසර හා සත්ත්ව කොට්ඨාසයකට මේ මහා පුස්තකය විනාශ කළ හැකි නිසා මෙම මහා පුස්තකය ආරක්ෂාකර මුද්‍රණය කිරීම හෝ කරන්නේ නම් අගනේය.එවිට අකටසේනගේ නම්කළ නොහැකි විෂයන් රැසක් ඇති සටහන් රැසකින් සමන්විත මේ මහා පොත් පුස්තකය ප‍්‍රකට වන්නේය.මේ මහා ග්‍රන්ථය එවිට ප්‍රකට වන්නේය.එය මතුපරපුරට අති මහත් ප්‍රයෝජනයක් වනු ඇත.ලංකින්ද නානායක්කාරඉමදූව සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af13080418</link>
    <topic>නියමයි! නියමයි!! නියමයි!!!</topic>
    <author/>
    <content>2011 ලෝක කුසලාන අවසන් මහා තරගයේ දී ඉන්දියාව වෙතින් පරාජය වී අනුශූරයන් වුවද ශ්‍රී ලංකා කණ්ඩායම ලොව සිටින සුපිරිතම කණ්ඩායමක් බවට විවාදයක් නැත. ඉන්පසු මේ දක්වා ගෙවී ගිය කාලය තුළ ද වරින් වර ඒ බව ඔප්පු කරමින් තරග වැදුණු ඔවුහු පසුගිය දා බටහිර ඉන්දීය කොදෙව් දූපත් හි පැවැති සෙල්කොන් කුසලාන තරග මාලාවේදී ද සුපිරි ලෙස ක්‍රීඩා කරමින් දස්කම් දැක්වූවද අවසානයේ සුපුරුදු ලෙස ලෝක ශූර ඉන්දියාව හමුවේ පරාජය වෙමින් අනු ශූරයින් ලෙස සෑහීමකට පත් විය. ශ්‍රී ලංකා කණ්ඩායම යළි මවුබිම බලා පැමිණියේ කලක් ලොව අංක එකේ ස්ථානයේ සිටි ප්‍රබල දකුණු අප්‍රිකානු කණ්ඩායම සමඟ එක්දින තරග 5 කටත් 20 යි 20 තරග තුනකටත් මුහුණ දී ජයග්‍රහණය කිරීමේ අරමුණෙනි.දකුණු අප්‍රිකානු කණ්ඩායම 2004 වසරේ අවසන් වරට ශ්‍රී ලංකාවේ සංචාරය කර තිබූ අතර එහිදී ශ්‍රී ලංකා කණ්ඩායම 5 - 0 ලෙසින් තරගාවලිය ජයගෙන තිබූ බැවින් මෙවර සංචාරයේ දී තමන් තරගාවලි ජයක් අපේක්ෂා කරන බව ද. අප්‍රිකා නායක ඒ. බී. ඩිවිලියර්ස් තරගාවලියට පෙර පැවසූ නමුත් ලෝක අනු ශූරයන්ට මුහුණ දීමට ඔවුනට සිදුවූයේ අත්දැකීම් සපිරි ජක් කලිස්, ග්‍රැම් ස්මිත් සහ ඩේල් ස්ටේන් වැනි ප්‍රබල ක්‍රීඩකයින් නොමැතිවයි.මෙම තරගාවලියට පෙර දකුණු අප්‍රිකා කණ්ඩායම ශ්‍රී ලංකා කණ්ඩායම සමඟ ශ්‍රී ලංකාවේදී තරග 8 ක් පවත්වා තිබු අතර ඉන් 6 ක්ම ජයගෙන සිටියේ ශ්‍රී ලංකා කණ්ඩායම බැවින් ඔවුන් මෙවර ශ්‍රී ලංකාවට පැමිණියේ මානසිකව ශක්තිමත්ව මුහුණ දීමට සූදානමිනි.කොදෙව් දූපත් හි පැවැති තුන්කොන් තරග මාලාවේ අවසන් මහා තරගයේදී නියමිත වේලාවට පන්දු වාර සංඛ්‍යාව නොයැවීම හේතුවෙන් ශ්‍රී ලංකා කණ්ඩායමේ නිත්‍ය නායක ඇන්ජලෝ මැතිව්ස් තරග තහනමකට ලක්වීම නිසා දිනේෂ් චන්දිමාල්ට මුල් තරග දෙක මෙහෙයවීමේ වගකීම පැවැරිණි. මේ වන විට එම එක්දින තරග 5 අවසන් වී ශ්‍රී ලංකාව 4 - 1 ලෙසින් අතිවිශිෂ්ට ලෙස තරගාවලිය ජයග්‍රහණය කර තිබේ.පසුගිය 20 වැනිදා ආර්. ප්‍රේමදාස පිටියේ පැවැත්වුණු මෙම තරගයට දිනේෂ් දන්දිමාල් නායකත්වය ලබා දුන්නේ ශ්‍රී ලංකාවේ ළාබාලම එක්දින නායකයා වෙමිනි. චන්දිමාල් වැනි යොවුන් ක්‍රීඩකයකු මෙහෙයවූ ශ්‍රී ලංකා කණ්ඩායමේ කුමාර් සංගක්කාර, මහේල ජයවර්ධන සහ තිලකරත්න ඩිල්ෂාන් යන හිටපු නායකයන් මෙන්ම අත්දැකීම් පිරි ලොව විශිෂ්ට පිතිකරුවන් සිටීම ප්‍රබල වාසියක් බව ඔප්පු කරමින් මෙම පළමු තරගයෙන්ම ලකුණු 180 ක අතිවිශිෂ්ට ජයක් ලැබීමට ශ්‍රී ලංකා කණ්ඩායමට හැකි විය.මෙහිදී ශ්‍රී ලංකා කණ්ඩායම පළමුවෙන්ම පන්දුවට පහර දෙමින් පන්දුවාර 50 තුළදී කඩුලු 5 ක් දැවී ලකුණු 320 ක් ලබා ගත්තේය. ආරම්භක පිතිකරු උපුල් තරංග ලකුණු 43 ක්, මහේල ජයවර්ධන ලකුණු 42 ක්ද ලබාගත් අතර ජයග්‍රහණයේ නියමුවා වෙමින් කුමාර් සංගක්කාර සුපිරි පිතිහරඹයක ‍නිරත වෙමින් ලකුණු 169 ක් ලබාගත්තේය.පන්දු 137 කදී හතරේ පහර 18 ක් සහ හයේ පහර 6 ක් සහිතව සංගා ලැබූ මෙම සුපිරි ශතකය ඔහු සිය එක්දින ක්‍රිකට් දිවියේ ලැබු 16 වැනි ශතකය වූ අතර, මෙම වසරේ එක්දින ලකුණු ලබාගත් පිතිකරුවන් අතර ඔහු පළමු තැනට ද පත් කළේය.සංගා ලබාගත් මෙම ලකුණු 169 එක්දින පිතිකරුවකු ශ්‍රී ලංකාවේදී ලබාගත් ඉහළම ලකුණු සංඛ්‍යාව ලෙස වාර්තා පොතට එක්වන අතර, දකුණු අප්‍රිකාවට එරෙහිව ශ්‍රී ලංකා පිතිකරුවකු ලබාගත් ඉහළම ලකුණු සංඛ්‍යාව ලෙස ද වාර්තා විය.ශ්‍රී ලංකා කණ්ඩායම ලැබු ලකුණු 320 ට පිළිතුරු දීමට දකුණු අප්‍රිකා කණ්ඩායම පිතිකරණයට පිවිසි නමුත් ඔවුනට පන්දු වාර 31.5 කදී ලබා ගැනීමට හැකි වූයේ ලකුණු 140 ක් පමණි.ඔවුනගේ ආරම්භක පිතිකරු කොලින් ඉන්ග්‍රම් මාලිංගගේ යෝකර් පන්දුවක් හමුවේ දැවී ගිය අතර, තිසර පෙරේරා, රංගන හේරත් සහ තිලකරත්න ඩිල්ෂාන්ගේ සාර්ථක පන්දු යැවීම හමුවේ දකුණු අප්‍රිකානුවන්ට ලබාගත හැකි වූයේ ලකුණු 140 ක් පමණි.තිසර ලකුණු 31 ට කඩුලු 3 ක්, හේරත් ලකුණු 25 ට කඩුලු 3 ක් ඩිල්ෂාන් ලකුණු 11 ට කඩුලු 2 ක්ද මාලිංග සහ එරංග එක් කඩුල්ලක් බැගින් ද දවා ගත්හ.23 වැනිදා පැවැති දෙවැනි තරගයට ශ්‍රී ලංකා කණ්ඩායම ආර්. ප්‍රේමදාස පිටියට පිවිසියේ ජයග්‍රාහී මානසිකත්වයකිනි.වර්ෂාවෙන් බාධා පැමිණුන මෙම තරගයේ දී මුලින්ම පන්දුවට පහර දුන් ශ්‍රී ලංකා කණ්ඩායම පන්දු වාර 49.2 කදී කඩුලු 9 ට ලකුණු 223 ක් රැස් කළේය. ආරම්භක පිතිකරු තරංග යළිත් අසාර්ථක වූ අතර ඩිල්ෂාන් පන්දු 64 කදී ලකුණු 43 ක් ද සංගක්කාර පන්දු 67 කදී ලකුණු 37 ක් සහ නායක දිනේෂ් චන්දිමාල් පන්දු 51 කදී වේගවත් ලකුණු 43 ක් ද රැස්කළ අතර වර්ෂාවෙන් බාධා ඇතිවීම නිසා ඩක්වර්ත් ලුවිස් ක්‍රමයට දකුණු අප්‍රිකාවට පන්දුවාර 29 කදී ලකුණු 176 ක ඉලක්කයක් හිමි විය.මෙහිදී දකුණු අප්‍රිකාවේ ප්‍රබල බලාපොරොත්තුව වූ ලොව අංක එකේ එක්දින පිතිකරු හෂීම් අම්ලා පන්දු රැකීමේ දී ආබාධයකට ලක්වීම හේතුවෙන් පන්දුවට පහර දීමට නොපැමිණි අතර, රංගන හේරත් සහ තිලකරත්න ඩිල්ෂාන්ගේ විශිෂ්ට පන්දු යැවීම හමුවේ පන්දු වාර 21 කදී කඩුලු 5 ක් දැවී ලකුණු 104 ක් ලබා සිටියදී ඇද හැළුණු වර්ෂාව හේතුවෙන් ශ්‍රී ලංකාවට ලකුණු 17 ක ජයක් හිමි විය.තරගාවලියේ 3 වැනි තරගය මහනුවර පල්ලෙකැලේ ක්‍රීඩාංගණයේ 26 වැනිදා පැවැති අතර, ඒ වන විටත් 2 - 0 ලෙසින් පෙරමුණ ගෙන සිටි ශ්‍රී ලංකාව තරගාවලිය ජය ගැනීමේ බලාපොරොත්තුවෙන් සිටි අතර දකුණු අප්‍රිකාව තරගාවලියට අවතීර්ණ වීමේ බලාපොරොත්තුවෙන් පසුවිය.තරග 2 ක තහනමකට ලක්ව සිටි ඇන්ජලෝ මැතිව්ස් මෙම තරගයට නායකත්වය දුන් අතර සාර්ථකව තරගාවලියට අවතීර්ණ වෙමින් දකුණු අප්‍රිකානුවෝ එම තරගය ජයගන්නට සමත් වූහ.මෙහිදී මුලින්ම පන්දුවට පහර දුන් දකුණු අප්‍රිකානුවෝ පන්දු වාර 50 අවසානයේදී කඩුලු 7 කට ලකුණු 223 ක් ලැබු අතර ශ්‍රී ලංකාවට පන්දු වාර 43.2 කදී ලබාගත හැකි වූයේ ලකුණු 167 ක් පමණි. මේ අනුව දකුණු අප්‍රිකානුවනට ලකුණු 56 ක ජයක් අත්විය.කෙසේ වෙතත් මෙම තරගය පරාජය වුවද ශ්‍රීලංකාව පැත්තෙන් වාර්තා පොතට එක්වූ තරගයක් බවට පත්වීම විශේෂත්වයකි.ශ්‍රී ලංකාවේ ප්‍රබලම පිතිකරුවන්ගේ කඩුලු එකින් එක බිඳ වැටී ලකුණු 93 කට කඩුලු 7 ක් ලෙස අසීරු තත්ත්වයක පත්වී සිටියදී තිසර පෙරේරා සුපිරි පිතිප්‍රහාරයක් ක්‍රියාත්මක කළේය.තරගයේ 33 වැනි පන්දු වාරයේ දී පන්දු යැවු රොබින් පීටර්සන්ට එරෙහිව හයේ පහර 5 ක් එක් හතරේ පහරක් සහ වයිඩ් පන්දුවක් සමඟ තිසර ලකුණු 35 ක් රැස් කළ අතර, මේ නිසාම ලොව එක්දින තරගයක පන්දු වාරයකදී වැඩිම ලකුණු ලබාගත් පිතිකරුවන් අතර දෙවැන්නා බවට තිසර වාර්තා පොතට එක්විය.මෙහි පළමු තැන සිටින්නේ ඕවරයකදී 6 පහර 6 ක් එල්ල කරමින් ලකුණු 36 ක් ලබාගත් හර්ෂල් ගිබ්ස් ය.මෙම තරගයේ දී තිසර ලකුණු 65 ක් ලබා ගත්තේය.මෙහිදී ශමින්ද එරංග වෙනුවට කණ්ඩායමට එක්වූ අජන්ත මෙන්ඩිස් ශ්‍රී ලංකාව වෙනුවෙන් අවම තරග සංඛ්‍යාවකදී කඩුලු 100 ක් ලබාගත් පන්දු යවන්නා බවට වාර්තා පොතට එක්වීම තවත් විශේෂත්වයකි.මෙන්ඩිස් සිය එක්දින දිවියේ 63 වැනි තරගයේ දී බෙහර්ඩින්ගේ කඩුල්ල දවා ගනිමින් කඩුලු 100 කඩඉම පසුකළ අතර මෙන්ඩිස්ට පෙර ලසිත් මාලිංග තරග 68 කදී කඩුලු 100 සීමාව පසුකර තිබිණි. මෙන්ඩිස් මෙම දස්කම කළ 13 වැනි ශ්‍රී ලාංකේය ක්‍රීඩකයා වෙයි.28 වැනිදා පල්ලෙකැලේ පැවැති සිව්වැනි තරගය දෙපිලටම තීරණාත්මක එකක් වූ අතර, ආබාධයකට ලක්වූ හෂීම් අම්ලා දකුණු අප්‍රිකානුවන්ට ශක්තියක් වෙමින් තරගයට එක්වී සිටියේය. මුලින්ම පන්දුවට පහර දුන් ඔවුහු පන්දු වාර 48.4 කදී සියලු දෙනාම දැවී ලකුණු 238 ක් රැස් කළහ.මෙහිදී හෂීම් අම්ලා පන්දු 71 කදී ලකුණු 77 ක්ද, ජේ පී ඩුමිනි පන්දු 121 කදී ලකුණු 97 ක් ද රැස් කරමින් දස්කම් දැක්වූ නමුත්, පිළිතුර ඉනිම දියත් කළ ශ්‍රී ලංකා පිතිකරුවෝ කඩුලු 2 ක් පමණක් දැවී පන්දු වාර 44 කදී ලකුණු 239 ක් ලබමින් තරගය ජය ගත්තේ මෙම තරගාවලියට ජයග්‍රහණය කරමිනි.මෙහිදී මහේල ජයවර්ධන සමඟ ඉනිම ඇරැඹු තිලකරත්න ඩිල්ෂාන් පන්දු 130 කදී නොදැවී ලකුණු 115 ක් ලබා ගත් අතර, ශ්‍රී ලංකා පිලේ සාර්ථකම පිතිකරුවා වූ කුමාර් සංගක්කාර පන්දු 101 කදී ලකුණු 91 ක් ලබා ගනිමින් කණ්ඩායම ජය මාවතට ගෙන ගියේය.මහේල ලකුණු 12 කට දැවී ගිය අතර සංගා ශතකය රැස් කිරීමේ අදහසින් වේගයෙන් ලකුණු රැස් කිරීමට ගොස් දැවී ගියේය. තරගාවලිය ජයගත් ශ්‍රී ලංකා කණ්ඩායම 31 වැනිදා ඛෙත්තාරම ක්‍රීඩාංගණයේදී 5 වැනි තරගයට මුහුණ දුන්නේ නවකයින්ට පුහුණුවක් ලබාදීමේ අදහසින් වූ නමුත් දකුණු අප්‍රිකානුවන් තරග වැදුනේ සිය ගෞරවය රැක ගැනීම වෙනුවෙනි.කෙසේ වෙතත් එම තරගයේ දී ශ්‍රී ලංකා කණ්ඩායමේ වත්මන් ලකුණු යන්ත්‍රය බවට පත්ව සිටින සුපිරි පිතිකරු කුමාර් සංගක්කාර, ආරම්භක පිතිකරු තිලකරත්න ඩිල්ෂාන් සහ නැංගුරම වෙමින් පිටියේ රැඳී සිටින තිරිමාන්න ශ්‍රී ලංකාව ජයග්‍රාහී මාවතට ගෙන යාමට සමත් වූහ. මෙහිදී ඩිල්ෂාන් සිය 18 වැනි ශතකයට එක ලකුණක් තිබියදී ලකුණු 99 කට මැක්ලරන්ගේ පන්දුවක් කෙළින්ම කඩුල්ලේ වැදීමෙන් දැවී ගියේය. ඔහු රැස් කළේ 30 වැනි අර්ධ ශතකයයි.පන්දු 45 කදී නොදැවී ලකුණු 75 ක් ලබා වේගවත් ඉනිමක් ක්‍රීඩා කළ කුමාර් සංගක්කාරගේ මෙම සුවිශේෂී ඉනිම ඔහු මෙම වසරේ (2013) ලෝකයේ වැඩිම එක්දින ලකුණු ලාභියා බවට පත් කළේය.සංගා මෙම වසරේ එක්දින තරග 17 කට ක්‍රීඩ කරමින් ශතක 2 ක් අර්ධ ශතක 6 ක් සමඟ මුළු ලකුණු 883 ක් ලබා මෙසේ පෙරමුණ ගත් අතර ඔහුගේ ඉනිමක සාමාන්‍ය 73.58 ලෙසින් වාර්තා වෙයි. මෙම ඉනිම දියත් කරන මොහොතේ ලකුණු 808 ක් ලබා සිටි පාකිස්ථානයේ මිස්බා උල් හක් සමඟ සංගා සමාන තත්ත්වයේ පසුවූ අතර, අදාළ ඉනිම හේතුවෙන් ඔහු පෙරමුණට පත්විය. පන්දු 33 කදී 4 පහර 12 ක් සමඟින් ඔහු ලබාගත් මෙම ලකුණු 75 සමඟ ඔහු ලබාගත් 79 වැනි අර්ධ ශතකය ද වාර්තා විය.මෙම තරග ජයත් සමඟම ශ්‍රී ලංකා කණ්ඩායම තරගාවලිය 4 -1 ලෙසින් ජයග්‍රහණය කළ අතර සංගා තරගාවලියේ වීරයා ලෙසින් සම්මාන ලැබීය. ඒ සමඟම දෙරට අතර එක්දින තරගාවලියක වැඩිම ලකුණු ලාභියා බවට ද වාර්තා පොතට එක්වූ සංගා එහිදී තරග 5 කදී ඉනිමක සාමාන්‍යය 93 ක් ලෙස සටහන් කරමින් ලකුණු 372 ක් රැස් කර තිබිණි.මෙම අවසන් තරගයේ දී නවක ක්‍රීඩකයන්ට අවස්ථාව ලබා දීමට කුසල් ජනිත් පෙරේරා සහ ඇන්ජලෝ පෙරේරා කණ්ඩායමට ඇතුළත් කර සිටි නමුත් පන්දුවට පහර දීමට ඇන්ජලෝ පෙරේරාට අවස්ථාවක් නොලැබුණි.කුසල් ජනිත් පෙරේරාට ආරම්භක පිතිකරුවකු ලෙසින් ලැබුණු අවස්ථාව ඉක්මන්කාරී කම නිසා අපතේ යවා ගත්තේය. පිතිකරුවන්ට පාරාදීසයක්ව තිබු ඛෙත්තාරම තණතීරුවේ ස්ථාවර වීමට තිබු අගනා අවස්ථාව මඟහැර ගත් නමුත් කුසල් වමතින් පිත්ත හසුරුවන ප්‍රවේගකාරී පිතිකරුවෙකි.කුමාර් සංගක්කාර ආබාධයකට ලක්වීම නිසාවෙන් 2013 ජනවාරි 13 වැනිදා ඇඩිලේඩ් හිදී 155 වැනි ශ්‍රී ලාංකේය එක්දින ක්‍රීඩකයා ලෙසින් වර්ණ දිනාගත් කුසල් ජනිත් මේ දක්වා තරග 14 කදී ඉනිම් 12 ක් ක්‍රීඩකර නොදැවීම් 3 ක් සමඟ ලකුණු 191 ක් ලබා තිබේ.සනත් ජයසූරිය ගෙන් පසු ශ්‍රී ලංකා කණ්ඩායමට අත්‍යවශ්‍ය ප්‍රවේගකාරී ආරම්භක පිතිකරුවකුගේ ගති ලක්ෂණ පෙන්වන කුසල්ට තව අවස්ථා කීපයක්ම වුව ලබා දිය යුතුව ඇත.කෙසේ වෙතත් වත්මන් තේරීම් කමිටුවේ සභාපති සනත් ජයසූරිය ඇතුළු කණ්ඩායම ‍ජ්‍යෙෂ්ඨයන් සහ නවකයින් ඇතුළත්කොට එළැඹෙන 2015 ලෝක කුසලාන තරගාවලියේ ශූරතාව දිනාගත හැකි කණ්ඩායමක් නිර්මාණය කිරීමට වෙහෙසෙන බව මෙම ජයග්‍රහණ දෙස බලන විට පෙනේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af13080419</link>
    <topic>20x20 ජගත් ක්‍රිකට් තරග කිලිනොච්චියටත් ඇවිත්</topic>
    <author>සටහන හා සේයාරූ</author>
    <content>විස්සයි විස්ස ක්‍රිකට් කිලිනොච්චියට විදේශ කණ්ඩායමක් සමඟ එනු ඇතැයි කවුරුන් හෝ නොසිතන්නට ඇත. එහෙත් එය යථාර්ථයක් බවට පත්කරමින් ඉකුත් දා එම දිනය උදාවූයේ මැදවච්චියේ ජාත්‍යන්තර මට්ටමේ ක්‍රිකට් තරගයක් පැවැත්වීමට ද මත්තෙනි.ඕස්ට්‍රේලියා සහ ශ්‍රී ලංකා කණ්ඩායමකණ්ඩායම් ක්‍රීඩා පිටියට පැමිණීමක්‍රිකට් තරගය තිබුණේ කිලිනොච්චිය මධ්‍ය මහා විද්‍යාල ක්‍රීඩාංගණයේය. එය ප්‍රේක්ෂකයන්ගෙන් අතුරු සිදුරු නොමැතිව පිරී තිබිණි. ප්‍රීති ඝෝෂා බියුගල් නලා හඬ දසත පැතිර ගියේ මහා තරගයකට වඩා ඉහළ මට්ටමින් බව සිතෙයි.ක්‍රීඩාපිටිය ඒ අවට පමණක් නොව කිලිනොච්චිය නගරය ද කොඩිවැල්වලින් සැරසී තිබිණි. එය ක්‍රීඩා අසිරිය තීව්‍ර කිරීමට හේතුවූවාට නිසැකය.තරගය පැවතුණේ ඕස්ට්‍රේලියා මෙල්බන් දිස්ත්‍රික් 18න් පහළ කණ්ඩායම සහ උතුරු නැෙඟනහිර ඒකාබද්ධ අවුරුදු 18න් පහළ කණ්ඩායම් අතරය. එය ආඥාපති මේජර් ජනරාල් උදය පෙරේරා මහතාගේ උපදෙස් හා මඟපෙන්වීම යටතේ 57 වැනි සේනාංකාධිපති බ්‍රිගේඩියර් සුරාජ් බංසජයා මහතා ප්‍රධාන හමුදා නිලධාරීන්ට මෙම ක්‍රීඩා තරගය සංවිධානය කොට පවත්වාගෙන යාමේ ගෞරවය ලබාදිය යුතුය.මෙහිදී ගුණජය සතුට පදනමේ සභාපති තුසිල් ගුණසේකර මහතා මුල්වූ එම සංවිධානයට ද විශේෂ ගෞරවය හිමිවන්නේ ඕස්ට්‍රේලියාව සහ ශ්‍රී ලංකා කණ්ඩායම් අතර තරග සංවිධානය සම්බන්ධීකරණය හා අනුග්‍රහය ලබාදීම නිසාවෙනි.මෙම සියලු පාර්ශව නොවන්නට මෙතරම් අලංකාර වූ තරගයක් දැක බලා ගැනීමට කිලිනොච්චිය ඇතුළු උතුරේ පාසල් දරුවන්ට ක්‍රීඩා ලෝලීන්ට අවස්ථාවක් නොලැබෙනු ඇත.තරගයේ ජය අත්වූයේ ප්‍රථමයෙන් පන්දුවට පහර දුන් ශ්‍රී ලංකා කණ්ඩායමටය. ඔවුන් පන්දු වාර 20 අවසානයේ කඩුළු 07කට ලකුණු 175ක් ලබාගත් අතර ඊට පිළිතුරු ලෙස ඕස්ට්‍රේලියානු කණ්ඩායමට කිලිනොච්චිය ක්‍රීඩාපිටියේදී ලබාගැනීමට හැකි වුයේ පන්දු වාර 17ක් තුළ සියල්ලන් දැවී ලකුණු 117ක් පමණි.තරගය ජය පරාජය ගැන අපි මීට වඩා වැඩි යමක් කතා නොකරමු. එහෙත් මෙම තරගය සුවිශේෂතාවයන් රැසකින් යුතු බව කතා කළ යුතුය.මෙවැනි ජාත්‍යන්තර මට්ටමේ තරගයක් කිලිනොච්චියේ පැවැත්වූයේ ප්‍රථම වතාවටය. ඒ නිසාම එය ඔවුන්ට නවමු අත්දැකීමකි. යුද්ධය නිමවීමෙන් පසු යුද්ධයේ අඳුරු සෙවණැලි අකාමකා දමමින් ජනතාවගේ සහසක් බලාපොරොත්තු ක්‍රමයෙන් ඇතිවෙමින් තිබෙන මොහොතක ක්‍රීඩාවට ද ඒ වෙනුවෙන් බොහෝ දේ කළ හැකිව පවතී. ඒ අනුව මේ ක්‍රිකට් තරගය සුවිශේෂ එකක් වූ අතර එය ඵල දැරූ ප්‍රයත්නයක් වූ බව ද සටහන් කිරීම වටී.යුද හමුදාව උතුරේ නැවත පදිංචි කළ ජනතාවගේ ජන ජීවිතය නඟාසිටුවීමට, හොඳ හිත වර්ධනය කිරීමට නිවාස ඉදිකර දීම, ගෙවතු පිළියෙල කරදීම, පැළ වර්ග, බීජ බෙදා දීම, සංස්කෘතික වැඩසටහන් ක්‍රියාත්මක කිරීම, සම්මන්ත්‍රණ පැවැත්වීම ඇතුළු කී නොකී ඵලදායී වැඩසටහන් රැසක් ක්‍රියාවට නංවමින් පවතී. ‘ක්‍රිකට්’ ද එවැනිම වූ වැඩසටහනකි.එය එම ජනතාවගේ සැබෑ නිදහස තවත් අර්ථවත් කරනු ඇත.සටහන හා සේයාරූබන්දුල සෙනෙවිරත්න(වවුනියාව උතුර සමූහ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af13080420</link>
    <topic>ගණපූරණය</topic>
    <author>මහින්ද අබේසුන්දර</author>
    <content>ඕනෑම සභාවත් පවත්තා ගෙන යාමට ගණපූරණයක් තිබිය යුතුය. විශේෂයෙන් පාර්ලිමේන්තුව තුළ ගණපූරණයක් තිබිය යුතුමය. පාර්ලිමේන්තු සභාව පවත්වා ගෙන යාමට සිටිය යුතු අඩුම මන්ත්‍රී සංඛ්‍යාව යනු ගණපූරණයයි.මේ ළඟදී ද පාර්ලිමේන්තුව තුළ ගණපූරණයක් නැතැයි පත්කළ මන්ත්‍රී ඒ.එච්.එම්. ප්‍රශ්න කළේය. විවාදය විපක්ෂය සතු විය. ආණ්ඩුක්‍රම ව්‍යවස්ථාවේ 73 වැනි වගන්තියටත් පාර්ලිමේන්තු ස්ථාවර නියෝග මාලාවේ 10 වැනි වගන්තියටත් අනුව මූලාසනාරූඪ මන්ත්‍රීවරයා ඇතුළුව මන්ත්‍රීවරුන් විසිදෙනකු සිටී නම් ගණපූරණය හරිය.ගණපූරණයක් නැතැයි මන්ත්‍රීවරයකු යෝජනා කළ විට පාර්ලිමේන්තු මහලේකම්වරයා දෙපක්ෂයේම සිටින මන්ත්‍රී සංඛ්‍යාව ගණන් කර බලන්නේය. අවශ්‍ය සංඛ්‍යාව නැතිනම් ඔහු කරන්නේ මන්ත්‍රීන් කැඳවන සීනුව නාද කිරීමය. එය පාර්ලිමේන්තුව පුරා නාද වන සීනුවකි.සීනුව ඇසෙන මානයේ සිටින මන්ත්‍රීවරු සභා ගැබට දිව යති. මන්ත්‍රී ගණන හරි නම් සීනුව නතර වෙයි. ගණපූරණය නැතැයි කියා රීති ප්‍රශ්නය මතු කරන මන්ත්‍රීවරයා ද සභාවෙන් එළියට යන්නේ විපක්ෂයේ යෝජනාව පිළිබඳ විවාදය කඩාකප්පල් කිරීමේ චේතනාවෙනි. ගණපූරණය සම්පූර්ණ නොවේ නම් කථානායකතුමා සභාව කල්දමන්නේය.මා ගණපූරණය ගැන කතා කළේ අද සිටින මන්ත්‍රීවරුන්ගේ දැනගැනීම සඳහාය. සමාවන්න ගණපූරණය ගැන විවාදය නොදන්නා මන්ත්‍රීවරුන්ගේ දැනගැනීමටය. විවාදය හෝ රැස්වීම ආණ්ඩු පක්ෂයට වැදගත් නම් ගණපූරණය පවත්වාගෙන යාම ආණ්ඩු පක්ෂයේ මන්ත්‍රීන්ගේ වගකීමයි. විපක්ෂයේ නම් එය විපක්ෂයේ වගකීමයි.පැවැත්වෙන විවාදය හෝ සාකච්ඡාව විපක්ෂයේ වුවද ආණ්ඩු පක්ෂයේ වුවද ගණපූරණය නැතැයි රීති ප්‍රශ්නය යොමු කරන්නේ බොහෝවිට ෂපක්ෂයෙනි. එදා නම් රීති ප්‍රශ්නය මතු කරන මන්ත්‍රීවරයා අනිවාර්යයෙන්ම සභාවේ රැඳී සිටී. අද නම් එළියට යයි. එළියට යන්නේ සාකච්ඡාව නතර කිරීමේ අරමුණ ඇතිවය.එදා පාර්ලිමේන්තුව රැස්වූයේ පස්වරු 2ටය. සිකුරාදාට පමණක් උදේ 10ටය. සිකුරාදාට සාකච්ඡා කෙරෙන්නේ මන්ත්‍රීවරුන්ගේ පෞද්ගලික යෝජනාය. එහෙත් එදාටත් බොහෝවිට ගණපූරණය නැත. හේතුව මන්ත්‍රීවරුන් ඡන්දදායකයන්ගේ වැඩ කටයුතු කොළඹ කාර්යාලවලින් කරගෙන ඡන්ද කොට්ඨාසයට යන්නේ සිකුරාදා නිසාය.දකුණු කොළඹ දෙවන මන්ත්‍රී ලංකා සමසමාජ පක්ෂයේ බර්නාඩ් සොයිසා කතා කරන විට ගණපූරණය නැති වන්නේ නැත. ඔහුගේ කතා ඒ තරමටම හරවත්ය. රසවත්ය. ඉංග්‍රීසි කතාවත් සිංහල කතාවත් දෙකම එක වගේය.ඉදිරි පුටු ඇන්දට ඇඟිලිවලින් තට්ටු කරමින් කථානායක දෙසම බලාගෙන කතාකරද්දී සභාගැබේ අසුන් හිස්ව ඇත්නම් ඒ සුළු ප්‍රමාණයකි.කිසියම් රීති ප්‍රශ්නයක් මතු කළහොත් ඔහු වාඩිවෙයි. ඔහු පමණක් නොව එදා සිටි සියලු දෙනා රීති ප්‍රශ්නවලට ගරු කරති. රීති ප්‍රශ්න මතු කරන විට සභාවම නිහඬය. රීති ප්‍රශ්නය ගැන කථානායකගේ තීන්දුව දෙන තුරු සභාවම නිහඬය. කථානායකතුමා අන් අයගේ අදහස් විමසන්නේ අවශ්‍ය වුවහොත් පමණි.එක් දිනක් බර්නාඩ් සොයිසා කතා කරමින් සිටියේය.ආණ්ඩු පක්ෂයේ මන්ත්‍රීවරයෙක් සමසමාජකාරයන්ගේ මොළය වැඩි යයි කියමින් බර්නාඩ්ට බාධා කළේය. බර්නාඩ් මාතෘකාව මොහොතකට වෙනස් කළේය.”ඔව් කථානායකතුමනි, සමසමාජකාරයන්ට අනිත් අයට වගේ නෙවෙයි ඕනෑවටත් වඩා මොළේ තියෙනවා.මට බාධා කළ ගරු මන්ත්‍රීතුමාට කොහෙත්ම මොළේ නෑ. මට මේ අවස්ථාවේ හොඳ කතාවක් මතක් වෙනවා. මට ඒ කතාව කියන්න අවසර දෙන්න කථානායකතුමනි. බර්නාඩ් කතාව කීවේය.එක් පුද්ගලයෙක් මොළේට සම්බන්ධව සැත්කමක් කළා. සැත්කම අවසානයේ සුවය ලැබූ රෝගියා රෝහලින් පිටත්ව ගියා. ඔහු ගියාට පස්සෙ ශල්‍ය වෛද්‍යවරයාට තරු පෙනුණා.කථානායකතුමනි! මොළයේ හිතන්න පුළුවන් කෑල්ල එළියෙ තියෙද්දි තමයි මොළේ මහල ඔපරේෂන් එක ඉවර කරලා තියෙන්නේ. ඉතින් දොස්තරට දුක හිතිලා රෝගියා සොයා ගෙන ගියා. යනකොට මෙන්න බොලේ අර රෝගියා යූ.ඇන්.පී.රැස්වීමක අත්පුඩිගසමින් ඉන්නවා. ඒ පාර රෝගියා ආපසු රෝහලට ගෙන ඇවිත් අර හිතන්න පුළුවන් කෑල්ල යළිත් මොළේට සවිකළා.මේ අවස්ථාවේ දී මුළු සභාව සිනාසුණා. කථානායකතුමාට සිනාව නතර කරගන්න බැරි තරමට සිනා. සිනාව යටපත්වූ විගස මන්ත්‍රීවරයෙක් මෙවැනි ප්‍රශ්නයක් ඇසීය.”ඒ කෑල්ල සවි කළාට පස්සේ මිනිහා සමසමාජ පක්ෂයට ආවාද” යන්න ඒ ප්‍රශ්නයයි. සභාව යළි සිනාසුණහ.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=af13080421</link>
    <topic>අපට අහිමි වූ ජන නාට්‍ය පර්යේෂකයා</topic>
    <author>සුනිල් මිහිඳුකුල</author>
    <content>කැලණිය විශ්ව විද්‍යාලයයේ ලලිත කලා අධ්‍යයන අංශයේ හිටපු අංශාධිපතිවරයා වූ ද කීර්තිමත් නාට්‍ය කලා විද්වතකු වූ ද මහාචාර්ය එම්.එච්. ගුණතිලක මහතා පසුගියදා අභාවප්‍රාප්ත වූවේය. මේ සංක්ෂිප්ත සටහන ඔහුගේ කාර්ය සාධනය අළලා ලියැවුණකි.මහාචාර්ය ගුණතිලකයන් විසින් මෙරට නාට්‍ය කලා විෂය ක්ෂේත්‍රය උදෙසා කරන ලද සම්ප්‍රදානය දෙවැදෑරුම්ය. ඒ නිර්මාණාත්මක හා ශාස්ත්‍රීය යනාදී වශයෙනි. මහාචාර්ය ගුණතිලක 1966 දි ශ්‍රී ජයවර්ධනපුර විශ්ව විද්‍යාලයේ (එවක විද්‍යෝදය) කථිකාචාර්යවරයකු ව සිටියදි ‘සක්කාය දිට්ඨි’ නමින් නාට්‍යයක් ලියා නිෂ්පාදනය කළේය. නාට්‍යකරණයෙහිලා ඔහු පළ කළ විපුල ප්‍රතිභාව ඉන් උද්ධරණය විණි. මහාචාර්ය ගුණතිලක නාඩගම්, කෝලම් (වෙස් මුහුණු ද සමඟ) හා සොකරී වැනි පාරම්පරික ජන නාට්‍ය කලා පිළිබඳ ප්‍රාමාණික විද්වතෙක් වූවේය.සිංහල නාඩගම් ගැන ඔහු සිංහලෙන් (‘සිංහල නාඩගම් හා දමිළ කුත්තු’) හා ඉංගි‍්‍රසියෙන් (NADAGAMA) රචිත ග්‍රන්ථ ද්විත්වය ඒ අළලා ලියැවුණු කෘති අතරින් ශාස්ත්‍රීය පරිමාව අනුව සලකා බලන විට අග්‍රගණ්‍ය පර්යේෂණයක් ලෙස හඳුන්වාදිය හැකි ය.මෙහි සිංහල කෘතිය ඔහුගේ ආචාර්ය උපාධි නිබන්ධනය වෙයි. එහිලා ඔහුගේ මතවාදය වූයේ මහාචාර්ය එදිරිවීර සරච්චන්ද්‍ර, එඩ්මන්ඩ් පීරිස් රදගුරුතුමා හා මහාචාර්ය තිස්ස කාරියවසම් ගත් මඟම ගනිමින් සිංහල නාඩගම කතෝලික සම්භවයකින් යුක්තය යන්නයි. එහිදි ඔහු පටු ජාතික හෝ ආගමික දෘෂ්ටිවාදයකින් සපුරා අත්මිදුණු අයුරු පෙනේ.නාඩගම් ප්‍රභවය පිළිබඳ පර්යේෂණය වඩාත් ශාස්ත්‍රීයව ඉෂ්ට සිද්ධ කරනු වස් ඔහු පෘතුගිසි භාෂාවද මැනවින් හැදෑරුවේය. පෘතුගාලයට ගොස් පැරණි ලියකියවිලි පිරික්සා බැලුවේය. එබඳු ගැඹුරු පර්යේෂණ වර්තමාන විද්‍යාර්ථින්ට පූර්වාදර්ශයක් බඳුයැයි සිතමි. දකුණේ කෝලම් නාට්‍ය හා බැඳුණු වෙස්මුහුණු කලාව අරභයා ද මහාචාර්ය ගුණතිලකයන් පර්යේෂණය කර ඇත. කලෙක ඔහු ජ’පුර සරසවියේ වෙස් මුහුණු ප්‍රදර්ශනයක් පැවැත්වීමට ද මූලික වූයේය.’කෝලම් නාටක සාහිත්‍යය’ (1968) කෝලම් නාට්‍ය කලාව පිළිබඳව ද ‘නාට්‍ය දෘෂ්ටි හා රත්නාවලි’ (1960) සංස්කෘත නාට්‍ය කලාව පිළිබඳව ද ඔහු සතු දැනුම මනාව විශද කරවන්නාවූ කෘති දෙකකි.’ටිබෙට් රටේ සත් වසක්’ මහාචාර්ය ගුණතිලකයන්ගේ පරිවර්තන කෘතියකි. මහාචාර්ය ගුණතිලකයන් කලක් (විශ්ව විද්‍යාල සේවයට යෑමට පෙර) පුවත්පත් කලාවේදියකු වශයෙන් ද කටයුතු කළේය. ඔහු ‘දිනමිණ’ පුවත්පතේ උපකතුවරයකු වශයෙන් නිරතව සිටිමින් එහි ‘කලා පිටුව‘ සංස්කරණය කර ඇත.කැලණිය විශ්ව විද්‍යාලයේ ලලිත කලා අධ්‍යයන අංශයේ සිටිමින් පරම්පරා කීපයකටම ඔහු අත්පත් කර දුන් ශාස්ත්‍ර ඥානය අතිමහත්ය.එසේ වුව ඒ සියල්ල උදෙසා පෙරළා ඔහු ලද බුහුමන ප්‍රමාණවත් ද යන්න නම් ගැටලුවකට තුඩු දෙන්නකි.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=as1308041</link>
    <topic>මම සිසුන් තෝර ගන්නේ කේන්දර බලලා</topic>
    <author>ඉනෝකා සමරවික්‍රම</author>
    <content>මම සිසුන් තෝර ගන්නේ කේන්දර බලලාසුද්දා බන්ධනාගාර හැදුවේ වැරදිකරුවන්ට දඬුවම් දීමටය. අතීතයේ සිරගෙවල්වල රැඳවියන්ට බරටම වැඩ තිබිණි. එකල ද අද ද උසාවියෙන් දඬුවම් නියම කැරෙන්නේ බරපතළ වැඩ සහිතවය. අතීතයේ බරපතළ වැඩ සිරගෙවල්වල තිබුණ ද අද ඇත්තේ කුමන අන්දමේ බරපතළ වැඩදැයි යන්න නම් ප්‍රශ්නයකි.රෙදි මැදීමට පොල්කටු අඟුරු සැකසීම, රෙදි සේදීම, රෙදි විවිම, බේකරි වැඩ, ඇඳුම් මැසීම, කොහු වැඩ, රැඳවියන් සඳහා ආහාර ඉවීම, මල් පාත්ති සැකසීම, පරිගණක පුහුණුව, භාෂාව ඉගෙන ගැනීම, සංගීතය පුහුණු වීම, නාට්‍ය පුහුණු වීම, කම්මල් කර්මාන්තය ආදි වෘත්තිමය පුහුණුවක් ලබාදෙන කටයුතු බරපතළ වැඩ සහිත දඬුවම් ද?“හිරේ වැටුණා කියලා දුක් විඳින්නේ මම නෙමෙයි මගේ බිරියයි දරුවොයි” මට හිරගෙදර වෙලාවට කන්න, නාන්න, ලෙඩක් හැදුණම බෙහෙත් මේ සියලු දේ පිළිවෙළට ලැබෙනවා. ඒත් මගෙ බිරිය දරුවෝ කොහොම කනවා බොනව ද කියන්න කවුද දන්නෙ. ඇත්තම කිව්වොත් හිර දඬුවම නිසා අද දුක් විඳින්නේ මගේ බිරියයි දරුවොයි.”ඈත පිටිසරින් දඟගෙට ආ රැඳවියකු පවසන්නේ එසේය.කෙසේ වෙතත් මෙය අමුතුම තැනකි. පාසලකින් විශ්ව විද්‍යාලයකින් ඉගෙන ගැනීමට නොහැකි සමාජය මෙන්ම පුද්ගලයන් පිළිබඳව බොහෝ දේ මෙහිදී කෙනෙකුට ඉගෙන ගත හැකිය.පන්සල පසුකර චැපල් වාට්ටු පෙනෙන මානයෙන් අපි පන්සල් වාට්ටුවට ගියෙමු. ඉහළ බැලු විට පෙනෙන්නේ හිස් අහස පමණි. අවට බැලු විට පෙනෙන්නේ උස් තාප්ප පමණි. උස් තාප්පවලින් වට වූ හිස් අහසින් වැසුණු මේ කොටු පවුර තුළ කොතරම් නම් දේ සිදුවේ ද? මේ ඔබට කියන්නට යන්නේ එහි සිදුවන එක් අංශයක දේ පමණි.පන්සල් වාට්ටුව බොහෝ විට යොදා ගැනෙන්නේ ආගමික කටයුතු සඳහාය. අද පන්සල් වාට්ටුවේ එක් කොනකට වන්නට සිටින්නේ එල්ලුම් ගහට නියම වී සිටින වසර දහයක් හෝ ඊට වඩා වැඩි කාලයක් සිරගෙදරටම ජීවිතය දිය වූ වයෝවෘද්ධ රැඳවියන් දහයක් පහළොවක් ය.‘අපිට ළඟදීම යන්න පුළුවන් නේද?’‘සතුටු දායක ආරංචියක් ලැබේවි ද?’පන්සල් වාට්ටුවේ ඔවුහු විමසති.බුදුමැදුර සමීපයේම තැනු ආසනයක මල් පහන් පුදා ස්තෝත්‍ර ගයා ගුරුතුමා පන්තිය ආරම්භ කරන්නේය. මේ සිටින්නේ රැඳවියන් ද? ඔවුන් දුටු පමණින් සිත මතු වන්නේ සැකයකි. විවිධ වැරදි සම්බන්ධව සිරගත වූ ඔවුන් තුළ මෙතරම් සංයමයක් තිබිය හැකි ද? පන්තිය පටන් ගැනීමට පෙර සියලු දෙන ගුරුතුමා ඉදිරියේ දණ ගසා පාද නමස්කාර කොට ආශිර්වාද ලබා ගනිති. ජීවිතේ යම් දිනෙක කිසිවෙකුටවත් ආණ්ඩු, මාට්ටු නොකළ හැකි වූ ඔවුහු ශිල්පය ඉදිරියේ සන්සුන්ව ඇති සැටියෙකි.“මට මගෙ හිත පාලනය කරගන්න බැරිව හිටියේ. මං කවදාවත් හිතුවේ නැහැ මාව පොලිසියට කොටුවේවි කියා. ඒත් අන්තිමට නතර වුණේ හිරගෙදරින්. ජීවිතේ ගැන කලකිරීමක් තියෙන්නේ කවදා මෙතනින් යන්න ලැබේවි ද දන්නෑ. ඒත් දැන් මට සැනසීමක් තියෙනවා. මං යෝග භාවනා කරනවා. දැන් මගෙ හිත පෙරට වඩා සන්සුන්.”රැඳවියකුගේ අදහස එසේය.කලක් රුවන්වැල්ලේ සුව පියස මධ්‍යස්ථානයේ අධ්‍යක්ෂ ලෙස කටයුතු කළ මත්ද්‍රව්‍ය භාවිත කළ පුද්ගලයන් පුනරුත්ථාපනය කර අත්දැකීම් ලබා ඇති අංගම්පොර හා යෝගි භාවන උපදේශක වාගිෂ බණ්ඩාර ගුරුතුමා රැදවියන්ට අංගම්පොර හා යෝගි භාවනා ක්‍රම උගන්වන්නේය. ඔහු මේ සියලු ශිල්ප ලබා දෙන්නේ කිසිදු ලාභ අපේක්ෂාවකින් තොරවය.“අංගම්පොර කියන්නේ සිවුසැට කලාවන්ගෙන් එකක්. අංගම්පොර කියන එක හරියට ඉගෙන ගත්ත කෙනෙක් කවදාවත් තවත් කෙනෙකුට පහර දෙන්නේ නැහැ ඉවසීමෙන් ප්‍රතිවාදියාගේ පහර වළක්වනවා මිස. මෙය ඇඟ සහ මනස හැසිරවීමෙන් ලබන ශිල්පයක්. මේ වන විට බන්ධනාගාරයේ රැඳවියන් හැටක් හැත්තෑවක් අතර පිරිසක් මගෙන් පුහුණුව ලබනවා. මම ඔවුන්ට ශිල්පය ලබා දෙන අතරේම ඔවුන් පිළිබඳව අධ්‍යයනයකත් යෙදෙනවා. උගන්වන්න පටන් ගත් මුල්ම කාලයට වඩා අද වන විට මා ඔවුන්ගේ ප්‍රගතියක් දකිනවා. ඔවුන් තුළ සංයමයක් තියෙනවා. මට මගේ ගෝලයන් අතර මත්ද්‍රව්‍ය භාවිත කරන්නන් නැති බව හොඳින්ම විශ්වාසයි. මම මොවුන්ට උගන්වන්න පටන් ගත්තේ ඔවුන්ගේ හඳහන් බලලා.වාගිෂ බණ්ඩාර ගුරුතුමා තමන් ලද ශිල්පය නොමිලේම මේ රැඳවියන් සඳහා බෙදා දෙන්නේය.වැලිකඩ හැම වර්ගයේම මිනිසුන් ඇත. ගායන හැකියාව නර්තන හැකියාව පමණක් නොව රංගන හැකියාව ඇත්තෝ ද සංගීත භාණ්ඩ වාදනයේ දක්ෂකම් පෙන්වන්නෝ ද මේ අතර වේ.වරක් දෙවරක් ඔහු ලංකාවේ සියලු බන්ධනාගාර අතරින් හොඳම සිරකරුවා ලෙසින් ද තේරී පත්වූයේය. ඔහු නර්තනයේ මෙන්ම වාදනයේ ද දක්ෂයෙකි. මුදල් වංචාවකට හසුවීමෙන් සිරගත වීමට සිදුවූ ඔහුව නිවෙසට යන්නේ කවදාදැයි තවමත් හරිහැටි තීරණයක් නැත. එසේ වුවද ඔහු තමන් දන්නා ශිල්පය අත්නොහැරියේය. ඔහු බන්ධනාගාරයේ රැඳවියන්ට උඩරට පහතරට නැටුම් උගන්වන්නට බෙර වාදනය ඉගැන්වීම කළේය. මේ වන විට ඔහු පුරුදු කරනු ලබන්නේ දහවැනි කණ්ඩායමයි.“මම පාරම්පරික නැට්ටුවෙක්. දැන් මගෙ වයස අවුරුදු හැටයි. මට නිදහස් වෙලා යන්න තියෙන්නේ දෙදහස් විසිහයේ. මම හිරගෙදරට ආ දවසේ ඉඳලා නිකම්ම හිටියනම් මාව රෝගියක් වෙනවා. මම ආ දා ඉඳලම නැටුම් ඉගැන්නුවා. මේ දවස්වල උගන්වන්නේ දහවැනි කණ්ඩායමට. න්‍යායාත්මක වගේම ප්‍රායෝගික දැනුමක් ලබා දෙනවා. ආයෙත් ගිය දාට මං මගේ කලායතනය පටන් ගන්නවා. මට මගේ ගෝලයෝ ගැන ආඩම්බරයි. ඔවුන් ඉගැන්වූ ශිල්පය හරිහැටි කරගෙන යනවා.”බටහිර මෙන්ම දේශීය සංගීත කණ්ඩායමක් ද කැලිෆ්සෝ සංගීත කණ්ඩායමක් ද තිබේ. මෙහි පුහුණුකරු හා භාරකරු වන්නේ සුබසාධන නිලධාරී මුදිත ප්‍රභාත් එරත්න ය. යූ. ඒ. බී. සෙනෙවිරත්න නැටුම් කණ්ඩායම බාරව හිඳින අතර චතුර පෙරේරා නැටුම් කණ්ඩායමේ පුහුණුකරු ලෙසින් කටයුතු කරයි. මේ සියලු කටයුතු වලට ප්‍රධාන සුබසාධන නිලධාරී පද්මසිරි පෙරේරා ගේ සහාය ද ලැබේ.පෙරහරක් නම් එතැනට අවශ්‍ය දවුල් හේවිසි, හොරණැ, හක්, පන්තේරු, ලී කෙලි, ගරා යක් නැටුම් උඩරට පහත රට නැටුම් කණ්ඩායම් ද ආදි පෙරහර අංග රැසකි. සංගීත සාජ්ජයක් නම් බටනලා, ගිටාර්, බොංගෝ, කීබෝඩ් වාදන, ආදි සියල්ල ද ගායකයෝ නිවේදකයෝ මෙන්ම භක්ති ගීත කණ්ඩායම් ද ඕනෑම වෙලාවක මහඋළු ගෙදර සූදානම් පිට හිඳී. එපමණක් නොව එහි අලුත් තත්ත්වය නම් වේදිකා නාට්‍ය කණ්ඩායමක් ද සිටීමය. ඉකුත් වෙසක් පොහොයට මාතර දී රණමයුර ජාතකය වේදිකා ගතවූයේය. ඇහැලේපොළ වලව්ව ජනාධිපති තුමන්ට භාරදෙන උත්සවයේදී වීර කැප්පෙටිපොළ චරිතය වේදිකා ගත වූයේය. රගපාන්නේත්, ඇඳුම් නිර්මාණය කරන්නේත්, වේදිකා සැරසිලි, වේදිකා තනන්නේත් රැඳවියෝමය. ජීවිතයේ සියලු දුක්ඛ දෝමනස්සයන් මොහොතකට බැහැරින් තබන ඔවුහු අලුත් යමක් කිරීමට මෙන්ම කරන දෙය හරියට කිරීමට උත්සාහ දරති.“ඇහැලේපොළ වලව්ව රජයට බාර දෙන දා අපි වීර කැප්පෙටිපොළ චරිතය වේදිකාවට ගෙන ආවා. ජනාධිපතිතුමා, බන්ධනාගාර පුනරුත්ථාපන හා ප්‍රතිසංස්කරණ ඇමැතිතුමා, බන්ධනාගාර කොමසාරිස් ජෙනරාල් චන්ද්‍රරත්න පල්ලේගම මහතා ඇතුළු හැමෝම එදින මේ නාට්‍ය ගැන එහි රඟපෑ නළුවන් ගැන බොහෝ සතුටට පත්වුණා. පසුව ඇමැතිතුමා අපට උපදෙස් ලබා දුන්නා මේ අය ලවා රාජ්‍ය නාට්‍ය උලෙළට නාට්‍යයක් කරන්න කියලා. අපි මේ දවස්වල ඊට සූදානම් වෙනවා. මේ නාට්‍යයේ සටන් අධ්‍යක්ෂණය වාගිෂ බණ්ඩාරගේ. ඒ වගේම නිශ්මං රණසිංහ නාට්‍යවේදියා තමයි රැදවියන්ට පුහුණුව ලබාදෙන්නේ.අනෙකුත් අය මීට සහාය ලබා දෙනවා. මේ නාට්‍යයේ සියලු අයිතිය බන්ධනාගාරයටයි. කෙනෙක් සිරගත වුණාට පසුව ඔවුන්ගේ බාරකාරයෝ අපි. එදා වගේ දඬුවම් නැති වුණාට මේ අයව පුනරුත්ථාපනය කර සමාජ ගතකිරීමේ වගකීම අපට තිබෙනවා. ඔවුන්ගේ මානසික මට්ටම යහපත් කිරීමේ වගකීම අප සතුයි. සියයට සියයක්ම මේ අය පුනරුත්ථාපනය කිරීමට නොහැකි වුණත් කලාව, මෙන්ම වෘත්තිය පුහුණුව තුළින් හා ඉගෙනීමෙන් ආගමික වැඩසටහන් තුළින් පුනරුත්ථාපනය වූ අය ඉන්නවා. අංගම්පොර වැනි සටන් ක්‍රම ඉගැන්වීම ගැන කෙනෙක් විරුද්ධ වෙන්න පුළුවන්. නමුත් නිකම්ම ඉන්න මේ පිරිස රෝගීන් වනවාට වඩා ඔවුන්ගේ මානසික කායික සුවතාව යහපත්. බන්ධනාගාරයේ දීර්ඝකාලීන සේවාවක් ඇති මා දන්නවා මේ මිනිස්සුන්ට යහපත් ලෙස මිනිසුන් ලෙස සැලකුවොත් ඔවුන් කවදාවත් නොමඟ නොයන බව. වරින්වර හිටපු කොමසාරිස් ජෙනරාල් වරුන් ගෙන් මෙන්ම වර්තමාන කොමසාරිස් ජෙනරාල් චන්ද්‍රරත්න පල්ලේගම මහතාගෙන් අපට රැඳවියන් පුනරුත්ථාපනය කිරීමට හොඳ සහායක් ලැබෙනවා.බන්ධනාගාර අධිකාරී ගාමිණි ජයසිංහ මහතා එසේ පවසන්නේ රැඳවියන්ගේ සුබසාධනය වෙනුවෙන් තමන් දන්නා ශිල්ප ඉගැන්වීමට එහි එන යන උපදේශකවරුන් පිළිබඳව ද සිහි කරමිනි.ස්තුතිය - බන්ධනාගාර කොමසාරිස් ජෙනරාල් චන්ද්‍රරත්න පල්ලේගම මහතාට.ඉනෝකා සමරවික්‍රමඡායාරූප -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=as1308042</link>
    <topic>නිම්වළල්ල</topic>
    <author/>
    <content>නිම්වළල්ල“කඳු ගංගා ගුහාව” යන අරුත ඇති සොන් ඩුං නම් වූ ගුහාව ලෝකයේ දැනට සොයාගෙන ඇති විශාලතම ගුහාව ලෙස බ්‍රිතාන්‍ය ගුහා පරීක්ෂණ සංගමය මඟින් ප්‍රකාශයට පත් කර ඇත. ලාඕස් - වියට්නාම දේශ සීමාව අසල පිහිටි වියට්නාමයේ ක්වැං බින් පළාතේ බෝ ට්‍රැක් දිස්ත්‍රික්කයේ ෆොං හා කේ බං නමැති ජාතික වනෝද්‍යානයේ පිහිටා ඇති සෝන් ඩුං ගුහාව කිලෝමීටර් පහකට වැඩි දුරකින් ද මීටර් 200 ක් උසින් ද මීටර් 150 ක් පළලින් ද යුක්ත වේ. මෙම මිනුම් අනුව එතෙක් විශාලතම ගුහාව හැටියට නම් කරනු ලැබූ මලයාසියාවේ ‘ඩියර් කේව්’ (මුවන්ගේ ගුහාව) දෙවැනි තැනට පත්වී ඇත.1991 දී එම පළාතේ ජීවත් වූ හෝ ඛන් නමැත්තා විසින් මෙය සොයා ගනු ලැබීය. එහෙත් එම පළාතේ කිසිවකුත් එම ගුහාවට ඇතුළුවීමට බිය වූයේ එම ගුහාවෙන් නිකුත් වන භයානක හූ ශබ්දයක් හේතුවෙනි. එම ශබ්දයට හේතු වී ඇත්තේ එම ගුහාව මැදින් ඉතා ම වේගයෙන් ගඟක් ගලා යෑමයි. එම පළාත හුනුගල් සහිත වූ අතර ගංගාව හුනුගල් තට්ටුව පසාරු කරගෙන ගුහාවට ඇතුළු වී ඇති බව හෙළිවේ.මේ හැර මේ ගුහාවේ ඇති හිරි ලඹ සමහරක් අඩි 230 ක් පමණ දිගින් යුතු බව සොයාගෙන ඇත.ඒ හැමටම වඩා ආශ්චර්යාත්මක වන්නේ එම ගුහාව තුළ දැකිය හැකි කුඩා කැලෑ ප්‍රදේශයයි. “ගාඩන් ඔෆ් ඊඩන්” (ඊඩන් මල්වත්ත) යනුවෙන් මෙය හඳුන්වනු ලබන්නේ එහි පවතින චමත්කාරය නිසා විය හැකි ය.බ්‍රිතාන්‍ය ගුහා පරීක්ෂණ සංගමයේ හවඩ් හා ඩෙබ් ලිම්බට් සහෝදරයින්ගේ ප්‍රධානත්වයෙන් පර්යේෂණ කණ්ඩායමක් විසින් 2009 මෙම ගුහාව පිළිබඳ තොරතුරු සෙවීම ආරම්භ කරනු ලැබූ අතර ලේසර් කිරණ භාවිතා කරමින් එම ගුහාවේ විශාලත්වය පිළිබඳ ඉහත සඳහන් තොරතුරු සොයා ගනු ලැබීය.මෙම ප්‍රදේශය තුළ පිහිටි ගුහාව සොයා මීට පෙර බ්‍රිතාන්‍ය පර්යේෂකයන් පිරිසක් ගොස් තිබූ නමුත් ඔවුනට මෙම සොන් ඩුං ගුහාව සොයා ගත නොහැකි වූයේ ගන කැලෑවෙන් එම ප්‍රදේශය වැසී තිබූ නිසා ය.“වියට්නාමයේ මේ ප්‍රදේශයේ ගමන් කිරීම ඉතාම අපහසුයි‍. මෙම ගුහාව සොයා ගැනීමට නම් ඒ අසලටම යා යුතු යැයි ද මේ කරදර සියල්ලටම වඩා භයානක වන්නේ මේ ගුහාව තුළ ජීවත්වෙන විෂ සහිත ගෝනුසු උවදුර” යැයි එම පර්යේෂණ කණ්ඩායමේ විශේෂඥයෙකු වූ ඇඩම් ස්පිලේන් පවසයි.මෙම ගුහාව උඩ කොටසේ මීටර් 300 ක් පමණ පළල විශාල සිදුරු කිහිපයක් ඇති අතර ඒවා තුළින් ගුහාව තුළට ඇතුළු වී ගොලුබෙල්ලන් ආහාරයට ගෙන ආපසු පිටවෙන වඳුරන් සමූහයක් ද මෙම පර්යේෂක කණ්ඩායමට දැකගත හැකි විය.දැනට හමුවී ඇති විශාලතම ගුහාව හැටියට හඳුන්වනු ලබන මෙම සොන් ඩුං ගුහාවේ විස්තර ඡායාරූප ගත කරනු සඳහා ජර්මන් ජාතික කාස්ටන් පීටර් නැමැත්තා ද මෙම පර්යේෂණ කණ්ඩායමට සම්බන්ධ වූ අතර ඡායාරූප ගැනීම සඳහා ඔහුට සති දෙකක් පමණ කාලයක් ගත කිරීමට සිදුවිය.ඒ පුංචි පැටවුන් දෙදෙනා හදාගන්නට ගත්තේ ඇමෙරි‍කාවේ ම පළාත් දෙකක දෙමවුපිය යුවළක්. පුදුමයකට මෙන් ඔවුන්ගේ මුල් නම ද එකම වුණා. මරිඩීන් ග්‍රේස් මාස දහයේ දී හදාගන්නට ගත්තේ චිකාගෝ නුවර ජිම් හා සුසාන් රිටන් හවුස් යුවළයි.මරිඩින් එලීස් යයි නම් ලැබූ අනෙක් දැරිය හදාගන්නට ගත්තේ මාස නවයේදී. ඒ මයික් හා ලී ඇන් හෙරිටෙන් යුවළ. ඔවුන් ඇලබාමා ප්‍රාන්තයේ බර්මින් හැම් නගරයේ.මේ දෙදෙනා නිවුන් දැරියන්. 1999 දෙසැම්බර් 8 දා මර්ඩින් ග්‍රේස් නමින් පසුව නම් වූ දැරිය චීනයේ ජියැං මෙන් හි උද්‍යානයක් අසල දමා ගොස් තිබුණා.එවිට ඇගේ වයස සතියයි‍. මරිඩින් එලීස් දැරිය ඊට සතියකට පසුව ඒ අසලම වීදියක් අයිනේ දමා යනවිට ඇයටත් සති දෙකක් පමණ වයසයි.ඔවුන් දෙදෙනාම ජියෑං මේන් නගරයේ සමාජ ‍සුබසාධක ආයතනයට ගෙන ගියා. ඔවුන් දෙදෙනාම එහිදී හැදුණේ එකම ‘නැනී’ කෙනෙකු ‍ය‍ටතේ. මෙසේ හැදුණු වැඩුණු ඔවුන්ගෙන් පළමු දැරිය හදා ගැනීමට ඉදිරිපත් වූ ජිම් හා සුසාන් යුවළ මරිඩීන් ග්‍රේස් යනුවෙන් ඇය නම් කොට සිය ගෙදරට ගෙන ගියා.අනෙක් දැරිය හදාගන්නට ගත් මයික් හා ලී ඇන් ඇයට ද නම් කෙළේ මරිඩින් එලීස් යනුවෙන්. ඔවුන් දෙදෙනා නිවුන් දැරියන් බව එවිට කිසිවෙකු දැන සිටියේ නැහැ.මරිඩින් ග්‍රේස් ඉතා ඉක්මනින් කතා කරන්න පටන් ගත් අතර ඇය වයස අවුරුදු හතර වනවිට ඉතා දක්ෂ ලෙස ඉගෙන ගන්නත් පටන් ගත්තා.ඇය තවත් ලොකු වෙනකොට සිතුවම් අදින්නට ලෝක සිතුවම පවා අදින්නට සමත් වුණා.වයස තුනක් වූ කල ඇය තමාට සොහොයුරිය‍ක් අවශ්‍ය බවට තමන් හදාගත් දෙමවුපියන්ට කීවා.මයික් හා ලී ඈන් හදා වඩා ගත් මරිඩින් එලීස් ද වයස දෙක තුන පසු කරන විට ලෝකය පිළිබඳව දැනගන්නට උත්සාහ කළා. තමන්ට සොහොයුරියක අවශ්‍ය බව ද ඇය දෙමාපියන්ට කීවා ය. එවර ද මයික් හා ලී තෝරා ගත්තේ චීනයේ දැරියකි. ඇයට නම තැබුවේ ඇලී යනුවෙන්.මේ අතර චිකාගෝ හී සිටින රිටන් හවුස් යුවළ ද මරිඩින් ග්‍රේස්ට සොයුරියක් සොයන්නට මරිඩීන් ගත් චීනයේ පියැංමෙන් නගර සමාජ සුබසාධන ආයතනයට කතා කළා.අන්තර්ජාලය ඔස්සේ ඒ ආයතනයෙන් මෙයට කලින් හදා වඩා ගන්නට දරු දැරියන් ගැන විස්තර සොයා බැලුවේ නිකමට වගේ.මෙහි දී එක් වරම තමන්ගේ මරිඩින් වගේ ම දැරියක් ඔහුගේ ඇස ගැසුණා.ඔහු වහා සිය බිරියට කතා කළා‍.“මේ බලන්නකෝ අපේ මරිඩින්”“ආනේ ඔව්මයි” ඇය කීවා. එතකොට ම ඔවුන්ගේ මරිඩින් දුවත් දිවගෙන ආවා.“ආනේ මේ මං නේද අම්මා”ඒත් මං මෙහෙම තැනක හිටියෙ නෑනේ” දියණිය කීවා.ඔවුන් වහාම ක්‍රියාත්මක වුණා.“දෙවියනේ මරිඩින් ගෙ නිවුන් සොයුරියක් වෙන්න ඇති”රිටන් හවුස් දෙමාල්ලන්ට සිතුණා මේ අතර රිටන්හවුස් යුවළ මේ මරිඩින් හා සමාන අනිත් ළදැරිය සොයා ගන්නට වෙහෙසුණා‍. එය අමාරු වුණේ නැහැ. ඔවුන්ට බර්මින් හැම් හි සිටි හැරින්ටන් වරුන් පිළිබඳව දැනගත්තා.මරිඩින් දෙදෙනාගේ ඩී.ඇන්.ඒ‍. පරීක්ෂණයක් කරන්නට දෙදෙනාගේම දෙමව්පියන් කල්පනා කළා. ඒ අනුව කැලි‍ෆෝනියා විශ්ව විද්‍යාලයේ නිවුන් දරුවන් පිළිබඳව අධ්‍යයන අංශයේ අධ්‍යක්ෂ හා ආචාර්ය නැන්සි සීගල් ඔවුන්ට උදව් කළා.එහිදී මර්ඩින් ග්‍රේස් හා මර්ඩින් එලීස් නිවුන් දැරියන් බව ඔප්පු වුණා.‍මෙය ආශ්චර්යයක්. එකට ඉපිද දෙතැනක වැඩුණු මේ දෙන්නාට එකම නම තැබුණු හැටි පුදුමයි.දෙමාපිය දෙදෙනාගේ ම අදහස පරිදි ඒ වනවිට හතර හැවිරිදි වූ මරිඩින් දැරියන් දෙදෙනා බර්මින් හැම් හා හෝටලයකදී මුණගස්වනු ලැබුවා.එහිදී ඔවුන් එකම අනාථ නිවාසයක හිටි හැටි එයට හමුවූ අයුරු එළිවුණි.මරිඩින් ග්‍රේස් බදාගත් මරිඩින් එලීස් “මං ‍ඔයාට ආදරෙයි” මිමිණුවා.ඒ මොහොත හරිම අනුවේදනීය වුණා. දෙදෙනාට දෙදෙනා ආකර්ශණය වුණා හරිම ඉක්මනින්.දෙදෙනාගේම ගතිගුණ එක සමානයි. ආශාවල් කැමැති ආහාර එක සමානයි.තම මව හා පියා කවුදැයි නොදනිතත්; එකම අනාථ නිවාසයක හැදී නොදන්නා කාලයේ ඈත එපිට පවුල් දෙකක හැදුණු වැඩුණු මේ දැරියන් දැන් එක ළඟට වී සිටින්නේ හරිම සතුටින්.අමාන් රාමසාන් පකිස්තානයේ රූපවාහිනියක් මඟින් ඉදිරිපත් කරන තරගයකි. මෙතෙක් මෙහි ජයග්‍රාහකයාට ත්‍යාග වශයෙන් පිරිනැමුණේ රෙදි සෝදන යන්ත්‍ර හෝ ලැප්ටොප් පරිගණකය. එහෙත් සංවිධායකයෝ දැන් එහි ත්‍යාග වෙනස් කර ඇත්තාහ. එය ඇතැමකුගේ සතුට‍ට මෙන්ම තවත් අයකුගේ කෝපයට හේතු වී තිබේ.මේ නව ත්‍යාග ක්‍රමය හඳුන්වා දී ඇත්තේ රාමඩාන් මාසය වෙනුවෙනි. මේ තරගයෙන් රියාස්-උද්-දින් හා ඔහුගේ බිරිය ජයග්‍රහණය කරනු ලැබු අතර ඔවුන්ට ත්‍යාගය වශයෙන් ලැබුණේ ළදරුවෙකි. ඉන් මහත් සේ ප්‍රීතියට පත් රියාස් “අපි අවුරුදු 14 ක්ම කරදර රැසකට මුහුණ දුන්නා. දරුවකු නැතිව අපි හරිම දුකෙන් හිටියේ. සමහරු මට කිව්වා දෙවැනි කසාදයක් කරගන්න කියලා. ඒත් මම ඉවසුවා.” යැයි කීවේය. ඔහුගේ බිරිය පැවසුවේ “මේ දරුවා අපට රමදාන් වෙනුවෙන් ලැබුණු තෑග්ගයි” යනුවෙනි.මේ රූපවාහිනි තරගය ඉදිරිපත් කරන ආමිර් ලියකත් හුසේන් “මේ දරුවා කුණු ගොඩක් උඩ අතරමං කර සිටියා. මේ බලන්න මේ දරුවා කොතරම් අහිංසක ද හුරතල් ද කියලා” යැයි පවසමින් රූපවාහිනි ප්‍රේක්ෂකයින්ට පෙන්වූයේය.මේ සඳහා දරුවන් ලබා දෙනු ලබන්නේ එපා නම් වූ සුබසාධක සංගමයකි. ඒ සංගමය සතුව අතරමං කරනු ලැබු දරුවන් රැසක් සිටින බව පැවැසේ. “අපි හැමෝටම කියන්නේ දරුවන් එපා නම් අපිට දෙන්න අපි ඒගොල්ලන් හොඳ අනාගතයක් සකස් කර දෙනවා” යනුවෙන් එහි සංවිධායකයෝ පවසති.එහෙත් මෙම ක්‍රියාදාමය පිළිකුල් සහගත බවත් එය අමානුෂිකත්වයේ උපරීමය බවත් තවත් පිරිසක් හඬ නඟති.කාන්තාවකගේ මුහුණේ රැවුලක් තිබීම ඉතාම අස්වාභාවික සිදුවීමක් මෙන්ම සිදු නොවිය යුත්තක් යන්න සමාජයේ පිළිගැනීමයි. ඉන්දුනිසීයාවේ පෙනැං ග්‍රාමයේ විසු 38 හැවිරිදි ඔගස්ටිනා ඩෝමන්ගේ ද මුහුණේ හා පපු ප්‍රදේශයේ කෙස් වැඩෙන්නට වූයේය. ඒ සමඟම මහත් අපහසුතාවට පත්වූ ඔගස්ටිනා ද මුස්ලිම් කාන්තාවන් මුහුණේ සිට මුළු සිරුරම වසා අඳින හිජාබ් නම් වූ දිග කබාය ඇඳීමට පටන්ගත්තාය.එම කෙස් කපා දැමීමේදී මහත් වේදනාවක් ඇතිවීම නිසා ඇය එය ද නවතා දැමුවාය.මේ රැවුල නිසා දරුවන්ට උසුළු විසුළු හා වෙනත් කරදරවලට මුහුණපෑමට සිදුවේ ය යන බිය නිසාම ඇය දිගටම හිජාබ් කබායෙන් සැරසීමට පුරුදු වූවාය.එසේ වුවත් ඇයගේ 19 හැවිරිදි පුත්‍රයාට නොයෙකුත් අයගෙන් සිදුවූ හිරිහැර හේතුවෙන් උදහසට පත්වූ ඔගස්ටිනා පසුව මෙතෙක් සඟවා සිටි රැවුල සැමට දැකිය හැකි ලෙස කබාය ඉවත් කොට සාමාන්‍ය ඇඳුමින්ම සැරසීමට තීරණය කළාය. ඉන්පසු තම රැවුල සියලු දෙනාටම පෙනෙන සේ ඇය ගම පුරා ඇවිද්දා ය.  ඔහු 141 හැවිරිදි දස දරු පියෙකි. පස් වරක් විවාහ වී ඇති අතර ඉන් බිරියන් හතර දෙනකුම ස්වාභාවික මරණවලට පත්වී දැන් පස්වැනියා සමඟ ජීවත් වන්නේය. ඔහුගේ පස්වැනි බිරිය වසර හැටකින් ඔහුට වඩා බාලය.ඉන්දියාවේ උතුරු කාශ්මීරයේ යුරි දිස්ත්‍රික්කයේ ජීවත්වන මොහු හෙරෝස්-උද්-ධීන් මීර්ය. රැකියාව කරන්නේ දේශසීමාවෙන් එහා පකිස්තානයේය. ඔහුට මුල්ම බිරිය හමු වූයේ ද එහිදීය.“ඒ කාලයේ ඉන්දියාවත් පාකිස්තානයත් අතර දේශ සීමාව ලකුණු කර තිබුණේ නෑ. මං ඒ කාලේ කරච්චියේ ව්‍යාපාරික පවුලකට සේවය කළා” යි හෙතෙම පැවැසීය.පළමු බිරියගේ මරණින් පසු ඔහු ඉන්දියාවේ පදිංචියට ආ ෆෙරොස් සෙසු විවාහයන්ට ඇතුළත් විය.දැනට ඔහු සමඟ වෙසෙන ඔහුගේ පස්වැනි බිරිය වන මිස්රා පවසන්නේ “මෙයාගේ අතීතය හරිම දුක්බර එකක්. කම්කටොලු රැසකට මුහුණ දී තිබෙනවා. 1800 ගණන්වල මහා භූමිකම්පාවක් සිදුවී තිබෙනවා. එහිදී ජීවිත රැසක්ම බේර ගත් බව ඔහු පවසනවා” යනුවෙනි.ඉන්දියාව හා පකිස්තානයේ ඉතිහාස තොරතුරු රැසක් ඔහුගේ මතකයේ ඇත්තේය.ඔහුට රජය මඟින් දී තිබෙන උප්පැන්න සහතිකයට අනුව උපත ලබා ඇත්තේ 1872 මාර්තු 10 වැනිදාය. එසේනම් මොහු මෙතෙක් ලොව මහලුතම තැනැත්තා ලෙස ගිනස් වාර්තාවක් හිමිකර ගෙන සිට පසුගියදා මියගිය 115 හැවිරිදි මිසාවෝ ඔකාවාට වඩා වසර 27 කින් වැඩිමහලු වන්නේය.තවමත් හොඳින් ඇවිදීමට හැකි තම කටයුතු කිසිවකුගේ ආධාරයක් නොමැතිව ඉටුකර ගත හැකි හෙරොස් ගේ තොරතුරු දැනට ගිනස් සංවිධානය මඟින් පරීක්ෂා කරන බැව් වාර්තා වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=as1308043</link>
    <topic>විශ්‍රාම ගත් අය වැඩියෙන් නින්දට යෑම එතරම් ගුණදායක නෑ</topic>
    <author/>
    <content>විශ්‍රාම ගත් අය වැඩියෙන් නින්දට යෑම එතරම් ගුණදායක නෑතාත්තා සේවයෙන් විශ්‍රාම ගන්නා විට ඔහුට අවුරුදු හැට සම්පූර්ණවී සිටියේ ය. වසර ගණනක් තිස්සේ අප දුටුවේ උදෑසන කාර්යාලයට ගොස් සවසට නිවෙසට එන තාත්තාය. විශ්‍රාම ගැනීමෙන් පසුව ඔහු දවස කෙසේ ගත කරනු ඇති දැයි අපට අවබෝධයක් නොතිබිණි. එහෙත් විශ්‍රාමික දිවියේදී නිවසේ රැඳි සිටින තාත්තාට කරන්නට ඕනෑ තරම් වැඩ තිබිණි.අපේ තාත්තා කවදත් අම්මාට පෙර අවදි වූයේ ය. හැම උදයකම ‍මුළුතැන් ගෙයි ළිප දල්වා කේතලය උතුරවා තේ සෑදීමට කළමනා සකස් කළේ තාත්තා ය. ඉන්පසුව ඔහු සාලය, මිදුල පිරිසුදු කර මල් වට්ටියක් කඩා පහන් දල්වා බුදුන් පිදුවේ ය. ඒ අතර තුර ඔහු ගෙවත්තේ ඇවිද සිටුවා ඇති එළවළු මල් පාත්තිවලට සාත්තු කළේය.වතුර දැම්මේ ය. මේ සියල්ල ඉටුකර ඔහු නියමිත වේලාවට කාර්යාලයට ගියේ ය. සවසට නිවෙසට පැමිණි පසු ඔහු වැඩි වේලාවක් ගත කළේ ගහකොළ අතර ය. එදා අඳින ඇඳුම ඔහු සවස් වරුවේ සෝදා දැමුවේය.ඒ අතර අපට පොත පත කියා දුන්නේ ය‍. තාත්තා හිතුණොත් පොතක් පතක් කියෙව්වේ ද ගුවන් විදුලියට සවන් දෙන්නේ ද හැන්දෑවට ය. ඔහු නිවසේ දී අප සැම සමඟ සතුටින් ගත කළේ ය. ඔහු කාර්යය බහුල ය. කාර්යය බහුල තාත්තා විශ්‍රාම ගිය පසු ඔහුගේ දින චර්යාව වෙනස් වනු ඇතැයි අපි සිතුවෙමු‍. තාත්තා විශ්‍රාම යනවිට අප රැකියාවල නිරත ය.ගෙදර නතර වූවා කියා තාත්තාගේ කාල සටහනේ මහා ලොකු වෙනසක් සිදුවූයේ නැත‍. ඔහු සුපුරුදු වේලාවටම අවදි වූයේ ය. පෙරටත් වඩා ගෙවත්තේ බෝග වැවුවේ ය‍ ඒ අතර බුලත්, දබල, වම්බටු, බණ්ඩක්කා මෙන් ම මෑකරල් ද විය. තාත්තා එළවළු පාත්ති අතරේ ම මල් වර්ග ද සිටවූයේය.අම්මා ද ඊට සහාය වූවා ය. තාත්තා නිවසේ නතර වීමෙන් පසුව ගෙදරට අමුතු සිරියාවක් ලැබිණි. ඔහු හැන්දෑවට කඩමණ්ඩියට ඇවිදින්නට ගියේ ය. අපේ තාත්තා දවල් කාලයේ නිදාගත්තේ නැත. ඔහු පෙරටත් වඩා නිරෝගී ලෙස සිටියේය.එසේ වුවත්, තාත්තාත් සමඟ විශ්‍රාම ගිය එහා ගෙදර බොතේජු අන්කල් ගේ ජීවිතය ඊට හාත්පසින් ම වෙනස් විය. ඔහු රාජකාරිය කරන කාලය තුළ ලද මුළු වැටුප ම දරුවන් වෙනුවෙන් වියදම් කළේ ය. ඔහුගේ දරුවෝ හිතුවක්කාර ය. බොතේජු අන්කල් ගෙදර නතරවීමෙන් පසුව තව තවත් රෝගී වූයේය.ඔහුගේ දවස ගෙවුණේ බොහෝ විට වැරැන්ඩාවේ ඇති වේවැල් පුටුව මත ය. ඔහු බලාගත් අත බලාගෙන කල්පනා කරන්නට වූයේ ය. අධිරුධිර පීඩනය, දියවැඩියාව ආදී රෝගයන්ට ද ගොදුරු වී සිටි බොතේජු අන්කල් විශ්‍රාම ගෙන ටික කලකින් ම එක්තැන් වූයේ ය. දරුවෝ පි‍ටරට ය. බිරිය ද ‍රෝගීය මේනිසා ඔහුගේ තත්ත්වය වඩාත් දරුණු අතට හැරුණේ ය. රැකියාවට යන කාලයේ එතරම්ම රෝගී තත්ත්වයක් නොතිබූ බොතේජු අන්කල් විශ්‍රාම ගැනීමත් සමඟ ජීවිතයේ පසු බෑමකට ලක්වූයේ ඇයි?මෙය බොතේජු අන්කල්ගේ පමණක් ප්‍රශ්නයක් නොවේ. බොහෝ විශ්‍රාමික මවුපියවරු වර්තමානයේ මුහුණ දෙන ගැටලුවකි. කායිකව රෝගී වීම, මානසික පසුබෑමකට ලක්වීම තමන් තනිවූයේ යැයි සිතා හුදකලා වීම අද වඩ වඩාත් විශ්‍රාමිකයන් තුළින් අසන්නට දකින්නට ලැබෙන දෙයකි. ඇයි මෙහෙම වෙන්නේ.අපි මේ පිළිබඳව ව්‍යවහාරික මනෝවිද්‍යාඥ නිමල් ලියනගේ මහතා ගෙන් කරුණු විමසුවෙමු.මහලු අවධිය හෙවත් ජ්‍යෙෂ්ඨ පුරවැසි අවධිය ඉතාම අවධානයට යොමු විය යුතු අවධියක්. ජීවිතයේ සැදෑසමය, විශ්‍රාමික දිවිය වශයෙන් හඳුන්වනු ලබන මේ කාලය ආරම්භ වන්නේ වයස අවුරුදු පනස් පහ හෝ අවුරුදු හැට ලැබීමත් සමඟයි. මිනිසුන්ට විවිධ ලෙස මානසිකව බලපාන කාලයක් තමයි මේ විශ්‍රාමික අවධිය කියන්නේ.මෙම කාලයේ ආරම්භයත් එක්කම මෙතෙක් කරගෙන පැමිණි රැකියාව, සේවාව හෝ වෙනත් ප්‍රධානතම ජීවන ක්‍රියාවලිවලට සමුදීමත් සිදු කැරෙනවා. මේ තත්ත්වය බොහෝ දෙනෙකුට මානසික සෞඛ්‍ය කෙරෙහි බලපාන දෙයක්. විශ්‍රාම ගැනීම යන්න අපට මෙහෙම හඳුන්වන්න පුළුවන්. ඒ කියන්නේ රජය සමඟ හෝ වෙනත් ආයතනයක් සමඟ තිබූ එක්තරා අන්දමක ‘ගිවිසුමක්’ එකක් අවසන් වූ කාලයක් කියන්නට පුළුවන්. විශ්‍රාම ගැනීමත් සමඟ විශ්‍රාම වැටුප එහෙම නැත්නම් පාරි‍තෝෂික දීමනා සේවක අර්ථසාධක අරමුදල් ආදිය ලැබෙන්නට පුළුවන්.නමුත් විශ්‍රාම ගැනීමත් සමඟ තමන්ගේ හැකියාවන්, බුද්ධිය, අත්දැකීම්, දැනුම, අවබෝධය නිර්මාණ කුසලතා ආදියත් නැති වෙනවා කියලා කෙනෙකු සිතනවා නම් එය වැරදියි. විශ්‍රාමික දිවියක් ගෙවන කෙනෙක් මානසිකව අඩාල වීමට බලපාන හේතු කාරණා බොහොමයක් තිබෙනවා.‍ වසර ගණනක් දිනපතා සේවයට ගිය අයෙකු විශ්‍රාම ගැනීමත් සමඟ ඔහුට හෝ ඇයට මතුවන මෙවැනි දේ ඇතැම් විට දරා ගැනීමට පුළුවන්කමක් නැහැ.මෙතෙක් තමන් විසින් කාර්යාලයේදී කරනු ලබන කටයුතු නතර වීම, ආර්ථික තත්ත්වය පහළ වැටීම, තමන් විසින් දරා සිටි සමාජීය තත්ත්වය එකවරම නැතිවීම, වගකීම් ඉටු කිරීමට නොහැකිවීම හා දරුවන්ගේ දරුවන් බලා ගැනීම වැනි නවතම වගකීම් පැවරීම ද මෙහිදී දැක්වීම පුළුවන. එමෙන් ම සමාජයෙන් ලැබෙන සැලකිලි හා පිළිගැනීම නැතිවී යාම, දරුවන්ගේ දුරස්වීම, අන් අය කියන විදියට ජීවත්වීමට සිදුවීම, තමන්ගේ ස්වාධීනත්වය නැති වී ගියැයි සිතීම, සමාජයේ විවිධ ආකල්ප වලට මුහුණ දීමට නොහැකිවීම ආදී වූ කරුණු නිසා මානසික සෞඛ්‍ය පිරිහී යෑමට ඉඩ තියෙනවා‍. මෙය මානසික ක්‍රියාකාරිත්වය සමඟ ඇතිවන්නක් වේ.කාලයක් එක දිගට කාර්යාල කටයුතුවල මෙන් ම නිවසේ කටයුතුවලදී ක්‍රියාකාරී පුද්ගලයකු වූ කෙනෙක් විශ්‍රාම ගිය පසු එක්තරා තැනකට කොටුවන විශ්‍රාමිකයා බොහෝ විට කල්පනා කිරීමට හුරුවේ. එහිදී අතීතයේ දී සිදුවූ විවිධාකාර පරාජයන්, කරදර මෙන් ම තමා විසින් කරන ලද විවිධ ක්‍රියාවන් පිළිබඳව මතක් වීමත් තමා මුහුණ දුන් කනගාටුදායක අවස්ථාවන් ආදිය පිළිබඳව වූ අශුභවාද‍ී දේ, සිතට දුක ගෙන දෙන බිය ගෙන දෙන සිතුවිලි ඇතිවේ.ඔවුන් මේ සිතුවිලි ඔස්සේ දිගින් දිගටම කාලය ගත කිරීමට හුරුවේ. තවත් දෙයක් තමයි මේ අය තුළ තමා අවට සිටින ආශ්‍රය කරන අය ගැන වැරදි මත ආකල්ප ඇතිවීම, එමෙන් ම විශ්‍රාම යාමත් සමඟ තමන් පත්ව සිටින තත්ත්වය පිළිබඳව අවබෝධයක් නොතිබීමත් චිත්තවේග පාලනය කර ගැනීමට නොහැකියාවත් නිසා විශ්‍රාමිකයා බොහෝ ගැටලුවලට මුහුණ දේ.මේ ඉහත කී කරුණු පදනම් කොටගෙන, ඔවුන් තුළ කායික මානසික අපහසුතාවයන් ඇතිවීමට ඇති ඉඩකඩ වැඩියි. ඒ අතර චර්යාමය වෙනස්වීම්, කේන්ති යෑම, තනිව ඇඬීම වැලපීම ආදි දේ වගේ ම ඇතැම් අවස්ථාවල වෛද්‍ය විද්‍යාත්මකව විස්තර කළ නොහැකි රෝග ලක්ෂණ මතුවෙනවා. මෙය (Somatoform Disorders) වර්ගයන්ට අයත් රෝගී තත්වයන්. උදාහරණ ලෙස‍ කැක්කුම් වේදනා, ආදිය දැක්වීමට පුළුවන්. ඔබ දැක ඇති ඇතැම් වැඩිහිටියන්ට නින්ද නොයෑම, කථා නොකර සිටීම, තනිවී සිටීමට උත්සාහ දැරීම, කෑම ගැනීමට ඇති අකමැතිකම, මෙන් ම ඒ පිළිබඳව ආශාවක් නැතිකම. ආදිය ලක්ෂණ මෙන් ම ශාරීරික සෞඛ්‍ය පුරුදු වලින් ද ඔවුන් ඈත්වීමට උත්සාහ ගනී.තමන්ගේ මව පියා විශ්‍රාමික දිවියක් ගත කරන්නේ නම් ඔබට ඔවුන් තුළින් මේ තත්ත්වයන් හෝ ඉන් කිහිපයක් හෝ දැකිය හැකි වනු ඇත. ඇතැම් අවස්ථාවල එම තත්ත්වයට පත්නොවූ වැඩිහිටියන් ද සමාජයේ සිටිනවා. කෙසේ වෙතත් විශ්‍රාමික දිවියකට පත්ව සිටින හෝ අනාගතයේ එවැනි දිවියකට මුහුණදීමට සිටින අයට මෙන්න මේ විදිහට තම දෛනික ජීවිතය, ඔවුන්ගේ පැවැත්ම සකස්කර ගන්නවා නම් බොහෝ ගැටලු සහගත තත්ත්වයන්ගෙන් මිදීමට්‍ පුළුවන්කම තිබෙනවා.විශ්‍රාමික වැඩිහිටියන් තම සිත සැහැල්ලුවෙන් තබා ගැනීම තමයි මූලිකම දේ. සිතට සැහැල්ලුව ගෙන ඒමට නම් හිතට කරදරය ගෙන දෙන පරිසරය, පුද්ගලයන්ගේ ඇසුරෙන් බැහැරව සිටීම ඉතා ම වැදගත්‍. මනසට දුක ගෙන දෙන කතාවන්, සංවාද වලින් බැහැරවීම, හිතට සහනය දෙන පරිසරයක ගැවසීම වැදගත්. එහිදී පන්සල්, ආගමික පරිසර, උද්‍යාන, මුහුදු වෙරළ ආදියට යාම සුදුසුයි.සැහැල්ලු ව්‍යායාම වල යෙදීම, හොඳින් හුස්ම ගනිමින් සෙමින් හුස්ම පිටකරමින් ඇග සැහැල්ලුවට තබා ගනිමින් දිනකට දෙවරක් වරකට විනාඩි දහය බැගින් අඩුම වශයෙන් දිනකට විනාඩි විස්සක්වත් සැහැල්ලු ව්‍යායාම වල යෙදීම යෝග්‍යයයි.එමෙන් ම ගුවන් විදුලියට. සවන්දීම රූපවාහිනිය නැරඹීම, තමන් කැමැති පොත පත කියවීම වගේ ම නිවසේ කාමරයකට කොටුවී නොසිට පරිසරයට සවන්දීම දරුවන් සමඟ ගැවසීම ඔවුන් ක්‍රීඩා කරනු දැක සතුටුවීම, තම ජයග්‍රහණ ගැන ජීවිතයේ සාර්ථක බව පිළිබඳව හැම විටම සිතීම මානසික මෙන් ම කායික නිරෝගී සමයට ඉතාම වැදගත්. දාම්, චෙස්, කැරම් ආදී මනස ක්‍රියාකරන ක්‍රීඩාවල නිරත වීමත් සිතට නැ‍ඟෙන පරාජිත සිතුවිලි බැහැර කිරීමත් ජීවිතයේදී තමන් ලද හැකියාවන්, දියුණු කරගැනීමත් අනවශ්‍ය පුරුදු අත්හැර‍ දරුවන් සමඟ සහයෝගයෙන් කටයුතු කිරීමත් තුළින් විශ්‍රාමික ජීවිතය වඩාත් සැනසිලි දායකව ගෙවා දැමීමට හැකිවනු ඇත.බොහෝ විට දකින්නට ලැබෙන දෙයක් තමයි වැඩක් නැහැ‍ කම්මැලි යැයි කියමින් මේ අය දහවල් කාලයේ නින්දට හුරුවීම. නමුත් දහවල නි‍න්ද මඟහැරීමත්, වෛද්‍ය උපදෙස් අනුව ආහාර පාන ආදිය ලබා ගැනීමත් වැදගත්. මේ මොන දේ කීවත් සැදෑසමය ගත කරන අය සුබවාදී ලෙස ජීවිතය දෙස නොබලන්නේ නම් ඔවුන් මානසිකව වැටෙනවා නම් ඔවුන් තුළ ඇති රෝගී තත්ත්වයන් වැඩිවන්නට පුළුවන්‍. අපි ඒවායෙන් මේ ජ්‍යෙෂ්ඨ පුරවැසියන්ව ආරක්ෂා කර ගත යුතුයි.‍මේ කාර්යයේදී නම් ජ්‍යෙෂ්ඨ පුරවැසියන්ට ආදරය කිරීම, රැක බලා ගැනීම ඔහුගේ දරුවන් ඉතාම අවධානයෙන් හා අවබෝධයෙන් කළයුතු දෙයක්.ජීවිතේ සියලු ප්‍රශ්න හමුවේ බාධක අභියෝග ජයගනිමින් ඔවුන් වෙහෙස වූයේ මේ දරුවන් හැදීමට. ඉතින් ජීවිතේ සැදෑ සමයේ දී තම මව පියා රක්ෂා කිරීම, ඔවුන්ගේ සිත් නොතලා සිටීම, ඔවුන්ගේ ආත්ම අභිමානය ආත්ම විශ්වාසය ගොඩනැ‍ඟෙන අයුරින් කටයුතු කිරීමයි වැදගත්.මේ අයගේ අවශ්‍යතා පිරිමැසීම, ඔවුන්ගේ සෞඛ්‍ය පිළිබඳව සොයා බැලීම, ඔවුන්ට නිදහසේ සිටීමට පරිසරය සැකැසීම, දුක්බර පුවත් නොදන්වා සිටීම ආදිය කළ හැකි නම් මේ වැඩිහිටි ජීවිත වඩා සුවදායක වනු ඇත. එමෙන් ම තම පවුල් ප්‍රශ්න රැකියා ප්‍රශ්න ආදිය විශ්‍රාමික වැඩිහිටියන්ට නොකියා සිටීමත්, සිතට දුක භීතිය, ගෙන දෙන කලකිරෙන ප්‍රවෘත්ති නොදන්වා සිටීමත් වැදගත්. ඒ හැරුණු විට විශ්‍රාමික මව, පියා, වැඩිහිටියා සමාජයේ නිවසේ තනි නොකර ඔවුන්ව රැකබලා ගන්නට හැකියාව ඔබට තිබේ නම් එය ඉතා හොඳ ගුණයක්.වැඩිහිටියන්ව අගය කිරීමත් නිවසේ කාර්යයන් වලදී ඔවුන්ට මුල් තැන දීමත්, මේ අය සමඟ සුහදව කටයුතු කිරීමත් වගේ ම දේපළ, මුදල් ඉල්ල ඉල්ලා වද නොදීමත් දරුවන්ට මවුපියන් වෙනුවෙන් කළ හැකි දේ අතර වෙනවා.විශ්‍රාමික වැඩිහිටියා තමන් පිළිබඳව සැලකිලිමත් වීම වැදගත් වගේ ම, විශ්‍රාමික වැඩිහිටියන් අකමැති දේ කෙරෙහි ඔවුන්ව පොලඹවන්නේ නැතිව ආදරයෙන් කරුණාවෙන් ඔවුන්ව තේරුම් ගෙන ඔවුන්ට පවුල තුළ සමාජය තුළ නිසි තැන ලබාදීම තුළින් සැදෑසමයේදී ඒ අය තුළ ඇතිවන මානසික ව්‍යාකූල බව හා කායික රෝග පීඩා ආදියෙන් ඔවුන් ගලවා ගැනීමට ඔබට පුළුවන් වනු ඇත.අද කතාබහකොළඹ ජාතික රෝහලේ හිටපු මනෝ විද්‍යාඥ ශ්‍රීලංකා විවෘත විශ්වවිද්‍යාලයේ බාහිර කථිකාචාර්ය ව්‍යවහාරික මනෝ විද්‍යාඥනිමල් ලියනගේ ලිව්වේ ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=as1308044</link>
    <topic>දරුවන් යහපතෙහි යෙදවීමේලා පියකුට ඇත්තේ විශාල වගකීමකි</topic>
    <author>රමණී සුබසිංහ</author>
    <content>දරුවන් යහපතෙහි යෙදවීමේලා පියකුට ඇත්තේ විශාල වගකීමකිගනඳුර දුරලමින් හිරු නැඟ එන්නේ නැ‍ෙඟනහිර දිශාවෙනි. ඒ හිරු කිරණින් මුළු ලෝකයකට ජීවය දෙන්නා සේ, ඒ ලෝකයේ හැදෙන වැඩෙන දූ දරුවන්ට ජීවය දෙන්නේ මවුපියන්ය. අපේ බුදු හාමුදුරුවෝ සිඟාලෝවාද සූත්‍රයේ දී මවුපියන් පූර්ව දිශාවට හෙවත් නැ‍ෙඟනහිර දිශාවට සමකොට දැක්වූයේ එහෙයිනි.මවක ගේ මුදු ගුණය සේ ම පියෙකු ගේ දැඩි බව ද දරුවකු ගේ ජීවිතය යහපත්ව හැසිරවීමට වැදගත් ය. මුදු සිතින් දරුවන්ට ආදරය සෙනෙහස දෙන්නා සේ ම වරදක දී, හිතුවක්කාරකමක දී දැඩි බවක් නොපාන්නේ නම් දරුවන් හසුරුවා ගැනීම අපහසු වන්නට පුළුවන.කෙනෙක් එය අනාදරයකැයි තේරුම් ගත්ත ද දුකක දී, කරදරයක දී අම්මා මෙන් ම තාත්තා ද වේදනාවෙන් පීඩා විඳින බව අපේ දරුවන් අමතක නොකළ යුතුය.මව ගේ ඇකයේ සුරතල් බස් බිණිමින් දරුවන් නැළැවෙද්දී පියවරුන් ගත වෙහෙසන්නේ, බත සරි කරන්නේ උන් ගේ කුස පුරවන්නට ය. අතීත සමාජයේ නම් ඒ තාත්තාට දරුවන් මෙන්ම දරුවන් ගේ අම්මා ද බොහෝ සේ ගරු සරු දැක්වීය. ඒ බිය හෝ යටහත් පහත්කම නිසා හෝ නොව දැඩි ආදරය නිසාම උපන් ගෞරවයකිනි.ප්‍රවචන කීර්ති ශ්‍රී සද්ධර්ම වාගීශ්වරබදුල්ලේ මහානාම හිමිඒ ගෞරවය ලබන්නට එදා අපේ පියවරු ද බොහෝ සුදුසුකම් ලද්දෝ ය. ඔවුහු වචනයෙන් මෙන් ම ක්‍රියාවෙන් ද දරුවන්ට ආදර්ශවත් වූහ. මව පියා දූ දරුවන් අතර වූ මේ අපූරු බැඳීම ටිකෙන් ටික කඩතොළු වූයේ බටහිර සිරිතට විරිතට හුරුවීම නිසාය.එහෙත් බොදු සංස්කෘතියෙන් පෝෂණය වූ මෙම බැඳීම් නැවත නැවත තහවුරු කිරිම කාලීන අවශ්‍යතාවක් ව පවතී. බිඳී විසිරී ගිය, එසේත් නැතිනම් අයාලේ යන පවුලක හැදෙන වැඩෙන දූ දරුවන් කෙරෙන් සමාජයට අවැඩක් මිස වැඩක් නොවන බැවිනි. අනෙක් අතට මවුපියන් ගෙන් ලබන යහපත් ආදර්ශය හෙට ලෝකයේ මවුපියන් ලෙස කිරුළු දරන දරුවන්ට අත්‍යවශ්‍ය මඟ පෙන්වීමක් ද වන බැවිනි.බුදුරජාණන් වහන්සේ එක් අවස්ථාවක දරුවන් රකින පියා වලාකුළකට උපමා කොට දැක්වූහ. ගිනියම් වී, වියළී, ඉරි තැලී ගිය පොළොව නිවා දමමින් වලාකුලකින් සිසිල් දිය බිඳු මහ පොළොවට වැටෙන්නා සේ, ඒ ජලයෙන් කෙත් වතු පෝෂණය වන්නා සේ මේ ලෝකයේ පියවරු ද දරුවන් කායිකවත්, මානසිකවත් පෝෂණය කරන්නා හ.ඒ මවක ගේ දරු සෙනෙහසට නොදෙවැනි සෙනෙහසකිනි. මවු ගුණ මෙන්ම පිය ගුණ ද නිරන්තරයෙන් ඇගැයි යුතු වන්නේ ඒ උතුම් සෙනෙහසට කරන උපහාරයක් ලෙසිනි. සිඟාලෝවාද සූත්‍රයේ දී බුදුරජාණන් වහන්සේ මවුපියන් වෙතින් දරුවන්ට විය යුතු යුතුකම් කරුණු පහකින් පෙන්වා දුන්හ.පාපයෙන් වැළකීම, යහපතෙහි යෙදවීම, අධ්‍යාපනය ලබාදීම, සුදුසු කල ආවාහ විවාහ කර දීම හා සුදුසු කල ධන සම්පත් පවරා දීම යනුවෙනි. මෙහි මුලින්ම කියැවෙන දෙකරුණු එනම් දරුවන් පාපයෙන් වැළකීම හා යහපතෙහි යෙදවීමෙහි ලා මවකටත් වඩා පියෙකුට පැවරෙන වගකීමකි.අතීත සමාජයේ නම් සෑම නිවසකම පාහේ උපයන්නා වූයේ පියා ය. සමාජය සමඟ නිරන්තරයෙන් ගැටෙන ඔහුට ජීවිතය පිළිබඳ බොහෝ අත්දැකීම් ලැබුණි. අතුරු අන්තරාවලින් මිදී ඔහු ජීවිතය හසුරුවා ගත්තේත්, දරුවන්ට ජීවත්වන සැටි කියා දුන්නේත් ඒ අත්දැකීම් ඇසුරෙනි.මවට මෙන්ම දරුවන්ට ද ඔහු සැබෑ ආරක්ෂකයෙක් වුණේ එලෙසය. සමාජය සංකීර්ණ වීම නිසා අද තාත්තා මෙන්ම අම්මා ද රුපියල් සොයන්නට වෙහෙසේ. අධ්‍යාපනය තරගකාරී වීම නිසා දරුවන්ට ද පාසල් වියේදීම පුළුල් සමාජයක ඇසුර ලැබේ.මේ නිසා එදාට වඩා අද පවුලක තාත්තාට පැවරෙන වගකීම දැඩිය. දරුවන්ට වඩාත් සමීප වෙමින්, හොඳ නරක කියා දෙන අතරම වඩාත් ගෞරවනීයව ජීවත්වීම ද අත්‍යවශ්‍ය වී තිබේ.බුදුරජාණන් වහන්සේ දේශනා කොට වදාළේ දරුවන්ට සැබෑ ආදරය, සෙනෙහස දක්වන පියවරු තම දරුවන් ගේ මව සමඟ දෙවියෙක් දේවතාවියක සමඟ ජීවත්වන්නා සේ සාමයෙන් සතුටින් වෙසෙන බවය.මවක ගේ මුදු ගුණය සේ ම පියෙකු ගේ දැඩි බව ද දරුවකු ගේ ජීවිතය යහපත්ව හැසිරවීමට වැදගත් ය. මුදු සිතින් දරුවන්ට ආදරය සෙනෙහස දෙන්නා සේ ම වරදක දී, හිතුවක්කාරකමක දී දැඩි බවක් නොපාන්නේ නම් දරුවන් හසුරුවා ගැනීම අපහසු වන්නට පුළුවන. කෙනෙක් එය අනාදරයකැයි තේරුම් ගත්ත ද දරුවන්ගේ දුකක දී, කරදරයක දී අම්මා මෙන් ම තාත්තා ද වේදනාවෙන් පීඩා විඳින බව අපේ දරුවන් අමතක නොකළ යුතුය.දරුවන් පිළිබඳ සිතන පියවරු තම බිරිය ගේ කවර වරදක දී හෝ දරුවන් ඉදිරියේ ඇයට පරුෂ වදනින් බැණ වදින්නේ හෝ පහර දෙන්නේ හෝ නැත. වරදක් කළ පමණින් ඇය සහ දරුවන් අතරමං කර දමා වගකීම් මඟ හැර යන්නේ ද නැත. දරුවන් වෙනුවෙන් ඔහු සියල්ල ඉවසීමෙන් දරා ගනී.අප ජීවත්වන සමාජයේ යම් ප්‍රමාණයක් හැරුණු කොට විශාල දරු පිරිසක් තවමත් හොඳ නරක හඳුනන්නේ එවැනි පියවරුන් සහ ගුණගරුක මවුවරුන් ගේ රැකවරණය ලැබෙන නිසාය.මවු සෙනෙහස අහිමි දරුවන්ට ඒ අඩුව ද මකා දමමින් ඔවුන් රැකගන්නා පියවරු ද මේ සමාජයේ වේ. අලුයමින් පිබිද උයා පිහා දරුවන් කවා පොවා පාසලට යවමින් ඇස් පාදන්නට වෙහෙසෙන අතරම උදේ පටන් රෑ වන තුරුත් ගත දහදිය හෙළමින් රුපියල් සොයන්නට කැපවෙන එවැනි පියවරු ලද දරුවන් වාසනාවන්තයින්මය.අම්මා නැතත් එම දරුවන් මහමඟ තනි කරන්නට, එසේත් නැතිනම් ළමා නිවාසයකට බාර කරන්නට, බැල මෙහෙවරෙහි ‍යොදවන්නට තරම් ඔවුන් අකාරුණික වන්නේ නැත. එවැනි පියවරු ජාතියට මෙන්ම රටට ද ආශිර්වාදයකි.වැදගත් වන්නේ දරුවන් මේ සෙනෙහස හඳුනා ගැනීමය. අම්මා මෙන් ම තාත්තා ද තමන් ජීවත් කරවන්නට, දෙපයින් නඟා සිටුවන්නට වෙහෙසෙන බව අවබෝධ කර ගැනීමය. එවැනි දරුවන් කිසි කලෙකත් අම්මට තාත්තට පිටු පාන්නේ හෝ ඔවුන් නොසලකා හරින්නේ හෝ නැත.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=as1308046</link>
    <topic>නෙළුම් විල</topic>
    <author/>
    <content>නෙළුම් විලඅඩියෝස් මහත්තයා යතුරු පැදියේ නැඟී පාරේ යයි. ඔහුට සුනඛයකු හමුවෙයි.සුනඛයා පසු කරන අඩියෝස් මහත්තයාගේ මුවින් වදනක් පිටවෙයි.‘අඩියෝ’ඇතැම් විට අඩියෝස් මහත්තයා යන්නේ පයිනි. සුනඛයෝ ද පාරේ ඔබ -මොබ යති. ඔවුන් දකින ඔහු මෙසේ කෑ ගසයි.‘අඩියෝ ... අඩියෝ’අඩියෝ පරණ ඉංගිරිසි වචනයකි. මෙහි සිංහල තේරුම ‘දෙවි පිහිටයි!’ නැත්නම් ‘ආයුබෝවන්!’ යන්නයි. අද මේ වදන ඉංගිරිසියෙහි නො‍යෙදේ. යෙදෙන්නේ goodbye (ගුඩ්බයි) නමිනි.අඩියෝස් මහත්තයාට ඒ නම පටබැඳී ඇති කාරණාව දැන් ඔබට පැහැදිලි ඇතැයි සිතමි.අඩියෝස් මහත්තයාට සම්බන්ධ පැරණි කතාවක් තිබේ. කුඩා කළ ඔහු වාසය කර ඇත්තේ මිෂනාරිවරයකු ගේ හිය.දිනක් දවල් බතට ඉව වැටුණු බැල්ලක ඔවුන්ගේ නිවස්නය අසලට පැමිණ ඇත. ඔහු ඇයට ගලකින් ගැසුවේ ය. පහර කාගෙනම බැල්ල ඇද වැටුණාය.ඒ දුටු මිෂනාරිවරයා ඔහුට අවවාදයක් කළේය.‘ළමයො අපි කන බත් කටක්- කටක් ගානෙ බල්ලෙක් අපි දිහා බලන් ඉන්නෙ ඌටත් ලැබෙයි කියල. අපි නොදුන්නොත් හෙම ඌ හෙළන දුක් සුසුමට ඌ බුදිය ගන්න බිමේ ඉන්න බිම් පණුවො පවා මැරෙනව.’එදා මේ ළමයා අද ඉහළ රැකියාවක් කරන්නෙකි. ඔහු භාෂා කිහිපයක් දන්නා උගතකු බව ද කියැවේ.අඩියෝස් මහත්තය ගැන තවත් අපූරු කතාවක් තිබේ.ඔහු ඇතිකළ බල්ලා මිය ගොසිනි. එහෙත් උගේ සේයාරුව බිත්තියේ එල්ලා තිබේ. එහි මෙසේ සටහන් වෙයි.‘පැමිණි හෝ පැමිණෙන ලොවක්, ආත්මයක් ගැන විශ්වාස ‍නොකරමි. නමුත් එසේ මා යම් තැනෙකට යනු ඇද්ද එතැනට නුඹත් ඒවායි පතමි.’අනන්‍යතාව සඟවා සිටීමට කැමැති රඹුක්කන ප්‍රදේශයේ සිළුමිණ පාඨකයකු විසින් යොමු කරන ලද ලිපියක් ඇසුරිනි.හිරු අවරට යෑමට තිබුණේ හෝරාවක් පමණි. සයුරු රළ පෙළ බිඳි බිඳී හඬ නගද්දී අපගේ වාහනය ගමන් කරමින් සිටියේ අහුංගල්ලේ සිට හික්කඩුව ගෝනාපීනුවල දක්වා ය. එහි සිටියේ මාත්, මගේ සැමියාත්, දියණියත්, වසර දෙකක පමණ මිනිබිරියත්, තවත් ඥාති දියණියකත්, ඇගේ සැමියා හා වසර එකහමාරක පමණ දියණියත්ය.රිය පැදවූයේ මාගේ සැමියා ය. ඔහුගේ මෑණියන් ගේ මළගමින් පසු හත් දවසේ දානය යෙදී තිබුණේ එදින දහවල් ය. කටයුතු අවසන් කොට අප නිවෙස් බලා නික්ම යෑමට පිටත් වූයේ තරමක් විඩාබර ගතින් යුතු ව ය.අපි ගාලු පාරේ කහව ගල්දුව ආරණ්‍ය සේනාසනයට හැරෙන මාවත අසලටම පැමිණ සිටියෙමු. මහ ම‍ඟෙහි වම් පසින් ගමන් කළ අපේ වාහනය කෙමෙන් පාරෙහි දකුණු පසට යන අයුරු අපට පෙනුණි. ඉදිරිපස අසුනෙහි හිඳගෙන හුන් අප ඥාති පුත්‍රයා “ඔන්න ඔන්න ලොකු තාත්තේ...” කියනු පමණක් ඇසුණි. ඒ සමඟම කෙමෙන් දකුණු පසට ඇදී ගිය රිය වෙරළ සංරක්ෂණය සඳහා ඉදිකර ඇති ගල් වැටියේ හැපී විසිවී ගොස් බිම පෙරළුණේ විශාල හඬක් ද සමඟිනි. වාහනයේ සිටි අපි කවුරුත් භීතියට පත්වී කෑගැසීමට වීමු.ගතවූයේ නිමේෂයකි. බිමට පෙරළුණු රිය නැවතත් කෙළින් විය. ඉදිරි අසුන්වල සිටි මගේ සැමියාත්, ඥාති පුත්‍රයාත්, බිඳී ගිය ඉදිරිපස වීදුරුව තුළින් එළියට විසිවී තිබුණි. මමත්, මගේ දියණියත්, මිනිබිරියත් එක් පසෙක දොරක් ඇරගෙන එළියට පැමිණියෙමු.“බබා ඉන්නවා, බබා ඉන්නවා” තවත් අයෙකු කෑ ගසනු ඇසුණි. ඥාති දියණිය පමණක් ලේ ගලන සිය හිස දෑතින් බදාගෙන කෑගැසුවාය. කවුදෝ නාඳුනන ළමයින් පිරිසක් පැමිණ ඇය ද එළියට ඇද ගත්හ. ඒ සමඟම ක්‍රියාකාරී වූ ඒ පිරිස ඥාති දියණියත්, පුතුත්, කුඩා බිලිඳියත් තමන් ගේ ම ත්‍රී රෝද රථයක නංවාගෙන බලපිටිය රෝහල කරා සැණෙකින් ගෙන යාමට තරම් සංවේදී වූහ.අප පවුලේ කිසිවෙකුටත් තුවාල සිදු නොවූවත් ඥාති දියණියට හා පුතුට තුවාල සිදුවීම නිසා අපි මහත් සේ කම්පාවට පත්වීමු. මේ අවස්ථාවේදී අප ගේ පෙරළුණ රිය කෙළින් කොට අපට ශක්තිය දුන් මේ සංවේදී පිරිස පිළිබඳ අපි ඊළඟට විමසා බැලුවෙමු.බලපිටිය රෝහලේ නේවාසික රෝගියෙකු බැලීම සඳහා ත්‍රී රෝද රථයකින් යමින් සිටිය දී ගල්දූව ආරණ්‍ය සේනාසනය වෙත පයින් වඩිනා බුද්ධ පුත්‍රයෙකු දැක කම්පිත වූ ඔවුන්, සිය ගමන මඳකට පමා කොට උන්වහන්සේ ගල්දූව ආරණ්‍යය වෙත යැවීමට කාරුණික වී තිබුණි.අපේ වාහනය අනතුරට පත් වූයේ එම ත්‍රී රෝද රථය නැවත පැමිණෙන තෙක් අනෙක් පිරිස ගාලු පාරේ බලා සිටි අතරතුර දී ය. අපේ පෙරළුණ රිය කෙළින් කළේ මේ පතාක යෝධයින් පිරිස ය. ඔවුන්ගේ ම ත්‍රී රෝද රථයෙන් අප තුවාල කරුවන් බලපිටිය රෝහල කරා ගෙන ගොස් ඔවුන්ට අවශ්‍ය මූලික පහසුකම් සපයා දීමටත්, නැවත එන ගමනේදීත් අප අසලට පැමිණ තවත් උපකාර ඇවැසිදැයි ඇසීමටත් ඔවුහු කාරුණික වූහ.මේ භයානක අවස්ථාවෙන් අප මුදවා අපට සහනයක් ලබාදුන් වේරගොඩ, මීටියාගොඩ උදාර පුත්‍රවරුනි, (ව්‍යාපාරික ගයාන්, චාමර, සම්පත්, සූපවේදී ඉන්දික, ත්‍රී රෝද රථය හිමිකරු මනෝජ් සහ සැම දෙයකදීම අපට සහාය දුන් සමුපකාර රක්ෂණ සමාගමෙහි සමීර නුවන්) මේ පින් බලෙන් සසර සරණා තුරු ඔබ සැමට යෝධ බල යෝධ ශක්තිය ලැබේවා!මේ අවස්ථාවේදී තුවාලකරුවන් කරාපිටිය රෝහලට ගෙන යෑමට ඉදිරිපත් වූ කාලගුණ විද්‍යා දෙපාර්තමේන්තුවෙහි චමින්ද සිල්වා මහතාට හා කරාපිටිය රෝහලේ වෛද්‍යවරියක වූ ඔහුගේ බිරියට ද අපි කෘතඥ වෙමු. එසේ ම, ගව රැළක් දක්කාගෙන යමින් සිට එතැනට පැමිණ අප හට නන් අයුරින් උදව් කළ නම නොදත් මහතාටත්, ගරාජයක හිමිකරුවෙකු වූ මහතාට හා ඔහු ගේ බිරියටත්, එතැනට රැස්වී එක් වදනකින් හෝ උපකාර කළ සැමටත්, පොලීසියේ නිලධාරීන්ටත් අප ගේ හද පිරි ප්‍රණාමය හිමි වේවා!ගෝනාපීනුවල සුසිලා ගුරුගේ මහත්මිය විසින් යොමු කරන ලද ලිපියක් ඇසුරිනි.  මගේ බෑණා සේවය නිමවා සිය නිවෙසට එමින් සිටියේ බස් රියකය.තවත් මගියෙක් ද ඔහු ළඟ වාඩිවූයේය.බෑණාගේ ගමන් මාර්ගය වැටී තිබුණේ යන බසයෙන් මඟදී බැස තවත් බසයකට නැඟ යන ආකාරයෙනි.ඔහු පෙර බසයෙන් බැස දෙවන බසයට නැඟ ටිකට් ගන්නට අත කලිසමේ පිටුපස සාක්කුවට යැව්වේය.එහි පර්ස් එක නොවීය.ඔහුට තුන් ලෝකයම සිහි විය.දෙවන බසයේ කොන්දොස්තර ඔහු හඳුනයි. එහෙයින් වෙච්ච සංගෙඩිය කියා දෙන්නම් කාසියට ඔහු ගමන ගියේය.මුල් බසයේ තමා ළඟ හිඳ ගත් පුද්ගලයා තම මුදල් පසුම්බියට විද්ද බව ඔහුට සිතිණ.අප නිවෙස පිහිටා ඇත්තේ බස් පාරේ ඔහු එන බසයෙන් ආ හැකි ඉසව්වේය. ඔහු කෙළින්ම ආවේ අප නිවෙසටයි.”මොනවද පර්ස් එකේ තිබුණෙ?” මම ඇසීමි.”සල්ලි ගැන නම් ප්‍රශ්නයක් නෑ. අයිඩෙන්ටි කාඩ් එක! වාහන ලයිසන් එක! බැංකු තුනක කාඩ්! තව රිසිට් වගයක්!..”ඉන්පසු කතාවූයේ මුදල ගැන අමතක කර දමා අනෙකුත් ලිපි ලේඛන සකසා ගැනීම ගැනය. පොකට් ගසන්නන් අතර හිත හොඳ මිනිස්සු ද සිටිති. ඔවුහු පොකට් එකේ මුදල ගෙන මුදල් පසුම්බිය හෝ අනෙකුත් ලියැවිලි තැපැල් පෙට්ටියකට දමති.ඔයා ඉස්සෙල්ලම පොලිසියට දන්වන්න. ඊට පස්සෙ බැංකුයි, තැපැල් කාර්යාලයි දැනුවත් කරන්න. ඊට පස්සෙ පත්තර කන්තෝරුවලට ගිහින් කාඩ්වල අංක දාලා මුදල් තෑග්ගක් දෙන බව කියල දැන්වීමක් පළ කරන්න. ඊට පස්සේ අයිඩෙන්ටි කාඩ් එකයි වාහන ලයිසන් කොපියි ගන්ඩ ට්‍රයි කරන්න.””අය්යෝ.. බර වියදමක්නේ” ඔහු නළල රැළි නඟාගත්තේය.”ඒක තමා නොසැලකිල්ලට ගාස්තුව. ඔය හැම ලියවිල්ලක්ම පොදියපිටින් එකට දාගෙන යනවද?” මම ඔහුට දොස් කීමි.ඊළඟ දිනයේ යුහුසුලු වූයේ සියල්ල පසෙක දමා ඊට අදාළ කටයුතු වලටය.තෙවැනි දිනය ද උදා විය.එදින අපූරු දෙයක් සිදුවිය. ඒ ඔහුගේ ජංගම දුරකථනයට ලැබුණ පණිවුඩයකි.”මම ඔයාගෙ පර්ස් එක ඇහුලුවා බස් එකේදි. මගෙ කකුලට පෑගුණා. ඔයාට ආපහු දෙන්ට බැරිවුණා බස් එක ඇද්දුවා. ඔයාගෙ ලයිසන් එකේ තිබුණා ඔයාගෙ මොබයිල් පෝන් නම්බර් එකටයි කතාකරන්න. අහවල් වෙලාවට අහවල් තැනට එන්න” ඔහුගේ් පණිවුඩයෙන් කියා තිබිණ.මගේ බෑණාගේ ඉහේ මලක් පිපිණ. ඔහු වහාම ඒ දැන්වීමට අනුව කටයුතු කළේය.පණිවුඩය එවූ පුද්ගලයා ද පැමිණ සිටියේය. කී පරිදිම මුදල් පසුම්බිය බෑණා අත පත් විය. මුදල හැර අනෙකුත් සියල්ල එහි තිබිණ.ආගන්තුකයා පවසා තිබුණේ මෙවැනි කතාවකි.”මං මේක ලැබුණු වෙලාවෙ ඉඳන් ලොකු මානසික වේදනාවකට පත් වුණා. මමයි නෝනයි කතා උණේ මේක අයිතිකාරයට දෙන හැටි ගැන. දැනටමත් ඒ මනුස්සය මොන තරම් කම්පාවෙල ඇද්ද කියල හිතුණ. ඇත්තටම මට නින්ද ගියෙත් නෑ”බෑණා මා සමඟ පැවසුවේ දුක්බර ස්වරයෙනි.”මගෙ පෝන් එකේ එයාගෙ පෝන් නම්බරය ඩවුන්ලෝඩ් වෙලයි තියෙන්නෙ. පස්සෙ දවසක උදව්වක් කරනව“ ඔහු පැවසීය.”ඇත්තටම එයා පොකට් කාරයෙක් උණත් නැතත් හොඳ පපුවක් තියෙන මිනිහෙක්. යමක් කමක් දැනගත් හාදයෙක්” මම පැවසීමි.මැණික්හින්නේ, කන්දේගම කුලරත්න මහතා විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=av1308042</link>
    <topic>සිංහල සංගීතයේ වෙනමම ක්ලැරන්ස් ලකුණක් තිබෙනවා</topic>
    <author>සු.මි.</author>
    <content>සිංහල සංගීතයේ වෙනමම ක්ලැරන්ස් ලකුණක් තිබෙනවාප්‍රවීණ ගායක, සංගීතඥ ක්ලැරන්ස් විජේවර්ධන ගේ 70 වැනි ජන්ම අනුස්මරණය ඊයේට (3) යෙදී තිබිණි. ඒ නිමිත්තෙන් පළවන මේ ලිපියට අපඑක්කර ගත්තේ ක්ලැරන්ස් ‍ෙග් සංගීත ශෛලිය ඉදිරියට ගෙන යන වර්තමාන පරපුරේ තරුණ දක්ෂ සංගීතඥයකු වන රුක්ෂාන් කරුණානායකවය. ඔහු ‘චයිම්ස් ඔෆ් සෙවන්ටීස්’ සංගීත කණ්ඩායමේ නායකයාය.පිවිසුමහැටේ දශකය අග භාගයේ දී විතර ක්ලැරන්ස් ප්‍රමුඛ ‘මූන්ස්ටෝන්ස්’ වැනි සංගීත කණ්ඩායම් මතුවෙලා ආවේ අපේ ගුවන්විදුලියේ හින්දි ගී අනුකාරක ප්‍රවණතාවයක් තිබුණ අවස්ථාවක. නෙවිල් ප්‍රනාන්දු ප්‍රමුඛ ලොස් කබයියෙරොස් තමයි අපේ රටේ සිංහල සින්දු කියන්න පටන්ගත්තු මුල්ම සංගීත කණ්ඩායම. ඔවුන්ගේ ශෛලිය තනිකරම කැලිප්සෝ ශෛලිය. එකුස්ටික් ගිටාර් , කොන්ගා බෙරය (කියුබන් ඩ්‍රම්ස්) තමයි ඔවුන් පරිහරණය කරපු ප්‍රධානම සංගීත භාණ්ඩ වුණේ.මූන්ස්ටෝන්ස් මුල්ම ගී තැටිය ‘මංගො නැන්දා’ හී තිබුණේ මේ කැලිප්සෝ ශෛලිය.පසුව දෙවැනි තැටියෙන් (කළු මාමා) තමයි ඔවුන් ඉලෙක්ට්‍රොනික් සංගීතයට ප්‍රවිෂ්ට වුණේ. ඒක තමයි සිංහල පොප් සංගීතයේ පටන් ගැන්ම.ගායකයා‘මූන්ස්ටෝන්ස්’ කණ්ඩායමේ මුල් ගීත ගැයුවේ ඇනස්ලි මාලේවන. ගීත 18ක් ගායනා කිරීමෙන් පස්සේ තමයි ක්ලැරන්ස් ගායකයකු විදියට දොරට වැඩියේ. ඒ ‘දිලීප පොඩි පුතු’ ගීතයෙන්. මෙහිදී ඇනස්ලි ගැනත් යමක් කිව යුතුයි. ඔහුට පිහිටා තිබෙන්නේ කාටවත් අනුකරණය කළ නොහැකි කටහඬක්. ඒක හරිම යුනික්. ක්ලැරන්ස් ගායනයට යොමුවීමෙන් කණ්ඩායම් ගී වලට වෙනමම මිහිරක් ආවා.ගීත රචකයාගීත කීපයක් හැරුණුකොට තම කණ්ඩායම්වල ආ ගීත ප්‍රබන්ධ කළේ ක්ලැරන්ස්මයි. ඔහුගේ ගීත රචනා ඉතාම සරලයි. ඒවායේ ජනප්‍රියත්වයට එහි තිබූ වෘත්තාන්ත ස්වභාවය බලපෑවා යැයි මා සිතනවා. ‘මංගෝ නැන්දා’, ‘කළු මාමා’, ‘ගමෙන් ලියුමක්’ වැනි ගීවල තිබ‍ුණේ කතන්දර ලක්ෂණ. ස්වභාවධර්මයත් එක්ක බැඳුණු වචන ක්ලැරන්ස් තම ගීත රචනාවලට යොදාගත්තා. ‘වන දෙව්ලිය තුරුලේ’, ‘සුමුදු සමන් මල්’, ‘සිහින් සිනිඳු දුහුල් රිදී’ වගෙ ගීත ඊට උදාහරණ.ගී තනුක්ලැරන්ස් නිර්මාණය කළේ ඉතාම මිහිරි තනු. ඒවායේ විචිත්‍රත්වයක් තිබුණා.ඔහු තමන්ගේ කණ්ඩායමේ ගීතවලට විතරක් නෙමෙයි වෙනත් ගායක ගායිකාවන්ගේ ගීත සඳහාත් අපූර්ව තනු නිර්මාණය කළා. එච්.ආර්.ජෝතිපාල ගයන ‘මල් පිබිදෙන එක වසන්ත සමයක’ ගීතය තමයි ඔහු පිටස්තර ගායකයකුට නිර්මාණය කරපු මුල්ම ගී තනුව වුණේ. හැම ගායකයකුගේ ම තාන හා වර්ණ (ටෝන් ඇන්ඩ් කලර්) රටාවට උචිත අයුරින් තමයි ඔහු තනු සම්පාදනය කළේ.උදාහරණයක් විදියට ඩැල්රින් සුබීට හදපු තනුවලට වඩා හුඟක් වෙනස් ටී.එම්.ජයරත්නට හදපු තනු. මිල්ටන් මල්ලවආරච්චි, ප්‍රියා සූරියසේන, ටී.එම්.ජයරත්න වැනි ගායකයන්ගේ ගීත ජනප්‍රිය වන්ට එක් ප්‍රමුඛ හේතුවක් වුණේ ක්ලැරන්ස්ගේ මේ රසාලිප්ත ගී තනු යයි කියන්ට පුළුවන්.වාදක මඩුල්ලක්ලැරන්ස්ගේ එක්තරා භාග්‍යයක් වුණේ ඔහුට අති දක්ෂ වාදකයන් පිරිසක් සොයාගන්ට ලැබීමයි. ඩික්සන් ගුණරත්න (ලීඩ් ගිටාර්) ශ්‍රීකාන්ත දසනායක (ඩ්‍රම්ස්) මෙහිදී විශේ‍‍ෂයෙන්ම සඳහන් කළ යුතු දෙදෙනෙක්. ඔවුන් මොනතරම් තම ශිල්පයේ කෘතහස්ත වීද කියනව නම් ඔවුන්ගේ විදියට ඒ භාණ්ඩ වාදනය කරන්න වෙන කාටවත් බැහැ. මොකද, ඒ තාන හා වර්ණ (ටෝන් ඇන්ඩ් කලර්) වෙන වාදකයන්ට ඒ විදියටම මතුකරගන්න බැහැ.වාරණයකණ්ඩායම් ගීත ගුවන්විදුලියෙන් ප්‍රචාරය කිරීමේදී යම් යම් සම්බාධක පැනවුණා. ඒවා පිළිකෙව් කෙරුණේ තුප්පහි සංගීතයක් විදියටයි. ඒක තනිකර වැරදි මතයක්. මම හිතන්නෙ මෙතැන තිබුණේ ඇතැම් නිලධාරීන්ගේ කුහකකම්. එබඳු පසුබිමක විජය කොරයා වැනි ඉංග්‍රිසි සේවයේ නිවේදකයන් ‘මූන්ස්ටෝන්ස්’ කණ්ඩායමේ ගීත ප්‍රචාරය කිරීමට ඉදිරිපත් වීම අගය කළ යුතු දෙයක්. ඒ වගේම තමයි ‘සූරිය’ ගී තැටි නිෂ්පාදක ජෙරල්ඩ් වික්‍රමසූරිය. ඔහු තමයි ගී තැටි එළිදක්වමින් ක්ලැරන්ස්ට අතහිත දුන්නේ.ප්‍රසංග කලාවක්ලැරන්ස් හොඳ ප්‍රාසංගික ශිල්පියෙක්. ගිටාර් එක අතට අරන් ඔහු සින්දු කියද්දි පුදුම ආකර්ෂණයක් එහි තිබුණා. ලෝකයේ බිහිවුණු දක්ෂතම රිදම් ගිටාර් වාදකයන්ගේ ලැයිස්තුවට ක්ලැරන්ස්ගේ නාමයත් අනිවාර්යයෙන්ම ඇතුළත් කරන්න පුළුවන් යැයි මා කියනවා.චිත්‍රපට ‍ක්ෂේත්‍රයක්ලැරන්ස්ගෙන් ඉතාම අඩුවෙන් ප්‍රයෝජනයක් ගත් මාධ්‍යය තමයි සිනමාව. ‘සිකුරු ලියා’, ‘අපේක්ෂා’ වැනි චිත්‍රපටවලට ඉතාම විශිෂ්ට ගී කීපයක් ඔහු නිර්මාණය කළා. විශේෂයෙන් ‘සිකුරුලියා’ ගීතය ඔහුගේ හොඳම ගීත නිර්මාණ දෙක තුනෙන් එකක්.තාක්ෂණයක්ලැරන්ස් හැමවිටම යාවත්කාලීන වුණු තාක්ෂණයත් එක්ක හිටියා. ලංකාවට ආපු අලුත්ම සංගීත භාණ්ඩයක් වෙත්නම් ඔහු එය ප්‍රයෝජනයට ගත් බව පෙනෙනවා. ඒ වගේම ඔහු අලුත් අත්හදාබැලීම් කළා. ‘මලට බඹරකු සේ’, ‘යොවුන් සිහින ලෝකේ’ (මරියසෙල්) වැනි ගීතවලින් සාක්ෂාත් වන්නේ එයයි.බලපෑමක්ලැරන්ස් මඟහැර අපිට නූතන සිංහල සංගීතයක්ගැන කතා කරන්න බැහැ. ඔහු සිංහල සංගීතය වෙනස්ම මඟකට ගෙනච්ච සංගීතඥයෙක්. ඒ තුළ ඔහුගේ අනන්‍යතාවයක් තිබෙනවා. ලකුණක් තිබෙනවා. බීට්ල්ස් සංගීත කණ්ඩායම ගැන එංගලන්තය ආඩම්බර වන්නේ යම් සේද ක්ලැරන්ස් ප්‍රමුඛ ‘සුපර් ගෝල්ඩන් චයිම්ස්’ සංගීත කණ්ඩායම ගැන ලාංකිකයන් වශයෙන් අපට ආඩම්බර වෙන්න පුළුවන් යැයි මා හිතනවා.සු.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=av1308043</link>
    <topic>ක්ලැරන්ස් ඔබත් හරියට ‘චේ’ වගෙයි</topic>
    <author>සු.මි.</author>
    <content>ක්ලැරන්ස් ඔබත් හරියට ‘චේ’ වගෙයිපසුගිය දිනෙක මම ‘ක්ලැරන්ස් අන්ප්ලග් විත් මේරියන්ස්’ නම් වූ සංගීත ප්‍රසංගයේ ඩිජිටල් සංගත තැටිය නැරඹුවා. සාමාන්‍යයෙන් ක්ලැරන්ස් විජේවර්ධනගේම සංගීත කණ්ඩායම්වල දක්ෂ වාදකයන්ගෙන් තොරව ක්ලැරන්ස්ගේ ගීත ඇසීම කර්ණරසායන ආස්වාදයක් ගෙන දෙන දෙයක් නෙමෙයි. මොකද ඒ, තාන හා වර්ණ (ටෝන් ඇන්ඩ් කලර්ස්) තුළින් මතුවන මාධූර්යය වෙනත් සංගීතයකින් මතුව නොඑන බැවින්. කෙසේ වෙතත් මේ ප්‍රසංගයෙන් ක්ලැරන්ස්ට සාධාරණය ඉටුවීම කෙසේ වෙතත් බරපතළ අසාධාරණයක් නම් වෙලා නැහැයි කියලා මට කියන්න පුළුවන්.නෙවිල් ප්‍රනාන්දු (ලොස් කබයියෙරොස්) මෙරට කණ්ඩායම් සංගීතයේ සමාරම්භකයා වුණත් කණ්ඩායම් ගීතය පොදුජන රසිකයන් අතර ජනප්‍රිය කළේ ක්ලැරන්ස් ප්‍රමුඛ ‘මූන්ස්ටෝන්ස්’ සංගීත කණ්ඩායමයි. විශේෂයෙන් ‘කළු මාමා’, ‘මංගෝ නැන්දා’, ‘දිල්හානි වගේ සින්දුවලින්. ඒවායේත් තිබුණේ කොළඹ කවියේ තිබුණු රොමෑන්ටික් ලක්ෂණ.මූන්ස්ටෝන්ස් ගීවල පදමාලා ලිව්වෙත් ක්ලැරන්ස්. තනු නිර්මාණය කළෙත් ඔහුමයි. ඒ අනුව ක්ලැරන්ස් වචනයේ පරිසමාප්ත ආකාරයෙන් ම වාග්ගේය කාරයෙක්. (එහි අර්ථය සංගීත ක්ෂේත්‍රය තුළ සාහිත්‍යයෙන් හා සංගීතයෙන් යන දෙකෙන්ම හසළ යන්නයි.ක්ලැරන්ස්ගේ පද සරලයි, සුගමයි. ඕනෑ වයස් මට්ටමක කෙනකුට තේරෙනවා. එසේම රස විඳින්න පුළුවන්.ක්ලැරන්ස්ට ඔහුගේම වාසනාවට දක්ෂ වාදකයන් පිරිසක් මුණ ගැසුණා. මගේ නිගමනයට අනුව නමු ඩික්සන් ගුණරත්න අපේ රටේ බිහිවුණු විශිෂ්ටතම ලීඩ් ගිටාර් වාදකයා. (ක්ලැරන්ස් තමයි අපේ රටේ හිටපු දක්ෂතම රිදම් ගිටාර් වාදකයා) ඒ වගේම ශ්‍රීකාන්ත දසනායක අපිට හිටපු විශිෂ්ටතම ඩ්‍රම්ස් වාදකයා. ඒවායේ ආයේ විවාදයක් තියෙන්න විදියක් නැහැ.‘මේරියන්ස්’ ප්‍රසංගය නරඹද්දි මට මගේ මතකය අතීතය කරා යෑම වළක්වන්න බැරුව ගියා. අපේ පාසලට (මීගමුව මාරිස්ටෙලා) පින්සිදු වෙන්න අපි පුංචි ක‍‍ාලේ පාසලේ වාරාන්ත සංගීත ප්‍රසංගයේදි (මාරිස්ට් මේලා) ලංකාවේ සුපිරිම සංගීත කණ්ඩායම (ලොස් කබයියෙරෝස්, මූන්ස්ටෝන්ස්, ධර්මරත්න බ්‍රදර්ස්, මී මැස්සෝ වැනි) ගීත ගායනා කරනවා අසන්ට, දකින්න ලැබුණා.)බ්‍රදර් සිරිමල් අපේ පාසලට ඇවිත් විදුහල්පතිතුමා එතුමාව අපට හඳුන්වා දුන් රැස්වීමේ දි එතුමාගේ නම මුල්වරට කියද්දි ‘සිරිමල් අයියට පැණි වරකා’ ගීතය අප සෙමින් මුමුණපු ආකාරය කොහොම අමක කරන්නද? (ඒ රැස්වීමේදී මාත් එක්ක අපේ ඉහළ පන්තිවල බර්ට්‍රම් නිහාල්, එරික් ඉලයප්ආරච්චි, ක්ලීටස් මෙන්ඩිස් ද පහළ පන්තිවල රන්ජන් රාමනායක ද සිටීම තවත් ආහ්ලාදයට කරුණක්) මෙයින් සාක්ෂාත් වෙන්නේ 1968 දි විතර ‘මූන්ස්ටෝන්ස්’ ගීත අපේ රටේ මොනතරම් ජනප්‍රියව තිබුණද කියන එකයි. පෞද්ගලික අත්දැකීමක් අනුසාරයෙන් වුණත් මා එය සඳහන් කළේ ඒකයි.ක්ලැරන්ස්ගේ ‘මූන්ස්ටෝන්ස්’ ‘ත්‍රී සිස්ටර්ස්’ ‘ගෝල්ඩන් චයිම්ස්’ ගීත රැගත් පොතක් පසුගිය දිනෙක රුක්ෂාන් කරුණානායක මිතුරා මට ගෙනැවිත් දුන්නා. ඒක බොහෝම දුර්ලභ ගීත සංග්‍රහයක් යැයි මා සිතනවා. ‘පොපියුලර් හිට්ස් ඔෆ් 69, 70, 71’ යනුවෙන් එය නම් කර තිබෙනවා. සිංහලෙන් නම් කර ඇත්තේ ‘හදවතක ඇඳී ගී’ යනුවෙන්. පොතට පෙරවදනක් ලියලා තියෙන්නේ ෂෙල්ටන් වීරරත්න නිසා එය ඔහුගේම සංස්කරණයක් යැයි හිතන්න පුළුවන්.ක්ලැරන්ස්ගේ ගීතවල තියෙන්නේ එකම සංගීත ශෛලිය යැයි ඇතමුන් කියනවා මට ඇහිලා තියෙනවා. ඔව්, ඒක බටහිර සංගීත ‍ෛශලිය තමයි. ඒත් ඒවායේ අපූර්ව විවිධත්වයක් තිබුණා. ඒ නිසාම විචිත්‍රත්වයක් ද තිබුණා. ක්ලැරන්ස් නිර්මාණය කරපු ‘සුමුදු මල් පිපුණු’, ‘දිල්හානි’ වගෙ නෙමෙයි ‘උඩරට නිළිය’, ‘ගමෙන් ලියුමක්'. ඒ වගෙ නෙමෙයි ‘සිහින ලොවක්’, ‘රම්‍යා’, ‘මාලිනියේ’ වගෙ සින්දු. තවත් එහාට ගියාම ‘ඈත එපිට හිමකන්දෙන්’, ‘සොහොන් කොතේ දුක් ගීයක්’ වගේ සින්දු. ඒවා වෙනමම රිද්ම රටාවක් මවන්නේ. ඔහු වෙනත් ගායකයන්ට නිර්මාණය කළ ‘එදා රෑ ගුවන් තොටුපළේදි මා’ (මිල්ටන් මල්ලවආරච්චි) සිකුරු ලියා (මිල්ටන් පෙරේරා) වගේ සින්දු ඊටත් වෙනස්. මේ විවිධත්වයම තමයි විචිත්‍රත්වය.‘මේරියන්ස්’ ප්‍රසංගයේ තැන් දෙකක කුඩා දරුවෙක් හා දැරියක් ක්ලැරන්ස්ගේ ගීතවලට තාලේ අල්ලනවා දකින්ට ලැබෙනවා. එය එක්තරා ආකාරයක සංකේතයක් යැයි මා සිතනවා. ඒ, තමයි ක්ලැරන්ස් ඊළඟ පරම්පරාව අතරටත් යනවය කියන එක. සුනිල් සාන්තගේ, ක්ලැරන්ස්ගේ ගීත නැති කර දාන්න එදා ගුවන් විදුලිය කොච්චර උත්සහ කළත් පුස්සක් බවට පත්වී පරපුරෙන් පරපුරට ඔවුන් පවතිනවා කියලා මෙයින් හිතාගන්න පුළුවන්. ඒ අනුව ක්ලැරන්සුත් හරියට ‘චේ’ වගේ.සු.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=av1308044</link>
    <topic>අන්තිම වටයට සින්දු තේරුවේ මගේ තාත්තා</topic>
    <author>අරුණි මුතුමලී</author>
    <content>අන්තිම වටයට සින්දු තේරුවේ මගේ තාත්තායක්කල අනුර මධ්‍ය මහා විද්‍යාලයේදි තුෂානි පෙරේරා සංගීතය කළ යුතුයි කියා මුලින්ම කීවේ ශාන්ති රමණි ඩයස් ගුරුතුමියයි. ඉන් පසු සුනිල් කරුණාරත්න ගුරුතුමාගේ සෙව‍ෙණ් උසස් පෙළටත් ‘ඒ’ සාමාර්ථයක් සංගීතය වෙනුවෙන් ලබා ගන්න තුෂානිට හැකි වුණා. සංගීත රසිකයන් වූ මවත් පියාත් ඇයගේ ගමනට බාධා නොකළ නිසා අද වන විට ලොවම දන්නා සුපිරි තරුවක් බවට තුෂානි පෙරේරා පත් වුණේ ‘රණවිරු රියල් ස්ටාර්’ තෙවැනි අදියර ජය ගනිමින්. ඇයට මේ මොහොතේ කියන්නට දේ බොහොමයි. ඉන් බිඳක් අප මෙසේ සටහන් කරන්නේ ඇය හා යෙදුණු පිළිසඳරකින් පසුවයි.රණවිරු රියල් ස්ටාර් ජයග්‍රාහිකාව විම පිළිබඳ ඔබට දැනෙන හැඟීම?තරගකරුවන් 7500 ක් අතරින් ජයග්‍රහණය කිරීම ගැන මට ලොකු සතුටක් තිබෙනවා.ඔබ මෙසේ ජය ගනී කියා මුල සිටම සිතුවාද?මම බොහෝ වාරයක් රැඳුණේ් 6 වැනි ස්ථානයේ. සති අටෙන් තුනකදී පමණයි දෙවැනියා හා තුන්වැනියා බවට පත් වුණේ. අනෙක මගේ උගුරේ ආබාධයක් ඇති වුණා. ඒ නිසා මට බයකුත් තිබුණා. අවසන් පස්දෙනා අතරට එන්න බැරිවෙයි කියලා. මාලනී බුලත්සිංහල මහත්මියගේ ‘ප්‍රේමයේ විල්තෙරේ’ ගීතය ගායනා කරලා අවසාන පූර්ව වටයෙදී තුන්වැනියා වුණා. ඊට පස්සේ තමයි යම් විශ්වාසයක් දැනුණේ.මේ වාරයේදී මුල් වාර දෙකටම වඩා වෙනස් ආකාරයකින් තමයි තරගකරුවන් තෝරා ගත්තේ. එය ඔබට බලපෑවේ කෙසේ ද?ඇත්තෙන්ම එය ගෝඨාභය රාජපක්ෂ ආරක්ෂක ලේකම් තුමාගේ විශිෂ්ට සංකල්පයක්. මොකද තුන්වැනි වටයේ තිබුණු ඒ වෙනස නිසා අපට බොහෝ සාධාරණයක් ඉටු වුණා. අප හැමෝම මිනිසුන් හැටියට මානසික හා ශාරීරික වශයෙන් යම් යම් ගැටලුවලට මුහුණ දෙනවා. හැම සතියෙම එක වගේ තරග කරන්න බැරිව යනවා. කටහඬ කියන්නේ අපේ මානසික ශාරීරික වෙනස්කම් සමඟ වෙනස්වන දෙයක්නේ. ඉතින් එක සතියක මට වුණා වගේ උගුරේ ආබාධයක් ආවත් ඊළඟ සතියේදී අපට හොඳ තරගයක් දෙන්න අවස්ථාව තිබුණ නිසා අපේ සැබෑ දක්ෂකම් එළිදක්වන්න හැකි වුණා.ඔබට ලැබුණු පුහුණුව ඒ මානසික ශාරීරික අපහසුතා මඟ හරවන්න පිහිට වුණා ද?ඉතාමත් වැදගත් වුණා. විශේෂයෙන්ම අනෝජා වීරසිංහ මහත්මිය අපට ඉගැන්වූ භාවනා ක්‍රම ආදිය නිසා මොන ප්‍රශ්නය තිබුණත් සිත ඒකාග්‍ර කරගෙන තරගයට මුහුණ දෙන්න අපට ඒ පුහුණුව මඟ පෑදුවා. ඒ වගේම සමන්ත පෙරේරා මහතා සහ ඉන්දිකා උපමාලි මහත්මියගේ උපදෙස් තරගකරුවන් සියලු දෙනාට ඉතා වැදගත් වුණා.විනිශ්චය මණ්ඩලය ඔබට දුන් විනිශ්චය පිළිබඳ ඔබ සිතන්නේ කුමක් ද?මට නම් විනිශ්චය මණ්ඩලය උපරිම සාධාරණය ඉටු කළ බව කිව යුතුයි. හැම වාරයකදීම වගේ ඔවුන්ගේ ලකුණු 60 න් සියයට 95 ක් පමණ මට ලැබුණා. ඒ අය දෙන උපදෙස් හා විවේචන වැඩසටහන අවසානයේ ආපසු බැලූ විට ඊළඟ වටයට ඉදිරිපත් විය යුතු ආකාරය ගැන වැඩි වැටහීමක් ලැබුණා. ඒ වගේම අවසන් වටයේදීත් ඔවුන් ඉතා සාධාරණ විනිශ්චයක් මට ලබා දුන්නා.ඔබ ගැයූ ගීත තෝරා ගත්තේ කාගේ හෝ උපදෙස් මතද?මගේ තාත්තා තමයි මට කීවේ අන්තිම වටයේදී සුජාතා අත්තනායක මහත්මියගේ ‘සත්‍යයි ඔබේ දර්ශනේ’ ගීතය හා ලතා වල්පොල මහත්මියගේ ‘රොන් සොයා’ ගීතය ගයන්න අනිවාර්යයෙන් හොඳ ප්‍රතිචාර ලැබෙයි කියලා.ඔබට ලැබුණු එස්.එම්.එස්. ප්‍රමාණය ගැන මොකද හිතෙන්නේ?පළමු වටයකදි ලැබුණු වැඩිම එස්.එම්.එස්. ප්‍රමාණය කියලායි ඒ සංඛ්‍යාව වාර්තා වෙන්නේ. ලක්ෂ හතළිහකට වැඩියෙන් කෙටි පණිවුඩ ලැබිලා තිබෙනවා. මට හිතෙනවා මම ගීත හොඳින් ඉදිරිපත් කරන්න ඇති කියා. ඒ වගේම මේ රටේ හොඳ කලා රසිකයන් ඉන්න බවටත් ඒක හොඳ සාක්ෂියක්.ඔබට ලැබුණු නිවෙසේ පදිංචි වන්නේ කවදාද?අපි දැනට පදිංචි යක්කල ප්‍රදේශයේ. ඉතින් ආසයි මේ ගෙදර පදිංචියට එන්න. 2 වැනිදා තමයි නිල වශයෙන් නිවෙස මට ලැබුණේ. අම්මයි තාත්තයි මල්ලියි වගේම මගේ අත ගන්න ඉන්න කෙනාගේ කැමැත්ත අනුව අපි පදිංචියට එනවා.ඔබේ අනාගත සැමියාගෙන් මේ තරගයට උදව් ලැබුණා ද?හුඟක් ලැබුණා. ඔහු තමයි මට ගීත අන්තර්ජාලයෙන් සොයා දුන්නේ. මට පුහුණුවීම් ආදිය නිසා රෑ බෝවද්දි ගෙදර එක්කගෙන ගියේ. සැම මොහොතෙම මගේ තනියට ඉඳිමින් මට ධෛර්යයක් වුණේ ගුවන් හමුදාවෙම වාහන අංශයේ සේවය කරන ඔහු කෝප්‍රල් රංජන්.මේ ජයග්‍රහණය සමඟ ඔබට ද්විත්ව උසස්වීමක් ලැබුණා.ඔව්. ඒ ගැනත් මට හරිම සතුටුයි. සාමාන්‍යයෙන් ගුවන් හමුදාවේ එවැනි උසස්වීමක් ලබන්න වසර 12 ක් 14 ක් පමණ සිටිය යුතුයි. නමුත් මම තවම මේ සේවයේ වසර අටයි. ඉතින් එය ලොකු භාග්‍යයක් කියා සිතනවා. ලීඩ්න් එයාර් ක්‍රාෆ්ට් වුමන් සිට කෝප්‍රල් තනතුරු පසු කර සාර්ජන්ට් මට්ටමට තමයි මට උසස්වීම ලැබුණේ.ඔබේ අනාගත බලාපොරොත්තු, කලා දිවිය ගැන අපේක්‍ෂා මොනවාද?ගුවන් හමුදාවේ දිගටම සේවය කරන අතරම ගුවන් හමුදාපතිතුමාගේ අවසරය මත හොඳ නිර්මාණ මගින් රසිකයන් වෙත යන්නත්, හමුදාවට සේවයක් කරන්න මේ හැකියාව උපයෝගී කර ගන්නත් බලාපොරොත්තු වෙනවා. ඒ වගේම ආබාධිත රණවිරුවන් වෙනුවෙන් මගේ ක්ෂේත්‍රයෙන් යම් සේවයක් කළ හැකි නම් එය තමයි මගේ ලොකුම අපේක්ෂාව.අරුණි මුතුමලීඡායාරූපය - නිශ්ශංකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=av1308045</link>
    <topic>පෙර පුහුණුවක්වත් නැතුව දයාසිරි අලුත් වැඩක</topic>
    <author>තුෂාරි</author>
    <content>පෙර පුහුණුවක්වත් නැතුව දයාසිරි අලුත් වැඩකදයාසිරි ජයසේකර දේශපාලනයේ වගේ ම කලා ක්ෂේත්‍රයේත් ජනප්‍රිය චරිතයක්. දයාසිරි ගායනයට දක්වන්නේ සහජ දක්ෂතාවයක්. ඔහු ගායනා කරන නවතම ගීතයක් තව නොබෝ දිනකින්ම රූප රචනා සහිතව එළිදක්වන්නට සූදානම් වෙන පුවතක් අපිට දැනගන්නට ලැබුණා. දයාසිරි සමඟ මේ ගීතය ගායනා කරන්නට නව පරපුරේ ගායන ශිල්පියෙකුත් එක්වී සිටිනවා.මේ ගීතයේ විශේෂත්වය තමයි එය විරහ ගීතයක් වීමත් හැමදාමත් කාර්යබහුල ජීවිතයක් ගත කරන දයාසිරි මේ ගීතය පෙර පුහුණු වීමකින් තොරව ඉතාම ළයාන්විත ආකාරයට පටිගත කිරීමට හැකි වන ලෙස එකවර ගායනා කිරීමත්. මේ ගීතය පටිගත කළේ බොරැල්ල ජෝනෙත් ශබ්දාගාරයේදීයි. දේශපාලන ගමන්ම‍ඟේ මෙන්ම ගායන ක්ෂේත්‍ර‍ෙයත් ඉදිරියටම යන්නට දයාසිරි ජයසේකරට අපෙන් සුබ පැතුම්.සිනමා ක්ෂේත්‍රයට එක්වෙන නවතම අධ්‍යක්ෂවරයා තමයි සුරංග ද අල්විස්. කලා ලෝකය සුරංගට නුපුරුදු තැනක් නෙමෙයි. ඔහු ප්‍රවීණ සංගීත අධ්‍යක්ෂ සරත් ද අල්විස් ගේ පුතණුවන් වන නිසා. සුරංග අධ්‍යක්ෂණය කළ "රජ හොරු" චිත්‍රපටය තව මාස කිහිපයකින් තිරගත වෙන්න නියමිතයි. තම කුලුඳුල් සිනමා අධ්‍යක්ෂණය ගැන සුරංග අපිත් එක්ක කතාබහ කළා."ඇත්තටම මෙවැනි චිත්‍රපටයක් නිර්මාණය කිරීම පිළිබඳ සිතුවිල්ල මගේ සිතේ ඇතිවුණේ මම පාසල් ශිෂ්‍යයෙක්ව සිටින අවධියේයි. රුසියානු කේන්ද්‍රය හරහා පෙන්වන චිත්‍රපටයක් නැරඹීමෙන් තමයි මෙහි මූලික කතා තේමාව මගේ සිතට කා වැදුණේ.ඒ අනුව ඒ සංකල්පය අපේ රටට ප්‍රේක්ෂකයන්ට ගැළපෙන ලෙස මම නිර්මාණය කළා. මේ චිත්‍රපටයේ තිර රචනය කළේ නිශාන්ත වීරසිංහයි. නිෂ්පාදනය ඉවෝක් චිත්‍රපට සමාගමයි.ළමයකු පැහැර ගෙන ගොස් කෝටිපති ව්‍යාපාරිකයකු ගෙන් කප්පම් ඉල්ලීමක් හා දුරකථන අංක වැරදීමෙන් සිදුවන හාස්‍යමය ජවනිකා ඇතුළත් සුන්දර කතා තේමාවන් මේ චිත්‍රපටයට ඇතුළත්. ලබන නොවැම්බර් මාසයේ මේ චිත්‍රපටය ප්‍රේක්ෂක ජනතාවට දැකගන්නට ලැබේවි.වේහැල්ලේ පියතිලක කියන්නේ ප්‍රවිණ කලාකරුවෙක් වගේම මාධ්‍යවේදියෙක්. මේ දවස්වල වේහැල්ලේ පියතිලකයන් තරමක අසනීප තත්ත්වයෙන් පසුවෙනවා.පසුගිය දවසක ඔහුට මේ අසනීප තත්ත්වය හේතුවෙන් ශ්‍රී ජයවර්ධනපුර රෝහලේ නේවාසිකව ප්‍රතිකාර ගන්න සිද්ධ වුණා. මේ අතරතුර කොහොමින් හෝ ජාත්‍යන්තර සම්මාන දිනූ ජගත් චමිල සහෝදර රංගන ශිල්පියාට වේහැල්ලේ ගේ අසනීප තත්ත්වය දැනගන්නට ලැබී තිබෙනවා.ජගත් චමිල ජයවර්ධනපුර රෝහලට පැමිණ තමාගේ මිතුරාගේ සුවදුක් විමසා බලන්නට අමතක කළේ නැහැ.සමහර කලාකරුවන් සම්මාන, නිලතල නිසා හිස උදුම්මාගෙන සිටින මෙවන් යුගයක ලෝකයේ හොඳම නළුවා ලෙස කීර්තියට පත් ජගත් ගේ නිහතමානීකම ගැන කලා ලොවේ ප්‍රවීණයකු වන වේහැල්ලේ පියතිලක කතා කළේ ඉතාම සතුටින්. ජගත් චමිල ඇත්තටම කලා ලොවේ සමහර නළු නිළියනට හොඳ ආදර්ශයක් වෙනවා.  කලා ක්ෂේත්‍රය තුළ ජනප්‍රිය රංගන ශිල්පිනියක් නෙහාර පීරිස්. නෙහාරා මේ දිනවල විකාශය වන ටෙලි නාට්‍ය කිහිපයකම චරිත මවනවා.පසුගිය දවසක ටෙලිනාට්‍ය රූගත කිරීමක් අතරතුර දී නෙහාරා අතුරුදන් වූ පුවතක් අපිට දැනගන්නට ලැබුණා. මේ ටෙලිනාට්‍යය තමයි 'අම්මාවරුනේ' ස්වර්ණවාහිනීයෙ විකාශය වන මේ ටෙලි නාට්‍යය ප්‍රේක්ෂකයන් අතර ඉතා ජනප්‍රියයි. මේ දවස්වල මෙහි රූගත කිරීම් රත්මලාන අවට සිදු වෙනවා.මෙහි රූගත කිරීමකට සහභාගි වුණු නෙහාරාට කෙටි විවේක කාලයක් ලැබුණා. මේ කාලයේ දී ඊළඟ දර්ශනය රූගත කරන්න අවශ්‍ය මේකප්, කොස්ටියුම් හැම දෙයකටම නෙහාරා සූදානම් වුණා. දැන් දර්ශනය රූගත කරන්න සියල්ල සූදානම්. ඒත් දර්ශන තලයේ නෙහාරා නැහැ. සහාය අධ්‍යක්ෂවරයා ඇයට හොයන්න පටන් ගත්තා. හැම තැනම බැලුවත් නෙහාරා නැහැ.නෙහාරා අතුරුදන් වී ඇති බව හැමෝගෙම කනට වැටුණා. අන්තිමේදී නෙහාරාගේ මෝටර් රථයේ පිටුපස දොර ඇරලා තිබෙන බව සහාය අධ්‍යක්ෂවරයා දුටුවා. ඔහු එතැනට ගියා. නෙහාරා පිටුපස අසුනේ හොඳටම නිදි.හොඳටම නිදාගෙන සිටින නෙහාරා දුටු සහාය අධ්‍යක්ෂවරයා සැනසුම් සුසුමක් හෙළුවා. ඔහු හනික නෙහාරාව නැගිටුවාගෙන රූගත කිරීම සඳහා දර්ශන තලය වෙත රැගෙන ගියාලු.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=av1308046</link>
    <topic>තාත්තාගේ පරපුරේ ගීත රචකයෙක් මට පල නොකියා පළා බෙදුවා</topic>
    <author>ජොජ් රොබ්සන් ද සිල්වා</author>
    <content>තාත්තාගේ පරපුරේ ගීත රචකයෙක් මට පල නොකියා පළා බෙදුවාපහන තියා බුදු සාදුට හිමිදිරියේසැමදා දෙන්නා ගෙදරින් එනවාඇස් නොපෙනෙන අම්මා ගෙයි තනි කරලාඅපි කෝච්චියේ විරිඳු කියන්නට එනවා...!  (පද - බන්දුල නානායක්කාරවසම්)ගීතලෝලී ටෙලි නාට්‍ය ප්‍රේක්ෂකයින්ගේ මතකයෙන් කිසිදා ඈත් නොවන එම ගීතය “අඹ යාළුවෝ” ටෙලි නාට්‍යය සඳහා ගායනා කළේ එවකට පාසල් සිසු දරුවන්ව සිටි ලෙලුම් රත්නායක සමඟ දීපිකා ප්‍රියදර්ශනී පීරිස් ය. අද ද ළමා ගීතයක් ලෙස ජනප්‍රිය මෙම ගිතය ගැයූ “දීපිකා ප්‍රියදර්ශනී” ගායන ශිල්පිනියව අප කවුරුත් දන්නා හඳුනන නමුත් “ලෙලුම්” පිළිබඳ නම් එතරම් දැන හැඳුනුම් කමක් නැති බව සැබෑවකි. ප්‍රවීණ සංගීතඥ ගායන ශිල්පී ආචාර්ය වික්ටර් රත්නායකයන්ගේ කනිටු පුතණුවන් සේම වාද්‍ය ශිල්පියෙකු ලෙස මෙතෙක් අප දැන සිටි ලෙලුම් ගායන ශිල්පියෙකු ලෙස සිය සෞන්දර්යය චාරිකාවේ සුවිශේෂ පියවර ඔසවා තබන්නට මේ දිනවල සූදානම් වෙමින් සිටින හෙයින් අපි ඔහු සමඟ මේ කතාබහ කළෙමු.“මම ගායනා කළ මගේ ගීත ඇතුළත් පළමුවැනි සංයුක්ත තැටිය එළිදක්වන්න මේ දිනවල කටයුතු කරගෙන යනවා. මම ලෙලුම්. මගේ ගීත එකතුවේ නමත් ලෙලුම්. මං හිතන්නේ ලංකාවේ පළමුවැනි වතාවට තමයි selftitled ඇල්බමයක් එළි දකින්නේ. මෙතෙක් කවුරුත් තමන්ගේ නමින්ම සංයුක්ත තැටියක් නම් කරලා නැහැ. ඉතින් මගේ ගී තැටිය නිකම්ම නිකම් රසික සමූහයාට දෙන්න බැරි නිසා මම කල්පනා කළා ප්‍රසංගයක් පවත්වා ඒක කරන්න ඕනි කියලා. ඒ අනුව මෙම නව වැනිදා හැන්ඳෑවේ 6.30 ට කොළඹ බිෂොප් විද්‍යාලීය ශ්‍රවණාගාරයේ දී ‘ලෙලුම් ඉන් කොන්සට්’ නමින් පැවැත්වෙන මා ගී ගයන ප්‍රසංගයට සමගාමීව මගේ ‘ලෙලුම්’ ගීත ඇල්බමයත් එළිදක්වනවා.”“මගේ තාත්තාත් මෙයට සහභාගි වෙනවා. විශේෂයෙන්ම තාත්තාව කැඳවලා මම මගේ ගීත ඇල්බමය තාත්තාට පිළිගැන්වීම කරනවා. තව මං ආදරේ කරන සංගීත ක්ෂේත්‍රයේ කිහිප දෙනෙකුටම කතා කරන්නත් බලාපොරොත්තු වෙනවා. වැඩිපුර ප්‍රසංගය පැත්තට බර කරලා තමයි මේ කටයුත්ත කරන්න හදන්නේ. 70 දශකයේ මැද භාගය වෙද්දී මගේ තාත්තා තමයි music proportion එකක් විදිහට හදන්න පුරෝගාමී වුණේ. හොඳම උදාහරණය තාත්තාගේ ‘ස’ ඒක පුද්ගල ගීත ප්‍රසංගය. පණ්ඩිත් අමරදේවයන් සමඟ නන්දා මාලිනිය වැනි අය ගී ප්‍රසංග පටන් ගෙන තිබුණත් තනි පුද්ගලයෙක් වශයෙන් පටන් ගත්තේ තාත්තා. තාත්තාට ඒ ගෞරවය තියෙනවා. ඒ ගෞරවය රැකෙන ලෙස අපි තාත්තාගේ නමට කැළලක් නොවන විදිහට වැඩ කරන්න ඕනේ. අපිත් දැන් දරුවන් ඉන්න තාත්තලා සහ වැදගත් තාත්තා කෙනෙකුගේ දරුවන්. අපිට රකින්න, රැකගන්න දෙයක් තියෙනවා. මේ ප්‍රසංගයේ සංගීත අධ්‍යක්ෂණය කරන්නේ මගේ අයියා ජයන්තයි.”ඔබේ මේ ප්‍රසංගයේ සංගීත අධ්‍යක්ෂණයට ජයන්ත අයියාවම තෝරා ගත්තේ ඇයි...?“වැදගත්ම කාරණය වුණේ ජයන්ත අයියාගේ නිර්මාණශීලී හැකියාවයි. මෙය සජීවී ගීත ප්‍රසංගයක්. ජවයක් තියෙන්න ඕනි. මිනිස්සු අපි දිහා බලාගෙන ඉන්නවා. අයියාගේ දේ මේක ඇතුළේ තියෙන්න ඕනේ. මම නවකයෙක්. ඒ නිසා මගේ සංගීත අධ්‍යක්ෂවරයාට පූර්ණ නිදහස තියෙනවා මගේ ගීත එයාගේ කරගෙන වේදිකාවේ දී ඉදිරිපත් කරලා එයාගේ නිර්මාණශීලී හැකියාව පෙන්වන්න. ‘ස’ ප්‍රසංගය වගේ ප්‍රවීණයින්ගේ ගීත ගායනා කෙරෙද්දී මිනිසුන්ට හුරු වෙච්ච ස්වර ඛණ්ඩ එහෙම වෙනස් කර ඉදිරිපත් කරන්න බැහැ.මගේ මේ ප්‍රසංගය වැනි සජීවී අවස්ථාවකදී අයියා ලස්සනට අයියාගේ කරගන්නවා සංගීත පැත්ත. ඒකට මං ආසයි. ඒ වගේම ජයන්ත අයියාගේ වැඩ හරි පිළිවෙළයි. අයියා මේ ප්‍රසංගයේ දී එයාගේ නිර්මාණශීලි භාවය ප්‍රයෝජනයට ගනියි.”ඔබේ “ලෙලුම්” ගීත ඇල්බමයට නිර්මාණ දායකත්වය කාගේ ද...?“මේ ඇල්බමයේ ගී දොළහක් ඇතුළත් වෙනවා. ඒ ගී තනු සියල්ලම මගේ. ගීත දෙකක සංගීත සංයෝජනය ජයන්ත අයියා කරලා තියෙනවා. ගී පද රචනයෙන් දායක වුණේ මහාචාර්ය සුනිල් ආරියරත්න, යමුනා මාලනී පෙරේරා, චාමින්ද රත්නසූරිය, ප්‍රභාත් කුමාර රාජගුරු, චන්න බණ්ඩාර විජේකෝන්, රසිත වීරවික්‍රම ගුණවර්ධන, චරිත සේනාධීර යි. මමත් ප්‍රථම වරට එක් ගීතයක පද රචනය කරනවා.හැබැයි මම යුග ගීතයක් ගයන්න හිතාගෙන මගේ තාත්තාගේ පරම්පරාවේ ප්‍රවීණ කෙනෙකුගෙන් පද මාලාවක් ඉල්ලුවාම ‘දෙන්නම්’ කිව්වත් මට මේ වනතුරු එය ලැබුණේ නැහැ. මාස හත අටක් තිස්සේ කිහිප වතාවක්ම මම ඔහුගෙන් ඒ ගැන විමසුවාම ‘මම දෙන්නම්, ඉක්මනින් දෙන්නම්’ කිව්වාට අන්තිමේ මම හිතා ගත්තා අර ‘පල නොකියා පළා බෙදනවා වගේ බෑ නොකියා බැහැ කීමක්’ තමයි කියලා, එම නිසා යුග ගීතයක් ගැයීම අතහැරියා.”ඔබ ගමන් කරන්නේ ඔබේ පියාගේ අඩි පාරේම ද...?“මෙහෙමයි. මගේ සංගීත ආර තාත්තාට වැඩිය සම්පූර්ණයෙන්ම වෙනස්. ක්ලැසික්, රොක් කියන ස්ටයිල් එක තමයි මගේ මියුසික් ස්ටයිල් එක. තාත්තාගේ සංගීත පරාසය ගොඩක් ලොකුයි.අපිට හිතා ගන්නවත් බැරි තැනක එය තියෙන්නේ. තාත්තාට කිට්ටු වෙන්න පුළුවන් තැනක අපි නැහැ. ලෝකයේ හොඳම මවුගුණ ගීතය (“ආදරයේ උල්පත”) ගායනා කරලා තියෙන්නේ මගේ තාත්තා.ජොජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=av1308047</link>
    <topic>දෙයියම්පා සහතික ඇත්ත</topic>
    <author>කපිල කුමාර කාලිංග</author>
    <content>දෙයියම්පා සහතික ඇත්තසුගතපාල ද සිල්වාගේ නාට්‍ය දේශපාලනිකය. නවකතා ද එසේමය. ඔහු පරිවර්තනය කළ ‘ඇට මැස්සා’ නවකතාව ද මෙරට දේශපාලන කණ්ඩායම් තුළ සිටි තරුණයින්ට මහත් ආස්වාදයක් ගෙන දුන්නේය.පරිවර්තකයෙකු වශයෙන් සුගතපාල සිය උපරිම දක්ෂතාව ප්‍රකට කළේ ‘මරසාද්’ නාටකයෙන් බවට විවාදයක් නැත. එහෙත් එබඳු ගැඹුරු කෘතියක් සිංහලට නැඟූ ඔහු, අවසාන කාලයේ නම් තෝරා ගත්තේ තමන්ට තරම් නොවන නවකතා යැයි මට සිතේ. සමහර විට, ජීවිතය ගැට ගසා ගැනීම සඳහා ඔහු එබඳු ‘රුපියල් සත පරිවර්තන’ වල යෙදෙන්නට ඇත.’දෙයියම්පා සහතික ඇත්ත’ යනු සුගතපාල ළඟින් ඇසුරු කළවුන් පවා නොදන්නා ඔහුගේ පරිවර්තන නවකතාවකි. එහි මුල් කෘතිය බෙංගාලි ගත්කරු රාමපාද චෞද්රිගේ ය. ඉනාක්ෂි බැටර්ජි කළ එහි ඉංග්‍රීසි පරිවර්තනය The Case is Closed (නඩුව අවසානයි) නම් විය.සුප්‍රකට බෙංගාලි සිනමාකරු මිර්නාල් සෙන්, මෙම නවකතාව ඇසුරින් චිත්‍රපටයක් කාරිජ් (Kharij) කළේය. එය ජාත්‍යන්තර චිත්‍රපට උලෙළ කීපයකට ඉදිරිපත්ව සම්මාන දිනුවේය. නිර්දේශ වූයේය. බෙංගාලියේදි ජාතික සම්මාන ලැබුවේය.මිර්නාල් සෙන් එම චිත්‍රපටය නිපදවූයේ 1982 දි වුවත් 1994 දි පළ කෙරෙන සුගතපාලගේ පරිවර්තනයෙහි ඒ පිළිබඳ කිසිදු සඳහනක් නොවීම පුදුමය.සුගත්ගේ පෙරවදනෙහි කියැවෙන අන්දමට ‘කාර්ජි’ නවකතාව ලිවීම සඳහා චෞද්රි, පෑන අතට ගන්නේ ඒ කතා වස්තුව සමඟ පහළොස් වසක් ජීවත් වීමෙන් පසුවය. එහෙත් පෑන පසෙකින් තැබීමට ඔහුට ගතවූයේ දවස් පහළොවකටත් අඩු කාලයකි.චෞද්රිගේ නවකතාවට වස්තු වන්නේ තදබද වූ මහල් නිවාසයක වෙසෙන මැද පන්තික යුවළකට මුහුණ පෑමට සිදුවන ශෝචනීය අත්දැකීමකි. (සුගතපාල ද විසුවේ එබඳුම මහල් නිවාසයකය.)මිර්නාල් සෙන්ගේ චිත්‍රපටය ඇරැඹෙන්නේ තම රිය පදවන අතරම, අනෙක් අසුනේ සිටින බිරිය හා කතාවෙහි යෙදෙන තරුණ සැමියාගේ රූපයකිනි.”ඔබට ඕන දෙයක් කියන්න. මං අරං දෙන්නං. ටීවී එකක්? රත්තරන් බඩු? කළු සල්ලි තැන්පත් කරන පෙට්ටගමක්?..”සැමියා මෙසේ නොයෙකුත් දේ අසන්නේ සරදමටය.”මට ඔය මොකුත් එපා. ගෙදර වැඩට සර්වන්ට් කෙනෙක් හොයල දෙන්න.”අසල්වැසියෙකුගේ මාර්ගයෙන් ඔවුනට මෙහෙකාරයෙකු ලැබෙයි. ඔහු ‘පලාන්’ නමැති දොළොස් හැවිරිදි පිරිමි ළමයෙකි. ඔහු රැගෙන එන පියා, දරුවා බාරදී ආපසු යන්නේ මෙසේ කියමිනි.”මම හැම මාසෙකම පඩියට ඇවිත් යන්නන්කො. මෙයා තාම පොඩි එකානෙ. මහත්තයා එයා අතට සල්ලි දෙන්න ඕනෙ නෑ.”සමුගන්නා තාත්තා පසු පස මිදුලට යන ළමයා, පිටුපා යන ඔහු දෙස හිස් බැල්මෙන් බලා සිටී.මහල් නිවෙසේ යුවළට (රංගනය : අන්ජාන් දත් සහ මමතා ශංකර්) පස් හැවිරිදි පුතෙක් ද සිටී. පලාන් හා ඔහු අතර ඇති වන්නේ නිරන්තරයෙන් සෙල්ලම් කරන, රණ්ඩු කරන මිත්‍රත්වයකි.එක් උදෑසනක ගෙහිමියෝ පලාන් අවදි කරන්නට යන විට ඔහු මිය ගොසිනි. ඊට කිසිදු හේතුවක් සොයා ගත නොහැක. මුළු මහල් නිවාස ම මේ සිද්ධියෙන් කැලඹෙයි. තරුණ යුවළ දැඩි කම්පනයට පත් වෙති. එය වඩාත් උග්‍ර වන්නේ පුතුගේ මරණය අසා, නි‍ෙවසට එන දිළිඳු මිනිසා දැකීමෙනි.ඔවුහු එදින රාත්‍රියේ ගත කරනු පිණිස පලාන්ගේ පියාට නිවෙසේ සාලයේ මෙට්ටයක් දමා දෙති. එහෙත් පියා එය ප්‍රතික්ෂේප කර තම පුතා නිදා ගත් මුළුතැන් ගෙයට ම යන්නේ යුවළ දැඩි ශෝකයටත් ලජ්ජාවටත් පත් කරමිනි.මරණ පරීක්ෂණයෙදි හෙළි වන්නේ වාතාශ්‍රයකින් තොර මුළුතැන් ගෙයි අඟුරු ලිප දැල්වීමෙන් පැතිරුණු කාබන් මොනොක්සයිඩ් වායුව විස වීමෙන් දරුවා මිය ගොස් ඇති බවය.කුඩා සිදුවීමක් සංවේදී ගැඹුරු මානුෂික අත්දැකීමක් බවට පත් කරන චෞද්රිගේ නවකතාව මිර්නාල් සෙන් විසින් සිනමා කාව්‍යයක් බවට පත් කරනු ලැබ ඇත.සුගතපාල සිය පෙරවදන නිමා කරමින් මෙසේ කියයි. “වංශ කතා නිවැරැදි නම් අපේ ආරම්භය ලාට (වංග) දේශයට දිව යයි.”ඒ බව දන්නා සිංහලයෙකුට මෙම නවකතාව හෝ චිත්‍රපටය අවසානයේ මෙසේ සිතෙනු ඇත.”දෙයියම්පා සහතික ඇත්ත!”කපිල කුමාර කාලිංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=av1308048</link>
    <topic>කාල්ටන් සුපර් සෙවන්ස් රගර් තරගාවලියේ කුසලානය කාටද?</topic>
    <author>ෆවුස් මොහොමඩ්</author>
    <content>කාල්ටන් සුපර් සෙවන්ස් රගර් තරගාවලියේ කුසලානය කාටද?දෙස් විදෙස් සත් සාමාජික රගර් ශූරයන්ගේ දස්කම් උරගා බලන කාල්ටන් සුපර් සෙවන්ස් අන්තර් ජාතික රගර් තරගාවලියේ කුසලානය දිනා ගන්නා කණ්ඩායම තීරණය කරන්නේ මේ සති අන්තයේදියි.පසුගිය සති අන්තයේ ගාල්ල අන්තර් ජාතික ක්‍රීඩාංගණයේ පැවැති පළමු අදියරේ තරගාවලියේ ශූරයන් බවට පත්වූ ජැෆ්නා චැලෙන්ජර්ස් කණ්ඩායමත්, අනුශූරයන් වූ නෝර්ත් වෙස්ටර්න් බ්ලැක්ස් කණ්ඩායමත් අද පැවැත්වෙන දෙවැනි අදියරේ තරග වටයේ දී සෙසු කණ්ඩායම්වලට ප්‍රබල අභියෝගයක් එල්ල කරාවි. තරගාවලියේ පසුගිය වසරේ සම ශූරයන් බවට පත්වුණෙත් මේ දෙපිල වීම විශේෂත්වයක්. එනිසාම සිය දෙපිලම අද කොළඹ තුරඟ තරග පිටියට පිවිසෙන්නේ කිරුළ රැකගැනීමේ බලාපොරොත්තුවෙනුයි.රුසියාවේ මොස්කව් නුවර දී පසුගිය මාසයේ පැවැති ලෝක කුසලාන සත් සාමාජික රගර් තරගාවලියේ අවසන් පූර්ව වටයට පිවිසි කෙන්යානු කණ්ඩායමට ක්‍රීඩා කළ ප්‍රබල ක්‍රීඩකයන් 5ක්ම ජැෆ්නා චැලෙන්ජර්ස් පිල නියෝජනය කිරීම ඔවුන්ගේ බලාපොරොත්තු ඉහළ දැමීමට වැදගත් සාධකයක්.ගාලු තරගාවලියේ අවසන් තරගයේ දී ජැෆ්නා චැලෙන්ජර්ස් පිල ලකුණු 22 -17 කින් නෝර්ත් වෙස්ටර්න් බ්ලැක්ස් කණ්ඩායම පරාජය කළ අතර එහි දී ජැෆ්නා චැලෙන්ජර්ස් පිල වාර්තා කළ උත්සාහයක දිනුම් 4ම රැස් කළේ කෙන්යානු ක්‍රීඩකයන් වීම කැපී පෙනුණා.ගාල්ලේ පැවැති තරගාවලියේ දී තුන්වැනි තැනට පත්වුණු නෝර්ත් සෙන්ට්‍රල් ටයිපූන්ස් කණ්ඩායමත්, සිවුවැනි තැන දිනාගත් නොදර්න් ග්ලැඩියේටර්ස් කණ්ඩායමත් අද සෙසු කණ්ඩායම් අභිබවා යාමට දැඩි උත්සාහයක් ගනීවි.සත් සාමාජික රගර් තරග බිමේ ප්‍රබලතම දේශීය ක්‍රීඩකයන් වගේම ෆිජී ක්‍රීඩකයන් 5ක් ද නෝර්ත් සෙන්ට්‍රල් ටයිපූන්ස් කණ්ඩායමට ඇතුළත් වෙනවා.පළමු අදියරේ තරගාවලියේ පළමු දිනයේ දී පෙරමුණ ගත් ඊස්ටර්න් ඊගල්ස්, වෙස්ටර්න් වොරියර්ස් හා නොදර්න් ග්ලැඩියේටර්ස් කණ්ඩායම් දෙවැනි දිනයේ දී පසුබෑමකට ලක්වූවත් අද පැවැත්වෙන තරගවල දී සුපුරුදු දස්කම් දැක්වීමට උත්සාහ කරනු නිසැකයි.පළමු අදියරේ දී ඊස්ටර්න් ඊගල්ස් කණ්ඩායමට එරෙහිව ලකුණු 42 -7ක ජයක් වාර්තා කළ සෙන්ට්‍රල් කිංග්ස් කණ්ඩායම තරගාවලියේ 9වැනි ස්ථානය අත්කර ගත්තා. පළමු අදියරේ දී 7වැනි තැන ලැබුවේ සදර්න් ශාක්ස් කණ්ඩායමට එරෙහිව ලකුණු 22 -5ක ජයක් ලැබූ සබරගමුව ස්ටැලියොන්ස් කණ්ඩායමයි. ඌව වයිපර්ස් කණ්ඩායම සමග තරග වැදුණු වෙස්ටර්න් වොරියර්ස් පිල ලකණු 26 - 19ක් ලෙස ජය ලබමින් තරගාවලියේ පස්වැනි ස්ථානය අත්කර ගත්තා.කොහොම වුණත් සමස්ත තරගාවලියේ ශූරයන් තෝරනු ලබන්නේ පළමු හා දෙවැනි අදියරේ ලබා ගන්නා ප්‍රසාද ලකුණු මට්ටම අනුවයි. එනිසාම අද පැවැත්වෙන තරගවල දී සියලු කණ්ඩායම් සිය ප්‍රසාද ලකුණු මට්ටම ඉහළ නංවාලිමට ප්‍රබල උත්සාහයක් ගනීවි.ශ්‍රී ලංකා ඉන්ෂුවරන්ස් සමාගමේ පූර්ණ අනුග්‍රාහකත්වය යටතේ කාල්ටන් සුපර් සෙවන්ස් රගර් තරගාවලිය සංවිධානය කරනු ලබන්නේ 'තාරුණ්‍යයට හෙටක්' සංවිධානයයි.ෆවුස් මොහොමඩ්ඡායාරූප - සුලෝචන ගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=av1308049</link>
    <topic>ජෝතිට ඊර්ෂ්‍යා කරලා මං මොනවා ගන්නද?</topic>
    <author/>
    <content>ජෝතිට ඊර්ෂ්‍යා කරලා මං මොනවා ගන්නද?මිනිසුන් මකරුන් වෙලාපියඹා යයි අහසේවසර තුන්දහසකට එහාඈතට යමු ද පුතේ...!  (පද - අතුල රන්සිරිලාල්)මාධූර්යයෙන් පිරි හඬින් ඇය යළිත් නැවුම් ගීයක් එලෙස ගයන්නී ය . සතියේ දින පහේම සැන්ඳෑවේ නොවරදවාම ඔබේ සවන් ඒ හඬින් රසවත් වනු නොඅනුමාන ය. ඇය යෞවනියක සේ ගයන්නී සිංහල චිත්‍රපට ගීතාවලියට මෙන්ම වර්තමානයේ දී රූපවාහිනී ටෙලි නාට්‍ය තේමා ගී ගීතාවලියට ද සුමියුරු ගීතයෙන් ගීතය එක් කරමින් හිඳින්නී ය. මේ දිනවල ජාතික රූපවාහිනියෙන් විකාශය වන “මායාවරුන්ගේ ලෝකය” ටෙලි නාට්‍යයේ තේමා ගීතය ගයමින් ද ගීතලෝලී බහුතරයකගේ හද දිනූ ප්‍රවීණ ගායන ශිල්පිනී ඇන්ජලින් ද ලැනරෝල් ගුණතිලක ඇය යි. මෙවර “ස්වර වර්ණ” ඇන්ජි අක්කාගේ සිතුවිලි සමඟින් වර්ණ ගන්වන්නට අපි ඇයට ආරාධනා කරමු.“ඔයාලා කවුරුත් දන්නේ නැහැනේ. පසුගිය දවස් වල මම හොඳටම අසනීප වෙලා උන්නානේ. තවමත් හරියට සනීප නැහැ. බේත් බොනවා. කුරුණෑගල තිබුණු මගේ ඒක පුද්ගල ගීත ප්‍රසංගයෙන් පසු මම නවසීලන්තයට ගියා. මාස තුනක් පමණ එහේ නිවාඩුව ගත කරන්න හිතාගෙනයි ගියේ. ඒත් මට මාසෙන් ආපහු එන්න වුණා. එහේ ශීත සෘතුව හින්දා මං අසනීප වුණා. අයිස් කැට වැටෙනවා සීතලේ බැහැ. මාසයයි උන්නේ. තව එක පැයක් වත් ඉන්න බැරි වුණා. බෙල්ලේ සෙම් ගෙඩි ආවා. විශේෂයෙන්ම කියන්න ඕනෙ - ජයවර්ධනපුර රෝහලේ විශේෂඥ වෛද්‍ය රවීන්ද්‍ර සතරසිංහ මහතාගේ ප්‍රතිකාර වලින් මං දැන් සුවය ලබා සිටිනවා.”“එමෙන්ම තවත් විශේෂයෙන්ම කියන්න ඕන කාරණයක් තියෙනවා. ඒ තමයි - මං ලංකාවට ආවා විතරයි මට ‘මායාවරුන්ගේ ලෝකය’ ටෙලි නාට්‍යයේ තේමා ගීතය (“මිනිසුන් මකරුන් වෙලා”) ගයන්න ආරාධනා කිරීම ගැන. හරියට මේ ගීතය පටිගත කරන්න දවස් තුනයි තිබුණේ. මම අතුල රන්සිරිලාල්ට කිව්වා - “මට අසනීපයි” කියලා. ඒ වුණාට අතුල කිව්වේ “නැහැ, නැහැ - අක්කට මේ ගීතය ගයන්න පුළුවන්” කියලයි. මම නම් විශ්වාස කළේම නැහැ මට මේ ගීතය ගයන්න පුළුවන් වෙයි කියලා. ඒ වන විට මම කෑමක් බීමක් ගත්තෙත් මේස හැන්දෙන් එකක් විතරයි. ඒ තරම්ම අමාරුවෙන් උන්නේ. පටිගත කළ දාට පෙරදා තමයි ජයන්ත රත්නායක සමඟ ගීතයේ තනුව පුහුණු වුණෙත්. මං බය වුණා. ඒත් දෙවියන් වහන්සේගේ ආශිර්වාදය හින්දා මට ගීතය හොඳින් ගායනා කරන්න පුළුවන් වුණා කියා මට දැන් හිතෙනවා. ඔරිජිනල් ගීතය අහලා නෙමේ මම මේ ගීතය ගායනා කළේ. ජයන්තගේ තනුව අනුව ගැයුවා. දැනටම මේ ගීතයටත් රසිකයින් ගෙන් හොඳ ප්‍රතිචාර ලැබෙනවා.”ඔබ වැඩිහිටි ගායන ශිල්පිනියක්. එහෙත් මෙම ගීතය ඔබ තරුණ හඬකින් ගයන්නේ කොහොම ද...?“තරුණ විදිහට ගයන්නේ ගීතය අනුව හඬ පාලනය කිරීමෙනුයි. එය ගායනයේ දී යොදා ගන්නා උපක්‍රමයක්. මට ජෝතිත් (එච්. ආර්. ජෝතිපාලත්) එක්ක මම ගායනා කළ ‘පහන් තිරේ ඇවිලෙන්නේ’ ගීතයයි මතක් වුණේ. එදා ඒ ගීතය පටිගත කරද්දීත් මම පාල අයියාට (පී. එල්. ඒ. සෝමපාලට) - ‘මට සෙම් ගෙඩි අමාරුයි’ කියා කිව්වා. කෙසේ හෝ ඒ ගීතයත් එදා හොඳින් ගායනා කරන්න හැකි වුණා. ඒ වගේම මෙදා මේ ‘මිනිසුන් මකරුන් වෙලා’ ගීතයත් සාර්ථක ලෙස ගායනා කරන්න හැකිවීම මට සතුටක්.”ඔබේ පරපුරේ තාමත් ගීත ගයන්න පුළුවන් ගායනා ශිල්පිනිය ඔබ පමණක් ද...?“නැහැ, මම එහෙම කියන්නේ නැහැ. හැබැයි මම ගීත ප්‍රසංග වලදී සජීවි ලෙස ගී ගයනවා අහන් ඉන්න රසික රසිකාවියන් බොහෝ දෙනෙකු නම් එහෙම කියනවා. මම කවදාවත් මගේ ඒක පුද්ගල ප්‍රසංගයකදී වත් mime කරන්න කැමැති නැහැ. සජීවී ලෙසින් ගී ගයන්නයි මම කැමැති. මට තවමත් ඒ හැකියාව තියෙනවා. මේ හැකියාව නැති වුණු දවසට මම ගීත ගායනයෙන් ඉවත් වෙනවා. එහෙම නැතුව තාක්ෂණය කොච්චර දියුණු වුණත් mimeකරලා මගේ ගීත රසික රසිකාවියන් රවට්ටන්න නම් මම සූදානම් නැහැ. සජීවි ලෙසින් ගයද්දී මට ඕනෑ හැටියට ගීත ගයන්න පුළුවන් වෙන හින්දයි මම mime කරන්න අකැමැති. අනිකmime කරද්දී එතැනදී නිකම්ම නිකම් රඟපෑමක් මිස සජිවී ගායනයක් කෙරෙන්නේ නැහැනේ. මං එහෙම කරන්න කැමැති නැහැ. මොකද - මං ගායන ශිල්පිනියක් මිස රංගන ශිල්පිනියක් නෙමේනේ.”ජෝතිපාලයන් සමඟ ඔබ ගැයූ යුග ගී නැවත ගායනා කිරීම පිළිබඳ ඔබ ලතා වල්පොල ගායන ශිල්පිනියට චෝදනා කළත් එම ගීත එලෙස ගායනා කළේ මුල් ගායකයා වශයෙන් ජෝතිට තිබුණු අයිතිය නිසා බවත්, ඔබේ තනි ගීත තමන් ගයා නැති බවත් ඇය පවසා තිබෙනවා නේද...?“ඒක හරි අපූරු කතාවක්නේ. ජෝතිපාල එක්ක ජීවත් වෙන්න ගිය පළියට ලතාට ඒ ගීත ලියලා දීලා තිබෙනවා ද. එහෙම නම් මට මගේ සැමියා ‘ලෙස්’ (ලෙස්ලි ගුණතිලක) සමඟත් ඒ ගීත ගයන්න පුළුවන් ද. ජෝති සමඟ ඒ යුග ගී ගැයූ ගායිකාව මම තාමත් ජීවතුන් අතර ඉන්නවා. මං ජීවතුන් අතර සිටිද්දීම ඒ ගීත මටත් නොකියා හොරෙන්ම ජෝති එක්ක ගායනා කිරීම සදාචාරාත්මක ද? මගේ තනි ගීතයක් නොකිව්ව එක හොඳයි. කිව්වා නම් මං ඒ ගැන බලා ගන්නවානේ.”ඔබ ජෝතිපාලයන්ට අපහාස වන අයුරින් පුවත්පත්වලට යම් යම් ප්‍රකාශ කරනවාලු නේ...?“මම ඇත්ත කතා කරනවා. ඒ ජෝතිට හෝ වෙන කාටවත් හෝ අපහාස කරන්න නෙමේ. දැන් ජෝති තරම් කෙනෙක් බොහෝ දෙනෙකුට නැහැ. මැරුණායින් පස්සේ මොන උපහාර ද? ඔය උපහාර වැඩ සටහන්, ප්‍රසංග වගේ ඒවාට මං යන්නේ නැහැ. ඒ ජෝතිට අපහාසෙකට නෙමේ. සමහරු කියනවානේ ජෝති මැරිලත් ලබන ප්‍රතිචාර වලට මං ඊර්ෂ්‍යයයි කියලා. ජෝතිට ඊර්ෂ්‍යා කරලා මොනවා ගන්න ද මට. ජෝතිට සමහර අවස්ථා ලැබුණේ මම නිසා. උදාහරණයක් කියනවා නම් අපි ‘සදහටම ඔබ මගේ’ චිත්‍රපටයට ගැයූ ‘අමර පෙම් ලතාවේ’ ගීතය පටිගත කරන්න ජෝති එන්න ප්‍රමාද වුණාම එයට වෙනත් ගායකයෙකු යොදා ගන්න සූදානම් වෙද්දී මගේ සැමියා ‘ලෙස්’ ගිහිල්ලා තමයි ජෝතිව එක්කගෙන ආවේ. ඒ වගේ අවස්ථා අනන්තවත් තියෙනවා. මුල් කාලේ ‘ඔය පණුවත් එක්ක සින්දු කියන්නේ නැහැ’ කිව්ව ගායිකාව කවුද? ‘ශ්‍රැතියට කියන්න බැරි ගායකයා’ කියලා කිව්ව ගායිකාව කවුද? ඔය කිසි දෙයක් හරිහැටි නොදැන බල්ලෝ බිරුවට කඳු වැටෙන්නේ නැහැ. මම ‘ලෙස්’ එක්ක අපේ කාරේ එකේ යනකොට ජෝතිගේ ගීත අහගෙන යනවා. කිසිවෙකුට ජෝති වගේ ගීත ගයන්න බැහැ.”ඔබේ ගීත දැන් ගුවන් විදුලි නාළිකා වලින් නොඇසෙන්නේ ඇයි...?“මගේ වියදමෙන් කළ ‘බුදුන් දෙසූ සේ ස‍සරේ’ යන බෞද්ධ ගීතයත් මම ගුවන් විදුලි නාළිකා වලට දීලා තියෙනවා. මගේ ඒක පුද්ගල ගීත ප්‍රසංගයේ දී එළිදැක් වූ ‘මල් දුන්නෙන්’ ගීත තැටියේත් ඒ ගීතය ඇතුළත් වෙනවා. ප්‍රචාරය කරයි ද මන්දා. අපේ අලුත් ගී ප්‍රචාරය නොවීම නිසා රසිකයින්ට ඒවා හඳුනාගන්න අවස්ථාව නැති වී තියෙනවා. එමෙන්ම අපේ පැරණි ගීතවලට රසිකයින් තවමත් ආසා කිරීමත් අලුත් ගී ප්‍රචාරය නොවන්න හේතුවක් ද මන්දා. කොහොම වුණත් මම හැම වෙලේම කියන්නේ ගුවන් විදුලිය මගේ ‘මහ ගෙදර’ කියලයි. ඒත් හඩ්සන් සමරසිංහ සභාපතිවරයාට තවමත් මගේ පැරණි ගී එකතුවක් ගුවන් විදුලියෙන් එළිදක්වන්න අද වුණත් පුළුවන්කම තියෙද්දීත් එසේ නොකරන්නේ ඇයි කියා කියන්න මම දන්නේ නැහැ. හැබැයි ඉතින් ජෝති මැරුණාට පස්සේ කරනවා වගේ අපි මැරුණාට පස්සෙත් ගීත ප්‍රචාරය කරනවාට නම් මං කැමැති නැහැ.”. ජනප්‍රිය ගී විකෘති කර ගායනා කිරීම පිළිබඳ ඔබේ අදහස කුමක් ද...?“ලතා මගේ සින්දු කිව්වා වගේ තමයි. ජනප්‍රිය ගීතයක වචන වෙනස් කර ගායනා කිරීම වගේම තමයි අනුන්ගේ ගීත ගැයීමත් විකෘති කිරීමක් කියලයි මං හිතන්නේ. ඔය සුපර් ස්ටාර්ස් කියන ගායිකාවනුත් කරන්නේ ඒකමයි. මම නම් ඔය මගේ ගීත ඇතුළු අනුන්ගේ ගීත ගායනා කරන අයට කියන්නේ ආධුනික ගායිකාවන් කියලයි. ඒ අය කරන්නෙත් ජනප්‍රිය ගී විකෘති කරන එක තමයි. නීති විරෝධි අන්දමින් මේ ක්ෂේත්‍රයේ කටයුතු කරන හැමෝටම නීති මඟින් උපරීම දඬුවම් ලබා දීමට පියවර ගන්න ඕනේ කියලා මං හිතනවා.”“ජෝතිපාල සමඟ යුග ගී ගැයීම ලතාට ඇගේ සැමියා (ධර්මදාස වල්පොල) විසින් තහනම් නොකළා නම් ඇන්ජලින්ට සිනමාවේ තැනක් ලැබෙන්නේ නැහැ” යනුවෙන් ඇතැමුන් පවසන කරුණ සම්බන්ධව ඔබ පවසන්නේ කුමක් ද?”මගෙන් එක වතුර උගුරක් හරි බීපු බව මතක නැති කරපු පුද්ගලයෙක් කියන කතාවක්නේ ඔය. අපි කවුරුත්ම නොදන්න, ඔය පුද්ගලයා විතරක්ම දන්න ඒවා තමයි වැඩිපුර ජෝති ගැන ඔය පුද්ගලයා කියන්නේ. අඩුම වශයෙන් ජෝති රේඩියෝ ආටිස්ට් කෙනෙක් නොවන බවවත් ඔය පුද්ගලයා දන්නේ නැතුව ඇති. ඇත්තටම ජෝති ගුවන් විදුලියේ ශ්‍රේණිගත ගායන ශිල්පියෙක් නෙමේ. අපි ගායන ශිල්පී පරීක්ෂණයට යන්න කතා කළාමත් කිව්වේ ‘මම නම් යන් නෑ’ කියලයි. (ඇන්ජි අක්කාගේ එම අදහස අප කළ විමසුමක දී ශ්‍රී ලංකා ගුවන් විදුලි සංස්ථාවෙන් ද සනාථ කරන ලදී.) මම නම් හිතන්නේ සමහර විට ධර්මදාස ලතාට ජෝති එක්ක යුග ගී ගයන්න එපා කියා නීතියක් දාන්න ඇත්තේ ධර්මදාසට අවස්ථාව නැතුව යන නිසා වෙන්න ඇති කියලයි. කොහොම හරි මම මොරිස් දහනායක සමඟ “ඔන්න ඕලු මලක්” ඇතුළු ඒ කාලේ ජනප්‍රිය වී තිබුණු ගීත කිහිපයක්ම ගායනා කර සිටි නිසයි චිත්‍රපට පසුබිම් ගී ගයන්න මාව තෝරා ගත්තේ. නැත්නම් ඉතින් මාවම නැතුව වෙන ගායිකාවක්ව ජෝති සමඟ යුග ගී ගයන්න තෝරා ගන්න තිබුණානේ.”ගීත ගායනයේ දී ඔබ ලතාට වඩා දක්ෂයි කියා ඔබට සිතෙනවාද?”මේ රටේ ගීත රසික රසිකාවියන් එය නිවැරැදිව තීරණය කළ නිසානේ චිත්‍රපට පසුබිම් ගීත වැඩි ප්‍රමාණයක් ගයන්න මට අවස්ථාව ලැබුණේ. ජෝති සමඟ යුග ගීත වැඩි ගණනක් ගායනා කළ ගායිකාවත් මමනේ. මගෙයි ජෝතිගෙයි යුග ගී පසුව ලතා ජෝති සමඟ ගායනා කළෙත් මම ගායනා කළ ගී ජනප්‍රිය නිසා. ඒවා ජනප්‍රිය වුණේ මම හොඳින් ගායනා කළ නිසානේ. කෙසේ හෝ ජෝති එක්ක ලතා යුග ගී ගයද්දී ‘ඇන්ජි වගේ’ ලතාට ගායනා කරන්න කියන අයුරු ශබ්ද පරිපාලකවරු මා සමඟ පවසා තිබෙනවා. ජෝතිගේ කටින්ම ලතාට එහෙම කීමේ තේරුම මොකක්ද?”ග්‍රේෂන් ආනන්දගේ පුතා (මාරියෝ ආනන්ද) ගෙන් ඔහුගේ ගීත ප්‍රසංගයක ගී ගයන්න ඔබ විශාල මුදලක් ඉල්ලා සිටියා ද?”මා ඉල්ලුවේ විශාල මුදලක් ද කියා නම් මම දන්නේ නැහැ. රුපියල් අසූපන්දාහක් (85,000/-ක්) කියන්නේ ලොකු මුදලක් ද ඇත්තටම දැන් කාලේ හැටියට. රනිල් මල්ලවආරච්චි සහ රජීව් සෙබස්තියන් දන්නවා මං අය කරන ගණන්. මේ වෘත්තියේ ගෞරවය රැකගෙන අපි කටයුතු කරන්න ඕනේ. මම මගේ වෘත්තියේ ගෞරවය රැකගෙන තමයි කටයුතු කරන්නේ. නොමිලේ ගීත ගයන්න මම කිසිම ප්‍රසංගයකට යන්නේ නැහැ. අපි ප්‍රසංගවලට නොමිලේ ගිහිල්ලා හෑල්ලු වෙන්න ඕනෑ නැහැ. ප්‍රසංගයකට සංගීතය සපයන සංගීතඥයාට සහ වාදකයින්ට ගෙවනවා නම් ඇයි අපිට ගෙවන්න බැරි. අනික මාරියෝත් දැනගන්න ඕනේ, මං එහෙම කළේ නිකම්ම නොවන බව. විජේරත්න රණතුංගගේ මළ ගෙදරදි මාව නොදැක්කා වගේ ඉඳලා මම ඒ ගැන ඇහැව්වාම කිව්වේ – ‘නැහැ. මම පස්සේ කතා කරන්නයි උන්නේ’ කියලයි. ‘මායාවරුන්ගේ ලෝකය’ ටෙලි නාට්‍යයේ ගීත පටිගත කරන්න ගියාම හමුවෙලත් එහෙමයි. ඉදිරියට යන්න ඉන්න ළමයි එහෙම හැසිරෙන්නේ ඇයි.”ඔබ ‘සැර’ වැඩි බව ඔබට හිතෙන්නේ නැද්ද..?ඇත්ත කතා කරන එක, අසාධාරණයට විරුද්ධ වෙන එක සැර වැඩි කමක්ද. අපේ මම්මා තමයි අපිව යහපත් නීතිරීති ඇතුව හැදුවේ. වැඩිහිටියන් වුණත් අපි අදත් ඒ නීති රීති අනුවයි වැඩ කරන්නේ. වැරැද්දක් අසාධාරණයක් සිද්ධ වෙනවා දැක්ක තැනකදි කට වහගෙන ඉන්න නම් මට බැහැ. හැබැයි පසුගිය සිංහල අවුරුදු ගීත ප්‍රසංගයකදි නම් මං මට කරපු ලොකු අසාධාරණයක් ඉවසුවා. ඒ, පාදුක්කේ් තිබුණ ‘ප්ලෑෂ් බෑක්’ සංගීත කණ්ඩායම සංගීතවත් කළ ගීත ප්‍රසංගයකදීයි. කැලුම් ශ්‍රීමාල් තමයි එහි නිවේදන කටයුතු කළේ. මම ඒ ප්‍රසංගයේ දෙවැනියා ලෙස ගීත ගයන්නයි උන්නේ. මට පසුව තුන්වැනියාට ගී ගයන්න හිටියේ ජාත්‍යන්තර සම්මාන ලැබූ ශිල්පිනියක්. මට කලින් ගී ගැයූ ගායන ශිල්පියා රසිකයන්ගේ ‘හූ’ හඬ මැද්දේ ගීත පහක් ගායනා කළා. ඊළඟට වේදිකාවට නඟින්නේ් මම නිසා මං ඉදිරියට ගියා. ඒ යද්දීම අර ශිල්පිනිය වේදිකාවේ ගී ගයමින් සිටි ශිල්පියා සමඟ යුග ගීතයක් යොදා ගෙන වේදිකාවට නැඟලා හඬ මැද්දේම ගීත කිහිපයක් ගායනා කළා. මම තුන්වැනියා වුණා. එදා නම් මට පුදුමයි ඉවසුවේ කොහොමද කියලා. අයුක්තියට අසාධාරණයට තමයි මං සැර වැඩි.”ඔබේ මුනුපුරෙකුත් දැන් කලාවට සම්බන්ධයි නේද?”ඔව්. ඉමාල් ජූඩ් මල්වත්තගේ මුනුපුරා. ඉමාල් මගේ දිල්ෂානි දුවගේ පුතා. ඉමාල්ට සංගීතයට, ගායනයට වගේම තනු නිර්මාණය කරන්නත් හැකියාව තියෙනවා. මම ගයන ගීත කිහිපයක්ම ඉමාල් හදලා තියෙනවා. ගායනයෙනුත් මා සමඟ එක්වෙලා තියෙන අතර ‘අහිංසකාවි’ ටෙලි නාට්‍යයේ තේමා ගීතයේ තනුව හැදුවෙත් ඉමාල් තමයි. ‘ඩබල් ට්‍රිබල්’ සංගීතයත් ඉමාල්ගේ. මේ ක්‍ෂේත්‍රයේ තියෙන කැපිලි කෙටිලි කපාගෙන ඉදිරියට යන්න ඕන නම් ඒ සඳහා සුදුසුකම් හා හැකියාව ඉමාල්ට තිබෙනවා. ඒත් ඉතින් ඉමාල් ඉදිරියේ දී කුමන තීරණයක් ගනියි ද කියලා මට කියන්න බැහැ.”ඔබේ ‘ඇන්ජලින් ලයිව් ඉන් කොන්සට්’ (සජීවී ඒක පපුද්ගල ගීත ප්‍රසංගය) නැවත පවත්වන්නේ කවදා ද?”තවම දින දැනුම් දීමක් කෙරිලා නැහැ මට. කොඩි (ප්‍රේමනාත් කොඩිතුවක්කු) තමයි ප්‍රසංගයේ සංවිධාන කටයුතු සම්පූර්ණයෙන්ම භාරව ඉන්නේ. මගේ ගීත රසිකයින්ගේ ඉල්ලීම අනුව දිගටම මේ ප්‍රසංගය පවත්වාගෙන යාමට මම බලාපොරොත්තු වෙනවා.”  මා ප්‍රාර්ථනා ආසාවෝආරාධනා ඇසුණාදෝපෙර ආත්මයේ පැතුවාදෝමේ ආත්මයේ හමු වීදෝ...! (පද – ධර්මසිරි ගමගේ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=av13080410</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නමාතලේ ධර්මා ඒකනායකපිළිතුර - එය දේශීය සංගීත භාණ්ඩක් බවට මතයක් කුමාරතුංග මුනිදාස ‘හෙළ මියැසිය’ නම් වූ පොතෙන් ඉදිරිපත් කර තියෙනවා.මෝදර එම්.ආර්.සී. ඩයස්පිළිතුර - චිත්‍රසේනගේ. එසේ වුවත් එය නමින්ම මුද්‍රා නාට්‍යයක් මහාචාර්ය සරච්චන්ද්‍ර ගල්කිස්ස ශාන්ත තෝමස් විද්‍යාලයේ උගන්වන අවදියේ නිෂ්පාදනය කර තිබෙනවා.පිළියන්දල සේනක දාබරේපිළිතුර - ඔව්. ඇත්ත වශයෙන්ම. තිස්ස අබේසේකර හා සුගතපාල සෙනරත් යාපා හැරුණුකොට අපේ සම්භාව්‍ය යැයි කියන අධ්‍යක්ෂවරුන් ඔහුගෙන් නිසි ප්‍රයෝජනයක් ගත්තේ නැහැ. කේ.ඒ. ඩබ්ලිව් පෙරේරාගේ නෑදෑයෝ, ජනක සහ මංජු, හිඟන කොල්ලා යන චිත්‍රපටවල මෙන්ම යාපාගේ ‘ඉන්දුට මල් මිටක්’ චිත්‍රපටයේ ඔහු කළ චරිතාංග නිරූපණ විශිෂ්ටයි.ඉහළ තල්දූවේ ආනන්ද වික්‍රමාරච්චිපිළිතුර - ඔව්. ඔහු ජේ. සාදිරිස් සිල්වා මාස්ටර්.මාතර තරිඳු ගොඩමාන්නපිළිතුර - ජනමාධ්‍ය කලාවේ අති දක්ෂයෙක්. නිහතමානි මනුස්සයෙක්. මා ‘සරසවිය’ පත්‍රයේ කර්තෘ කළේ ඔහුගේ සභාපතිත්වය යටතේ. ලේක්හවුස් වැනි මාධ්‍ය ආයතනවල මුල් පුටු හෙබවිය යුත්තේ ජනමාධ්‍යවේදය දන්නා අයයි. (උදා- ජනදාස පීරිස්, ආචාර්ය සරත් අමුණුගම, ලයනල් ප්‍රනාන්දු, සරත් කෝන්ගහගේ, බන්දුල පද්ම කුමාර වැනි)මීගමුව මහහුණුපිටියේ යොහාන් කුමාර් ද සිල්වාපිළිතුර - එක්කෙනෙක් නෙමෙයි කීපදෙනෙක් ඉන්න ඇති. වික්ටර් රත්නායකත් ඉන් එක් කෙනෙක්.නාත්තන්ඩියේ නාලිකා අපෝන්සුපිළිතුර - සී.ඩී. ෆොන්සේකා, ඇන්ජලින් ගුණතිලක, කිංස්ලි පෙරේරා, රසිනා යකීම් හා ෂෙල්ටන් සිල්වාමත්තෙගොඩ අජිත් ජෝතිය කරසිංහපිළිතුර - රාජ් කෝශ්ලා අධ්‍යක්ෂණය කළ මෙහි සුනිල් දත්, සධානා, ප්‍රේම් චොප්රා, කේ.එන්.සිංහ් රඟපෑවා. සංගීතවත් කළේ මදන් මෝහන්.පස්සර ගුණදාස මහානාමපිළිතුර - ඩෝල්ටන් අල්විස්.කඩවත කිරිමැටියාගාරේ තාරිකා වර්ණසිංහපිළිතුර - එක් අයෙක්.නිවිතිගල කසුන් මදුරප්පෙරුමපිළිතුර - කවුරුවුණත් කමක් නැහැ. ඇය අනිවාර්යෙන් ම ගොළු ගැහැනියක් විය යුතුයි.කඩවත පහළ බියන්වල භද්‍රා බියංකා මධුපිළිතුර - ඔව්. ‘මේ හෝපලු වනයේ’ ගීතය පහඩි රාගයෙන් ද ‘සිහි කැරැ ඔබ රුව වැලපෙමි’ ගීතය භෛරවී රාගයෙන් ද නිර්මාණය කළා.පස්යාලේ කුසුමා අබේතිස්සපිළිතුර - සුනිල් සාන්තලා අපේ රටේ හිටියේ එක්කෙනයිනේ කුසුමා.ත්‍රිකුණාමලයේ මොහොමඩ් හනීෆාපිළිතුර - එදා භාවිතා වුණේ සල්ලිය, තුට්ටුව, පැන්සය, පනම, සිලිම යනාදි මුදල් වටිනාකම්. ‘පනම’ කියන්නේ ශත 6 ටයි. ‘පනම්’ අටෙන් කිව්වේ ශත 50 ට.අකුරැස්සේ අසේල ගුණධීරපිළිතුර - නැහැ. රජිනි කාන්ත්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=av13080411</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතා“මම දැන් වරුවක් තිස්සෙ මෙතන පාර දිහා බලාගෙන ඉන්නවා. ඔයාට ඔය කිලෝ මීටර් 100 පහු කරන්ඩ හරියටම පැය දෙකක් ගියාද? මේ වගෙ රටක හයිවේ වල එද්දිත් කොහොමද අනේ ඔයා ඔච්චර පරක්කු වුණේ? ඇමෙරිකාවේ පදිංචි වී සිටින තමාරා බැහැරක ගිය තම සැමියාගේ පමාවෙන් නොඉවසිලිමත්ව කියවන්නට වූවා ය‍.“මෙහෙ හයිවේ තියෙන එක ඇත්ත තමාරා. ඒ වුණාට මම අද ආපු පාරේ එහෙම හයියෙන් එන්ඩ පුළුවන් කමක් නෑ.” ලින්ටන් කරුණු දක්වමින් කීවේ ය.“මොනවා; මොකද ඒ; මොකක්ද ඒ පාරේ නම?”තමාරා පුදුම වෙමින් ඇසුවා ය.පාරේ නම ‘අර්නස්ට් හෙමිං වේ මාවත’ ළමයො” ලින්ටන් කීවේ ය.‍Óමුන්ගෙ තකතීරු තීරණ! මගෙ නාට්‍යයෙ ගැඹුර තේරුම් ගන්ඩ තරම් මොළයක් ඔය විනිශ්චය මණ්ඩලේ එකෙකුටවත් නැහැ. ඒකයි උන් මගෙ නාට්‍ය පිටපත දෙවැනි තැනට දැම්මෙ. ඔලමොට්ටලයෝ!” හේරත් සුනිල් සමඟ කීවේ කෝපයෙන් ගැහෙමිනි.“කේන්ති අරගෙන තේරුමක් නැහැ බං. සමහරු ඒක බොහොම හරවත් පිටපතක් කියල උඹට ලණු දුන්නට කාටවත් නොතේරෙන ගැඹුරක් ඒකෙ නැහැ. මට නං හිතෙන්නෙ උඹ විනිශ්චය මණ්ඩලේට කෘතඥ වෙන්ඩ ඕනෙ ඒක තුන්වැනි තැනට නොදා දෙවැනි තැන තිබ්බට.” සුනිල් ඇඟට පතට නොදැනී කීවේ ය.කර්මාන්ත ඇමැතිවරයා තම නිල සංචාරයේදී අලුතින් පටන් ගත් මෝටර් රථ නිෂ්පාදන සමාගම බලන්නට ද ගියේ ය. එහි නිපද වන හුරුබුහුටි, නව මෝටර් රථයක් කෙරෙහි ආශක්ති ව‍ූ හෝ ඒ පිළිබඳ විස්තර තමා සමඟ සිටි එම කම්හලේ කළමනාකරුගෙන් කීපවරක් ම විමසීය. ඇමැතිවරයා ආපසු යාමට සූදානම් වෙද්දී ඔහු වෙත යතුරක් දෑතින් ම දිගු කළ කළමනාකරු ඉතා ආචාරශීලී ලෙස සිනාසෙමින් මෙසේ කීවේ ය.“සර්, අපි සර්ට අර මෝටර් රථයක් සිහිවටනයක් විදියට නොමිලේ දෙන්ඩ තීරණය කළා.”ඇමැතිවරයා එය කාරුණිකව ප්‍රතික්ෂේප කළේ ය. කෙතරම් ඇවිටිලි කළ ද හේ එම තෑග්ග භාර ගත්තේ නැත.‍Óඑහෙම නං සර් අපි කැමැතියි, මේ කාර් එක රුපියල් 500/= කට සර්ට විකුණන්ඩ.” කළමනාකරු අවසානයේ දී කීවේ ය.වහාම සාක්කුවෙන් තම මුදල් පසුම්බිය ගත් ඇමැතිවරයා රුපියල් දහසේ නෝට්ටුවක් ගෙන කළමනාකරු වෙත දිගු කරමින් මෙසේ කීවේ ය.“හොඳයි, එහෙම නං මට මේ වර්ගයේ කාර් දෙකක් ම දෙන්ඩකො.”චමරිගේ පියා හමුවූ නිශ්ශංඛ ඇගේ අත ගන්නට තමාගේ ඇති කැමැත්ත කෙළින් ම ඔහු හමුවේ කීවේ ය.නොපහත් මුහුණින් මොහොතක් ඔහු දෙස බලා සිටි පියා මෙසේ කීවේ කෝපය යටපත් කර ගනිමිනි.“මම කැමැති නැහැ මගේ දුව, මුළු ජීවිත කාලෙම බූරුවෙක් එක්ක ඉන්නවා දකින්න.”“ඒක මම දන්නවා. ඒ හින්දම තමයි මම එයාව බැඳලා එක්ක යන්න හිතුවේ” නිශ්ශංඛ කීවේ සාවඥ සිනාවක් පාමිනි.“මොකද්ද අනේ සත්‍යයයි, ඇදහිල්ලයි අතර තියෙන වෙනස” තම සැමියා පොත් සාප්පුවෙන් ගෙනා ධර්ම පුස්තකයක් කියවමින් සිටි යමුනා, සාලයේ පුටුවකට බරදී පුවත්පතක් කියවමින් සිටි ඔහුගෙන් ඇසුවා ය. මඳක් කල්පනාවට වැටුණු දයානන්ද පුවත්පත පැත්තකින් තබා, යමුනා දෙස බලමින් මෙසේ පිළිතුරු දුන්නේ ය.“මං ඔයාට එක උදාහරණයකින් ම පැහැදිලි කරලා දෙන්නං කො. එතකොට තේරුම් ගන්ඩ පහසුයි. දැන් බලන්ඩ, “දිලිනි ඔයාගෙ දුව” කියන එක සත්‍යයක්. එතකොට “දිලිනි මගෙත් දුව.” කියන එක ඇදහිල්ලක්.”ඒකට මොකද?“ඔයා ඔය වැරදි ඇඟිල්ලකනෙ අනේ ඔයාගෙ මඟුල් මුද්ද දාලා තියෙන්නෙ” සාදය ජයටම පැවැත්වෙද්දී ශාලාවේ කොනකට වී වසන්තා සමඟ ඕපාදූප දොඩවමින් සිටියදී ප්‍රමිලා, වසන්තා හට කීවේ ඔලොක්කුවට මෙන් සිනාසෙමිනි.“ඒකට මක්වෙනවද අනේ. මම බැන්දෙත් වැරදි මිනිහනෙ.” ඈත මේසයක මධුවිතක් පානය කරමින් තම මිතුරන් හට හරබර දේශනයක් පවත්වමින් සිටි මනෝ දෙස බලමින් වසන්තා කීවා ය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=av13080412</link>
    <topic>කලාව කරනවද ලටපට කරනවද කියන එක ගැටලු සහගතයි</topic>
    <author>ගාමිණී සුසන්ත</author>
    <content>කලාව කරනවද ලටපට කරනවද කියන එක ගැටලු සහගතයි* ඔබගේ නවතම නාට්‍ය පිළිබඳව මුලින් ම සඳහන් කරන්න...මගේ නවතම නාට්‍ය නිර්මාණය ‘මරා දැමූ ජීවත්වන මිනිසා’ අර්නෙස්ටෝ චේ ගුවේරාගේ ජීවිතයේ අවසන් දින තුළ සිදුවූ සිදුවීම් ඇසුරින් නිර්මාණය වූ නාට්‍යයක්. කවුරුත් දන්නා පරිදි චේ ගුවේරා ලෝක ප්‍රකට ආර්ජන්ටියානු විප්ලව වාදියෙක්. මේ නාට්‍ය ප්‍රකට ඇ‍ෙමරිකානු නාට්‍ය රචක ජොසේ රිව්යේරාගේ School of the Americas (2006) නම් නාට්‍ය ඇසුරින් නිර්මාණය කළ නාට්‍යයක්. අත්අඩංගුවට පත් චේ ගුවේරා ලා හිඟුරා නම් ගම්මානයේ සිරකර සිටින විට චේ ගේ අවසන් දින දෙකේදී ඔහුව මුණ ගැසීමට ගුරුවරියක් පැමිණ තිබෙනවා. මෙම සිදුවීම තමයි මේ නාට්‍යයට පසුබිම් වෙලා තියෙන්නේ. මෙම නාට්‍ය ඉහත සත්‍ය සිදුවීම සහ කල්පිතයන් එක්ව කළ නිර්මාණයක්. ගල්කටස් අරගෙන, වෙඩි තියාගන්නා දර්ශන මෙහි නෑ. මෙය මෙසේ ජීවිතයේ අවසන් දින අලලා නිර්මාණය කළ ඉතා සුන්දර නාට්‍යයක්.* ඇයි ඔබ මෙවැනි නාට්‍යයක් නිර්මාණය කරන්න සිතුවේ?චේ ගුවේරා මිය ගිහින් අවුරුදු ගණනාවක් ගත වුණත් ලෝකයේ බොහෝ රටවල විවිධ මිනිස්සු විවිධාකාරයෙන් චේට ආදරය කරනවා. මීට කලකට පෙර එංගලන්තයේ සංචාරයක යෙදෙන විට මට මෙහි මුල් නිර්මාණය නැරඹීමේ අවස්ථාව ලැබුණා. මම ඒ වෙලාවේ සිතුවා ලංකාවට ඇවිත් මේ නාට්‍ය සිංහලෙන් නිර්මාණය කරන්න ඕන කියලා. ඒ විදියටයි මේ නාට්‍ය බිහිවුණේ. මම සිතන විදියට මේ ලෝකයේ ජීවත්වන ඕනෑම නිර්මාණකරුවෙක් චේ ගැන සිනමා නිර්මාණයක් හෝ වේදිකා නාට්‍යයක් හෝ නිර්මාණය කරන්න කැමැතියි. ‘මරා දැමූ ජීවත්වන මිනිසා’ නාට්‍ය නිර්මාණය කිරීමෙන් මම ඉටු කරගන්නේ ඒ ආශාවයි.* පෞද්ගලිකව ඔබ මොන විදියට ද චේ ගේ චරිතය දකින්නේ?මේ නාට්‍ය නිර්මාණය කරන්න සිතුවට පසුව චේ ගැන පළවෙලා, ලියවෙලා තිබුණු සෑම ලියවිල්ලක් ම කියවන්න මම පෙලඹුණා. ඒ මගින් මම බොහෝ ජීවිතය අධ්‍යයනය කළා. ඒ වැඩේ අවසන් වනවිට මීට පෙර චේ ගැන දෘෂ්ටියට වඩා වෙනස් දෘෂ්ටියකින් චේව දකින්න මම පෙලඹුණා. වර්තමානයේ අපේ රටේ පමණක් නෙමෙයි ලෝක දේශපාලනයේත් සිටින දේශපාලනඥයින්ට වඩා චේ ගුවේරා කෙතරම් හොඳ ‍දක්ෂ රාජ්‍ය තාන්ත්‍රිකයෙක් ද යන බව මට හොඳින් වැටහුණා.* කවුද මේ නාට්‍යයට සම්බන්ධ වෙලා ඉන්න පිරිස?මේ නාට්‍ය පරිවර්තනය කළේ චූලානන්ද සමරනායක. මහේන්ද්‍ර වීර‍රත්න ගයනි ශිසන්තිකා, නිල්මිණි පෙරේරා, රජිත හේවා තන්ත්‍රිගේ, ධනුෂ්ක චින්තක, හර්ෂ සුමිත්‍ර රංගනයෙන් දායක වෙනවා.* ඔබ වේදිකා නාට්‍ය නිර්මාණය කරන්නේ රාජ්‍ය නාට්‍ය උත්සවය අරමුණු කරගෙන ද?ඔව්. ඒ කතාවේ ඇත්තක් තියෙනවා. මම නිර්මාණය කළ බොහොමයක් නාට්‍ය, රාජ්‍ය නාට්‍ය උලෙළේදී තමයි ප්‍රේක්ෂකයින්ට දකින්න ලැබුණේ. නාට්‍ය යැයි කියා කුමක් හෝ නිර්මාණය කරමින් මිනිසුන්ට ලටපට සපයනවාද? මිනිසුන්ගේ බුද්ධියට ආමන්ත්‍රණය කරන්න මිනිසුන්ට ඥානය දෙන්න නාට්‍ය නිර්මාණය කරනවාද කියන එක නිර්මාණකරුවා සිතන්න ඕන. අපේ රටේ බිහිවන හොඳ නාට්‍ය රාජ්‍ය නාට්‍ය උලෙළ ආශ්‍රිතව තමයි නිර්මාණය වෙලා තියෙන්නේ. නාට්‍ය කලාව කරල භෞතික ජීවිතය අසාර්ථක කරගත්ත නාට්‍යකරුවන්ගෙන් එක් කෙනෙක් තමයි මම. ජාත්‍යන්තර විප්ලවයක් හැටියටයි මම දකින්නේ. මට කවුරුත් නාට්‍ය කරන් කියල නෑ. මේක මම කැමැත්තෙන් කරන දෙයක්. එසේ ජීවිතයේ හොඳම කාලය තමයි නාට්‍ය කලාව වෙනුවෙන් ගෙවල තියෙන්නේ.* ඔබේ නාට්‍ය නිර්මාණ ප්‍රාදේශීයව පෙන්වනවා අඩුද?‘සින්දු කිරිල්ල’ නාට්‍ය නිර්මාණය ක‍ළ ප්‍රාදේශීයව පෙන්වන අරමුනෙන්. මේ නාට්‍ය අපි ළඟදී ගම්පහ ප්‍රදේශයේ වේදිකා ගත කළා. එය නරඹපු ප්‍රේක්ෂකයෙක් මට ඇවිත් කියනව “මේ නාට්‍යයට හාස්‍ය ටිකක් තිබුණා නම් හොඳයි නේද” කියල. අද අපේ රටේ ඇතැම් ප්‍රේක්ෂකයින්ගේ රසඥතාව ති‍ෙයන්නේ එතැන. මට හිතෙන විදියට වේදිකා නාට්‍ය ලංකාවේ අද සම්පූර්ණයෙන් ම විනාශ කරලයි තියෙන්නේ.ලංකාවේ වර්තමානයේදී ටෙලිනාට්‍ය තරම් මුදලාලිලාගේ ආදිපත්‍යයට යටවෙලා නැති වුණත් වේදිකා නාට්‍යයක් යම් පමණකට මුදලාලිලාගේ ග්‍රහණයට නතුවෙලා. ඒ නිසායි අද අමුතු ම විදියේ වේදිකා නාට්‍ය ‍කලාවක් අපේ රටේ බිහිවෙලා තියෙන්නේ. ඒවා මුදලාලිලා විශාල වශයෙන් සල්ලි යොදවලා මිනිසුන්ට හිනාවෙන්න හදන ඒවා. ඒවත් තියෙන්න ඕන. මම ඒව අවශ්‍ය නෑ කියන්නේ නෑ. මම කරන්නෙ කලාවක‍. මේක කරන්න හරිම අමාරුයි. කලාව කරනවද ලටපට සපයනවද කියන එක පිළිබඳව අද ගැටලුවක් තියෙනවා.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=av13080413</link>
    <topic>Hollywood News</topic>
    <author>සුජිව තේවහෙට්ටිගේ</author>
    <content>Hollywood Newsබ්‍රැඩ් පිට් සහ ඇන්ජලිනා ජොලී හෙවත් ‘බ්‍රැන්ජලිනා යුවළ’ ළඟදීම විවාහ වෙන්න බලාපොරොත්තුවෙන් සිටිනවා. විවාහ මංගල උත්සවය රාජකීය නෞකාවක පවත්වන්නයි දෙදෙනාගෙම අදහස. හර්බ්‍රිඩීන් ප්‍රින්සස් නම් වූ මේ නෞකාව මීට කලින් බ්‍රිතාන්‍යයේ එලිසබෙත් රැජනගේ 80 වැනි උපන් දිනය වෙනුවෙන් වෙන්කර තිබුණා. මංගල උත්සවය පවත්වන්නේ හර්බ්‍රිස්ඩීන් ප්‍රින්සස් නෞකාව ස්කොට්ලන්තයට නුදුරු සයු‍ෙර්දී නැංගුරම්ලා තිබෙද්දීයි.“බ්‍රැඩ් සහ ඇන්ජලීනා ගේ අදහස මුළු නෞකාවම එයාලගෙ මංගල්‍යය ‍ෙවනුවෙන් කුලියට ගන්නයි. හැබැයි මේ උත්සවයට ආරාධනා කරන්නෙ ළඟම ඥාතීන්ටයි හිතවත් පිරිසටයි විතරලු. කියන හැටියට නම් සහභාගි වෙන පිරිස 50කට වැඩි වෙන එකක් නැහැ. මේ නෞකාව රැජනගේ උපන්දින උත්සවයට ගත්තේ 2006 දී. ආයෙමත් 2010 දි නිවාඩුවක් ගත කරන්නත් රැජන වෙනුවෙන් වෙන් කෙරුණා. රැජනගේ සැමියා, පිලිප් කුමරුත් රජ පවුලේ කිහිප දෙනකුත් මේ නිවාඩුව ගතකරන්න ආවා. ඉතින්, ඒ වගේ රාජකීය නෞකාවක කුලිය සුළු පටු වෙන්න බැහැ. සුපිරි ගාස්තුවක් ගෙවන්න වේවි” මෙලෙස පැවසුවේ ‘බ්‍රැන්ජලිනා’ යුවළගේ සමීප හිතවතෙක්.හර්බ්‍රිඩීන් නෞකා‍ෙව් කටයුතු භාරව සිටින කළමනාකරුවෙකු පැවසුවේ බ්‍රැඩ් සහ ඇන්ජලිනා යුවළ උණුසුම්ව පිළිගැනීමට තමන් ඇතුළු කාර්ය මණ්ඩලය බලා සිටින බවයි.ජනප්‍රිය නිළි පෙනිලෝප් කෲස් පසුගියදා තම දෙවැනි දරුවා ද බිහිකළා. මේ වන විට 39 වැනි වියෙහි පසුවන පෙනිලෝප් දරු ප්‍රසූතියෙන් පසුව සුවෙන් සිටින බව ඇගේ සැමියා, ජාවියර් බාඩෙම් පැවසුවා. ජාවියර් - පෙනිලෝප් යුවළගේ පළමු දරුවා පුතෙක්. ඔහු දැන් දෙහැවිරිදි වියෙහි පසුවනවා.ජූලි 22 වැනි සඳුදා රාත්‍රියේ දී පෙනිලෝප්, දෙවැනි වතාවට මවු පදවිය ලැබුවේ ස්පාඤ්ඤයේ මැඩ්රීඩ් නුවර රියුබර් ඉන්ටර්නැෂනල් රෝහලේදීයි. කොහොම වෙතත් තමන් දෙදෙනාට ලැබුණු මේ බිලිඳාගේ වැඩි විස්තර කිසිවක් හෙළි නොකරන්න පෙනිලෝප් සහ ජාවියර් තීරණය කර තිබුණා. මේ පිළිබඳව හොලිවුඩ්පුරයේ පුවත්පත් සහ සඟරාවලින් වරින් වර විමසීම් කළත් පෙනිලෝප්ගේ සැමියා කිසිවක් ප්‍රකාශ කළේ නැහැ. පෙනිලෝප්ට ලැබුණේ පුතෙක් ද, දියණියක් ද, ඔහුගේ හෝ ඇගේ නම කුමක්ද කියලවත් ඇගේ සැමියාගෙන් ප්‍රකාශ වුණේ නැහැ.සුප්‍රකට ‘ෆෝබ්ස්’ සඟරාව වාර්ෂිකව ජනප්‍රිය නළුවන්ගේ ලැයිස්තුවක් පළ කරනවා. මෙයින් නිවේදනය කරන‍්නේ යම් වර්ෂයක සිටින වැඩිම රඟපෑම් ගාස්තුවක් අය කරන නළුවන් ගැන ‍ෙතාරතුරුයි. 2013 වසර සඳහා නිකුත් කළ මේ ලැයිස්තුවෙහි අංක 01ට සිටින්නේ සුපිරි නළු රොබට් ඩව්නි (කනිෂ්ඨ) ඒ, ඔහු 2012 ජූනි මාසයේ සිට 2013 ජූනි මාසය දක්වා චිත්‍රපට රංගනයෙන් ඉපයූ මුළු මුදල වන ඇමෙරිකානු ඩොලර් මිලියන 75ක මුදල් සැලකිල්ලට ගනිමින්. මෙම වසරක කාලය තුළ ලොව වෙනත් කිසිදු නළුවෙකුට හෝ නිළියකට මෙම මුදල ඉක්මවීමට හැකියාව ලැබී නැහැ.ලැයිස්තුවේ රොබට් ඩව්නි ළඟට සිටින්නේ චානින් ටැටුම්. ඔහු 2012 - 2013 අතර කාලය තුළදී උපයාගෙන ඇත්තේ ඇ.ඩොලර් මිලියන 60ක මුදලක්. තුන්වැනි තැනට තේරී සිටින්නේ හියු ජැක්මන්. ඔහු මෙම කාලයේ දී උපයා ඇත්තේ ඇ. ඩොලර් මිලියන 55ක්. හතරවැනියා, ඩොලර් මිලියන 52ක් ඉපයූ මාක් වොල්බර්ග්. මේ ලැයිස්තුවේ ඉන්පසු ස්ථාන හිමිකර ගෙන ඇත්තේ, ඩ්වේන් ජොන්සන්, ලෙනාඩෝ ඩි කැප්රියෝ, ඇඩම් සැන්ඩ්ලර්, ටොම් කෲස්, ඩෙන්සිල් වොෂින්ටන් සහ ලියම් නීසන් යන නළුවන්.සිනමා රසික සිත් තුළ තවමත් ජීවමානව සිටින මැරිලින් මොන්රෝ වෙනුවෙන් නිර්මාණය වන ගී නළුවක්. ගීතමය ප්‍රසංගයක් ළඟදීම වේදිකාගත වෙනවා.‘නෝමා ජින් ද මියුසිකල්’ යනුවෙන් නම් කර ඇති මේ ප්‍රසංගයේ පිටපත රචනා කර ඇත්තේ බෙල්වඩියර් පාෂුන්. (නෝමා ජින් යනු මැරිලින් ගේ මුල් නමයි.) මැරිලින් ගේ ජීවන චරිතය කේන්ද්‍ර කර ගනිමින් නිර්මාණය වී ඇති මෙහි මැරිලින් ගේ චරිතයට පණ පොවන්නේ කෙරී කටෝනා යි.බෙල්වඩියර් පැවසුවේ තමන්ට අවශ්‍ය වූයේ උසස් රංගන කුසලතාවෙන් පිරිපුන් නිළියක් මැරිලින් ගේ චරිතයට තෝරා ගැනීමට බවයි. මේ සඳහා නිළියන් කිහිප දෙනෙකුගේ නම් යෝජනා වී තිබුණත් එම ලැයිස්තුවේ සිටි දක්ෂතම නිළිය වන කෙරී මෙම රංගනයට ඉතාම සුදුසු යැයි තමා විශ්වාස කරන බවත් ඔහු පැවසුවා.කෙරී කටෝනා පවසන්නේ මැරිලින් මොන්රෝ ගේ චරිතය නිරූපණය කරන්නට තමන්ට අවස්ථාව ලැබෙන දිනය එළඹෙන තුරු නොඉවසිලිවන්නට සිටින බවයි. “වේදිකා නාට්‍ය කලාව තුළ මගේ හැකියාව පෙන්වන්න මම කැමැතියි. මැරිලින් ගේ මේ චරිතය මට අභියෝගයක්. ඒත් මම ඒ අභියෝගය දෝතින්ම භාරගත්තා.” කෙරී පැවසුවා.මෑතකදී තිරගත වූ අලුත්ම ජේම්ස් බොන්ඩ් චිත්‍රපටය, ‘ස්කයි ෆෝල්’ සෑම් මෙන්ඩස් අධ්‍යක්ෂණය කළ මේ චිත්‍රපටයේජේම්ස් බොන්ඩ් ගේ චරිතය නිරූපණය කරන්නේ ඩැනියල් ක්‍රේග්. ශ්‍රී ලංකාවේ ද තිරගත වූ ‘ස්කයිෆෝල්’ ලොව පුරා රටවල් රැසක ද තිරගත වුණා. එංගලන්තයේ මේ චිත්‍රපටය තිරගත වූයේ අලුත්ම වාර්තාවක් පිහිටුවමින්. ඒ, එරට සිනමා ඉතිහාසය තුළ වැඩිම ආදායමක් උපයන්නට සමත් වූ චිත්‍රපටය හැටියටයි. මේ චිත්‍රපටය 2012 දී එංගලන්තය තුළ පමණක් ප්‍රදර්ශනය කිරීමෙන් ඩොලර් මිලියන 103ක මුදලක් උපයාගෙන තිබෙනවා. ඒ විතරක් ද? මුළු ලොව පුරා රටවල් රැසක ප්‍රදර්ශනය කිරීමෙන් ඩොලර් බිලියනයකට අධික මුදලක් උපයන්නට සමත් වී ඇති බවත් වාර්තා වෙනවා. මෙතරම් ආදායමක් මීට පෙර තිරගත වූ ‘ජේම්ස් බොන්ඩ්’ චිත්‍රපට මාලාවේ අනෙකුත් චිත්‍රපට උපයාගෙන නැති බවත් පැවසෙනවා.සුජිව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=av13080415</link>
    <topic>ටියුලින් ජයරත්නගෙන් වාදකයන්ට අභියෝගයක්</topic>
    <author>ජෝජ් රොබ්සන් ද සිල්වා</author>
    <content>ටියුලින් ජයරත්නගෙන් වාදකයන්ට අභියෝගයක්ගීත ශ්‍රාවකයින්ගේ හද බැඳි “නාග සලඹ” (මාලනී බුලත්සිංහල) - “පුංචි පන්තිවල සැබෑම සුරතල්” (ටී. එම්. ජයරත්න) - “පුංචි කාලෙ අපි” (බන්දුල විජේවීර) - “තංගමනී” (ෆ්‍රෙඩී සිල්වා) සහ “කෝලිකුට්ටු සහෝදරයෝ” (කාටුන්) වැනි ගීත දෙසීයකට ආසන්න ගණනක තනු නිර්මාණ හිමිකරු වන ටියුලින් ජයරත්න අපට සිටින ප්‍රතිභාපූර්ණ ප්‍රවීණ සංගීතඥයෙකි.තරුණ වියේදීම ශ්‍රී ලංකා ගුවන් විදුලි සංස්ථාවේ වාදක මණ්ඩලයේ සාමාජිකයෙකු වශයෙන් සේවයට බැඳුණු ටියුලින් විශ්‍රාම යන විට වාදක මණ්ඩලයේ ප්‍රධානියා ලෙස කටයුතු කරමින් සිටි අතර මේ වන විට දශක හතරකට වැඩි කාලයක් ඔහු සිය සෞන්දර්ය චාරිකාවේ නියුතුව සිටියි. සංගීත ක්ෂේත්‍රය වෙනුවෙන් ටියුලින් ගෙන් සිදු කෙරුණු මෙහෙය ඇගැයුම පිණිස ඔහුගේ තනු වලින් රසවත් වූ ගීත ගැයෙන “නාග සලඹ” ගීත ප්‍රසංගය මෙම 09 වැනි දා ආනන්ද විද්‍යාලීය කුලරත්න ශාලාවේ දී නොමිලේ පැවැත්වීමට කටයුතු යොදා ඇත. ඒ නිමිත්තෙන් ටියුලින් සමඟ අප කළ පිළිසඳරයි මේ.“මම කවදත් නිහඬව මගේ සේවය කරගෙන උන්නු මනුස්සයෙක්. අපේ දුව හර්ෂි තරංගා තමයි මා වෙනුවෙන් මේ කටයුත්ත සූදානම් කරලා තියෙන්නේ. මං දොස් කියන හින්දා මගේ උපන් දිනයට දෙන තෑග්ගක් විදිහට තමයි මෙය සැලසුම් කරලා මට කිව්වේ. ‘නාග සලඹ’ ගීත ප්‍රසංගය පවත්වන්නේ නොමිලේ. මගේ තනු ඇතුළත් තෝරා ගත් ගීත සමුච්චයක් තමයි මෙයට සහභාගි වන ගායක ගායිකාවන් ගායනා කරන්නේ. මා තනුව නිර්මාණය කළ විශාරද නෙලූ අධිකාරි ගයන ‘වැලි කතරට පියෑඹුවේ’ නම් අලුත්ම ගීතය හඳුන්වා දීමත් මෙහිදී සිදු කෙරෙන අතර ‘ළමා ගී වැලක්’ අලුතින් පුහුණු කළ ළමා කණ්ඩායමක් ගායනා කරනවා.ඔබේ සංගීත දිවියේ ආරම්භය සිදුවූවේ කෙසේ ද...?“අපි පුංචි කාලේ අපේ ගෙදර තිබුණේ සංගීත පසුබිමකුයි. අපේ තාත්තලා බාප්පලා සර්පිනා එහෙම තියාගෙන පොඩි බජව්වක් දාන පුරුද්දක් තිබුණා. ග්‍රැමෆෝන් වාදන යන්ත්‍ර දෙකකුයි ‘සිළුමිණ සෑය වඳිම්’ සහ ‘ලෝනා ශ්‍රී ධර්ම රාජා’ වැනි ග්‍රැමෆෝන් තැටි ගොඩකුයි ඒ කාලේ අපේ ගෙදර තිබුණා. නිතර සංගීතය ඇහෙන පරිසරයක් පැවැති හින්දා මං ඒ ගැන උනන්දු වුණා. ඒ කාලේ ප්‍රදර්ශනය වුණු හින්දි, දෙමළ, සිංහල, ඉංග්‍රීසි චිත්‍රපට එකක් නෑර බලන්නත් මං පුරුදු වුණා.මං ඉගෙන ගත්තෙත් වික්ටර් රත්නායක ඉගෙන ගත්ත කඩුගන්නාව මධ්‍ය මහා විද්‍යාලයේමයි. පසුව කුරුණෑගල, මලියදේව විදුහලේ එවකට උන්නු විදුහල්පතිවරයා මගේ සංගීත හැකියාව හඳුනාගෙන ඒ විදුහලට ගත්තා. එහිදී සමස්ත ලංකා සමූහ වාදන තරග වලින් ජයගත්තා. ඉන්පසු දිගටම සංගීත කටයුතුවලට ඇදිලා ගියා. ඔහොම ඉන්න කොට බී. බී. සී. වාර්තාකරු එල්මෝ ප්‍රනාන්දු කළ වේදිකා නාට්‍යයක තබ්ලාව ගහන්න ගිය විටකදී ඔහු මගේ උනන්දුවත් හැකියාවත් දැකලා ගුවන් විදුලියේ වාදක මණ්ඩලයට අයදුම් පතක් දාලා මගේ නමින්. එහි ප්‍රතිඵලයක් වුණේ 1969 දී මං ගුවන් විදුලි වාදක මණ්ඩලයේ සාමාජිකයෙකු වීමයි. එහෙම තමයි මගේ සංගීත දිවිය ආරම්භ වුණේ.”සංගීතඥයෙකු ලෙස ඔබ දායක වූ නිර්මාණ මොනවා ද...?මම තනු නිර්මාණය කළ ගීත දෙසීයක් පමණ තියෙනවා. බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ මුල්ම ගීතය, යුද හමුදා කාලතුවක්කු ඒකකයේ ගීතය, ජාතික රූපවාහිනියෙන් විකාශය කළ ජනප්‍රිය කාටුන් වැඩ සටහනක් වන ‘කෝලිකුට්ටු සහෝදරයෝ’ වැඩ සටහනේ තේමා ගීතය, ගුවන් විදුලියේ ‘බෝසත් ළමා ළපටියෝ’ තේමා ගීතය මෙන්ම ‘හඳමාමා’ තේමා වාදනය මගේ නිර්මාණයි. එමෙන්ම ‘මුහන්දිරම් වලව්ව’ ටෙලි නාට්‍යයේ සංගීත අධ්‍යක්ෂණය කළෙත් මමයි. ජනප්‍රිය ගීතයක් වන ‘තොටුපළ අයිනේ’ ගීතයේ පසුබිමින් ඇසෙන ජල තරංග හඬ පළමු වරට එම ගීතය පටිගත කරන අවස්ථාවේ දී යෙදුවේ මමයි. වතුර වීදුරුවකට ගස්ලබු බටයක් දාලා පිඹ පිඹ උඩට ඇදලයි එය කළේ. ත්‍රිවිධ හමුදාව යාපනය අල්ලා ගත්ත අවස්ථාවකදී පැයක් ඇතුළත ගීතයක් නිර්මාණය කර ප්‍රචාරය කරන්න ඕනෑ කියා ගුවන් විදුලියේ එවකට උන්නු ජනදාස පීරිස් මහත්මයා පැවසුවා. ටී. එම්. ජයරත්න, ඉන්දීවරි සමඟ සුනිල් අමරසිංහ ගැයූ ‘අභිමානනීය පොළොවේ’ ගීතය මා නිර්මාණය කළේ ඒ අවස්ථාවේදී යි. ඒ ගීතය ලියුවේ සෝමදාස සූරියආරච්චි. පැයක් ඇතුළත එම ගීතය නිර්මාණය කර පටිගත කර දීමේ අභියෝගය ජයගන්න මට පුළුවන් වුණා.‍එවැනි අභියෝග බාර ගන්න තවමත් ඔබ සූදානම් ද...?“ඔව්. එපමණක්ම නොවේ, මං අභියෝග කරනවා - ‘සිංහල, දෙමළ, හින්දි, උර්දු, මලයාලි වගේ ඕනෑම ගීතයක් වයලින්, සර්පිනා, මැඩ්ලින් වැනි කැමැති සංගීත භාණ්ඩයකින් මාත් සමඟ නිවැරැදිව වාදනය කරන්න පුළුවන් නම් එන්න’ කියලා. නව නිර්මාණ ගීතයක් වුණත් එදා වගේම අදත් ඉක්මනින් නිර්මාණය කර දීමේ අභියෝගයකට වුණත් මං සූදානම්.චිත්‍රපට සංගීත අධ්‍යක්ෂවරයෙකු වීමට නොහැකි වීම පිළිබඳ ඔබ ඉන්නේ පසුතැවිල්ලෙන් ද...?“අනේ නැහැ. එහෙම කිසිදාක පසුතැවිලි වෙන කෙනෙක් නෙමේ මං. චිත්‍රපට සංගීත අධ්‍යක්ෂවරයෙක් නොවුණාට චිත්‍රපට සිය ගණනක සංගීතය පටිගත කිරීම් සඳහා වාදනයෙන් දායක වී තියෙනවා.යාපනයෙන් චිත්‍රපට කණ්ඩායම් දෙකක් මගේ ළඟට ආවා ඔවුන්ගේ චිත්‍රපට සඳහා මියුසික් කරවා ගන්න. මුදල් පසුව ගෙවනවා කියපු හින්දා මං ඒවාටත් බැහැ යි කිව්වා. එම චිත්‍රපට ආර්. මුත්තුසාමි කළා. සල්ලි නොගෙන හරි එදා ඒ චිත්‍රපට භාර අරගෙන සංගීතය කළා නම් මටත් මේ ක්ෂේත්‍රයේ දැවැන්ත ජනප්‍රිය සංගීතඥයෙක් වෙන්න තිබුණා.”වර්තමාන පරපුරේ සංගීත භාවිතය පිළිබඳව ඔබට හැ‍ඟෙන්නේ කොහොම ද...?“දක්ෂයින් නම් ගොඩාක් ඉන්නවා. ඒත් වරද ඔවුන්ගේ දක්ෂකම් හරියට සුදුසු දෙයට පාවිච්චි නොකිරීමයි. ඉක්මනින් ප්‍රසිද්ධ වෙන්න හෝ මුදල් හොයන්න දුවන බවකුයි මට නම් හැ‍ඟෙන්නේ. අපි ආවේ තාක්ෂණය දියුණු නැති කාලෙකයි. තාක්ෂණයේ පිහිට තිබෙද්දිත් දැන් පරපුර හරි දේට වඩා වැරදි ක්‍රම අනුගමනය කරන්න පෙලඹිලා. වේදිකාවකට නැඟලා සින්දුවක් කියලා එහෙමත් නැත්නම් වාදනයක් ඉදිරිපත් කරලා නටන අයට අවශ්‍ය විදිහට සූදානම් නොවී ප්‍රබුද්ධ ආකාරයෙන් අපේ රටට ගැළපෙන ආකාරයෙන් නිර්මාණ කරන්න කියා ඔවුන්ට කියන්න මං කැමැතියි.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=av13080416</link>
    <topic>රණවිරු රියල් ස්ටාර්</topic>
    <author/>
    <content>රණවිරු රියල් ස්ටාර්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=av13080417</link>
    <topic>නිල්මිණි ගමේ ගිහින් මොනවා කරන්නද හිතාගෙන ඉන්නේ</topic>
    <author/>
    <content>නිල්මිණි ගමේ ගිහින් මොනවා කරන්නද හිතාගෙන ඉන්නේනිමන්ත නේවාසිකාගාරයට ගියේ නගරයේ හෝටලයකින් දහවලට ආහාරය ද රැගෙනය. නේවාසිකාගාර ඉදිරිපස තිබු විසල් තුරු සෙවණක වූ ගල් බංකුවේ වාඩිවී ඔහු ගමනේ වෙහෙස මඟහැර ගත්තේය. මිතුරා නොමැති අඩුව ඔහුට වඩාත් දැනෙන්නට වූයේ කතා කිරීමටවත් කිසිවෙක් ඇස ගැටෙන මානේ නොසිටි නිසාය. සුරංග හදිසියේ අසනීප වීමත් එක්තරා පුදුමයකට හේතුවකි. ඔහු පහසුවෙන් අසනීපවලට ගොදුරු නොවන අයෙකි. රෑ දහවල නොබලා ශ්‍රමය දිය කරද්දී ඔහු හරිහැටි ආහාරයක්වත් ගත්තාදැයි සැක සහිතය.ඉදිරිපස දොරටුව තෙක් ආ ගැහැනු රුව නිමන්තට අඳුනා ගැනීමට අසීරු වූයේ නැත. සැණෙකින් නැඟී සිටි ඔහු, පාලකවරිය දෙසට පිය එසවූයේ එතරම් කැමැත්තකින් නොවේ. උපැස් යුවළ ගලවා පිස දමමින් නැවත පැලඳගත් ඕ දෙඅත් නොපිටට ඉණෙහි රඳවා ගත් ගමන් නිමන්ත දෙස එක එල්ලේ බලා සිටියාය.“ආ... මට එක පාරට අඳුරගන්ඩ බැරිවුණා? මේ නිල්මිණිගෙ අයිය නේද?”“ඔව් මැඩම් නංගිව එක්කරගෙන යන්න කියලා...”ඔහු මඳ සිනහවක් පෑවේය.“ඉතින්? ඇවිත් මෙහෙන් වාඩි වෙන්න. තව ටික වේලාවක් යයි ළමයි එන්න?”නිමන්ත වාඩිවූයේ පාර දෙසට මුහුණ දී ඇති පුටුවකය.“මේ මහත්තය මොකද කරන්නෙ?”“මම ගමේ ග්‍රාම නිලධාරී...”නිමන්ත එසේ පවසන විට ඇයගේ දෙබැම මඳක් ඉහළට එසවෙනු ඔහු බලාගෙනය.“දැන් ඒ රස්සාව බොහොම හොඳයි. පඩියට වඩා වෙනත් දේවල් එමට ලැබෙනවා.”“මම නම් ඔය ජරාවල් ගන්නෑ...” කීමට කටට ආවද නිමන්ත පිළිතුරු දීමට කිසිදු උත්සාහයක් ගත්තේ නැත. නැඟණිය මීට පෙර කියා තිබු බොහෝ කරුණු ඔහුගේ මතකයට ආවේය.“නිල්මිණි ගමේ ගිහින් මොනවද කරන්න හිතාගෙන ඉන්නෙ?”ඇගේ දෙවැනි ප්‍රශ්නය ද නිමන්තට එතරම් ප්‍රියජනක නොවීය.“ඒක නංගියේ තීරණයකට, කැමැති විදිහකට වෙන්න අරිනවා...”“එහෙම කියල කොහොම ද? එයා ගන්න තීරණ හරි ද වැරැදි ද කියල හොයල බලන එක වැඩිහිටියන්ගෙ වගකීමක්.”ඇය හා වැඩිදුර දෙඩීමට යාමෙන් තම ඉවසීම රතු ඉරට සමීප වේ යැයි නිමන්තට සිතුණ නිසා නිහඬ බව රැක ගැනීම යහපත් බව තීරණය විය. මඳ වේලාවක් ඔහු දෙස පිළිතුරු අපේක්ෂාවෙන් බලා සිටි ඕ තවත් කිසිවක් නොකීවේ නිමන්තට කෝපයක් ඇතිවූ බව ඉවෙන් වටහාගෙනය.“කෝ මේ ළමයි තාමත් නැහැනේ...” යි පවසමින් ඇය ආපසු නේවාසිකාගාර‍යට ඇදුණාය.ගතවෙන කාලය මහා බරක් මෙන් නිමන්තට දැනුණේය. අසල තිබු පුවත්පත පෙරළා බලමින් සිටින විට ගේට්ටුව විවෘත කරන ‘මඩසාමි’ දිව යනු ඔහුට පෙනුණේය. අනිවාර්යයෙන්ම පාසල් රථය එනු ඇත. නිමන්ත පුවත්පත සකසා කුඩා ස්ටුලය මත තැබුවේය.කොළ පැහැති රථයේ කහ පාටින් පාසල් ධජය සලකුණු කර නම ලියා තිබුණේය. සිත සැහැල්ලු වී සුසුමක් පිටවූයේ ඉබේටම මෙන්ය. බසය නවත්වනවාත් සමඟම පාලිකාව ඒ ළඟට කඩිනමින් ගියේ දරුවන් බාර ගැනීමටය. එකා දෙන්නා බසයෙන් බැස ගත්තේ හඬ නඟා සිනාසෙමින්ය. නැඟණියගේ මුහුණ දකිනතුරු නිමන්ත යුවතියන් ගෙන් වරින්වර ඇස් මාරු කරගත්තේය. අවසාන දැරියත් බැසගත් පසු නිමන්ත පාලිකාව ළඟට ආවේ ප්‍රශ්නාර්ථයෙන්ය.“ඈ යසපාල, නිල්මිණි දුව ආවේ නැද්ද? එයාට හවසත් විභාගෙ තියෙනව කියල කිව්වේ නම් නෑ...”රියැදුරු වටපිට බැලුවේ නිල්මිණි සොයන්නට වාගේය.“නිරූපමා, සුලෝචනා, නිල්මිණි ඉන්නෙ ඔයාලත් එක්ක නේද?”“ඔව් මැඩම් අපි දැක්කා එයා නාලිකා එක්ක කෑම කනවා...”“ඔන්න බලන්න මම කිව්වේ බොරු ද කියලා? මේ ළමයට කිසිම වගකීමක් කියල දෙයක් නෑනේ.”නිමන්ත කරබා ගත්තේ නැඟණිය ගැන සැබෑ අමනාපයකිනි. තමන් උදේ සිට සියලු වැඩ අත්හැර ඇය කැටිව යාමට පැමිණීම පිළිබඳවත් නිල්මිණිට සිහිපත් නොවූ හැටි.“දැන් ඊළඟ පාර හවස හතරට පහට එන්නෙ? මේ ළමයත් අපරාදේ මහන්සි වුණා...”“කමක් නෑ මං ටවුමට ගිහින් ඔය දළදා මාළිගාව වැඳලා එහෙම එන්නම්....”නිමන්ත වෙනසක් නොපෙන්වා ගේට්ටුවෙන් පිටතට ආවේය.මහනුවර බලා යන බසයකට අත අල්ලා බස් නැවතුම් පොළෙන් බැසගත් ඔහු පළමුවෙන්ම සුරංගට දුරකථන ඇමතුමක් ලබා ගන්නට ස්ථානයක් සොයා බැලුවේය. මේ වන විටත් ඔහු මඟ බලා ඉන්නා බව නිමන්ත දන්නේය.“උණ බැස්ස ද? බේත් ගත්ත ද?” නිමන්ත ප්‍රශ්න දෙකක් එකවර ඇසුවේ නොඉවසිල්ලෙන්ය. පිළිතුරු ලැබුණේ සුරංග ගේ අප්පච්චිගෙන්ය.“අනේ පුතේ සහලෝල උණ. බේතුත් ගත්ත. දැන් හොඳටම බුදි. නුවර ගිහින් ආව ද ළමයෝ?”“නෑ නෑ මං තාම නුවර... නංගි එක්ක එන්ඩ රෑ වෙයි. මං ඒක කියන්ඩයි මාමේ ගත්තේ. සුරංගට මේ බව කියන්න...”නිමන්ත දළදා මාළිගාව දෙසට ඇවිදගෙන ගියේ නැඟණිය සමඟ තරමක කෝපයකින්ය. විභාගය අවසන් වූ දිනම ගමට ඒමේ තදියමක් ඇතිවූ නිසාම සුරංග කලබල වී බොහෝ වැඩ නිම කළේ දැඩි අවිවේකයකිනි. එහෙත් ඈ ඉන්පසු නාලිකා සමඟ නැවතීමෙන් සුරංගට පමණක් නොව තමාට ද සිදුවූයේ අනවශ්‍ය කරදරයකි. මල් කෙල්ලකගෙන් සුදු මල් වට්ටියක් රැගෙන මාළිගාවට ගොස් සිත පුරා බුදුන් වැන්ද ද කලකිරීමෙන් සිත වැසී තිබුණි. පාලිකාව කිවු ලෙස මීට වඩා වගකීමෙන් කටයුතු කිරීමට නැඟණියට හැකියාවක් තිබිය යුතුය. දළදා වහන්සේ වැඳ පුදාගෙන තවත් පැයක හමාරක කාලයක් ඉතිරිව තිබු හෙයින් තේ කෝප්පයක් බීමේ අවශ්‍යතාවක් ඔහුට දැනුණි.නැඟණියගේ පාසලට යා යුතුයැයි නිමන්තට ක්ෂණික කල්පනාවක් ඇතිවූයේ ඉබේටමය. ඇය විභාගයට පෙනී නොසිටින්නේ නම් සමහර විට ඈ සමඟ ත්‍රිරෝද රියකින් නේවාසිකාගාරයට පැමිණියහොත් රෑ බෝවීමට ප්‍රථම ගමට සේන්දු වීමට හැකිය. අන්තිම බසය රාත්‍රී 8 ට පමණ ගමට යාමට පිටත්වන බව නිමන්ත දන්නේය. අතේ මුදල් තිබුණ ද පයින්ම ඒ කෙටි දුර ගමන් කිරීමට ඔහු තීරණය කළේය.“කොහෙද බං දුවන්නේ?”සුපුරුදු කටහඬකින් පුදුම වූ නිමන්ත වටපිට බැලුවේ කතා කළ පුද්ගලයා හඳුනා ගැනීමටය.“කොහෙද යන්නෙ?”විජේදාස බර මල්ලකුත් ඔසවාගෙන ඔහු සමීපයට ආවේය.උඹ කොහෙද මෙහෙ? බර මල්ලකුත් උස්සගෙන?“මගෙ නෙවෙයි බං. අපේ අප්පච්චිගෙ ආම්පන්න වගයක්. පහුගිය දොහේ උන්දෑ නුවර මහත්තෙයෙකු ළඟ වැඩ වගයක් කළා... මේ අඩුම කුඩුම ටික, ගෙනියන්නයි මං ආවේ?”“මම නංගිව එක්කර ගෙන යන්න ආව ගමන්. ඉතින් විජේ දැන්ම යනව ද?”“ඔව් නිමන්ත රෑ වුණොත් බස් එක වරදින්ඩ පුළුවන්. නිමන්ත එන්න පරක්කු වෙයි ද?”“ඒක තමයි මාත් මේ කල්පනා කළේ. කමක් නෑ... විජේ යන්ඩ. මං නංගි එක්ක එන්නම්...”නිමන්ත පය ඉක්මන් කර නිල්මිණිගේ පාසල වෙත ගමන් කළේය. ඈත තියාම එහි වූ පාළු ස්වභාවය ඔහු දැක්කේය. නිවාඩු මාසයේ දරුවන් ගෙන් හිස්වූ පාසල් භූමිය පුරා පැතිර තිබු නිසල බව තුළ ගාම්භීර බවක් ද තිබුණේය. නිමන්ත වටපිට බලමින් මුර කුටිය අසලට පැමිණ මඳක් එබී බැලුවේ කිසිවෙක් සිටීදැයි විපරම් කිරීමටය.ඒ වන විට උදයේ සිට දහවල් වන තෙක් සේවය කළ ජනවර්ධන සේවා වැඩ මුරය නිමවා නි‍ෙවස බලා ගොස් තිබුණි. ඒ වෙනුවට සුසිරිපාල එහි රාජකාරියේ යෙදී සිටියේය.“මොනවද මහත්තයා බැලුවේ? ළමයෙක් හොයනව ද?”ඔහු කම්මැලිකම මඟ හරවා ගැනීමට නැගිට නිමන්ත සමීපයට ආවේය.“ඔව් ඔව් අපේ නංගි බෝඩිමේ ඉන්නේ. ඉස්සෙල්ල බස් එකේ ආවේ නෑ. නිකමට බලන්න ආවේ...”“විභාගෙ නම් ඉවර වෙන්න තව පැයක් විතර තියෙනවා. කට්ටිය ගොඩක් ඉන්නවා. කොහොමටත් තව පැයක් විතර බලා ඉන්න වෙනවා...”ඔහු ඔරලෝසුව දෙස ද නෙත් හෙළුවේය.“ආ ඒකට කමක් නෑ මං අර කඩේ ළඟට වෙලා ඉන්නම්. මට පොඩි උදව්වක් කරනව ද?”නිමන්ත හදිසියේ යමක් මතක් වූවා සේ පිළිවිසියේය.“මොකද්ද මහත්තයා?”සුසිරිපාල මිත්‍රශීලී සිනහවක් පෑවේය.“විභාගෙ ඉවර වෙච්ච ගමන් මට පොඩ්ඩක් කතා කරනව ද?”මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=av13080418</link>
    <topic>දැන් ඇහෙන ටෙලිනාට්‍ය ගී!</topic>
    <author/>
    <content>දැන් ඇහෙන ටෙලිනාට්‍ය ගී!මිනිසුන් මකරුන් වෙලාමිනිසුන් මකරුන් වෙලා - පියඹා යයි අහසේ වසර තුන්දහසකට එහා - ඈතට යමුද පුතේ මිනිසුන්ගේ වෙස් මාරූ - එදත් තිබුණා ලොවේ මායාව සහ ඇත්ත සොයා - යා යුතුම වේ දෙවියන් අසුරන් හා මිනිසුන් - සිටී ඒ ලොවේ සත්‍යයේ විදු නැණ දල්වා - බිය බිඳිමූ රිසි සේ  * පද රචනය – අතුල රන්සිරිලාල්* සංගීතය – ජයන්ත රත්නායක* ගායනය – ඇන්ජලින් ද ලැනරෝල් ගුණතිලක* ටෙලි නාට්‍යය – “මායාවරුන්ගේ ලෝකය”බය බය කරගමු යාළුබය බය කරගමු යාළු ලොව හඳුනා ගමු කෝ හෙල්ලෙන මන හොල්මන්ලු මනස දිණුම දියුණයිතහනම් ගහේ ගෙඩි කඩා ඇපල් ගහ යට ඉඳන් දුටු දේ සෙව් දේ අද ලෝකයමයි යහළුවනේ සිතමු එසේමායා පාවී ආවත් සිතට විදු නැණ සොයමින් සරමු අන්ධයි අඳුරුයි ඒ තිමිර ඉරා අපි අලුත් දේම සොයමු  * පද රචනය – අතුල රන්සිරිලාල්* සංගීතය – ජයන්ත රත්නායක* ගායනය – මාරියෝ ආනන්ද සහ පිරිස* ටෙලි නාට්‍යය – “මායාවරුන්ගේ ලෝකය”ඔබ කැමැති ගීතය...!මතුගම – ඉෂාරා සමන්මලී, කන්දගහවිල – දීපිකා, බුලත්කොහුපිටියේ - ඩිල්ෂාන්, කඩවත – උමා වෙන්නප්පුවේ - රෝහණ සමන් කුමාර ඉල්ලූ ගීතයයි මේ...!ආලවන්ත නෙත් ආලවන්ත නෙත් විදා මන්දහාස නංවනා සඳ කින්නරී සුන්දරීමුතු පලස මත දිඳුලනා මන මන්ඳිනී නන්දිනී මුතු පලස මත හිනැහෙනා සඳකැන් හොරෙන් මුව තවරලාමල් මල් ගවුමකින් ගත සරසලා ඉඳිකඩ උඩින් තරු නෙත් වසා මතකයි තවත් අපි හිනැහුණා මතකයි තවත් ඔයා හිනැහුණාසිහිලැල් සුළං රැල්ලක එතී වනමල් උයන් හැරදා අප සිටී මතකෙන් මකා අපි පෙම් කළ හැටී මතකයි ඔයා මං හැර ගිය හැටී මතකයි තවත් ඔයා හිටි හැටී  * පද රචනය – බුද්ධික කුලසේකර* සංගීතය – මාධව හේවාවසම්* ගායනය – දයාසිරි ජයසේකර* ටෙලි නාට්‍යය – “මුතු පලස”මේ ගීයත් අහමු ද...!සුනිල් ආර්. ගමගේ ලියූ ගී සංකල්පනා ඇතුළත්”ඔබ පෙම් කරනා ගී - 3” සංයුක්ත තැටියෙන්ඔබට මෙම ගීතය ශ්‍රවණය කළ හැකි ය.මම අරුන්දතීමම අරුන්දතී ඇයි බලා හිඳින්නේ නාඳුනනා සේ එකමත් එක කාලෙක නුඹ පෙම් කළ මම අරුන්දතීඇසින් ඇසට තරු ඇහිලූ සකි සඳ සෙනේ සිතින් දුක් මුව මී බීවද බැන්ද විමන් බිඳ වෙන්ව ගිහින් ඔබ යළි හමු වූයේ ඇයි මේ ලෙස අපපමා වෙවී දුර සක්මන් කෙරුවද නිමා කළා නුඹ සොඳුරු යොදුන් දුර වින්ඳ දුකට මට කමා කරන්නට යළි හමු වූයේ නොසිතූ මොහොක  * පද රචනය - සුනිල් ආර්. ගමගේ* සංගීතය - රෝහණ වීරසිංහ* ගායනය – චමිලා සමන්මලී* සංයුක්ත තැටිය – “ඔබ පෙම් කරනා ගී - 3” හඳුන්වා දෙන නවතම ගීතය...!සවුදි අරාබියේ දී ඝාතනය කෙරුණුරිසානා වෙනුවෙන් රචිත ගී සංකල්පනාවකි.සිය සිය ගව් දුරසිය සිය ගව් දුර ගිනි ගත් වැලි කතරේ කොහේද කොහේද වරදක් ඇත අම්මේ දෙවියන්ගෙ කැමැත්ත ද නොදනිමි මම අම්මේ ගිනි ගත් වැලි කතරේ මේ ගිනි ගත් වැලි කතරේදුප්පත්කම සිඟමන් යදිනා මනස් නොමැත්තෝ කහවනු පොඳි බඳිනා මේ ගින් ගත් වැලි කතරේ කොහේ ද කොහේ ද වරදක් ඇත අම්මේපර්දාව විවර කර බලන්න මගෙ අම්මේ රන් දම්වැලක් සැපූ ගෙලක් ගහලයෙකු අත වූ කගක් ළඟදි අසරණ වී පර්දාව විවර කර බලන්න මගෙ අම්මේ ගිනිගත් වැලි කතරේ මේ ගිනි ගත් වැලි කතරේ  * පද රචනය - බෝගන බෝකන්ද* සංගීතය – මිලින්ද ප්‍රභාත් තෙන්නකෝන්* ගායනය – විශාරද පියුමි මධුෂිකා ධර්මසේනමතකයේ රැඳුණු ගීතයක්...!අමර පෙම් ලතාවේඅමර පෙම් ලතාවේ රන් මලක් උදාවේ අඳුන් සඳුන් සුව මැවේ මනෝ මන්දිරේ ඉසුරුමුනි කතාවේ යුවළ දැන් සිනාවේ කසුන් සඳක් ජනිත වේ ජීවන අඹරේඔබෙ දෙපා ළඟ මගේ තුරුණු හද පිදේ හිමවතේ් සිසිල දී ගිමන සංසිඳේ ආදරේ ආදරේ මී බඳුන් පිරේ අාදරේ ආදරේ මී බඳුන් පිරේපිපෙන මල් විල් තලේ දියට බර නැතේ දෝත දී පිළිගමී ඔබගෙ ජීවිතේ ආදරේ ආදරේ මී බඳුන් පිරේ ආදරේ ආදරේ මී බඳුන් පිරේ  *පද රචනය – කරුණාරත්න අබේසේකර* සංගීතය - සරත් දසනායක* ගායනය – එච්.ආර්. ජෝතිපාල සමඟ ඇන්ජලින් ද ලැනරෝල් ගුණතිලක* චිත්‍රපටය – “සදහටම ඔබ මගේ” (1973) ගී ඉල්ලා මේ අයත් එස්. එම්. එස්. එවා තිබුණා.ගිලීමලේ - චන්ද්‍රිකා උදයංගනී සමඟ නිම්මි,අත්තනගල්ලේ - අනුෂිකා, වෙල්ගම – විෂ්මිලා තිත්සරණී, හල්පිටිගම - ශාන්තිමාලා, ගාල්ලේ - සමන්ති,උස්සාපිටියේ - සුසිල් ජයරත්න, බළන්ගොඩ – ඉනෝකා,කහවන්දල – වත්සලා දයාරත්න, මාතර – දිලිනි නිර්මලා, අම්බලන්ගොඩ – රුසිරු මනුප්‍රිය, වෙලන්ගල්ලේ - අමිල සුරංග, දැරණියගල - සුසිල්, කොස්ගොඩ – නුවන් මෙන්ඩිස්, මාකඳුරේ – උපේක්ෂා විජේතුංග, කෑගල්ලේ - ලංකා පතිරණ, පිළියන්දල – නිලක්ෂි කල්දේරා, උඩුගම්පොළ - නිරෝෂිණී, ගම්පහ – තුෂාර, නාරම්මල – හර්ෂ, දඹදෙණියේ - දර්ශිකා,පාණදුර - සෙව්වන්දි ඉරේෂා - අනුරාධපුර – පැතුම් නිම්සරා, තලාහේනේ - ශිරන්ති ඒකනායක, අම්බලන්ගොඩ – අශෝකා වත්සලා, දෙල්ගොඩ – මලින්ද ප්‍රභාත් සහ මධුෂානි, සාලියපුර - සුදර්ශනී ශි‍්‍රයන්ති විජේරත්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=av13080419</link>
    <topic>ශාරුක් - සල්මන් තරහා ඉවරයි</topic>
    <author>සුජීව තේවහෙට්ටිගේ</author>
    <content>ශාරුක් - සල්මන් තරහා ඉවරයිමීට වසර පහකට පමණ පෙර, කට්රිනා කායිෆ්ගේ උපන්දින සාදයකට සහභාගි වූ බොලිවුඩ් පුරයේ ‘සුපිරි ඛාන්'ලා දෙදෙනාගේ දබරය ඔබ‍ට මතක ඇති. මේ ගැටුම සිදුවුණේ ශාරුක් ඛාන් සහ සල්මන් ඛාන් අතරයි. ශාරුක්, මේ උපන් දින සාදයට සහභාගි වුණේ මැදියම් රැය ආසන්නයේදීයි. ඒ වන විට කට්රිනාගේ පෙම්වතා වූ සල්මන් ද මේ සාදයට එක්වී සිටියා. ඔහු සමඟ කතා බහකට මුල පිරූ ශාරුක් මඳ වේලාවක් ගත වෙද්දී පැරණි වගතුග කිහිපයක් ද මතක් කළා. ඒ අතරින් ශාරුක්ගේ මුවින් නොදැනුවත්වම ඓශ්වර්යා රායි සහ සල්මන් අතර මීට වසර ගණනකට පෙර පැවතුණු පෙම් සබඳකම ගැන වචන කිහිපයක් පිටවුණේ ඇනුම්පදයකුත් එක්කයි. කට්රිනා ද ඉදිරියේ කියවුණු මේ වදන් නිසා එතෙක් සිනහවෙන් පිරී තිබුණු සල්මන් ගේ මුහුණ එක්වරම අඳුරු වුණා. ඔහු තරමක කේන්තියකින් ශාරුක්ට යමක් පැවසුවා. ඉන්පසුව දෙදෙනා අතර තදබල වචන හුවමාරුවක් ඇතිවුණා. මේ වාග් ප්‍රහාර ගුටිබැට හුවමාරුවකට නොගියේ නුලෙන්.එදා සිට මේ වනතුරු ගතවූ වසර පහ තුළ සල්මන් සහ ශාරුක් අතර කිසිදු කතාබහක්, ගනුදෙනුවක් සිදුවුණේ නැහැ. ප්‍රසිද්ධ උත්සවවලදී දෙදෙනා එකට සහභාගිවී සිටියත් එකිනෙකාගේ මුහුණවත් බැලුවේ නැහැ. මේ පස් අවුරුදු අමනාපය පසුගිය සති‍යේ අවසන් වුණා. කිසිවෙකු නොසිතූ මොහොතක දී ශාරුක් - සල්මන් අමනාපය දුරුවුණේ බාබා සිද්ධික් ගේ ‘ඉෆ්ටා’ සාදයේ දීයි. (‘ඉෆ්ටා’ සාදයක් පවත්වන්නේ රාමසාන් උත්සව සමයේදීයි.)මේ සාදයට සල්මන් සහ ශාරුක් ද ඇරයුම් ලබා සිටියා. බාබා සිද්ධික් ආරාධිතයන් අසුන් ගෙන සිටි තැන්වලට සෙමින් ගමන් කරමින් ඔවුන් සමඟ වචන දෙක තුනක් හෝ කතා කරන්න අමතක කළේ නැහැ. ඔහු සල්මන් අසලට ගොස් ඔහුගේ අතින් ඇදගෙන ආරාධිතයන්ට කතා කරන්නට යන මුවාවෙන් ශාරුක් අසලටත් ගියා. ඒ වන විට ශාරුක් ආහාර ගනිමින් ඉවත බලා සිටියා. සල්මන් ශාරුක්ව පසුකර යන්නට උත්සාහ කර, නැවතත් ආපසු හැරී ශාරුක් ගේ පිටට තට්ටු කළා. ඒ මොහොතේ නම් ශාරුක්ට සල්මන් දෙස නොබලා ඉන්න බැරි වුණා. ඔහු, ආහාර ගැනීම මඳකට නවත්වා සල්මන් සමඟ සිනාසෙමින් නැඟී සිටියා. සල්මන් එක්වරම ශාරුක්ව වැලඳගත්තේ බාබා සිද්ධික් සහ අවට සිටි අය ඇසිපිය නොහෙලා බලාසිටිද්දිය. තවත් තත්පර දෙක තුනක් ගතවෙද්දී ඒ දෙස බලා සිටි සියල්ලන්ම අත්පොළසන් දෙමින් නැවතත් මිතුරු වූ සල්මන්ටත් ශාරුක්ටත් සතුට පළ කළා.රූ රැජනන්, සුපිරි නිළි රැජනන් ඇතුළු තවත් නානාප්‍රකාර රැජනන් සිටින බොලිවුඩ්පුරයට මෑතකදී අලුත් වර්ගයක රැජනක් එක්වුණා. ඉන්දියාවේ සමහර සිනමා ලේඛකයන් ඇය හඳුන්වන්නේ ‘ආන්දෝලනාත්මක රැජන’ හැටියටයි. ඇය, පූනම් පාණ්ඩේ. බොලිවුඩ් සිනමාවට නවක නිළියන වන මේ යුවතියට ‘ආන්දෝලනාත්මක රැජන’ ලේබලය ඇලවුණේ 2011 දී ඇය විසින් කරන ලද ප්‍රකාශයක් නිසයි. එදා ඇය සිනමා සඟරාවකට ප්‍රකාශ කළේ ඒ වන විට පැවැත්වෙමින් තිබුණු ලෝක කුසලාන ක්‍රිකට් තරගාවලියේ දී ඉන්දීය ක්‍රිකට් පිල ලෝක කුසලානය දිනාගතහොත් තමන් ඒ ඉන්දීය ක්‍රීඩකයන් ඉදිරිපිට නිරුවත් රංගනයක් ඉදිරිපත් කරන බවයි. ඒ වුණත් පූනම්ගේ ‘බරපතළ පොරොන්දුව’ ඉෂ්ට කෙරුණේ නැහැ. මෙයින් සිදුවුණේ බොලිවුඩ් සිනමාවට පූනම් පාණ්ඩේ නමින් නවක නිළියක් පා තබා සිටින වග සිනමා රසික පිරිස සහ බොලිවුඩ් සිනමා කර්මාන්තයේ කවුරුත් දැනගැනීමයි.වසර දෙකකට පමණ කාලයක් තිස්සේ පූනම් ගැන නොයෙකුත් ආරංචි පැතිරී ගි‍ෙය්, ඇය ගැන විවිධාකාර පුවත් මැවුණේ සිනමා ලොව සසල කරමින්. සිනමා සඟරාවල, පුවත්පත්වල සහ වෙබ් අඩවිවල ඇගේ ඡායාරූප, ඇය විසින් කරන ලද ආන්දෝලනාත්මක ප්‍රකාශ වරින් වර පළවුණා. විශේෂයෙන්ම පූනම්ගේ ඡායාරූප දුටු බොහෝ දෙනා කියන්නට පටන් ගත්තේ ඇය අසභ්‍ය චිත්‍රපටවලට ගැළපෙන නිළියක් බවයි. ඒ, ඇය බොහෝවිට අඩනිරුවතින් ඡායාරූපවලට නිතරම පෙනී සිටි නිසයි. මේ අතර, අසභ්‍ය චිත්‍රපටවල රඟමින් බොලිවුඩයට පා තැබූ සනි ලියොන් නම් වූ සරාගී නිළිය පූනම්ට සමාන කරන්න බොහෝ දෙනා උත්සාහ ගත්තා. ඇය පෙනී සිටි ඡායාරූපවලට සමහරු දොස් නැඟුවා. එහිදී නිහඬව සිටි පූනම්, මෙතනදී කතාකරන්න පටන් ගත්තා.“මාව සනි ලියොන්ට සමාන කරන්න එපා. දැන් කී වතාවක් මටයි සනි ලියොන්ටයි එකම ලේබල් එක ගැහුවද? මේ සංසන්දනය මට දැන් එපා වෙලා. මම නිල් චිත්‍රපටවලින් ආපු නිළියක් නෙමෙයි. මම රඟපාපු මුල්ම චිත්‍රපටය ගිය සතියේ ඉඳල තිරගත වෙනවා. චිත්‍රප‍ටයේ නම තමයි, ‘නාශා'. අධ්‍යක්ෂණය කරන්නෙ අමිත් සක්සේනා. මාත් එක්ක රඟපාන ප්‍රධාන නළුවා ශිවම්. එයත් නවකයෙක්. මේ චිත්‍රපටයේ අනුරාගික දර්ශන දෙක තුනක් තියෙනවා. ඒ හේතුව නිසා මාව සනි ලියොන්ට නම් කොහෙත්ම සමාන කරන්න එපා.” පූනම් අවධාරණය කළා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=am1308041</link>
    <topic>බයිපාස් සැත්කම් කළාම තරුණ වෙනවා යැයි කීමේ ඇත්තකුත් තිබෙනවා</topic>
    <author>ගාමිණී සුසන්ත</author>
    <content>බයිපාස් සැත්කම් කළාම තරුණ වෙනවා යැයි කීමේ ඇත්තකුත් තිබෙනවාඇස්ප්‍රින් බොන හදවත් රෝගින්ට උණක් හැදුණොත් ඇස්ප්‍රින් නවත්වා වෛද්‍ය උපදෙස් ගන්නපපුවේ වේදනාව හෘදයාබාධයක් ද නැතිද යන්න සැක හැර දැනගන්නා තුරු දිගටම පරීක්ෂණ සිදුකරගන්නගාල්ල කරාපිටිය රෝහලේහෘදරෝග පිළිබඳ විශේෂඥ ‍ශල්‍ය වෛද්‍ය නාමල් ගමගේඅද අප කතා කරන්නේ වැඩිහිටියන් අතර ඇතිවන හෘදය ආශ්‍රිත ආබාධ පිළිබඳව. හෘදය ආශ්‍රිත ආබාධ ශ්‍රී ලංකාව තුළත් වර්තමානයේදී විශාල ගැටලුවක් බවට පත්වී තිබෙනවා. හෘදයාබාධවලට ලක්වීමෙන් ශ්‍රී ලංකාව තුළ දිනකට පුද්ගලයින් සියයකට (100) අධික සංඛ්‍යාවක් මියයන බවත් වාර්තා වෙනවා. මෙසේ මිය යන බොහෝ අය වයස අවුරුදු 60 ට අඩු පුද්ගලයින්. මෙම පුද්ගලයන් ගෙන් විශාල පිරිසක් යැපෙනවා. එය එම පවුල්වලට විශාල ගැටලුවක්. වැඩිහිටියන් අතර ඇතිවන හෘදය ආශ්‍රිත ආබාධ මොනවාද? ඒවා ඇතිවන්නේ ඇයි? ඒ සඳහා ඇති පිළියම් කවරේද? යන ගැටලුවලට හෘද රෝග පිළිබඳ විශේෂඥ ශල්‍ය වෛද්‍ය නාමල් ගමගේ මහතාගෙන් විමසා සිටිමු.වැඩිහිටියන් අතර බහුලව දකින්න ලැබෙන්නේ මොන වගේ හෘද රෝගද?වැඩිහිටියන් අතර බහුලව දකින්න ලැබෙන්නේ කිරීට ධමනිවල ඇතිවන ආබාධ නිසා හටගන්නා හෘද රෝගයි. හෘද රෝග සඳහා වැඩිහිටියන්ට කෙරෙන ශල්‍යකර්ම දිහා බලන විට එම ශල්‍යකර්ම අතරින් සියයට 75ක් පමණම කිරීටක ධමනිවල ඇතිවන ආබාධ නිසා සිදු කරන ශල්‍යකර්මයි.මීට කලකට පෙර වැඩිහිටියන් අතර බහුලව දකින්න ලැබුණේ හෘදයේ කපාටවල ඇතිවන ගැටලුයි. වර්තමානයේ කපාටවල ගැටලු නිසා ප්‍රතිකාර ගන්නා රෝගීන් සංඛ්‍යාව අඩුයි. එලෙස හෘදයේ කපාට රෝගී වීමට ප්‍රධාන වශයෙන්ම බලපා ඇත්තේ කුඩා කළ ‘රූමැටික උණ’ වැලඳී එය හෘදයේ කපාටවලට බලපෑම නිසයි. අද රූමැටික උණ රෝගයට ගොදුරු වන සංඛ්‍යාව ඉතා අඩුයි.එසේ වුවත් කිසියම් අයුරකින් රූමැටික් උණට ගොදුරු වූවොත් වහා ප්‍රතිකාර ගැනීමත් පරෙස්සම් වීමත් ඉතා අවශ්‍යයි. රූමැටික් උණ හෘදයේ කපාටවලට බලපෑම් ඇති කළ විට හෘදයේ ඇතැම් කපාට පළල්වීමක් ද ඇතැම් කපාට පටුවීමක් ද සිදුවීමට ඉඩ තිබෙනවා.කිරීටක ධමනිවල ආබාධයන්ට බලපාන හේතු මොනවාද?වැරදි ආහාර රටාවත්, වැරදි ජීවන රටාවත් මෙහිදී ප්‍රධාන වශයෙන්ම බලපානවා. දුම්පානය, අධි රුධිර පීඩනය පාලනය නොකිරීම, දියවැඩියාව නිවැරදිව පාලනය නොකිරීම ශරීරයේ කොලෙස්ටරෝල් මේදය වැඩිවීම, ව්‍යායාම මඳකම, අධික ස්ථුලභාවය, වැනි කරුණු කිරීටක ධමනිවල ආබාධ ඇතිවීමට හේතු වෙනවා.මානසික ආතතියෙන් පෙළීමත් විශාල බලපෑමක් කරනවාද?වෙනත් රෝග ගණනාවකට මෙන්ම කිරිටක ධමනිවල ඇතිවන ආබාධයන්ට ද ඉහතින් දැක්වූ වැරදි ආහාර සහ ජීවන පුරුදු සමඟ මානසික ආතතියෙන් පෙළීම ප්‍රධාන වශයෙන් ම බලපෑම් කරන බව පෙනී ගොස් තිබෙනවා.හෘදයාබාධයක් ලෙස හඳුන්වන්නේ් කුමක්ද?ඉහතින් සඳහන් කළ වැරදි ආහාර සහ ජීවන පුරුදු නිසා හෘදයෙන් සංස්ථානික මහා ධමනියට රුධිරය ගමන් කරන කිරීටක ධමනිවල කොලෙස්ටරෝල් මේදය අඩංගු නිධි තැන්පත් වෙනවා. එයට හේතු වන්නේ ශරීරයේ කොලෙස්ටරෝල් මේදය බහුලවීමයි.කලක් ගතවන විට එම කොලෙස්ටරෝල් නිධි මත කැල්සියම් ද තැන්පත් වෙනවා. එසේ සිදුවී කිරීටක ධමනි නාළවල සිදුරෙන් 70%ක් පමණ අවහිර වූ විට එම නාළ තුළින් රුධිරය ගමන් කිරීම අවහිර වීමට ඉඩ තිබෙනවා.රුධිර නාළයක් තුළ තැන්පත් වී ඇති කොලෙස්ටරෝල් නිධියක් පිපිරීයාම රුධිර කැටියක් සිරවීම වැනි කරුණු කිරීටක ධමනි එලෙස සම්පූර්ණයෙන්ම අවහිර වීමට හේතු විය හැකියි. එසේම සෙම්ප්‍රතිශ්‍යාව වැනි කිසියම් ආසාදනයක් නිසා ද කිරීටක ධමනි අවහිර වෙන්න පුළුවනි.මෙම හේතුවල ප්‍රතිඵලය වන්නේ එම ධමනියෙන් රුධිරය සපයන හෘදය මාංශ පේශියට රුධිරය සැපයීම නැවතීමයි. එවිට එම මාංශපේශිය මිය යනවා. එවිට හෘදයේ ක්‍රියාකාරිත්වය ඇනහිටිනවා. හෘදයාබාධයක් ලෙස හඳුන්වන්නේ මෙයයි.හෘදයාබාධයක් ඇතිවූ විට කළ යුත්තේ කුමක්ද?හෘදයාබාධයක් ඇතිවූ විට ජීවිතය බේරාගැනීම සඳහා මෙන්ම අතුරු ආබාධ වළක්වා ගැනීම සඳහා ඉතාම ඉක්මනින් ප්‍රතිකාර කළ යුතු වෙනවා. මෙහිදී ක්ෂණිකව කළ යුතු එකම ප්‍රතිකාරය වන්නේ රුධිරය සැපයීම අවහිර වීමට හේතු වී ඇති සාධකය ඉවත් කිරීමයි.රුධිර කැටියක් සිරවී ඇත්නම් එය දිය කර හැරීමයි. ඒ සඳහා ප්‍රතිකාර කර රෝගියාගේ ජීවිතය බේරාගැනීම සඳහා හෘදයාබාධය ඇතිවී පැය 6ක් ඇතුළත පහසුකම් ඇති රෝහලක් වෙත රෝගියා රැගෙන යා යුතුයි. ලංකාවේ බොහෝ රෝහල්වල දැන් මෙම පහසුකම් තිබෙනවා.රෝගියා එලෙස පැය 6ක් තුළ ගෙන ආවිට රුධිර කැටිය දියවීමට ලබාදෙන එන්නත සාර්ථක වුණොත් රෝගියා සුවපත් කර ගැනීමේ හැකියාව තිබනවා. පැය 6කට පසුව එම එන්නත ලබාදීමෙන් ඵලක් නෑ. ඒ පැය 6කට පසුව අදාළ කිරීටක ධමනිය මඟින් රුධිරය සපයන මාංශ පේෂිය මිය යත හැකියි.ටික දුරක් ඇවිදින විට, ව්‍යායාම කරන විට, වෙහෙස මහන්සි වී ටික වේලාවක් වැඩ කරන විට පපුවේ ඇතිවන වේදනාව හෘදයාබාධයක ලක්ෂණයක්ද?පපුව ප්‍රදේශයේ ඇතිවන සෑම වේදනාවක්ම හෘදයාබාධයක ලක්ෂණයක් වන්නේ් නෑ. වෙහෙස මහන්සි වන විට පපුවේ ඇතිවන වේදනාව ‘ඇන්ජයිනා’ නම් රෝග තත්ත්වයේ රෝග ලක්ෂණයක්. මෙහිදී කිලෝමීටරයක පමණ දුරක් පයින් ඇවිදින විට පපුවේ වේදනාවක් ඇතිවී ටික වේලාවක් විවේකීව සිටින විට එම වේදනාව පහව යනවා. නැවත වෙහෙසෙන විට නැවතත් එම පපුවේ වේදනාව ඇතිවෙනවා.රුධිරයේ කොලෙස්ටරෝල් මේදය වැඩි වන විට ඒ තත්ත්වය වැඩිවෙනවා. මෙය වහාම ප්‍රතිකාර ගත යුතු තත්ත්වයක්. එම ‘ඇන්ජයිනා’ රෝග තත්ත්වය හෘදයාබාධයක් දක්වා වර්ධනය විය හැකියි. මෙයින් හැඟවෙන්නේ හෘදයාබාධයක් අතළඟ බවයි. මෙහිදී පපුවේ දැවිල්ලක් මෙන්ම කඩියෙක් කනවා වැනි වේදනාවක් ද දැනෙනවා.පපුව ආශ්‍රිතව ඇතිවන සෑම වේදනාවක්ම හෘදයාබාධයක ලක්ෂණයක් වන්නේ නෑ. පෙණහලුවල ආබාධ, ගැස්ට්‍රයිටිස් රෝගය, උරස් කුහරයේ බිත්තිවල ඇතිවන ආබාධ පපුව ප්‍රදේශයේ මාංශ පේශිවල ඇතිවන ආබාධ, උරස් කුහරය හරහා ගමන් කරන ගලනාළය ස්වාසනාළය වැනි අවයවවල ඇතිවන ආබාධ නිසාත් පපුව ආශ්‍රිතව වේදනාවක් කැක්කුමක් ඇතිවෙනවා. මෙම කිසිදු ආබාධයක් මාරාන්තික නෑ. නමුත් අධික වේදනාවක් සමඟ ඇතිවන හෘදයාබාධය මාරාන්තිකයි.ඒ නිසා පපුවේ ඇතිවන ඕනෑම වේදනාවක් හෘදයාබාධයක් නිසා ඇතිවන වේදනාවක් නොවන බවට තහවුරු කරගන්නා තෙක් එය හෘදයාබාධයක ලක්ෂණයක් යැයි සිතා පරීක්ෂණ සිදු කිරීම ඉතාම සුදුසුයි.හෘදයාබාධයකදී ඇතිවන වේදනාවත් වෙනත් හේතු නිසා පපුවේ ඇතිවන වේදනාවත් වෙන්කර හඳුනාගන්න බැරිද?හෘදයාබාධයකදී ඇතිවන වේදනාව ඉතාම තදබල එකක්. මෙහිදී අධික දහඩිය දැමීමක් ද සිදුවෙනවා. ඊට අමතරව ශරීරයේ රුධිර සංසරණය අඩුවීම නිසා ශරීරය සීතල වීමක් ද සිදුවෙනවා. හෘදයාබාධයකට මුහුණදී සුව වූ අය පවසන අන්දමට හෘදයාබාධයකදී ඇතිවන වේදනාව මරණය සිහිකැඳවන වේදනාවක් බවයි පැවසෙන්නේ.බොහෝ දෙනෙක් පවසනවා හෘදයාබාධයකදී වම් අත දිගේ වේදනාවක් ඇතිවන බව. එහි කිසියම් සත්‍යතාවයක් තිබෙනවා. නමුත් හෘදයාබාධයක් ඇතිවූ විට පපුව ආශ්‍රිතව ඇතිවන වේදනාව වම් අත දිගේ පමණක් නොව ගෙල ප්‍රදේශයටත් උදරය ප්‍රදේශයටත් පැතිරී යා හැකියි.එක් වරක් හෘදයාබාධයකට ගොදුරු වූ අයකු නැවත හෘදයාබාධයකට ලක්වීමේ ඉඩකඩ වැඩිද?ඔව්. එය සත්‍යයක්. එක්වරක් හෘදයාබාධයකට ගොදුරු වූ අයකු නැවත හෘදයාබාධයකට ගොදුරුවීමේ හැකියාව වැඩියි. දෙවරක් හෘදයාබාධයකට ගොදුරු වූ අයකු තුන්වැනි වර හෘදයාබාධයකට ගොදුරුවීමේ හැකියාව තවත් වැඩියි.හෘදයාබාධ ඇතිවීමට ජානමය බලපෑමක් තිබෙනවාද?ඔව්, ජානමය බලපෑමක් තිබෙනවා. පවුලේ අයකුට හෘදයාබාධයක් ඇත්නම් ඒ පිළිබඳව සැලකිලිමත් වී යහපත් ආහාර පුරුදු සහ යහපත් ජීවන පුරුදුවලට හුරුවීම ඉතාම වැදගත්.හෘදයාබාධයකදී ලබාදෙන ප්‍රතිකාර මොනවාද?හෘදයාබාධයක් ඇතිවූ පසුව ඉතාම ඉක්මනින් හෘදයේ අදාළ මාංශපේශියට රුධිරය සැපයීම යන තත්ත්වයට පත්කළ යුතුයි. ඒ සඳහා අවහිරතාවට පත්වී ඇති රුධිර නාළය තුළ ඇති අවහිරතාව ඉවත් කළ යුතුයි.පැය 6ක් ඇතුළත සිරවී හෝ පුපුරා ඇති නාළය යථා තත්ත්වයට පත් කළොත් රෝගියාගේ ජීවිතය බේරාගත හැකි වෙනවා. මෙහිදී අවහිර වී ඇති රුධිර නාළයේ අවහිරතාවය මඟහැර අදාළ මාංශ පේශියට රුධිරය සැපයීම සඳහා බයිපාස් ශල්‍යකර්මයක් සිදු කිරීමට ඇතැම් විට සිදුවෙනවා.එසේම හෘදයාබාධයක් ඇතිවීමට පෙර හෘදයේ කිසියම් පේශියකට රුධිරය සපයන නාළයක් 70%කට වඩා අවහිර වී ඇති බව දැනගැනීමට ලැබුණොත් එමඟින් හෘදයාබාධයක් ඇතිවීමට පෙර රෝගියාට බයිපාස් ශල්‍යකර්මයක් සිදු කළ යුතුයි. බයිපාස් ශල්‍යකර්මයකට මුහුණදීමට අද කිසිදු බියක් දැක්විය යුතු නෑ.හෘදයේ පේශියකට රුධිරය සපයන රුධිර නාළයක් තැනක දෙතැනක පමණ අවහිර වී තිබුණොත් එම බාධකය ඉවත් කිරීම සඳහා Strength එකක් දැමීමෙන් ප්‍රතිකාර කළ හැකියි. නමුත් රුධිර නාළය පුරාම කොලෙස්ටරෝල් මේදය විසිරී රුධිර නාළයෙන් වැඩි කොටසක් අවහිර වී ඇත්නම් Strength එකක් දැමීම නුසුදුසුයි. එවිට බයිපාස් ශල්‍යකර්මයක් කළ යුතු වෙනවා.හදවත් සැත්කමක් කිරීමෙන් පසුව ජීවිත කාලය පුරාම ඖෂධ ගත යුතුද?බයිපාස් ශල්‍යකර්මයක් හෝ Strength දමා සිදුකරන ශල්‍යකර්මයක් කළ පසුව දිගටම ඖෂධ ගැනීම අවශ්‍ය වෙනවා. කොලෙස්ටරෝල් මේදය අඩු කිරීමට ලබාදෙන ඖෂධ, ඇස්ප්‍රින්, ක්ලොපිඩොග්‍රෙල් වැනි ඖෂධ මෙහි දී ලබාගත යුතුයි.ඇස්ප්‍රින් ඖෂධය ලබාදෙන්නේ රුධිරය කැටිගැසීම වැළැක්වීමටයි. මෙම ඖෂධ ලබාගන්නා අයකුට ඒ දිනවල උණක් වැලඳුණහොත් වෛද්‍ය උපදෙස් මත දින කීපයකට පමණක් ඇස්ප්‍රින් ඖෂධය නතර කිරීමට සිදුවෙනවා. ඒ; එම උණ ඩෙංගු රෝගය නිසා ඇතිවූ උණක් නම්, ඇස්ප්‍රින් ඖෂධය ඩෙංගු රෝගීන් ලබාගැනීම ඉතාම නුසුදුසු නිසයි.බයිපාස් සැත්කමක් කළ විට රෝගියා අවුරුදු 10කින් පමණ තරුණ වෙනවා යැයි කීමේ සත්‍යතාවයක් තිබෙනවාද?එම කියමනේ කිසියම් සත්‍යතාවයක් තිබෙනවා. හෘදයේ කිරීටක ධමනියක් හෝ වෙනත් රුධිර නාළයක් අවහිරවී තිබෙන විට පපුවේ කිසියම් වේදනාවක් ඇතිවෙනවා. එවිට එදිනෙදා වැඩ කටයුතු කරගැනීමට විශාල අපහසුවක් දැනෙනවා.විශේෂයෙන්ම වැසිකිළි යාම, ලිංගික කටයුතු වැනි අවස්ථාවලදී පපුවේ වේදනාව වගේම විශාල අපහසුතාවක් ඇතිවෙනවා. හෘද රෝගීන් ලිංගික කටයුතුවලට දක්වන්නේ අකමැත්තක්. හෘද රෝග නිසා ලිංගික කටයුතුවලට බාධා ඇතිවී පවුල් දිවියේ ආරවුල් ඇතිවූ අවස්ථා ද තිබෙනවා.බයිපාස් සැත්කමක් කළ පසුව පපුවේ වේදනාව මඟහැරෙනවා. ලිංගික කටයුතුවලදී පපුවේ වේදනාවක් ඇතිවීම නවතිනවා. බයිපාස් සැත්කමක් කළ පසුව අවුරුදු 19කින් තරුණ වෙනවා යැයි කියන්නේ ඒ නිසයි.හෘදයාබාධ නිසා අපේ රටේ බොහෝ පිරිසක් මිය යනවාද?ඔව්; හෘදයාබාධ නිසා දිනකට පුද්ගලයින් 108 - 110 අතර සංඛ්‍යාවක් මිය යන බව වාර්තාවෙනවා. ස්වභාවික හේතූන් මත ශ්‍රී ලංකාව තුළ වැඩිම පිරිසක් මිය යන්නේ හෘදයාබාධවලින්. හෘදයාබාධ අපේ සමාජයට දැන් කෙතරම් දුරට බලපා තිබෙනවාද යන්න ඉන් පැහැදිලි වෙනවා.අපේ රටේ පමණක් නෙමෙයි ඇමරිකාව වැනි දියුණු රටවල පවා ස්වාභාවික හේතූන් මත සිදුවන මරණ අතරින් වැඩිම පිරිසක් මිය යන්නේත් හෘදයාබාධවලින්. ඔවුන්ටත් එම තත්ත්වය අඩු කර ගැනීමට හැකි වී නෑ.එලෙස මිය යන වැඩිම පිරිසක් වයස අවුරුදු 60 ට වඩා අඩු පුද්ගලයින්. ශ්‍රී ලංකාව තුළ දිනකට බයිපාස් ශල්‍යකර්ම 7 ක් 8 ක් පමණ සිදු කරනවා. ඒ සඳහා විශාල මුදලක් වැය කිරීමට රජයට සිදුවී තිබෙනවා. ඒ; හෘද රෝග ඒකකයක් පවත්වාගෙන යාමට විශාල මුදලක් වැයවන නිසයි.කරාපිටිය රෝහලේ හෘද රෝගීන් සඳහා තිබෙන පහසුකම් මොනවාද?කරාපිටිය රෝහලේ හෘද ප්‍රතිකාර ඒකකයක් වෙනමම තිබෙනවා. මෙහි සතියකට දින තුනක් හෘද සැත්කම් සිදු කෙරෙනවා. දිනකට ශල්‍යකර්ම 4ක් හෝ 5ක් පමණ සිදුකරනවා.කරාපිටිය රෝහලෙන් ප්‍රතිකාර ගත හැක්කේ දකුණු පළාතේ අයට පමණක්ද?නැහැ. ලංකාවේ ඕනෑම පළාතක ජීවත්වන හෘද රෝගියකුට කරාපිටිය රෝහලේ හෘද ඒකකයෙන් ප්‍රතිකාර ලබාගත හැකියි; ශල්‍යකර්මවලට භාජනය විය හැකියි. නමුත් මෙම රෝහලේ හෘද සැත්කම් සඳහා ලියාපදිංචි වී සිටින සංඛ්‍යාව එක්දහස් හයසිය ගණනක් වෙනවා. එමනිසා රෝගීන්ට කාලයක් තිස්සේ බලාගෙන සිටීමට සිදුවෙනවා.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=am1308042</link>
    <topic>අස්ථි දිරායන රෝගීන්ට ලබු, පුහුල්, වට්ටක්කා ගුණ නෑ</topic>
    <author>ටෙක්ලා පද්මිණී ක‍‍ාරියවසම්</author>
    <content>අස්ථි දිරායන රෝගීන්ට ලබු, පුහුල්, වට්ටක්කා ගුණ නෑආයුර්වේද වෛද්‍යහසිත කොතලාවලමිනිස් සිරුරේ බර ‘දරා සිටින්නේ අස්ථි පද්ධතියයි. ඇතැම් පුද්ගලයන් ගේ අස්ථි දුර්වල ය. අස්ථි දුර්වලවීම හෝ දිරා යාම සිදුවන්නේ පුද්ගලයාගේ සිරුර අවශ්‍ය ප්‍රමාණයට කැල්සියම් අවශෝෂණය කොට අස්ථි තුළ තැන්පත් කර නොගැනීම හේතුවෙනි. එසේ නැතහොත් අස්ථි තුළ තැන්පත්වූ කැල්සියම් ක්ෂය වී යාම හේතුවෙනි.අස්ථි දෙකක් හෝ කිහිපයක් එක්වී ඇතිවන සන්ධියක් කෝපවූ වාත තත්ත්වය හේතු කොට ගෙන පීඩාවට පත්වීම මගින් අස්ථි වටා ඇති ශ්ලේෂ්මල කොටස් වියළීම හේතු කොට ගෙන අස්ථි ජීර්ණය වීම සිදුවේ.සන්ධිගත වාත තත්වය ඇති පුද්ගලයෝ වාත ප්‍රකෝපවන ක්‍රියාවන්හි නොයෙදිය යුතුය. එනම් නිදි මැරීම, වාතය වැඩි වන ආහාර ගැනීම, කෘතිම හා රසායනික ද්‍රව්‍ය අන්තර්ගත ආහාර ගැනීම, මත්පැන් පානය, අධික වෙහෙසවීම, අධික ලෙස ව්‍යායාමයන්හි යෙදීම ඒ අතර වේ.ඇතැම්විට ජානමය හේතු අස්ථි දුර්වලවීමට බලපෑම් කරනු ලබයි. එහෙත් පරම්පරාවෙන් එන රෝගයක් ලෙස රෝගී තත්වය හඳුන්වා දීමේ හැකියාවක් නැත.අස්ථි දිරායාමේ රෝගී තත්වයට බහුලව ගොදුරු වන්නේ වයස්ගත කාන්තාවෝ ය. වයස් ගත වීමත් සමඟ කැල්සියම් ශරීරයට උරා ගැනීම සඳහා ලැබෙන සහය අඩුවීම එයට හේතුවයි.සූදානමකින් තොරව ගර්භණී භාවයට පත්වීම, එම කාලය තුළ අවශ්‍ය කැල්සියම් ප්‍රමාණය ශරීරය අවශෝෂණය නොවීම අස්ථි දිරා යාමේ තත්වය කාන්තාවන් අතර බහුල වීමට හේතුවේ.දේශීය වෙදකමේ දී මෙන් ම ආයුර්වේද වෛද්‍ය ක්‍රමයේදීත් අස්ථි දුර්වලතා සඳහා භාවිත කරන ඖෂධ යොදා ගනිමින් මේ රෝගය නිට්ටාවටම සුව කරගත හැකි ය.අස්ථි දිරා යාමේ රෝගී තත්වය කලින් හඳුනාගෙන ප්‍රතිකාර ගත හැකි රෝගයක් නොවේ. සුලු වැටීමත් පෙරළීමත් හේතු කොටගෙන අස්ථි ක්ෂණිකව බිඳීයාම පිළිබඳ විමසීමෙන්්‍ මෙම රෝගය හඳුනා ගත හැකිය.කොඳු ඇට පේළිය ඇද වීම සහජ හේතුන් මත ඇතිවන තත්ත්වයකි. අස්ථි දිරායාම හා මෙම තත්වය අතර කිසිදු සබැඳියාවක් නැත.කොදු ඇට පේළියේ ඇතිවන දුර්වලතා හේතුවෙන් ස්නායු පද්ධතියේ ආබාධ තත්ත්වයන් ඇතිවිය හැකි ය. ස්නායු පද්ධතිය පීඩාවට පත්වීම නිසා ශරීරයේ වේදනාවන් ඇතිවන අතර පාරම්පරික ප්‍රතිකාර මඟින් ස්නායු පද්ධතියේ හා කොඳු ඇට පේළියේ වේදනා සමනය කරගත හැකිවේ.කුඩා වයසේ රෝගීන්ට මෙම රෝගී තත්වයේදී ප්‍රතිකාර කිරීම පහසුවේ. වයස අවු. 35 ඉක්මවූ රෝගීන්ට ද ප්‍රතිකාර කළ හැකි වුවත් ප්‍රතිකාර හා සමානව රෝගියාගේ කැපවීම ඊට ‍වැදගත්වේ.කාර්යාල සේවකයන්ගේ දෑතෙහි ඇතිවන වේදනාව ද අස්ථි දිරායාම ලෙස වරදවා වටහා ගැනීම සිදු වුවද එම වේදනාවන්ට හේතුවන්නේ වැරදි ඉරියව් භාවිතය හේතුවෙන් කොදු ඇට පෙළෙහි සිදුවන බිඳීම්, අවහිරතා ආදිය නිසා ස්නායු පීඩාවට පත්වීමයි.තල ආහාර සඳහා එක්කර ගැනීම නැවුම් එළකිරි ආශ්‍රිත නිෂ්පාදන ආහාරයට ගැනීම තද පැහැති කොළ වර්ග එනම් කතුරු මුරුංගා, සාරණ, නිවිති, මුගුණුවැන්න ආදී පලාවර්ග වැඩිපුර ආහාරයට එක් කර ගැනීම ‍යෝග්‍ය වේ.නෙල්ලි, දිවුල්, එළු කටු සුප්, කාරල්ලන් සුප්, ධාන්‍ය වර්ග ආහාරයට එක් කර ගැනීම අත්‍යවශ්‍ය ප්‍රමාණයට ව්‍යායාම කිරීම කළ යුතුවේ. අධික ව්‍යායාමය මෙන් ම ව්‍යායාම අඩුකම ද මෙම රෝගී තත්ත්වය ඇතිවීමට හේතුවේ. අධික ලෙස වෙහෙසවීම අස්ථි දිරායාමේ ‍රෝගී තත්වය ඇතිවීමට හේතුවේ.ශ්‍රී ලාංකික ජනයා අතීතයේ සිට භාවිත කළ ස්වභාවික ආහාර රටාවෙන් ඈත් වීම හා බටහිර ආහාර වර්ග භාවිතයට යොමුවීම, ජීවන රටාව වෙනස්වීම කෘතිම ආහාර වෙත යොමුවීම, ලුණු සහ තෙල් අධික ආහාර වෙත යොමුවීම අස්ථි දිරායාමේ රෝගී තත්ව වර්ධනයවීමට හේතු වී ඇත. මේ හැරුණු විට අධික තරබාරුව ද අස්ථි දිරීමට බලපෑම් කරයි.ශරීරයේ බර නිසි මට්ටමේ පවත්වා ගැනීම, උෂ්ණාධික ආහාර වන දැල්ලන්, ඉස්සන්, බල මාළු හා අධික දාහයෙන් යුත් ආහාර යන්ගෙන් වැළකීම අස්ථි දිරායාම වළක්වා ගැනීමට උපකාරී වේ. ඊට අමතරව ස්වභාවික ආහාර රටාවකට හුරුවීම ඉතා වැදගත් ය. තැලීම්, වැටීම්, අධික මානසික ආතතිය ආදී තත්වයන්ගෙන් වැළකී සිටීම මගින් රෝගී තත්වය පාලනයට උපකාරීවේ‍.ඔබ අස්ථි දිරායාමේ රෝගයට ගොදුරු වූවෙක් බව හඳුනා ගෙන ඇත්නම් දිය ලබු පුහුල් වට්ටක්කා ආදී ද්‍රව්‍ය ආහාරයට නිතර එක් කරගැනීමෙන් වැළකී සිටිය යුතුවේ.ටෙක්ලා පද්මිණී ක‍‍ාරියවසම්ඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=am1308043</link>
    <topic>මහත අඩු කරගන්න සාප්පුවලින් බෙහෙත් අරන් බොන එක අනතුරුදායකයි</topic>
    <author>සාගරිකා දිසානායක ජයසිංහ</author>
    <content>මහත අඩු කරගන්න සාප්පුවලින් බෙහෙත් අරන් බොන එක අනතුරුදායකයිශ්‍රී ජයවර්ධනපුර වෛද්‍ය පීඨයේ ජ්‍යෙෂ්ඨ කථිකාචාර්යදකුණු කොළඹ ශික්ෂණ රෝහලේවිශේෂඥ ශල්‍ය වෛද්‍යතේජන විජේරත්නස්ථූලතාවය ඇති වන ආකාරය ගැන අප පසුගිය සතියේ සාකච්ජා කළා. ස්ථූලතාවෙන් වැළකෙන ආකාරය හා ඒ සඳහා කළ හැකි පිළියම් ගැන මෙවර සාකච්ජා කිරීමට අපි ශ්‍රී ජයවර්ධනපුර වෛද්‍ය පීඨයේ ජ්‍යෙෂ්ඨ කථිකාචාර්ය දකුණු කොළඹ ශික්ෂණ රෝහලේ විශේෂඥ ශල්‍ය වෛද්‍ය තේජන විජේරත්න මහතා හමු වුණා.ස්ථුලතා‍වෙන් වැළකෙන්නේ කෙසේද ?ඔබ ගේ ශරී‍ර ස්කන්ධ දර්ශකය (බී එම් අයි අගය) 25 ට වඩා වැඩි නම් ඔබ ස්ථුලතාවයේ මුල් අදියරේ පසු වන බවත් බී එම් අයි අගය 30 ට වැඩි නම් ඔබ ස්ථූලතාවයට ගොදුරු වී ඇති බවත් ඔබ දන්නවා.ස්ථූලතාවෙන් වැළකීමට කටයුතු කළ යුත්තේ එයට ගොදුරු වීම‍ට පෙර සිටයි. බී එම් අයි අගය 35-40 පැන්න පසු එයින් වැළකීමට කටයුතු කිරීම එතරම් ඵලදායක නොවේ.එසේ නම් ඒ සඳහා කටයුතු කළ යුත්තේ කවර කලෙක සිටද?බී එම් අයි අගය 25හෝ ඊට ආසන්න කාලයේ පටන් ම.ඒ සඳහා අනුගමනය කළ යුතු පියවර මොනවාද?විධිමත් ආහාර රටාවක් අනුගමනය කිරීම. ශාරීරික ව්‍යායාමවල යෙදීම.මානසික ආතතියෙන් තොර සරල ජීවන රටාවක් අනුගමනය කිරීම.මේ පියවර තව දුරටත් විස්තර කළොත්?ස්ථූලතාව පාලනය සඳහා අපේ ආහාර හා ජීවන රටාවේ යහපත් වෙනස්කම් කිරීම සෘජුවම බලපානවා.ඒ සඳහා පෝෂණය සම්බන්ධයෙන් මෙන්ම ස්ථූලතාව පිළිබඳ දැනුමක් සහිත පෝෂණවේදියකු හෝ වෛද්‍යවරයෙකු ගේ උපදෙස් අනුව තම ආහාර පාලනය හා ආහාර සංඝටකවල වෙනස්කම් සිදු කිරීම සඳහා උපදෙස් ලබා ගත යුතුයි.හිතූ ‍මතේට ආහාර පාලනය කිරීම‍ හෝ ව්‍යායාම කිරීම හානිදායකයි.ස්ඵුලතාවෙන් මිදීමට සුදුසු කුමන ව්‍යායාමද?මේ සඳහා සුදුසු වන්නේ ශරීරයේ කැලරි දහනය වන ආකාරයේ ව්‍යායාම. නිදසුන් ලෙස ඇවිදීම, පිහිනීම, බයිසිකල් පැදීම, කණ්ඩායම් ක්‍රීඩා මෙන්ම දෛනික කටයුතු සඳහා හැකි තාක් උපකරණ භාවිතයෙන් වැළකී සිටීමත් වැදගත්.නොකළ යුතු ක්‍රියා මොනවාද?පැයකට වැඩි කාලයක් එක තැනක වාඩි වී කරන රූපවාහිනිය නැරඹීම ,පරිගණක ක්‍රීඩාවල යෙදීම වැනි කටයුතු.ව්‍යායාමවලින් ලැබෙන ප්‍රයෝජන මොනවාද?අප ගන්නා ආහාරවලින් සිරුරට එක්වන වැඩි කැලරි දහනය කොට බර වැඩි වීම වළක්වයි. රුධිර සංසරණය මෙන්ම ශරීරයේ පරිවෘත්තීය ක්‍රියාකාරීත්වය මනාව පවත්වයි. මානසික සුවය වර්ධනය වෙයි. වැඩිහිටි ‍වියේදිත් නිරෝගී ‍ක්‍රියාශීලී දිවියක් උරුම කර දෙයි.මෙම ක්‍රියා මඟින් ද ස්ථුලතාව අඩු නොවේ නම්?බී එම් අයි අගය 25-30 පමණ ඇති සුළු පිරිසකට ස්ථුලතාව මර්දනය සඳහා දෙනු ලබන ඖෂධ ලබා දෙනවා.මේ සඳහා සුදුසුකම් ලත් වෛද්‍යවරයකු ගේ අනුමැතිය අවශ්‍ය වෙනවා. ස්ථුලතාව අඩු කිරීම‍ට යැයි කියා වෙළෙඳපො‍‍ළේ ඇති විවිධ ඖෂධ වර්ග භාවිතා කිරීම අනතුරුදායකයි.බී එම් අයි අගය 35-40 ඉක්මවුවන් සඳහා කරනු ලබන ප්‍රතිකාර මොනවාද?උදරයේ අභ්‍යන්තරයේ කරනු ලබන සැත්කම් මඟින් රෝගය පාලනය කිරීම.මේවා කවරාකාර සැත්කම්ද?ලෝක සෞඛ්‍ය සංවිධානය ඇතුළු ලොව පිළිගත් සෞඛ්‍ය නිර්දේශ අනුව සිදු කරන ශරීරය තුළ සිදු කරන සැත්කම්. මේවා ,"BarriatricSurgeries" හෙවත් අධික ස්ථූලතාවයෙන් අඩුකර ගැනීම සඳහා සිරුර තුළ සිදු කරන සැත්කම්.මෙම සැත්කම් මඟින් සිදු කරන්නේ කුමක්ද?රෝගියා අධික ලෙස ආහාර ගැනීම පාලනය කිරීම ,නැතහොත් ඔහු ගන්නා ආහාරවල ඇති පෝෂණ කොටස් සිරුරට උරා ගැනීම වළක්වාලීම.එහි ප්‍රතිඵලය කුමක්ද?රෝගියා අධි පෝෂණ තත්ත්වයේ සිට සාමාන්‍ය පෝෂණ තත්ත්වයට පත් වීම. ස්ථුලතාව හේතුවෙන් සිරුරෙහි අධික ලෙස තැන්පත් වී ඇති මේදය ඉ‍බේම ඉවත් වීමෙන් ශරීරය බාහිර වශයෙන් කෘෂ වීමත් එමඟින් සම්පූර්ණ බර අඩු වීමත් සිදු වෙනවා.මෙම සැත්කම් හා ශරීර‍ය රූමත් කිරීම සඳහා කරනු ලබන ප්ලාස්ටික් සැත්කම අතර සමානතාවක් තිබෙනවාද?කිසිසේත්ම නෑ.ස්ථූලතාව නැති කිරීම‍ට කරන සැත්කම් මඟින් රෝගියා සම්පූර්ණයෙන්ම කෘෂ වෙනවා. ප්ලාස්ටික් සැත්කම් මඟින් සිදු කරනුයේ සිරුරේ බැහැරින් ඇති මේද ස්ථර අඩු කිරීම පමණයි.ප්ලාස්ටික් සැත්කමකින් පසුව රෝගියා සුපුරුදු පරිදි ආහාර ගත හොත් එවිට සිරුර තුළ මේද තැන්පත් වීමේ වෙනසක් නොවන නිසා එමඟින් නිරෝගී වීමක් සිදු වන්නේ නෑ‍‍.ස්ථුලතාව නැති කිරීමේ සැත්කම් වර්ග කොපමණ තිබෙනවාද?මේ වර්ගයේ සැත්කම් ගණනාවක් ම තිබෙනවා. ප්‍රධාන වශයෙන් සැත්කම් වර්ග දෙකක් තිබෙනවා. ආහාර ගැනීම පාලනය කිරීමේ (RestrictiveSurgeries) සැත්කම් එක් වර්ගයක්. අනෙක අවශෝෂණය කර ගැනීම අවම කර ගැනීමේ (Mal Absorbtive Surgeries)සැත්කම්.මෙම සැත්කම් බොහෝ විට සිදු කරන්නේ ශරීරයේ විශාල කැපුම්වලින්‍ තොර කැමරා ආශ්‍රයෙන් සිදු කරන ලැපරොස්කොපි සැත්කම් ලෙසයි‍.මෙයින් වැඩියෙන් කරන්නේ කුමන සැත්කම් ද?අප වැනි ආසියාතික රටවල වැඩියෙන් කරන්නේ ආහාර ගැනීම පාලනය කිරීමේ සැත්කම්.මේවා සිදු කරන්නේ බී එම් අයි අගය 40-50 ත් අතර ඇති රෝගීන්ට. එම අගය 50 ට වැඩි රෝගීන් සඳහා සිදු කරනුයේ ආහාරවල පෝෂණය අවම ලෙස උරා ගන්නට හැකි ආකාරයේ සැත්කම් . .එම සැත්කම් මඟින් සිදු කරන්නේ කුමක්ද?රෝගියා ගේ විශාල පරිමාවකින් යුතු මල්ලක් වැනි ආමාශය සෙන්ටි මීටර 2.5 ක් පමණ කුඩා වූ පටු නාළයක් බවට පත් කිරීම‍. මෙමඟින් රෝගියා ගන්නා ආහාර ප්‍රමාණය පාලනය වෙනවා.අධික ලෙස කුස ගිනි ඇති වන්නේ නෑ. එහෙත් ගන්නා ආහාරවල ඇති පෝෂ්‍ය කොටස් හොඳින් සිරුර‍‍ට උරා ගන්නවා. තම සිරුරෙහි පැවැත්ම සඳහා ප්‍රමාණවත් තරම් ආහාර පමණක් ලබා ගන්නා නිසා ඉ‍‍‍බේම අධි පෝෂණ තත්ත්වය හා තරබාරුව නැති වෙනවා.මෙම සැත්කම් සඳහා අධික මුදලක් වැය වෙනවාද?මෙම සැත්කම් කර ගැනීමේ පහසුකම් අද මෙරට ප්‍රධාන රෝහල් කිහිපයක තිබෙන හෙයින් අවශ්‍ය කෙනෙකුට මෙම සැත්කම එම රෝහලකින් නොමිලේම කර ගැනීම‍ට පුළුවන්.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=am1308044</link>
    <topic>ඉලක්ක පසුපස අසීමිතව හඹා යෑම නවත්වන්න</topic>
    <author/>
    <content>ඉලක්ක පසුපස අසීමිතව හඹා යෑම නවත්වන්නමනෝ විද්‍යා උපදේශකමේජර් සුසන්ත ද සිල්වා (විශ්‍රාමික)රංජනීව අපට හමු වූයේ මහරගම පිළිකා රෝහලේ සායනයකට පැමිණ සිටියදීය. මානසිකව හා ශාරීරිකව ඉතා දුර්වලව සිටි ඇය ගුරුවරියකි.මහරගම ප්‍රදේශයේ පදිංචි කාර්යබහුල රංජනීට කුඩා දරුවන් දෙදෙනෙක් සිටිති. ඇය සිත තුළ තිබු ආසාවක් සංසිඳුවා ගැනීම පිණිස නීතිය හැදෑරුවාය. කවදා හෝ නීතිඥ වරියක වීමට ඇය සිහින මැවුවාය.ඇගේ ජීවිතයේ මුල් කාලයේ ඉලක්කය වූයේ කවදා හෝ නීතිඥවරියක වීමයි. නමුත් නොපසුබස්නා උත්සාහයෙන් ඇයට නීති විද්‍යාලයට හෝ විශ්ව විද්‍යාලයකට ඇතුළු වීමට නොහැකි වී පසුව පුහුණු ගුරුවරියක ලෙස ගුරු වෘත්තියේ නියැළුණු අතර නීතිඥවරියක වීමේ ආසාව සිතින් ගිලිහෙන්නට ඉඩ නොදුන්නාය. එය ඇයගේ ජීවිතයේ සතුට සොයා යන්නක් විය.කාලයේ සිදු වූ වෙනස්කම් වලට මුහුණ දීමට සිදු වූ ඇය පසුකාලීනව විවාහ විය. මේ වන විට විශ්ව විද්‍යාලයක බාහිර සිසුවියක් ලෙස නීතිය හදාරමින් සිටියාය.සමහර අවස්ථාවල ඇය තම වගකීම් ද මඟ හරිමින් ඉගෙනීම් කටයුතු කළාය. එවැනි අවස්ථාවල ඇය උසස් ලකුණු ලබා ගත්ත ද විවාහ ජීවිතයේ ලකුණු එකිනෙක අඩු කර ගනිමින් සිටින බව ඇය හට නොවැටහිණි. තවත් කාලය ගෙවී යද්දී දරුවන් දෙදෙනෙක් ඔහුගේ පවුලට එකත් වූහ.රංජනී නීතිඥවරියක වීමේ සිහිනය පසුපස හඹා යෑම නිසා බොහෝ විට දරුවන්ගේ වැඩ කටයුතු පැවරුණේ ඇයගේ දෙමාපියන් හටයි.දරු දෙදෙනා තම මවට වඩා ආදරය කළේ ආච්චිට සහ සීයාටයි. රැකියා ස්ථානයේ වැඩ නිම වී ගෙදර පැමිණි පසු රංජනීගේ පියා ඇයට දෝෂාරෝපණය කරන්නට විය.ගුරු වෘත්තිය පිළිබඳව ඇය වැඩි තැකීමක් කළේ නැත. දරු දෙදෙනා ගැන ද තැකීමක් නැත. සැමියා ද ඔහේ සිටියේය. පවුල කෙරෙහි ඇති සම්බන්ධය බිඳී ගොස් තිබිණි.රංජනී දිවා රෑ නොබලා පාඩම් කරමින් නීතිය හදාරමින් සිටියාය. එය ඇයගේ ජීවිතයේ සතුට ගෙන දෙන්නක් විය. ඇයට මෙම හඹා යෑම පිළිබඳව සමහර හොඳ යාළුවන් පවසා සිටියේ තරමක් විවේක ගන්නා ලෙසයි.තම පවුල පිළිබඳව මීට වඩා සැලකිලිමත් වන ලෙසයි. ඇගේ ආහාර හා දරුවන් පිළිබඳ මීට වඩා සිතන ලෙසයි. එහෙම නොවුණහොත් ශාරීරික පීඩාවක් ඇති විය හැකි බව ඔවුහු කියා සිටියහ.ඒ අවස්ථාවේ ඇයට එවැනි උපදෙස් පෙනුණේ ඊර්ෂ්‍යා කාරයන්ගේ කතා ලෙසයි. ටික කාලයක් යන විට රංජනීගේ පියයුරු ප්‍රදේශයේ යම් ගැටිත්තක් ඇති විය.නමුත් එය වෛද්‍යවරයෙකුට පෙන්වීමට පවා ඇගේ නීති විභාගය ළඟ එන බැවින් එයට සූදානම් වීමට තිබු නිසා එය මඟ හැරිණි. ඇයගේ අවිවේකී මාස කිහිපය ගෙවී ගියේය. ඇය නීති විභාගය ඉහළින්ම සමත් වූවාය.නමුත් හදිසියේම සියල්ල වෙනස් විය. ඇය රෝගාතුර වූවාය. අවාසනාවක මහත. වෛද්‍ය පරීක්ෂණවලින් හෙළි වූයේ ඇය දරුණු ලෙස පිළිකා රෝගයට ගොදුරු වී ඇති බවයි.එය සුව කළ නොහැකි තරමටම ඇගේ සිරුර පුරා පැතිරී ‍ඇති බව ද වෛද්‍යවරුන් පවසා ඇත. දැන් සියල්ල සිදු වී හමාරය. ඇය විරූපී වෙමින් සිටියාය. දරු දෙදෙනා ද ඇයව ප්‍රතික්ෂේප කරති. යහළුවෝ ද ඇයව මඟ හරිති.දැන් රංජනීට කතාබහ කිරීමට පවා ඉතිරි වී සිටින්නේ ඇගේ සැමියා සහ දෙමාපියන් පමණි. රංජනී සොයා ගිය සතුට ඇය හට ලැබුණේ ද? දිවා රෑ නොබලා ඇය වෙහෙසුණේ ප්‍රශ්න වැලක පැටලීමට නොවේ ද? ඇත්ත වශයෙන්ම රංජනී තමාගේ සතුට කුමක්දැයි තේරුම්ගෙන නොසිටියාය.තමා කවුද යන්න පිළිබඳව පවා ඇය වටහාගෙන නොතිබූ අතර වගකීම් පිළිබඳව, ඒවා පැහැර හැරීම පිළිබඳව ඇයගේ සිත තුළ ද නිසි අවබෝධයක් නොතිබුණි.ශාරීරිකව මෙන්ම මානසිකව ද ඇය ඉතා දරුණු ලෙස කැලඹීමට පත්ව සිටියාය. ඇය එතරම්ම තම මනසින් ඇවිද සිටියාය. කිසි දිනෙක අන් අයට සවන් දීමේ පුරුද්දක් හැකියාවක් ඇය හට නොතිබුණාය.මෙයින් හැඟී යන්නේ ඇගේ පෞර්ෂත්වයේ මොන යම් හෝ දුර්වලතාවක් ඇති බවයි. අන් අයට ඇහුන්කන් නොදීම නිසා ඇගේ අන්තර් පුද්ගල සබඳතාව දුර්වල වී තිබිණි.තනිවීම ඇයගේ සිතට තදින්ම බලපා ඇත. ඇයට ඇය ගැන සිතීමට තරම් හෝ පෞර්ෂත්වයක් නොතිබුණාය. ඇයගේ ශරීර සෞඛ්‍ය විවේකය ගැන පවා සිතීමට ඇයට නොහැකි විය.තමාට සුදුසු දේ තෝරා ගැනීමටත් නොසුදුසු දේ ප්‍රතික්ෂේප කිරීමටත් හැකියාව තිබිය යුතුය. නමුත් දුර්වල පෞර්ෂත්වයක් හිමි අයට එවැනි දේවල් සිතීමට නිතරම ඉඩ නොදේ.රංජනී පවසන ආකාරයට ඇය ඉතා දක්ෂ අයෙකු වුවද ඇගේ පෞර්ෂ ලක්ෂණ හීන වීම නිසා මෙම දුර්වලතා හටගෙන ඇත. ජීවන කුසලතා වල බොහෝ අඩුපාඩුකම් ඇගේ කතාව තුළින් අපට හෙළි විය.මේ වන විට රංජනී වෙනුවෙන් අපට කළ හැකි දේ අවම වුවද උපරීම ලෙස අප ඇයට ජීවිතයට මුහුණ දීම සඳහා අවශ්‍ය ශක්තිය ධෛර්ය පිළිබඳව උපදේශනයක් ලබා දෙන ලදී.ජීවිතයේ ඉතිරි කාලය හෝ ඇය ඉතා සතුටින් හා සැහැල්ලුවෙන් ගත කිරීමට හා ජීවිතය පිළිබඳව තේරුම් ගෙන කටයුතු කිරීමට අප ඇයව දැනුවත් කරන ලදී.රංජනී වෙනුවෙන් අපට මෙන්ම ඔබට ද කළ හැකි දේ බොහෝමය. එනම් අසීමිත ඉලක්ක පසුපස හඹා යෑම අවම කළ යුතු වේ. ජීවන කුසලතාවය පිළිබඳව ඉතා දුර්වල පෞර්ෂත්වයක් ඇති අය හට මෙය ඉතා කදිම පාඩමකි.ඔබගේ සතුට සොයා යන්න. නමුත් නියම සතුට කුමක්දැයි හඳුනා ගන්න. තමන්ගේ ජිවන අරමුණ තෝරාගෙන තම යුතුකම් ඉටු කරමින් ජීවන කුසලතාව ඔප්නංවා ගනිමින් තමාගේ දියුණුව කරා යමක් කරන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=ay1308041</link>
    <topic>ඇතා දැක්කාම ඕනෑ රෙදි ප්‍රමාණය තීරණය කරන්න පුළුවන්</topic>
    <author>ඉනෝකා සමරවික්‍රම</author>
    <content>ඇඳුම් මහන්න මං කවදාවත් මිම්ම ගන්නේ නෑඑක දෙකක් කළ මිනිස්සුපෙරහරේ යන අලි ඇතුන්ට පළමුවරට ඇදුම් මැසූ තදානි කියන කතාවඅතීතයේ බුරුමයෙන් ලැබුණ රෙද්දක් කරඬුව වඩම්මන ඇතාට ඉහළින් එසවිණි. එය ඇඳුමක් නොවීය. ඊට පසුව රෙදි පොටවල් ලණුවලින් බැඳ ඇතා සැරසුවේය. එය ද අසාර්ථක විය. තරුණ තදානි ඇතාට ඇඳුමක් මැසුවේය. වසරින් වසර ඒ ඇඳුම අලුත් විය. රෙදි යාර සියයක්, ෆෝම් රබර්, රෙදි පොටවල් හතරක්, ආදිය යොදා ඔහු අද ඇත් ඇඳුම විසිතුරු දකින්නන් නෙත් පිනවන විසිතුරු ඇඳුමක් කර ඇත්තේය. එසේ පටන්ගත් ඔහුගේ අලි ඇඳුම් ව්‍යාපාරය අද වසරට ඇඳුම් විසි පහක් තිහක් දක්වා මැසීමට වර්ධනය වී ඇත.මහනුවර දළදා පෙරහරේ ධාතු කරඩුව වැඩම්මු ඇත්තු අතරින් මම මෙතෙක් දුටු හොඳම ඇතා තමයි රාජා ඇතා. ඒ සතා පෙරහරේ යන විට හරිම ගාම්භීරයි. මහ පෙරහර දවසට තමයි කරඬුව වඩම්මන ඇතාට අලුත් ඇඳුම අන්දවන්නේ.සතා දන්නවා ඒක අලුත් ඇඳුමක් කියලා. මගේ අතින් හැඩවෙච්ච ඇඳුම් ඇඳගෙන පෙරහරේ යන අලි ඇත්තු දකින විට මට ඇති වෙන සතුට මෙච්චරයි කියලා කියන්න බැහැ.” එහෙම කියන්නේ කේ.සී.තදානි මහතා.බෞද්ධ පෙරහර, පෙරහරේ ගමන් කරන අලි ඇත්තු ශ්‍රී දන්ත ධාතූන් වහන්සේ වැඩ වෙසෙන මහනුවර දළදා මන්දිරය පිළිබඳව ගෞරව පූර්වකව කතාකරන මේ මිනිසා උපතින් බෞද්ධයෙක් නොවේ.හින්දු භක්තිකයකු වන ඔහු කුඩා කාලයේ පටන් හැදී වැඩුණේ පන්සල් ඇසුෙර්ය. ඔහු බණ දහම් හොඳින් දන්නේය. අතීතයේ ඉතා සෙමින් ගමනක් පැමිණි ඔහු අද මෙරට නොමැකෙන නාමයකි.ඒ අලි ඇතුන්ට ඇඳුම් මැසීමේ කලාවේ පුරෝගාමියා ඔහු වන බැවිනි. ඔහු අද ද තම ගමන යන්නේ සෙමිනි. එහෙත් කරන දෙය හරියට නිවැරදිව කිරීමටත් ඔහු හපනෙකි.”කේ.සී.තදානිගේ පියා එම්.චන්දිරම් ය. ඔහු ව්‍යාපාරිකයෙකි. ඔහු අතීතයේ දී බක්කි කරත්තයෙන් කොළඹ වලව්වලට ගොස් ඉන්දියාවෙන් ගෙන ආ සාරි විකුණුවේය.ඉන් කලකට පසුව ඔහු ඇඟලුම් කම්හලක් සහ රෙදි සාප්පුවක් මහනුවර නගරයේ ආරම්භ කළේය. අද වන විට ඒවා නැති වුවද ඔහුගේ දරුවෝ මේ ක්‍ෂේත්‍රයන්හි කටයුතුª කරගෙන යති.”අපේ පවුලේ ගෑනු ළමයි අටදෙනයි පිරිමි ළමයි අටදෙනයි. මම පවුලේ දහතුන්වැනියා. මං ඉගෙන ගත්තේ් මහනුවර සිල්වෙස්ටර් විද්‍යාලයේ. තාත්තට ඇඟලුම් කර්මාන්තශාලාවක් තිබුණා.ඒක භාරව හිටියේ මම. මම මේ කර්මාන්තශාලාවේ ඉන්න කාලය තුළ රෙදි ගැන වගේම ඇඳුම් කැපීම මැසීම ආදී සියලුම දේ ඉගෙන ගත්තා. තාත්තා මට ෆැක්ටරිය කරන්න භාරදුන්නේ මට අවුරුදු දාහත විතර කාලේ.මම තාත්තා ළඟ අවුරුදු තිහක් සේවය කළා. මම තාත්තා ළඟ ඉන්න කාලෙම තවත් කර්මාන්තයක් පටන්ගත්තා. විවාහ වුණේ එක්දහස් නවසිය හැත්තෑතුනේදි. රෙදි සාප්පුව පටන් ගත්තේ එක්දහස් නවසිය අසූවේදී විතර.”ඒ ඔහු ව්‍යාපාරික ක්‍ෂේත්‍රයේ ස්ථාවර වූ අයුරුය. කේ.සී.තදානි නම් වූ ඔහු අපට වඩාත් වැදගත් වන්නේ් වෙනස්ම අයුරකිනි.අතීතයේ පෙරහරේ යන අලි ඇත්තුන්ට අද මෙන් ඇඳුමක් නොතිබුණි. කරඬුව ගෙන යන ඇතා සැරසුවේ රෙද්දක් ලණු පොටවල් දමා ඇඟ වටේ බැඳීමෙනි. මෙය ඇතාට මහත් හිරිහැරයක් විය. ගැටවර වියේ සිටි තදානි මේ දෙස බලා හිටියේ හිතේ් අමාරුවෙනි. ඒ රෙද්ද පටලැවූ විට ඇතා අපහසුවෙන් ගමන් ගන්නා නිසාය.”මට හිතුණා ඇතාට මීට වඩා පහසුවට ඇඳුමක් මහන්න ඕන කියලා. මම කාඩ්බෝඩ්වලින් පතුරොමක් කැපුවා. ඊට පස්සේ ඇඳුමක් මැහුවා. මම මුල්ම ඇඳුම මැහුවේ රාජා ඇතාට.ඒ එක්දහස් නවසිය හැටපහ අවුරුද්දේ. ඒ කාලේ දළදා මාලිගාවේ දියවඩන නිලමේ හැටියට කටයුතු කළේ එස්.බී.උඩුරාවන මහතා. ඉන්පසුව අපි සෑම වසරකම පවුලේ අයගේ එකතුවෙන් දළදා පෙරහරේ කරඬුව වඩම්මන ඇතාට සහ දෑලේ ඇතුන්ට ඇඳුම් පූජා කළා.ඒ කාලේ නම් ඇඳුමක් මහන්න රුපියල් තුන්හාරදහසක් යනවා. ඒත් දැන් නම් ඇඳුමක මිල රුපියල් එක්ලක්ෂ පනස්දහසක් පමණ වෙනවා.”මුදලට නොව පින්කමට මුල් තැන දුන් ඔහුගේ ව්‍යාපාරය ක්‍රමයෙන් දියුණු විය. තුසිත විජේමාන්න මහතා කරඬුව වඩම්මන ඇතාට සහ තවත් ඇත්තුන්ට ඇඳුම් පූජා කිරීමට භාරගත්තේය. වසරින් වසර තදානිගේ අලි ඇඳුම්වලට තිබූ ඉල්ලුම ද වැඩි විය.වෙල්වට් රෙද්දෙන් මසන අලි ඇඳුම පිත්තල බොක්කාල, සීකුවින්ස් බිට්ස් ආදියෙන් හැඩකරනු ලැබේ. ඔහුගේ බිරිය ද එම කටයුතු සඳහා දායක වෙයි. මේ ව්‍යාපාරය කෙරීගෙන යන්නේ අමුතුම ආකාරයකටය. ඔහු ළඟ ස්ථිර සේවකයෝ නොසිටිති. එහෙත් ඇඳුම් මසන කාලයට ඒ වෙනුවෙන් සේවය කිරීමට කැපවූ පිරිසක් හිඳිති.”මං කාලයක් පොලිසියේ නිල ඇඳුම් මැහුවා. නමුත් එය කරගෙන යාම අසීරු වූ නිසා එය අත්හැරියා. ඉස්සර වගේ නොවෙයි දැන් අවුරුද්ද පුරාම වගේ වැඩ තියෙනවා.සාමාන්‍යයෙන් ඇඳුමක් නිමකරන්න මාස දෙකහමාරක් විතර යනවා. අපි ළඟ වැඩකරන කණ්ඩායම් කිහිපයක්ම ඉන්නවා. ඒ එක කණ්ඩායමක කාන්තාවෝ හත්දෙනෙක් ඉන්නවා. මේ එක කණ්ඩායමකට එක ඇඳුමක් සම්පූර්ණයෙන්ම දෙනවා. සීකුවින්ස්, බිඩ්ල්ස්, ආදිය අල්ලලා හැඩකරන්න.මේ අය ඒවා කරන්නේ නිවෙස්වල කටයුතුත් කරන අතරේ. අනෙක මම දන්න දෙයක් තමයි මේ කාර්යය එක දිගට කරගෙන යන්න අමාරුයි. එහෙම වුණත් ඔවුන් නියමිත දිනයට ඒ කටයුතු අවසන් කර දෙනවා. අපි අවුරුද්දට ඇඳුම් විසිපහක් විසිහයක් විතර නිමකරනවා.”හිතුවක්කාරකමට දළදා පෙරහරේ ධාතුන් වහන්සේ වඩම්මන ඇතාට විසිතුරු ඇඳුමක් මැසූ තදානි වසර හතළිස්අටක් පුරා අලි ඇත්තුන්ට ඇඳුම් දහසකට වැඩි ප්‍රමාණයක් මසා ඇත්තේය.”මේක මහා පරිමාණයේ ව්‍යාපාරයක් නොවෙයි. නමුත් මම මෙයට සලකන්නේ ව්‍යාපාරයකටත් වඩා උතුම් විදිහට. මට මතකයි මම හොඳම රෙදිවලින් ඇඳුම් මහපු මුල්ම කාලේ එක්තරා පුවත්පතක ප්‍රවෘත්තියක් පළකර තිබුණා.ඒ ප්‍රවෘත්තියේ තිබුණේ අපි පිටරටින් හොරෙන් රෙදි ගෙන්වලා කියලා. අපි එයට විරුද්ධව නඩු පැවරුවා. අපට වන්දි මුදල් දෙන්න තීන්දුව ලැබුණත් අපි ඒවා ලබා ගත්තේ නැහැ.මම ඇත්තුන්ට ඇඳුම් මහන්න කවදාවත් මිම්ම ගන්නේ් නැහැ. මට ඇතා දැක්කාම ඒ සතාට යන රෙදි ප්‍රමාණය ගැන තීරණය කරන්න පුළුවන්. දළදා මාලිගාවේ හිටපු රාජා ඇතා, ස්කන්ධ ඇතා, සමන් දේවාලේ රාජා ඇතා, ගංගාරාමයේ ඇතා, කෝට්ටේ ඇතා, මිල්ලන්ගොඩ ඇතා, නැදුන්ගමුවේ ඇතා ආදී එදා මෙදා හිටපු සියලු ප්‍රධාන ඇත්තුන්ට මං ඇඳුම් මහලා තියෙනවා. ඇතෙකුට ඇඳුමක් මැසීම, පූජා කිරීම විශාල පින්කමක් ලෙසයි මම දකින්නේ.”දළදා පෙරහර හැරුණ විට මහ කතරගම ඇසළ පෙරහර, බෙල්ලන්විල පෙරහර, ආදී රටේ ප්‍රධාන පෙරහරවල අලි ඇතුන් හැඩවන්නේ තදානිගේ දෑතින් හැඩවූ ඇඳුම්වලිනි. වසර ගණනක් පුරා කරගෙන එන එම ව්‍යාපාරයේ අනාගතය කෙබඳු වේදැයි කියන්නට තදානි නොදනී. ඔහු දැන් හැත්තෑපස් හැවිරිදියි.”මගේ පුතා මේ ව්‍යාපාරය කරාවිද කියන්න මම දන්නේ නැහැ. නමුත් මම මට පුළුවන්තාක් කල් මේ දේ කරනවා. මගේ බිරිය මේ කටයුත්තට බෙහෙවින් උදව් කරනවා.ඇය ඉන්දියාවේ උපන්නාට අවුරුදු විසි එකේදි මා සමඟ විවාහ වූ ඇය තවමත් මේ රටේ මා සමඟ රැඳී ඉන්නවා. මං උපන්නේ මේ රටේ. මගේ හුස්ම පොද යන්නත් ඕන මේ රටේදි.ජාතිය ආගම කුමක් වුවද බොදු බැතියෙන් හද පුරවාගත් තදානි යුවළ වසර පනහකට ආසන්න කාලයක් තම ව්‍යාපාරය සමඟ හිමින් ගමනක් යන්නාහ. එහෙත් ඔවුහු අද සුපිරි ව්‍යාපාරිකයෝය.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=ay1308042</link>
    <topic>හිරිමල් හිරු</topic>
    <author/>
    <content> සංස්කාරක, සඳ දිය, සිළුමිණ, ලේක්හවුස්, කොළඹ 10. ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකථන අංකයක් ද ලියා එවන්න අමතක නොකරන්න. ලෝකයේ කෙතරම් ලස්සන දේ තිබුණත් ඒ දකින්නට වුවමනා නෑ දෙනෙතට ලෝකයේ මොන තරම් සුගන්ධය තිබුණත් ඒ විඳින්නට වුවමනා නෑ නාසයට ලෝකයේ කෙතරම් රස තිබුණත් ඒ විඳින්නට වුවමනා නෑ දිවට මේ සියල්ලටම වැඩියෙන් දැනෙන්නේ කුසගින්නයි කුසටයක්විල ජයන්ත ඒකනායක ”කල්ප ඔයාට පේනවද සොනාලිලගෙ නිවහන?” ”කඳු වළල්ලක් මිසක මට ගෙයක් දොරක් පේන්නෙ නෑ..””ඒක කඳු පාමුලට පේන්නෙ නෑ තමයි. ඒත් ටිකක් දුර කන්ද නඟින කොට පේන්ඩ පටන් ගන්නවා.. පාට පාට කැනාස් පඳුරු තමයි ඉස්සෙල්ල පේන්ඩ පටන් ගන්නෙ..””හරිම සුන්දර තැනක්.. හරිම නිස්කලංකයි.. කුරුල්ලන්ගෙ සද්දෙයි දිය ඇල්ලෙන් දිය වැටෙන සද්දෙයි ඇරෙන්ඩ කිසිම සද්දයක් නෑ.. ඉඳහිට හුළඟේ සද්දයත් එනවා...””ඔයා කොහොමද ඔච්චරටම දන්නෙ?” ”මං වීක් එන්ඩ් එකක් එහෙ ඉඳල තියෙනවා””මාර ගති නේද?””ගෙදර ඉඳල පහළ බලපුවාම කඳු මිටියාවත හරිම ලස්සනට පේනවා” ”හරිම සුන්දරයි.. සිහින ලෝකයක් වගේ... මාර ගති”කල්ප නැවත වතාවක් ඒ වාක්‍යය කිව්ව. ඒ සිහිනය කඩාදාන්ඩ එකපාරට මට හිතුණා. ඒත් දිගින් දිගටම ඒ හුදෙකලා නිහඬතාවත් හුදෙකලාවේ සුන්දරත්වයත් ගැන කියවන්ඩ පටන් ගත්තාම මට හිතුණා යථාර්ථය පහදල දෙන්ඩ.”ඒ වුණාට කල්ප..” පවසන්නට යන දේ කටුක හින්ද ඒ හැඟීමෙන් ගලවගන්න හිතාගෙන මං කල්පගෙ උරිස්සට හිස තියාගත්ත. කල්ප මගෙ හිසකෙස් අතරින් ඇඟිලි තුඩු යව යවා පිරිමදින්ඩ වුණා..”ඇයි ඒ වුණාට කිව්වෙ..?”මට හිතුණ පටන්ගත්තු කතාව සම්පූර්ණ නොකර එහෙමම අමතක වෙන්ඩ අරින එක වඩා හොඳයි කියල.. එතකොට එයාගෙ හිතේ් මැවිල තියෙන සුන්දරත්වය එයාට අහිමිවෙන්නෙ නෑනෙ. ඒත් අන්තිම ප්‍රශ්නය ඇහුවට පස්සෙ නිහඬ වෙන්ඩත් බෑ.. නිහඬතාව, කුතුහලයක් වෙලා ඒක හිතට වදයක් වෙන්ඩත් බැරි නෑ.. ඒක හින්ද මං හිතාගත්ත මගෙ හිතේ තියෙන සිද්ධිය කල්පට කියනවයි කියල. මං එහෙම හිතාගෙන කල්පගෙ උරිස්සට තව තවත් තදවුණා.”එදා රාත්තිරියෙ .. මගෙ කන් දෙක කකියන්ඩ පටන්ගත්ත. හීතලේ වැඩිකමට වෙන්ඩ ඇති. මට ඉවසන්ට බැරුව ගියා. සොනාලිල ළඟ අඩුගානෙ බාම් කුප්පියක්වත් නෑ.. ලන්තෑරුම ළඟට වෙලා පොරෝගෙන හිටිය. සොනාලි අතින් ලන්තෑරුම අරගෙන ගිහින් කුස්සියෙ ළිප පත්තු කළා..””ලයිට් නැතුව හරිම කරදරේ කල්පනී” සොනාලිට එහෙම කියවුණා.”හදිස්සියක් වුණොත් කන්ද බහින්ඩ වෙනවා. එතන හන්දියෙ ඇපෝතිකර මහත්තයෙක් ඉන්නවා. කන්ද බහිනවයි කියන එක දුෂ්කර දෙයක්. චම්ලි උදේ පාන්දර නැඟිටල පැක්ටේරියට යන්නෙ කොහොමද කියල මට තාමත් හිතාගන්ඩ බෑ.. එයා හරි වදයක් විඳිනවා.. මං සමහර දාට එයත් එක්ක කන්ද බහිනවා.. බාගයක් බහින කොට එයා කියනවා ආපහු යන්ඩ කියලා.. චම්ලි ගියාට පස්සෙ මළපාළුවක් තියෙන්නෙ. මිනිස් කටහඬක් ඇහෙන මානයක නෑ.. හදිස්සියකට පැරසිටිමෝල් පෙත්තක් ඉල්ලගන්ඩ තැනක් නෑ.. ගස්වැල් විතරමයි. මට දැන් මේ ජීවිතේ එපාවෙලා.. අපි හිතාගෙන ඉන්නෙ කන්ද පහළ කුලියට හරි ගේ කෑල්ලක් අරගෙන යන්ඩ”සොනාලි ඔන්න ඕවගෙ අ‍ෙඳා්නාවක් කියාගෙන කියාගෙන ගියා.. සුන්දරත්වය තියෙන්නෙ හුදෙකලාවේ නෙමෙයි කල්ප.. සුන්දරත්වය තියෙන්නෙ මිනිස්සු අතරමයි. නැත්නම් අපි හිතාගෙන ඉන්න හුදෙකලා සුන්දරත්වය මහා වදයක් වෙනවා..”මං එහෙම කියන කොට කල්ප හිනාවෙන්ඩ පටන්ගත්ත.”මං ඕක ගැන හිතුවෙ කන්දක් මුදුනක ලස්සන තැනක ගෙයක් තියෙනවා කියල ඔයා කියපු මුල්ම දවසෙ. ඒක හරිම වාතයක් කල්පනී. එතන හොඳයි කවි ලියන්ඩ.. කන්ද පහළ ඉඳල බීර බෝතල් එහෙම අරගෙන ගිහිල්ල” කල්ප සුන්දර සිතිවිලි ඔක්කොටම ගිනි තිබ්බෙ ඒ විදියට.කල්පනී ලියුමක අලවලා තැපැල් කන්තෝරුවෙන් සීල් පාරක් වැදුණ මුද්දරය අවලංගුයි. පිළිගැනීමක් නැහැ. එයාව මට හමු වුණෙත් තැපෑලෙන්. පෑනේ මිතුරියක් හැටියට. පස්සෙ එයා මගේ දුරකථනයටත් ගොඩවැදිලා මිතුරුකම අලුත් කර ගත්ත.විහිළුවෙන් ළෙන්ගතුකමෙන් පටන් අරන් මිතුරුදම දවස් දෙක තුනකින්ම ආදරයකට පෙරළගත්තා. පෙම් හසුන් එක්ක පොටෝ එකකුත් එව්වා. තාක්ෂණය දියුණු හින්ද හැතැප්ම සිය ගණනක් ඈත හිටිය අපි දෙන්න මහ රෑටත් තත්පරයට ළංවුණා. දෙසවන් අග මියුරු තෙපුල් - පෙම් හසුන් නතර වී කෙටි පණිවුඩ දිගින් දිගටම ගලා ගියා.”ප්‍රථම ප්‍රේමයෙන් මම වැටුණා. දෙවැනි පාරටත් මට වහ කන්නද කියන්නෙ””ප්‍රථම ප්‍රේමයෙන් තනිවුණාම ඔයා වහ කෑවේ ඇයි? එයා ඔයාව නොගැළපෙන හින්ද මඟහරින්න ඇති. ජීවිතයෙ දෙවැනි පාරට නෙමෙයි.. තුන්වනි හතරවැනි පාරටත් වැටෙනවා. ඒත් නැඟිටින්න හිතට ගන්න”තමුසෙත් මාව මඟහරින්න හදන්නෙ. දැන් පෝන් එක ඕන වෙලාවක බිසී. මම ඔයාට ආදරෙයි කීවා. සදහටම සසර පුරාවටම ඔයා මගේමයි කීවා. දැන් අවුරුද්දක් වෙනවා. දැනගන්නවා මම ඔයාව ලබාගන්න පුළුවන් හැම දෙයක් කරනවා.” “කලබල වෙන්න එපා” මම කීවා.”කලබල නොවී බෑ. අපේ පැත්තෙ අයත් එක්ක අණබෙර ගහල මඟුල් කාලා කරන්න බෑ - අපි පැනල යමු. ඔය අස්සන කියන එක මට ඇතත් එකයි. නැතත් එකයි. ඉන්නවා මම ඔයාව හොයාගෙන එනවා.””එහෙම කෙල්ලෙක් කොල්ලෙක්ව හොයාගෙන පාරට බහින එක සදාචාරාත්මක නැහැ නේද?””කෙහෙල්මල් සදාචාරය. සංස්කෘතිය” ”අම්මී! අම්මී” පසුබිමෙන් සිඟිති කටහඬක් ඇහුණා. පෝන් එක එකවරම කට්වුණා. මම ටිකකින් ගත්තා.”ඇයි කට් කළේ?””මේ සිග්නල් නැතුව ගියා මේ දුර පළාත්නේ අනේ” එදා සංවාදය නිමවුණේ ඇගේ මතයම ක්‍රියාත්මක කරමු කියාගෙන. පහුවැනිදා මං ඇගේ දුරකථනය නාද කළේ නුපුරුදු අවේලාවක.”හල්..ලෝ” සිඟිති දරුවෙකුගේ කටහඬක්. ඇය කුඩා වුණත් හරි බොත්තම ඔබා තිබුණා. ”චූටි දුව ඔයා කව්ද? කෝ ඔයාගේ අම්මි” ”අම්මි නානවා. ඔයාද අපේ අම්මිත් එක්ක හැමදාම හැම තිස්සෙම කතාකරන අංකල්” ”ඔව් දුවේ කෝ ඔයාගෙ තාත්ති” ”අපිට තාත්ති කෙනෙක් නෑ අංකල්. මම දැකලවත් නෑ. ආච්චි අම්මා ඉන්නවා. මම දෙන්නද එයාට”පෝන් එක බිම වැටෙනව වගේ ඇහුණා. මගෙ හිතයි සිතිවිලියි බිම වැටුණ. මම මගෙන්ම ඇහුවා”මම කුමක් කළ යුතුද?”ගම්පහ සිරි පෙරේරා කහවල මම අපේ ස්කෝලේ ගාවින් බස් එකෙන් බැහැ ගත්තෙ හිතේ තිබුණු දුකත් දරාගන්න බැරි කඳුළු ගොඩාක් අරගෙනමයි. ප්‍රධාන ගේට්ටුවෙන් ඉස්සරහ පඩි පෙළට අඩිය තියන්න තරම්වත් මට ශක්තියක් තිබුණේ නෑ. ඒත්... ඒත්... මම පණ වගේ ආදරේ කළ ඒ පුංචි ස්කෝලේට අඩිය නොතියම යන්න මට හිත දුන්නෙම නෑ.ඉස්කෝලෙන් සමු අරන් අවුරුදු දහයකට කිට්ටුයි. මහා පාළු හැඟීමකුත් එක්ක මගේ හිත අතීතෙට ඇදුණේ නලියන කඳුළු කැට දෙකම්මුල් දිගේ ‍රූටල පහළට වැටෙද්දී. ඒත් මම හිත තද කරගෙන අරලිය මල් වැටුණ පඩිපෙළ දිගේ ස්කෝලෙ ඇතුළට ඇදුණා.පුරුද්දට වගේ මම අඩිය තිබ්බෙ අපේ ජීවිතවල සුන්දරම කාලෙ ගෙවපු අපේ උසස් පෙළ පංති දිහාවට. මගේ ජීවිතේ ලොකු හිස් තැනක් ඉතිරි කරපු මගේ අවසාන පංති කාමරය දිහා මට බැලුණා. අපේ ඩෙස් පුටු තාමත් එහෙමයි. ඒත් අපි හිටපු තැන්වල වෙන අය.අනේ... ඒ... ලස්සන දවස් යළි කිසි දිනක නොඒවි කියලා හිතෙද්දි මේ හිත කෑ ගහලා ඇඬුවා. අනේ මගේ හිතට ගලාගෙන ආවෙ එකම එක සිතුවිල්ලයි. එදා මටත් අනාගතේ ගැන හිතන්න තිබුණ නේද කියලා. ඒත්... ඒත්... කාලය මොනතරම් දේවල් වෙනස් කළේ ද?“අයින් වෙනව ටැප් එක ළඟින්” දවසක් ඔයා මට සැර කළා. මම දැනගෙන හිටියේ නෑ ඔයා ස්කෝලෙ නම ගිය චණ්ඩියෙක් කියලා.“කවුද ඒ” ඔයා ඈතට යනකම් ඉඳල මම ඇහුවෙ මගෙ යාළුවගෙන්. ස්කෝලෙට අලුතින් ආපු චණ්ඩිය. එයා ආවම ටැප් එක ළඟින් අයින් වෙන්න ඕන. ආයෙත් දවසක් එතැනදීම ඔයා හමු වුණා. මම බයවෙලා වගේ ඈත්වුණා. ඔයාට හිනා.“මොකද මේ බයවෙලා.” ඔයා වතුර බිඳු වගේ මූණට ඉහින ගමන් අහනවා. දවසට දෙකට අපි පෙම්වතුන් වුණා.“උඹ ඔය රැවටිලා.”එහෙම කිව්වෙ ඔයාගෙම යාළුවො. ඒත් මම ඔයාව විශ්වාස කළා. ඔයාගෙ ඔය ඇස්වලින් මගේ ජීවිතේ දකිද්දි ඒ අසුබ කතා අහන්න මට හිතුණෙම නෑ. ලස්සන දේවල් ගොඩාක් එක්ක අපේ ආදරේ ගලාගෙන ගියා.“විභාගෙ ළඟයි. දැන්වත් මනෝ පාර නවත්වල පාඩම් කරන්න.” මගෙ යාළුවො මට කියනවා. ඒත්... මම ඇස් ළඟ මේ ජීවිතේ නතර කරපු මම ආයෙ හැරෙන්නෙ කොහොම ද?ප්‍රතිඵල ආවා...ඔයා හොඳටම පාස්. සරසවි වරම් ලබලා. මට යාළුවො කිව්ව වගේම ලයිට් කණු තුනක් විතරයි. මට දැනුණේ කියාගන්න බැරිතරම් අසරණ කමක්. ඔයා ඔයාගෙ යාළුවො එක්ක වටවෙලා සතුටින් හිනා වෙනවා. ඔයා මගෙ ළඟට ආවා.“හිද හදා ගන්න නංගි.”මට කිසි දෙයක් හිතාගන්න බෑ. එහෙම කියපු ඔයා මගේ ජීවිතේ අතරමග දාල යන්න ගියා. හදවත තනි වෙලා. සන්තකේට තිබුණ හිතේ හයිය එකතු කරගෙන මම දරාගන්න බැරි වේදනාවකින් අරලිය මල් පාර දිගේ ඉදිරියටම ඇදුණා.වලස්මුල්ල මධුමාලි ගුණවීර ගංගාව සේ ගලයි ගං ඉවුර නොසෙල්වෙයි රැලි නඟන ගං දියේ අසිරිය සිතට හරි අගෙයි. පිදූ පෙමත් හරි අගෙයි සිත තවම නිර්මලයි නුඹ දුරක ගියත් සැලමුතු පෙම සදා එලෙසමයි. සංසාර හැටි තමයි පැතු දෙයම ඉටු නොවෙයි සිත් වෙනත ගියත් පෙර මතකය ජීවිතය විඳියි.ගාල්ල ඉෂාන් හංසක දිසානායක තර්කය මෙන්ම - බුද්ධිය ද එහිදී දක්නට නැත. - භක්තියට හානි කරන්නා වූ බුද්ධිය විසින් මවන තර්කය - ඉවත ලූ දෙයක් බඳුය. බුද්ධිය මෙන්ම - තර්කය ද යටපත් කොට - ශරීරයෙන් පමණක් කටයුතු කරන - අන්ධ භක්තිකයන්ගේ බුද්ධියේ ඇස ක්‍රමයෙන් වැසී -භක්තියේ ඇස විවර වන්නේ මිණිකිරුළු පැලඳූ - රජෙකු මෙනි.රුහුණු විශ්වවිද්‍යාලයේ ඉෂානි සෙව්වන්දි පාළුවත් තනිකමත්... හුදකලා සිත පුරා... පෙර පුරුදු මතකයේ... වැසි වසී අනෝරා... උඹ ඔතැන - මම මෙතැන අපේ උන් තව තැනක වරෙං, බං, යං වදන් හීනයෙන් ඇහෙනවද? ලෝකයක් ජය ගන්න ආදරේ සිප ගන්න මැරෙන මිනිසුන් අසල මරණයෙන් නැඟිටින්න මිතුරුකම් තන්තුවල බර දරා එල්ලෙන්න ජීවිතේ කඳුළු ළඟ හිනැහෙන්න – හුරුවෙන්නකොළඹ ප්‍රභාත් කුමාර දේශප්‍රිය Vahi binduwakathkandulu binduwakathwenasak thibenabawa dannehadawathai  හද රෝසමල හඬනා තරම් ඇයි මා ඔබට ආදරේ මෙතරම් නොකියාම ගියා ඔබ රහසින් සිතුවාද රිදවන්න මා මෙලෙසින් ... පැතුවාද අන් උණුසුමක් ලැබුණ ද සෙනෙහෙ ගඟුලක් ළංවීද දෙහදක් තුටින් ගෙතුවාද අන් පෙම් කවක්තලාහේන අනුර පණුකාභය බාලසූරිය සක්මන් සඳ ඉක්මන් කර මගෙ අහසින් බැස ගිය සඳ දුක්බර සිත වත්තන් කර පෙම්වත් වුණ සිතිවිලි ළඟ සිත්තම් කර නෙත් අබියස ගෙත්තම් වුණ කවි පදයට තනුවක් නැති ගීයක් නුඹ වල්මත් වුණ සිත් මඬලට...අලගල්කන්ද තනූජා ලක්මාලි හතරසිංහ ගමේ පාසලේ මා සමඟ එකට උගත් මඳක් කෙළිලොල් මෙන්ම විනෝදකාමී සුහදයකු වූ ප්‍රේමලාල් මට වසර ගණනාවකට පසු අහම්බෙන් හමුවූයේ මා පත්තර කන්තෝරුවකට ගොස් හැරී එන ගමනකදී මරදානේදීය.මගේ ආගිය පවත් මම සියල්ල කීමි.මගේ අතින් අල්ලාගෙන අසල පිහිටි අවන්හලකට මා කැඳවාගෙන ගිය ඔහු කතාව පටන්ගත්තේ “මචං මරු වැඩක් මට වුණා” කියමිනි.”ඉස්කෝලෙන් අස්වුණාට පස්සෙ මං රස්සාවල් හෙව්වා උඹ දන්නවනෙ මං විභාගෙ පේල් විත්තිය. සැවෝයි එක ළඟ කඩල වික්කා. පත්තර වික්කා. ස්වීප් වික්කා. හෝටලේක වැඩ කළා. ෆාම් එකක් බලා ගත්තා.ගැරේජ් එකක හිටියා... දැන් මං පලතුරු විකුණනවා කැලණියේ. මං දවසක් ආමර් වීදියේ බස් හෝල්ට් එකකට වෙලා හිටිය. පිටකොටුවට එන්න... මං ඉන්න හෝල්ට් එකේ හිටිය ගෑනු කෙනෙක් ඒ තරම් තරුණත් නෑ වයසත් නෑ.. මං ඈ දිහා බැලුව. බැලුව නෙමෙයි බැලුණා.ඈත් මං දිහා බැලුවා. දෙතුන් පාරක් මං ආයිත් බැලුවා. පුරුදු මූණක් වගේ... ඔව් පුරුදු මූණක්.. ඈ හිනා වුණා.. ඇස් අමුතු විදියට හරවලා බැලුවා. හිත පිස්සු හැදෙන බැල්මක්.මං හෙමින් ඈ ළඟට කිට්ටු කළා. “දැකල පුරුදුයි වගේ” මං කිව්වා. ඈ කියනවා මටත් ඒ වගෙයි කියලා. මං ඇහුව ඉන්නේ කොහෙද කියලා. ඈ කියාපි හැම හවසකම මේ හරියෙ කියලා.”හත්ඉලව්වයි උඹ දන්නවද ඒකි කවුද කියලා. උඹට මතකද පුණ්‍යකාන්ති.. අර බං අපේ පන්තියේ හිටියෙ. අර පන්තියේ ලස්සනම කෙල්ල... ඇයි උඹට මතක නැද්ද.. මං එයාව අඳුනගත්තත් ඈට මං අඳුනන්න බැරිවුණා... එතනින් එහාට මං කතාකළේ නැහැ.. දැන් ඇගේ රස්සාව උඹට කියන්න ඕනි නෑනෙ” එදා පන්තියෙ හිටිය රෝසමල එහෙම කියපු ප්‍රේමලාල් මගෙන් ඈත්වෙලා යන්න ගියා.වැල්ලවාය – දඹේගොඩ ජිනදාස මේ ඔහුමදැයි ඇයට සිතා ගත නො හැකි විය. බමන මතින් මිතුරකු සමඟ දොඩමලු වෙමින්, අත රැඳි දුම් වැටියෙන්, දුම් ගුලි හිස් අවකාශයට පා කරමින්, දෙපසට වැනි වැනි බස්රථ ගාලට පා නඟන්නේ ඔහුමදැයි සැක හැර බලා ගනු පිණිස ඇය මොහොතක් නැවතී බලා සිටියාය.පුදුමයකි ඒ ඔහුමය. මතින්, දුමින් තොර යැයි කියා ඇය බැලීමට පැමිණි ශාන්ත දාන්ත අපූරු මනාලයාය. කේන්තියෙන් ගෙට ගොඩ වැදුණු ඇය,“මීට පස්සෙ ඔය මනමාලයන්ට ලියන්න එහෙම එපා.ඔය කොයි මනමාලයත් කියනකොට එහෙම තමයි.” මවට ගෝරනාඩු කළාය. ඇය දෙවියන්ට පින් දුන්නාය. ඒ සිදු වන්නට ගිය විපතකින් බේරුණු නිසාය.කඩවත - සුජාතා ගුණවර්ධන ඉර බටු තරුව පායන විට රෑ අහසේ පර සතු මල් සුවඳ සිත අසලම ගැවසේ වරදට පෙම් බැඳපු දුක හිතුණත් රහසේ සරදම විලස හිඳිමුද අප මඟ දෙපසේ... කඳු මෙන් මහ අඳුර සිත අබියස රඳවා සඳු තරු පවා සිටියා මා දෙස ඔරවා සිඳු වතුරටත් වැඩි කඳුළැලි නෙත පුරවා මුදු සිත වසා ලොවටම රහසින් හැඬුවා සසර පුරා බැඳි පෙම සිත තුළ රන්දා අවර දිග අහස මෙන්, මම හරි දුක් වින්දා ඉවර නොවන මතකය වධ දෙන හින්දා කවර කරුමෙකට, නුඹ හමුවිද මන්දාඇහැලියගොඩ පී.එච්.එස්.පද්මසේන රැය පුරා අඳුරු අහස බබළමින් දිලෙන දහසක් තරු අතර තරුවක් නොවී එකම සඳ වන්නට, ඇත්නම් මටත්...බණ්ඩාරවෙල රසාංජලී විජේසුන්දර අසනීපයි මට හොඳටම - මගේ ලේ වර්ගයම ඕනලු පැය විසිහතරෙන් - හොයාගෙන පෙර වාසනාවට ලේ දෙනකොට එක අතකට - අනෙකට සේලයින් දෙනව පියවි සිහිය යාන්තමට - මතකයි මට ඇහුණු සද්ද ලෙඩාව තව පැය දෙකකින් - එක්ක යන්න පුළුවන් වෙයි රෝහලටත් දහ දාහයි - ලේ දුන්නට විසිදාහයි පියවි සිහිය ආව නමුත් - ආයෙ කලන්තය වාගේ උඩ එල්ලූ ලේ බෑගේ - මට නම් සුපුරුදු වාගේ පෙරේද මම ලේ දෙනකොට - මගේ අතින් කුරුටු ගෑව ලේ බෑගේ මගේම ලේ මට විකුණා - බඩ පුරවන්නද කාගේමාමඬලේ ගැමුණු වික්‍රමසූරියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aj1308041</link>
    <topic>ANC සම්මාන රාත්‍රියේ දී විශිෂ්ටයෝ ඇගැයෙති</topic>
    <author/>
    <content>ANC සම්මාන රාත්‍රියේ දී විශිෂ්ටයෝ ඇගැයෙතිANC සම්මාන රාත්‍රයේ දී 200 කට අධික විශිෂ්ටයෝ සහ උපාධිධාරිහු ගෞරවයට පාත්‍ර වූහ. ශ්‍රී ලංකාවේ දැනුම වර්ධන ක්‍රියාවලියට පිළිගත් විදේශීය විශ්ව විද්‍යාලයන් හඳුන්වා දෙන ANC උසස් අධ්‍යාපන ආයතනය 2002 වසරේ සිට ශ්‍රී ලාංකේය තරුණ තරුණියන් ලෝකයේ ඕනෑම ස්ථානයක පිළිගැනීමට පත්කිරිමට හැඩ ගස්වමින් සිටී.මෙම වසරේ ද ANC විසින් ඉහළ දක්ෂතාවයන් ගෙන් යුත් ශ්‍රී ලාංකිකයින් ගෝලීය රැකියා පද්ධතියට සහ අධ්‍යාපන ක්ෂේත්‍රයට දායාද කරනු ලැබුවේ සෙලින්කෝ ඉන්ෂුවරන්ස් පොදු සමාගමේ සභාපති ගොඩ්වින් පෙරේරා මහතාගේ ප්‍රධානත්වයෙන් සහ අනුබද්ධ විශ්ව විද්‍යාලවල පීඨාධිපතිවරුන්ගේ සහ කුලපතිවරුන්ගේ සහභාගිත්වයෙන් පැවැති සහතිකපත් ප්‍රදානය කිරීමේ උත්සවයෙනි.විධායක අධ්‍යක්ෂ / ප්‍රධාන විධායක නිලධාරී ආචාර්ය පුනර්ජීව කරුණානායක කියා සිටියේ ඔබ වෙනුවෙන් අපි සිදු කරනා ආධුනිකත්ව පුහුණු කිරීම්, ක්ෂේත්‍ර චාරිකා, විෂය බාහිර ක්‍රියා හෝ උපදේශකයින් සමඟ සිදු කරනා සාකච්ඡා ආදියේ දී පවා අපි භාවිත කරනා නව ආකාරයේ ඉගෙනුම් අත්දැකීම් ඔබ විසින් ග්‍රහණය කර ගත යුතුයි. රටේ අනාගතය ඔබ වන අතර එය සැහැල්ලුවෙන් ගත යුතු වගකීමක් නොවේ” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aj1308042</link>
    <topic>ශූර ගොවියා - සිවුවැනි අස්වැන්න ඌව පරණගම ප්‍රසන්ත නෙළාගනී</topic>
    <author/>
    <content>ශූර ගොවියා - සිවුවැනි අස්වැන්න ඌව පරණගම ප්‍රසන්ත නෙළාගනීසී.අයි.සී. මනුස්සකම මඟින් ශූර ගොවියා තෝරන හතරවැන්න වේදිකාගත වූයේ රියැලිටිකරණයේ නව අත්දැකීමක් ප්‍රේක්ෂකයා හමුවේ තබමිනි.රට පුරා විසිරී සිටින ගොවි තරුණයන් තරගයට එක්කරමින් කලාප වශයෙන් තරග වැදීමට සැලැස්වූයේ එක් කලාපයක නායකත්වය ප්‍රවීණ කලාකරුවන්ට පවරා දෙමිනි.මෙවර ශූර ගොවියා ලෙස කිරුළු පැලඳියේ ප්‍රවීණ ගායන ශිල්පි ගයාන් වික්‍රමතිලක නායකත්වය දැරූ ඌව කලාපයෙනි.ඒ ඌව පරණගම වී.එම්. ප්‍රසන්ත තිලකරත්නයි. ආර්ථික සංවර්ධන ඇමැති බැසිල් රාජපක්ෂ මහතා අතින් ප්‍රසන්ත විදෙස් සංචාරක වරම ඇතුළු සුඛෝපභෝගී මෝටර් රථය ලබාගත් අවස්ථාව‍.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aj1308043</link>
    <topic>කාර්යබහුල කතුන්ට හැඩට ඉන්න පැනසොනික් රූපලාවණ්‍ය නිපැයුම්</topic>
    <author/>
    <content>කාර්යබහුල කතුන්ට හැඩට ඉන්න පැනසොනික් රූපලාවණ්‍ය නිපැයුම්පැනසොනික් පාරිභෝගික අලෙවි අංශය නවතම පැනසොනික් රූපලාවණ්‍ය නිපැයුම් පෙළක් හඳුන්වා දෙති. එම නිපැයුම් පෙළ මෙරට බෙදා හරිනු ලබන්නේ පැනසොනික් පාරිභෝගික ඉලෙක්ට්‍රොනික් උපකරණ සහ ගෘහ මෙවලම් ශ්‍රී ලංකාව තුළ බෙදා හැරීමේ එකම බෙදා හරින්නා වන සොෆ්ට්ලොජික් ආයතනයයි.“සුන්දරත්වය බල ගැන්වීම” යන තම ආදර්ශ පාඨය හා සැබැවින්ම අනුගත වෙමින් පැනසොනික් රූපලාවණ්‍ය නිපැයුම් සැලසුම් කොට සහ සංවර්ධනය කොට ඇත්තේ ආසියානු කාන්තාවන්ට ඔවුන්ගේ නූතන ජීවන රටාවන්ට ගැළපෙන පරිදි තම අභිලාෂයන් සපුරාගත හැකි වන පරිදිය.ශ්‍රී ලංකාව හැරුණු විට නැනෝකෙයා හෙයා ඩ්‍රයර්ස්, නැනොකෙයාර් පේෂල් අයොනික් ස්ටීමර්, අයිලෑෂ් කර්ලර් සහ පොකට් ඩොල්ට්ස් දත් බුරුසු ආදිය මේ වන විට තායිලන්තය, වියට්නාමය, ඉන්දුනීසියාව, මැලේසියාව සහ සිංගප්පූරුව යන රටවල්වල ද වෙළෙඳපොළේ ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aj1308044</link>
    <topic>ලුහුඬු දැන්වීම් කලාවේ පෙරැළියක්</topic>
    <author>ඡායාරූපය - සමන්ත වීරසිරි</author>
    <content>ලුහුඬු දැන්වීම් කලාවේ පෙරැළියක්ලුහුඬු දැන්වීම් කලාවේ පෙරැළියක් ඇති කරමින් ලේක් හවුස් ආයතනය පසුගිය මැයි මස සිට සිළුමිණ “වටපිට” හා ඔබ්සර්වර් “ඇඩ්ස්” සඳහා ජංගම දුරකථන ඔස්සේ ලුහුඬු දැන්වීම් යොමුකිරීමේ පහසුකම ආරම්භ කළ අතර එලෙස ලුහුඬු දැන්වීම් යොමුකරන දැන්වීම්කරුවනට සතිපතා හික්කඩුව සිට්රස් හෝටලයේ නොමිලයේ සති අන්තයක් ගත කිරීමට අවස්ථාවක් ලබාදීමට කටයුතු යොදා ඇත.එම දිනුම් ඇදීමේ පළමු ජයග්‍රාහකයා තේරීම ලේක් හවුස් ආයතනයේ සාමාන්‍යාධිකාරී අභය අමරදාස මහතා අතින් සිදු කෙරුණි. නියෝජ්‍ය සාමාන්‍යාධිකාරී (වෙළෙඳ) වරුණ මල්ලව ආරච්චි, නියෝජ්‍ය සාමාන්‍යාධිකාරි (මූල්‍ය) වී. එස්. බොයිස්, ලුහුඬු දැන්වීම් කළමනාකාර සනත් ප්‍රීතිජිත් හා ලුහුඬු දැන්වීම් සහකාර කළමනාකාරිනී අනූෂා මාන්නප්පෙරුම යන මහත්ම මහත්මීහු එම අවස්ථාවට එක්වූහ.ඡායාරූපය - සමන්ත වීරසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aj1308045</link>
    <topic>ද ටේලර් ෂොප් වෙතින් සිරුරේ හැඩය ඉස්මතු වන ඇඳුම්</topic>
    <author/>
    <content>ද ටේලර් ෂොප් වෙතින් සිරුරේ හැඩය ඉස්මතු වන ඇඳුම්කළමනාකාර අධ්‍යක්ෂ තාබිත් සමාඩ් සහ නයෝමි මහඑගොඩගේ ගේ සුසංයෝගයෙන් පවත්වාගෙන යන ද ටේලර් ෂොප් කාන්තා සහ පිරිමි ඇඳුම් පැලඳුම් පිළිබඳව විශේෂඥතාවක් දක්වයි.“අපගේ විශිෂ්ටත්වය ඇතිවන්නේ පාරිභෝගික සන්තෘප්තිය මත. ඒ කියන්නේ සියයට සියයක්ම පාරිභෝගිකයන්ගේ අවශ්‍යතාව සැපිරීමයි.රෙදිපිළිවල සිට බොත්තම් දක්වාම පාරිභෝගිකයන්ට තමන්ට අවශ්‍ය පරිදි තෝරා ගන්නට පුළුවන්. එසේම බොහෝ විට අපි මේ ඇඳුම් මසන්නේ අතින්.අප ආයතනයේ සේවය කරනා නිර්මාණකරුවන් සහ ඇඳුම් මසන්නන් 12 දෙනෙකුගෙන් යුත් කණ්ඩායමේ සියල්ලන්ම වසර 10 - 30 ක පමණ විශාල අත්දැකීම් සම්භාරයකින් යුත් වෘත්තිකයින්.අපේ ප්‍රධාන කැපුම් ශිල්පියා වන තොම්සන් ද සොයිසා වසර 30 කට වැඩි කාලයක් මේ ක්ෂේත්‍රයේ ඉන්නවා.මේ වන විට කාන්තාවන් සඳහා සියලුම ඇඳුම් නිර්මාණය නොකළ ද ඔවුන් සඳහා කාර්යාල ඇඳුම් කට්ටල, සායවල් සහ කලිසම් මසා දෙනවා” ඒ මහතා වැඩිදුරටත් කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aj1308046</link>
    <topic>පොසොන් සමයේදී බැතිමතුන්ට නොමිලේ ප්‍රථමාධාර සහ වෛද්‍යාධාර</topic>
    <author/>
    <content>පොසොන් සමයේදී බැතිමතුන්ට නොමිලේ ප්‍රථමාධාර සහ වෛද්‍යාධාරග්ලැක්සෝස්මිත්ක්ලයින් සමාගමේ ප්‍රධානතම වෙළෙඳ නාමය වන පැනඩෝල් නාමය යටතේ පසුගියදා සුවිශේෂ සත්කාරයක් ප්‍රදානය කරන ලදී.ඒ වන්දනාවේ පැමිණි මිලියන තුනකට අධික බැතිමතුන් සඳහා පොසොන් සමයේ අනුරාධපුර, මිහින්තලේ සහ තන්තිරිමලේ යන ප්‍රදේශවලට ප්‍රථමාධාර සේවා සැපයීමයි.‘පැනඩෝල් සුව සවිය’ නමින් නම්කර තිබුණු මෙම වෛද්‍ය කඳවුර වයස් බේදයකින් තොරව දිවයිනේ දස දෙසින් වන්දනාවේ ආ දස දහසක පමණ පිරිසකට සුවසහනය පිණිස වෛද්‍ය සේවා සැපයීය.තන්තිරිමලේ රජමහා විහාරයේ විහාරාධිපති චන්ද්‍රරතන හිමියන් පැවසුවේ, “මේ කාලයේ මිලියන 1.2 ක පමණ පිරිසක් මේ බිම වැඳපුදා ගත්තා.පැනඩෝල් වෙතින් මේ ප්‍රථමාධාර ප්‍රදානය කිරීම අපට මහත් සහනයක් වුණා” යනුවෙනි.මේ යටතේ බැතිමතුන්ට සියලු පහසුකම් සපිරි වෛද්‍ය කඳවුරු තුළදී නොමිලේ සෞඛ්‍ය පරීක්ෂණ, වෛද්‍ය සහාය සහ ප්‍රථමාධාර සේවා සපයන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aj1308047</link>
    <topic>හොඳම ටයර් ගනුදෙනුකරුවන්ට පිලිපීනයට චාරිකාවක්</topic>
    <author/>
    <content>හොඳම ටයර් ගනුදෙනුකරුවන්ට පිලිපීනයට චාරිකාවක්සීමාසහිත ඩග්ලස් සහ පුත්‍ර සමාගම විසින්, 2012 වසරේදී ඩීඑස්එල් ටයර් අලෙවිය වෙනුවෙන් විශිෂ්ට දායකත්වයක් දැක්වූ ටයර් ගනුදෙනුකරුවන් 100 දෙනෙකු සඳහා පිලිපීන චාරිකාවක් ප්‍රදානය කර ඔවුහු ඇගැයීමට පාත්‍ර කරනු ලැබූහ.මෙහි ඉදිරියෙන්ම සිටි ටයර් ගනුදෙනුකරුවන් 30 දෙනා ඇගැයීම පිණිස සුහද හමුවක් ද සංවිධානය කර තිබු අතර එහිදී සමාගමේ සභාපති සරෝජ් පෙරේරා මහතා විසින් ගුවන් ටිකට්පත් පිළිගන්වනු ලැබීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aj1308048</link>
    <topic>ලංකෙම් වර්ණ ගැළපීම ජංගම දුරකථනයෙන්</topic>
    <author/>
    <content>ලංකෙම් වර්ණ ගැළපීම ජංගම දුරකථනයෙන්මෙරට වර්ණාලේපන කර්මාන්තයේ තවත් විප්ලවීය වෙනසක් සිදුකරමින් ස්මාර්ට් ජංගම දුරකථන හරහා වර්ණ ගැළපීමේ ඇප්ලිකේෂන් එකක් හඳුන්වා දීමට ලංකෙම් පේන්ට්ස් පසුගියදා පියවර ගත්තේය.එමඟින් පරිශීලකයන්ට ඕනෑම මතුපිටක් මත ඇති වර්ණ සරල පියවර පහක් අනුගමනය කිරීමෙන් ඉතා පහසුවෙන් මුළුමනින්ම වෙනස් කරගැනීමට හැකියාව ලැබෙනු ඇත.ලංකෙම් අධ්‍යක්ෂ රුවන් ටී. වීරසිංහ මහතා මෙසේ අදහස් දැක්වීය. “මෙම සුවිශේෂී සංකල්පය ශ්‍රී ලංකාව තුළ හඳුන්වා දීමට හැකිවූ පළමු තීන්ත නිෂ්පාදකයා වශයෙන් අප ඉතා සතුටට පත්වෙනවා.එමඟින් ශ්‍රී ලංකාව පුරා වෙසෙන සියලු දෙනාට විස්මිත ලෙස සිය බිත්ති මත නොයෙක් වර්ණයන් ආලේප කරමින් අත්හදා බැලීමට අවස්ථාව හිමි වෙනවා.වෙළෙඳසල් වෙත ගොස් වර්ණාලේපන තේරීමට යන සිය වටිනා කාලය ඉතිරි කර ගනිමින් ඉතා ඉක්මනින් තමන් කැමැති වර්ණ තෝරා ගැනීමට දැන් පුළුවන්.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aj1308049</link>
    <topic>ස්ටෑන්ඩර්ඩ් චාටඩ් බැංකුවට DHL ගෝග්‍රීන් සහතිකය</topic>
    <author/>
    <content>ස්ටෑන්ඩර්ඩ් චාටඩ් බැංකුවට DHL ගෝග්‍රීන් සහතිකයලොව ප්‍රමුඛ පෙළේ මුහුදු ගුවන් හා ගොඩබිම් භාණ්ඩ ප්‍රවාහන හා චක්‍රීය සැපයුම් කළමනාකරණ සමාගමක් වන ඩී.එච්.එල්. ස්ටෑන්ඩර්ට් චාර්ටඩ් බැංකුව වෙත කාබන් විමෝචනය අවම කිරීම සඳහා ලබාදෙන දායකත්වය වෙනුවෙන් ඩී.එච්.එල්. ගෝග්‍රීන් සහතිකය පිරිනමයි.බැංකුවේ භාණ්ඩ ප්‍රවාහනය සඳහා කාබන් රහිත ක්‍රමවේදයන් අනුගමනය කිරීම මුල් කර ගනිමින් ඩී.එච්.එල්. ශ්‍රී ලංකා වෙතින් මෙම සහතිකය හිමිකරගත් මෙරට පළමු සමාගම වන්නේ ද ස්ටෑන්ඩර්ඩ් චාර්ටඩ් බැංකුවයි.ඩී.එච්.එල්. ගෝග්‍රීන් නිෂ්පාදන හා ක්‍රමවේදයන් අනුගමනය කරමින් 2012 වසරේ දී ස්ටෑන්ඩර්ඩ් චාර්ටඩ් බැංකුව යැවූ භාණ්ඩ හා සේවාවන්හී කාබන්ඩයොක්සයිඩ් විමෝචන ධාරිතාව කිලෝග්‍රෑම් 5000 කින් පහත හෙළීමට සමත්විය.ලොව වටා ක්‍රියාත්මක විවිධ පරිසර සංරක්ෂණ ව්‍යාපෘතීන් හරහා ප්‍රවාහනයේදී පිට කෙරෙන කාබන් ප්‍රමාණය උරා ගැනීමට ඩොයිෂ් පෝස්ට් ඩී.එච්.එල්. කාබන් කළමනාකරණය කටයුතු කර ඇති අතර ඒ සඳහා නිදසුන් ලෙස ඉන්දියාව සහ බ්‍රසීලය වැනි රටවල ජෛවීය බලශක්ති උත්පාදන බලාගාර ජලවිදුලි සහ චීනයේ ක්‍රියාත්මක සුළං විදුලි ජනන බලාගාරය පෙන්වා දිය හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aj13080410</link>
    <topic>වීදි සුනඛයන් සඳහා සැණකෙළියක්</topic>
    <author/>
    <content>වීදි සුනඛයන් සඳහා සැණකෙළියක්වීදි සුනඛයින් හදා වඩා ගැනීමට කැපවුණු “Pashionable People” ඔවුන් හදා වඩාගන්නා වීදි සුනඛයින් එක්ව පසුගියදා සතුට විනෝදය එක්වුණු ‘StreetPooch Pawty’ නමැති සැණකෙළි ස්වරූපයක් ගත් වැඩසටහන පැවැත්වීය.වීදි සුනඛයින් හදා වඩා ගැනීම ශ්‍රී ලංකාව තුළ විලාසිතාවක් වී ඇති බව ඒත්තු ගැන්වීමේ අරමුණෙන් ඔඩෙල් හා එහි ප්‍රජා සත්ත්ව සුබසාධන වැඩසටහන වන එම්බාර්ක් විසින් පැවැත්වූ එම වැඩසටහනේදී වීදි සුනඛයන් හදා වඩා ගන්නා කරුණාවන්ත පිරිසටත් ඔවුන් රැකවරණය ලබාදෙන වීදි සුනඛයන්ටත් ඇති තරම් විනෝද වීමේ අවස්ථාව හිමි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aj13080411</link>
    <topic>අමානා තකාෆුල් දෙහිවල ශාඛාව නව ගොඩනැඟිල්ලකට</topic>
    <author>ගාමිණී රූපානන්ද</author>
    <content>අමානා තකාෆුල් දෙහිවල ශාඛාව නව ගොඩනැඟිල්ලකටගාමිණී රූපානන්දඅමානා තකාෆුල් රක්ෂණ සමාගම සිය සේවා සැලසුම තවදුරටත් පුළුල් කරමින් අතිනවීන පහසුකම් රැසක් සිය පාරිභෝගිකයින්ට පිරිනමමින් දෙහිවල ශාඛාව නව ගොඩනැගිල්ලකට පිවිසෙයි.දෙහිවල ගාලු පාරේ අංක 142 දරන තැන ඉදිවුණු එම නව දෙමහල් ‍කාර්යාල සංකීර්ණය දෙහිවල - ගල්කිස්ස මහ නගර සභාවේ නියෝජ්‍ය පුරපති කේසරලාල් ගුණසේකර මහතාගේ ප්‍රධානත්වයෙන් විවෘත කෙරිණි.එම අවස්ථාවට අමානා තකාෆුල් ප්‍රධාන විධායක නිලධාරී ෆසාල් ගෆූර් දෙහිවල ගල්කිස්ස නාගරික මන්ත්‍රිනී ආචාර්ය මරීනා බෂීර් ආබ්දීන්, අමානා බැංකුවේ ප්‍රධාන විධායක නිලධාරී ෆයිසාල් සාලේ ප්‍රධාන මෙහෙයුම් නිලධාරී මොහම්මඩ් අෂ්මීර් මහත්ම මහත්මීහු ද එම අවස්ථාවට එක්වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>04</day>
    </date>
    <link>http://www.silumina.lk/2013/08/04/_art.asp?fn=aj13080412</link>
    <topic>වෙළෙඳ පොළට නව සැලසුම් ඕනෑ</topic>
    <author>තාරක වික්‍රමසේකර</author>
    <content>වෙළෙඳ පොළට නව සැලසුම් ඕනෑසතිය ආරම්භක සඳුදා ගනුදෙනු සංඛ්‍යාවේ අඩුවක් පෙන්නුම් කෙළේ ගනුදෙනු සංඛ්‍යාව 2951 ක් දක්වා පහළ යමිනි. පෙර සතිය අවසානයේ ගනුදෙනු සංඛ්‍යාව දැක්වුණේ ගනුදෙනු 3988 කි.දිනයේ මිලියනය ඉක්මවා කොටස් අලෙවි වූයේ ලාෆ් ගෑස් සමාගමේ පමණි. සමාගමේ කොටස් 1028505 ක් අලෙවි විය. දිනයේ මිල ඉහළ ගිය සමාගම් අතර කැපී පෙනෙන සමාගම් නොවූ අතර මිල ඉහළ ගියේ සුළු වශයෙනි.මිල පහළ ගිය සමාගම් අතර ලයන් බෘවරි කැපී පෙනුණි. සමාගමේ පෙර දින කොටසක මිල වූයේ රුපියල් 380.00 කි. එය සඳුදා රුපියල් 19 කින් අඩු වී රුපියල් 360.10 ක් ලෙස වාර්තා විය.අඟහරුවාදා දිනයේදී වෙළෙඳ පොළ ගනුදෙනු පෙර සතිය අවසානයටත් වඩා වැඩි විය. ඒ ගනුදෙනු සංඛ්‍යාව 4055 ක් දක්වා ඉහළ යමිනි. නෙස්ලේ සමාගමේ කොටසක මිල රුපියල් 37.50කින් ඉහළ යාම කැපී පෙනෙන වෙනස්කම ලෙස දැක්විය හැකිය. ඒ පෙර දින රුපියල් 1912.70 ක් වූ කොටසක් මිල 1950.00 ක් දක්වා ඉහළ යමිනි.මිල පහළ යාම් අතුරින් කැපී පෙනෙන ලෙස දැක්වුණු සමාගම් අතර සෙලින්කෝ ඉන්ෂුවරන්ස් (ඡන්ද බලය රහිත) - රුපියල් 29.70 කින්, ඊ.බී. ක්‍රෙසි රුපියල් 29.50කින් කැපී පෙනුණි.මිලියනය ඉක්මවා කොටස් අලෙවි වූ සමාගම් අතර සී.අයි.එෆ්.එල් (1133772), ජේ.කේ.එච් (1758643) ටෙක්ස්ටර්ඩ් ජර්සි (1020209) කැපී පෙනුණි.30 වැනිදා බදාදා යළි ගනුදෙනු සංඛ්‍යාවේ පහළ යාමක් දක්නට ලැබුණි. ඒ ගනුදෙනු සංඛ්‍යාව 3532 ක් දක්වා අඩුවෙමිනි. මිලියනය ඉක්මවා කොටස් අලෙවි වූ සමාගම් අතර ඇක්සස් ඉන්ජිනියරින් (1972829), ජේ.කේ.එච් (2286917) කැපී පෙනුණී.පෙර සතිය අවසානයේ එස් ඇන්ඩ් පී එස් එල් 20 දර්ශකය දැක්වුණේ ඒකක 3427.87 ලෙසය. සතිය ආරම්භක සඳුදා එය ඒකක 3425.77 ලෙසත් අඟහරුවාදා ඒකක 3432.03 ලෙසත් බදාදා එය ඒකක 3428.96 ලෙසත් දැක්වුණි.සමස්ත කොටස් මිල දර්ශකය පෙර සතිය අවසානයේ දැක්වුණේ ඒකක 6051.77ලෙසිනි. සඳුදා එය ඒකක 6056.92ලෙසත් අඟහරුවාදා ඒකක 6055.46 ලෙසත් බදාදා එය ඒකක 6037.22 ලෙසත් දැක්වුණි.වෙළෙඳ පොළ ගනුදෙනු ඒකාකාරී නොවී ඉහළ පහළ යමින් මෙසේ සිදු වුවද කිසිදු ආකාරයක වෙළෙඳ පොළ දියුණු කිරීමට ක්‍රමවේදයක් ආරම්භ නොකිරීම විශාල අඩුපාඩුවක් ව ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>11</day>
    </date>
    <link>http://www.silumina.lk/2013/08/11/_art.asp?fn=aa1308111</link>
    <topic>වස විස සොයන නවීන උපකරණ වහාම ගෙන්වන්න</topic>
    <author>සුනිල් දයා අල්විස්</author>
    <content>ඇමැති මෛත්‍රීගෙන් උපදෙස්සුනිල් දයා අල්විස් ආනයනික කිරිපිටි ඇතුළු ආහාර පානවල විස රසායනික ද්‍රව්‍ය තිබේදැයි පරීක්ෂණ පැවැත්වීමට නවීන තාක්ෂණික උපකරණ බොරැල්ල රජයේ වෛද්‍ය පර්යේෂණායතනයට වහාම සපයා දෙන්නැයි සෞඛ්‍ය ඇමැති මෛත්‍රීපාල සිරිසේන මහතා උපදෙස් ලබා දී තිබේ.ආනයනික කිරිපිටිවලට මෙන්ම තවත් ආහාරපානවලට විස වර්ග මුසු වීමේ සිදුවීම් විටින් විට වාර්තා වන බව ද ඇමැතිවරයා කීය. මේ සියලු කරුණුවලදී පෙනීයන අඩුපාඩුව අදාළ පරීක්ෂණ සඳහා ඉහළ තාක්ෂණික මෙවලම් රසායනාගාරවල නැති වීම යැයි ද පැවසු ඇමැතිවරයා මේ අඩුපාඩුව වහා සපුරාලීම සිදු කරන බව කීය.ලෝක සෞඛ්‍ය සංවිධානය සමඟ සාකච්ඡා කර අවශ්‍ය උපදෙස් හා පහසුකම් මේ වෙනුවෙන් ලබා ගැනීමටත් රජයේ මුදල් ප්‍රතිපාදන අමාත්‍ය මණ්ඩල සන්දේශයක් ඉදිරිපත් කර වෙන්කර ගැනීමට අවශ්‍ය පියවර ගන්නා ලෙසත් සෞඛ්‍ය ලේකම් වෛද්‍ය නිහාල් ජයතිලක මහතාට ඇමැතිවරයා උපදෙස් ලබා දී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>11</day>
    </date>
    <link>http://www.silumina.lk/2013/08/11/_art.asp?fn=aa1308112</link>
    <topic>විස කිරිපිටි ඉවත් කරන්න</topic>
    <author/>
    <content>සෞඛ්‍ය අධ්‍යක්ෂ ජෙනරාල්දැනට වෙළෙඳ සල්වල තිබෙන ඩී සී ඩී හා වේ ප්‍රෝටීන් රසායනික ද්‍රව්‍ය අඩංගු කිරිපිටි වර්ග ඒවා බෙදාහරින ආයතන මඟින් වෙළෙඳ ආයතනවලින් වහාම ඉවත් කරන ලෙස සෞඛ්‍ය සේවා අධ්‍යක්ෂ ජෙනරාල් වෛද්‍ය පාලිත මහීපාල මහතා පළාත් සෞඛ්‍ය අධ්‍යක්ෂවරුන්ට, ප්‍රාදේශීය සෞඛ්‍ය සේවා අධ්‍යක්ෂවරුන්ට සහ කොළඹ ප්‍රධාන සෞඛ්‍ය වෛද්‍ය නිලධාරීවරයාට උපදෙස් දී ඇති අතර ඒවා එසේ ඉවත් කර තිබේදැයි සොයා බලන ලෙසත් වැඩිදුරටත් දැනුම් දී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>11</day>
    </date>
    <link>http://www.silumina.lk/2013/08/11/_art.asp?fn=aa1308113</link>
    <topic>ශ්‍රී ලංකාවේ සැබෑ ප්‍රතිරූපය මුළු ලෝකයාම දැනගනීවි</topic>
    <author>දයා ඩි ෆොන්සේකා</author>
    <content>දයා ඩි ෆොන්සේකාපොදු රාජ්‍ය මණ්ඩල රාජ්‍ය නායක සමුළුව ශ්‍රී ලංකාවේ පැවැත්වීම ලඝුකොට සලකන්නට හොඳ නැති බවත් මේ සමුළුව හරහා ශ්‍රී ලංකාවට ලෝකයට විවෘත වන්නට අවස්ථාවක් ලැබෙන බවත් ශ්‍රී ලංකා පදනම් ආයතනයේ සභාපති ආර්ථික විද්‍යාඥ මහාචාර්ය රංජිත් බණ්ඩාර මහතා සිළුමිණට පැවැසීය.ශ්‍රී ලංකාවට 1948 නිදහස ලැබී අවුරුදු 65ක් ගතවී යැයි කීවද අපට හරියටම නිදහස ලැබුණේ 2009න් පසුව බවත් විවිධ බලපෑම්වලට යටත්ව තිබූ ශ්‍රී ලංකාව සැබෑ නිදහස ඉන්පසුව අත්කර ගත් බව හෙතෙම කීය.මේ සමුළුව නිසා ශ්‍රී ලංකාව පිළිබඳ අලුත් යමක් ජාත්‍යන්තරයට වටහාදීමට හැකි වනු ඇතැයි ද ශ්‍රී ලංකාව හැදියාවක් ඇති මිනිසුන් කොටසක් වෙසෙන රටක් ලෙස ඔවුනට අන්තර්ජාතික ප්‍රජාව සමඟ හොඳින් කටයුතු කළ හැකි බව ලොවට පෙන්වා දීමට මේ සමුළුව කදිම අවස්ථාවක් බවත් පෙන්වා දුන්නේය.පොදුරාජ්‍ය මණ්ඩලයේ පාර්ශ්වකරුවකු වශයෙන් ශ්‍රී ලංකාවට යහපත් ස්ථානයක් ඇති බව ලොවට පෙන්වීමටත් ශ්‍රී ලංකා සලකුණ ලෝකයේ ඉහළ තලයකට ඔසොවා තැබිය හැකි බව ජාත්‍යන්තරයට පෙන්වාදීමටත් මෙය අපට ලැබෙන කදිම අවස්ථාවක් බවත් කීය.ශ්‍රී ලංකාවේ සියලු ජනතාව එකමුතුව සතුටින් ජීවත් වන බව මෙහි පැමිණෙන අන්තර්ජාතික ප්‍රජාවට අවබෝධ කරදීමට මේ සමුළුවේදී අපට හැකිවෙන බවත් හෙතෙම කීය.1976 නොබැඳි සමුළුවෙන් වසර 37කට පසු රටවල් විශාල ගණනාවක් සහභාගිත්වයෙන් මෙවන් සමුළුවක් පවත්වන්නට ලැබීම භාග්‍යයක් බවත් මෙයින් ලැබෙන ආර්ථික ප්‍රතිලාභවලට වඩා දේශපාලනික, සමාජයීය ප්‍රතිලාභ කෙරෙහි වැඩි සැලකිල්ලක් දැක්විය යුතු බවත් කීය.ශ්‍රී ලංකා ප්‍රතිරූපය අන්තර්ජාතික තලයේ ඔසොවා තබන මේ සමුළුවෙන් අපේ රටට ලැබෙන කීර්තිය අති විශාල බවත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>11</day>
    </date>
    <link>http://www.silumina.lk/2013/08/11/_art.asp?fn=aa1308114</link>
    <topic>ඡන්දය අවසන් වන තුරු පෙරහර - පෙළපාළි තහනම්</topic>
    <author/>
    <content>මැතිවරණ කොමසාරිස්නිදහස් හා සාධාරණ ඡන්ද විමසීමක් සහතික කිරීම සඳහා සියලු පක්ෂ ලේකම්වරු හා ස්වාධීන කණ්ඩායම් වෙත ආචාරධර්ම පද්ධතියක් හඳුන්වාදෙන මැතිවරණ කොමසාරිස් මහින්ද දේශප්‍රිය මහතා ඡන්ද විමසීම් කාලසීමාව තුළ මැතිවරණ ප්‍රචාරණ කටයුතුවලට අදාළව පෙරහර, මහජන පෙළපාළි හෝ රථ පෙළපාළි යාම පැහැදිලිව මැතිවරණ නීති උල්ලංඝනය කිරීමක් හෙයින් එවැනි පෙළපාළි හෝ පෙරහර කිසිවක් නොපැවැත්විය යුතු යයි සියලු මැතිවරණ අපේක්ෂකයනට දන්වා සිටී.කිසිදු මැතිවරණ ප්‍රචාරක දැන්වීමක් හෝ ඊට අදාළ ඡායාරූප රාජ්‍ය හෝ පෞද්ගලික අංශයට අයත් ගොඩනැඟිල්ලක භූමියක හෝ මහජනයාට ප්‍රවේශවීමට අවසර ඇති මාර්ගවල හෝ පොදු ස්ථානවල ප්‍රදර්ශනය කිරීමෙන් ද මැතිවරණ අපේක්ෂකයන් වැළකිය යුතු යැයි එම ආචාරධර්ම පද්ධතියෙන් මැතිවරණ කොමසාරිස්වරයා කියා සිටී.මැතිවරණ ප්‍රචාරය වෙනුවෙන් සැරසිලි කිරීම ද අවසර ලත් මැතිවරණ රැස්වීම් භූමියක රැස්වීම පැවැත්වෙන කාලය තුළ පරිසරයට හානි නොවන පරිදි සිදු කළ යුතුª බවත් රැස්වීම් කටයුතුවලින් පසු අප්‍රමාදව එම සැරසිලි ඉවත් කිරීමට කටයුතු කළ යුතු බවත් මැතිවරණ කොමසාරිස්වරයා දක්වයි.ශබ්දවිකාශන යන්ත්‍ර භාවිතා කිරීම ද රැස්වීම පැවැත්වෙන කාලයට එම භූමියට පමණක් සීමා කළ යුතු අතර ධාවනයේ යෙදෙන වාහනවල සවිකළ ශබ්ද විකාශන යන්ත්‍ර මඟින් ප්‍රචාරක කටයුතු නොකළ යුතු යැයි ද මැතිවරණ කොමසාරිස්වරයා දන්වා සිටී.නාමයෝජනා බාරදෙන විට හෝ ඉන් පසු දින 30ක් ඉකුත්වීමට පෙර සියලුම අපේක්ෂකයන් විසින් ඔවුන්ගේ වත්කම් හා බැරකම් ප්‍රකාශ තේරීම් භාර නිලධාරින් වෙත බාරදිය යුතුය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>11</day>
    </date>
    <link>http://www.silumina.lk/2013/08/11/_art.asp?fn=aa1308115</link>
    <topic>ශ්‍රී.ල.නි.ප.62 සංවත්සරය සැප්. 02දා</topic>
    <author/>
    <content>ශ්‍රී ලංකා නිදහස් පක්ෂයේ 62 වැනි සංවත්සරය ලබන සැප්තැම්බර් 2 වැනිදාට යෙදී ඇත.පක්ෂයේ සංවත්සර සැමරුම සහ පළාත් සභා තුනේ ජයග්‍රහණ මැතිවරණ ප්‍රචාරක රැලි මාලාවේ මංගල රැලිය කුරුණෑගල මාලිගාපිටියේ දී සැප්තැම්බර් 2 වැනි දා පස්වරු 3ට මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වීමට ශ්‍රී ලංකා නිදහස් පක්ෂය අවශ්‍ය කටයුතු සූදානම් කරගෙන යයි.මේ මංගල රැලියට එක්සත් ජනතා නිදහස් සන්ධානයේ සෙසු දේශපාලන පක්ෂ නියෝජනය කරමින් එහි නායකයන් ද සහභාගි වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>11</day>
    </date>
    <link>http://www.silumina.lk/2013/08/11/_art.asp?fn=aa1308116</link>
    <topic>වසරේ හොඳම උල්කා වරුසාව බලන්න අවස්ථාවක්</topic>
    <author>අරුණි මුතුමලී</author>
    <content>අරුණි මුතුමලීමේ වසරේ ඇති වන හොඳම උල්කා වැස්ස අද සහ හෙට (12) මධ්‍යම රාත්‍රී කාලයේ දකින්නට ලැබෙන බව නාසා ආයතනයේ අභ්‍යවකාශ විද්‍යාඥ බිල් කුක් පවසයි. පැයකට උල්කාපාත 70 ක් පමණ දැක ගත හැකි වන අතර ඒවා පැයට සැතපුම් 134000 ක පමණ වේගයෙන් ඇදි යනු ඇති බව ද ඔහු පෙන්වා දෙයි.වසර 133 කට වරක් සූර්යයා වටේ ගමන් කරන ස්විෆ්ට් ටට්ල් නම් ධූම කේතු ඇති කුඩා පාෂාණ කැබලි ආදිය පෘථිවි වායුගෝලය හා ගැටීමෙන් මෙසේ ගිනිබෝල වැනි දර්ශන ඇතිවන අතර එයින් පෘථිවි පෘෂ්ඨයට කිසිදු හානියක් නැත.පර්සීම් උල්කාපාතයට එම නම යොදා ඇත්තේ ග්‍රීක මිථ්‍යා කථාවක දිව්‍ය ලෝකයෙන් ආ රන් වැස්සකින් බිහිවූ පර්ඩීඩ්ස් වීරයා නිසා බවත්, පර්සියස් නම් තරු රැසේ සිට විසිරී ගිය ආකාරයෙන් දර්ශනය වූ නිසා බවත් වශයෙන් මත දෙකක් වෙයි.නාසා විද්‍යාඥයන් පවසන්නේ අදත් හෙටත් අඳුරු අහස දෙස බලා සිටිනා විට මේ අපූරු දර්ශනය ඉතා හොඳින් නැරඹිය හැකි බවයි. තව කෙනකු දුටු උල්කාපාතය ගැන පවසද්දී ඒ දෙස නොබලා තමන්ගේ ඇස් ඊසාන දිග අහස දෙසට යොමුකොට තබා ගැනීමත් යම් වේලාවක් ඇස් අහසට හුරු වන තුරු ඉවසා සිටීමත් මෙහිදී වැදගත් බව ද ආයතනය පෙන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>11</day>
    </date>
    <link>http://www.silumina.lk/2013/08/11/_art.asp?fn=aa1308117</link>
    <topic>මහනුවර පළමු කුඹල් පෙරහර අද</topic>
    <author>රමණී සුබසිංහ</author>
    <content>රමණී සුබසිංහමහනුවර ඇසළ පෙරහර මංගල්‍යයේ පළමු කුඹල් පෙරහර අද (11) වීදි සංචාරය කෙරේ.පස්වරු 6.42 ට යෙදෙන සුබ මොහොතින් ගමන් අරඹන පෙරහර ඩී. එස්. සේනානායක වීදිය, පන්සල පාරේ ඉහළට පැමිණ දේව වීදිය, කොළඹ වීදිය, යටිනුවර වීදිය හා රජ වීදිය ඔස්සේ පැමිණ රාත්‍රී 7.31 ට ගෙවදීමට නියමිතය.දෙවන කුඹල් පෙරහර 12 වැනිදා රාත්‍රී 7.15 ටත්, 13 වැනි දා රාත්‍රී 7.18 ටත්, 14 වැනිදා රාත්‍රී 7.16 ටත්, 15 දා රාත්‍රී 6.25 ටත්, වීදී සංචාරය අරඹනු ඇත.දින පහේදී පෙරහර මාර්ග 5ක් ඔස්සේ වීදි සංචාරය කරනු ලබන අතර පළමු රන්දෝලි පෙරහර වීදි සංචාරය කරන්නේ 16 වැනි දා රාත්‍රී 7.06ට ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>11</day>
    </date>
    <link>http://www.silumina.lk/2013/08/11/_art.asp?fn=aa1308118</link>
    <topic>මඩු  මංගල්‍යයට යන්න  වි‍ශේෂ දුම්රිය 8 ක්</topic>
    <author>තාරක වික්‍රමසේකර</author>
    <content>තාරක වික්‍රමසේකරමෙවර මඩු මංගල්‍යයට යන බැතිමතුන්ට කොළඹ සිට ගමන් කිරීම සඳහා දුම්රිය 8 ක් යොදවා ඇතැයි දුම්රිය ගමනාගමන අධිකාරි එල්.ආර්.ඒ. රත්නායක මහතා සිළුමිණට කීය.තිස් අවුරුදු යුද්ධය නිමාවීමත් මැදවච්චිය සිට මඩු පාර දක්වා දුම්රිය මඟ තනා නිම කිරීමත් නිසා මඩු වන්දනාකරුවන්ට දුම්රියෙන් මඩු පාර දක්වා ගමන් කිරීමට හැකියාව ලැබී ඇත.ඒ අනුව හෙට (12) සිට මේ දුම්රිය සේවාව ඇරැඹෙන අතර එය 16 වැනිදා දක්වා පැවැත්වේ.මීගමුවෙන් 12, 13, 14 තෙදින පෙරවරු 8.00 ට මඩු දක්වා ද 12, 14 දෙදින පෙ.ව. 3.00 ට අලුත්ගම සිට මඩු දක්වාත් 13, 14 දෙදින කොළඹ කොටුවෙන් පෙ.ව. 8.10 ට මඩු දක්වාත් 13 දින පෙ.ව. 3.45 ට මොරටුවේ සිට මඩු දක්වාත් දුම්රිය ධාවනය කෙරේ.15 දින පස්වරු 3.30 (අලුත්ගම) පස්වරු 4.30 (මීගමුව) පස්වරු 5.30 (මොරටුව) ප.ව. 6.45 (කොළඹ කොටුව) දුම්රි‍යයන් ධාවනය වන අතර 16 වැනිදා පෙ.ව. 9.10 (අලුත්ගම) පෙ.ව. 10.15, ප.ව. 4.30 (මීගමුව) හා ප.ව. 3.30 ට (කො. කොටුව) මඩු දක්වා දුම්රිය ධාවනය කෙරේ.මීට අමතරව කොළඹ කොටුවේ සිට වවුනියාව බලා යන සියලුම දුම්රියයන් හා සම්බන්ධිතව මඩු පාර දක්වා දුම්රියයන් ධාවනය කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>11</day>
    </date>
    <link>http://www.silumina.lk/2013/08/11/_art.asp?fn=aa1308119</link>
    <topic>උණ ගස් මඟින් ඇඟලුම් රෙදි</topic>
    <author/>
    <content>උණ ගස් මඟින් නිෂ්පාදිත නූල් වර්ග යොදා ගනිමින් ඇඟලුම් රෙදි නිෂ්පාදනය කරන රෙදි කම්හලක් රණාල සින්ටසි ආයතනයේ ස්ථාපිත කර එම රෙදි නිෂ්පාදන මධ්‍යස්ථානය ආර්ථික සංවර්ධන ඇමැති බැසිල් රාජපක්ෂ මහතා විසින් විවෘත කිරීම ඉකුත් දා සිදු කරන ලදී. මේ අවස්ථාවට පළාත් සභා මන්ත්‍රී ජගත් කුමාර, කඩුවෙල නගරාධිපති එච්. බුද්ධදාස, සින්ටසි ආයතනයේ අධ්‍යක්ෂවරුන් වන කෞෂල යහම්පත් අන්තෝනියෝ පදූලා යන මහත්වරු ද මෙහි සිටිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>11</day>
    </date>
    <link>http://www.silumina.lk/2013/08/11/_art.asp?fn=aa13081110</link>
    <topic>මොරටුව වඩු කාර්මිකයන්ට සහන රැසක්</topic>
    <author/>
    <content>මොරටුව වඩු කාර්මිකයින් සඳහා තේක්ක දැව නිකුත් කිරීමේදී සහන රැසක් ලබා දීමට පරිසර හා පුනර්ජනනීය බලශක්ති අමාත්‍ය සුසිල් ප්‍රේමජයන්ත මහතා ගේ උපදෙස් පරිදි පියවර ගෙන තිබේ.පරිසර හා පුනර්ජනනීය බලශක්ති අමාත්‍යවරයා හා තැපැල් සේවා අමාත්‍ය ජීවන් කුමාරතුංග යන අමාත්‍යවරුන්ගේ මූලිකත්වයෙන් මොරටුව වඩු කාර්මිකයන් සමඟ පරිසර හා පුනර්ජනනීය බලශක්ති අමාත්‍යාංශ පරිශ්‍රයේදී පසුගියදා පැවති සාකච්ඡාවකදී මෙම සහන ලබා දීමට තීරණය කෙරිණි.එසේම රාජ්‍ය දැව සංස්ථාවේ ලියාපදිංචි මොරටුව වඩු කාර්මිකයන් හට නිකුත් කරනු ලබන මාසික තේක්ක කඳන් සලාකය ඝණ අඩි 25 – 50 දක්වා වැඩි කිරීම සහ 29% ක මිල සහනයක් ලබා දීමටද මෙහිදී පියවර ගැණිනි.මීට පෙර එම දැව කඳන් ලබා දුන්නේ කුඩා වට ප්‍රමාණවලින් වන අතර නව ක්‍රමවේදය අනුව ඕනෑම වට ප්‍රමාණයකින් යුතු තේක්ක දැව කඳන් නිකුත් කරනු ලැබේ. සාකච්ඡාවේ දී මතුවූ තවත් වැදගත් කරුණක් වූයේ මෙම සලාකය දැනට සංස්ථාවේ ලියාපදිංචි නොවූ වඩු කාර්මිකයන්ට ලබාදීම පිළිබඳවයි. ඒ අනුව සුදුසුකම් පරික්ෂාකර ඔවුන්ට ද මෙම සලාකය නිකුත් කිරීමට පියවර ගන්නා ලෙස අමාත්‍යවරයා දැව සංස්ථාවේ පාලන අධිකාරිය වෙත උපදෙස් ලබා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>11</day>
    </date>
    <link>http://www.silumina.lk/2013/08/11/_art.asp?fn=ab1308111</link>
    <topic>පොදුරාජ්‍ය මණ්ඩලීය රාජ්‍ය නායක සමුළුව අර්ථවත් කරගැනීමේ වගකීම අප සතුය</topic>
    <author>ඉන්දික ජයරත්න</author>
    <content> 22 වැනි පොදුරාජ්‍ය මණ්ඩලීය රාජ්‍ය නායක සමුළුවට අවශ්‍ය කටයුතු මේ වන විට කඩිනමින් යෙදෙමින් පවතී. ශ්‍රී ලංකාවට ලැබුණු මේ අවස්ථාව වඩා ඵලදායීව ආයෝජනය කර ගැනීම සියලු පාර්ශවයන්ගේ යුතුකම මෙන්ම වගකීම ද වන්නේය. ඇතැම් විටෙක කෙනෙකුට පොදුරාජ්‍ය මණ්ඩලීය රාජ්‍ය නායක සමුළුව යනු කථා සාප්පුවක් හෝ සාම්ප්‍රදායික සුහද හමුවක් නැතහොත් කා බී සතුටු වන තවත් ප්‍රිය සම්භාෂණයක් ලෙස හෝ පෙනෙන්නට පුළුවන. එය දකින කෙනාගේ දැක්ම මත තීරණය වන්නක් විනා යථාර්ථය එය නොවන බව ද අවධාරණය කළ යුතුය.පොදු රාජ්‍ය මණ්ඩලීය රාජ්‍ය නායක සමුළුවේ සමාරම්භය නොවැම්බර් මස 15 වැනි දිනට යෙදී තිබේ. නෙළුම් පොකුණ මහින්ද රාජපක්ෂ රඟහලේදී සමාරම්භක රාජ්‍ය නායක සමුළුව පැවැත් වේ. දැනට ඕස්ට්‍රේලියාව සතුව පවතින පොදුරාජ්‍ය මණ්ඩලීය සභාපතිත්වය මෙදින නිල වශයෙන් ශ්‍රී ලංකාවට පිරිනැමෙනු ඇත.පොදුරාජ්‍ය මණ්ඩලීය රාජ්‍ය නායක සමුළුවේ නායකත්වය හිමි දෙවන එලිසබත් මහ රැජින නියෝජනය කරමින් ඔටුන්න හිමි චාල්ස් කුමරු ඇතුළු පොදුරාජ්‍ය මණ්ඩල සංවිධානයට අයත් රටවල් 53 ක රාජ්‍ය නායකයින් හා විශේෂ නියෝජිතයින් මෙම අවස්ථාවට සහභාගි වීමට ද නියමිතය.රටවල් 53 ක නියෝජනයමේ වන විට සාමාජික රටවල් පනස් තුනම සමුළුව නියෝජනය කරන බව නිල වශයෙන් දැනුම් දී තිබේ. කැනඩාවේ අග්‍රාමාත්‍යවරයා සමුළුව නියෝජනය නොකරන බව සඳහන් කළත් පොදුරාජ්‍ය මණ්ඩල සංවිධානයට අයත් සියලුම රටවල රාජ්‍ය නායකයින් 22 වන සමුළු වාරයට සහභාගි වීම ස්ථිර කොට තිබියදී කැනඩා අග්‍රාමාත්‍යවරයාට ද එම අවස්ථාව මඟ හැර සිටීමට නොහැකි වනු ඇතැයි දේශපාලන විචාරකයෝ අනාවැකි පළ කරති.පොදුරාජ්‍ය මණ්ඩලීය රාජ්‍ය නායක සමුළුවේ සත්කාරකත්වය ශ්‍රී ලංකාවට හිමි වීම වැළැක්වීම උදෙසා ජාතික මෙන්ම අන්තර්ජාතික කුමන්ත්‍රණ ද පසුගිය සමයේ බොහෝ සෙයින් ක්‍රියාත්මක විය. මේ සම්බන්ධයෙන් එල්ල කෙරුණු බරපතළම චෝදනාවක් වන්නේ ශ්‍රී ලංකාවේ රජය මානව හිමිකම් උල්ලංඝනය කරන බවට වන චෝදනාවයි. මීට අමතරව යුද අපරාධ චෝදනා, මාධ්‍ය නිදහස ආදි කාරණා පිළිබඳ මතු කරන ලද චෝදනා ද ශ්‍රී ලංකාවට එරෙහිව ගොඩනඟන ලද විරෝධතා අතර ප්‍රමුඛ ස්ථානයක් ගනී.නමුත් එම සියලු ආකාරයේ චෝදනා බිඳ හෙළමින් ශ්‍රී ලංකාවට 22 වන පොදුරාජ්‍ය මණ්ඩලීය රාජ්‍ය නායක සමුළුවේ සත්කාරකත්වය ලබා ගැනීමට හැකි විය. ඇතැම් රාජ්‍ය නොවන සංවිධාන සහ ප්‍රජාතන්ත්‍රවාදී ආකාරයට රාජ්‍ය බලය ලබා ගැනීමට නොහැකි, දිගින් දිගටම සෑම මැතිවරණයකදීම ජනතාව විසින් ප්‍රතික්ෂේප කරන ලද දේශපාලන පක්ෂ හා ඒවායේ ඇතැම් දේශපාලනඥයන් රටක් ලෙස ශ්‍රී ලංකාවට ලැබෙන අවස්ථාව අහිමි කිරීමේ දුෂ්ට කුමන්ත්‍රණයේ පුරෝගාමීන් වශයෙන් කටයුතු කළේය.එලෙසම ඇතැම් බටහිර සහ යුරෝපීය රටවල බලවතුන් කොටි හිතවාදී දෙමළ ප්‍රජාවගේ ඕනෑ එපාකම් මත කටයුතු කරමින් ශ්‍රී ලංකාවට හිමි වන ඓතිහාසික අවස්ථාව අහිමි කිරීමේ ක්‍රමෝපායන් සවිබල ගැන්වීමට උත්සාහ කළ බව අද වන විට කවුරුත් දන්නා ප්‍රසිද්ධ රහසකි.නමුත් එම සියලු උත්සාහයන් ව්‍යර්ථ කරමින් පොදුරාජ්‍ය මණ්ඩලීය රාජ්‍ය නායක සමුළුවේ සත්කාරකත්වය ශ්‍රී ලංකාවට ලබා ගැනීමට රජය සමත්වීම පිළිබඳව රටක් ලෙස සහ පුරවැසියන් ලෙස සියලු දෙනා සතුටු විය යුතු කාරණයකි.ප්‍රතිගාමී කුමන්ත්‍රණකරුවන්ගේ උත්සාහයන් සාර්ථක වෙමින් මෙවර සත්කාරකත්වය ශ්‍රී ලංකාවට අහිමි වූයේ නම් තත්ත්වය හාත්පසින්ම වෙනස් වීමට තිබිණි. එසේ වූයේ නම් මානව හිමිකම් චෝදනා, යුද අපරාධ සහ මාධ්‍ය නිදහස උල්ලංඝනය කිරීම ආදී වන්නා වූ චෝදනා අන්තර්ජාතිකව පිළිගත් බවට මතයක් රට තුළ මෙන්ම ජාත්‍යන්තරව ද ගොඩනැඟීමට ඉඩකඩ තිබුණි. මුල් වටයේදීම ශ්‍රී ලංකාවට පොදුරාජ්‍ය මණ්ඩලීය රාජ්‍ය නායක සමුළුවේ සත්කාරකත්වය හිමිවීම හරහා දේශීය මෙන්ම අන්තර්ජාතික සතුරන් රටට එරෙහිව ගොනු කරන ලද චෝදනා නිශේධනය වී තිබේ.ශ්‍රී ලංකාවේ මානව හිමිකම් උල්ලංඝනය වීම්, යුද අපරාධ සිදු වූයේ නම් මෙවැනි වටිනා සමුළුවක් සංවිධානය කිරීමේ හා සත්කාරකත්වය හිමිවීමේ අවස්ථාව අහිමි වීමට තිබුණි. නමුත් ශ්‍රී ලංකාව පිළිබඳ ජාත්‍යන්තර විශ්වාසය සහ ශ්‍රී ලංකාව පිළිබඳව වන්නා වූ නිවැරදි දැක්ම වඩාත් තහවුරු කරමින් 22 වන පොදුරාජ්‍ය මණ්ඩලීය රාජ්‍ය නායක සමුළුව ශ්‍රී ලංකාවේ පැවැත්වීමේ තීරණය ශ්‍රී ලංකාවේ ප්‍රතිරූපය ඉහළ නැංවීමට බෙහෙවින් උපකාරී වන්නේය.දැන් රට හමුවේ ඇති ප්‍රබල අභියෝගය රාජ්‍ය නායක සමුළුවේ සියලු ඉසව් වඩාත් සාර්ථක කිරීමයි. නොවැම්බර් 13 සහ 14 දෙදින පොදුරාජ්‍ය මණ්ඩලීය සමුළුවේ විදේශ අමාත්‍යවරුන්ගේ හමුව කොළඹ බණ්ඩාරනායක ජාත්‍යන්තර සම්මන්ත්‍රණ ශාලා පරිශ්‍රයේදී පැවැත් වේ. රාජ්‍ය නායක සමුළුවට පූර්වගාමීව පැවැත්වෙන වැදගත්ම සමුළු අවස්ථාවක් ලෙස විදේශ අමාත්‍යවරුන්ගේ හමුව පෙන්වා දීමට පුළුවන.ශ්‍රී ලංකාව ජාත්‍යන්තරය වෙත කැඳවා ගෙන යන වාහකය වන්නේ විදේශ කටයුතු අමාත්‍යාංශයයි. ශ්‍රී ලංකාව පිළිබඳව අන්තර්ජාතිකව නිවැරැදි දැක්මක් ප්‍රක්ෂේපණය කරන්නට විදේශ අමාත්‍යවරුන්ගේ හමුව වඩා ඵලදායී ලෙස උපයෝගී කර ගැනීමේ වගකීම විදේශ කටයුතු අමාත්‍යාංශයට පැවැරේ.රටවල් විශාල ප්‍රමාණයක සංචාරය කරමින් ශ්‍රී ලංකාව පිළිබඳව ප්‍රචාරණාත්මක කාර්යයක් කරනවාට වඩා ශ්‍රී ලංකාවට පැමිණෙන පොදුරාජ්‍ය මණ්ඩලීය රටවල විදේශ අමාත්‍යවරුන් හා විදේශ දූත මණ්ඩල ප්‍රධානීන් හමුවේ ශ්‍රී ලංකාවේ සැබෑ තත්ත්වය හෙළිදරව් කිරීමට ලැබෙන මේ මාහැඟි අවස්ථාව උපරීම කාර්යක්ෂමතාවයෙන් හා ඵලදායි ආකාරයෙන් ප්‍රයෝජන ගැනීමේ වගකීම මෙන්ම උපායමාර්ග සැලසුම් කිරීම විදේශ කටයුතු අමාත්‍යාංශයට පැවැරේ.පොදුරාජ්‍ය මණ්ඩල තරුණ සමුළුවනොවැම්බර් මස 10 වැනිදා සිට 14 වැනිදා දක්වා හම්බන්තොට ජාත්‍යන්තර සම්මන්ත්‍රණ ශාලා පරිශ්‍රයේදී පොදුරාජ්‍ය මණ්ඩලීය රාජ්‍ය නායක සමුළුවට සමගාමීව තරුණ සමුළුව පැවැත්වීමට කටයුතු යෙදී ඇත. ශ්‍රී ලංකාවේ තරුණ කටයුතු පිළිබඳ අමාත්‍ය ඩලස් අලහප්පෙරුම මහතා සහ පාර්ලිමේන්තු මන්ත්‍රී නාමල් රාජපක්ෂ මහතා මෙම සමුළුවේ සම සභාපතිත්වය උසුලයි.රටවල් 53 ක තරුණ නියෝජිතයන් පන්සියයකට ආසන්න පිරිසක් මෙම හමුවට සහභාගි වනු ඇතැයි අපේක්ෂා කෙරේ. තරුණ ප්‍රජාව සවිබල ගැන්වීම සහ ඔවුනට උපකාර කිරීමේ දී තරුණ ක්‍රියාකාරකම්වලින් ඉටු වන කාර්යභාරය මෙම සමුළුවේදී අවධාරණය කිරීමට නියමිතය.පොදුරාජ්‍ය මණ්ඩලීය තරුණ සමුළුවේදී තරුණ සේවා නියුක්තිය සඳහා නිපුණතාවයන් ගොඩනැඟීම කෙරෙහි වැඩි අවධානයක් යොමු කෙරේ. තරුණ ප්‍රජාව තුළ ඇති ශක්‍යතාවයන් ඵලදායි ආකාරයට මතු කර ගනිමින් ඔවුනට යෝග්‍ය රැකියා අවස්ථා සොයා දීම, ඔවුන්ගේම වූ ව්‍යාපාර ඇරැඹීම සඳහා නිපුණතා සහ ආකල්ප වැඩිදියුණු කර ගැනීමට තරුණ ප්‍රජාවට ඇත්තා වූ හැකියාවන් ප්‍රවර්ධනය කිරීම මෙහිදී ඉස්මතු කෙරේ. තරුණ ප්‍රජාවට රැකියා අවස්ථා සොයා ගැනීම සඳහා වන්නා වූ සේවා නියුක්ති ප්‍රතිපත්තියක් සකස් කිරීමට පොදුරාජ්‍ය මණ්ඩලීය රටවල මීට අදාළ අංශ උනන්දු කරවීම ද මෙම තරුණ සමුළුවේ වැදගත් අරමුණකි.පශ්චාත් යුද කාලීන ශ්‍රී ලංකාවේ ඉදිරි කාලීන ආර්ථික අරමුණු වඩාත් හොඳින් තහවුරු කර ගැනීමට ලැබෙන තවත් සුවිශේෂී අවස්ථාලාභයක් වන්නේ පොදුරාජ්‍ය මණ්ඩලීය රාජ්‍ය නායක සමුළුවට සමගාමීව පැවැත්වෙන ව්‍යාපාරික සමුළුවයි. කොළඹ, සිනමන් ග්‍රෑන්ඩ් හෝටලයේ දී නොවැම්බර් 12 වැනිදා සිට 14 වැනිදා දක්වා මෙම සමුළුව පැවැත් වේ.සංවිධායකයින් ප්‍රකාශ කරන පරිදි සමුළුවේ සාමාජික රටවලට අමතරව ශ්‍රී ලංකාව පිළිබඳව උනන්දුවක් දක්වන සාමාජික නොවන රටවල ආයෝජකයින් ද ඇතුළුව ආයෝජකයින් 800 කට වැඩි ප්‍රමාණයක් මෙම සමුළුවට සහභාගි වීමට නියමිතය.යුද්ධයෙන් පසුව ශ්‍රී ලංකාව ගෙවී ගිය සිවු වසරක කාලය තුළ සුවිශේෂී ජයග්‍රහණ රාශියක් අත්පත් කර ගෙන ඇත. විශේෂයෙන්ම 2005 න් පසු නගර කේන්ද්‍රීය සංවර්ධනය රටේ පර්යන්ත ප්‍රදේශවලට ප්‍රතිව්‍යාප්තව තිබේ. මංමාවත්, විදුලි සංදේශ, විදුලිබල, තොරතුරු තාක්ෂණ ආදි යටිතල සේවා ක්ෂේත්‍රයේ දියුණුවේ ප්‍රතිලාභ ඈත එපිට සෑම ගමකටම හිමිව ඇත. නිදහසෙන් පසු බලයට පත් නන්විධ රජයන් තෝරා ගත් එක් ක්ෂේත්‍රයක් පමණක් සංවර්ධනය කිරීමේ වැඩි නැඹුරුවක් පෙන්නුම් කළේය.1970 - 1977 සමගි පෙරමුණු රජය කෘෂිකාර්මික ක්ෂේත්‍රය ඇතුළුව දේශීය ආර්ථිකයක් උදෙසා අවශ්‍ය උපායමාර්ග අනුගමනය කළේය. 1977 සිට 1988 දක්වා බලයේ සිටි ජේ. ආර්. ජයවර්ධන ජනාධිපතිතුමාගේ රජය පස් අවුරුදු කඩිනම් මහවැලි සංවර්ධන ව්‍යාපාරය සහ ඒ ආශ්‍රිත ගොවි ජනපද ව්‍යාපාර හා ආයෝජන ප්‍රවර්ධන කලාප ආශ්‍රිත ක්ෂේත්‍රයන් පිළිබඳ අවධානයක් යොමු කළේය.1988 සිට 1993 දක්වා බලයේ සිටි ප්‍රේමදාස ජනාධිපතිතුමාගේ රජය අඩු ආදායම්ලාභී ජනතාවගේ ජීවනෝපාය මාර්ග සවිබල ගැන්වීමේ ක්ෂේත්‍ර පිළිබඳ උනන්දුවකින් කටයුතු කරන ලදී. 1994 සිට 2005 දක්වා බලයේ සිටි චන්ද්‍රිකා බණ්ඩාරනායක කුමාරතුංග ජනාධිපතිතුමියගේ පාලන සමයේ දී නන්විධ ආර්ථික සැලසුම් හා ක්‍රමවේද යෝජනා කළත් ඒවායේ හඳුනාගත හැකි හෝ අනන්‍යතාව තහවුරු වන්නා වූ නිශ්චිත වැඩ කොටසක් ප්‍රදර්ශනය නොවීය.නමුත් 2005 න් පසු ඇරැඹි අලුත් යුගය ශ්‍රී ලංකාවේ සකලවිධ ක්ෂේත්‍රයන්ගේ පුළුල් පරිවර්තනයක කඩඉම සටහන් කර තිබේ. මහින්ද චින්තන ජාතික පුනර්ජීවන වැඩපිළිවෙළ, මහා පරිමාණ බහුවිධ සංවර්ධන ක්‍රියා පිළිවෙතකට පදනම සකස් කර ඇත්තේය. ඒ අනුව මේ වන විට ශ්‍රී ලංකාවට අතිශයින් වැදගත් වන්නා වූ ජාතික වත්කම් රාශියක් උරුම වී තිබේ. අධිවේගී මාර්ග, ගුවන් පාලම්, මාගම්පුර වරාය, මත්තලගුවන් තොටුපොළ, නොරොච්චෝල හා කෙරවළපිටිය තාප විදුලි බලාගාර, කොළඹ දකුණු වරායේ නව අංගනය, සූරියවැව හා දියගම ප්‍රදේශවල ඉදි කෙරුණු ජාත්‍යන්තර ක්‍රීඩාංගණ, නෙළුම් පොකුණ රඟහල ශ්‍රී ලාංකේය ජාතිය අලුතෙන් ලද ජාතික වත්කම් වලට නිදසුන් කිහිපයක් පමණි. මීට අමතරව ජාතියක් ලෙස අපට හිමි වූ වැදගත්ම සහ සුවිශේෂීම ජාතික සම්පත වන්නේ කොටි ත්‍රස්තවාදය පරාජය කොට ලැබුවා වූ අසීමිත නිදහසයි.මේ සියලු අවස්ථාවන් මූල්‍ය හා මූර්ත ප්‍රතිලාභයන් උදෙසා ආයෝජන කිරීමේ වගකීම දැන් ශ්‍රී ලාංකික පුරවැසියන්ට පවතී. සේවා අංශයන්ගේ සහ සංචාරක ව්‍යාපාරය ආශ්‍රිත ක්ෂේත්‍රවල ද පසුගිය සමයේ දැවැන්ත ප්‍රගතියක් ඇති වී තිබේ. මහින්ද චින්තන ඉදිරි දැක්ම ප්‍රකාශ කරන පංචබල කේන්ද්‍ර ආශ්‍රයෙන් ආසියාවේ ආශ්චර්ය කරා ශ්‍රී ලංකාව ගමන් කිරීමට පොදුරාජ්‍ය මණ්ඩලීය රාජ්‍ය නායක සමුළුවට සමගාමීව පැවැත්වෙන ව්‍යාපාරික සමුළුව උපයෝගී නොවන බව ඒ අනුව කිසිවෙකුටත් ප්‍රකාශ කළ නොහැක.මීට සියවස් දෙකකට පමණ පෙර බටහිර යුරෝපය සහ ඇමෙරිකා එක්සත් ජනපදය සතුව පැවැති ආර්ථික ශක්‍යතා දැන් පිබිදෙන ආසියාව දෙසට යොමු වී තිබේ. ලෝක ආර්ථික ක්ෂේත්‍රයේ නව බලවතුන් ලෙස චීනය සහ ඉන්දියාව දැවැන්ත පියවරක් සටහන් කර ඇත. ජාත්‍යන්තර ආයෝජන ක්‍රියාවලියේ දී චීනය ඉදිරියෙන්ම සිටී. ඇමෙරිකා එක්සත් ජනපද ආයෝජන ක්‍රියාවලියේ වැඩි පංගුකාරිත්වයක් මේ වන විට චීනය නියෝජනය කරයි.සේවා ක්ෂේත්‍රයේ සහ තොරතුරු තාක්ෂණ ක්ෂේත්‍රයේ දැවැන්ත ඉදිරි පිම්මක් ඉන්දියාව සටහන් කර ඇත. අඛණ්ඩව වසර හතරකට වැඩි කාලයක් සියයට හය ඉක්ම වූ ආර්ථික වර්ධන වේගයක් සහිතව ශ්‍රී ලංකාව විශාල ඉදිරි ගමනකට මුලපුරා ඇත්තේය. පිබිදෙන ආසියාවේ දිදුලන ආර්ථික වටිනාකම් ශ්‍රී ලංකාව ද මේ වන විට සපුරාලමින් සිටී. එවැනි අවස්ථාවක පොදුරාජ්‍ය මණ්ඩලීය රාජ්‍ය නායක සමුළුවට සමගාමීව පැවැත්වෙන ව්‍යාපාරික සමුළුවේදී ශ්‍රී ලංකාවට තවත් ආයෝජන අවස්ථා ගණනාවකට ඉඩකඩ විවර වීමේ වැඩි සම්භාවිතාවක් පවතී.පසුගිය සමයේ යටිතල පහසුකම් ක්ෂේත්‍රයේ ඇති වූ වැඩිදියුණුව මෙන්ම උදා වී තිබෙන සාමය, ආයෝජනයට ඇති වටිනා සම්පත් ලෙස හඳුන්වා දෙමින් එමඟින් නව ව්‍යවසායකයන්ට වෙළෙඳපොළ අවස්ථා විවර කර දීම හරහා ශ්‍රී ලංකාවේ විශාල ආර්ථික පරිවර්තනයක් ඇති කර ගත හැකිය. ලොව පුරා සංචාරය කරමින් ශ්‍රී ලංකාවේ ආයෝජන අවස්ථා ප්‍රවර්ධනය කරනවාට වඩා ශ්‍රී ලංකාවට පැමිණෙන ව්‍යාපාරික ප්‍රජාවට ඉන්ද්‍රීයගෝචරව ශ්‍රී ලංකාවේ තත්ත්වයන් සියැසින් දැක ගැනීමට අවස්ථාව සලසා දී ඔවුන් ආයෝජනයට පොලඹවා ගැනීමේ වගකීම අදාළ අංශ සතුය.මානව හිමිකම්, යුද අපරාධ, මාධ්‍ය නිදහස ඇතුළු ශ්‍රී ලංකාව සම්බන්ධයෙන් විටින් විට නඟන්නා වූ විවිධ චෝදනා පිළිබඳව ද විවෘත කථිකාවක් ගොඩනඟා ගැනීමේ අවස්ථාවක් පවතී. ප්‍රජාතන්ත්‍රවාදී රටක ජනතාවගේ භාෂණය සහ අදහස් දැක්වීමේ අයිතිය තහවුරු කරමින් නොවැම්බර් 10 සිට 14 දක්වා හික්කඩුව ඡායා ට්‍රාන්ස් හෝටලයේදී පැවැත්වෙන ජනතා සමුළුව මීට හොඳම වේදිකාවකි. දේශීය මෙන්ම විදේශීය මානව හිමිකම් ක්‍රියාකාරීන්, සිවිල් සංවිධාන නියෝජිතයින් ඇතුළු ජනමත කණ්ඩායම් ප්‍රධානීන්ට මෙම අවස්ථාව විවෘතව පවතී. රටට එරෙහිව චෝදනා නඟන්නට මෙන්ම නඟා තිබෙන චෝදනාවන්හි සත්‍ය අසත්‍යභාව වඩාත් හොඳින් තේරුම් බේරුම් කර ගැනීමට ද ජනතා සමුළුව වේදිකාවක් නිර්මාණය කරනු ඇත.කවර අතකින් සලකා බැලුවත් 22 වැනි පොදුරාජ්‍ය මණ්ඩලීය රාජ්‍ය නායක සමුළුවේ සත්කාරකත්වය හා සභාපතිත්වය ශ්‍රී ලංකාවට හිමි වීම වචනයේ පරිසමාප්ත අර්ථයෙන්ම ආයෝජන අවස්ථාවකි. එය කථා සාප්පුවක් හෝ කා බී විනෝද වන්නා වූ ප්‍රිය සම්භාෂණයක් ද නොවේ. රටවල් 53 නියෝජනය කරන රාජ්‍ය නායකයින් එම රටවල විදේශ අමාත්‍යවරුන් හා විදේශ ලේකම්වරුන්ට පමණක් ශ්‍රී ලංකාව ගාස්තුවකින් තොර වූ සත්කාරකත්වය ලබා දීමට නියමිතය. ඊට අමතරව පැමිණෙන සියලු නියෝජිතයින් හා දූත මණ්ඩල නිලධාරීන් පොදුරාජ්‍ය මණ්ඩලීය සම්ප්‍රදායන්ට අනුකූලව සත්කාරකත්වය ලබා දෙන්නා වූ රට වෙතින් තම සේවා අවශ්‍යතා මුදල් ගෙවා ලබා ගත යුතුය.නොවැම්බර් මස 01 වැනිදා සිට ආසන්න වශයෙන් නොවැම්බර් මස 20 පමණ වන විට රාජ්‍ය නායක සමුළුව පැවැත්වෙන කොළඹ නගරය ප්‍රධානව මහනුවර, ගාල්ල, හම්බන්තොට, දඹුල්ල ආදි නගරවල සැප පහසුකම් සහිත හෝටල් කාමර දෙදහසකට පමණ සේවා සැපයීමේ අවස්ථාලාභය හිමි වේ. එමඟින් සමුළු කාලය අතරතුරදී පමණක් හෝටල් ක්ෂේත්‍රයට රුපියල් බිලියන දෙකකට වැ‍ඩි ආදායම් අවස්ථාවක් හිමි වනු ඇතැයි ආර්ථික විශ්ලේෂකයෝ පෙන්වා දෙති. මෙම තත්ත්වයන් ශ්‍රී ලංකාවේ ඉදිරි ගමන් මඟ ශක්තිමත් කරන්නා වූ තීරක සාධක ලෙස හඳුන්වා දීමේ වරදක් නැත.සත්කාරකත්වයේ සාර්ථක පියවරසියලු අභියෝග, බාධක ජයගෙන 22 වැනි පොදුරාජ්‍ය මණ්ඩලීය රාජ්‍ය නායක සමුළුවේ සත්කාරකත්වයේ සාර්ථකත්වය, පියවරෙන් පියවර තබමින් ශ්‍රී ලංකාව පෙරට එමින් සිටී. සතුරා ද ඔහුගේ සියලු පරාජයන් තුළ මෙම අවස්ථාව කඩාකප්පල් කිරීමේ දුෂ්ට අරමුණ අත්හැර දමා නොමැති බව ද අපි සියලු දෙනා සිහියේ තබා ගත යුතු වෙමු.තමිල්නාඩුවේ මුතුවෙල් කරුණානිධිගේ හඬ දැන් අවදි වී තිබේ. ශ්‍රී ලංකාවේ පැවැත්වෙන පොදුරාජ්‍ය මණ්ඩලීය රාජ්‍ය නායක සමුළුව වර්ජනය කළ යුතු බවට පසුගියදා ඔහු ප්‍රකාශයක් කළේය. මේ වනාහී හුදෙක් කරුණානිධිගේ ප්‍රකාශයකට වඩා කොටි හිතවාදී දෙමළ ප්‍රජාවගේ උවමනාව වෙනුවෙන් කරුණානිධි කරන ලද ඊනියා ප්‍රකාශයක් ලෙස හැඳින්වුවහොත් එහි ද ඇති වරදක් නැත.කරුණානිධිට පෙර රටට එරෙහි ද්‍රෝහී බලවේගයන්ගේ උවමනා එපාකම් මත මංගල සමරවීර මන්ත්‍රීවරයා ද මෙවැනිම පාපතර ප්‍රකාශයක් සති කිහිපයකට උඩදී සිදු කළේය. ගලන ගංගාව කෙතරම් බාධක පැමිණියත් ඒ සියලු බාධක බිඳ ගෙන අලුත් හැඩතල මවමින් ඉදිරියට ගලන්නා සේ 2005 න් ඇරැඹි අලුත් ගමන් මඟ ද සියලු බාධක මැඬගෙන පෙරටම ගමන් කරමින් සිටී.සතුරාගේ අරමුණ අලුත් යුගය ආපසු හරවන ඔවුන්ගේ සුවච කීකරු අතේවාසිකයකු රාජ්‍ය නායකත්වයට ගෙන ඒම සහ ඔවුන්ගේ අවශ්‍යතා සපුරාලන ආණ්ඩුවක් ශ්‍රී ලංකාවේ ස්ථාපිත කර ගැනීමයි. එම පාපතර අරමුණ ලෙහෙසියෙන් හෝ පහසුවෙන් ඉටු කර ගැනීමට නොහැකි බව ද අපි දනිමු. නමුත් සතුරාගේ උවමනාවන් ඒ සඳහා වන්නා වූ නන්විධ ක්‍රියාමාර්ගත් මැනැවින් අවබෝධ කොට ගෙන කටයුතු කිරිම ප්‍රගතිශීලී ජනතාවගේ යුතුකමට වඩා වගකීමක් වන බව අවධාරණය කරවමු.ඉන්දික ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>11</day>
    </date>
    <link>http://www.silumina.lk/2013/08/11/_art.asp?fn=ab1308113</link>
    <topic>"මනාප ප්‍රශ්න ඇතිකර ගන්ඩ එපා"</topic>
    <author>ජනපති, අපේක්ෂකයන්ට කියයි</author>
    <content>ජනපති, අපේක්ෂකයන්ට කියයිමෙවර ඉෆ්තාර් උත්සවය ජනාධිපති තුමාගේ ප්‍රධානත්වයෙන් පැවැත්වුණේ මහනුවර ජනාධිපති මන්දිරයේදීයි. මේ උත්සවය අතරතුර ජනාධිපතිතුමා විසින් හදිසියේම වයඹ පළාත් සහ මධ්‍යම පළාත් එක්සත් ජනතා නිදහස් සන්ධානයේ අපේක්ෂකයන් මහනුවර ජනපති මැදුරට කැඳවා තිබුණා.මිට හේතු වී තිබුණේ වයඹ පළාතේ සිදු වු එක්තරා ඇමැතිවරයකුගේ ප්‍රකාශයක්ය. මේ විශේෂ රැස්වීමට ඇමැතිවරුන් වන නිමල් සිරිපාලද සිල්වා, ජොන්ස්ටන් ප්‍රනාන්දු , එස්.බී නාවින්න, පාර්ලිමේන්තු මන්ත්‍රී ඒ.එච්.එම් අස්වර් සහ එජනිස වයඹ පළාත් සභා අපේක්ෂකයන් වන හිටපු මහ ඇමැති අතුල විජේසිංහ , ඇමැති ජොන්ස්ටන් ප්‍රනාන්දුගේ පුත් ජොහාන් ප්‍රනාන්දු . හිටපු පාර්ලිමේන්තු මන්ත්‍රී සහ වත්මන් එ.ජ.නිස අපේක්ෂක දයාසිරි ජයසේකර සහ මධ්‍යම පළාත් සභා අපේක්ෂකයන් සහභාගි වෙලා හිටියා.මේ රැස්වීමේදි ජනාධිපතිතුමා කිව්වේ මනාප පිළිබද ප්‍රශ්න ඇති කර ගන්ඩ එපා කියලායි."මං දැක්කා රූපවාහිනි සහ පුවත්පත්වල ඇමැතිවරු එක එක ප්‍රකාශ නිකුත් කරනවා. මනාප ප්‍රශ්න ඇති කර ගන්ඩ එපා. යු.ඇන්.පී යෙන් ආවයි කියලා වට කරලා ගහන්ඩ එපා. ජොහාන්ටයි ජෝන්ස්ටන් ගැනයි මං කියන්නේ. ඒ අය ආවේ මගේ උදව්වට. ඉන් අනතුරුව ජනාධිපතිතුමා අතුල විජේසිංහ දෙසට හැරී අහුවේ " ඔයාට ප්‍රශ්න තියෙනවාද කියායි.අනිත් දෙය තමයි කිසි ප්‍රශ්නයක් ඇතිකර ගන්ඩ එපා. "එක් එක් කෙනා විවේචනය කර ගන්ඩ එපා." ජනාධිපතිතුමා මැති ඇමැතිවරු ඇතුළු අපේක්ෂකයන්ට කියා සිටියේය.‍මේ රැස්විමෙන් අනතුරුව සියළුම වයඹ සහ මධ්‍යම පළාත් අපේක්ෂකයන් සදහා රාත්‍රී භෝජන සංග්‍රහයක් සංවිධානය කර තිබිණි. මේ රාත්‍රි ‍භෝජන සංග්‍රහය අතරතුර මෙවර වයඹ පළාත් සභා අපේක්ෂකයකු වෙන ජොහාන් ප්‍රනාන්දුට ජනාධිපතිතිමා කථා කළේය. " පුතා කොහොමද ඡන්ද වැඩ. කිය විතර වෙනතුරු දුවනවාද? " ජනාධිපතිතුමා ජොහාන් පනාන්දුගෙන් ඇහුවා."සර් ඡන්ද වැඩ ඉවර වෙනකොට පාන්දර හතර පහ වෙනවා." ජොහාන් ජනාධිපතිතුමාට කියන විට ජනාධිපතිතුමා විමසා සිටියේ " ජොහාන් ඔයා මොනවා කියලාද ඡන්දය ඉල්ලන්නේ" කියායි."සර් සර්ගේ වැඩ ගැන කියලා තමයි ඡන්දය ඉල්ලන‍්නේ" ජොහාන් ප්‍රනාන්දු අපේක්ෂකයා ජනාධිපතිතුමාට කිව්වා.පාර්ලිමේන්තුව රැස් වෙන දිනවලදී ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේගේ කාර්යාලයට මැති ඇමැතිවරු එන එක සාමාන්‍ය දෙයක්. ගිය සතියේදීත් ඒ වගේම මැති ඇමැතිවරු පිරිසක් මේ කාමරයට රැස් වෙලා හිටියා. ඇමැතිවරුන් වන මහින්ද යාපා අබේවර්ධන , රෙජිනෝල්ඩ් කුරේ සහ පාර්ලිමේන්තු මන්ත්‍රිවරු වෙන ලොහාන් රත්වත්තේ , ජේ. ආර්.පී සුරියප්පෙරුම සහ නෙරන්ජන් වික්‍රමසිංහ කුමාරසිරි හෙට්ටි‍‍ගේගේ කාමරයට ඇවිත් හිටියා. මේ අය කතා බහ කළේ පළාත් සභා මැතිවරණය ගැනයි." අහිංසක මිනිස්සු කුලප්පු කරන පොඩි කණ්ඩායමක් ඉන්නවා. මේ අය කරන්නේ මහා විනාශයක්. ජනාධිපතිතුමාත් ආණ්ඩුවත් වට්ටන්න බැරි හින්දා මේ අයට ඉන්න බෑ. මේවා තේරුම් අරන් අපිත් වැඩ කරන්ඩ ඕනේ. " එහෙම කිව්වේ ඇමැති මහින්ද යාපායි." ඔය ජනතාව කුලප්පු කරන හාදයා ගැන අපි රටට හෙළිදරව් කරන්ඩ ඕනේ. " ජේ. ආර්. පී සුරියප්පෙරුම කිව්වා." පළාත් සභා මැතිවරණය ජයගන්ඩ බැරි නිසා විපක්ෂය එක එක විජ්ජුම්බර කරන්ඩ පුළුවන්. " එහෙම කිව්වේ ජගත් පුෂ්පකුමාර ඇමැතිතුමායි. එහෙම කියනකොට නෙරන්ජන් වික්‍රමසිංහ මන්ත්‍රීතුමා කිව්වේ " අපි ජනාධිපතිතුමාත් ආරක්ෂා කරගෙන යන්ඩ ඕනේ. රටටත් අපිටත් හැමෝටම එළිය දෙන්නේ එතුමානේ. " නෙරන්ජන් වික්‍රමසිංහ මන්ත්‍රීවරයා කිව්වා.මේ කතා බහ අතරට ආවේ ඇමැති ඩිලාන් පෙරේරා ඇමැතිතුමායි. " ඩිලාන් ඇමැතිතුමාට ගිය සතියේ බොදු බල සේනාවේ ස්වාමීන් වහන්සේ නමකගෙන් වාග් ප්‍රහාරයක් එල්ල වුණා නේද?" කුමාරසිරි හෙට්ටිගේ විමසා සිටියා. ඒත් එක්කම මැති ඇමැතිවරුද කිව්වේ "ඔව් ඔව් අපි දැක්කා ඒක නම් වාග් ප්‍රහාරයක් නෙමෙයි වාග් වර්ෂාවක්" කියාය." ඒ හාමුදුරුවන්ගේ වාග් ප්‍රහාරයට මං නම් සැලුණේ නැහැ. මං පුදුම වුණා. මං එහෙම කියන්ඩ මං කරපු වරද මොකද්ද කියලා හිතුණා. මං බදුල්ලෙදි මුස්ලිම් ජාතිකයන් ඉදිරියේ කළ කථාවකදී මං කිව්වා රටේ ජාති ආගම් භේද ඇවිස්සුවාම රටට වෙන හානිය ගැන. මං හොඳට බුද්ධාගම දන්න කෙනෙක් වගේම ඒකට ගරු කරන කෙනෙක්. මං කිර්තිමත් දහම් පාසල් වලට ගියේ. විනය ධර , ධර්ම ධර භික්ෂුන් වහන්සේ ආශ්‍රය කළා. තවමත් එහෙමයි. මං උන්වහන්සේට අනුකම්පාවෙන් යුතුව පිළිතුරු යැව්වා‍. " ඩිලාන් ඇමැතිතුමා කියාගෙන ගියේ එතැන සිටි සියලු දෙනාගේම නිහඩතාව මැදයි." ඒ හාමුදරුවෝ හමු වෙලා ඇහුවා නම් ඇයි එහෙම බැන්නේ කියලා හරිනේ" පාර්ලිමේන්තු මන්ත්‍රී ලොහාන් රත්වත්තේ කිව්වා." ඔව් වැඩිය ගණන් ගන්ඩ එපා . මහා සංඝරත්නය අපි එක්ක ඉන්න පිරිසක්නේ. අපි වැඩි වැඩියෙන් උන්වහන්සේට කරුණාව දක්වමු. මහා සංඝරත්නය කියන්නේ අපේ මහා සමාජයේම කොටසක්. " කුමාරසිරි හෙට්ටිගේ කියා සිටියේ ඇමැති ඩිලාන් පෙරේරා සනසාලමින්.වයඹ පළාත් සභා මැතිවරණය වෙනුවෙන් මේ වනවිට වයඹ පළාතේ විශාල මැතිවරණ උණුසුමක් ඇතිවී වෙලා තියෙනවා. මේ වෙනකොට කැපී පෙනෙනම සිදුවිම වෙලා තියෙන්නේ එක්සත් ජාතික පක්ෂයේ සාමාජිකයන් බුරුතු පිටින් එක්සත් ජනතා නිදහස් සන්ධානයේ සාමාජිකත්වය ගන්ඩ පෙලඹී සිටිමයි. ගිය සතියේදී දඹදෙණිය ආසනයේ එ.ජා.ප ප්‍රාදේශීය සභා මන්ත්‍රීවරු 4 දෙනෙකු සමග එක්සත් ජාතික පාක්ෂිකයන් 1250 පමණ ශ්‍රි.ල.නි.ප යට එක් වුණා.මේ විදියට එ.ජා.ප සාමාජිකයන් ශ්‍රි.ල.නි.පයට එක් වුණේ දඹදෙණිය ශ්‍රි.ල.නි.ප ප්‍රධාන සංවිධායක සහ පාර්ලිමේන්තු මන්ත්‍රී ශාන්ත බණ්ඩාර සහ වයඹ පළාත් එ.ජ.නි.ස අපේක්ෂක දයාසිරි ජයසේකරගේ ප්‍රධානත්වයෙන් දඹදෙණිය ශ්‍රි.ල.නි.ප කාර්යාලයේ තිබුණ රැස්වීමකදී‍‍.මෙතැනදී දඹදෙණිය ප්‍රාදේශීය සභාවේ එ.ජා.ප මන්ත්‍රිවරු තුන්දෙනාගෙන් දෙන්නෙක්ම ශ්‍රී.ල.නි.ප.යට එක් වුණා. එහෙම ආණුඩුවට සහාය දෙන්ඩ ඉදිරිපත් වුණේ දඹදෙණිය එ.ජා.ප ප්‍රාදේශීය සභා මන්ත්‍රී රෝහණ දිනපුර්ණ සහ ප්‍රසාද් මධුශංක කියන මන්ත්‍රීවරු දෙදෙනායි. දඹදෙණිය ප්‍රාදේශිය සභාවේ විපක්ෂ නායකයාත් ඒ පිරිසට ඇතුළත් වෙනවා.ඒ වගේම අලව්ව ප්‍රාදේශිය සභාවේ මන්ත්‍රිවරුන් වන සමන්ත යත්තල්ගොඩ සහ අරුණ ජයලත් යන එ.ජා. ප මන්ත්‍රීවරු දෙදෙනාත් ශ්‍රි.ල.නි.ප යට සහයෝගය දෙන්ඩ ඉදිරිපත් වෙලා හිටියා. ඊට අමරතරව ශ්‍රි.ල.නි.පයට එක් වුණ මේ පිරිස අතරට එ.ජා.ප යොවුන් පෙරමුණේ සහ ග්‍රාමීය පර්ශදයන්හි ප්‍රධානීන්ද ඇතුළත් වෙනවා. මේ එ.ජා.ප ක්‍රියාකාරින් එක් වුණේ දඹදෙණිය ශ්‍රි.ල.නි.ප ප්‍රධාන සංවිධායක ශාන්ත බණ්ඩාරගේ මැදිහත් වීම මතයි.ඒ වගේම ඒ අවස්ථාවේදි එ.ජ.නි.ස අපේක්ෂක දයාසිරි ජයසේකර කිව්වේ මේ සියලුම ප්‍රාදේශිය සභා මන්ත්‍රිවරුන් ඒ ඒ ආසනවල ආසන සංවිධායකයන් සමඟ සම්බන්ධ කරලා රජයේ වැඩපිළිවෙළ ශක්තිමත් කිරීමට කටයුතු කරනවා කියලායි.මේ අවස්ථාවට මෙවර එ.ජ.නි.ස අපේක්ෂකයන් ලෙස තරගවදින අලව්ව ප්‍රාදේශිය සභාවේ උප සභාපති රෝසන බස්නායකත් සහ දඹදෙණිය ප්‍රාදේශීය සභාවේ උප සභාපති මංජුල පොල්ගම්පොල එක් වෙලා හිටියා. " රනිල් දැන් පිස්සුවෙන් වගේ කියවනවා. ගිය සතියේදීත් පාර්ලිමේන්තුවට කොළ පහක් විතර ලි‍යාගෙන ඇවිත් මං ගැන කියෙව්වා. මට අවශ්‍ය සියලු දෙනාම එක් කරලා ශ්‍රිලනිපය ශක්තිමත් කරන්ඩයි. " මේ අවස්ථාවේදි වයඹ එ.ජ.නි.ස අපේක්ෂක දයාසිරි ජයසේකර කිව්වා.ඒ වගේම එතැනදී පාර්ලිමේන්තු මන්ත්‍රී ශාන්ත බණ්ඩාරත් තමන්ගේ අදහස් දැක්වුවා. " ඇත්තටම ‍ දයාසිරි අපේ පැත්තට එනකොට විශාල ‍පිරිසක් එ.ජා.පයෙන් අපේ පක්ෂයට මේ වෙන‍කොට එනවා. ඒ වගේම විශාල ප්‍රාදේශීය සභා මන්ත්‍රීවරු පිරිසක් වයඹ පළාතේ ආණ්ඩුවට එක් වෙමින් සිටිනවා.එ.ජා.ප යේ සාමාජිකයෝ වගේම ප්‍රාදේශිය සභා මන්ත්‍රිවරු අපේ පැත්තට එන එකට මං හිතන්නේ මේ වෙනකොට එ.ජා.ප නායක රනිල් වික්‍රමසිංහට හොඳටම රිදිලා වගේයි."ශාන්ත බංඩාර මන්ත්‍රීවරයා මේ ජන හමුවේදි කිව්වා.ශ්‍රී ලංකාවාසීන් එක් ජාතියක් ලෙස ජීවත්වීම බලාත්මක කිරීම සදහා අවශ්‍ය දේශපාලන හා ආණ්ඩුක‍්‍රම ව්‍යවස්ථානුකූල පියවර නිර්දේශ කර වාර්තා කිරීම සදහා වන පාර්ලිමේන්තු විශේෂ කාරක සභාව ගිය බදාදා එහි සභාපති අමාත්‍ය නිමල් සිරිපාල ද සිල්වාගේ ප‍්‍රධානත්වයෙන් රැස්වුණා. එතැනදි මුලින්ම නිමල් සිරිපාල ද සිල්වා මහත්තයා විශේෂ කාරක සභාවේ ඉදිරි සැලසුම් ගැන සාමාජිකයන්ගේ අවධානය යොමු කළා.ඒ ජනාධිපතිතුමා කැබිනට් මණ්ඩලයට ඉදිරිපත් කරපු යෝජනා දෙකක් ගැනත් ඉඩම් සහ පොලිස් බලතල ගැනත් ඉක්මනින්ම සාකච්ඡා කරන්ඩ සැලසුම් කරලයි. එකිනෙකට ආසන්න පළාත් දෙකකට නැත්නම් තුනකට එක් ආණ්ඩුකාරවරයකුගෙන්, එක් ප්‍රධාන අමාත්‍යවරයකුගෙන්, එක් අමාත්‍ය මණ්ඩලයකින් සහ තෝරාපත්කර ගන්නා ලද එක් පළාත් සභාවකින් යුත් එක් පරිපාලන ඒකකයක් බවට පත්වීමට ප්‍රතිපාදන සදහා ඇති ආණ්ඩුක්‍රම ව්‍යවස්ථාවේ එකසිය පනස් හතර අ (3) ව්‍යවස්ථාව යටතේ වන ප්‍රතිපාදනය සංශෝධනය වෙන්ඩ ඕනේ කියලා ජනාධිපතිතුමා කැබිනට් මණ්ඩලයට ඉදිරිපත් කරපු පළවෙනි යෝජනාවයි.ජනාධිපතිතුමා ඉදිරිපත් කරපු දෙවැනි යෝජනාව තමයි පළාත් සභා ලැයිස්තුවේ තියෙන යම් කාරණයක් ගැන කෙටුම්පතක් සම්මත කර ගන්ඩ හැම පළාත් සභාවකම එකගතාව ලබා ගන්ඩ ඕනේ කියන දෙයයි. ඒ කියන්නේ 154 උ (3) (අ) ව්‍යවස්ථාවේ සඳහන් වෙලා තියෙන ප්‍රතිපාදනය බහුතර පළාත් සභා සංඛ්‍යාවක එකඟත්වය ලබා ගැනීම විදියට වෙනස් වෙන්ඩ ඕනේ.‘‘මේ විදියට සාකච්ඡා කිරීම සුදුසු නැහැ. ප්‍රතිපත්තිමය කරුණු ගැන මුලින්ම සංකල්පීය විදියට එකග වෙලා ඊට පස්සේ තාක්ෂණික කරුණු ගැන සාකච්ජා කරන්ඩ පුළුවන්. කවුරුහරි කියන්න පුළුවන් මං මෙහෙම කියන්නේ කල් මරන්න කියලා’’ වාසුදේව නානායක්කාර ඇමැතිවරයා එහෙම කිව්වා.‘‘මම වාසුදේව නානායක්කාර ඇමතිතුමාගේ ඒ යෝජනාවට එකඟ නැහැ. විශේෂ කාරක සභාවේ සභාපතිතුමා ඉදිරිපත් කරපු සැලසුමට අනුව ජනාධිපතිතුමන් කැබිනට් මණ්ඩලයට ඉදිරිපත් කළ යෝජනා දෙක ගැන ඉඩම්-පොලිස් බලතල ගැනත් අපි කඩිනමින් සාකච්ඡා කරන්ඩ වෙනවා. මේවා තාක්‍ෂණික කරුණු විදියට ලඝු කරන්ඩ බැහැ. මේ තාක්‍ෂණික කරුණු සංකල්පීය පදනමක් එක්ක ඉදිරිපත් වූණ සංකල්පීය කරුණු ගැන විතරක් සාකච්ඡා කළොත් මේ සාකච්ඡාව දීර්ඝ කාලයක් යන්ඩ පුළුවන්. අපි ඉදිරි සැලසුමකට අනුව කටයුතු කරන්ඩ ඕනේ.’’ එහිදී විමල් වීරවංශ ඇමැතිවරයා අවධාරණය කළා.‘‘සංකල්පීය කරුණු ගැන සාකච්ඡා කරන්ඩ අවශ්‍ය නැහැ. කාලීනව මතුව වෙලා තියෙන කරුණු ගැන අපි සාකච්ඡා කරමු. ’’ එහිදී සාකච්ඡාවට එක්වෙමින් චම්පික රණවක ඇමැතිවරයා කිව්වා.‘‘අනෙකුත් සාමාජිකයන් මේ ගැන දරන අදහස් දැන ගන්ඩත් කැමතියි’’ එතැනදී විශේෂ කාරක සභාවේ සභාපති අමාත්‍ය නිමල් සිරිපාල ද සිල්වා කිව්වා. විශේෂ කාරක සභාවේ බහුතර සාමාජිකයන් කිව්වේ සභාපතිවරයා ඉදිරිපත් කරපු ඉදිරි සැලසුමට අනුව විශේෂ කාරක සභාවේ කටයුතු සිද්ධ වෙන්ඩ ඕනේ කියලායි.‘‘ඉදිරි සැලසුම හොදයි, ඒ අනුව කටයුතු කරමු’’ ඩග්ලස් දේවානන්ද අමාත්‍යවරයාත් කිව්වා.‘‘ඉදිරියේදී අපට මේ කාරක සභාවේ කටයුතු ගැන අතුරු වාර්තාවක් ඉදිරිපත් කරන්ඩ පුළුවන් නේද?’’ චමිපික රණවක අමාත්‍යවරයා විමසුවා.‘‘අතුරු වාර්තාවක් එහෙම නිකුත් කරන්න බැහැ. සම්පූර්ණ වාර්තාවයි තමයි නිකුත් කරන්ඩ වෙන්නේ . ඒකට කාලයක් ගත වෙනවා. නිමල් සිරිපාල ද සිල්වා කාරක සභාවේ සභාපතිතුමා පෙන්වා දුන්නා.‘‘ මම ඒ අදහසට එකඟ නැහැ. යම් කරුණක වැදගත්කම එක්ක ඕනේ නම් අතුරු වාර්තාවක් වුණත් ඉදිරිපත් කරන්ඩ පුළුවන්. මෙතැනදී වැදගත් වෙන්නේ සාකච්ඡාවට භාජනය වෙන කරුණුයි’’ විමල් වීරවංශ ඇමැතිතුමා ඊට පටහැනි අදහසක් ඉදිරිපත් කළේ.විශේෂ කාරක සභාව ඉදිරියේ අදහස් දක්වන්ඩ කැමති පුද්ගලයන්, සංවිධාන, දේශපාලන පක්ෂ වගේම විවිධ ආයතනවලට තම නියෝජන ඉදිරිපත් කරන්ඩ ලබා දිලා තිබුණ කාලය මේ මාසයේ (අගෝස්තු 15 දා )අවසන් වෙන නිසා ඒ ගැනත් අදහස් හුවමාරු වුණා. ‘‘ මහජනතාවට අදහස් ඉදිරිපත් කරන්ඩ අවස්ථාව ලබාදී තියෙන්නේ. ඔවුන්ට විශේෂ කාරක සභාව ඉදිරියට ඇවිත් අදහස් ලබාගන්ඩ අපි අපි අවශ්‍ය කටයුතු යොදන්ඩ ඕනේ ’’ බැසිල් රාජපක්‍ෂ ඇමැතිතුමා කිව්වා.ඒ අනුව විශේෂ කාරක සභාව අගෝස්තු 21,22 යන දවස් දෙකේ රැස්වනවා. ඒ දින දෙකේදී මහජනතාව කැදවා අදහස් ලබාගැනීමටත් ජනාධිපතිතුමා ඉදිරිපත් කරපු යෝජනා දෙකත් ඉඩම්-පොලිස් බලතල ගැනත් සාකච්ඡා කරන්ඩ තීරණය වුණා.මධ්‍යම පළාත් සභාවට මහනුවර දිස්ත‍්‍රික්කයෙන් එක්සත් ජනතා නිදහස් සන්ධානය යටතේ තරග වදින අපේක්‍ෂක නිමල් ‍ෙප්‍ර්මවංශ ගේ ජය තහවුරු කරන මහජන සමුළුවක් පසුගිය සදුදා ජාතික නිදහස් පෙරමුණේ නායක අමැති විමල් වීරවංශගේ ප‍්‍රධානත්වයෙන් මහනුවර තැපැල් ශ්‍රවණාගාරයේදී පැවැත් වුණා. මධ්‍යම හා වයඹ පළාත් සභා සදහා එක්සත් ජනතා නිදහස් සන්ධානය යටතේ තරඟ වදින ජාතික නිදහස් පෙරමුණේ අපේක්‍ෂකයන් 05 දෙනාගේ ජය තහවුරු කරන ප්‍රචාරක ව්‍යාපාරය ඇරඹුණේ මේ මහනුවර මහජන සමුළුවෙනි.විමල් වීරවංශ ඇමැතිතුමා තමන්ගේ කතාවේදී මේ දවස්වල හැමෝගේම අවධානය දිනාගෙන තියෙන එක්තරා බහුජාතික කිරිපිටි සමාගමක් ගැන මෙතෙක් රට හමුවේ නොකී කතාවකුත් කිව්වා.‍‘‘මේ කියන බහුජාතික සමාගම ආනයනය කරලා බෙදා හරින කිරිපිටි වල මිනිස් පරිභෝජනයට නුසුදුසු විස රසායනිකය අඩංගු බව දැන් තහවුරු වෙලා තියෙනවා. ජාතික ව්‍යාපාරය ඔවුන්ගේ මේ ක‍්‍රියාකාරීත්වයට විරුද්ධව කරුණු දැක්වුවා. ජනතාවට කරුණු කිව්වා. මට මේ මොහොතේ මතකයට එන්නේ ඔය කියන බහුජාතික සමාගම මට හට ඉදිරිපත් කරපු යෝජනාවක්. ඔවුන් එක්තරා අවස්ථාවක මට යෝජනා කළා තමන්ගේ සමාගම වසරකට ශ්‍රි ලංකාවේ සුබසාධනයට වැය කරන මුදල මගේ අමාත්‍යාංශය මගින් යොදවන්ඩ පුළුවන් කියලා. මං එයාලාගේ ක්‍රියාකාරීත්වය හොඳින් හදුනාගෙන හිටපු නිසා ඒ ඉල්ලීම එකහෙළාම ප්‍රතික්ෂේප කළා. ඔවුන් හැදුවේ මේ ජනතා විරෝධී ක්‍රියාකාරීත්වයට එරෙහිව අපි නඟන හඩ නතර කරන්ඩයි.’’එතැනදී අදහස් දැක්වූ විමල් වීරවංශ ඇමැතිවරයා කිව්වේ පළාත් සභා මැතිවරණයේදී සල්ලි ගස් හොල්ලා බලයට ඒමට තැත් කරන පිරිස් ගැනයි සල්ලි ගස් හොලවලා ඡන්ද සටනට එන අය කොයි පැත්තෙන් ආවත් දිනවන්න එපා! ඔවුන් ඔබේ පළාත් සභාවට එන්නේ, ඔබට සේවය කරන්ඩ නෙමෙයි. තමන්ගේ ජයග්‍රහණය වෙනුවෙන් වැය කළ මුදල් කන්දරාව ආපහු තමුන්ගේ සාක්කුවට දා ගන්ඩ බලන්ඩයි. ඒකට ඔබතුමාලා දුන්න බලය දූෂිත විදියට‍ අනාගතයේදී යොදවනවා . ඒ නිසා අපි මේ පළාත් සභා මැතිවරණවලදී ඒ සල්ලි ගස් හොලවලා දිනන්න ඉඩ දෙන සංස්කෘතියට තිත තියමු" ඇමැති විමල් වීරවංශ අවධාරණය කරලා ජනතාවට කිව්වා."අපි ලෙඩකට බෙහෙතක් ගන්න යනකොට දොස්තර මහත්තයා හොඳ කෙනෙක්ද කියලා බලනවානේ. ඉතින් රටේ ලෙඩවලට ප්‍රතිකාර කරන්න තෝරා ගන්නා මේ මහජන නියෝජිතයනුත් හොඳ අය විය යුතුයි නේද? එහෙම වුණොත් විතරයි රට සුවපත් වෙන්නේ".‘අපි මේ රටේ ජනතාවගේ මුදල් කොල්ලකෑවේ නැහැ. අපි මේ රටට ආදරෙයි. අපට ඕනා රට වෙනුවෙන් වැඩි වැඩියෙන් වැඩ කරන්න. ඒ සඳහා අපට බලය, ජවය ශක්තිය වැඩි වැඩියෙන් අවශ්‍යයි. ඒකට ඒකට සුදුසු අවස්ථාවක් තමුන්නාන්සේට ලැබිලා තිබෙනවා. ඔව්! ජාතිකවාදී, ප්‍රගතිශීලී නායකයන් වැඩි වැඩියෙන් දිනවන්න ඔබට අවස්ථාව ලැබිලා තියෙනවා .සල්ලි ගස් හොලවන ‘‘හිස් මිනිස්සු’’ වෙනුවට රටට ආදරය කරන ජාතිකවාදී, ප්‍රගතශීලී ‘‘සැබෑ මිනිසුන්’’ දිනවමු! ඒ සටන අපි අතට ගනිමු!" විමල් වීරවංශ ඇමැතිතුමා ඉල්ලා සිටියා.රත්නපුර සහ කෑගල්ල දිස්ත්‍රික් දෙක නිතර ගංවතුර සහ නාය යෑම් තර්ජනවලට මුහුණ දෙනවා. ඒකට හේතුව තමයි දිවයිනේ ප්‍රධාන ගංගා හතර ඇතුළුව ඒවායේ පරිවාර ගංගා සබරගමුව හරහා ගලා බැසීම. එම ගංගා ඇළ දොළ අනාරක්ෂිත ඔරු අඟුල් ඔස්සේ හෝ පීනා තරණය කිරීමේදී මිනිස් ජීවිත දිය රකුසාට ගොදුරුවන අවස්ථා එමටය.ඔරු අගුල් බෙදා දෙන අතරතුර රංජිත් බණ්ඩාර අමාත්‍යවරයා මහ ඇමති මහීපාල හේරත් ට කිව්වේ මේ සියලු ඔරු පුද්ගලයින් නමට නෙමෙයි ඒ ඒ ප්‍රදේශ වල ස්වේච්ඡා සංවිධානවලට ලබා දුන්නා කියාලායි. තමා ජීවත් වන්නෙත් ගංවතුර කටක යැයි කී රංජිත් බණ්ඩාර ඇමැතිවරයා අනතුරුව සදහන් කළේ නිතර නිතර තම පදිංචි නිවස අවට ගංවතුරට යට වන බැවින් ඒ හැම වතාවකම ඔරු අඟුල් වල පිහිට පතන්ඩ තමන්ටත් සිදු වෙනවා කියාලායි."මගේ ගේ අවට විතරක් රත්නපුර මහ නගර සභාව පළාත් සභාව ඇතුළු විවිධ රාජ්‍ය ආයතන බෙදා දුන් ඔරු අගුල් 17ක් විතර තියෙනවා ඒත් ගංවතුර ඇතිවුණාම ඒවයින් බොහොමයක් කරන්නේ විපතට පත් ජනතාව බේරා ගන්නා එක නෙමෙයි. විනෝදෙට හබල් ගාන එකයි. මම මේක පෞද්ගලිකව අත්වින්ද දෙයක් අඩුතරමින් පළාතේ සමාජ සුබසාධන අමාත්‍යවරයා විදියට නෙමෙයි ගංවතුරට කොටුවුණ අයෙක් විදියට එහෙම බෙදලා දුන්න ඔරු අඟුලක පිහිට මටත් නොලැබුණ අවස්ථා තියෙනවා.මේවා අපි බෙදා දෙන්නේ එක් එක් අයට විනෝද වෙන්ඩ නෙමෙයි. ජනතාවගේ ජිවිත හා දේපළ බේරාගන්ඩයි. මහ ඇමතිතුමා මගේ අමාත්‍යංශයට ලබා දෙන සෑම සතයක්ම මං යොදන්නේ මේ වගේ පොදු කටයුතු වලටයි. එහෙම නැතිව එක එක අ‍යගේ පෞද්ගලික දේවල් වලට නෙමෙයි." ඒ විදියට කතා කරපු රංජිත් බණ්ඩාර ඇමැතිවරයාගේ අදහස් දැක්වීම ගොඩක් සංවේදී එකක් වුණා.එක්සත් ජාතික පක්ෂායේ පාර්ලිමේන්තු කණ්ඩායම් රැස්වීම ගිය සතියේදී පාර්ලිමේන්තුවේදී පැවැත්වුණේ.ඒ පාර්ලිමේන්තුවේ කමිටු ශාලාවකදීය‍. මේ රැස්වීමේදි මන්ත්‍රී හරීන් ප්‍රනාන්දු දුක් ගැනවිල්ලක් පාර්ලිමේන්තු කණ්ඩායම හමුවේ කියා සිටියේය. " අපි පක්ෂයෙන් ගිය අයට විරුද්ධව කතා කරන‍කොට අපිට අධෛර්යමත් කරන්ඩ කතා කරන පිරිසක් ඉන්නවා." මන්ත්‍රී හරීන් ප්‍රනාන්දු කියා සිටියේය.ඒ සමගම එ.ජා.ප මහ ලේකම් තිස්ස අත්තනායකද තමන්ගේ අදහස් දැක්වුයේය." පක්ෂය රැක ගන්ඩ කතා කරන අයට ද්‍රෝහියෝ විදියට හිතන පිරිසකුත් ඉන්නවා." එ.ජා.ප පාර්ලිමේන්තු මන්ත්‍රී තිස්ස අත්තනායක කිව්වා.ඒ සමඟම එ.ජා.ප නායකයා කියා සිටියේ " අපි ඒ ගැන සොයා බලමු කියායි. පක්ෂයෙන් ගිය අය විවේචනය කරන්ඩ ඕනේ. එහෙම වෙන්ඩ දෙන්ඩ බැහැ. එයාලා එළියට ගිහින් පක්ෂය විවේචනය කරනවා. ඒ නිසා අපි ඒ ගැන සොයා බලා කටයුතු කරමු."එ.ජා.ප නායකයා කිව්වා. මේ අතරතුර ගිය සතියේදී එ.ජාප නායකයාගේ ප්‍රදානත්වයෙන් එ.ජා.ප විශේෂ ක්‍රියාකාරීන් පිරිසක් දැනුම්වත් කිරීමේ හමුවක් පැවැත්විණි." ඉදිරි පළාත් මැතිවරණයට අපි එක් පළාතකට 40 දෙනා බැගින් පත් කරලා තියෙනවා. ඒ නිසා එයාලා ඒ ඒ පළාත්වලට ගිහින් මැතිවරණ කටයුතු මෙහෙයවන්ඩ ඕනේ. පක්ෂය වැටුණු වෙලාවේ පක්ෂය ගොඩනඟන්ඩ වැඩ කරන අයව මං කවදාවත් අමතක කරන්නේ නැහැ." එ.ජා.ප නායකයා මේ විශේෂ නියෝජිතයන්ට කිව්වා.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>11</day>
    </date>
    <link>http://www.silumina.lk/2013/08/11/_art.asp?fn=af1308111</link>
    <topic>මැනලයි පුතේ විස කිරි දුන්ෙන් නුබට</topic>
    <author>සුනිල් දයා අල්විස්</author>
    <content>පිටරට කිරිපිටිවල විෂ තියෙනවලු’ මේ පසුගිය සති දෙක තුනක අපේ මාධ්‍ය හරහා වාර්තා රටේ ම සැමගේ අවධානය යොමු වූ වැදගත්ම කරුණක් විය.අපේ රට පිටරටින් කිරි ගෙන්වීමට රුපියල් කෝටි 1150 ක් වැය කරනු ලැබේ. නමුත් මෙතරම් මුදලක් ගෙවා ගෙන්වන කිරිවල වස විස තිබේනම් ලොකු ප්‍රශ්නයකි.මෙරට තාක්ෂණ පර්යේෂණ හා පරාමාණුක බලශක්ති අමාත්‍යාංශයට අයත් මෙරට සුවිශේෂම පර්යේෂණ ආයතනය වන කාර්මික තාක්ෂණ ආයතනය පසුගියදා නව පර්යේෂණ වාර්තාවක් නිකුත් කරමින් පවසා සිටියේ මෙරටට පිටරටින් ගෙන්වන කිරිපිටි වර්ග හතරක ඩයිසයන්ඒමයිඩ් Dicyandiamide (DCD) රසායනිකය අන්තර්ගත බවයි.ඊට අමතරව මෙරට නිපදවන කිරිපිටි සාම්පල ද පරීක්ෂා කරන ලද අතර එම සාම්පලවල DCD නැති බව නිගමනය කළ බව ITI ආයතනය පවසා තිබේ.මෙවන් තත්ත්වයකට හේතු වූ කරුණු පිළිබඳව අපි සොයා බැලුවෙමු. කාර්මික තාක්ෂණ ආයතනයේ සභාපති රාගම වෛද්‍ය පීඨයේ මහාචාර්ය විමලධර්ම අබේවික්‍රම මහතා පවසන පරිදි ඩයිසයන්ඒමයිඩ් (DCD) යනු නයිට්‍රජන් අනු 4 ක් ඇති C2 H4 N4 රසායනිකයකි.මෙම රසායනිකය නවසීලන්තයේ තිබෙන තණ බිම්වලට යොදා ඇති බවත් පසුව ඒවා ගවයන් ආහාරයට ගත් විට කිරිවල මෙම රසායනිකය අන්තර්ගත වී ඇති බවත් වාර්තා වී තිබේ. තණකොළවලට බලපාන විකිරණශීලි ද්‍රව්‍ය අවම කිරීමට නවසීලන්තය මෙම DCD රසායනිකය යොදා තිබෙන බව ද අන්තර්ජාල වාර්තා සඳහන් කර තිබේ. හරිතාගාර ආවරණයෙන් වන බලපෑම අවම කිරීමට ද මේවා භාවිත වේ.මේ අතර ඉන්පසු නවසීලන්තයෙන් ආනයනය කළ කිරිපිටිවල වේ ප්‍රෝටීන් කොන්සන්ට්‍රේට් (WPC 80) නම් රසායනිකය අඩංගු බවට ද තොරතුරු හෙළි විය. මෙම වේ ප්‍රෝටීන් කොන්සන්ට්‍රේට්හි, ප්‍රෝටින්, විටමින්, ඛනිජ ලවණ හා කැල්සියම් අන්තර්ගත වේ.මෙම රසායනික ද්‍රව්‍යයට බොලියුලිසම් නම් බැක්ටිරියාව අසාදනය වීම නිසා ස්නායු ආබාධ ඇති විය හැකි බවට ද වෛද්‍ය මත පළ වී තිබිණි.පිටරට කිරිවල ඩීසීඩීවලින් වකුගඩුවලට අක්මාවට බලපෑම් ඇති වෙන්න පුළුවන්- විශේෂඥ ෛවද්‍ය රේණුකා ජයතිස්සමේ අතර නවසීලන්තයේ තණබිම්වලට යොදන පොහොරවල DCD අඩංගු නිසා එම තණකොළ ආහාරයට ගන්නා එළදෙනුන්ගේ කිරිවල එම රසායනිකය අන්තර්ගත බව නවසීලන්ත හරිත පක්ෂය ද පවසා තිබේ.මේ පිළිබඳව සෞඛ්‍ය අමාත්‍යාංශයේ අතිරේක ලේකම් ආහාර හා පෝෂණය පිළිබඳව විශේෂඥ වෛද්‍ය රේණුකා ජයතිස්ස මහත්මියගෙන් අප විමසු විට පැවසුවේ මෙම රසායනිකය මිනිස් පරිභෝජනය කෙරෙන ආහාරයක අඩංගු වූ ප්‍රථම අවස්ථාව මෙය බවයි.මේ අනුව මෙම DCD රසායනිකය මඟින් ස්ථිර ලෙස මිනිස් සිරුරට ආබාධ ඇතිවූ අවස්ථා තවම වාර්තා වී තහවුරු වී නැහැ. නමුත් එම රසායනිකය වකුගඩුවලට හා අක්මාවට බලපැම් ඇතිකර එම ඉන්ද්‍රියන් ආශ්‍රිතව ආබාධ ඇතිවීමේ හැකියාව තිබෙනවා. ඒ නිසා මේ රසායනිකය මිනිස් පරිභෝජනයට නුසුදුසුයි.” රේණුකා ජයතිස්ස මහත්මිය පවසන්නීය.ඊට අමතරව අන්තර්ජාලය හා වෙනත් මාධ්‍යවලට දෙස් විදෙස් වෛද්‍යවරුන් හා විශේෂඥයන් පවසා ඇත්තේ ඩීසීඩී රසායනිකය නිසා ශරීරයේ සෙම් ගතිය වැඩි වෙන බවයි. ඊට අමතරව ශරීර අප්‍රාණිකත්වය, මලබද්ධය, ඇතිවීමට හා බහිස්‍රාවය පද්ධතියේ ක්‍රියාකාරිත්වය අඩපණ වීමට ද ඩීසීඩී හේතු වන බව පැවැසේ. දියවැඩියාවට හා දීර්ඝකාලීනව ඖෂධ ගන්නා රෝගවල තත්ත්වය සුව නොවීමට ද මේ ඩීසීඩී රසායනිකය හේතු වන බවට වෛද්‍ය මත පළ වී ඇත. ආහාරවල තන්තුමය කොටස් ශරීරයට උරා ගැනීම අවම වීමට ද, ඇස් පෙනීම දුර්වල වීමට ද ඩීසීඩී හේතු වන බව පැවැසේ.මේ සියලු කරුණු කාරණා පිළිබඳව අවධානය යොමු කර මේ පිටරට කිරිපිටි වෙළෙඳපොළේ විකිණීම මේ වන විට තහනමට ලක්කර එම තොග වෙළෙඳපොළින් ඉවත් කර ගන්නා ලෙසට ද එම කිරිපිටි ගෙන්වන ආයතනවලට සෞඛ්‍ය අමාත්‍යාංශයේ ආහාර පිළිබඳ බලධාරියා වන ආහාර උපදේශක කමිටුවේ ප්‍රධානී සෞඛ්‍ය සේවා අධ්‍යක්ෂ ජෙනරාල් වෛද්‍ය පාලිත මහීපාල මහතා දැනුම් දී ඇත.නවසීලන්තයෙන් ආනයනය කරන සියලුම කිරිපිටි වර්ගවල ද වේ ප්‍රෝටීන් හා ඩී සී ඩී අධි සාන්ද්‍රණ මට්ටමින් අඩංගු වී ඇද්දැයි පරීක්ෂා කිරීම අනිවාර්යයෙන්ම සිදුකර දැනගන්නා තුරු මේවා බෙදා හැරීමට කිසිදු අනුමැතියක් නොදීමට තාවකාලික පියවරක් වශයෙන් සිදුකරන බව ද ඒ මහතා අවධාරණය කර සිටියේය.ආහාර උපදේශක කමිටුව පසුගියදා වෛද්‍ය මහීපාල මහතාගේ ප්‍රධානත්වයෙන් හදිසියේ රැස්වී මේ ප්‍රශ්නය දැඩි ලෙස සාකච්ඡාවට භාජන කර තිබේ.නවසීලන්තයෙන් මෙරටට ගෙන්වා බෙදාහරින සියලු කිරිපිටි වර්ග බෙදා හැරීමෙන් වැළකි සිටීම සහ සියලු කිරිපිටි වරායේ රඳවා තබාගෙන සාම්පල ලබා ගැනීම මෙහිදී ලබාගත් වැදගත් තීරණයකි.ඒවායේ ප්‍රොස්ටීයම්, බොට්යුලිනම් බැක්ටීරියාව නැතිනම් එහි ක්ෂුද්‍ර ජීවින් ඇද්දැයි පරීක්ෂා කිරීම (ක්ෂුද්‍ර ජීවින් සිටින බවට අනාවරණය වී ඇතැයි ද තහවුරු කරයි.) මුලින්ම සිදු කෙරේ.මෙහි ගැටලුවක් නැතිනම් පමණක් මේ කිරිපිටි තොග නිදහස් කිරීමට ද පියවර ගනු ඇත.සියලුම කිරිපිටි නිෂ්පාදනවල ‘වේ ප්‍රෝටීන’ අධික ලෙස සාන්ද්‍රණය වී තිබෙනවා දැයි පරීක්ෂා කරනු ලැබේ. වෙළෙඳ‍ පොළේ තිබෙන ‘වේ ප්‍රෝටීන්’ අඩංගු කිරිපිටි සියල්ල ඉන් ඉවත් කර ගන්නා ලෙස ද ආහාර උපදේශක කමිටුව නියෝග කර තිබේ.ප්‍රෝටීන්, කැල්සියම්, ඛනිජ ලවණ සහ විටමින් වේ ප්‍රෝටීන්වලට ඇතුළත්ය. මෙහි අඩංගු විය යුතු ප්‍රමාණයට වඩා අධි සාණ්ද්‍රණයන් සිදු කිරිම නිසා ක්ෂුද්‍ර ජීව තත්ත්වයක් මේවායේ හටගෙන ඇතැයි වාර්තා වේ. මේ ක්ෂුද්‍ර ජීවී තත්ත්වය ප්‍රොස්ටියම් බොටියුලිනම් බැක්ටීරියාව නිසා හට ගනී. මෙය ශරීරගත වීම ස්නායුගත රෝග ඇති කරවීමට හේතු සාධක මතු කරවයි.උද්ගත වී ඇති තත්ත්වය යටතේ දිගටම සිදුකරගෙන යනු ලබන පරීක්ෂණ ප්‍රතිඵල ලැබෙන තුරු හා තීරණයක් ගන්නා තුරු සියලුම කිරිපිටිවල ප්‍රචාරණ දැන්වීම් තාවකාලිකව නතර කරන ලෙස පුවත්පත් හා රූපවාහිනී ආයතනවලින් සෞඛ්‍ය සේවා අධ්‍යක්ෂ ජෙනරාල් වෛද්‍ය පාලිත මහීපාල මහතා මේ අතර ඉල්ලීමක් කර තිබේ.පිටරටවලින් එන පිටිකිරිවලකියන තරම් ගුණ නැහැ-වෛද්‍ය ලලිත් චන්ද්‍රදාසසාමාන්‍යයෙන් මෙරටට ආනයන කරන සියලු කිරිපිටි බෙදා හැරීමට පෙර සියලුම නියැදි පරීක්ෂාවට භාජන කිරීම අනිවාර්යයෙන්ම සිදු කරන්නක්. රේගුවෙන් මේවා නිදහස් කරන්නේ ඉන් අනතුරුවයි. මහජනතාවගේ ආරක්ෂාව අපේ ප්‍රථම වගකීමයි. කිරිපිටි නියැඳි පරීක්ෂා කිරීම් ක්‍රියාවලිය අද ඊයේ සිට නොව දිගු කාලයක සිට පවත්වාගෙන එන්නක් යයි ද වෛද්‍ය පාලිත මහීපාල මහතා කීය.මේ පිළිබඳව වෛද්‍ය පර්යේෂණ ආයතනයේ ආහාර සහ පෝෂණය පිළිබඳ විශේෂඥ වෛද්‍ය රේණුකා ජයතිස්ස මහත්මියගෙන් විමසු විට ඇය කීවේ, වේ ප්‍රෝටීන් ලෙස හඳුන්වන්නේ කිරි සාන්ද්‍ර කර සාදාගන්නා ද්‍රව්‍යයක් බවයි. ආනයනික කිරිවල වේ ප්‍රෝටීන් නිසා ගැටලුවක් ඇතිවී තිබෙන්නේ නිෂ්පාදන ක්‍රියාවලියේදී සිදුවී ඇති කාර්මික දෝෂයක් නිසා වේ ප්‍රෝටීන්වලට Botulism නම් බැක්ටීරියාව මිශ්‍ර වී තිබීමයි. මෙම බැක්ටීරියාව මිනිසාගේ ශරීරගත වූ විට ස්නායුගත ආබාධ ඇතිවීමේ හැකියාව තිබෙන බව හෙළි වී තිබෙනවා. එයයි ගැටලුව.” යැයි ද ඇය පැවසුවාය. මේ අතර නවසීලන්ත කිරිපිටිවල ඇති මේ ඩී සී ඩී හා වේ ප්‍රෝටීන් පිළිබඳව රජයේ විවිධ පර්යේෂණ ආයතන තව දුරටත් පර්යේෂණ කරමින් සිටී.මේ අතර චීනය හා තවත් රටවල් ගණනාවක් නවසීලන්තයෙන් ගෙනෙන මෙවැනි රසායනික අඩංගු කිරි වර්ග ඒ රටවල පාවිච්චිය තහනම් කර තිබේ.මේ පිළිබඳව සෞඛ්‍ය ඇමැති මෛත්‍රිපාල සිරිසේන මහතාගෙන් විමසු විට පවසා සිටියේ කුඩා ළදරුවන්ට මවුකිරි උපරීම ලෙස දීමට මවුවරු උනන්දු විය යුතු බවත් සෙසු සියලු දෙනා අපේ රටේ දියර කිරි පානයට උනන්දු වීමත් කළ යුතු බවත්ය. එවිට පිටරටින් කිරිපිටි ගෙන්වීමටත් අර විස මේ විස තිබෙනවායැයි මැසිවිලි එල්ල කිරීමට අවශ්‍ය නොවෙන බවත් ඒ සමඟම වස විස නැති අපේ කිරිවලට හොඳ තැනක් ලැබෙන බවත් ඇමැතිවරයා පෙන්වා දෙයි.කුඩා ළදරුවන්ට මවුකිරි පමණක් පුළුවන් තරම් දීමට මවුවරු උනන්දු වීමත් සෙසු අය දියර කිරි පානයට උනන්දුවක් දක්වන්නේ නම් කිරිපිටි පිටරටින් ගෙන්වීම හෝ කිරිපිටිවල අර විස මේ විස සිරුරට අහිතකර ද්‍රව්‍යය අඩංගු වී තිබෙනවායයි මැසිවිලි චෝදනා එල්ල නොවන බව පවසයි.රජයක් හැටියට හා සෞඛ්‍ය අමාත්‍යාංශය ලෙස මේ ප්‍රශ්නය සම්බන්ධයෙන් තොරතුරු ලැබුණ විගස අදාළ තොරතුරු වාර්තා අපි විසින් ගෙන්වා ගෙන කරුණු හොඳින් පරීක්ෂා කර බලාගෙන යන බව ද ඇමැතිවරයා පැවැසීය.පැති කිහිපයකින් හා වගකීමකින් යුතුවයි මෙහිදී අපට ක්‍රියා කළ යුතුව තිබෙන්නේ. අයි ටී අයි හෙවත් කාර්මික තාක්ෂණ ආයතනයේ වාර්තා ද අපට ලැබුණා.මෙම ආයතනය මේ සම්බන්ධයෙන් සිදුකළ ඇතැම් පරීක්ෂණවලදී සමහර ඒවා සඳහා තාක්ෂණික පහසුකම් ප්‍රමාණවත් නැති බව ද වාර්තා වී තිබුණ නිසයි තායිලන්තය මේ ගැන පරීක්ෂණ පැවැත්වීමට පියවර ගෙන තිබුණේ. ඒ නිසා මේ වාර්තා ද අපි පදනම් කර ගත්තේ. කිරිපිටි පමණක් නොව ළදරුවන්ගේ අනිකුත් ආහාර වර්ග ද වැඩිහිටියන්ගේ ආහාර වර්ග ගැන ද සෞඛ්‍ය අමාත්‍යාංශය වශයෙන් අපේ වගකීමක් තිබෙනවා නිසි කරුණු සොයා බලන්න.ඩී සී ඩී ක්ෂුද්‍ර ජීවි තත්ත්වය ගැන යම්කිසි සැකයක් ද තිබෙන නිසයි අපි පරීක්ෂණ ආරම්භ කොට මේ දක්වා ගත හැකි සියලු පියවර ගෙන කටයුතු කරන්නේ. ඉදිරියේදීත් මේ පිළිබඳව අපට ලැබෙන වාර්තා අනුව අමාත්‍යාංශය පැත්තෙන් ගත හැකි ක්‍රියාමාර්ග අපි ගන්නවා යැයි ද ඇමැතිවරයා පැවැසීය.රජයත්, සෞඛ්‍ය අමාත්‍යාංශයත් මේ සම්බන්ධයෙන් සියලු ක්‍රියා මාර්ග ගන්නවා. නවසීලන්ත රජයේ නියෝජිතයෙක් අපේ රටේ පෙනී සිටින්නේ නැති නිසා එරට නියෝජිතයෙක් ශ්‍රී ලංකාවට පැමිණ අදාළ පාර්ශ්වයන් සමඟ විශේෂ සාකච්ඡාවක් ද මේ සම්බන්ධයෙන් පවත්වන බවද ඇමැතිවරයා කීය.අයි ටී අයි එකට ඩී සී ඩී නොව මෙලමයින් පරීක්ෂා කිරීමටත් හැකි ඉහළම තාක්ෂණය තිබෙනවා- අයි ටී අයි සභාපති මහාචාර්ය විමලධර්ම අබේවික්‍රමමේ අතර වෙළෙඳපොළෙන් ඉවත් කළ යුතු කිරිපිටි නිෂ්පාදන කාණ්ඩ කිහිපයක් පිළිබඳව සෞඛ්‍ය සේවා අධ්‍යක්ෂ ජෙනරාල් වෛද්‍ය පාලිත මහීපාල මහතා විසින් අදාළ කිරිපිටි නිෂ්පාදකයන්ට දැනුම් දී ඇත.කිරිපිටි තොග වහාම වෙළෙඳ පොළෙන් ඉවත්කර ගන්නා ලෙස ආහාර පාලන කමිටුවේ නිර්දේශ මත ප්‍රධාන ආහාර බලධාරී සෞඛය අධ්‍යක්ෂ ජෙනරාල් වෛද්‍ය පාලිත මහීපාල මහතා අදාළ සමාගම් වෙත දැනුම් දුන්නේය.මේවා වෙළෙඳ පොළෙන් ඉවත් කරගෙන තිබේදැයි යන්න වහාම සොයා බලන ලෙස ද පළාත් සෞඛ්‍ය අධ්‍යක්ෂවරු, ප්‍රාදේශීය සෞඛ්‍ය සේවා අධ්‍යක්ෂවරු සහ කොළඹ නගර සභාවේ ප්‍රධාන වෛද්‍ය නිලධාරීවරයා වෙත සෞඛ්‍ය සේවා අධ්‍යක්ෂ ජෙනරාල්වරයා ආහාර බලධාරියා වශයෙන් චක්‍රලේඛයක් මඟින් උපදෙස් දී තිබේ.මේ අතර අභියාචනා අධිකරණය පසුගියදා විශේෂ නියෝගයක් ලබා දෙමින් ෆොන්ටේරා සමාගම විසින් ඔවුන්ගේ කිරිපිටි 100% පිරිසුදු බවට දැන්වීම් පළ කිරීම අගෝස්තු 21 දක්වා තහනම් කර තිබේ.ඒ සමඟම කාර්මික තාක්ෂණ ආයතනය සතුව පිටරට කිරිපිටිවල අඩංගු ඩීසීඩී රසායනිකය මෙන්ම මෙලමයින් ද පරීක්ෂාවට ඉහළම තාක්ෂණික පහසුකම් ඇතැයි තාක්ෂණ පර්යේෂණ හා පරමාණුක බලශක්ති අමාත්‍යාංශය පෙන්වා දී තිබේ.“ෆොන්ටෙරා ආයතනය විසින් නිකුත් කළ නිවේදනයක් උපුටා දක්වන මාධ්‍ය කිහිපයක වාර්තා කෙරෙන්නේ ශ්‍රී ලංකාවේ ඇති පරීක්ෂණාගාර වල ඩී සී ඩී පරීක්ෂාව කිරීමට තරම් තාක්ෂණික පහසුකම් නොමැති බවයි. මෙම ප්‍රකාශය තරයේ ප්‍රතික්ෂේප කරන ITI ආයතනය සඳහන් කරන්නේ ඩී සී ඩී පරීක්ෂාවට පමණක් නොව ඩී සී ඩී අමුද්‍රව්‍යක්ව භාවිතයෙන් නිෂ්පාදනය කෙරෙන මෙලමයින් පරීක්ෂාවට ද තම ආයතනය සතුව පරීක්ෂණාගාර තත්ත්ව, රසායනික විශ්ලේෂණ උපකරණ සහ ඒ සඳහා දැනුම ඇති විශේෂඥයින් ද පවතින බවයි. ඒ පිළිබඳව තාක්ෂණ පර්යේෂණ අමාත්‍යාංශය ද විශේෂ ප්‍රවෘත්ති නිවේදනයක් ඉදිරිපත් කර ඇත.කිරිපිටිවල ඩී සී ඩී අන්තර්ගත බවට තොරතුරු ව්‍යාප්ත වීමත් සමඟ එම තත්ත්වය හඳුනා ගැනීම සඳහා ජාත්‍යන්තර සම්මත ක්‍රමවේද දෙකෙන් එක් පිළිගත් ක්‍රමවේදයක් ස්ථාපිත කිරීමට ITI ආයතනය පියවර ගෙන තිබෙන බව එහි සභාපති මහාචාර්ය විමලධර්ම අබේවික්‍රම පෙන්වා දෙයි.කාර්මික තාක්ෂණ ආයතනය අවධාරණය කරන්නේ තමන් පරීක්ෂණයට භාජනය කළ 2012 වසරේ සැප්තැම්බර් නොවැම්බර් කාලයේ නිෂ්පාදනය කළ තවමත් වැඩි වශයෙන් දේශීය වෙළෙඳපොළේ පවතින ෆොන්ටෙරා නිෂ්පාදනවල ඩී සී ඩී අන්තර්ගත බවයි. එම තත්ත්වය එලෙසම පවතින බවට USAD ජාත්‍යන්තර වාර්තාව ද සඳහන් කරයි.කාර්මික තාක්ෂණ ආයතනය අන්තර්ජාතික ප්‍රනීතන ප්‍රමිතිය ලත් විද්‍යාගාර පවතින ආයතනයක් බවත් ඒ අනුව මෙම පර්යේෂණවල ගුණාත්මක බව හා නිවැරැදි බව පිළිබඳව සම්පූර්ණ වගකීම දරන බවත් එම ආයතනය පවසයි.රටේ පෝෂණය පිළිබඳව ප්‍රතිපත්ති සැලසුම් සඳහා ජනාධිපති ලේකම් කාර්යාලයේ ජාතික පෝෂණ අංශ ප්‍රධානී වෛද්‍ය ලලිත් චන්ද්‍රදාස මහතා පවසන්නේ මේ කිරිපිටිවල රසායනික අන්තර්ගත විම ලොවටම අද ප්‍රශ්නයක් බවය. අයිටීඅයි හෙවත් කාර්මික තාක්ෂණ ආයතනය සිදු කළ පරීක්ෂණ වාර්තාවෙන් මෙරටට ආනයනය කරන ලද කිරිපිටිවල ඩීසීඩී නැමැති විස රසායනික ද්‍රව්‍යය අඩංගු බව තහවුරු කර ගත් වාර්තාව පමණයි අපට ලැබුණේ. ඒ නිසා එම වාර්තාව පමණයි අපට පිළිගන්නට පුළුවන් වී තිබෙන්නේ.වෙළෙඳ සල්වල තිබෙන පිටරට කිරිපිටි ඉවත් කරගත යුතුයි- සෞඛ්‍ය සේවා අධ්‍යක්ෂ ජනරාල් පාලිත මහීපාලකිරිපිටිවල අඩංගු සියලු සංඝටකවල පෝෂණ ද්‍රව්‍ය අරගෙන නවසීලන්තය වැනි රටවල් පෝෂණයෙන් යුතු ආහාර ඒ අයට හදනව. ඉතිරිවන රොඩු එකතු කරගෙන සෝයාවලින් ප්‍රෝටීන එකතුකර යම්කිසි ප්‍රමාණයකට මෙලමයින් දමා හදපු කිරිපිටි අපට එවනවා. අපි කිරිපිටි කියලා පිටරටින් ගෙන්වලා බොන්නෙ කිසිම දෙයක් නැති මේ රොඩු කිරිපිටි.හැබැයි යම් යම් විශේෂඥයෝ යයි කියන අය වෙළෙඳ ප්‍රචාරවලදී මේවා අඩංගුයි, මේ ගුණය තිබෙනවා අර ගුණය තිබෙනවා ක්‍රියාකාරකම වැඩිවෙනවා කියලා රෙකමදාරු කරන්නේත් මේ බොරුව තමයි.මවුකිරිවලට ආදේශකයක් නැහැ. මවු කිරෙහි ඇති ස්වභාවික ගුණය වෙනත් කෘත්‍රිම යයි කියන කිරිපිටිවල නැහැ. හොඳම කිරි මවුකිරි පමණයි.කිරිපිටි සමාගම් කියන්නේ ඩීසීඩී විස නැති බවයි. නමුත් එය පිළිගන්න බැහැ.ඩීසීඩී විසක් තිබෙන බව පර්යේෂණවලින් පෙන්නුම් කරනවා. මෙහි අඩංගු විස ශරීරයට අහිතකරයි. මෙයින් සුළු ප්‍රමාණයක් ශරීරයට ඇතුළු වුණත් එයින් මරණයට පත්වීමට පවා ඉඩ තිබෙනවා. කිරිපිටිවල ඩීසීඩී අන්තර්ගත නොවිය යුතු බවයි අයිටීඅයි ආයතනය පවසන්නේ යයි ද වෛද්‍ය ලලිත් චන්ද්‍රදාස මහතා පෙන්වා දෙයි.කිරිපිටි සම්බන්ධයෙන් සෞඛ්‍ය අමාත්‍යාංශයේ නිලධාරීන් සත්‍ය වසන්කර කටයුතු කළත් දැන් ඇත්ත තත්ත්වය හෙළිවෙමින් තිබන නිසා මේ පිළිබඳ සම්පූර්ණ පරීක්ෂණයක් සිදු කළ යුතු යයි රජයේ වෛද්‍ය නිලධාරීන්ගේ සංගමයේ සභාපති විශේෂඥ වෛද්‍ය අනුරුද්ධ පාදෙණිය මහතා පෙන්වා දෙයි.ආනයනික කිරිපිටිවල ඩීසීඩී රසායනිකය අඩංගු වී තිබෙන බවට අයිටීඅයි ආයතනය වාර්තා කර සිටියත් සෞඛ්‍ය අමාත්‍යාංශය එය ප්‍රතික්ෂේප කර සිටියේ මන්දැයි ඒ මහතා ප්‍රශ්න කරයි.ආනයනික කිරිපිටි සම්බන්ධයෙන් මීට වඩා විධිමත් ක්‍රියාමාර්ග අමාත්‍යාංශ කිහිපයක සහයෝගයෙන් ආරම්භ කළ යුතු බවද දියර කිරි ජනප්‍රිය කිරීමට ද පියවර ගත යුතු බව ද වෛද්‍ය අනුරුද්ධ පාදෙණිය අවධාරණය කරයි.සුනිල් දයා අල්විස්නිහාල් පී. අබේසිංහගාමිණි සුසන්ත කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>11</day>
    </date>
    <link>http://www.silumina.lk/2013/08/11/_art.asp?fn=af1308112</link>
    <topic>මාස 5 1/2කට පස්සේ මට පෙනීම ලැබුණේ දුවගේ 20 වැනි  උපන් දිනයේ දී</topic>
    <author>නිහාල් පී.අබේසිංහ</author>
    <content>"මට ඇසිඩ් ගැසූ අයට මා වෛර කරන්නේ් නැහැ. නමුත් ඒ කළ පව ඒ අය අරන් යයි. ඉදිරියටත් මගේ අපේක්ෂාව උතුරු මැද පළාතේ මගෙන් සුවය පතා පැමිණෙන රෝගීන් හැම සුවපත් කිරීමටයි. මට මාස 5 1/2කින් ඇස් පෙනීම ලැබුණේ මම සුවපත් කරපු ලෙඩ්ඩු නිසා බවයි මට හැඟීම. ශල්‍යකර්ම 12 කරලා ජූලි 26 වැනිදා මට මේ ලෝකේ ඇසින් බලන්න ලැබුණා. එය මගේ දෙවැනි ඉපදීම. ඒ දිනය ජූලි 26 දා.අල්විස් මහතා මව සේනාරත්න මහත්මිය හා බිරිය චම්පිකා මහත්මිය සමගඑදා හරියටම මගේ දුවගේ 20 වැනි උපන් දිනය. එදා තමයි මගේ ජීවිතයේ අමතක නොවන වැදගත්ම දිනය.මේ අදහස් පළ කළේ මීට මාස 5 1/2කට පෙර අනුරාධපුර සිය නිවසේ සිටියදී දරුණු ඇසිඩ් ප්‍රහාරයකට ලක්ව උතුරු මැද අනුරාධපුර ආයුර්වේද කොමසාරිස් උදයසිරි චන්ද්‍රකුමාර අල්විස් මහතායි. ඔහු පසුගිය බදාදා කොළඹ අක්ෂි රෝහලෙන් සුවය ලබා ඇස් පෙනීම ලැබ පිටව ගියේය.ලෝකය දකින්න ලෝකය බලන්න ඇස් දෙකක් නැතිව කිසිදු ඵලක් නැත. පෙනුම ඇතිව ඉපිද ජීවිතයේ බොහෝ දුර ගමනක් පැමිණි අයෙකුට හදිසි අනතුරකින් ඇස් දෙක අහිමිවීම කොතරම් ඛේදජනක ද?මෙවැනි අවස්ථාවක ජීවිතයට මුහුණ පාන්නට සිදුවන බාධක කම්කටොලු අපමණය. හදිසි අනතුරකින් එනම් නොසිතූ® මොහොතක වෛරය ක්‍රෝධය පළිගැනීම අරබයා ඇසිඩ් ප්‍රහාරයක් දෑස්වලට එල්ල වීමෙන් අන්ධභාවයට පත් වූ උතුරු මැද පළාත් ආයුර්වේද කොමසාරිස් එල්.උදයසිරි චන්ද්‍රකුමාර අල්විස් මහතා වෛද්‍ය විද්‍යාවේ හාස්කමෙන් හා වෛද්‍යවරුන්ගේ දැඩි කැපවීමෙන් අන්ධ වූ ඇස් දෙක යළි පෙනුම ලබාගන්නට තරම් වාසනාවන්ත විය.කළුතර පනාපිටිය සිය උපන් ගමේ මහ ගෙදරට යන්නට සුදානමින් ඇස් රෝහලේ ගෙවන වාට්ටු සංකීර්ණයේ කාමරයක සිය බිරිය ලියාපදිංචි වෛද්‍ය චම්පිකා රණසිංහ, මව වන බී.එල්.සේනාරත්න මහත්මිය ද සමඟ සිටි අල්විස් මහතා ඉකුත් දින අප හමුවූ විට ඔහු සිය හඬ අවදි කළේ මෙසේය.”ඇසිඩ් ප්‍රහාරය මට එල්ල වුණේ 2013 පෙබරවාරි මාසයේ දවසක හිමිදිරියේ. මගේ ඇස් දෙකම මේ නිසා අන්ධ වුණා. මාස පහමාරක කාලයක් තුළ නොපෙනී ගිය ඇස්වලට යළි පෙනුමක් ලැබේවිදැයි මම නම් හිතුවේ නැහැ. මගේ පෙර කර්මයක් නිසා මට ඇසිඩ් ප්‍රහාරයකට මුහුණ දෙන්න සිදුවුණත් අද මම භාග්‍යවන්තයෙන් ලෙස අන්ධ වූ ඇස්වලට පෙනුම ලබාගෙන රෝහලෙන් පිටව යනවා.බරපතළ ලෙස පිළිස්සුම් තුවාල ලැබ පෙනුම අහිමිව සිටි උතුරු මැද පළාත් ආයුර්වේද කොමසාරිස් අල්විස් මහතාගේ ඇස් දෙකට පෙනුම ලබාදිය හැකිද යන අභියෝගය හමුවේ ජාතික ඇස් රෝහලේ අක්ෂි විශේෂඥ වෛද්‍ය චරිත් ෆොන්සේකා මහතා සිය පරිණත බව අත්දැකීම් ඔස්සේ ප්‍රතිකාර සඳහා ඔහු බාර ගනු ලැබුවේ ප්‍රසිද්ධියක් නැතිවම.මගේ ඇස්වල පටල 3 – 4ක් ඇසිඩ් නිසා පිළිස්සී තිබුණා.ඇසේ ‘එෆිටීරියල්’ පටලය ‘කන්ජන්ටයිටා’ නැමැති ඇසේ යට සහ මැද කොටස හදන්න වෛද්‍ය චරිත් ෆොන්සේකා දැඩි වෙහෙසක් ගත්තා. සැත්කමෙන් පසු ඇහේ එෆිටීරියල් කොටස වැඩීමක් සිදුවිය යුතු නමුත් එය මුලින් එසේ සිදුවුණේ නැහැ.අන්තිමට වෛද්‍ය උපදෙස් අනුව අල්විස් මහතාව මේ සඳහා සිංගප්පූරු ජාතික රෝහලට යවනු ලබනවා.මේ අතර ඒ වන විට අල්විස් මහතාට සිදු කරන ලද සැත්කම්වල ස්කෑන් පරීක්ෂණයක් කර බලන්නේ එම සැත්කම්වලින් හෝ ඇහේ පටල හා අදාළ කොටස්වල වැඩෙන බවක් පෙන්නුම් කරනවාද සොයා බැලීමටය. එම පරීක්ෂණයේ දී පටක වැඩෙමින් පවතින බව පෙනී ගොස් තිබෙනවා.සිංගප්පූරු ජාතික රෝහල් වෛද්‍යවරු අල්විස් මහතාට දැනුම් දුන්නේ ඔහුගේ දෑස් වෙනුවෙන් තම රෝහලට සිදු කළ හැකි සැත්කමක් හෝ වෙනත් ප්‍රතිකර්මයක් නොමැති බවයි. වෛද්‍ය චරිත් ෆොන්සේකා මහතා ඒ වන විට සිදුකර තිබූ පටක වැඩීමේ සැත්කම් සාර්ථක නිසා එතුමා ඉතිරි සියල්ලත් සිදුකොට ඔබට ප්‍රතිකාර සිදු කරාවි. නැවත වැඩිදුර ප්‍රතිකාර ඔහුගෙන් සලසා ගන්නා ලෙස ඔවුන් අල්විස් මහතාට හා බිරියට පවසා තිබෙනවා.ඉන්පස්සේ සිදුවූ දෙය අල්විස් මහතා අපට පැවසුවේ මෙසේ ය.සිංගප්පූරුවේ දී මට කෘතිම ඇසක් දමන්න යෝජනා කළා. ඒකට ලක්ෂ 130ක් යනවයි කිව්වා. ඊට පස්සේ තවත් ඔපරේෂන් එකකට රුපියල් ලක්ෂ 20ක් වියදම් වෙන බව කිව්වා. පස්සේ ඒවා අවශ්‍ය නැති බව පැවසූ විට මම ආපසු ලංකාවට ඇවිත් ජාතික අක්ෂි රෝහලට ඇතුළත් වී යළි චරිත් ෆොන්සේකා මහතාගෙන්ම ඉදිරි ප්‍රතිකාර ලබාගන්න කටයුතු කළා.පසුව ටික දිනක් යන විට චරිත් ෆොන්සේකා මහතා මුලින් බද්ධ කළ පටලය හොඳින් වැඩීමට පටන් ගත්ත. ඊට පස්සෙ මට දෑස පේන්න නම් කුණිත පටල දෙකක් බද්ධ කළ යුතුව තිබුණා. ඒ අනුව මට පෙනීම ලබා දීමට ජූලි මස අවසන් සතිවල කුණිත පටල පරිත්‍යාගශීලියෙකුගෙන් ලැබුණා.අවසන් ශල්‍යකර්මය පිළිබඳව අල්විස් මහතා මෙසේ පවසනවා.ජූලි 25 වැනිදා මට තීරණාත්මක දිනයක්. ඊට පෙර දිනයේත් මට නින්ද ගියේ නැහැ. සිදුකරන සැත්කමෙන් පසු මට පෙනුම ලැබේවිද යන සිතුවිල්ල හිතට වදදෙමින් මතුවෙනවා.මේ වැඩෙන් මට පෙනුම ලැබේවිදැයි එදා දවස තිස්සේම මම බිරියගෙන් ඇසූ ප්‍රශ්නයයි. බිරිය මාව දිරිමත් කළා. ඔයා බයවෙන්න එපා. පෙනුම ලැබෙනවා ස්ථිරයි. සත්‍යක්‍රියාවක් ලෙස ම බිරිය එලෙස දිගටම කිව්වා. බිරිය ප්‍රාර්ථනා කළා. ලොකු දොස්තර මහත්තයා ඔයාට කරන්න පුළුවන් උපරිම දේ සැත්කමෙන් සිදුකරනවා. මගේ කඩාවැටුණු හිත මගේ බිරිය දිරිමත් කළේ මේවා කියමින්. ඇය මට ලොකු චිත්ත ධෛර්යයක් ඇති කරදුන්නා. සැත්කම සිදුකළේ ජූලි 25 වැනිදා.සැත්කම සිදුකළ දිනට පසුදින මගේ දෑස්වල වෙලුම්පටි වෛද්‍ය චරිත් ෆොන්සේකා මහතාගේ පැමිණීමත් සමඟ හෙදිය විසින් ඉවත් කරද්දී වෛද්‍යවරයා මා දෙස බලමින් දැන් සනීප ද පෙනෙනවද කියා ඇසීමත් සමඟ ඔහුගේ දසුන මම දැක්කා. එදා ජීවිතයේ මම දෙවන වරට ඉපදී පෙනුම ලබාගත් දවස ලෙසයි සලකන්නේ. ඒ දිනය ජූලි 26 වැනිදා.මෙදින මට තවත් විශේෂත්වයක් වුණා. ඒ මගේ දුව සචිනි විබෝධා දුවගේ 20 වැනි උපන් දිනයත් එදාට යෙදී තිබුණ නිසයි.මාස පහමාරක් තිස්සේ පෙනුමක් නොලබා වේදනාව දුක පසුතැවිල්ල දුක්කම්කටොලු විඳ දරා ගනිමින් මේ කාල සීමාවේ මම ගත කළේ පුදුමාකාර ජීවිතයක්.මම හිතුවේ නැහැ මට නැවත පෙනුමක් ලැබේවි කියා. චරිත් ෆොන්සේකා වැනි විශේෂඥ පරිණත දක්ෂ වෛද්‍යවරු අපේ රටේ සිටින නිසාත් ඇස් රෝහල වැනි ජාතික ආයතනවලින් ලැබුණ උපරිම සේවා නිසාත් මං වගේ ලොකු ව්‍යසනයකට මුහුණ දුන් කෙනෙකුගේ නැතිවී ගිය පෙනුම යළි ලබා දෙන්නට හැකිවුණා. ඒ නිසා මේ ප්‍රතිකර්මය සත්කාර සේවා සියල්ල මම දකින්නේ විශ්වකර්ම වැඩ ලෙසයි.රෝහල් ගතකරපු කාලය තුළ මම පන්සිය පනස් ජාතකය සම්පූර්ණයෙන් මගේ බිරිය කියවද්දි එය අසා හොඳින් දැනගත්තා අවබෝධ කරගත්තා. උම්මග්ග ජාතකයත් එසේ කියවා ‘මහෞෂධ’ බෝසත් චරිතය දැනගත්තා.රුපියල් හැත්තෑපන්දහසක කොන්ත්‍රාත්තුවකටයි මෙම ඇසිඩ් ප්‍රහාරය එල්ලවන්නේ. මෙය මොන තරම් අමානුෂික ක්‍රියාවක්ද? විශේෂඥ වෛද්‍යචරිත් ෆොන්සේකාමෙහි සැකකරුවන් සිද්ධියට දින පෙර දින රාත්‍රියේත් ඔවුන්ගේ පියාට බෙහෙත් ගන්න මුවාවෙන් ඇවිත් මම කොළඹ ගිහින් නිසා හැරිලා ගිහින්. ඔවුන් යළි අලුයම් ජාමේ නැවත එන්නේ මට මේ විපත සිදුකරන චේතනාවෙන්මයි.මගේ පුතා මේ අය පෙර දිනත් පැමිණි අය ලෙස හඳුනාගෙන තිබුණ නිසාත් මේ දෙන්නා ගැන මාව දැනුම්වත් කරලා තිබුණා. රාත්‍රියේත් පැමිණි නිසාත් පසුව අලුයම කාලයේ නැවත පැමිණි නිසාත් පුතාට තේ දෙකක් මේ අයට දෙන්නට හදන්න යයි කියා මම කිව්වා. මා දැන් ඉඩ නැහැ ඉස්පිරිතාලේ ඉඩ ආවම කතාකරන්නම් කියල ඔවුන්ගේ දුරකථන අංකය ලියාගන්න හදන විට ඇසිඩ් සුවඳක් මට දැනුණා. ඒ ඇසිල්ලකින්මයි මට මේ අමානුෂික ප්‍රහාරය එල්ල වුණේ.මට ඇසිඩ් ප්‍රහාරය එල්ල වුණ සිද්ධිය දැනගත් වහාම මහින්ද රාජපක්ෂ ජනාධිපතිතුමා මගේ තොරතුරු විමසුවා. පිටරට ගෙනහිල්ලා හරි ඇස් දෙකට ප්‍රතිකාර ලබා දී පෙනුම ලබා දෙන්නට උදව් කරන්නම් කියල දැනුම්දීම නිසා මගේ චිත්ත ධෛර්යයට හේතුවක් වුණා.එතුමාගේ අණින් පොලිස්පතිතුමා පෞද්ගලිකව පැමිණ පරීක්ෂණ කටයුතුවලට අවශ්‍ය උපදෙස් ලබාදුන් නිසා සිද්ධියට අදාළ සැකකරුවන් පෙබරවාරි 28 වැනිදා වන විට ම අත්අඩංගුවට ගන්නට පුළුවන් වුණා.පළාත් සෞඛ්‍ය ආයුර්වේද කොමසාරිස්වරයා ලෙස වසර 9ක් පුරා සේවය කර තිබෙන මම නැවත සුවය ලැබීමෙන් පසු ඉතා ඉක්මනින් එම පළාතට ගොස් මගේ සුපුරුදු රාජකාරි කටයුතු ආරම්භ කිරීමට පුල පුලා බලා සිටිනවා.මගේ බලාපොරොත්තුව අනුරාධපුරයටම ගිහින් සේවය කරන්නයි. දවසකට ලෙඩ්ඩු සිය දෙනකුට පමණ මම ප්‍රතිකාර ලබාදුන්නා. ජනතාව මට ආදරෙයි. ඔවුන් මාව රැක බලා ගනීවි.බරපතළ රෝගවලට මගෙන් ප්‍රතිකාර ගත්තු රෝගීන් හුඟ දෙනෙකු මම සුවපත් කර තිබෙනවා. මට සිදුවුණ ඉරණම අසා පෙනුම ලබා දෙන්නට ඇසක් ලබාදෙන්නට මේ අයගෙන් හුඟ දෙනෙක් ද ඉදිරිපත් වී කැමැත්ත පළකර සිටියා.ඇවිදගන්න බැරිව ඇඳට ඔත්පලවී උසස් පෙළ විභාගයට පෙනී ඉන්න සිසුවෙකුට ප්‍රතිකාර ලබාදෙමින් ‘ඔයා ඇඳේ ඉඳන් කොහොම හරි පාඩම් කරන්න හොඳින්. මම විභාගයට යන්න ඔයාව සනීප කරන්නම්’ කියා ප්‍රතිකාර කරපු දරුවා අද විශ්වවිද්‍යාල කථිකාචාර්යවරයෙක්. ඔහුත් මාව බලන්න ඇවිත් මට පෙනුම ලබා දෙන්න ඇසක් පරිත්‍යාග කරන්න වුණත් සූදානම් බව මට කිව්වා. ජීවත්ව ඉන්න අය මෙහෙම මට පිහිටට ඉඳීම මම දකින්නේ නරක මිනිසුන් ඉන්න සමාජයකත් මෙවන් සත්පුරුෂ හොඳ මිනිස්සු ස්වල්ප දෙනෙක් හෝ සිටීම සමාජයට ආශිර්වාදයක් ලෙසයි.මගේ දුව වැඩිමලා මේ සැරේ ඒ ලෙවල් කරනවා. එයා ඇසිඩ් ප්‍රහාරය මට එල්ල වුණ සිද්ධියෙන් බියට හා කම්පනයට පත්වලා හිටියේ. දුවව අමතර පන්ති රැගෙන ගියේ මම. ඒවා සේරම අඩාල වුණා. වෛද්‍ය විද්‍යාලයට ගොස් වෛද්‍යවරියක් වීමයි ඇගේ අධ්‍යාපන ඉලක්කය. මගේ දෑස් නොපෙනී තිබුණ මාස පහමාරක කාලය මගේ ජීවිතයේ වේදනාත්මක දිගු කාල පරිච්ඡේදයක් ලෙසයි මට දැනුණේ.ජාතික ඇස් රෝහලේ මා වෙනුවෙන් සියලු සැත්කම් සිදු කරමින් ඉමහත් පරිශ්‍රමයකින් හා කැපවීමකින් කටයුතු කළ අක්ෂි විශේෂඥ වෛද්‍ය චරිත් ෆොන්සේකා මහතාත් එහි සෙසු වෛද්‍යවරුන්, හෙදි කාර්ය මණ්ඩලය, සුළු සේවකයන් ද ලබාදුන් සේවා සිහිපත් කරන්නේ හදපිරි ගෞරව භක්තියෙන්.ඒ වගේම රෝහලේ වර්තමාන අධ්‍යක්ෂ වෛද්‍ය අධ්‍යක්ෂ විශේෂඥ වෛද්‍ය විල්ප්‍රඩ් කුමාරසිරි මහතාට සහ හිටපු වෛද්‍ය අධ්‍යක්ෂ විශේෂඥ වෛද්‍ය සිසිර ලියනගේ මහතා මම සිහිපත් කරන්නේ ගෞරවයෙන් වෛද්‍ය අල්විස් මහතා පැවසුවා.- ජාතික අක්ෂි රෝහලේ අධ්‍යක්ෂ විල්ප්‍රඩ් කුමාරසිරිඅපේ ඇස් රෝහල දැන් ජගත් මට්ටමට දියුණුයි. නවීන සැත්කම් වෛද්‍ය විද්‍යාවේ අලුත් තාක්ෂණ ක්‍රමවේදයන් ජගත් මට්ටමින් සිදු කරන්න අපිට පහසුකම් සෞඛ්‍ය අමාත්‍යාංශයෙන් ලබා දී තිබෙනවා.ඒ වගේම අක්ෂි රෝග පිළිබඳ හා අක්ෂි රෝගවල කුඩා සැත්කමේ සිට බැරෑරුම් සැත්කම් දක්වා සියලු සැත්කම් සිදුකරන්න අත්දැකීම් බහුල පරිණත දක්ෂ විශේෂඥ වෛද්‍ය කණ්ඩායමක් ඇතුළු වෛද්‍යවරු අපට සිටිනවා යයි ජාතික අක්ෂි රෝහල් අධ්‍යක්ෂ විශේෂඥ වෛද්‍ය විල්ප්‍රඩ් කුමාරසිරි මහතා පැවසීය.ජාතික ඇස් රෝහ‍ෙල් විශේෂඥ වෛද්‍ය චරිත් ෆොන්සේකා මහතාගේ මෙහෙයවීමෙන් කළ සැත්කම් ගණනාවකින් පසුව පෙනුම ලබා ගෙන රෝහලෙන් පිටව යන උතුරු මැද ආයුර්වේද පළාත් කොමසාරිස් අල්විස් මහතා සුවපත් කිරීම ගැන කරුණු දක්වමින් කුමාරසිරි මහතා මේ කරුණු පවසා සිටියේය.දවසකට රටේ සෑම ප්‍රදේශයකින්ම පාහේ රෝගීන් 2500ක් පමණ අපේ රෝහලට ප්‍රතිකාර සඳහා පැමිණෙනවා. ශල්‍යාගාර 6 කදී දිනපතා සැත්කම් 70ක් පමණ සිදුකරනවා. දවසේ පැය විසිහතර පුරාවටත් හදිසි අනතුරු අක්ෂි සේවාවක් ද ලොකු කුඩා සියලු දෙනා වෙනුවෙන් ක්‍රියාත්මකව පවතින බව ද වෛද්‍ය අධ්‍යක්ෂවරයා කීය.               නිහාල් පී.අබේසිංහසුනිල් දයා අල්විස්ඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post></root>