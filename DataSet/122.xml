<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n14022821</link>
    <topic>මාර්තු 5 සිට පලෙයි දක්වා දිනපතා දුම්රිය හතරක්</topic>
    <author>නිමල් රාජපක්ෂ</author>
    <content>පලෙයි දුම්රිය ස්ථානය විවෘත කිරීමෙන් පසු කොටුව දුම්රිය ස්ථානයෙන් දිනපතා දුම්රිය හතරක් මගීන්ගේ ගමන් පහසුව සඳහා පලෙයි දුම්රිය ස්ථානය කරා ධාවනය කිරීමට දුම්රිය දෙපාර්තුමේන්තුව තීරණය කොට ඇත.මෙයින් දුම්රිය තුනක් ලබන මස 5 වැනි දින සිට ධාවනයට එක්කෙරෙන අතර ලබන මස 7 වැනි දින සිට මීට අමතරව වායු සමනය කළ නගරාන්තර දුම්රියයක් ද ධාවනට එක් කෙරෙන බව දුම්රිය ගමනා ගමන අධිකාරී එල්.ඒ. ආර්. රත්නායක මහතා පවසයි.යාල් දේවී දුම්රිය කොළඹ කොටුව දුම්රිය ස්ථානයෙන් අළුයම 5.45 ට පිටත් වී දහවල් 1.21ට පලෙයි දුම්රිය ස්ථානයටත් , කොටුව දුම්රිය ස්ථානයෙන් අළුයම 6.50 ට ගමන් අරඹන දැයට කිරුළ නගරාන්තර දුම්රිය දහවල් 12.27 ට පලෙයි දුම්රිය ස්ථානයටත් , රාත්‍රී තැපැල් දුම්රිය කොටුව දුම්රිය ස්ථානයෙන් රාත්‍රී 8.15 ට පිටත් වී අළුයම 4.40 ට පලෙයි දුම්රිය ස්ථානයට ළඟාවනු ඇත.සෙනසුරාදා දිනවල දී පමණක් මාතර දුම්රිය ස්ථානයෙන් පෙරවරු 7.00 ගමන් අරඹන දුම්රිය කොටුව දුම්රිය ස්ථානයට පෙරවරු 9.40 ට පැමිණ පස්වරු 4.5 0ට පලෙයි දුම්රිය ස්ථානයට ළඟා වේ.වායු සමනය කළ නගරාන්තර දුම්රිය කොටුව දුම්රිය ස්ථානයෙන් දහවල් 2.45ට ගමන් අරඹා 8.28 ට පලෙයි දුම්රිය ස්ථානයට ළඟා වේ.පලෙයි දුම්රිය ස්ථානයෙන් පෙරවරු 10.40 ට ගමන් අරඹන යාල් දේවී දුම්රිය කොටුව දුම්රිය ස්ථානයට 6.25 ට කොටුව දුම්රිය ස්ථානයට ළඟා වේ. රාත්‍රී තැපැල් දුම්රිය පලෙයි දුම්රිය ස්ථානයෙන් රාත්‍රී 8.00ට පි‍ටත් වී අළුයම 4.40 ට කොටුව දුම්රිය ස්ථානයට පැමිණීමට නියමිතය.ඉරිදා දිනවල දී පමණක් පලෙයි දුම්රිය ස්ථානයෙන් පෙරවරු 9.45 ට ගමන් අරඹන දුම්රිය කොටුව දුම්රිය ස්ථාන ට පස්වරු 4.45 ට පැමිණ මාතර දුම්රිය ස්ථානයට රාත්‍රී 7.55 ළඟා වීමට නියමිතය.වායු සමනය කළ නගරාන්තර දුම්රිය පලෙයි දුම්රිය ස්ථානයෙන් අළුයම 6.50 ට ගමන් අරඹා කොටුව දුම්රිය ස්ථානයට දහවල් 12.50 ට ළඟා වේ.උතුරු දුම්රිය මාර්ගය පලෙයි දුම්රිය ස්ථානය දක්වා විවෘත කිරීමේන් පසු දිනපතා ධාවනය කරන බවද මේ තුළින් මගීන්ට ඉතා පහසුවෙන් ගමන් කළ හැකි බවද රත්නායක මහතා දිනමිණට පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n14022822</link>
    <topic>රටක දියුණුවට නීරෝගී දරු පරපුරක් ඉතා වැදගත්</topic>
    <author>මහින්ද අලුත්ගෙදර</author>
    <content>රටක දියුණුවට මානව සම්පත සෞඛ්‍ය සම්පන්නව සිටීම අතිශය වැදගත් වන අතර ඒ හේතුවෙන් නීරෝගී දරු පරපුරක් මාතෘ භූමියට දායාද කිරීම සඳහා අවශ්‍ය පහසුකම් ලබාදීමට ළමා හා මාතෘ සායන මධ්‍යස්ථාන ඉදිකිරීමේ වැඩසටහන ආරම්භ කළ බව ලියඅභිමන් සංවිධානයේ සභාපතිනී නීතීඥ පුෂ්පා රාජපක්ෂ මහත්මිය ප්‍රකාශ කරයි.ආර්ථික සංවර්ධන ඇමැති බැසිල් රාජපක්‍ෂ මහතාගේ සංකල්පයකට අනුව මේ වැඩසටහන ආරම්භ කර තිබෙන බවද එය මේ වනවිට ඉතා සාර්ථකව ක්‍රියාත්මක වන බවද ඒ මහත්මිය පෙන්වා දෙයි.ජා ඇල ආසනයට අයත් ජා ඇල නගර සභා ළමා හා මාතෘ සායනය සහ ජා ඇල කුඩහකපොළ ළමා හා මාතෘ සායනය විවෘත කිරීමේ අවස්ථාවට සහභාගී වෙමින් ඒ මහත්මිය මේ බව ප්‍රකාශ කළාය. ආර්ථික සංවර්ධන ඇමැති බැසිල් රාජපක්‍ෂ මහතාගේ උපදෙස් මත ක්‍රියාත්මක වන ගම්පහ දිස්ත්‍රික් ළමා හා මාතෘ සායන සංවර්ධන වැඩසටහන මඟින් ළමා හා මාතෘ සායන සඳහා අවශ්‍ය ගොඩනැඟිලි ඉදිකිරීම, නවීන උපකරණ ලබාදීම, නිසි ප්‍රමිතියකට අනුව ළමා හා මාතෘ සායන පවත්වාගෙනයාම සිදුකරනු ලැබේ. ඒ යටතේ ජා ඇල ආසනයේ කඳාන ළමා සායනය, බටගම - ඉදිමින්න ළමා සායන, බටුවත්ත ළමා හා මාතෘ සායනය, ජා ඇල රෝහල් භූමියේ ළමා හා මාතෘ සායනය සහ ඒකල කුඩහකපොළ ළමා හා මාතෘ සායනය යන ළමා හා මාතෘ සායන සංවර්ධනයට පියවර ගෙන තිබේ.මෙහිදී වැඩිදුරටත් අදහස් දක්වමින් නීතිඥ පුෂ්පා රාජපක්ෂ මහත්මිය ප්‍රකාශ කළේ මෙම වැඩසටහනෙහි පරමාර්ථය ගර්භනී මව්වරුන්ට සහ ළදරුවන්ට ලබාදිය හැකි ඉහළම සෞඛ්‍ය පහසුකම් ලබාදීම බවයි. සෞඛ්‍ය සේවයට ආයෝජනය කිරීමේදී සෘජු මූල්‍ය ප්‍රතිපාදන නොලැබෙන නමුත් ගම්පහ දිස්ත්‍රික්කයේ සෑම මැතිවරණ කොට්ඨාසයකටම අවම වශයෙන් ළමා හා මාතෘ සායන මධ්‍යස්ථාන පහක් බැඟින් හෝ ඉදිකිරීමට ඇමැති බැසිල් රාජපක්‍ෂ මහතා තීරණය කර ඇතැයිද ඒ මහත්මිය ප්‍රකාශ කළාය.මෙම අවස්ථාවට සහභාගි වූ සමාජ සේවා ඇමැති ෆීලික්ස් පෙරේරා මහතා සඳහන් කළේ වත්මන් රජය රටේ සෞඛ්‍ය සේවාව වැඩි දියුණු කිරීම සඳහා මහඟු පිරිවැයක් දරා ඇති බවත් උත්තරීතර මාතෘත්වය ආරක්‍ෂා කිරීම වෙනුවෙන් ඇමැති බැසිල් රාජපක්‍ෂ මහතා කටයුතු කළ ආකාරය ළමා හා මාතෘ සායන මධ්‍යස්ථාන දියුණු කිරීමෙන් පෙනී යන බවත්ය.ජා ඇල ආසනයට එවැනි මධ්‍යස්ථාන පහක් මේ වනවිට ලබාදීම සම්බන්ධයෙන් ආර්ථික සංවර්ධන ඇමැති බැසිල් රාජපක්‍ෂ මහතාට තම ස්තුතිය පුද කරන බවද ඒ මහතා පැවසීය. හිටපු බස්නාහිර පළාත් මන්ත්‍රී මෙරිල් පෙරේරා, ජා ඇල ප්‍රාදේශීය සභාවේ සභාපති ලලිත් නිශාන්ත හහත්වරු ඇතුළු පිරිසක් මේ අවස්ථාවට සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n14022823</link>
    <topic>මහනුවර හෝටලයකට පැන ඩෙන්මාර්ක් කතුන්ට හිරිහැර කරලා</topic>
    <author>ඉන්දික පොල්කොටුව</author>
    <content>ඩෙන්මාර්ක් ජාතික කාන්තාවන් පිරිසක් නවාතැන් ගෙන සිටි මහනුවර ධර්මරාජ මාවතේ හෝටලයකට පෙරේදා (26) රාත්‍රියේ ආයුධ සන්නද්ධව කඩා වැදුණු පිරිසක් එම තරුණියන්ට විවිධ හිරිහැර කැර හෝටල් හිමිකරුටද පහරදී තුවාල සිදුකැර පලා ගොස් ඇත.දින හතළිස් පහක සංචාරයක් සඳහා මෙරට පැමිණි ඩෙන්මාර්ක් ජාතික කාන්තාවන් එ‍ෙකාළොස් දෙනාගෙන් සමන්විත කණ්ඩායම රාත්‍රී ආහාරයට සුදානම්ව සිටියදී මෙම සිද්ධිය මුහුණපා ඇත.සිද්ධියෙන් තුවාල ලැබූ හෝටල් හිමිකරු ප්‍රතිකාර සඳහා මහනුවර මහ රෝහලට ඇතුළත් කෙරිණි. මෙම අවස්ථාවේ අදාළ ඩෙන්මාර්ක් ජාතික කාන්තාවන් සමඟ තවත් විදේශිකයන් දෙදෙනෙකුද සිට ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n14022825</link>
    <topic>කුළී නිවැසියන් 66 දෙනකුට ස්ථිර හිමිකම් ඔප්පු</topic>
    <author>චන්දිමා එදිරිමාන්න</author>
    <content>ජාතික නිවාස කොමසාරිස් වෙත පැවරී ඇති නිවාසවල දිර්ඝ කාලයක් මුළුල්ලෙහි පදිංචිව සිටින කුළි නිවැසියන් 66 දෙනකු සඳහා ස්ථිර හිමිකම් ඔප්පු ප්‍රදානය කෙරේ.1973 අංක 1 දරන නිවාස දේපළ උපරිම නීතිය යටතේ ජාතික නිවාස කොමසාරිස් වෙත පැවරී ඇති නිවාසවල කාලාන්තරයක සිට පදිංචිව සිටින මෙම පිරිස කොළඹ, ගම්පහ, මහනුවර, ත්‍රිකුණාමලය යන දිස්ත්‍රික්කවල පදිංචිකරුවෝ වෙති.දිර්ඝ කාලයක සිට මෙම නිවාසවල හිමිකම සම්බන්ධයෙන් පැවතියාවු නීත්‍යානුකූල ගැටලු, අනවබෝධය යනාදී කරුණු හේතුවෙන් මෙම පිරිස වෙත ස්ථිර හිමිකම් ඔප්පු ලබාගැනීමට නොහැකි විණි.මෙම නිවැසියන් පත්ව ඇති දුෂ්කරතාව පිළිබඳ අවධානය යොමු කළ ඇමැති විමල් වීරවංශ මහතා මොවුන්ට කඩිනමින් නිත්‍යානුකූල හිමිකම් ඔප්පු ලබාදීමට ජාතික නිවාස කොමසාරිස්වරයා වෙත උපදෙස් ලබා දී ඇත.ඒ අනුව ඔවුන්ට හිමිකම් ඔප්පු ප්‍රදානය කිරීම ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතාගේ උපදෙස් පරිදි අමාත්‍යාංශයේ ලේකම් පී.එච්.එල් විමලසිරි පෙරේරා මහතාගේ ප්‍රධානත්වයෙන් බත්තරමුල්ල, සෙත්සිරිපායේ පිහිටි නාගරික සංවර්ධන අධිකාරියේ ශ්‍රණාගාරයේ දී සිදු කෙරුණි. නිවැසියන් 221 දෙනකු සඳහා ස්ථිර හිමිකම් ඔප්පු ලබාදීමට ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය යටතේ පවතින ජාතික නිවාස කොමසාරිස් අංශය සමත්ව සිටී.මෙම හිමිකම් ඔප්පු ලබාදීම සඳහා මෙම පදිංචිකරුවන් බොහෝ කාලයක සිට ඉල්ලීම් කර තිබුණ ද ඉතා සංකීර්ණ ක්‍රියාවලියක් අවසන් කිරීමෙන් අනතුරුව එම හිමිකම් ඔප්පු මෙසේ ලබාදෙන ලදී.එබැවින් බොහෝ කාලයක සිට නොලැබී තිබූ මෙම හිමිකම් ඔප්පු ලබාදීම මඟින් මෙතෙක් එම පවුල් මුහුණ දුන් සමාජීය ප්‍රශ්න බොහොමයකට ඉන් විසඳුම් ලැබේ. මෙම අවස්ථාවට ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශයේ අධ්‍යක්ෂ(නිවාස සංවර්ධන) නන්දනී සමරවික්‍රම, ජාතික නිවාස කොමසාරිස් නීතිඥ රාජා ගුණරත්න, ජාතික නිවාස සංවර්ධන අධිකාරියේ උප සභාපති ඒ.ඩබ්.දයානන්ද, එහි අධ්‍යක්ෂ මණ්ඩල ලේකම් ඩී.එම් ජයලත්, ජනසෙවණ නිවාස මහලේකම් කාර්යාලයේ උපදේශක ලක්විජය සාගර පළන්සුරිය, ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශයේ නීති නිලධාරීනි ඩී.එම්.එස්. දිසානායක මහත්ම මහත්මීහු, නිලධාරිහු, ප්‍රතිලාභිහු ඇතුළු විශාල පිරිසක් සහභාගි වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n14022826</link>
    <topic>ගාල්ලේ සංවර්ධනය: රාජ්‍ය නිලධාරීන් දැනුවත් කිරීම මාර්තු 3දා</topic>
    <author>@ ගාල්ල දිසා සමූහ</author>
    <content>ගාල්ල දිස්ත්‍රික්කයේ මේ වර්ෂයේ සංවර්ධනය සඳහා රජය විසින් ලබා දී ඇති අති විශාල මුදල් ප්‍රතිපාදනයන් යෙදවිය යුතු ආකාරයන් පිළිබඳව රාජ්‍ය නිලධාරීන් පාර්ලිමේන්තු මන්ත්‍රීවරුන් සහ ප්‍රජාමූල නියෝජිතයන් දැනුවත් කිරීමේ මහා සභා රැස්වීම සහ සාකච්ජාව මාර්තු මස 3 දින පස්වරු 2.30ට ගාල්ල සමනළ ක්‍රිඩාංගණයේ දි ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පැවැත්වීමට කටයුතු යොදා ඇත.මේ අවස්ථාවට ගාල්ල දිස්ත්‍රික්කයේ ඇති සියලුම මහජන සංවිධානවල නිලධාරීන් සහ රාජ්‍ය සේවාවල නිලධාරීන් හත් දහසක් පමණ සහභාගි වෙතැයි අපේක්ෂා කැරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=n14022827</link>
    <topic>විදේශ සේවා නියුක්ති කාර්යාංශයෙන් රටවිරුවන් රැසකට නිවාස හා චෙක්පත්</topic>
    <author>රත්නසිරි පතිරණ, ධනුෂ්ක ගොඩකුඹුර, නුවන් කොඩිකාර සහ තිළිණි අධිකාරී</author>
    <content>අට වන දැයට කිරුළ ජාතික සංවර්ධන ප්‍රදර්ශනයට සමගාමීව ශ්‍රී ලංකා විදේශ සේවා නියුක්ති කාර්යාංශය මඟින් රටවිරුවන් රැසකට නිවාස හා චෙක්පත් භාරදීම පෙරේදා (26) දින කාර්යාංශ කෑගල්ල පුහුණු මධ්‍යස්ථානයේදී සිදුකෙරිණි.එහිදී ප්‍රාදේශීය ලේකම් කොට්ඨාස 11ක් ආවරණය කරමින් රටවිරු පියස නිවාස ණයලාභී රටවිරුවන් 10 දෙනෙකුට චෙක්පත් ප්‍රදානය කිරීම හා වැඩ අවසන් කළ නිවාස 5ක හිමියන්ට යතුරු භාරදීම ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාධිලංකාර මහතාගේ ප්‍රධානත්වයෙන් සිදු කළේය. මේ වන විට රුපියල් ලක‍්ෂ 3 බැඟින් රටවිරුවන් 160 දෙනෙකු නිවාස ණය ලැබීමට සුදුසුකම් ලැබා තිබෙන අතර ඉන් නිවාස 60ක වැඩ ආරම්භ කර තිබේ. කෑගල්ල ප්‍රදේශයේ රටවිරු නිවාස 15ක් පමණ මේ වන විට සාදා නිම කර ඇත.ඉදිරියේ දී රටවිරු සංවිධාන කේන්ද්‍ර කොට ගනිමින් වැඩියෙන් ස්වයං රැකියා ණය හා නව කර්මාන්තකරුවන්ට ණය ලබාදීමේ වැඩපිළිවෙළක් ක්‍රියාත්මක කරන බව එහි සභාපති අමල් සේනාධිලංකාර මහතා පැවැසීය.එසේම විදේශගත වන ගෘහ සේවිකාවන් ප්‍රමාණය අඩුකර ඒ වෙනුවට හෙද, ඇඟළුම් වැනි වෘත්තිමය ක්ෂේත්‍රයන් සඳහා කාන්තාවන් යොමුකිරීම මෙහි අරමුණ බව හෙතෙම කිවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=r1402281</link>
    <topic>සැකකරුවකුට ඇප ගන්න ග්‍රාමනිලධාරිණිය හොරට ඡායාරූපයක් සහතික කර දීලා</topic>
    <author>@ දිලීප් නිශ්ශංක - බළපිටිය සමූහ</author>
    <content>රක්ෂිත බන්ධනාගාර ගතව සිටින සැකකරුවකුට ඇප ලබා ගැනීමට ඡායා රූපයක් සහතික කර දීමේ චෝදනාව සම්බන්ධයෙන් බළපිටිය මහාධිකරණයේ පෙනී සිටි ග්‍රාම නිලධාරිණියකට දැඩි ලෙස අවවාද කර මුදා හැරීමට බළපිටිය මහාධිකරණ විනිසුරු මොහාන් සෙනෙවිරත්න මහතා නියෝග කළේය.මෙම ග්‍රාම නිලධාරිනිය රක්ෂිත බන්ධනාගාර ගතව සිටින සැකකරුවෙකුට ඇප ලබා ගැනීම සඳහා තමන් ඉදිරියේ නොසිට ඡායා රූපයක් සනාථ කිරීමේ චෝදනාවට බළපිටිය මහාධිකරණ විනිසුරුවරයා ගාල්ල දිසාපතිවරයා මඟින් කරන්දෙණිය ප්‍රාදේශීය ලේකම්වරියට නොතීසියක් නිකුත් කර තිබුණි.එම නොතීසිය අනුව මහාධිකරණයේ පෙනී සිටි ග්‍රාම නිලධාරිණියට මහාධිකරණ විනිසුරුවරයා දන්වා සිටියේ තමන් ඉදිරියේ නොසිට කිසිවකුගේ ඡායා රූප සහතික කළ නොහැකි බවය2010 ජනවාරි මස 27 දින හෝ ඊට ආසන්න දිනයකදී කරන්දෙණිය ප්‍රදේශයේ රැස්වීමකට පීඩාකාරි ආයුධ වලින් පහරදී රුපියල් 70000ක් අලාභයක් සිදු කිරීමේ චෝදනාවට රක්ෂිත බන්ධනාගාර ගතව සිටින සැකකරුවන් හය දෙනෙකුගෙන් පස් දෙනෙකුට ඇප නියම වූ අතර, හය වන සැකකරු ඉලන්දාරි දේව සංජීව නැමැත්තාට හැඳුනුම්පතක් නොමැතිව ඇප ලබා ගැනීමට නොහැකි වීම නිසා ඡායා රූපය සහතික කර දීමට ග්‍රාම නිලධාරිනිය කටයුතු කර ඇත.සැකකරු රක්ෂිත බන්ධනාගාර ගතව සිටියදී අනන්‍යතාවය තහවුරු කිරීම සඳහා ඡායාරූපය සහතික කිරීම පිළිබඳව ග්‍රාම නිලධාරිනියට තරයේ අවවාද කරමින් මහාධිකරණ විනිසුරුවරයා කියා සිටියේ මින් ඉදිරියට රෙගුලාසි වලින් බැහැරව ක්‍රියා නොකිරීමට තරයේ අවවාද කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=r1402282</link>
    <topic>හෙරොයින් ජාවාරම් සහ මැර ක්‍රියා කළ දෙදෙනෙක් දැළේ</topic>
    <author>සබරගමුව සමූහ</author>
    <content>කෑගල්ල නගරය හා ඊට ආසන්න ප්‍රදේශවල ජනතාව භීතියට පත් කරවමින් කප්පම් ගැනීම්, මැර ක්‍රියාවන් හා මත් කුඩු ජාවාරමේ යෙදුණු පුද්ගලයන් දෙදෙනෙක් අත්අඩංගුවට ගෙන අධිකරණයට ඉදිරිපත් කිරීමට කෑගල්ල කොට්ඨාස ළමා හා කාන්තා කාර්යාංශයේ නිලධාරින් කණ්ඩායමක් ගත වූ සතිය තුළ සමත් විය.කෑගල්ල කොට්ඨාස භාර ජ්‍යෙෂ්ඨ පොලිස් අධිකාරි ප්‍රියලාල් දසනායක, සහකාර පොලිස් අධිකාරි ශ්‍රියන්ත පීරිස්, මූලස්ථාන පොලිස් පරීක්ෂක කමල් පෙරේරා මහත්වරුන්ගේ අධීක්ෂණය යට‍ෙත් ළමා හා කාන්තා කාර්යාංශයේ ස්ථානාධිපතිනි පො. ප. අප්සරා මහත්මියගේ නායකත්වයෙන් යුත් කණ්ඩායමක් විසින් කෑගල්ල දීවෙල දී හෙරොයින් මත් කුඩු මිලි ග්‍රෑම් 80ක් සමග අත්අඩංගුවට ගෙන තිබූ සැකකරුවකුගේ මගපෙන්වීම මත ඔහුට මත් කුඩු සැපයූ කොළඹ - දෙමටගොඩ ප්‍රදේශයේ මත්කුඩු සැපයුම්කරුවෙක් තවත් හෙරොයින් මිලි ග්‍රෑම් 200ක් සමඟ අත්අඩංගුවට ගැනීමට එම නිලධාරීන් සමත් වී තිබුණි.දීවෙල ප්‍රදේශයේ දී මුල්වරට අත්අඩංගුවට ගත් සැකකරු වයස අවුරුදු 37ක එක් දරු පියෙක් වන අතර මොහු මීට පෙර මහනුවර ප්‍රදේශයේ රන් ආභරණ වෙළෙඳ සලක් බිඳීමේ වරදකට අධිකරණයෙන් දඬුවම් ලැබූ අයකු බවද හෙළි වේ. චූදිත සැකකරු නිතර කෙටේරියක් ළඟ තබාගෙන සිටි අයෙක් බවද කප්පම් ගැනීම් මංකොල්ලකෑම් ආදි කටයුතුවල නිතර යෙදුණ අයෙක් බවත් ඔහුට ප්‍රදේශවාසීන් දැක්වූ බිය නිසා බොහෝ අවස්ථාවල පාඩුව හා වේදනාව විඳගෙන නීතිය ඉදිරියට නොගිය බවද ප්‍රදේශවාසීහු පවසති.මේ අතර කෑගල්ල නගරයේ උපකාරක පන්ති සඳහා එන සිසුන්ගෙන් මුදල් කප්පම් ගැනීම් ඇතුළු සමාජ විරෝධී කටයුතුවලට නායකත්වය දුන් තවත් හෙරොයින් ජාවාරම්කරුවකු පසුගිය 25 දා අත්අඩංගුවට ගෙන තිබුණේ හෙ‍ෙරායින් මත් කුඩු මිලි ග්‍රෑම් 180ක් (පැකට් පහක්) සමගය. වයස අවුරුදු 41 වූ එම චෝදිත සැකකරුද කලක් ආරක්ෂක හමුදාවක සේවයේ යෙදී සිට පැන ආ අයෙක් බවටද හඳුනාගෙන තිබිණි. අත් අඩංගවට පත් සැකකරුවන් දෙදෙනෙක් මේ වන විට කෑගල්ල මහේස්ත්‍රාත් නියෝග මත ලබන 10 දක්වා රක්ෂිත බන්ධනාගාර ගත කර ඇති අතර තවත් සැකකරුවෙක් රැඳවුම් නියෝග මත වැඩිදුර පරීක්ෂණ පවත්වමින් පසුවේ.කෑගල්ල කොට්ඨාස භාර ජ්‍යෙෂ්ඨ පොලිස් අධිකාරි ප්‍රියලාල් දසනායක, සහකාර පොලිස් අධිකාරි ශ්‍රියන්ත පීරිස්, මූලස්ථාන පොලිස් පරීක්ෂක කමල් පෙරේරා යන මහත්වරුන්ගේ අධීක්ෂණය යටතේ ළමා හා කාන්තා කාර්යාංශයේ ස්ථානාධිපතිනි පො. ප. අප්සරා, උ. පො. ප. රවීන්ද්‍ර, උ. පො. ප. ආනන්ද, උ. පො. ප. නිශාන්ත, පො. සැ. 42630 නිශ්ශංක, පො. සැ. 29014 චන්දන, කා. පො. සැ. 4743 පොඩි මැණිකේ, කා. පො. සැ. 5369 ඉනෝකා, පො. සැ. 4986 ගුණවර්ධන යන මහත්ම මහත්මීන් පිරිසක් මෙම වැටලීම් සඳහා එක්වී තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=r1402283</link>
    <topic>බස්පොළේ මුත්‍රාකර දඩකයි</topic>
    <author>@ අනුරාධපුර මධ්‍යම විශේෂ</author>
    <content>අනුරාධපුර නව නගර බස් නැවතුම්පොළේ බස් රථ දෙකක් මැදට මැදිවී මුත්‍රා කළබවට අධිකරණය හමුවේ වරද පිළිගත් පුද්ගලයකුට රුපියල් තුන්දහසක දඩ මුදලක් ගෙවන ලෙස අනුරාධපුර ප්‍රධාන මහේස්ත්‍රාත් අතිරේක දිසා විනිසුරු රැවන්දිකා මාරසිංහ මහත්මිය නියෝග කළාය.සැකකරු ප්‍රසිද්ධ ස්ථානයක් වන අනුරාධපුර නව නගර බස් නැවතුම් පොළේ බීමතින් අශෝභන ලෙස හැසීරීඒ ආසන්නයේ මහජන වැසිකිළියක් තිබියදීත් එය භාවිතයට නොගෙන නවතා තිබු බස් රථ දෙකක් අතරට ගොස් විශාල පිරිසක් බලා සිටියදී ඔවුන් අපහසුතාවට පත්වන අයුරින් මුත්‍රා කරද්දී අනුරාධපුර මුලස්ථාන පොලීසියේ දුෂණ මර්ධන අංශයේ නිලධාරියකු සැකකරුව අත්අඩංගුවට ගෙන අධිකරණයට ඉදිරිපත් කළේය.සැකකරුට රුපියල් 3000 ක දඩය නියම කරමින් නැවතත් මෙවැනි අශෝභන ක්‍රියාවල් වල නිරත නොවන ලෙස මහේස්ත්‍රාත්වරිය තරයේ අවවාද කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=r1402284</link>
    <topic>හෙරොයින් හා ගංජා ළග තබාගෙන සිටි සැකකරුවන්ට දඩ</topic>
    <author>@ ජයසිරි පේදුරුආරච්චි - ගන්දර සමූහ</author>
    <content>මාතර පොලිස් වසමේ විශේෂ අපරාධ හා දූෂණ ක්‍රියා මැඩලීමේ අරමුණින් දූෂණ මර්ධන ඒකකය හා විශේෂ මෙහෙයුම් ඒකකය එක්ව ඉකුත් 25 දින රාත්‍රියේ කරණ ලද පොලිස් මෙහෙයුමකින් හෙරොයින් හා ගංජා ළඟ තබාගෙන සිටි පද්ගලයන් හයදෙනෙකු හා සැකපිට තවත් පුද්ගලයන් තිදෙනෙකු වශයෙන් සැකකරුවන් නවදෙනෙකු අත්අඩංගුවට ගෙන තිබුණි.ඉන් සැකමත අත්අඩංගුවට ගත් තිදෙනෙකු පොලිස් ඇපමත මදාහැර අනෙක් සැකකරුවන් හයදෙනා ඉකුත් 26 දින මාතර මහෙස්ත්‍රාත් අධිකරණයට ඉදිරිපත් කිරීමෙන් පසු ප්‍රධාන මහෙස්ත්‍රාත් රුවන් සිසිර කුමාර මහතා විසින් හෙරොයින් ළඟ තබාගෙන සිටි සැකකරුවන් පස්දෙනාට එක් අයකුට රුපියල් දසදහස බැගින් රුපියල් පනස් දහසක් හා ගංජා ළඟතබාගෙන සිටි සැකකරුට රුපියල් තුන්දහසක් දඩ නියම කෙරෙණි.මාතර ජ්‍යෙෂ්ඨ පොලිස් අධිකාරී දේශබන්ධු තෙන්නකෝන් මහතාගේ උපදෙස් මත උප පොලිස් පරීක්ෂක වරුන් වන චතුරංග, කොඩතුවක්කු, උපුල් චාමර හා පොලිස් සැරයන් 42025 නිලන්ත, පොලිස් කොස්තාපල් වරුන් වන 95552 හේමන්ත, 82830 චතුරංග හා 32014 සරත්චන්ද්‍ර යන නිලධාරීන් සැකකරුවන් අත්අඩංගුවට ගත් මෙහෙයුම සිදුකර තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=r1402285</link>
    <topic>වියළි කාලගුණයෙන් ගුරුගොඩ රබර් තවාන අනතුරේ</topic>
    <author>@ පෝරුවදණ්ඩ සමූහ එච්. කුලතිලක</author>
    <content>පෝරුවදණ්ඩ ගුරුගොඩ ප්‍රදේශයේ පවතින අධික වියළි කාලගුණය නිසා රබර් සංවර්ධන දෙපාර්තමේන්තුවට අයත් ගුරුගොඩ රබර් පැළ තවානේ ගැටලු රාශියක් පැන නැගී ඇත.මේ තවානේ ඇට කිලෝ 6000කින් තවාන් කළ පැළ 120000කින් යුත් බිජ තවානත්, බෑග් පැළ ලක්ෂ 3කින් යුත් රබර් පැළ තවානත්, බද්ධ කිරීමට ආසන්න රබර් පැළ 150000ක තවානත් යන ත්‍රිත්වයෙහි රබර් පැළ ලක්ෂ 51/2ක් වතුර හිඟකම නිසා දුර්වල වී මැරී යාමේ තර්ජනයට මුහුණ දී ඇත.එමෙන්ම වියළි කාලගුණය නිසා පැළ බද්ධ කිරීමද අපහසු වී ඇත. වැව සිදීයාමෙන් උදේ සවස වතුර දැමීමට ක්‍රියාත්මක වූ විසුරුම් ජලනල පද්ධතිය දැනට අක්‍රීයව ඇත. රබර් ඇට කිලෝ 6000කින් යුත් බිජ පැළ තවානට උදේ සවස වතුර දමා සාත්තු කළ යුතු වුවත් වතුර හිඟකමෙන් සාර්ථක බද්ධ පැළයක් බිහිකිරීම පවා දැනට ගැටලුවක් බව මේ තවාන් භාර ක්ෂේත්‍ර නිලධාරීවරයා පවසයි.මේ නිසා 2014 මැයි-ජුනි වගා කන්නය සදහා බද්ධ රබර් පැළ නියමිත කාලයට බෙදා හැරීමේ අපහසුතාවෙන් අක්කර 650ක පමණ රබර් සංවර්ධන දෙපාර්තමේන්තුවේ අවසරපත්ලාභී කුඩා රබර් ඉඩම් වගාකරුවෝ මහත් අසීරුතාවයකට පත්ව ඇත. .</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=r1402286</link>
    <topic>රඹුක්කන-ගබ්බල සිරිසඟබෝ මහා විදුහලේ ‘ඉ’ ශිල්පාගාරය සිසු අයිතියට</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>අද රටේ අධ්‍යාපනය හැරවුම් ලක්ෂයකට ලක්වෙලා උපාධිධාරීන් 50000කට වැඩි පිරිසකට රැකියා ලබාදී තිබෙනවා. අවුරුදුපතා විශ්වවිද්‍යාලවලින් පිටවෙන උපාධිධාරීන්ට රැකියා අවස්ථා සලසා දෙන බවද විදුලි සංදේශ සහ තොරතුරු තාක්ෂණ ඇමැති රංජිත් සියඹලාපිටිය මහතා පැවැසීය.රඹුක්කන ගබ්බල සිරිසඟබෝ මහා විද්‍යාලයේ තොරතුරු තාක්ෂණ අමාත්‍යාංශය මගින් රුපියල් ලක්ෂ 37ක වියදමින් ඉදිකළ ‘ඉ’ ශිල්පාගාරය සිසු අයිතියට පත් කිරීමේ උත්සවයේදී ඇමැතිවරයා එසේ පැවැසීය.ගබ්බල සිරිසඟබෝ විද්‍යාලයේ විදුහල්පති පුජ්‍ය දෙහිඕවිට විජිතවංශ හිමියන්ගේ ආරාධනයෙන් පැමිණි ඇමැති සියඹලාපිටිය මහතා මෙසේද කීහ.ජනාධිපති මහින්ද රාජපක්ෂ මහතා දැන් රටේ අව්‍යතාවයට ගැලපෙන උගතුන් බිහිකිරීමේ කාර්යය ආරම්භ කර තිබෙනවා. අද සාක්ෂරතාවයෙන් ලබා ඇති දියුණුව නිසා අද අකුරු බැරි කෙනෙක් ගමේ ගොඩේවත් සොයාගන්න නෑ.ගම්බද පාසල්වල දරුවන්ටත් පරිගණක අධ්‍යාපනය ලබාදීම සඳහා ජනාධිපති තුමාගේ උපදෙස් පරිදි අද දිවයිනපුරා සෑම පාසලකම ‘ඉ’ ශිල්පාගාර ඉදිකරමින් පවතිනවා.කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් මහතා අද මේ ආණ්ඩුවෙන් නගරබදට පමණක් නෙවෙයි ගමට වතුකරයට එකසේ පහසුකම් ලබා දී තිබෙනවා යැයිද සබරගමුව ප්‍රධාන ඇමැතිතුමා පළාත් පාසල් සංවර්ධනයට විශාල මුදල් ප්‍රතිපාදන ලබාදෙන බවද මේ පාසලටත් පසුගිය වසරෙදී රුපියල් ලක්ෂ 65ක මුදලක් ලබාදී දෙමහල් පන්තිකාමර ගොඩනැගිල්ලක් ඉදි කළ බවද පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=r1402287</link>
    <topic>කෑගල‍්ලේ කෘෂි ව්‍යාපෘතිවලට මේ වසරේ දසලක්ෂ 12ක්</topic>
    <author>කෑගල්ල සමූහ පී. එම්. පී. පොල්වත්ත</author>
    <content>සබරගමුව පළාත් සභාව මඟින් මෙම වසරේ කෑගල්ල දිස්ත්‍රික්කයේ කෘෂිකර්ම කටයුතු සඳහා රුපියල් මිලියන 12ක මුදලක් ලබා දී ඇති බව කෑගල්ල දිස්ත්‍රික් සහකාර කෘෂිකර්ම අධ්‍යක්ෂිකා ජේ. එම්. ධනංජනී බණ්ඩාර මහත්මිය පැවසූවාය.මේ අනුව කෘෂි ව්‍යාපෘති 26ක් ක්‍රියාත්මක කිරීමට සැලසුම් කර ඇත.මෙම වැඩසටහන් අතර නව තාක්ෂණය අනුව කෘෂිකර්ම කටයුතු වැඩි දියුණු කිරීම නවීන වර්ගයේ වැඩි අස්වැන්නක් ලබාගැනීමට බිත්තර වී ගොවිපළවල් ආරම්භ කිරීම දේශීය අල වගාව, මී මැසි පාලනය, ගෙවතු වගාව ඇතුළු විවිධ කෘෂිකර්ම කටයුතු ආරම්භ කරන බව අධ්‍යක්ෂකවරිය පැවසූවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=r1402288</link>
    <topic>බෝම්බුවල කඳු මුදුණේ අඩි සියයක බුදු පිළිමයක්</topic>
    <author>මතුගම මධ්‍යම - නිමල් වීරසේන</author>
    <content>කළුතර, බෝම්බුවල කඳු මුදුනේ අඩි සියයකට වඩා උස බුද්ධප්‍රතිමාවක් ඉදිකිරීමේ කටයුතු හා සම්බන්ධ ආධාර මුදල් රැස්කිරී‍ම පසු ගිය දින සුබ නැකතින් බෝම්බුවල ‘සත්සිළු සමාධි පදනම’ මගින් සිදුකරන ලදී.පිළිරුවට පමණක් සීමා නොකොට ඉන් එහාට ගිය ඉතිහාසයේ බුදු සසුන රැකගත් සිංහල රජදරුවන්ගේ අභිමානවත් ප්‍රතිමා නිරූපණය සහිතව කඳු මුදුනේ අක්කර 55ක පමණ වපසරියෙන් යුත් භූමි භාගයක හිමිකම් ලද අක්කර 3ක ප්‍රදේශයක් තුළ එම ‍ෛඑතිහාසික තොරතුරු මූර්ති හා සිත්තම් සහිතව ‘සඟතිසිපුර පූජා භූමිය’ නමින් එය නම්කරනු ලදුව, මේ වනවිට ඉදිකිරීම් කටයුතු සිදුවෙමින් පවතී.රුපියල් මිලියන හතළිහක් (40) පිළිමවහන්සේ ඉදිකරලීමට ඇස්තමේන්තුකර ඇති අතර, ග්‍රාමසේවා නිලධාරී වසම් 06ක් නියෝජනය වන පවුල් 7000ක් පමණ පදිංචි බෝම්බුවල ගම ප්‍රදේශවාසීන්ගේ පරිත්‍යාග මුදල් හා ශ්‍රම දායකත්වය මේ සඳහා වැඩි වශයෙන් භාවිතා කිරීමට සැලසුම් කර තිබේ. රාජ්‍ය ආයතන මෙන්ම පරිත්‍යාගශීලී වෙනත් ආයතන හා දෙස් විදෙස් සංචාරකයන්ගේ ආධාර පරිත්‍යාග ලබාගැනීමට ද අපේක්ෂිතය.බෝම්බුවල - ශ්‍රී සුබෝධිරාජාරාම මූල මහා විහාරාධිපති, අමරපුර සද්ධම්ම යුක්තික මහා නිකායේ කළුතර පළාත් ප්‍රධාන සංඝනායක, ශාස්ත්‍රපති “හල්වතුරේ අස්සජි” නාහිමිපාණන් ප්‍රධාන බෝම්බුවල ශ්‍රී මුනින්දාරාම විහාරස්ථ වැඩමවා වදාළ මහා සංඝරත්නයේ ආශිර්වාදය මධ්‍යයේ සත්සිළු සමාධි පදනමේ නිලධාරීන් ප්‍රධාන ක්‍රියාකාරී සාමාජිකයන් ඉදිරියේ සුබ නැකතින් බෝම්බුවල වෙළෙඳ ව්‍යාපාරික එම්. සතිස්චන්ද්‍ර මහතා විසින් බුද්ධ ප්‍රතිමා නිර්මාණ අරමුදල වෙනුවෙන් ප්‍රථම මුදල් ආධාරය පිරිනමන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=r1402289</link>
    <topic>මකුළුදුව කනිෂ්ටය සංවර්ධනයට මුදල්</topic>
    <author>කැස්බෑව සංචාරක ධර්මසිරි සුරවීර</author>
    <content>පිළියන්දල මකුළුදූව නව ආදර්ශ කනිෂ්ට විද්‍යාලයට අඩුපාඩුවක්ව පවතින දෙමහල් පාසල් ගොඩනැගිල්ල ඉදිකිරීම සඳහා මුල්ගල තබා වැඩ ආරම්භ කිරීමට රුපියල් ලක්ෂ දෙකක මුදලක් ලබා දෙන බව බස්නාහිර පළාත් සභාවේ හිටපු මන්ත්‍රී රොජර් සෙනෙවිරත්න මහතා පැවැසීය.රොජර් සෙනෙවිරත්න මහතා මේ බව පැවැසුවේ එම විද්‍යාලයේ පසුගියදා පැවැති උත්සවයකට සහභාගි වූ අවස්ථාවේදී විදුහල්පති සරත් පෙරේරා මහතා ඒ මහතාගෙන් කළ ඉල්ලීමකටය. මකුළුදූව නව ආදර්ශ කනිෂ්ඨ විද්‍යාලයේ රංග ශාලාව ඉදිකිරීම සඳහා ද පළාත් සභා මන්ත්‍රී ප්‍රතිපාදනවලින් රුපියල් ලක්ෂ 4ක මුදලක් ලබා දුන් බවත්, එහිදී රොජර් සෙනෙවිරත්න මහතා වැඩිදුරටත් කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=r14022810</link>
    <topic>දඹුල්ලේ කසිප්පු හා ගංජා සොයා දුරකථන ඇමතුම් පිරික්සයි</topic>
    <author>සීගිරිය විශේෂ</author>
    <content>දඹුල්ලේ නමගිය කසිප්පු හා මත්ද්‍රව්‍ය ජාවාරම් කරුවන් සමඟ සබඳකම් පවත්වන පිරිස අනාවරණය කැර ගැනීම සඳහා ජාවාරම් කරුවන්ගේ ජංගම හා ගෘහස්ත දුරකථන වලට ඇමතුම් ලබාගත් තොරතුරු පිටපත් දුරකථන සමාගම්වලින් ලබාගැනීමට අධිකරණයේ අවසරය ලබා ගත් බව දඹුල්ල සහකාර පොලිස් අධිකාරී පී.කේ. ඥානසේන මහතා පැවසීය.දඹුල්ල ප්‍රදේශයේ ක්‍රියාත්මක කසිප්පු ජාවාරම නවතා දමන ලෙසත් එම ජාවාරමට විවිධ තරාතිරම්වල පුද්ගලයන් මෙන්ම ඇතැම් පොලිස් නිලධාරීන් සම්බන්ධ බව පවසමින් දඹුල්ල විහාර හන්දිය ප්‍රදේශයේ දී ජනතා විරෝධතාවයක් පැවැත්විණි.ඒ අනුව තොරතුරු ගවේශණය කළ දඹුල්ල සහකාර පොලිස් අධිකාරී පී.කේ. ඥාණසේන මහතා අධිකරණයට කරුණු වාර්තා කැර ජාවාරම්කරුවන් සමඟ සබඳකම් පැවැත්වූ පිරිස අනාවරණය කැර ගැනීම සඳහා දුරකථන වාර්තාව ලබාගැනීමට අධිකරණ සහාය පැතීය. ඒ සඳහා අධිකරණයෙන් අවසර ලබාදී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=s1402281</link>
    <topic>ක්‍රීඩා සංගම්වල ව්‍යවස්ථා අයිතිය තහවුරු කිරීමට මැදිහත් වෙන්න</topic>
    <author>ප්‍රින්ස් ගුණසේකර</author>
    <content>ජාතික ඔලිම්පික් කමිටුවට අයත් ක්‍රීඩා සංගම්වල ව්‍යවස්ථා අයිතිය තහවුරු කොට විශේෂ මහ සභාවක් කැඳවන ලෙස ශ්‍රී ලංකා වොලිබෝල් සම්මේලනයේ සභාපති ඇමැති ඩිලාන් පෙරේරා මහතා ඉල්ලා සිටියි.ක්‍රීඩා සංගම් කිහිපයක නියෝජිතයන් සමග ශ්‍රී ලංකා පාපන්දු නිවහනේදී පෙරේදා පැවැති මාධ්‍ය හමුවකදී ඒ මහතා මේ ඉල්ලීම ඉදිරිපත් කළේය.ජාත්‍යන්තර ඔලිම්පික් කමිටුවට, ක්‍රීඩා අමාත්‍යාංශයට හා ජාතික ඔලිම්පික් කමිටුවට මේ බව පවසා ලිඛිත ඉල්ලීම් කළත් නිසි ප්‍රතිචාර නොවුයෙන් මාධ්‍ය හමුවේ තොරතුරු ඉදිරිපත් කිරීමට තීරණය කළේ යැයි ඩිලාන් පෙරේරා මහතා පැවැසීය.ශ්‍රී ලංකා මලල ක්‍රීඩා සභාපති මේජර් ජෙනරාල් පාලිත ප්‍රනාන්දු, පාපන්දු සභාපති රංජිත් රුද්‍රිගු, වොලිබෝල් ලේකම් සුසිල් රණසිංහ, ජල ක්‍රීඩා සභාපති නේතෘ නානායක්කාර, ලේකම් අක්‍රි අමීර්, හොකී සභාපති සුමිත් එදිරිසිංහ, පාපැදි සභාපති කේ.පී.පී.පතිරණ බැඩ්මින්ටන් සභාපති සුරාජ් දන්දෙනිය, දුනු විදීමේ සංගමයේ සභාපති එච්.යු.සිල්වා හා අසුන්පිට යෑමේ සංගමයේ සභාපති සුරංජිත් ප්‍රේමදාස යන මහත්වරු මේ මාධ්‍ය හමුවට සහභාගිවී සිටියහ. ශ්‍රී ලංකා බොක්සිං සංගමයේ ඩයන් ගෝමස් මහතාගේ පැමිණීම අපේක්ෂාවෙන් සිටියද ඒ මහතා මධ්‍ය හමුවට එක් වුයේ නැත."ජාතික ඔලිම්පික් කමිටුව අත්තනෝමතිකව ක්‍රියා කරමින් බලයේ රැදී සිටින බව අපගේ හැගීමයි. අපේ ඉල්ලීම ක්‍රීඩා සංගම්වල අයිතීන් ආරක්ෂා කිරීමට මහා සභාවක් කැඳවන ලෙසයි. ක්‍රීඩා සංගම් 18ක් අස්සන් කොට ජාත්‍යන්තර ඔලිම්පික් කමිටුවට ලිව්වා.ක්‍රීඩා සංගම් 20ක් අස්සන් කොට ජාතික ඔලිම්පික් කමිටුවට දැනුම් දුන්නා. ව්‍යවස්ථාව අනුව විශේෂ සභාවක් කැඳවන ලෙස ක්‍රීඩා ඇමැතිතුමාට දැනුම් දුන්නාම මැදිහත් වෙන්න නෙහැකි බව දැනුම් දුන්නා. දැන් අපි වෙන කාටද මේ බව කියන්නේ. රටේ තෙවැනි ඇහැට අපි කියනවා මේ සත්‍ය තත්ත්වය හෙළිකොට අවශ්‍ය වාතාවරණය සකසන ලෙස. අද ක්‍රීඩා සංගම්වලට යන එන මං නැතිව අසරණ තත්ත්වයට පත්වෙලා.මේ අසාධාරණයට එරෙහිව අධිකරණ ක්‍රියා මාර්ගවලට යන්න අපට අවශ්‍ය නැ. නමුත් ශ්‍රී ලංකාවේ මානව හිමිකම් කොමිසම හමුවට යන්න ඇති හැකියාව අපි සොයා බලනවා" යැයි ඩිලාන් පෙරේරා මහතා පැවැසීය.වත්මන් ඔලිම්පික් කමිටු සභාපති හේමසිරි ප්‍රනාන්දු මහතා වසර 18ක් කළ සුවිශේෂී මෙහෙයකට ජීවිත කාලය දක්වා සම්මානනීය සභාපති තනතුරක් පිරිනැමීමට යෝජනා සම්මත කොට ඇතැයිද ඒ මහතා පැවැසීය."මේ නඩුවේ පළමු විත්තිකරු ක්‍රීඩා ඇමැති. ඔහු මේ ප්‍රශ්නයට බරපතළ ලෙස මැදිහත්විය යුතුයි. දෙවැනි හා තෙවැනි විත්තිකරුවන් ලෙස ජාතික ඔලිම්පික් කමිටු සභාපති හා ලේකම් සිටිනවා. ඔලිම්පික් ලේකම්වරයා තම බලය අයුතු ලෙස භාවිතා කරනවා.කවදාවත් තරගාවලියක් නොකරපු ක්‍රීඩා සංගමයක් ඔලිම්පික් කමිටුවේ ලියාපදිංචි වෙලා තියෙනවා. මේවාට එරෙහිව කතා කරන්න අද කව්රුත් නැ" ඇමැතිවරයා පැවැසිය. ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා පැවැසුවේ ඔලිම්පික් කමිටුවේ සිටින සියලුම නිලධාරීන් ක්‍රීඩා සංගමයක නිලධාරියකු විය යුතු බවයි."අපේ අයිතිවාසිකම් නැති කොට තිබෙන්නේ ඔලිම්පික් ලේකම්වරයායි.ඔහුට සුදුසුකම් නොමැති බව කමිටු වාර්තාවකින් තොරතුරු හෙළිවී තිබෙනවා. ක්‍රීඩා සංගම් අද අසරණ වෙලා. ක්‍රීඩා ඇමැතිතුමා එකඟවී තිබෙනවා ක්‍රීඩා රෙගුලාසි සංශෝධනය කොට ශ්‍රී ලංකාවට ගැලපෙන ක්‍රමයක් සකසන්න. ක්‍රීඩා සංගම් අමාත්‍යංශයේ ලියාපදිංචි වීම වැරදියි ක්‍රියා ඔලිම්පික් කමිටුව කියනවා.ක්‍රීඩා සංගම් නිසි පරිදි හඳුනා නොගෙන කොහොමද අමාත්‍යාංශය ක්‍රීඩා සංවර්ධනයට පියවර ගන්නේ" මලල ක්‍රීඩා සභාපතිවරයා ප්‍රශ්න කළේය.ජාතික ඔලිම්පික් කමිටුවේ සභාපති හේමසිරි ප්‍රනාන්දු මහතාගේ හසල අත්දැකීම් ක්‍රීඩාවේ දියුණුවට අවශ්‍ය බව පිළිගත් ‍මතයක් නොවන්නේ දැයි මාධ්‍යවේදියකු ඇසු ප්‍රශ්නයකට පිළිතුරු දුන් එච්.යු.සිල්වා මහතා පැවැසුවේ කාගේවත් සහතික පිළිගැනීමට තම කණ්ඩායම සුදානම් නොමැති බවයි."හේමසිරි ගැන ලැබෙන සහතික අපි පිළිගන්නේ නැ. අපට අවශ්‍ය ක්‍රීඩා සංගම්වල ස්වාධීනත්වය රැක ගන්නයි" සිල්වා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=s1402288</link>
    <topic>පාකිස්තානය ලකුණු 72කින් ජයගනී</topic>
    <author/>
    <content>ආසියානු කුසලාන ක්‍රිකට් තරගාවලියේ ඇෆ්ගනිස්තානය සමග ඊයේ පැවැති දිවා-රාත්‍රි තරගයෙන් ලකුණු 72ක ජයක් හිමිකර ගැනීමට පාකිස්තාන පිල සමත්විය.පාකිස්තානය ලබාදුන් ලකුණු 249ක ඉලක්කය හඹාගිය ඇෆ්ගනිස්තානයට ඕවර 47.2කදී සියල්ලන් දැවී ලබාගත හැකිවුයේ ලකුණු 176ක් පමණි.පිළිතුරු ඉනිම ඇරැඹු ඇෆ්ගනිස්තාන පිලේ පළමු කඩුල්ල ලකුණු 32කටත් දෙවැනි කඩුල්ල ලකුණු 65දීත් බිඳ වැටිණි. ඉනිමේ වැඩිම ලකුණුලාභියා වු නූර් අලි පන්දු 63කින් හතරේ පහර 7 සමගින් ලකුණු 44ක් රැස් කළේය.තෙවැනි කඩුල්ලට අස්ගර් ස්ටැනික්සායි හා නව්රෝස් මංගල ලකුණු 74ක් එක් කළේය. එම සබඳතාව ලකුණු 139දී අස්ගර් (40) දැවී යෑමෙන් බිඳ වැටිණි. තවත් එක් ලකුණකදී නව්රෝස්ගේ (35) ඉනිමද නිමාවිය.අෆ්ගනිස්තාන පිල කඩුලු 4කට ලකුණු 140ක් ලබාසිටි අතර අවසන් කඩුලු 6 ලකුණු 36ක් තුළ බිඳ වැටිණි. මොහොමඩ් හෆීස් කඩුලු 3ක් දවාගත් අ තර සයීඩ් අජ්මාල් හා උමාර් ගුල් කඩුලු 2 බැගින් දවාලුහ.උමාර් අක්මාල් ව‍ර්තා කළ විශිෂ්ට ශතකයෙන් ලකුණු 117කට කඩුලු 6ක් වැටි අසීරු තත්ත්වයක තිබු පාකිස්තානය ඉනිම ලකුණු 248 දක්වා ඉදිරි‍යට ගෙන ගියේය. අක්මාල් සමගින් හයවැනි කඩුල්ලට එක්වු අන්වර් අලී (21) ලකුණු 60 සබඳතාවක් ගොඩනැගීය.ලකුණු 217දී හයවැනි කඩුල්ල ලෙස අලී දැවී ගිය අතර අක්මාල් සමග එක්ව තවත් ලකුණු 40ක් එක් කිරීමට උමාර් ගුල් සමත්විය. අක්මාල් නොදැවී ලකුණු 102ක් රැස්කළ අතර පන්දු 89කදී හත‍රේ පහර 7ක් හා හයේ පහර 3ක් ඊට ඇතුළත් විය. තම දෙවැනි එක්දින ජාත්‍යන්තර ශතකය වාර්තා කළ උමාර් අක්මාල් තරගයේ වීරයා ලෙස නම් කෙරිණි.ඇෆ්ගනිස්තානයේ ආරාධනයෙන් පළමුව පන්දුවට පහරදුන් පාකිස්තානය ලකුණු 55ක් ලබාසිටියදී පළමු කඩුල්ල ලෙස ෂාජිල් ඛාන් ලකුණු 25කට දැවී ගියේය. මොහොමඩ් හෆීස් දෙවැනි කඩුල්ල ලෙස ලකුණු 10ක් ලබාසිටියදී පිටියෙන් ඉවත්වු අතර ලකුණු 50ක් රැස්කරගෙන සිටි අහමඩ් ෂෙසාඩ්, සමියුල්ලා ශින්වාරිගේ පන්දුවක් කෙලින්ම කඩුල්ලේ වැදීමෙන් මුළු ලකුණු 89දී දැවි ගියේය.ඒ සමග පිටියට පැමිණි පාකිස්තාන කණ්ඩායමේ නායක මිස්බා උල් හක්ට එකම පන්දුවකට හෝ මුහුණ නොදීම යළි ක්‍රීඩාගාරයට යෑමට සිදුවිණි. මොහම්මඩ් නබිගේ යැවු 24වැනි ඕවරයේ පළමු පන්දුවට සොහයිබ් මක්සූඩ් පහරක් එල්ල කරමින් පන්දු යවන්නාගේ අන්තයට ටික දුරක් දිව ගොස් යළි හැරී පැමිණි අතර මිස්බා එම අන්තයට පැමිණ සිටියේය. කඩුලු රකින ක්‍රීඩක මොහම්මඩ් ශෙහ්සාඩ් පන්දු රැගෙන අනෙක් අන්තයට දිවගොස් කඩුල්ල බිඳ දැමීමෙන් මිස්බාගේ දැවී ගියේය.මක්සූඩ් ලකුණු 13ක් සහීඩ් අෆ්රිඩි ලකුණු 6ක් ලබාසිටියදී දැවී යෑමෙන් පාකිස්තාන ලකුණු පුවරුව කඩුලු 6කට 117ක් විය. තම දෙවැනි එක්දින ජාත්‍යන්තර ශතකය වාර්තා කළ උමාර් අක්මාල් තරගයේ වීරයා ලෙස නම් කෙරිණි.පන්දු යැවීමේදී මර්වයිස් අෂ්රෆ්, සමියුල්ලා ශින්වාරි හා දව්ලත් සඩ්රාන් කඩුලු 2 බැගින් දවාගත්හ.පාකිස්තානය-248/8යි. (ඕවර 50) උමාර් අක්මාල් නොදැවී 102, අහමඩ් ෂෙසාඩ් 50, ෂාජිල් ඛාන් 25 (මර්වයිස් අෂ්රෆ් 29/2, සමියුල්ලා ශින්වාරි 34/2, දව්ලත් සඩ්රාන් 73/2)ඇෆ්ගනිස්තානය-176යි. (ඕවර 47.2) නූර් අලි 44, අස්ගර් ස්ටැනික්සායි 40 (මොහොමඩ් හෆීස් 29/3, සයීඩ් අජ්මාල් 25/2, උමාර් ගුල් 44/2).</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=s1402289</link>
    <topic>තරංග-වර්ණපුර ඉනිම ගොඩනඟති</topic>
    <author/>
    <content>නායක උපුල් තරංග සමගින් මාධව වර්ණපුර දෙවැනි කඩුල්ල සඳහා ගොඩනැගු ලකුණු 134ක නොබිඳි සබඳතාව හේතුවෙන් එංගලන්ත ‘ඒ’ (ලයන්ස්) කණ්ඩායම සමග පැවැත්වෙන තෙවැනි නිල නොවන සිවුදින තරගයේ පළමු ඉනිම ක්‍රීඩාකරන ශ්‍රී ලංකා ‘ඒ’ කණ්ඩායම දෙවැනි දිනය නිමාවනවිට ලකුණු 166ක් රැස්කරගෙන සිටියේය.ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේ පැවැත්වෙන තරගයේ පළමු ඉනිමට එංගලන්තය ලකුණු 461ක් රැස්කළේය. ඒ අනුව ශ්‍රී ලංකා පිල කඩුලු 9ක් අතැතිව තවත් ලකුණු 295ක් පිටුපසින් සිටී.ඊයේ දිනය නිමාවනවිට උපුල් තරංග නොදැවී ලකුණු 102ක් හා මාධව වර්ණපුර නොදැවී ලකුණු 47ක් ලබාසිටියේය. තරංගගේ ඉනිමට පන්දු 136කදී හතරේ පහර 18ක් ඇතුළත් විය. ශ්‍රී ලංකා පිලේ දැවී ගිය පිතිකරුවා වුයේ දිමුත් කරුණාරත්නය. ලකුණු 11ක් ලබාසිටියදී ග්‍රැහැම් ඔනියන්ස්ගේ පන්දුවකට කඩුල්ල මුවා කිරීමේ වරදට දිමුත් හසුවනවිට මුළු ලකුණු සංඛ්‍යාව 32ක් විය.. ලකුණු 130කින් හයවැනි කඩුල්ලට ගොඩනැගී තිබු එංගලන්ත පිලේ සබඳතාව ඊයේ දිනයේදී තවත් 197 දක්වා ඉදිරියට ගෙන යෑමට ක්‍රිස් වොකස් හා ස්කොට් බ්‍රොත්වික් සමත්විය. විශ්ව ප්‍රනාන්දු ශතකයට එක් ලකුණක් පසුපසින් සිටි බ්‍රොත්වික් දවාගැනීමෙන් එම සබඳතාව බිදි ගියේය. ඔහුගේ ඉනිමට පන්දු 161කදී හතරේ පහර 15ක් ඇතුළත් විය. ලයාම් ප්ලන්කට් හා වොකස් එකතුව හත්වැනි කඩුල්ලට ලකුණු 72ක් එක් කළේය. වොකස් ලකුණු 137කට දැවී ගිය අතර ප්ලනකට්ට රැස්කළ හැකි වුයේ ලකුණු 40ක් පමනි. වොකස් පන්දු 232කට මුහුණදී හතරේ පහර 16ක් එල්ල කර තිබිණි. සුරාජ් රන්දිව් කඩුලු 5ක් දවාගත් අතර ළහිරු ගමගේ කඩුලු 2ක් දවාගත්තේය.අද තරගයේ තෙවැනි දිනයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=s1402282</link>
    <topic>ශ්‍රී ලංකා පිලේ මැදපෙළ පිතිකරුවන්ට අද තරගයේ වැඩි වගකීමක්</topic>
    <author>වර්නන් ගුණසේකර</author>
    <content>ශ්‍රී ලංකාව හා ඉන්දියාව අතර ආසියානු කුසලාන ක්‍රිකට් තරගය අද බංග්ලාදේශයේ ෆතුල්ලාහිදී පැවැත්වේ.දෙපිලම අද තරගයට පිවිසෙන්නේ ජයග්‍රාහී මානසිකත්වයකින් යුතුවය. ශ්‍රී ලංකාව මේ තරගාවලියේ ආරම්භක තරගයේදී ලකුණු 12කින් පාකිස්තානය පැරදවූ අතර ඉන්දියාව පෙරේදා ඔවුන්ගේ පළමු තරගයේදී සත්කාරක බංග්ලාදේශය කඩුලු හයකින් පරාජය කළේය.තිලකරත්න ඩිල්ෂාන් වෙනුවට ශ්‍රී ලංකා ඉනිම ආරම්භ කළ ලහිරු තිරිමාන්න පාකිස්තාන තරගයේදී අනගි ශතකයක් වාර්තා කරමින් දැන් නැවතත් ඔහුගේ පිතිකරණය ශක්තිමත් කරගෙන සිටීම ශ්‍රී ලංකා කඳවුරට මහත් අස්වැසිල්ලකි. කුමාර් සංගක්කාර පසුගිය මාසයේ සිටම පිතිහරඹයේ හපන්කම් පාමින් සිටී. නායක ඇන්ජලෝ මැතිව්ස් ද එම තරගයේදී නොදැවී අර්ධ ශතකයක් ලබා ගත්තේය. පන්දු යැවීමේදී ලසිත් මාලිංග කඩුලු පහක් ලබා ගෙන ඔහුගේ විශ්වාසය ගොඩනගා ගෙන සිටී.මහේන්ද්‍ර සිං දෝනි වෙනුවට මේ තරගාවලියේ ඉන්දියාව මෙහෙයවන මුල් පෙල පිතිකරු විරාට් කෝලි ඉක්මනින් දවා ගැනීම මත අද තරගයේ ශ්‍රී ලංකා කණ්ඩායමේ ඉරණම රැඳී තිබේ. ඔහු මේ දිනවල ඔහුගේ පිතිකරණයේ ඉහළම අඩියට පිවිස සිටී. පෙරේදා තරගයේදී ඔහු විශිෂ්ට ඉනිමක නියැලෙමින් ලකුණු 136ක් ලබා ගත්තේය.කෝලි ගේ වඩාත්ම සුපිරි ඉනිමක් වාර්තා වී තිබෙන්නේද ශ්‍රී ලංකාවට එරෙහිව බව අමතක කළ යුතු නොවේ.2012 වසරේ පෙබරවාරියේ ඔස්ට්‍රේලියාවේ හොබාට් හි පැවැති තුන්කොන් තරගාවලියක එක් තරගයකදී විරාට් කෝලි තනිවම ඉන්දියාව ජයග්‍රහණය කරා ගෙන ගියේ ශ්‍රී ලංකා කණ්ඩායම අන්දමන්ද කරවමිණි. එම තරගයේදී ශ්‍රී ලංකාව කඩුලු 4කට 320ක දැවැන්ත මුළු ලකුණු ප්‍රමාණයක් ලබා ගත් අතර ඉන්දියාව එම තරගාවලියේ තව දුරටත් රැඳී සිටීමට නම් ඔවුන් ලකුණු 321ක ඉලක්කය ඕවර 40ක් ඇතුළත සපුරා ගත යුතුව තිබිණි.එහෙත් ඔවුන් ඒ වෙනුවෙන් ගත කළේ ඕවර 36 යි පන්දු 4ක් පමණි. අහිමි කර ගත්තේ කඩුලු තුනක් පමණි. ඉන්දියාව මේ විස්මිත ජයග්‍රහණය අත්කර ගත්තේ කෝලි නොදැවී ලබා ගත් ලකුණු 133 ආධාරයෙනි.මේ තරගයේදී ශ්‍රී ලංකා පන්දු යවන්නන් අතුරින් වැඩියෙන්ම බැටකෑවේ ලසිත් මාලිංග ය. එය තවමත් ඔහුගේ මනසේ හොල්මන් කරනු නොඅනුමානය. එය නිවැරදි කර ගැනීමට මාලිංග අද තරගයේදී උපරිම උත්සාහයක් දරනු ඇතැයි අපේක්ෂා කෙරේ.ශ්‍රී ලංකාව හා ඉන්දියාව යන කණ්ඩායම් දෙකම මහත් ආශාවක් දක්වන්නේ ජයග්‍රාහී ඉලක්කයන් හඹා යාමටය. එහෙත් මේ දිනවල සන්ධ්‍යා කාලයේ ඇතිවන පින්නේ සාධකය ගැනද කල්පනා කළ යුතුව තිබේ. පාකිස්තානයට එරෙහිව පළමු තරගය ශ්‍රී ලංකාව ජය ගත්තේ පළමුව පන්දුවට පහර දීමෙන් පසුවය. එහෙත් ඉන්දියාව වෙනස් කණ්ඩායමක් බව ඇන්ජලෝ මැතිව්ස්ගේ කණ්ඩායම හොඳින් දැනගෙන සිටී. ඉන්දියා කණ්ඩායමේ දුර්වල අංශය වන පන්දු යවන්නන් තරගයේ තීරණාත්මක අවස්ථාවන්හිදී පන්දු යවමින් සිටිනු දැකීමට ශ්‍රී ලංකාවට වුවමනා වනු ඇත.ශ්‍රී ලංකා කණ්ඩායමේ මැද පෙල පිතිකරුවන් මීට වඩා ඔවුන්ගේ දායකත්වය කණ්ඩායමට ලබා දිය යුතුව තිබේ. ඉන්දියාවට සාපේක්ෂව බලන විට ශ්‍රී ලංකා ඉනිමේ මැද පෙල මීට වඩා ශක්තිමත් කරගත යුතුව තිබේ.ශ්‍රී ලංකාව අද තරගය සඳහා පාකිස්තානයට එරෙහිව ක්‍රීඩා කළ ජයග්‍රාහී කණ්ඩායම ම යෙදවීමට බොහෝ දුරට ඉඩ ඇත.ජාත්‍යන්තර එක්දින ක්‍රිකට් තරග බිමේ ශ්‍රී ලංකාව හා ඉන්දියාව අද මුණගැසෙන්නේ මාස හතකට පසුවය. අද පැවැත්වෙන්නේ දෙපිල අතර 144 වැනි ජාත්‍යන්තර එක්දින තරගයයි. වෙනත් කිසිම කණ්ඩායම් දෙකක් එකිනෙකා අතර මෙතරම් තරග සංඛ්‍යාවක් ක්‍රීඩා කර නැත.මෙතෙක් පැවැති තරග අතරින් වැඩිම ජයග්‍රහණ ලබා ගෙන සිටින්නේ ඉන්දියාව ය. ඒ, තරග 78කිනි. ශ්‍රී ලංකාව තරග 53ක් ජයගෙන ඇති අතර තරග 11ක විසඳුමක් තිබී නැත. එක් තරගයක් සමව අවසන් වී තිබේ. දෙපිල මීට පෙර අවසන් වතාවට මුණගැසුනේ 2013 වසරේ ජූලි මාසයේ බටහිර ඉන්දීය කොදෙව් දූපත් හි පැවැති තුන්කොන් තරගාවලියකදීය. එහි පළමු තරග දෙකේදී ඉන්දියාව මෙහෙයවනු ලැබුවේ විරාට් කෝලි විසිනි.එහිදී ශ්‍රී ලංකාව පළමු තරගය ජය ගත්තේ ඉතාමත් පහසුවෙන් ලකුණු 161කිනි. ශ්‍රී ලංකා ඉනිම ආරම්භ කළ උපුල් තරංග හා මහේල ජයවර්ධන ඉස්තරම් පිතිහරඹයක නිරත වූ අතර තරංග නොදැවී ලකුණු 174ක්ද, ජයවර්ධන ලකුණු 107ක්ද ලබා ගැනීමට සමත් වූහ. ශ්‍රී ලංකාව එම තරගයේදී එක් කඩුල්ලක් පමණක් දැවී ලකුණු 348ක් වාර්තා කළ අතර ඉන්දියාවට ලබා ගත හැකිවූයේ ඕවර 44.5ක් ඇතුළත ලකුණු 187ක් පමණි. කෙසේ වෙතත් ඉතිරි තරග දෙකේම ජයග්‍රහණය අත්වූයේ ඉන්දියානුවන්ටය. මේ තරග තුනේදීම පිතිකරණයේ දස්කම් පෑමට කෝලි අසමත් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=s1402283</link>
    <topic>යතුරුපැදි අංශයේ වේගවත්ම කාලය ජුනෙයිඩ්ගෙන්</topic>
    <author/>
    <content>සදර්න් මෝටර් රථ ක්‍රීඩා සමාජයේ මෙහෙයවීමෙන් 18වැනි වරටත් පැවැති එළියකන්ද මෝටර් රථ හා යතුරුපැදි ධාවන තරගාවලියේ යතුරුපැදි තරග අංශයේ දිනයේ වේගවත්ම කාලය වාර්තා කරමින් ශූරතාව දිනා ගැනීමට සෆ්රාස් ජුනෙයිඩ් සමත්විය.සුපර් මෝටාර්ඩ් (‍අශ්වබල 175-250) හා සුපර් මෝටාර්ඩ් විවෘත (අශ්වබල 250 – 1100) දෙඅංශයේහිම පළමු තැන ලැබු ජුනෙයිඩ් විවෘත තරග අංශයේ තත්පර 37.49ක කාලයක් වාර්තා කිරීමට සමත්විය.මේ අතර මෝටර් රථ ධාවන තරග අංශයේ එස්.එල්- එන්.අශ්වබල 1000 කාණ්ඩයේ තරගයේ පළමු ස්ථානය අත්කර ගැනීමට රෝහිත රාජපක්ෂ සමත්විය.ඒ සඳහා ඔහු ගතකළ කාලය තත්පර 41.37ක් විය. එහි දෙවැනි ස්ථානය තත්පර 41.39ක කාලයක් වාර්තා කළ උෂාන් පීරිස්ට හිමිවූ අතර ප්‍රසන්න ද අල්විස් තත්පර 45.75ක කාලයක් වාර්තා කරමින් තුන්වැනි තැන ලැබීය.මෝටර් රථ ධාවන තරග අංශයේ වඩාත්ම කැපී පෙනුණු ක්‍රීඩකයා බවට පත්වූ ඩැරින් වීරසිංහ එස්.එල්- ජී.ටී. අශ්වබල 3500 තරග ඉසව්ව තත්පර 34.35කින් නිමාකරමින් එළියකන්ද පිටියේ නව තරග වාර්තාවක් බිහිකිරීමට සමත්විය. ‍ඒ අනුව දිනයේ වේගවත්ම මෝටර් රථ ධාවන තරග කාලය වාර්තා කිරීමට ඔහුට හැකිවිය. තත්පර 39.07කින් තරගය නිමාකළ රෝහිත රාජපක්ෂට දෙවැනි තැන හිමිවූ අතර රුවන් පතිරණ තත්පර 39.91ක කාලයක් වාර්තා කරමින් තරගයේ තුන්වැනි ස්ථානය අත්කර ගත්තේය.සංජීව උදයකුමාර, ශෙරෝන් ප්‍රනාන්දු, එම්.සී‍.එස්‍.පෙරේරා, අකිල කමලේන්ද්‍ර, කසුන් ධනුෂ්ක සුදසිංහ, ආසිරි ශ්‍රීමාල්, ශ්‍රියන්ත අනුරාධ, නඳුන් විජේසේකර යතුරුපැදි තරග අංශයේ සෙසු ජයග්‍රාහකයන් වූ අතර මෝටර් රථ ධාවන තරග අංශයේ ජයග්‍රහණ අත්කර ගැනීමට සුසන්ත ගුණවර්ධන, ජගත් මුණසිංහ, රුවන් පතිරණ, සකීර් වහාබ්, නාමල් සිල්වා, ටිරෝන් හෙන්දවිතාරණ, මහේන් මඩුගල්ල, උදාර පල්ලියගුරු, සංජය සේදර සෙනරත්, රංජිත් උළුවිට හා ලිනුෂ පෙරේරා සමත්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=s1402284</link>
    <topic>ශ්‍රී ලංකා යොවුන් පිල ඇෆ්ගනිස්තානයට පරදී</topic>
    <author/>
    <content>අවුරුදු 19න් පහළ ලෝක කුසලාන තරගමාලාවේ 7වැනි ස්ථානය වෙනුවෙන් ශ්‍රී ලංකාව හා ඇෆ්ගනිස්තානය අතර ඊයේ ඩුබායි හී පැවැති තරගයෙන් ශ්‍රී ලංකාව පරාජයට පත්විය. පළමුව පන්දුවට පහරදුන් ශ්‍රී ලංකාව ඕවර 34.3කදී ලකුණු 114කට දැවී ගිය අතර ඇෆ්ගනිස්තානයට එම ඉලක්කය පසුකිරීමට වැය වූයේ කඩුලු 5ක් සහ ඕවර 21.2ක් පමණි.ශ්‍රී ලංකා ‍පිල වෙනුවෙන් සාර්ථක පිතිහරඹයක නිරත වූයේ ප්‍රියමල් පෙරේරා පමණි. ඔහු ලකුණු 30ක් රැස් කළේය. පන්දු යැවීමේ දී සයිඩ් ශිර්සාඩ් හා උස්මාන් ගානී අතර කඩුලු 3බැගින් බෙදී ගියේය. ඇෆ්ගනිස්තාන ඉනිමේ දී ඉහ්සානුල්ලා නොදැවී ලකුණු 37ක් ද, හෂ්මතුල්ලා ෂයිඩ් ලකුණු 34ක් ද රැස් කළහ. පන්දු යැවීමේ දී අනුක් ප්‍රනාන්දු කඩුලු 4ක් දවාලීම කැපී පෙනුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=s1402285</link>
    <topic>නවසීලන්ත ක්‍රීඩකයන්ටත් ‍බුකි කරුවෝ දැල එලති</topic>
    <author>වෙලිංටන් (ඒ.එෆ්.පී.)</author>
    <content>බංග්ලාදේශයේ පැවැති ප්‍රිමියර් ලීග් තරගාවලිය (බී.පී.එල්.) අතරතුර බුකී කරුවකු තමා වෙත පැමිණීම සම්බන්ධව අදාල බලධාරීන් දැනුවත් කිරීම තමා අතපසු කළ බව නවසීලන්තයේ හිටපු ක්‍රීඩක ලොව් වින්සන්ට් පසුගියදා තහවුරු කළේය.එහෙත් කිසිදු බුකී කරුවකු සමග සම්බන්ධතාවක් නොපැවැත්වූ බව ඔහු කියා සිටියේය. කෙසේවුවත් එම සිදුවීම බලධාරීන්ට නොදැන්වීම අයි.සී.සී.යේ නීතිරීතිවලට පටහැනි බැවින් තමා වරදක් කොට ඇතැයි ද ඔහු පිළිගත්තේය.ටෙස්ට් තරග 23කට හා එක්දින තරග 102කට ක්‍රීඩා කර ඇති 35හැවිරිදි වින්සන්ට් බංග්ලාදේශ ප්‍රිමියර් ලීග් තරගාවලියට ක්‍රීඩා කළ අතර එහිදී බුකී කරුවකු ඔහු සමග සම්බන්ධතා පැවැත්වීමට උත්සාහ කර තිබිණි. මේ සිදුවීම සම්බන්ධව බංග්ලාදේශ ක්‍රිකට් පාලක මණ්ඩලය මගින් කෙරෙන පරික්ෂණවලට තම සහාය ලබාදෙන බව ඔහු පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=s1402286</link>
    <topic>එස්.එල්.පී.එල්.දෙවැනි වරටත් අවලංගු කරයි</topic>
    <author/>
    <content>සැළකිය යුතු තරමේ මූල්‍යමය ආකර්ශණයක් අත්කර ගැනීමට අසමත්වීම හේතුවෙන් ශ්‍රී ලංකා ප්‍රිමියර් ලීග් ක්‍රිකට් තරගාවලිය පිට පිට දෙවැනි වරටත් අවලංගු කිරීමට ශ්‍රී ලංකා ක්‍රිකට් ආයතනය තීරණය කළේය. ඒ වෙනුවට පසුගිය වසරේ දී මෙන් 'සුපර් ෆෝ' නමින් කණ්ඩායම් 4ක සහභාගිත්වයෙන් තරගාවලියක් පැවැත්වීමට ක්‍රිකට් ආයතනයේ අවධානය යොමුවී තිබේ.සුපර් ෆෝ තරගාවලියට විදේශීය ක්‍රිඩකයන් සහභාගි නොවන අතර ජාතික මට්ටමේ ක්‍රිඩකයන්ගේ සහභාගිත්වයෙන් යුතුව පැවැත්වීමට නියමිතය. මීට වසර 4කට පෙර හඳුන්වාදුන් එස්.එල්.පී.එල්. තරගාවලිය පැවැත්වූයේ 2012 වසරේ දී පමණි..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=s1402287</link>
    <topic>දෙල්තොට මළල ක්‍රීඩා 1,2 දිනවල</topic>
    <author>@ කුසුම් එච් ගලගොඩ දෙල්තොට සමුහ</author>
    <content>දෙල්තොට අන්තර් ක්‍රීඩා සමාජ මළල ක්‍රීඩා තරගාවලිය ලබන මාර්තු මස 1 හා 2 දෙදින දෙල්තොට කරගස්කඩ මැදි විදුහල් ක්‍රීඩාංගණයේ පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=f1402281</link>
    <topic>මම ආවා කියලා පාර වහන්න එපා මාර්ග හදන්නේ ජනතාවගේ පහසුවට</topic>
    <author>අන් දොස් හොයන්නේ</author>
    <content>අටවැනි දැයට කිරුළ ජාතික සංවර්ධන ප්‍රදර්ශනය පසුගිය සිකුරාදා කුලියාපිටියේදී අති උත්කර්ශවත් අයුරින් විවෘත කෙරුණේ ජනාධිපති මහින්ද රාජපක්ෂ මහතාගේ ප්‍රධානත්වයෙන් ය. දැයට කිරුළින් පිබිදුණු කුලියාපිටිය ඇතුළු මුළු කුරුණෑගල පුරවරයම මහත් උත්සවශ්‍රීයක් ගැනිණි.ඉතා සතුටු සිතින් මුව සරසාගෙන සිටි ජනාධිපතිතුමා උත්සව භූමියට පැමිණියේ දැයට කිරුළ සමරුඵලකය නිරාවරණය කිරීමෙන් අනතුරුවය. ඇමැති රංජිත් සියඹලාපිටිය ඇමැති අනුර ප්‍රියදර්ශන යාපා, ජ්‍යෙෂ්ඨ ඇමැති එස්. බී නාවින්න, ජයරත්න හේරත්, මහ ඇමැති දයාසිරි ජයසේකර හා ජනාධිපති ආර්යාව ඇතුළු අති විශාල මැති ඇමැතිවරු පිරිසක් ජනාධිපතිතුමා සමඟ උත්සව භූමියට පැමිණිය හ.දැයට කිරුළ උත්සව භූමියේ පිහිටි විවිධ අංශවලට අයත් ප්‍රදර්ශන කුටි නැරඹූ ජනාධිපතිවරයා ජනාධිපති කාර්යාලයේ සූදානම් කර තිබූ තේ පැන් සංග්‍රහයකට ද සහභාගි විය. උත්සවය නිමවා ජනාධිපතිතුමා මෝටර් රථය වෙත ගිය අවස්ථාවේ චිත්‍ර පුවරුවක් ඔසවාගෙන සිටි පාසල් දරුවෙක් දැක දරුවා සමීපයට පැමිණියේය. “මොකක්ද පුතා ප්‍රශ්නය” යැයි ජනාධිපතිතුමා දරුවාගේ මුහුණ දෙස බලමින් ඇසීය.සර් මට හොඳට චිත්‍ර අඳින්න පුළුවන්. මූර්ති ශිල්පය හොඳට පුළුවන්. නමුත් මට ඉදිරියට යෑමට තිබෙන අවස්ථාව අඩු යැයි දරුවා බිම බලාගනිමින් දුක්මුසු ස්වරයෙන් කීය.වටපිට බැලූ ජනාධිපතිතුමා මේ ඉන්නෙ ඕනෑම කෙනා කියමින් එස්.බී. දිසානායක මහතා දෙස බලමින් “එස්.බී. මේවගේ දක්ෂතා ඇති දරුවන්ට උසස් අධ්‍යාපන ආයතනයක් නිර්මාණය කරන්න ඕනෑ. මේ දරුවාව අමාත්‍යාංශයට ගෙන්වා ගෙන ඒ ගැන කතා කරන්නැයි ජනාධිපතිතුමා එස්.බී. දිසානායක මහතාට උපදෙස් දුන්නේ පාසල් දරුවාගේ මුවට සිහින් සිනහවක් එක් කරමින් ය. උත්සවය නිමවා ජනාධිපතිවරයා අනුර ප්‍රියදර්ශන යාපා ඇමැතිවරයාගේ නිවසට පැමිණ රාත්‍රී භෝජන සංග්‍රහයට එක් වූයේ දිස්ත්‍රික් දේශපාලන ක්‍රියාකාරීන් සමඟය.පසුගිය සෙනසුරාදා අලුයම ජනාධිපතිතුමා අනුර ප්‍රියදර්ශන යාපා ඇමැති හා ඔහුගේ සොයුරු චන්දන යාපා මහත්වරු සමඟ ව්‍යායාම සඳහා නික්ම ගියේ අවට සිරි නරඹමින් ය.අධ්‍යාපන හා සංස්කෘතික ඇමැතිවරයෙක්ව සිටි අයි.එම්.ආර්.ඒ. ඊරියගොල්ල මහතා අධ්‍යාපනය ලැබූ ඊරියගොල්ල මහා විද්‍යාලය අසලින් ගමන්ගත් ජනාධිපතිවරයා, ඒ මහතා සාහිත්‍යයට අධ්‍යාපනයට කළ අමිල මෙහෙවර සිහිපත් කළේය. සර් මම මූලික අධ්‍යාපනය ලැබුවෙත් මේ පාසලෙන් යැයි අනුර යාපා අමාත්‍යවරයා කීය.ද්විතීක පාසල් 1000 නඟා සිටුවීමේ වැඩපිළිවෙළ අතරට මෙම පාසලද ඇතුළත් බව ජනාධිපතිතුමා සිහිපත් කළේය. ජනාධිපතිවරයාගේ සපැමිණීම කන වැකුණ බොහෝ පිරිස් මග දෙපසට රැස්ව සිටියහ. ඔවුන් සමඟ සුහද සිතින් කතා කිරීමට ජනාධිපතිතුමා අමතක නොකළේය. කංකානිම්මුල්ල රක්ෂිතය මැදින් ගමන් කළ ජනාධිපතිවරයා රක්ෂිතය සුරැකීම පිළිබඳ ඇමැතිවරයාට උපදෙස් දුන්නේ හමා යන සීත සුළ‍ඟේ සුව විඳිමින්ය.“අනුර දැනට භාවිතා කරන ඩීසල් වෙනුවට පරිසර හිතකාමී ඩීසල් හඳුන්වා දියයුතු යැයි” ජනාධිපතිවරයා කීය. ඊරියගොල්ල ගමවටා කිලෝමීටර් හතරක් පමණ පියමං කළ ජනාධිපතිතුමා හතිදමමින් පසුපස එන අනුර යාපා දෙස බලමින් මොකද හතිදැයි ඇසුවේ සිනාසෙමිනි. අනුර යාපාගේ නිවසින් පිටව යෑමට පෙර යාපා මහත්මියගේ ප්‍රණීත ආහාරපාන වලට තුති පුදකිරීමටද ජනාධිපතිවරයා අමතක නොකළේය.එදින හෙට්ටිපොළ බස් නැවතුම්පොළ විවෘත කිරීම හා කුලියාපිටිය රෝහලට වෛද්‍ය උපකරණ බෙදාදීම ඇතුළු උත්සව කීපයකට ජනාධිපතිතුමා සහභාගි විය. වෛද්‍ය උපකරණ බෙදාදීමේ උත්සවයේ පිළිගැනීමේ කතාව කළ වයඹ හිටපු මහඇමැති අතුල විජේසිංහ මහතාට වත්මන් මහඇමැති හදිසියේ අමතක විය.පිළිගැනීමේ කතාව නිමවා සිය අසුනට පැමිණි අතුල විජේසිංහට දයාසිරි ජයසේකර නෙත ගැටිණි. හෙතෙම ජනාධිපතිතුමා දෙස බලමින් “අනේ සර් මම හිතල මතල දයාසිරිව අමතක කළේ නැතැයි” කියමින් හෙතෙම සංතාප වුණේය.උත්සවය නිමාවීමට මත්තෙන් නැවත මයික්‍රෆෝනය සුරතට ගත් ඒ මහතා නැවත පිළිගැනීමේ කතාව ක‍ළේ ජනාධිපතිතුමා ඇතුළු පිරිස සිනහ සාගරයක ගිල්වමින්ය. පසුගිය ඉරිදා ජනාධිපතිවරයා පුත්තලම හා හලාවත නිල උත්සව කිහිපයකට සහභාගි විය.වනාතවිල්ලුව පරිපාලන ගොඩනැගිල්ල විවෘත කිරීමේ අවස්ථාවට එක් වූ ජනාධිපතිවරයාට පාසලේ තේ පැන් සංග්‍රහයක් සූදානම් කර තිබුණි. “සර් විජය රජු තම්බපන්නියට ආවාට පසු වනාතවිලුල්වට පැමිණි පළමු රාජ්‍ය නායකයා ඔබතුමා යැයි, ප්‍රියංකර ජයරත්න ඇමැතිවරයා කීය. මම මේ පැත්තට අමුත්තෙක් නෙමේ ප්‍රියංකර.මම ධීවර ඇමැති කාලේ වැඩිපුර හිටියේ පුත්තලම හා හලාවත ප්‍රදේශවල .1997 තීරණාත්මක පළාත් සභා මැතිවරණ කාලේ මම මාස දෙකක් වනාතවිල්ලුවේ හිටියා. රාජ්‍ය නායකයා ලෙස ප්‍රථම අවස්ථාව වුවත් මම මේ පැත්තට අමුත්තෙක් නෙමේ යැයි ජනාධිපතිතුමා කීය.පාර්ලිමේන්තු වටරවුමේ පිහිටි පාලමේ පළමු අදියර නිමා කර ඇති බව පසුගිය අගහරුවාදා මහාමාර්ග අමාත්‍යාංශයේ ලේකම් රංජිත් ප්‍රේමසිරි මහතා ජනාධිපතිතුමාට දැනුම් දුන්නේ ය. හරි රංජිත් මට ඒක බලන්න ඕනෑ වෙලාවක් දාගෙන යමු යැයි ජනාධිපතිවරයා කීය.එදින රාත්‍රී රංජිත් ප්‍රේමසිරිට දුරකථන ඇමතුමක් සම්බන්ධ කරන ලෙස ආරක්ෂක නිලධාරීන්ට ජනාධිපතිතුමා දැනුම් දුන්නේය. රංජිත් අපි හෙට උදේ 6.00ට පාලම බලන්න යමු යැයි කීය.නිරීක්ෂණ චාරිකාවට එක්වූ ජනාධිපතිතුමා වැඩ ඉවරයි අපි මේ හැමදේම කරන්නේ ජනතාවගේ පහසුවටයි. ජනතාවට යන්න මාර්ගය විවෘත කරන්නැයි හදිසියේම ජනාධිපතිතුමා උපදෙස් දුන්නේ පිරිස විශ්මයට පත් කරමින්ය. පාරේ අනෙක් පස පිහිටි ඇවිදින මංතීරු දෙසට ජනාධිපතිතුමා නික්ම යද්දී ආරක්ෂක නිලධාරීන් පාර වැසීය. දිගු වාහන පෝළිම දුටු ජනාධිපතිතුමා ළමයි පාසල්වලට යන, ජනතාව දෛනික කටයුතුවලට යන වෙලාවෙ මම ආවා කියා පාර වසන්න එපා.අපි පාරවල් හදන්නේ ජනතාවගේ දෛනික කටයුතුවල පහසුවට යැයි ජනාධිපතිවරයා ආරක්ෂක නිලධාරීන් දෙස බලමින් කීය. ජිනීවා මානව හිමිකම් සමුළුව පිළිබඳ පසුගිය සතියේ පක්ෂ විපක්ෂ දේශපාලන කරළියේ වැඩියෙන්ම කතා බහට ලක්වන මාතෘකාවක් බවට පත් විය. ආණ්ඩු පක්ෂ‍ෙය් හවුල්කාර ඇතැම් පක්ෂ දුර්මත ඒ පිළිබඳ ඉදිරිපත් කළ ද එජාප මන්ත්‍රී සුජීව සේනසිංහ මහතා පසුගියදා කොළඹ පුස්තකාල මණ්ඩලයේ පැවැති උත්සව‍යකදී ප්‍රකාශ කළේ අපේ රටේ යුද්ධය නිමා කරන්න ත්‍රිවිධ හමුදා ජීවිත පරිත්‍යාගයෙන් ක්‍රියා කළා.එවන් උදාර වූ ත්‍රිවිධ හමුදා යුද අධිකරණයක් හමුවට ගෙන යෑමට ජිනීවා සමුළුව ක්‍රියා කරමින් සිටින්නේ නම් එම දුර්මතයට එරෙහිව ආණ්ඩුව සමඟ ජිනීවා යෑමට තමා සූදානම් බවය. එජාප මන්ත්‍රී සුජීව සේනසිංහ මහතා පාදයේ සිදුකළ ශල්‍ය කර්මයෙන් පසු පසුගිය අඟහරුවාදා පළමුවෙන්ම ගියේ මීගමුවේ ස්වර්ණාභරණ අලෙවි සලක් කොල්ලකෑමේ සිද්ධියට පොලිස් අත්අඩංගුවේ පසුවන එජාප මීගමු සංවිධායක රොයිස් ප්‍රනාන්දු මහතා බැලීමටය.පොලිස්පතිවරයාගේ අවසර මත ගිය සුජීව දුටු රොයිස්ෙග් දෙනෙතට කඳුළු නැඟිණි. මේ ප්‍රශ්නයට පෙර මට මොන තරම් යාළුවො හිටියද අද කවුරුත් මාව බලන්න නැහැ යැයි රොයිස් කීවේ වාවාගත නොහැකි ආකාරයෙන් ය.හොරණ අවන්හලකදී පසුගිය අඟහරුවාදා නීතිඥ හමුව පැවතියේ එජාප නායක රනිල් වික්‍රමසිංහ මහතාගේ ප්‍රධානත්වයෙන්ය. හොරණ සංවිධායකවරු දැනුවත් නොකොට මන්ත්‍රී අජිත් පෙරේරා සමඟ වික්‍රමසිංහ මහතා පැමිණීම පිළිබඳ හොරණ එජාප සංවිධායකයින්ට යකා නැග්ගේය.ඔවුන් හූ කියමින් කෑ කෝ ගසමින් අවන්හල අසල රැඳී සිටියේ විපක්ෂනායකවරයා පැමිණෙන තෙක්ය. ආරක්ෂකයන් සමඟ පැමිණි වික්‍රමසිංහ මහතා සංවිධායකවරුන්ගේ පහර නොකා හූ හඬ මැද යාන්තමින් මෝටර් රථයේ නැඟී විදුලි වේගයෙන් නොපෙනී ගියේය.එහෙත් විපක්ෂ නායකවරයාගේ පිටුපසින් පැමිණි මන්ත්‍රී අජිත් පෙරේරා මහතාට ජනතාවගෙන් කිසිදු ගැලවිල්ලක් නොවීය. ඔවුන්ගේ දෝස්මුරයකට මැදිව සිටි අජිත් පෙරේරා ගුටි නොකා අනූ නවයෙන් බේරුණේ ඔවුන්ගෙන් දහස්වර සමාව අයදිමින් ය.කරු ජයසූරිය, තිස්ස අත්තනායක හා කබීර් හෂීම් මන්ත්‍රීවරු පසුගියදා ගාල්ල රිඩ්මන්ඩ් හිල් පාරේ පිහිටි හෝටලයකට ගියේ වජිර අබේවර්ධන හා ගයන්ත කරුණාතිලක මහත්වරු එක්ව සංවිධානය කළ උත්සවයකට සහභාගි වීම සඳහාය. ආසන නවයකින් සමන්විත රථ‍ෙය් ගමන් ගන්නා අතරතුර තිස්ස අත්තනායක මහතා ආසන නවය දෙස බලමින් කියා සිටියේ මේ රථය අපේ නායකත්ව මණ්ඩලයටම හදපු වාහනයක් යන්නය.ජිනීවා මානව හිමිකම් සමුළුවේදී අනුගමනය කරන ප්‍රතිපත්තිය පිළිබඳවත්, ඉරණමඩු වැවේ ජලය බෙදා හැරීමේ යාන්ත්‍රණය පිළිබඳවත් සාකච්ඡා කිරීම සඳහා බ්‍රහස්පතින්දා යාපනය පුස්තකාල ශ්‍රවණාගාරයට ටී.එන්.ඒ. නායක නායිකාවන් රැස් වූයේ ආර්. සම්බන්ධන්ගේ හා විග්නේශ්වරන්ගේ ප්‍රධානත්වයෙන්ය.අවසන් මෙහෙයුමේදී ශ්‍රී ලංකාවේ මානව හිමිකම් උල්ලංඝනය වූ බව ජිනීවා සමුළුවට සහභාගී වී ප්‍රකාශ කළ යුතු බව, සිවාජලිංගම් හා ආනන්ද ශශීදරන් වැනි එල්.ටී.ටී.ඊ. හිතවාදීන්ගේ අදහසය. එහෙත් පසුගියදා ජර්මන් තානාපති හමු වූ සී. විග්නේෂ්වරම් පවසා ඇත්තේ තමා පාලකයෙක් මිස දේශපාලඥයෙකු නොවන බවය. එහෙයින් ජිනීවා සමුළුව පිළිබඳ තීන්දුවට පක්ෂ දේශපාලන නායකයන් වග බලා ගනු ඇති යන්නය.පිං මාළු වලේ කුසල් හාමි මාළු බානවා......බස්නාහිර පළාත් සභා මැතිවරණ සටනටත් කුසල් හාමි කෙනෙක් එක් වෙලා ඉන්නවා. එයා පින් කරනවා වගේ පෙනුනට කරන තරමක් කරන්නේ පව් යැයි. ජවිපෙ ලාල්කාන්ත මහතා අවිස්සාවේල්ල ජන හමුවලට යමින් කොළඹ දිස්ත්‍රික්කයේ මුදල් එකතු කරමින් දේශපාලනය කරන කෙනෙක් ගැන හිතමිතුරන්ට කීය. හැබැයි මේ කුසල්හාමි පින් ළි‍ඳේ මාළු කාටත් හොරා අල්ලනවා යැයිද හෙතෙම කීය.දකුණු පළාත් සභා මැතිවරණයට තරග කරන අනර්කලී ආකර්ෂා පසුගියදා මාතර පොළේ ඇවිදිමින් සිය ප්‍රචාරක වැඩපිළිවෙළේ නිරතව සිටියාය. පොළේ වෙ‍ෙළඳාම් කරමින් සිටි වෙළෙන්දෙක් තවත් වෙළෙන්දෙකුට අනර්කලී පෙන්වමින් ඇය වැළඳගෙන හාදුවක් දුන හොත් රුපියල් 2000ක් දෙන බවට ඔට්ටුවක් ඇල්ලීය. වහා ක්‍රියාත්මක වූ ඔහු අනර්කලී සමීපයට යමින් දණ ගසමින් ඇගේ සුරත ගෙන හාද්දක් දුන්නේ ඇයද විශ්මයට පත් කරමින්ය. පසුව ඔට්ටු ඇල්ලූ 2000 වෙනුවට දාහක් ප්‍රමාණවත් යැයි කියමින් හේ රුපියල් 1000 ගෙන සින්දුවක් කියමින් ගියේ පොළේ සිටි සැවොම උද්දාමයට පත් කරමින් ය.උපාධිධාරීන් සිය දෙනකු ගුරු සේවයට බඳවා ගැනීමේ උත්සවයක් පසුගියදා සබරගමුව පළාත් සභාවේදී පැවතියේ මහ ඇමැති මහීපාල හේරත් මහතාගේ ප්‍රධානත්වයෙන්ය.පළාත් අධ්‍යාපන ඇමැති භාණු මුණිප්‍රිය මහතාගේ සුරතින් පත්වීම් ලද තරුණ ගුරු භවතුන්ට හෙතෙම හොඳ උපදෙසක්ද දුන්නේය. අලුතින් පත්වූ ගුරු භවතුන් පාසලට යා යුත්තේ ඉතා සංවරවයි. වසාගත යුතු හැමතැනම වසාගෙනයි. මක්නිසාද යත් දරුවන් ගුරුභවතුන් අනුගමනය කරන නිසාය.සබරගමුවේ ගුරුවරුන්ට රාජකාරි කාලයේ බුලත් විට කෑම තහනම් කළේ මම කියමින් හෙතෙම අතීත කතාව සිහිපත් කළේය. සබරගමුව ජනප්‍රිය පාසලක ටයි කෝට් අඳින මුහුණ පුරා රැවුල වවාගත් කඩවසම් විදුහල්පති කෙනෙක් හිටියා.එම පාසලේ ක්‍රීඩා උළෙලට සහභාගි වූ මා පිළිගෙන පෙරලා යන විටත් විදුහල්පතිවරයාගේ මුවේ බුලත්විටක්, මොහොතක් මොහොතක් පාසා මුව දෙපසින් වැගිරෙන බුලත් කෙළ ඔහු පැළද සිටි ටයි පටියෙත් පිස දැම්මා. ඒ අශෝභන දර්ශනයෙන් පසු මම එම තහනම දැම්මා යැයි අධ්‍යාපන ඇමැතිවරයා කීවේ පිරිස සිනස්සමින් ය.උදය ගම්මන්පිල මහතා හා නිශාන්ත ශ්‍රී වර්ණසිංහ මහත්වරු රුපියල් 100 බැගින් පාක්ෂිකයන්ගෙන් එක් කරමින් සාමකාමී මැතිවරණ ව්‍යාපාරයක අවතීර්ණ වී සිටිති. මහ බැංකු අධිපති අජිත් නිවාඩ් කබ්රාල් මහතාද රුපියල් සියයක් ලබා දෙමින් ගම්මන්පිලගේ ආධාර මුදල රුපියල් 27 ලක්ෂය දක්වා ඉහළ නැංවීය. අපි නම් සිඟමනේ ගිහින් මුදල් එකතු කරනවා. එජාපයේ අය බැංකු මංකොල්ල කාලා සල්ලි එකතු කරනවා. ‍ෙහාරා කෑමට වඩා හිඟා කෑම හොඳයැයි ගම්මන්පිල කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=f1402282</link>
    <topic>දිවිනසා ගැනීම කල්ප ගණනක් පලදෙන පාපකර්මයක්</topic>
    <author>සංවාදය- නිලූකා ඩී. තිලකරත්න</author>
    <content>නවීන තාක්ෂණය භාවිතය හා තුරුණු සිතිවිලි පාලනය කර ගැනීමේ අසමත්කම නිසා දරුවන් සිය දිවි නසා ගැනීමට පෙලඹේයැයි අනුරාධපුර ශ්‍රී සම්බුද්ධ ජයන්ති විහාරාධිපති උතුරු හා උතුරුමැද දෙදිසාවේ ප්‍රධාන සංඝනායක නුගේතැන්නේ පඤ්ඤානන්ද හිමියෝ පවසති. උන්වහන්සේ ධර්ම සභාවේදී දැක්වූ තවත් අදහස් මෙසේ ය.l අද තරුණ පිරිස් සුළු කරුණකටත් සිය දිවි නසා ගැනීමේ ප්‍රවණතාවක් දක්නට තිබෙනවා. බෞද්ධ දර්ශනයට අනුව සිය දිවි නසා ගැනීම හඳුනා ගන්නේ කෙසේද?සිය දිවි නසා ගැනීම ප්‍රාණඝාතයක්. මෙයින් කුළු ගැන්වෙන්නේ හදවතේ සැඟව ඇති කුරිරු කමයි. දිවි නසා ගැනීම ගැන බුදුන් වහන්සේ අග්නිකන්දෝපම සූත්‍රයේ දේශනා කර තිබෙනවා. තමන් වහන්සේ ගේ සාසනයේ එක් භික්ෂූන් වහන්සේ නමක් හෝ මෛත්‍රී වඩන්නේ නම් උන්වහන්සේ අවසාන වශයෙන් දෙවි මිනිස් සැප ලබන බව මෙහිදී සඳහන් කොට තිබෙනවා.එසේම බුද්ධ දේශනාවේ පාරාජිකා හතරක් පිළිබඳ සඳහන් වෙනවා. ඊට අනුව මරණය වර්ණනා කිරීම පාරාජිකාවීමක්. මිනිස් ජීවිතය ඉතා වටිනා බව අමුතුවෙන් කිව යුතු නෑ. කණ කැස්බෑවා විය සිදුරෙන් අහස බලන්නේ යම් සේද එවැනි දුර්ලභ අවස්ථාවක් ලෙස මිනිස් ජීවිතය සැලකිය හැකියි.මේනිසා සිය දිවි නසා ගැනීමෙන් ආත්ම දහස් ගණනකටවත් මිනිස් බවක් ලබාගත නොහැකි බව බණ පොතේ සඳහන් වෙනවා. සංසාර චක්‍රය අවබෝධ කරගෙන පිනට ළැදි වීම හා පවට බය වීම අප තුළ තිබිය යුතුයි.බුදු සමය ඇසුරෙන් වර්ධනය වූ අපේ සංස්කෘතිය විවෘත ආර්ථිකයත් සමඟ ක්‍රමිකව බිඳ වැටුණා. සමාජ වෙබ් අඩවි, මාධ්‍ය, යහපත් පවුල් පසුබිමක් නොමැතිකම මෙම සියල්ලටම බලපා තිබෙනවා. ආසියා කලාපයේ ලිංගිකත්වය පිළිබඳ සමීක්ෂණයකින් පෙන්වා දී ඇති පරිදි ශ්‍රී ලංකාව එහි ඉහළින්ම සිටිනවා.තායිලන්තය වැනි රටක ගණිකා වෘත්තිය නීති ගතයි, සියයට අනූ අටක් බෞද්ධාගමිකයි. නමුත් එම රටවල් මේ ගොනුවේ ඉහළට ගොස් නෑ. මේ තත්වයට මාධ්‍ය වගකිව යුතුයි. අද දරුවන්ගේ හිරිඔතප් බිඳිලා. දරුවෙක් කොයි ආකාරද කිවහොත් ඔහු හතරමං හන්දියක සිටගත් කෙනෙක් වගේ.ඔවුන් යා යුතු දිසාව දන්නේ නැහැ. කුඩා කාලයේ පටන් අධ්‍යාපනික හැල්මේ දුවන මේ දරුවෝ ආදරය, ළෙන්ගතුකම, මෛත්‍රිය, දයාව හඳුනන්නේ නෑ. අද ආදරය, සිතුම් පැතුම්, ආගම දහම කඩේ විකුණන්න තිබෙනවා. මේ නිසා අද හුදකලා වූ දරුවන් ඉඩක් ලද සැණින් අත්හදා බැලීම සඳහා අසම්මතයට යොමුවනවා.l හැඟීම් පාලනය කිරීමේදී අද දරුවන් තුළ ඇති අසමත්කම මෙම ව්‍යසනයට යම් බඳු බලපෑමක් ඇති කරනවා විය හැකිද?කුඩා කාලෙම දරුවන් දහම් අධ්‍යාපනයට යොමු කිරීමේ මූලික අවශ්‍යතාව මෙතැනදී ඉස්මතු වනවා. අවවාද අහන පුරුද්දක් දරුවනට ඇති වන්නේ එවිටයි. පුංචි කාලෙ ඉඳන්ම ඉවසීම පුරුදු කළ යුතුයි. අද මුල් බැසගෙන තිබෙන්නේ ඉරිසියාව, කුහකකම තණ්හාව. මේ දරුවන් සිය දිවි නසා ගෙන නසා ගෙන තිබෙන්නේ අවවාදය ඉවසීමේ පුරුද්දක් නැතිකම නිසයි.මෙහි දිගු කාලීන ප්‍රතිඵලය ගුරුවරු දරුවන්ට අවවාද කිරීමෙන් වැළකීමයි. මෙය මුළු මහත් දරු පරපුරටම මහත් බලපෑමක් ඇති කරනවා. තමන්ට හදා වඩා ගත් දරුවකු නැතිවීම දුකක්. නමුත් මෙතැනදී අප මුළු මහත් දරු පරපුර ගැනම සිතා කටයුතු කළ යුතුයි. මා දන්නා එක් ගුරුවරයෙක් මත් ද්‍රව්‍ය පානය කළ දරුවන්ට දඬුවම් කර තිබුණා.මේ ළමයි ගුරුවරයට විරුද්ධව පැමිණිලි කළා. ඔහු රිමාන්ඩ් බාරයට ගත්තා. මේ මානසික පීඩාව නිසා මේ ගුරුතුමාට දියවැඩියාව හැදුණා. ඇස් අන්ධ වුණා.මෙම ගුරුවරයා ඉතා ආදරෙන් දරුවන්ට ඉගැන් වූ ගුරුවරයෙක්. ඒ වගේම අද දරුවෝ අම්මට තාත්තට වඳින්නේ නෑ. මේක ජාතික ව්‍යවසනයක්. මේ නිසා දරුවන්ගේ නිසි වයස් සීමා හඳුනාගෙන භාවිතාවන් ඇති කිරීම සඳහා වහාම සමීක්ෂණයක් කළ යුතුයි.l සෙනහස හා ආදරය හඳුනා ගැනීම මෙහිදී වැදගත් වන්නේ කෙ‍සේද?ආදරය හා සමාන්තරව රාග සිතිවිලි ගමන් කරනවා. ‘රාගං ක්‍රෝධං ප්‍රභවති’ යැයි බුද්ධ දේශනාවේ දැක්වෙනවා. එනම් රාගය ක්‍රෝධය දනවනසුලුයි. බැඳීම තෘෂ්ණාව ක්‍රෝධය ඇති කරනවා. සෙනෙහස රාගයෙන් තොරයි. ක්‍රෝධයෙන් තොරයි. එසේම අන්ධ ප්‍රේමය බුදු දහමේදී ප්‍රතික්ෂේප කළ දෙයක්.එය යථාර්ථය සඟවා තබන්නට සමත්. මේ ජීවිතයේ බැඳීම්වල ඇති අනිත්‍යතාව අවබෝධයෙන් යුතුව තේරුම් ගත යුතුයි. ලිංගිකත්වයේ හෝ රාගිකත්වයේ යථාර්තය අනුලෝම ප්‍රතිලෝම වශයෙන් දැකීමේ හැකියාව තමන් තුළ ඇති කර ගත යුතුයි. එහෙම වූවා නම් ඔවැනි සිය දිවි නසා ගැනීම් අපට අසන්නට ඉඩක් ඇත්තේ නෑ.තෘෂ්ණාව උලුප්පන සුලු දේ අද බොහෝමයි. එනිසා සිත පාලනය කර ගැනීම අපට අයිතියි. දරුවන් සමාජානුයෝජනය කිරීමේදී යථාර්ථය දකින්න දරුවන් හුරු කළ යුතුයි. (අසජ්ජාය මලාමන්තා අනුට්ටාන මලාගරං) පැහැදිලි නැති හිත පිළියම් නොකළ ගෙයක් වගේ. එය ගරාවැටනෙවා.l දැයේ අනාගතය වන දරුවන් රැක ගැනීමේ සමාජ වගකීම පිළිබද අවසාන වශයෙන් සඳහන් කළ හැකිද?වැඩිහිටි පරපුර දරුවන් ගැන මීට වඩා අවධානයෙන් කටයුතු කළ යුතුයි. දරුවන්ට බිය වී වැඩ කරන යුගය වෙනුවට ආදර්ශවත්ව කටයුතු කරන යුගයකට ආපසු යා යුතුයි. ජංගම දුරකතන, ලැප්ටොප්, ආදී නවීන තාක්ෂණික මෙවලම් භාවිතය සඳහා නිසි වයසක් ඇති කළ යුතුයි. මේ සඳහා නීති පද්ධති ඇති කිරීමේ කාලය දැන් එළඹ තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>02</month>
      <day>28</day>
    </date>
    <link>http://www.dinamina.lk/2014/02/28/_art.asp?fn=f1402283</link>
    <topic>ළිඳ වටකර ටැංකි තියා රුපියලකට දිය කෙළියා</topic>
    <author>බුද්ධිකා බ්‍රාහ්මණගේ</author>
    <content>උදෑසන දහය පසුවූවා පමණි. ඉහින් කනින් දහදිය වැගිරෙන තරමට හාත්පස ගිනියම්ය. කොළඹ කොටුව, පිටකොටුව ප්‍රදේශයේ ඇවිද යනවිට දැනෙන දාහය සේම සිරුර පිලිස්සෙන තරමේ උෂ්ණය හැමදාමත් මෙහෙමමය.හාත්පස පිරී ඇත්තේ හුස්ම ගැනීම පවා අසීරු කරන තරමේ දූලි වලාවන්ය. වාහන නළා හඬින් අවට දෙදරුම් කයි. දහස් ගණන් ජනයා ඇඟ හැපි නොහැපී තරගයක නියැළී එකිනෙකා පසුකර යයි.“සීතල වතුර ටිකක් නාගන්න ඇත්නම්” මෙවන් විඩාබර මොහොතක අස්වැසිල්ලක් ලැබීමට ඒ සිතුවිල්ල වුව ප්‍රමාණවත්. පිටකොටුව ප්‍රදේශයේත්, මරදාන, ගුණසිංහපුර, ආමර්වීදිය දෙසට පැමිණිවිට ඕනෑතරම් සීතල දිය නා ගැනීමේ හැකියාව තිබේ.පාන්දර හතරේ සිට රාත්‍රී නවය තෙක් මේ අවස්ථාව විවෘතය.බාල්දි ළිං, නැතිනම් බක්කි ළිං නමින් හැඳින්වෙන මේ ව්‍යාපාරය කොළඹ වාණිජ නගරයක් ලෙස ජනාකීර්ණ වීමත් සමඟ ඇරැඹි බවට සාක්ෂි ඕනෑ තරම්ය.1819 දී ලංකාවට පැමිණි බ්‍රිතාන්‍ය නිලධාරියකු වන තෝමස් ස්කිනර් වඩාත් සුවිශේෂී බ්‍රිතාන්‍ය නිලධාරියෙකි. ඔහු ලංකාවට පැමිණියේ 15 හැවිරිදි ගැටවර වියේදී ය. ලංකාවට පැමිණි මුල් දිනවල මෙහි පරිසරයට හුරුවීමට ගත් උත්සාහය පිළිබඳ ඔහු මෙසේ සඳහන් කරයි.“මුල් පියවර වශයෙන් පාවහන් රහිතව ඇවිදීමට ඉගෙනීම යෙහෙකැයි සිතිණි. මේ පුහුණුවේ පළමු වැනි අඩිය වශයෙන් හැම උදයකම මදක් ඈතින් පිහිටි නාන තැනට පාවහන් රහිතව යෑමට පටන් ගතිමි. තියුණු තිරිවාණා ගල් කැබලි සහිත කොටුවේ කොටසක් මේ සඳහා පසු කළ යුතුය. එය මගේ පා රිදවන්නකි.”1819 යනු වෙල්ලස්ස නිදහස් සටනින් පසු වසරක් ගෙවුණු තැනය. මේ වකවානුව වන විට බටහිර ජාතීන් වර්ණනා කරන පරිදි කොළඹ උද්‍යාන නගරයකි.කොළඹ නගරයට පානීය ජල ව්‍යාපෘතියක් අවශ්‍ය බවට යෝජනා රැසක් ඉදිරිපත් වී ඇත්තේ ජනාකීර්ණ බව නිසාම ඇති වූ ගැටලු හේතුවෙනි.ජල මූලාශ්‍ර බොහොමයක් අපවිත්‍ර වීමත් මුහුද ආසන්නයේ ළිං ජලය වඩාත් ලවණ ස්වභාවයකින් යුතු වීමත් නිසා පිරිසිදු පානීය ජලය නගර වැසියනට අත්‍යවශ්‍ය සාධකයක් වී ඇත.ඒ අනුව 1886දී පමණ කොළඹ නාගරිකයිනට පානීය නළ ජලය ලැබී ඇත. ඊට අමතරව පොදු ජනතාවගේ පරිහරණයටද වීදි ආශ්‍රිතව වැසිකිළි පහසුකම් හා නළ ජල පහසුකම් ද ලබාදීමට කටයුතු කර ඇත්තේ කොළඹ නාගරික සභාව මඟිනි.නළ ජල පහසුකම් ලැබී මේ වන විට වසර 118කි. කොම්පඤ්ඤවීදිය, කිරුළපන, බොරැල්ල, කුප්පියාවත්ත, මරදාන, මාළිගාවත්ත, වනාතමුල්ල, මාළිගාකන්ද, අලුත්කඩේ, පිටකොටුව මසංගස් හන්දිය, කොස්ගස් හන්දිය, කොච්චිකඩේ, කොටහේන, මෝදර වැනි ප්‍රදේශවල තිබූ කොළඹ නගර සභාවට වරිපනම් පවා ගෙවා ඇති ළිං ප්‍රමාණය සියයකටත් වැඩිය. මේ ළිං අතරින් අද ඉතිරිව ඇති ළිං සංඛ්‍යාව දහයකට දොළහකට වැඩි නොවේ.ආමර්වීදියෙන් දකුණට හැරී ඉදිරියට පැමිණි විට සංඝමිත්තා මාවත හමුවෙයි. ජනාකීර්ණ වීදියේ කෙළවර තිබූ ළිඳ මාසයකට පමණ පෙර වසා දමා තිබිණි.ප්‍රදේශයේ සෑම නිවසකටම මෙන් පානීය නළ ජලය ඇති හෙයින් මෙම ප්‍රදේශයේ බාල්දි ළිං ප්‍රයෝජනයට ගන්නේ නගරයට පිටින් පැමිණෙන්නන් විසිනි. නගරයේ සාප්පුවල මෙන්ම කර්මාන්ත ශාලාවල සේවය කරන බොහෝ පිරිස් එදිනෙදා සේවය නිමවා මෙම ළිංවලින් දිය නා ගැනීමට පැමිණෙති.ඇතැමෙක් මෙම පටු වීදි ආශ්‍රිතව නවාතැන්ගෙන සිටියද කෑම මෙන්ම නෑම සඳහා කුලියක් නොගෙවයි. එවැනි අය සිය ජල අවශ්‍යතා පිරිමසාගන්නේද මෙබඳු ළිං වලිනි. මෙම ළිං ආශ්‍රිතව ගොඩනැඟී ඇති අපූරු උප සංස්කෘතියක් ද වේ.අප ඊළඟට පැමිණියේ කිංස්ලි සිනමාහල අසලින් ඇති පටු මාවත ඔස්සේයි.කිංස්ලිගේ වත්තේ පිහිටි නාන ළිඳ අප බොහෝ විට දුර පළාත්වල දැක ඇති වගා ළිඳකින් තරමේ වන ළිඳකි. ඒ අසල කුඩා ටැංකි 10ක් පමණ විය. අඩි 20 පමණ ගැඹුරු ළිඳකි. එහි ඉතා පැහැදිලි ජලය දැකගත හැකියි.මෝටරය ක්‍රියාත්මක කළ විට ටැංකි සියල්ල සැණින් පිරී ඉතිරෙයි. සබන්, දත් බෙහෙත්, රේසර් ආදිය එහිදී මිලදී ගත හැකියි. වතුර ටැංකියක වත්මන් මිල රුපියල් 40කි. ළි‍ඳෙහි කටයුතු භාරව සිටින්නා මුසාමිල්ය.“මම තමයි මේක බලා ගන්නෙ. මේක අයිති නෝනා කෙනකුට. චූටි අක්කා කිව්වම කවුරුත් එයාව දන්නවා. ඉස්සර මේක කළේ එයාගේ තාත්තා. නගර සභාවටත් ඒ අය කුලියක් ගෙවනවා. ඉස්සර මේ ළිඳ අයිතිවෙලා තිබිලා තියෙන්නේ දෙමළ කට්ටියකට. ‘83’ කලබල කාලෙදි ඒ අය මේක විකුණලා ගිහිල්ලා.ඒ කාලේ වතුර බක්කියක් ශත දෙකයිලු. දැනට අවුරුදු දහයකට විතර කලින් වතුර බක්කියක් දීලා තියෙන්නේ රුපියල් 5කට. දැන් ගාන 40යි. පසුගිය කාලේ අපි උණු වතුරත් දුන්නා. ලොකු හීටරයක් තිබුණා. ඒ දවස්වල ලෙඩ්ඩු එහෙමත් මෙතනට අරගෙන එනවා.කරන්ට් බිල වැඩි නිසා උණුවතුර දෙන එක නතර වුණා. දවසට රුපියල් හාරපන්දාහක ආදායමක් තියෙනවා. මේ පැත්තේ සෙනඟ දැන් ටික ටික අඩුවෙලා. ඒත් ගුණසිංහපුර පැත්තේ ළිංවලට නම් රෑ, දවල් කියලා වෙනසක් නෑ...”මුසම්මිල්ගේ හෝඩුවාවත් සමඟ අප පැමිණියේ ගුණසිංහපුර බාල්දි ළිං ඇති ඉසව්වටයි. කොළඹ මැනිං මාර්කට් හි නාට්ටාමි සේවකයන් මෙන්ම දුර පළාත්වලින් දිනපතා කොළඹ නගරයට එළවළු, පලතුරු ආදිය පටවාගෙන එන වෙ‍ෙළඳුන් හා ලොරි රියැදුරන් මෙන්ම ඈත පළාත්වල සිට මගී ප්‍රවාහනය කරන බස් රථ රියැදුරන් හා සහායකයින් බොහෝ දෙනෙක් සිය ජල අවශ්‍යතා ඉටු කරගන්නේ ගුණසිංහපුර බාල්දි ළිංවලිනි. අප මුලින්ම ගියේ ජනාධිපති ආර්. ප්‍රේමදාස මහතා පවා කුඩා වියේදී නාන ලදැයි පැවසෙන සුචරිත ගොඩනැගිල්ල අසල ඇති බාල්දි ළිඳ සොයාගෙනයි.පිටතට පෙනෙන්නේ නිවසක් ලෙස වුවද ඉදිරිපස ගේට්ටුවෙන් ඇතුළු වූ විට ළිඳ මෙන්ම ඒ වටා ඇති ටැංකි සියල්ල දැකගත හැකියි. පිවිසෙන තැන ඉහළින්ම හිටපු ජනාධිපති ආර්. ප්‍රේමදාස මහතාගේ ඡායාරූපයක් එල්ලා තිබේ. ගොඩනැගිල්ල වටා තාප්පවලින් වට වී පැවතියද මැද මිදුලක් සහිත නිවෙසක් මෙන් ළිඳ ඇති තැන වහලය ආවරණය කර නැත. ආසන්නයේ වැසිකිළි මෙන්ම ඇඳුම් මාරුකර ගැනීම සඳහා ද ආවරණය වූ ස්ථාන ඇත.ගුණසිංහපුර ගුරුසාමිවත්ත ආසන්නයේ ඇති බාල්දි ළිං ප්‍රමාණය පහකි. ඉතා ළංව පැවතියද මේ ග්‍රීෂ්ම කාලය වුවද වතුර අඩුවක් නැති බව ආසන්නයේ පදිංචිවූවන් පවසයි. ගුණසිංහපුර, ලංගම මෙන්ම පෞද්ගලික බස් නැවතුම්පළ හා මැනිං මාර්කට් එක ආසන්නයේ පැවතීම නිසාම මේ බාල්දි ළිංවලට ඉස්පාසුවක් නැත.හිමිකරුවන්ට හොඳ ආදායමක් ද ලැබේ. යාපනය, මුතූර්, ත්‍රිකුණාමලය, අනුරාධපුරය, මැදවච්චිය, මොනරාගල ආදී ඈත ප්‍රදේශවල සිට පැය 7ක 8ක කාලයක් පැමිණෙන බස් රථ රියැදුරන් මෙන්ම සහායකයන් සිය විඩා නිවාගන්නේ මේ සීතල ළිං දියෙනි.උදෑසන හතරට පමණ විවෘත වන ළිංවල කටයුතු ඇරැඹීමට ප්‍රථම ළිං හිමියෝ හඳුන්කූරක් පත්තුකර තම ආගම සිහිකිරීමට අමතක නොකරති. පාන්දරින්ම නාන අයට කොළකැඳ, කෝපි, තේ දීම සඳහා තවත් පිරිසක් සූදානම්ව සිටින්නේ උදේ රැයින්මයි.කොම්පඤ්ඤවීදියේ බාල්දි ළිං පිහිටා ඇත්තේ වෑකන්ද ජුම්මා මස්ජිද් මුස්ලිම් පල්ලිය ඉදිරිපිටයි. ටැංකි 20කින් පමණ සමන්විත මේ බාල්දි ළිඳ අයත් වන්නේත් ජුම්මා මස්ජිද් පල්ලියටයි.පල්ලියට යනවිට පිරිසිදුවී යාම ඉස්ලාම් භක්තිකයින් ඉටුකරන පිළිවෙතකි. අතීතයේ මේ ළිඳ පල්ලියට යන ඉස්ලාම් බැතිමතුන් සඳහාම වෙන්ව පැවති බව පවසන්නේ බාල්දි ළිඳ භාරව සිටින මොහොමඩ් මුහාජිඩීන් ය.ළිඳ අඩි විස්සක පමණ ගැඹුරකින් යුතුය. මෝටරය ක්‍රියාත්මක කළවිට අඟල් පහක පමණ වන විශාල නළය දිගේ වතුර පැමිණ අඟල් හතරක පමණ දිග පළලකින් යුතු කානුව දිගේ ගලායයි. කානුව දිගේ ගලායන වතුර ටැංකිවලට ලැබෙන්නේ කානුවත් ටැංකියත් අතර ඇති සිදුරෙනි.අප එහි යනවිටද හවස් වරුවේ වැඩ අවසන් කර නෑමට පැමිණි පිරිස් සිය කටයුතු අරඹා තිබුණි. කෙසෙල්වත්ත ප්‍රදේශයේ ඇති ටැංකි ළිංවලට වඩා වෑකන්ද පාරේ ටැංකි තරමක විශාලය.ටැංකිවල පතු‍ල අහස් නිලෙන් වර්ණ ගන්වා ඇත්තේ පිහිනුම් තටාකයක මෙනි. ඇතැම් කෙනකු බාල්දියෙන් නායි. ටැංකියේ ගිලී දියබුං ගසන අයද මෙහිදී දැකගත හැකි ය. ටැංකි ළිං වලින් ඕනෑ තරම් නාගත හැකිය. නමුත් අය කරන්නේ රුපියල් 20ක මුදලකි.කොම්පඤ්ඤවීදිය අවට කඩසාප්පුවල සේවය කරන අය මෙන්ම ව්‍යාපාර හිමියෝද වෙනසක් නැතිව උදෑසන සිට රාත්‍රී දහය පමණ වනතුරුත් මෙහි නෑමට පැමිණෙන බව මුහාජිඩීන් පවසයි. වීදි වැසියන් වැඩි දෙනෙක් මෙි ළිං හදුන් වන්නේ බාල්දිය නමිනි.කොම්පඤ්ඤවීදිය කෝවිල ආසන්නයේ ඇති බාල්දි ළිඳ කොළඹ ඇති අනෙකුත් ළිං අතරින් විශේෂ වන්නේ ‘කුඹුකේ බාල්දිය’ නැතිනම් කුඹුකේ ළිඳ නිසාය.ළිඳ ආසන්නයේ ඇති කුඹුක් ගස කොළඹ නගරයේ විපර්යාසයකි. අවුරුදු දෙසීයක තරම් කාලයක සිට හඳුනන්නෙකු බව හැඟෙන්නේ වර්ග අඩි දහයක පමණ ප්‍රදේශයක පැතිරී ගසෙහි විශාල කඳත්, ඉන් විරාජමානවන වනස්පතී ස්වරූපයත් නිසාය.බාල්දි ළිං ආශ්‍රිතව අතීතයේ තවත් බොහෝ දේ සිදුවී තිබේ. එකල නා ගැනීමට මෙන්ම රෙදි සෝදා ගැනීමටත් මේ ළිං කරා බොහෝ අය පැමිණ තිබේ. ඒ අයගේ රෙදි සෝදා දීමට මෙන්ම ඒවා වේලා මැද දීමට ද ඒ අසල පිරිස් සූදානම්ව සිට ඇත.බාල්දි ළි‍ඳෙන් නා ගැනීමට පැමිණෙන්නෝ වතුර මලෙන් නෑමට බැරි හෝ අකමැති අයයි. ඒ සඳහා ළිඳ වටා ඇති ටැංකිවලට වතුර පුරවා නෑමට අවස්ථාව සලසා තිබේ.මේ ළිං ආශ්‍රිතව නෑමට පුරුදු වූ නගරයේ චන්ඩින් බොහෝවිට ඔවුන් දිනපතා නාන ටැංකිය වෙන්කර තබාගත් බවටද කරුණු අනාවරණය වෙයි. හිටපු පාතාල සාමාජිකයකු වූ චොප්පේ නැමැත්තා ඝාතනය කර තිබුණේද මෙබඳු ළිඳක් අසලදීයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n1403012</link>
    <topic>කුමරතුඟු මුනිදස් 70 වන සමරුව හෙට</topic>
    <author/>
    <content>කුමරතුඟු මුනිදස් 70 වන සමරුව හෙට (2දා) පස්වරු 3.00ට කොළඹ 07 ජාතික පුස්තකාල සේවා හා ප්‍රලේඛන මණ්ඩල ශ්‍රවණාගාරයේදී පැවැත්වේ.වෙසෙසි අමුත්තා සංස්කෘතික හා කලා කටයුතු ඇමැති ටී. බී. ඒකනායක මහතාය. අමරපුර ශ්‍රී ධර්මරක්ෂිත මහා නිකායයේ මහා නායක තිරුකුණාමලේ ආනන්ද මහනාහිමිපාණෝ, සබරගමු පළාත් ආණ්ඩුකාර වි. ජ.මු. ලොකුබණ්ඩාර, මහාචාර්ය විනී විතාරණ, සිංහල විශ්වකෝෂයේ ප්‍රධාන කර්තෘ මහාචාර්ය කේ. එන්. ඕ. ධර්මදාස සූරීහු දෙසුම් පවත්වති.සමරු ගී ගැයුම අයිවෝ ඩෙනිස්ගෙනි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n1403013</link>
    <topic>හෘද හා පෙනහලු නිවේශකවෘත්තිකයන්ට අතුරු දීමනාවක්</topic>
    <author>සිතාරා සේනානි</author>
    <content>හෘද හා පෙනහලු නිවේශක වෘත්තිකයන්ට අතුරු දීමනාවක් ලබා දිමටත්, ඊට අදාළ චක්‍රලේඛය සියලු රෝහල් වෙත ඊයේ (28) නිකුත් කිරීමටත් පියවර ගන්නා බව සෞඛ්‍ය ලේකම් වෛද්‍ය නිහාල් ජයතිලක මහතා හෘද හා පෙනහලු නිවේශකයන්ගේ සංගමය වෙත දැනුම් දුන් බව සෞඛ්‍ය අමාත්‍යාංශය පවසයි. සෞඛ්‍ය ලේකම්වරයා එම සංගමය සමඟ ඊයේ පැවැත්වූ සාකච්ඡාවේදී මේ බව දැනුම්දී තිබේ.හෘද හා පෙනහලු නිවේශකයන්ගේ සංගමයේ මෙකී ඉල්ලිම් සමඟ ඔවුන්ට ගෙවන අතිකාල දීමනා රේට් ක්‍රමයකට පරිවර්තනය කිරීමට මහා භාණ්ඩාගාරයේ අනුමැතිය ලැබී තිබෙන බව රාජ්‍ය පරිපාලන අමාත්‍යාංශය සෞඛ්‍ය අමාත්‍යාංශය වෙත ඊයේ දැනුම් දුන් බවද සෞඛ්‍ය ලේකම්වරයා දැනුම්දී තිබේ.6/2006 චක්‍රලේඛය හේතුවෙන් හෘද හා පෙනහලු නිවේශක තනතුරට ඇතිවී තිබෙන වැටුප් විසමතා නිවැරැදි කිරීම සඳහා වන යෝජනාව එම සංගමයේ ද අදහස් ඇතිව අලුතින් පිහිටුවා ඇති වැටුප් කොමිසම වෙත කඩිනමින් ඉදිරිපත් කිරීමට ද මෙහිදී තීරණයවී තිබේ.ඔවුන්ගේ ඉල්ලීම්වලට අන්තර්ග්‍රහණය නොවූවත් දැනට එම නිලධාරීන්ගේ උසස්වීම් පළමු ශ්‍රේණියෙන් අවසන් වන අතර ඉන් නොනැවතී විශේෂ ශ්‍රේණියක් දක්වා උසස්විම් ලබාදීමට ඇති හැකියාව සම්බන්ධයෙන් සොයා බලන ලෙසත් සෞඛ්‍ය ලේකම්වරයා නිලධාරීන්ට උපදෙස් දී තිබේ.තම සංගමය ඉදිරිපත් කළ ඉල්ලීම්වලට යහපත් ප්‍රතිචාර ලැබී ඇති හෙයින් මෙතෙක් ක්‍රියාත්මක කළ වෘත්තීය ක්‍රියාමාර්ගය අත්හිටුවීමට පියවර ගන්නා බවට හෘද හා පෙනහලු නිවේශකයන්ගේ සංගමයේ නිලධාරීන් සෞඛ්‍ය ලේකම්වරයා වෙත දැනුම් දුන් බවද සෞඛ්‍ය අමාත්‍යාංශය වැඩිදුරටත් පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n1403014</link>
    <topic>කේලමා අතුරුදන් වු‍ණේබැටරි බැහැලා</topic>
    <author>නුවන් කොඩිකාර</author>
    <content>යාල වනෝද්‍යානයට මුදාහැරුණු තොරතුරු සොයන්නා වූ කුඩා ගුවන් යානය (කේලමා) අතුරුදන්වී ඇත්තේ එහි බැටරි බලය සීමිත වූ නිසා බව වනජීවී හා වන සංරක්ෂණ ඇමැති විජිත් විජිතමුණි සොයිසා මහතා පැවැසීය.විනාඩි 30ක් සදහා යොදා තිබුණු බැටරි බලය විනාඩි 10කට සීමා වී යෑම නිසා යාල වනයේ කොහේ හෝ මේ යානය පතිත වී ඇතැයි විශ්වාස කෙරෙන අතර එය සොයාගැනීම දුෂ්කර නොවන බවද හෙතෙම කිවේය.පරිගණකගත කර ඇති මේ යානයේ වටිනා කැමරාවක් සවි කොට තිබෙන අතර නවීන තාක්ෂණයෙන් සමන්විත මෙය සිංගප්පූරු නිෂ්පාදනයක් වේ.මේ යානයෙන් අලි ඇතුළු වනසතුන්. ගහකොළ, අලුත් සත්ව විශේෂ හඳුනාගෙන පහසුවෙන් සංගණනය කළ හැකි සේම වනය තුළ කෙරෙන නොයෙක් නීති විරෝධී කටයුතුද සොයාගත හැකිය. මේ යානය පසුගියදා උඩවලව වනෝද්‍යානයේදී මුදාහැරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n1403015</link>
    <topic>රවුන්ඩ් අප් තහනම්</topic>
    <author>සමන්මලී ප්‍රියශාන්ති</author>
    <content>ග්ලයිෆොසේට් රසායනිකය අඩංගු කෘෂි රසායන වර්ග (රවුන්ඩ් අප්) තහනම් කිරීමට පියවර ගන්නා ලෙස ජනාධිපති මහින්ද රාජපක්ෂ මහතා කෘෂිකර්ම ඇමැති මහින්ද යාපා අබේවර්ධන මහතාට උපදෙස් දී තිබේ.එම උපදෙස් අනුව එම කෘෂි රසායන වර්ග ගෙන්වීම තහනම් කිරීමට කටයුතු යොදන බව කෘෂිකර්ම ඇමැති මහින්ද යාපා අබේවර්ධන මහතා "දිනමිණ"‍ට පැවසීය.වකුගඩු රෝගය වර්ධනය වීමට මෙම රසායනිකය හේතුවක් බව පර්යේෂණ කණ්ඩායමක් විසින් පෙන්වා දී ඇති බවත් ඇමැතිවරයා කීවේය.මේ අතර වකුගඩු රෝගය සම්බන්ධයෙන් මෙරට පර්යේෂණ කණ්ඩායමක් විසින් සිදු කර ඇති පර්යේෂණයක් මේ වන විට විදෙස් මාධ්‍ය විසින් වාර්තා කර තිබේ. කඨින ජලය භාවිතා කරන ස්ථානයක කෘෂි රසායන වර්ග යෙදීම නිසා ශ්‍රී ලංකාව ඇතුළු තවත් දිළිදු කෘෂිකාර්මික රටවල වකුගඩු රෝගය බහුල වශයෙන් ව්‍යාප්ත ව ඇති බව එම පර්යේෂණයෙන් පෙන්වා දී තිබේ.ග්ලයිෆොසේට් රසායනිකය විෂ සහිත වන නමුදු වකුගඩු සඳහා අයහපත් ලෙස බලපෑ හැකි තරම් ප‍්‍රබලත්වයක් එයට නොමැත. පර්යේෂකයන් සොයාගෙන ඇත්තේ එය කඨින ජලයේ ඇති කැල්සියම්, මැග්නීසියම්, සීසියම් හා යකඩ වැනි ලෝහයන් හා එක්වූ විට වකුගඩු විනාශ කිරීමේ ප‍්‍රබලත්වයකින් යුත් සංයෝගයක් ගොඩනගන බවයි.පසේ ඇති හෝ කෘෂි රසායනයක් ලෙස එක් කරන ආසනික් සහ කැඞ්මියම් සමග මෙම රසායනිකය එක්වූ විටද මෙවැනි තත්ත්වයක් නිර්මාණය කරන බව පර්යේෂකයන්ගේ අදහස වී තිබේ.මොන්සැන්ටෝ සමාගම පළිබෝධනාශකයක් ලෙස ග්ලයිෆොසේට් අණුවේ පේටන්ට් අයිතිය ලබාගෙන ඇති අතර මේ වන විට ලෝකයේ වැඩියෙන්ම භාවිතා කෙරෙන කෘෂි රසායනය වන්නේද එයයි. ශ්‍රී ලංකාවේ උතුරු ප‍්‍රදේශවල මීට වසර 20කට පමණ පෙර මුලින්ම වාර්තාවූ මාරාන්තික වකුගඩු රෝගය මේ වන විට ප‍්‍රදේශයේ වැඩ කරන වයසේ ජනතාවගෙන් 15%ක් පමණ එනම් ලක්ෂ 4ක් පමණ වෙත වැලඳී ඇතැයි වාර්තා වන බව පර්යේෂකයන් පෙන්වා දී තිබේ.ඉන්දියාව, එල් සැල්වදෝරය, නිකරගුවාව සහ කොස්ටාරිකාවේද මේ හා සමාන වකුගඩු රෝගී තත්ත්වයන් ව්‍යාප්ත වෙමින් ඇති අතර නිකරගුවාවේ සහ එල් සැල්වදෝරයේ දියවැඩියාව, ඒඞ්ස් සහ ලියුකේමියා නිසා වසරකට මියයන ප‍්‍රමාණයට වඩා වකුගඩු රෝගයෙන් මියයන බව අනාවරණය වී තිබෙන බවද ඔවුන් පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n1403016</link>
    <topic>හර්ෂ අත්අඩංගුවට ගන්නකිසිම අවශ්‍යතාවක් නැහැ</topic>
    <author>රත්නසිරි පතිරණ, ජයසිරි මුණසිංහ, ධනුෂ්ක ගොඩකුඹුර, නුවන් කොඩිකාර කුලියාපිටිය සිට</author>
    <content>එක්සත් ජාතික පක්ෂ පාර්ලිමේන්තු මන්ත්‍රී ආචාර්ය හර්ෂ ද සිල්වා මහතා අත්අඩංගුවට ගැනීමේ කිසිදු සූදානමක් නොමැති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා අවධාරණය කළේය.හර්ෂ ද සිල්වා මහතා සම්බන්ධයෙන් රාජ්‍ය බුද්ධි අංශය හෝ වෙනත් අංශයක් මඟින් කිසිදු විමර්ශනයක් සිදු කර නොමැති බව අවධාරණය කළ මාධ්‍ය ප්‍රකාශකවරයා හර්ෂ ද සිල්වා මහතා කර ඇති අසත්‍ය ප්‍රකාශය සම්බන්ධයෙන් නීතිමය පියවර ගැනීමට රාජ්‍ය බුද්ධි අංශය භාර නියෝජ්‍ය පොලිස්පතිවරයා කටයුතු කරන බව පැවසීය.පොලිස් මාධ්‍ය ප්‍රකාශක මේ අදහස් පළ කළේ පෙරේදා (27) සවස කුලියාපිටිය දැයට කිරුළ ප්‍රදර්ශන භූමියේ ජනමාධ්‍ය හා ප්‍රවෘත්ති අමාත්‍යාංශ කලාපයේ පැවැති විශේෂ මාධ්‍ය හමුවකට එක්වෙමිනි.රාජ්‍ය බුද්ධි අංශය කළ විමර්ශනයක් මත පදනම්ව තමා අත්අඩංගුවට ගැනීමට ආරක්ෂක ලේකම්වරයා ලිපියක් නිකුත් කර තිබෙන බවට හර්ෂ ද සිල්වා මහතා කර ඇති ප්‍රකාශය සම්බන්ධයෙන් කරුණු දක්වමින් මාධ්‍ය ප්‍රකාශකවරයා පැවසුවේ ඒ මහතා අත්අඩංගුවට ගැනීමට කිසිදු අවශ්‍යතාවක් නොමැති බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n1403017</link>
    <topic>විජයග්‍රහණයේ හය වැනි සමරුව මෙවර මාතර දී</topic>
    <author>චමීර ඇල්ලදෙණිය</author>
    <content>විජයග්‍රහණයේ හය වැනි සමරුව මෙවර මාතර දී පැවැත්වීමට රජය තීරණය කර තිබේ. මාතර වෙරළ පාරේ දී මැයි මස 18 වැනිදා උත්සවාකාරයෙන් විජයග්‍රහණයේ සැමරුම පැවත්වීමට කටයුතු සූදනම් කරන බව යෞවන හා නිපුණාතා සංවර්ධන ඇමැති ඩලස් අලහප්පෙරුම මහතා කීවේය.ඊට අදාළ සියලු පහසුකම් මේ වන විටත් සංවිධාන කරමින් පවතින බවද අලහප්පෙරුම මහතා අනාවරණය කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n1403018</link>
    <topic>වාස්ගේ පෞද්ගලික සහකරුරඳවා ප්‍රශ්න කිරීමට අවසර</topic>
    <author>සිරන්ජනි කුමාරි</author>
    <content>බම්බලපිටිය කෝටිපති ව්‍යාපාරික මොහොමඩ් සියාම් ඝාතනයේ සාක්කි වසන් කළ බව කියන හිටපු නියෝජ්‍ය පොලිස්පති වාස් ගුණවර්ධන මහතාගේ පෞද්ගලික සහකරු උප පොලිස් පරික්ෂකවරයා දින හතක කාලයක් රහස් පොලිසියේ රඳවා ප්‍රශ්න කිරීමට කොළඹ අතිරේක මහෙස්ත්‍රාත් ඔගස්ටා අතුකෝරාළ මහත්මිය ඊයේ (28) රහස් පොලිසියට අවසර දුන්නාය.ගිනි අවි සඟවා තැබීම, ගිනි අවි භාවිතය හා මනුෂ්‍ය ඝාතනයක සාක්කි වසන් කිරීම යන ‍චෝදනා යටතේ සැකකරු අධිකරණය වෙත ඉදිරිපත් කළ රහස් පොලිසිය සැකකරුගෙන් වැඩිදුර ප්‍රකාශ ලබා ගැනීමට අවශය බැවින් ඔහු පොලිසියේ රඳවා ප්‍රශ්න කිරීමට අවසර ලබා දෙන ලෙසට අධිකරණයෙන් ඉල්ලීමක් කළේය.රත්නායක මුදියන්සේලාගේ ඉරෝෂ් චමින්ද විල්ලවආරච්චි යන සැකකරු මෙසේ රහස් පොලිසියේ රඳවා ප්‍රශ්න කිරීමට අධිකරණය අවසර ලබා දුන්නේය.මීගමුව පොලිස් අභ්‍යාස විද්‍යාලයට ඇතුළුව පුහුණුව ලබමින් සිටිය දී ඉකුත් (26) වන දින රහස් පොලිසියේ විශේෂ පොලිස් කණ්ඩායමක් විසින් සැකකරු අත්අඩංගුවට ගෙන තිබේ.මොහොමඩ් සියාම් ඝාතන සිද්ධිය සම්බන්ධයෙන් පසුගිය දා කොළඹ අතිරේක මහෙස්ත්‍රාත් මොහොමඩ් සහබ්දීන් මහතා හමුවේ පොලිස් නිලධාරීන් දෙදෙනකු කරන ලද රහස් ප්‍රකාශයකට අනුව මෙම සැකකරු රහස් පොලිසිය මඟින් අත්අඩංගුවට ගෙන තිබිණ.රහස් පොලිසියේ විශේෂ විමර්ශන ඒකකයේ ස්ථානාධිපති පොලිස් පරික්ෂක රංජිත් මුණසිංහ මහතා සැකකරු අධිකරණය වෙත ඉදිරිපත් කරනු ලැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n1403019</link>
    <topic>දැයට කිරුළ නරඹන්න ජනපති යයි</topic>
    <author>ධනුෂ්ක ගොඩකුඹුර සහ නුවන් කොඩිකාර කුලියාපිටිය සිට</author>
    <content>ජනාධිපති මහින්ද රාජපක්ෂ මහතා කුලියාපිටියේ පැවැත්වෙන අට වැනි දැයට කිරුළ ජාතික සංවර්ධන ප්‍රදර්ශනයේ සංචාරයක ඊයේ (28) සවස නිරත විය.ප්‍රදර්ශන භූමිය වටා විශේෂ රථයකින් සංචාරය කළ ජනාධිපතිතුමා ප්‍රදර්ශන කුටි තුළ මෙන්ම ප්‍රදර්ශන භූමිය තුළත් සිටි ජනතාව සමඟ සුහදව කථා බහ කරමින් සවස් වරුව සැහැල්ලුවෙන් ගත කළේය.ප්‍රදර්ශන භූමිය වෙත පැමිණි ජනාධිපතිතුමා යුද හමුදා කලාපය අසළ දී පිළිගන්නා ලද්දේ විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය, අමාත්‍යාංශ ලේකම් ගෝඨාභය ජයරත්න, කුරුණෑගල දිස්ත්‍රික් ලේකම් එච්.එම්. ජී. හිටිසේකර, යුද හමුදාපති ලුතිනන් ජෙනරාල් දයා රත්නායක මහත්වරුන් විසිනි.ශ්‍රී ලංකා යුද හමුදා ඉතිහාසය ප්‍රදර්ශන කුටිය ජනාධිපතිතුමා ප්‍රථමයෙන් නිරීක්ෂණය කළේය. අනතුරුව යුද හමුදා කොමාන්ඩෝ බළකාය දැයට කිරුළ ප්‍රදර්ශන ඉතිහාසයේ ප්‍රථම වරට ඉදිරිපත් කරන සර්ප ප්‍රදර්ශන කුටිය නැරැඹුවේය.සර්පයන්ගෙන් සිදුවන හිරිහැර වැළක්වීමට මැදිහත් වන ලෙසට ජනතාවගෙන් ලැබුණු ඉල්ලීමක් පරිදි කොමාන්ඩෝ බළකාය මීට මාස තුනකට පමණ පෙර සිට සර්පයන් පිළිබඳ පුහුණුවක් ලබන අතර ශ්‍රී ලංකාවේ සිටින උග්‍ර විස සහ නිර්විස සර්පයන් පිළිබඳ අවබෝධයක් මෙම ප්‍රදර්ශන කුටිය තුළින් ලබා ගත හැක.අනතුරුව ජනාධිපතිතුමා පැමිණියේ ශ්‍රී ලංකා යුද හමුදාවේ විශේෂ බළකා ප්‍රදර්ශන කුටිය වෙතටය. පරම වීර විභූෂණ පදක්කමින් පිදුම් ලත් විශේෂ බළකා විරුවන්ගේ ඡායාරූප ප්‍රදර්ශන කුටිය වෙත ඇතුළු වන ස්ථානයේ ප්‍රදර්ශනය කර ඇති අතර ජනාධිපතිතුමා එම ඡායාරූප ද නැරැඹුවේය.විශේෂ බළකාය යටතේ ක්‍රියාත්මක වන සංග්‍රාමික කිමිදුම් බළඝනය, නගරබද සටන් බළඝනය, දිගු දුර විමර්ශන ඒකකය, විශේෂ බළකා ආයුධ සහ යතුරු පැදි නිරීක්ෂණ කළ ජනාධිපතිතුමාගේ විශේෂ අවධානය යොමු වූයේ සතුරාට නොපෙනන ලෙසින් සැඟව සිට ප්‍රහාර එල්ල කරන ආකාරය අභිනය කරමින් තුඹසක් තුළ සැඟවී සිටි විශේෂ බළකා සෙබළකු වෙතය.කර්මාන්ත කටයුතු අමාත්‍යාංශයේ ප්‍රදර්ශන කුටිය සහ ශ්‍රී ලංකා ගුවන් හමුදාව සහ නාවික හමුදාව විසින් ඉදි කර තිබෙන ප්‍රදර්ශන කුටි ද ජනාධිපතිතුමාගේ නිරීක්ෂණයට ලක් විය. ජ්‍යෙෂ්ඨ ඇමැති මිල්රෝයි ප්‍රනාන්දු, ඇමැති අනුර ප්‍රියදර්ශන යාපා මහත්වරුන් ඇතුළු මැති ඇමැතිවරු පිරිසක් ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n14030110</link>
    <topic>හිටපු ලේකම්ට රට ගමන් තහනම්</topic>
    <author>සිරන්ජනි කුමාරි</author>
    <content>පාර්ලිමේන්තු කාර්ය මණ්ඩලීය සකසුරුවම් සමිතියේ මුදල් වංචා සිද්ධියේ පැමිණිලිකරු වු එම සමිතියේ හිටපු ලේකම්ගේ විදේශ ගමන් තහනම් කරමින් කොළඹ අතිරේක මහෙස්ත්‍රාත් ඔගස්ටා අතුකෝරාළ මහත්මිය ඊයේ (28) තහනම් නියෝගයක් නිකුත් කළාය.මෙම මුදල් වංචාවට පැමිණිලිකරු ද සම්බන්ධ බවට රහස්‍ පොලිසියට කරුණු අනාවරණය වී ඇති බැවින් පැමිණිලිකරු විදේශගත විමේ සුදානමක් පවතින බවට තොරතුරු අනාවරණය වීම නිසා පොලිසිය අධිකරණයෙන් කරන ලද ඉල්ලීමකට අනුව මහෙස්ත්‍රාත්වරිය නියෝගය නිකුත් කළාය.පැමිණිලිකරු වු පාර්ලිමේන්තු කාර්ය මණ්ඩලීය සකසුරුවම් සමිතියේ ලේකම් වන අංක 87/1.හොරහේන පාර, උතුරු හෝකන්දර, හෝකන්දර පදිංචි විදානගමගේ සුනිල් ශාන්ත නමැත්තාට මෙසේ විදේශ ගමන් තහනම් කරමින් අධිකරණ නියෝග නිකුත් වු අතර ඔහු විදේශයක සිට පැමිණි‍යහොත් හෝ විදේශගත වුවහොත් අත්අඩංගුවට ගෙන රහස් පොලිසිය වෙත භාරදෙන ලෙසට ආගමන විගමන පාලක වෙත දැනුම් දෙන ලෙසට වැඩිදුරටත් නියෝගයේ සඳහන් ය.මෙම සිද්ධියේ ප්‍රධාන සැකකරුට 2008 ජූලි මසදී අන්තර් ජාල බැංකු පහසුකම් ලබා ගැනීමට ලංකා බැංකුවේ පාර්ලිමේන්තු ශාඛාවේ කළමනාකරුට ලිඛිතව දැන්විම හා ප්‍රධාන සැකකරු ලංකා බැංකුවෙන් ලබාගෙන ඇති ණය කාඩ්පතක් වෙනුවෙන් කරනු ලැබු ගෙවීම් සමිතියේ ගිණුමේ මුදල් මඟින් පියවීම සිදු කර ඇති අතර ඊට සමිතියේ ලේකම් වන පැමිණිලිකරු 228081 දරන ජංගම ගිණුමෙන් අන්තර්ජාල බැංකු පහසුකම් ඔස්සේ මුදල් හුවමාරු කිරිමේ පහසුකම සැකකරුට ලබා ගැනීමට අවශ්‍ය ලේඛන සැපයීමට උපකාර කිරිම හා මුදල් වංචා සහගත ලෙස ගෙවීමි කිරීමට අදාළ චෙක්පත් සඳහා අත්සන් කිරීම පැමිණිලිකරුට එල්ලව ඇති චෝදනාය.පාර්ලිමේන්තුවේ මහලේකම් ඇතුළුව කාර්ය මණ්ඩලය 698 ක් සිටින බවත් සකසුරුවම් සංගමයේ නිලබලයෙන් මහලේකම් සභාපති වන අතර මෙම සමිතියේ සාමාන්‍ය තැන්පතු හා විශ්‍රාම පාරිතෝෂිත ගිණුම් යනුවෙන් ගිණුම් දෙකක් පවතී.මෙම ගිණුම්වලට අදාළව 2013/9/17 වන දින පැවැති මහා සභා රැස්විමේ දී ලේඛන පරික්ෂාවක් සිදු කළ බවත් ‍2013/10/11 වන දින සිට මෙම සමිතියේ භාණ්ඩාගාරික උළුවඩුගේ පුෂ්ප කුමාර ධර්මප්‍රිය නැමැත්තා සේවයට නොදන්වා සේවයට වාර්තා නොකර සිටි බවට පැමිණිල්ලේ සඳහන්ය.2012 /12/31 වන දිනට ස්ථාවර තැන්පතු රුපියල් 15,115,426.60 තිබිය යුතු බවත් පරීක්ෂා කළ විට බැංකුවේ 4,452,324.60ක් පමණක් තිබු බවට පැමිණිල්ලේ සඳහන් වන අතර රුපියල් 10,663,101.90 ගිණුමේ නොමැති බවට පරීක්ෂණවලදී අනාවරණය වි තිබේ. සැකකරු මෙය අනාවරණය වීමත් සමඟම විදේශගතව ඇති බවත් අංක 46, වල්පොල, රාගම නිවසේ දී ගනුදෙනුවලට අදාළ ලේඛන ‍පොලිසිය සොයාගෙන ඇත.මෙම සැකකරු අත්අඩංගුවට ගැනීම සඳහා රතු නිවේදන සහිත ජාත්‍යන්තර විවෘත වරෙන්තුවක් ද අධිකරණය මඟින් නිකුත් කොට ඇත. අනෙකු සැකකරුවන් වන මුදුන්ගොඩ, බැලුම්මහර පදිංචි ඉන්දික ප්‍රසාද් ජයකොඩි හා ගලහිටියාව පදිංචි දී කිරි කෑ ජයමහමුදලිගේ උදාර ජයමහ යන සැකකරුවන් ‍ලබන මස 7 වන දින දක්වා රක්ෂිතබන්ධනාගාරගත කෙරිණ.2008 සිට 2013 කාලවකවානුවල අවස්ථා කිහිපයක දී සමිතියේ මුදල් චෙක්පත් මඟින් මාරු කොට තිබෙන අතර දෙවන සැකකරු රුපියල් 65,66,849.32 ක් හා තෙවන සැකකරු 45,42,900ක් වංචා කොට ඇති බවට විමර්ශණ වාර්තාවන්හි සදහන් ය.මෙම සිද්ධියට සමිතියේ තවත් නිලධාරීන් සම්බන්ධ බව පැවසූ රහස් පොලිසිය සැකකරුවන් අත්අඩංගුවට ගැනීමට පරික්ෂණ දිගටම මෙහෙය වන බව පැවසීය.අදාළ කරුණු සලකා බැලු මහෙස්ත්‍රාත්වරිය පැමිණිලිකරුගේ විදේශ ගමන් නවතමින් තහනම් නියෝගයක් නිකුත් කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n14030111</link>
    <topic>අනුරපුර සංචාරක කලාපයක් කිරීමේ වගකීම ඇමැති චන්ද්‍රසේනට</topic>
    <author>නිමල් විජේසිංහ</author>
    <content>අනුරාධපුර දිස්ත්‍රික්කය ශ්‍රී ලංකාවේ සංචාරක කර්මාන්තය නංවාලීමේ වැඩපිළිවෙළ යටතේ ප්‍රමුඛතාව ලබා දිය යුතු කලාපයක් බව රජය විසින් පිළිගෙන ඇත.මේ අනුව දෙස් විදෙස් සංචාරකයන් විශාල වශයෙන් අනුරාධපුරයට ගෙන්වා ගැනීම පිණිස ව්‍යාපෘති කිහිපයක් ක්‍රියාත්මක කිරීමේ වගකීම දැනටමත් විශේෂ ව්‍යාපෘති අමාත්‍ය එස්. එම්. චන්ද්‍රෙස්න මහතා වෙත පවරා දී ඇත.මේ සඳහා මූල්‍ය ප්‍රතිපාදන සකසා දීම ඇතුළු පූර්ණ අනුග්‍රහය ආර්ථීක සංවර්ධන අමාත්‍ය බැසිල් රාජපක්ෂ මහතාගේ මෙහෙය වීමෙන් ලබා දීමට නියමිතය.මෙම වැඩපිළිවෙළ සම්බන්ධයෙන් දිනමිණට අදහස් දැක්වූ චන්ද්‍රෙස්න මහතා දැනට අතගසා ඇති මහා පරිමාණ විශේෂ ව්‍යාපෘති අතර හොරොව්පොතාන වන අලි රැඳවුම් මධ්‍යස්ථානය හා අනුරාධපුර නගරය ආසන්නයේ කුඹිච්චන්කුලම වැව නවීකරණය හා සංචාරක කලාපයක් බිහි කිරීමේ ව්‍යාපෘති නිම කිරීම සඳහා ප්‍රමුඛත්වය ලබා දී ඇතැයි සඳහන් කළේය.ජනාධිපති මහින්ද රාජපක්ෂ මැතිතුමා සහ ආරක්ෂක ලේකම් ගෝඨාභය රාපක්ෂ මහතාගේ පූර්ණ අනුග්‍රහය සහ මග පෙන්වීම දිස්ත්‍රික් සංචාරක කර්මාන්ත ප්‍රවර්ධන වැඩපිළිවෙළ සඳහා ලැබෙන බවද අමාත්‍යවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n14030112</link>
    <topic>නිවාඩු දින තුනේ දීලක්ෂ 24ක් සිරිපා වඳිති</topic>
    <author>උදුලා පීරිස්</author>
    <content>පසුගිය නිවාඩු දින තුනේ දී ලක්ෂ 24කට අධික බැතිමතුන් සිරිපා වන්දනාමාන කරගැනීම සඳහා පැමිණි බව ශ්‍රීපාදස්ථානාධිපති බෙන්ගමුවේ ශ්‍රී ධම්මදින්න නායක හිමියෝ පැවසූහ. ඇතැම් දිනවල පැය 12ක් වැනි දිගු කාලයක් පෝලිමේ සිට ශ්‍රී පාදය වැද පුදා ගැනීමට නොහැකිව ආපසු හැරී ගිය විශාල පිරිසක් වාර්තා වන බවද උන්වහන්සේ කීහ.ඇතැම් දිනවල බැතිමතුන් පැමීණෙන වාහනන කිලෝමීටර් 4ක් පමණ දුරට ගාල්කර ඇති බව අනාවරණ කළ නාහිමියෝ ශ්‍රීපාද මළුව වෙත පැමිණෙන ගමන්මග ඇතුළු ශ්‍රීපාද මළුවේ සිදුව ඇති සංවර්ධනය හේතුවෙන් මේසා විශාල බැතිමත්න් පිරිසක් දිනපතා වන්දනාමාන කරගැනීම සදහා පැමිණෙන බවද කීහ.අභිනව ශෛලමය දොළොස් මහේ පහන, ඝන්ඨාගාර කුළුණ මේ අතර ප්‍රධානවන බවද කියන නාහිමියෝ මළුව වටා ඉදිවෙමින් පවතින රන්වැට ලබන මාර්තු පොහොය දින වනවිට විවෘත කිරීමට නියමිත බවද පැවසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n14030113</link>
    <topic>හැටන්-ඩයගමදී බස් දෙකක්එකිනෙකට ගැටී 33ක් තුවාල ලබති</topic>
    <author> අසේල කුරුළුවංශ</author>
    <content>පෞද්ගලික බස් රථ දෙකක් හැටන් ඩයගම ප්‍රදේශයේදී ඊයේ (28) පස්වරු 3‍0ට පමණ මුහුණට මුහුණලා ගැටීමෙන් එම බස් රථ දෙකේ ගමන් ගත් 33 දෙනකු තුවාල ලැබ දික්ඔය රෝහලට ඇතුළත් කර ඇත.තුවාලකරුවන් තිදෙනකු අසාධ්‍ය තත්ත්වයේ පසුවන අතර ඔවුන් දැඩි සත්කාර ඒකකයට ඇතුළු කැර තිබේ.සාමිමලේ සිට හැටන් දක්වා ගමන් ගත් බස් රථයක් හා හැටන් සිට ඩයගම දක්වා ගමන් ගත් බස් රථයක් මෙසේ මුහුණට මුහුණලා ගැටී තිබෙන බව පොලිසිය පවසයි.බස් රථ දෙකම අධික වේගයෙන් ධාවනය වීම අනතුරට හේතුව බව පොලිසිය පවසයි.අනතුරට පත් පිරිස අතර කුඩා දරුවන්ද සිටින බව රෝහල් ප්‍රකාශකයකු කීය. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n14030114</link>
    <topic>ගුරුගොඩ හන්දියටඉන්ධන පිරවුම්හලක්</topic>
    <author>එච්.කුලතිලක</author>
    <content>කළුතර දිස්ත්‍රික් දිසා මන්ත්‍රී, හොරණ ශ්‍රී ල නි ප ප්‍රධාන සංවිධායක විදුර වික්‍රමනායක මහතාගේ මැදිහත් වීම මත ගුරුගොඩ ප්‍රදේශයට මෙතෙක් අඩුපාඩුවක්ව පැවැති ඉන්ධන පිරවුම්හලක් මාර්තු මස 3 වන දින උදේ 10.30 ට යෙදෙන සුබ මොහොතින් ගුරුගොඩ පර්ත් පැරඩයිස් වත්තේ ඇරඹෙයි.මේ සඳහා ආරාධිත අමුත්තන් වශයෙන් යහ පාලනය සහ යටිතල පහසුකම් අමාත්‍ය රත්නසිරි වික්‍රමනායක, බස්නාහිර පළාත් ආණ්ඩුකාර අලවි මවුලානා,සමුපකාර හා අභ්‍යන්තර වෙළඳ කටයුතු අමාත්‍ය ජොන්ස්ටන් ප්‍රනාන්දු මහත්වරු සහ සම්භාවනීය අමුත්තන් රැසක් සහභාගි වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n14030115</link>
    <topic>ෆොන්ටෙරා සමාගම මෙසේ කියයි</topic>
    <author/>
    <content>කිරිපිටි මෙට්‍රික් ටොන් 130 ක් විනාශ කිරීමට ‍ෆොන්ටෙරා සමාගම සෞඛ්‍ය අමාත්‍යාංශයෙන් ඉල්ලා සිටියේ එම කිරිපිටි කල් ඉකුත්වීමට ආසන්න නිසා යැයි ෆොන්ටෙරා සමාගම කියා සිටියි.පර්යේෂණ ප්‍රමාදයක් හේතුවෙන් මෙම කිරිපිටි තොග ගොඩගැසී ඇති බවක් ‍ෆොන්ටෙරා සමාගම නොකියන බවත් නිවේදනය කරයි.ආනයනික කිරිපිටිවල ඩී. සී. ඩී. අඩංගුදැයි යන්න සොයා බැලීම සඳහා සෞඛ්‍ය අමාත්‍යාංශයේ පරීක්ෂාවට ලක්කිරීමට මෙම කිරිපිටි රඳවාගෙන ඇති අතර එහිදී කල් ඉකුත්වීමට ආසන්න නිසා ඒවා විනාශ කරන ලෙස ෆොන්ටෙරා සමාගම සෞඛ්‍ය අමාත්‍යාංශයෙන් ඉල්ලා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n14030116</link>
    <topic>මහනුවර නිර්වින්දන වෛද්‍යවරියකගේනිවෙස බිඳ දේපළ සොරාගෙන</topic>
    <author>සමන්ති වීරසේකර</author>
    <content>මහනුවර මහ රෝහලේ නිර්වින්දන වෛද්‍යවරියකගේ හන්තානේ නිවෙස බිඳ රුපියල් දෙලක්ෂ හැට දෙදහසක් වටිනා මුදල් හා රන් භාණ්ඩ සොරා ගෙන ගොස් තිබේ.වෛද්‍යවරියගේ රියදුරු බලපත්‍රය, හැදුනුම්පත සහ රුධිරපීඩන මානය ද අස්ථාන ගතවී ඇති බවත් මෙහෙකාරිය ද ඒ මොහොතේ සිට අතුරුදන්ව ඇතැයි ද පොලිසිය පවසයි. මහනුවර පොලිසිය වැඩිදුර පරික්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n14030117</link>
    <topic>නොරොච්චෝලේ ගල් අඟුරුබලාගාරයේ දෙවන අදියරේ විදුලි ජනනවැඩ පරීක්ෂණ මට්ටමේ</topic>
    <author>චමීර ඇල්ලදෙණිය</author>
    <content>නොරොච්චෝලේ ගල් අඟුරු බලාගාරයේ දෙවන අදියරේ විදුලි ජනන කටයුතු පරීක්ෂණ මට්ටමින් ආරම්භ කර ඇතැයි විදුලිබල මණ්ඩලය කියයි. මේ වසරේ මැද භාගය වන විට දෙවන අදියරේ ජනනය කරන විදුලිය ජාතික විදුලි බල පද්ධතියට එකතු කිරීමට විදුලි බල මණ්ඩලය අපේක්ෂා කරයි.එමඟින් ඩිසල් බලාගාර මඟින් විදුලිය උත්පාදනයට වැයවූ මුදල් අවම කරගැනීමට හැකි වන බව විදුලිබල හා බලශක්ති අමාත්‍යාංශය පවසයි. දැනට නොරොච්චෝලේ විදුලි බලාගාරයේ පළමු අදියරේ විදුලි ජනන කටයුතු සාමාන්‍ය මට්ටමින් සිදු කරගෙන යන බවද විදුලිබල මණ්ඩලය කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n14030118</link>
    <topic>‍ෆෙරෝසා මුසම්මිල්ට නාමයෝජනා නොදීමට ක්‍රියාකළේ මන්ත්‍රී රවී කරුණානායක හා රෝසියි</topic>
    <author/>
    <content>ෆෙරෝසා මුසම්මිල් මහත්මියට නාමයෝජනා ලබා නොදීමේ කුමන්ත්‍රණයේ පෙරමුණ ගෙන ක්‍රියා කළේ එක්සත් ජාතික පක්ෂ පාර්ලිමේන්තු මන්ත්‍රී රවි කරුණානායක මහතා සහ මන්ත්‍රිනි රෝසි සේනානායක මහත්මිය බව කොළඹ නගරාධිපති ඒ. ජේ. එම්. මුසම්මිල් මහතා ප්‍රකාශ කරයි.එජාපයේ ප්‍රශ්න ආරවුල් ඇතිකරන්නේ කොටි ඩයස්පෝරාවෙන් මුදල් ලබාගත් රවී කරුණානායක වැන්නවුන් බව ද කොළඹ නගරාධිපතිවරයා අවධාරණය කරයි.ඒ මහතා එසේ ප්‍රකාශ කළේ කොළඹ කැම්බල් පිටියේ පෙරේදා (27) පැවති ඇස් කණ්ණාඩි බෙදාදීමේ උත්සවයකට එක්වෙමිනි.අවුරුදු විස්සකට අධික කාලයක් එක්සත් ජාතික පක්ෂයේ මැදකොළඹ කළමනාකාරීත්වය කර අද එම තනතුරින් ඉවත් වී රෝසා මුසම්මිල් මහත්මියට නාමයෝජනා ප්‍රතික්ෂේප වීමට එරෙහිව ඒ කරපු අසාධාරණයට එරෙහිව තමන්ගේ ඒ කළමනාකාරීත්වයෙන් ඉවත් වී සිටින ඥානසේන මහතා, නගර සභා අනෙකුත් මන්ත්‍රීවරුනි, නගර සභා කාන්තා සවියේ සංවිධායක මහත්වරුනි,අද අපේ කාන්තා සවිය සංවිධානයෙන් ඇස් කණ්ණාඩි දෙදහසක් බෙදාදීමේ උත්සවයට සහභාගි වීමට ලැබීම ගැන සතුටු වෙනවා.අපි මේ කාන්තා සවියෙන් පහුගිය අවුරුදු ගණනාවක් අපේ දුප්පත් ජනතාව වෙනුවෙන් විශාල වැඩ කොටසක් කරගෙන ආවා. අපි දේශපාලන පක්ෂ භේද නැතිව මේ සවිය අපි ශක්තිමත් කෙරුවේ ජනතාවට සේවයක් කරන අතර අපේ දේශපාලන පක්ෂ වැඩපිළිවෙළක් අපි සංවිධානය කරමිනුයි හිටියේ.විශාල පළාත් සභා මැතිවරණ එනකොට ලොකු කුමන්ත්‍රණයක් පක්ෂය ඇතුළේ ඇතිවුණා. ඒ කුමන්ත්‍රණය තමයි මේ ෆෙරෝසා මැතිනියට නාමයෝජනාව නොදී සිටීම, එයාව ප්‍රතික්ෂේප කිරීම, මේ කුමන්ත්‍රණයේ එක රහසක් තමයි එතුමියට නාමයෝජනා නොදී මේ කරන වැඩපිළිවෙළ නවත්වන්න.මේගොල්ලො හිතුවා මේ වැඩපිළිවෙළ ඔක්කොම කරගෙන යන්නෙ නාමයෝජනා ගන්න කියලා. කරගෙන යන මේ වැඩපිළිවෙළ මේ සමාජ සේවය මේවා නවත්වන්න මෙතුමියට නාමයෝජනා නොදීමේ පළවෙනි හේතුව.එතකොට අධෛර්ය වෙනවා. අනිත් එක තමයි මෙතුමිය මේ ගොඩනඟාගෙන ආව මේ කාන්තාවන්ට ජාති, ආගම් භේද, කුලමලවලින් තොරව කරගෙන යන සේවය තවත් දියත් කරන්නට එතුමියට දේශපාලන වශයෙන් දෑත ශක්තිමත් කරන්නට කියලා ජනතාව කළ ඉල්ලීමට තමයි එතුමිය නාමයෝජනා භාර දුන්නෙ. ඒ නාමයෝජනා ප්‍රතික්ෂේප වීම ජනතාවට කළ හතුරුකමක් ලෙසයි අපි දකින්නේ.මේකට පිටිපස්සෙ හිටියෙ කවුද අපි පෙබරවාරි පළවෙනිදා විහාරමහා දේවි එළිමහන් රංග පීඨය ජනතාව කොළඹ දිස්ත්‍රික්කයෙන් 6000 කට අධික පිරිසක් ගලාගෙන ආවා. එදා ජනතාව ආවෙ පොත්පත්, කණ්ණාඩි ගන්න නෙමෙයි. තවත් මොනව හරි දීමනාවක් ගන්න නෙමෙයි ආවෙ. එදා කොළඹ කාන්තාවන්ගෙ ශක්තිය ගඟ ගැලුවා. ඒකට ආවෙ අපේ ප්‍රධාන අමුත්තා කවුද රෝසි සේනානායක මැතිනිය. රෝසි සේනානායක මැතිනිය එදා කිව්වෙ මොකක්ද මුසම්මිල්ගෙ කාන්තා සවිය මුළු රටේම කාන්තාවන්ගෙ ශක්තියක්. එතුමියට නාමයෝජනා දුන්නොත් ජය සිකුරුයි කියා කිව්වේ.පක්ෂෙ සභාපති කබීර් හෂීම් මහත්මය මොනවද කිව්වේ. ෆෙරෝසා මුසම්මිල් මහත්මියට පුළුවන් කොළඹ එක්සත් ජාතික පක්ෂය ජයග්‍රහණයේ මාවතට අරගෙන යන්න. මේව මම නෙමෙයි කිව්වෙ. එහෙම බලයක් තිබුණු වර්කින් කමිටු එකේ මංගල සමරවීර මහත්මයා කියනවා අපිට මේ ඡන්දය දිනන්න බෑ කියලා. එහෙනම් පරදින ඡන්දෙට හරි මෙතුමිය ඉදිරිපත් කෙරුවෙ මේ ඡන්දය දිනවන්න නෙමෙයිද?ඇයි මේගොල්ලො මෙහෙම කෙ‍රුවෙ. රෝසි සේනානායක මැතිනිය එහෙම කියලා නාමයෝජනා මණ්ඩලයට ගිහිල්ලා මෙතුමියගෙ නම කපනවා. මෙහෙම දේශපාලනයක් මම නම් දැකලා නෑ. මොකද බය වුණේ මෙතුමිය මේ ලයිස්තුවෙන් ආවම මහලේකම්තුමා මට කියනවා මෙතුමිය තමයි මේ ලයිස්තුවෙ පළවෙනියට එන්නේ කියලා.රෝසි සේනානායක මැතිනිය බය වුණා එතුමිය ගත්ත අසූදහක් කඩාගෙන යයි කියලා. මේගොල්ලො හිතන්නෙ පක්ෂෙ ගැන නෙමෙයි තමන් ගැන තමයි හිතන්නෙ.පක්ෂය දිනවන්න හිතන්නෙ නෑ, අපි ඉන්න තැන රැකගන්න ජනතාවත් එක්ක ඉන්න ඕන. ජනතාවට වැඩ කරන්න ඕන.රෝසි සේනානායක මහත්මියට කාගෙ හඬක් තියෙනවද කියලා මම අහනවා. ජනතාව හම්බවෙනවද කියලා මම අහනවා. ජනතාව රවට්ටන්න බෑ. ඇයි මේගොල්ලො බය වුණේ.මේ කුමන්ත්‍රණයේ ප්‍රධානියා රවී කරුණානායක. රවී කරුණානායක මැද කොළඹ සංවිධායකවරු දෙදෙනා අල්ලාගෙන කිව්වා ෆෙරෝසට නොමිනේෂන් දෙන්න එපා, තර්ජනය කෙරුවා. නාමයෝජනා මණ්ඩලයට තර්ජනය කෙරුවා. ෆෙරෝසට දුන්නොත් අපි අත්සන් කරන්නේ නෑ කියලා ඇයි මේගොල්ලො බය වුණේ‍.ෆෙරෝසට නොමිනේෂන් නුදුන්නොත් එක්සත් ජනතා නිදහස් සන්ධානයේ ලැයිස්තුවෙන් මහින්ද රාජපක්ෂ ජනාධිපතිතුමාගෙ කණ්ඩායමෙන් දානව කියලා මම කිව්වෙ නෑ.මම කොළඹ නගරාධිපති හැටියට නාමයෝජනා ලැයිස්තු සකස් කරනකොට මගෙන් එක වචනයක්වත් ඇහුව්වේ නෑ. රවී කරුණානායක කියන්නෙ කවුද, මේ පක්ෂය විනාශ කරපු කෙනෙක්. අදත් මේ පක්ෂය විනාශ කරගෙනයි යන්නෙ. අද මේ පක්ෂය සමඟි කරගන්න බැරුව අපි කොහොමද ආණ්ඩුවත් එක්ක මුහුණ දෙන්නෙ.මේ පක්ෂය ඇතුලෙ තියෙන ප්‍රශ්න වැඩි කරන්නෙ එදා අපේ වීරෝධාර හමුදාව අලිමංකඩට යනකොට රවි කරුණානායක කිව්වේ පාමංකඩට යනවා කියලයි. ඒවගේ අපේ සෙබළුන් අධෛර්යමත් කරා, කිළිනොච්චියට යනකොට කිව්වේ මැදවච්චියට යනවයි කියලා. ඇයි එහෙම කිව්වේ. අවුරුදු 30 ක මේ යුද්ධය කොටි ඩයස්පෝරාවේ මිලියන් ඩොලර් අරගෙන අද උසාවියෙ විනිමය වංචා නඩුවක් දාලා තිබෙනවා. ඒ කොටින්ගෙ සල්ලි අරගෙන තමයි රණවිරුවන් අධෛර්යට පත්කරලා එක්සත් ජාතික පක්ෂයත් හෑල්ලුවට ලක්කෙරුවෙ රවි කරුණානායක යන පුද්ගලයින් කියලා මම ප්‍රසිද්ධියේ කියනවා.අද ෆෙරෝසගෙ නම් කපපු අය කියනවා මම මොනව කරන්නද පක්ෂෙ ගත්තු තීන්දුවක් කියලා කියනවා. නමුත් පක්ෂය ගත්තු තීන්දුව නෙමෙයි පක්ෂය බෙල්ල හිරකෙරුවා. මේක ජනතාවට කළ ද්‍රෝහිකමක්.මම ආණ්ඩුවට යනව කියලා මේගොල්ලො චෝදනා කරනවා. මම ආණ්ඩුවට එන්නෙ නෑ.මම එක්සත් ජාතික පක්ෂයේ ඉඳගෙන එක්සත් ජාතික පක්ෂයට හතුරුකම් කරන මේ අය එලවන්න සටන් කරනවා.රනිල් වික්‍රමසිංහට සී. අයි. ඒ. කාරයා කියල කියපු කෙනෙක් තමයි, මුජිබර් රහුමාන්, මැදකොළඹ එජාප සංවිධායක අද එජාපයේ උරුමක්කාරයො වෙලා. මේ අය තමයි එජාපයේ හතුරෝ.මම ආණ්ඩුවට, ගොස් කඩේ යනව නම් මගේ ගෙදර ඉන්න මැතිනිය එක්සත් ජාතික පක්ෂය දිනවන්න දෙයි ද?.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n14030119</link>
    <topic>විශ්‍රාමික විදුහල්පති රිය අනතුරින් මරුට</topic>
    <author>කොච්චිකඩේ විශේෂ ඩී. මිහිදුකුල</author>
    <content>මීගමුව මාරිස්ටෙලා විද්‍යාලයේ විශ්‍රාමික විදුහල්පතිවරයෙකු 28දා පෙ‍. ව. 7.30 ට පමණ රිය අනතුරකින් මියගොස් ඇත.මියගොස් ඇත්තේ අංක 97/16 අගරදගුරු නික්ලස් මාකස් මාවත, මීගමුව පදිංචි ජෝශප් අයිවර් මිල්රෝයි සමරතුංග (71) නැමැති විශ්‍රාමික විදුහල්පතිවරයෙකි.මෙදින මියගිය අය කොළඹ දෙස සිට හලාවත දෙසට යතුරුපැදියකින් ගමන් කරමින් සිට ඇත. ජනතා සන්තක බස් රථයක් ද එම දිසාවට ධාවනය වෙමින් සිටියදී යතුරුපැදිය බස් රථයේ දැවටී මෙම අනතුර සිදුව තිබේ.බස් රථය යතුරුපැදිය දවටාගෙන මීටර් 50 ක් පමණ දුර ඇදී යන විට බස් රථයේ පිටුපස රෝදවලට ඔහු යටවී ඇතැයි කියයි. රෝහලට ගෙන යන විට ද ඔහු මියගොස් සිටි බව දැනගැනීමට ඇත.සිද්ධිය සම්බන්ධව බස් රථය පැදවූ කොස්හේන උඩතුත්තිරිපිටිය වීරමුල පදිංචි හතුරුසිංහ මුදියන්සේලාගේ නිමල් හතුරුසිංහ යන අයව මීගමුව පොලිසිය විසින් අත්අඩංගුවට ගත් බව කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n14030120</link>
    <topic>අලෙවි නියෝජිතයකුලෙස පෙනී සිට ලක්ෂ 75 ක්වංචා කළ අයකු දැලේ</topic>
    <author>ඉන්දික පොල්කොටුව</author>
    <content>පොලිතින් නිෂ්පාදන ආයතනයක මහනුවර අලෙවි නියෝජිත වශයෙන් සිට ප්‍රදේශ රැසක පුද්ගලයන්ගෙන් රුපියල් ලක්ෂ හැත්තෑ පහක පමණ මුදලක් වංචා කළ අයෙකු වැල්ලවත්ත පොලිසිය මගින් අත්අඩංගුවට ගෙන මහනුවර කොට්ඨාස වංචා හා විශේෂ අපරාධ විමර්ශන ඒකකයට භාර දී ඇත.වැල්ලවත්ත පොලිසිය අදාළ පුද්ගලයා සැකපිට අත්අඩංගුවට ගැනීමෙන් අනතුරුව මේ වංචා කිරීම් පිළිබඳ අනාවරණය වී තිබේ. පසුව වැඩිදුර විමර්ශන සඳහා මහනුවර කොට්ඨාස වංචා හා විශේෂ අපරාධ විමර්ශන ඒකකයට භාර දී තිබේ.සැකකරු පිළිබඳව මහනුවර අවට පුද්ගලයන් අටදෙනෙකුගෙන් මහනුවර කොට්ඨාස වංචා විමර්ශන ඒකකයට පැමිණිලි ලැබී ඇත.කොළඹ පිහිටි පොලිතින් නිෂ්පාදන ආයතනයේ මහනුවර අලෙවි නියෝජිත ලෙස සැකකරු කටයුතු කැර තිබේ.මහනුවර කොට්ඨාස භාර ජ්‍යෙෂ්ඨ පොලිස් අධිකාරි ගාමිණී ඇල්ලේපොල මහතාගේ උපදෙස් මත මහනුවර කොට්ඨාස වංචා හා විශේෂ අපරාධ විමර්ශන ඒකකයේ ස්ථානාධිපති පොලිස් පරීක්ෂක තිලක් සමරනායක මහතා ඇතුළු නිලධාරීහු පිරිසක් මෙහි වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n14030121</link>
    <topic>මීගමුව ලක්ෂ 200 කොල්ලයේතවත් සැකකරුවකු අත්අඩංගුවට</topic>
    <author>කොච්චිකඩේ විශේෂ ඩී. මිහිදුකුල</author>
    <content>මීගමුව ජුවෙල් ලංකා ආයතනයෙන් ලක්ෂ 200 ක් කොල්ලකෑවේ යැයි කියන සිද්ධියට සම්බන්ධ බව කියන තවත් මොළකරුවෙකු 28 දා අලුයම ගාල්ල ප්‍රදේශයේදී අත්අඩංගුවට ගත් බව මීගමුව පොලිසිය කියයි.අත්අඩංගුවට ගෙන ඇත්තේ කිඹුලාපිටිය ප්‍රදේශයේ පදිංචි “කැෂිනා” නැමැති පුද්ගලයෙකි.මේ තැනැත්තාට කොල්ලකන මුදලින් රුපියල් ලක්ෂයක මුදලක් ලැබුණු බවත්, එම මුදල්වලින් ලංකාවේ ස්ථාන කීපයක සංචාරය කොට කතරගම වැඳ පුදාගෙන එන විට ගාල්ලේ දී අත්අඩංගුවට පත්ව තිබේ.මේ වන විට මේ සිද්ධිය සම්බන්ධයෙන් බස්නාහිර පළාත් මැතිවරණ අපේක්ෂක (එජාප) රොයිස් විජිත ප්‍රනාන්දු, තරිඳු ශාමදින් කොස්තා හා මොහොමඩ් ඉල්ෂාද් යන තිදෙනාව සැකපිට අත්අඩංගුවට ගෙන අධිකරණයට ඉදිරිපත් කර මාස 3 ක රැඳවුම් නියෝග ලබාගෙන ප්‍රශ්න කිරීම සඳහා පොලිසිය භාරයේ තබාගෙන ඇත.28 දා අත්අඩංගුවට ගත් තැනැත්තාව මීගමුව පොලිසියේ අපරාධ අංශයේ ස්ථානාධිපති පොලිස් පරීක්ෂක සජිත් ‍රත්නායක ඇතුළු කණ්ඩායමක් විසින් මහත් පරිශ්‍රමයක් යොදා අත්අඩංගුවට ගෙන ඇති අතර ඔහු මෙම සිද්ධියට සම්බන්ධ තවත් එක් මොළකරුවෙකු බව ද කියයි.මේ තැනැත්තාව ද අධිකරණයට ඉදිරිපත් කර රැඳවුම් නියෝග ලබාගන්නා බව මීගමුව පොලිසියේ අපරාධ අංශයේ ස්ථානාධිපති සජිත් රත්නායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n14030122</link>
    <topic>කඳුරට සේවයේ ශ්‍රවණ තත්ත්වය වැඩි කරන්න කිලෝවොට්ස් 10 ක සම්ප්‍රේෂණ යන්ත්‍රයක් සවිකළා</topic>
    <author>නිහාල් ජයවර්ධන</author>
    <content>ශ්‍රවණ තත්ත්වය ඉතා පහත් මට්ටමක පවතින ශ්‍රී ලංකා ගුවන් විදුලි සංස්ථාවේ කඳුරට FM සේවය ලබන මාර්තු මස 02 දින සිට මුළු දිවයිනෙන් හතරෙන් තුනක් ආවරණය වන පරිදි වැඩිදියුණු කිරීමට පියවර‍ ගෙන ඇත. ආරම්භ කර වසර 31 ගතවී ඇති කඳුරට සේවයේ ශ්‍රවණ තත්ත්වය වැඩිදියුණු කිරීම සඳහා අති ප්‍රබල සංඛ්‍යාතයෙන් සමන්විත කිලෝ වොට්ස් 10 ක සම්ප්‍රේෂණ යන්ත්‍රයක් ද සවිකර තිබේ.ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතාගේ උපදෙස් මත ප්‍රාදේශීය සේවා යළි නඟාසිටුවීමට ශ්‍රී ලංකා ගුවන් විදුලි සංස්ථාවේ සභාපති හඩ්සන් සමරසිංහ මහතා ගෙන ඇති පියවර මත මෙම කටයුතු ආරම්භ කෙරේ.ශ්‍රී ලංකා ගුවන් විදුලි සංස්ථාවේ යටියන්තොට විකාශනාගාරයේ සිට FM තරංග 90.1 ඔස්සේ මාර්තු 03 දින සිට අලුයම 05.30 සිට රාත්‍රී 09.00 දක්වා මෙම කඳුරට FM ගුවන් විදුලි සේවාව විසුරුවා හරිනු ලබයි.මේ කරුණු අනාවරණය කෙරුණේ පෙරේදා (25) ශ්‍රී ලංකා ගුවන් විදුලි සංස්ථාවේ සභාපති හඩ්සන් සමරසිංහ මහතාගේ ප්‍රධානත්වයෙන් ඊට අනුශාසනා කරමින් සහාය වූ සියම් මහා නිකායේ මල්වතු පාර්ශ්වයේ අනුනායක අති පූජ්‍ය නියංගොඩ විජිතසිරි, අස්ගිරි පාර්ශ්වයේ නියෝජ්‍ය ලේඛකාධිකාරී, අස්ගිරි මහ පිරිවෙනේ පරිවේණාධිපති පූජ්‍ය නාරම්පනාවේ ආනන්ද, ‍මෙම කටයුතු සම්බන්ධීකරණය කළ ජනමාධ්‍ය හා ප්‍රවෘත්ති ඇමැතිවරයාගේ ජ්‍යෙෂ්ඨ උපදේශක මධ්‍යම පළාතේ සහකාර අධ්‍යාපන අධ්‍යක්ෂ පූජ්‍යපාද කහගල සීලානන්ද යන හිමිපාණන් වහන්සේලාගේ ද සහයෙන් කඳුරට FM සේවා කාර්යාලයේදී පැවැත්වූ විශේෂ සාකච්ඡාවකදී ය.මෙහිදී අදහස් දැක්වූ සභාපතිවරයා, ජනමාධ්‍ය හා ප්‍රවෘත්ති අමාත්‍යවරයාගේ උපදෙස් මත මේ ආයතනය සඳහා නව උපදේශක මණ්ඩලයක් පත්කිරීමටත්, එහි පාලනය සඳහා විධිමත් ආකාරයෙන් පරිපාලනයට සම්බන්ධ නිලධාරියෙකු යථා කාලයේ පත්කිරීමට අවශ්‍ය පියවර ගන්නා බවත් පැවසීය.මේ අවස්ථාවට ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතාගේ මාධ්‍ය සම්බන්ධීකාරක ඉන්දික පොල්කොටුව, කඳුරට FM පාලක සරත් ඉලංගන්තිලක, ජ්‍යෙෂ්ඨ නිවේදක හා ව්‍යාපාර කළමනාකාර සමන් ජයරත්න, කාර්ය භාර ඉංජිනේරු සිරාජ් ලුතිෆ් යන මහත්වරුන් ප්‍රමුඛ සේවක, සේවිකාවන් ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n14030123</link>
    <topic>කෑගල්ල නගරය භීතියට පත් කළමැරයන් 2ක් අධිකරණය හමුවට</topic>
    <author>සබරගමුව සමූහ</author>
    <content>කෑගල්ල නගරය හා ඊට ආසන්න ප්‍රදේශවල ජනතාව භීතියට පත්කරවමින් කප්පම් ගැනීම්, මැර ක්‍රියා හා මත්කුඩු ජාවාරමේ යෙදුණු මැරයන් දෙදෙනෙක් අත්අඩංගුවට ගෙන අධිකරණයට ඉදිරිපත් කිරීමට කෑගල්ල කොට්ඨාස ළමා හා කාන්තා කාර්යාංශයේ නිලධාරීන් කණ්ඩායමක් ගත වූ සතියේ සමත් විය.කෑගල්ල කොට්ඨාස භාර ජ්‍යෙෂ්ඨ පොලිස් අධිකාරි ප්‍රියලාල් දසනායක, සහකාර පොලිස් අධිකාරි ශ්‍රියන්ත පීරිස්, මූලස්ථාන පොලිස් පරීක්ෂක කමල් පෙරේරා යන මහත්වරුන්ගේ අධීක්ෂණය යටතේ ළමා හා කාන්තා කාර්යාංශයේ ස්ථානාධිපතිනි පොලිස් පරීක්ෂක අප්සරා මහත්මියගේ නායකත්වයෙන් යුත් කණ්ඩායමක් කෑගල්ල - දීවෙල දී හෙරොයින් මත්කුඩු මිලිග්‍රෑම් 80 ක් සමඟ අත්අඩංගුවට ගෙන තිබූ එක සැකකරුවකුගේ තොරතුරු අනුව ඔහුට මත්කුඩු සැපයූ කොළඹ - දෙමටගොඩ ප්‍රදේශයේ මත්කුඩු සැපයුම්කරුවෙක් තවත් හෙරොයින් මිලිග්‍රෑම් 200 ක් සමඟ අත්අඩංගුවට ගැනීමට නිලධාරීහු සමත් වූහ.දීවෙල ප්‍රදේශයේ දී මුල්වරට අත්අඩංගුවට ගත් සැකකරු වයස අවුරුදු 37 ක එක්දරු පියෙක් වන අතර මොහු මීට පෙර මහනුවර ප්‍රදේශයේ රන් ආභරණ වෙළෙඳසලක් බිඳීමේ වරදට අධිකරණයෙන් දඬුවම් ලැබූ අයෙක් බව ද හෙළිවෙයි.චුදිත සැකකරු නිතර කෙටේරියක් ළඟ තබාගෙන සිටි අයෙක් බව ද, කප්පම් ගැනීම්, මංකොල්ලකෑම් ආදී කටයුතුවල නිතර යෙදුණු අයෙක් බවත්, ඔහුට ප්‍රදේශවාසීන් දැක්වූ බිය නිසා බොහෝ අවස්ථාවල නීතිය ඉදිරියට නොගිය බව ද ප්‍රදේශවාසීහු පවසති.කෑගල්ල නගරයේ උපකාරක පන්තිවලට එන සිසුන්ගෙන් මුදල් කප්පම් ගැනීම් ඇතුළු සමාජ විරෝධී කටයුතුවලට නායකත්වය දුන් තවත් හෙරොයින් ජාවාරම්කරුවකු පසුගිය 25 දා අත්අඩංගුවට ගෙන තිබුණේ හෙරොයින් මත්කුඩු මිලිග්‍රෑම් 180 ක් සමඟය. වයස අවුරුදු 41ක් වූ එම චුදිත සැකකරු ද කලක් ආරක්ෂක හමුදාවක සේවයේ යෙදී සිට පැන ආ අයෙක් බවට ද හඳුනාගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n14030124</link>
    <topic>ලංගම පාසල් බස් රථ රියැදුරාට පහර දුන් අයට දඬුවම් දෙන්න</topic>
    <author/>
    <content>පාසල් ළමයි රැගත් ශ්‍රී ලංගම පාසල් බස් රථයක රියැදුරාට පැළවත්ත ඉසුරුපාය අසල දී වෙනත් වාහනයක ගමන් කළ පිරිසක් බිම පෙරළාගෙන අමානුෂික ලෙස පහරදී ම පිළිබඳව වරදකරුවන්ට උපරිම වශයෙන් දඬුවම් ලබා දෙන ලෙස සමස්ත ලංකා ප්‍රවාහන සේවක සංගමය පොලිස්පතිතුමාගෙන් ඉල්ලා සිටී.පහර කෑමට ලක් වූ රියැදුරා කොස්වත්ත රජයේ රෝහලේ නේවාසිකව ප්‍රකිනාර ලබන බවත් එම සංගමයේ ප්‍රධාන ලේකම් සේපාල ලියනගේ මහතා පවසයි.සිද්ධිය පිළිබඳ අසල තිබූ කාර් සේල් ආයතනයක සවිකර තිබූ සී.සී. ටීවී කැමරා පද්ධතියේ සටහන්වී ඇති බවත්, සිද්ධිය සම්බන්ධයෙන් බස්රථයේ ගමන් ගත් පාසල් ගුරුවරුන් 7දෙනෙක් හා කාර් සේල් හිමිකරුවෙක් කොස්වත්ත පොලිසියට ප්‍රකාශ ලබා දී ඇති බවත් සේපාල ලියනගේ මහතා පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n14030125</link>
    <topic>මගීන්ට හිරිහැරවන ලෙස රේස් ගිය 190 බසයට වැඩ වරදී</topic>
    <author/>
    <content>මාර්ග අංක 190 මීගොඩ - පිටකොටුව පෞද්ගලික බස් රථයක රියදුරෙකු විසින් ලංගම බස්රථයකට ඉස්සර කිරීමට නොදී රේස් යමින් මගීන්ට හිරිහැර වන පරිද්දෙන් ධාවනය කිරීම පිළිබඳව මාර්ගස්ථ ප්‍රවාහන අධිකාරියේ සභාපතිවරයාට දැන්වීමෙන් පසු ක්ෂණිකව ක්‍රියාත්මක වී අදාළ බස්රථයට එරෙහිව කටයුතු කිරීම පිළිබඳව මගීහු ස්තූතිය පළකර සිටිති.අදාළ සිදුවීම වූයේ ඊයේ (28) දින පෙරවරුවේය. මාර්ග අංක 190 මීගොඩ - පිටකොටුව පෞද්ගලික බස් රථයක් ලංකා ගමනා ගමන මණ්ඩලයට අයත් බසයකට ඉදිරියට යා නොදී හරස් කරමින් එකවර තිරිංග තදකරමින් හා මගීන් බසයෙන් බසින විට දොරටුව වෙත ධාවනය කරමින් එදින එම වෙලාවේ ශිල්ප දැක්වූ ආකාරය මාෆියාවකට මිස අන්කවරකටත් සම නොවීය.ලංගම බසයේ සිටි මගීන් මෙයින් මහත් දුෂ්කරතාවයකටත් භීතියකට පත්විණි. මෙම සිද්ධිය බසයේ සිටි මගියකු විසින් මාර්ගස්ථ ප්‍රවාහන අධිකාරියේ සභාපති අමිල රන්මඬල මහතාට දැනුම්දී තිබේ . එය දුටු අදාළ බසයේ හිමිකරුද ‘ පස්සේ බලාගමු’ යැයි තර්ජනය කර ඇත.පැමිණිල්ල අනුව වහා ක්‍රියාත්මක වූ මාර්ගස්ථ මගී ප්‍රවාහන අධිකාරියේ සභාපතිවරයා සිය නිලධාරීන් ලවා අදාළ පෞද්ගලික බස් රථය නවතා නීතිය ක්‍රියාත්මක කර ඇත. මේ සම්බන්ධයෙන් සභාපතිවරයාට මගීන්ගේ ප්‍රසාදය හා ප්‍රණාමය පුද කරති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=n14030126</link>
    <topic>කාන්තා දින ජාතික උත්සවයජනාධිපති ආර්යාවගේ ප්‍රධානත්වයෙන්</topic>
    <author>බුද්ධිකා ඉඹුලාන සහ චින්තා රණසිංහ</author>
    <content>මාර්තු මස 8 දාට යෙදෙන ජාත්‍යන්තර කාන්තා දිනය නිමිත්තෙන් ළමා සංවර්ධන හා කාන්තා කටයුතු අමාත්‍යංශය සංවිධාන කරන ජාතික උත්සවය ජනාධිපති ආර්යා ශිරන්ති වික්‍රමසිංහ රාජපක්ෂ මහත්මියගේ ප්‍රධානත්වයෙන් කොළඹ ආනන්ද විද්‍යාලයීය කුලරත්න ශාලාවේදී පැවැත්වේ.'ඇගේ ශක්තිය දැයේ ශක්තියයි' මෙවර ජාත්‍යන්තර කාන්තා දින ජාතික උත්සවයේ තේමාවයි.පවුලේ ආර්ථිකය ශක්තිමත් කරමින් දරුවන්ගේ ආරක්ෂාව , රැකවරණය දියුණුව උදෙසාත් , පවුලක සාමය සතුට සෙනෙහස වර්ධනය කර ගැනීමට කාන්තාව දරන ශක්තිය අගැයමින් සමස්ත කාන්තා පරපුරටම උපහාර පිදීමට මෙම තේමාව මෙවර තෝරා ගත් බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා කියයි.ජගත් කාන්තා දින උත්සවයේ ප්‍රධාන දේශනය මානව හිමිකම් කොමිසමේ කොමසාරිස් ආචාර්ය ප්‍රතිභා මහානාමහේවා මහතා විසින් සිදු කරනු ලබයි.කාන්තා දින ජාතික සැමරුම් උත්සවයට සමගාමීව දිස්ත්‍රික් හා ප්‍රාදේශීය මට්ටමින් සැමරුම් උත්සව පැවැත්වීමට ද ළමා සංවර්ධන හා කාන්තා කටයුතු අමාත්‍යංශය පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=r1403011</link>
    <topic>බතලේගල බෞද්ධාලෝක විහාරයේ ශ්‍රී පතුල අද සිට බැති පුදට</topic>
    <author>අරණායක විශේෂ බී. ඒ. මීගහමුලහේන</author>
    <content>අරණායක බතලේගල බෞද්ධාලෝක විහාරස්ථානයේ අද (01) දින පැවැත්වෙන ශ්‍රී පතුල විවෘත කිරීමේ පුණ්‍ය මහෝත්සවයට සමගාමීව ජනතාවගේ ගමන් පහසුව සඳහා මේ දිනවල කඩිනමින් ගල්වැටි සකස් කිරීමේ කටයුතු සිදු වෙයි.කෑගල්ල (බෙරගල) හමුදා මූලස්ථානයේ 583 බ්‍රිගේඩ් බලසේනාවේ තිහක පමණ භට කණ්ඩායමක් මේ වන විටත් කිලෝ මීටර් තුන් කාලක පමණ ප්‍රමාණයක වැඩ නිම කර ඇත. ඉතිරි කොටසේද ඉදිකිරීම් කටයුතු සිදුවෙමින් පවතී.මේ වැඩමුළු ආරම්භ කිරීමේ අවස්ථාවේදී අනුශාසනාවක් කළ හත්ගම්පල බතලේගල හා අමෙරිකා නිව්ජර්නි විහාරස්ථානයේ විහාරාධිපති හුංගම්පල සිරිරතන නායක ස්වාමීන්වහන්සේ මෙසේ පැවසූහ.මේ රට බේරාගැනීමට සටන් වැදුන අපේ වීර සෙබළු රට සංවර්ධනය කිරීමේ පෙරමුණටත් ඒකාරාශිවීම ඉතාමත්ම අගේ කළ යුතුය. වසර 2600ක පටන් ආරක්ෂා කරගෙන ආ බුදුදහම ශ්‍රී ලංකාව බැබළෙන රටක් හැටියට ලෝකවාසීන් අපට සැළකිලි දැක්වීමට හේතුවක් වී තිබෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=r1403012</link>
    <topic>මෙන්න මගේ ප්‍රතිපත්තිහොඳද බලන්න</topic>
    <author/>
    <content>බස්නාහිර පළාත් අපේක්ෂක ප්‍රසන්න රණතුංග මහතාගේ මැතිවරණ ප්‍රතිපත්ති ප්‍රකාශය එළි දැක්වීම පසුගියදා මීගමුවේදී සිදු කෙරිණි.පළමුවෙන්ම ඔහු සිය ප්‍රතිපත්ති ප්‍රකාශය පිරිනැමුවේ බිරිඳ වන මොරීන් රණතුංග මහත්මියටයි.අනතුරුව රැස්ව සිටි පිරිසට ප්‍රතිපත්ති ප්‍රකාශය ප්‍රදානය කළ හිටපු මහ ඇමැතිවරයා සිය දේශපාලන සගයෙකු වන ගම්පහ දිස්ත්‍රික් එජනිස කණ්ඩායම් නියෝජ්‍ය නායක නිමල් ලාන්සා මහතා වෙත ප්‍රතිපත්ති ප්‍රකාශය ලබා දුන්නේ “මෙන්න මගේ ප්‍රතිපත්තිය’ හොඳට කියවා බලන්න” යැයි කියමිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=r1403013</link>
    <topic>නාම පුවරු අපැහැදිලියිමගීහු අතරමං</topic>
    <author>මධ්‍යම පළාත් විශේෂ - පාලිත අලකේශ්වර</author>
    <content>මගී ප්‍රවාහන බස්රථවල ගමන් ආරම්භය සහ ගමනාන්තය දැක්වෙන නාම පුවරු නිසි පරිදි දක්නට නොලැබෙන බව බස් මගීහු පවසති.ධාවන මාර්ග සංකේතාංකය සහිතව එම නාම පුවරු බස් රථයේ ඉදිරිපස හා පසු පස ඉතා පැහැදිළිව ප්‍රදර්ශනය කිරීම නියමය වුවත් බොහෝ බස්රථවල මෙය හරිහැටි නොදැක්වෙන බවද රාත්‍රී කාලයේදී මේ නාම පුවරු අඳුරේ පවතින බවද බස් මගීහු කියති.මේ තත්ත්වය බහුලව දක්නට ලැබෙන්නේ ශ්‍රී ලංගම බස්රථවල බවද මගීහු කියති.මේ අපැහැදිලි බෝඩ් එක නිට්ටඹුව-කොළඹ යනුවෙන් සඳහන් වූ මහනුවර සිට කොළඹ දක්වා ධාවනය වූ බස් රථයකය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=r1403014</link>
    <topic>වත්තල ඇවරිවත්ත මාර්කට් හන්දියටනව තැපැල් කාර්යාලයක්</topic>
    <author>හැඳල විශේෂ - ජූලියන් කෝරාළ</author>
    <content>“මහින්ද චින්තනයේ ඉදිරි දැක්මට අනුව මංමාවත්, පාසල්, රෝහල්, සායන, වෙළෙඳ මධ්‍යස්ථාන, රැකියා උත්පාදිත ස්ථාන, පොදු ප්‍රවාහන සේවා, ආගමික සිද්ධස්ථාන, ඇළවේලි ආදී සෑම අංශයක්ම වැඩි දියුණු කළ යුතුය.මේ රජය වත්තල ජනතාවගේ සංවර්ධනයට රුපියල් දස ලක්ෂ 30,000ක් වියදම් කළා යැයි බස්නාහිර පළාත් සභා හිටපු ඇමැති නිමල් ලන්සා මහතා වත්තල ඇවරිවත්තේදී පසුගියදා පැවැසීය.වත්තල ඇවරිවත්ත (මාර්කට් හංදියේ) නව තැපැල් කාර්යාලය විවෘත කිරීමේ උත්සවයේදී නිමල් ලන්සා මහතා එසේ පැවැසීය.බස්නාහිර පළාත් සභා හිටපු මන්ත්‍රී චානක සූරියබණ්ඩාර මහතාද එම අවස්ථාවට සහභාගි වී සිටියේය.වැඩිදුරටත් කතා කළ ඒ මහතා, ඉදිරි මාසයේ දී වත්තල ආසනයේ සංවර්ධනය කළ පාරවල් කීපයක්ම ජනතා අයිතියට භාරදීමට නියමිතයි.මේ වසරේදී සෑම පළාත් පාලන ආයතනයකටම සංවර්ධන කටයුතු සඳහා මුදල් ලබාදී අවසන්. ඒ අනුව දස ලක්ෂ 300ක් වත්තල මාබෝල නගර සභාවට ලබාදී තිබෙනවා.ඊට අමතරව වත්තලටද නගර සභා ගොඩනැගිල්ලක් සහ හැඳල හන්දියේ වෙළෙඳ සංකීර්ණයක්ද ඉදිකිරීමට සැලැසුම් කර තිබෙනවා.වත්තල නවලෝක ක්‍රීඩාංගණයක්, මාර්කට් හංදියේ වෙළෙඳ සංකීර්ණයක් සහ වත්තල මධ්‍යම පාන්තික නිවාස යෝජනා ක්‍රමයක් ගැනද සැලැසුම් කරමින් සිටිනවා.ජානක සූරියබණ්ඩාර, අල්හාජ් ඒ. එච්. එම්. නවුෂාඩ්, නිමේෂ් නිමන්ත මහත්වරුද කතා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=r1403015</link>
    <topic>ගම්පහ උද්භිද උද්‍යානයේමල් වගාකරුවන්ට සහන රැසක්</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ උද්භිද උද්‍යානය නොහොත් අස්ගිරිය මල්වත්ත මඟින් මල් වගාකරුවන්ගේ ‘සුවහස්මල්’ සමිති 25ක් ලියාපදිංචි කර ඇති අතර ඒ සමිති සාමාජික සාමාජිකාවන් සම්බන්ධ කර පසුගිය කාලය තුළ රැස්වීම් 300ක් පවත්වා ඇති අතර සමිති සම්බන්ධ මාසිකව අධීක්ෂණය කෙරෙන බව ද ගම්පහ උද්භිද උද්‍යානයේ පර්යේෂණ නිලධාරිනී ඇම්. සී. වික්‍රමසිංහ මහත්මිය පැවැසුවාය.‘සුවහස් මල් සමිති’ සඳහා ඔවුන්ගේ ඉල්ලීම පරිදි ප්‍රදර්ශන පැවැත්වීමට ද, අදාළව ප්‍රතිපාදන ලබා දුන් බවත් එම සමිති ගැන ක්ෂේත්‍ර අධීක්ෂණය කර අවශ්‍ය විසඳුම්ද පසුගිය වසර තුළ ලබා දුන් බවද හෙළි කළාය.මේ අතර ‘දිවි නැඟුම’ ව්‍යාපෘති ක්ෂේත්‍ර පරීක්ෂා කිරීම් 101ක් කර 50% ප්‍රතිපාදන උද්භිද උද්‍යාන දෙපාර්තමේන්තුවෙන් ලබා දුන් බව ද පැවැසුවාය.උද්භිද උද්‍යානය මඟින් මල් වගා පුහුණු පාඨමාලා ඉතා සාර්ථකව පැවැත්වෙන අතර ඇන්තූරියම්, විසිතුරු පත්‍රිකා පැළෑටි, ඕකිඩ් වගා පුහුණුව ද අරඹා ඇත.බොන්සායි වගාව, සැන්ඩ්‍රියානා වගාවද ඇතිකර ඇති අතර උද්භිද උද්‍යානය තුළ පිහිටුවා ඇති පටක පර්යේෂණාගාර තුළ පර්යේෂණ පැවැත්වෙන අතර පටක රෝපණ පුහුණුව ද ලබා දුන් බවත්, ඉදිරියටද එම පුහුණුව ලබා දෙන බවත් පර්යේෂණ නිලධාරිනිය පැවැසුවාය.2014 වසරේ ඉලක්කයන් ගැන විස්තර කළ අැය මේ වනවිට මල් සමිති 28ක් ලියාපදිංචි කර ඇති බවත්, ඉදිරියේදී කුඩා ප්‍රමාණයේ මල් ප්‍රදර්ශන 75ක් ද, මහ ප්‍රමාණයේ ප්‍රදර්ශන 25ක් ද පැවැත්වීමට අපේක්ෂා කරන බව ද කීවාය.වගාකරුවන්ට අවශ්‍ය සෙවන දැල්, පොලිතීන් රෝල්, ‘නැනොපි හට්’ බෙදාදීමට සිදුකෙරෙන අතර සෑම මසකම පුහුණු පන්ති 08ක් පැවැත්වෙන බවද පැවැසුවාය. මල් වගාකරුවන්ට දේශීය හා විදේශීය වෙළෙඳපොළ ද හඳුන්වාදීමට ද කටයුතු කෙරේ.ඉදිරියේ දී ඇන්තුරියම් පැළ 10000ක් ද , ඕකිඩ් පැළ 16000 ක් ද, ජර්බෙරා පැළ 1000ක් ද වගා කිරීමට අපේක්ෂා කෙරෙන බවද හෙළි කළාය. මෙම තොරතුරු ගම්පහ කෘෂිකර්ම කමිටු රැස්වීමේදී හෙළි කළ අතර, ගම්පහ දිසාපති ජේ. ජේ. රත්නසිරි මහතා පැවැසුවේ ගම්පහ උද්භිද උද්‍යානය ‘ලිය අබිමන්’ ව්‍යාපෘති සඳහා ද පසුගිය කාලය තුළ විශාල දායකත්වයක් දුන් බවය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=r1403016</link>
    <topic>මේ වසරේ ගම්පහ කෘෂිකාර්මික ඉලක්ක මෙන්න</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ දිස්ත්‍රික් කෘෂිකර්ම අංශයේ මේ වසරේ සංවර්ධන ඉලක්කයන් ගැන ගම්පහ දිස්ත්‍රික් කෘෂිකර්ම කමිටුවට වාර්තාවක් ඉදිරිපත් කළ ගම්පහ නියෝජ්‍ය පළාත් කෘෂිකර්ම අධ්‍යක්ෂිකා ඇම්. ඩී. එස්. ඒ. චන්ද්‍රසේකර මහත්මිය ‍මේ වසරේ ජනවාරි වනවිට වී වගාව සම්බන්ධ පුහුණු වැඩසටහන් 10කට ප්‍රතිලාභින් 150ක්, ගෙවතු වගා වැඩ සටහන් 68කට ප්‍රතිලාභින් 200ක්, මල් වගා ව්‍යාපෘති 02කට ප්‍රතිලාභින් 30ක්, බිම්මල් වගාවට 60කට, කොම්පෝස්ට් නිෂ්පාදන ව්‍යාපෘති 06කට ප්‍රතිලාභින් 13ක් සහභාගි කර ගත් බව පැවැසුවාය.වී වගාවේ යල හා මහ කන්න දෙකෙහිම ඉලක්කය හෙක්ටයාර් 20877ක් බවත් 2014 යාය අස්වනු නැංවී‍ම් හෙක්ටයාර් 340ක් බවත් කෘෂි කර්ම අධ්‍යක්ෂිකාව හෙළි කළාය.ගම්පහ දිස්ත්‍රික්කයේ ගැටලු සහිත කුඹුරුවලට උචිත තාක්ෂණය හඳුන්වාදීමේ ඉලක්කය හෙක්ටයාර් 50ක් බවත් එය එළවළු වගාවේදී කොළ එළවළු හෙක්ටයාර් 375.5ක්, අමුමිරිස් හෙක්ටයාර් 115ක්, මාළුමිරිස් හෙක්ටයාර් 74ක්, මෑ වර්ග හෙක්ටයාර් 314ක්, කරවිල, වැටකොළු, පතෝල, බණ්ඩක්කා, පිපිඤ්ඤා, වම්බටු ආදිය හෙක්ටයාර් සියයකට වැඩි ප්‍රමාණයක් වගා ඉලක්ක ඇති බවද පැවසුවාය.අලභෝග වගාවේ මඤ්ඤොක්කා හෙක්ටයාර් 614කද, කිරිඅල හෙක්ටයාර් 98කද, වැල්අල හෙක්ටයාර් 56කද, බතල හෙක්ටයාර් 75.2කද වගාකිරීමේ ඉලක්කයක් ඇති බව පෙ‍න්වා දුන් ඇය ගෙවතුවගාව හා පැළ තවාන් ගම්පහ දිසාවේ නිවෙස් බිම්වල හෙක්ටයාර 167කද, පවුලේ ව්‍යාපාරික උද්‍යානවල ඒකක 26කද, රාජ්‍ය ආයතන භූමිවල ඒකක 27කද අමතරව පැළ තවාන් ඒකක 213කද ඇතිකළ බව කීවාය.මේ වසරේ ගම්පහ දිස්ත්‍රික්කයේ අන්නාසි හෙක්ටයාර් 57ක රඹුටන් හෙක්ටයාර් 49ක කෙසෙල් හෙක්ටයාර් 187ක සහ වැල්දොඩම් හෙක්ටයාර් 06ක වගා කරන බවත් හෙළි කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=r1403017</link>
    <topic>පමුණුගම මහ විදුහලේ ප්‍රාථමිකයේගොඩනැඟිලි නිමකර නෑ</topic>
    <author>ඡායාරූපය - පමුණුගම සමූහ ඩී. එන්. බී. කිරිහෙට්ටි</author>
    <content>පමුණුගම මහ විදුහලේ ඉඩ මදිකමෙන් ප්‍රාථමික අංශයේ දෙමහල් ගොඩනැගිල්ලේ පංති කාමර දෙකක් පමණක් තාවකාලිකව සාදා දැනට පාවිච්චි කරන බව විදුහල්පති අනුර ගුණවර්ධන මහතා පවසයි.පංති කාමර හයකින් යුත් මේ ගොඩනැගිල්ල ඉතා ඉක්මනින් සාදා දරුවන්ගේ ප්‍රයෝජනයට ලබා දෙන ලෙස දෙමව්පියෝ බස්නාහිර පළාත් සභාවෙන් ඉල්ලති. දැනට බාගෙට ඉදිකර ඇති ගොඩනැගිල්ලයි මේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=r1403018</link>
    <topic>පොතුහැර සිට ගලගෙදරටඅධිවේගයෙන් යන්න පහසුකම්</topic>
    <author>හාරිස්පත්තුව මධ්‍යම විශේෂ ගාමිණී දිසානායක</author>
    <content>මහනුවර කොළඹ අධිවේගී මාර්ගය පොතුහැර සිට ගලගෙදර දක්වා කි.මී 32ක් වූ දුර උතුරු අධිවේගී මාර්ගයේ තුන්වෙනි අදියරය යටතේ නව අධිවේගී මාර්ගයක් ලෙස සංවර්ධනය කිරීමට යෝජිතය. මේ අනුව ගලගෙදර අධිවේගී මාර්ගයේ ප්‍රධාන පිවිසුම් ස්ථානයකි.ගලගෙදර සිට මහනුවර දක්වා අරඹේකඩේ, හෑදෙණිය, අලදෙණිය, නුගවෙල හරහා කටුගස්තොට දක්වා මංතීරු දෙකකින් පවතිනා මාර්ගය මංතීරු හතරක් ලෙස සංවර්ධනය කෙරේ. බුත්පිටිය ගලගෙදර හරහා මහනුවර තෙක් මාර්ගය සංවර්ධනය කිරීමෙන් පසු කොළඹ සිට මහනුවරට පැයකුත් විනාඩි විස්සකදී මෝටරථයෙන් පැමිණිය හැකිබව ව්‍යාපෘති අධ්‍යක්ෂකවරයා පවසයි.මේ අනුව සමස්ත අධිවේගී ව්‍යාපෘතිය අදියර හතරක් යටතේ ක්‍රියාත්මක වේ. පළමු අදියරය කොළඹ පිටත වටරවුම් පාරේ සිට අඹේපුස්ස දක්වාත්, දෙවෙනි අදියරය අඹේපුස්ස මීරිගම හරහා කුරුණෑගල තෙක්ද තෙවන අදියරය බුත්පිටියේ සිට ගලගෙදර දක්වාත් ය.මීට සාපේක්ෂව කුරුණෑගල දඹුල්ල අධිවේගී මාර්ගය ක්‍රියාත්මක කෙරෙන බව පවසන ව්‍යාපෘති අධ්‍යක්ෂකවරයා සමස්ත ව්‍යාපෘතියට ඇමරිකන් ඩොලර් බිලියන හතරක් වැයකෙරෙනා බව කියයි.අධිවේගී මාර්ගයට යටවන ඉඩම් සඳහා වර්තමානයේ වෙළෙඳපොළෙ පවතින මිලගණන් යටතේ වන්දි ගෙවීම් සිදු කෙරේ.තවද ගලගෙදර සිට කටුගස්තොට දක්වා පවතින රථවාහන තදබදය අවම කිරීම සඳහා අලදෙණිය ඉරියගම මාර්ගය සහ බරිගම හල්ඔලුව මාර්ගය පුළුල් කොට සංවර්ධනය කෙරෙනා අතර පෙර මැනුම්කොට සැලසුම්කළ අලදෙණියේ උල්ලදුපිටිය උඩුවාවල හරහා මාතලේ මහනුවර මාර්ගය තෙක් වූ කොටස ක්‍රියාත්මක වන්නේ නැත.නුවර කොළඹ අධිවේගී මාර්ගයට යටවන ඉඩම් ඉදිරි සති විසිහයක් ඇතුළත හඳුනාගෙන අත්පත් කරගැනීමේ කටයුතු අවසන් කිරීමට නියමිත ය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=r1403019</link>
    <topic>කුසුම්සිරිට ‘හයේ’ පහර වැරැදිලාමූණට මැහුම් තුනක් දාලා</topic>
    <author>පොල්ගහවෙල සමූහ එල්.පී.තිලකරත්න</author>
    <content>තම ගමේ පැවැත්වෙන ක්‍රිකට් තරගයේදී ‘ඩිල් -ස්කූප්’ පහරකින් හයේ පහරවල් කිහිපයක් ගසන බව ‘පාරම් බෑ’ පුද්ගලයෙකු එම පහර වැරදී මුහුණට මැහුම් තුනක් දමා රෝහල් ගතවීමේ පුවතක් පසුගිය දිනක වාර්තා විය.වාර්තාවන අන්දමට සිද්ධිය මෙසේය.මේ තරගය ගමේ වාර්ෂිකව පැවැත්වෙන ක්‍රිකට් තරගයකි. කණ්ඩායම් දෙක විවාහක සහ අවිවාහකය. ක්‍රිකට් තරගය පැවැත්වෙන දිනයට ගමෙන් පිට රැකියා කරන අයද ගමට පැමිණීම අනිවාර්ය අංගයකි.කුසුම්සිරි මහතා නියෝජනය කරන්නේ විවාහක කණ්ඩායමයි. ඔහු පෞද්ගලික ආයතනයක සුළු සේවකයෙකු ලෙස කටයුතු කරයි.“මුදලාලි මං හෙට පැවැත්වෙන මැච්එ‍කේදී ‘ඩිල් - ස්කූප්’වලින්මයි ලකුණු ගන්නේ” යැයි කුසුම්සිරි පසුදින පැවැත්වෙන තරගය ගැන පෙර දින සන්ධ්‍යාවේ කඩමංඩියේදී මහත් උජාරුවෙන් පැවැසුවේ, ගමේ තරුණයන්ට ඇසෙන පරිදියි.නියමිත දවසේදී තරගය ආරම්භවිය. කාසියේ වාසිය දිනූ අවිවාහක කණ්ඩායම සියලුම දෙනා දැවී ලකුණු 148 ලැබූහ.විවාහක කණ්ඩායම පන්දුවට පහරදීම දිවා ආහාරයෙන් පසුව සිදුවිය. නමුත් විවාහක පිලේ පිතිකරුවන් කෑමට පෙර ශරීරය රත්වන අන්දමේ දේවල් පාවිච්චි කරනු ලැබුවේ කාටත් හොරාය.විවාහක කණ්ඩායමේ පළමු කඩුලු දෙක ලකුණු 18කට දැවී ගිය් විවාහක කණ්ඩායම තරමක් දුරට දුර්වල කරමිනි. ඉන්පසු පන්දුවට පහර දීමට පැමිණියේ කුසුම්සිරිය. බොහෝ දෙනෙකු කුසුම්සිරිගේ ‘ඩිල් - ස්කූප්’ පාර බලාපොරොත්තුවෙන් සිටියහ. පළමු පන්දුවට තරමක් කෙටි පහරකින් ලකුණු දෙකක් ලබාගත් කුසුම්සිරි තමා මුහුණ දුන් දෙවන පන්දුවට මනරම් ‘ඩිල් -ස්කූප්’ පහරක් ගැසීය.ඒවිටම ‘ඩොග්’ ගා ශබ්දයක් පිටවිය. ශබ්ද විකාශන යන්ත්‍රය ද නිහඬ විය. පිටිය මැද එකම ලේ විලකි. කුසුම්සිරි ඔසවාගත් තරුණයන් ළඟම පෞද්ගලික රෝහලට කුසුම්සිරි රැගෙන ගියේය. ‘ඩිල් - ස්කූප්’ පහර වැරැදී බෝලය කුසුම්සිරිගේ මුහුණට වැදී තිබේ.රෝහල්ගතව මැහුම් තුනක් දා කුසුම්සිරි සවස යළි තරගය නැරඹීමට ගියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=r14030110</link>
    <topic>කළුතර බෝම්බුවල අක්කර 29මාර්ගයේ ඉදිකිරිම් නැවතිලා</topic>
    <author>කටුකුරුන්ද සමූහ</author>
    <content>කළුතර බෝම්බුවල අක්කර 29 මාර්ගය සංවර්ධන කටයුතු හදිසියේ නතර කර දැමීමෙන් ප්‍රදේශවාසීහු පාරිසරික ගැටලු රැසකට මුහුණ දී සිටිති.මාර්ගය කාපට් කිරීම සඳහා මූලිකව ගල් අතුරා ඉන් ඉවත්ව යාමෙන් දැඩි දූවිලි තත්ත්වයක් ප්‍රදේශය පුරා පවතියි.මේ තත්ත්වය නිසා කුඩා දරුවන් කිහිපදෙනෙකු රෝහල් ගත කොට ඇති බවත් ගල් මත පා පැදි හා යතුරු පැදි ලිස්සා යාමෙන් අනතුරු කිපයක් සිදුව ඇති බවත් ඔව්හු කියති.මේ නිසා කඩිනමින් මාර්ගය සකසා දෙන්නැයි ප්‍රදේශවාසීහු බලධාරීන්ගෙන් ඉල්ලා සිටිති.‍‍.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=r14030111</link>
    <topic>බොන වතුරට කරදිය මුහුවෙනවාට කළුගං මෝය කටේ වැලි කොට්ට පුරවයි</topic>
    <author>කළුතර දිස්ත්‍රික් සංචාරක</author>
    <content>කළුතර පානීය ජලයට කරදිය මුසුවීම නැවැත්වීමට ජල සම්පත් මණ්ඩලයෙන් කළු ගංමෝය කටට වැලි කොට්ට ලක්ෂ දෙකක් දැමීමේ වැඩසටහනක් ආරම්භ කෙරේ.මේ සඳහා ජල සම්පත් මණ්ඩලය රුපියල් ලක්ෂ 90ක් වැය කර තිබේ.වඩදිය අවස්ථාවලදී ග‍ඟේ ඉහළට ගමන් කරන කරදිය ප්‍රමාණය අඩු කිරීමක් ලෙස මේ වැලි‍ෙකාට්ට දැමීම සිදු කෙරිණි.මේ හේතුවෙන් දැනට සති දෙකක පමණ කාල සීමාවක සිට වාද්දුව කළුතර සිට බෙන්තර දක්වා ද දොඩන්ගොඩ මතුගම ඇතුළු ප්‍රදේශ ගණනාවක පවුල් පනස් දෙදහසක් (52000) මේ ප්‍රශ්නයට මුහුණ පා සිටිති.මේ සම්බන්ධයෙන් අදහස් දැක්වූ කළුතර ‘ඒ’ ඉංජිනේරු ක්‍රියාත්මක හා නඩත්තු අංශයේ ඩී.ජී.යූ. සෙනරත් මහතා මෙසේ කීය.මේ වැලි කොට්ට දමන ස්ථානය මෝය කට අඩි 35 කට වඩා ගැඹුරු ප්‍රදේශයක සිටයි මේ වැලිකොට්ට දමන්නේ දිනකට සේවකයන් 75 දෙනෙකු වැඩ කරනවා. තවත් සති දෙකක් විතර යනවිට පානීය ජලයට කරදිය මුසුවීම වැළැක්විය හැකියි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=r14030112</link>
    <topic>බිරිය සමඟ කථා ‍කළැයි සැකකරමිතුරා කොස්තාපල්ට පිහියෙන් ඇනලා</topic>
    <author>මල්වාන සමූහ මහානාම විතානගේ</author>
    <content>කොළඹ පොලිස් මූලස්ථානයේ විශේෂ විමර්ශන ඒකකයේ සේවය කරන පොලිස් කොස්තාපල්වරයෙකු පිහි ඇනුමකට ලක් වී තුවාල ලබා ගම්පහ රෝහලට ඇතුළත් කරනු ලැබීය. මීට සැකපිට පුද්ගලයෙකු මේ වනවිට වැලිවේරිය පොලිසිය මඟින් අත්අඩංගුවට ගන්නා ලදී.පසුගියදා (26 වැනිදා) රාත්‍රියේ මේ පිහි ඇනුම සිදුවී තිබෙන අතර එම පොලිස් කොස්තාපල්වරයා එම සැකකාර පුද්ගලයාගේ බිරිය සමඟ කතා කරමින් සිටින බව දැක ඒ ගැන සැක සිතා ඔහු මෙසේ පිහියෙන් ඇන තිබේ.මේ දෙ‍දෙනාම සිය බිරින්ඳෑවරුන් සමඟ නැඳුන්ගමුව ප්‍රදේශයේ කුලීයට ගත් නිවාස දෙකක පදිංචි වී සිටින අතර මේ දිනවල එම පොලිස් කොස්තාපල්වරයාගේ බිරිය දරුවෙකු ප්‍රසූත කොට ඇයගේ අනුරාධපුරයේ පිහිටි මහ ගෙදරට ගොස් සිටී.මේ පුද්ගලයා ගම්පහ මහේස්ත්‍රාත් අධිකරණයට ඉදිරිපත් කිරීමට කටයුතු කර ඇත.වැලිවේරිය පොලිස් ස්ථානාධිපති ප්‍රධාන පොලිස් පරීක්ෂක උපාලි කාරියවසම් හා අපරාධ විමර්ශන අංශයේ ස්ථානාධිපති පොලිස් පරීක්ෂක ඩී. එම්. දිසානායක යන නිලධාරීහු මේ සිද්ධිය ගැන පරීක්ෂණ සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=r14030113</link>
    <topic>බඩුත් එක්ක හොරු මාට්ටු</topic>
    <author>මාතලේ දිස්ත්‍රික් සමුහ</author>
    <content>ඉකුත් බ්‍රහස්පතින්දා අළුයම දඹුල්ල නගරයේ නිවසකට හොරෙන් තව ඇතුල් වු සොරෙකු එම නිවසෙහි තිබු රු.16,500ක ජංගම දුරකථන දෙකක් සහ අත්ඔරලෝසුවක් පැහැරගන ගොස් ඇත.මේ සමිබන්ධයෙන් වහා ක්‍රියාත්මක වු දඹුල්ල පොලිසිය සැකකරු අත්අඩංගුවට ගෙන ඇති අතර සොරාගන්නා ලද භාණ්ඩද සොයාගන තිබේ.අනතුරුව සැකකරු දඹුල්ල වැඩබලන මහේස්ත්‍රාත් ජයමිපති රත්නදිවාකර මහතාට ඉදිරිපත් කිරිමෙන් පසු මාර්තු මස 10 වන දින දක්වා රක්ෂිත බන්ධනාගාර ගත කරන ලදි. මෙසේ රක්ෂිත බණ්ධනාගාර ගත කරන ලද්දේ හිංමොරගොල්ල පෙදෙසේ පදිචි අයෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=r14030114</link>
    <topic>මෝටර් රියේ හැපී ට්‍රක් එකට යට වූලංගම සේවකයා එතැනමයි</topic>
    <author>ඌව පළාත් සමූහ ප්‍රසන්න බණ්ඩාර</author>
    <content>බණ්ඩාරවෙල නගරයේ ධාවනය වෙමින් තිබූ යතුරු පැදියක් මෝටර් රථයක සහ යුද හමුදා ට්‍රක් රථයක ගැටීමෙන් යතුරුපැදිකරු එතැනම මිය ගිය බව පොලිසිය කියයි.බණ්ඩාරවෙල-මදුවැල්පතන ප්‍රදේශයේ පදිංචි විශ්‍රාමික ලංගම සේවකයකු වන ඩබ්ලිව්. ඩී. එම්. ජයසේකර (65) යන අය මෙසේ මියගොස් තිබේ.මිය ගිය අය තම නිවසේ සිට 28 උදේ 11ට පමණ යතුරු පැදියෙන් නගරයට‍ පැමිණෙන අතරතුර ඉදිරියෙන් ධාවනය වූ මෝටර් රථය පසු කිරීමට ගිය අවස්ථාවේදී යතුරු පැදිය මෝටර් රථයේ වැදී අසළින් ගමන් කළ යුද හමුදා ට්‍රක් රථයේ ටයරයට යතුරුපැදිකරු හසුවීමෙන් මිය ගිය බව පොලිසිය කියයි.බණ්ඩාරවෙල ජ්‍යෙෂ්ඨ පොලිස් අධිකාරි බුද්ධික සිරිවර්ධන මහතාගේ උපදෙස් මත බණ්ඩාරවෙල පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=r14030115</link>
    <topic>නියමිත බරට වැඩියෙන්වැලි ඇද්ද රියදුරන් අමාරුවේ</topic>
    <author>මාතලේ දිස්ත්‍රික් සමුහ</author>
    <content>නියමිත ප්‍රමාණය ඉක්මවා ලොරි රථවල වැලි ප්‍රවාහනය කිරිමේ චෝදනාවන්ට වරදකරුවන්වු රියදුරන් 2කට දඹුල්ල දිසා විනිසුරු සහ මහේස්ත්‍රාත් සංජිව රම්‍යසිරි මහතා එක් අයකුට රු. 15,000 බැගින් රු. 30,000ක දඩයක් නියම කරන ලදි.පොලිසිය මෙහිදි කියා සිටියේ බලපත්‍රයේ සදහන් නැති හොර මාර්ග ඔස්සේ වැලි ගෙන යද්දී මොවුන් අත්අඩංගුවට ගත් බවය. මේ චෝදනාවන්ට වරදකරුවන් වුයේ පුවක්පිටිය අවිස්සාවේල්ල සහ මරදන්කඩවල අයයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=s1403011</link>
    <topic>සංගාගේ ශතකය ශ්‍රී ලංකාවට ජය ගෙනෙයි</topic>
    <author/>
    <content>කුමාර් සංගක්කාරගේ සටන්කාමී ඉනිමත්, අජන්ත මෙන්ඩිස්ගේ විශිෂ්ට පන්දු යැවීමත් හේතුවෙන් ආසියානු කුසලාන ක්‍රිකට් තරගාවලියේ ඉන්දියාව සමග ඊයේ පැවැති දිවා-රාත්‍රි තරගයෙන් කඩුලු 2ක ජයක් හිමිකර ගැනීමට ශ්‍රී ලංකා පිල සමත්විය.ඉන්දියාව ලබාදුන් ලකුණු 265ක ඉලක්කය කඩුලු 8ක් දැවී ඉනිම නිමවීමට තවත් පන්දු 4ක් ඉතිරිව තිබියදී සපුරාලීමට ශ්‍රී ලංකාවට හැකිවිණි. ශ්‍රී ලංකා මැද පෙළ අඩු ලකුණු ගණනකට බිඳ වැටෙද්දී ‍සටන්කාමී ඉනිමක් දියත්කළ ජ්‍යෙෂ්ඨ පිතිකරු කුමාර් සංගක්කාර තරගයේ වීරයා වෙමින් 18වැනි එක්දින ශතකය වාර්තා කළේය.කුසල් ජනිත් හා ළහිරු තිරිමාන්න එක්ව ලකුණු 265ක ජයග්‍රාහී ඉලක්කය හඹායෑම ඇරැඹු ශ්‍රී ලංකා පිලට සාර්ථක ආරම්භයක් ලබාදුන්නේය. ලකුණු 80කින් පළමු කඩුල්ලට ගොඩනැගුනු සබඳතාව තිරිමාන්න ලකුණු 38කට දැවී යෑමෙන් බිඳ වැටුණු අතර කුසල් ජනිත් ලකුණු 64කට දැවී ගියේය.ඒවනවිට ලකුණු 134ක් විය. ආරම්භ පිතිකරු යුගලය රවිචන්ද්‍රන් අශ්වින්ගේ ගොදුරු බවට පත්විය. කුසල් දැවී යෑමට පෙර සංගක්කාර සමග එක්ව ලකුණු 53ක් රැස්කර තිබිණි. රවින්ද්‍ර ජඩේජා පිට පිට පන්දු 2කින් මහේල ජයවර්ධන හා දිනේෂ් චන්දිමාල් දවාගැනීමෙන් ශ්‍රී ලංකා පිල යම් පීඩනයකට හසුවිය.ජයවර්ධන ලකුණු 9ක් ලබාගත් අතර යළි අසාර්ථක වු චන්දිමාල්ට ‍ලකුණු නොලබාම ක්‍රීඩාගාරයට යෑමට සිදුවිය. අනතුරුව ක්‍රියාත්මක වු මොහොමඩ් ෂමී විසින් ඇන්ජලෝ මැතිව්ස් (6) හා සචිත්‍ර සේනානායක (12) දවාගත්තේය.මැද පෙළ පිතිකරුවන් ආසර්ථක වෙද්දී හුදකලා සටනක නිතර වු සංගක්කාර සමගින් 9වැනි කඩුල්ලට එක්වු තිසර පෙරේරා ලකුණු 42ක් එක්කරමින් තරගයේ ජය ශ්‍රී ලංකාව දෙසට හැරවීය. පන්දු යැවීමේදී රවින්ද්‍ර ජඩේජා හා මොහොමඩ් ෂමී කඩුලු 3 බැගින් දවාලුහ.ශිකාර් ධවාන් රැස්කළ ලකුණු 94 හා නායක විරාත් කෝලි සමග දෙවැනි කඩුල්ලට ගොඩනැගූ ලකුණු 97ක සබඳතාව හේතුවෙන් පළමුව පන්දුවට පහරදුන් ඉන්දියාව කඩුලු 9කට ලකුණු 264ක් වාර්තා කළේය.ශ්‍රී ලංකා පිලේ ආරාධනයෙන් පිටිය පිවිසි ඉන්දීය පිලේ පළමු කඩුල්ල ලෙස රෝහිත් ශර්මා (13) කඩුල්ල මුවා කිරීමේ වරදට හසුකර ගැනීමට සචිත්‍ර සේනානායක සමත්විය. ශිකාර් ධවාන්-විරාත් කෝලි එක්ව ලකුණු වේගය ඉහළ දමමින් මුළු ලකුණු සංඛ්‍යාව 130 දක්වා ඉදිරියට ගෙන ගියේය. කෝලිගේ ඉනිම ලකුණු 48කට සීමා කිරීමට අජන්ත මෙන්ඩිස් යැවු විශිෂ්ට පන්දුවට හැකිවිණි. කෝලි පන්දු 51කදී හතරේ පහර 4ක් හා හයේ පහරක් එල්ල කර තිබිණි.ශ්‍රී ලංකාවට එරෙහිව තම වැඩිම පෞද්ගලික ලකුණු වාර්තා කළ ශිකාර් ධවාන්ගේ ඉනිම නිමාකිරීමට අජන්ත මෙන්ඩිස්ට හැකිවිය. අජන්තගේ පන්දුවක් කෙළින්ම කඩුල්ලේ වැදීමෙන් ලකුණු 196දී සිවුවැනි කඩුල්ල ලෙස ධවාන් දැවී යනවිට ලකුණු 94ක් රැස්කර තිබිණි. 39 වැනි ඕවරයේ තෙවැනි පන්දුවෙන් එම කඩුල්ල බිඳ වැටුණු අතර අවසන් පන්දුවෙන් දිනේෂ් කාර්තික්ද (4) දැවී ගියේය.අවසන් කඩුල්ල ලෙස පිටියට පිවිසි මොහොමඩ් ෂමී ඉනිමේ 49වැනි ඕවරයේ හයේ පහර 2ක් සමගින් ලකුණු 14ක් රැස්කළේය. ඉනිමේ අටවැනි ඕවර යැවු නායක ඇන්ජලෝ මැතිව්ස්ට තුවාල සිදුවීම නිසා ඉතිරි පන්දු 4 තිසර පෙරේරා විසින් යවනු ලැබීය. තරගාවලියේ පස්වැනි තරගය අද බංග්ලාදේශය හා ඇෆ්ගනිස්තානය අතර පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=s1403012</link>
    <topic>ජාතික ක්‍රිකට් කොන්ත්‍රාත් ක්‍රීඩකයන් වර්ගීකරණයේදී චන්දිමාල්ට ඉහළම තැනට උසස් වීමක්</topic>
    <author/>
    <content>2014-15 වකවානුව සඳහා ජාතික ක්‍රිකට් කොන්ත්‍රාත් ක්‍රීඩකයන් තේරීමේදී ටෙස්ට් හා එක්දින ක්‍රිකට් උපනායක දිනේෂ් චන්දිමාල්ට උසස් වීමක් ලැබී තිබේ.ජාතික ක්‍රිකට් තේරීම් කමිටුව විසින් කරන ලද වර්ගීකරණයේදී මෙතෙක් 2 වර්ගයට ඇතුළත්ව සිටි චන්දිමාල් 1 වර්ගයට නම් කර ඇත. ජාතික කණ්ඩායමට තෝරා ගෙන ඇති කොන්ත්‍රාත් ක්‍රීඩකයන් සංඛ්‍යාව 17කි.මේ වර්ගීකරණයේදී තවත් ක්‍රීඩකයන් තිදෙනෙකුටද උසස් වීම් ලැබී තිබේ. ලහිරු තිරිමාන්න 3 වර්ගයේ සිට 2 වර්ගයටත්, කුසල් ජනිත් පෙරේරා 4 වර්ගයේ සිට 3 වර්ගයටත්, කෞශල් සිල්වා ප්‍රාදේශීය 1 වර්ගයේ සිට ජාතික 4 වර්ගයටත් උසස් වීම් ලැබ සිටිති. මේ අනුව කොන්ත්‍රාත් ලැයිස්තුවට එක්වන එකම අලුත් ක්‍රීඩකයා කෞශල් සිල්වා වෙයි.පසුගිය වසරේ කොන්ත්‍රාත් ලැයිස්තුවේ සිටි ක්‍රීඩකයන් හය දෙනෙකුට මෙවර නව කොන්ත්‍රාත් ලැබී නැත. එක්සත් අරාබි එමීර් රාජ්‍යය හා බංග්ලාදේශ තරග සංචාරයන්ට ක්‍රීඩා කිරීම මත තවමත් ජාතික සංචිතයේ සිටින දිමුත් කරුණාරත්න හා නුවන් ප්‍රදීප් සහ පසුගිය වසරේ කණ්ඩායමෙන් ඉවත් කෙරුණු හෝ ආබාධයන්ට ලක්වීම නිසා ක්‍රීඩා නොකළ සුරාජ් රන්දිව්, චානක වෙලගෙදර, උපුල් තරංග හා ජීවන් මෙන්ඩිස් මෙවර කොන්ත්‍රාත් අලුත් නොකෙරුණු ක්‍රීඩකයෝ වෙති.තේරීම් කමිටුව විසින් මෙවර විශේෂ වර්ගයක්ද නිර්මාණය කර තිබේ. ක්‍රිකට් ක්‍රීඩාවේ තුන් ආකාරයේම ක්‍රීඩා නොකරන ක්‍රීඩකයන් සඳහා වන මේ වර්ගයට තිලකරත්න ඩිල්ෂාන්, ලසිත් මාලිංග හා ප්‍රසන්න ජයවර්ධන ඇතුළත්ව සිටිති.ශ්‍රී ලංකා ක්‍රිකට්-ජාතික කණ්ඩායමේ කොන්ත්‍රාත් ක්‍රීඩකයන් මෙසේය.1 වර්ගය: කුමාර් සංගක්කාර, මහේල ජයවර්ධන, නුවන් කුලසේකර, ඇන්ජලෝ මැතිව්ස්, රංගන හේරත්, දිනේෂ් චන්දිමාල්.2 වර්ගය: ලහිරු තිරිමාන්න, අජන්ත මෙන්ඩිස්.3 වර්ගය: කුසල් ජනිත් පෙරේරා, තිසර පෙරේරා.4 වර්ගය: ශමින්ද එරංග, සචිත්‍ර සේනානායක, කෞශල් සිල්වා, සුරංග ලක්මාල්.විශේෂ වර්ගය: ප්‍රසන්න ජයවර්ධන, තිලකරත්න ඩිල්ෂාන් (ටෙස්ට් තරග බිමෙන් විශ්‍රාම ගෙන සිටී), ලසිත් මාලිංග (ටෙස්ට් තරග බිමෙන් විශ්‍රාම ගෙන සිටී).මේ වර්ගීකරණයන් සිදුකර තිබෙන්නේ 2013 දෙසැම්බර් 31 වන දිනයෙන් අවසන් වන වසර ඇතුළත ජගත් ක්‍රිකට් පිටියේ ක්‍රීඩකයන් දැක්වූ දක්ෂතා පදනම් කරගෙනය.ජගත් ක්‍රිකට් කවුන්සලයේ ශ්‍රේණිගත කිරීම්වලට අනුව කොන්ත්‍රාත් මුදලේ වර්ධනයක්ද ජාතික ක්‍රීඩකයන්ට හිමි වනු ඇත. ජාත්‍යන්තර එක්දින තරග බිමේ ශ්‍රී ලංකාව සිටින්නේ පස්වැනි ස්ථානයේ බැවින් ක්‍රීඩකයන්ට සියයට දෙකක වර්ධනයක් ලැබෙනු ඇත. විස්සයි20 ශ්‍රේණිගත කිරීම්වල ශ්‍රී ලංකාව අංක 1 ස්ථානයේ සිටින බැවින් ක්‍රීඩකයන්ට සියයට පහක වැටුප් වර්ධනයක හිමිකම තිබේ.ජගත් ටෙස්ට් ශ්‍රේණිගත ලැයිස්තුවේ ශ්‍රී ලංකාව සිටින්නේ අංක 5 ස්ථානයට පහළින් බැවින් ක්‍රීඩකයන්ට වැටුප් වර්ධනයක් නොලැබේ. මේ අනුව සෑම වර්ගයකම ක්‍රීඩකයන්ට පසුගිය වසරේ කොන්ත්‍රාත් මුදලට සියයට හතක වර්ධනයක් බැගින් ලැබෙනු ඇත.මීට අමතරව සුවිශේෂ දක්ෂතා දැක්වූ ක්‍රීඩකයන්ට එක් බෝනස් මුදලක්ද පිරිනැමෙනු ඇත. ජගත් ක්‍රිකට් ක්‍රීඩක ශ්‍රේණිගත ලැයිස්තුවේ පළමු දස දෙනාටද ඇතුළත්ව සිටින හෙයින් පහත සඳහන් ක්‍රීඩකයන්ට එම බෝනස් මුදල හිමිවනු ඇත.ටෙස්ට් ක්‍රිකට්: පිතිකරණය - කුමාර් සංගක්කාර. පන්දු යැවීම-රංගන හේරත්.එක්දින ක්‍රිකට්: පිතිකරණය - කුමාර් සංගක්කාර හා තිලකරත්න ඩිල්ෂාන්. පන්දු යැවීම -රංගන හේරත්.විස්සයි20 ක්‍රිකට්: පන්දු යැවීම - අජන්ත මෙන්ඩිස් හා නුවන් කුලසේකර..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=s1403013</link>
    <topic>ශ්‍රී ලංකා ‘ඒ’ පිලලකුණු 339යි</topic>
    <author/>
    <content>සංචාරක එංගලන්ත ‘ඒ’ (ලයන්ස්) කණ්ඩායම පැවැත්වෙන තෙවැනි නිල නොවන සිවුදින තරගයේදී ශ්‍රී ලංකා පළමු ඉනිම ලකුණු 339කට සීමාවිය. ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේ පැවැත්වෙන තරගයේ පළමු ඉනිමට එංගලන්තය ලකුණු 461ක් රැස් කළ අතර ශ්‍රී ලංකා පළමු ඉනිම නිමාවුයේ ලකුණු 122ක් පසුපසිනි.ඊයේ දිනය නිමාවන විට එංගලන්ත පිල එක් කඩුල්ලකට ලකුණු 39ක් රැස්කර ගෙන සිටියේය. සෑම් රොබ්සන් ලකුණු 18ක් හා ස්කොට් බ්‍රොත්වික් ලකුණු 10ක් ලබා නොදැවී කඩුල්ලේ රැදී සිටියේය.ඊයේ තරගයේ තෙවැනි දිනය ආරම්භ කළ උපුල් තරංග හා මාධව වර්ණපුර දෙවැනි කඩුල්ලේ සබඳතාව ලකුණු 187ක් දක්වා ඉදිරියට ගෙන ගියේය. ලකුණු 71ක් රැස්කරගෙන සිටි වර්ණපුර, සයිමන් කෙරිගන්ගේ පන්දුවක් හමුවේ දැවී යෑමෙන් එම සබඳතාව බිඳ වැටුණි.නායකත්වයේ ඉනිමක් ක්‍රීඩා කළ උපුල් තරංග ලකුණු 149ක් ලබාසිටියදී සිවුවැනි කඩුල්ල ලෙසින් පිටියෙන් ඉවත් කිරීමට ටමල් මිල්ස්ට හැකිවිය. තරංගගේ ඉනිමට පන්දු 223කදී හතරේ පහර 22ක් ඇතුළත් විය. භානුක රාජපක්ෂ හා රොෂෙන් සිල්වා ලකුණු 13බැගින් රැස්කළහ. ජීවන් මෙන්ඩිස් ලකුණු 6කටත්, සුරාජ් රන්දීව් ලකුණු 7කටත් දැවී ගියේය.විශිෂ්ට පන්දු යැවීමක නිරත වු සයිමන් කෙරිගන් කඩුලු 4ක් දවාගත් අතර ග්‍රැහැම් ඔනියන්ස් හා ටමල් මිල්ස් කඩුලු 3 බැගින් දවාලුහ.අද තරගයේ අවසන් දිනයයි.එංගලන්ත ‘ඒ’- 461යි. (ඕවර 130.1) ක්‍රිස් ‍වොකස් 137, ස්කොට් බ්‍රොත්වික් 99, වරුන් චොප්රා 83(සුරාජ් රන්දීව් 107/5, ළහිරු ගමගේ 47/2) සහ දෙවැනි ඉනිම-39/1 (ඕවර 15)ශ්‍රී ලංකා ‘ඒ’-339යි. (ඕවර 115.1) උපුල් තරංග 149, මාධව වර්ණපුර 71, නිරෝෂන් දික්වැල්ල 39 (සයිමන් කෙරිගන් 86/4, ටමල් මිල්ස් 49/3, ග්‍රැහැම් ඔනියන්ස් 53/3).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=s1403014</link>
    <topic>ගම්පහ දිස්ත්‍රික් ක්‍රිකට් තරගාවලියට අයැදුම්පත් කැඳවයි</topic>
    <author/>
    <content>ගම්පහ දිස්ත්‍රික් සැහැල්ලු පන්දු ක්‍රිකට් සංගමය මගින් පළමුවරට සංවිධානය කරනු ලබන සය සාමාජික සැහැල්ලු පන්දු ක්‍රිකට් තරගාවලිය ෙම් මස 8-9 දෙදින ජා ඇල නගරසභා ක්‍රීඩාංගණයේ දී පැවැත්වේ.මේ තරගාවලියට සහභාගිවන ගම්පහ දිස්ත්‍රික්කයේ ක්‍රීඩා සමාජ මාර්තු මස 4වැනිදාට පෙර තමන් විසින් සකස්කරනු ලැබූ අයැදුම්පත් සභාපති, ගම්පහ දිස්ත්‍රික් සැහැල්ලු පන්දු ක්‍රිකට් සංගමය, අංක 18/8, ඇලෙක්සැන්ඩ්‍රාවත්ත, කනුවන, ජා ඇල ලිපිනයට එවිය යුතුය.විස්තර සුරංග කුමාර (0772640831), එස්. චෑන් (0722701058) හෝ ආර්.කුමාරනායක (0713200151) මහත්වරුන්ගෙන් ලබාගත හැකි බව සංවිධායක මණ්ඩලය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=s1403015</link>
    <topic>බිරිඳ අන්ජලීට ලියුම් ලියනවාට වඩාක්‍රිකට් බෝලෙට ගහන එක ලේසියි</topic>
    <author>වර්නන් ගුණසේකර (විදෙස් පුවත් ඇසුරෙණි)</author>
    <content>බිරිඳ අන්ජලී ට ලියුම් ලිවීම ක්‍රිකට් ක්‍රීඩාවේ පිතිකරණයට වඩා ඉතා අසීරු කාර්යයක් වූ බව හිටපු ඉන්දියා සුපිරි පිතිකරු සචින් ටෙන්ඩුල්කාර් පවසයි.“ක්‍රිකට් බෝලයකට ගහන එක මට ස්වභාවයෙන්ම ආපු දෙයකි.නමුත්, අන්ජලීට ලියුම් ලියද්දී මම ලියන්නේ මොනවාද කියලා දෙවතාවක්ම පරීක්ෂා කර බලන්න මට සිදුවුණා” යනුවෙන් සචින් කියන්නේ ලජ්ජාවෙන් මිරිකෙමිණි.සචින් ටෙන්ඩුල්කාර් මෙසේ මතක වීදියේ ආපසු ගමන් කළේ අත්අකුරු ප්‍රවර්ධනය කිරීමේ අවස්ථාවකට සහභාගි වෙමිණි. පාසල් සිසුන් සඳහා චෙන්නායි නුවරදී මේ වැඩසටහන සංවිධානය කර තිබුනේ පෞද්ගලික ආයතනයක් විසිනි.ජංගම දුරකථන යුගයට පෙර කාලයේදී අන්ජලී ට ලිපි ලියූ හැටි මෙනෙහි කළ සචින්, ඇගේ අත්අකුරු ලස්සන බවත් එය දකින ඕනෑම කෙනෙක් ඒවා අගය කළ බවත් කියයි. එහෙත් බිරිඳට ලිපි ලිවීමේදී ඒ සඳහා යම් උත්සාහයක් ගැනීමට සචින් ට සිදුව තිබේ.“මොබයිල් ෆෝන් තිබුනේ නැති ඒ දවස්වල එකම සන්නිවේදන මාර්ගය වුනේ ස්ථාවර දුරකථන හෝ ලියුම් ලිවීමයි. මගේ මවුපියන්ට ලියලා තමයි මම ලියුම් ලියන්න පටන් ගත්තේ. පස්සේ මම ලියුම් කිහිපයක් (බිරිඳ) අන්ජලීට ලිව්වා” සචින් කියා සිටී.පෑනක් අල්ලා ගෙන ලියන හැටි සිය මවුපියන් තමන් ළඟ ඉඳගෙන කියා දුන් හැටි මතක් කරමින් සචින් ටෙන්ඩුල්කාර් මෙසේ කියයි.“ඊට පස්සේ, මම පවුලෙන් පිටව ඉඳිද්දී, මම මගේ මවුපියන්ට ලියන්න පටන් ගත්තා. ඊටත් පස්සේ මම මගේ බිරිඳට ලියුම් ලිව්වා.”සාමාන්‍යයෙන් වෛද්‍යවරුන්ගේ අත්අකුරු අපැහැදිළි වුවද වෘත්තියෙන් දොස්තරවරියක වන තම බිරිඳ ඊට වඩා වෙනස් බව හතළිස් හැවිරිදි සචින් ප්‍රකාශ කළේය.“මගේ බිරිඳගේ අත්අකුරු හරිම ලස්සනයි.”සචින් ටෙන්ඩුල්කාර් පැවත එන්නේ ලේඛක පවුලකිනි. ඔහුගේ පියා සහ සොහොයුරා ලේඛකයන් වූ අතර සචින් හැදී වැඩුනේ පෑන් සිය ගණනක් තබා ගෙන සිටි පියා දකිමිණි. සිය ක්‍රිකට් සගයන්ගෙන් හොඳම අත්අකුරු තිබුනේ කාටදැයි නැගුනු ප්‍රශ්නයකට ඔහුගේ පිළිතුර මෙසේ විය. “මම හිතන්නේ, අනිල් (කුම්බ්ලේ) ඉතා පැහැදිළිව ලියනවා. සුබ්රොටෝ බනර්ජීගේ අත්අකුරුත් ලස්සනයි.” නරකම අත්අකුරු කාගෙද?“සාමාන්‍යයෙන් කෙනෙක් හිතට ගන්නේ හොඳ දේවල් පමණයි, නේද?” සචින් සැණින් දුන් පිළිතුර විය.ක්‍රිකට් ක්‍රීඩාවෙන් සමුගැනීමෙන් පසුව තමා දවස් ගෙවන අන්දම පිළිබඳවද දෙදරු පියෙකු වන සචින් මෙහිදී අනාවරණය කර සිටියේය.“ජීවිතය ලස්සනයි. මගේ දරුවන් එක්ක ඉන්න වැඩි වෙලාවක් දැන් මට ලැබෙනවා. මම ඊට පස්සේ එච්චර සෙල්ලම් කළේ නැහැ. මගේ ගෙදර මගේ පුතාත් එක්ක කිහිප අවස්ථාවක් මම සෙල්ලම් කළා.”සිය දරුවන් වන සාරා හා අර්ජුන් නිවසේ බිත්තියේ අකුරු කුරුටු ගෑ බව සචින් පවසයි.“ඒ මොනවාද කියලා කවුරු හරි මගෙන් අහනකොට මම කීවේ එය තරුණ චිත්‍රශිල්පියෙකුගේ බිහිවීමක් බවයි. එයාලා ලොකු වෙද්දී බිත්තියේ කුරුටු චිත්‍රවල උසත් වැඩිවුණා. අත්අකුරු ශිල්පය හා ක්‍රිකට් ක්‍රීඩාවේ පිතිකරණ ශිල්පය සසඳමින් සචින් මෙසේ කියා සිටියේය.“යමක් ඉගෙන ගත්තාම එය සැමදා තියෙනවා. ජීවිතයේ ඕනෑම දෙයක් පටන් ගන්න, මූලික දේවල් ඉතා වැදගත් වෙනවා.”“මට දකුණු අතින් ලියන්න බැහැ. දකුණු අතත් පාවිච්චි කරන්න අපට උගන්වන තාක්ෂණයක් ඇති කියලා මම ප්‍රාර්ථනා කරනවා. මට අත් දෙකෙන්ම කන්න පුළුවනි.”සචින් ටෙන්ඩුල්කාර් දකුණත් පිතිකරුවෙකි. එහෙත් ලිවීමේදී පාවිච්චි කරන්නේ වම් අතයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=s1403016</link>
    <topic>ඕල්කට් ආදි ශිෂ්‍ය විධායක කමිටු සංගමයේ රැස්වීම අද</topic>
    <author/>
    <content>ඕල්කට් පාසල් ආදි ශිෂ්‍ය සංගම් විධායක කමිටු සාමාජිකයන්ගේ සංගමයේ පළමු වාර්ෂික මහා සභා රැස්වීම අද (01) පෙ.ව.10.30ට කොළඹ නාලන්ද විද්‍යාලයීය භාෂා විද්‍යාගාර ශාලාවේදී පැවැත්වේ.සංගමයේ සියලුම සාමාජිකයන්ට නියමිත වේලාවට රැස්වීමට සහභාගී වන මෙන් සංවිධායකයෝ දන්වා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=s1403017</link>
    <topic>රාජගිරිය හේවාවිතාරණ විදුහලට පාපන්දු ත්‍රිත්ව ශූරතා</topic>
    <author>කෝට්ටේ මධ්‍යම සමූහ</author>
    <content>කෝට්ටේ පාපන්දු ලීගය හා නුගේගොඩ කලාප අධ්‍යාපන අධ්‍යක්ෂ කාර්යාලයේ සංවිධාන කළ පාසල් පාපන්දු තරගාවලියේ ත්‍රිත්ව ශූරතා දිනා ගැනීමට රාජගිරිය‍ හේවාවිතාරණ විදුහල සමත්විය.හේවාවිතාරණ විදුහල අවුරුදු 19න් පහළ, 17න් පහළ සහ 15න් පහළ පිරිමි ශූරතා අත්කර ගනිමින් තරගාවලියේ කැපී පෙනෙන විදුහල බවට පත්විය.ඔබේසේකරපුර නගරසභා ක්‍රීඩාංගණයේ පැවැති තරගාවලියේ 19න් පහළ හා 17න් පහළ පිරිමි තරගවල අනුශූරතා දිනා ගැනීමට රාජගිරිය ජනාධිපති විදුහල සමත්වූ අතර අවුරුදු 15න් පහළ පිරිමි අනුශූරතාව රාජගිරිය පැරකුම් විදුහලට හිමිවිය.බාලිකා 19න් පහළ ශුරතාව නාවල ජනාධිපති බාලිකාවට හිමිවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=f1403011</link>
    <topic>වැඩ කරන මිනිස්සුන්ට බලතල ඕනෑ නෑ</topic>
    <author>සාකච්ඡා කෙළේ උදිත ගුණවර්ධන</author>
    <content>මෙවර ගම්පහ දිස්ත්‍රික් එ.ජ.නි.ස කණ්ඩායම් නායකයා ලෙස තරග කරන හිටපු බස්නාහිර පළාත් මහ ඇමැති ප්‍රසන්න රණතුංග මහතා සමඟ වර්තමාන දේශපාලන තත්ත්වය හා පළාත් සභා ක්‍රියාකාරිත්වය පිළිබඳ කළ කතාබහකි මේ.* එක්සත් ජනතා නිදහස් සන්ධානය බස්නාහිර පළාත් සභාවට තරග කිරීමට මොන විදිහේ තේමාවක් ද තෝරාගෙන තිබෙන්නේ?අපි මහින්ද චින්තනය මූලික කරගත් ප්‍රතිපත්තියකුයි අනුගමනය කරන්නේ. අපේ තේමාව බවට පත්වෙලා තිබෙන්නේ මහින්ද චින්තනය තව දුරටත් අර්ථවත් විදියට පෙරට ගෙනයාමයි. ඒ සඳහා ගම්පහ දිස්ත්‍රික්කයේ කණ්ඩායම් නායකයා විදිහට අපට නිශ්චිත ප්‍රතිපත්තියක් හා වැඩපිළිවෙළක් තිබෙනවා.ඒ අනුව තමයි අප කටයුතු කරන්නේ. අපගේ එකම බලාපොරොත්තුව හා තේමාව බවට පත්වෙලා තිබෙන්නේ බස්නාහිර පළාත තුළ අප ඉටුකර ගෙන ආ මෙහෙවර තවදුරටත් ඉටු කිරීමයි. අපට දේශපාලන භේදයක් නැහැ. ආගම් ජාති භේදයක් නැහැ. ජනතා මෙහෙවර තමයි අපේ පරමාර්ථය වෙලා තිබෙන්නේ.මේ මැතිවරණයේ දී මා තරග කරන්නේ සියලු දෙනා සමඟ සහයෝගයෙන් හා අවබෝධයෙන් යුතුවයි. අප ගම්පහ දිස්ත්‍රික්කය පුරා යන්නේ මනාප තරගයට නොවෙයි පක්ෂයේ ජයග්‍රහණය වෙනුවෙනුයි.මෙහිදී මගේ මනාප ප්‍රමාණය පිළිබඳව ගැටලුවක් නැහැ. ගම්පහ දිස්ත්‍රික්කය තුළ හැමදාම නායකත්වයට සැලකීමේ ක්‍රමයක් තිබෙනවා. මුලින්ම බණ්ඩාරනායක මැතිනිය කණ්ඩායම් නායිකාව විදිහට තරග කළා එදා එතුමිය මනාප ලැයිස්තුවේ පළමුවෙනියා වුණා. ඉන්පසු අනුර බණ්ඩාරනායක, සුසිල් ප්‍රේමජයන්ත, ජෙයරාජ් ප්‍රනාන්දු පුල්ලේ, බැසිල් රාජපක්‍ෂ මහතා කණ්ඩායම් නායකයන් විදියට තරග කරමින් ලැයිස්තුවේ පෙරමුණට පැමිණියා. කොළඹ දී හෝ කළුතර දී මෙහෙම දෙයක් දක්නට නැහැ.* බස්නාහිර පළාත් සභා මැතිවරණය පසුගිය වර පවත්වද්දී එක්සත් ජනතා නිදහස් සන්ධානය 63% තරම් ඉහළ ඡන්ද ප්‍රතිශතයක් ලබාගත්තා. මෙවර මැතිවරණයේ දී එක්සත් ජනතා නිදහස් සන්ධානයට එවැනි ඉහළ ප්‍රතිශතයකින් ජයග්‍රහණය කළ නොහැකි බව ඇතැම් විචාරකයන් සඳහන් කරනවා. මේ ගැන ඔබේ අදහස පැහැදිලි කළ හැකි ද?අපේ ඡන්ද ප්‍රතිශතය එක් දශමයකින්වත් පහළ යන්නේ නැහැ ඒ ගැන අපට විශාල විශ්වාසයක් තිබෙනවා. ඉදිරි මැතිවරණයේ දී පසුගිය වතාවට වඩා වැඩි ඡන්ද ප්‍රතිශතයක් ලබා ගැනීමට පුළුවන්. ඒ ගැන අපට කිසිදු සැකයක් නැහැ. මෙවර මැතිවරණයේ දී අපට යළිත් 2/3 ඡන්ද ප්‍රතිශතයක් පමණක් නොවෙයි වැඩි ආසන ප්‍රමාණයකුත් ජයග්‍රහණය කිරීමට පුළුවන්.* මෙවැනි ප්‍රතිඵලයක් ස්ථිරවම ලබා ගැනීමට පුළුවන් කියලා ඔබ කියන්නේ කොහොමද?අද විපක්‍ෂයේ ඡන්ද ව්‍යාපාරයක් නැහැ. ගම් මට්ටමේ ඡන්ද ව්‍යාපාරයක් නැහැ. ඡන්ද අපේක්‍ෂකයෝ තාම මැතිවරණ ව්‍යාපාරයක් ආරම්භ කරලත් නැහැ. අද ඉඳන් ගණන් බැලුවොත් දවස් විසිපහයි ඡන්ද කටයුතු කරන්න ඉතිරිවෙලා තිබෙන්නේ. ඒත් අද දක්වාම විපක්‍ෂය නිහඬයි. මේ විපක්‍ෂයට ආණ්ඩු පක්‍ෂයේ ඡන්ද ප්‍රතිශතය පහළ දැමීම තබා තමන් ගත්ත ඡන්ද ප්‍රමාණය හෝ ආරක්‍ෂා කරගත හොත් බස්නාහිරින් ඉර පායාවි.මේ විදිහේ දුර්වල කඩා වැටුණු විපක්‍ෂයකට කිසිදු ජයග්‍රහණයක් ලබා ගැනීමට පුළුවන් කමක් නැහැ. විපක්‍ෂය තුළ කිසිදු නායකත්වයක් පෙනෙන්නට නැහැ. අපට මතකයි ශ්‍රීලනිපය විපක්‍ෂය තුළ සිටි කාලයේ දී කටයුතු කළ විදිහ.එදා අප මැතිවරණ ව්‍යාපාරය ඉතාමත් හොඳින් හා ශක්තිමත් ආකාරයට සිදු කළා. 1993 දී පළාත් සභා මැතිවරණය පොදුජන එක්සත් පෙරමුණ විදිහට ජයග්‍රහණය කළේ ඒ විදිහටයි. එදා අප ඉතාමත් ශක්තිමත් විදිහට මැතිවරණ ව්‍යාපාරය කරගෙන ගියා.අද ජනතා විමුක්ති පෙරමුණ නායකත්වයේ වෙනසක් සිදුකර තිබෙනවා, ඒ වෙනස්කම මඟින් ඒ අය බලාපොරොත්තු වෙන්නේ යම් ජයග්‍රහණයක් විය යුතුයි. ඒත් ඔවුන්ගේ ඡන්ද ප්‍රතිඵලය වෙනස් කිරීමට මේ එක වෙනසකටවත් පුළුවන් වේ යැයි සිතන්න බැහැ. ප්‍රජාතන්ත්‍රවාදී පක්‍ෂය වැනි දේශපාලන පක්‍ෂවලට තිබෙන්නේ ඉතාමත් කෙටි කාලීන ජනප්‍රියත්වයක් පමණයි. මේ කිසිදු දේශපාලන පක්‍ෂයකට ආණ්ඩුවට අභියෝග කරනවා තබා අහලකටවත් පැමිණීමට පුළුවන් කමක් නැහැ.* මෙවර ආණ්ඩුව මැතිවරණ ව්‍යාපාරය තුළ “ජිනීවා අවුල” අලෙවි කිරීමට කටයුතු කරන බවට ඇතැම් පාර්ශව චෝදනා කරනවා. මේ ගැන ඔබේ මතය පැහැදිලි කළ හැකි ද?අපට ජිනීවා පෙන්වා මැතිවරණ ජයග්‍රහණය කිරීමට ඕනෑ කමක් නැහැ. මේ ආණ්ඩුවට පැහැදිලි ජනතා ශක්තියක් හා ජනතා බලයක් තිබෙනවා. අපි මීට කලින් පවත්වන ලද පළාත් සභා මැතිවරණ පහෙන් හතරක්ම අති විශිෂ්ට විදිහට ජයග්‍රහණය කළා. උතුරු මැද මැතිවරණය පැවැතුණේ ඒ පළාත තුළ විශාල නියඟයක් තිබියදී. එදා ඇතැම් අය කීවා මේ මැතිවරණය පවත්වන්න එපා කියලා. ඒත් මේ මැතිවරණයෙන් අපට බහුතර ඡන්ද ප්‍රමාණයකින් ජයග්‍රහණය කිරීමට පුළුවන් වුණා. සබරගමුව, වයඹ, මධ්‍යම, මැතිවරණත් විශාල ඡන්ද ප්‍රමාණයකින් ජයගත්තා. ඉතින් මෙහෙම ජනතා පදනමක් අපට තිබියදී ජිනීවා පෙන්වා ඡන්ද ලබා ගැනීමට ආණ්ඩුවට ඕනෑකමක් නැහැ. දකුණේ දී හා බස්නාහිර දී විශිෂ්ට ජයග්‍රහණයක් ලබා ගැනීමට පුළුවන්. මේ ජයග්‍රහණය නොඉවසන අය තමයි මේ විදිහේ මතයක් පළ කිරීමට උත්සාහ කරන්නේ.* දීර්ඝ කාලයක් පළාත් සභාව නියෝජනය කළ පුද්ගලයකු ලෙස පළාත් සභා වෙත ලැබී ඇති බලතල පිළිබඳව ඔබේ අදහස පැහැදිලි කළ හැකි ද?ඇතැම් අය කියනවා පළාත් සභාවල බලතල මදි කියලා ඉඩම් බලතල ඕනෑ කියලා, නැතිනම් පොලිස් බලතල ඕනෑ කියලා. ඒත් මම නම් කියන්නේ ජනතාවට වැඩ කරන්න පොලිස් බලතලවත් ඉඩම් බලතලවත් ඕනැ නැහැ. ජනතාවට විශාල කාර්ය ප්‍රමාණයක් පළාත් සභා මඟින් ඉෂ්ට කළ හැකියි. මම ඒ දේ ප්‍රායෝගිකව පෙන්වා දී තිබෙන්නේ. හැබැයි රට බෙදන්න වෙනම ඊළමක් හදාගන්න උත්සාහ කරන අය තමයි පොලිස් බලතල ඉඩම් බලතල ගැන කතා කරන්නේ. වැඩක් කරන මනුස්සයකුට මේ බලතල එකක්වත් ඕනෑ නැහැ.* බස්නාහිර පළාත තුළ ඔබේ පාලන යුගයේ දී ඉටු කළ කාර්යභාරය පිළිබඳ පැහැදිලි කිරීමක් කළ හැකි ද?අප විශාල කාර්ය ප්‍රමාණයක් ඉෂ්ට කළා, සෞඛ්‍ය ක්‍ෂේත්‍රයේ දියුණු කිරීමටත් අධ්‍යාපන ක්‍ෂේත්‍රයේ දියුණුව සැලැසීමටත් කටයුතු රාශියක් ඉෂ්ට කර තිබෙනවා. පාසල් පමණක් 1267 සංවර්ධනය කර තිබෙනවා. දරුවන් ශක්තිමත් කිරීම මඟින් පමණයි රටක අනාගතය ශක්තිමත් කිරීමට පුළුවන් වෙන්නේ. මගේ මැතිවරණ තේමා පාඨය වෙලා තිබෙන්නේ දරු පරපුර ශක්තිමත් කිරීම අරමුණු කරගෙනයි.පළාත් සභාවකින් ඉටුවිය යුතු ප්‍රමුඛතම කාර්ය ප්‍රමාණය අපට ඉටු කිරීමට පුළුවන් වුණා. පසුගිය පළාත් සභා වාරය තුළ ඉටු කිරීමට නොහැකි වූ කාර්ය ප්‍රමාණයක් තිබෙනවා නම් ඒ දේවල් ටික ඉෂ්ට කිරීමට තමයි මෙවර අප බලය ඉල්ලන්නේ. ඒ සඳහා අවශ්‍ය සැලැසුම් අප සතුව තිබෙනවා. ඒ සඳහා තව දුරටත් ජනතා සහයෝගය පමණයි අපට අවශ්‍ය වෙන්නේ.* මැතිවරණ නීති උල්ලංඝනය කරන බවට ආණ්ඩු පක්‍ෂයට විශාල ලෙස චෝදනා එල්ල වෙනවා. මේ චෝදනා ගැන ඔබේ අදහස පැහැදිලි කළ හැකි ද?ඕනෑම කෙනකුට ඕනැම චෝදනාවක් එල්ල කළ හැකියි. ඒ ගැන අප එතරම් කලබල විය යුතු නැහැ. ඡන්ද පෝස්ටරයක් ඇලවීම පාරක නමක් අංකයක් ලිවීම මැතිවරණ නීතිය උල්ලංඝනයක් විදිහට සලකනවා නම් මේ වරද සියලු දේශපාලන පක්‍ෂ අපේක්‍ෂකයෝ සිදු කරනවා. මේ වගේ සරල දෙයක් හැර ආණ්ඩුවට පමණක් සීමා වූ මහා පරිමාණ මැතිවරණ නීති කැඩීම් ආණ්ඩුව සිදු කරන්නේ නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=f1403012</link>
    <topic>සබරගමු පළාතේ උප ප්‍රධාන සංඝනායක පදවියෙන් පිදුම් ලැබූ දම්පහළ සීලානන්ද හිමිපාණෝ</topic>
    <author>සමස්ත දායක සභාව ඇතුළු ගම්වාසීන්</author>
    <content>රත්නපුර ඇඹිලිපිටිය ප්‍රධාන මාර්ගයේ 76 –77 සැතැපුම් කණු අතර රිදීවිට හන්දියෙන් හැරී සැතපුම් 1/4 පමණ ගමන් කරන විට හමු වන ගොඩකවෙල ප්‍රාදේ්ශීය ලේකම් කොට්ඨාසයට අයත් මාරගල ග්‍රාම නිලධාරි වසම කේන්ද්‍ර කොට මනරම් භූමියක පිහිටි විහාරස්ථානයක් ලෙස ගල්ලෙනගොඩ රජමහා විහාරය හඳුන්වා දීමට පුළුවන.මෙම ඓතිහාසික රජමහා විහාරස්ථානයේ ඉතිහාසය හෙළ රජ දවස මෙරට පැවැති ස්වර්ණම යුගය ලෙස සැලැකෙන අනුරාධපුර යුගය දක්වා දිව යන්නකි. මහා වංශ කථාවේ ශ්‍රේෂ්ඨතම රජ කෙනකු ලෙස සැලැකෙන වළගම්බා රජතුමන් සොළීන්ට එරෙහිව සේනා සංවිධානය කරද්දී එතුමන්ගේ සේනා සංවිධානය කිරීමේ වටිනා ස්ථානයක් ලෙස මෙම පුද බිම පිහිටි ස්ථානය යොදා ගෙන ඇත.මෙම රජමහා විහාරස්ථානය ගල්ලෙන් කීපයක් එකතු වී ගොඩ නැගී ඇති බැවින් මෙම පුද බිමට ගල්ලෙනගොඩ රජමහා විහාරස්ථානය ලෙස නම ලැබී ඇති බව ජනප්‍රවාදයේ දැක් වේ.අතීතයේ ශ්‍රීපාද වන්දනාකරුවන්ගේ ගිමන් හලක් ලෙස මෙම පුණ්‍ය භූමිය යොදා ගෙන ඇති අතර දකුණු ප්‍රදේශයේ සිට සිරිපා වන්දනාවේ යෙදෙන බැතිමතුන් මෙම ස්ථානයේ පවතින රමණීය බව නිසාම එලෙස යොදා ගන්නට ඇතැයි සිතිය හැකිය. එනිසාවෙන්ම දකුණු පළාතෙන් වැඩම කරවන ලද භික්ෂූන් වහන්සේලා මෙහි වැඩ සිටි අතර අතීතයේ දී වේහැල්ලේ සංඝ පරම්පරාවට අයත් දම්පහළ සාරානන්ද හිමිපාණන් වහන්සේගේ යුගය මෙම විහාරස්ථානයේ ස්වර්ණමය යුගය ලෙස සැලැකේ.දම්පහළ සාරානන්ද හිමිපාණන් වහන්සේගෙන් පසුව මෙම විහාරස්ථානයේ විහාරාධිපති ධුරයට පත් වන රිදීවිට ධම්මජෝති ස්වාමීන් වහන්සේ මෙහි සංවර්ධන කටයුතු ඉදිරියට පවත්වාගෙන යමින් මෙම පුද බිම ආරක්ෂා කර ගැනීමට කටයුතු කළේය.අනතුරුව ක්‍රි.ව. 1965 වර්ෂයේ දී මෙම විහාරස්ථානයේ දී පැවිදි දිවියට පත්ව ක්‍රි.ව. 1974 වර්ෂයේ දී උපසම්පදා ශීලයෙහි පිහිටුවනු ලැබූ දහම්පහල සීලානන්ද හිමිපාණන් වහන්සේ ධම්මජෝති ස්වාමීන් වහන්සේගෙන් පසුව මෙම විහාරස්ථානයේ විහාරාධිපති ධුරයට පත්ව වර්තමානයේ දී මෙම විහාරස්ථානය හතර පේරුවට පමණක් නොව මුළු මහත් ප්‍රදේශයේම දිදුළන විහාරස්්ථානයක් බවට පරිවර්තනය කොට ඇත.පේරාදෙණිය විශ්වවිද්‍යාලයෙන් උපාධිය හදාරා කොළඹ විශ්වවිද්‍යාලයෙන් පශ්චාත් උපාධිය හැදෑරූ වර්තමාන විහාරාධිපති හිමිපාණෝ රත්නපුර සද්ධර්මාලංකාර විද්‍යායතන පිරිවෙනෙහි ආචාර්යවරයකු සේම එම පිරිවෙනෙහි පරිවේණාධිපති ධුරයට පත්ව විශ්‍රාම ගනු ලැබීය. සිය ගුරු දේවයන් වහන්සේලා පවත්වාගෙන ආ සියලුම ආගමික කටයුතු තව තවත් වැඩි දියුණු කරමින් පවත්වාගෙන යන අප නායක හාමුදුරුවෝ වසර 13 කට ආසන්න කාලයක් (ක්‍රි.ව. 1998 – ක්‍රි.ව. 2011) ශ්‍රී පාදස්ථානයේ භාරකාර ධුරය දරමින් ශ්‍රී පාදස්ථානය වෙනුවෙන් සිදු කළා වූ අමිල මෙහෙවර රටවාසී ලෝකවාසී බෞද්ධ ජනතාවගේ පමණක් නොව මුළු මහත් ලෝකයේම පැසැසුමට ලක් වන්නකි.එවන් වූ උදාරතර සේවාවක් සිදු කරන අප නාහිමියෝ 1965 සිට වර්තමානය තෙක්ම මෙම විහාරස්්ථානය කේන්ද්‍ර කර ගනිමින් මාරගල, තියඹරාවත්ත, කැම්මන, හිරමඩගම, රිදීවිට පමණක් නොව මෙම ප්‍රදේශයටම සිදු කරන සේවාව අපරිමිතය. වර්තමානයේ ගොඩකවෙල කොට්ඨාසයේ විහාරාධිපති සංගමයේ සභාපති ධුරය දරමින් විහාරස්ථාන දියුණුවට කටයුතු සලසනවා මෙන්ම හතරපේරුවේම දායක කාරකාදීන්ට පමණක් නොව මුළු මහත් රටවාසීන්ට වන්දනාමාන කළ හැකි ශ්‍රේෂ්ඨ පුදබිමක් ලෙස මෙම විහාරස්ථානය ගොඩ නංවා ඇත.අප විහාරස්ථානයේ වැඩසිටින බෝධීන් වහන්සේලා වටා අටවිසි බුදුරජාණන් වහන්සේලා වැඩම කොට වඩා හිදුවා සිටින බුදු කුටි බොහෝ සැදැහැතියන්ගේ පුද පූජාවන්ට ගෞරවයට පාත්‍ර වන්නේය.එපමණක් නොව විහාරස්ථානයට ඉහළින් පිහිටා තිබෙන කඳු සිරස මතට ගමන් කරන්නා වූ මාර්ගයේ අටවිසි බුදුන් වහන්සේලා උතුම් වූ සම්බුද්ධත්වයට පත් වීමට පිටදුන් බෝධීන් වහන්සේලා රෝපනය කර ඇත්තේ සැදැහැවතුන්ට වැද පුදා ගන්නට ය.ඉදිරියේ දී එම බෝධීන් වහන්සේලා වටා අටවිසි බුදුවරයන් වහන්සේලා වැඩම කරවීමට නියමිතය. එපමණක් නොව රට දැය වෙනුවෙන් ජීවිතය පරිත්‍යාග කළ ලුතිනන් රුවන් මුදලිගේ තරුණ මහත්මා සිහිපත් කරමින් එම පවුලේ ආදරණීය මෑණියන් සහ සහෝදර සහෝදරියන් එක්ව ගොඩනැගූ චෛත්‍යය රාජයාණන් වහන්සේ සුදෝ සුදු වන් පුළුන් ගැබක් සේ දිස් වන්නේ මුළු ප්‍රදේශයටම ආලෝකයක් ගෙන දෙමිනි.එතැනින් නොනැවතුණු උන්වහන්සේ විහාරස්ථානයේ උතුම් වූ බුදුපියාණන් වහන්සේට වැඩ සිටීම සඳහා ඉතාම මනරම් වූ බුදු කුටියක් ඓතිහාසිකත්වය ආරක්ෂා කර ගනිමින් නිර්මාණය කරන්නට නායකත්වය ලබා දුන්නේ ය.පැරැණි ධර්මශාලා මන්දිරය ප්‍රතිසංස්කරණය කරමින් ද නව තෙමහල් ධර්ම ශාලාවක් ද නිර්මාණය කරමින් හතරපේරුවේම දායක දායිකාවන් වෙනුවෙන් සිදු කරන සේවාව අතිමහත් ය. පසළොස්වක පොහොය දිනවල පෙහෙවස් සමාදන් වන උපාසක උපාසිකාවන් උදෙසා මුළුතැන් ගෙයක් සැකැසීම තුළ උන්වහන්සේගේ ජන මූල නායකත්වය මනාව පැහැදිලි වන අවස්ථාවකි.හතරපේරුවේම දායක කාරකාදීන් වෙනුවෙන් ශිෂ්‍ය භික්ෂුන් වහන්සේලා කිහිප නමක් ම සසුන්ගත කළ අපේ නායක හාමුදුරුවෝ අනාගතය පිළිබඳ යථාර්ථවාදීව බැලූ වියත් තෙර නමකි. වර්තමානයේ කොස්නාතොට දම්රජ පිරිවෙනෙහි ආචාර්ය ගල්ලෙනගොඩ ශ්‍රී සාරානන්ද දහම් පාසලේ ප්‍රධානාචාර්ය රාජකීය පණ්ඩිත ගෞරව ශාස්ත්‍රපති මිල්ලව ලංකානන්ද හිමියන් සේම රත්නපුර සද්ධර්මාලංකාර පිරිවෙනෙහි ආචාර්ය ගෞරව ශාස්ත්‍රවේදී නෙල්ලිවල සුමන හිමි යන ස්වාමීන් වහන්සේලා අපේ නායක හාමුදුරුවන්ගේ ඉදිරි වැඩපිළිවෙළ ශක්තිමත් කරමින් අපේ ගමට ආලෝකයක් ලබා දෙන ස්වාමීන් වහන්සේලා ය.අප නායක හාමුදුරුවන් වහන්සේගේ තවත් ශිෂ්‍ය නමක් වන අගලගමුවේ ධම්මින්ද හිමියෝ දැනට පාතකඩ දිද්දෙණිය විහාරස්ථානයේ වැඩ සිටින අතර රත්නපුර සද්ධර්මාලංකාර පිරිවෙනෙහි ආචාර්ය හිමි නමකි. තවත් ශිෂ්‍ය නමක් වන මිල්ලව සාරානන්ද හිමිපාණෝ උසස් අධ්‍යාපනය හදාරමින් සිටිති.මෙවන් වූ උදාරතර තෙරනමක් වන අප නායක හාමුදුරුවන් වහන්සේට මල්වතු විහාරයෙන් ශ්‍යාමෝපාලි වංශික මහා නිකායේ මල්වතු පාර්ශවයේ සබරගමුව පළාතේ උප ප්‍රධාන සංඝනායක ධුරය හිමි වීම අප සියලුම දෙනාගේම භාග්‍යයකි.මක් නිසාද යත් දැන් අප ශ්‍රේෂ්ඨ යතිවරයන් වහන්සේ නමකගේ දායකයන් වීම නිසාවෙනි. බුදුපියාණන් වහන්සේ දේශනා කළ භික්ෂු භික්ෂුණී උපාසක උපාසිකා යන සිව් වනක් පිරිසෙන් උපාසක උපාසිකාවන් වන අප සැමට සතුටු විය හැක්කේ මෙවන් උදාරතර සේවාවන් රැසක් සිදු කරන සිදු කළ අප නායක හාමුදුරුවන් වහන්සේට ශ්‍යාමෝපාලි වංශික මහා නිකායේ මල්වතු පාර්ශවයේ මහා නායක තිබ්බටුවාවේ ශශ්‍රී සිද්ධාර්ථ සුමංගලාභිධාන මහා නායක ස්වාමීන් වහන්සේගෙන් මෙන්ම ජනපතිතුමන් ප්‍රමුඛ සම්භාවනීය පිරිසගේ සම්භාවනාවට පත් වීම අපේ නායක හාමුදුරුවන්ට කළ හැකි ලොකුම උපහාරය වන බැවිනි.දකුණෙන් සබරගමුවට වැඩම කොට අප ගල්ලෙනගොඩ රජමහා විහාරස්ථානයේ වැඩ සිටිමින් අමිල වූ මෙහෙවරක් රට ජාති ආගම වෙනුවෙන් සිදු කළ සහ සිදු කරන ශ්‍යාමෝපාලි වංශික මහා නිකායේ මල්වතු පාර්ශවයේ සබරගමුව පළාතේ උප ප්‍රධාන සංඝනායක ධුරයෙන් පිදුම් ලබන දම්පහල සීලානන්ද අපේ නායක හාමුදුරුවන් වහන්සේට නිදුක් නිරෝගී චිර ජීවනය උදා වේවායි ගල්ලෙනගොඩ රජමහා විහාරස්ථ දායක සභාව ලෙස අප සුභාශිංසන එක් කරන්නෙමු. තෙරුවන් සරණයි.ශාසන ඉතිහාසය දෙස බලනවිට ගුණ නුවණින් පිරි තම ශ්‍රාවකයන් වහන්සේලා උදෙසා බුදුපියාණන් වහන්සේ විසින් ඨානාන්තර පිරිනැමූ අයුරු පෙළ දහමෙහි දක්නට ලැබේ. මෙම ශාසනික පිළිවෙළ අනුව ශ්‍රී ලාංකික ඉතිහාසය තුළද මෙවැනි ඨානාන්තර පිරිනැමීම ආරම්භ වූ ආකාරය පොළොන්නරුව රාජධානි සමය සාක්ෂි දරයි. මෙකී සම්ප්‍රදාය අනුව යමින් මහනුවර විසු කීර්ති ශ්‍රී රාජසිංහ මහ රජතුමා සංඝරාජ තනතුරත්, උභය මහා විහාරයේ මහානායක, අනුනායක ආදී අනෙකුත් ඨානාන්තරත් ඇති කරමින් වත්මන් ශාසනික පිළිවෙතෙහි පදනම ඇති කළේය.ගතවූ වසර 260ක පමණ කාලයක් තුළ ඓතිහාසික වශයෙන් උභය මහා විහාරයට පැවරී ඇති චිරාගත සම්ප්‍රදායානුකූල බලයත්, රාජකීය අනුග්‍රහයත්, මත මෙම නායක පදවි පත්කිරීම නිසිලෙස පවත්වාගෙන ආ බව මෑතකාලීන ශාසන ඉතිහාසය තුළ මොනවට පැහැදිලි වේ.ඒ අනුව පුරප්පාඩුව පැවැති සබරගමුව පළාතේ උප ප්‍රධාන සංඝනායක පදවිය “ප්‍රවචන කීර්ති ශ්‍රී ධම්මදින්න” යන ගෞරව නාම සම්මුතිය සහිතව අපේ මල්වතු මහා විහාරයේ මහානායක ස්ථවිරයන් වහන්සේ ප්‍රමුඛ සානුනායක ගරුතර කාරක මහා සංඝ සභාව වෙතින් රත්නපුර ගල්ලෙනගොඩ රාජමහා විහාරය ඇතුළු එම විහාරගණයේ ආධිපත්‍ය උසුලන ශ්‍රීපාදස්ථානයේ හිටපු භාරකාර ධුරන්දර දම්පහල සීලානන්ද ස්ථවිරයන් වහන්සේ වෙත පත්කර ඇති බව දැන ගැනීමෙන් මම අතිශය සතුටට පත්විමි.අභිනව නායක ස්ථවිරයන් වහන්සේ කීර්තිමත් සඟ පරපුරක ප්‍රවෘජාව ලබා රත්නපුර සද්ධර්මාලංකාර පිරිවෙන, පැපිලියාන සුනේත්‍රාදේවි පිරිවෙන, වැනි විද්‍යස්ථාන තුළින් පාරිවේණික අධ්‍යාපනයද, පේරාදෙණිය විශ්වවිද්‍යාලයෙන් ගෞරව ශාස්ත්‍රවේදී උපාධිය ද, කොළඹ විශ්වවිද්‍යාලයෙන් අධ්‍යාපන ඩිප්ලෝමා උපාධියද, ලබා ගත් දැන උගත් භික්ෂු නමකි.ඉන්පසු පරිවෙණාචාර්යන් වහන්සේ නමක් ලෙසත්, පරිවෙනාධිපතීන් වහන්සේ නමක් ලෙසත්, ධර්ම ශාස්ත්‍රීය මෙහෙවරක නියැලුණු අතර ශ්‍රී පාදස්ථානයේ භාරකාර ධුරය දීර්ඝ කාලයක් හොබවමින් සිදුකළ විශිෂ්ට සේවාව මෙහිලා වෙසෙසින් සිහිපත් කළ යුතුව ඇත.වත්තානුවත්තපටිපන්න ශික්ෂාකාමී මහතෙර නමක් වන උන්වහන්සේට මෙවැනි ශාසනික තානාන්තරයක් ලැබීම ගිහි පැවිදි අප කාගේත් මහත්වු අමන්දානන්දයට හේතුවකි. එනිසාවෙන් බුද්ධාධී රත්නත්‍රයේ හා උතුම් දළදා සමිඳු ආශිර්වාදයෙන් රත්නපුර ගල්ලෙනගොඩ රාජමහා විහාරය ඇතුළු එම විහාරගණයෙහි අධිපති දම්පහල ප්‍රවචන කීර්ති ශ්‍රී ධම්මදින්න සීලානන්දාභිධාන සබරගමු පළාතේ උප ප්‍රධාන සංඝනායක ස්ථවිරයන් වහන්සේට නිදුක් නිරෝගී භාවයත් චිරජීවනයත් ලැබේවායි ශුභාශිංසනය කරම්හ.සබරගමුව පළාතේ රත්නපුර දිස්ත්‍රික්කයේ හිරිමඩගම ගල්ලෙනගොඩ රජමහ විහාරය, පළාබත්ගල කීර්ති ශ්‍රී රාජසිංහ රජමහ විහාරය, පැල්මඩුල්ල පාතකඩ දිද්දෙනිය පුරාණ විහාරය යන විහාරයන් හි විහාරාධිපති ශාස්ත්‍රවේදී දම්පහල සීලානන්ද ස්ථවිරයන් වෙත “ප්‍රවචන කීර්ති ශ්‍රී ධම්මදින්න” යන ගෞරව නාමය සහිතව සබරගමුව පළාතේ උපප්‍රධාන සංඝනායක පදවිය අපේ ගරුතර කාරක මහා සංඝ සභාවේ සමානච්ඡන්දයෙන් පත් කරන්නට යෙදිනි.1965 වසරේ දී පැවිදි දිවියට ඇතුළත් වූ දම්පහල සීලානන්ද ස්ථවිරයන් සම්භාව්‍ය ආචාර්ය උපාධ්‍යායන් වහන්සේලාගේ මඟපෙන්වීම තුළින් ස්වකීය අභිවෘද්්ධිය ඇතිකරගෙන රත්නපුර සද්ධර්මාලංකාර පිරිවෙනින් සහ පැපිලියාන සුනේත්‍රාදේවි පිරිවෙනින් තම මූලික අධ්‍යාපනය ලබා පේරාදෙණිය විශ්වවිද්‍යාලයෙන් ශාස්ත්‍රවේදී උපාධිය දිනාගනිමින් ආචාර්යවරයකු හා පරිවෙණාධිපතිවරයකු වශයෙන් දීර්ඝ කාලයක් මෙරට සාම්ප්‍රදායික පාරිවේණික අධ්‍යාපනයට සිදු කර ඇති සේවාව ඉතාම අගය කළ යුතුය.ස්වකීය විහාරස්ථානයන් හි අභිවෘද්ධිය සඳහා කටයුතු කරමින් විහාරස්ථ දායක කාරකාදීන්ගේ ආගමික කටයුතු නොපිරිහෙලා ඉටුකරමින් ද විවිධ සමිති සමාගම්වල නිලතල හොබවමින් ද මහඟු සේවාවක් සිදු කර ඇති සීලානන්ද ස්ථවිරයෝ වර්තමානයේ රත්නපුර සද්ධර්මාලංකාර පිරිවෙන් විහාරස්ථානයේ කෘත්‍යාධිකාරී ධුරය දරමින් සිදු කරනු ලබන සේවාව ඉතා ප්‍රශංසනීය වේ. එසේම දීර්ඝ කාලයක් ශ්‍රීපාදස්්ථානයේ භාරකාර ධුරය දරමින් එහි සංවර්ධනය උදෙසා සිදුකරන ලද ඉමහත් සේවාව ද ඇගැයීමට ලක්විය යුත්තකි.ශ්‍රද්ධා ප්‍රඥා ගුණයන්ගෙන් පිරිපුන්ව විවිධ හැකියාවන් හා දක්‍ෂතාවයන්ගෙන් සමන්විතව ප්‍රදේ්ශයේ ගිහි පැවිදි කාගේත් සිත් දිනාගෙන ක්‍රියාශීලී භික්‍ෂුවක් ලෙස කටයුතු කරන ශාස්ත්‍රවේදී දම්පහල ප්‍රවචන කීර්ති ශ්‍රී ධම්මදින්න සීලානන්දාභිධාන සබරගමුව පළාතේ උප ප්‍රධාන සංඝනායක ස්්ථවිරයන් වහන්සේට ඉදිරියේදීත් රට, දැය, සමය වෙනුවෙන් ඉමහත් සේවාවක් ඉෂ්ට සිද්ධ කිරීමට තෙරුවන් සරණින් සහ සිරි දළදා සමිඳුන්ගේ ආශීර්වාදයෙන් ආයුරාරෝග්‍ය සම්පත් ලැබේවායි ඉත සිතින් ප්‍රාර්ථනා කරම්හ.“යෝ හවේ දහරෝ භික්ඛු - යුඤ්ජති බුද්ධ සාසනේ සෝ ඉමං ලෝකං පභා සේති - අබ්භා මුත්තෝව චන්දිමා”බුදු සසුනෙහි මනාව හැසිරෙන භික්ෂු තෙම වලාවෙන් මිදුනු සඳක් සේ ලෝකය බබළවන්නේ ය.ශ්‍යාමෝපාලි වංශික මහා නිකායේ මල්වතු පාර්ශ්වයේ සබරගමු පළාතේ උප ප්‍රධාන සංඝනායක ධුරය සඳහා ශාස්ත්‍රපති දම්පහල සීලානන්ද ස්්ථවිරයන් වහන්සේ පත් කොට තිබේ. මල්වතු මහා විහාරීය කාරක සංඝ සභාව විසින් ගත් මෙම තීරණය මුලින්ම ප්‍රශංසා කළ යුතුය.“දෙයක් වේ නම් යම් සුදුස්සාටම අයිති විය යුතු”පුරාතන පිළිගැනීමට අනුව තනතුරක් හිමිවිය යුත්තකුට එය හිමිව තිබේ.සීලානන්ද ස්ථවිරයන් වහන්සේ මා දැන හඳුනන්නේ කුඩා කල සිට ය. උන්වහන්සේ කුඩා කල සිටම සුපේෂල ශික්‍ෂාකාමී ගුණයෙන් යුක්ත ය. කුඩා අවධියේම ප්‍රවජ්‍යා භූමියට පත්ව, දැන උගත්කම්වලින් යුතුව තරුණ කාලයේ සිටම සසුන් කෙත එළිය කළේ ය.මාරගල ගල්ලෙනගොඩ රජමහා විහාරය, ශ්‍රී පාදස්ථානය, රත්නපුර සුධර්මශාලා සද්්ධර්මාලංකාර පිරිවෙන් විද්‍යායතනය යන ආයතන වල විවිධ තනතුරු දරමින් කරන ලද ජාතික, ආගමික, සමාජ මෙහෙවර අති විශාලය.තනතුරු ලාභ සත්කාර උන්වහන්සේ වෙත ගලා ආවද නිහතමානී, නිරහංකාර, ගුණය හැම විටම ප්‍රකට කෙරුණි. බුද්ධ දේශනාව අනුව යමින් ඒ හැම මොහොතකම භික්‍ෂුත්වය ශෝභාමත් කර ගත්තේ ය.සීලානන්ද ස්ථවිරයන් වහන්සේ කරනු ලැබූ මෙන්ම උන්වහන්සේට කළ හැකි සමාජ මෙහෙවරද ඉමහත් ය. සංඝයාගේ සමගිය සැපය කොට සලකන සීලානන්ද ස්ථවිරයන් වැනි ස්ථවිර නමක් මෙම තනතුරට පත්වීම අප කරන ජාතික, ආගමික, සමාජ මෙහෙවරට මෙන්ම අපට ද විශාල ශක්තියකි.පුද්ගල විනයක් ඇති පුද්ගලයකුට සමාජ විනයක් ඇති කළ හැකිය. වැඩ කිරීමට මෙන්ම ඒ සඳහා කැමැත්තක් හා හැකියාවක් සීලානන්ද ස්ථවිරයන් තුළ තිබේ. උන්වහන්සේ තුළ පවතින හික්මීම ඊට කදිම ආභරණයකි. ශ්‍රී පාදස්ථානයේ භාරකාර ධුරය හා රත්නපුර සුධර්ම ශාලා සද්ධර්මාලංකාර පිරිවෙන් විද්‍යායතනයේ පරිවෙණාධිපති ධුරය දරමින් කරන ලද සේවය හොඳ උදාහරණ යකි.ශ්‍යාමෝපාලි වංශික මල්වතු මහා විහාරීය කාරක සංඝ සභාව සීලානන්ද ස්ථවිරයන් වහන්සේ විසින් කරන ලද මෙහෙවර නිසි ඇගැයීමට ලක්කොට අභිනව සංඝනායක පදවිය උන්වහන්සේට පිරිනැමීම පිළිබඳව අපි ද බෙහෙවින් සතුටු වෙමු.ශ්‍යාමෝපාලි වංශික මහා නිකායේ මල්වතු මහා විහාර පාර්ශ්වයේ සබරගමු පළාතේ උප ප්‍රධාන සංඝනායක ධුරයෙන් පිදුම් ලද දම්පහල සීලානන්ද ස්ථවිරයන් වහන්සේට ශක්තිය, ධෛර්ය හා දීර්ඝායුෂ ප්‍රාර්ථනා කරමි.රත්නපුර දිස්ත්‍රික්කයේ මාරගල කිරිමඩගම ගල්ලෙනගොඩ රජමහා විහාරය, රත්නපුර පළාබත්ගල කීර්ති ශ්‍රී රාජසිංහ රජමහා විහාරය හා පැල්මඩුල්ල පාතකඩ දිද්දෙණිය පුරාණ විහාරය යන විහාරයන්හි විහාරාධිපති ගෞරවාර්හ දම්පහල සීලානන්ද නායක ස්වාමින් වහන්සේ වෙත මල්වතු මහා විහාරයීය ගරුතර කාරක සංඝ සභාව මඟින් ‘ප්‍රවචන කීර්ති ශ්‍රී ධම්මදින්න’ යන ගෞරව නාම සම්මුතිය සහිත සබරගමු පළාත් උප ප්‍රධාන සංඝනායක පදවිය පිරිනැමීමේ පුණ්‍ය මහෝත්සවය නිමිත්තෙන් එළිදැක්වෙන සමරු කලාපය සඳහා ශුභාශිංසන පණිවුඩයක් නිකුත් කිරීමට ලැබීම පිළිබඳව මම අතිශයින් සතුටට පත්වෙමි.රත්නපුර සද්ධර්මාලංකාර පිරිවෙන් විද්‍යායතනයෙන් හා පැපිලියාන සුනේත්‍රා මහා දේවි පිරිවෙනින් ධර්ම ශාස්ත්‍ර ඥානය ලැබ පේරාදෙණිය විශ්වවිද්‍යාලයෙන් ශාස්ත්‍රවේදී උපාධිය හා කොළඹ විශ්වවිද්‍යාලයෙන් පශ්චාත් අධ්‍යාපන ඩිප්ලෝමාව ලබා ගත් උන්වහන්සේ රත්නපුර සද්ධර්මාලංකාර පිරිවෙන් විද්‍යායතනයේ පරිවේණාචාර්යවරයකු ලෙස සේවයට එක්වී නියෝජ්‍ය පරිවේණාධිපති හා පරිවේණාධිපති ධුරයද දරා වර්තමානය වනවිට එකී කෘත්‍යාධිකාරි ස්වාමින් වහන්සේ වශයෙන් එම පිරිවෙන් විද්‍යායතනයට අමිල සේවයක් ඉටුකරන ආකාරය මම ඉතා අගය කරමි.අතිපූජනීය ශ්‍රීපාදස්ථානයේ භාරකාර ධුරය දැරූ කාලය තුළ ආරම්භ කළ සියලු සංවර්ධන කටයුතු වර්තමානය වනවිට යථාර්ථයක් බවට පත්කිරීමේ ගෞරවය ගෞරවාර්හ දම්පහල සීලානන්ද නායක ස්වාමින් වහන්සේට හිමිවිය යුතු බව මම විශ්වාස කරමි. ප්‍රදේශවාසීන්ගේ නොමද ගෞරවාදරයට පාත්‍ර වෙමින් හා ප්‍රදේශයට කීර්තියක් ලබා දෙමින් කටයුතු කරන උන්වහන්සේට අභිනව පදවිය තුළින් ද රත්නපුර දිස්ත්‍රික්කයට වැඩි සේවයක් සිදුකිරීමට අවස්ථාව සැලසෙනු ඇති බව මම විශ්වාස කරමි.උන්වහන්සේගේ උත්සාහය හා කැපවීම මත සියලු විහාරස්ථාන තුළින් සැදැහැවත් බෞද්ධයන්ගේ ආගමික කටයුතු වෙනුවෙන් ඉටුකරනු ලබන සියලු කටයුතු ද ප්‍රශංසනීයය. බුදුසසුන ඒකාලෝක කරවමින් ප්‍රඥාසම්පන්න ජන සමාජයක් ගොඩනැඟීම සඳහා සිදුකරනු ලබන ලෝක ශාසනික සේවාවන් තවදුරටත් සිදුකිරීමට අවශ්‍ය නිදුක් නිරෝගීභාවයත් චිරජීවනයත් ගෞරවාර්හ දම්පහල සීලානන්ද නායක ස්වාමින් වහන්සේට ලැබේවා! යි ප්‍රාර්ථනා කරන අතර මෙම පුණ්‍ය මහෝත්සවය සර්වප්‍රකාරයෙන්ම සාර්ථක වේවා!යි මෙත් සිත් පෙරටුව ප්‍රාර්ථනා කරමි.මහා විහාර වංශික ශ්‍යාමෝපාලි මහා නිකායේ මල්වතු පාර්ශ්වයේ කාරක සංඝ සභාව මඟින් ප්‍රවචන කීර්ති ශ්‍රී ධම්මදින්න” ගෞරව නාමය සම්මුතිය සහිතව “සබරගමු පළාතේ උප ප්‍රධාන සංඝනායක” පදවිය රත්නපුර, මාරගල, හිරිමඩගම ගල්ලෙනගොඩ රජමහා විහාරය, රත්නපුර පළාබත්ගල කීර්ති ශ්‍රී රාජසිංහ රජමහා විහාරය, පැල්මඩුල්ල පාතකඩ දිද්දෙනිය පුරාණ විහාරය යන ත්‍රිත්ව විහාරාධිපති, රත්නපුර සද්ධර්මාලංකාර පිරිවෙනේ කෘත්‍යාධිකාරි පූජ්‍යපාද දම්පහල සීලානන්දාභිධාන නායක හිමිපාණන් වහන්සේට පිරිනමන්නට යෙදුණු බව සැලැවිය.ඒ පිළිබඳ මාගේ ගෞරවණීය සුභ පැතුම් එක් කරමි. මහා විහාර වංශික සඟ සිරිත සුරකිමින් නිර්මල ථෙරවාදී බුදු සසුනෙහි මතු තිර පැවැත්ම සාක්ෂාත් කරලීම සඳහා අනුපමේය සේවාවක නිරතව කටයුතු කරන අප නාහිමිපාණන් වහන්සේගේ විද්වත් සසුන් දිවි සිරිතට නිබඳවම දිරිය ශක්තිය ප්‍රාර්ථනා කරමි.වෙසෙ‍සින්ම අප නායක හිමිපාණන් වහන්සේ ශ්‍රීපාදස්ථානයේ භාරකාර ධුරය දරමින් ලෝක පූජිත බෞද්ධ සිද්ධස්ථානයක් ලෙසට සංවර්ධනය කිරීමට කටයුතු කරමින් බෞද්ධ ශාසනයේ උන්නතිය උදෙසා ඉටුකොට ඇති මෙහෙවර මේ මොහොතේ සිහිපත් කළ යුතුය.රත්නපුර සද්ධර්මාලංකාර පිරිවෙනේ පරි‍ෙව්ණාධිපති ධුරය වසර 30 කට වඩා හොබවමින් නැනගුණ පිරි පරපුරක් බිහි කිරීමට දරන ලද වෑයම වෙසෙසින්ම සිහිපත් කළ යුතු තරම්ය. එමෙන්ම දුර්ලභ ගති සිරිත්වලින් හෙබි දෑ හිතකාමී ශාසන ශෝභන නායක ස්වාමින්ද්‍රයාණන් වහන්සේ නමක් ලෙස ද පූජ්‍යපාද දම්පහළ සීලානන්දාභිධාන නාහිමිපාණන් වහන්සේ මා මැනවින් දැන සිටිමි.ලෝ සතහට කැපවෙමින් උතුම් ශාසනික දිවි මඟ පාරමිතා පුරන්නට සියම් මහා නිකායේ මල්වතු පාර්ශ්වයේ සබරගමු පළාතේ උප ප්‍රධාන සංඝනායක පූජ්‍යපාද දම්පහල සීලානන්දාභිධාන නායක හිමිපාණන් වහන්සේට නිදුක් නිරෝගී සුවය සමඟ චිරජීවනය බැතිබර පූර්වකව ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=f1403013</link>
    <topic>ජනතා විශ්වාසය දිනූ නායකත්වයේ ප්‍රතිරූපය</topic>
    <author>නලින් මර්වින් ප්‍රනාන්දු ශ්‍රී ලංකා ආයුර්වේද ඖෂධ සංස්ථාවේහිටපු කළමනාකාර අධ්‍යක්ෂ</author>
    <content>ජනගහනය හා සම්පත් අතින් ප්‍රමුඛ වූද වඩාත් ආර්ථික ශක්තියෙන් යුත් සංවර්ධිත පළාත් සභා දෙක වන බස්නාහිර හා දකුණ සඳහා නියෝජිතයන් තෝරා ගැනීමට නාමයෝජනා කැඳවා ඡන්දය පැවැත්වීම 2014.03.29 වන දිනට යොදා ඇත. ගිය වසරේ පළාත් සභා ඡන්ද කීපයක් පැවැත්වුවද මෙවර පැවැත්වෙන ඡන්දය වඩා සුවිශේෂී තත්ත්වයක් ගෙන ඇත්තේ මෙම ඡන්දයෙන් පසු ඊට සමගාමීව පැවැත්වීමට නියමිත පාර්ලිමේන්තු මැතිවරණය හා ජනාධිපතිවරණය මුළු රටේම අනාගතයට විශේෂ බලපෑමක් සිදුකරන්නක් බැවිනි.මෙම පළාත් සභා මැතිවරණයේ ප්‍රතිඵලය සෘජුවම ඊළඟ මහා මැතිවරණ දෙකටම බලපානු ඇත. ජනතාව මෙම පළාත් සභා මැතිවරණයෙන් දෙන තීරණය ආසන්නයේ පැවැත්වීමට නියමිත මහා මැතිවරණයටත් ජනාධිපතිවරණයටත් හේතුවන බව දන්නා බුද්ධිමත් දේශපාලකයා එනිසාම මෙම පළාත් සභා ජයගැනීම සඳහා වඩාත් උනන්දු වනු ඇත.සාමාන්‍යයෙන් මැතිවරණයක් පැවැත්වෙන විට, පවතින ආණ්ඩුව තමන් රට තුළ කරන ලද සංවර්ධන කටයුතු ජනතාවට දෙන ලද සහන රට ස්වයං පෝෂිත කිරීමට ගන්නා ලද ක්‍රියාමාර්ග ජනතාවට පැහැදිලි කරන්නේ ජයග්‍රහණයට යාමට අවශ්‍ය ප්‍රචාරක කටයුතු කෙරෙහි දැඩි උනන්දුවක් දක්වමිනි.විපක්ෂය තමන් නව රජයක් පිහිටුවුවහොත් ජනතාවට දෙන සහන පෙන්වා ඡන්ද ජයග්‍රහණය කිරීමට අපේක්ෂා කරයි. එහෙත් මේ වනවිට මෙම ක්‍රමය සහමුලින්ම වෙනස්වී ඇත. ජනතාව රජයේ දුර්වලකම් හෝ විපක්ෂයේ දක්ෂතා ‍තක්සේරු කර ඡන්දය පාවිච්චි කිරීම වෙනුවට අද පුරුදු වී ඇත්තේ රට ජයග්‍රහණය කරගෙන යාමට හැකි වන්නේ කුමන නායකත්වයකටද යන්න සිතා එම නායකත්වය ජයග්‍රහණය කිරීමට ඡන්දය පාවිච්චි කිරීමයි.වෙනදා මැතිවරණයක් පැවැත්වෙන විට ජනතාව තම පක්ෂ අනුව ඒකරාශි වී තම පක්ෂයේ ජයග්‍රහණය සඳහා ක්‍රියා කරන‍ුයේ දැඩි කැපවීමකිනි. එහෙත් මේ වනවිට පක්ෂ තුළ ඒකරාශී වී වෙනදා කරන ලද දේශපාලන කැපවීමෙන් ජනතාව ඉවත්වී ඇත. රජය විසින් කරන ලද සංවර්ධන කටයුතු ජනතාවට දෙන ලද සහන අමතක කරන ජනතාව විපක්ෂය රජයට විරුද්ධව කරන අභියෝගද සැලකිල්ලට නොගන්නා තත්ත්වයක් පෙනෙන්නට ඇත.මෙම වෙනස්වීමේ ප්‍රවණතාවයට හේතුවී ඇත්තේ සියල්ල අමතක කර මුල්තැනට නායකත්වය පැමිණීමයි. රටේ නායකයා වන්නේ කවුරුන්ද යන්න මිස වෙන කිසිවක් ප්‍රධාන තැනට පත්ව නැත. රටේ යහපාලන‍යක් ඇති කර සංවර්ධන දේශයක් ‍ෙගාඩනැගිය හැක්කේ පරිණත නායකත්වයකට පමණකැයි ජනතාව නිගමනය කර ඇත. ඒ අනුව පක්ෂ දේශපාලනය අපේක්ෂකයින්ගේ දක්ෂතාවන්, ඡන්දය පාවිච්චි කිරීමේදී ජනතාව සැලකිල්ලට භාජනය නොකැරෙන තත්ත්වයට අද පිවිස ඇත.ඒ අනුව ජනතාව මේ වනවිට ඡන්දය සම්බන්ධයෙන් තෝරාගෙන තිබෙන නායකත්වය දෙස බලා ඡන්දය පාවිච්චි කිරීමේ ක්‍රමය ඉතා නිවැරැදි සාර්ථක ක්‍රමයක් බව සඳහන් කළ යුතුය. අත්දැකීම් සහිත පළපුරුදු බුද්ධිමත් නායකත්වයක් රට මෙහෙයවිය යුත්තේ කෙසේද යන්න පිළිබඳව ගන්නා තීරණය ජනතාවට ඉදිරිපත් කර ජනතා සහාය ලබාගෙන කටයුතු කිරීම ජනතාවගේත් රටේත් යහපතට හේතුවනු ඇත. කිසිදු දේශපාලන පරිණතභාවයක් නැති ළාබාල බුද්ධිමත් තීරණ ගැනීමෙහිලා අසමත් අයෙක් රටේ නායකත්වයට පත්වුවහොත් එමඟින් රටට වන හානිය ජනතාව තේරුම් ගෙන ඇත. ජනතාවගේ දේශපාලන අත්දැකීම් ඉතා ප්‍රබල මට්ටමක පවතින අතර පරිණත නායකත්වයකට හැර බොළඳ නායකත්වයකට බුද්ධිමත් ජනතාව නතුකර ගැනීම ලෙහෙසි නොවේ.ප්‍රජාතන්ත්‍රවාදයේ නාමයෙන් මැතිවරණ විසිහතරක් පරාජයට පත්වී පරාජය උරුමයක් ලෙස පිළිගැනීමට සූදානම්ව සිටින නායකත්වයක් ශ්‍රී ලංකාවේ ඇති බව ඡන්ද දායකයා දනී. රට පාවාදීමට එදා ගිවිසුම් ගැසු එම නායකත්වය හා ඔහුගේ අනුගාමිකයන්ට මෙවර පළාත් සභා ඡන්දයේදී දිය යුතු දඬුවම තීරණය කරන්නට ජනතාව පසුබට නොවුන ඇත. බටහිරින් එන තර්ජන පසුපස මෙම ප්‍රතිගාමී විපක්ෂ නායකත්වය රටට විරුද්ධව විශාල මෙහෙයුමක යෙදී සිටින බව ජනතාව නොදන්නවා නොවේ.රට පාවාදීමට සැලැසුම් හදන මෙම නායකයින් ප්‍රතික්ෂේප කරන්නේ තමන්ට නිදහසේ ජීවත්වීමට නිදහස් රටක් තිබිය යුතු ස්ථාවරයේ පිහිටාය. නවක දේශපාලන නායකත්වයක් ඉතා මන්දගාමී ලෙස ගොඩනැගෙමින් පැවතුනද, ඊර්ෂියාව හා ක්‍රෝධය මුල්කරගෙන වෛරය පදනම ලෙස පිහිටුවා ගොඩනගන නායකත්වයෙන් ජාතියට හා රටට මහත් විපතක් ළඟාකරදෙන බවට විශ්වාසයක් ජනතාව තුළ ගොඩනැගී ඇත.මෙම නවක නායකයින් ජාතියට නායකත්වයක් දීමට අදහස් කරන්නේ නම් පළමුව කළ යුත්තේ ජාත්‍යන්තරයෙන් එන තර්ජන පරාජය කිරීම සඳහා ඒකරාශී වී කටයුතු කර බාහිර අර්බුදයන්ගෙන් රට නිදහස් කර පසුව ජාතියට නායකත්වය දීමට ඉදිරිපත් වීමය. එවැනි වෙස්වලාගෙන පැමිණ සිටින මෙම ප්‍රතිගාමී නායකත්වය දෙස බලා ජනතාව ඔවුන්ගේ මෙම ප්‍රතිගාමී දේශපාලන සංවිධාන පරාජය කිරීමටනම් කළ යුත්තේ පළමුව මෙම පළාත් සභා ඡන්දයෙන් ඔවුන් අන්ත පරාජයකට පත්කිරීමය.පාරම්පරික වමේ නායකත්වය ජනතාව ප්‍රතික්ෂේප කර ඇත්තේ ශ්‍රී ලංකාවේ තිබූ ශක්තිමත් එඩිතර වාමාංශික ව්‍යාපාරය මේ වනවිට ඔවුන් පාවාදී හමාර බැවිනි. අද පාරම්පරික වමේ නායකයන් වමේ දේශපාලනය තනිකරම තමන්ගේ රැකියාව කරගෙන ඇත. නව වාමාංශික නායකත්වයක් ගොඩනැගීමට නව වාමාංශිකයින් ඉදිරිපත්වී ඇතත් ඔවුන් ජනතාව අතරේ නැති සිහින ලෝකයක සිටින න්‍යායාචාර්ය පිරිසක් බවට පත්වී ඇත.සුළු ධනේශ්වරවාදී කුඩා පෙරමුණු කීපයක් ක්‍රියාත්මක වුවද ඒවායේ නායකයින් තව ශත වර්ෂ ගණනාවකට ජනතා නායකත්වයට ඒමට ආශීර්වාද ලබන බවක් නොපෙනේ. බටහිර ප්‍රතිගාමී බලවේග තුළින් තෙරපී තෙරපී මතුවෙන විරෝධය හා එක්ව ජාතික ප්‍රතිගාමිත්වය මොන තරම් තර්ජන ගර්ජන එල්ල කළද වර්තමාන ජනාධිපති මහින්ද රාජපක්ෂයන්ගේ එඩිතර නායකත්වයට විරුද්ධව කරන අරගලය කිසිදා සාර්ථක නොවන්නේ මෙම එඩිතර නායකත්වය ලබා තිබෙන දේශපාලන පරිණතභාවය, එඩිතර බව ඔහුගේ අවංකභාවය ලොව පුරා විසිරී සිටින කෝටි සංඛ්‍යාත නිර්ධන පීඩිත ජනතාවගේ හඬ බවට පත්වී ඇති බැවිනි.මේ වනවිට පසුගිය වසර කීපය ඇතුළත ත්‍රස්තවාදී යුද්ධය ජයග්‍රහණය කර ජනතා සිතුම් පැතුම් ඉටුකරමින් ස්වයංපෝෂිත සංවර්ධිත රටක් නිර්මාණය වී ඇති අතර ජනතාව ජාති ආගම් භේදයෙන් තොරව තම අයිතිවාසිකම් භුක්ති විඳිමින් උතුරේත්, දකුණේත් ජීවත් වන්නේ ප්‍රජාතන්ත්‍රවාදී අයිතීන්ද ආරක්ෂා කරමිනි. යුද්ධයේ අවසන් දින කීපයේ දී සිදුකළා යැයි කියන මානව අයිතිවාසිකම් උල්ලංඝනය වීම් මුවාවෙන් බටහිර බලවතුන් ජාත්‍යන්තර දෙමළ ඩයස් පෝරා‍ෙව් නිර්දේශ මත ශ්‍රී ලංකාවට විරුද්ධව ගෙන යන අරගලයට විරුද්ධව මුහුණදීමට වර්තමාන නායකත්වයට හැකි බව ශ්‍රී ලංකා ජනතාවගේ පරම විශ්වාසය වී 1970 වනවිට ශ්‍රේෂ්ඨාධිකරණයේ නීතිඥයකු වූ මහින්ද රාජපක්ෂ තම මිතුරා වූ වාසුදේව නානායක්කාර සමඟින් ජිනීවා ගියේ එකල තිබූ ධනපති එජාප රජයේ මානව හිමිකම් උල්ලංඝනය කිරීම්වලට විරුද්ධව තම ජීවිතය පවා පරදුවට තබමිනි.1994 වර්ෂයේ කම්කරු ඇමැතිවරයා වු ඔහු 1997 වර්ෂයේ ධීවර හා ජලජ සම්පත් අමාත්‍යවරයා විය. මේ වනවිට ඇමැතිවරයකුට වඩා ඔහු ප්‍රබල කම්කරු නායකයකු වූ අතර 2002 වර්ෂය වනවිට විපක්ෂ නායකයා 2004 වර්ෂය වනවිට ශ්‍රී ලංකාවේ අග්‍රාමාත්‍යවරයා ද විය. 2005 ජනාධිපතිවරණයෙන් ශ්‍රී ලංකාවේ ජනාධිපති වූ මහින්ද රාජපක්ෂයින් 2010 ජනාධිපතිවරණයෙන් විශිෂ්ට ජයක් අත්කර ගත්තේය.ශ්‍රී ලංකාවේ පමණක් නොව ලොව පිළිගත් ජාත්‍යන්තර නායකයෙක් වු මහින්ද රාජපක්ෂයන් මේ වනවිට මුළු රටේම ජනතාවගේ සිත් තුළ ජීවත් වූ දේශපාලන දැවැන්තයා හා ජාතියේ ගැලවුම්කරුවා බවට පත්වී ඇත.බස්නාහිර හා දකුණු පළාත් සභා ඡන්දයේ දී නායකත්වය දෙස බලා ඡන්දය පාවිච්චි කරන ජනතාවට ජයග්‍රහණයේ සංකේතය ලෙස මහින්ද රාජපක්ෂයන් පිළිගෙන ඇත.ශ්‍රී ලංකා බෞද්ධයන්ගේ අතිපූජනීය ස්ථානය වු අස්ගිරි මල්වතු උභය පාර්ශ්වයෙන් සම්මානයට පාත්‍ර වූ වර්තමාන රාජ්‍ය නායකයා කාර්යශූරව කෘතහස්ත රාජ්‍ය පාලනයේ නිරතව සත්‍යවාදී ගුණයෙන් පූර්ණව ලෝක ශාසන කාර්යයෙහි නිමග්නව මහජන ප්‍රසාදය ලැබ යනුවෙන් හැඳින්වෙන ශ්‍රී රෝහණ ජනරංජන සම්මානයද, යුද ජයග්‍රහණයෙන් පසු විශ්වකීර්ති ශ්‍රී ත්‍රිසිංහලාධීශ්වර ගෞරව සම්මානයෙන්ද පිදුම් ලැබූවේ ඔහු ජාතික හා ජාත්‍යන්තර ප්‍රජාව වෙනුවෙන් කරන ලද කැපකිරීම් නිසාය.බස්නාහිර හා දකුණු පළාත් ඡන්දයේදී රට පාලනය කළ දුර්වල අකාර්යක්ෂම බියගුලු පාලකයන් විසින් ප්‍රජාතන්ත්‍රවාදය ජනතාවගෙන් ඈත් කරමින් ප්‍රභාකරන්ගේ දුෂ්ට පාලනයට සමීප කර තිබූ රට නැවත ජනතාවට හිමිකර දුන්නේ මහින්ද රාජපක්ෂයන්ගේ එඩිතර බුද්ධිමත් නායකත්වයයි. එම නායකත්වය ස්වයංපෝෂිත දේශයක් බිහිකරමින් උතු‍රේත් දකුණේත් සම අයිතිය භුක්ති විඳින නිදහස් ස්වෛරී ජනතාවක් බිහිකර ඇත. නිදහස් සංවර්ධිත සාමකාමී දේශයක් තුළ වෙසෙන ජනතාව තම ජයග්‍රහණයේ සලකුණ ලෙස වර්තමාන රාජ්‍ය නායකයා අභිෂේක කර ඇත. මෙම නායකත්වය තව බොහෝ කාලයකට රටට අවශ්‍ය බව ජනතාව තේරුම් ගෙන සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>01</day>
    </date>
    <link>http://www.dinamina.lk/2014/03/01/_art.asp?fn=f1403014</link>
    <topic>අපට එරෙහිව තිබෙන ජාත්‍යන්තර චෝදනා එළුවා තෙමෙන බව කියා කොටියා හැඬීමක්</topic>
    <author>සාකච්ඡා කළේ - චින්තා රණසිංහ</author>
    <content> ශ්‍රී ලංකාවේ ත්‍රස්තවාදී අර්බුදයේ උච්චතම අවස්ථාව වූ යුද්ධයේ දී සිංහල දෙමළ ජාතිකයින් දහස් ගණනක් පත්ව සිටි පීඩාව සිංහල මෙන්ම දෙමළ ජාතියට ද එක සේ මතකය. ජනාධිපති මහින්ද රාජපක්ෂ මහතා ප්‍රමුඛ රජය එය අවසන් කිරීමෙන් විඳින ප්‍රීතිය ද මේ ජාතීන් දෙකටම පොදුය. ශ්‍රී ලංකාවේ මානව හිමිකම් උල්ලංඝනය වූ බවට පරීක්ෂණ පවත්වන්නට උඩගෙඩි දෙන පිරිස අතරේ මේ ජාතීන් දෙකම නියෝජනය කරන ඇත්තෝ ද වෙති. “සමස්ත දෙමළ ජනතාවට මේ රට පාවා දීමට අවශ්‍යතාවයක් නැත. අවශ්‍යතාවය ඇත්තේ අන්තර් ජාතික ප්‍රජාවටයි“මේ අදහස පළ කරන්නේ අරුනළු ජනතා පෙරමුණු නායක, අන්තර්ජාතික මානව හිමිකම් බළකායේ ජාත්‍යන්තර කටයුතු මහලේකම් හා උපදේශක, පළාත් සෞඛ්‍ය අමාත්‍යාංශයේ උපදේශක දේශමාන්‍ය වෛද්‍ය කේ.ආර්.ක්‍රිෂාන් මහතාය. මේ ඒ මහතා දිනමිණ පුවත්පත සමඟ කළ සාකච්චාවකි.*ශ්‍රී ලංකාවේ මානව හිමිකම් කඩ වූ බවට ඇතැම් දෙමළ ජාතිකයන් ජාත්‍යන්තරය වෙත ගෙන යන චෝදනාවන්ට එකඟ වනවාද?මා එය කිසිසේත්ම පිළිගන්නේ නැහැ. තිස් වසරක යුද්ධය පැවැති කාල සීමාව සිංහල ජාතිකයාට මෙන්ම දෙමළ ජාතිකයාට කිසිසේත්ම අමතක නැහැ. එය අවසන් වූ අවස්ථාවේ සිට මේ දක්වා අපේ රටේ සියළුම ජාතීන් අතර තිබෙන සමගිය දෙස බැලූ විට යුද්ධය අවසන් වීමට සියළු දෙනා එක සේ කැමැති බව පැහැදිලි වෙනවා. දෙමළ ජාතිකයෙක් ලෙස මමත් සිටින්නේ නැවත මේ රටට ත්‍රස්ත අර්බුදයක් අවශ්‍ය නැහැ කියන මතයේ.මේ රටේ මානව හිමිකම් කඩ වූ බවට අන්තර්ජාතික මතයක් ගොඩ නැගී ඇති අවස්ථාවක මේ ජාතීන් දෙකම නියෝජනය කරමින් සුළුතරයක් එම මතය සනාථ කිරීමට උත්සාහ දරනවා. ශ්‍රී ලංකාවේ මානව හිමිකම් කඩ වූවා නම් එය කියන්න ඕනේ දෙමළ ජනතාවයි. කිසිවෙකු දෙමළ ජනතාවගෙන් ප්‍රශ්න කරන්නේ නැහැ. ජාත්‍යන්තරයට යන්නේ අපේ ජාතියේ සියයට එකක තරම් සුළු මතයක්. සියයට අනූවක් මේ මතයේ නැහැ. ඉතින් ජාත්‍යන්තරය සුළු පිරිසකගේ කීමක් අහන්නේ කොහොමද?එළුවා තෙමෙනවා කියලා කොටියා හඬනවා වගේ වැඩක් තමයි ජාත්‍යන්තරය කරන්නේ. එළුවා තෙමුණාට කොටියාට කමක් නැහැ. නමුත් කොටියා හඬන්නේ තෙමුණාම එළුවාගේ මස් කන්න බැරි නිසා. අපේ රට දෙකඩ කරගන්න බැරි නිසා මේ වගේ චෝදනා කරලා නැවතත් රටේ දැවැන්ත අර්බුදයක් නිර්මාණය කිරීමයි ඔවුන්ගේ අරමුණ.මම තවත් උදාහරණයක් කියන්නම්. ලෙඩා ඉන්නවා. ඔහු කියන්නේ නෑ බඩේ කැක්කුමයි කියලා.වෛද්‍යවරයා ලෙඩා පරීක්ෂා කරලා කියනවා මොහුට බඩේ කැක්කුමක් නෑ කියලා. නමුත් බලාගෙන සිටින කෙනෙක් කියනවා නෑ මොහුට බඩේ කැක්කුමයි කියලා. මේ ප්‍රශ්නයත් ඒ වගේ. දෙමළ ජනතාවට ප්‍රශ්න නෑ. තිබෙන ගැටලුවක් රටේ ජනාධිපතිවරයා ප්‍රමුඛ නායකවරුන්ට විසඳිය හැකි ඒවා. මේ ප්‍රශ්නයට ඇඟිලි ගැසීමට ජාත්‍යන්තරයට අයිතියක් නෑ. දෙමළ ජනතාව කියනවා නම් අපිට ප්‍රශ්නයක් නෑ කියලා ජාත්‍යන්තරය එය පිළිගත යුතුයි. මේ නිසා මම කියන්නේ සුළු පිරිසකට අවශ්‍ය කාරණාවක් ඉටුකරගන්න ජාත්‍යන්තරය වෙත ගෙන යන වැරදි තොරතුරුවලට සමස්ත දෙමළ ජනතාව වග කිව යුතු නැහැ.*දිගින් දිගටම එල්ලවන චෝදනාවලින් කියැවෙන්නේ සිංහල ජාතිකයින් දෙමළ ජාතියට අසාධාරණයක් සිදු කරන බව නේද?යුද්ධය ආරම්භ වුණේ ත්‍රස්තවාදී කණ්ඩායමක් විසින් දොරෙඅප්පා ඝාතනය කිරීමත් සමඟයි. සිරිමාවෝ බණ්ඩාරනායක මැතිනිය හමුදාවක් යැව්වා. මේ නිසා යුද්ධය ආරම්භ වුණා. නමුත් සිරිමාවෝ මැතිනිය හමුදාව යැව්වේ අපේ කෙනෙක් මැරුවේ ඇයි කියන ප්‍රශ්නය නිසා. එතනින්ම පේනවා එය ජාතිවාදී යුද්ධයක් නොවන වග. යුද්ධයක් වූ විටෙක දෙපිරිසෙන්ම පුද්ගල ඝාතන සිදු වෙනවා. මේක ශ්‍රී ලංකාවට පමණක් පොදු දෙයක් නොවෙයි. යුද්ධය නවත්වන්න ජාත්‍යන්තරය කිසිදු පියවරක් ගත්තේ නැහැ. නමුත් යුද්ධය අවසන් කොට රටට සාමය උදා වූ පසුව කළ යුතු දේ රජය සිදු කරනවා.මේ රටේ දෙමළ ජනතාවට අසාධාරණයක් සිදු වී ඇති නම් අද අපේ රටේ මේ වගේ සමගියක් තිබෙන්නේ කොහොමද? 1977 සිට අද වන තෙක් දෙමළ ජාතික නායකයන් පත් වුණා. විපක්ෂ නායක අමිර්තලිංගම්, හිටපු පොලිස්පති ආර්.රාජසිංහම්, අගවිනිසුරුවරු විග්නේෂ්වරන්, උතුරු සහ නැගෙනහිර පළාත් දෙකටම වර්ධරාජා පෙරුමාල් ඇතුළු දෙමළ නායකයින් රැසක් මේ රටේ සියලුම ක්ෂෙත්‍රවල සිටිනවා.තනතුරු දැරිය හැකි නම්, රාජකාරිවල නිරත වෙන්න ඉඩ තිබේ නම්, ලංකාවේ ඕනෑම ප්‍රදේශයක ව්‍යපාර කළ හැකි නම්, සංස්කෘතික ආගමික හා සමාජීය සිරිත් විරිත් පවා එක්ව කළ හැකි නම් මීට වඩා නිදහසක් දෙමළ ජාතිකයාට අවශ්‍යද? අංගසම්පූර්ණව මානව හිමිකම් සහතික වී ඇති බව දෙමළ ජාතිකයෙක් ලෙස මට කියන්න පුළුවන්. ගැටළු තිබෙන ඒවා සිංහල දෙමළ ජාතිකයන්ට තිබෙනවා. ඒවාට විසඳුම් සොයන්න තමයි රජයක් පත් කරලා තිබෙනේනේ.*මේ වන විට පත් වී සිටින දෙමළ නායකයින් කටයුතු කරන ආකාරය ගැන ඔබ සෑහිමකට පත් වනවාද?ප්‍රජාතන්ත්‍රවාදී ලෙස පත් වූ දෙමළ නායකයින් ආණ්ඩුවේ සිටිනවා. විපක්ෂයෙත් සිටිනවා. කුමන පක්ෂයක් නියෝජනය කළත් දෙමළ නායකයින් මීට වඩා සිය කටයුතු ගැන අවධානයෙන් සිටිය යුතුයි. විවිධ ප්‍රකාශ නිකුත් කිරිමේ දී හා තීරණ ගැනීමේ දී ඒ පිළිබඳ වෙනත් රටවල් අවධානයෙන් සිටින්නේ. අපේ රටට අවාසි වන දෙයක් කීමෙන් වැළකී සිටිය යුතුයි. නමුත් දැන් සිටින දෙමළ නායකයන් මීට වඩා සහයෝගයක් ජනාධිපතිවරයාට ලබා දිය යුතුයි. මේ රටේ සියළුම ජාතීන් වෙනුවෙනුයි එතුමා කතා කරන්නේ. ජිනීවා යන්නේ අපේ රට වෙනුවෙන්. ඉතින් අපි සියලු දෙනාම එතුමාට සහයෝගය පළ කළ යුතුයි.ආණ්ඩුවේ සිටින සිංහල නායකයන් පවා ඉතා වැරැදි ලෙස කටයුතු කරනවා මේ ප්‍රශ්නයේ දී. ඔවුන් සිතන්නේ ඔවුන්ගේ බලය පිළිබඳවයි. කොටි හම දාගත් හරක් ටිකක් මේ රටේ ඉන්නවා. ජනාධිපතිතුමා ඔවුන් පිළිබඳව තීරණයකට එළඹිය යුතු බවත් මා සිතනවා. උදාහරණයක් ලෙස, නවනීදන්පිල්ලේ පසුගිය කාලයේ දී අපේ රටට ආවා. ඒ අවස්ථාවේ දී අපේ රටේ සැබෑ තත්ත්වය ගැන කියන්න ඉදිරිපත් වුණේ කී දෙනාද? ජනාධිපතිතුමා වෙනුවෙන් එතුමාටම කතා කරන්න බැහැ. එතුමා වෙනුවෙන් හඩ නැගිය යුත්තේ අපයි. ජාතීන් දෙකේම නායකයින් මේ පිළිබඳ අවධානය යොමු කළ යුතුමයි.*මහින්ද රාජපක්ෂ මහතාගේ රජය මඟින් දෙමළ ජනතාවට ගැටලු නිරාකරණය කර ගැනීමට හැකි බවට පූර්ණ විශ්වාසයක් දෙමළ ජනතාව තුළ ගොඩ නැගී ඇතැයි සිතනවාද?ඇත්තවශයෙන්ම ඔව්. යුද්ධය අවසන් කළ එකම නායකයා ජනාධිපති මහින්ද රාජපක්ෂ මහතා. මේ රටේ ජාතීන් අතර සමඟියක් දකින්නට කැමැති නායකයෙක් බව එතුමා ක්‍රියාවෙන්ම ඔප්පු කර තිබෙනවා. උදාහරණයක් ලෙස අපේ දෙමළ භාෂාව කතා කරන නායකයෙකු ලෙස අපිට ලොකු ගෞරවයක් තිබෙනවා. ජිනීවාවල දී දෙමළ කතාකළ එකම නායකයා තමයි එතුමා. ජාතියට ආදරේ කරන නායකයෙක් ලෙස බොහෝ දෙනා එතුමා හඳුනාගෙන තිබෙන්නේ.දෙමළ ජනතාව ජනාධිපතිතුමාගේ පාලනය සතුටින් පිළිගෙන තිබෙනවා. යුද්ධය අවසන් වීමෙන් ගත වූ මේ වසර කිහිපය ඇතුළත උතුරු සහ නැගෙනහිර ප්‍රදේශවල විශාල සංවර්ධනයක් සිදු වී තිබෙනවා. උතුරේ ජනතාව ඒ පිළිබඳ සතුටින් පසුවනවා. එතුමාගේ පාලනය පිළිනොගන්න හේතුව ඔවුන්ට නැහැ. ජාත්‍යන්තරය අවධානය යොමු කළ යුත්තේ අපේ දෙමළ ජනතාවගේ පොදු මතය කුමක්ද යන්නයි. ජනාධිපතිවරයාගේ සියලුම සැලකුම් ලබා ගනිමින් නැවත එතුමාට චෝදනා කළහොත් ඇතිවන මානසික තත්ත්වය කුමක්ද?ජනාධිපතිතුමා සහ ජනතාව අතර තිබෙන සමගිය පළුදු වන අන්දමේ කතා පැතිර යාමෙන් අවාසිය අත්වන්නේ අපටමයි. ගැටලුවක් තිබේ නම් අප රට ඇතුළේ එය විසඳාගත යුතුයි. ඒ දිනවල ජාතික හැඳුනුම්පත නැතිව කොළඹ එන්න බැහැ. දෙමළ ජනතාව දිහා නිතරම සැකෙන් බලන්නට බොහෝ අය පෙලඹුණා. මේ දේවල් දැන් නැහැ. ඉතිං දෙමළ ජනතාව මේ තියෙන නිදහස නැති කර ගන්න කැමති වේ යැයි සිතන්න බැහැ. මේ රටේ හොඳම ව්‍යාපාරිකයන් 10 දෙනා අතුරින් 09 දෙනෙක් දෙමළ ජාතිකයන්. මේ වරප්‍රසාදවලින් කියවෙන්නේ මේ රටේ තිබෙන නිදහසයි.*සිංහල සහ දෙමළ ජනතාව අතර යම් දුරස්ථභාවයක් තිබේ නම් ඒ කුමන හේතු නිසා බවද ඔබ සිතන්නේ?මම හිතන ආකාරය තමයි අපේ භාෂා අතර තිබෙන දුරස්ථභාවය මේකට ප්‍රධාන හේතුවක් වීම. සමාජ, සංස්කෘතික, ආගමික හා දේශපාලනික අතින් අපේ ජාතීන් දෙක අතීතයේ සිටම එක්ව ක්‍රියාකරනවා. නමුත් ජාතීන් දෙකක් අතර තිබෙන අන්‍යොන්‍ය හඳුනාගැනීම සඳහා භාෂාව දැන සිටීම ඉතා වැදගත්. භාෂාව මගින් ඉහත සියලුම ක්ෂේත්‍ර සම්බන්ධ කරනවා. බොහෝ දෙමළ ජනයාට සිංහල හොඳින් හසුරුවන්න පුළුවන්. ඒ නිතරම සිංහල ජාතීන් බහුතරයක් සිටීම නිසයි.එවිට ද්‍රවිඩ භාෂාවට වඩා සිංහල භාෂාව භාවිතයට ගැනෙනවා. දෙමළ භාෂාව පුරුදු පුහුණූ වීමට නම් දිගු කාලයක් ගත වනවා. ප්‍රායෝගිකව දෙමළ භාෂාව කතා කිරීමට සිංහල ජනතාවට අවස්ථාව නොලැබීම නිසා යම් දුරස්ථභාවයක් ඇති වී තිබෙනවා.නමුත් මේ ගැටලුව හඳුනාගෙන ඇති වත්මන් රජය දැන් රජයේ සේවකයන්ට දෙමළ භාෂාව උගන්වනවා. දෙමළ භාෂාව කතා කිරීමේ සුදුසුකම ඇති රාජ්‍ය සේවකයන්ට උසස්වීම් පවා ලබා දීමට කටයුතු කිරීම ඉතා වැදගත්. ආයතන මට්ටමින් එම වැඩපිළිවෙළ ගෙන යාම නිසා කාලයක් ගත වන විට දෙමළ භාෂාව කතා කරන පිරිස වැඩි වනු ඇතැයි විශ්වාස කළ හැකියි.*මානව හිමිකම් ගැටලුව විසඳීම සඳහා ඔබේ පක්ෂයේ ඉදිරි වැඩපිළිවෙළක් තිබෙනවද?ඇත්තෙන්ම ඔව්. අපේ මූලික අපේක්ෂාව තමයි ජාතියට ආදරේ කරන දෙමළ ජනතාවගේ අත්සන් ලක්ෂයක් ලබාගෙන එය ජිනීවා වෙත යැවීමේ වැඩපිළිවෙළ. එය අපි ලබන මාසයේ ආරම්භ කිරීමට කටයුතු යොදා තිබෙනවා. මේ අත්සන් ලබා ගැනීමේ වැඩපිළිවෙළ සඳහා විවිධ පළාත්වල විද්වතුන් සම්බන්ධ කර ගැනීමට අපි කටයුතු කරනවා.අරුනළු ජනතා පෙරමුණ, අන්තර්ජාතික මානව හිමිකම් ජාතික බළකාය මේ සඳහා පූර්ණ වශයෙන් මැදිහත් වනවා. මීට අමතරව ජනතාව දැනුවත් කිරීම්, මාධ්‍ය ප්‍රචාරක කටයුතු ආරම්භ කර වැරදි ප්‍රකාශ ගෙන යන පිටස්තර අයට පිළිතුරු දෙන්න අප සූදානම් වනවා. මේ සියළුම දේවල් කරන්නේ මේ රටේ ගැටලුවලට වෙනත් රටවල් මැදිහත්වීම වළක්වා ගැනීම සඳහායි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=n14030313</link>
    <topic>වාහනවල පොත් බණ්ඩල් පිටින් RMV එකෙන් උස්සන 6ක් දැලේ</topic>
    <author>විජයානි එදිරිසිංහ</author>
    <content>මෝටර් රථයක අනන්‍යතාව සම්පූර්ණයෙන් ඇතුළත් කෙරෙන වාහන පොත් බණ්ඩල් පිටින් සොරකම් කර එකක් රුපියල් පන්දහස බැගින් විකුණන දැවැන්ත වාහන ජාවාරමක කොටස්කරුවකු ලෙස කටයුතු කළ මෝටර් රථ ප්‍රවාහන දෙපාර්තමේන්තුවේ රියදුරකු ඇතුළු හය දෙනකු කොළඹ වංචා විමර්ශන අංශය මඟින් අත්අඩංගුවට ගෙන තිබේ.මෙම කල්ලිය මෙහෙයවා ඇත්තේ ශ්‍රී දේවි සෙල්වදොරේ නොහොත් නජ්ලා අකීල් රෙහානා නමැති 38 හැවිරිදි කාන්තාවකි.මෝටර් රථ ප්‍රවාහන කොමසාරිස් දෙපාර්තමේන්තුවේ හිටපු ගණකාධිකාරිනියගේ රියදුරා වූ නා කුලුගමගේ කරුණාසේන නමැත්තා වාහන පොත් දෙපාර්තමේන්තුවෙන් පන්නා මෙම ජාවාරම්කාරියට විකුණා තිබේ. ඇය මෙම වාහන ජාවාරම පමණක් නොව තවත් මූල්‍ය වංචා රැසක් සිදුකර තිබේ.දෙපාර්තමේන්තුවේ සහකාර කොමසාරිස්වරයාගේ අත්සන සහිත නිල මුද්‍රාව කිරුලපන පොලිස් ස්ථානාධිපතිගේ නිල මුද්‍රාව තක්සේරුකරුවකු සහ එම දෙපාර්තමේන්තුවේ තවත් නිල මුද්‍රා ගණනාවක් සහ එසේ විකුණූ පොත්වලට සොරකම් කළ වෙනත් වාහනවල අංක යොදා සකස් කළ පොත් රැසක්ද සොයාගෙන තිබේ.මෙම කල්ලිය වරින්වර වාහන කුලියට දෙන ආයතනවලින් මෝටර් රථ ලබාගෙන ඒවාට ටික කලක් කුලිය ගෙවමින් පසුව සොරකම් කළ වාහන පොත්වලට ව්‍යාජ ලෙස වාහනයේ නියම අයිතිකරුගේ නම යොදා ව්‍යාජ හැඳුනුම්පත් මගින් අලෙවි කර තිබේ.පුවත්පත්වල දැන්වීම් පළකර ඒ හරහා ජාවාරම සිදු කර ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා පැවැසීය.වාහනවල නියම පොත්, මුද්‍රා සහ හිමිකරු සම්බන්ධව පරිගණකයේ අඩංගු ඇතැම් තොරතුරු මෙම ව්‍යාජ පොත්වලද අඩංගු නිසා පුවත්පත් දැන්වීම් හරහා වාහන මිලදී ගත් විශාල පිරිසක් මෙම ජාවාරම්කරුවන්ට හසුවී තිබේ.කොළඹ වංචා විමර්ශන අංශයට ලැබුණු පැමිණිල්ලක් මත පරීක්ෂණ සිදුකරගෙන යද්දී ජාවාරමේ සුළමුල හෙළිවී මෙම සැකකරුවන් අත්අඩංගුවට ගැනීමට හැකිවී ඇත.වාහනයක් මිලදී ගැනීමේදී එහි අයිතිකරු රථය ලිපිනයන් ආදිය පිළිබඳ දැඩිලෙස සොයාබලන ලෙස අජිත් රෝහණ මහතා මහජනතාවට දැනුම්දෙයි.‍කොළඹ වංචා විමර්ශන අංශයේ අධ්‍යක්ෂ ජ්‍යෙෂ්ඨ පොලිස් අධිකාරී ආනන්ද අල්විස් මහතාගේ උපදෙස් මත සහකාර පොලිස් අධිකාරී ප්‍රියංකර සිල්වාගේ අධීක්ෂණය යටතේ මූලස්ථාන පොලිස් පරීක්ෂක විජේනායක, ඒකක 2 ස්ථානාධිපති පොලිස් පරීක්ෂක උපුල්, සැරයන් කුරුප්පු, පොලිස් කොස්තාපල්වරුන් වන විමලසිරි, නිරෝෂන් සහ අබේරත්න යන නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=n1403031</link>
    <topic>නිර්දේශ වැඩි ප්‍රමාණයක් රජය දැනටම ක්‍රියාවට නංවලා</topic>
    <author/>
    <content>උගත් පාඩම් හා ප්‍රතිසංධානය පිළිබඳ ජනාධිපති කොමිෂන් සභා වාර්තාවේ සඳහන් නිර්දේශයන්ගෙන් වැඩි ප්‍රමාණයක් මේ වනවිටත් ක්‍රියාත්මක කිරීමට රජය සමත්ව තිබෙන බව අගවිනිසුරු මොහාන් පීරිස් මහතා පවසයි.ඊට අමතරව ශ්‍රී ලංකාවේ මානව හිමිකම් සුරැකීම හා ප්‍රවර්ධනය සඳහා ජාතික ක්‍රියාකාරී සැළසුම තුළින් දේශීය යාන්ත්‍රණයක් පිහිටුවා ඇති බව ද ඒ මහතා පෙන්වා දෙයි.ඒ මහතා මේ බව සඳහන් කළේ ජාත්‍යන්තර සබඳතා සහ ක්‍රමමෝපායික අධ්‍යයනය පිළිබඳ ලක්ෂ්මන් කදිරගාමර් ආයතනයේ පැවැති නෙල්සන් මැන්ඩෙලා "මඟේ අත්දැකීම්" යන මාතෘකාව යටතේ දකුණු අප්‍රිකානු විනිසුරු ආචාර්ය ඇල්බික් සච්ස් කළ දේශනයට සහභාගි වෙමිනි.ශ්‍රී ලංකාවේ අභ්‍යන්තර ගැටලුවට විසඳුම් සෙවිමේදී දකුණු අප්‍රිකාවේ අත්දැකීම් අවශ්‍ය පරිදි උපයෝගී කරගන්නා බවද මෙහිදී අගවිනිසුරුවරයා පැවසීය.එකිනෙකා මත රඳාපැවතීම සහ එකිනෙකා අතර බෙදීම් ඇතිවීම වෙනුවට ස්වයං විශ්වාසය මත නීතියේ කාර්යභාරය වැඩිදියුණු කළයුතු බවට ආචාර්ය සච්ස් විසින් සිය දේශනයේදී කරුණු දක්වා තිබේ.ජගත් සංවිධානයේ හිටපු මහ ලේකම් කොෆී අනන් මහතා‍ විසින් ප්‍රකාශකළ පරිදි රටකට ගෞරවනීය සහ තිරසාර සාමයක් උදාකර දියහැක්කේ අභ්‍යන්තර යාන්ත්‍රණයකින් බව අගවිනිසුරුවරයා සිහිපත් කළේය. ජගත් සංවිධානය හෝ වෙනත් භාහිර ආයතනයකට මේ සඳහා විකල්පයක් ඉදිරිපත් කළ නොහැකි බවද ඒ මහතා පෙන්වා දී තිබේ.ප්‍රතිසංධාන ක්‍රියාදාමය තවදුරටත් ඉදිරියට ගෙනයාම සඳහා දකුණු අප්‍රිකාව කැමැත්ත පළකිරීම අගවිනිසුරුවරයාගේ පැසසුමට ලක්විය. අපගේ අරමුණ වී තිබෙන්නේ සෑම පුද්ගලයෙකුටම නිදහසේ සහ ගෞරවාන්විතව ජීවත්වීමේ පරිසරයක් උදාකරදීම බවද ඒ මහතා වැඩිදුරටත් ප්‍රකාශ කළේය.අධිකරණ ඇමැති රවුෆ් හකීම්, ශ්‍රී ලංකාවේ දකුණු අප්‍රිකානු මහකොමසාරිස් ජෙයොෆ් ඩොයිඩ්, කොළඹ නීති සංගමයේ සභාපති අමල් රන්දෙනිය මහත්වරුන්ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=n1403032</link>
    <topic>කූට ජාවාරම් මුළුමනින්ම නැවැත්වීමටලෝක පාරිභෝගික සංවිධානයේ සහාය පතයි</topic>
    <author>විජයානි එදිරිසිංහ</author>
    <content>පාරිභෝගිකයාට වස විස කවන කූට වෙළඳ ව්‍යාපාරිකයන්ගේ ජාවාරම් නවත්වා ගැනීමට රජය පාරිභෝගික අධිකාරිය හරහා කරගෙන යන පුළුල් වැඩපිළිවෙළ තවදුරටත් ව්‍යාප්ත කර එම කූට ජාවාරම්වලට සම්පූර්ණයෙන්ම තිත තැබීම සඳහා ලෝක පාරිභෝගික ජාත්‍යන්තර සංවිධානයේ සහයෝගය ලබා ගැනීමටද අදහස් කර තිබේ.ලෝක පාරිභෝගික ජාත්‍යන්තර සංවිධානයේ ප්‍රධාන මධ්‍යස්ථානය නෙදර්ලන්තයේ හේග් නුවර පිහිටා තිබේ. දකුණු ආසියා රටවල ප්‍රධාන මධ්‍යස්ථානය මලයාසියාවේ පිහිටා තිබේ.එම ජාත්‍යන්තර සංවිධානය 1952 ජෝන් එෆ්.කෙනඩි ජනපතිවරයා විසින් පිහිටුවා ගනු ලැබුවේ පාරිභෝගිකයා වස විස කැවීමෙන් සම්පූර්ණයෙන් ආරක්ෂා කර ගනු සඳහාය.ලෝකයේ විවිධ රටවලින් මෙරටට විවිධ වර්ගයේ ආහාර ද්‍රව්‍ය දහස් ගණනක් ආනයනය කෙරේ. ඒ අතර මෙරටින්ද ආහාර ද්‍රව්‍ය විශාල ප්‍රමාණයක් අපනයනය කෙරේ.එසේ ආනයනය සහ අපනයනය කරන ආහාර ද්‍රව්‍ය විශාල ප්‍රමාණයක් කල් තබා ගැනීම සඳහා මිනිස් පරිභෝජනයට සම්පූර්ණයෙන්ම අහිතකර පිළිකා කාරක ඇතුලු විවිධ රෝග ඇතිකරවන රසායනික විස ද්‍රව්‍ය රැසක් අඩංගු බව හෙළිවී තිබේ.තවත් කූඨ වෙළෙඳුන් විදෙස් රටවලින් සත්ව ආහාර සඳහා ඉවත ලන බොහෝ ආහාර ද්‍රව්‍ය කිසිදු මුදලක් නොගෙවා හෝ ඉතා අඩු මිලට ලබාගෙන මෙරටට ගෙන්වා දින වකවානු වෙනස් කර විවිධ රසායනික ද්‍රව්‍ය තීන්ත වර්ග ආදිය යොදා යළි අලුත්ම ඒවා ලෙස අලෙවි කරනු ලබයි.මෙවැනි ආහාර තොග මෙට්‍රික් ටොන් තිස්දහසක් පමණ පසුගිය මාස ගණනාවක තුළ ‍ෙසායා ගැනීමට පාරිභෝගික අධිකාරියට හැකිවිය.මෙවැනි වැටලීම් සිදුකිරීම නිසා පාරිභෝගික අධිකාරියට එවැනි කූඨ ජාවාරම් සම්බන්ධව ලැබෙන තොරතුරු ද සියයට සියයකින් වැඩිවී තිබේ. තවද මේවා සොයාගැනීම පිළිබඳ පාරිභෝගික අධිකාරිය පාරිභෝගිකයාගේ දැඩි පැසසුමට ද ලක්ව තිබේ.මේවා සම්බන්ධව පාරිභෝගික අධිකාරිය සිදුකරන වැටලීම් ප්‍රමාණයද වැඩිකර ඇත. එහි ප්‍රතිඵලයක් වශයෙන් පාරිභෝගිකයාට කාලයක් තිස්සේ කැවුණ වස විස සහිත ආහාර ද්‍රව්‍ය රැසක් තවදුරටත් පාරිභෝගිකයා අතට පත්වීමට ඉඩ නොදී බේරාගැනීමට හැකිවී තිබුණි.සමූපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතාගේ අදහසක් මත ජාත්‍යන්තරයෙන් එන වස විස ඇති ආහාරවලට තිත තැබුවහොත් මෙරට අලෙවි කෙරෙන වස විස ඇති ආහාර ද්‍රව්‍ය රැසක් නවතින බව අදහස වෙයි. ඒවා නවත්වාගැනීම සඳහා මෙසේ ජාත්‍යන්තර පාරිභෝගික සංවිධානයේ සහයෝගය ලබා ගැනීමට නියමිතව ඇත. මේ පිළිබඳ දැනටමත් සාකච්ඡා පැවැත්වෙන අතර එය ළඟදීම ක්‍රියාත්මක කිරීමට බලාපොරෙ‍ාත්තු වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=n1403033</link>
    <topic>බස්නාහිර-දකුණ ඡන්ද පත්‍රිකා හෙට තැපැල් කාර්යාලවලට</topic>
    <author>නිරූෂි විමලවීර සහ මානෙල් පුෂ්ප කුමාරි</author>
    <content>බස්නාහිර හා දකුණු පළාත් සභා මැතිවරණයේ ඡන්ද පත්‍රිකා හෙට (4) දින තැපැල් කාර්යාලවලට යැවෙන බව මැතිවරණ මහ ලේකම් කාර්යාලය ප්‍රකාශ කරයි.මෙම මස 29 වැනි දින පැවැත්වෙන මෙවර පළාත් සභා මැතිවරණයේ ජන්දය භාවිත කිරීම සඳහා ජන්ද හිමියන් පනස් හත් ලක්ෂ හැත්තෑ එක් දහස් හයසිය තිස්තුන් දෙනෙක් ( 57,71,633) සුදුසුකම් ලබා ඇති බව නියෝජ්‍ය මැතිවරණ කොමසාරිස් එම්.එම්.මොහමඩ් මහතා සඳහන් කළේ ය.හෙට (04) සිට මේ මස 21 වැනිදා දක්වා ජන්ද පත්‍රිකා බෙදාහැරීම සිදු කෙරෙන බව කී නියෝජය කොමසාරිස්වරයා අතිරේක දිනයක් ලෙස 16 වැනි ඉරු දිනද බෙදා හැරිම් කටයුතු සිදු කෙරෙන බව අනාවරණය කළේ ය.මෙවර මැතිවරණයේදී බස්නාහිර පළාතෙන් ජන්දය භාවිත කිරීම සඳහා තිස්නව ලක්ෂ හැට දහස් හත්සිය අනූ දෙනෙක් (39,60,790) සුදුසුකම් ලබා ඇතැයිද දකුණු පළාතෙන් ජන්දය භාවිත කිරීම සඳහා දහඅට ලක්ෂ දස දහස් අටසිය හතළිස් දෙදෙනෙක් (18,10,842) සුදුසුකම් ලබා ඇතැයිද ඒ මහතා සඳහන් කළේ ය.දිස්ත්‍රික් මට්ටමින් තැපැල් ජන්ද දායකයින්ද සමඟින් වැඩිම ජන්ද දායකයින් පිරිස වන පහළොස් ලක්ෂ අනූ දහස් හැත්තෑ හය දෙනෙක් ගම්පහින් සුදුසුකම් ලබා ඇතැයිද අඩුම ජන්ද දායකයින් පිරිස වන ජන්ද දායකයින් හාර ලක්ෂ පනස් පන්දහස් තුන්සිය අනූ අට දෙනෙක් (4,55,398) හම්බන්තොට දිස්ත්‍රික්කයෙන් සුදුසුකම් ලබා ඇතැයිද හෙතෙම අනාවරණය කළේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=n1403034</link>
    <topic>බිම්ස්ටෙක් සමුළුවට ජනපති මියන්මාරයට යයි</topic>
    <author>ධනුෂ්ක ගොඩකුඹුර, මහින්ද අලුත්ගෙදර</author>
    <content>බිම්ස්ටෙක් සමුළුවට සහභාගි වීම සඳහා ජනාධිපති මහින්ද රාජපක්ෂ මහතා අද (3) මියන්මාරය බලා පිටත්ව යයි.ජාත්‍යන්තර ත්‍රස්තවාදය දේශ සීමා ඉක්මවා සංවිධානාත්මකව සිදුකරන අපරාධ හා නීතිවිරෝධී ලෙස සිදුකරන මත්ද්‍රව්‍ය ප්‍රවාහනය මැඩපැවැත්වීම සඳහා සහයෝගීතාව පිළිබඳ බහු ආංශික තාක්ෂණික හා ආර්ථික සහයෝගීතාව සඳහා වන බෙංගාල බොක්ක ආශ්‍රිත රටවල සංවිධාන සම්මුතිය මෙවර නේපාලයේදී පැවැත්වෙන අතර ශ්‍රී ලංකා ජනාධිපති මහින්ද රාජපක්ෂ මහතා හෙට (04) සමුළුව ඇමතීමට නියමිත බව ජනාධිපති ප්‍රකාශක ජ්‍යෙෂ්ඨ මාධ්‍යවේදී මොහාන් සමරනායක මහතා "දිනමිණ" ට පැවසීය.බෙංගාල බොක්ක අවට රටවල ආර්ථික සහයෝගිතාව වර්ධනය අරමුණින් පැවැත්වෙන මේ සමුළුව වෙනුවෙන් සාමාජික රටවල රාජ්‍ය නායකයන් සහභාගි වන අතර ශ්‍රී ලංකාවට අමතරව බංග්ලාදේශය, ඉන්දියාව, මියන්මාරය, තායිලන්තය, භූතානය සහ නේපාලය එහි සාමාජිකත්වය උසුළයි. වෙළද සහ ආයෝජන, කෘෂිකර්මාන්තය, සෞඛ්‍ය, පරිසරය සහ ස්වාභාවික විපත් පාලනය, කාලගුණික වෙනස්වීම්, ප්‍රවාහනය සහ සන්නිවේදනය ඇතුළු විෂය ක්ෂේත්‍ර රැසක් සම්බන්ධයෙන් මෙහිදී අවධානය යොමු කෙරේ.සාපරාධී කටයුතු මැඩපැවැත්වීම, අත්අඩංගුවට ගැනීම, උදර්පණය හා මෙම සම්මුතියේ විෂය පථය මගින් ආවරණය වන අපරාධවල නියැළෙන පුද්ගලයන්ට හා ඔවුන්ගේ හවුල් කරුවන්ට නඩු පැවරීම සම්බන්ධයෙන් අන්‍යෝන්‍ය නෛතික සහාය ලබාදීම සඳහා පහසුකම් සැලසීමේ විධි ක්‍රම සම්බන්ධීකරණය කිරීම සම්බන්ධයෙන් අන්‍යෝන්‍ය නෛතික සහාය සඳහා පහසුකම් සැලසීමේ විධි ක්‍රම සම්බන්ධීකරණය කිරීම එම සම්මුතියේ ලක්ෂණ වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=n1403035</link>
    <topic>දැයට කිරුළ 2014 බලන්නලක්ෂ 32ක ජනතාවක්</topic>
    <author>රත්නසිරි පතිරණ, ධනුෂ්ක ගොඩකුඹුර සහ නුවන් කොඩිකාර කුලියාපිටිය සිට</author>
    <content>වාර්තාගත ලක්ෂ 32ක ජනතාවක් නැරැඹූ කුලියාපිටිය දැයට කිරුළ ජාතික සංවර්ධන ප්‍රදර්ශනය අට වසරක ප්‍රදර්ශන ඉතිහාසයේ වැඩිම ජන සහභාගීත්වයක් ලැබූ ප්‍රදර්ශනය ලෙසින් ඉතිහාසයට එක්වෙයි.අනුරාධපුරය, ඔයාමඩුව ප්‍රදර්ශනයට පැමිණි ලක්ෂ තිහක ජනතාවක් විසින් දැයට කිරුළ ඉතිහාසයේ වැඩිම ජන සහභාගීත්වය ලෙසින් තබා තිබූ වාර්තාව මෙවර බිඳී ගියේය.ප්‍රදර්ශනය නැරැඹීමට වැඩිම ජනතාවක් පැමිණි දිස්ත්‍රික්කය ලෙසින් කුරුණෑගල දිස්ත්‍රික්කය සටහන් විය. කුරුණෑගලින් පැමිණි නරඹන්නන් සංඛ්‍යාව ලක්ෂ 18 ඉක්මවිය.ලක්ෂ 6කට අධික ජන සංඛ්‍යාවක් ප්‍රදර්ශනය නැරැඹූ පෙබරවාරි මස 27 වැනි දිනය වාර්තා පොතට එක් වූයේ එක් දිනක් තුළ දැයට කිරුළ නැරැඹූ වැඩිම ජන සංඛ්‍යාව ලෙසිනි.සමාප්ති දිනයේ මාධ්‍ය කලාපයේ පැවැති මාධ්‍ය හමුවට එක්වෙමින් විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රකාශ කළේ දැයට කිරුළ ප්‍රදර්ශනය සාර්ථක කර ගැනීමට මාධ්‍යවේදීන්ගෙන් ලැබුණු සහයෝගය මහත් පිටුවහලක් වූ බවය.ජනතාව දැනුවත් කරමින් සියලු මාධ්‍ය ආයතන ලබා දුන් සහයෝගයට ස්තුතිය පළ කළ ඇමැතිවරයා මෙමස 10 වැනිදා යළිත් කුලියාපිටිය දැයට කිරුළ ප්‍රදර්ශන භූමිය වෙත පැමිණ ප්‍රදර්ශනයෙන් ජනතාවට ලැබුණු පහසුකම් සහ භූමිය නැවත යථා තත්ත්වයට පත් කර තිබෙන අයුරු නිරීක්ෂණය කිරීමට මාධ්‍යවේදීන්ට අවස්ථාවට ලබා දෙන බව පැවසීය.සෑම දිස්ත්‍රික්කයකින්ම මෙවර ප්‍රදර්ශනය නරඹන්නට ජනතාව පැමිණ සිටි අතර යාපනය, කිලිනොච්චි, මුලතිව්, වවුනියාව, මන්නාරම යනාදී වශයෙන් උතුරෙන් මෙන්ම ගාල්ල, මාතර, හම්බන්තොට, මොණරාගල වැනි දකුණෙන්ද ජනතාවට කුලියාපිටියට පැමිණ තිබීම සුවිශේෂී කරුණකි.විදුලි සංදේශ හා තොරතුරු තාක්ෂණ අමාත්‍යාංශයේ ලේකම් ගෝඨාභය ජයරත්න, කුරුණෑගල දිස්ත්‍රික් ලේකම් එච්. එම්. ජී. හිටිසේකර මහත්වරු ද මේ අවස්ථාවට එක් ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=n1403036</link>
    <topic>ශ්‍රී ලංකාව ගැන පිල්ලේගේ වාර්තාවටශ්‍රී ලංකා රජයේ ප්‍රතිචාර ඇතුළත් කර නෑ</topic>
    <author>මහින්ද අලුත්ගෙදර</author>
    <content>‍ශ්‍රී ලංකාව සම්බන්ධයෙන් ජගත් මානව හිමිකම් පිළිබඳ මහ‍ කොමසාරිස්වරිය විසින් ඉදිරිපත් කරන ලද වාර්තාවට ශ්‍රී ලංකා රජයේ ප්‍රතිචාරය අන්තර්ගත නොකිරීම සම්බන්ධයෙන් ජගත් මානව හිමිකම් කවුන්සලයේදී ප්‍රශ්න කිරීමට රජය සූදානම් වෙයි.තම ශ්‍රී ලංකා සංචාරය අළලා මෙරට මානව හිමිකම් සම්බන්ධයෙන් ජගත් මානව හිමිකම් පිළිබඳ මහ කොමසාරිස් නවනීදන් පිල්ලේ විසින් නිකුත්කළ කෙටුම්පත පිළිබඳ ජිනීවාහි ශ්‍රී ලංකා නිත්‍ය නියෝජිත කාර්යාලය හරහා ප්‍රතිචාර දක්වා තිබෙන බවද මානව හිමිකම් කවුන්සල සාමාජික රටවල් අතරේ බෙදදුන් එම කෙටුම්පතේ පිටපත් සඳහා ශ්‍රී ලංකා රජයේ ප්‍රතිචාරය අන්තර්ගතකර නොමැති බවද රජය ප්‍රකාශ කරයි.අදාළ කෙටුම්පත සාමාජික රටවල් අතරේ බෙදාදීමේදී ඒ සඳහා යොදා ගන්නා කරුණු සේම ශ්‍රී ලංකා රජයේ ප්‍රතිචාරය අන්තර්ගත කිරීම සාමාන්‍ය ක්‍රමවේදය බවද ඒ සම්බන්ධයෙන් කරුණු විමසන බවද වැවිලි කර්මාන්ත ඇමැති මහින්ද සමරසිංහ මහතා ප්‍රකාශ කරයි.මේ අතර ස්විස්ටර්ල්නතයේ ජිනීවා නුවරදී අද (03) ආරම්භ වන ජගත් මානව හිමිකම් කවුන්සලයේදී ශ්‍රී ලංකාවට එරෙහිව එල්ලවන ඕනෑම අභියෝගයකට ශක්තිමත්ව මුහුණ දීමට සූදානම් බව රජය අවධාරණය කරයි.කුමන අභියෝගයක් එල්ල වුවද ඒ සඳහා සාර්ථකව ප්‍රතිචාර දක්වන බවද මේ වෙනුවෙන් ජගත් මානව හිමිකම් කවුන්සලයේ සාමාජික රටවල් රැසක් සහාය ශ්‍රී ලංකාවට හිමිවන බවද විදේශ කටයුතු අමාත්‍යාංශය පවසයි.මෙවර ජගත් මානව හිමිකම් කවුන්සලයේ 25 වැනි සැසිවාරය ස්විට්සර්ලන්තයේ ජිනීවාහිදී අද (03) ආරම්භ වන අතර එහිදී අපේ රටට එල්ලවන ඕනෑම අභියෝගයක් වෙනුවෙන් ප්‍රතිචාර දැක්වීමට ශ්‍රී ලංකා නියෝජිත කණ්ඩායම ශක්තිමත් බවද විදේශ කටයුතු අමාත්‍යාංශයේ ජ්‍යෙෂ්ඨ ප්‍රකාශකයෙක් පැවසීය.එල්.ටී.ටී.ඊ ත්‍රස්තවාදීන්ට එරෙහිව මානුෂීය මෙහෙයුම් පැවැති අවසන් සමයේදී සිදුවූ බව පවසන මානව හිමිකම් කඩවීම් සම්බන්ධයෙන් ජාත්‍යන්තර පරීක්ෂණයක් පැවැත්විය යුතු බවට ඇමෙරිකාව ඇතුළු බටහිර රටවල් කිහිපයක් විසින් යෝජනාවක් ඉදිරිපත් කිරීමට නියමිතව තිබෙන අතර එවැනි අභියෝගයන්ට එරෙහිව ශ්‍රී ලංකාවට පූර්ණ සහාය පළකිරීම සඳහා ජගත් මානව හිමිකම් කවුන්සලයේ සාමාජික මෙන්ම සාමාජික නොවන රටවල් රැසක් දැනටමත් සූදානමින් සිටිති.ශ්‍රී ලංකාව සහ ඒ ඒ රටවල් අතර තිබෙන රාජ්‍යතාන්ත්‍රික සබඳතා ශක්තිමත් වීම සහ ජනාධිපති මහින්ද රාජපක්ෂ මහතා ප්‍රමුඛ රජයේ වත්මන් විදේශ ප්‍රතිපත්තිය හේතුවෙන් එම රටවල් ශ්‍රී ලංකාවට සහාය පළකිරීමට ඉදිරිපත්ව සිටින අතර රුසියාව, චීනය, ඉන්දුනීසියාව, කියුබාව, කුවේටය, මාලදිවයින, සෞදි අරාබියාව, පාකිස්තානය, පිලිපීනය, කොංගෝව, වෙනිසියුලාව සහ වියට්නාමය ඇතුළු රටවල් මෙන්ම කලාපීය වශයෙන් රටවල් රැසක් ශ්‍රී ලංකාවට සහාය දෙනු ඇතැයි විදේශ කටයුතු අමාත්‍යාංශය පවසයි.මීට පෙරද අවස්ථා දෙකකදී ඇමෙරිකාව ඇතුළු රටවල් කිහිපයක් විසින් ශ්‍රී ලංකාවට එරෙහිව ජගත් මානව හිමිකම් කවුන්සලය වෙත යෝජනා ඉදිරිපත්කර තිබෙන අතර ශ්‍රී ලංකාවේ මානව හිමිකම් සම්බන්ධයෙන් අන්තර්ජාතික වශයෙන් පරීක්ෂණයක් පැවැත්විය යුතු බවට ජගත් මානව හිමිකම් පිළිබඳ මහකොමසාරිස්වරියගේ වාර්තාව පදනම් කර ගනිමින් මෙවරද ඇමෙරිකා එක්සත් ජනපදය ශ්‍රී ලංකාවට එරෙහිව යෝජනාවක් ඉදිරිපත් කිරීමට නියමිතයි.ශ්‍රී ලංකාව සම්බන්ධයෙන් වන ජගත් මානව හිමිකම් පිළිබඳ මහකොමසාරිස් නවනීදන් පිල්ලේගේ වාර්තාව එළඹෙන 26 දා ජගත් මානව හිමිකම් කවුන්සලය වෙත ඉදිරිපත් කිරීමට නියමිතව තිබෙන අතර කරුණු 72කින් එම වාර්තාව සමන්විත බව වාර්තා වෙයි.මෙවර ජගත් මානව හිමිකම් කවුන්සලයේ සැසිවාරය එළඹෙන 28 දක්වා ස්විට්සර්ලන්තයේ ජිනීවාහිදී පැවැත්වෙන අතර ඒ සඳහා සාමාජික රටවල් 47ක නියෝජිතයෝ සහභාගි වෙති. ඒ අනුව අප්‍රිකානු රටවල් 13ක්, ආසියා පැසිෆික් රටවල් 13ක්, ලතින් ඇමෙරිකානු සහ කැරිබියන් රටවල් 8ක්, බටහිර යුරෝපා සහ වෙනත් රටවල් 7ක් සහ නැඟෙනහිර යුරෝපා රටවල් 6ක් ජගත් මානව හිමිකම් කවුන්සලයේ සාමාජිකත්වය උසුළයි.විවිධ අංශ ඔස්සේ ජයග්‍රහණ රැසක් අත්කර ගනිමින් ඉදිරියටම ගමන් කරන ශ්‍රී ලංකාවට දේශීය මෙන්ම ජාත්‍යන්තර වශයෙන් එල්ලවන අභියෝග, බලපෑම් සුළුපටු නොවන බව පෙන්වාදෙන විදේශ කටයුතු අමාත්‍යාංශය විවිධ අවලාද නඟමින් එවැනි බලවේග උත්සාහ කරනුයේ රටේ සංවර්ධන කටයුතු ආපස්සට හරවමින්, යළිත් අඳුරු යුගයක් කරා ඇඳ දැමීමට බවද කියාසිටී.විදේශ කටයුතු ඇමැති මහාචාර්ය ජී.එල් පීරිස් මහතාගේ නායකත්වයෙන් යුතු නියෝජිත කණ්ඩායමක් ශ්‍රී ලංකාව නියෝජනය කරමින් මෙවර සමුළුව සඳහා සහභාගි වීමට නියමිත අතර වැවිලි කර්මාන්ත ඇමැති මහින්ද සමරසිංහ, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග සහ එක්සත් ජාතීන්ගේ සංවිධානයේ ජිනීවාහි ශ්‍රී ලංකා නිත්‍ය නියෝජිත සහ තානාපති රවිනාථ ආරියසිංහ, නීතිපති පාලිත ප්‍රනාන්දු සහ විදේශ කටයුතු අමාත්‍යාංශයේ ලේකම් ෂෙනුකා සෙනෙවිරත්න මහත්ම මහත්මීහු ඊට අයත් වෙති.එක් එක් රටවල මානව හිමිකම් සුරැකිම සහ ප්‍රවර්ධනය වෙනුවෙන් ගෙන තිබෙන ක්‍රියාමාර්ග සම්බන්ධයෙන් මේ සමුළුවේදී විශේෂ අවධානය යොමු කරන බවද මෙවර සමුළුවේදී ඕනෑම තත්ත්වයකට මුහුණ දීමට ශ්‍රී ලංකා නියෝජිත කණ්ඩායම සූදානම් බවද විදේශ කටයුතු අමාත්‍යාංශය පෙන්වා දෙයි.මෙවර සමුළුව සඳහා සහභාගී වන ශ්‍රී ලංකා නියෝජිත පිරිසක් දැනටමත් ජිනිවා නුවර බලා පිටත්ව ගොස් ඇති අතර විදේශ කටයුතු ඇමැති මහාචාර්ය ජි.එල්.පීරිස් මහතා එළඹෙන 05 දා සමුළුව ඇමතීමට නියමිතයි. මෙහිදී ප්‍රධාන සැසිවාරයට සමඟාමීව අතුරු සැසිවාර කිහිපයක් ද පැවැත්වෙයි. ආරම්භක සැසියේදී එක්සත් ජාතීන්ගේ මහලේකම් බෑන් කී මූන්, ජගත් මානව හිමිකම් පිළිබඳ මහකොමසාරිස් නවනීදන් පිල්ලේ මෙන්ම බ්‍රිතාන්‍ය විදේශ ලේකම් විලියම් හේග් සහ කැනඩාවේ විදේශ ඇමැති ජෝන් බෙයාඞ් ප්‍රකාශ සිදුකිරීමට නියමිතව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=n1403037</link>
    <topic>නව වැනිදැයට කිරුළ මාතර</topic>
    <author>රත්නසිරි පතිරණ, ධනුෂ්ක ගොඩකුඹුර සහ නුවන් කොඩිකාර කුලියාපිටිය සිට</author>
    <content>ජාතියේ සංවර්ධන මඟ ලොවට කියන දැයට කිරුළ ජාතික සංවර්ධන ප්‍රදර්ශනයේ නව වැනි පියවර මාතර දිස්ත්‍රික්කයේ පැවැත්වීමට තීරණය කර තිබේ.ප්‍රදර්ශනය පැවැත්වීම සඳහා සුදුසු භූමියක් සොයා බැලීම සඳහා මෙමස 19 වැනිදා මාතර දිස්ත්‍රික්කයේ නිරීක්ෂණ සංචාරයක නිරත වන බව දැයට කිරුළ ප්‍රදර්ශන කමිටුවේ සභාපති, විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා ප්‍රකාශ කළේය.දැයට කිරුළ ප්‍රදර්ශනයට සමගාමීව සිදු කෙරෙන දැවැන්ත සංවර්ධන වැඩපිළිවෙළින් ලබන වසරේ මාතර, ගාල්ල, හම්බන්තොට සහ රත්නපුර දිස්ත්‍රික්ක සංවර්ධනය කිරීමට සූදානමින් සිටින බවත් ඇමැතිවරයා පැවසීය. කුලියාපිටිය දැයට කිරුළ ප්‍රදර්ශනයේ සිට ආරම්භ කෙරුණු ජනතා ගැටලු විසැඳීමේ ජංගම සේවාවේ පිහිට ද මේ දිස්ත්‍රික්ක තුනෙහි ජනතාවට මේ අනුව හිමිවේ.මාතර දිස්ත්‍රික්කයේ කෙරෙන නිරීක්ෂණ චාරිකාවට එක් වන ලෙසත් ඇමැතිවරයා මාධ්‍යවේදීන්ගෙන් ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=n1403038</link>
    <topic>උසස් පෙළ 2014 විභාගයට 28 දා තෙක් අයදුම්පත් භාර ගනී</topic>
    <author>සුභාෂිණී සේනානායක</author>
    <content>අධ්‍යයන ‍පොදු සහතික පත්‍ර උසස් පෙළ 2014 විභාගය සඳහා මේ මස 28 වනදා දක්වා අයදුම්පත් භාර ගැනීම සිදු කෙරේ. විභාග දෙපාර්තමේන්තුව පසුගිය 24 වනදා අයදුම්පත් භාර ගැනීම ආරම්භ කළේය.පාසල් අයදුම්කරුවන් පාසලේ විදුහල්පතිතුමා හරහාද පුද්ගලික අයදුම්කරුවන් විභාග දෙපාර්තමේන්තුවටද අයදුම්පත්‍ර එවීම සිදු කළ යුතු බව විභාග කොමසාරිස් ජනරාල් ඩබ්ලිව් එම් එන් ජේ පුෂ්පකුමාර මහතා දිනමිණට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=n1403039</link>
    <topic>සමාජීය-ආගමික-සංස්කෘතිය මෙහෙය අගයමින්ඇමැති විමල් වීරවංශට ගෞරව නාම</topic>
    <author/>
    <content>රට, ජාතිය රැකගැනීම වෙනුවෙන් නිර්භීතව ලබාදෙන දායකත්වය හා සමාජීය, සංස්කෘතික, ආගමික වශයෙන් ඉටුකරන සමාජ මෙහෙවර අගය කිරීම සඳහා, මහා සංඝරත්නයේ ආශිර්වාදය පිරිනැමීම වෙනුවෙන් ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතාට “ ජනහිතකාමී දේශ හිතෛශී ශ්‍රී ලංකා පුත්‍ර ” ගෞරව නාමය මහා සංඝරත්නය විසින් පිරිනැමූහ.ශ්‍රී ලංකා අමරපුර මහා සංඝ සභාවේ උත්තරීතර මහා නායක අතිපූජ්‍ය දවුල්දෙන ඤානිස්සර නායක ස්වාමින් වහන්සේ විසින් එම ගෞරව නාම සන්නස්පත්‍රය මහනුවර, පොල්ගොල්ල ශාලවන බෝධි මහා විහාරස්ථානයේදී විමල් වීරවංශ අමාත්‍යවරයාට ඊයේ (01) දින පිරිනැමූනි.මෙම සන්නස් පත්‍රය පිරිණැමීම සඳහා ආශිර්වාද පිරණමමින් මහා විහාර වංශික ස්‍යාමෝපාලි මහා නිකායේ අස්ගිරි පාර්ශවයේ අතිගරු මහනායක උඩගම සද්ධර්ම කීර්ති ශ්‍රී ධම්මදස්සී රතනපාල බුද්ධරක්ඛිතාභිධාන නායක ස්වාමින් වහන්සේ, ශ්‍රී ලංකා රාමඤ්ඤ මහා නිකායේ මහා නායක අති පූජ්‍ය නාපාන පේමසිරි නායක ස්වාමීන් වහන්සේ,මල්වතු පාර්ශවයේ අනුනායක අතිපූජ්‍ය නියංගොඩ ශ්‍රී විජිතසිරි නාහිමි , ශ්‍රී ලංකා අමරපුර මහා සංඝ සභා කාරක සංඝ සභික උඩරට අමරපුර මහා නිකායේ අධිකරණ සංඝනායක ගෞරවාර්හ නියංගොඩ සමිද්ධි මංගල නායක ස්වාමින් වහන්සේ,උඩරට අමරපුර මහා නිකායේ මහා නායක තෙරිපැහැ සෝමානන්ද මහානායක ස්වාමින් වහන්සේ,ශ්‍රි ලංකා අමරපුර මහා සංඝ සභාවේ මහෝපාද්‍ය අතිපූජ්‍ය කොටුගොඩ ධම්මවාස ස්වාමින් වහන්සේ,උඩරට අමරපුර මහා නිකායේ අනුනායක අතිපූජ්‍ය නුවරඑළියේ චන්ද්‍රජෝති අනුනායක ස්වාමින් වහන්සේ, ශ්‍රී ලංකා රාමඤ්ඤ මහා නිකායේ සංඤ්ඤා ලේඛකාධිකාරී පූජ්‍යපාද අංකුඹුරේ පේමවංශ නායක ස්වාමින් වහන්සේ ඇතුළු ත්‍රෛයි නිකායික මහා නායක ස්වාමින් වහන්සේ විශාල පිරිසක් මෙම අවස්ථාවට වැඩම කර සිටියහ.මෙම උත්සව අවස්ථාවට මධ්‍යම පළාත් ආණ්ඩුකාර ටිකිරි කොබ්බෑකඩුව. මධ්‍යම පළාත් ප්‍රධාන අමාත්‍ය සරත් ඒකනායක, සාම්ප්‍රදායික කර්මාන්ත හා කුඩා ව්‍යවසාය නියෝජ්‍ය අමාත්‍ය වීරකුමාර දිසානායක, හිටපු පාර්ලිමේන්තු මන්ත්‍රී විමල් වීරවංශ අමාත්‍යවරයාගේ මහනුවර දිස්ත්‍රික්සම්බන්ධීකරණ ලේකම් නිමල් ප්‍රේමවංශ , මධ්‍යම පළාත් මන්ත්‍රිනී චිත්‍රා ශ්‍රීමතී මන්තිලක, මධ්‍යම පළාත් සභා මන්ත්‍රී නිමල් පියතිස්ස, මධ්‍යම පළාත් ජ්‍යේෂ්ඨ නියෝජ්‍ය පොලිස්පති අඹන්පොල යන මහත්ම මහත්මීහු, විදේශීය බෞද්ධ දූත පිරිස්, දායක දායිකාවෝ ඇතුළු විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=n14030310</link>
    <topic>මුස්ලිම්වරුන් 72000ක් යාපනයෙන් පැන්නීම ඊට ඇතුළත් නොකළේ මන්ද?</topic>
    <author/>
    <content>දමිළ ජාතිකයන්ගේ මානව හිමිකම් කඩවීම් පිළිබඳ විමර්ශනයක් පවත්වන ලෙස උතුරු පළාත් මහ ඇමැතිවරයා ජිනීවාවලින් ඉල්ලා සිටින අවස්ථාවේදී එල්. ටී. ටී. ඊය මුස්ලිම් ජාතිකයන් 72,000ක් යාපනයෙන් පලවාහැරීම ඇතුළත් නොකළේ මන්දැයි පාර්ලිමේන්තු මන්ත්‍රී ඒ. එච්. එම්. අස්වර් මහතා නිවේදනයක් නිකුත් කරමින් උතුරු පළාත් මහ ඇමැතිවරයාගෙන් ප්‍රශ්න කර සිටියි.ශ්‍රී ලංකා මුස්ලිම් කොංග්‍රසය විසින් ජිනීවා මානව හිමිකම් කොමිසමට සහ ශ්‍රී ලංකාවට එදිරිවාදිකම් කරන ජාත්‍යන්තර බලවේග සඳහා ශ්‍රී ලංකා රජයෙන් වරප්‍රසාද ලබමින් කේලාම් කියමින් දෙබිඩි පිළිවෙතක් අනුගමනය කිරීම සම්බන්ධයෙන් මේ නිවේදනය නිකුත් කර තිබේ. එම නිවේදනයේ වැඩිදුරටත් මෙසේද සඳහන් වෙයි.මුස්ලිම් ජාතිකයන් ශ්‍රී ලංකාවට පැමිණිදා පටන්, වසර දහස් ගණනක කාලයක් පුරා රටේ ඒකීයභාවය රැකගැනීමට විශාල මෙහෙවරක් ඉටුකර තිබේ.සීතාවක මායාදුන්න රජු සමයේදී පෘතුගීසීන් පලවා හැරීමට මුස්ලිම්වරුන් දැක්වූ සහයෝගිතාවෙන් ඔවුන් තුළ වූ ජාතිහිතෛෂි බව මැනවින් පිළිබිඹු වේ. මුස්ලිම් ජෙනරාල්වරුන් පෘතුගීසින් පලවාහැරීමට මායාදුන්නේ රජුට ලබාදුන් සහාය අරූසියා නරීකා නැමැති අධ්‍යාත්මික නායකයා විසින් හුවාදක්වා තිබෙනවා. මේ සම්බන්ධයෙන් මුස්ලිම් ජෙනරාල්වරුන් තිදෙනකුට සම්මාන ද පිරිනමා තිබේ.සිය දිවි පරදුවට තබා සටන් කළ මුස්ලිම් ජාති‍කයන් සිදු කළ සේවාව වත්මන් ජනනායකයාගේ පවා පැසසුමට ලක්වෙනවා. අපගේ මුතුන්මිත්තන් විසින් ඉටු කළ මෙහෙවර ඉන් අනතුරුව ඉදිරියට ගෙන ගියේ, ශ්‍රීමත් මොහොමඩ් මාකන්මාකාර්, ආචාර්ය ටී. බී. ජයා, ආචාර්ය එම්. සී. එම්. කලීල්, ශ්‍රීමත් රසීක් ෆාරිඩ්, බද්යුදීන් මොහොමඩ්, එච්. එස්. ඉස්මායිල්, එම්. එස්. කාරිඅප්පා ආදි ශ්‍රේෂ්ඨ මුස්ලිම් නායකයන් විසිනි. මුස්ලිම්වරුන් සැමවිටම මෙරට වෙනත් ජාතීන් සමඟ සාමයෙන් කල්ගත කළ අතර, ප්‍රචණ්ඩත්වයට යොමුවූයේ නැත. රටේ එක්සත් බව වෙනුවෙන් පෙනී සිටියා විනා‍ බෙදුම්වාදයට මුස්ලිම්වරුන් කිසිදා යොමු වූයේ නැත.කරුණු මෙසේ හෙයින්, මුස්ලිම් කොංග්‍රසය විසින් දැන් දරන ස්ථාවරය කනගාටුදායකය. රජයෙන් සියලු අනුග්‍රාහ ලබාගන්නා අතර, ඔවුන් ජිනීවාවලට සහ වෙනත් විදේශ පාර්ශ්වවලට කේලම් කීමට පටන්ගෙන තිබේ. ඔවුන් අනුගමනය කරන්නේ දෙබිඩි පිළිවෙතක්.එල්. ටී. ටී. ඊ. ත්‍රස්තවාදීන් විසින් දමිළ සාමාන්‍ය ජනතාවට සිදු කළ දරුණු ව්‍යසනය, ළමා සොල්දාදුවන් ලවා හමුදා කඳවුරුවලට පහරගැසීම වැනි ම්ලේච්ඡ ක්‍රියා ගැන අවධානය යොමු කිරීම වෙනුවට, ජාත්‍යන්තර ප්‍රජාව ශ්‍රී ලංකා රජයට එරෙහිව ක්‍රියා කිරීම අරඹා තිබේ. මුස්ලිම්වරුන්ට සෑමවිටම තමන්ගේ ප්‍රශ්න දේශීය වශයෙන් විසඳා ගැනීමට හැකියාවක් සහ ශක්තියක් තිබිණි. ඒ අතර මුස්ලිම්වරුන් බහුතර සිංහල ජනතාවගේ ආදරයට ද පාත්‍රවිය. එල්. ටී. ටී. ඊ. ය මෙන් ස්වකීය ගැටලු ජාත්‍යන්තරකරණය නොකිරීමට මුස්ලිම් කොංග්‍රසය වගබලා ගත යුතුය. තම ගැටලුවලට දේශීය වශයෙන් පිළියම් සොයා ගැනීමට එම සංවිධානය යොමු විය යුතුය. නිදහස් සටනේදී ටී. බී. ජයා කිසිදු පූර්ව කොන්දේසියකින් තොරව සහාය ලබාදුනි. මේ අනුව ශ්‍රී ලංකාවේ සියලුම ජාතීන් සමඟ අන්‍යෝන්‍ය සහයෝගයෙන් කටයුතු කිරීමට මුස්ලිම් ජාතිකයන් හුරුවී සිටී.එල්. ටී. ටී. ඊ. ය සහ ටී. එන්. ඒ. පක්ෂය විසින් සිය ගැටලු ජාත්‍යන්තරකරණය කිරීම හේතුවෙන් විදේශයන්හි ඩයස්පෝරාවක් බිහිවී තිබේ. ඒ හේතුවෙන් දමිළ ජාතින් අතර විශාල බෙදීම් ඇතිවී තිබේ. දිගු කාලීන වශයෙන් සලකන කළ ඔවුන්ගේ අයිතිවාසිකම් අහිමි වී යාමට ද මෙය හේතු වනු ඇත.දමිළ ජාතිකයන්ගේ මානව හිමිකම් කඩකිරීම සම්බන්ධයෙන් විමර්ශනයක් පවත්වන ලෙස උතුරු පළාත් ප්‍රධාන අමාත්‍ය විග්නේශ්වරන් ජිනීවාවලින් ඉල්ලා සිටින අවස්ථාවේදී, මුස්ලිම් ජාතිකයන් 72,000ක් එල්. ටී. ටී. ඊ. ය විසින් යාපනයෙන් පලවාහැරීම ඇතුළත් කිරීමට අපොහොසත් වී ඇත. එමෙන්ම, කාතන්කුඩියේදී මුස්ලිම් ජාතිකයන් සමූහ ඝාතනයට ලක්කිරීම, අරන්තලාවේ සහ කැබිතිගොල්ලෑවේ සිංහල ජාතිකයන් සමූහ ඝාතනය කිරීම ආදිය ද ඇතුළත් කර නැත.විග්නේශ්වරන් මහතාට මෙම කරුණු අමතක වී ඇත්නම්, මෙරට සිංහල සහ මුස්ලිම් ජනතාවට එරෙහිව, එල්. ටී. ටී. ඊ. ය විසින් සිදු කළ මානව හිමිකම් උල්ලංඝනය කිරීම් පිළිබඳ විමර්ශනය කිරීමට කොමිසමක් පත්කරන ලෙස ජගත් මානව හිමිකම් කවුන්සලයෙන් අපි ඉල්ලා සිටිමු..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=n14030311</link>
    <topic>අවසන් තීරණයආහාර උපදේශ කමිටු රැස්වීමෙන් පසුව</topic>
    <author>සන්ධ්‍යා කරුණාරත්න</author>
    <content>කිරිපිටි මෙට්‍රික් ටොන් 130ක් විනාශ කිරීම සඳහා කිරිපිටි ආනයන සමාගමක් මඟින් කළ ඉල්ලීම පිළිබඳ අවසන් තීරණය ආහාර උපදේශක කමිටුව රැස්වීමෙන් අනතුරුව ගන්නා බව සෞඛ්‍ය අමාත්‍යාංශය අවධාරණය කරයි.මේ කිරිපිටි ‍තොග ඉතාමත් සුළු වශයෙන් ගෙන්වා තිබෙන අතර ඒවා සියල්ලම ආනයනය කර තිබෙන්නේ පසුගිය වස‍රේ ජූලි මාසයට පෙර බව සෞඛ්‍ය අමාත්‍යාංශය පවසයි.කිරිපිටිවල ඩීසීඩී නමැති රසායනිකය අන්තර්ගත වීම සම්බන්ධයෙන් පරීක්ෂණ ආරම්භ කළේ පසුගිය ජූලි මාසයේ වන අතර එහිදී මේ සම්බන්ධව තීන්දු තීරණ ගැනීම සඳහා අමාත්‍ය අනුකමිටුවක් ද පත් කළ බව අමාත්‍යාංශය සඳහන් කරයි.ආනයනික කිරිපිටි ඩීසීඩී පරීක්ෂාවට ලක් කිරීමෙන් පසුව වෙළඳපොළට නිකුත් කිරීම සිදු කරන ලද්දේ අමාත්‍ය අනුකමිටුවේ උපදෙස් මත ය. මේ කිරිපිටි තොගය පසුගිය ජූලි මාසයට පෙර ගෙන්වන ලද ඒවා නිසා සහ ඉතා ‍කුඩා තොග වශයෙන් ගෙන්වා තිබෙන නිසා ඒවායේ ඩීසීඩී පරීක්ෂාව සිදු කිරීම ආර්ථිකමය වශයෙන් ලාබදායී නොවන නිසාත්, අඳාළ කිරිපිටි තොගය විනාශ කිරීමට එම සමාගම අමාත්‍යාංශයෙන් අවසර ඉල්ලා ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=n14030312</link>
    <topic>නිලාවේලි-වැලිමඩ-බණ්ඩාරවෙල දීදියේ ගිලීමෙන් මරණ 5ක්</topic>
    <author>රක්ෂණ ශ්‍රියන්ත ,ත්‍රිකුණාමලය විශේෂ</author>
    <content>නිලාවේලි,වැලිමඩ,බණ්ඩාරවෙල යන ප්‍රදේශවලදී පෙරේදා (1) දිනය තුළ දිය නෑමට ගිය විදේශීය කාන්තාවක ඇතුළු පස්දෙනකු මියගොස් ඇතැයි වාර්තා වෙයි.නිලාවේලි පරවි දූපත අසළ මුහුදේ දිය නෑමට ගිය 22 හැවිරිදි චීන ජාතික කාන්තාවක් දියේ ගි‍ලී මි‍යගොස් ඇත.පශ්චාත් මරණ පරීක්ෂණය ඊයේ(02) සිදුකිරීමට නියමිතව තිබුණි.වැලිමඩ ඇල්ල ගල්වල උමාඔයේ දියනෑමට ගිය එකම පවුලේ සොයුරන් දෙදෙනකු දියේ ගිලී මියගොස් ඇති අතර මෙම පුද්ගලයන් දෙදෙනා උමා ඔයේ දියනෑමට ගොස් දියේ ගිලී සිටියදී අවට සිටී පුද්ගලයින් විසින් ගොඩට ගෙන වැලිමඩ රෝහලට ඇතුලත් කිරීමට පෙර මියගොස් ඇතිබව පොලිසිය පවසයි.මෙසේ දියේ ගිලීමෙන් මියගොස් ඇත්තේ වැලිමඩ නුගතලාව දිමුතුගම ප්‍රදේශයේ පදිංචි දහතුන් හැවිරිදි මොහොමඩ් රුක්ෂාන් සහ එකොළොස් හැවිරිදි මොහොමඩ් ඉර්ෂාන් නැමැති අයවළුන්ය.පශ්චාත් මරණ පරීක්ෂණය පෙරේදා(01) වැලිමඩ රෝහලේදී සිදු කර මෘත ශරීර ඥාතින්ට භාරදී ඇත. බණ්ඩාරවෙල අයිස් ලැබ් වතුයායේ පනංගල වැවේ දියනෑමට ගිය පුද්ගලයන් පස් දෙනකු දියේ ගිලී දෙදෙනෙකු අතුරුදන්ව ඇති අතර තිදෙනකු ප්‍රදේශවාසීන් විසින් බේරාගෙන ඇත.අතුරුදන්වූ අය සෙවීමේ කටයුතු පොලිසිය, නාවික හමුදාව සහ ප්‍රදේශවාසීන් එක්ව සිදුකරගෙන යනු ලබයි.දියේගිලී අතුරුදහන්ව ඇත්තේ පට්ටියගෙදර පනංගල චෛත්‍යගම පදිංචි දහඅට හැවිරිදි සදුන් උපුල් කුමාර නමැත්තෙකු හා දහඅට හැවිරිදි සුපුන් නමැති අයවළුන්වේ.කුචිචවේලි,වැලිමඩ,බණ්ඩාරවෙල පොලිසිය සිද්ධිය පිළිබද වැඩිදුර පරීක්ෂණ මෙහෙයවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=n14030314</link>
    <topic>ජාතීන් අතර ආගමික සහජීවනය ගොඩනැඟීමටගලගම ධම්මරංසි හිමියන්ගේ මෙහෙය සුවිශේෂියි</topic>
    <author>ස්වර්ණා විජේකෝන්</author>
    <content>ජාතීන් අතර ආගමික සහජීවනය ගොඩනැඟීම සඳහා ජනාධිපති ආගමික කටයුතු උපදේශක ගලගම ධම්මරංසි හිමියන් සුවිශේෂි මෙහෙවරක් ඉටුකරන බව ආර්ථික සංවර්ධන ඇමැති බැසිල් රාජපක්ෂ මහතා පවසයි.මෙවර මැතිවණය සඳහා එක්සත් ජනතා නිදහස් සන්ධානය යටතේ බස්නාහිර පළාත් සභාවට ඉදිරිපත් වන ධම්මරංසි හිමියන් තෝරාපත් කරගැනීම මඟින් උන්වහන්සේගේ සමාජ මෙහෙවර තවදුරටත් පුළුල් වනු ඇතැයිද බැසිල් රාජපක්ෂ මහතා ප්‍රකාශ කළේය.මෙවර මැතිවරණයේදී ධම්මරංසි හිමියන් පළාත් සභාවට තේරිපත් වන බවට තමන් විශ්වාස කරන බවත් එය මේ රුස්වීම සඳහා සහභාගී වි සිටින ජනපිරිසෙන් මනාව පැහැදිලි වනබවත් රාජපක්ෂ මහතා සඳහන් කළේය.ආර්ථික සංවර්ධන ඇමැති බැසිල් රාජපක්ෂ මහතා මෙසේ සඳහන් කළේ ගලගම ධම්මරංසි හිමියන්ගේ ජයග්‍රහණය වෙනුවෙන් ගල්කිස්ස මවුන්ට් ලංකා හෝටලයේදී පැවැති ජනහමුවකට සහභාගි වෙමිනි.එහිදි වැඩිදුරටත් අදහස් දැක්වු බැසිල් රාජපක්ෂ මහතා:-මැතිවරණ කාලේදී නමට වඩා වටින්නේ අංකයයි.ඡන්දකොළේ නම තිබුණට ෆොටෝඑක නැහැ.ඒ නිසා අංකය ඉතා වැදගත්.ගලගම හාමුදුරුවන්ගේ මනාප අංකය දහනවය. ගලගම ධම්මරංසි හිමියන් අපි හඳුනන්නෙ කුඩාකාලේ පටන්මයි.ගලගම කියන්නේ ජනාධිපතිතුමාට බොහෝම හිතවත් ප්‍රදේශයක්.බෙලිඅත්ත ගලගමින් බිහිවූ උගතුන් විශාල පිරිසක් රට පුරාම සිටිනවා .ධම්මරංසි හිමියන් කොළඹට වැඩිය කාලේ ජනාධිපතිතුමාට මන්ත්‍රී ධූරය වත් තිබුණේ නැහැ.මට මතකයි ඒ කාලේ අපි සාකච්ඡා පවත්වන්නෙ පොඩි හාමුදුරුවන්ගෙ පන්සලේ.මියගිය කරුණාජීව මහත්තයා පදිංචි වෙල හිටියෙත් ඒ ආසන්නයෙ.ගලගම පොඩිහාමුදුරුවො එදා ඉදලම ජනාධිපති තුමාට සහය දුන්න.ඒ වගේම ප්‍රගතිශීලි වැඩවලට, පොඩි මිනිසාගේ වැඩවලට සහාය දුන් හිමි නමක්.මෙවර ඡන්දයට උන්වහන්සේ ඉදිරිපත් වෙනව කිව්වම මට පුදුමත් හිතුණා.උන්වහන්සේගේ නම දුටු ගමන්ම නාමයෝජනා මණ්ඩලය එකඟ වුණා.උන්වහන්සේට ජනාධිපති තුමාගේ ආශිර්වාදයත් හිමිවුණා.ගලගම ධම්මරංසි හිමියන් මෙවර මැතිවරණයට ඉදිරිපත්වීම අපගේ පක්ෂයට උන්වහන්සේ සිදුකරන ගෞරවයක්.යුද්ධය වෙලාවේ උන්වහන්සේ මේ රටට සිදුකළ සේවය අති විශාලයි.එවැනි වු සුවිශාල සේවාවක් මේ රටට සිදුකළ ධම්ම රංසි හිමියන්ට පළාත්සභා මන්ත්‍රි ධුරයක් ප්‍රමාණවත් නොවන බවයි මගේ හැඟිම.උන්වහන්සේ වටා විශාල පිරිසක් ඒකරාශි වී සිටිනවා.පළාත් සභාව නියෝජනය නොකරන පක්ෂ උන්වහන්සේට සහාය දැක්වීමට එකඟතාව පළකර තිබෙනවා.ජාතීන්අතර ආගම් අතර සාමය හා සමඟිය ඇති කිරීමටත් අනෙකුත් ආගම්වල අයිතින් තුළින් උන්වහන්සේට බොහෝ මෙහෙවරක් සිදුකළ හැකියි.ඇතැම් පිරිස් තම රටට ද්‍රෝහි වෙමින් තම අයිතින් ආරක්ෂා කර ගැනිමට උත්සාහ කරනව.ආරක්ෂා කිරීම සඳහාත් තම මන්ත්‍රී ධුරය තුළින් උන්වහන්සේට බොහෝ මෙහෙවරක් සිදුකළ හැකියි.ඇතැම් පිරිස් තම රටට ද්‍රෝහි වෙමින් තම අයිතින් ආරක්ෂා කර ගැනිමට උත්සාහ කරනවා.ඔවුන් මොහොතකට වත් හිතන්නෙ නැහැ ඔවුන් කරන දේ රටට මොන තරම් අහිතකරද කියල.ඒ වගේම ජාතින් වශයෙන් අපේ ජනතාව භේදකිරිමට උත්සාහ කරනවා.ලෝක මට්ටමින් පවා එවැනි අත්දැකීම් අපට තිබෙනවා.තම මන්ත්‍රි ධූරය තුළින් උන්වහන්සේට බොහෝ මෙහෙවරක් සිදුකළ හැකියි.රටවල් ආක්‍රමණය කිරීමට රටවල් භේද කිරීමට ආගම යොදාගත් අවස්ථා ඉතිහාසය පුරාවට අපි දැක තිබෙනව.ජාතින් අතර ආගමික සහජිවනය ගොඩනැඟීමට වෙරදරන ඒ සඳහා සුවිශාල මෙහෙවරක් ඉටුකරන ගලගම ධම්මරංසි හිමියන් සුවිශේෂි හිමිනමක්.ගලගම ධම්මරංසි හිමි:-මගේ මැතිවරණ ව්‍යාපාරයට ජනාධිපතිතුමා මුල සිටම සහාය දැක්වුවා.මම කුඩාකළ පටන්ම රාජපක්ෂ පවුල හොදින් දන්නව.මම විශ්ව විද්‍යාලයට වැඩිය කාලේදී වත්මන් ජනාධිපතිතුමා මන්ත්‍රිවරයෙක්. එතුමට අද වගේම එදත් කෙණෙහිලිකම් තිබුණා.එදා පැවැති භීෂණකාරි රජය පළවාහැර පොදු පෙරමුණ රජයක් ඇතිකිරිම සඳහා මම විශ්ව විද්‍යාල සිසුන් සහ අනෙකුත් ජන පිරිස් සම්බන්ධ කරගනිමින් කොළඹ සිට කතරගමට පෙළපාලියක් ගියා.එය අවසන් වනතෙක් කතරගමට ගිය එකම හිමිනම මමයි.අපි කුඩාකළ සිටම දැනගෙන හිටියා රට බේරාගන්නා රට එක්සේසත් කරන එකම නායකයා මහින්ද රාජපක්ෂ මහතා බවට.ජනාධිපති තුමාගේ ජයග්‍රහණය විජයග්‍රහණයක් බවට පත්කළේ බැසිල් රාජපක්ෂ මහතායි.සිංහල,දෙමළ,මුස්ලිම්,බර්ගර් සියලු ජන කොටස්වල අයිතීන් සහ ආගමික සහජීවනය ඇති කිරීම මගේ අරමුණයි.දෙහිවල ගල්කිස්ස නගරාධිපති ධනසිරි අමරතුංග මහතා:-ගලගම හාමුදුරුවන්ට අපි කියන්නෙ කෝකටත් තෛලය කියල.පෙනඩෝල් බිව්වම ඇඟේ අමාරු,බඩේ අමාරු,හිතේ අමාරු මේ හැම එකක්ම හොදවෙනවා. සමහර තෙල් බෙහෙත් ගෑවමත් එහෙමයි.අපේ භාෂාවෙන් කියනව නම් ගලගම හාමුදුරුවො තරම් පරිප්පු කන වෙන කවුරුත් නැතිව ඇති.හැමෝගෙම දේවල් තමන්ගෙ වගේ ඇඟට අරගෙනයි උන්වහන්සේ වැඩ කරන්නෙ.රාජපක්ෂ පවුල තරම් උන්වහන්සේ ගැන දන්න වෙන කවුරුත් නැතිව ඇති.අපේ ආගම, අන්‍යාගමිකයන් ,ඔවුන්ගේ අයිතින් ගැන කතා කිරීමට අපට කෙනෙක් අවශ්‍යයි.ඒ සඳහා හොදම තේරීම ලෙස මම දකින්නේ ගලගම හාමුදුරුවො. පළාතේ දේශපාලන නියෝජිතයන්, පළාත්සභාව නියෝජනය නොකරන සුළු පක්ෂ කිහිපයක නායකයන්, වෛද්‍ය වෘත්තිකයන්,රත්මලාන,දෙහිවල,ගල්කිස්ස ප්‍රදේශවල සිවිල් සංවිධාන සාමාජිකයන් ඇතුළු ජන පිරිසක් මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=n14030315</link>
    <topic>නව ගුවන් හමුදාපතිදළදා සමිඳු වැඳ පුදා ගනී</topic>
    <author>තිලක් පුෂ්පකුමාර සේනානායක, එස්. කේ. සමරනායක</author>
    <content>නව ගුවන් හමුදාපති එයාර් මාර්ෂල් කෝලිත ගුණතිලක මහතා මහනුවරට පැමිණ අස්ගිරි මල්වතු මහා නාහිමිවරුන් බැහැදැක ආශිර්වාද ලබාගෙන ශ්‍රී දළදා මාලිගාවට පැමිණ දළදා වහන්සේ වැඳ පුදා ගත්තේය.අනතුරුව ශ්‍රී දළදා මාලිගා පරිශ්‍රයේ දී මාධ්‍යවේදීන් වෙත අදහස් දැක්වූ මෙරට 14වැනි නව ගුවන් හමුදාපති එයාර් මාෂල් කෝලිත ගුණතිලක මහතා මෙසේ පැවැසීය.මේ රටේ සංවර්ධනයට ගුවන් හමුදාවේ ඉහළ ම දායකත්වය ලබාදෙන්න කටයුතු කරනවා. හිටපු ගුවන් හමුදාපතිතුමාගේ කාලයේ සිට ශ්‍රී ලංකා ගුවන් හමුදාවේ විශාල ප්‍රගතියක් ලබා තිබෙනවා. දැනට මහනුවර දිගන ගුවන් පථයේ වැඩ කෙරීගෙන යනවා.ගුවන් හමුදාවේ සිවිල් ඉංජිනේරු අංශය මඟින් කොළඹ හා නුවරඑළිය ප්‍රදේශවල විශේෂ වැඩ කොටසක් කරගෙන යනවා. මේ අංශය රටේ සංවර්ධන ක්‍රියාදාමයට සක්‍රීයව දායක වෙනවා. අද රටේ සංවර්ධන ක්ෂේත්‍රය තුළ මහා පිබිදීමක් දක්නට ලැබෙනවා. රටේ සංවර්ධනයට සක්‍රීයව දායකවීම, ගුවන් හමුදාවේ ඉහළ ම කැපවීම තුළින් ඉටු කිරීමට බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=n14030316</link>
    <topic>ගංජා ප්‍රවාහනයට චෝදනා ලැබූ විල්ගමුවේ සභාපති හිටපු සභාපති අත්අඩංගුවට</topic>
    <author>අනුරාධ මහින්ද දිසානායක</author>
    <content>ගංජා කිලෝග්රෑම් 275 ක් සන්තකායේ තබා ගැනීම සහ ප්‍රවාහනය කිරීම යන චෝදනා ලැබූ විල්ගමුව ප්‍රාදේශීය සභාවේ සභාපති ජයන්ත වීරසේකර සහ හිටපු සභාපති රංජිත් කුමාරසිංහ යන මහත්වරු පසුගිය පළවන දින විල්ගමුව පොලිසිය මගින් අත් අඩංගුවට ගෙන තිබේ. විල්ගමුව ප්‍රාදේශීය සභා සභාපතිවරයා සමගින් හිටපු සභාපති ගමන්ගත් කැබි රථයේ පිටුපස තිබී ගංජා තොගය හමුවූ බව විල්ගමුව පොලීසිය පවසයිසැකකරුවන් දෙවන දින නාඋල වැඩ බලන මහේස්ත්‍රාත් අයි ජී මුනසිංහ මහතා වෙත ඉදිරිපත් කරීමෙන් අනතුරුව මාර්තු තුන්වන දින දක්වා රක්ෂිත බන්ධනාගාර ගත කෙරිණි.මෙහිදී පැමිණිල්ල ඉදිරිපත් කළ විල්ගමුව පොලිසියට විශේෂ ප්‍රකාශයක් කල වැඩ බලන මහේස්ත්‍රාත්වරයා සැක කරුවන් සදහා නීතිමය ක්‍රියාමාර්ග ගැනීමට ප්‍රමාණවත් කරුණු ඉදිරිපත් වී ඇති බැවින් මාර්තු තුන්වන දින නිවැරදි කරුණු ඉදිරිපත් කරන ලෙස නියෝග කෙළේය. විත්තිපාර්ශවය වෙනුවෙන් නීතිඥ වසන්ත ආරියරත්න සහ නීතිඥ ඉන්දික සෙනෙවිරත්න යන මහත්වරුන් පෙනී සිටිය අතර සැක කරුවන් හෙට දින (මාර්තු 03) නාඋල මහේස්ත්‍රාත් අධිකරණයට ඉදිරිපත් කිරීමට නියමිතව ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=r1403031</link>
    <topic>රජය සංවර්ධනයට මුල් තැන දෙනවිටවිපක්ෂය සටන් පාඨ නැතිව දඟලනවා</topic>
    <author>හෝමාගම විශේෂ ජිනදාස ගමගේ</author>
    <content>ත්‍රස්තවාදී යුද්ධය නිමා කිරීමෙන් පසු රජය, රට සංවර්ධනය සඳහා විවිධ යෝජනා ක්‍රම ක්‍රියාත්මක කරන බවත් එම නිසා විරුද්ධ පක්ෂයට සටන් පාඨ නොමැතිවීමෙන් අලුත් විවිධ උපක්‍රම යොදාගන්නා බවත් හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා පැවැසීය.ඒ මහතා එසේ කීවේ පසුගියදා හෝමාගම නගරයේ පැවති ජනහමු‍ෙව් ප්‍රධාන ආරාධිතයා ලෙස සහභාගි වෙමිනි.මන්ත්‍රී නාමල් රාජපක්ෂ මහතා මෙසේද පැවැසීය.ත්‍රස්තවාදී කුරිරු යුද්ධය නිමා කිරීමෙන් පසු අතිගරු ජනාධිපතිතුමා රට සංවර්ධනය කිරීමේ යුද්ධය ආරම්භ කර තිබෙනවා. ඒ සඳහා සෑම ආසනයකටම විශාල මුදලක් වෙන්කර තිබෙනවා.හෝමාගමට මේ වසර සඳහා රුපියල් මිලියන 576ක් වෙන් කර තිබෙනවා. ඉතිහාසයේ නම් මේ මුදල වසර 10කට ලැබෙන්නේ නෑ.ජනාධිපතිතුමා රට සංවර්ධනය සඳහා ප්‍රමුඛස්ථානය දෙන විට විරුද්ධ පක්ෂයට අද සටන් පාඨවල හිඟයක් තිබනවා. ඒ නිසා අලුත් අලුත් උපක්‍රම යොදවමින් සිටිනවා.මාර්තුවේදී ජිනීවා සමුළුවට විවිධ මානව හිමිකම් උල්ලංඝනයවීම් නිර්මාණය කරනවා. ඒ සඳහා එල්. ටී. ටී. ඊ. ඩයස්පෝරාවට තොරතුරු සපයනවා. කුමන චෝදනා ඉදිරිපත් කළත් ජනතාව රට ගලවාගත් නායකයා සමඟ ඉන්නවාය කියා ඔප්පු කිරීම සඳහා මේ මැතිවරණය ඉතා වැදගත් වෙනවා.මේ නිසා ශ්‍රීලනිපයට ළැදිව කටයුතු කරන ජ්‍යෙෂ්ඨ පාක්ෂිකයෙක් වන ගාමිණී තිලකසිරි මැතිතුමාට ඔබේ මනාපය ලබා දෙන්න. කවදත් රජයට වැඩිම ඡන්ද සංඛ්‍යාවක් ලබාදෙන හෝමාගම ජනතාව මෙවරත් ඒ යුතුකම ඉටුකරාවිය කියා මම විශ්වාස කරනවා. පනාගොඩ ගුණරතනාරාමාධිපති පණ්ඩිත ආචාර්ය මහකුඹුක්ගොල්ලෑවේ රතනපාල හිමි සමඟ අනුරාධපුර දිස්ත්‍රික් පාර්ලිමේන්තු මන්ත්‍රී උජිත ලොකුබණ්ඩාර, මැතිවරණ අපේක්ෂක ගාමිණී තිලකසිරි යන මහත්වරුද කතා කළහ. මේ අවස්ථාවට හෝමාගම ප්‍රාදේශීය සභා සභාපති ඒ. ඩී. කුමාරසිරි, මන්ත්‍රීවරුන් වන රුවන් ප්‍රබෝධ පීරිස්, සුමිත් හපුආරච්චි, ඩික්ෂන් ගාමිණී, කැළුම් ප්‍රියංකර, අජිත් මාතරආරච්චි යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=r1403032</link>
    <topic>ප්‍රශ්නවලින් හෙම්බත් වී සිටින තමිල්නාඩුවලංකාවට වැඩක් දෙන හැටි හිතනවා</topic>
    <author>කටුකුරුන්ද සමූහ කපිල කුලසිංහ</author>
    <content>නායකයන් විවේචනය කරන විට කුරුඳුපොලු වලින් පහර දී පන්නා දමන රටක ජනාධිපති මහින්ද රාජපක්ෂ මහතාගේ ඉවසිමේ ගුණය කාහටත් ආදර්ශයක් බවත් ජනතා ආකර්ෂණය ජනාධිපතිවරයාට දින දින වැඩි වන්නේ ඒ හේතුව නිසා බවත් තාක්ෂණ හා පර්යේෂණ ඇමැති පාඨලි චම්පික රණවක මහතා කීවේය.එක්සත් ජනතා නිදහස් සන්ධානයේ ජය තහවුරු කෙරෙන පයාගල හල්කඳවිල පැවැති ජන හමුවක් අමතමින් ඇමැතිවරයා එසේ කීය.ඇමැතිවරයා මෙසේ ද කීය.අපේ රණ විරුවන්ගේ යුද ජයග්‍රහණය වෙනුවෙන් ජනාධිපතිතුමා ඉදිරිපත්වෙලා තියෙනවා. රණවිරුවා කළ විජග්‍රහණය වෙනුවෙන් පෙනී ඉන්නේ එක්සත් ජනතා නිදහස් සන්ධානය පමණයි. කැමරන්ට, ජයලලිතාට, වයිකෝට ජාතියේ පණිවිඩය අපි කියා දිය යුතුයි. මේවාට කරුණු කියන්න අපි හැමෝටම ජිනීවා යන්න බැහැ. අපේ ජනතාවට ඇමරිකාව කරන්න හදන දේට අපි ඡන්දයෙන් පිළිතුරු දෙමු.තමිල්නාඩුවේ අද පැය අටක් ලයිට් කපනවා. දරුවන්ට කන්න බොන්න නැහැ. මිනිස්සු ජීවත්වෙන්නෙ හරි අමාරුවෙන් තමිල්නාඩුවේ කතාවෙන්නෙ ලංකාවට වැඩේ දෙන්නෙ කොහොමද කියලා. අද අලුත් අනතුරු බිහිවෙලා තියෙනවා. ප්‍රභාකරන් මැරුණාම අපි හිතුවා යුද්ධය ඉවරයි කියලා දැන් ආයෙත් බෙදුම්වාදයේ හිස එසවීමට උත්සහා කරනවා. උතුරේ මහ ඇමැති විවිධ කතා කියනවා.මේ අවස්ථාවට බස්නාහිර පළාත් හිටපු මන්ත්‍රී තෙබුවන පියනන්ද හිමි, බේරුවල සංවිධායක සුමිත් නිෂාන්ත ඇතුළු විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=r1403033</link>
    <topic> නෑදෑයන්ගේ ඇඟිලි ගැසීම් නිසාශ්‍රී ලංකාවේ දික්කසාද වැඩි වෙලා</topic>
    <author>අලව්ව විශේෂ ඒ. කීර්තිසිංහ</author>
    <content>දික්කසාදවලට අද ප්‍රධාන හේතුවක් වී ඇත්තේ සැමියාගේ පාර්ශ්වයේ නෑදෑයින්ගේ ඇඟිලිගැසීම් යැයි වරකාපොළ මහේස්ත්‍රාත් සනත් ජේ. මොරවක මහතා කියා සිටියේය.පසුගියදා වරකාපොළ මහේස්ත්‍රාත් අධිකරණය ඉදිරියේ දික්කසාද නඩු 12ක් ම විභාගයට ගත් අවස්ථාවේදී මහේස්ත්‍රාත්වරයා මේ බව හෙළි කළේය.පවුලේ ප්‍රශ්න ඔවුනොවුන් අතර පමණක් විසඳා ගැනීමට ඉඩ නොදී නෑදෑයින් මැදිහත්වීමෙන් මෙම තත්ත්වය උදා වී ඇතැයි ද මහේස්ත්‍රාත්වරයා ඔවුන්ට අවවාද දුන්නේය.මෙහිදී දික්කසාද නඩු කිහිපයකට පමණක් විසඳුම් ලබාදුන් සනත් ජේ. මොරවක මහතා ඉතිරි නඩු ඉදිරියට කල් තැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=r1403034</link>
    <topic>ස්නායු රෝගීන්ට ප්‍රතිකාර කරන්නහෝමාගමින් අලුත් රෝහලක්</topic>
    <author>මහරගම විශේෂ වේහැල්ලේ පියතිලක</author>
    <content>ස්නායු රෝග ප්‍රතිකාර රෝහලක් ඉදිකිරීම සඳහා මහරගම ආබාධිතයින් සඳහා වන ආරෝග්‍යා පදනමට හෝමාගම නි‍යලෙක් සොලිඩ් ඩිසයිනර්ස් ආයතනයේ අධිපති නිලන්ත උපුල් උදයකුමාර් බොතේජු සහ මද්දුමගොඩගේ ශ්‍යාමලී කුමාරි යන මහත්මා සහ මහත්මිය විසින් හෝමාගම පානලුව අංක 447 බී නැමැති පර්චස් 15 ක ඉඩම පරිත්‍යාග කරන ලදී.විශේෂයෙන්ම ස්නායු ආබාධ ස්වාමීන් වහන්සේ සඳහා ඉදිවන මේ ස්නායු රෝග ප්‍රතිකාර මධ්‍යස්ථානය සිංගප්පූරුවේ මවුන්ට් එළිසැබත් රෝහලේ විශේෂඥ වෛද්‍ය ප්‍රේම් පිල්ලේ මහතාගේ අධීක්ෂණය අනුව ඉදිවේ. මහරගම ආරෝග්‍ය පදනමට ඉඩමේ ඔප්පුව ඉකුත්දා අදාළ ඉඩමේදී භාර දෙන ලදී.අදාළ වෛද්‍ය මධ්‍යස්ථානය සඳහා මුල්ගල තැබීම මාර්තු මස 12 වැනි දින සිදුකිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=s1403031</link>
    <topic>ග්‍රාමීය කුසලතා ඔප් නංවන්න කැපවුකාල්ටන් ක්‍රීඩා උළෙල 7වැනිදා සිට</topic>
    <author>ප්‍රින්ස් ගුණසේකර</author>
    <content>ග්‍රාමීය තරුණ තරුණියන්ගේ ක්‍රීඩා කුසලතා ඔප් නැංවීමේ අරමුණින් “තාරුණ්‍යයට හෙටක්” සංවිධානය අටවැනි වරටත් මෙහෙයවන කාල්ටන් සුපර් ස්පෝර්ට්ස් ක්‍රීඩා උළෙල මේ මස 7,8 හා 9 දිනවල තිස්සමහාරාමයේදී පැවැත්වේ.කාල්ටන් සුපර් ස්පෝර්ට් ක්‍රීඩා උළෙලින් ලැබෙන සියලු ආදායම් ක්‍රීඩාවේ ඉදිරියට පැමිණෙන දරුවන්ට අතදෙන අරමුදලකට බැර කිරීමට තරුණ්‍යයට හෙටක් සංවිධානය පියවර ගෙන ඇත. හම්බන්තොට දිස්ත්‍රික් පාර්ලිමේන්තු මන්ත්‍රී තාරුණ්‍යයට හෙටක් සභාපති නාමල් රාජපක්ෂ මහතාගේ අදහසක් අනුව මේ විශේෂ අරමුදල පිහිටුවා ඇති අතර පසුගිය වසර කිහිපයක් තිස්සේ ලක්ෂ ගණනින් නැඟී එන ක්‍රීඩක ක්‍රීඩිකාවන්ට ආධාර පිරිනමා තිබේ.තිස්සමහාරාම ධාවන පථයේදී මවුන්ටන් පාපැදි තරග, ෆෝ බයි ෆෝ තරග, මෝටර් රථ හා මෝටර් සයිකල් ධාවන තරග, තිස්ස වැව ආශ්‍රීතව ඔරු පැදීම හා තුන් ප්‍රයාම තරග, තිස්ස වැව් තාවුල්ලේදී බොක්සිං තරග හා කඹ ඇදීමේ තරග පැවැත්වීමට කටයුතු යොදා තිබේ. මේ සියලු ක්‍රීඩා තරග අධීක්ෂණය අදාළ ක්‍රීඩා සම්මේලන මගීන් සිදු කෙරෙන අතර කාල්ටන් ක්‍රීඩා සමාජයද සහයෝගය දක්වයි. ෆෝ බයි ෆෝ තරගාවලියට යාල වනෝද්‍යානයේ සැරි සරන සෆාරි ජීප් රථ සහභාගීත්වයෙන් විශේෂ තරගයක් පැවැත්වීම විශේෂත්වයකි. රුවල් ඔරු තරගයට කොළඹ රාජකීය, ගල්කිස්ස සාන්ත තෝමස්, වත්තල ලයිසියම් හා වැලිගම මිරිස්ස මධ්‍ය මහා විදුහල සහභාගී වෙති. මේ තරගවලට 15න් පහළ ක්‍රීඩක ක්‍රීඩිකාවන් සහභාගී කරවීමට පියවර ගෙන තිබේ.ඔරු පැදීමේ තරග තිස්ස වැවේ මීටර් 500ක් දුර පැවැත්වෙන අතර එය කෙටිදුර වේගවත් හා උද්යෝගිමත් තරග අංශයක් ලෙස සංවිධානය කර ඇත. එයට සමගාමීව පාසල් සිසුන් රැසකට ඔරු පැදීමේ වැඩමුළු පැවැත්වීමටද පියවර ගෙන තිබේ. කාල්ටන් සුපර් ස්පෝර්ට්ස් ක්‍රීඩා උළෙලේ ජනප්‍රිය තරග අංශයක් වු මවුන්ටන් පාපැදි ඉසව් 18ක් මෙවර පැවැත්වෙන අතර කිලෝමීටර් 2.5ක බාධක සහිත ධාවන පථයක් ඒ සඳහා යොදා ගැනේ. දෙබරවැව මංසන්ධියේ සිට ඇරඹෙන මවුන්ටන් පාපැදි තරග ඉසව් අතරට විනෝදාත්මක පාපැදි තරග ඉසව්වක් පැවැත්වේ. එයට ක්‍රීඩක ක්‍රීඩිකාවන් 1250ක් පමණ එක්වනු ඇතැයි විශ්වාස කෙරේ. රුපියල් ලක්ෂ 6.5ක මුදල් තෑගි පිරිනැමීමට කටයුතු යොදා ඇති අතර පාසල් ක්‍රීඩක ක්‍රීඩිකාවන් වෙනුවෙන් ස්ථාවර බැංකු ගිණුම් තෑගි වශයෙන් පිරිනමා අනාගතය සුරක්ෂිත කිරීම තවත් පියවරක්වි තිබේ. පසුගිය වසරවලදී මෙන් තරග ආරම්භවන 7වැනිදා අයැදුම්පත් නිකුත් නොකෙරෙන අතර 6වැනිදා තෙක් j.a.suriyage@gmail.com මගින් අයැදුම්පත් යොමු කළ හැකිබව සංවිධායකයෝ පවසති.කඹ ඇදීමේ තරග ලීග් ක්‍රමයට කිලෝග්‍රෑම් 640 බර පන්තියෙන් පැවැත්වේ. මේ වනවිට කණ්ඩායම් 20ක් අයැදුම්පත් යොමුකොට ඇතැයි සඳහන් වේ.තුන් ප්‍රයාම තරගය අවුරුදු 18ට වැඩි ක්‍රීඩකයන්ට විවෘත වන අතර මීටර් 750ක් පිහිනුම්, කිලෝමීටර් 20ක් පාපැදි ධාවනය හා කිලෝමීටර් 5ක් මාර්ග ධාවනය ඇතුළත් වේ. මෝටර් රථ ධාවන තරගවලදී 3500cc සිට 1500cc දක්වා තරග පැවැත්වෙන අතර විවෘත තරග ඉසව්වක්ද එක් කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=s1403032</link>
    <topic>යොවුන් ලෝක කුසලානයදකුණු අප්‍රිකාවට</topic>
    <author/>
    <content>අවුරුදු 19න් පහළ යොවුන් ලෝක කුසලානය පළමු වරට දිනාගැනීමට දකුණු අප්‍රිකානු ක්‍රිකට් පිල පසුගියදා සමත්විය.කෝබින් බොෂ්ගේ විශිෂ්ට පන්දු යැවීමත්, ක්ලයිඩ් ෆෝර්ටූන්ගේ දක්ෂ කඩුලු රැකීමත් හේතුවෙන් ඩුබායි ජාත්‍යන්තර ක්‍රිකට් ක්‍රීඩාංගණයේ පාකිස්තානය සමග පැවැති අවසන් තරගයෙන් කඩුලු 6ක පහසු ජයක් දකුණු අප්‍රිකානු පිලට හිමිවිය.තරගයේ පළමුව පන්දුවට පහරදුන් පාකිස්තානයට සියල්ලන් දැවී රැස්කළ හැකිවුයේ ලකුණු 131ක් පමණි. ඉනිමේ වැඩිම ලකුණුලාභියා වු අමඩ් බට් නොදැවී ලකුණු 37 රැස් කළේය. වේගපන්දු යවන කොබ්‍රින් බොෂ් ලකුණු 15කට කඩුලු 4ක් දවාගත්තේය. පාකිස්තානය පිතිකරුවන් හය දෙනකුම කඩුල්ල පිටුපස සිට උඩ පන්දු රැකගැනීමෙන් දවාගැනීමට කඩුලු රකින ක්‍රීඩක ක්ලයිඩ් ෆෝර්ටූන් සමත්විය.ජයග්‍රාහී ඉලක්කය කඩුලු 4ක් දැවී තිබියදී සපුරාලීමට දකුණු අප්‍රිකානු පිලට හැකිවිය. නොදැවී ලකුණු 66ක් රැස්කළ දකුණු අප්‍රිකානු පිලේ නායක ඒඩ්න් මාක්‍රම් තරගයේ වීරයා ලෙස නම් කළ අතර තරගාවලියේ වීරයා ලෙස කෝබින් බොෂ් නම් කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=s1403033</link>
    <topic>ආසියාවේ කෝඩුකාර ඇෆ්ගනිස්තානය බංග්ලාදේශය පරදවා වාර්තා පොතට යයි</topic>
    <author/>
    <content>සටන්කාමී ක්‍රීඩා විලාසයක් පෙන්නුම් කළ අන්තර්ජාතික ක්‍රිකට් බිමේ ලාබාලතම කණ්ඩායමක් වන ඇෆ්ගනිස්තානය ආසියානු කුසලාන ක්‍රිකට් තරගමාලාවේ සත්කාරක බංග්ලාදේශය සමග පෙරේදා පැවැති තරගයෙන් ලකුණු 32ක විශිෂ්ඨ ජයක් වාර්තා කිරීමට සමත්විය.පළමුව පන්දුවට පහරදුන් ඇෆ්ගනිස්තානයේ මුල් කඩුලු 5ම ලකුණු 90ක් තුළ බිඳ වැටුණු මොහොතේ අස්ගර් ස්ටැනික්සායි සහ සමියුල්ලා ශින්වාරි එක්ව 6වැනි කඩුල්ලට ලකුණු 164ක සම්බන්ධතාවක් ගොඩනැගීම කැපී පෙනුණි. අස්ගර් පන්දු 103කට මුහුණ දී හතරේ පහර 6ක් සහ හයේ පහර 3ක් සමග නොදැවී ලකුණු 90ක් රැස් කිරීමට සමත්විය. ඔහුට අනගි සහයක් ලබාදුන් සමියුල්ලා පන්දු 69කදී හතරේ පහර 10ක් සහ හයේ පහරක් සමග ලකුණු 81ක් වාර්තා කළේය.ආසියානු ක්‍රිකට් පිටි‍යේ කෝඩුකාරයන් ලෙස තරගමාලාවට එක්වූ ඇෆ්ගනිස්තාන ක්‍රීඩකයන් දැක්වූ සාර්ථක පිතිහරඹය මත ඕවර 50 අවසානයේ කඩුලු 6කට ලකුණු 254ක් එක්විය. පන්දු යැවීමේ දී අරෆත් සනී කඩුලු 2ක් දවාලීය.පිළිතුරු ඉනිම ක්‍රීඩා කළ බංග්ලාදේශ පිල ඕවර 47.5කදී ලකුණු 222කට දැවී ගියේය. ඇෆ්ගනිස්තාන පිලේ දුර්වල පන්දු රැකීම ඉනිම පුරාම කැපී පෙනුණු අතර නසීර් හොසේන් අවස්ථා 4කදී දුන් උඩපන්දු රැක ගැනීමට ඔවූහූ අසමත්වූහ. කෙසේවුවද ඇෆ්ගනිස්තාන පන්දු යවන්නන්ගේ සටන්කාමිත්වය මත තරගයේ ජයග්‍රහණය ඔවුන්ට හිමිවිය. බංග්ලාදේශ පිල වෙනුවෙන් මොමිනුල් හක් ලකුණු 50ක් රැස් කළ අතර නසීර් හොසේන් ලකුණු 41ක් ලබා ගත්තේය. ඉනිමේ අවසන් මොහොතේ නරඹන්නන් කුල්මත් කළ සියාවුර් රෙහ්මාන් පන්දු 22කදී වේගවත් ලකුණු 41ක් රැස් කළේය. පන්දු යැවීමේදී ඇෆ්ගනිස්තාන පිලේ නායක මොහොමඩ් නබි කඩුලු 3ක් දවාලූ අතර හමීඩ් හසන් සහ ෂපූර් සඩ්රාන් අතර කඩුලු 2බැගින් බෙදී ගියේය.පළමුවරට ආසියානු කුසලාන තරගමාලාවට එක්වූ ඇෆ්ගනිස්තානය බංග්ලාදේශයට එරෙහිව ලැබූ ජයග්‍රහණය ටෙස්ට් තත්ත්වය ලැබූ රටකට එරෙහිව ඔවුන් ලද පළමු එක්දින තරග ජයග්‍රහණය ලෙස වාර්තාපොතට එක්විය. තරගයේ වීරයා සම්මානය සමියුල්ලාට හිමිවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=s1403034</link>
    <topic>ශ්‍රී ලංකාවඅද පළමුවරටඇෆ්ගනිස්තානය හමුවෙයි</topic>
    <author/>
    <content>මෙවර ආසියානු ක්‍රිකට් තරගමාලාවේ මෙතෙක් සහභාගි වූ තරග දෙකම ජයගනිමින් ඉහළ මානසිකත්වයෙන් පසුවන ශ්‍රී ලංකාව අද (3) ක්‍රිකට් පිටියේ ලාබාලතම කණ්ඩායම වන ඇෆ්ගනිස්තානය සමග ඩකා හී තරග බිමට එක්වෙයි. දැනටමත් ආසියාවේ ප්‍රබලතම කණ්ඩායම් වන පාකිස්තාන හා ඉන්දියාව පරාජය කළ බැවින් අවසන් මහා තරගයට පිවිසීමේ අවස්ථාව ශ්‍රී ලංකාව හමුවේ ඇත.එබැවින් අත්හදා බැලීම් කරමින් සිය කණ්ඩායමේ ශක්තිය උරගා බැලීමට අද තරගය ඔවුන්ට කදිම අවස්ථාවකි. මෙවර තරගමාලාවේ මෙ‍තෙක් ලකුණු අතරට පිවිසීමට නොහැකිවූ මහේල ජයවර්ධන, උපනායක දිනේෂ් චන්දිමාල්, තිසර පෙරේරා හා නවක ක්‍රීඩක චතුරංග ද සිල්වාට දස්කම් අතරට පැමිණීමට අද තරගය පිටුවහලක් වනු නිසැකය. එහෙත් පෙරේදා සටන්කාමී ක්‍රීඩාරටාවක නිරතව බංග්ලා‍දේශය පරාජය කළ ඇෆ්ගනිස්තාන අඩු තක්සේරුවට ලක් කළ නොහැකිය.ඇෆ්ගනිස්තාන ක්‍රීඩකයන්ට අත්දැකීම් අඩුවූවත් ඔවුන් මානසික ඒකාග්‍රතාවය එකලෙස පවත්වා ගෙන යාමට සමත්වීම විශේෂත්වයකි. එය අද තරගයේ දී ද ඔවුන් අනුගමනය කරනු ඇත.ශ්‍රී ලංකාව මෙතෙක් ඇෆ්ගනිස්තාන සමග එක්දින ජාත්‍යන්තර තරගයකට සහභාගි වී නොමැති බැවින් අද තරගය වාර්තාපොතට එක්වන තරගයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=s1403035</link>
    <topic>ශ්‍රී ලංකා නෙට්බෝල් පිලට විදෙස් පුහුණුකාරිනියක්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් පිල විදෙස් පුහුණුකාරිනියක් යටතට පත් කිරීමට යයි. හොං‍කොං හී පැවැති තුන්කොන් නෙට්බෝල් තරගාවලියේ දී ලද පරාජය හේතුවෙන් මේ තීරණය ගෙන ඇතැයි පැවැසේ. ශ්‍රී ලංකා නෙට්බෝල් පිලේ පුහුණුකිරීම් ජාත්‍යන්තර තරගාවලි ජයග්‍රහණය කිරීමට ප්‍රමාණවත් නොවන හෙයින් ඉතා ඉක්මනින් විදෙස් පුහුණුකාරිනියක් ‍තෝරා ගන්නා ලෙස ක්‍රීඩා ඇමැති මහින්දානන්ද අලුත්ගමගේ මහතා‍ නෙට්බෝල් සම්මේලනයට උපදෙස් ලබා දී තිබේ.මේ පිළිබඳව ශ්‍රී ලංකා නෙට්බෝල් සම්මේලනයේ සභාපතිනි වික්ටෝරියා ලක්ෂ්මි මහත්මියගෙන් කළ විමසීමක දී පැවැසුවේ ආසියානු නෙට්බෝල් ශූරතාවලියට කලින් ලොව හොඳම මට්ටමේ නෙට්බෝල් පුහුණුකාරිනියක් ගෙන්වා ගැනීමට බලාපොරොත්තු වන බවයි. ශ්‍රී ලංකාවේ සිටින නෙට්බෝල් පුහුණුකාරිනියන් ඉතා දක්ෂ අය වුවද අනෙක් රටවලට අභියෝග එල්ල කළ හැකි මට්ටමක් ගොඩ නැගීමට විදෙස් පුහුණුකාරිනියක් අවශ්‍ය බව තමා ද පිළිගන්නා බව නෙට්බෝල් සභාපතිනිය පැවැසුවාය. ආසියානු තරගාවලිය හා ඉදිරි ක්‍රීඩා දියුණුව උදෙසා ක්‍රීඩා ඇමැතිවරයාගේ උපදෙස් කඩිනමින් ක්‍රියාවට නගන බව ඇය පැවසුවාය. එමෙන්ම ශ්‍රී ලංකාවේ සිටින නෙට්බෝල් පුහුණුකාරිනියන්ට විදෙස් රටක පුහුණුව දිය යුතු බව ද ඇය අවධාරණය ක‍ළාය.ශ්‍රී ලංකා නෙට්බෝල් පිල ආසියාවේ අනුශූරියන් වන අතර මේ වසරේ සිංගප්පූරුවේ පැවැත්වෙන ආසියානු ශූරතාවලියට සහභාගීවීමට නියමිතය. එම ආසියානු නෙට්බෝල් ශූරතාවලිය සැප්තැම්බර් 7සිට 14දක්වා පැවැත්වෙන අතර රටවල් 8ක් සහභාගි වෙති.එම තරගාවලියේ පළමු හා දෙවැනි තැනට පත්වන රටවල් දෙක ලබන වසරේ ඔස්ට්‍රේලියාවේ පැවැත්වෙන ‍ලෝක කුසලාන නෙට්බෝල් ශූරතාවලියට සුදුසුකම් ලබන හෙයින් ආසියානු ශූරතාවලිය ශ්‍රී ලංකාවට ඉතා වැදගත් වේ.ශ්‍රී ලංකා නෙට්බෝල් පිල අවසන් වරට සහභාගි වූ ‍හොං‍‍කොං තුන්කොන් තරගාවලියේ දී මැලේසියාවට හා ‍හොංකොං ඉදිරියේ පරාජයට පත්වූ හෙයින් විශේෂ පුහුණු සැසි දියත් කළ යුතු බව විචාරක මතය වී ති‍බේ. 2012 ආසියානු නෙට්බෝල් තරගාවලියේ දී මැලේසියා හා හොං‍කොං යන කණ්ඩායම් පරාජය කිරීමට ශ්‍රී ලංකාව සමත්වූවද වසර 20කට පසු හොං‍‍‍කොං වෙතින් තුන්කොන් තරගාවලියේ දී පරාජය වීම කාගෙත් අවධානයට ලක්ව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=s1403036</link>
    <topic>පාකිස්තානයට තියුණු ජයක්</topic>
    <author/>
    <content>සයීඩ් අෆ්රි‍ඩිගේ සුපිරි පිතිහරඹයත්, මොහොමඩ් හෆීස්ගේ ඉවසිලිවන්ත ඉනිමත් හේතුවෙන් ආසියානු කුසලාන ක්‍රිකට් තරගාවලියේ ඉන්දියාව සමග ඊයේ පැවැති තරගයෙන් එක් කඩුල්ල තියුණු ජයක් හිමිකර ගැනීමට පාකිස්තානය පිල සමත්විය. බංග්ලාදේශයේ මිර්පූර්හී ශරේ බංග්ලා ක්‍රීඩාංගණයේ පැවැති තරගයේ ඉන්දියාව ලබාදුන් ලකුණු 246ක ජයග්‍රාහී ඉලක්කය ඉනිම නිමවීමට පන්දු 2ක් ඉතිරිව තිබියදී කඩුලු 9ක් දැවී සපුරාලීමට පාකිස්තානයට හැකිවිය.ලකණු 249ක ඉලක්කය හඹායෑම ඇරැඹු පාකිස්තාන පිලේ පළමු කඩුල්ලට ලකුණු 71ක් එක් කිරීමට ෂාජිල් ඛාන් (25) හා අහමඩ් ෂෙසාඩ් සමත්විය. මුළු ලකුණු 96දී පාකිස්තාන කඩුලු 3ක් බිඳ වැටුණු අතර ඉන් කඩුලු 2ක් ලකුණු 3ක් තුළ දවාගැනීමට ඉන්දීය පන්දු යවන්නන්ට හැකිවිය. ෂෙසාඩ් ලකුණු 42කටත්, නායක මිස්බා උල් හක් එක් ලකුණකටත් දැවී ගියේය. ‍මොහොමඩ් හෆිස් හා සොහයිබ් මක්සූඩ් පස්වැනි කඩුල්ලට ලකුණු 87ක් එක්කරමින් පාකිස්තාන ජයග්‍රහණයේ බලාපොරොත්තු ඇති කළේය. මුළු ලකුණු 200දී හෆිස් ලකුණු 75කට දැවී යෑමෙන් එම සබඳතාව බිඳ වැටුණි. තරගයේ වීරයා ලෙස නම්කළ හසීස්ගේ ඉනිමට පන්දු 117කදී හතරේ පහර 3ක් හා හයේ පහර 2ක් ඇතුළත් විය. තවත් ලකුණු 3ක් එක්වෙද්දී මක්සූඩ් (38) ද දැවී ගියේය. ලකුණු 235-236 අතර පාකිස්තාන කඩුලු 3ක් බිඳ වැටීමේ ජයග්‍රහණයේ බලාපොරොත්තු ගිලිහි ගියද සයීඩ් අෆ්රිඩිගේ සුපිරි පිතිහරඹයෙන් පාකිස්තානයට ජය හිමිවිය. එක් කඩුල්ලක් අතැතිව පාකිස්තානයට අවසන් ඕවරයේදී ලකුණු 10ක් අවශ්‍ය වු අතර එහි තෙවැනි හා සිවුවැනි පන්දුවලට පිට පිට හයේ පහර 2ක් එල්ල කරමින් අ‍ෆ්රිඩි පාකිස්තානයට ජය ගෙන ආවේය.අෆ්රිඩි පන්දු 18කදී හතරේ පහර 2ක් හා හයේ පහර 3ක් සමගින් ලකුණු 34ක් රැස් කළේය. පන්දු යැවීමේදී රවිචන්ද්‍රන් අශ්වින් කඩුලු 3ක් දවාගත් අතර අමිත් මිෂ්රා හා බුවනේෂ්වර් කුමාර් කඩුලු 2 බැගින් දවාලුහ. පළමුව පන්දුවට පහරදුන් ඉන්දීය ඉනිම අග භාගයේ පිටියට පිවිසි රවින්ද්‍ර ජඩේජා පන්දු 49කින් නොදැවී ලකුණු 52ක් රැස්කරමින් ඉන්දිය පිල ලකුණු 245දක්වා ගෙන ගියේය. ඔහුගේ ඉනිම හතරේ පහර 4ක් හා හයේ පහර දෙකක් ඇතුළත් විය. අම්බති රායිදු ලකුණු 58ක් රැස්කළ අතර ජඩේජා සමග එක්ව ඉනිමේ හොඳම සබඳතාව ගොඩනගමින් හත්වැනි කඩුල්ලට ලකුණු 59ක් එක් කළේය.ආරම්භක පිතිකරු රෝහිත් ශර්මා පන්දු 58කට මුහුණදෙමින් හතරේ පහර 7ක් හා ‍හයේ පහර දෙකක් සමගින් ලකුණු 56ක් රැස්කළේය.තරගයේ 49 වැනි ඕවරයේ කඩුලු 2ක් සමගින් සයීඩ් අජ්මාල් කඩුලු 3ක් දවාගත් අතර තම මංගල එක්දින තරගය එක්වු මොහොමඩ් තල්හා හා මොහොමඩ් හෆීස් කඩුලු 2 බැගින් දවාගත්හ.ඉන්දියාව-245/8යි (ඕවර 50) අම්බති රායිදු 58, රෝහිත් ශර්මා 56, රවින්ද්‍ර ජඩේජා නොදැවී 52 (සයීඩ් අජ්මාල් 40/3)පාකිස්තානය-249/9 (ඕවර 49.4) මොහොමඩ් හෆීස් 75, සොහයිබ් මක්සූඩ් 38, සයීඩ් අෆ්රිඩි නොදැවී 34 (රවිචන්ද්‍රන් අශ්වින් 44/3).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=f1403031</link>
    <topic>බුලත් කොළය දිනුවහම හැමෝම දිනුම්</topic>
    <author>සාකච්ඡා කළේ චන්දන ජයවීර</author>
    <content>ප්‍රජාතන්ත්‍රවාදය අනුව රටකට විපක්ෂයක් පැවතිය යුතුයි. ආණ්ඩුව කොයි තරම් වැඩ කළත් හැම දෙනාම සතුටු කරන්න බැහැ. ඒ නිසා විපක්ෂයට ඡන්දයක් ලැබෙනවා. නමුත් බහුතර ජනතාව ඉන්නේ අපිත් එක්ක. ඒක සබරගමු, මධ්‍යම පළාත, වයඹ, නැඟෙනහිර වාගේ හැම තැනකදී ම පැහැදිලි වුණා. ඒ නිසා විපක්ෂයෙන් අපිට කිසිම අභියෝගයක් නැහැ.මම දන්න විදිහට රනිල් මහත්තයා මේ ගැන සොයන්න කමිටු කිහිපයක් ම දැම්මා. ඒ කමිටුවලින් කියපු දේවල් කරන්න ගිහින් තව තවත් අය පක්ෂයෙන් ගියා. යූ.ඇන්.පීය හොයා ගත්ත අලුත්ම විසඳුම තමයි නායකත්ව මණ්ඩලය. ඒකෙනුත් ගොඩ එන පාටක් පේන්න නැහැ. විපක්ෂය අපිට උදව් කරන නිසා අපිත් විපක්ෂයට උදව් කළ යුතුයි. ඒ නිසා මම යෝජනා කරන්නේ විපක්ෂයේ පිරිහීම ගැන හොයන්න විශේෂ කොමිසමක් පත් කළ යුතුයි.ඒ ගොල්ලෝ අපිට සෑහෙන්න උදව් කරනවා. ඡන්දෙ කාලෙට මොන මොන කතා කිව්වත් ඡන්දෙන් පස්සේ ඒවා අමතකයි. ලැබුණු ඡන්ද ටිකත් අරන් ආණ්ඩුවට එන්නේ කොහොමද කියලයි බලන්නේ. ඊයේ ආණ්ඩුවට බැණපු කෙනා අද වෙනකොට ආණ්ඩුව ඇතුළේ. අද බණින කෙනා කොහොම හරි බලන්නේ විපක්ෂයේ තැනක් හදාගෙන ආණ්ඩුවට පනින්නයි. විපක්ෂයේ සංවිධායකයෝ කීදෙනෙක් ආණ්ඩුවට ආවද? දැන් ඉන්න එක්කෙනෙක් ජනාධිපතිතුමා එක්ක රෝමේ ගියා. ඒ නිසා විපක්ෂයට ඡන්දය දුන්නත් ඒක අවසානයේ ආණ්ඩුවට ලැබෙන ඡන්දයක් විත්තිය ජනතාව දන්නවා. ඈතින් ඉඳන් ආණ්ඩුවට උදව් කරනවාට වැඩිය කෙළින් ම සන්ධානයට ඡන්දය දීම හොඳ විත්තිය ඔවුන් දන්නවා.යුද්ධය අවසන් කළේ මේ ආණ්ඩුව. රට සංවර්ධනය කළේ මේ ආණ්ඩුව. ඒ ඔක්කොටම වැඩිය මේ ආණ්ඩුවේ විශේෂත්වය වෙන්නේ ඡන්දය දුන්න නොදුන්න හැමෝටම සැලකීමයි.බලයට පත්වූ හැම ආණ්ඩුවක් ම කළේ පාක්ෂිකයාට සැලකීමයි. නමුත් මහින්ද රාජපක්ෂ ආණ්ඩුව රටට සැලකුවා. පක්ෂ භේද ගැන හිතුවේ නැහැ. සංවර්ධනයේ ප්‍රතිලාභ ශ්‍රී ලංකා, යු.ඇන්.පී., ජේ.වී.පී. හැමෝම ලබනවා. යුද්ධය අවසන් කිරීම නිසා දැන් හැමෝට ම පක්ෂ භේදයකින් තොරව ජීවත්වීමේ අයිතිය ලැබී තිබෙනවා.යූ.ඇන්.පී. ආණ්ඩුව කාලේ රැකියා දුන්නේ එජාප පාක්ෂිකයන්ට පමණයි. විදුලිය, ජලය, දුරකථන ගන්න කොට මන්ත්‍රීගේ නිර්දේශය ඉල්ලනවා. දැන් ඕන කෙනෙකුට පක්ෂ භේදයකින් තොරව විදුලිය ගන්න පුළුවන්. එජාප ආණ්ඩුව කාලේ විදුලිය දුන්නේ රටෙන් 40%කට විතරයි. මුළු රටට ම විදුලිය දුන්නේ මහින්ද රාජපක්ෂ ආණ්ඩුවයි. මේක දක්ෂයාට සලකන යුගයක්. උගත්කමට සලකන යුගයක්.අපි මේ වතාවේ දකුණු පළාත් සභාවේ හයෙන් පහක බලයක් ගන්නවා. පළාත් සභා ඉතිහාසයේ කිසිම පළාත් සභාවක් 5/6ක බලයක් ගත්තේ නැහැ. මෙවර ලබන අතිවිශිෂ්ට ජයග්‍රහණයත් සමඟ අපි මෙරට මැතිවරණ ඉතිහාසයත් වෙනස් කරනවා. ඒ නිසා මෙවර මැතිවරණ ප්‍රතිඵලය විස්මයජනක ප්‍රතිඵලයක් කියන දේ ඇත්තයි.බලයට එන්න ඉඩක් නැති බව විපක්ෂය දන්නවා. සිංහල අවුරුද්දෙන් පස්සේ, වෙසක් පෝයෙන් පස්සේ යූ.ඇන්.පී. ආණ්ඩුවක් හදනවා කියපු තිස්ස අත්තනායකගේ කට දැන් වැහිලා.පළාත් සභාවේ ගාල්ල දිස්ත්‍රික්කයට ආසන 25ක් වෙන් කර තිබෙනවා. පසුගිය වතාවේ එයින් අපිට 17ක් ලැබුණා. යූ.ඇන්.පීයෙන් වැඩියෙන් ම ඡන්ද ගන්න මනූෂ නානායක්කාර මන්ත්‍රීතුමා දැන් ඉන්නේ අපේ පැත්තේ. රත්තරන් මන්ත්‍රීතුමාත් අපේ පැත්තේ. මේ හේතු නිසා අපි ගාල්ලෙන් ආසන 19ක් වත් ගන්නවා. යූ.ඇන්.පිය තරග කරන්නේ ආසන 5ක් දිනා ගන්න. ජේ.වී.පී.යයි ෆොන්සේකාගේ පක්ෂයයි උත්සාහ කරන්නේ එක ආසනයක් දිනා ගන්න. මේ පක්ෂ දෙක යූ.ඇන්.පීයටත් වැඩිය කුජීත වෙලා. ඒ නිසා අපිට තරගයක් නැහැ.පළාත් සභා ඡන්දෙ කාලෙට මහ ඇමැතිවරු ගොඩයි. නමුත් මහ ඇමැති තනතුරට පුද්ගලයෙක් තේරීමේ දී පළපුරුද්ද හා ජනතා මනාපය ගැන අවධානය යොමු කරනවා.මොන පැත්තෙන් බැලුවත් හිටපු මහ ඇමැති ෂාන් විජේලාල්ට අභියෝගයක් දෙන්න කෙනෙක් නැහැ. එතුමා දිස්ත්‍රික්ක තුන ම සංවර්ධනය කළා. ජ්‍යෙෂ්ඨත්වයෙන් ඔහු ඉදිරියෙන් ඉන්නවා. ජනතා සේවය වෙනුවෙන් කැපවූ නායකයෙක්. ඒ නිසා ඔහුට මහ ඇමැතිකම ලබා දෙන්න කියලා අපි ඉල්ලීමක් කරනවා.ඊළඟට මාතර දිස්ත්‍රික්කයේ ආණ්ඩු පක්ෂයේ මන්ත්‍රීවරු සියලුදෙනා ම ඇමැතිවරු. නමුත් ගාල්ල දිස්ත්‍රික්කයකට ම ඉන්නේ එක ඇමැතිවරයායි. ඒ නිසා ගාල්ලට මහ ඇමැතිකම ලබාදීම කොයි පැත්තෙන් බැලුවත් සාධාරණයි.ඒ ගැන මම සතුටුයි. මම නිළියන්ට අකමැති නැහැ. නමුත් ගාල්ල දිස්ත්‍රික්කයෙන් පළාත් සභාවට යා යුත්තේ කාලාන්තරයක් දේශපාලනයේ යෙදුණු අයයි. ශ්‍රී ලංකා නිදහස් පක්ෂයේ සාමාජිකයෙක් නොවුණත් සන්ධානයෙන් තරග කරන බද්දේගම සමිත හාමුදුරුවන්ට අපේ සහය පළකරනවා. තව මගේ ආසනයෙන් අපේක්ෂකයන් දෙන්නෙක් තරග කරනවා. ඔවුන්ටත් සහය දෙනවා. හිටපු මහ ඇමැතිතුමාටත් සහය දෙනවා.ඡන්ද දෙන්න පුළුවන් තුන්දෙනෙක්ට තමයි. ඒ වුණත් හැමෝටම සහය දෙන්න පුළුවන්. මගේ බලාපොරොත්තුව බුලත් කොළය දිනවීමයි. බුලත් කොළය දින්නොත් හැමෝම දිනුම්. ඒ නිසා මගේ උත්සාහය බුලත් කොළය ජයග්‍රහණය කිරීමයි.අපිට ජිනීවා වාසියක් නැහැ. නමුත් ජනාධිපතිතුමාට මුළු රටම සහය දෙන බව පෙන්විය යුතුයි. අපි මෙතෙක් තිබුණ හැම ඡන්දයක්ම ජයගත්තා. මහින්ද රාජක්ෂ ජනාධිපතිතුමා වාර දෙකක් ජනාධිපතිධුරයේ කටයුතු කළා. එතුමා තව වාර දෙකක්වත් ජනාධිපතිධුර‍ෙය් කටයුතු කළ යුතුයි. අපි මෙවර පළාත් සභා ඡන්දයෙන් එතුමාට තව වාර දෙකක් ජනාධිපතිධුරයේ කටයුතු කිරීමට අවශ්‍ය ජනපදනම සකස් කර දෙනවා. ඒ අනුව මේ ආණ්ඩුවෙ දෙවෙනි ඉනිම පටන්ගන්නේ මේ ඡන්දෙත් එක්කයි.යු.ඇන්.පිය තව අවුරුදු විස්සකටවත් නැඟිටවන්න බැහැ. එක්සත් ජාතික පක්ෂය කියන ඇඟට දැන් ඔළු දහයක් හයි කරලා තියෙන්නේ. එක එක්කෙනා එක එක පැත්තට යන්න දඟලනවා. නමුත් ගමන එතනමයි. අපිට නායකත්ව මණ්ඩල කෑලි නැහැ. නායකයෝ ගොඩක් ඇත්තෙත් නැහැ. ඉන්නේ එකම නායකයයි. ඒ ජනාධිපතිතුමා පමණයි. අපි එතුමා සමඟ ශක්තිමත් ගමනක් යනවා. ඒ මෙවර ඡන්ද ප්‍රතිඵලයෙන් හොඳින් ඔප්පු වේවි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=f1403032</link>
    <topic>ෆේස්බුක් සරණ යන කරවිල විපක්ෂය</topic>
    <author>- ජනතා මිත්‍ර</author>
    <content>ආණ්ඩුව පෙරළන්න නම් ඒ සඳහා කළ හැකි එකම දෙය මහින්ද රාජපක්ෂ ජනාධිපතිවරයාගේ ප්‍රතිරූපය විනාශ කිරීමයි. ඒ හැරෙන්න කිසිදු විකල්පයක් නැහැ” මෙසේ ප්‍රකාශ කරන්නේ එක්සත් ජාතික පක්ෂයේ ක්‍රියාකාරිකයෙකු වන ඒ වගේම එක්සත් ජාතික පක්ෂයේ ජාතික නායක, විපක්ෂ නායක රනිල් වික්‍රමසිංහ මහතාගේ සම්බන්ධීකරණ ලේකම්වරයෙකු වශයෙන් කටයුතු කරන, එක්සත් ජාතික පක්ෂයේ ප්‍රචාරක බල ඇණියේ ක්‍රියාකාරිකයෙකු වන මංගල සමරවීර මන්ත්‍රීවරයාගේ කුරුඳු පොලු බල ඇණියේ සාමාජිකයෙකු වන සුදත් චන්ද්‍රසේකර මහතාය.“මංගල සමරවීර මහතාගේ කටකතාවලින් එක්සත් ජාතික පක්ෂයේ ප්‍රචාරක බලඇණිය තව තවත් ශක්තිමත් වෙනවා. ඒ කටකතාවලින් පුළුවන් ජනාධිපතිතුමාගේ ප්‍රතිරූපය බිඳ වට්ටන්න. ඒ කාලේ මතක ඇති රණසිංහ ප්‍රේමදාස මහත්තයට එරෙහිව නිර්මාණය කරපු කටකතා. ඒ වගේ කටකතා හදන්න කටකතා හදපු හොඳම පුද්ගලයා ඉන්නේ අපිත් එක්ක. ඒක අපිට විශාල ශක්තියක්” යනුවෙන් යම්කිසි ආඩම්බර ලීලාවකින් ප්‍රසිද්ධියේ මෙසේ ප්‍රකාශ කළේ එක්සත් ජාතික පක්ෂයේ මහ ලේකම් තිස්ස අත්තනායක පාර්ලිමේන්තු මන්ත්‍රීවරයාය.සුදත් චන්ද්‍රසේකර, තිස්ස අත්තනායක යන මහත්වරුන්ගේ ප්‍රසිද්ධ ප්‍රකාශවලින් ගම්‍ය වන්නේ කුමක්ද, මේ මගින් ඉතා බරපතළ කරුණු රැසක් ගම්‍ය වන බව පැහැදිලිය. එක් පැත්තකින් එමඟින් පෙන්නුම් කෙරෙනුයේ රටේ ප්‍රධානතම දේශපාලන පක්ෂයක් වන එක්සත් ජාතික පක්ෂයේ වත්මන් චින්තනයයි. එක්සත් ජාතික පක්ෂයේ ජාතික නායකයාගේ චින්තනයයයි. එක්සත් ජාතික පක්ෂයේ නායකත්ව මණ්ඩලයේ චින්තනයයි. රටේ ප්‍රධ‍ානතම විරුද්ධ පක්ෂයේ චින්තනයයි. රටක ප්‍රධාන දේශපාලන පක්ෂයකට මෙම තත්ත්වයට පත් විය හැකිද? එම තත්ත්වයට එක්සත් ජාතික පක්ෂය පත්වී තිබෙන්නේ ඇයි? ඒ ගැන විවරණය කිරීම ඉතා කාලෝචිත වන්නේ එක්සත් ජාතික පක්ෂයේ නායකයින් එම චින්තනය අනුව ක්‍රියා කළත් රටේ පොදු මහජනතාව පවා දැඩි ලෙස එක්සත් ජාතික පක්ෂයට ආදරය කරන බහුතරය ද එම චින්තනය පිළි නොගැනීමයි.මැතිවරණ ගණනාවකින් එක පිට එක පරාජය වුණු ප්‍රධාන දේශපාලන පක්ෂයක් කළ යුත්කේ කුමක්ද? තමන්ට වැරදුණේ කොතැනද? කියා සොයා බලා එයට පිළියම් කිරීම මිසක් මහින්ද රාජපක්ෂ ජනාධිපතිවරයාට හෝ ආණ්ඩුවට මඩ ගැසීම නොවේ. ආණ්ඩුවට එරෙහිව අසත්‍ය මඩ ප්‍රචාර, කටකතා ප්‍රචාරය කිරීම නොවේ. ආණ්ඩුව සම්බන්ධයෙන් යම් විවේචන පවතිනවා නම් එම විවේචනවලට විකල්ප වැඩපිළිවෙළක් රට හමුවේ ඉදිරිපත් කර එය විවෘත සංවාදයකට ලක් කිරීමයි. නමුත් සිදුවෙමින් පවතින්නේ වෙනත් දෙයකි.අසත්‍ය චෝදනා එල්ල කරමින් මඩ ගසා, කටකතා ප්‍රචාරය කරමින් ආණ්ඩුවක් පෙරළීමට හැකි නම් එය‍ කෙතරම් ප්‍රායෝගික ක්‍රියාවක් දැයි සෙවීමට විපක්ෂයට වගකීමක් තිබේ. ඔවුන් එසේ සිතනවා නම් මෙරට ඡන්දදායකයින් මෝඩයින් පිරිසක් බව එක්සත් ජාතික පක්ෂය තීරණය කර තිබිය යුතුයි. වසර 30 කට අධික කාලයක් තිස්සේ පැවති ත්‍රස්තවාදයෙන් රට මුළුමනින්ම නිදහස් කරගැනීමට ක්‍රියා කළේ ජනාධිපතිවරයා ප්‍රමුඛ වත්මන් ආණ්ඩුව බවට කිසිදු විවාදයක් නැත.ජනාධිපතිවරයාගේ ප්‍රතිරූපය උපරිම වී ඇත්තේ මෙම කාරණය නිසාය. රට මුළුමනින්ම ත්‍රස්තවාදයෙන් නිදහස් කර ගැනීමට අභියෝග රැසක් මධ්‍යයේ මෙරටට නායකත්වය ලබා දුන්නේ මහින්ද රාජපක්ෂ ජනාධිපතිවරයායි. එය ඔහුගේ ප්‍රතිරූපය තව තවත් වර්ධනය වීමට විශාල බලපෑමක් එල්ල වූ කාරණයක් බව අමුතුවෙන් කිවයුතු නොවේ. මෙම ප්‍රතිරූපය නැතිකිරීමට මෙම කාරණයේදී එක්සත් ජාතික පක්ෂය ක්‍රියා කරනුයේ කෙසේද? මංගල සමරවීර, සුදත් චන්ද්‍රසේකර යන මහත්වරුන් මෙහිදී ක්‍රියා කරනුයේ කෙසේද?මහින්ද රාජපක්ෂ ජනාධිපතිවරයාට එරෙහිව කෙතරම් මඩ ප්‍රහාර, කෙතරම් කටකතා ප්‍රමාණයක් ගොනු කිරීමට එක්සත් ජාතික පක්ෂය සූදානමින් සිටිනවාද? කියා පහසුවෙන් තේරුම් ගත හැකිය. මෙතරම් දීන තත්ත්වයකට එක්සත් ජාතික පක්ෂය පත්වීම ගැන වෙනමම සලකා බැලිය යුතුව ඇත. අසත්‍ය චෝදනා එල්ල කිරීම, මඩ ප්‍රහාර එල්ල කිරීම, කටකතා ප්‍රචාරය කිරීම එක්සත් ජාතික පක්ෂයේ සන්නිවේදන බළකායේ ප්‍රධාන කාරණය වී ඇත. වෙබ් අඩවි ගණනාවක් හරහා ජනාධිපතිවරයාට, ඔහුගේ පවුලේ ඥාතීන්ට, ආණ්ඩුවේ ඇමැතිවරුන්ට, ආණ්ඩුවට එරෙහිව මඩ ප්‍රහාර එල්ල කිරීම පටන්ගෙන ඇත්තේ මේ එක්සත් ජාතික පක්ෂයේ සන්නිවේදන බළකාය විසිනි. ඉතාම පහත් ආකාරයෙන් අසත්‍ය චෝදනා ගොනුකරමින් මඩ ප්‍රහාර එල්ල කරමින් සිදුකරන මෙම ක්‍රියා ජනතාව ප්‍රතික්ෂේප කිරීම අනිවාර්යයි. මෙවැනි පහත් ක්‍රියාමාර්ගවලින් ජනමතය වෙනස් කර මැතිවරණවලින් ජයග්‍රහණ ලබාගන්නට බව එක්සත් ජාතික පක්ෂය සිතනවා නම් එතරම් මෝඩ සිතිවිල්ලක් තවත් තිබෙනවාද?ෆේස් බුක්, ‍ට්විටර් සමාජ වෙබ් අඩවි මඟින් ද ජනාධිපතිවරයාට සහ ආණ්ඩුවට එරෙහිව දැවැන්ත මඩ ප්‍රහාරයක් එල්ල කිරීමේ කටයුතු ද මේ වන විට මංගල සමරවීර මන්ත්‍රීවරයා ප්‍රමුඛ සන්නිවේදන බළකාය මගින් ආරම්භ කර ඇත. මේ ගැන එක්සත් ජාතික පක්ෂයේ පාක්ෂිකයින් සිටින්නේ ද දැඩි කනගාටුවකිනි. මෙම පහත් ක්‍රියාව ඔවුන්වත් අනුමත කරන්නේ නැත. නමුත් එක්සත් ජාතික පක්ෂයේ නායකයින් සිතා සිටින්නේ මහින්ද රාජපක්ෂ ජනාධිපතිවරයාගේ ආණ්ඩුව මෙම කටකතාවලින් පෙරළිය හැකි බවයි. සාමාන්‍යයෙන් කටකතා පතුරවන්නේ ඇතැම් කාන්තාවන් විසිනි. ගම්වල නම් කටකතා පැතිරවීමට දක්ෂ උපන් හපන් කාන්තාවෝ සිටිති. ජිප්සීස් සංගීත කණ්ඩාය‍මේ නායක සුනිල් පෙරේරා මහතා “ළිඳ ළඟ සංගමය” ගීතයෙන් කියන්නේ ද ගම්වල කටකතා පතුරවන කාන්තා බළකාය පිළිබඳය. එමනිසා මංගල සමරවීර මහතා නායකත්වය දරන එක්සත් ජාතික පක්ෂයේ සන්නිවේදන බළකාය සඳහා ගම්වල ළිඳ ළඟ සංගමය නියෝජනය කරන කාන්තාවන් බඳවා ගත හැකි ය. සන්නිවේදන බළකාය සඳහා තවත් ඇබෑර්තු ඇති නම් ළිඳ ළඟ සංගම් නියෝජනය කරන කාන්තාවන් බඳවාගෙන සන්නිවේදන බළකාය ශක්තිමත් කර ගැනීමට මංගල සමරවීර මන්ත්‍රීවරයාට හැකිය.වසර ගණනාවක් තිස්සේ රට පාලනය කරන ලද දේශපාලන පක්ෂයක්, අනාගතයේ යම් දවසක රටේ පාලන බලය ලබාගැනීමට සිටින දේශපාලන පක්ෂයක් මෙසේ ක්‍රියාකිරීම පොදු මහජනතාව තබා එක්සත් ජාතික පක්ෂයේ පාක්ෂිකයින්වත් අනුමත නොකරනු ඇති. ජනාධිපතිවරයා හෝ ආණ්ඩුව ‍විවේචනය කිරීම සඳහා මඩ දේශපාලන සංස්කෘතිය තෝරාගෙන ඇති බව එක්සත් ජාතික පක්ෂය තීරණය කර එය ප්‍රසිද්ධියේ ප්‍රකාශයට පත්කිරීම කෙතරම් විහිළු සහගත ද?එක්සත් ජාතික පක්ෂය මඩ, මජර දේශපාලන සංස්කෘතිය තෝරාගෙන ඇත්තේ ඇයි? මහින්ද රාජපක්ෂ ජනාධිපතිතුමාගේ ප්‍රතිරූපය එන්න එන්නම ශක්තිමත් වන්නේ ඇයි? මෙම කරුණු දෙක ගැන යම් විශ්ලේෂණයක යෙදෙන කෙනකුට එක්සත් ජාතික පක්ෂයම මෙම තත්ත්වයට පත්වීම ගැන තර්කානුකූලවම තේරුම් ගත හැකිය.යම් කිසි දේශපාලන පක්ෂයක් මැතිවරණයකට තරඟ කරන්නේ නම් එම පක්ෂය රට හමුවේ ප්‍රතිපත්ති ප්‍රකාශයක් ඉදිරිපත් කළ යුතුයි. ඈත අතීතයේ නම් දේශපාලන පක්ෂ ජනතාවට හිතෙන හිතෙන පොරොන්දු ලබා දුන් බව රහසක් නොවේ. “හ‍ඳෙන් හරි හාල් දෙනවා”, “ඇට අටේ කතාව” වැනි පොරොන්දු තවමත් ජනතාවට මතක තිබෙන්නේ ඇතැම් පොරොන්දු තවමත් ඉටු වී නොමැති නිසාය.නමුත් එවැනි පොරොන්දු නොදී රටට, ජනතාවට අත්‍යවශ්‍ය වන වැඩ කොටසක් ඉටුකරන බවට දේශපාලන නායකයෙකු මෑත කාලයේ වැඩපිළිවෙළක් ඉදිරිපත් කළේ නම් ඒ මහින්ද රාජපක්ෂ මහතාය. 2005 දී ජනාධිපතිවරණයට ඉදිරිපත් කළ “මහින්ද චින්තනය” හා 2010 ජනාධිපතිවරණයට ඉදිරිපත් කළ “මහින්ද චින්තන ඉදිරි දැක්ම” එම වැඩසටහන්ය.මේ රටේ තිබුණ දරුණුතම ප්‍රශ්නය “මහින්ද චින්තනය” ප්‍රතිපත්ති ප්‍රකාශයේ අංක 1 ට මහින්ද රාජපක්ෂ මහතා ඇතුළත් කළේ ර‍ට හා පොදු මහජනතාව වෙනුවෙන් අනිවාර්යයෙන් ම එය ඉටුකරන බවට සපථ වෙමිනි. වසර 30 කට අධික කාලයක් තිස්සේ පැවති ත්‍රස්තවාදය මුළුමනින්ම පරාජය කර රටට ගෞරවනීය සාමයක් ලබා දුන්නේ අංක 1 ට එම කාරණය ඇතුළත් කළ නිසාය. වසර 30 කට අධික කාලයක් තිස්සේ රට පාලනය කරන ලද රාජ්‍ය නායක නායිකාවන් රැසකට විසඳීමට නොහැකි වූ මෙම ත්‍රස්තවාදී ගැටලුව අභියෝග රැසක් මධ්‍යයේ තම ජීවිතයට පවා එල්ල වූ මරණීය තර්ජන, අභියෝග නොතකා ත්‍රස්තවාදය මුළුමනින්ම පරාජය කිරීමට මහින්ද රාජපක්ෂ ජනාධිපතිවරයා නායකත්වය ලබා දුන්නේය.වසර 30 කට අධික කාලයක් තිස්සේ මේ රට පෙළුණු මෙම ගැටලුවෙන් රට බේරාගැනීමට එක්සත් ජාතික පක්ෂය සිදු කළ සියලු සැලසුම් පරාජයටහිටපු ජනාධිපති රණසිංහ ප්‍රේමදාස, එක්සත් ජාතික පක්ෂයේ ජනාධිපතිවරණ අපේක්ෂක ගාමිණි දිසානායක, එක්සත් ජාතික පක්ෂයේ ‍තවත් ප්‍රබල නායකයෙකු වූ ලලිත් ඇතුලත්මුදලි, රන්ජන් විජේරත්න යන මහත්වරුන් ඇතුළු නායකයින් රැසක් එක්සත් ජාතික පක්ෂයට වාගේම රටට අහිමි කළේ කොටි ත්‍රස්තවාදයයි. නමුත් කොටි ත්‍රස්තවාදය සමඟ යම්කිසි එකඟත්වයක් ඇතිකිරීමට මූලිකවම ක්‍රියා කළ නායකයෙකු වශයෙන් ඉතිහාස ගතවන්නේ එක්සත් ජාතික පක්ෂයේ වත්මන් ජාතික නායක රනිල් වික්‍රමසිංහ මහතා පමණි.2002 වසරේ පෙබරවාරි 22 වෙනිදා එවකට අග්‍රාමාත්‍ය රනිල් වික්‍රමසිංහ මහතා සහ කොටි නායක වේළුපිල්ලේ ප්‍රභාකරන් අතර සටන් විරාම ගිවිසුමකට අස්සන් තැබිණ. මෙම ක්‍රියාවලිය ජනතාවට සඟවා කළ ක්‍රියාවකි.මේ පිළිබඳ එවකට පාර්ලිමේන්තුවේදී විරුද්ධ පක්ෂය විමසා සිටියත් එවකට සභානායක වශයෙන් සිටි වි. ජ. මු. ලොකුබණ්ඩාර මහතා කියා සිටියේ කොටි සංවිධානය සමඟ කිසිදු ගිවිසුමක් අස්සන් කිරීමට ආණ්ඩුව තීරණයක් ගෙන නොමැති බවයි. නමුත් මෙම ගිවිසුම අත්සන් කිරීමෙන් අනතුරුව රටට ගෙනදුන් විනාශය ගැන අමුතුවෙන් කිව යුතු නොවේ. මෙම සටන් විරාම ගිවිසුම බොහෝ දෙනෙකු හඳුන්වන්නේ අලි - කොටි ගිවිසුම යනුවෙනි. එක්සත් ජාතික පක්ෂයටත්, රනිල් වික්‍රමසිංහ මහතාටත් වැරදුනේ මෙම අලි - කොටි ගිවිසුමෙනි. අලි - කොටි ලේබලය ගලවා ගැනීමට තවමත් නොහැකි වී තිබීම එක්සත් ජාතික පක්ෂයට දිගින් දිගටම පරාජය වීමට ප්‍රධානතම හේතුව බව රනිල් වික්‍රමසිංහ මහතාට ද අමතක වී තිබේ.අලි - කොටි රට පාවාදීමේ මහා ගිවිසුම යනුවෙන් මෙම ගිවිසුම හඳුන්වන්නේ ඊට පිළිතුරු ලබාදීමට නොහැකිව එක්සත් ජාතික පක්ෂ නායකයින් පමණක් නොව නායකත්ව මණ්ඩලය ද ගොළු වී සිටීම නිසාය. එමනිසා රනිල් වික්‍රමසිංහ මහතාගේ නායකත්වය යටතේ එක්සත් ජාතික පක්ෂ ආණ්ඩුවක් බිහිවුණොත් ත්‍රස්තවාදයෙන් බේරාගත් රටට කුමක් වේද? යන සැකය බොහෝ දෙනෙකු තුළ පවතී. ඊට නිසි පිළිතුරක් ලබාදීමට රනිල් වික්‍රමසිංහ, කරු ජයසූරිය, සජිත් ප්‍රේමදාස යන මහත්වරුන්ට ද නොහැකි වී ඇත. ජනතාව තුළ එම විශ්වාසය ඇතිවනතුරු එක්සත් ජාතික පක්ෂයට ජනබලයක් ලබාදීමට ජනතාව කටයුතු කරාවිද යන සැකය මතුවීම වැළැක්විය නොහැක.ත්‍රස්තවාදය මුළුමනින්ම පරාජය කළ ද එම පළිය ශ්‍රී ලංකාවෙන් ගැනීමට සහ යළි ඊළාම් සිහිනය සැබෑ කරගැනීම සඳහා බෙදුම්වාදී බලවේග, දෙමළ ඩයස්පෝරාව, කොටි හිතවාදීන් ලෝකය පුරා දඟලන දැඟලිල්ල අද හොඳ හැටි පෙනේ. ජිනීවා මානව හිමිකම් සමුළුවේදී ද කරළියට නැ‍ඟෙන්නේ එම දැඟලිල්ලේ එක් පරිච්ඡේදයක් පමණි. ජිනීවා සමුළුව හරහා ශ්‍රී ලංකාවට සිදුකිරීමට යන බලපෑම සුළුපටු නොවේ.ඇතැම් බටහිර රටවල් හා අධිරාජ්‍යවාදී බලවේග ද දෙමළ ඩයස්පෝරාව සමඟ අත්වැල් බැඳගෙන තිබේ. මෙවැනි බලපෑමක් සිදුවන අවස්ථාවලදී එක්සත් ජාතික පක්ෂ ආණ්ඩුවක් රට පාලනය කළේ නම් සිදුවෙන්නේ කුමක්ද? එක්සත් ජාතික පක්ෂය සමඟ ජනතා විමුක්ති පෙරමුණ සන්ධාන ගතවී රට පාලනය කළේ නම් සිදුවෙන්නේ කුමක්ද? එවැනි අවස්ථාවක් ඇතිවුවහොත් මෙම පක්ෂ දෙමළ ඩයස්පෝරාවේ පදයට නටන්නේ නැති බවට සහතික විය හැකිද? ඒ ගැන ජනතාවට විශ්වාසයක් තිබෙනවාද?ජිනීවා මානව හිමිකම් සමුළුවේදී ශ්‍රී ලංකාවට එරෙහිව යෝජනාවක් සම්මත වනතුරු ඇඟිලි ගනිමින් සිටින්නේ මෙරට විරුද්ධ පක්ෂයයි. ඔවුන්ට අවශ්‍ය වී ඇත්තේ ජාත්‍යන්තර බලපෑම් මතින් එල්ල වන පීඩනයන්ගෙන් හෝ ආණ්ඩුවට බලපෑම් කර ආණ්ඩුව ගෙදර යවා තමන් බලයට පත්වීමටය. මෙතරම් නිහීන තත්ත්වයකට විපක්ෂය වැටී ඇත. ඊට හේතුව ආණ්ඩුවට එරෙහිව කිසිදු සාධාරණ සටන් පාඨයක් භාවිතා කිරීමට නොහැකි වන ආකාරයට වත්මන් ආණ්ඩුව ජනතා ගැටලු හඳුනාගෙන කටයුතු කරන නිසාය.ත්‍රස්තවාදය යළිත් මහින්ද රාජපක්ෂ ජනාධිපතිතුමාගේ කාලය තුළ හිස ෙනාඔස වන බවට මේ රටේ පොදු මහජනතාවට දැඩි විශ්වාසයක් තිබේ. නමුත් රනිල් වික්‍රමසිංහ හෝ අනුර කුමාර දිසානායක මහත්වරුන් බලයට පැමිණියහොත් ඔවුන් අනිවාර්යයෙන්ම ජාත්‍යන්තර බලපෑම්වලට හා දෙමළ ජයස්පෝරාවේ රූකඩ බවට පත්වන බව රටේ පොදු මහජනතාව ඉතා හොඳින් දනිති.ත්‍රස්තවාදය මුළුමනින්ම පරාජය කළ අවසාන දිනවලදී රණවිරුවන් අතින් කිසිදු යුද අපරාධයක් සිදු වී නොමැති බව ප්‍රකාශ කරමින් පොදු ලියවිල්ලකට අත්සන් කිරීමට මෙරට විරුද්ධ පක්ෂයට නොහැකි වී ඇත්තේ ඇයි? රණවිරුවන් ත්‍රස්තවාද‍යෙන් මුළුමනින්ම මේ රට බේරාගත්තේ සියලුම ශ්‍රී ලාංකිකයින් වෙනුවෙන් මිසක් මහින්ද රාජපක්ෂ ජනාධිපතිතුමා වෙනුවෙන් පමණක් නොවේ. මේ යථාර්ථයවත් තේරුම් ගෙන එවැනි ලියවිල්ලක් අත්සන් කර ජිනීවා මානව හිමිකම් සමුළුවට යැවීමට රටට ආදරය කරන වගකිවයුතු විරුද්ධ පක්ෂයක් විදියට කටයුතු කිරීමට නොහැකි ඇයි? යන පැනය මතුකරන්නේ මේ රටේ පොදු මහජනතාවයි. එවැනි ලියවිල්ලකට අත්සන් කර ජාත්‍යන්තරයට යැව්වේ නම් ජිනීවා මානව හිමිකම් සමුළුවෙන් ප්‍රබල බලපෑමක් ශ්‍රී ලංකාවට එරෙහිව එල්ල කිරීමට දෙමළ ඩයස්පෝරාවට නොහැකි වනු ඇත.ජිනීවා මානව හිමිකම් සමුළුවේදී ශ්‍රී ලංකාවට එරෙහිව යෝජනා ඉදිරිපත් කිරීම සඳහා ඇති පදම් අසත්‍ය‍ තොරතුරු දෙමළ ඩයස්පෝරාවට, දෙමළ ජාතික සන්ධානයට හා ජාත්‍යන්තරයට ලබා දුන්නේ මේ රටේ විරුද්ධ පක්ෂය බව මතක තබාගත යුතුයි. එක් අවස්ථාවකදී ජනතා විමුක්ති පෙරමුණේ නව නායක අනුර කුමාර දිසානායක මහතා කියා සිටියේ ජිනීවා පටලැවිල්ල ආණ්ඩුව විසින්ම කරගත් එකක් බවයි. එක්සත් ජාතික පක්ෂය ප්‍රකාශ කළේ ජිනීවා සමුළුව ආණ්ඩුව විසින් ඉල්ලන් කන්නා එකක් බවයි.රටේ විපක්ෂයේ වගකිවයුතු ප්‍රධාන දේශපාලන පක්ෂ දෙකක් මේ ආකාරයෙන් ප්‍රකාශ නිකුත් කරන විට මෙවැනි දේශපාලන පක්ෂ රටට ආදරය නොකරන බව වටහාගැනීමට එතරම් අපහසු නැත. එම දේශපාලන පක්ෂවලට අවශ්‍ය කෙසේ හෝ වත්මන් ආණ්ඩුව පෙරළා ගැනීමටය. එහිදී මේ රට ජාත්‍යන්තර බලපෑම්වලින් අරාජික කරගැනීමට ද විරුද්ධ පක්ෂයට අවශ්‍ය වී තිබේ.විරුද්ධ පක්ෂයේ මෙම න්‍යාය ඉතා හොඳින් දන්නා මෙරට අති බහුතරයක් පොදු මහජනයා රට අරාජික කිරීම සඳහා විරුද්ධ පක්ෂයට මේ රටේ පාලන බලය ලබා දීමට සූදානම් නැත.විරුද්ධ පක්ෂයට සටන් පාඨ හෝ පොරොන්දු නැත. එමනිසා මඩ දේශපාලනය ඔවුන් තෝරාගෙන ඇත. කිසිදු ලැජ්ජා බයක් නොමැතිව තිස්ස අත්තනායක, සුදත් චන්ද්‍රසේකර යන මහත්වරුන් ඒ ගැන ප්‍රසිද්ධියේ කියන්නේ ඒ නිසාය.ආණ්ඩුව “ෆේස්බුක්” තහනම් කරන්න යන්නේ යනුවෙන් තවත් අසත්‍ය කතාවක් එක්සත් ජාතික පක්ෂය විසින් පතුරවමින් සිටී. අනුරාධපුර ප්‍රදේශයේ පවුලක් සතියක් එක දිගට කරවිල කෑ පුවත ප්‍රචාරය කරන්නේ ද විපක්ෂයයි.ඉදිරියේදී තවත් කටකතා ඕනෑ තරම් ප්‍රචාරය කරන්නට පුළුවනි. ෆේස්බුක් සරණ යමින් ජනතාවට තිත්ත කරවිල වී තිබෙන මෙරට විරුද්ධ පක්ෂයට ඉදිරි පළාත් සභා මැතිවරණයේදී මෙරට පොදු මහජනතාව තවත් මතක හිටින පාඩමක් උගන්වනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>03</day>
    </date>
    <link>http://www.dinamina.lk/2014/03/03/_art.asp?fn=f1403034</link>
    <topic>සෆාරි බෝට්ටු­වක නැඟ තල්ම­සුන් බුරු­තු­පි­ටින් බලන්නමිරිස්ස මුහුදේ ගිය විෂ්මිත ගම­නක්</topic>
    <author/>
    <content>දකුණු පළාතේ මිරිස්ස මුහුද ආශ්‍රි­තව ක්‍රියා­ත්මක වන තල්ම­සුන් නැරැ­ඹීමේ වැඩ සට­හන දේශීය සහ විදේ­ශීය සංචා­ර­ක­යන්ගේ අති­ශ­යින් සිත්ගත් වැඩ­ස­ට­හ­නකි. මුහුදේ උඩ­ප­නින තවත් විටක පීන­මින් ඔබ­මොබ යන තල්ම­සුන් නර­ඹන පිරි­ස්ව­ලින් මිරිස්ස මුහුද මේ දින­වල පිරී ගොස් ඇත. සාමාන්‍ය තල්ම­සුන් පම­ණක් නොව ලොව ඉතා දුර්ලභ නිල් තල්ම­සුන් පවා මිරිස්ස මුහුදේ දී දැක බලා ගැනී­මට හැකි­වීම මේ සංචා­රයේ විශේ­ෂ­ත්ව­යකි. මිරිස්ස මුහුදු වෙරළේ සිට සැත­පුම් දෙක තුනක් ඈත මුහුදේ දී තල්ම­සුන් විශාල ප්‍රමා­ණ­යක් එම සංචා­ර­යේදී මේ දින­වල දැක බලා ගත හැකිය.මිරිස්ස මුහුදේ තල්ම­සුන් නැරැ­ඹීමේ වැඩ සට­හන ක්‍රියා­ත්මක වන්නේ මිරිස්ස ධීවර වරා­යෙනි.තල්ම­සුන් නැරැ­ඹී­මට සංචා­ර­ක­යන් රැගෙන යන යාත්‍රා රැසක් එහි තිබේ. වේල්ස් හොර­යි­ෂන් නමැති යාත්‍රාවේ හිමි­ක­රු­වන සනත් අබේ­වීර ද තල්ම­සුන් නැරැ­ඹී­මට සංචා­ර­ක­යන් රැගෙන යන යාත්‍රා­වක හිමි­ක­රු­වෙකි.ඉතා සන්සුන් ප්‍රිය­ම­නාප තරු­ණ­යකු වූ සනත් මේ සංචා­ර­යට ඉතා සුදු­ස්සකු බව අපට වැටහි ගියේ මුහුද මැද දී අපට තල්ම­සුන් රැසක් දැක බලා ගැනී­මට අව­ස්ථාව උදා­කර දුන් අයුරු නිසා­වෙනි. වසර දහ­ය­කට වැඩි කාල­යක් ධිවර කර්මා­න්තයේ නිර­තව සිටි සනත්ට තල්ම­සුන් ගැව­සෙන ස්ථාන පිළි­බඳ ඇත්තේ හොඳ අව­බෝ­ධ­යකි.'දෙවු­න්ද­රත් කොග්ග­ලත් අතර මුහුදේ තමයි මේ තල්ම­සුන් ඉන්නෙ. මේ දව­ස්වල මිරිස්ස මුහුදේ ඉඳල තල්ම­සුන් බලන්න වැඩි ඈතක යන්න උව­මනා නැහැ.සැත­පුම් දෙක තුනක් යන කොට තල්ම­සුන් බලන්න පුළු­වන්. ඒත් සම­හර දින­වල සැත­පුම් දහය පහ­ලොව ඈත මුහුදු ගිහින් තමයි තල්ම­සුන් බලන්න වෙන්නෙ.' ගමන ආර­ම්භ­යේ­දීම සනත් අප සමඟ කීය.සනත් කීවේ ඇත්තක් බව සනා­ථ­වී­මට වැඩි වේලා­වත් ගත­වූයේ ද නැත.අන්න අන්න තල්ම­සෙක් කියා සනත් කෑග­සන විට සැමගේ දෙනෙත් යොමු වූයේ සනත් අත දිගු­කර පෙන්වන දිසාව වෙතයි. අඩි විස්සක් පමණ දිග තල්ම­සකු එක්ව­රම දියෙන් මතුවී විනා­ඩි­යක පමණ වේලා­වක් දිය­මත රැඳී සිටියේ කිසි දිනක තල්ම­සුන් දැක නැති ඕනෑම කෙන­කුට රිසිසේ තල්ම­සුන් දැක බලා ගැනී­මට ඉඩ දෙන අයු­රෙනි.කුඩා දරු­වන් පම­ණක් නොව මේ ගම­නට සහ­භා­ගිවී සිටි වැඩි­හි­ටි­යන් පවා තල්ම­සුන් දැකී­මෙන් අති­ශ­යින් සතු­ටට පත්වන අයුරු පෙනුනි.මේ යාත්‍රාවේ හත­ලි­හක පමණ සංචා­ර­කයෝ පිරි­සක් ගමන් කළහ.ඔවු­න්ගෙන් දහ­දෙ­නෙක් පමණ දේශීය සංචා­ර­ක­යන් වූ අතර සෙසු සිය­ලු­දෙනා විදේ­ශීය සංචා­ර­ක­යන්ය.සිය­ලු­දෙ­නාම සිටින්නේ ඉම­හත් සතු­ටිනි. ගොඩ­බිම නොපෙ­නෙන මාන­යට යාත්‍රාව ගොස් ඇත.මේ යාත්‍රාව දෙම­හල් එකකි.පහළ තට්ටුවේ සංචා­ර­ක­යන් විසි පස්දෙ­නකු පමණ සිටි අතර උඩ තට්ටුවේ ද පහ­ලොස් දෙනෙක් පමණ සිටි­යහ. යාත්‍රාවේ හිමි­කරු වන සනත් විටින් විට ඉහ­ළට සහ පහ­ළට යමින් සංචා­ර­ක­යන්ට තල්ම­සුන් පෙන්වී­මට විශාල උන­න්දු­වක් දැක්වීය.පැයක පමණ වේලා­වක් තුළ දී තල්ම­සුන් දහ­දෙ­නකු පමණ දැක බලා ගත් නමුත් නර­ඔන සංචා­ර­ක­යන්ට අව­ශ්‍ය­වූයේ තවත් තල්ම­සුන් දැක බලා ගැනී­ම­ටයි. ඒ බව අව­බෝධ කර­ගත් සනත් යාත්‍රාවේ නිය­මුවා වන ජගත් චමි­න්දට උප­දෙස් දුන්නේ තල්ම­සුන් වැඩි­යෙන් සිටින පැත්තට යාත්‍රාව පද­වන ලෙසය.මේ යාත්‍රාවේ නිය­මුවා වන ජගත් චමි­න්ද­ටත් තල්ම­සුන් ගැව­සෙන ප්‍රදේශ පිළි­බඳ ඇත්තේ පුළුල් දැනු­මකි.'මිරිස්ස ධීවර වරා­යෙන් ගමන් කරන අපි සම­හර දින­ව­ලට සැත­පුම් පහ­ලොව තරම් ඈත මුහු­දට යනවා. මේ දින­වල නොව­ර­ද­වාම වැඩි­දු­රක් නොගොස් තල්ම­සුන් බලන්න පුළු­වන්.ලෝකයේ ඉතා දුර්ලභ නිල් තල්ම­සුන් පවා මිරිස්ස මුහුද ආශ්‍රි­තව කෙරෙන මේ සංචා­ර­යේදී දැක බලා ගන්න ලැබීම විශේෂ සිද්ධි­යක්' යාත්‍රාව පද­ව­මින් ජගත් අප සමඟ කීය.මේ සංචා­ර­යට එක්ව සිටි අනෝෂ ඉන්දික මීට පෙර කිසි දිනක තල්ම­සුන් බැලීමේ සංචා­ර­යට සහ­භාගී නොවූ තරු­ණ­යෙකි.අනෝෂ මේ සංචා­ර­යට එක්ව සිටියේ ඉම­හත් සොම්න­සිනි.'මම මීට පෙර කිසිම දිනක තල්ම­සුන් බලන්න ගිහින් තිබුණේ නැහැ. ඇත්ත­ටම බොහෝ කලක සිට මිරිස්ස මුහුදේ සිටින තල්ම­සුන් බලන්න යන්න මම කැමැ­ත්තෙන් හිටියෙ.අද ඒ බලා­පො­රො­ත්තුව ඉටු වුණා.මේ තරම් පහ­සු­වෙන් තල්ම­සුන් බලන්න පුළු­වන් වේව් කියා මම හිතුවෙ නැහැ.මෙය හරිම විනෝ­ද­ජ­නක සංචා­ර­යක්.මම ගමන ආර­ම්භ­යේදී හිතුවෙ තල්ම­සුන් එකෙක් දෙන්න­කුට වැඩිය දකින්න ලැබෙන එකක් නැහැ කියලා.නමුත් අද තල්ම­සුන් දහ­යක් පහ­ලො­වක් විතර දැක ගන්න ලැබුණා.අපි විනෝද වුණා වගේම හොඳ අත්දැ­කී­ම­කුත් අපට ලැබුණා.ඒ වගේම බොහෝ වේලා­වක් මුහුද මැද රැඳී සිටි­මින් තල්ම­සුන් සංචා­ර­ක­යන්ට පෙන්වී­මට යාත්‍රාවේ අයි­ති­කරු සහ නිය­මුවා බොහෝ වෙහෙ­සක් ගත් බව පෙනුනා. යාත්‍රාවේ සිටි සිය­ලුම සංචා­ර­ක­යන්ට උදේ තේ පානය යාත්‍රාවේ කාර්ය මණ්ඩ­ලය විසින් අපට පිරි­නැ­මුවා.මේ යාත්‍රාව ඉතා ආර­ක්ෂිත බව පෙනුනා. යාත්‍රාවේ අයි­ති­ක­රුට සහ නිය­මු­වාට අව­ශ්‍යවී තිබුණේ හැකි­ත­රම් අපට තල්ම­සුන් පෙන්වීම බව ඉතා පැහැ­දි­ලිව පෙනුනා. මිරිස්ස මුහුදේ සිට තල්ම­සුන් නැරැ­ඹී­මට යෑමට වේල්ස් හොර­යි­ෂන් කියන මේ යාත්‍රාව ඉතා සුදු­සුයි' තල්ම­සුන් නැරැ­ඹී­මට ගිය අනෝෂ ඉතා සතු­ටින් අප සමඟ පැව­සීය.පැය­කට අධික වේලා­වක් මුහුද මැද තල්ම­සුන් නැරැ­ඹී­මෙන් අන­තු­රුව සංචා­ර­ක­යන් සිය­ලු­දෙනා දැඩි ලෙස සතු­ටට පත්වූ නිසා යාත්‍රාව ආපසු ගොඩ­බිම වෙත ධාව­නය කිරී­මට පටන් ගත්තේය.එසේ එන අතර මඟදී මිරිස්සේ සිට ක්‍රියා­ත්මක වන තල්ම­සුන් නැරැ­ඹීමේ වැඩ සට­හන පිළි­බඳ තවත් තොර­තුරු වේල්ස් හොර­යි­ෂන් යාත්‍රාවේ අයි­ති­කරු සනත් අබේ­විර හෙළි කළේය.'මීට අවු­රුදු පහ­කට පමණ පෙර බෙල්ජි­යම් ජාතික මහ­ත්ම­යෙක් තමයි ප්‍රථම වරට මිරිස්සේ සිට තල්ම­සුන් නැරැ­ඹී­මට යෑම හඳුන්වා දුන්නෙ. මෙය අපේ රටට ලැබුණ සම්ප­තක්.අද මේ සංචා­රය තර­ග­කාරී ව්‍යාපා­ර­යක් බවට පත් වෙලා. ඔක්තෝ­බර් මාසයේ සිට අප්‍රේල් මාසය දක්වා මිරිස්ස මුහුද ආශ්‍රි­තව තල්ම­සුන් නැරැ­ඹී­මට යෑම ක්‍රියා­ත්මක වෙනවා.මේ සංචා­රයේ දී තල්ම­සුන් විත­රක් නෙවෙයි ඩොල්පින් සහ විවිධ වර්ගයේ කැස්බෑ­වන් පවා දකින්න ලැබෙ­නවා. අපි උදේ හතට මිරිස්ස ධීවර වරා­යෙන් පිටත් වෙනවා.අපේ යාත්‍රාවේ පල­පු­රුදු කාර්ය මණ්ඩ­ල­යක් සේවය කර­නවා.ප්‍රධාන නිය­මුවා, සහා­යක නිය­මුවා, කිමි­දු­ම්ක­රු­වන්, ජීවි­තා­ර­ක්ෂක සේව­ක­යන් ද කාර්ය මණ්ඩ­ල­යට අයත්. ඒනිසා අප සමඟ මේ සංචා­ර­යට එක්වන ලෙස දේශීය සහ විදේ­ශීය සංචා­ර­ක­යන්ට අපි ආරා­ධනා කර­නවා' යයිද සනත් අබේ­වීර පැවැ­සීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n1403041</link>
    <topic>ෆේස්බුක් හරහා මිතුරු වීපුද්ගලයන් ‘සුද්ධ කරන’ කල්ලියක්</topic>
    <author>විජයානි එදිරිසිංහ</author>
    <content>ෆේස්බුක් වෙබ් අඩවි හරහා විවිධ පුද්ගලයන් සමඟ සබඳතා ඇතිකරගෙන ‍ඔවුන් කොල්ලකන කල්ලියක් හඳුනාගෙන ඇති පොලිසිය මේ වන විට ඊට සම්බන්ධ තිදෙනකු ද අත්අඩංගුවට ගෙන තිබේ.'අපි මිතු‍රෝ' සහ 'සම්පත් පෙරේරා' යන ෆේස්බුක් සහ අන්තර්ජාල හරහා විවිධ පුද්ගලයන් සම්බන්ධ කර ගනිමින් මේ කල්ලිය කොල්ලකෑම් පමණක් නොව පුද්ගල ඝාතන ද සිදු කර ඇතැයි පැවසේ.පුද්ගලයන් 15 දෙනකුගෙන් පමණ සමන්විත එම කල්ලිය ෆේස් බුක් සහ වෙබ් අඩවි හරහා කතා කර අනියම් ආකාරයේ සම්බන්ධකම් ඇතිකර ගනී. විශේෂයෙන් පිරිමි සහ පිරිමි ද, කාන්තාවන් සහ කාන්තාවන් ලෙස සබඳතා ඇති කරගෙන ඔවුන් විවිධ ස්ථානවලට ගෙන්වාගෙන හමුවෙයි. අනතුරුව ඔවුන් සතු මිල මුදල් රන් ආභරණ ආදිය සොරකම් කර ගනිති. මීට සති කිහිපයකට පෙර නුගේගොඩ ප්‍රදේශයේ පුද්ගලයකු ඝාතනයට ලක්වීම සහ හැටන් ප්‍රදේශයේදී කාන්තාවක් ඝාතනයට ලක්වීම එම කල්ලිය විසින් සිදු කැරුණු බවට කරුණු අනාවරණය වෙයි.මොවුන්ගේ අරමුණ අනියම් සහ අසම්මත සබඳතා පැවැත්වීම නොව ඒ හරහා කොල්ලකෑම බව ද හෙළි වී ඇත.මෙම කල්ලිය මේ වන විට එවැනි සබඳතාවලට යොමු වූ පිරිමින් සහ කාන්තාවන් සියයකගේ පමණ මුදල් සහ වෙනත් වටිනා දෑ කොල්ල කා තිබේ.මෙවැනි සිද්ධීන්වලට ලක් වූ වැඩි පිරිසක් ලැජ්ජාව නිසා පොලිසිවලට පැමිණිලි කර නොමැත. වයස අවුරුදු 35 - 55 අතර වැඩි දෙනෙකු මෙම අසම්මත සබඳතාවලට ගොදුරු වී ඇත. මේ නිසා ෆේස්බුක් හරහා මෙවැනි සබඳතාවලට යොමුවන පුද්ගලයන්ගේ ජීවිතවලට දැඩි අනතුරුදායක තත්ත්වයක් ඇතැයි පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා පැවසීය. මෙම කල්ලියේ සෙසු පිරිස් කොටුකර ගැනීමට රහස් පොලිසිය කොළඹ අපරාධ කොට්ඨාස සහ පොලිස් කණ්ඩායම් ගණනාවක් පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n14030418</link>
    <topic>ජනපති මියන්මාරයට ළඟා වේ</topic>
    <author/>
    <content>මියන්මාරයේ පැවැත්වෙන බිම්ස්ටෙක් තුන් වැනි රාජ්‍ය නායක සමුළුවට සහභාගී වීම සඳහා රටින් බැහැරව ගිය ජනාධිපති මහින්ද රාජපක්‍ෂ මහතා මියන්මාරයේ නේපීටෝ ගුවන් තොටුපළට ඊයේ (03) සවස ළඟා විය.මියන්මාරයේ කම්කරු ඇමැති ඌ අයි මින්ට්, නියෝජ්‍ය විදේශ ඇමැතිවරුන් වන ඌ ටින් වූ වින්, ඌ ටාන්ට් කියෝ, මියන්මාරයේ ශ්‍රී ලංකා තානාපති එච්.ආර්. පියසිරි සහ ශ්‍රී ලංකාවේ මියන්මාර් තානාපති ඌ මින් තීන් සෑන් මහත්වරු ජනාධිපතිතුමා පිළිගත්හ.බිම්ස්ටෙක් සමුළුවේ අමාත්‍ය මට්ටමේ රැස්වීම් සඳහා එහි ගොස් සිටින විදේශ ඇමැති මහාචාර්ය ජී.එල්. පීරිස් මහතා සහ අමාත්‍යාංශයේ ලේකම් ෂෙනුකා සෙනෙවිරත්න මහත්මිය ජනාධිපතිතුමා පිළිගැනීමට ගුවන් තොටුපලට පැමිණ සිටියහ.මියන්මාර ජනරජයේ ජනාධිපති ඌ තීන් සීන්, මියන්මාර් අන්තර්ජාතික සම්මන්ත්‍රණ කේන්ද්‍රයේ දී පවත්වන භෝජන සංග‍්‍රහයට ජනාධිපතිතුමා ප්‍රමුඛ ශ්‍රී ලංකා දූත පිරිස සහභාගී වීමට නියමිතව තිබිණ.ජනාධිපති රාජපක්‍ෂ මහතා අද (4) බිම්ස්ටෙක් තුන් වැනි රාජ්‍ය නායක සමුළුව අමතයි.බිම්ස්ටෙක් යන සංක්‍ෂිප්ත ඉංග්‍රීසි නාමයෙන් අදහස් වනුයේ බහුආංශීය තාක්‍ෂණික හා ආර්ථික සහයෝගීතාව සඳහා බෙංගාල බොක්ක ප්‍රවේශය යන්නයි.එය බංග්ලාදේශය, භූතානය, ඉන්දියාව, මියන්මාර්, නේපාලය, ශ්‍රී ලංකාව සහ තායිලන්තය යන දකුණු හා අග්නිදිග ආසියානු රටවල් 7කින් සමන්විත කලාපීය හවුලකි.ප්‍රථම බිම්ස්ටෙක් නායක හමුව 2004 තායිලන්තයේ බැංකොක් හි දී සහ දෙවැන්න 2008 ඉන්දියාවේ නවදිල්ලි නුවර දී පැවැත්විණ.ජනාධිපති ලේකම් ලලිත් වීරතුංග මහතා ද ජනාධිපතිතුමා සමඟ චාරිකාවට එක්ව සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n1403042</link>
    <topic>විදුහල්පතිවරුන්ටගුරුවරුන්ට ආරක්ෂාව ‍</topic>
    <author>සුභාෂීණී සේනානායක</author>
    <content>විදුහල්පතිවරුන්ගේ හා ගුරුවරුන්ගේ ආරක්ෂාව නිල වශයෙන් තහවුරු කිරීමට රජයේ අවධානය යොමු වී ඇත.විදුහල්පතිවරුන්ට සහ ගුරුවරුන්ට පසුගිය දිනවල සිදු කළ පහර දීම් සම්බන්ධයෙන් වාර්තාවක් අධ්‍යාපන අමැති බන්දුල ගුණවර්ධන මහතා පසුගිය සිකුරාදා (28) පැවැති කැබිනට් මණ්ඩලයට ඉදිරිපත් කර ඇත.සියලු පළාත්වල තිබෙන පාසල්වල විදුහල්පතිවරුන් සහ ගුරුවරුන් ඉගැන්වීම් පමණක් සිදුකිරීමට තීරණය කර ඇති බවත් පාසල්වල සිසුන්ගේ විනය සම්බන්ධයෙන් සොයා නොබැලීමටත් ඔවුන් තීරණය කර ඇති බව දන්වා ඇති අතර මේ සම්බන්ධයෙන් බන්දුල ගුණවර්ධන මහතා තැබිනට් මණ්ඩලයේදී ජනාධිපති මහින්ද රාජපක්ෂමහතා ඇ තුළු ඇමැතිවරුන් දැනුවත් කර ඇත.පසුගිය දිනවල විදුහල්පතිවරුන්ට රීප්ප පටිවලින් පහරදීම , උද්ඝෝෂණ සිදුකරමින් තර්ජනය කිරීම ඇතුළු කරුණු ගණනාවක් සම්බන්ධයෙන් මෙහිදී ජනාධිපති මහින්ද රාජපක්ෂ මහතාගේ අවධානය යොමු වී ඇත.විදුහල්පතිවරයකු අල්ලස් ගැනීමකදී අල්ලස් හෝ දූෂණ විමර්ශන කොමිසමට දැනුම් දීම, පාසල පවත්වාගෙන යාමේ ගැටලු ඇත්නම් කලාප හෝ අදාළ බලධාරීන් දැනුවත් කර සාකච්ඡා මාර්ගයෙන් විසැඳුම් ලබා ගැනීම සිදු කළ යුතු අතර උද්ඝෝෂණ ඇතුළු ක්‍රියාමාර්ගවලදී ක්‍රියාකිරීමට අවශ්‍ය නීති ගෙන ඒම සම්බන්ධයෙන් සාකච්ඡා කෙරෙනු ඇත.යළිත් භීෂීනකාරී තත්ත්වයක් ගෙන ඒමත් පාසල් සිසුන් 80 ගණන්වලදී මෙන් පාරට ඇදැමීමේ දේශපාලන කුමන්ත්‍රණයක් ක්‍රියාත්මක වන බවත් කී අධ්‍යාපන ඇමැතිවරයා ඊට කිසිසේත් ඉඩ ලබා නොදෙන බව අවධාරණය කළේය.මේ අතර දරුවන් හා පාසල් සුරුකීම සඳහා වන සංවිධානයක් ද සියලු පාසල් ආශ්‍රිතව ගොඩනැංවීම සිදු කෙරේ. මේ සම්බන්ධයෙන් මේ වන විට සාකච්ඡා වට කිහිපයක් පවත්වා ඇති අතර අවසන් සාකච්ඡාව ලබන 07 වනදා සිදු කෙරේ.මේ සඳහා පාසල පිහිටි ප්‍රදේශයේ ආගමික නායකයන්, වසමේ ග්‍රාම නිලධාරීන්, සංවර්ධන සහායකයන්,දෙමාපියන්,ජ්‍යෙෂ්ඨ පුරවැසි සංවිධාන නියෝජිතයන්, ආදි සිසුන්, විදුහල්වල විනය භාර ආචාර්යවරුන්, ශිෂ්‍ය නායකයන් ඇතුළු පිරිසකගෙන් සමන්විතව සංවිධානයක් ඇති කෙරේ.මේ රටේ සමස්ත විදුහල්පතිවරුන් සහ ගුරු මහක්ම මහක්මීන් දරුවන්ට අධ්‍යාපනය මෙන්ම යහපත් විනයක් හා හික්මීමක් ගොඩනංවා ඇති බවත් තැනින් තැන විදුහල්පතිවරුන්ට සිදු කළ පහරදීම් සම්බන්ධයෙන් කිසිදු පාර්ශ්වයක් ඉදිරිපත් නොවූ බවත් පෙන්වා දෙන අධ්‍යාපන ඇමැති බන්දුල ගුණවර්ධන මහතා, ජනාධිපති මහින්ද රාජපක්ෂ මහතා ගොඩනංවා ඇති මේ රටේ අධ්‍යාපන හැරවුම කිසිදා බිඳ දැමීමට කඩා කප්පල්කාරීන්ට ඉඩ ලබා නොදෙන බවද කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n1403043</link>
    <topic>ඖෂධ මිල පාලනය වළකන අයගේ නම් ඉදිරි සති දෙකේ එළියට</topic>
    <author>සන්ධ්‍යා කරුණාරත්න</author>
    <content>ඖෂධ මිල පාලනය වැළැක්වීමට කටයුතු කරන පිරිසගේ නම්ගම් ඉදිරි සති දෙක ඇතුළතදී ප්‍රසිද්ධියේ හෙළි කරන බව සෞඛ්‍ය ඇමැති මෛත්‍රීපාල සිරිසේන මහතා පවසයි.සෞඛ්‍ය අමාත්‍යාංශය සහ සමූපකාර හා අභ්‍යන්තර වෙළඳ අමාත්‍යාංශය එක්ව ඖෂධ මිල පාලනයක් ගෙන ඒමට කටයුතු කරමින් සිටියදී ඇතැම් පිරිස් ඊට බාධා එල්ල කරමින් සිටින බවත් ඖෂධ මිල පාලනය ක්‍රියාත්මක කිරීම වැළැක්වීමට ඔවුන් කටයුතු කරමින් සිටින බවත් ඇමැතිවරයා කීය.මතින් තොර සමාජයක් බිහි කිරීම සඳහා තඹුත්තේගම මධ්‍ය මහා විද්‍යාලයේ පැවැති උත්සවයකට සහභාගී වෙමින් ඇමැතිවරයා මේ බව ඊයේ (03) පැවැසුවේය. ඖෂධ මාෆියාව සඳහා සම්බන්ධ වී සිටින සෞඛ්‍ය අමාත්‍යාංශයේ ඇතැම් නිලධාරීන්, බාහිර පුද්ගලයන් සහ සමාගම්වල පුද්ගලයන් මේ මිල පාලනය ගෙනඒමට විරුද්ධව ක්‍රියා කරන බව ද ඇමැතිවරයා පැවැසීය.ඖෂධ මිල පාලනයක් නොමැතිකම නිසා ඖෂධ නාමය භාවිතා නොකර වෙළඳ නාමය භාවිතා කරමින් වැඩි මිල ගණන් යටතේ මෙරට අහිංසක ජනතාවට ඖෂධ අලෙවි කිරීමට විවිධ පුද්ගලයන් කටයුතු කරන්නේ යැයි ද ඇමැතිවරයා මෙහිදී කියා සිටියේය. ජනතාව‍ගේ යහපත ‍උදෙසා ක්‍රියාත්මක කරන මෙවැනි වැඩපිළිවෙළකට එරෙහිව ඇතැම් පුද්ගලයන් කටයුතු කරනුයේ සමස්ත ජනතාව ගැන සිතා‍ නොව තමා ගැන සිතා පමණක් බව ද ඇමැතිවරයා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n14030419</link>
    <topic>මෙරට ප්‍රශ්න විසඳීමට ජාත්‍යන්තර මැදිහත් වීම් අවශ්‍ය නෑ</topic>
    <author>අසේල කුරුළුවංශ</author>
    <content>මෙරට ස්වාධීනත්වයට අත පෙවීමට ජත්‍යන්තර බලවේගයන්ට අවකාශ සලසන පිරිස් අප අතරින්ම බිහිව සිටීම කණගාටුවට කරුණක් බව ගැටඹේ රාජෝපවනාරාමාධිපති කැප්පෙටියාගොඩ සිරි විමල හිමියෝ පවසති.මෙරට ප්‍රශ්න විසඳීමට ජත්‍යන්තර මැදිහත් වීම් අවශ්‍ය නොමැති බවත් පවතින ආණ්ඩුව පළවා හැරීමට ගන්නා මෙවැනි බාල උපක්‍රම තුළින් සමස්ථ රට වැසියාම අපහසුතාවට පත්වන බව මේ කණ්ඩායම් සිහියේ තබාගත යුතු බවත් උන්වහන්සේ කීහ.ජිනීවා සමුළුව හරහා අපට එල්ල කිරීමට සැලසුම් කරන චෝදනා පරාජය කිරීමට පෙරමුණ ගැනීම සෑම පුරවැසියෙකුගේම යුතුකම හා වගකීම බවද සිරි විමල හිමියෝ ප්‍රකාශ කළහ.වත්මන් රජය කෙටි කාලයක් ඇතුළත යෝධ සංවර්ධනයක් රට තුළ සිදුකර තිබෙන බව කවුරුත් පිළිගන්නා සත්‍යයක් බවත් ජනමතයෙන් පරාජය කළ නොහැකි රජයක් කුමන්ත්‍රණ මගින් පරාජය කරන්නට උත්සාහ ගැනීම සැවොම හෙළා දැකිය යුතු බවත් උන්වහන්සේ පැවසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n1403044</link>
    <topic>මානව හිමිකම් කවුන්සිලයේ සැසියටඇමැති ජී.එල්. අද ජිනීවා යයි</topic>
    <author>මහින්ද අලුත්ගෙදර</author>
    <content>ජගත් මානව හිමිකම් කවුන්සිලයේ විසිපස් වැනි සැසිවාරයට සහභාගිවීම සඳහා විදේශ කටයුතු ඇමැති මහාචාර්ය ජී.එල් පීරිස් මහතා ස්විට්සර්ලන්තයේ ජිනීවා නුවර බලා අද (04) පිටත්ව යයි.බිම්ස්ටෙක් සමුළුවට සහභාගිවීම සඳහා ජනාධිපති මහින්ද රාජපක්ෂ මහතා සමඟ මියන්මාරය වෙත ගොස් සිටින ඒ මහතා එහි සිට ජිනීවා නුවර බලා පිටත්ව යන බව විදේශ කටයුතු අමාත්‍යාංශය පවසයි.ශ්‍රී ලංකාව නියෝජනය කරමින් මේ සඳහා සහභාගි වන සෙසු නියෝජිතයෝ ඉදිරි දින කිහිපය ඇතුළත ජිනීවා නුවරට ළඟාවීමට නියමිත අතර මහාචාර්ය ජී.එල් පීරිස් මහතා එම නියෝජිත කණ්ඩායමේ ප්‍රධානියා වශයෙන් කටයුතු කරයි. ශ්‍රී ලංකා විදේශ ඇමැතිවරයා එළඹෙන 05 දා ජගත් මානව හිමිකම් කවුන්සලය ඇමැතීමටද නියමිතයි.ශ්‍රී ලංකාව සම්බන්ධයෙන් සමස්ත ලෝකයේම අවධානය යොමුකරන ජගත් මානව හිමිකම් කවුන්සලයේ විසි පස්වැනි සැසිවාරය ස්විට්සර්ලන්තයේ ජිනීවා නුවරදී ඊයේ (03) ආරම්භ වූ අතර එය එළඹෙන 28 දා තෙක් පැවැත්වෙන බව විදේශ කටයුතු අමාත්‍යාංශය පවසයි.ශ්‍රී ලංකාව ඇතුළුව සාමාජික රටවල් 47 ක නියෝජිතයන් සහභාගි වන මෙවර සමුළුව සඳහා ශ්‍රී ලංකාව නියෝජනය කරමින් වැවිලි කර්මාන්ත ඇමැති මහින්ද සමරසිංහ, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා, පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් ෂෙනුකා සෙනෙවිරත්න, එක්සත් ජාතීන්ගේ සංවිධානයේ ජිනීවා හි ශ්‍රී ලංකා නිත්‍ය නියෝජිත සහ තානාපති රවිනාථ ආරියසිංහ, නීතිපති පාලිත ප්‍රනාන්දු මහත්ම මහත්මීන්ද සහභාගි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n1403045</link>
    <topic>අමාත්‍යාංශ ලේකම්වරුන් ගැනබලය ඇත්තේ ජනපතිටයි</topic>
    <author>සිතාරා සේනානී සහ නුවන් කොඩිකාර</author>
    <content>අමාත්‍යාංශ ලේකම්වරයකු පත්කිරීම, ඉවත්කිරීම හා විනයානුකූල ක්‍රියාමාර්ග ගැනීමේ බලය ඇත්තේ රාජ්‍ය සේවා කොමිසම් සභාවට නොව ජනාධිපතිවරයාට බව එක්සත් ජනතා නිදහස් සන්ධානයේ බස්නාහිර පළාත් සභා අපේක්ෂක, කොළඹ දිස්ත්‍රික් කණ්ඩායම් නායක උදය ගම්මන්පිල මහතා පැවැසීය. ආණ්ඩුක්‍රම ව්‍යවස්ථාව ගැනවත් හරිහැටි නොදෙන එක්සත් ජාතික පක්ෂයේ මහ ලේකම්වරයා රාජ්‍ය සේවා කොමිසම් සභාවට චෝදනා එල්ල කිරීම ගැන කණගාටුවට පත් වන බව හෙතෙම කිවේය.ශ්‍රී ලංකා නිදහස් පක්ෂ මූලස්ථානයේ ඊයේ (3) පැවැති මාධ්‍ය හමුවකට එක්වෙමින් ගම්මන්පිල මහතා එසේ ප්‍රකාශ කෙළේය.ලේකම්වරයකු පමණක් නොව දෙපාර්තුමෙන්තු ප්‍රධානියකු සම්බන්ධවද ක්‍රියාමාර්ග ගත හැක්කේ ජනාධිපතිවරයාට බව පැවැසු ඒ මහතා රාජ්‍ය සේවා කොමිසම් සභාව තීරණ ගනු ලබන්නේ ඉන් පහළ නිලධාරීන් සම්බන්ධව බව කියා සිටියේය.17 වන ව්‍යවස්ථා සංශෝධනය ගෙන එන මොහොතේ ඊට අත් ඔසවා අනුමැතිය ලබාදුන් තිස්ස අත්තනායක මහතාටම අද එය අමතක වී ඇති බව උදය ගම්මන්පිල මහතා පැවැසීය.මේ අවස්ථාවට පරිසර හා පුනර්ජීව බලශක්ති ඇමැති සුසිල් ප්‍රේමජයන්ත, පාර්ලිමේන්තු මන්ත්‍රී තිලංග සුමතිපාල, බස්නාහිර පළාත් සභා හිටපු මහ ඇමැති ප්‍රසන්න රණතුංග මහත්වරුන්ද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n1403046</link>
    <topic>නිළි රැජන මාලිනීටදුආවිල් ආසියා උළෙලේදී උපහාර</topic>
    <author>රත්නසිරි පතිරණ</author>
    <content>සම්මානනීය සිනමා නිළි මාලිනී ෆොන්සේකා මහත්මියගේ රංගන දිවියට වසර පනහක් පිරීම නිමිත්තෙන් විශේෂ උපහාර සම්මානයක් පිරිනැමීමට ප්‍රංශයේ පැවැත්වෙන දුආවිල් ආසියානු සිනමා සම්මාන උළෙලේ (Dauville Asian Film Festival) සංවිධායක කමිටුව තීරණය කර ඇත.‍එම සිනමා සම්මාන උළෙල හෙට (05) සිට 09 දක්වා ප්‍රංශයේදී පැවැත්වීමට නියමිතය.එහිදී මාලිනී ෆොන්සේකා මහත්මියට උපහාර සම්මානය පුද කිරීම හෙට (05) පැවැත්වෙන සමාරම්භක උත්සවයේදී සිදු කෙරේ.ඉන්පසු මාලිනී ෆොන්සේකා රංගනයෙන් දායක වූ බඹරු ඇවිත්, ආකාස කුසුම් මේ මස06දාත් නිධානය මේ මස 07දාත් තිරගත කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n1403047</link>
    <topic>මෙරට ප්‍රශ්න විසඳීමට ජාත්‍යන්තර මැදිහත් වීම් අවශ්‍ය නෑ</topic>
    <author>අසේල කුරුළුවංශ</author>
    <content>මෙරට ස්වාධීනත්වයට අත පෙවීමට ජත්‍යන්තර බලවේගයන්ට අවකාශ සලසන පිරිස් අප අතරින්ම බිහිව සිටීම කණගාටුවට කරුණක් බව ගැටඹේ රාජෝපවනාරාමාධිපති කැප්පෙටියාගොඩ සිරි විමල හිමියෝ පවසති.මෙරට ප්‍රශ්න විසඳීමට ජත්‍යන්තර මැදිහත් වීම් අවශ්‍ය නොමැති බවත් පවතින ආණ්ඩුව පළවා හැරීමට ගන්නා මෙවැනි බාල උපක්‍රම තුළින් සමස්ථ රට වැසියාම අපහසුතාවට පත්වන බව මේ කණ්ඩායම් සිහියේ තබාගත යුතු බවත් උන්වහන්සේ කීහ.ජිනීවා සමුළුව හරහා අපට එල්ල කිරීමට සැලසුම් කරන චෝදනා පරාජය කිරීමට පෙරමුණ ගැනීම සෑම පුරවැසියෙකුගේම යුතුකම හා වගකීම බවද සිරි විමල හිමියෝ ප්‍රකාශ කළහ.වත්මන් රජය කෙටි කාලයක් ඇතුළත යෝධ සංවර්ධනයක් රට තුළ සිදුකරතිබෙන බව කවුරුත් පිළිගන්නා සත්‍යයක් බවත් ජනමතයෙන් පරාජය කළ නොහැකි රජයක් කුමන්ත්‍රණ මගින් පරාජය කරන්නට උත්සාහ ගැනීම සැවොම හෙළා දැකිය යුතු බවත් උන්වහන්සේ පැවසූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n1403048</link>
    <topic>මෙරට තරුණ පිරිස අතර ඒඩ්ස් රෝගීන්ගේ වාර්තා වීම ඉහළ ගිහින්</topic>
    <author>සන්ධ්‍යා කරුණාරත්න</author>
    <content>මෙරට තරුණ පිරිස අතර එච්.අයි.වී. ඒඩ්ස් රෝගීන්ගේ වාර්තා වීම ඉහළ ගොස් ඇති බව ජාතික ලිංගාශ්‍රිත රෝග හා ඒඩ්ස් මර්දන වැඩසටහන පවසයි.වයස අවුරුදු 15 ත් 25 ත් අතර තරුණ ඒඩ්ස් රෝගීන් 25 දෙනකු පසුගිය වසරේදී වාර්තා වූ බව වැඩසටහනේ අධ්‍යක්ෂ වෛද්‍ය සිසිර ලියනගේ මහතා පැවැසුවේය. වෛරසය ශරීරගත වී ඇති තරුණ පුද්ගලයින් 25 දෙනා අතරින් 18 දෙනකු පිරිමි පුද්ගලයන් ද 7 දෙනකු කාන්තාවන් ද වේ.එච්.අයි.වී. වෛරසය ශරීරගත වූ තරුණයන් අතරින් වැඩිම පිරිසක් කොළඹ දිස්ත්‍රික්කයෙන් වාර්තා වූ බවත් වාර්ෂිකව වාර්තා වන්නන්ගෙන් සංඛ්‍යා‍ව ඉහළ ගොස් ඇති බවත් ඒ මහතා ප්‍රකාශ කළේය.මේ වයස් කාණ්ඩයට අයත් තරුණයන් අතරින් වෛරසය ශරීරගත වූවන් 2009 වසරේදී 13 ක් ද, 2010 දී 14 ක් ද, 2011 දී 15 ක් ද, 2012 දී 24 ක් ද ලෙස වාර්තා වී ඇත. පසුගිය වසරේදී අලුතින් ඒඩ්ස් රෝගීන් 196 දෙනකු වාර්තා වූ බවත් ඉන් 25 දෙනකු තරුණ පුද්ගලයන් වීම බරපතළ සමාජයීය ගැටලුවක් බවත් ඒ මහතා කීය. වයස අවුරුදු 20 ත් 25 ත් අතර තරුණ පුද්ගලයින්ට මේ වෛරසය අවුරුදු 15 දී පමණ ආසාදනය වන්නට ඇතැයි ද හෙතෙම පැවැසීය.පිරිමි පාර්ශ්වය අතර සමලිංගික සම්බන්ධතා වැඩි වීම, වයසින් අඩු තරුණයින් වයසින් වැඩි ලිංගික වෘත්තියේ යෙදෙන කාන්තාවන් සමඟ සම්බන්ධතා පැවැත්වීම යනාදී හේතූන් නිසා තරුණයන් අතර ඒඩ්ස් වෛරසය ශරීරගත වීම ඉහළ ගොස් ඇති බව ද වෛද්‍ය ලිය‍නගේ මහතා ප්‍රකාශ කළේය. දැනට වාර්තා වී ඇති වෛරසය ශරීරගත වූවන්ට ප්‍රතිකාර කරන බවත් අනාරක්ෂිත ලිංගික සම්බන්ධතාවලින් වැළැකී සිටීමෙන් වෛරසය ශරීරගත වීමෙන් ආරක්ෂි විය හැකි බවත් ඔහු පැවැසු‍වේය.‍.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n1403049</link>
    <topic>ජිනීවාවලදී අපට එරෙහිවීමට උත්සාහ කරන්නේලෝක සාමය නැති කිරීමට වෑයම් කළ පිරිස්</topic>
    <author>සිතාරා සේනානි සහ නුවන්‍ කොඩිකාර,</author>
    <content>ජිනීවා මානව හිමිකම් සමුළුවේදී අද ශ්‍රී ලංකාවට එරෙහිව නැඟී සිටීමට උත්සාහ දරන්නේ ලෝකයේ සාමය නැති කර දැමීමට උත්සාහ දැරූ පිරිස බව එක්සත් ජනතා නිදහස් සන්ධානයේ මහ ලේකම්, පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා පවසයි.මානුෂික මෙහෙයුමේ අවසන් අදියරේදී බරපතළ අන්දමේ මානව හිමිකම් උල්ලංඝනය කිරීම් සිදුව තිබෙන බවට රජයට එරෙහිව ජිනීවා සමුළුවට යෝජනා ගෙන එන කිසිම රටක් යුද්ධයෙන් පසු උතුරේ ජන ජීවිතය නැංවීම වෙනුවෙන් එක ශත පහක් ලබා දී නොමැති බවත්, ඒ සඳහා වියදම් කළේ ශ්‍රී ලංකා රජය ඉතා අසීරුවෙන් සොයා ගත් මුදල් පමණක් බවත් කීවේය.එමේස බටහිර බලවතුන් දැන් උත්සාහ දරන්නේ විසැඳී තිබෙන ගැටලුව හාරා පාරා යළි තුවාල කිරීමට බවද හෙතෙම පෙන්වා දුන්නේය.එක්සත් ජනතා නිදහස් සන්ධානයේ මහ ලේකම්වරයා මේ බව පැවැසුවේ ශ්‍රී ලංකා නිදහස් පක්ෂ මූලස්ථානයේ ඊයේ (3) පැවැති මාධ්‍ය හමුවේදී ය. ජනාධිපති මහින්ද රාජපක්ෂ මහතා 2005 වසරේදී බලයට පත්වූ දා සිට පැමිණි සෑම අභියෝගයකට ම ඉතා සාර්ථකව මුහුණ දුන් බව කී ඒ මහතා, එලෙස ජිනීවා ගැටලුවට ද සාර්ථකව මුහුණ දීමට එතුමාට හැකියාව ලැබෙන බවද අවධාරණය කළේය.ජිනීවා සමුළුවේදී යෝජනාවක් සම්මත කිරීමෙන් ශ්‍රී ලංකාවට එරෙහිව ආර්ථික සම්බාධක පැනවිය හැකිදැයි මාධ්‍යව්දියකු මෙහිදී මතුකළ ප්‍රශ්නයකට පිළිතුරු දුන් මහ ලේකම්වරයා පැවැසුවේ ජිනීවා සමුළුවට කිසිසේත් එවැන්නක් කළ නොහැකි බවයි.ජී.එස්.ටී. ප්ලස් ගැටලුව නිසා ශ්‍රී ලංකාවේ ඇඟළුම් කර්මාන්තය කඩා වැටී රැකියා අහිමි වන බවටත්,එමඟින් රටේ ආර්ථිකය බරපතළ ගැටලුවකට මුහුණ දෙන බවටත් විපක්ෂය එදා මතුකළ තර්කය අවසානයේ පුස්සක් බවට පත්වූ අයුරින් ම සම්බාධක පිළිබඳ තර්ීකය ද අවලංගු වනු ඇති බවත් හෙතෙම මෙහිදී අවධාරණය කළේය.එක්සත් ජාතික පක්ෂය පවසන පරිදි ජිනීවා ප්‍රශ්නය පෙන්වා ඡන්ද ජය ගැනීමට රජයට කිසිදු අවශ්‍යතාවක් නොමැති බවද, රටේ සිදුව තිබෙන සංවර්ධනය දෙස විමසිලිමත් දෑසින් බලා සිටින ජනතාව බස්නාහිර සහ දකුණු පළාත් සභා මැතිවරණයෙන් ද සන්ධානයට අති විශිෂ්ට ජයග්‍රහණයක් අත් කර දෙන බවද කීවේය. වයඹ සහ මධ්‍යම පළාත් මැතිවරණ ජය ගත්තේ ජිනීවා ගැටලුව නොමැතිව බවත් පෙන්වා දුන්නේය.බලයට ඒමට නිසි වැඩපිළිවෙළක් නොමැති එක්සත් ජාතික පක්ෂය, බටහිර රටවල් ශ්‍රී ලංකාවට එරෙහිව යෝජනා ගෙන එන විට එයට පක්ෂව හූමිටි දෙන්නේ තමන්ට බැරි නිසා සුද්දා ලවා ජනාධිපතිතුමාට ගැස්සවීමට බවද කීවේය.‍ඇමැතිවරයා මෙසේද පැවැසීය.බ්‍රිතාන්‍ය අගමැති ඩේවිඩ් කැමරන් මෙරටට පැමිණි වහාම කළේ ශ්‍රී ලංකා රජය මානව හිමිකම් කඩ කළ බවට යාපනය පුස්තකාලය වෙත ගොස් මාධ්‍ය හමුවක් පවත්වා චෝදනා කිරීමයි. කැමරන් මේ මාධ්‍ය හමුව පැවැත්වූ යාපනය පුස්තකාලය 1983දී ගිනි තබා උතුරේ ජනතාවගේ මානව හිමිකම් කඩ කළේ එක්සත් ජාතික පක්ෂයයි. ඒ බව කැමරන්ට කියන්න රජයට හැකියාවක් නොතිබුණේ ඒ අවස්ථාවට සහභාගී වීමට අවස්ථාවක් ලබා නොදුන් නිසයි.යාපනයේ සංවර්ධන සභා ඡන්දය එජාපය කොල්ලකෑම උතුරේ තරුණයන් ආයුධ අතට ගැනීමට එක් හේතුවක් වුණා. මේවා මානව හිමිකම් කඩකිරීම් නොවෙයිද?. නවනීදන් පිල්ලේ මහත්මිය ත්‍රස්තවාදය වැළැක්වීමේ නීතිය ගැන කියමින් රජයට චෝදනා කරනවා. මේ නීතිය ගෙනාවේ අපිද? නෑ එක්සත් ජාතික පක්ෂයයි. මෙවැනි නීති තිබෙන්නේ අපේ රටේ පමණක් නොවෙයි. ඉන්දියාවේ මෙන්ම අමෙරිකාවේත් තිබෙනවා. ඉතින් ඇයි අපට පමණක් චෝදනා කරන්නේ කියලා අහන්න කැමතියි.පාර්ලිමේන්තු මන්ත්‍රී තිලංග සුමතිපාල, බස්නාහිර පළත් හිටපු මහ ඇමැති ප්‍රසන්ත රණතුංග, බස්නාහිර පළත් සභා මැතිවරණයේ කොළඹ දිස්ත්‍රික් එක්සත් ජනතා නිදහස් සන්ධානයේ කණ්ඩායම් නායක, හිටපු පළාත් සභා ඇමැති උදය ගම්මන්පිල මහත්වරු ද මේ අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n14030410</link>
    <topic>මොරටුවේ වසන්ත-රත්ගම විදුරගේකෝටි 8 1/2ක මුදල්-මැණික් සොයා ගනී</topic>
    <author>විජයානි එදිරිසිංහ</author>
    <content>ජාත්‍යන්තර මත්ද්‍රව්‍ය ජාලය සමඟ සම්බන්ධකම් පවත්වමින් මෙරටට විශාල වශයෙන් මත්කුඩු ගෙන්වූ මොරටුවේ වසන්ත මෙන්ඩිස් සහ රත්ගම විදුර සොයිසා යන ජාවාරම්කරුවන් රහසිගතව පවත්වාගෙන ගිය ගිණුම්වල මුදල් සහ ආරක්ෂිත සේප්පුවල තිබූ මැණික් සහ දියමන්ති ඇතුළු කෝටි අටහමාරක මූල්‍යමය සම්පත් සොයාගත් කොළඹ මත්ද්‍රව්‍ය නාශක අංශය ඒවාට සීල් තබා තිබේ.මොවුන්ගේ මේ රහසිගත ගිණුම් සහ ආරක්ෂිත සේප්පු පරිපාලනය කළ කාන්තාවක් ඇතුළු තිදෙනකුද පොලිස් මත්ද්‍රව්‍ය නාශක අංශය මඟින් අත්අඩංගුවට ගෙන ඇත. ල මුදල් පමණක් රුපියල් කෝටි 3ක් තිබී ඇත.මොවුන් සතු නිශ්චල දේපොළ සොයා ගැනීම සඳහා මේ වන විටත් කොළඹ මත්ද්‍රව්‍ය නාශක අංශය පරීක්ෂණ සිදු කරමින් සිටියි. මේ මූල්‍යමය දේපළ සියල්ල 2006 මුදල් විශුද්ධි කිරීම වැළැක්වීමේ පනතේ අංක 5 දරන පනත යටතේ රාජසන්තක කිරීමට නියමිත බව පොලිස් මාධ්‍ය ප්‍රකාශක‍ ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා පැවසීය. වසන්ත මෙන්ඩිස් සහ විදුර සොයිසා මෙරටින් පලාගොස් බැංකොක්හි රහසිගතව සැඟවී සිටින බවටද මත්ද්‍රව්‍ය නාශක අංශය තොරතුරු හෙළිකරගෙන තිබේ.පසුගිය දිනවල කටුනායක ගුවන් තොටේදී මත්ද්‍රව්‍ය නාශක අංශය සයිබීරියන් ජාතිකයකු සමඟ හෙරොයින් කිලෝග්‍රෑම් 30ක්ද පසුව හික්කඩුවේදී හෙරොයින් කිලෝ 10ක්ද සොයාගත් අතර ඒවා මේ මත්කුඩු ජාවාරම්කරුවන් විසින් ගෙන්වූ ඒවා බව හෙළිවීමත් සමඟ මොවුන් මෙරටින් පලා ගොස් තිබිණි. මෙරට තුළ මත්ද්‍රව්‍ය ජාවාරම මෙහෙයවන ප්‍රධානතම ජාවාරම්කරුවන් දෙදෙනා මොවුන් බවද සිදු කළ විමර්ශනවලදී හෙළිවී ඇත.මොරටු වසන්ත මෙන්ඩිස්ගේ ගිණුම්වල මුදල් වශයෙන් රුපියල් කෝටි 4ක් සහ මැණික් සහ දියමන්ති රුපියල් කෝටි එකහමාරක තිබූ අතර රත්ගම විදුර සොයිසාගේ ගිණුම්වල මුදල් පමණක් රුපියල් කෝටි 3ක් තිබී ඇත. මොවුන් සතු නිශ්චල දේපොළ සොයා ගැනීම සඳහා මේ වන විටත් කොළඹ මත්ද්‍රව්‍ය නාශක අංශය පරීක්ෂණ සිදු කරමින් සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n14030411</link>
    <topic>සියඹලාණ්ඩුවෙන් දුර්ලභ හූනෙක්</topic>
    <author>ඌව පළාත් සමුහ ප්‍රසන්න බණ්ඩාර</author>
    <content>සියඹලාණ්ඩුව අඹලන්ද අලුපස්වෙල ප්‍රදේශයේ ගසක සිටි හඳුනා නොගත් දුර්ලභ හුනෙකු සොයා ගැනීමට මංඡුල පුෂ්පකුමාර මහතා සමත් විය.අලුපස්වෙල පදිංචි මංඡුල පුෂ්පකුමාර යන අය ගසක සිටි හුනා දැක අල්ලා නිවසට ගෙනවිත් වනඡීවි නිලධාරීන්ට බාරදීමට කටයුතු කර තිබේ. සුදු කිරි පැහැති හුනාගේ ශරීරයේ කලු තිත් පිහිටා තිබෙන අතර අල්ලාගත් මෙහොතේදි ඹහුගේ වලිගය කැඩී ඇත. දිග අගල් හතරක් වෙන මේ දුර්ලභ ගණයේ හුනා මෙතෙක් දැක නොමැති බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n14030412</link>
    <topic>ශ්‍රී ලංකා-මියන්මාර්ද්විපාර්ශ්වික සබඳතා තරවේ</topic>
    <author>මහින්ද අලුත්ගෙදර</author>
    <content>අන්‍යෝන්‍ය අපේක්ෂාවන්ට අදාළ කරුණු සම්බන්ධයෙන් සහයෝඟයෙන් කටයුතු කිරීමට ශ්‍රී ලංකාව සහ මියන්මාරය එකඟතාවය පළකරයි.ථෙරවාදී බුදුදහම හා බැඳුණු ප්‍රබල සම්බන්ධතාවක් දෙරටේ පවතින අතර එම සහයෝඟීතාවය අඛණ්ඩව ඉදිරියට ගෙන යාම කාලීන අවශ්‍යතාවක් බවද දෙරටේ රජයන් පෙන්වා දෙයි.බිම්‍ස්ටෙක් සමුළුවට සහභාගි වීම සඳහා මියන්මාරය බලා පිටත්ව ගිය විදේශ කටයුතු ඇමැති මහාචාර්ය ජී.එල් පීරිස් මහතා සහ මියන්මාර විදේශ කටයුතු ඇමැති වුන්නා මෝන්ග් ල්වින් මහතා සමඟ පැවැති ද්විපාර්ශ්වීය සාකච්ඡාවේදී මේ කරුණු අනාවරණය වූ බව විදේශ කටයුතු අමාත්‍යාංශය පවසයි.ආසියානු කලාපය මුහුණදී සිටින අභියෝගයන් ජයගැනීමේදී ආසියානු සහයෝඟීතාවයේ ඇති වැදගත්කම සම්බන්ධයෙන් මෙහිදී දීර්ඝ වශයෙන් අවධානය යොමු කෙරුණු අතර එක්සත් ජාතීන්ගේ සංවිධානය සමඟ මෙන්ම කොළඹ ක්‍රමය, ආසියානු සහයෝඟීතා සංවිධානය, ආසියානු කලාපීය සංසඳය හා නොබැඳි ජාතීන්ගේ සමුළුව ආදිය සමඟ ශ්‍රී ලංකාව සහ මියන්මාරය එකම වේදිකා‍වක සිටින බවද මෙහිදී අනාවරණය වී තිබේ.බෙල්ලන්විල රාජමහා විහාරස්ථානය ඇත් පැටවකු පරිත්‍යාග කිරීම සම්බන්ධයෙන් මියන්මාරය වෙත ස්තුතිය පළකර තිබෙන ශ්‍රී ලංකා විදේශ කටයුතු ඇමැතිවරයා දෙරට අතර සහයෝඟීතාවය ඉදිරියටත් පවත්වාගෙන යාමේ අවශ්‍යතාවය පෙන්වා දී ඇත.මේ අතර 2014 වසරේ ජූනි මාසයේදී පැවැත්වෙන ශ්‍රී ලංකා රාමඤ්ඤ මහා‍ නිකායේ 150 වැනි සංවත්සර සැමරුම වෙනුවෙන් පූර්ණ සාහය ලබාදෙන බවට මියන්මාර විදේශ කටයුතු ඇමැති වුන්නා මෝන්ග් ල්වින් මහතා ප්‍රකාශකළ බවද විදේශ කටයුතු අමාත්‍යාංශ්‍ය කියයි.ශ්‍රී ලංකාව සහ මියන්මාරය අතර ප්‍රතිපත්ති සම්බන්ධයෙන් අවබෝධයක් ඇතිකර ගැනීම පිණිස විදේශ ලේකම්වරුන්ගේ ප්‍රධානත්වයෙන් සාකච්ඡා ඇරැඹිය යුතු බවට මෙහිදී අවධානය යොමුකර තිබෙන අතර ආනයන, අපනයන ක්‍රියාවලිය සරල කිරීම සම්බන්ධයෙන්ද සාකච්ඡාකර ඇත.මේ අතර විදේශ කටයුතු ඇමැති මහාචාර්ය ජී.එල් පීරිස් මහතා ප්‍රකා‍ශකර තිබෙන්නේ ශ්‍රී ලංකාවේ බැංකුකරුවන් මියන්මාරයේ ශාඛා ආරම්භ කිරීමට කැමැත්තෙන් පසුවන බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n14030413</link>
    <topic>‘වීරයෝ මරන්න බෑ’ මරදාන ටවර් රඟහලේ දී මහ ඉහළින්</topic>
    <author>බුද්ධිකා ඉඹුලාන</author>
    <content>බන්ධනාගාර රැඳවියන් විසින් ප්‍රථම වරට නිර්මාණය කළ වේදිකා නාට්‍යය 'වීරයෝ මරන්න බෑ' පසුගියදා මරදාන ටවර් රඟහලේදී ජනාධිපති මහින්ද රාජපක්ෂ මහතාගේ ප්‍රධානත්වයෙන්,පුනරුත්ථාපන හා බන්ධනාගාර ප්‍රතිසංස්තරණ ඇමැති චන්ද්‍රසිරි ගජදීර,සංස්කෘතික කටයුතු පිළිබඳ ඇමැති ටී.බී.ඒකනායක ,පෞද්ගලික ප්‍රවාහන ඇමැති සී.බී. රත්නායක මහත්වරුන්ගේ සමභාගිත්වයෙන් පැවැත්විණි.වීර කැප්පෙටිපොළ චරිතය අලලා නිර්මාණය වුණු මේ වේදිකා නාට්‍යයේ වැලිකඩ බන්ධනාගාර රැඳවියන් 33 දෙනකු රඟපෑමෙහි නිරතය. මෙහි කාන්තා රැඳවියෝ දෙදෙනෙක් ද රංගනයෙන් දායක වෙති.එහි පියවරක් ලෙස 'වීරයෝ මරන්න බෑ' නාට්‍යය මෙසේ වේදිකා ගත වන අතර එය ඉතිහාසයේ ප්‍රථම වරට රාජ්‍ය නාට්‍ය උලෙළට ද ඉදිරිපත් කෙරෙනු ඇත.මෙම නාට්‍යයෙහි සංගීත නිර්මාණයද වැලිකඩ බන්ධනාගාර රැඳවියකු විසින් සිදු කර ඇති අතර නාට්‍ය පිටපත හා පුහුණු කිරීම නිෂ්මං රණසිංහ මහතාගෙනි.අමාත්‍යාංශ ලේකම් ජී.එස් .විතානගේ,අතිරේනක ලේකම් නිමල් කොටවෙලගෙදර,බන්ධනාගාර කොමසාරිස් ජනරාල් චන්ද්‍රරත්න පල්ලේගම මහත්වරුද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n14030414</link>
    <topic>රටට සාමය ගෙනා එජනිසයට හැර වෙනත් කිසිදු පක්ෂයකට ඡන්දය ‍දීමෙන් පලක් නෑ</topic>
    <author>කොළොන්නාව සමූහ ඒ. සුමනසේන</author>
    <content>කොයි මොහොතක කොතැනක බෝම්බයක් පිපිරේ දැයි බියෙන් රැකියාවට ගිය පියා, මව, සොහොයුරා, සොහොයුරිය නිවසට එන තෙක් මඟ බලාගෙන සිටිය හැටිත්, පාසලට ගිය දරුවා පාසල ඇරී ගෙදරට එන තෙක් පණ ගැහි ගැහී ගේට්ටුව මුරකරපු හැටි මතක තියෙන කිසිම කෙනෙකුට කුරිරු යුද්ධය නතර කොට මේ රටට සාමය උදාකර දුන් ජනාධිපතිතුමාගේ නායකත්වයෙන් යුතු එක්සත් ජනතා නිදහස් සන්ධානයට හැර වෙනත් කිසිදු පක්ෂයකට ඡන්දය දීමේ හැකියාවක් නැති බව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා පැවැසීය.ඒ මහතා එසේ කීවේ මෙවර බස්නාහිර පළාත් සභා මැතිවරණයේදී එක්සත් ජනතා නිදහස් සන්ධානයෙන් කොළඹ දිස්ත්‍රික්කයට තරග වදින කේ. දයාකාන්ත පෙරේරා (බින්දු) මහතාට සහයෝගය ලබාදීම පිණිස කිරුළපන සිද්ධාර්ථ මාවතේ පැවැති ජන රැලියට සහභාගීව කරන ලද කතාවේදීය.නාමල් රාජපක්ෂ මහතා මෙසේද කීවේය.එදා කුරිරු ත්‍රස්තවාදයෙන් වෙළී සිටි ජනතාව රටේ නායකයාට කීවේ බඩුමිල පහත හෙළන්න කියලා නොවෙයි මාර්ග සංවර්ධනය කරන්න කියලා නොවෙයි කොහොම හරි යුද්ධය අවසන් කරලා රටට සාමය උදාකරලා දෙන්න කියන එකයි. අද ජාත්‍යන්තරයෙන් මොන චෝදනා ආවත් අපේ ජනාධිපතිතුමා එම ඉල්ලීම අකුරටම ඉටුකර දුන්නා.එදා උතුරේ බෝම්බ පුපුරන කොට මේ රටේ වැඩියෙන්ම බැටකෑවේ කොළඹ නගරයේ ජීවත්වෙන තමුන්නාන්සේලායි. බෝම්බ දාලා මහ බැංකු ගොඩනැගිල්ල විනාශකර දැම්මා. තෙල් ටැංකිවලට බෝම්බ දැම්මා. කටුනායකට බෝම්බ දැම්මා. මෙහෙම තිබුණු රටක් තමයි අද යුද්ධයක් තිබුණා දැයි කියන්න බැරි තරමට සංවර්ධනය වෙමින් පවතින්නේ. කොළඹ නගරය වැඩිම කාලයක් පාලනය කෙළේ එක්සත් ජාතික පක්ෂයයි. නමුත් වැඩකළත් නොකළත් කොළඹ ජනතාව තමන්ට ඡන්දය දෙනවා කියන සංකල්පයේ සිටිය එම පක්ෂයේ නායකයෝ නගරයේ ජීවත්වෙන අහිංසක ජනතාව ගැන සිතුවේ නැහැ. නගරය තුළ කිසිදු සංවර්ධනයක් ආරම්භ කළේත් නැහැ.එහෙත් ජනාධිපතිතුමා අපේ ආරක්ෂක ලේකම්තුමා සමඟ කොළඹ නගරයේ විශාල දියුණුවක් ඇතිකර තිබෙනවා. පැල්පත් වෙනුවට හොඳ නිවාස ඇතිවෙනවා. මේවා කරන්න තමුන්නාන්සේලාට පළාත් මට්ටමේ හොඳ නායකත්වයක් ද අවශ්‍ය වෙනවා. එම නිසා අපේ රජය මෙවර පළාත් සභා මැතිවරණයට හොඳ කණ්ඩායමක් අපේක්ෂකයන් ලෙස ඉදිරිපත් කොට තිබෙනවා. ඒ අතර හිටපු පළාත් සභා මන්ත්‍රීවරයකු වන දයාකාන්ත පෙරේරා මහතාද සිටිනවා. ඔහු වැඩට දක්ෂ අයකු නිසයි ජනාධිපතිතුමා ඔහුව නැ‍ඟෙනහිර කොළඹ ආසන සංවිධායකවරයා වශයෙන්ද පත්කර තිබෙන්නේ.ඔබගේ වටිනා මනාපය බුලත් කොළයට ගසා යුද්ධය නතර කොට සාමය උදාකිරීම වෙනුවෙන් ජනාධිපතිතුමා කෘතගුණ දක්වන අතර දයාකාන්ත පෙරේරා මහතාගේ අංක 24ටද මනාපයක් සලකුණු කොට ඔහුව වැඩිම මනාපයකින් පළාත් සභාවට යැවීමට කටයුතු කරන්න.බස්නාහිර පළාත් සභාවේ කොළඹ දිස්ත්‍රික් මන්ත්‍රීධුරාපේක්ෂක නැ‍ඟෙනහිර කොළඹ ශ්‍රී ලංකා නිදහස් පක්ෂ ප්‍රධාන සංවිධායක කේ. දයාකාන්ත පෙරේරා මහතා; මම දික්වැල්ලේ කුඩා පවුලක ඉපදිලා කොළඹ නගරයට පැමිණ පොඩි මිනිසුන් සමඟ ගැවසී සිටි අයකු නිසා ජන දුක හඳුනනවා. පසුගිය පළාත් සභා මැතිවරණයෙන් ජයග්‍රහණය කරලා පළාත් සභාවෙන් ලැබෙන ප්‍රතිපාදනවලින් මා විශාල වශයෙන්ම සිදුකෙළේ ප්‍රදේශයේ තිබෙන පාසල්වල අධ්‍යාපනය සඳහා යන දරුවන්ගේ දියුණුවට කටයුතු කිරීම හා පාසල් වලට අවශ්‍ය ගොඩනැගිලි විශාල වශයෙන් දියුණු කර දෙන්න ක්‍රියා කිරීම යි.ජනාධිපතිතුමාගේ ආශිර්වාදය මැද පළාත් සභාවේ අධ්‍යාපන අධීක්ෂණ මන්ත්‍රීධුරය මෙන්ම නැ‍ඟෙනහිර කොළඹ ශ්‍රී ලංකා නිදහස් පක්ෂ සංවිධායක ධුරය ලැබීමද මට සේවාවන් ඉටු කිරීමේදී බෙහෙවින්ම උපකාරී වුණා. ජනතා සහයෝගයෙන් මෙවර පළාත් සභා ජයග්‍රහණය කිරීම මගේ බලාපොරොත්තුව වන අතර එමඟින් ජනතාවට ලබාදිය හැකි උපරිම සේවය ලබාදීම මගේ අරමුණයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n14030415</link>
    <topic>දේශීය දැනුමේ ඇතැම් කරුණු විද්‍යාගාරයේ පරීක්ෂණ කර ඔප්පු කරන්න බැහැ</topic>
    <author>උපාලි කරුණාරත්න සහ චමීර ඇල්ලදෙනිය</author>
    <content>දේශීය දැනුම යොදා ගැනීමෙන් මහ පොළොවට හානියක් නොවන බව තාක්ෂණ හා පර්යේෂණ ඇමැති පාඨලී චම්පික රණවක මහතා පැවසීය.රටක විද්‍යාමක දැනුම කෙසේ සකස් විය යුතුද යන්න පිළිබඳ එරට විද්‍යාඥයන් තීරණය කළ යුතු අතර එම තීරණ කුමන දේශපාලන පක්ෂයක් බලයට පැමිණියත් වෙනස් නොකළ යුතු බවද ඒ මහතා ප්‍රකාශ කළේය.ඉදිරිය සඳහා තම අමාත්‍යාංශය තාක්ෂණ සැලැස්මක් ඉදිරිපත් තර තිබෙන බව කී ඇමැතිවරයා ඉදිරයේදී විද්‍යාත්මක දැණුම පිළිඳ සංගායනාවක් පවත්වන බව ද කීය.ඇමැතිවරයා මේ අදහස් පළ කළේ ඊයේ ( 3 ) කොළඹ ජාතික විද්‍යා පදනමේදී පැවැති දේශීය දැනුම ගොඩනැඟීමේ ජාතික කතිකාවත ආරම්භ කිරීමේ අවස්ථාවට සහභාගි වෙමිණි.රටේ දිශානතිය පිළිබඳ විවිධ පුද්ගලයන් ප්‍රතිපත්ති ඉදිරිපත් කරනවා. හැබැයි ඒවා බොහොමයක් ක්‍රියාත්මක වන්නෙ නැහැ. කොහේ හෝ ඉන්න නිලධාරියෙක් ගන්න තීරණ තමයි බොහෝ විට ක්‍රියාත්මක වන්නෙ.එක්සත් රාජධානියේ විද්‍යාඥයන් එරට විද්‍යා සංගමය හරහා ගන්නා තීරණ කුමන දේශපාලන පක්ෂයක් බලයට පැමිණියත් ක්‍රියාත්මක කරනවා. දේශීය දැනුමේ සමහරක් දේවල් විද්‍යාගාර වල පරීක්ෂණ කර ඔප්පු කරන්න බැහැ. අධ්‍යාත්මිකයි. පරිසරය , සතා සිව්පාවා ගහකොළ ආරක්ෂා කිරීමේ පදනම මතයි දේශීය දැනුම ක්‍රියාත්මක වන්නෙ. රටේ ජනතාවගේ යහපත සඳහා දේශීය දැනුම ගොඩනැඟීමේ වැඩපිළිවෙළ පෙරටම ගෙන යා යුතු බව ද ඇමැතිවරයා මෙහි දී පැවැසීය.විශේෂඥ වෛද්‍ය අරුණ මුණසිංහ මහතා - දේශීය දැණුම ගොඩනැඟීමේ ජාතික කතිකාවතක් ආරම්භ කිරීම ඉතා වැදගත් කාර්යයක් බව සඳහන් කරන්න පුලුවන්. ඕනෑම රටක තිබෙනවා රටට උරුම වූ දැනුම් පද්ධතියක්.දේශීය දැනුම මෙරට විසිර පවතින්නේ කෙසේ ද , එම දැනුම ලබා ගැනීමේ ක්‍රමවේදය කුමක් ද , එම දැනුමෙන් මව් බිමට කුමක් කළ හැකි ද යන්න පිළිබඳ මේ කතිකාවතේ දී සොයා බැලිය යුතුයි.පෙරදිග දැනුම සඳහා වූ ජාතික මධ්‍යෂ්ඨානයක් ද අප ගොඩ නැඟීය යුතුයි.ජාතික විද්‍යා පදනමේ සභාපති මහාචාර්ය ඩබ්ලිව්. එල් සුමතිපාල මහතා - මේ කතිකාවත අප ඉතා උනන්දුවෙන් පෙරට ගෙන යන්න ඕනෙ. ඒ වගේම මේ පිළිබඳ ඉතා හොඳ අවබෝධයකින් කටයුතු කළ යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n14030416</link>
    <topic>වාස් අසනීපව රෝහලේනඩුව අ‍ප්‍රේල් 28 දාට කල් යයි</topic>
    <author>මල්වාන සමූහ - මහානාම විතානගේ හා ගම්පහ මධ්‍යම සමූහ - ඔලිවර් පෙරේරා</author>
    <content>කැලණිය ප්‍රාදේශීය සභා මන්ත්‍රී හසිත කැලුම් මඩවල ඝාතන සිද්ධියේ රජයේ සාක්කිකරුවකු වන සිංගප්පූරු සරත් හෙවත් සරත් එදිරිසිංහ නමැත්තා නොමරා සිටීම සඳහා රුපියල් ලක්ෂ තිහක (30) කප්පම් මුදලක් ඉල්ලා ඉන් රුපියල් ලක්ෂ පහළොවක් (15) ලබාගැනීම සම්බන්ධව හිටපු නියෝජ්‍ය පොලිස්පති වාස් ගුණවර්ධන මහතාට එරෙහිව නඩුව ඊයේ (03වැනි දා) මහර මහේස්ත්‍රාත් අධිකරණයේ දී යළි කැඳවූ අවස්ථාවේ සැකකාර හිටපු නියෝජ්‍ය පොලිස්පතිවරයා අධිකරණයේ පෙනී නොසිටි හෙයින් එම නඩුව ලබන අප්‍රේල් මස 28 වැනි දිනට කල් තැබූ මහර මහේස්ත්‍රාත් දර්ශිකා විමලසිරි මෙනෙවිය එදිනට සැකකාර හිටපු නියෝජ්‍ය පොලිස්පතිවරයා අධිකරණයට ඉදිරිපත් කරන ලෙසට ද බන්ධනාගාරයට නියෝග කරනු ලැබුවාය.මේ නඩුව යළි කැඳවූ අවස්ථාවේ මහර බන්ධනාගාර නිලධාරින් විසින් සැකකරු අසනීප වී රෝහල් ගත කර සිටින බවට දැනුම්දීමෙන් පසුව මහේස්ත්‍රාත්වරිය මෙසේ එම නඩුව අප්‍රේල් මස 28වැනි දිනට කල් තැබිණි.මෙහිදී අපරාධ පරීක්ෂණ දෙපාර්තමේන්තුවේ විශේෂ අපරාධ විමර්ශන පනතේ පොලිස් පරීක්ෂක මාධව ගුණවර්ධන මහතා අධිකරණයට කරුණු දක්වමින් මේ සිද්ධිය සම්බන්ධව මෙතෙක් සිදුකරන ලද විමර්ශන කටයුතුවල වැඩිදුර වාර්තාවක් අධිකරණයට ඉදිරිපත් කරනවා. මේ සම්බන්ධව නීතිපති උපදෙස් ඉල්ලා තිබෙනවා.ඉදිරිපත් වූ කරුණු සැලකිල්ලට ගත් මහේස්ත්‍රාත්වරිය එම නීතිපති උපදෙස් ලබාගැනීම සඳහා ද මේ නඩුව ලබන අප්‍රේල් 28වැනි දිනට කල් තබනු ලැබුවාය.සැකකාර හිටපු නියෝජ්‍ය පොලිස්පතිවරයා මීට ඉහතදී රුපියල් ලක්ෂ පහ බැගින් වූ ශරීර ඇප දෙකක් මත මුදාහැර ඇතත් ඔහු කෝටිපති ව්‍යාපාරික සියාම් ඝාතන සිද්ධියට තවමත් රක්ෂිත බන්ධනාගාර ගතවී සිටී.අපරාධ පරීක්ෂණ දෙපාර්තමේන්තුවේ විශේෂ අපරාධ විමර්ශන ඒකකය පැමිණිල්‍ල මෙහෙයවූ අතර සැකකරු වෙනුවෙන් ‍නීතිඥ අංජලි බමුණුආරච්චි මහත්මිය පෙනී සිටියාය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n14030417</link>
    <topic>නිදහස් දින නිදහස් කරන්න අල්ලස් ඉල්ලූ ජේලර්ට නඩු</topic>
    <author>නෙල්කා මැදගෙදර</author>
    <content>2010 වසර නිදහස් දින සමරුව වෙනුවෙන් නිදහස් කර හරින සිරකරුවන්ගේ ලැයිස්තුවට නම් 3ක් ඇතුළත් කිරීම සඳහා ලක්ෂ එකහමාරක අල්ලස් ඉල්ලීම සහ ලබාගැනීම සම්බන්ධයෙන් අනුරාධපුර බන්ධනාගාරයේ ජේලර්වරයකුට එරෙහිව අල්ලස් හා දූෂණ කොමිසම විසින් ඊයේ කොළඹ මහාධිකරණයේදී නඩු පවරන ලදී.අනුරාධපුර, තම්මැන්නාකුලම ප්‍රදේශයේ පදිංචිකරුවකු වන මර්වින් පර්සි ඩග්ලස් වෛද්‍යරත්න නම් ජේලර්වරයාට එරෙහි මෙලෙස නඩු පවරන ලදී.2010 පෙබරවාරි 4 නිදහස් සමරුව වෙනුවෙන් නිදහස් කරන ලද හිරකරුවන්ගේ නම් ලැයිස්තුවට අනුරාධපුර බන්ධනාගාරයේ රැඳවියන්ද අයත්ව සිට තිබේ.එම නම් ලැයිස්තුවට ධනුෂ්ක පෙරේරා, අනුර චමින්ද, සුමතිපාල යන සිරකරුවන්ගේ නම් ඇතුළත් කිරීම සඳහා රු. ලක්ෂ 1 1/2ක මුදල් උපුල් සමන්ත කුමාර නමැත්තාගෙන් ඉල්ලා සිටීම හා ලබාගැනීම ඇතුළු විත්තිකරුට එරෙහිව චෝදනා 4ක් ඉදිරිපත් කර ඇත.එම චෝදනා ඔප්පු කිරීම සඳහා නඩු භාණ්ඩ 13ක් සහ සාක්කිකරුවන් 9 දෙනෙක් පැමිණිලිකාර අල්ලස් හා දූෂණ විමර්ශන කොමිෂන් සභාව විසින් අධිකරණයට ඉදිරිපත් කර තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n14030420</link>
    <topic>පැල්පොල විපස්සි හිමියන්ගේ ජන්ම දිනය අද</topic>
    <author/>
    <content>පැල්පොල විපස්සි හිමියන්ගේ ජන්ම දිනය අදට යෙදී ඇත.පැල්පොල විපස්සි පදනමේ අධ්‍යක්ෂවරයා වන උන්වහන්සේ 1974 වසරේ සිට ජපන් රටත් සමඟ මිතුදම් ඇතිකරගෙන දශක තුනක කාලයක් බුද්ධ ශාසනයේ උන්නතිය සඳහා කැප වූ යථිවරයාණන් කෙනෙකි.ජපන් ශ්‍රී ලංකා මිත්‍රත්ව නිදහස් ළදරු පාසලේ අධ්‍යක්ෂ ජනරාල් ජපානයේ ලෝක සාම බෞද්ධ විහාරයේ සහ ජපන් ශ්‍රී ලංකා සංස්කෘතික මධ්‍යස්ථානයේ අධිපති බුද්ධශාසන අමාත්‍යාංශයේ බෞද්ධ ධර්මය සංවර්ධනය කිරීමේ අන්තර්ජාතික කවුන්සිලයේ උප සභාපති යන තනතුරුවලින් පුද ලද විපස්සි හිමියෝ මහනුවර ශ්‍රී දළදා මාලිගාවට රන් වියනක් පූජා කිරීම සඳහා මූලික වූ හිමි නමයි. ඒ සඳහා උන්වහන්සේ එදා රුපියල් ලක්ෂ 30ක මුදලක් පරිත්‍යාග කළහ.ජනාධිපති අරමුදල පිහිටුවීම සඳහා උන්වහන්සේ රුපියල් ලක්ෂ 40ක මුදලක් පරිත්‍යාග කළහ.රුපියල් කෝටි 5ක මුදලක් වැයකර කොළඹ කාසල් කාන්තා රෝහලේ ශල්‍ය කර්ම ඒකකයක් සහ වාට්ටු සංකීර්ණයක් විපස්සි හිමියන්ගේ අතින් ඉදි වූහ. රුපියල් කෝටි 3ක වියදමින් විජය කුමාරතුංග ‍‍රෝහල ඉදි කළහ. සමනල වැව, මොරගහකන්ද මහවැලි ව්‍යාපෘති සඳහා ජපන් රජයේ ආධාර ලබා ගැනීමට සෘජුවම මැදිහත් වූයේ විපස්සි හිමිපාණෝය.දිවයිනේ නොයෙක් ප්‍රදේශවල පාසල් ගොඩනැඟිලි බුද්ධ මන්දිර ඉදිකිරීම වැනි අනේක විද සමාජ සත්කාරක වැඩසටහන් විපස්සි හිමියන් අතින් සිදුකෙරේ. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=n14030421</link>
    <topic>ශ්‍රී ලංකාවේ විවිධත්වය හා සාමූහිකත්වයඇති කිරීමට ඉංගිරිසි භාෂාව වැදගත්</topic>
    <author>සුභාෂිනී සේනානායක</author>
    <content>අපේ ආණ්ඩුක්‍රම ව්‍යවස්ථාවේ 18වැනි ව්‍යවස්ථාව යටතේ ඉංගිරිසි භාෂාව සම්බන්ධීකරණ - මාධ්‍යයක් ලෙස අර්ථ දක්වා ඇති බවත්, එයින් ශ්‍රී ලංකාවේ විවිධත්වය සහ සාමූහිකත්වය ඇතිවන බව අග්‍රවිනිශ්චයකාර ජනාධිපති නීතිඥ මොහාන් පීරිස් මහතා පැවැසීය.බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලා පරිශ්‍රයේ දී ඊයේ (03) පැවැති ඉංගිරිසි කථන පාසල සමාරම්භක උළෙලේ දී එසේ ප්‍රකාශ කළ අග්‍රවිනිශ්චයකාර පීරිස් මහතා තම මව්බස ආරක්ෂා කළ යුතු බවද කීය.ජනාධිපති ලේකම් කාර්යාලය අධ්‍යාපන අමාත්‍යාංශය එක්ව ක්‍රියාත්මක කරන සැමට ජීවන කුසලතාවයක් ලෙස සැමට ඉංගිරිසි වැඩසටහන යටතේ ක්‍රියාත්මක කෙරෙන ඉංගිරිසි කථන (TESS) පාසල දොරට වැඩීමේ උත්සවය මහත් අභිමානවත් හා උත්කර්ශවත් අයුරින් සිදුකෙරිණි.පාසල් පද්ධතිය ඉංගිරිසි කතාකරන ශිෂ්‍ය ප්‍රජාවක් බිහිකිරීමේ අරමුණින් ඇරැඹි මෙම වැඩසටහනේ නියමු පාසල් ලෙස මොරටුව වේල්ස් කුමර විදුහල, වේල්ස් කුමරි විදුහල සහ හෝමාගම මහින්ද රාජපක්ෂ විදුහල ක්‍රියාත්මක කෙරේ. එහි සිංහල හා දෙමළ භාෂා දෙක භාවිතා කිරීම හොඳින් තේරුම් කර තිබෙන බවත් ඉන් සියලු දෙනා එක් කිරීමේ පාලමක් ගොඩනැගී ඇති බව පෙන්වා දුන් ඒ මහතා අප රටේ එකමුතුකම ඒකාග්‍රතාවය ඉංගිරිසි භාෂාව පැතිරවීමෙන් ඇතිවන බවත් ඉංගිරිසි අධ්‍යාපනයෙන් ජාත්‍යන්තරයේ දොරටු විවර කර ගත හැකි බවත් අවධාරණය කරයි.අප රටේ ඉංගිරිසි අධ්‍යපානය ඉතාමත් සාර්ථක ලෙස ඉගැන්වීම් සිදු කළ බව පෙන්වා දුන් අග්‍රවිනිශ්චයකාරවරයා හිටපු අගමැති එස්.ඩබ්ලිව්. ආර්.ඩී. බණ්ඩාරණායක, හිටපු ඇමැතිවරුන් වන ලක්ෂ්මන් කදිරගාමර්, ලලිත් අතුලත්මුදලි මහත්වරුන් ඇතුළු කිහිප දෙනෙකුටම ඔක්ස්ෆර්ඩ් සංගමයේ සභාපතිත්වය හිමි වූ බවද ඉන් ශ්‍රී ලංකාවට ගෞරවයක් හිමි වූ බවද කියා සිටී.විභාගය සමත් වූවත් ජීවිතය අසමත් දරුවන් වෙනුවෙන් අධ්‍යාපනයේ විශාල වෙනස්කම් රැසක් ජනාධිපති මහින්ද රාජපක්ෂ මහතා සිදු කළ බව පෙන්වා දෙන අධ්‍යාපන ඇමැති බන්දුල ගුණවර්ධන මහතා දැනුම කේන්ද්‍රීය අධ්‍යාපන ඉලක්ක සපුරා ගැනීමට මෙම වැඩසටහන් දියත් කළ බව මෙම අවස්ථාවට එක්වෙමින් කියා සිටියේය.මෙම අවස්ථාවට එක් වූ අධ්‍යාපන ඇමැති බන්දුල ගුණවර්ධන මහතා නිල වශයෙන් කථන පාසල (TESS) විවෘත කිරීම සිදු කළ අතර වේල්ස් කුමර හා කුමරි විදුහල්වල නිර්මාතෘ ශ්‍රීමත් චාල්ස් හෙන්රි ද සොයිසා මැතිතුමා අනුස්මරණය කිරීම ද සිදුකෙරිණි.මෙම අවස්ථාවට මහා සංඝරත්නය, ආගමික පූජකවරුන්, අධ්‍යාපන නියෝජ්‍ය ඇමති මොහාන් ලාල් ග්‍රේරු, අධ්‍යාපන අමාත්‍යාංශයේ ලේකම් අනුර දිසානායක, තොරතුරු තාක්ෂණය පිළිබඳ ජනාධිපති කාර්ය සාධක බළකායේ කැඳවුම්කරු ජනාධිපති උපදේශක ආචාර්ය සුනිමල් ප්‍රනාන්දු මහත්වරුන් ඇතුළු නිලධාරීන්, විදුහල්පතිවරුන්, දෙමාපියන් සිසුන් ඇතුළු විශාල පිරිසක් එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=r1403041</link>
    <topic>වසර 20–30 බදු ගෙවූ ටකරන් කඩ පෙළේවෙළෙඳුන්ට අසාධාරණයක්</topic>
    <author>අම්පිටිය සමූහසිසිර ජයනාත් පීරිස්</author>
    <content>ගම් උදාව යටතේ පදික වෙළෙඳුන්ට බෙදා දුන් කඩ කාමර 99ක වෙළෙඳ පිරිස් දැඩි අර්බුදයකට මුහුණ දී තිබේ.මහනුවර, ටොරිමෙන් වෙළෙඳ සංකීර්ණය ඉදිරිපිට වර්තමානයේ පැණිදෙණිය, පේරාදෙනිය, අම්පිටිය, තලාතුඔය මාර්ග ඔස්සේ ධාවනය වන බස්නැවතුම ඉවත්කොට එම ස්ථානයෙත්, ඔර්ලෝසු කණුව බස් නැවතුම සහ මහනුවර දුම්රියපොල මාර්ගයේ ටකරන් කඩපෙළ ස්ථානයත් මෙසේ ඉක්මනින් කාමර ඉදිකරගැනීමට ලබාදී තිබේ.මහනුවර දුම්රියපොළ මාර්ගය හැර අනෙක් ස්ථානවල දැනට එම කඩ ඉවත්කොට ඇති අතර වත්මන් රජය විසින් මාර්ග පුළුල් කිරීමේ සංවර්ධන යෝජනා ක්‍රමය යටතේ ටකරන් කඩපේළිය ඉවත්කොට එම ව්‍යාපාරිකයන් මහනුවර විදුලිබල මණ්ඩල භූමියේ නව වෙළෙඳ සංකීර්ණයකට ගෙනයාමට කටයුතු යොදා ඇත.ගම් උදාව සංකල්පය යටතේ එදා කඩකාමර ලබාගත් අයට අද දුම්රියපල පාරේ ලබාදුන්නේ බිම් තීරුවක් පමණි.බිම් ලබාගත් අය දින 3 - 4කදී කඩ කාමරය තම වියදමෙන් ඉදිකරගැනීම කොන්දේසියක් විය. එසේ කරගැනීමට නොහැකිවූ බිම්ලාභීහු මුදල් ඇති අයට තම බිම් අයිතිය, කුලීපදනමට බදු පදනමට ලබාදුන් අතර එහෙත් මෙතෙක් මේ කඩ කාමරවල ව්‍යාපාර කරනු ලැබුවේ එසේ ලබාගත් ව්‍යාපාරික පදික වෙළෙඳුන්ය.වත්මන් නව වෙළෙඳ සංකීර්ණයේ කඩ කාමර ලබාදෙනුයේ මුල් අයිතිකරුවන් හට පමණක්ය. මෙතෙක් කල් අවුරුදු 30, 25, 20 වැනි කාලයක් නගර සභාවට නාගරික සංවර්ධන අධිකාරියට බදු ගෙවමින් ව්‍යාපාර කළ අයට අසාධාරණයක් වී යැයි බදු ගෙවූ ව්‍යාපාරික ජනතාව පවසති.එසේම නව කොන්දේසි යටතේ අයිතිකරු ලක්ෂ 12 ½ක මුදලක් නගර සභාවට නාගරික සංවර්ධන අධිකාරියට ගෙවිය යුතුයි. එම මුදල ගෙවීමට අපහසුයයි මේ.එම අයිතිකරුවන් ඔවුන්ගෙන් කුලී පදනමට හා බදු පදනමට කඩ කාමර ගත් ව්‍යාපාරිකයෝ පවසති.යහමින් මුදල් හදල් ඇති නව ව්‍යාපාරිකයෝ අයිතිකරුවන්ට ඒ මුදල ගෙවා කඩ කාමර අත්පත් කර ගත් අතර නගරයේ, බදු ගෙවන හා මෙතෙක් කල් ව්‍යාපාර කළ අයට අසාධාරණයක් සිදුවී ඇත. මේ ගැන විධිමත් පරීක්ෂණයක් පවත්වන්නැයි වෙළෙඳුන් ඉල්ලති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=r1403042</link>
    <topic>මාවනැල්ල බස් නැවතුම්පො‍ෙළ් බලහත්කාරයාචකයන්</topic>
    <author>අලුත්නුවර සමූහ - ඒ. ඇම්. ටිකිරිබණ්ඩාර</author>
    <content>මාවනැල්ල ප්‍රධාන බස් නැවතුම්පොළේ කාලයක සිට යාචකයන්ගෙන් සහ වෙළෙඳුන්ගෙන් මගී ජනතාවට මහත් හිරිහැර සිදුවී ඇත. සමහර දිනවල එක බස් රථයකට යාචකයන් 3 - 4 ක් ගොඩ වෙයි. බීමත් යාචකයන් බස් රථවලට ගොඩවී මගීන්ගෙන් බලෙන් සිඟමන් ඉල්ලයි.නොදෙන අයට දෝෂාරෝපණය කර බස් රථයෙන් බසිනා අවස්ථාද එමටය. සමහර රබන් ගසන්නන් මගීන් හාස්‍යයට ලක්කර විරිදු කියා මුදල් ලබා ගනිති. තවත් අයෙක් පත්‍රිකා බෙදා දී රෝගවලින් පෙළෙන බව පවසා මුදල් ගනී. මගීන්ගේ මුදල් පසුම්බි නැතිවූ අවස්ථාද වේ.බස්වල කොන්දොස්තරවරු (ලංගම, පෞද්ගලික) මේ සම්බන්ධයෙන් කිසිදු ක්‍රියාමාර්ගයක් ගන්නේ නැත. පොලිසිය සහ ලංගමය මගින් යාචකයින් සම්බන්ධයෙන් යම්කිසි ක්‍රියාමාර්ගයක් ගනී යැයි බලාපොරොත්තු වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=r1403043</link>
    <topic>පිළිකා සහ තැලසීමියාරෝගීන් වෙනුෙවන් ලක්ෂ 120ක්</topic>
    <author>පොල්ගහවෙල සමූහ - එල්. පී. තිලකරත්න</author>
    <content>වයඹ පළාතේ පිළිකා හා තැලසීමියා රෝගීන්ගේ ආර්ථික හා සමාජීය සංවර්ධන වැඩසටහනක් 2014දී ක්‍රියාත්මක කරන බව වයඹ පළාත් සභාව දන්වා සිටී. මේ සඳහා රුපියල් ලක්ෂ 120ක මුදලක් වෙන්කර ඇත. මෙයට සමගාමීව මහජන ආධාර ලබන්නන් සඳහා පුනරුත්ථාපන වැඩසටහන්, වැඩිහිටි කමිටු හා ජ්‍යෙෂ්ඨ පුරවැසියන් සඳහා සේවා සැපයීමේ වැඩසටහනක් ක්‍රියාත්මක කිරීමට සැලසුම් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=r1403044</link>
    <topic>ගිය වසරේ ගම්පහපුරන් කුඹුරු අස්වැද්දීමේ ප්‍රගතිය 100%</topic>
    <author>ගම්පහ සංචාරක - නිමල් ජයසිංහ</author>
    <content>2013 පුරන්කුඹුරු අස්වැද්දීමේ වැඩසටහන ගැන ගම්පහ දිස්ත්‍රික් කෘෂිකර්ම කමිටුවේදී පසුගියදා කරුණු දැක්වූ ගම්පහ ගොවිජනසේවා සහකාර කොමසාරිස් එම්. එල්. එන්. සඳමාලි මහත්මිය ගම්පහ දිසාවේ ව්‍යාපෘති 11ක් ප්‍රදේශ 05ක් තුළ සාර්ථක ප්‍රතිඵල ලැබූ බව දැන්වූ ඇය ඇස්තමේන්තු කළ මුදල රුපියල් මිලියන 3.5ක් බවත් අක්කර 188ක ප්‍රදේශයක ප්‍රතිලාභින් 582කගේ සහභාගිත්වයෙන් කටයුතු කර ඇතිබවත් සංඛ්‍යාලේඛන දක්වමින් හෙළි කළාය.ගම්පහ ප්‍රාදේශීය ලේකම් කොට්ඨාසයේ ව්‍යාපෘති 01ක් සඳහා ඇස්තමේන්තු කළ මුදල රුපියල් මිලියන 0.50ක් බවත්, අක්කර 20ක ප්‍රදේශයක්ද, අත්තනගල්ල ව්‍යාපෘති 01ක් සඳහා වැයකළ මුදල රුපියල් මිලියන 0.25ක්ද අක්කර 15ක් බවත් මිරිගම ව්‍යාපෘති දෙකක් සඳහා දළ ඇස්තමේන්තුව වූයේ රුපියල් මිලියන 0.57ක් බවත්, අක්කර 45ක භූමි ප්‍රදේශයක් බවද හෙළි කළ ඇය දිවුලපිටියේ ව්‍යාපෘති 06ක් සඳහා ඇස්තමේන්තුව රුපියල් මිලියන 1.58ක් බවත්, කටාන ව්‍යාපෘති 01ක් සඳහා අනුමත මුදල රුපියල් මිලියන 0.60ක් බවත්, අපේක්ෂිත අක්කර ප්‍රමාණය 40ක් බවත් ප්‍රතිලාභින් 207ක් බවත් වාර්තා ඉදිරිපත් කළාය. මේ සියලු ප්‍රා.ලේකම් කොට්ඨාස පහේම භෞතික ප්‍රගතිය හා මූල්‍ය ප්‍රගතිය 100%ක් බවද හෙළි කළාය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=r1403045</link>
    <topic>වැට මායිමට නඩු කීඅඹු සැමියන් රිමාන්ඩ්</topic>
    <author/>
    <content>වැට මායිම් සම්බන්ධ පාර්ශ්වයන් දෙකක් අතර තිබූ නඩුවක දී, පැමිණිල්ලේ පාර්ශ්වයට නිතර බැණවදින්නේ යැයි අධිකරණයට දැන්වීමෙන් විත්ති පාර්ශ්වයේ අඹුසැමි දෙදෙනා රිමාන්ඩ් භාරයට පත්කිරීමට ගම්පහ අතිරේක මහේස්ත්‍රාත් සහ අතිරේක දිසා විනිසුරු හේසාන්ත ද මෙල් මහතා නියෝග කොට තිබුණි.පසුගිය 26දින රිමාන්ඩ් බන්ධනාගාරයේ සිට ගම්පහ අධිකරණයට ඉදිරිපත් කළ අඹුසැමි දෙදෙනාට තරයේ අවවාද කොට මුදා හැරීමට නියෝගකළ මහේස්ත්‍රාත්වරයා මෙලෙස නැවත පැමිණිලි පාර්ශ්වයට බැණ වැදීම්, තර්ජන කළහොත්, නඩුව විභාග වනතුරු දෙදෙනාව රක්ෂිත බන්ධනාගාර ගත කරන බවටද අවවාද කළේය. පැමිණිල්ල කඩවත පොලිසියෙනි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=r1403046</link>
    <topic>ජනපති රට වෙනුවෙන් ගත් ක්‍රියාමාර්ග ජනතාව එක සිතින් අනුමත කළා</topic>
    <author>මල්වාන සමූහ - මහානාම විතානගේ</author>
    <content>පුරා වසර තිහක් තිස්සේ මේ රටේ පැවතුණ කුරීරු යුද්ධය තුරන් කර දැමීමේදීත් ඉන් පසු රටට සාමය උදාකර රට සංවර්ධනය කිරීමේදීත් වත්මන් ජනපතිතුමාට අභියෝග රැසකට මුහුණ දීමට සිදුවුණේ යැයි ද නමුත් එතුමාට එම අභියෝගවලින් ජය ගැනීමට ශක්තිය ලැබුණේ එම යුද්ධයෙන් පසුව පවත්වන ලද සෑම මැතිවරණයකින්ම රට වෙනුවෙන් ගත් ක්‍රියාමාර්ග ජනතාව එකසිතින්ම අනුමත කළ නිසා යැයි ද නිවාස, ඉදිකිරීම්, ඉංජි‍නේරු සේවා හා පොදු පහසුකම් නියෝජ්‍ය ඇමැති ලසන්ත අලගියවන්න මහතා පැවැසීය.නියෝජ්‍ය ඇමැතිවරයා එසේ පැවැසුවේ දොම්පේ ශ්‍රී.ල.නි. පක්ෂ ප්‍රධාන කාර්යාල භූමියේ පැවැති බස්නාහිර පළාත් සභා එජනිස සන්ධාන අපේක්ෂක හිටපු පළාත් සභා මන්ත්‍රී දොම්පේ ශ්‍රී.ල.නි. පක්ෂ ප්‍රධාන සංවිධායක උපාලි ගුණරත්න මහතාගේ මංගල මැතිවරණ රැලිය අමතමිනි.නියෝජ්‍ය ඇමැතිවරයා මෙසේ ද පැවැසීය.ලබන මාර්තු මාසයේ ජිනීවා නුවර පැවැත්වෙන මානව හිමිකම් සමුළුවේ දී ශ්‍රී ලංකාවේ යුද අපරාධ සිදු වූ බව කියමින් ජනපතිතුමා ප්‍රමුඛ රජයට චෝදනාවක් එල්ල කිරීමට ඇතැම් විදේශ බලවේග උත්සාහ කරනවා. නමුත් ඔවුන් නගන එම චෝදනා ශ්‍රී ලංකාව ප්‍රතික්ෂේප කරන බව පෙන්වමින් මේ රටේ ජනතාව තවමත් ජනපතිතුමා සමඟයි කියන පණිවුඩය ජාත්‍යන්තරයට දීමට හොඳම අවස්ථාව තමයි මේ බස්නාහිර පළාත් සභා මැතිවරණය.එහිදී ජනපතිතුමාගේ දෙඅත් තවත් ශක්තිමත් කරමින් එය ජාත්‍යන්තරයට පෙන්වීමට ජනතාව කටයුතු කරන්නට ඕනෑ. බස්නාහිර පළාත් සභා එ.ජ.නි. සන්ධාන මහ ඇමැති අපේක්ෂක හිටපු මහා ඇමැති ප්‍රසන්න රණතුංග මහතා කතා කරමින්, පසුගිය පළාත් සභා පාලන කාලය මා විනිවිද භාවයකින් කටයුතු කළා.ඒ අනුව බස්නාහිර පළාතේ සියලූම පාසල්වලට අවශ්‍ය ගුරුවරුන් හා භෞතික සම්පත් ලබාදීමට පියවර ගත්තා. දහම් පාසල්වලට ප්‍රතිපාදන මුදල් ලබාදෙමින් දහම් පාසල් නගාසිටුවීමට කටයුතු කළා. මංමාවත් සංවර්ධනය කළා. රෝහල්වලට අවශ්‍ය පහසුකම් ලබා දුන්නා. මේ ආකාරයට ගත වූ පස් වසර තුළ දැවැන්ත සංවර්ධනයක් අපි බස්නාහිර පළාත තුළ ඇති කළා. එම සංවර්ධනය තවත් ඉදිරියට ගෙන යාම සඳහා පළාත් සභා‍ෙව් බලය මෙවරත් අපට ලබා දෙන ලෙසත් ජනතාවගෙන් ඉල්ලා සිටිනවා.බස්නාහිර පළාත් සභා අපේක්ෂක දොම්පේ ශ්‍රී.ල.නි. පක්ෂ ප්‍රධාන සංවිධායක හා හිටපු පළාත් සභා මන්ත්‍රී උපාලි ගුණරත්න විචිත්‍ර ධර්ම කථික වෙන්නවත්තේ රතනජෝති නාහිමි, බස්නාහිර පළාත් සභා අපේක්ෂකයින් වන හිටපු පළාත් සභා මන්ත්‍රී රවී විජේසේකර, නීතිඥ පියසේන කාරියප්පෙරුම, දොම්පේ ප්‍රාදේශීය සභා මන්ත්‍රීවරුන් වන සනී ජයවර්ධන හා රාජු ආනල්ඩ් බුත්පිටිය, බස්නාහිර හිටපු පළාත් සභා මන්ත්‍රී උපාලි ගුණරත්න මහත්වරු ද කතා කළහ.ලිය අභිමන් සංවිධානයේ සභාපතිනී අධිනීතිඥ පුෂ්පා රාජපක්ෂ මහත්මියද ජාතික ජල සම්පත් හා ජලාපවහන මණ්ඩලයේ උප සභාපති ගාමිණී ගුණරත්න මහතා ද සහභාගි වූහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=r1403047</link>
    <topic>චන්ද්‍රිකාට ජනපති මහින්ද සමඟ හැරෙන්නවත් බෑ</topic>
    <author>බුලත්සිංහල විශේෂ - මිල්ටන් ධර්මසිංහ</author>
    <content>හිටපු ජනපතිනි චන්ද්‍රිකා නෝනා කියනවා මීළඟ ජනාධිපතිවරණයේ ජනාධිපති පොදු අපේක්ෂිකාව තමා වෙන්නත් පුළුවන් කියා. මා එතුමියට කියනවා වැනෙන්නෙ නැතිව කෙළින්ම කියන්න මමයි පොදු අපේක්ෂිකාව කියල. ඇය හිටපු ජනාධිපතිනිය වුවත්, වත්මන් ජනාධිපති මහින්ද රාජපක්ෂ මහතා සමඟ ඇයට හැරෙන්නවත් බැරි බව ඇයට තවමත් තේරුම් ගොස් නැහැයි මහාමාර්ග, වරාය ව්‍යාපෘති ඇමැති නිර්මල කොතලාවල මහතා පැවසීය.ඒ මහතා එසේ පැවැසුවේ බස්නාහිර පළාත් සභා සන්ධාන අපේක්ෂක හිටපු පළාත් සභා මන්ත්‍රී ලලිත් වර්ණසූරිය මහතාගේ හොරණ, වෑවල එක්සත් ජනතා නිදහස් සංධානයේ මෙහෙයුම් කාර්යාලය විවෘත කිරීමෙන් අනතුරුව පැවති රැස්වීමේදීය.මෙහිදී තවදුරටත් කතාකළ ඇමැතිවරයා මෙසේද පැවසීය. පැරණි දේශපාලකයින් රටට වැඩකළේ තමන්ගේ මුදල් වියදම් කරලයි. ඔවුන් ජනතා දුක හඳුනාගෙන ජනතාව වෙනුවෙන් වැඩකළා. නමුත් අද මුදල් බලයෙන් ඡන්දය ලබාගෙන බලයට පත්වූ පසු ජනතාව අමතක කර තම පවුල හා තමා සංවර්ධනය කිරීමටත් නොයෙකුත් දූෂණ, අල්ලස් හා මැර ක්‍රියාවලට නැඹුරුවන මන්ත්‍රීවරුන් බිහිවී තිබෙනවා. “මොවුන් පිළිබඳව ජනතාව හඳුනාගෙන ඔවුන්ට බලය දිය යුතු ද නැද්ද යන්න ජනතාව තීරණය කළ යුතුයි.”බුලත්සිංහල ආසනයට දෙවන පෙළ නායකයෙක් මම බිහි කරල තිබෙනවා. ඒ තරුණ නායකයා බස්නාහිර පළාත් සභාව නියෝජනය කළා. මෙවරත් ඔහු ඊට තරග කරනවා. ඔහුව යළිත් තෝරාගැනීම ඔබට භාරයි. ඔහු අවංක, එඩිතර, හොඳ නායකයෙක්.මෙම රැස්වීම අමතා බ. ප. සභා සන්ධාන අපේක්ෂක ලලිත් වර්ණසූරිය මහතා ඇතුළු තවත් කීපදෙනෙක් කතා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=s1403041</link>
    <topic>ලකුණු 129කින් ඇෆ්ගනිස්තානය පරදවා ශ්‍රී ලංකාව අවසන් තරගයට යයි</topic>
    <author/>
    <content>ආසියානු කුසලාන ක්‍රිකට් තරගාවලියේ ඇෆ්ගනිස්තානය සමග පැවැති තරගයෙන් ලකුණු 129ක ජයක් හිමිකර ගනිමින් තරගයක් ඉතිරිව තිබියදී අවසන් මහා තරගයට සුදුසුකම් ලබාගැනීමට ශ්‍රී ලංකා පිල ඊයේ සමත්විය.ශ්‍රී ලංකා පිල තරගාවලියේ සහභාගීවු තරග තුනම ජයගනිමින් ප්‍රසාද ලකුණු 13ක් සමගින් තරගාවලියේ පළමු ස්ථානයට පත්විය.පන්දු යවන්නන්ගේ තරගයක් වු මෙහිදී ශ්‍රී ලංකා පිල ලකුණු 253ක් රැස්කළ අතර පිළිතුරු ලෙස ඇෆ්ගනිස්තානයට සියල්ලන් දැවී ලබාගත හැකිවුයේ ලකුණු 124ක් පමණි.ලකුණු 254ක ඉලක්කය හඹායෑම ඇරැඹු ඇෆ්ගනිස්තානයේ පළමු කඩුල්ල ලකුණු 8දී බිඳ වැටිණි. දෙවැනි කඩුල්ලට නුර් සඩ්රාන් හා අස්ගර් ස්ටැනික්සායි ලකුණු 45ක් එක් කළේය. සඩ්රාන් ලකුණු 21කට ‍අජන්ත මෙන්ඩිස් හමුවේ දැවීගිය අතර ලකුණු 59දී තෙවැනි කඩුල්ල ලෙස අස්ගර් ස්ටැනික්සායි ලකුණු 27කට දවාගැනීමට තිසර පෙරේරා සමත්විය.කඩුලු 5ක් ලකුණු 73කට බිඳ වැටී තිබියදී නායක මොහම්මඩ් නබි සමග එක්වු නජිබුල්ලා සඩ්රාන් ඉනිමේ හොඳම සබඳතාව ලෙස ලකුණු 48ක් වාර්තා කළේය. මුළු ලකුණු 121දී තිසර පෙරේරාගේ පන්දුවක් හමුවේ ඇන්ජලෝ මැතිව්ස් උඩ පන්දුවක් රැකගැනීමෙන් එම සබඳතාව බිඳ වැටිණි.ඊලඟ ඕවරයේදී චතුරංග ද සිල්වා මොහම්මඩ් නබි කඩුල්ල මුවා කිරීමේ වරටද හසුකර ගත්තේය. තවත් ලකුණක් එක්වෙද්දී අටවැනි කඩුල්ලත්, ලකුණු 2ක් තුළ 9වැනි කඩුල්ලත් බිඳ දැමීමට අජන්ත මෙන්ඩිස් සමත්විය.චතුරංග ද සිල්වා යැවු 39වැනි ඕවරයේ සිවුවැනි පන්දුවෙන් මර්වයිස් අෂ්රෆ් දැවී යාමත් සමග ශ්‍රී ලංකාවට ලකුණු 129ක දැවැන්ත ජයක් හිමිවිය. ඇෆ්ගනිස්තාන ඉනිමේ අවසන් කඩුලු 4 ලකුණු 3ක් තුළ දැවි ගියේය. අජන්ත මෙන්ඩිස් හා තිසර පෙරේරා කඩුලු 3බැගින් දවාගත් අතර සුරංග ලක්මාල්, චතුරංග ද සිල්වා කඩුලු 2බැගින් දවාලුහ.නායක ඇන්ජලෝ මැතිව්ස් ඉනිම අගභාගයේ දියත් කළ වේගවත් පිතිහරඹයත්, තරගයේ වීරයා වු කුමාර් සංගක්කාර රැස්කළ ලකුණු 76ත් සමගින් පළමුව පන්දුවට පහරදුන් ශ්‍රී ලංකා පිල ඕවර 50 අවසානයේ කඩුලු 6ක් දැවී ලකුණු 253ක් රැස්කළේය.  ශ්‍රී ලංකාව  ඇෆ්ගනිස්තානය  ආරම්භක මෙන්ම මැද පෙළ පිතිකරුවන්ද අසාර්ථක වෙද්දී හුදකලා සටනක නිතරවු ජ්‍යෙෂ්ඨ පිතිකරු කුමාර් සංගක්කාර ලකුණු 76ක් රැස්කරමින් ශ්‍රී ලංකා ලකුණු පුවරුව ඉදිරියට ගෙන ගියේය.ලකුණු 83කට කඩුලු 3ක් දැවී තිබු අවස්ථාවේ සංගක්කාර, උපනායක දිනේෂ් චන්දිමාල් සමග එක්ව සිවුවැනි කඩුල්ලට ලකුණු 74ක් එක් කළේය. ඇෆ්ගනිස්තාන පන්දු යවන්නන් හමුවේ යළිත් අසාර්ථක වු චන්දිමාල් ලකුණු 26 කටත් ජ්‍යෙෂ්ඨ පිතිකරු මහේල ජයවර්ධන ලකුණු 14කටත් දැවී ගියේය.චන්දිමාල් මුළු ලකුණු 157දී දැවී ගිය අතර තවත් එක් ලකුණක් එක්වෙද්දී සංගක්කාරද දුවද්දී දැවී යෑමට හසුවිය. සංගක්කාරගේ ඉනිමට පන්දු 102කදී හතරේ පහර 6ක් හා හයේ පහරක් ඇතුළත් විය. සංගක්කාර ඊයේ තරගයේදී ලකුණු 4ක් ලබාගනිමින් ආසියානු කුසලාන ක්‍රිකට් තරගාවලියේ ලකුණු 1000 පසුකළ දෙවැනි පිතිකරු බවට පත්විය. ලකුණු 1000 සම්පූර්ණ කළ මුල්ම පතිකරු ශ්‍රී ලංකා හිටපු සුපිරි පිතිකරු සනත් ජයසූරියයි.ළහිරු තිරිමාන්න හා කුසල් ජනිත්ගේ ශ්‍රී ලංකා ආරම්භක කඩුලු සබඳතාව ලකුණු 14කට සීමා කිරීමට ෂාහ්පූර් සඩ්රාන් සමත්විය.සඩ්රාන්ගේ පන්දුවක් කෙළින්ම කඩුල්ලේ වැදීමෙන් තිරිමාන්න ලකුණු 5කට දැවී ගිය අතර කුසල් ජනිත් ලකුණු 33කට දෙවැනි කඩුල්ල ලෙසින් දැවී ගියේය.චතුරංග ද සිල්වාට ලබාගත හැකිවුයේ ලකුණු 17ක් පමණි.හයවැනි කඩුල්ලට පන්දු 49කින් ලකුණු 69ක් එක්කළ නායක ඇන්ජලෝ මැතිව්ස් හා තිසර පෙරේරා මුළු ලකුණු සංඛ්‍යාව 253 දක්වා ඉදිරියට ගෙන ගියේය. පන්දු 41කට මුහුණදුන් මැතිව්ස් හතරේ පහර 4ක් සමගින් ලකුණු 45ක් රැස්කළ අතර තිසර පන්දු 23කින් ලකුණු 19ක් වාර්තා කළේය.අවසන් පන්දු ඕවර යැවු දව්ලත් සඩ්රාන් එම ඕවරයේ තෙවැනි පන්දු ඇන්ජලෝ මැතිව්ස්ට බිමර් පන්දුවක් යැවීමෙන් ඔහුගේ පන්දු යැවීම අත්හිටුවීමට විනිසුරු තීරණය කළේය. ඒ අනුව අවසන් පන්දු 4 නායක මොහම්මඩ් නබි විසින් යවනු ලැබීය. දව්ලත් 48වැනි ඕවරයේදීත් තිසර පෙරේරාට බිමර් පන්දුවක් යවා තිබිණි.පාකිස්තානය හා බංග්ලාදේශය අතර තරගය අද පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=s1403042</link>
    <topic>මැතිව්ස්ට උපහාර</topic>
    <author/>
    <content>ශ්‍රී ලංකා ක්‍රිකට් කණ්ඩායමේ නායකත්වයට පත්වූ ප්‍රථම කොළඹ කෝල්ට්ස් ක්‍රිකට් සමාජ ක්‍රීඩක ඇන්ජලෝ මැතිව්ස් වෙනුවෙන් උපහාර උළෙලක් මාර්තු 14 වැනිදා පැවැත්වේ.ජාතික ක්‍රිකට් කණ්ඩායමේ ක්‍රීඩකයන්ද මේ අවස්ථාවට සහභාගි වනු ඇත.පාසල් ක්‍රිකට් දිවිය අවසන් වූ වහාම 2005 වසරේදී මැතිව්ස් කොළඹ කෝල්ට්ස් ක්‍රිකට් සමාජයට බැඳුනේය.1982 වසරේදී ටෙස්ට් ක්‍රිකට් ක්‍රීඩාවේ ජාතික කණ්ඩායම නියෝජනය කරමින් ශ්‍රී ලංකා ටෙස්ට් කණ්ඩායමට ඇතුළත් වූ පළමු කෝල්ට්ස් ක්‍රීඩකයා වන රෝයි ඩයස්, කාන්තා ජාතික හොකී කණ්ඩායමේ නායකත්වයට කොළඹ කෝල්ට්ස් ක්‍රීඩා සමාජයෙන් පත්වූ පළමු ක්‍රීඩිකාව වන දිනේෂා පෙරේරා හා පළමු ජාතික ක්‍රිකට් නායිකාව වන වැනීසා ද සිල්වා ද මෙහිදී උපහාර ලබනු ඇත.කොළඹ අන්තර් සමාජ ක්‍රිකට් ක්ෂේත්‍රයේ පැරණිතම සමාජයක් වන කොළඹ කෝල්ට්ස් වසර 140ක් තිස්සේ මෙරට ක්‍රියාත්මක වෙමින් සිටින සමාජයකි.ජාතික මට්ටමේ ක්‍රිකට් ක්‍රීඩකයන් බොහෝ දෙනෙකු මේ සමාජයෙන් බිහිව තිබෙන අතර රෝයි ඩයස්, චමින්ද වාස්, රොමේෂ් කළුවිතාරණ, දුලිප් සමරවීර, දුලිප් ලියනගේ, චමින්ද මෙන්ඩිස්, මලින්ද වර්ණපුර, නුවන් කුලසේකර, ඩිල්රුවන් පෙරේරා, තිසර පෙරේරා, කුසල් ජනිත් පෙරේරා හා අකිල ධනංජය ඒ අතර වෙති. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=s1403043</link>
    <topic>යුද්ධයෙන් අවතැන්වූවන්ගේ කඳවුරුවලට ක්‍රීඩාව හඳුන්වාදීමේ වැඩපිළිවෙළක්</topic>
    <author/>
    <content>හයිටි, නැගෙනහිර තිමෝරය හා කොලොම්බියාව වැනි රටවල යුද්ධයෙන් අවතැන්වූවන් තාවකාලිකව පදිංචිව සිටින කඳවුරුවලට ක්‍රීඩාව හඳුන්වාදීමට නව ව්‍යාපෘතියක් ආරම්භ කළ යුතු බව හිටපු පංචප්‍රයාම ඔලිම්පික් ශූර ජොයෙල් බෝසොව් ප්‍රකාශ කරයි.ක්‍රීඩාව හරහා තරුණ පරපුර අතර සාමය නගාසිටුවිය හැකි බව ඔහුගේ විශ්වාසය වී තිබේ.'ක්‍රීඩාව තුළින් ලෝක සාමය' යන තේමාව යටතේ 2007 වසරේ දී තම මූලිකත්වයෙන් ආරම්භ කළ මේ වැඩසටහන ‍‍ලොව පුරා යුද්ධයෙන් පීඩාවිඳින විවිධ රටවල අනාථ කඳවුරුවල වෙසෙන ජනතාව අතර ප්‍රචලිත කිරීමට දැන් කාලය උදාවී ඇතැයි ඔහු කියයි.හයිටි රාජ්‍යයේ යුද්ධයෙන් පීඩා විඳි ජනතාවගේ ජීවන තත්ත්වය නගා සිටුවීමට අරමුදලක් ගොඩනැගීමේ අරමුණින් පසුගිය නිව්යෝර්ක් මැරතන් තරගයට මීටර් 200 හා 400 තරග ඉසව්වල හිටපු ඔලිම්පික් ශූර මේරි ජෝස් පෙරෙක් ද සහභාගි විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=s1403044</link>
    <topic>නාවික – අප්කන්ට්‍රි ලයන්ස් - මහනුවර – හැව්ලොක්ස්ක්ලිෆර්ඩ් කුසලාන අවසන් පූර්ව තරග වටයට එක්වෙති</topic>
    <author>ෆවුස් මොහොමඩ්</author>
    <content>ඩය‍ලොග් අන්තර් සමාජ ක්ලිෆර්ඩ් කුසලාන පිළිමලුන් පිටුදැකීමේ රගර් තරගාවලියේ අවසන් පූර්ව වටයට පිවිසීමට නාවික, අප්කන්ට්‍රි ලයන්ස්, මහනුවර ක්‍රී.සමාජය හා හැව්ලොක්ස් කණ්ඩායම සමත්වූහ.පසුගියදා නිමාවට පත්වූ ලීග් තරගාවලියේ ශූරතාව දිනූ නාවික හමුදාව සහ අප්කන්ට්‍රි ලයන්ස් කණ්ඩායම අතර තරගය අද (4) පැවැත්වෙන අතර ලීග් අනුශූරයන් වන මහනුවර ක්‍රී.සමාජය සහ හැව්ලොක්ස් ක්‍රී.සමාජය අතර තරගය හෙට (5) පැවැත්වීමට නියමිතය. සියලු තරග කොළඹ තුරඟ තරග පිටියේ රාත්‍රී තරග ලෙස පැවැත්වේ.ඩයලොග් ක්ලිෆර්ඩ් කුසලාන අර්ධ අවසන් පූර්ව තරග වටයේ පළමු තරගයේ දී ලකුණු 55-3ක් ලෙස ගුවන් හමුදාව පරාජය කිරීමට නාවික හමුදාව සමත්වූ අතර දෙවැනි තරගයේ දී ලකුණු 49-19කින් සී.ආර්.කණ්ඩායම පරාජය කිරීමට අප්කන්ට්‍රි ලයන්ස් පිල සමත්විය. ‍මේ අතර මහනුවර ක්‍රීඩා සමාජය සහ පොලිස් කණ්ඩායම අතර පල්ලෙකැලේදී පැවැති තරගයෙන් ලකුණු 40-30ක ජයක් වාර්තා කිරීමට මහනුවර කණඩායම සමත්විය. හැව්ලොක්ස් පිල අවසන් පූර්ව තරග වටයට එක්වූයේ යුද හමුදාවට එරෙහිව ලකුණු 29-14ක ජයක් වාර්තා කරමිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=s1403045</link>
    <topic>එංගලන්තයට ජය</topic>
    <author/>
    <content>රවී බෝපරා සහ නායක ස්ටුවර්ට් බ්‍රෝඩ් එක්ව අටවැනි කඩුල්ලට ලකුණු 58ක නොබිඳුණු සම්බන්ධතාවක් ගොඩනැගීම හේතුවෙන් බටහිර ඉන්දියා කොදෙව් පිල සමග ඇන්ටිගුවා හී පැවැති දෙවැනි එක්දින තරගයෙන් කඩුලු තුනක ජයක් අත්කර ගැනීමට එංගලන්තය සමත්විය. මේ අනුව දෙපිල අතර පැවැත්වෙන තරග තුනකින් යුත් එක්දින තරගාවලිය 1-1ක් ලෙස සම කරගැනීමට එංගලන්තයට හැකිවිය.පළමුව පන්දුවට පහරදුන් කොදෙව් පිල ඕවර 44.2කදී ලකුණු 159ට දැවී ගිය අතර එංගලන්තය ඕවර 44.5කදී කඩුලු 7ක් දැවී ජයග්‍රහණය සපුරා ගත‍්තේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=s1403046</link>
    <topic>ගම්පහ සියනෑ තරු ආරාධිත වොලිබොල් 15දා සිට</topic>
    <author/>
    <content>ගම්පහ සියනෑ තරු වොලිබෝල් ක්‍රීඩා සමාජය සංවිධානය කරනු ලබන ආරාධිත පිරිමි වොලිබෝල් තරගාවලිය මේ මස 15, 16, 22 සහ 23 දිනවල ගම්පහ ඔරුතොට පාරේ සියනෑ තරු ක්‍රීඩා සමාජ වොලිබෝල් පිටියේ දී පැවැත්වේ. 15 සහ 16 දෙදින මූලික තරග පැවැත්වෙන අතර 22දින අවසන් පූර්ව තරග පැවැත්වේ.අවසන් මහා තරගය 23දා පැවැත්වීමට නියමිතය. තරගාවලියේ ශූරයන්ට මුදලින් රුපියල් පනස්දහසක් සමග ජේ.ජී.ජිනදාස අනුස්මරණ කුසලානය පිරිනැමෙන අතර අනුශූරයන්ට රුපියල් තිස්දහසක් සමග අනුශූරතා කුසලානය පිරිනැමේ. තරගාවලියේ තුන්වැනි ස්ථානයට රුපියල් විසිදහසක මුදලක් ද, සිවුවැනි ස්ථානයට රුපියල් පහළොස්දහසක මුදලක් ද පිරිනැමීමට නියමිතය.මීට අමතරව දක්ෂතම ප්‍රහාරකයා, දක්ෂතම පන්දු සකසන්නා, දක්ෂතම පිරිනමන්නා, දක්ෂතම පිටිය රකින්නා, දක්ෂතම පන්දු වළක්වන්නා සහ දක්ෂතම ක්‍රීඩකයා ‍සඳහා ද මුදල් ත්‍යාග පිරිනැමේ. තරගාවලිය විනිශ්වය කරනු ලබන්නේ ශ්‍රී ලංකා වොලිබෝල් විනිසුරුවරුන්ගේ සංගමයේ ප්‍රවීන විනිසුරුවරුන් විසිනි.මේ තරගාවලියට යුද හමුදාව, නාවික හමුදාව, වරාය අධිකාරිය, තරුණසේවා සභාව, ගුවන් හමුදාව, ‍පොලීසිය, දුම්රිය දෙපාර්තුමේන්තුව සහ ළිහිණියා ඇක්වා යන ප්‍රබල කණ්ඩායම් තරග වැදීමට නියමිතය.ගම්පහ ප්‍රදේශයේ වොලිබෝල් ක්‍රීඩාව වෙනුවෙන් විශාල මෙහෙවරක් කළ අභාවප්‍රාප්ත ජේ.ජී.ජිනදාස මහතා අනුස්මරණය කරමින් පවත්වනු ලබන මේ තරගාවලියට පූර්ණ අනුග්‍රහය ලබා‍දෙන්නේ ගම්පහ ක්‍රීඩා සමාජයේ සභාපති හා ගම්පහ ඉසුරුකේටර්ස් අධිපති විමල් ගමගේ මහතා විසිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=s1403047</link>
    <topic>‘අන්තර් සමාජ ක්‍රිකට්’ සුපිරි අට තරග 6දා ඇරැඹෙයි</topic>
    <author>නි‍රෝෂාන් ප්‍රියංකර</author>
    <content>අන්තර් සමාජ ක්‍රිකට් තරගාවලියට පළමු වරට එක්වු සුපිරි අට තරග වටය මේ 6දා සිට ආරම්භ‍ වේ.සිවුදින තරග ලෙසින් පැවැත්වෙන සුපිරි අට වටය සඳහා ඒ‍් හා බී කාණ්ඩවල ප්‍රසාද ලකුණු සටහනේ ඉදිරියෙන් පසුවන කණ්ඩායම් 4 බැගින් එක්වී සිටිති.රාගම, ද්‍රවිඩ සංගම්, වරාය අධිකාරිය හා එස්.එස්.සී ක්‍රීඩා සමාජය ඒ කාණ්ඩයෙන් ද, මුවර්ස්, යුද හමුදාව, කොළඹ ක්‍රීඩා සමාජය හා එන්.සී.සී කණ්ඩායම් බී කාණ්ඩයෙන්ද සුපිරි අටට එක්වෙති. මේ තරගාවලියට කණ්ඩායම් 14ක් එක්වු අතර සෙසු කණ්ඩායම් 6 ප්ලේට් ශූරතාව සඳහා තරග වදිති. ඒ අනුව හලාවත, බ්ලුම්ෆීල්ඩ්, පානදුර, කෝල්ට්ස්, ගුවන් හමුදා හා බදුරලි අතර ප්ලේට් ශූරතා තරග තුන්දින ‍තරග ලෙසින් පැවැත්වීමට නියමිතය.මේ අතර පසුගිය සති අන්තයේ පැවැති මූලික වටයේ අවසන් තරගවලින් පුර්ණ ජයග්‍රහණ වාර්තා කිරීමට රාගම හා සී.සී.සී කණ්ඩායම් සමත්විය.රාගම ක්‍රීඩා සමාජය වරාය අධිකාරි පිලට එරෙහිව කඩුලු 7ක ජයක් වාර්තා කළ අතර සී‍.සී.සී පිල, ගුවන් හමුදාව ලකුණු 170කින් පරාජයට පත් කළේය.මුවර්ස් පිටියේ පැවැති තරගයේදී වරාය අධිකාරි පළමු ඉනිමට ලබාගත් ලකුණු 214ට පිළිතුරු ලෙස රාගම පිල පළමු ඉනිමට ලකුණු 298ක් රැස් කළේය. වරාය අධිකාරි දෙවැනි ඉනිම ලකුණු 288කට සීමාවු අතර ජයග්‍රාහී ඉලක්කය කඩුලු 3ක් දැවී සපුරාලීමට රාගමට හැකිවිය.සී.සී.සී.පිටියේ පැවැති තරගයේදී පළමු ඉනිමට සී.සී.සී පිල ලකුණු 212ක් රැස්කළ අතර ගුවන් හමුදා පළමු ඉනිම ලකුණු 201කට සීමාවිය‍.ලකුණු 11ක් ඉදිරියෙන් ඉනිම ඇරැඹු කොළඹ පිල දෙවැනි ඉනිමට ලකුණු 302ක් රැස් කළේය. ලකුණු 313ක ඉලක්කය හඹාගිය ගුවන් හමුදාවට දෙවැනි ඉනිමේදී ලබාගත හැකිවුයේ ලකුණු 143ක් පමණි. විශිෂ්ට පන්දු යැවීමක නිතරවු කොළඹ පිලේ දිනුක් හෙට්ටිආරච්චි ගුවන් පළමු ඉනිමේ කඩුලු 6ක් හා දෙවැනි ඉනිමේ කඩුලු 3ක් දවාගත්තේය. අනගි සහයක් ලබාදුන් ලක්ෂාන් රංගික දෙවැනි ඉනිමේදී ලකුණු 4කට කඩුලු 3ක් දවාගත්තේය.‍‍පසුගිය සති අන්තයේ පැවැති හලාවත-බ්ලූම්ෆීල්ඩ් (බ්ලුම්ෆීල්ඩ්), එන්.සී.සී-යුද හමුදා (පනාගොඩ), ද්‍රවිඩ සංගම්-පානදුර (පානදුර) හා කෝල්ට්ස්-බදුරලිය තරග ජය පරාජයෙන් තොරව නිමාවට පත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=s1403048</link>
    <topic>මාතලේ ජාත්‍යන්තර පාසලට මේසපන්දු ශූරතා ත්‍රිත්වයක්</topic>
    <author>අසෝක හිඳගොඩමාතලේ දිසා විශේෂ</author>
    <content>මාතලේ ශ්‍රී සංඝමිත්තා බාලිකා විද්‍යාලය මගින් සංවිධානය කළ මාතලේ දිස්ත්‍රික් පාසල් මේසපන්දු තරගාවලියේදී වැඩි දක්ෂතා දැක්වීමට මාතලේ ජාත්‍යන්තර පාසලේ ක්‍රීඩක ක්‍රීඩිකාවන් සමත්වුහ. මෙහිදි ඔවූහූ වයස් සීමා ශුරතා 3ක් දිනාගත්හ.ප්‍රවාහන නියෝජ්‍ය අමාත්‍ය රෝහණ දිසානායක මහතාගේ ප්‍රධානත්වයෙන් පසුගියදා ශ්‍රී සංඝමිත්තා ජාතික පාසලේදි පැවැති අතර මේ අවස්ථාවට සංඝමිත්තා විදුහල්පතිනි වයි.එම්.ටි. කුමාරිහාමි, මේසපන්දු උපදේශිකා රේඛා ගුණතිලක, ක්‍රීඩා භාර ආචාරිණි වසන්තා වීරකෝන් සහ ප්‍රවීණ මේසපන්දු ක්‍රීඩිකා, ක්‍රීඩා නිලධාරිණි උදයංගනි අලුවිහාරේ යන මහත්මීහූ ද එක්වුහ.තරග ප්‍රතිඵල - වයස අවු 8න් පහළ බාලක - ඉසුරංග ලියනගේ (මා/සිරිමාවෝ බණ්ඩාරනායක ආ.ප්‍රා.වි) බාලිකා - සුපුල්මා බණ්ඩාරනායක (මාතලේ ජාත්‍යන්තර පාසල) වයස අවු 10න් පහළ බාලක - චාලක දුලික මඩහපොල (මාතලේ ජාත්‍යන්තර පාසල) බාලිකා - සුභා මරිසාම් (මාතලේ ජාත්‍යන්තර පාසල) අවු 12න් පහළ බාලක - ටි.එම්.ටි.එස්. ලක්ෂාන් (මා/ සිරිමාවෝ බණ්ඩාරනායක ආ.ප්‍රා.වි) බාලිකා - ඉදුනි නවංජනා (මා/ ශ්‍රී සංඝමිත්තා බා.ජා.ප).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>04</day>
    </date>
    <link>http://www.dinamina.lk/2014/03/04/_art.asp?fn=f1403041</link>
    <topic>තරුණ පරපුර ඉදිරියට ගැනීම ජ්‍යෙෂ්ඨයන්ගේ වගකීමක්</topic>
    <author>සාකච්ඡා කළේ උදිත ගුණවර්ධන ඡායාරූප තමරසිරි විජේසේකර</author>
    <content>දකුණ හා බස්නාහිර පළාත් සභා මැතිවරණය අාසන්න ෙවමින් පවති. සංවර්ධනය ෙම් ඡන්ද සමයේ ප්‍රබල මාතෘකාවකි. දකුණේ මැතිවරණ සූදානම හා දකුණු පළාතේ සංවර්ධනය පිළිබඳව සමුපකාර හා අභ්‍යන්තර වෙළෙඳ කටයුතු පිළිබඳ නියෝජ්‍ය ඇමැති හේමාල් ගුණසේකර මහතා සමඟ දිනමිණ කළ සංවාදයකි මේ.දකුණ හා බස්නාහිර පළාත් සභා මැතිවරණයේ වර්තමාන තත්ත්වය පැහැදිලි කළ හැකිද?දකුණ හා බස්නාහිර පළාත් දෙක ම ආණ්ඩුව ඉතා ඉහළින් ම ජයග්‍රහණය කරනවා. ඒක ඉර හඳ වාගේ විශ්වාසයි. අද රට පුරා සිදුකෙරෙන දැවැන්ත සංවර්ධන ක්‍රියාදාමය පිළිබඳව ජනතාවට ආණ්ඩුව කෙරෙහි විශාල පැහැදීමක් තිබෙනවා.ඒවාගේ ම මර බියෙන් තොරව ලංකාවේ සෑම පළාතක ම ජනතාවට නිදහසේ ජීවත් විය හැකි පරිසරයක් ගොඩනැඟූ ජනාධිපතිතුමා කෙරෙහි ජනතාවගේ ලොකු විශ්වාසයක් තිබෙනවා. ඒ නිසා මේ පළාත් දෙකෙහි ජනතාව අති බහුතර බලයක් ජනාධිපතිතුමාටත් මේ ආණ්ඩුවටත් ලබාදීමට පෙළගැසෙමින් සිටිනවා. ජයග්‍රහණය පිළිබඳව දැඩි විශ්වාසයකින් තමයි මේ පළාත් සභා දෙකෙහි මැතිවරණයට අප සූදානම් වී සිටින්නේ.ඒත් විපක්ෂය නම් කියන්නේ, ඔවුන් මේ පළාත් සභා දෙක ජයගන්නවා කියලයි. ඒ පිළිබඳව ඔබේ අදහස පැහැදිලි කළ හැකිද?අද අපේ රටේ විපක්ෂයක් තිබෙනවාද? මට නම් එහෙම දෙයක් පේන්නේ නැහැ. ඒ නිසා පළාත් සභා මැතිවරණයට පමණක් නොවෙයි. කිසිම මැතිවරණයක දී අපට අභියෝගයක් නැහැ. කුමන මැතිවරණයක් පැවැත්වුවත් ආණ්ඩුව ඉහළින් ම ජය ගන්නවා.පසුගිය දිනවල රටේ කිරිපිටි හිඟයක් ඇතිවුණා. ඉන් පසු මිල ඉහළ ගියා. විෂය භාර නියෝජ්‍ය අමාත්‍යවරයා හැටියට ඔබගේ අදහස කුමක්ද?කිරි පිටි හිඟයක් නැහැ. රටට අවශ්‍ය තරම් කිරිපිටි තොග තිබෙනවා. කිරිපිටි ආනයනය කරන වෙළෙඳ ආයතන කීපයක් තමයි, රටේ කිරිපිටි හිඟයක් මවාපෙන්වීමට උත්සාහ කළේ ආණ්ඩුව අපහසුතාවයට පත් කරන්න. කිරිපිටි තොග වෙළෙඳ පොළට නිකුත් කරන්නේ නැහැ.අප ජනතාව ගැන කල්පනා කර සමාගම් ඉල්ලූ ප්‍රමාණවලට වඩා ඉතාමත් අඩු ප්‍රමාණයකිනුයි මිල ගණන් ඉහළ දැම්මේ.ඇතැම් මැති ඇමැතිවරු තම දූ පුතුන් හා ඥාතීන් පළාත් සභා කරළියට ගෙනැවිත් තිබෙනවා. මේ ගැන ඔබේ අදහස කුමක්ද?පවුල් දේශපාලනයක් මාගේ ළඟ නැහැ. මගේ ඥාතීන් කිසිවකු ඉදිරිපත් කරන්නේ නැහැ. නමුත් කඹුරුපිටිය ආසන සංවිධායකවරයා ලෙස ප්‍රදේශයේ ජනප්‍රිය තරුණ දේශපාලනඥයකු ඉදිරිපත් කර තිබෙනවා. අපට හැමදාමත් දේශපාලනය කරන්න බැහැ. තරුණ අපේක්ෂකයින් ඉදිරියට ගැනීම අපගේ යුතුකමක්.දකුණු පළාත් සභාවේ බලය හා ඡන්ද ප්‍රතිශතය පසුගිය වාරයට වඩා වැඩි කර ගැනීමට මෙවර ආණ්ඩුවට හැකිවේවිද?අනිවාර්යයෙන් ම පසුගිය වාරයට වඩා වැඩි මන්ත්‍රීන් සංඛ්‍යාවක් මෙවර අප ලබාගන්නවා. දකුණේ ඉන්නේ බුද්ධිමත් ජනතාවක්. දකුණ කියන්නේ දේශපාලනයේ දී වැදගත් තීරණ ගන්න මිනිසුන් ඉන්න පළාතක්. මෙවර මැතිවරණයේ දී ජනාධිපතිතුමාගේ ශක්තිය තවත් ඉහළට ගැනීමට ජනතාව ක්‍රියාකරන බව අපට විශ්වාසයි.ජිනීවා සමුළුවේ දී ගැනීමට නියමිත මානව හිමිකම් කඩ කිරීමේ චෝදනාවට දකුණේ ජනතාව කදිම පිළිතුරක් දේවි. විරුද්ධ බලවේග මොන චෝදනා කළත් ජනතාව, ආණ්ඩුව හා ජනාධිපතිතුමා සමඟ ඉන්නා බව මේකෙන් බලාගන්න පුළුවන්. විපක්ෂයට කියන්න දෙයක් නැතිව මානව හිමිකම් ප්‍රශ්නයක් ගැන කියනවා. මේ කතාවලින් සිදුවෙන්නේ විපක්ෂය තවත් දුර්වල වීමයි.දකුණු පළාත් සභාව නියෝජනය කළ එ.ජ.නි.ස. පළාත් සභා මන්ත්‍රීවරු දෙදෙනකු එක්සත් ජාතික පක්ෂයට එකතු වුණා. මෙම පිල්මාරු කිරීම් ආණ්ඩුවට අවාසියක් නොවේද?මේ අය පිල් මාරු කරන්නේ ජනතාවට සෙත සලසන්න නොවෙයි, ඔවුන්ගේ පුද්ගලික අපේක්ෂාවන් ඉටු කර ගන්න බැරි වුණාම හිටපු තැනට ම ආපහු යනවා. ඒ අය පිළිබඳව මේ මැතිවරණයේ දී ජනතාව නිසි තීන්දුවක් ලබාදේවි. මේ කරණම්කාරයෝ එහෙට මෙහෙට පනින්නේ තමන්ගේ වාසියටයි.නමුත් මා දේශපාලනය කරන්නේ ස්ථිර ප්‍රතිපත්තියක් අනුවයි. පුද්ගලික අභිමතාර්ථ මගේ දේශපාලන න්‍යායපත්‍රයේ නැහැ. පොදු මහජනතාවගේ අභිලාෂයන් ඉෂ්ට කර දීමයි මගේ දේශපාලන අරමුණ. ඒ බව මාතර දිස්ත්‍රික්කයේ ජනතාව ඉතා හොඳින් දන්නවා. ජනාධිපතිතුමා කියන්නේ ඕනෑම කෙනකුට එන්නත්, යන්නත් පුළුවන් කියලයි. අපේ පක්ෂය අතහැර විපක්ෂයට යන අයට තව අවුරුදු 20 – 30ක් විපක්ෂයට ම වෙලා ඉන්න පුළුවන්.පළාත් සභා මැතිවරණයට ඉදිරිපත්ව සිටින හැමෝම කියන්නේ ඊළඟ මහ ඇමැතිවරයා මමයි කියලයි. ඇයි එහෙම කියන්නේ?මමත් පසුගිය පළාත් සභා මැතිවරණයේ දී එහෙම කීවා. මාතර දිස්ත්‍රික්කයෙන් වැඩිම මනාප සංඛ්‍යාවක් ලබාගත්තත් මට මහ ඇමැතිකම ලබා දුන්නාද? නැහැනේ. ජනාධිපතිතුමා. සුදුසු පුද්ගලයා පත් කරාවි.දකුණු පළාතේ හිටපු මහ ඇමැති ෂාන් විජයලාල් ද සිල්වා මහතා තරම් දකුණට වැඩ කරපු කෙනෙක් නැහැ. එතුමාගේ අමාත්‍ය මණ්ඩලයේ සාමාජිකයකු ලෙස මමත් ටික කාලයක් හිටියා. ඉතාමත් නිවැරදි තීන්දු ගන්න, උගත්, බුද්ධිමත් නායකයෙක්. ඒ නිසා මෙවරත් දකුණට අවශ්‍ය නිවැරදි පුද්ගලයා තෝරා ගැනීමට ජනාධිපතිතුමා කටයුතු කරාවි. ජනතාවට වැඩක් කරන්න පුළුවන්, අත්දැකීම් තිබෙන, පුහු ආටෝප නොමැති, නිහතමානී පුද්ගලයකු තමයි දකුණු පළාතේ මහ ඇමැතිවරයා ‍විය යුත්තේ. නමුත් ඕනෑම කෙනෙකුට කියන්න පුළුවන් මමයි මාතර මහ ඇමැති. ගාල්ලේ මහ ඇමැති, හම්බන්තොට මහ ඇමැති කියලා. ඒකේ ඇති වැරැද්දක් නැහැ.ඡන්ද අපේක්ෂකයින්, ජනතාවට කුමක් හෝ දෙයක් සන්තෝෂම් වශයෙන් ලබාදී ඡන්දය ලබා ගන්න උත්සාහ කරනවා. ඒක සාධාරණද?එවැනි දේවල් කරන්නේ ජන පදනමක් නොමැති අයයි. මා මැතිවරණ කීපයකට ඉදිරිපත්වී ඉහළින්ම ජය ලබාගත් කෙනෙක්. නමුත් කිසිම දෙයක් මා ජනතාවට දුන්නේ නැහැ. නමුත් ජනතාවගේ කැමැත්ත ඉහළින් ලැබුණා. ඡන්දයක් ආවාම මොනවහරි බෙදන එක නොවෙයි කරන්න ඕන. බලයක් තිබෙන විට ජනතාවට වැඩ කරන එකයි. එවිටයි ජනතා ප්‍රසාදය ඇතිවන්නේ. එහෙම ඡන්දයක් ආවම ජනතාව ඉස්සරහට ගිහින් තෑගි දුන්නට ඡන්දය නම් ලැබෙන්නේ නැහැ.දකුණේ සංවර්ධනය ගැන විවිධ මත පළවෙනවා. දකුණේ සංවර්ධනය දකුණේ ජනතා යහපතට කොතෙක් දුරට පිටිවහලක් වී තිබේද?දකුණේ විතරක් නොවෙයි. මුළු රටේම විශාල සංවර්ධනයක් සිදුවෙනවා. ඉතිහාසයේ කිසිම නායකයකු ජනාධිපතිතුමා තරම් රටට වැඩ කර නැහැ. අධිවේගී මාර්ග, නව වරාය, ගුවන්තොටුපළ වාගේම ජනතාවගේ ජීවන තත්ත්වය නංවාලීම සඳහා විශේෂ වැඩසටහන් කීපයක් ක්‍රියාත්මක කළා.ඒවායෙහි ප්‍රතිඵල ජනතාවට දැන් ලැබෙනවා. පෙර පැවැති ආණ්ඩුවලින් දකුණේ සංවර්ධනයක් සිදුවුණේ අල්ප වශයෙන්. දකුණේ කෙනකු රටේ නායකයා වූ නිසයි, දකුණ මෙතරම් දියුණු වුණේ. නොසලකා හැර තිබුණු දකුණු පළාත කළඑළිවුණේ ජනාධිපතිතුමා නිසයි. ඒක කවුරුත් අවිවාදයෙන් පිළිගන්නවා. එතුමාගේ ශක්තියත් සමඟ දකුණේ හිටපු මහ ඇමැති ෂාන් විජයලාල් ද සිල්වා මහතා සුවිශේෂි කාර්යභාරයක් ඉටු කළා. ඒ පිළිබඳව මහ ඇමැතිතුමාටත්, දකුණේ පුරවැසියකු ලෙස කෘතවේදිත්වය පළ කළ යුතුයි.විපක්ෂය නම් කියන්නේ බඩු මිල ජනතාවට දරාගන්න බැහැ. ජීවන වියදම ඉහළයි කියලයි ඒ තත්ත්වයට ආණ්ඩුවට විසැඳුම් නැති බවයි පෙනෙන්නේ?කොහෙද බඩුමිල වැඩිවෙලා තියෙන්නේ. අල, පරිප්පු, ලූනු ඇතුළු අත්‍යවශ්‍ය ආහාර ද්‍රව්‍ය රැසක ම මිල ඉතා අඩු මට්ටමක තිබෙන්නේ. එළවළු මිල ඉතාමත් අඩුයි. ඒ නිසා විපක්ෂයට කියන්න දෙයක් නැතිව නන් දොඩවනවා. ජනතාවට පීඩනයක් තිබේනම්, මිනිසුන් මොකටද මේ ආණ්ඩුවට සහයෝගය ලබාදෙන්නේ. ජනතාව පිළිබඳව හිතන ආණ්ඩුවක් නිසයි අපට හැමදාමත් ජනතාව කැමති. ඒකට ඊර්ෂ්‍යාවට විපක්ෂය චෝදනා කරනවා. විපක්ෂයට දැන් සටන් පාඨ නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n1403052</link>
    <topic>ස්වර්ණාභරණවල නිෂ්පාදන සලකුණ කැරට් ප්‍රමාණය මුද්‍රා තැබීම අනිවාර්යයි</topic>
    <author>චින්තා රණසිංහ</author>
    <content>සියලුම ස්වර්ණාභරණවල නිෂ්පාදන ආයතනයේ අනුග්‍රාහක සලකුණ (නිෂ්පාදන සලකුණ) සහ කැරට් ප්‍රමාණය මුද්‍රා තැබීම අනිවාර්ය කිරීමට ජාතික මැණික් හා ස්වර්ණාභරණ අධිකාරිය තීරණය කරයි.ස්වර්ණාභරණවල ගුණාත්මකභාවය හා තත්ත්වය තීරණය කිරීම සඳහා අදාළ ස්වර්ණාභරණ නිෂ්පාදන ආයතනයේ නාමය හා රන් ප්‍රමාණය සටහන්ව තිබීමේ වැදගත්කම සලකා බලා අධිකාරිය මේ තීරණය ගෙන ඇත.‍මෙවැනි මුද්‍රා සටහන්ව තිබීමෙන් ස්වර්ණාභරණ සම්බන්ධ රැවටීම් සහ වංචා සිදු වීම වැළැක්වීම ප්‍රධාන අරමුණ බව පෙන්වා දෙන එම අධිකාරියේ උපදේශක එදිරිසිංහ මහතා, එය පාරිභෝගිකයාට මෙන්ම උගස් කටයුතුවල දී වුව ද වැදගත් වනු ඇතැයි පෙන්වා දෙයි. ‍නව වැඩපිළිවෙළ වෙළෙඳ ආයතනවලට ලබන මාසයේ දී දැනුම් දීමට නියමිත බවත් මේ පිළිබඳ තොරතුරු හා දත්ත වාර්තා වීමෙන් අනතුරුව අධිකාරියේ සහතිකය ද සමඟින් රන් ස්වර්ණාභරණවල නියමිත තත්ත්වය හා ගුණාත්මක බව තීරණය කිරීමට පහසු වනු ඇති බව එදිරිසිංහ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n1403053</link>
    <topic>ඇෆ්ගනිස්ථාන ජනාධිපතිඅද ශ්‍රී ලංකාවට පැමිණේ</topic>
    <author>මහින්ද අලුත්ගෙදර</author>
    <content>ඇෆ්ගනිස්ථාන් ජනාධිපති හමීඩ් කර්සායි මහතා දෙදින නිල සංචාරයක් සඳහා අද (05) ශ්‍රී ලංකාවට පැමිණෙයි.ශ්‍රී ලංකාව සහ ඇෆ්ගනිස්ථානය අතර පවත්නා ද්වීපාර්ශවික සහයෝඟීතාවය තවදුරටත් ශක්තිමත්කර ගැනීමේ අරමුණින් මෙරටට පැමිණෙන ඒ මහතා ශ්‍රී ලංකා ජනාධිපති මහින්ද රාජපක්ෂ මහතා ඇතුළු රජයේ ඉහළ පෙළේ නියෝජිතයන් සමඟ සාකච්ඡා කිරීමට නියමිත බව විදේශ කටයුතු අමාත්‍යාංශය පවසයි.මෙරටට පැමිණෙන ඇෆ්ගනිස්ථාන ජනාධිපතිවරයා ජනාධිපති ලේකම් කාර්යාලයේදී ශ්‍රී ලංකා ජනාධිපති මහින්ද රාජපක්ෂ මහතා හමුවන අතර එයින් අනතුරුව ද්විපාර්ශවික සාකච්ජාවට සහභාගි වෙයි.මේ අතර ශ්‍රී ලංකාව සහ ඇෆ්ගනිස්ථානය අතර පවතින රාජ්‍යතාන්ත්‍රික සබඳතා තවදුරටත් ශක්තිමත් කරමින් එරට තනාපති කාර්යාලයක් කොළඹදී විවෘත කිරීමට නියමිත බව ද ඒ සඳහා ද ඇෆ්ගනිස්ථාන ජනාධිපතිවරයා සහභාගි වීමට නියමිත බවද විදේශ කටයුතු අමාත්‍යාංශය කියයි.මෙරට රැදී සිටින කාලය තුළ ඒ මහතා ශ්‍රී ලංකාව සහ ඇෆ්ගනිස්ථානය අතර ගිවිසුම් සහ අවබෝධතා ගිවිසුම් කිහිපයකට අත්සන් තැබීමට නියමිත අතර එක් ගිවිසුමක් ශ්‍රි ලාංකික ශ්‍රමිකයන්ට ඇෆ්ගනිස්ථානයේ රැකියා ලබාදීම සම්බන්ධයෙන් වන බවද සෙසු ගිවිසුම් අධ්‍යාපනය, ක්‍රීඩා සහ ශ්‍රි ලංකාවේදි ඇෆ්ගනිස්ථාන් හෙදියන් පුහුණු කිරිමට අදාළ අවබෝධතා ගිවිසුම් බව එම අමාත්‍යාංශය පෙන්වාදෙයි.විදේශ කටයුතු ඇමැති මහාචාර්ය ජී.එල්.පීරිස් සහ ඇෆ්ගනිස්ථාන් විදේශ කටයුතු ඇමති ෂරාර් අහ්මඩ් ඔස්මානි මහත්වරුන් අතර ද්විපාර්ශවික සාකච්ඡාවක්ද පැවැත්වීමට නියමිතයි. පසුගිය 23 දා පස්වරුවේ ශ්‍රී ලංකාවට පැමිණීමට නියමිත සිටි ඇෆ්ගනිස්ථාන් ජනාධිපතිවරයා එරට හමුදා භට පිරිසක් ඉලක්කකර එල්ල වූ ත්‍රස්ත ප්‍රහාරයක් හේතුවෙන් සිය ශ්‍රී ලංකා නිල සංචාරය කල් දැමීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n1403054</link>
    <topic>ලේක්හවුසියට වන්දි ගෙවන්නැයිලංකා ඊ නිව්ස් වෙබ් අඩවියට නියෝග</topic>
    <author/>
    <content>ලේක්හවුස් ආයතනයට සහ එහි ප්‍රධානීන්ට අපහාස වන ලිපියක් පළකිරීමෙන් සිදු කළ හානිය වෙනුවෙන් වන්දි ‍මුදල් ‍එම ආයතනය වෙත ගෙවන ලෙස කොළඹ දිසාධිකරණය ලංකා ඊ නිව්ස් වෙබ්අඩවියට සහ එහි අයිතිකරු වන සඳරුවන් සේනාධීර මහතාට පසුගියදා නියෝග කෙළේය.අසත්‍ය තොරතුරු ‍පළ කිරීමෙන් සිය කීර්තිනාමයට හානියක් කර ඇති බවට පැමිණිලි කරමින් සීමා සහිත එක්සත් ප්‍රවෘත්ති පත්‍ර සමාගම (ලේක්හවුස්) ගොනු කළ නඩුවක නඩුවක තීන්දුව ලබාදෙමින් කොළඹ දිසා විනිසුරු ප්‍රදීප් හෙට්ටිආරච්චි මහතා මේ නියෝගය කෙළේය.මේ නඩුවෙහි තෙවන විත්තිකරු ලෙස එම වෙබ්අඩවියෙහි කර්තෘවරයා වූ බෙනට් රූපසිංහ මහතා මීට පෙර අධිකරණය හමුවෙහි ඇති කරගන්නා ලද සමථය අනුව පැමිණිලිකාර පාර්ශ්වය වෙත බලවත් කනගාටුව ප්‍රකාශ කරන ලදී.එසේම 2008 වසරේ ඔක්තෝබර් මස 15 වැනි දින ලේක්හවුස් ආයතනය සහ එහි ප්‍රධානීන් සම්බන්ධයෙන් තොරතුරු ඇතුළත් කර ප්‍රකාශ කළ ලිපිය අසත්‍ය තොරතුරු අන්තර්ගත වූවක් බවට ද ඔහු මීට පෙර අධිකරණයේදී පිළිගත්තේය.ඒ අනුව අධිකරණයට ඉදිරිපත් වූ කරුණු සලකාබැලූ කොළඹ දිසා විනිසුරුවරයා එම ලිපියෙන් පැමිණිලිකාර පාර්ශ්වයට අපහාසයක් සිදුවී ඇති බවට තීරණය කෙළේය.ලංකා ඊ නිව්ස් වෙබ් අඩවිය, එහි අයිතිකරු සහ ප්‍රකාශකරු වන පී. සඳරුවන් සේනාධීර සහ එහි කර්තෘ බෙනට් රූපසිංහ මේ නඩුවේ විත්තිකරුවන් ලෙස නම් කර සිටියහ.ජනාධිපති නීතිඥ චන්දන ලියනපටබැඳි මහතා සහ නිජාස් හිස්බුල්ලා, හර්ෂ රණසිංහ යන නීතිවේදීහු පැමිණිලිකාර ලේක්හවුස් ආයතනය වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n1403055</link>
    <topic>ප්‍රධාන පොලිස් පරීක්ෂකවරු 125ක්සහකාර පොලිස් අධිකාරි තනතුරට</topic>
    <author>විජයානි එදිරිසිංහ</author>
    <content>ඉදිරි සති දෙක තුළ පොලිස් නිලධාරින් 125 දෙනකු සහකාර පොලිස් අධිකාරි තනතුරු සඳහා උසස් කෙරේ.කාලයක් තිස්සේ උසස්වීම් නොලැබ එකතැන පල්වෙමින් තිබූ තනතුරු ගණනාවකට මේ හරහා උසස්වීම් හිමිවන බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි නීතිඥ අජිත් රෝහණ මහතා පැවැසීය.සහකාර පොලිස් අධිකාරි තනතුරුවලට ප්‍රධාන පොලිස් පරීක්ෂකවරු 125 දෙනකු උසස්වීම් ලබද්දී එම ප්‍රධාන පොලිස් පරීක්ෂක තනතුරු සඳහා පොලිස් පරීක්ෂකවරු උසස්වීම් ලබති.අනතුරුව උප පොලිස් පරීක්ෂකවරු පොලිස් පරීක්ෂකවරු ලෙසත්, සැරයන්වරු උප පොලිස් පරීක්ෂකවරු ලෙසත්, කොස්තාපල්වරු සැරයන් දක්වාත් වන ආකාරයෙන් විශාල පිරිසකට උසස්වීම් ලැබීමට නියමිතව ඇත‍..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n1403056</link>
    <topic>රටේ සිදුවන අපරාධයක් ක්ෂණිකව දැනගන්න පොලිස් ස්ථාන 435 එකම ජාලයකට</topic>
    <author>විජයානි එදිරිසිංහ</author>
    <content>රටේ ඕනෑම පොලිස් වසමක සිදුවෙන අපරාධයක් හෝ වෙනත් ඕනෑම සිදුවීමක් විනාඩියක් වැනි සුළු කාලයක් තුළ දැනගත හැකි වන පරිදි දිවයිනේ පොලිසි 435 එකට එකතුවෙන දැවැන්ත පොලිස් ජාලයක් ආරම්භ කෙරේ.VPN හෙවත් “VIRTUAL PERSONAL NET WORK” නමින් හැඳින්වෙන මේ පොලිස් ජාලය ලෝකයේ දියුණුම රටවල්වල දැනට ක්‍රියාත්මක වන තාක්ෂණයෙන් ඉහළම වැඩපිළිවෙළක් වෙයි.විවිධ අපරාධ කණ්ඩායම් අන්තර්ජාලය ෆේස්බුක් හරහා පුද්ගලයන් රවටා අපරාධවලට යොදාගැනීම, වංචා කිරීම, පොළඹවා ගැනීම් ආදියට ද සම්බන්ධ වී ඒවා හඳුනා ගැනීමට ද ඔවුන් ක්ෂණිකව කොටුකර ගැනීමට ද හැකි වෙයි.පොලිස් මූලස්ථානය කේන්ද්‍ර කරගනිමින් ඕනෑම දුෂ්කර ප්‍රදේශයක පිහිටි කුඩාම පොලිසියක් පමණක් නොව රහස් පොලිසිය හා ඒ යටතේ එන සෙසු විමර්ශන අංශ කොළඹ අපරාධ කොට්ඨාස, වංචා විමර්ශන, විශේෂ අපරාධ මෙහෙයුම් ඒකක, හදිසි අවස්ථා, 119, කොට්ඨාස අපරාධ මෙහෙයුම් කාර්යාංශ ඇතුළු ජාත්‍යන්තර පොලිසිය සෑම අංශයක්ම ද මෙම පොලිස් ජාලය යටතට පත්කෙරේ.මේ සඳහා අවශ්‍ය නිලධාරීන්ට දැනටමත් පරිගණක, අන්තර්ජාල පුහුණුව ලබා දී ඇත.ජනාධිපති මහින්ද රාජපක්ෂ මහතාගේ සහ ආරක්ෂක ලේකම් ගෝඨාභය රාජපක්ෂ මහතාගේ පූර්ණ අනුග්‍රහය යටතේ පොලිස්පති එන්. කේ. ඉලංගකෝන් මහතා සහ ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහත්වරුන්ගේ පූර්ණ මැදිහත්වීම යටතේ මෙම දැවැන්ත වැඩපිළිවෙළ ක්‍රියාත්මක වෙයි.මොරටුව විශ්වවිද්‍යාලයේ දක්ෂ තාක්ෂණ ඉංජිනේරුවන් විසින් සැලසුම් කළ එම වැඩපිළිවෙළ දැනටමත් දිවයිනේ ජ්‍යෙෂ්ඨ නියෝජ්‍ය පොලිස්පති, නියෝජ්‍ය පොලිස්පති කාර්යාල කේන්ද්‍ර කොටගනිමින් ක්‍රියාත්මක වෙයි.ඉදිරි මාස තුන තුළ රටේ සියලුම පොලිසි ද සම්බන්ධ කරගනිමින් සම්පූර්ණ වැඩපිළිවෙළ ක්‍රියාත්මක වීම සිදුවේ.මහජන ආරක්ෂාව, නීතිය හා සාමය ව්‍යාප්ත කිරීම පමණක් නොව සිදුවන අපරාධයකට ක්ෂණිකව ක්‍රියා කිරීම පමණක් නොව පොලිස් සේවයේ සෑම කාර්යයක්ම කඩිනමින් සිදුකිරීම මේ වැඩපිළිවෙළේ අරමුණ වෙයි.මේ සඳහා සෑම පොලිසියකම පරිගණක කුටියක් ඉදිකිරීම මේ වන විටත් ආරම්භ කර තිබේ. මේ වැඩපිළිවෙළ ක්‍රියාත්මක වීමේදී කිසිදු පොලිසියකට පොලිස් මූලස්ථානය සමඟ ෆැක්ස්, දුරකතන, තැපැල් ගනුදෙනු, චක්‍රලේඛන යැවීම පමණක් නොව වාහන වියදම් ආදිය ද අවශ්‍ය නොවේ.ඉදිරියේදී මේ හරහා පොලිස් නිලධාරීන්ට රැස්වීම් ආදියට පොලිස් මූලස්ථානයට පැමිණීම පවා අවශ්‍ය නොවන පරිදි “ස්කයිප්” පහසුකම් හරහා ඒවා පැවැත්වීම, උපදෙස් දීම ආදිය ද සිදු කෙරේ.ඊට අමතරව ලෝකයේ ඉහළම තාක්ෂණික පහසුකම්වලින් යුත් පොලිස් මාධ්‍ය ඒකකයක් ද පොලිස් මූලස්ථානය තුළ පිහිටුවීමට පියවර ගෙන ඇත.විශේෂ මාධ්‍ය කුටි, ස්ටීරියෝ රූපවාහිනී නාළිකා හා සම්බන්ධ වන රූපවාහිනී, සජීවීව රූපවාහිනී නාළිකා හා සම්බන්ධවීමට හැකි පහසුකම්, භාෂා පරිවර්තනය කිරීම්, ක්ෂණික පණිවුඩ හුවමාරු ක්‍රම ඇතුළු සුවිශේෂී පහසුකම්වලින් යුත් මාධ්‍ය මධ්‍යස්ථානයක් දැනට පොලිස් මහජන සම්බන්ධතා අංශය තුළම ආරම්භ කෙරේ.ඒ සඳහා යන වියදම් ආදිය සැලසුම් කර ටෙන්ඩර් කැඳවීමක් ද කර තිබේ. වසර සියයකට වඩා පැරණි කොළඹ කොටුවේ පිහිටි පොලිස් මූලස්ථාන ගොඩනැගිල්ල අලුත්වැඩියා කරගෙන යමින් මෙම මාධ්‍ය මධ්‍යස්ථානය ඉදිරි වසර දෙක තුළ ආරම්භ කිරීමට පියවර ගෙන තිබේ.ඊට අමතරව කොළඹ නගරය ආවරණය වන ලෙස සවිකර ඇති සී. සී. ටී. වී. කැමරා පද්ධති ජාලය තව මාස කිහිපයක් තුළ මහනුවර, ගාල්ල, කුරුණෑගල ඇතුළු නගර ගණනාවක් තුළ පිහිටුවීමට ද පියවරගෙන තිබේ.පොලිසිය මෙවැනි දැවැන්ත වැඩපිළිවෙළකට අතගසා ඇත්තේ මෙරට තුළ සිදුවෙන අපරාධ ප්‍රමාණය අඩු කිරීම, සිදුවෙන අපරාධවලට ක්ෂණික පියවර ගැනීම, මහජනයාගේ ආරක්ෂාව සම්පූර්ණයෙන් ඇතිකිරීම, පොලිස් සේවාව නවීකරණය සහ කඩිනම් කිරීම ඇතුළු අරමුණු රැසක් ඇතිව බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි නීතිඥ අජිත් රෝහණ මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n1403057</link>
    <topic>එජාපය රට ගැන නොසිතාබලය ලබාගැනීමේ වෑයමක</topic>
    <author>තෙන්නකෝන් කුලසේකර</author>
    <content>රටටත් ජනතාවටත් හෙණ ගැහුවත් බලය ලබා ගැනීම එජාපයේ අරමුණ වී ඇතැයි උතුරු මැද පළාත් ප්‍රධාන අමාත්‍ය එස්.එම්. රංජිත් සමරකෝන් මහතා පවසයි.අමාත්‍යවරයා එම අදහස් පළකළේ ගම්පහ දිස්ත්‍රික්කයේ දිවුලපිටිය මැතිවරණ කොට්ඨාසයේ “දිවිනැඟුම” වැඩසටහනට සමගාමීව සමෘද්ධිලාභීන් දැනුවත් කිරීමේ සම්මන්ත්‍රණයක් අමතමිනි.ප්‍රධාන අමාත්‍යවරයා එහිදී මෙසේද කීය.ජනාධිපතිතුමා, මේ රටේ අඩුඅදායම් ලබන පවුල් ආර්ථික අතින් ශක්තිමත් කිරීමේ අරමුණෙන් දිවිනැඟුම ව්‍යාපෘතිය ශක්තිමත් කළා. ඉදිරි පරපුර වෙනුවෙන් නැති බැ‍රිකමත් දුගී දුප්පත්කමත් රටෙන් තුරන් කිරීම මහින්ද රාජපක්ෂ රජයේ අරමුණයි.සමෘද්ධලාභී පවුල් උදෙසා දිගින් දිගටම සහනාධාර ලබාදීම වෙනුවට ඔවුන් ස්වයං රැකියාවලට යොමු කොට ඉහළ ආදායම් ලබා ගත හැකි තත්ත්වයට පත් කිරීමට ආර්ථික සංවර්ධන අමාත්‍ය බැසිල් රාජපක්ෂ මහතා විශේෂ වැඩපිළිවෙළක් අරඹා තිබෙනවා.මේ රට අද වේගවත් සංවර්ධනයකට යොමු වී ඇති බව පක්ෂ විපක්ෂ ජනතාව අවිවාදයෙන් පිළිගනු ලැබූවත්, රටටත් ජනාධිපතිතුමාටත් එරෙහිව විවිධ චෝදනා එල්ලකරමින් විසි නව වරක් මැතිවරණයෙන් පරාජය වූ එජාපය ජනතා ඡන්දයෙන් බලය ලබා ගත නොහැකිව ජිනීවා හරහා බලය ලබා ගැනීමට එජාපය උත්සාහ කරනවා.සමෘද්ධි අධ්‍යක්ෂ ජනරාල් නීතිඥ බන්දුතිලක මහතා ඇතුළු තවත් කීප දෙනෙක් මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n1403058</link>
    <topic>විවිධ ආයතන ලබා දෙනපානීය ජලයට වගකියන්නේ නැහැ</topic>
    <author/>
    <content>දිවයින පුරා පවතින දැඩි වියළි කාලගුණික තත්ත්වය නිසා ගංඟා ඇළදොළ සහ ළිං යනාදී ජල මූලාශ්‍රවල ජල මට්ටම ශීඝ්‍රයෙන් පහත බසිමින් පවතින අතර ජල අර්බුදයට මුහුණ දීමට ජාතික ජලසම්පාදන හා ජලාපවාහන මණ්ඩලය ජනතාවගේ ඉල්ලීම පරිදි දැඩි වශයෙන් ජල හිඟය පවතින ප්‍රදේශවලට බවුසර් මගින් පවා ජලය බෙදාහැරීමට සැලසුම්කොට ඇත.මණ්ඩලය මේ අයුරින් ජලය සපයන්නේ ජල පවිත්‍රාගාරවල පවීත්‍රකරණයට ලක්කරන සෞඛ්‍ය ආරක්ෂිත ජලයයි.එහෙත් මෙවන් අවස්ථාවලදී ජනතාව විවිධ ආයතනවලින් ජලය ලබාගැනීමට පෙළඹෙන අතර එම ලබාගන්නා ජලය පිළිබඳව ජාතික ජලසම්පාදන හා ජලාපවාහන මණ්ඩලය වගකියනු නොලබන බව කාරුණිකව දැනුම් දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n1403059</link>
    <topic>අම්මා එනතුරු දරුවන් සිවුදෙනා මඟ බලාගෙනතොරතුරක් වෙතොත් දන්වන්න</topic>
    <author/>
    <content>බොරැල්ල, 43 වත්ත, 7 බී, ස්වර්ණපාලි ඉමි මාවත පදිංචි වයස අවු. 38ක උස 5’ 3”, තලෙලු කැකුළුවල ආරච්චිලාගේ සුධර්මා ප්‍රියදර්ශනී නැමැත්තිය 2013.10.21 දින සිට ආගිය අතක් නැත.ඇය දරුවන් සිවු දෙනකුගේ මවකි. වැඩිමහල් දරුවා 16 වෙනි වියේ පසුවන අතර බාල දරුවා සිවු හැවිරිදිය.අවසන් දින ඇය නිල් පාට ඩෙනිම් සායකින් හා චොක්ලට් පාට බ්ලව්සයකින් සැරසී සිට ඇති අතර ඇය ගැන තොරතුරක් දන්නා අයෙක් වෙතොත් බොරැල්ල පොලිසියට හෝ 0112948981, 0717369138 මෙම දුරකථන අංක අමතන ලෙස ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n14030510</link>
    <topic>නීති-රීති රෙගුලාසි ඇත්තේ ජනතා සේවය ප්‍රමාද කිරීමට නොවේ</topic>
    <author/>
    <content>මෙරට නීති-රීති, රෙගුලාසි පනවා තිබෙන්නේ ජනතාවගේ සුබසිද්ධියට මිස ජනතාව වෙනුවෙන් සිදුකළ යුතු සේවා ප්‍රමාද කිරීමට නොවන බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.පළාත් සභා මැතිවරණය අත ළඟටම පැමිණ ඇති මේ දිනවල පටු වාසි තකා, නීතිරීති කුමක් වුවද ‘බොරු’ සේවා සැපයීමට බොහෝ දෙනා ඉදිරිපත්වී සිටින බවත් අනුන්ගේ මඟුල් ගෙවල්වලට ගොස් කෑම බෙදන එවැනි වංචාකරුවන්ට තම ඡන්දය නොදෙන ලෙස තමන් ඉල්ලා සිටින බවත් ඇමැතිවරයා කීය.ඇමැතිවරයා මේ බව පැවසුවේ පසුගියදා බේරුවල මහා වෙල්යායේ ඇළ-වේලි ශුද්ධ පවිත්‍ර කිරීමේ වැඩසටහන ආරම්භ කරමිනි.මේ අනුව බේරුවල මහා වෙල්යායේ පුරන් කුඹුරු විශාල ප්‍රමාණයක් අස්වැද්දවීමට ප්‍රමාණවත් ලෙස ජල මාර්ග පද්ධති පිළිසකර කිරීමට බලාපොරොත්තු වේ. මේ මඟින් ඉදිරි කන්නය සඳහා පුරන් කුඹුරු රැසක් අස්වැද්දවීමට අපේක්ෂිතය.මෙහිදී වැඩිදුරටත් අදහස් දක්වමින් කතා කළ ඇමැති වෛද්‍ය රාජිත සේනාරත්න මහතා මෙසේද පැවසීය.දැන් මේ රජය හැමතැනම පුරන්වෙච්ච කුඹුරු හා වාරි යෝජනා ක්‍රම ආරම්භ කරල තියෙනවා. ප්‍රධානම වාරි යෝජනා ක්‍රම ආරම්භ කළා. මොරගහකන්ද, රඹකැන්ඔය, වෙහෙරගල මේ වගේ තැන්.වෙහෙරගල ව්‍යාපෘතිය වෙලාවේදි වාන් දොරටු එතෙක් කල් හැදුවේ, පිටරට අයයි. මතයක් තිබුණා වාන් දොරටු ලංකාවේ කාටවත් හදන්න බැහැ කියලා.ඒ වෙලාවේ මම ඇමැතිවරයා වෙලා භාරගත්තා වෙහෙරගල වාන් දොරටු හදන්න. ඒ වාන් දොරටු ලංකා ඉතිහාසයේ පළමුවරට ලංකාවේ හැදුවා. හදලා වෙහෙරගල උත්සවයට මමත් ජනාධිපතිතුමා එක්ක ගියා. මම එදා එතන කතා කළේ මේ රටේ වාරි සංස්කෘතිය ගැන.ඒ වාන් දොරටු ඇරියාට පස්සේ ආපු විදේශ විශේෂඥයෝ කීවා 99%ක් ඉතාමත්ම නිවැරදියි මේ වාන් දොරටු කියලා. මොකද වාන් දොරටුවක් හරි ගියේ නැති වුණොත් එතනින් ජලය කාන්දු වී ගමන් කරනවා. එදා ඉඳලා තමයි ලංකාවේ වාන් දොරටු හදන්න ගත්තේ. ඒ නිසා බැහැයි කියල දෙයක් මේ රටේ නැහැ.එයට තමයි දේශපාලනඥයෙක්ව ඇමැතිවරයෙක් බවට පත්කර තියෙන්නේ. ඒ වෙලාවට මම අස්සන් කරල මම තීන්දුව ගන්නවා. ඒ වැඩේ හරි නම් අපි කවදාවත් බයවෙන්න ඕන නැහැ. ඒ නිසා මේ හැම නීතියක් රෙගුලාසියක්ම දාලා තියෙන්නේ වංචාව, දූෂණය අයින් කරන්නයි.නමුත් වංචාව දූෂණය හොඳට තියෙනවා. මේ නීතියෙන් රෙගුලාසියෙන් වෙලා තියෙන්නේ මිනිසුන්ගේ වැඩ කටයුකු ප්‍රමාද වීම විතරයි. ඒ නිසා මම කියන්නේ මේ නීති රීති ඔක්කොම තියෙන්නට ඕනා කාර්යක්ෂමතාවය වැඩි කරන්න මිසක් ඒවා අඩු කරන්න නොවෙයි.අපි තමයි නීති හදන්නේ. ඒ නිසානේ අපි අග්‍ර විනිශ්චකාරයෙක්ව තියා ගන්නවාද නැද්ද කියල පාර්ලිමේන්තුව තීරණය කළේ. ලෝකයේ හැම රටකම එහෙමයි.ඩී. එස්. සේනානායක මහත්තයා ගල්ඔය හදද්දි කැලෑ ‍ජෝන් කීවා. ගල්ඔය හදද්දි කීවා මැලේරියාව හදන්න හදනවා කියලා.මේ ලංකාවේ පළමු ව්‍යාපෘතියේ ඉඳල සියලු ව්‍යාපෘතිවලට විරුද්ධයි. ජේ. ආර්. ජයවර්ධන මහවැලිය හදන කොට කීවා ජීවිතේට ‍කරන්න බැහැ කීවා. ඒත් එලිසබෙත් රැජින ගෙනත් එය විවෘත කළා. එහෙම තමයි. ලංකාවේ හැම එකම බැහැ තමයි.මේ නිසා තමයි රට විනාශවෙලා තියෙන්නේ. මගේ ශබ්දකෝෂයේ නම් නැහැ කියන එකත් නැහැ. බැහැ කියන එකත් නැහැ. හැමදේම තියෙනවා. සල්ලිත් ගේනවා පුළුවන් තරම්. හැබැයි ගේන සල්ලි එක පාරටම ගේන්න බැහැ. මුදල් ඇමැති වුණා නම් ඒකත් කරනවා. එය බැරි නිසා කෑල්ල කෑල්ල කඩාගෙන එනවා. අපි කෝටි ප්‍රකෝටි ගණන් මුදල් මේ ආසනයට ගෙනල්ලා තියෙනවා.මෙවර ඡන්දෙදි බොරුකාරයින්ට ඡන්දය දෙන්න එපා. අනුන්ගේ මඟුල් ගෙවල්වල ගිහින් කෑම බෙදන අයට ඡන්දය දෙන්න එපා. ඩඩ්ලි සේනානායක මහත්තයාගේ ආණ්ඩුවට පස්සේ අපේ මේ ජනාධිපතිතුමාගේ ආණ්ඩුව කරපු දේ තමයි කෘෂිකර්මයට විශාල තැනක් දුන්නා. ඩඩ්ලි ‍මහත්තයා මුළු ලංකාව පුරාම ගියා. අද වර්තමානයේ ඒ වැඩපිළිවෙළ ගෙන යන්නේ මහින්ද රාජපක්ෂ ජනාධිපතිතුමා.මම රනිල් වික්‍රමසිංහ මහත්තයා අගමැති කාලේ කීවා මොරගහකන්ද විවෘත කර පොළොන්නරුවට වතුර දෙන්න කියලා. එතුමා කීවා ලංකාවට නැවත වාරිමාර්ග එපා කීවා. ලොක්කා එහෙම කියද්දි අපි මොනවා කියන්නද? එහෙම තිබුණ රටක් අද අනික් පැත්තට හදලා හැම පුරන් වෙච්ච කුඹුරක් හදලා, වාරි යෝජනා ක්‍රම හදලා, 300ක් වාරි යෝජනා ක්‍රම මේ ආණ්ඩුව ආරම්භ කරල තියෙනවා.මේ හැම ආසනයකම තියෙන ඇළ මාර්ග ප්‍රතිසංස්කරණය කරන්න හැදුවා. අපි පසුගිය කාලේ තිස් ගාණක් ප්‍රතිසංස්කරණය කළා. මේ අවුරුද්දේ ඉතුරු හැට ගාණක් ප්‍රතිසංස්කරණය කරනවා. මේ සේරම කරන්නේ එකක් පවිත්‍රතාවය, අනික් එක කෘෂිකර්මය දියුණු කරන්නට. අපේ මේ රට තිබුණේ වැවයි දාගැබයි කියන සංස්කෘතියක් යටතේ. ඒ නිසා මේ රට ඉදිරියට යන්නේ වාරි සංස්කෘතියත් එක්කයි.මෙන්න මේ වැඩපිළිවෙළ මේ ආසනය පමණක් නෙවෙයි රටම සංවර්ධනය කිරීමේ වැඩ පිළිවෙළක්. මේ සඳහා ලක්ෂ 600ක් වෙන් කරල තියෙනවා. ඒ නිසා මේ වැඩ පිළිවෙළ සාර්ථක වේවායි පතමි.” යැයි පැවසීය.මෙම අවස්ථාවට පළාත් සභා අපේක්ෂක ප්‍රසන්න සංජීව, බේරුවල ප්‍රාදේශීය සභාවේ උප සභාපති කුෂ්මන් ද සිල්වා මහත්වරුද සහභාගි විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n14030511</link>
    <topic>කොටි දියණියකගේ පාපොච්චාරණයඅද එළිදැක්වෙයි</topic>
    <author/>
    <content>නිරෝමි ද සොයිසා විසින් රචනා කරන ලද Tamil Tigress නමැති කෘතියේ සිංහල පරිවර්තනය “කොටි දියණියකගේ පාපොච්චාරණය” අද (06) සවස 3.30ට කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේ A කමිටු ශාලාවේ දී එළිදැක්වෙයි.යුද හමුදාපති ලුතිනන් ‍ෙජනරාල් දයා රත්නායක මහතාගේ ප්‍රධානත්වයෙන් පැවැත්වෙන මෙම උත්සවය සඳහා විද්වතුන් රැසක් සහභාගී වේ.ශ්‍රී ලංකාව තුළ වසර 30 පුරා පැවැති යුද්ධයේ නොමැකෙන මතකයන් අලලා ලියැවී ඇති මෙම කෘතිය සරසවි ප්‍රකාශනයකි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n14030512</link>
    <topic>බිම්ස්ටෙක් සමුළුවේ දී ජනපති මහින්දඉන්දීය අගමැති හමුවෙයි</topic>
    <author/>
    <content>මියන්මාරයේ පැවති බිම්ස්ටෙක් රාජ්‍ය නායක සමුළුවට සහභාගී වූ ජනාධිපති මහින්ද රාජපක්‍ෂ මහතා එම සමුළුව අතරතුර ඉන්දීය අගමැති මන් මෝහන් සිං සමඟ ඊයේ (04) ද්විපාර්ශ්වික සාකච්ඡා පැවැත්වීය.නේපිටෝ හි මියන්මාර අන්තර්ජාතික සම්මන්ත්‍රණ කේන්ද්‍රයේ පැවති මිත්‍රශීලී හමුවේ දී දෙරටට අන්‍යෝන්‍ය වශයෙන් වැදගත් ක්ෂේත්‍ර රැසක් සම්බන්ධයෙන් රාජ්‍ය නායකයෝ දෙපල සාකච්ඡා කළ අතර උගත් පාඩම් හා ප්‍රතිසන්ධාන කොමිසමේ නිර්දේශ ක්‍රියාත්මක කිරීම සඳහා වන ජාතික ක්‍රියාකාරී සැලැස්මේ ප්‍රගතිය පිළිබඳ ජනාධිපති මහින්ද රාජපක්‍ෂ මහතා ඉන්දිය අගමැතිවරයා දැනුවත් කළේය.රජය සහ උතුරු පළාත් සභාව අතර අන්තර් සහයෝගීතාව පිළිබඳ මන් මෝහන් සිං විමසූ අවස්ථාවේ දී ශ්‍රී ලංකා ජනාධිපතිවරය සඳහන් කළේ, සිය රජය උතුරු පළාත් සභාව සමඟ හැමවිටම සහයෝගයෙන් ක්‍රියා කරන බවයි.දෙරටේ ධීවරයන්ට අදාළ කරුණු පිළිබඳ ද රාජ්‍ය නායකයෝ දෙපළ සාකච්ඡා කළහ. ඉන්දීය දූත පිරිසේ අදහස්වලට පිළිතුරක් ලෙස මහින්ද රාජපක්‍ෂ මහතා සඳහන් කළේ, ඉන්දීය ධීවර බෝට්ටු 1,500ක් පමණ දිනපතා ශ්‍රී ලංකා මුහුදු සීමාවට යාත්‍රා කිරීම සැළකිය යුතු මට්ටමේ ගැටළුවක් බවයි.මුහුදෙහි වඩාත් ගැඹුරට ගමන් කළ හැකි ට්‍රෝලර් යාත්‍රා භාවිතය සම්පත් ක්‍ෂය වීමට හේතුවන බවද එම තත්ත්වය අවසානයේ උතුරේ ධීවරයන්ට අහිතකර ලෙස බලපාන බවද ඒ මහතා අගමැතිවරයාට පැවසීය.ද්විපාර්ශ්වික සාකච්ඡාවට ඉන්දීය අගමැතිවරයා සමඟින් එරට විදේශ ඇමති සල්මන් කුර්ෂිද් මහතා ද එක්ව සිටියේය.ජනාධිපති ලේකම් ලලිත් වීරතුංග, විදේශ අමාත්‍යාංශයේ ලේකම් ෂෙනුකා සෙනෙවිරත්න, මියන්මාරයේ ශ්‍රී ලංකා තානාපති එච්.ආර්. පියසිරි මහත්ම මහත්මීහු ද ද්විපාර්ශ්වික සාකච්ඡාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n14030513</link>
    <topic>සැමියා තමා අතහැර ගිය වරදටඅච්චු කරන්නේ ඇයි දියණියන් හට</topic>
    <author>-තෙන්නකෝන් කුලසේකර</author>
    <content>ඇගේ සැමියා මෙලොව හැර ගිහින් ද එසේත් නැත්නම් ඇය අතහැර ගිහින් ද කියා ගමේ කිසිවෙකුත් නොදනී. මහවැලි ඉඩම් ලැබ පදිංචියට පැමිණි මේ පවුලේ ගෘහ මූලිකයා වූයේ මව ය. ඇයට දියණියන් තිදෙනෙකි.වැඩිමහල් දියණියට වයස අවුරුදු හතළිහකි. බාල ම දුව ට තිස් දෙකකි. කිසිම රැකියාවක් නොකරන මවත් දියණියන් තිදෙනාත් ජීවත් වන්නේ ගෙවත්තෙන් කුඹුරෙන් හෝ කුලී වැඩ කරමින් උපයන මුදලිනි.මේ දියණියන් විවාහ කර ගැනීමට ගමේ තරුණයන් කිහිප දෙනෙකු උත්සාහ කළ ද ඒවා ව්‍යර්ථ වූයේ හැට හැවිරිදි මවගේ දැඩි විරෝධය හේතුවෙනි.මවට හොරෙන් මද්දුම දුව සිවිල් ආරක්ෂක බළකා නිලධාරියෙකු සමග පෙමින් වෙලී සිටිය ද මවගේ දැඩි බලපෑම මත තම පෙම්වතා අතහැර දැමීමට ඇයට සිදුවිණි.මේ දියණියන් විවාහ කර නොදෙන්නේ මන්දැයි අසල්වාසීන් විමසන විට මව පවසන්නේ, “මම වැටුණු වලේ මගේ කෙල්ලන්ව වැටෙන්න දෙන්න බැහැ” යනුවෙනි.දීග දෙන වයස පසුකර නිවසටම කොටු වී සිටින දියණියන්ට විවාහ වීමට ඉඩ නොදෙන වයසක මවක් පිළිබඳ මේ පුවත ඇසෙන්නේ මහවැලි ‘එල්’ කලාපයෙනි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n14030514</link>
    <topic>තුන්නාගම පානීය ජල ගැටලුවටකඩිනමින් විසඳුම් ලබා දෙන්න</topic>
    <author/>
    <content> හංවැල්ල තුන්නාගම ප්‍රද්ශයේ ජනතාවට ඇති වී ඇති පානීය ජල ගැටලුවට කඩිනමින් විසදුමක් ලබා දෙන ලෙස ජනාධිපති මහින්ද රාජපක්ෂ මහතා ආයෝජන ප්‍රවර්ධන නියෝජ්‍ය ඇමැති ෆයිසර් මුස්තාපා මහතා වෙත උපදෙස් ලබා දී තිබේ.ඒ අනුව එම ප්‍රදේශය වෙත ගිය නියෝජ්‍ය ඇමැතිවරයා කර්මාන්ත ශාලාව නිරීක්ෂණය කර ප්‍රදේශයේ ජනතාව සමඟ සාකච්ඡා කිරීමෙන් අනතුරුව ජනතාවට පිරිසුදු පානීය ජලය ලබාදීමට එකඟතාවය පළකළේය.අනවශ්‍ය විරෝධතාවලට නොගොස් ඉවසීමෙන් කටයුතු කරන ලෙස නියෝජ්‍ය ඇමැතිවරයා එහි දී ජනතාවගෙන් ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n14030515</link>
    <topic>ෆේස්බුක් වැනි නව මාධ්‍ය දැනුවත්භාවයෙන් යුතුව භාවිත කළ යුතුයි</topic>
    <author/>
    <content>ෆේස්බුක් වැනි නව මාධ්‍ය භාවිතයෙන් කෙරෙන අපරාධ වැළක්වීමේදී කළ යුතු වන්නේ ‍ෆේස්බුක් තහනම් කිරීම නොව දැනුවත්භාවයෙන් යුක්තව ඒවා භාවිතා කිරීම බව කැලණිය විශ්වවිද්‍යාලයේ ජන සන්නිවේදන අධ්‍යයනාංශයේ අංශ ප්‍රධාන මහාචාර්ය රෝහණ ලක්ෂ්මන් පියදාස මහතා පවසයි.මෑතකාලීනව උද්ගතව ඇති ෆේස්බුක් හා ජංගම දුරකථන ඔස්සේ සිදුවන අපරාධ සහ අපරාධ වාර්තාකරණය පිළිබඳව කරන ලද සීමිත පර්යේෂණ පාදක කර ගනිමින් මාධ්‍ය නිවේදනයක් නිකුත් කරමින් ඒ මහතා එසේ පවසයි.ප්‍රතිපත්ති තීරකයන් සහ සමස්ත ප්‍රජාව දැනුවත් කිරීමට කැලණිය විශ්වවිද්‍යාලයේ ජනසන්නිවේදන අධ්‍යයන අංශය ගත් තීරණයක් අනුව මේ නිවේදනය නිකුත් කරන ඒ මහතා පවසන්නේ තොරතුරු පළකිරීමේදී අන් අයගේ ගෞරවයට හානි වන ලෙස හා පිළිගත් ආචාර ධර්මවලට එරෙහිව නව මාධ්‍ය පරිහරණය කිරීම දක්නට ඇති බවයි.එම නිවේදනයේ වැඩිදුරටත් මෙසේ ද දැක්වේ.අන්තර්ජාලය නිදහස් මාධ්‍යයක් වන අතර ස්වයං අවබෝධය මාධ්‍ය සඳහා අත්‍යවශ්‍යය. නූතන අධ්‍යාපන ක්‍රමයේදී වේගයෙන් නව ක්‍රමවේද භාවිතයට යොමුවන සමාජය අන්තර්ජාලය තුළින් දුරස් කිරීම ප්‍රායෝගික නොවේ. මව්පියන්, ගුරුවරුන්ගේ මාර්ගෝපදේශනය යටතේ නව මාධ්‍ය භාවිතයට දරුවන් යොමු වීම වැදගත් ය.එහිදී අන්තර්ජාලය හා ෆේස්බුක් වැනි නව මාධ්‍ය වඩාත් ඵලදායකව භාවිතයට දරුවා හුරු කරවිය යුතුය. වඩා සමාජශීලී දරු පරපුරක් බිහි කිරීමේ වගකීම ගුරුවරුන්, මව්පියන් හට පැහැර හැරිය නොහැකි වගකීමකි. නූතන ලෝකයට ප්‍රවේශ වීමට අවකාශය දරුවන්ට ලබා දිය යුතුය.අධ්‍යාපන තරගකාරීත්වය හමුවේ විනෝදය, විවේකය, අහිමිව දරුවන් ‍ෆේස්බුක් වැනි සමාජ ජාල තම හුදකලාවට විසඳුමක් ලෙස භාවිත කරන අතර මෙහිදී මව්පිය අවධානය දරුවා වෙත යෙමු විය යුතුය.වඩාත් ආදරණීය දරු පරපුරක් සමාජගත කිරීමේ වගකීම පවතින දෙමාපියන් අදාළ භූමිකාව සාර්ථකව ඉටු කිරීමෙන් තම දරුවා අනාරක්ෂිත නොවන අතර පැන නගින ගැටලු සාකච්ඡා කිරීම හා සුහදව විසඳීම මඟින් දරුවන් සුරක්ෂිත කරගත හැකි වනු ඇත.එසේම අදාළ මාධ්‍යයන්ගේ පවතින පෞද්ගලිකත්වය සුරක්ෂිත උපක්‍රම (Privacy Settings) පිළිබඳ සමාජ අවබෝධය දුර්වල මට්ටමක පවතින බව දැකගත හැකිය. මේ සඳහා පුළුල් දැනුවත් කිරීමේ ක්‍රම‍වේද මඟින් නවමාධ්‍ය සාක්ෂරතාවය පුළුල් ලෙස සමාජ ගත කළ යුතුය. පාසල් අධ්‍යාපන ක්‍රමවේද, විෂය මාලා මඟින් අන්තර්ජාලය හා නවීන ජංගම දුරකථන භාවිතය විධිමත් කිරීමේ ක්‍රමවේද වෙත දරුවන් යොමුකළ හැකිය.සමාජයේ සුවිශේෂී ඒකකයක් වන පවුල තුළ පැවතිය යුතු අවම බැඳීම හෝ ඒ අයුරින් පවත්වා ගැනීමට මව්පියන් හා දරුවන් උත්සාහ කිරීමද අත්‍යාවශ්‍ය සාධකයකි. මෙහිදී වැඩි වගකීම වැඩිහිටි පරපුර වෙත පවතී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n14030516</link>
    <topic>අන්තර්ජාලය සමාජයට හිතකර ලෙස භාවිත කරන්න දෙගුරුන් හා ශිෂ්‍යයන් දැනුවත් කිරීමේ වැඩපිළිවෙළක්</topic>
    <author>මහින්ද අලුත්ගෙදර</author>
    <content>අන්තර්ජාලය සහ සමාජ වෙබ් අඩවි තමන්ට මෙන්ම සමාජයට හිතකර ලෙස භාවිත කරන්නේ කෙසේ ද යන්න සම්බන්ධයෙන් ගුරු දෙගුරුන් හා ශිෂ්‍ය ප්‍රජාව දැනුවත් කිරීමේ පුළුල් වැඩපිළිවෙළක් ආරම්භ කිරීමට ශ්‍රී ලංකා පරිගණක හදිසි ප්‍රතිචාර සංසදය තීරණය කරයි.විවිධ පාර්ශවයන්ගෙන් කෙරෙන ඉල්ලීමවලට අනුව මේ දැනුවත් කිරීමේ වැඩසටහන ආරම්භ කරන බව ද විශේෂයෙන්ම මේ දිනවල සමාජ ජාල වෙබ් අඩවි පිළිබඳ සමාජයේ වැඩි අවධානය යොමු වීම හේතුවෙන් මේ පියවර ගත් බව ද එම සංසඳය පවසයි.නීති සහ තහංචි පැනවීමකට වඩා ස්වයං හික්මිමකින් මෙන්ම වගකීමකින් යුතුව අන්තර්ජාලය සහ සමාජජාල වෙබ් අඩවි භාවිත කරන්නේ නම් ඒ ආශ්‍රිතව සිදුවන ඇතැම් අවාසනාවන්ත සිදුවීම් වළක්වා ගතහැකි බව ශ්‍රී ලංකා පරිගණක හදිසි ප්‍රතිචාර සංසදය පෙන්වාදෙයි.සමාජජාල වෙබ් අඩවියකට තම තොරතුරු සහ ජායාරූප එක් කිරීමේදී තමන් අභිමත අයට පමණක් ඒ වෙත ප්‍රවේශ වීමට හැකි ආකාරයෙන් කටයුතු කිරීමෙන් බෝහෝ විට අනවශ්‍ය ගැටලු මතුවීම වළක්වා ගතහැකි වන බව පෙන්වාදෙන එම සංසඳය තම සමාජ ජාල ගිණුම සඳහා සරල මුර පදයක් වෙනුවට පහසුවෙන් පිවිසිය නොහැකි මුර පදයක් යොදා ගැනීම ද වඩා යෝග්‍ය බව පෙන්වාදෙයි.කිසියම් කෙනෙකු වංචනිකව තම සමාජ ජාල ගිණුම සඳහා පිවිසීම වැළැක්වීමට තම ජංගම දුරකතන අංකය පවා යොදා ගත හැකි බවද එසේ වංචනිකයකු උත්සාහ කරන්නේ නම් ඒ බව ජංගම දුරකතනයට කෙටි පණිවිඩයක් මඟින් දැනුම්වත් කෙරෙන බව ද සංසදය ප්‍රකාශ කරයි.මේ ශ්‍රී ලංකා පරිගණක හදිසි ප්‍රතිචාර සංසදය ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය යටතේ ක්‍රියාත්මක වන්නකි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n14030517</link>
    <topic>කුණු ආහාර ඔත්තු දුන්නොත්අපි මුදල් තෑගි දෙනවා</topic>
    <author>විජයානි එදිරිසිංහ</author>
    <content>පාරිභෝගිකයා රවටා මිනිස් පරිභෝජනයට නුසුදුසු ආහාර ද්‍රව්‍ය ඇතුළු විවිධ භාණ්ඩ අලෙවි කරන කූට වෙළෙඳුන් සහ ව්‍යාපාර පිළිබඳ තොරතුරු ලබාදෙන පුද්ගලයන්ට මුදල් ත්‍යාග ලබාදීමට සමුපකාර හා අභ්‍යන්තර වෙළෙඳ කටයුතු පිළිබඳ අමාත්‍ය ජොන්ස්ටන් ප්‍රනාන්දු මහතා තීරණය කර තිබේ.ඒ අනුව ලක්ෂ විසිපහකට අධික වටිනාකමකින් යුත් භාණ්ඩ තොග පිළිබඳ තොරතුරු දෙන පුද්ගලයන්ට ඒ හා සමාන මුදලක් ත්‍යාග වශයෙන් ලබාගැනීමට අවස්ථාව සැලසෙයි.සෙසු තොරතුරු සඳහා එම භාණ්ඩවල වටිනාකම හා සම්බන්ධව ත්‍යාග මුදල් හිමිවෙයි.පසුගිය කාලයේ මහජනතාවගෙන් විශාල වශයෙන් පාරිභෝගික අධිකාරියට තොරතුරු ලැබුණු අතර ඉදිරියේදී ඔවුන් තවදුරටත් දිරිගැන්වීම සඳහා මෙම මුදල් ත්‍යාග පිරිනැමීම සිදුකෙරේ.මෙවැනි තොරතුරු වෙතොත් පාරිභෝගික අධිකාරියේ සභාපති රූමි මර්ෂුක් මහතා 011 – 7755475, නියෝජ්‍ය අධ්‍යක්ෂ අසේල බණ්ඩාර මහතා 077 – 1088922 දැනුම්දෙන ලෙස ඉල්ලා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n14030518</link>
    <topic>නුගේගොඩ ස්වර්ණාභරණ වෙ‍ළෙඳසලකින් ලක්ෂ 10ක රන් භාණ්ඩ පැහැරගෙන</topic>
    <author>නුවන් කොඩිකාර සහ පණ්ඩුක සමරසේකර</author>
    <content>නුගේගොඩ බස් නැවතුම අසල ස්වර්ණාභරණ වෙ‍ළෙඳසැලකට මුහුණු ආවරණය කරගෙන කඩා වැදුණු පුද්ගලයින් දෙදෙනෙකු එහි සේවකයින් බිය ගන්වා රුපියල් ලක්ෂ 10ක් පමණ වටිනා රන් භාණ්ඩ පැහැරගෙන ගොස් තිබේ.නුගේගොඩ ස්ටැන්ලි තිලකරත්න මාවතේ පිහිටි රනෝමා ජුවලරි ආයතනයට ඊයේ (04) පස්වරු 3.45ට පමණ මෙලෙස කඩා වැදුණු සන්නද්ධ කණ්ඩායමක් රන් භාන්ඩ කොල්ලකා පලාගොස් ඇතැයි පොලිස් මාධ්‍ය ප්‍රකාශක කාර්යාලය පවසයි.මුහුණු මුළුමනින්ම ආවරණය වන පරිදි යතුරු පැදි හිස් ආවරණ පැලදි දෙදෙනෙකු විසින් එම ජුවලරි ආයතනනයට කඩා වැදී මෙම කොල්ලය සිදුකර ඇති බවත් රන්මුදු 24ක් බැගින් අඩංගුව තිබුණු පෙට්ටි 08ක් පමණක් ඔවුන් කොල්ල කා ඇති බවත් එම කාර්යාලය කියයි.මෙම රන්භාණ්ඩවල වටිනාකම රුපියල් ලක්ෂ 10ක් පමණ බවත් කොල්ලකරුවන් පැමිණි යතුරුපැදිය ක්‍රියාත්මක වී නොමැති වීමෙන් එය තල්ලුකරගෙන මඳදුරක් ගොස් පසුව එය ක්‍රියාත්මක කරගෙන පලා ගොස් ඇති බවත් කාර්යාලය පවසයි.සිද්ධිය පිළිබඳ පරීක්ෂණ පැවැත්වීම සඳහා පොලිස් කණ්ඩායම් 2ක් පත්කර ඇති බවද පොලිස් මාධ්‍ය ප්‍රකාශක කාර්යාලය පවසයි ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n14030519</link>
    <topic>හීලෑ අලි සම්බන්ධයෙන් ඩී එන් ඒ පරීක්ෂණයක්</topic>
    <author>රන්ජිත් පද්මසිරි, ස්වර්ණා විජේකොන් සහ සුභාෂීණී සේනානායක</author>
    <content>හීලෑ අලි සම්බන්ධයෙන් ඩී එන් ඒ පරීක්ෂනයක් සහිත සංගණනයක් සිදු කරන බව වන ජීවි සම්පත් සංරක්ෂණ අමැති විජිත් විජිතමුණි සොයිසා මහතා පාර්ලිමේන්තුවේදී ඊයේ (04) ප්‍රකාශ කළේය.මෙම සංගණනය හැකි ඉක්මනින් සිදු කරන බවත් අලින්ගේ ආරක්ෂාව වෙනුවෙන් මෙම සංගණනය සිදුකරන බවත් ඇමැතිවරයා කීය.එමෙන්ම අලි ජාවාරම සම්බන්ධයෙන් පසුගිය දිනවල මාධ්‍ය ඔස්සේ තොරතුරු පළවූ බවත් මේ සම්බන්ධයෙන් තමන්ද දැනුවත් බවද ඇමැතිවරයා සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n14030520</link>
    <topic>මත්තල ගුවන් තොටුපළින්නුදුරේදීම යානාවලට තෙල්</topic>
    <author>නුවන් කොඩිකාර</author>
    <content>මත්තල මහින්ද රාජපක්ෂ ජාත්‍යන්තර ගුවන් තොටුපළින් ගුවන් යානා සඳහා ඉන්ධන සැපයීම ආරම්භ කිරීමට අවශ්‍ය මූලික කටයුතු සකස් කිරීමට ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතාගේ උපදෙස් පරිදි මෙහෙයුම් කමිටුවක් පත් කර තිබේ.මත්තල ගුවන්තොටුපළ, සිවිල් ගුවන් සේවා අධිකාරිය, ශ්‍රී ලංකා ගුවන් සමාගම, ලංකා ඛනිජ තෙල් සංස්ථාව, ඛනිජ තෙල් කර්මාන්ත අමාත්‍යාංශය සහ අදාළ ඉදිකිරීම් ආයතන ඇතුළු ආයතන නිලධාරීන්ගෙන් සමන්විත කමිටවක් පත්කර ඇත.කමිටුවේ නිර්දේශ මත නවීන හා උසස් තත්ත්ව පරීක්ෂණයෙන් යුතුව මත්තල ගුවන්තොටුපළට පැමිණෙන ගුවන් යානා සඳහා ඉන්ධන නිකුත් කිරීම නුදුරු දිනකදීම ආරම්භ කරන බව ඛනිජ තෙල් කර්මාන්ත අමාත්‍යාංශය පවසයි.මත්තල මහින්ද රාජපක්ෂ ගුවන්තොටුපළ පරිශ්‍රයේ ඉදිකෙරෙන ඛනිජ තෙල් අංගණයේ ඉදිකිරීම් කටයුතු නිරීක්ෂණයට ලක්කිරීමෙන් අනතුරුව ඇමැතිවරයා මෙම උපදෙස් ලබාදී ඇති බව එම අමාත්‍යාංශය කියයි.මේ අතර ගුවන් තොටුපළේ ඉන්ධන සැපයුම සඳහා අවශ්‍ය ඛනිජ තෙල් අංගණයේ වැඩකටයුතු මේ වන විට අවසන් අදියරේ පවතින බව ද එම අමාත්‍යාංශය පවසයි.මේ ව්‍යාපෘතියට අමෙරිකන් ඩොලර් මිලියන 40 ක් වැය වී ඇති අතර ගුවන් යානා ඉන්ධන ලීටර් මිලියන 3 ක් මෙහි ගබඩා කිරීමට හැකියාව ඇත. යුරෝපීය තාක්ෂණය යටතේ ඉදිකරනු ලබන මෙම ඛනිජ තෙල් අංගණයේ මෙහෙයුම් කටයුතු ආරම්භ කිරීමත් සමග ලෝකයේ ඕනෑම විශාල ගුවන් යානයක් සඳහා ද ඉන්ධන සැපයීමට හැකි වේ.මෙම නිරීක්ෂණ චාරිකාව සඳහා ඛනිජ තෙල් කර්මාන්ත අමාත්‍යාංශ ලේකම් ආර්. එස්. එච් සමරතුංග, අතිරේක ලේකම්වරුන් වන සන්ධ්‍යා විජේබණ්ඩාර, ඒ.එච්.එස් විජේසිංහ, ලංකා ඛනිජ තෙල් සංස්ථාවේ කළමනාකාර අධ්‍යක්ෂ සුසන්ත සිල්වා, අධ්‍යක්ෂ බන්දුල සමන් කුමාර, නියෝජ්‍ය සාමාන්‍යාධිකාරී ජී.ඒ.එස්.පී.ගුණවර්ධන සහ ඛනිජ තෙල් සංස්ථාවේ ගුවන් තෙල් අංශයේ කළමනාකරු එම්.ඒ.ඩී මල්ලිකාරච්චි මහත්ම මහත්මීහු එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n14030521</link>
    <topic>ශ්‍රී ලංකාවට මානව හිමිකම් චෝදනා කරන බටහිර රටවල් ඔවුන්ගේ ආක්‍රමණකාරී ක්‍රියාපිළිවෙත් අමතක කරලා</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ මානව හිමිකම් උල්ලංඝණය වන බවට චෝදනා කරන බටහිර රටවල් ඔවුන්ගේ ආක්‍රමණකාරී ක්‍රියාපිළිවෙත් අමතක කර තිබෙන බව කියුබාව අවධාරණය කරයි.ශ්‍රී ලංකාව අද්විතීය ජයග්‍රහණ සමඟින් ඉදිරියට ගමන් කරන අවස්ථාවක විවිධ චෝදනා එල්ල කරන බව ද එය කිසිවිටෙකත් සිදු නොවිය යුත්තක් බව ද ශ්‍රී ලංකාවේ කියුබානු තානාපතිනී ඉන්දිරා ලෝපෙස් මහත්මිය ප්‍රකාශ කරයි.ඇෆ්ගනිස්ථානය, ඉරාකය, ලිබියාව, වියට්නාමය ආදී රටවල සිදුකළ ආක්‍රමණ වලින් මානව හිමිකම් උල්ලංගණය නොවූයේද යන්න සම්බන්ධයෙන් ප්‍රශ්න කරන කියුබානු තානාපතිනිය මේ හේතුවෙන් මෙවර ජගත් මානව හිමිකම් මණ්ඩල සැසි වාරයේදී කියුබාව පූර්ණ වශයෙන් ශ්‍රී ලංකාවට සහාය පළකරන බව ද කියාසිටී.කියුබාව ද මෙවර මානව හිමිකම් මණ්ඩල සැසි වාරයේ දී ශ්‍රී ලංකාව පිළිබඳ යෝජනාව වෙනුවෙන් ඡන්දය ප්‍රකාශ කිරීමට වරම් ලබා තිබේ.ශ්‍රී ලංකාව හා කියුබාව අතර පවතින මිත්‍රත්වය වඩාත් ශක්තිමත් කිරීම සඳහා ශ්‍රී ලංකා ජනාධිපති මහින්ද රාජපක්ෂ මහතා සුවිශේෂී කාර්යභාරයක් ඉටුකර තිබෙන බව සිහිපත් කරන ශ්‍රී ලංකාවේ කියුබානු තානාපතිනිය කියුබාවට ශ්‍රී ලංකාව හැම විටම ලබාදෙන සහයෝගය අගය කරන බවද සඳහන් කරයි.ඉදිරියේදීද දෙරට අතර මිත්‍රත්වය තවදුරටත් වර්ධනය වන ආකාරයට ක්‍රියාකරන බවද ඒ මහත්මිය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n14030522</link>
    <topic>යුද හමුදාවට එක්වීමට පැමිණිදෙමළ තරුණියන් දෙදෙනකුට බැනවැදි පහරදීමට තැත්කළැයිවිශේෂ පරීක්ෂණයක්</topic>
    <author>චන්ද්‍රිකා පෙරේරා</author>
    <content>ශ්‍රී ලංකා යුද හමුදාවට එක්වීමට පැමිණි දෙමළ ආධුනික තරුණියන් දෙදෙනකුට හමුදාවට එක්නොවන ලෙස බලකරමින් බැනවැදි පහරදීමට තැත්කළ පුදුකුඩුඉරුප්පු පදිංචි සුරේෂ් නමැත්තකු පිළිබඳ පොලිසිය ඊයේ (4) විශේෂ පරීක්ෂණයක් ආරම්භකර තිබේ.සැකකාර පුද්ගලයා කිසියම් රාජ්‍ය විරෝධි කණ්ඩායමක ගේ අවශ්‍යතාවයක් මත මේ තර්ජනය කිරීම සිදු කළේ ද යන්න පිළිබඳ වෙනම පරීක්ෂණයක් පැවැත්වෙයි.යුද හමුදා කාන්තා ස්වේච්ඡා බලසේනාවට බැඳීම සඳහා එමින් සිටියදී මේ තරුණියන් දෙදෙනා සිය පවුලේ අය සමඟ යුද හමුදා බඳවා ගැනීමේ ඒකකය වෙත එමින් සිටියදී තරුණයාගේ තර්ජනයට ලක්ව ඇති බව පොලිසිය පවසයි.දමිළ ආධුනික තරුණියන්‍ට අවස්ථාවක් ලබාදීමේ අරමුණෙන් යුද හමුදා ස්වේච්ඡා බළකායට තරුණියන් බඳවා ගැනීමේ සම්මුඛ පරීක්ෂණ මුලතිවු ආරක්ෂක සේනා මූලස්ථානය විසින් ඊයේ (4) උදේ ආරම්භකර තිබුණු බව යුද හමුදා මාධ්‍ය ප්‍රකාශක බ්‍රිගේඩියර් ජයනාත් ජයවීර මහතා පැවසීය.පුදුකඩුඉරුප්පු කේරාවිල් උදයාර්කට්‍ටු ප්‍රදේශයේ පදිංචි මාඩසාමි නමැත්තා ගේ දියණිය හා ඔහුගේ ඥාති දියණිය යුද හමුදා ස්වේච්ඡා බල සේනාවට එක්වීමට ඊයේ උදේ පවුලේ අය සමඟ එමින් සිටිය දී හමුදාවට එක්වනවාට වි‍රෝධය පලකරමින් මඟ රැකසිටි සුරේෂ් නමැති දමිළ තැනැත්තා තර්ජනය කළ බවට පොලිසියට පැමිණිලි කර තිබේ.මේ අනුව සිද්ධිය පිළිබඳ පුදුකුඩුඉරුප්පු පොලිසිය පරීක්ෂණයක් ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n14030523</link>
    <topic>භික්ෂූන් දෙනමක අපවත් කළැයි එක් සැකකරුවකුට ඇප</topic>
    <author>රෝෂන් තුෂාර</author>
    <content>කෝට්ටේ රජමහා විහාරයේ භික්ෂූන් වහන්සේලා දෙනමක් කපාකොටා අපවත් කළැයි සැකකරුවන් තිදෙනාගෙන් එක් අයකුට කොළඹ මහාධිකරණය‍ ඊයේ(4) ඇප නියම කළේය.නම්මුනි ආරච්චිගේ සුරේෂ් චානක සැකකරුට රුපියල් පනස් දහසක මුදල් ඇපයක් හා ලක්ෂ පහක ශරීර ඇප දෙකක් නියම කළ කොළඹ මහාධිකරණ විනිසුරු ලලිත් ජයසුරිය මහතා සැකකරුට සෑම ඉරු දිනකම මිරිහාන පොලිසියේ පෙනී සිටන ලෙසට නියෝග කරමින් ඇප කොන්දේසි කඩ කිරීම හෝ මොනයම් අපරාධයකට සම්බන්ධවීම ඇප අවලංගු වීමට හේතු වන බවට තරයේ අවවාද කළේය.සැකකරුට එරෙහි මූලික මහේස්ත්‍රාත් පරික්ෂණය දැනට ගංගොඩවිල මහේස්ත්‍රාත්අධිකර‍ණයේ විභාග වෙමින් පවතින ඇතර සැකකරුගේ බිරිය වන දොලමුල්ලහෙවා කංකානම්ලාගේ දිල්හානි චන්දිමා කුමාරි විසින් මේ ඇප අයදුම මහාධිකරණයට ඉදිරිපත් කර තිබිණි.කොට්ටේ රජමහා විහාරයේ බොරලැස්ගමුව ගුණරත්ත හිමි, රිටිගල ජිනසිරි හිමි කපා කොටා අපවත් කිරීම සම්බන්ධයෙන් සැකකරු බන්ධනාගාර ගතව ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n14030524</link>
    <topic>චාවේස් ගුණසමරුව හෙට</topic>
    <author/>
    <content>ජාතික නිදහස් පෙරමුණට අනුබද්ධ සංවිධානයක් වන ශ්‍රී ලංකාවේ බොලිවේරියානු සහයෝගිතාවය විසින් සංවිධානය කරනු ලබන නව ලොවට නව නායකත්වයක් ගොඩනැගූ වෙනිසියුලානු හිටපු ජනාධිපති හියුගෝ චාවේස් මහතාගේ පළමුවන ගුණානුස්මරණ උත්සවය ඉන්දියාවේ වෙනිසියුලානු තානාපතිනි මිලේනා සැන්ටානා රම්රේස් මැතිනියගේ ප්‍රධානත්වයෙන් අද (05) සවස 3.30ට කොළඹ 07, විජේරාම මාවත, සව්සිරිපාය ශ්‍රවණාගාරයේදී පැවැත්වේ.ශ්‍රී ලංකාවේ කියුබානු වැඩබලන තානාපතිනි ඉන්දිරා ලෝපෙස් මහත්මියගේ සහභාගීත්වයෙන් පැවත්වීමට නියමිත මෙම උත්සවයේ හියුගෝ චාවේස් ගුණානුස්මරණ දෙසුම ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතා විසින් සිදු කරනු ලබයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n14030525</link>
    <topic>දුම්රියේ හොරෙන් ගිය 25ක් කොල්ලුපිටියේ දී දැලේ</topic>
    <author>නිමල් රාජපක්ෂ</author>
    <content>කොල්ලුපිටිය දුම්රිය ස්ථානයේ පෙරේදා (03)අළුයම පැය තුනක කාලයක් තුල කල පරික්ෂා වකදී ප්‍රවේශපත්‍ර නොමැනිව ගමන් කල මගීන් විසිපස් දෙණෙකු දුම්රිය ආරක්ෂක ‍නිලධාරීන් අත්අඩංගුවට ගෙන ඇත.අත්අඩංගුවට ගත් සියළුම දෙනා රජයේ හා පුද්ගලික අංශයේ රැකියාවල නිරතවු වන් බව කොටුව දුම්රිය ආරක්ෂක සේවා මෙහෙයුම් ඒකකයේ කාර්යභාර නිලධාරී ඩන්ස්ටන් සිබේරා මහතා පවසයි.මොවුන් බොහෝ දෙණෙකු කණ්ඩායම් වශයෙන් කාලයක් තිස්සේ දුම්රියවල පැමිණ කොල්ලුපිටිය දුම්රිය ස්ථානයෙන් බැස කොටුව හා ඒ අවට ප්‍රදේශවල රැකියා ස්ථාන කරා ගමන් කරන බවද දුම්රිය ආරක්ෂක නිලධාරීන් හට තොරතුරු අනාවරණය වී ඇත.අත්අඩංගුව ගත් මගීන්ගෙන් 21 දෙ‍ණෙකුගෙන් ඊයේ(04) දහවල් වනවිට රුපියල් පනස් තුන්දාස් අනුවක (53090/=) දඩමුදලක් අයකරගෙන ඇත. ඉතිරි මගීන් ඇපකර තබාගොස් ඇතැයිද දුම්රිය ආරක්ෂක නිලධාරීන් පවසයි.දුම්රිය ආරක්ෂක සේවා අධිකාරී සේනක ජයසේන මහතාගේ උපදෙස් මත , කොටුව මෙහෙයුම් ඒකකයේ කාර්යභාර නිලධාරී ඩන්ස්ටන් සිබේරා , සැරයන් නානායක්කාර , ආරක්ෂක නිලධාරින්වන සමන්කීර්ති, පුෂ්ප කුමාර, ඒකනායක , සිල්වා හා පෙරේරා යන නිලධාරීහු මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n14030526</link>
    <topic>බිරිය සහ දරු දෙදෙනා මැරූ සැකකරුට ඇප දීම සලකා බැලීම අප්‍රේල් 4දා</topic>
    <author>නෙල්කා මැදගෙදර</author>
    <content>රත්මලාන ප්‍රදේශයෙහි පදිංචිව සිටි සිය බිරිය සහ දරු දෙදෙනා නිදි යහනේදිම ඝාතනය කිරීමේ සිද්ධිය සැකකරු ඇප මත මුදා හරින ලෙස ඉල්ලා ගොනු කරන ලද පෙත්සම පිළිබඳව වැඩිදුර කරුණු සලකා බැලීම ලබන අප්‍රේල් මස 04 දින සිදු කිරිමට අභියාචනාධිකරණය ඊයේ (04) තීරණය කෙළේය.මධුර මනරංග ද සිල්වා නමැති එම සැකකරුට ඇප ලබා දෙන ලෙස ඉල්ලා ඔහුගේ මව වන ඒ. පද්මා කල්‍යාණි ද සිල්වා විසින් මෙම පෙත්සම ඉදිරිපත් කර තිබිණි.ඒ.ඩබ්ලිව්. ඒ. සලාම් , සුනිල් රාජපක්ෂ යන අභියාචනාධිකරණ විනිසුරු මඩුල්ල ඉදිරියෙහි මෙම පෙත්සම කැදවන ලදි.31 හැවිරිදි පාසල් ගුරුවරියක වූ සිය බිරියගේ සහ අවුරුදු තුනක් වයසැති පුතාගේ ගෙල සිරකර දමා මසක් වයසැති බිළිඳා ද සමඟ නිදියහනේම ගිනි තබා ඝාතනය කිරීම සම්බන්ධයෙන් මෙම සැකකරු 2012 දෙසැම්බර් මස 18 දින අත් අඩංගුවට ගන්නා ලදි. අනතුරුව ඔහු රක්ෂිත බන්ධනාගාර ගත කරන ලදි.වසරකටත් වැඩි කාලයක් රිමාන්ඩ් භාරයෙහි සිටි මෙම සැකකරුට ඇප නියම කරන ලෙස ඉල්ලා ඔහුගේ මව ඉදිරිපත් කළ පෙත්සමක් මහාධිකරණය විසින් මීට පෙර ප්‍රතික්ෂේප කරන ලදි.ඉන් අනතුරුව මෙම අප අයදුම්පත අභියාචනාධිකරණයට ඉදිරිපත් කර තිබේ.දීර්ඝ කාලයක් බන්ධාගාර ගතව සිටි බැවින් ඇප පනතේ 14 වගන්තිය අනුව එම සැකකරුට ඇප නියම කිරිමේ හැකියාව පවතින බව පෙත්සමෙහි සඳහන් වේ.එසේම ඔහු දිගින් දිගටම බන්ධනාගාර ගත කරන ලෙස නීතිපතිවරයා ඉල්ලීමක් කර නැති බැවින් ද ඔහුට ඇප නියම කළ හැති බව පෙත්සමෙහි දැක්වේ.එබැවින් සැකකරු සුදුසු ඇපයක් මත මුදා හරින ලෙස පෙත්සම්කාරිය අධිකරණයෙන් ඉල්ලා තිබේ. නිතිඥ ජාලිය සමරසිංහ මහතා පෙත්සම්කාරිය වෙනුවෙන් පෙනි සිටියාය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n14030527</link>
    <topic>බොරු මානව හිමිකම් සහ නවනීදන් පිල්ලේගේ වාර්තාව පිළිකුළෙන් යුතුව හෙළා දකිනවා</topic>
    <author>චන්දිමා එදිරිමාන්න</author>
    <content>අසත්‍ය කරුණු ඇතුළත් කර සැකසූ ඇමරිකා එක්සත් ජනපද රාජ්‍ය දෙපාර්තමේන්තුව විසින් නිකුත් කළ ශ්‍රී ලංකාවේ මානව හිමිකම් පිළිබඳ වාර්තාව සහ නවනීදන් පිල්ලේගේ ශ්‍රී ලංකාව පිළිබඳ වාර්තාව දැඩි පිළිකුළෙන් යුතුව ප්‍රතික්ෂේප කරන බව ජාතික නිදහස් පෙරමුණ අවධාරණය කරයි.මේ දිනවල ශ්‍රී ලංකාවට එරෙහිව තොග පිටින් වාර්තා නිකුත් වෙන බවත් පසුගිය පෙබරවාරි 28 වැනිදා ඇමෙරිකා එක්සත් ජනපද රාජ්‍ය දෙපාර්තමේන්තුව විසින් ශ්‍රී ලංකාවේ මානව හිමිකම් පිළිබඳ වාර්තාව එළිදක්වා තිබෙන බවත් එය ද්වේශ සහගත ලෙස සකසා ඇති බවත් පෙරමුණ අවධාරණය කරයි.කොළඹ දී පැවැති මාධ්‍ය හමුවකදී ජාතික නිදහස් පෙරමුණේ මාධ්‍ය ප්‍රකාශක මොහොමඩ් මුසම්මිල් මහතා එම අදහස් පැවසූ අතර එහිදී මෙසේද සඳහන් කළේය.එම මීට ඉහතදී එක්සත් ජාතීන්ගේ මානව හිමිකම් කොමසාරිස් ලෙස නවනීදන් පිල්ලේ විසින් ශ්‍රී ලංකාව පිළිබඳව තම වාර්තාව නිකුත් කළා. එසේම ඉතාලියේ අභියාචනාධිකරණය විසින් ලබා දුන් තීන්දුවක් මගින් කොටි සංවිධානය විමුක්ති සංවිධානයක් ලෙස හඳුන්වා තිබෙනවා.මේ වාර්තාව සැකසෙන්නේ ශ්‍රී ලංකාවේ ඇමෙරිකා එක්සත් ජනපද තානාපති කාර්යාලය විසින් රාජ්‍ය දෙපාර්තමේන්තුවට ලබාදෙන තොරතුරු අනුවයි. ඇමෙරිකා එක්සත් ජනපද තානාපති කාර්යාලයට ලබාදෙන තොරතුරු අනුව සැකසෙන මේ වාර්තාව අවසානයේ යොමු කරන්නේ ඇමෙරිකා එක්සත් ජනපද කොංග්‍රස් මණ්ඩලයටයි. කොංග්‍රස් මණ්ඩලය මේ වාර්තාවෙහි සඳහන් කරුණු විමර්ශනය කරනවා.ශ්‍රී ලංකාවේ මාධ්‍ය නිදහස නැහැ, අධිකරණයේ ස්වාධීනත්ත්වය නැහැ. සිවිල් ක්‍රියාකාරීන්ට පහරදීම් සිදුවෙනවා. ආණ්ඩුව වංචා, දුෂණය සිදු කරනවා’ යන චෝදනා පිළිබඳව විමර්ශන කරලා ඔවුන් අවසානයේදී සිය නිර්දේශය නිකුත් කරනවා.‘මාධ්‍ය නිදහස ඇති කිරීමට, අධිකරණයේ ස්වාධීනත්වය ඇති කිරීමට, වංචා දුෂණ වැළැක්වීමට, ශ්‍රී ලංකාවේ රාජ්‍ය නොවන සංවිධාන ඇතුළු දේශපාලන, සිවිල් ක්‍රියාකාරීන්ට ඇමෙරිකා එක්සත් ජනපද රජයේ ආධාර හා අනුග්‍රහය ලබා දිය යුතුයි’ කියලා.ඒ අනුව තමයි, ඇමෙරිකා එක්සත් ජනපදයේ ඩොලර් කුට්ටි ශ්‍රී ලංකාවේ මේ ඊනියා දේශපාලන හා සිවිල් ක්‍රියාකාරීන්ට ලැබෙන්නේ. මේ ක්‍රියාවලිය, චක්‍රයක් වගේ. මේ ඊනියා දේශපාලන හා සිවිල් ක්‍රියාකාරිකයන් ශ්‍රී ලංකාවේ ඇමෙරිකා එක්සත් ජනපද තානාපති කාර්යාලයට අසත්‍ය තොරතුරු දෙනවා.ඒවා ශ්‍රී ලංකාවේ ඇමෙරිකාවේ එක්සත් ජනපද තානාපති කාර්යාලය විසින් තමන්ගේ රාජ්‍ය දෙපාර්තමේන්තුවට දෙනවා. ඒ අනුව, රාජ්‍ය දෙපාර්තමේන්තුව ශ්‍රී ලංකාව පිළිබඳ මානව හිමිකම් වාර්තාව හදනවා. ඒ හදාපු වාර්තාව අනුව ඇමෙරිකා එක්සත් ජනපද කොංග්‍රස් මණ්ඩලය ආධාර දෙන්න තීන්දු කරනවා. ඒ අනුව ශ්‍රී ලංකාවේ මේ කුප්‍රකට ඩොලර් කාක්කන් පිරිසට ඩොලර් කුට්ටි ලැබෙන්න පටන් ගන්නවා.රාවුෆ් හකිම් මහතා නවනිදන් පිල්ලේ මහත්මියට අසත්‍ය කරුණු ඇතුළත් වාර්තාවක් ලබා දීම අපි දැඩි පිළිකුළෙන් යුතුව හෙළා දකිනවා. අධිකරණ අමාත්‍යවරයා ලෙස අමාත්‍ය මණ්ඩලයේ සාමූහික වගකීම නොතකා හරිමින් සිදු කළ එම ක්‍රියාව ආණ්ඩුවට කිසිසේත්ම අනුමත කළ නොහැකි එකක්..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=n14030528</link>
    <topic>එල්ටීටීඊ ඩයස්පෝරාවේ අරමුණු වෙනුවෙන්සමහර දේශපාලනඥයන් පාවාදීම් කරනවා</topic>
    <author>මීගොඩ සමූහ -ඩබ්ලිව්. ඩී. ජයතිස්ස</author>
    <content>“අද ජාත්‍යන්තර එල්. ටී. ටී. ඊ. ඩයස්පෝරාව ඊළාම් රාජ්‍ය සංකල්පය අතේ තියාගෙන කලාපීය රටවල් අල්ලාගැනීමට උත්සහ දරද්දී, ඒවා පිටුපස සිටින අපේ දේශපාලනඥයොත් බටහිරට සහාය දෙනවා.ඒ අය මේ රට ගැනවත්, රටේ දරුවන් ගැනවත්, දරුවන්ගේ අනාගතය ගැනවත් නොසිතන ඒ අපේ දේශපාලනඥයන්ට ඡන්දය නොදෙන ‍බව අපට විශ්වාසයි යැයි පාර්ලිමේන්තු මන්ත්‍රී නාමල් රාජපක්ෂ මහතා එම ප්‍රකාශය කළේ පාදුක්ක නගර මධ්‍යයේ පැවති මැතිවරණ වේදිකාවක දී ය. අවිස්සාවේල්ල ආසනයෙන් බස්නාහිර පළාත් සභාවට තරග වදින සුමිත් විජයමුණි සොයිසා මහතාගේ ජයග්‍රහණය උදෙසා මෙම රැස්වීම පැවැත්විණි.අවිස්සාවේල්ල ආසනය සංවර්ධනය වෙනුවෙන් අවිස්සාවේල්ල සංවිධායක සුමිත් විජයමුණි සොයිසා මහතාට ජනාධිපති මහින්ද රාජපක්ෂ මහතා රුපියල් මිලියන හාරසිය පනහක් (මිලියන 450ක්) ලබාදී තිබෙනවා.එය 2005, 2009 වර්ෂවල දී ජනාධිපති මැතිවරණවලදී, ජනාධිපති මහින්ද රාජපක්ෂ මහතා ඔසවා තැබීමට, අවිස්සාවේල්ල ජනතාවගේ ශක්තිය බස්නාහිර පළාත් සභාව තුළින් ලැබුණා. ඒ නිසා ජනාධිපති විජයග්‍රහණය කළා. තව ද, ආසන සංවිධායකවරු අතරින් බස්නාහිර පළාතේ සංවර්ධන ක්‍රියාවලිය නිවැරදි ව ඉටුකර ඇත්තේ අවිස්සාවේල්ල ආසන සංවිධායකවරයා පමණයි.අවිස්සාවේල්ල ආසනයේ බස්නාහිර පළාත් සභා අපේක්ෂක සුමිත් විජයමුණි සොයිසා මහතා,මම ඇහින්දාස් මන්ත්‍රීවරයෙක් නොවේ. පළාත් සභා මැතිවරණ හතරකට මුහුණදීලා නොකඩවා ජයග්‍රහණය කළ මන්ත්‍රීවරයෙක්. තෝරු, මෝරු සමඟ සටන් කරලයි මන්ත්‍රීකම ලබාගත්තේ. කාර්පට් පාර, කොන්ක්‍රීට් පාරවල් දකින කොට, හැදිච්ච නැති පාරවල් කැපී පෙනෙනවා.ඒ වගේම කෙරුණු නොකෙරුණු දේවල් ද තියෙනවා. ඉදිරියේ දී අවිස්සාවේල්ල ආසනයේ සංවර්ධනය සිදු කිරීමට බලාපොරොත්තු වෙන බැවින්, අංක 40ට ඡන්දය ලබාදෙන්න. ඒ තුළින් අවිස්සාවේල්ල, පාදුක්ක නගර සංවර්ධිත නගර බවට පත්කරන බවට පොරොන්දු වෙනවා.මේ අවස්ථාවට මහනුවර පාර්ලිමේන්තු මන්ත්‍රී එරික් ප්‍රසන්න මහතා ද, උදිත ලොකුබණ්ඩාර, රවින්ද්‍ර ජයසිංහ යන මහත්වරුන් ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=r1403051</link>
    <topic>කෑගල්ලට වෙළෙඳ කුටි 275කනව සතිපොළ සංකීර්ණයක්</topic>
    <author>බුලත්කොහුපිටිය සමුහ-ඩබ්ලිව්.රෝහණ</author>
    <content>කෑගල්ල නිදහස් මාවතේ නව සති පොළ සංකීර්ණයේ ඉදිකිරීම් කටයුතු ආරම්භ කිරීම පසුගිය දා සිදු කෙරුණි. මේ සදහා රඡය වැය කිරීමට යෝජිත මුදල රුපියල් ලක්ෂ 500කි.වෙළෙඳ කුටි 275ක් මෙහි ඉදිකිරීමට නියමිතය. සිංහල ,දෙමළ අලුත්අවුරුද්දට පෙර මෙය විවෘත කිරීමට බලාපොරොත්තු වෙයි.ආරම්භක අවස්ඵාවට ජාතික උරුමයන් පිළිබඳ ඇමැති ජගත් බාලසූරිය,විදුලි සංදේශ හා තොරතුරු තාක්ෂණ ඇමැති රංජිත් සියඔලාපිටිය,සබරගමුව පළාත් ප්‍රධාන ඇමැති මහීපාල හේරත්, කෑගල්ල නගරාධිපති ජී.කේ සමරසිංහ යන මහත්වරු සහභාගි වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=r1403052</link>
    <topic>දස ලක්ෂ 235ක වියදමින්කෝට්ටේ බල ප්‍රදේශය සංවර්ධනයට</topic>
    <author>කෝට්ටේ මධ්‍යම සමූහ - නන්ද ඒකනායක</author>
    <content>2014 වර්ෂය වෙනුවෙන් කෝට්ටේ ප්‍රාදේශීය ලේකම් කොට්ඨාස බල ප්‍රදේශයේ සංවර්ධන කටයුතු සඳහා රජය රුපියල් මිලියන 235.8 ක ප්‍රතිපාදන වෙන්කර ඇති බව පසුගියදා පැවැති වැඩ සැලසුම් සාකච්ඡාවකදී කෝට්ටේ ප්‍රාදේශීය ලේකම් අමල් එදිරිසූරිය මහතා කීය.පළාත් නැඟුම යටතේ රුපියල් මිලියන 107.8 ක්ද, ගම නැඟුම යටතේ එක් ගමකට එක වැඩක් ව්‍යාපෘතීන් සඳහා මිලියන 72 ක්ද, ග්‍රාමීය පාලම් සහ ප්‍රවේශ මාර්ග ඉදිකිරීම සඳහා මිලියන 30 ක්ද දිවි නැඟුම වැඩසටහන සඳහා මිලියන 20ක්ද ග්‍රාමීය පාසල්වල සනීපාරක්ෂක කටයුතු සඳහා මිලියන 6ක්ද මෙයට ඇතුළත් වේ.මේ කාර්යයන් සඳහා වූ යෝජනා ඉදිරිපත් කරන ලෙස සාකච්ඡාවට සහභාගි වූ රාජ්‍ය නිලධාරින්ගෙන් ප්‍රාදේශීය ලේකම් අමල් එදිරිසුරිය මහතා ඉල්ලා සිටියේය.කෝට්ටේ මහ නගර සභාවේ නගරාධිපති ජනක රණවක මහතා ඇතුළු නිලධාරින් පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=r1403053</link>
    <topic>බුජ්ජොමුව දුම්රිය ස්ථානයේඅඩුපාඩු දෙකකට පිළියම්</topic>
    <author>අලව්ව විශේෂ - ඒ. කීර්තිසිංහ</author>
    <content>ප්‍රධාන දුම්රිය මාර්ගයේ බුජ්ජොමුව දුම්රිය ස්ථානය සංවර්ධනය කිරීම ඉතා ඉක්මනින් ආරම්භ කිරීම ගැන ප්‍රදේශවාසීහු රජයටත් දුම්රිය දෙපාර්තමේන්තුවටත් සිය ප්‍රසාදය පළ කරති.මේ දුම්රිය ස්ථානයට මගී පාලමක් අවශ්‍ය බවත් වේදිකාව අඩි දෙකක් එසවිය යුතු බවත් ඉල්ලීමක් ලැබුණේ ඉතා මෑතකදීය.ඊට ප්‍රතිචාර දැක්වූ දුම්රිය සාමාන්‍යාධිකාරී බී. ඒ. පී. ආරියරත්න මහතා ඇතුළු එහි නිලධාරින් සහ දඹදෙණිය ශ්‍රීලනිප ප්‍රධාන සංවිධායක කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතා ඇතුළු දේශපාලන අධිකාරියත් රුපියල් ලක්ෂ 90කට ආසන්න මුදලක් නිර්දේශ කර වැඩ ආරම්භ කරන ලදී.බුජ්ජොමුව, සියඹලාපිටිය, මෝරුගම, ගල්වාරම, මිරිහෙලිය, කැන්දහේන යන ගම්වල ජනතාවට මෙයින් ඉමහත් සෙතක් සැලසී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=r1403054</link>
    <topic>කෑගල්ල ගොවීන්ට කාබනික පොහොරනිෂ්පාදන වැඩසටහන්</topic>
    <author>බුලත්කොහුපිටිය සමූහ - ඩබ්ලිව්. රෝහණ</author>
    <content>කෑගල්ල දිස්ත්‍රික්කයේ ගොවිජන කේන්ද්‍ර මට්ටමෙන් ගොවීන් කාබනික පොහොර නිෂ්පාදනය කිරීමට යොමු කිරීමේ වැඩසටහනක් ආරම්භ කරන බව කෘෂිකර්ම නියෝජ්‍ය ඇමැති වයි. ජී. පද්මසිරි මහතා පවසයි.දිස්ත්‍රික්කයේ ගොවිජන කේන්ද්‍ර 14ක් ඇති අතර ඉන් එක් කේන්ද්‍රයකින් අවම වශයෙන් ගොවීන් 25ක් වත් මේ වැඩසටහනට සහභාගි කර ගැනීමට අපේක්ෂා කරන බව ද නියෝජ්‍ය ඇමැතිවරයා පවසයි.මොවුන්ට මාකඳුර කෘෂිකර්ම පුහුණු මධ්‍යස්ථානයේ දී පුහුණුව ලබා දෙයි. පසුව එම ගොවීන් හරහා තම ප්‍රදේශවල කාබනික පොහොර නිෂ්පාදනය කිරීමට අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=r1403055</link>
    <topic>පළාත් පාලන ආයතනවලට ආයුර්වේද බෙහෙත් ශාලා</topic>
    <author>කුරුණෑගල දකුණ සමූහ - එම්. මහරුෆ්</author>
    <content>වයඹ පළාතේ ඇති සියලූම පළාත් පාලන ආයතනවලට අනුයුක්තව ආයුර්වේද බෙහෙත් ශාලා පිහිටුවීමට වයඹ පළාත් පාලන දෙපාර්තමේන්තුව කටයුතු කරගෙන යයි.වයඹ පළාතේ මේ වනවිට පළාත් පාලන ආයතන තිස් තුනක් ක්‍රියාත්මක වෙයි. එම ආයතන අතරින් එකොළහකම මේ වනවිට ආයුර්වේද බෙහෙත්ශාලා පිහිටුවා තිබේ.වාර්ෂිකව මේ ආයුර්වේද බෙහෙත්ශාලා සඳහා රාජ්‍ය ඖෂධ නීතිගත සංස්ථාවෙන් ආයුර්වේද බෙහෙත් ලබාදීමද සිදුකරනු ලබයි.ඉතිරිව ඇති පළාත් පාලන ආයතන විසිදෙකේ ඉදිරියේදී බෙහෙත් ශාලා ආරම්භ කිරීම පිළිබඳව මේ වනවිට අවශ්‍ය කටයුතු කරගෙන යයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=r1403056</link>
    <topic>කෑගල්ල රබර් වගාවෙන් වසරකටකෝටි 3000ක ආදායම්</topic>
    <author>කෑගල්ල සමූහ - පී. එම්. පී. පොල්වත්ත</author>
    <content>කෑගල්ල, කුරුණෑගල, මහනුවර, මාතලේ, පොළොන්නරුව යන දිස්ත්‍රික්කවල රබර් වගාවෙන් වසරකට විදේශ විනිමය රුපියල් කෝටි 3000ක් පමණ රජයට ලැබෙන බව රබර් සංවර්ධන දෙපාර්තමේන්තුවේ කෑගල්ල සහකාර අධ්‍යක්ෂක ආර්. කේ. සමන් අනුර මහතා පැවැසීය.මේ දිස්ත්‍රික්කයේ මේ වනවිට රබර් අක්කර 4750ක් පමණ වගා කර ඇත.මේ අනුව රබර් වගාකරුවන් 65000ක් පමණ සේවයේ නිරතව සිටිති.මේ වසරේ නව හා නැවත රබර් වගාවන් සඳහා රබර් පැළ ලක්ෂ අටක් පමණ රබර් සංවර්ධන දෙපාර්තමේන්තුවට අයත් අත්තනගල්ල හා මීරිගම යන ප්‍රදේශවල ඇති රබර් තවාන්වල තවාන් දමා ඇත.අලුතෙන් රබර් වගා කිරීමට ඉඩම් හිමියන් දැඩි උනන්දුවක් දක්වන බවත් ලැබෙන ඉල්ලුම්පත්‍ර අනුව රබර් සංවර්ධන දෙපාර්තමේන්තුවේ වාර්ෂිකව ලැබෙන ප්‍රතිපාදන ප්‍රමාණවත් නොවන බව ද අධ්‍යක්ෂවරයා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=r1403057</link>
    <topic>තර්ජන ගර්ජන මැඬලන්න ජනපතිටකවදත් ශක්තියක් වුණේ ජනතාවයි</topic>
    <author>කඩවත විශේෂ විජය ශ්‍රී ගම්මන</author>
    <content>මෙවර තරගයට ඉදිරිපත්ව සිටින පළාත් සභා දෙකම මෙතෙක් තැබූ වාර්තා සියල්ලක්ම බිඳහැර වැඩිම ඡන්ද ගණනකින් මෙවර ජයග්‍රහණය කරනවා සිකුරු යැයි ආර්ථික සංවර්ධන ඇමැති බැසිල් රාජපක්ෂ මහතා පැවසීය.බස්නාහිර පළාත් සභාව වෙනුවෙන් තරග වැදී සිටින දිලීප් රාජපක්ෂ, සහන් ප්‍රදීප් විතාන, කපිතාන් ප්‍රදීප් පෙරේරා අපේක්ෂකයන්ට ආධාර පිණිස කඩවත නගරයේ මහර සංවර්ධන භූමියේ පැවැති මහජන රැලියේදී රාජපක්ෂ මහතා එසේ පැවසීය.ඒ මහතා මෙසේද පැවසීය.ගියවර මහරින් අපේක්ෂකයන් දෙදෙනෙක් පත්වුණා. මෙවර 3 දෙනයි. මැතිවරණ ආසන වශයෙන් මේ වෙනස ඇතිවෙනවා.ජනාධිපති මහින්ද රාජපක්ෂ මහතා 30 අවුරුදු යුද්ධය 3 අවුරුද්දකින් නිමකර රටට සාමය උදාකරද්දී නොයෙකුත් බලවේග ආවා. ආපු තර්ජන, මැඩලීමට ජනපති තුමාට ශක්තිය දුන්නේත් ජනතාවයි. ඒ නිසා අපි දරුවන්ට පමණක් නොව දරුවන්ගෙ දරුවන්ටත් ජීවත්වීමේ අයිතිය රැක දිය යුතුයි.අද රජය බිඳහෙලන්න නොයෙක් බලවේග එනව. මාධ්‍ය නිදහස නැතැයි ගෝරනාඩු කරනවා. නමුත් මේ ජනාධිපතිවරයාගේ කාලය තුළ කීයක් නම් පත්තර අද ප්‍රකාශයට පත්වෙනවද? විද්‍යුත් මාධ්‍ය ජාල කීයක් ආරම්භ වුණාද? මාධ්‍ය නිදහස නැතිනම් මේවා ඇරඹෙයිද?රට පුරා පාරවල් හදනව කියලා බනිනවා. කාපට් පාරක් හැදුවොත් කියන්නෙ සුද්දන්ට ඇඟ හෙල්ලෙන්නෙ නැතිව යන්නලු ඒක කරන්නෙ. පාරක් හදන්න ආරම්භ කරනකොට කියන්නෙ ජනතාවගෙ කොන්ද කඩන්න හදනව කියලයි. මේ වාගේ සම්ප්‍රප්පලාපවලින් රටේ ජනතාව රවටන්න බැරි බව ඔවුන්ට තේරෙන්නෙ නැහැ.ජගත් නාරන්බැද්ද මහතා ඇතුළු පළාත් සභා අපේක්ෂකයෝ තිදෙනාද කථා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=r1403058</link>
    <topic>කැලණියට රෙහෙනසිරි</topic>
    <author>කැලණිය විශේෂ ලයනල් පී. පෙරේරා</author>
    <content>මෙවර බස්නාහිර පළාත් සභාවට එක්සත් ජනතා නිදහස් සන්ධානයෙන් තරග කරන රෙහෙනසිරි වරාගොඩ මහතා කැලණිය වරාගොඩ ප්‍රදේශයේ උපත ලබා මේ වනවිට ද එහිම පදිංචිකරුවෙකි‍.1991 වසරේදී ප්‍රථමයෙන් කැලණිය ප්‍රාදේශීය සභාවට මන්ත්‍රීවරයකු ලෙස තේරී පත්වූ ඒ මහතා 1997 වසරේද ශ්‍රී.ල.නි. පක්ෂය යටතේ නැවත එහිම ප්‍රාදේශීය සභා මන්ත්‍රීවරයකු ලෙස පත් විය.1999 වසරේදී බස්නාහිර පළාත් සභාවට තරග කළ ඒ මහතා, වැඩි මනාපයකින් එහි එක්සත් ජනතා නිදහස් සන්ධාන මන්ත්‍රීවරයකු ලෙස පත්වී අධ්‍යාපන අධීක්ෂණ මන්ත්‍රී ලෙස ද තෝරා ගන්නා ලදී.ගම්පහ දිස්ත්‍රික් ශ්‍රී. ල. නි. ප. සංවිධායක ධුරය ද හොබවන වරාගොඩ මහතා, පළාත් සභා මන්ත්‍රී සංගමයේ සභාපති ධුරය ද හොබවයි.බස්නාහිර පළාත් සභාවේ උපදේශක කාරක සභාවේ සාමාජිකයකු ද වන ඒ මහතා වරාගොඩ ශ්‍රී බෝධිරුක්ඛාරාම විහාරස්ථානයේ දායක සභාවේ ද නිලතල හොබවන්නෙකි.කැලණිය ධර්මාශෝක විද්‍යාලයෙන් උසස් ‍ෙපළ දක්වා අධ්‍යාපනය කළ වරාගොඩ මහතා වානිජවේදී උපාධිධාරියෙකි.රජ‍ෙය් මුද්‍රණ දෙපාර්තමේන්තුවේ 1991 වසර දක්වා සේවය කර ඇති ඒ මහතා 80 වැඩ වර්ජනය මෙහෙයවූ වෘත්තීය සමිති නායකයෙකි. ඒ හේතුවෙන් එහි වැඩ තහනමට ද ලක් වූ හෙතෙම වාමාංශික දේශපාලනය හේතුවෙන් පළිගැනීම් රැසකටද ලක්වූවෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=r1403059</link>
    <topic>කොටි රූකඩවලට පාඩමක් උගන්වන්නමෙවර මැතිවරණය කදිම ආයුධයක්</topic>
    <author>ලයනල් පී. පෙරේරා කැලණිය විශේෂ</author>
    <content>කියුබාවට විරුද්ධව ලෝක සංවිධාන විසින් 66 වතාවක් යෝජනා සම්මත කරගනු ලැබ ඇති බවත්, එවැනිම යෝජනා ඊශ්‍රායලයට ද විරුද්ධව 27 වතාවක් සම්මත වී ඇති බවත්, ශ්‍රී ලංකාවට ද විරුද්ධව මේ ගෙන එනු ලබන්නේ අසාර්ථක යෝජනා හා එරෙහිවීම් බවත්, ජල සම්පාදන හා ජලාපවහන ඇමැති දිනේෂ් ගුණවර්ධන මහතා පැවැසීය.ඒ මහතා එසේ පැවසුවේ පළාත් සභා අපේක්ෂක සිසිර ජයකොඩි මහතාගේ මැතිවරණ ප්‍රතිපත්ති ප්‍රකාශනය එළිදැක්වීමේ උත්සවයකදීය.කිරිබත්ගොඩ ජනතා උත්සව ශාලාවේදී පසුගිය 1 වන දින පැවැති උත්සවයේ තවදුරටත් කථාකළ ඇමැතිවරයා මෙසේද පැවසීය.විදේශ බලවේග ශ්‍රී ලංකාවට එරෙහිව යෝජනා ගෙනඑනු ලබන්නේ කුහක සිතිනි. 30 වසරක් පුරා පැවති කිසිදා පරාජය කරන්නට නොහැකියැයි ලොවම පැවසූ කොටි සංවිධානය පරාජය කළේ ජනාධිපති මහින්ද රාජපක්ෂ මහතාය. මේ කෙනහිලි කම් කරනුයේ කොටිනගේ කොටි රූකඩය.ජිනීවාවලට හොඳ පාඩමක් ඉගැන්වීමට මෙවර පළාත් සභා මැතිවරණය කදිම ආයුධයකි. මේ තුළින් මුළු ලොවටම අපේ බලය පෙන්විය යුතුය.සිසිර ජයකොඩි යනු උගත්, බුද්ධිමත් ගුරුවරයෙකි. අධිනීතිඥවරයෙකි.නව මගක ගමන් කරනා මෙවැන්නන් දේශපාලනය තුළ රැඳී සිටිය යුතු ය. ඇතැම් දේශපාලන බලවතුන් සිසිරට කෙනහිලිකම් කළ ද කැලණි ජනතාව සිසිර පිළිබඳව හොඳින් දනී. දැයේ දුවා දරුවනට යහපත් දැනුම බෙදාදුන් මෙවැනි මිනිසුන් රටට ආඩම්බරයකි. මෙහිදී කථාකළ සමාජසේවා ඇමැති ෆීලික්ස් පෙරේරා මහතා උපදින්නට පෙරම පාර්ලිමේන්තුවට පැමිණි දේශපාලකයෙකි දිනේෂ් ගුණවර්ධන මහතා.එතුමාගේ මවුපියන්ද පාර්ලිමේන්තු මන්ත්‍රීවරුන් ය. මව කුසුමා ගුණවර්ධන මැතිනිය නූපන් දිනේෂ් දරුවා කුස දරාගෙන පාර්ලිමේන්තුවේ පෙරළි කළ කාන්තාවකි. පළාත් සභාවලට අවශ්‍ය ශුද්ධවූ පුද්ගලයන් ය. මන්ද මේ තුළ තිබෙනුයේ ජනතාවගේ මුදල් ය.ඇතැමුන් දේශපාලනයට එන්නේ හරිහම්බ කරගැනීමටය. එවැනි පිරිස් අතර සිසිර ජයකොඩි එවැන්නකු නොවේ. පළාත් සභා අපේක්ෂක සිසිර ජයකොඩි මහතා ද ඉඳුරාගාරේ ධම්මරතන හිමියෝද, කැලණිය ප්‍රාදේශීය සභා සභාපති ප්‍රසන්න රණවීර, මන්ත්‍රී ලංකා විජිත කුමාර මහත්වරු ද කතා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=r14030510</link>
    <topic>දේශපාලනයට පා තැබූ දා සිටමජනතාව මා වටාරොක්වී සිටියා</topic>
    <author>කඩුවෙල සමූහ සමන්ති මිරියගල්ල</author>
    <content>“දේශපාලනයට පා තැබූ දිනයේ සිටම කිසිදු දේශපාලන භේදයකින් තොරව, ජනතාව තමා වටා එක්වූ බවත්, පියාගේ මරණය වෙනුවෙන් අධිකරණයෙන් හා ස්වභාව ධර්මය ලබා දෙන සාධාරණත්වය කල් ගිය ද ජනතාව ලබා දෙන සාධාරණත්වය ඉතාම අත ළඟ බව” කොළඔ එජනිස අපේක්ෂිකා හිරුණිකා ප්‍රේමචන්ද්‍ර මෙනවිය පැවසුවාය.මෙවර බස්නාහිර පළාත් සභාව වෙනුවෙන් තරග වදින හිරුණිකා ප්‍රේමචන්ද්‍ර මෙනවිය එම අදහස් පළ කළේ, පසුගියදා කඩුවෙල, අඹගහවෙල ප්‍රදේශයේදී පැවති ජන හමුවකට එක් වෙමිනි.වැඩිදුරටත් කතා කළ පළාත් සභා අපේක්ෂිකාව, ඔබ මට ලබාදෙන සෑම මනාපයකින්ම පිළිබිඹු වෙන්නෙ මගේ පියා වැනි ජනනායකයකු මරා දැමීමට හැම කෙනකුම විරුද්ධ බව.ජනතාව ලබා දෙන මනාපයෙන් හැම කෙනකුටම සාධාරණත්වය බලාගන්න පුළුවන්. මේ වෙනකොට මම කාටවත් සේවයක් කරල නෑ. මගේ තාත්තා දේශපාලනයෙන් ලොකුවට‍ හම්බ කරගත්තෙ නෑ.ඒත් යන යන තැන මිනිස්සු විතරයි හම්බ කළේ. මම බොරු පොරොන්දු දෙන්නෙ නෑ. පළාත් සභාව මගින් ඉටු කළ හැකි හැමදේම ජනතාව වෙනුවෙන් ඉටු කරනවා. කඩුවෙල ආසනයේ කාර්යාලයක් පවත්වාගෙන ගොස්, සතියකට වරක් හෝ ජනතාව වෙනුවෙන් සේවයට පැමිණෙනවා.මට විතරක් මනාප දෙන්න කියල මම කියන්නෙ නෑ. ඔබ තෝරගන්නා අනෙක් දෙදෙනා දේශපාලනයෙන් ඔබට සේවයක් කරන අය වෙන්න ඕන‍. අනවශ්‍ය මිනිසුන් දේශපාලනයට යැවීමේ ප්‍රතිඵලය නිසයි මගේ තාත්තගෙ මරණය සිදු වුණේ. ඔබගේ මනාපය බැට් එකකට, බෝලයකට, වෙනත් දේකට තීන්දු කරන්න එපා. කිසිකෙනකුගේ ලස්සනට, රූපයට විඤ්ඤාණයට නියම අවස්ථාව ලබා දෙන්න.කඩුවෙල නාගරික මන්ත්‍රී ලක්මාල් විලත්ගමුව නීතිඥ දොලවත්ත දේශබන්දු චාමර ජයලත්, සාමවිනිසුරු එම්. ඒ. විජේරත්න මහත්වරු හා පක්ෂ ක්‍රියාකාරීහු පිරිසක් ද කතා කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=r14030511</link>
    <topic>කොත්මලේ කුළු හරක් ගම්පොළ මස් කඩවලටදක්කන ජාවාරමක් හෙළි වෙයි</topic>
    <author>ගම්පොළ සමුහ</author>
    <content>කොත්මලේ මහවැලි රක්ෂිතයේ සිටින මීහරක් (කුළු හරක්) අල්ලා ගම්පොළ මස් වෙ‍ෙළඳසල් වෙත රැගෙන යාමේ සංවිධානාත්මක ජාවාරමක් අල්ලා ගැනීමට පූඬළුඔය පොලිසිය සමත්ව ඇත.මේ ලෙස එම රක්ෂිතයෙන් අල්ලා ගත් කුළු හරක් තිදෙනකු රැගෙන යාමට සූදානම් වීමේදී සැකකරුවන් තිදෙනකු සමඟ ලොරි රථයක්ද පොලිසිය මඟින් අත්අඩංගුවට ගෙන ඇත.කාලයක් තිස්සේ මහවැලි ජලාශ රක්ෂිතයේ සිටින කුළු හරක් අල්ලා මසට රැගෙන යන බවට ලැබුණු තොරතුරුවලට අනුව රැයක් පුරා සැඟවී සිට මේ වැටලීම සිදුකර ඇත.ගම්පොළ මස් වෙළෙඳසලක් මුල්වී මේ ජාවාරම සිදුකරන අතර මොවුන් පසුගිය සතියේ මේ ලෙස ගම්පොළ මිල්ලගහමුල ප්‍රදේශයේදී මී හරකෙකු බෝගසක එල්ලා මස් කරමින් සිටියදී ගැමියන් එකතු වී ගම්පොළ පොලිසිය වෙත දැන්වීමෙන් පසු අත්අඩංගුවට ගෙන තිබුණි.කොත්මලේ වටද්දර ප්‍රදේශයේදී අත්අඩංගුවට ගත් මේ සැකකරුවන් සමඟ ලොරි රථය නාවලපිටිය මහේස්ත්‍රාත් අධිකරණය වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=r14030512</link>
    <topic>අනතුරකින් තුවාල ලැබූ අයරෝහලේදී මිය ගිහින්</topic>
    <author>මුන්නේශ්වරම සමුහ ඊ.සි.ප්‍රනාන්දු</author>
    <content>හලාවත කුරැණෑගල මාර්ගයේ හලාවත නගරයේ දි සිදුවු යතුරු පැදි පාපැදි අනතුරකිනක් බරපතළ තුවාල ලබා හලාවත දිස්ත්‍රික් මහ රෝහලට ඇතුළත් කිරිමෙන් පසු දින හයකට ආසන්න කාලයක් රෝහලේ දැඩි සත්කාර ඒකකයේ ප්‍රතිකාර ලබමින් සිටි අයෙකු පෙරේදා ( 3 දා ) රාත්‍රි මියගිය බව හලාවතපොලිසිය කියයි.මෙසේ මියගොස් ඇත්තේ හලාවත කොරයා වත්තේ විසු ගමගේ සුමනසිරි ( 52 ) නමැති අයයි.මිය ගිය අය පාපැදියකින් පසුගිය 25 වන දින උදේ 8.30ට පමණ සිය නිවසේ සිට හලාවත නගරය දෙසට ගමන් කරමින් සිටිය දි පිටුපසින් කුරැණෑගල දෙසින් වේගයෙන් ආ යතුරු පැදියක් පාපැදිකරුගේ පිටු පසින් හැපි පෙරැළි බිම වැටි ඇත.එම අනතුරින් විසිව ගිය පාපැදිකරු විසිවි බරපතළතුවාල සහිතව අසල වු කාණුවට වැටි ඇත.අනතුර සිදු කළ යතුරු පැදිකරු අත්අඩංගුවට ගත් හලාවත පොලිසිය වැඩිදුරටත් පරික්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=r14030513</link>
    <topic>කිලෝ 50ක් බරවැල් අලයක්</topic>
    <author>ඡායාරූපය-පොළොන්නරුව විශේෂ ගාමිණී ඔබේසේකර</author>
    <content>පොළොන්නරුව මොනරතැන්න ජනපදයේ ආර්. එල්. විජේපාල ගොවි මහතාගේ ඉඩමේ වගා කොට තිබූ වැල් අල වගාවෙන් කිලෝ 50කට අධික බරින් යුත් විශාල අලයක් හටගෙන තිබේ.මේ වැල් අල වර්ගය මහනුවර ප්‍රදේශයෙන් රැගෙන එන ලද අතර ඒවා වියළි කලාපයේද ඉතාමත් සරුවට වැවෙන බව විජේපාල ගොවි මහතා කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=r14030514</link>
    <topic>ඡායාරූප අන්තර්ජාලයට දමනවා යැයිගුරුවරියක් බය කර කප්පම් ඉල්ලලා</topic>
    <author>ගම්පොල සමූහ</author>
    <content>පාසල් ගුරුවරියගේ නිරුවත් ඡායාරූප අන්තර්ජාලයට මුදාහරිනවා යැයි බියකර රුපියල් ලක්ෂ 3ක කප්පම් මුදලක් ඉල්ලු 21 හැවිරිදි තරුණයෙකු ලබන 10 දින දක්වා රක්ෂිත බන්ධනාගාරගත කරන ලෙස නාවලපිටිය ප්‍රදේශයේ මහේස්ත්‍රාත් එල්. කේ. මහින්ද මහතා නියෝග කළේය.මෙසේ රක්ෂිත බන්ධනාගාරගත වූයේ නාවලපිටිය ප්‍රදේශයේ පදිංචි එස්. කදිරේෂන් නැමැති අයෙකි. මේ සිද්ධියට මුහුණ පා ඇත්තේ නාවලපිටිය නගරයේ ජාත්‍යන්තර පාසලක අවිවාහක තරුණ ගුරුවරියකි.ඇගේ ඡායාරූප අඩංගු දත්ත කොපියක් (මෙමරි කාඩ් එකක්) මීට මාස 3කට පෙර අත් බෑගයේ තිබිය දී නැති වී ඇති අතර කිසියම් අයෙකු එහි තිබූ ඡායාරූප යොදා මුහුණ පොතේ (ෆෙස් බුක්) ගිණුමක් අරඹා තිබුණේ අසභ්‍ය ලිපිනයක් ද යොදමිණි.මින් කලබල වී සිටි ඇයට ලැබි ඇති දුරකතන ඇමතුමකින් පවසා ඇත්තේ රුපියල් ලක්ෂ 3ක් නුදුන්නොත් ඇගේ අනෙක් ඡායාරූප අන්තර්ජාලයට මුදා හරින බවය.පියයුරු පිළිකා පරීක්ෂාවක් සඳහා ඇය විසින් ලබාගත් ඡායාරූප කිහිපයක් ද එම දත්ත කොපියේ ඇති බවට ඇයට මතක් වී එම කප්පම්කරුට පවසා ඇත්තේ රුපියල් ලක්ෂ 3 ක් දීමට නොමැති බවත් රුපියල් පනස් දහසක් දිය හැකි බවත්ය.‍කෙසේ හෝ කිවු මුදල රැගෙන නාවලපිටිය නගරයට එන ලෙස කප්පම්කරු තර්ජනය කිරීම නිසා ඇය මේ බව නාවලපිටිය පොලිසිය වෙත හොර රහසේ පැමිණිලි කොට තිබිණි.කප්පම්කරු මුදල් රැගෙන එන ලෙස කිවූ දිනදී අපරාධ අංශයේ කාන්තා පොලිස් කොස්තාපල් 3660 සමන්මලී සමඟ ඇය ඔහු කිවූ ස්ථානයට පැමිණියේ කඩදාසිවලින් කපා සකස් කළ කප්පම් මුදලද රැගෙනය.ගුරුවරිය මේ කාර්යයට බිය වූවද සිවිල් ඇඳුමෙන් සැරසී සිටි පොලිස් කොස්තාපල්වරියගේ මැදිහත්වීම මත කප්පම්කරු කිවූ ස්ථානයට ගිය ද ඔහු නැවත දුරකථන ඇමතුමක් දී කියා ඇත්තේ වෙනත් ස්ථානයකට එන ලෙසය. මේ ලෙස පැය දෙකකට අධික කාලයක් ගුරුවරිය නොයෙක් ස්ථානවලට ගෙන්වමින් කප්පම් මුදල ලබාගැනීමට උත්සහ කරන අතර තුර පොලිස් නිලධාරිනිය තරුණයකු කෙරෙහි විපරමින් සිට ඇත.අවසානයේ නාවලපිටිය දුම්රියපොළට ආසන්න රේල් බොක්කුව අසලට එන ලෙස කියා කප්පම් ගැනීමට සැරසෙද්දී මේ තරුණයා අත්අඩංගුවට ගෙන තිබේ.පසුව සොයාබැලීමේ දී මේ තරුණයා ගුරුවරියගේ මවගේ ගෝලයකු බවද (ඇය නාවලපිටිය දෙමළ විදුහලක හිටපු ගුරුවරියකි) මෙම තරුණයාගේ මව නාවලපිටිය නගරයේ පවත්වාගෙන ගිය කුඩා වෙළෙඳ සැලක මේ ගුරුවරිය දැන හැඳුනුම්කම් මත මීට මාස තුනකට උඩදී තබාගිය අත්බෑගයේ තිබි මෙම ඡායාරූප අඩංගු මෙමරි කාඩ්පත මෙම තරුණයා ලබාගෙන ඇති බවද අනාවරණය වී ඇත.පරිගණක සම්බන්ධ දක්ෂයකු වන මොහු ගුරුවරියගේ ඡායාරූපයක් යොදා මෙසේ ෆෙස්බුක් ගිණුමක් අරඹා තිබී ඇත.මොහු ඉන්දියාවට යාම සඳහා සුදානම්ව සිටියද ඒ සඳහා මුදල් නොමැතිකම නිසා මේ ගුරුවරියගෙන් මේ ලෙස මුදල් ගැනීමට උත්සාහ ගෙන ඇත.ගම්පොළ කොට්ඨාස භාර ජ්‍යෙෂ්ඨ පොලිස් අධිකාරි ගාමිණි පෙරේරා, ස. පො. අ. කපිල සෙනෙවිරත්න, නාවලපිටිය පොලිස් ස්ථානාධිපති විජිත කුමාර යන මහත්වරුන්ගේ උපදෙස් මත පො. ප. දොලවත්ත පො.සැ 18087 සිල්වා, පො. සැ 3064 සුගත්, කා. පො. කො 3660 සමන්මලී යන නිලධාරීහු පරීක්ෂණ පැවැත්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=r14030515</link>
    <topic>තාත්තාගෙන් ලොකු දුවට අතවර:අවුරුදු 20ක බරපතළ සිර දඩුවම්</topic>
    <author>අනුරාධපුර මධ්‍යම විශේෂ</author>
    <content>බීමතින් නිවෙසට පැමිණ වැඩිමහල් දියණිය දුෂණය කළ බවට අනුරාධපුර විශේෂ මහාධිකරණය හමුවේ වරද පිළිගත් සිවුදරු පියෙකුට විශේෂ මහාධිකරණ විනිසුරු ඛේමා ස්වර්ණාධිපති මහත්මිය විසින් වසර 20ක බරපතළ වැඩ සහිත සිර දඩුවමක් සමඟ දඩ සහ වන්දි මුදල් ගෙවන ලෙස නියෝග කළාය.මෙසේ විසි වසරක සිර දඩුවම් සමඟ දඩ සහ වන්දි ගෙවන ලෙස නියෝග කෙරුණේ අංක 353 යාය 06 මන්නාරම් හංදිය මහවිලච්චිය ලිපිනයේ පදිංචි සිවුදරු පියකුටය.අගතියට පත් වැඩිමහල් දියණියට රුපියල් පන් ලක්ෂයක වන්දි මුදලකුත් රුපියල් පන්දහස දඩ මුදලකුත් ගෙවන ලෙස නියෝග කළ විනිසුරුවරිය එම වන්දි මුදල නොගෙවන්නේනම් තවත් මාස 24ක බරපතළ වැඩ සහිත සිර දඩුවමකුත් රුපියල් පන්දහසේ දඩ මුදල නොගෙවන්නේනම් තවත් මාස 12ක ලිහිල් වැඩ සහිත සිර දඩුවමක්ද නියම කළාය.මේ පුද්ගලයා අධිකරණය මඟහැරීම හේතුවෙන් වරෙන්තු ලැබ සිටියදී මහවිලච්චිය පොලීසිය මගින් අත්අඩංගුවට ගෙන තිබුණි.විත්තිකාර පියා විසින් වර්ෂ 1997 දෙසැම්බර් මස 17 වන දින හෝ ඊට ආසන්න දිනයකදී මහවිලච්චිය පොලිස් වසමේ පදිංචිව සිටි දහතුන් හැවිරිදි බාලවයස්කාර පාසල් සිසුවියක දුෂණය කර ලංකා දණ්ඩ නිති සංග්‍රහයේ 364 (අ) වගන්තිය යටතේ දඩුවම් ලැබිය හැකි වරදක් සිදුකර ඇති බවට නීතිපතිවරයා විසින් අනුරාධපුර විශේෂ මහාධිකරණය හමුවේ අධිචෝදනා ගොනු කර තිබුණි.පැමිණිලිකාරිය විසින් මීට පෙර මහ විලච්චිය පොලීසියට පැමිණිල්ලක් කරමින් කියා ඇත්තේ තමන් සහ බාල සහෝදරයාත් සහෝදරියන් දෙදෙනාත් නිවසේ සිටියදී පියා අධික ලෙස බීමතින් පැමිණ තමන්ව දුෂණය කළ බවත් දුෂණය කරන අවස්ථාවේ බාල වයස්කාර නැගණීයන් දෙදෙනා සහ සහෝදරයාට යකඩ කූරක් පෙන්වා පහර දෙන බව පවසා බිය ගන්වා මේ අපරාධය සිදුකළ බවයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=r14030516</link>
    <topic>කැලණි ගඟ අසලගසක එල්ලුන මළ සිරුරක්</topic>
    <author>කුමාරසිංහ ගුණදාස යටියන්තොට සමූහ</author>
    <content>කිතුල්ගල මඩමෝදර ප්‍රදේශයේ කැළණි ගඟ මැද්දාවේ පිහිටි ගහක නාදුනන එල්ලුන මළ සිරුරක් තිබී ඇත. ඒ ආසන්නයේ මහා මාර්ගය අසල යතුරු පැදියක්, හිස් ආවරණයක්ද තිබී ඇත. ඒ අනුව සොයා බලද්දී මළසිරුර හමුවී ඇත.රුවන්වැල්ල වැඩ බලන මහෙස්ත්‍රාත් කුමුදුනි ගුණසේකර මහත්මිය විසින් මරණ පරීක්ෂණ පවත්වයි. මියගිය තැනැත්තා කොළඹ වැල්ලම්පිටිය ප්‍රදේශයේ අයෙකු බව පොලිසීය පවසයි. මේ ගැන කිතුල්ගල පොලිසීය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=r14030517</link>
    <topic>ඉබි යතුරු කඩාගෙන සැකකරුවෝපැන යති</topic>
    <author>පාණදුර සමුහ කපිල සෝමරත්න</author>
    <content>පාණදුර දකූණූ පොලිසියේ සිරමැදිරියේ ඉබ්බාගේ යතුරු අගුල ගලවාගෙන එහි සිටි සැකකරුවන් දෙ‍දෙනෙතු 01-03-14 දින පාන්දර යාමේ පලා යාමේ සිද්ධිය ගැන පරීක්ෂණ පැවැත්වු පාණදුර සහකාර පොලිස් අධිකාරි නුවන් මැන්ඩිස් මහතා පොලිස් පරීක්ෂක තිලකරත්න සහ සැරයන් තෙන්නකෝන් යන පොලිස් නිලධාරින් දෙදෙනාගේවැඩ තහනම් කරන තිබේ.සිර මැදිරියෙන් පලාගොස් ඇත්තේ මත්කුඩු ළඟ තබා ගැනීම සහ හොරකම් කිරීම සම්බන්ධයෙන් අධිකරණ නියෝගයක් මත සිරමැදිරියේ රදවා ගෙන සිටි සැකකරුවෙක් සහ තවත් සැකකරුවෙක් බව උසස් පොලිස් නිලධාරියෙක් පැවැසීයපලාගිය එක් සැකකරුවෙක් එවෙලේම අත් අඩංගුවට ගත් අතර අනිත් සැකකරු පාණදුර මෝදරවිල පුදේශයේ සැඟවී සිටියදි එදින දහවල් අත් අඩංගුවට ගෙන ඇත. ඔවුන් පලාගෙස් ඇත්තේ පොලිසියේ සිරමැදිරියේ ඉබ්බාට කමිබි කෑල්ල්ලක් දමා අගුල විවෘත කිරීමෙන් බව පොලිස් පරීන්ෂණයේදි අනාවරණය විය.වැඩ තහනමට ලක්වු පොලිස් නිලධාරින් දෙදෙනා ගැන විනයානුතූල පරික්ෂණයක් පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=s1403051</link>
    <topic>ලබන වසරේ සිට ක්‍රීඩාව පාසල් විෂයයක් බවට පත් කරනවා</topic>
    <author> </author>
    <content>සෑම පාසල් දරුවෙකුටම ක්‍රීඩාව අනිවාර්යය කරමින් අධ්‍යාපන අමාත්‍යාංශය නිකුත් කළ චක්‍රලේඛය සාර්ථකව ක්‍රියාත්මක නොවන හෙයින් ලබන වසරේ සිට ක්‍රීඩාව විෂයක් බවට පත්කරන බව ක්‍රීඩා ඇමැති මහින්දානන්ද අලුත්ගමගේ මහතා පවසයි.දැනට පාසල් විෂය ධාරාවේ සෞඛ්‍ය හා ශාරීරික අධ්‍යාපන විෂයක් ලෙස තිබුණද ඉගැන්වීමේදී සෞඛ්‍යයට අදාළ කරුණුවලට පමණක් එය සීමාවී ඇතැයි පැවැසු ක්‍රීඩා ඇමැතිවරයා ක්‍රීඩාවට මූලිකත්වය ලැබෙන වැඩ පිළිවෙළක අවශ්‍යතාව අවධාරණය කළේය.පාසල් දරුවන්ට ක්‍රීඩාව අනිවාර්යය කර යැවු චක්‍රලේඛය ඇතැමි විදුහල්පතිවරුන්ගේ මේසය උඩ තවමත් තබාගෙන ඇති බැවින් එය යථාර්තයක් කරගැනීමට කළාප ක්‍රීඩා අධ්‍යක්ෂවරු අවධානය යොමු කළ යුතුව ඇතැයි පැවැසීය.මෑත කාලයේ නිකුත්වු එම වැදගත්ම චක්‍රලේඛයේ ප්‍රගතිය සොයා බලා වාර්තාවක් ලබාදෙන ලෙසද ක්‍රීඩා ඇමැතිවරයා ක්‍රීඩා අධ්‍යක්ෂවරුන්ට දැනුම් දුන්නේය. ක්‍රීඩාව විෂයක් වු පසුව පන්ති කාමරයේ ක්‍රීඩාව ඉගෙනුමට හා ක්‍රීඩා පිටියේ ක්‍රියාකාරකම්වලට ආදී වශයෙන් විභාගයේදී ලකුණු ලැබෙන ක්‍රමයක් සැකසෙන බවද පැවැසීය.මෙයින් වැඩි ලකුණු ප්‍රමාණයක් ක්‍රීඩා පිටියේ ක්‍රියාකාරකම්වලට හිමිවේ. ඇතැමි පාසල්වලට ක්‍රීඩා පිටි නොමැති තත්ත්වය ඉදිරියේදී පාසල් සංවර්ධන සමිති සමග එක්ව මඟහරවා, ක්‍රීඩා භාණ්ඩ කට්ටල සෑම පාසලකටම ලබාදෙන බව ඇමැතිවරයා සඳහන් කළේය.වසර 2017දී ශ්‍රී ලංකාවේ පැවැත්වෙන ආසියානු යොවුන් ක්‍රීඩා උළෙලට සුදානම් කිරීම උදෙසා බස්නාහිර පළාත් මෙහෙයුම් කමිටු රැස්වීමේදී ක්‍රීඩා ඇමැතිවරයා මේ බව පැවැසීය. බස්නාහිර පළාත් සභාවේ අංශ ප්‍රධානීන් ක්‍රීඩා අමාත්‍යාංශ ප්‍රධානීන් හා අධ්‍යාපන අමාත්‍යාංශයේ ක්‍රීඩා අධ්‍යක්ෂවරු සහභාගීවු මේ මෙහෙයුම් කමිටුවට ඊයේ ක්‍රීඩා අමාත්‍යාංශ ශ්‍රවණාගාරයේදී රැස්වුණි.ඊයේ පෙරවරුවේ දකුණු පළාත් මෙහෙයුම් කමිටුව ගාල්ලේදී රැස්වු අතර ලබන 10වැනිදා මධ්‍යම පළාත් හා වයඹ පළාත් මෙහෙයුම් කමිටු රැස්වන බවද ක්‍රීඩා ඇමැති මහින්දානන්ද අලුත්ගමගේ මහතා පැවැසීය.වසර 2017දී පැවැත්වෙන ආසියානු යොවුන් ක්‍රීඩා උළෙලට සහභාගීවන ශ්‍රී ලංකා කණ්ඩායමට දක්ෂ දරුවන් සොයා දෙන ලෙස රටපුරා සියලු විදුහල්පතිවරුන්ගෙන් ක්‍රීඩා ඇමැතිවරයා විවෘත ඉල්ලීමක්ද කළේය. “විශිෂ්ට ක්‍රීඩා කුසලතා ඇත දරුවන් ගමේ සිටින බව අපේ විශ්වාසයයි.ආර්ථික හෝ වෙනයම් අපහසුතා නිසා ඉදිරියට පැමිණීමට නොහැකි අය අපට ලබා දෙන්න. සියලු පහසුකම් ලබාදී ඔවුන්ට සමාජයේ හිමි නිසි තැන ලබාදෙන්න අධ්‍යාපන හා ක්‍රීඩා අමාත්‍යාංශ ජාතික වැඩ පිළිවෙළක් අරඹා තිබෙනවා. වසර 2000 හා 2001 උපන් දරුවන් කළාප අධ්‍යක්ෂවරු මගින් මේ ජාතික වැඩ පිළිවෙළට යොමු කරන ලෙස ඉල්ලා සිටිනවා” යැයි අලුත්ගමගේ මහතා පැවැසීය.එම දරුවන්ගේ අධ්‍යාපනයට කිසිදු බාධාවක් නොවන ලෙස අනාගතය සුරක්ෂිත කරන බවද ක්‍රීඩා ඇමැතිවරයා මෙහිදී පැවැසීය.ආසියානු යොවුන් ක්‍රීඩා උළෙලේ ඉදිරි සැලසුම් පිළිබඳ ක්‍රීඩා අධ්‍යක්ෂ ජෙනරාල් රංජනී ජයකොඩි, පාසල් ක්‍රීඩා අධ්‍යක්ෂ බී.ඒ.අබේරත්න යන මහත්වරු දැනුවත් කිරීම් කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=s1403058</link>
    <topic>පාකිස්තානය අවසන් සටනට එයි</topic>
    <author/>
    <content>සහීඩ් අෆ්රිඩිගේ ප්‍රවේගකාරී පිතිහරඹය හේතුවෙන් බංග්ලාදේශය සමග මිර්පූර්හිදී ඊයේ පැවැති තරගය කඩුලු 3කින් ජයගනිමින් අවසන් මහා තරගයට සුදුසුකම් ලබාගැනීමට පාකිස්තානය සමත්විය.බංග්ලාදේශය ලබාදුන් ලකුණු 327ක ඉලක්කය ඉනිම නිමවීමට එක් පන්දුවක් ඉතිරිව තිබියදී සපුරාගත් පාකිස්තානයට අහිමිවුයේ කඩුලු 7ක් පමණි. පාකිස්තානය හඹාගොස් ජයගත් ඉහළම ලකුණු සංඛ්‍යාවද මෙය විය.පාකිස්තාන ඉනිමේ පළමු කඩුල්ලට ලකුණු 97ක් එක් කිරීමට අහමඩ් ෂෙසාඩ් හා මොහොමඩ් හෆීස් (52) සමත්විය. නායක මිස්බා ලකුණු 4කටත්, සොහයිබ් මක්සූඩ් ලකුණු 2කටත් දැවී ගියේය.ලකුණු 105කට කඩුලු 3ක් බිඳ වැටි තිබියදී සිවුවැනි කඩුල්ලට ෂෙසාඩ් සමග එක්වු ෆවාඩ් අලාම් ලකුණු 105ක සබඳතාවක් පිහිටුවමින් පාකිස්තානයට ජයග්‍රහණයේ මාවත විවර කළේය.මුළු ලකුණු 210දී ෂෙසාඩ්ගේ ඉනිම අවසන් කිරීමට අබ්දුර් රසාක් සමත්විය. පන්දු 123කට මුහුණදුන් ෂෙසාඩ් හතරේ පහර 12ක් හා හයේ පහරක් සමගින් ලකුණු 103ක් රැස් කළේය. ලකුණු 8ක් ලබාසිටි අබ්දූර් රෙහේමාන් පස්වැනි කඩුල්ල ලෙසින් ලකුණු 225දී දැවී ගියේය.පන්දු 54කින් ලකුණු 103ක ඉලක්කයක් අලාම් සමගින් එක්වු සහීඩ් අෆ්රිඩිට හිමිවිය. 42වැනි ඕවරයේ තෙවැනි පන්දුවට හයේ පහරක් එල්ල කරමින් අෆ්රිඩි ලකුණු ලබාගැනීම ආරම්භ කළේය. ඔහු මුහුණදුන් පළමු පන්දු 9තුළදී හයේ පහර 5ක් එල්ල කර තිබිණි.වේගවත් පිතිහරඹයක් දියත් කළ අෆ්රිඩි ලොව දෙවැනි එක්දින අර්ධ ශතක වාර්තාව (ඔහුගේම) සමකරමින් පන්දු 18කින් ලකුණු 50ක් වාර්තා කළේ පාකිස්තාන ජයග්‍රහණය ඉදිරියට ගෙනෙමිනි. 47වැනි ඕවරයේ දෙවැනි පන්දුවට අෆ්රිඩි ලබාදුන් උඩ පන්දුව නායක මුෂ්ෆිකර් රහීම් අතින් ගිලිහි ගිය අතර පස්වැනි පන්දුවෙන් අෆ්රිඩි දුවද්දී දැවී යාමට හසුවිය.පන්දු 22කින් ලකුණු 59ක් රැස්කළ අෆ්රිඩිගේ ඉනිම හතරේ පහර 2ක් හා ‍හ‍යේ පහර 7ක් ඇතුළත් විය. හයවැනි කඩුල්ලට පන්දු 33කින් ලකුණු 69ක සබඳතාවක් ගොඩනැගුණු අතර තරගයේ වීරයා වු අෆ්රිඩි ඉන් ලකුණු 59ක් ලබාගනිද්දී අලාම් රැස්කලේ ලකුණු 7ක් පමණි.හත්වැනි කඩුල්ල ලෙසින් අලාම් දුවද්දී දැවී යෑමට හසුවනවිට පන්දු 70කදී හතරේ පහර 4ක් හා හයේ පහර 2ක් සමගින් ලකුණු 74ක් රැස්කරගෙන සිටියේය. පාකිස්තානය මින් පෙර හඹාගොස් ජයගෙන තිබුණේ 2007 වසරේ මොහාලිහිදී ඉන්දියාවට එරෙහිව ලකුණු 322කි.පාකිස්තාන පන්දු යවන්නන්ට අමතක නොවන ප්‍රහාරයක් එල්ල කළ බංග්ලාදේශ පිතිකරුවෝ පළමුව පන්දුවට පහරදෙමින් ලකුණු 326ක් රැස් කිරීමට සමත්වූහ. බංග්ලාදේශ ආරම්භක පිතිකරුවන් වූ එනාමුල් හක් සහ ඉම්රුල් කයිස් (59) පළමු කඩුල්ලට ඕවර 28.4 ක් ඇතුළත ලකුණු 150ක අනගි සම්බන්ධතාවක් ගොඩ නැගීමට සමත්වූහ. එනාමුල් ඊයේ සිය එක්දින තරග දිවියේ දෙවැනි ශතකය වාර්තා කළේ ලකුණු 100ක් රැස් කරමින්ය. ඔහුගේ ඉනිමට පන්දු 132ක් වැය වූ අතර ඊට හතරේ පහර 6ක් සහ හයේ පහර 4ක් ඇතුළත් විය.එනාමුල් ශතකය රැස් කළ විගස දැවීයනවිට බංග්ලාදේශ ඉනිම කඩුලු 2කට 204ක් විය. තුන්වැනි කඩුල්ල ලෙස 45වැනි ඕවරයේ දී මොමිනුල් දැවී ගියේ මුලු ලකුණු සංඛ්‍යාව 249ක්ව තිබියදීය. අනතුරුව නායක මුෂ්ෆිකාර් රහීම් සමග එක්වූ ෂකීබ් අල් හසන් පාකිස්තාන පන්දු යවන්නන් අසරණ කරමින් වේගවත් පිතිහරඹයක නිරතවිය. දෙදෙනා එක්ව සිවුවැනි කඩුල්ලට ලකුණු 77ක නොබිඳුණු සම්බන්ධතාවක් ගොඩ නැගූ අතර ඊට වැය වූයේ පන්දු 34ක් පමණි.බංග්ලාදේශ ඉනිමේ අවසන් ඕවර 10 දී පාකිස්තාන පන්දු යවන්නන්ගෙන් ලකුණු 121ක් සොරා ගැනීමට ඔවුහූ සමත්වූහ. නායක මුෂ්ෆිකාර් පන්දු 33කදී හතරේ පහර 8ක් සමග නොදැවී ලකුණු 51ක් රැස් කළ අතර ෂකීබ් පන්දු 16කදී හතරේ පහර 6ක් සහ හයේ පහර 2ක් සමග නොදැවී ලකුණු 44ක් ලබා ගත්තේය. මෙය බංග්ලාදේශ එක්දින තරග ඉතිහාසයේ වාර්තා කළ වැඩිම සංඛ්‍යාව විය. ඔවුන් මීට පෙර2009 වසරේ බුලවායෝ හී දී සිම්බාබ්වේ පිලට එරෙහිව කඩුලු 8කට ලකුණු 320ක් රැස් කර තිබිණි.බංග්ලාදේශය-326/3යි. (ඕවර 50) එනාමුල් හක් 100, ඉම්රුල් කයිස් 59, මොමිනුල් හක් 51, මුෂ්ෆිකර් රහීම් නොදැවී 51, ෂකීබ් අල් හසන් නොදැවී 44 (සයීඩ් අජ්මාල් 61/2)පාකිස්තානය-329/7යි. (ඕවර 49.5) අහමඩ් ෂෙසාඩ් 103, ෆවාඩ් අලාම් 74, සහීඩ් අෆ්රිඩි 59, මොහොමඩ් හෆීස් 52 (මොමිනුල් හක් 37/2).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=s1403052</link>
    <topic>වන සංරක්ෂණ ක්‍රිකට් 8දා අනුරාධපුර දී</topic>
    <author/>
    <content>වන සංරක්ෂණ දෙපාර්තමේන්තු අනුරාධපුර දිසා සුභ සාධක සංගමය හා වන සම්පත් සංරක්ෂකයින්ගේ වෘත්තීය සංවිධානය එක්ව මෙහෙයවන වන සංරක්ෂණ දෙපාර්තමේන්තු අන්තර් දිස්ත්‍රික් ක්‍රිකට් (ටෙනිස් බෝල) තරගාවලිය මේ මස 8වැනිදා අනුරාධපුර බන්ධනාගාර ක්‍රීඩාංගණය ඇතුලු ක්‍රීඩා පිටි 6කදී පැවැත්වේ.තරගාවලියේ ජයග්‍රාහකයන්ට හිටපු වන සංරක්ෂණ ජෙනරාල් කේ.පී.ආරියදාස අභියෝගතා කුසලානය පිරිනැමෙන අතර ප්‍රධාන ආරාධිතයා ලෙසින් වන සංරක්ෂණ ජෙනරාල් අනුර සතුරුසිංහ මහතා එක්වීමට නියමිතය.මේ සඳහා අනුරාධපුර, අම්පාර, බදුල්ල, මොණරාගල, පොළොන්නරුව, ත්‍රිකුණාමලය, වවුනියාව, මුලතිව්, කිලිනොච්චි, මන්නාරම, කුරුණැගල, කෑගල්ල, මහනුවර, මාතලේ, කළුතර, මාතර, ගාල්ල, හම්බන්තොට, පුත්තලම හා ගම්පහ දිස්ත්‍රික් නියෝජනය කරමින් කණ්ඩායම් එක්වෙති.අවසන් වරට පැවැති අන්තර් දිසා වනසංරක්ෂණ දෙපාර්තමේන්තු තරගාවලියේ (2010) ශූරතාව මොණරාගල පිලට හිමිවිය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=s1403053</link>
    <topic>රාජ්‍ය සේවා සැහැල්ලු පන්දු ක්‍රිකට් කටුගස්තොට දී</topic>
    <author/>
    <content>මධ්‍යම පළාත් අධ්‍යාපන දෙපාර්තුමේන්තු ක්‍රීඩා සංගමය තුන්වැනි වරටත් සංවිධානය කරනු ලබන දීපව්‍යාප්ත රාජ්‍ය ආයතන, පළාත් ආයතන, රාජ්‍ය බැංකු හා අර්ධ රාජ්‍ය ආයතන කණ්ඩායම් පමණක් සහභාගි විය හැකි සය සාමාජික සැහැල්ලු පන්දු ක්‍රිකට් තරගාවලිය මේ මස 22 හා 23 දෙදින කටුගස්තොට සාන්ත අන්තෝනි පිරිමි විදුහල් ක්‍රීඩාංගණය, කටුගස්තොට ශ්‍රී රාහුල විදුහල් ක්‍රීඩාංගණය හා විද්‍යාර්ථ විදුහල් ක්‍රීඩාංගණවල දී පැවැත්වේ.තරගාවලියේ ශූරයන්ට මධ්‍යම පළාත් අධ්‍යාපන අධ්‍යක්ෂ අභියෝගතා කුසලාන සමග මුදලින් රුපියල් 75,000ක් ද, අනුශූරයන්ට කුසලාන සමග රුපියල් 40,000ක් ද පිරිනැමෙන බව සංවිධායක කමිටුව පවසයි. මීට අමතරව දක්ෂතම පිතිකරු, දක්ෂතම පන්දු යවන්නා, අවසන් තරගයේ වීරයා සහ තරගාවලියේ වීරයාට වටිනා කුසලාන පිරිනැමේ.තරගාවලිය සඳහා සහභාගි වන පිටපළාත්වල කණ්ඩායම්වලට නවාතැන් පහසුකම් ලබාදීමට කටයුතු යොදා ඇතැයි සංවිධායක කමිටුව දන්වා සිටියි. වැඩි විස්තර සඳහා 0777241427(තේනුක), 0714821800 (සමන්) හෝ 0714924007 (ධම්මික) අමතන ලෙස සංවිධායක කමිටුව නිවේදනය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=s1403054</link>
    <topic>ග්‍රෙහැම් ස්මිත් ක්‍රිකට් පිටියෙන් සමුගනී</topic>
    <author/>
    <content>අන්තර්ජාතික ක්‍රිකට් කණ්ඩායමක වැඩිම කාලයක් නායකත්වය දැරූ ක්‍රීඩකයා වන දකුණු අප්‍රිකා පිලේ නායක ග්‍රෙහැම් ස්මිත් ජාත්‍යන්තර ක්‍රිකට් පිටියෙන් සමුගැනීමට තීරණය කර තිබේ.ඔස්ට්‍රේලියාවට එරෙහිව කේප්ටවුන් හී පැවැත්වෙන තුන්වැනි ටෙස්ට් තරගයෙන් අනතුරුව ඔහු ක්‍රිකට් පිටියෙන් සමුගන්නා බව කියා සිටියේය.දකුණු අප්‍රිකාව වෙනුවෙන් ටෙස්ට් තරග 108කදී නායකත්වය දැරූ 33හැවිරිදි ස්මිත් එරට ක්‍රිකට් පි‍ලේ වැඩිම කාලයක් එම තනතුරේ සිටි ක්‍රීඩකයා ලෙස වාර්තාපොතට එක්වී සිටියි.'මගේ ජීවිතයේ මා ගත් දුෂ්කරම තීරණය මෙයයි. ක්‍රීඩාවෙන් සමුගැනීමේ තීරණය ගැන මම පළමුවරට කල්පනා කළේ පසුගිය වසරේ අප්‍රේල් මාසයේ මගේ පාදයේ වළලුකරේ සැත්කමක් සිදුකළ අවස්ථාවේ දියි.මගේ පවුලේ සාමාජිකයන් ගැන අවධානය යොමුකිරීමට දැන් මට සිදුවී තිබෙනවා.' තරගය අතරතුර දී ඔහු එසේ නිවේදනය කළේය. අවුරුදු 18දී ක්‍රිකට් පිටියට එක්වූ ස්මිත් සිය පළමුපෙළ තරග දිවිය ආරම්භ කළේ 21හැවිරිදි වියේදීය. ඔහු දකුණු අප්‍රිකාව වෙනුවෙන් සෑම මුහුණුවරකම ජාත්‍යන්තර තරග 347කට සහභාගි වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=s1403055</link>
    <topic>ප්‍රාර්ථනා එල්ලේ තරග 8දා</topic>
    <author>පද්ම ශ්‍රී දසනායක ගෝනපොල සමූහ</author>
    <content>හොරණ ගල්කඩුව සුහද සුභ සාධක සංගමය, ශ්‍රී ලංකා එල්ලේ සම්මේලනය, හොරණ නගර සභාව හා හොරණ ප්‍රාදේශීය ලේකම් කාර්යාලය එක්ව සංවිධාන කරන 'ප්‍රාර්ථනා' එල්ලේ ශූරතාවලිය මේ 8දා පෙ.ව.8.30 සිට හොරණ මහජන ක්‍රීඩාංගණයේදී පැවැත්වේ.හොරණ ප්‍රාදේශීය ලේකම් කොට්ඨාස කණ්ඩායම් සඳහා විවෘත තරගාවලියේ ශූරතාව සඳහා කුසලානය සමගින් රු.15000ක්, අනුශූරතාවට රු.10000ක් පි‍රි‍නැමෙන බව සංවිධායකයෝ පවසති.මීට අමතරව තරග‍යේ වීරයා (රු.5000), හොඳම පන්දු රකින්නා, පිතිකරු සඳහා මුදල් ත්‍යාග පිරිනැමේ. වැඩි විස්තර දු.ක 0716824487 හෝ 0773950844 මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=s1403056</link>
    <topic>ආරක්ෂක සේවා බොක්සිං ශූරතාව යුද හමුදාවට</topic>
    <author>මංජුල හිරිපිටිය-හෝමාගම සංචාරක</author>
    <content>ආරක්ෂක සේවා බොක්සිං තරගාවලියේ ශූරතාව හිමිකර ගැනීමට ශ්‍රී ලංකා යුද හමුදාව සමත්විය. යුද හමුදා කණ්ඩායම රන් පදක්කම් 6ක් දිනාගත් අතර ශ්‍රී ලංකා නාවික හමුදාව හා ගුවන් හමුදාව රන් පදක්කම් දෙක බැගින් හිමිකර ගත්තේය.තරගාවලිය පසුගියදා හෝමාගම පනාගොඩ යුද හමුදා ශාරීරික අභ්‍යාස පුහුණු මධ්‍යස්ථානයේදී පැවැති අතර ජය සංකේත ප්‍රදානය එයාර් වයිස් මාර්ෂල් ලාල් පෙරේරා, මේජර් ජෙනරාල් මනෝ පෙරේරා මහත්වරුන්ගේ ප්‍රධානත්වයෙන් සිදු කෙරුණි.තරගාවලියේ සමස්ත ප්‍රතිඵල - කි.ග්‍රෑ 49 බර පංතිය-ආර්.එම්.පී.ධර්මසේන (යුද), කි.ග්‍රෑ 52 බර පංතිය-ආර්.ඩී.එව්.පී.රුපසිංහ (ගුවන්), කි.ග්‍රෑ 56 බර පංතිය-ඩබ්.ආර්.ටී.වීරක්කොඩි (යුද), කි.ග්‍රෑ 60 බර පංතිය-ජේ.පී.ඒ.මධුශංක (ගුවන්), කි.ග්‍රෑ 64 බර පංතිය-පී.එම්.ඩී‍.රුද්‍රිගු (නාවික), කි.ග්‍රෑ 69 බර පංතිය-එම්.ඒ.දිවාරත්න (යුද), කි.ග්‍රෑ 75 බර පංතිය-පී.ඩී‍.ඩී.මධුරංග (යුද), කි.ග්‍රෑ 81 බර පංතිය-ජී‍.ඒ.එන්.ප්‍රනාන්දු (නාවික), කි.ග්‍රෑ 91 බර පංතිය-ජේ.පී.එන්.ජයවීර (යුද), කි.ග්‍රෑ 91ට වැඩි බර පංතිය-ඒ.ආර්.ඩී.ඒ.තිලකරත්න (යුද).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=s1403057</link>
    <topic>කාන්තා පිලට ජය</topic>
    <author>මහනුවර ක්‍රීඩා විශේෂ</author>
    <content>කුරුණෑගල දිස්ත්‍රික් කාන්තා පිල සමග පැවැති විස්සයි 20 ක්‍රිකට් තරගයෙන් ලකුණු 60ක පහසු ජයක් හිමිකර ගැනීමට මහනුවර දිස්ත්‍රික් කාන්තා ක්‍රිකට් පිල සමත්විය.පළමුව පන්දුවට පහරදුන් කාන්තා ක්‍රිකට් පිල කඩුලු 8ක් දැවී ලකුණු 148ක් රැස්කළ අතර පිළිතුරු ලෙස ඕවර 20 අවසානයේ කුරුණැගල පිලට ලබාගත හැකිවුයේ ලකුණු 78ක් පමණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=f1403051</link>
    <topic>මුස්ලිම් ජනතාවගේ මානව හිමිකම් රැක දුන්එකම නායකයා ජනාධිපතිතුමා</topic>
    <author>සාකච්ඡා කළේ පණ්ඩුක සමරසේකර</author>
    <content>මෙරට මුස්ලිම් ජනතාවගේ මානව හිමිකම් කඩවන බවට ශ්‍රී ලංකා මුස්ලිම් කොංග්‍රසය විසින් ජිනීවා මානව හිමිකම් කවුන්සලය වෙත යොමු කරන ලදැයි කියන වාර්තාවක් සම්බන්ධයෙන් මෙරට ආන්දෝලනයක් ඇති විය. මුස්ලිම් කොංග්‍රසය සන්ධාන ආණ්ඩුව තුළ හිඳීමින් මෙවැනි ක්‍රියාවකට යොමු වීම පිළිබඳව පාර්ලිමේන්තු මන්ත්‍රී ඒ. එච්. එම්. අස්වර් මහතාගෙන් අප කරුණු විමසුවෙමු.* ශ්‍රී ලංකා රජය මුස්ලිම් ජනතාවගේ මානව හිමිකම් කඩ කළා යැයි කියමින් මුස්ලිම් කොංග්‍රසය ජිනීවා මානව හිමිකම් කොමිසමට වාර්තාවක් යැවූ බවට සඳහන් වෙනවා. මුස්ලිම් ප්‍රජාව නියෝජනය කරන පාර්ලිමේන්තු මන්ත්‍රීවරයකු හැටියට ඔබට මේ ගැන කියන්නට තියෙන්නේ මොනවා ද?පළවෙනි කාරණය තමයි මුස්ලිම් ජනතාවගේ මානව හිමිකම් කැඩුවේ කවුද කියන කාරණය. වර්තමාන ශ්‍රී ලංකා ආණ්ඩුවෙන් කිසිම ජාතිකයකුගෙ මානව හිමිකම් කඩල නැහැ. මානව හිමිකම් රකිනවා මිසක්. ඔය වාර්තාව ගැන මටත් දැනගන්නට ලැබුණා. මුස්ලිම් පල්ලි කැඩුවා, මුස්ලිම් ජාතියේ අනන්‍යතාව නැති කළා කියලා. මේවාට ක්‍රිස්තියානි පල්ලිත් ඇතුළත් කරලා.බලන්න මේ සිද්්ධියෙන් අපිට පැහැදිලි වෙන්නෙ මේ අයත් කොයි තරම් විදේශ කුමන්ත්‍රණවලට රැවටිලා ඔවුන්ගේ උගුලේ හිරවෙලා ඉන්නව ද කියන එකයි.අද යම් යම් බලවේගවල උසිගැන්වීම්වලට පුංචි පිකටින් එකක් කළත් ඒවයේ පිංතූර දාලා කැඩිච්චි ගොඩනැගිලිවල පින්තූර දාලා මෙන්න පල්ලි කැඩුවා කියලා sms ගහනවා. ලන්ඩන්වලට නිව්යෝක්වලට. ඉතින් එයාල මේවා හොයා බලන්නෙ නැහැ. ඒක ඇත්ත කියල පිළිගන්නවා.නමුත් මේ රටේ මහින්ද රාජපක්ෂ ජනාධිපතිතුමා තරම් මුස්ලිම් ජනතාවගෙ මානව හිමිකම් ආගමික නිදහස රැකදුන් එකම නායකයෙක්වත් නැහැ. ගිහින් බලන්නකො නුවරඑළියෙ අලුතින් ඉදිකරපු මුස්ලිම් පල්ලිය. අලුත්ගම දර්ගා නගරයෙ ඉදිකරපු මුස්ලිම් පල්ලිය, වැලිගම ඉදිකරල තියෙන මුස්ලිම් පල්ලිය. ඉතින් මේවා පෙනි පෙනී ඇයි ජාත්‍යන්තරයට බොරු කියන්නෙ.අනික එල්.ටී.ටී.ඊ ය විසින් විනාශ කරපු කාත්තන්කුඩි පල්ලිය ජනාධිපතිතුමාගෙ ඍජු මැදිහත්වීමෙන් දැන් ඉදිකරගෙන යනවා.* ඔබ කියන විදියට මුස්ලිම් ජන සමාජයට සිදුවන අසාධාරණකම් පිළිබඳව විදේශ බලවේග වලට අසත්‍ය තොරතුරු සපයනවා වගේම ඔවුන්ට සිදුවන යහපත පිළිබඳව සත්‍යය පවසන්නට සුදුසු යාන්ත්‍රණයක් රට තුළ ක්‍රියාත්මක නොවීම නේද මේකෙ තියෙන වරද?ඒක හරි. නමුත් සත්‍යය එන්නෙ අසත්‍යයට පිටුපසින්නෙ. හැමවෙලාවෙම අසත්‍ය ඉක්මනින් එනවා. නමුත් සත්‍යය එන්න ටිකක් පරක්කුයි. ජිනීවා, ලන්ඩන් මොනවා කීවත් ලෝකයේ ඉන්න මුස්ලිම් ප්‍රජාව මේ දේ තේරුම් අරගෙනයි ඉන්නෙ. ඒ නිසා මගේ හිතවත් හකීම්ටවත් මුස්ලිම් කොංග්‍රසයටවත් බැහැ සත්‍යය වළදමන්න. හැබැයි අප රටේ අවශේෂ බලවේගයනුත් තේරුම් ගන්න ඕනැ මේ ද්‍රවිඩ ඩයස්පෝරාවෙන් ලාබ ප්‍රයෝජන ගන්න කුරිරු මිනිසුන්ට ඒ සඳහා අවස්ථාව සලසල දෙන්න එපා කියලා.* නමුත් මෙතන තියෙන ගැටලුව තමයි රට කරවන සංධාන ආණ්ඩුව තුළ පක්ෂයක් හැටියට හිඳිමින් මුස්ලිම් කොංග්‍රසය රටට විරුද්ධව ජිනීවා මානව හිමිකම් කොමිසමට තොරතුරු සැපයීම?ඕකට තමයි කියන්නෙ එක පතේ එකට හිඳගෙන කමින් එයට පහරනවා කියන එක. මම ඉතාම කාරුණිකව ඉල්ලා සිටිනවා හකීම් ඇමතිතුමාගෙන් එහෙම කරන්න එපා. රටේ නොයෙක් වරප්‍රසාද ලබමින් ඉන්න ගමන් මුස්ලිම් ජනතාව මේ රටේ වෛරක්කාරයන් කරන්න එපා. වසර සිය ගණනක් ඈතට ගත්තොත් අපේ රටේ මුස්ලිම් නායකයෝ විදේශ බලවේගවලින් අපේ රට මුදවා ගන්න උදව් කළා. එවැනි මුස්ලිම් නායකයෙක් තමයි ටී. බී. ජයා කියන්නෙ. ඔවුන්ගේ පාරෙ තමයි අපේ නායකයෝ ගමන් කළ යුත්තෙ.බලන්න මුත්තයියා මුරලිදරන්. ඔහු දේශපාලන නායකයෙක් ද?ලෝකය පිළිගත් ලෝක පූජිත ක්‍රිකට් ක්‍රීඩකයෙක්. එතුමා කැලම් මැක්රේට කීවේ මොකක්ද? අපේ සංහිඳියාව ඉතාම හොඳයි. රටේ සෑම ජාතියකටම නිදහසේ ජීවත්වෙන්න දැන් අවකාශ තිබෙනවා. මේ රටේ ප්‍රශ්න තිබෙනවා නම් අපිට විසඳාගන්න පුළුවන්. සියල්ලන්ම ශ්‍රී ලාංකිකයින් හැටියට සහජීවනයෙන් ජීවත්වෙනවා කියලා. ‍ලෝක කුසලානය ගෙනාව අර්ජුන ඕස්ට්‍රේලියානු විනිසුරුවන්ගෙන් මුරලිදරන් බේරාගන්න කරපු සටන මුළු ලෝකයම දැක්කා. මොකද අර්ජුන දෙමළෙක් ද? නැහැ. ඔහු සටන් කළේ නායකයෙක් හැටියට ශ්‍රී ලංකාව වෙනුවෙන්.මෙන්න මේවයි ආදර්ශයට ගන්නන ඕනෑ චරිත හකීම් මහත්මයෝ.* මේ ප්‍රශ්නයේදී හකීම් ඇමැතිවරයා කියල තිබුණෙ සන්ධානයෙන් ඉවත් වෙන්නෙ නැහැ කියලා නේද?තේරෙනවා නේද දැන් ඉදිරියට වෙන්න යන්නෙ මොකක්ද කියලා. සන්ධානය තුළ කැබිනට් ඇමැති තනතුරක් දරමින් ඔහු මේ රටට ද්‍රෝහිකම් කරනවා. සන්ධානයෙන් ඉවත් වෙන්නෙත් නැහැ. නමුත් ඔය ඉන්නෙ ඉවත් කරනතුරු. එහෙම කළාම එයත් මෙයාලගෙ වාසියට හරවා ගන්න පුළුවන්. මෙන්න මේකයි මේ අයගෙ සැලසුම.* නමුත් නායකයෙක් හැටියට ඔහු තුළ යම් සැලසුමක් ඇති. ඒත් මුස්ලිම් ජනතාවගෙන් බහුතරයක් ඉන්නෙ සිංහල මිනිසුන් සමඟ බොහොම සාමකාමීවයි?මෙන්න මේ සාමුහිකත්වය තිබෙනතුරු මේ රටේ මුස්ලිම් ජනතාව කවදාවත් රටට විරුද්ධ වෙන්නෙ නැහැ. ඒ නිසා පුන පුනා කියන දෙයක් තමයි හකීම් මහත්මයාණෙනි අවුල් ඇතිකර රට අස්ථාවර කරන්නට එපා. එය මුස්ලිම් ජනතාවට කරන ද්‍රෝහිකමක් කියලා.* ඔබ හකීම් ඇමතිවරයාට දොස් පැවරුවත් එම වාර්තාව ජිනීවාවලට යැව්වේ පක්ෂයේ ලේකම්වරයා නේද?ලේකම් යැව්වත් ඒ බව පක්ෂ නායකයා දැනගන්න එපායැ. අඩුම ගණනේ එයා ප්‍රකාශයක්වත් කරල තිබුණේ නැහැනෙ. මෙය අපේ පක්ෂයේ මතයවත්, මගේ මතයවත් නෙවෙයි. අපි සියල්ල සාමකාමීව සහජීවනයෙන් ජීවත් වෙනවා කියල තවමත් එතුමා එහෙම ප්‍රකාශයක් කරල නැහැනෙ.* හොඳයි උතුරු පළාත් මහ ඇමැති සී. වී. විග්නේෂ්වරන් මහතාත් ජිනීවා මානව හිමිකම් සමුළුවට වාර්තාවක් යවා තිබෙනවා කියල ආරංචියි. ඔබට මේ ගැන කියන්නට තිබෙන්නෙ මොනවාද?විග්නේෂ්වරන් මහත්මයා සාධාරණීකරණය කරන්න යන්නෙ හරිම අසාධාරණ දෙයක්. යාපනයේ ශතවර්ෂයකට අධික කාලයක් මුස්ලිම් දමිළ වැසියන් එකට වාසය කළා. ඔවුන්ගේ මේ සහසම්බන්ධතාව අවුල් කළේ එල්. ටී. ටී. ඊ. සංවිධානයයි. මුස්ලිම්වරුන්ට වෙන්කර තිබුණු යාපනයේ ඒ. එම්. අශීස් පාසල, සදීකා පාඨශාලාව විනාශ කළේ එල්. ටී. ටී. ඊ. යයි. යාපනයේ පුරපති වෙලා හිටිය ඒ. ඒ. අරීස් ගේ ගෙදර සමතලා කරල දැම්මා. මහාධිකරණ විනිසුරු අබ්දුල් කාදර්ගේ නිවස පොළවට සමතලා කළා. මුස්ලිම් වැසියන් 72,000 ක් යාපනයෙන් පැන්නුවා.මෙන්න මේවා එහෙමම තියෙද්දී දෙමළ ජනතාවගේ මානුෂීය අයිතීන් උල්ලංඝනය වීම පිළිබඳ ජිනීවාවලට තොරතුරු සපයනවා.විග්නේෂ්වරන් කියන්නෙ උතුරු පළාතේ දෙමළ ජනතාවගේ පමණක් මහ ඇමැතිවරයා නෙවෙයි, සමස්ත උතුරු පළාතේම සිටින සියලුම ජාති ආගම්වල සිටින සියලුම ලාංකිකයන්ගේ මහ ඇමැති. ඉතින් එතුමා පෙනී සිටින්න ඕනෑ ඒ වෙනුවෙන්. එල්. ටී. ටී. ඊ. ය කළ සියලුම පාප ක්‍රියා ශ්‍රී ලංකා රජයට දාන්නයි එතුමා ක්‍රියා කරන්නෙ.* හොඳයි මෙවැනි ක්‍රියාවන්ගෙන් විග්නේෂ්වරන් මහ ඇමැතිවරයා බලාපොරොත්තු වන්නේ කුමක් කියලද ඔබ හිතන්නෙ.එතුමා ලෝකෙට පෙන්නන්න යන්නෙ මානව හිමිකම් උල්ලංඝනය වුණේ ද්‍රවිඩ ජාතිකයන්ගෙ පමණක් කියලයි. නමුත් එල්. ටී. ටී. ඊ. යෙන් සිදුවුණු කිසිම වරදක් ඔහු නොදැකීම ඉතාම හාස්‍යයට කරුණක්. මම දැඩිව කියන්නෙ විග්නේෂ්වරන්ට මුස්ලිම්, සිංහල ජනතාවට එල්. ටී. ටී. ඊ. යෙන් සිදුකළ විපත ගැනත් අහන්න කියලයි.අරන්තලාවේ භික්ෂු ඝාතනය, කැබිතිගොල්ලෑවෙ සිසු දරු දැරියන් ඝාතනය කිරීම, ශ්‍රී මහා බෝධියේ ඉදිරිපිට සිල්ගත් උපාසක උපාසිකාවන් ඝාතනය කිරීම, දළදා මන්දිරයට බෝම්බ ප්‍රහාර එල්ල කිරීම, මෙරට පිටරට රාජ්‍ය නායකයන් ඝාතනය කිරීම මේවා මිනිස් අයිතිවාසිකම්වලට එකඟ ද? මම අහන්නෙ.* හොඳයි, එහෙමනම් මුස්ලිම්වරුන් වෙනුවෙන් ඔබ ජිනීවාවලට කරන යෝජනාව මොකක්ද?මම කියන්නෙ අපිට විරුද්ධව විතරක් නෙවෙයි, එල්. ටී. ටී. ඊ. සංවිධානය කළ මානුෂීය හිමිකම් උල්ලංඝනය කිරීම් පිළිබඳවත් ස්වාධීන පරීක්ෂණයක් කළ යුතුයි කියලයි. එතකොට සත්‍යය හෙළි වේවි. එතෙක් සත්‍යය සැඟවී තියෙයි. සත්‍යය සඟවන්න විග්නේෂ්වරන්ටවත් හකීම්ටවත් බැහැ. එය සොබාදහමින් ම හෙළිකරයි. ඒ වෙනුවෙන් සියලු බලවේග ඒකරාශී කළ යුතුයි කියලයි මම කියන්නෙ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=f1403052</link>
    <topic/>
    <author>සංවාදය කාංචනා අමිලානි සේයාරූ - නිලන්ත ගමගේ</author>
    <content>ඕ ‘සර්පයා’ දු‍ටුවේ නොවේ. තෙමේම සර්පයා වූ හෙයින් අන්‍යයෝ සර්පයා දුටහ. කියැවූහ. උකටලීව කල්පනාවට වන්හ. තිස් වසකින් ස්වකීය හැව හැරපියා සාහිත්‍ය සමාජය අභිමුව පෙනී සිටින්නට වූයෙන් කේ.කේ.සමන් කුමාර නම් ඔහු ‘සර්පයකු හා සටන් වැද’,’එසඳ මම බලා සිටියෙමි’ සහ ‘සඳැල්ලෙන් වැටී මිය ගිය ඔවුහු’ නම් වාසගම් සහිතව කෙටිකතා ත්‍රිත්වයක් ලියූ හෙයින් ද,’පිනි අහුරක් ඉහිරුණා’ සහ ‘නේරංජනේ ඉස්නානේ’ නමින් ආන්දෝලනාත්මක නවකතා ද්විත්වයක් ද ලියූයෙන් ද මහා කැලඹීමක් ඇති විය. ‘නඟා මැරූ අල’ දීර්ඝ කාව්‍ය සංග්‍රහයක් වුයෙන් ද අරවින්ද හෙට්ටිආරච්චි සමඟ ‘ලොලීටා’ පරිවර්තනය කෙරූවෙන් ද ලාංකීය සාහිත්‍ය සමාජය ඔහු යළි කියැවිය යුතුමය. තිස් වසකින් ඉක්බිතිව ඔහුගේ පළමු කෙටිකතා සංග්‍රහය වූ ‘සර්පයකු හා සටන් වැද’කියැවීම හා තෙවැනි මුද්‍රණය එළි දැකීම මාර්තු මස 06දා සවස 3.00ට මහජන පුස්තකාලයේදී සිදුවේ. ඒ නිමිත්තෙන් ද මේ හෘද සංවාදය දිග හැරෙයි.* ‘සර්පයෙකු හා සටන් වැද’ තිස් අවුරුද්දකට පසුව නැවත කියවන්නේ ඇයි?ඒ කියවීමට මුල් වෙන්නේ මම නෙවෙයි. මම කරපු නිර්මාණාත්මක ලේඛන පාඨමාලාවට සම්බන්ධ වූ කිහිප දෙනෙක් ‘සර්පයකු හා සටන් වැද’ නැවත මුද්‍රණය කරන්න උත්සාහ කළා. නමුත් ඔවුන්ගේ විසිරීමත් එක්ක ඒක යටපත් වුණා. ඒ පාඨමාලාවට සම්බන්ධ වෙච්ච කෙනෙක් තමයි මගේ මිතුරකු වන මෙහි ප්‍රකාශකයා. සයුර යනුවෙන් ඔහු ප්‍රකාශන වැඩපිළිවෙළක් ආරම්භ කොට තිබෙනවා.ඉතින් මේක අලුත් කෘතියක් නොවන නිසා මෝස්තරේට අනුව දොරට වැඩීමක් තියන්න බෑ. ඒ නිසා නැවත කියවීමක් ඔවුන් සංවිධානය කළා. ඒ නැවත කියවීම දකිනකම් මටත් කිසිවක් කියන්න බෑ. අඩුම තරමින් මේක නැවත කියවන්න දෙයක් තියෙනවද කියලාවත් මට තීරණය කරන්න බෑ. අනෙක් අයගේ කතා බතා අනුව තමයි මට හිතෙන්නේ මේකෙ මොකක් හරිම ඇතියි කියලා.* අවුරුදු තිහකට පසුව ඔබ විසින්ම මේ කෙටිකතා සංග්‍රහය නැවත ලිව්වොත් කළොත් එහි ප්‍රතිඵලය කුමක් වේවිද?මට නම් ලියපු එකක් ආයෙත් ලියන්න බෑ. මට කපලා හදන්නවත් බෑ. මම ස්වයංසිද්ධ ආවේශයකින් ලියන්නෙක්. කුලීකුරක්කන් හැටියට ජීවත් වෙන්න ලියන දේවල් මිසක් මට නම් ආයෙත් ලියන්නවත්,කපලා කොටලා හදන්නවත් බෑ. ඒක වැ‍රැදියි කියලා නෙමේ මං කියන්නේ. මට බෑ. එච්චරයි. පුළුවන් වුණා කියමු; එකම ගඟට දෙවරක් බහින්න බැහැ,ගඟ ඒ ගඟම වෙන්නෙ නැහැයි කියන එක තමයි මට හිතෙන්නේ. අද මට දුවෙක් ඉන්න නිසා කොහොමටවත් සර්පයා කතාව නම් ලියවෙන්නෙ නැති වෙයි. ලිව්වත් ඔය තරම් මානුෂිය විදිහට ඒ තාත්තා හෝ ඒ සම්බන්ධය ගැන ලියන්න,දකින්න බැරි වේවි.* කෙටි කතාව කලාවක් විදිහට අපේ රටේ වැඩෙන ආකාරය ගැන ඔබ තෘප්තිමත්ද?කෙටිකතාව කියලා එකක් එක ගෙඩියක් හැටියට මම දකින්නෙ නෑ. කෙටිකතා කියලා කිව්වොත් නිවැ‍රැදියි කියලයි මම හිතන්නේ. මම දකින ආකාරයට නම් අජිත් තිලකසේන ඒක කූටප්‍රාප්තියට ගෙනිච්චා. සයිමන් තවත් ආකාරයකින් ප්‍රේත වස්තුව වැනි කෙටිකතා තුළින් මස්තකප්‍රාප්ත කළා. කම්මැල්ලවීර තවත් අතකින්. නිශ්ශංක විජේමාන්න තවත් අතකින් එය ඉදිරියට ගෙනිච්චා. පියල් කාරියවසම් වැනි නව පරපුර තවත් අතකින් ඒකට ප්‍රවේශ වෙනවා. ඒක විවිධයි. ඒ විවිධත්වයත් එක්කයි අපිට කෙටිකතා ගැන කියන්න වෙන්නේ.මම පුද්ගලිකව අජිත්ගෙ කෙටිකතා තමයි කෙටිකතා කියන තැන ඉන්නවා. ඒත් ඒක පරම,එකම එක කියලා මට කාටවත් නිර්දේශ කරන්න බෑ. ඒක අධිකාරවාදීයි. ඒක මගේ විදිහට ජීවත් වෙන්න කියනවා වගේ.ඒත් අජිත් ‘සුබ රාත්‍රියක් අහවරයි'වලින් පස්සේ වෙනත් ගමනක් ගියා. මම නම් ඒකට කැමති නෑ. මට ඒවා විශ්වයක් පරමාණුවක් තුළ අධිතෘප්ත වෙච්ච කලින් ඒවා වගේ නෑ.එක් අතකින් ඉදිරියට තබන පියවර තවත් අතකින් අනිවාර්යෙන්ම ආපස්සට තැබෙන්නකි කියන එංගල්ස්ගේ ප්‍රකාශය තමයි මට අජිත්ගෙ පසුකාලීන නිර්මාණ ගැන හිතෙන්නේ. මට මෑත කාලීන සියලු තරුණයන්ගේ නිර්මාණ කියවන්න ලැබිලා නෑ. ඒ නිසා ප්‍රකාශයක් කරන එක අසාධාරණ වෙන්න පුළුවන්.නමුත් ගුණරත්න වික්‍රමගේගෙ,ජයන්ත කළුපහනගෙ,ගාමිණී ඒකනායකගේ කෙටිකතා ඇතුළෙ යම් මංහසරක් සලකුණු කරනවා.දියුණුයි කියන රටක වුණත් ඉතින් අවුරුද්දෙන් අවුරුද්දට විශිෂ්ට ලේඛකයෝ බිහි වෙන්නෙ නෑනෙ. අනික දිනුම් කණු ලකුණු කරලා මෙතෙන්ට දුවපන් කියලා සාහිත්‍යය කරන්න බෑ. ඉතින් මේ වැඩෙන ආකාරය ගැන තෘප්තිමත් වෙන්න වෙනවා. මෙච්චර පුංචි රටට මේ මදෑ කියලා තමයි කියන්න තියෙන්නේ.* සම්මාන දඩයමට ගොදුරු වෙච්ච ලංකාවෙ සාහිත්‍ය රචකයන් වගේම පොත් වෙළෙන්දන් අතර දෝලනය වෙන අනාගත සාහිත්‍යයට අත් වෙන්න නියමිත ඉරණම ගැන අනාවැකියක් කියන්න ඔබ කැමතිද?අනාවැකි කියන්න නම් දෙයක් නෑ. දැනටම ඒක ඇස් ඉස්සරහාපිට පේන්න තියෙනවා.විශිෂ්ටතම නවකතාවක් වෙන්න විභවයක් තිබිච්ච ‘මරියා සිලොනිකා වස්තුව’ අබ්බගාත කෘතියක් වෙන්න සමාජ ව්‍යාපාරවල නායකයන් ගැන අත් අරින්න බැරි බෝධිසත්වවාදී මරු විකල් දෙබිඩි දෘෂ්ටියට අමතරව බලපාලා තියෙන්නේ ඔබ කියන කාරණය. අගනා මුතු ඇටයක් ඇතුළේ වැඩෙමින් තිබ්බ බෙල්ලෙක්ව කට්ට කඩලා නොවැඩිච්ච මුතු බෙල්ලා අරන්. තව අවුරුදු පහක් ඒක වැඩෙන්න ඇරියා නම් ඒක විශිෂ්ට නිර්මාණයක්.ඒත් මේ පාර පොතක් නැද්ද,ළඟදි මුකුත් ලිව්වෙ නෑ නේද,එතනින් ඉවරයි නේද වගේ දවස ගානෙ වැසිකිලි යනවා,නැත්නම් කිකිළියෝ බිත්තර දානවා වගේ දෙයක් කියලා සාහිත්‍ය කෙරුවාව හිතන් ඉන්න අයගෙ ප්‍රශ්නවලින් හිත රිද්දා ගන්න,කාටවත් කාඩ් එක මාක් කරන්න,තමන්ගෙ වටිනකම,අනන්‍යතාව,කොටින්ම තමන් මේ විදිහට ගියොත් අමතක වේවි කියලා බය හිතෙන කාටවත් මේක ඇතුළෙ විශිෂ්ට නිර්මාණ කරන්න බෑ.එදා පුළුවන්කම තිබ්බා ඩොස්ටොව්ස්කි වගේ ජීවත් වෙන්න ලෑස්ති නම්,නැත්නම් සයිමන් වගේ ජීවත් වෙන්න ලෑස්ති නම්. ඒත් නව ලිබරල්වාදයත්,පාරිභෝගිකවාදයත් ඒකට තිත තිබ්බා. සාහිත්‍යය කර්මාන්තයක් වෙනවට මම එක පයින් කැමතියි. ඒත් ඒ වෙන විදිහ හරිම විකෘතියි. දැන් මේක ඇතුළේ ඒ නව ලිබරල්වාදී ලුබ්ධිමය ආර්ථිකයක් එක්ක ගැට ගැහිච්ච සාහිත්‍යය කර්මාන්තය ඇතුළෙන් මුකුත්ම මින් එහාට වෙන්න බෑ. විසිත්ත කාමර සරසන චිත්‍ර වගේ පාඨකයන්ට කියවන්න නවකතා බිහි වේවි.මම සාහිත්‍යය කියන්නේ විසිත්ත කාමර සාහිත්‍යය නෙවෙයි.මාර්කේස් කාර් එක විකුණලා ලිව්වා. ඒත් නොබෙල් තෑග්ග බලාගෙන ලිව්වෙ නෑ. නමුත් අපේ රටේ අද නවකතාවක් ලියන්න හිතන කොටම,වස්තු බීජයත් එක්කම තවත් දෙයක් පිළිසි‍ඳෙනවා. ඒ තමයි ස්වර්ණ පුස්තක දොළදුක. මේක හරියට හූනියමක් වගෙයි.* කෙටිකතා පොත් තුනක්,විවාදාපන්න නවකතා දෙකක්,පද්‍ය සංග්‍රහයක්,යොවුන් කතා,ළමා කතා,විචාර,පරිවර්තන බොහොමයක් පසු කළ ඔබ ඊළඟට කුමක් කරයිද? සාහිත්‍ය සමාජයට නිතර බෝම්බ අතෑරපු ඔබ දැන් නිෂ්ක්‍රීයයිද?මම ගිනි කන්දක් වගෙයි තාමත්. ඒත් මේ කාලෙ නම් නිවිලා. උඩින් පේනවා ඇත්තෙ හිමවලින් වැහිලා. හරියට හේමන්ත නිද්‍රාවක් වගේ. 1993දී නේරංජනේ ලිව්වට පස්සේ මම බෝම්බ හැදුවෙ නෑ. ඉන් පස්සේ තැන තැන බෝම්බ අතේ තියාගෙන චණ්ඩි පාට් දැම්මා මිසක්. ඊට පස්සේ මම කළේ බෝම්බ ප්‍රදර්ශනය කරපු එක විතරයි. තව කල් තියෙනවා.ඊළඟට මම බෝම්බ අත අරින්නේ නෑ. මමම බෝම්බයක් වෙලා පුපුරන්නයි කල්පනාව. බිග් බැන් එකකට තව ශක්තිය ඕනේ. මට ලියන්න වෙලාවක් නොදෙන මේ කලකණ්ණි ආර්ථිකයට,ජීවන ප්‍රශ්නවලට මම ස්තූතිවන්ත වෙනවා. ඒක එක අතකින් ආශිර්වාදයක්. මොකද අබ්බගාත යමක් මගෙන් එන්න තියෙන ඉඩ වළක්වන්න ඕන නිසා. මීළඟට මමයි පුපුරන්නේ. මම කියන්නේ මම නොවන නිසා ඒක සාහිත්‍යය සමාජයට විතරක් බලපාන එකක් නම් නෑ.* අපේ කොදෙව්වෙන් එහා කෙටිකතා කලාවේ හැඩතල සහ එහි පැතිරීම මෙන්ම දියුණුව ගැන ඔබ දරන්නේ මොන වගේ අදහසක්ද?ඇත්තෙන්ම මට ලොකු අදහසක් නෑ. නමුත් පොදුවේ සාහිත්‍යය මායා යථාර්ථවාදී සන්නාමයෙන් හා පශ්චාත් නූතන සන්නාමයෙන් අඩස්සි ගත වුණා. පශ්චාත් නූතනවාදය නවකතාවේ සුජාතබව ප්‍රශ්න කළත් කෙටිකතාව නොතකා හැරුණා. ආයිත් වටයකින් යථාර්ථවාදී සාහිත්‍යයේ උරුමය සර්පිලාකාර විදිහට පැමිණෙමින් තිබෙනවා. ඇලිස් මුන්රෝට නොබෙල් ලැබුණේ එහි දර්ශකයක් විදිහට. එක තැන පල්වීමට එරෙහිව. දියුණුව කියන්නේ රේඛීය එකක් නෙවෙයි.දියුණුවක් තියෙනවා නම් අනිවාර්යෙන්ම පිරිහීමක් තියෙනවා. අනික දියුණුව කියලා එක දියුණුවක් ඇත්තෙ නෑ. ඒක ඕනම දේකට අදාළයි. කෙටිකතාවටත් එහෙමයි. ඩොස්ටොව්ස්කි අපස්මාරෙන් පස්සෙ ලෝකෙ දැක්කා වගේ ආයෙත් හෙමින්වේ,ඩොස්ටොව්ස්කි,ඩිකන්ස්,චෙකොප් කියවන්න කාලය ඇවිත්. මූලධර්ම කරා ආපහු යන්න කාලය ඇවිල්ලා. ඒත් ඒ ආපස්සට නෙවෙයි,ඉස්සරහට. සර්පයකු හා සටන් වැදි එම්බා පුරුෂය, තොප කුමන කාලාවකාශයක සිටියේද? තිස් වසරකට පසුවත් මම් අසන්නේ එයමය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=f1403053</link>
    <topic>එරික් ඉලයප්ආරච්චි අහසින්-පොළොවට පනී!</topic>
    <author>රන්ජන් අමරරත්න</author>
    <content>ස්වාභාවික ව්‍යසන තේම‍ා කොට රචනා වූ ප්‍රබන්ධ - කථා දහස් ගණනක් ලෝක සාහිත්‍යයෙහි පවතී. ඒ සියල්ල මුළුමනින් ම කියවා දැමීමට ජීවිත කාලය වුව මදි තරම් ය.මේ ව්‍යසන අතරින් සුනාමිය හෙවත් මුහුද ගොඩගැලීම අපට විශේෂ වේ. ශ්‍රී ලංකාව අතීතයේ කිහිප වරක් ම මුහුද ගොඩ ගැලීමට යටත් වූ බව සඳහන් ය. ඒ පිළිබඳ ලිඛිත සාක්ෂි පුරාතන සාහිත්‍යයෙන් උපුටා ගත හැකි ය. එහෙත් නූතන සමාජය සුනාමියේ සජීවී අත්දැකීම් උකහා ගත්තේ 2004 දෙසැම්බර් 26 බොක්සිං දිනයේ දී ය.එම බිහිසුණු විපතට දසකය පිරෙන්නට මාස කිහිපයක් තිබිය දී මතකය අවදි කරමින් තවත් සුනාමි - ප්‍රබන්ධයක් කලඑළි දැක තිබේ. එය එරික් ඉලයප්ආරච්චි මහතාගේ “පාදයාත්‍රා” ය.පශ්චාද් සුනාමි සමයේ අපගේ පාඨක සමාජය තුළ සංවාදයට ලක් වූ ප්‍රබන්ධ කථා කිහිපයක් තිබේ.සොනාලි දැරණියගලගේ “අ මෙමෝස් ඔෆ් ලයිෆ් ආෆ්ටර් ද සුනාමි” ජෝග් ෂෝර්ගේ “ක්‍රොස් කරන්ට්ස්” හා ජපන් ලේඛිකාවකගේ ප්‍රබන්ධයක් ද ඒ අතර ප්‍රධාන වේ. සුනාමිය මුල් කොට සිංහලෙන් රචනා වූ ප්‍රබන්ධ ඉතා සීමිත ය. යුද්ධය මෙන් ම සුනාමිය ද කතා රචකයන්ගේ විමර්ශනයට හසුවූයේ අඩුවෙන් ය. මේ අඩුව පුරවන්නට මෙන් එරික් සිය කෘතිය සම්පාදනය කර තිබේ.සොනාලි දැරණියගලගේ කෘතිය ස්වචරිතාපදානයක් සේ සැලැකීම වඩා නිවැරැදි ය. එහි ඇත්තේ සුනාමියට මුහුණ දී සැමියා, දරුවන් හා මාපියන් අහිමි කරගත් ගැහැනියකගේ ඛේදවාචකය යි. දරාගත නො හැකි බරපතළ ආවේගයන්ගෙන් සමන්විත එම ප්‍රබන්ධය ඒක පාර්ශ්වික ය. නවකතා ලක්ෂණවලින් හීන ය. ජෝන් ෂෝර්ගේ කෘතිය ප්‍රබන්ධ කථාවක ලක්ෂණ ප්‍රකට කරයි. සංචාරක කලාපයකට කඩා වදින සුනාමිය එහි ජීවිත අවුල් කරන ආකාරය කතුවරයා කියයි.ගලවාගැනීමේ ක්‍රියාවලිය, ප්‍රතිසංස්කරණ, සරණාගත ජීවිතය හා ආදරය ගැනත් ඔහු කියයි. ජපන් ලේඛිකා වගේ ප්‍රබන්ධයට තේමා වී ඇත්තේ 2011 ජපානය අසල ඇතිවූ සුනාමිය යි. එහෙත් මේ කෘති මගින් මිනිස් ජීවිත පිළිබඳ අලුත් යමක් මතුවන්නේ නැත. කොටින් ම ඒවා සිදුවීම් පෙළගැස්වීමකට පමණක් සීමා වී ඇත. ජීවිතාවබෝධයකට හෝ සියුම් රසවින්දනයකට එළැඹුමක් එම පොත්වල නැත.එරික් ඉලයප්ආරච්චි මහතාගේ ප්‍රබන්ධය ඊට වඩා වෙනස් ය. සුනාමිය නොව; සුනාමියට හසු වූ මිනිසුන්ගේ වෙනස්වීම සියුම් ලෙස චිත්‍රණය කරන්නට කතුවරයා ප්‍රයත්න දරයි. ඔහු මියගිය හා ජීවත්වන මිනිසුන් පිළිබඳ අපූරු සිතුවමක් අඳියි. සුනාමියෙන් මියගිය මිනිසුන් ද, සුනාමියෙන් පසු ජීවත්වන මිනිසුන් ද ධනපති මජර සංස්කෘතියේ කොටස්කාරයන් ලෙස කරන අමනකම් හා වංචාවන් වරෙක හාස්‍යයට ලක්කරන කතුවරයා තව වරෙක ඒවා උපේක්ෂාවෙන් නිරූපණය කරයි. ඔහු ගේ ප්‍රකාශනය සුනාමියෙන් පසු ශ්‍රී ලංකාවේ සමස්ත චිත්‍රය ලෙස ගත හැකි ය.පශ්චාද් සුනාමි අවධියත් සමඟ සුනාමි උප සංස්කෘතියක් පිළිබඳ කතාබහක් මතු විය. එහි ප්‍රධාන ධාරා දෙකක් පැවැතිණි. පළමුවන්න සුනාමි ආධාර භාවිත කළ අලුත් ආයෝජකයන්ගේ ජාලය යි. ඊට සුනාමි ආධාරක කණ්ඩායම්, රාජ්‍ය නො වන සංවිධාන හා ස්වේච්ඡා සංවිධාන ඇතුළත් ය. දෙවන්න සත්‍ය ලෙස ද, ව්‍යාජ ලෙස ද සරණාගත තත්ත්වයට පත් වූ පිරිසගේ එකතුව යි. සමහරෙක් කඳවුරුවලට ගාල් වූහ. සමහරෙක් වෙනත් ස්ථානවල සිට ආධාර පැතූහ.ලෝක බැංකුව, රතු කුරුස සංවිධානය, රාජ්‍ය නො වන සංවිධාන හා ධනපති රටවල් වෙන වෙනමත් ශ්‍රී ලංකාවට අඛණ්ඩ ව ආධාර සපයන්නට වූහ. මෙහි නියාමනයක් නො තිබිණි. පසුවිපරමක් නො තිබිණි. විගණනයක් ද නො තිබිණි. තරුණ ටයිකාරයන් අතට රිසි සේ මුදල් ගලා එන්නට විය. ඔව්හු ඒවා රිසි සේ වියදම් කරන්නට වූහ. මේ පිරිසගේ ගනුදෙනු සඳහා අලුත් නවාතැන්, අලුත් ලැඟුම්හල්, අලුත් හෝටල් ඉදිවිණි. ඒ සෑම තැනකම පාහේ දක්නට ලැබුණේ නාස්තිකාර හා වංචාකාර වියදම් ය. පශ්චාද් සුනාමි සමයේ දූෂිත වෙළෙඳ පොළක් ද බිහි විණි. කතුවරයා නිරූපණය කරනුයේ මේ සමස්තයේ සුවිශේෂී දේවල් ය.“පාත්‍ර යාත්‍රා” නවකතාව ආරම්භ වන්නේ මරණ කිහිපයක සංකේත සමඟය. ඊළඟට එය විකාශය වන්නේ පැරෑලියේ දී අනතුරට පත් කෝච්චිය සමඟින් ය. එය කිරි කෝච්චිය ලෙස හැඳින් වේ. කිරි කෝච්චියේ ගමන් ගන්නා ජයසුමන නම් හමුදා සෙබළාට තම පෙම්වතිය අහිමි වන්නේ ද මේ ගමන තුළදී ය. සුනාමියෙන් ජයසුමන තල්ලු වී යන්නේ පාළු දූපතක් වෙත ය. අනෙක් අතින් ඒ දූපතට ගසා එන්නේ තරුණ නීතිඥවරියක වූ ජානකී ය.ජානකී, ජයසුමන, ජිනදාස හා ලයනල් මේ වෘත්තාන්තයේ ප්‍රධාන භූමිකා‍වෝ ය. සෑම චරිතයක් ම එකිනෙකට පරස්පර ගතිලක්ෂණවලින් හෙබිය. ජානකී සුළු ධනේශ්වර චින්තනයක් සහිත මධ්‍යම පන්තික ගති-සිරිත්වලින් හෙබි තරුණ ගැහැනියකි. ඈ හැමවිට ම ඉහළ ස්ථරය ඉලක්ක කරගෙන ඒ පසුපස හඹා යන්නී ය. ලයනල් ඇගේ පුරුෂයා ය. ඔහු කුහක වාමාංශිකයකු, මිනීමරුවකු හා වංචාකාරයකු ලෙස නිරූපණය කෙරේ. ලයනල්ට ඇත්තේ දෙබිඩි ජීවිතයකි. ඔවුන් දෙදෙනාගේ පවුල් සංස්ථාව බලහත්කාරයෙන්, වෛරයෙන් හා පළිගැනීමෙන් පිරී පවතී. ජානකී ලයනල්ගේ දරුවකුට කැමැති නැත. ඇය මේ ජීවිතයෙන් පලා යෑමට සැලැසුම් තනන අතර සුනාමිය ඇගේ පිහිටට එයි.ජිනදාස ජානකීගේ මස්සිනා ය. ඔහු අවංක පොලිස් නිලධාරියකු ලෙස පෙනී සිටින’මුත් මේ ඛේදවාචකය තුළ දී ලයනල්ගේ හොර තුවක්කුවෙන් මිනී මරන්නට ද පෙලඹෙයි. ජීවිතය පුරාවට ම සිය නෑනණ්ඩියට රහසින් ආදරය කරන ජිනදාසට ද සුනාමිය පිහිට වෙයි. සුනාමියෙන් පසු ජානකී හා ජිනදාස විවාහ වෙති. ජයසුමන උතුරේ යුදමය අත්දැකීම් ඇති හමුදා නිලධාරියෙකි. පර පීඩක මානසිකත්වය ඔහු ළඟ ද තිබේ. තම පෙම්වතිය දූෂ්‍ය කරන ජයසුමන හුදෙකලා දූපතේ දී ජානකී ද පරිහරණය කරයි. පසුව ඔහු ඈ පසුපස හඹා යයි.සඟිස් වැනි ආවතේවකරුවන්, ජයසුමනගේ පෙම්වතිය බඳු විශ්වවිද්‍යාල ශිෂ්‍යාවන්, ඉතාලි දොස්තර වැනි විදේශිකයන්, පාතාලයන්, මුදලාලිලා, මංකොල්ලකාරයන් යනා දී ලෙසින් නා - නා චරිත කතාවට එක් වෙති. මේ සියලු චරිත වෙනසක් අපේක්ෂා කරති. ඒ වෙනසට ඉවහල් වන ප්‍රධාන සාධකය සුනාමි ව්‍යසනය යි. සුනාමිය නිසා මතු වූ සමාජ විපර්යාසය කතුවරයා මැනැවින් නිරූපණය කර තිබේ.“ජානකීට සිතුණේ මුහුද ගොඩ ගලනවා වෙනුවට ගහකොළ හරකබාන සහිත ගොඩබිම ලිහිල් වී මහ මුහුදට ගලා යන බවකි.” (පිටුව 737)“මුහුදින් මතුවුණු දිය කිඳුරියක් වැනි ගැහැනියක් ගලක් මත වාඩි වී සිටියා ය. හරිත වර්ණ පැළෑටි සහ මූදු වැලි ඇගේ ඔළුවේ රැඳී තිබිණි. ජිනදාසට සිතුණේ එය පණ බේරා ගත්තවුන්ගේ නො ව; උන්හිටි තැන් අහිමිවූවන්ගේ ලෝකයක් බව ය.” (පිටුව 754)“දරුවෝ හැදුවා, හරි හම්බ කළා. දීග දුන්නා. ඔක්කෝම වතුරේ.... කොහේ හරි මේකට වැරැදිකාරයකුත් ඇති.... නැද්ද රාලහාමි...?” (පිටුව 755)එරික් මුල් කාලයේ පටන්ම යථාර්ථ නිරූපණය සඳහා විවිධ උපායමාර්ග හා විලාස අත්හදා බැලූ බව ප්‍රකට කාරණයෙකි. ඔහුගේ ප්‍රබන්ධ කථා, කාව්‍යය හා විචාර දෙස බලන විට එය පෙනී යයි. ඔහු වරෙක සාම්ප්‍රදායික යථාර්ථවාදී මාර්ගය දිගේ ගමන් කෙළේය. තව වරෙක එම සම්ප්‍රදාය පුපුරුවා හැර බටහිර විලාස දිගේ ගමන් කළේය. දැන් ඔහු පැමිණ ඇත‍්තේ යථාර්ථ සාධනය සඳහා වූ තමන්ගේ ම විලාසයක් අසලට ය. එය ‍බොහෝ සෙයින් ම අපට ගැළපෙන බවත්; සාර්ථක බවත් පෙනී යයි.මේ කතාව තල කිහිපයකින් යුතුව ඉදිරියට ඇදෙයි. ජානකී - ජයසුමන වෘතාන්තය , ජානකී - ජිනදාස වෘතාන්තය, ලයනල් - සඟිස් වෘතාන්තය ආදී ලෙසින් ය. එකම සිදුවීමක් දෘෂ්ටි- කෝණ කිහිපයකින් කියවීමට පාඨකයාට අවස්ථාව ලැබේ. ඔහු මානව සම්බන්ධතා ගොඩනඟා ඇත්තේ සාම්ප්‍රදායික යථාර්ථය ඉක්මවා යමින්ය. එහෙත් ඊට තර්කයක් තිබේ. සියල්ල එකිනෙකට මනාව ගැළපෙයි. අවුලකින් තොරව මනා කතා රසයක්ද ඉන් උකහාගත හැකිය.පාද යාත්‍රා නව කතාව ඔස්සේ ප්‍රධාන සමාජ සංවාද කිහිපයක් මතු කර ගත හැකිය. ඒවා අපේ සමාජයට බෙහෙවින් වැදගත්ය.(I)සුනාමිය නිසා මතු වූ සමාජ විපර්යාසය (II) මජර සමාජය තුළ ව්‍යවසනය භාවිතා වනආකාරය (III)නූතන මිනිසාගේ අමනකම් හා වංචා පිළිබඳහෙළිදරව්වජානකීට ලැබෙන්නට සිටින දරුවා පුත්‍රයකු වන්නේ නම් ඔහුට සුජාත යන නම තැබීමට ද, දියණියක වන්නේ නම් ; සුජානී යන නම තැබීමට ද තීන්දු වේ. එහෙත් එම දරුවා ජිනදාසගේ නොවේ. දරුවාගේ නියම පියා ජයසුමනය. ජානකී ඒ වගක් ජිනදාසට නොකියයි. ජිනදාස සිතා සිටිනුයේ ඒ තමන්ගේ දරුවා බවය.ඒ අතර ලයනල් දරුවා විනාශ කිරීමට හඹා එයි. සුනාමියෙන් පසු බිහිවන දරුවා සුජාත වන්නේ නැත. කුමක් වුව එම දරුවාට මෙලොව එළිය දකින්නට ලැබන්නේ ද නැත. පාදයාත්‍රා සංකේතාත්මක නව කතාවකි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>05</day>
    </date>
    <link>http://www.dinamina.lk/2014/03/05/_art.asp?fn=f1403054</link>
    <topic>වකුගඩු රෝගයට ආයුර්වේදයෙන් තිරසාර පිළියම්</topic>
    <author>දිගාමඩුල්ල සමූහ චන්දන ලියනආරච්චි</author>
    <content>දශක දෙකක පමණ කාලයක් තිස්සේ මෙරට උතුරුමැද කලාපයේ ප්‍රදේශ ගණනාවක ජනතාව ට පවතින රෝගී තත්ත්වයක් ලෙස නිදන්ගත වකුගඩු රෝගය ව්‍යාප්ත වෙමින් පවතී. මෙම රෝගයෙන් පීඩා විඳින පුද්ගලයන් වැඩි ප්‍රමාණයක් වාර්තා වනුයේ අනුරාධපුරය පොළොන්නරුව, දෙහිඅත්තකණ්ඩිය, වැනි ප්‍රදේශවල බව සෞඛ්‍ය අමාත්‍යාංශය ලෝක සෞඛ්‍ය සංවිධානයේ සහාය ඇතිව සිදුකරනු ලැබූ පරීක්ෂණ මඟින් අනාවරණය කරගෙන තිබේ. මේ වන විටත් මෙම රෝගය ව්‍යාප්ත වීමට හේතු විවිධ ආකාරයෙන් ප්‍රකාශයටපත් කර තිබුණද තවදුරටත් පරීක්ෂණ සිදුකෙරෙයි.අතීතයේ මෙරට දේශීය වෛද්‍ය විද්‍යාව ඉහළ මට්ටමක පැවති බවත් බුද්ධදාස රජ සමයේදී සතුන්ගේ පවා ශල්‍යකර්ම සිදුකරනු ලැබූ බවටත් ඉතිහාසයේ සඳහන් වේ. එසේ පැවැති දේශීය වෛද්‍ය විද්‍යාව මෙරට යටත් විජිත පාලන සමයෙන් පසුව ලක්වාසි ජනතාව අතරින් ගිලිහෙන්නට විය. බටහිර වෛද්‍ය විද්‍යාව මෙරට ජනතාව අතර ප්‍රසිද්ධියට පත් වීමත් සමඟ දේශීය වෛද්‍යවරයාගේ කාර්යය සංස්කෘතිය තුළින් ගිලිහෙන්නට විය.දේශීය වෛද්‍ය විද්‍යාව පිළිබඳ නව පර්යේෂණ කිරීමි මෙන්ම ලැබෙන අනුග්‍රහයද අඩු විය. මෙරට වනාන්තර ශීඝ්‍රයෙන් එළිවීමත් සමඟ දේශීය වෛද්‍ය විද්‍යාවට අයත් ඔසු වර්ගද විශාල වශයෙන් විනාශ විය. එමෙන්ම කාර්යය බහුල ජීවිතයකට හුරු වූ ජනතාව රෝගයක් වැලඳුන විට ඉතා කෙටි කලකින් සුවය ලැබීම අරමුණු කර ගනිමින් බටහිර වෛද්‍ය විද්‍යාව පිළිබඳ විශ්වාසය තබන්නට විය.නමුත් මේ වනවිට කෙතරම් කාර්යය බහුල වුවද දේශීය වෛද්‍ය විද්‍යාවේ පිහිට පැතීමට මෙරට ජනතාවට සිදුව තිබේ. බටහිර වෛද්‍ය විද්‍යාවට සුව කිරීමට නොහැකි නිදන්ගත රෝග රාශියක් සඳහා සාර්ථක ලෙස ප්‍රතිකාර කිරීමට දේශීය වෛද්‍ය විද්‍යාව සමත්ව ඇත.නොනිදා රැයක් පහන් කරන්නා හට රාත්‍රිය ඉතා දිගු බවට කියමනක් තිබේ. ශරීරය ඇතුළතින් දිගින්දිගටම ඇතිවන වේදනාවන් සමඟ රෝගීව නොනිදා සිටීම ඊටත් වඩා අසීරුය. වසරේ වැඩි කාලයක් දහවල් රාත්‍රිය භේදයක් නොමැතිව උෂ්ණත්වය පවතින උතුරුමැද පළාතේ මෙන්ම නැ‍ඟෙනහිර පළාතේ අම්පාර දිස්ත්‍රික්කයේ මාස ගණනාවක් එක දිගට වර්ෂාවද ඇද හැලේ. එවැනි දිනවල පරිසරයේ පවතින ශීතල ස්වභාවයත් රෝගී ශරීරයකට පීඩාවකි.අම්පාර දිස්ත්‍රික්කයේ මහඔය ප්‍රාදේශීය ලේකම් කොට්ඨාසයේ ටැම්පිටිය ප්‍රදේශයේ අංක 64 ඒ නිවසේ පදිංචිව සිටින වයස අවුරුදු 69ක් වන ඩබ්ලිව්. එම්. හීන්මැණිකා වසර දෙකක කාලයක සිට වකුගඩු රෝගයෙන් පෙළුණි. 2011 වසරේ මුල් කාලය තුළ ඇය නිදන්ගත වූ වකුගඩු රෝගියෙකු බවට මඩකළපුව රෝහලේ සිදු කරනු ලැබූ පරීක්ෂණ මඟින් සනාත කරගෙන තිබිණි.එතැන් පටන් දිගින් දිගටම අම්පාර මහඔය මූලික රෝහලේ සායනයට ඇයට යන්නට සිදුවිය. විටෙන් විට පරීක්ෂණ සිදු කළද රෝගී තත්ත්වය සහ ඇයට දැනෙන වේදනාවන් අඩු වූ බවක් දක්නට නොවීය. වසර දෙකක කාලයක් පුරා ඇය උදරයේ දකුණු පසින් ගෙන දුන් පීඩාව සහ කොඳු නාරටියේ මතින් ඇති වූ වේදනාවෙන් පීඩා විඳින්නට විය. ආහාර ගැනීමට රුචියක් ද නොවීය. දෙපා ඉදිමී වේදනා දෙන්නට විය.දියණියන් හය දෙනෙකුගේ සහ එක් පුතෙකුගේ මවක් වන ඩබ්ලිව්. එම්. හීන්මැණිකා පිළිබඳව නිරන්තරයෙන් සොයා බලන්නටත් මුදල් වියදම් කරන්නටත් ඇගේ දරුවන් යුහුසුළු විය. නමුත් මවගේ රෝගී තත්ත්වයට සුවයක් ලබා දෙන්නට ගත හැකි පියවරක් ඔවුන් ට නොවීය.වසර දෙකක කාලයක් තිස්සේ තම මව රැක බලා ගනිමින් නිවසේ රැඳී සිටින හීන්මැණිකාගේ සිව්වන දියණිය වන ජයලතා තම සහෝදරයාගේ මෙන්ම සහෝදරියන්ගේ සහය ඇතිව මවට නිරෝගී සුවය අත්කර දීමට මහත් වෙහෙසක් දැරීය.,අම්මා අසනීප තත්ත්වයෙන් හිටියත් හැම පෝයකටම සිල් ගන්න ටැම්පිටිය විහාරස්ථානයට එක්කගෙන ගියා.අම්මා සිල් ගත්තට හරිම අපහසුවෙන් තමයි හිටියේ. එක දවසක් පංසලේ වැඩවාසය කරන ටැම්පිටියේ ප්‍රේමානන්ද හාමුදුරුවෝ මටත් මහත්තයාටත් කතා කරලා කිව්වා පුවත්පත්වල දැක්කා සිංහල වෙදකම් කරණ හාමුදුරු කෙනෙක් ඉන්නවා දැනට විශාල පිරිසක් හාමුදුරුවන්ගෙන් ප්‍රතිකාර අරගෙන සුව වෙලා තියෙනවා කියලා. අපිට ප්‍රතිකාර කරන තැනට යන සියලු විස්තර හොයලා දුන්නා.අපේ පවුලේ හැමෝම අපේ හාමුදුරුවෝ කියපු තැන ගැන කතා කරලා අන්තිමේදී තීරණය කළා අම්මට බෙහෙත් කරන්න එතනට යන්න.මහනුවරට ගිහින් අපි හාමුදුරුවෝ හොයාගෙන ගියා. අම්මව හොඳට පරීක්ෂා කරලා දොස්තර මහත්වරු කරපු පරීක්ෂණ ලිපි වගේම සායනවලට ගිය පොතත් බැලුවා. අම්මා සනීප කරන්න පුළුවන් කියලා ඒ වේලාවේ කිව්වා. අපේ හිතට ඒ වචන සහනයක් උනා. අම්මට සති දෙකකට බෙහෙත් ගුලි කීපයකුයි බොන්න බෙහෙතුයි දුන්නා, කිව්ව විදියටම අම්මට ප්‍රතිකාර ලබා දුන්නා, පළමු සතියෙම අම්මගේ වෙනසක් තිබුණා.වේදනාව අඩුයි කියලා කිව්වා. ඒ අනුව දිගටම බෙහෙත් දුන්නා. අද අම්මා හරි සතුටින් ඉන්නවා දැන් මාස අටක් වෙනවා හොඳ සුවයක් දැනෙනවා කියලා අම්මා කියනවා. වෙනදා රෑට නින්දක් නැතිව වේදනාවෙන් හිටිය අම්මා අද සුවය ලබමින් සිටීම අපිට සතුටක් . අපේ තාත්තත් නැති වුණේ වකුගඩු අමාරුවෙන් . අම්මට ලැබෙන ප්‍රතිකාර ඉතා අගනා බව එම්. එම්. ජයලතා පවසන්නිය.වෙනදා තිබුණු වේදනාකාරී බවින් මිදුණ ඩබ්ලිව්.එම්.හීන්මැණිකා සතුට පිරිමුහුණින් යුතුව මෙසේ පැවසීය.මම ඉංග්‍රීසි බෙහෙත් බිව්ව කාලේ වේදනාව අඩුවෙනවා විතරයි. සුව වෙන බවක් දැනුණේ නෑ. දවසින් දවස දොස්තර මහත්වරු සායනයේ දී එක එක බෙහෙත් මට දුන්නා. විටෙන් විට පරීක්ෂණ කරන්න මඩකළපුව රෝහලට යන්න සිදුවුණ . මහඔය රෝහලේ ඒ පහසුකම් තිබුණේ නෑ. මම වේදනාවන් කියන කොට ඒවාට බෙහෙත් දෙන නමුත් මට සුවයක් ලැබුණේ නෑ. පදියතලාවේ දොස්තර මහත්තයා මට කාලයක් තිස්සේ බිව්ව බෙහෙත් වෙනස් කරලා අලුතින් බෙහෙත් දුන්නා.වේදනාව අඩු වෙනවා නැවත වරක් දන්නෙම නෑ කකුල් දෙකේ ඉඳලා ඇඟ පුරාම වේදනාව ඇති වෙන්න පටන් ගන්නවා. දුවලා කිව්වා නුවර යමු සිංහල වෙදකම් කරන්න එතන හොඳයි කියලා. මගේ කකුල් දෙකේ ඉඳලා තිබුණ වේදනාවන් අඩු කර ගන්න කොහේ හරි යමු කියලා මම කිව්වා. නින්දක් නැතිව හරියට කෑමක් කන්න බැරිව මට ජීවිතේ එපා වෙලා තිබුණේ. එහෙම උනා කියලා වයසක මම මොනවා කරන්නද කරුමේ තමයි කියලා හිතලා හිටියා.වෙද හාමුදුරුවෝ ඉන්න තැනට ගියාම එතන ලෙඩිඩු ගොඩක් හිටියා. ඒඅය අතර හාමුදුරුවන්ගෙන් බෙහෙත් දිගටම ගන්න අය හිටියා. ඒ අය කිව්වා එතැනට එන කොට තිබුණු අසනීප ප්‍රතිකාරවලින් අඩුවුණ බව. මාව පරීක්ෂා කරපු හාමුදුරුවෝ මගේ අසනීපය හොඳ කරන්න පුළුවන් කියලා කිව්වා. වකුගඩු අමාරුව හැදුණ කාලය, ඒ වගේම වේදනාවන් ඇති වෙන හැටි මම කිව්වා. මට අරිෂ්ඨයකුයි බෙහෙත් ගුලි ටිකකුයි සති දෙකකට දුන්නා. ගෙදර ඇවිත් කිව්ව විදියට මගේ දුව මට ප්‍රතිකාර කරා දැන් මට ගුණයක් තියෙනවා.වෙනදා මෙහෙම පුටුවක ඉන්නත් බෑ. ඒ තරමට වේදනාකාරී තත්ත්වයක් තිබුණේ. අද මට කෑම කන්න පුළුවන් දැනට කොන්දේ අමාරුව විතරක් තියෙනවා. ඒකත් ඉස්සර වගේ නෑ එම තත්ත්වයත් ඉදිරියේදී අඩුවෙයි කියලා හාමුදුරුවෝ කිව්වා. කලින් හැමදාම ලේ පරීක්ෂා කළා. ඒ හැම වෙලාවකම හොඳ වෙන ලකුණු තිබුණේ නෑ. නමුත් අද දොස්තර මහත්වරු සායනයේදී වාර්තා බලලා කියනවා. දැන් හොඳයි කියලා මට දැන් සුවය ලබනවා කියලා දැනෙනවා.මම තරුණ කෙනෙක් නොවේ හැට නවයක් වෙනවා. එහෙම වයසක් තියෙන මට මෙහෙම සුවයක් සිංහල වෙදකමින් ලැබුණා. මට දොස්තරවරු කිව්වේ. අවුරුදු ගාණක් පෙෂර් පෙති බිව්ව හින්දා මේ විදියට වකුගඩු නරක් වෙන්න ඇති කියලා. අදත් දොස්තර මහත්වරු මට සායනයට එන්න කියලා පරීක්ෂා කරනවා. ඒ අයට දොසක් කියන්න බෑ. පුළුවන් දේවල් ඒ අයත් කරා.නමුත් හාමුදුරුවෝ දුන්න ප්‍රතිකාරවලින් සහනයක් ලැබුණායැයි ඩබ්ලිව්.එම්.හීන්මැණිකා පවසන්නීය.මගේ මහත්තයා වැඩ කරන්නේ සිවිල් ආරක්ෂක බළකායේ අම්මා ඒ දවස්වල දුක් විඳින කොට අම්මා කන්නෙත් නෑ. ඒ නිසා ගෙදර හරියට දෙයක් උයන්නවත් හිතක් තිබුණේ නෑ. අම්මට සිංහල බෙහෙත් කරනකොට හාමුදුරුවෝ උපදෙස් ගොඩක් දුන්නා. ඒ අනුව අපි අම්මට සාත්තු කරා උෂ්ණ කෑම ජාති නැතිව අම්මට කෑම සකස් කරනවා. අම්මට දැන් කෑම කන්න අමාරු නෑ. ඒ නිසා හිතට සහනයක් තියෙනවා. සහෝදර සහෝදයින් හැමෝටම අම්මගේ රෝගී තත්ත්වය ගැටලුවක් වෙලා තිබුණේ අද අපි හැමෝටම සතුටුයි.අම්මට මුණුපුරු මිණිපිරියන් පහළොස් දෙනෙක් ඉන්නවා. ඒ අය හැමදාම අවුරුද්දට මේ ගෙදර එනවා. නමුත් අම්මා අසනීපෙන් හින්දා සතුටක් තිබ්බේ නෑ. නමුත් මේ අවුරුද්දේ අපේ ගෙදර හැමෝටම සතුටු වෙන්න පුළුවන්වෙද හාමුදුරුවන්ට පිං සිද්ද වෙනවා. අපි වගේම රටේ විශාල පිරිසක් එතනින් බෙහෙත් අරගෙන සුවය ලබලා තියෙනවා.එතනට සිංහල, දෙමළ, මුස්ලිම්, ජාතීන් සියලු දෙනාම එනවා. කුස්වල හමුදුරුවෝ පිළිකාවලට දියවැඩියාවට, ඇස් රෝගවලට ස්නායු රෝග ඇතුලු හැම ලෙඩකටම බෙහෙත් දෙනවා. ඇය පැවසුවාය.ටැම්පිටිය විහාරස්ථානයේ වාසය කරන ටැම්පිටිය ප්‍රේමානන්ද හාමුදුරුවෝ කුස්වල වෙද හාමුදුරුවන් ගැන දන්න දන්න අයට කියනවා. ඒ වෙන දෙයක් නිසා නොවේ නිරෝගී සුවය හැමෝටම වැදගත් නිසයි. ටැම්පිටිය ප්‍රේමානන්ද හාමුදුරුවෝ කියන්නේ මෙවැනි කතාවක්.‍මම වෙද හාමුදුරුවන් ගැන දැන ගත්තේ පුවත්පත් බලලා. සිංහල වෙදකම භාවිතා කරලා රෝග සුවකිරීම පිළිබඳව මට අහන්න දකින්න ලැබුණා. අපේ ගමේ පංසලත් එක්ක සමීපව කටයුතු කරන දායක පවුලක අම්මා කෙනෙක් හින්දා මම ඒ අයට මේ ගැන කිව්වා. ඒ අම්මා හැමදාම පංසලට සිල් ගන්න එනවා. නමුත් හරි අමාරුවෙන් තමයි කාලය ගත කළේ. නමුත් හිතේ හයිය තියෙන නිසා හැම පෝයකටම පංසලට එනවා. දැන් සුවයි කියලා ආරංචියි. ලොකු පිනක් කර ගත්තා කියලා මටත් සතුටුයි.ඒ අම්මා නිවැරැදි තැනට යොමු කරලා සුවය ලබන්න වචනයෙන් හරි උපකාර කරන්න ලැබුණා. දන්න විදියට වෙද හාමුදුරුවෝ ලෙඩ ගණනාවකටම වෙදකම් කරලා රෝගීන් සුවපත් කරලා තියෙනවා.අද වෙන කොට ‍මම ගෙවපු කරුම කාලේ ඉවරයි කියලා හිතට දැනෙනවා වෙද හාමුදුරුවන්ට පිං සිද්ධ වෙනවා. ඒ වගේම ‍ මම වෙනුවෙන් දිවා රෑ නොබලා මගේ දරුවෝ වෙහෙස වෙනවා. ඒ අයටත් පිං සිදු විය යුතු බව ඩබ්ලිව්. එම්. හීන්මැණිකා පවසන්නීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n1403061</link>
    <topic>කොමසාරිස්වරියගේ බලතල ඉක්මවා ගිය අත්තනෝමතික දේශපාලනික අවශ්‍යතාවක්</topic>
    <author/>
    <content>මෙරට සිදුව ඇතැයි පවසන මානව හිමකම් උල්ලංඝනයන් සම්බන්ධයෙන් අන්තර්ජාතික පරීක්ෂණයක් සිදුකළ යුතු බවට ජගත් මානව හිමිකම් පිළිබඳ මහ කොමසාරිස් නවනීදන් පිල්ලේ විසින් ඉදිරිපත් කර ඇති වාර්තාව තරයේ ප්‍රතික්ෂේප කරන බව ශ්‍රී ලංකාව ජගත් මානව හිමිකම් කවුන්සලය හමුවේ අවධාරණය කරයි.එම වාර්තාව අත්තනෝමතික සහ දේශපාලනික අවශ්‍යතාවයන් මත ඉදිරිපත් කර ඇති වාර්තාවක් වන අතර ඊට අමතරව එය මහ කොමසාරිස්වරියගේ බලතල ඉක්මවා යාමක් බවද උගත් පාඩම් හා ප්‍රතිසංධාන කොමිෂමේ නිර්දේශයන්ට අනුගත වූවක් නොවන බවද විදේශ කටයුතු ඇමැති මහාචාර්ය ජී.එල් පීරිස් මහතා ප්‍රකාශ කරයි.ඇයගේ වාර්තාවේ සඳහන් බොහෝ කරුණු ගැටළු සහඟත කරුණු පදනම් කරගත් තොරතුරු මත ඉදිරිපත් කර තිබෙන බව පෙන්වාදෙන ඒ මහතා ඒවා තෝරා බේරාගෙන අත්තනෝමතික නිගමනයන්ට එළඹ තිබෙන බවද සංහිඳියාව සම්බන්ධ කාර්යයන් ඉටුකිරීම සඳහා ශ්‍රී ලංකාවට ප්‍රමාණවත් කාලයක් දියයුතු බවද කි යාසිටී. මේ අතර ඒ මහතා පෙන්වා දෙන්නේ ශ්‍රී ලංකාවේ දේශපාලනයට අදාළ අභ්‍යන්තර කාරණා සඳහා මේ වාර්තාව මඟින් මැදිහත් වීමක් සිදුකිරීම සම්බන්ධයෙන් විරෝධය පළ කරන බවයි.ශ්‍රී ලංකා විදේශ කටයුතු ඇමැතිවරයා මේ බව සඳහන් කළේ ජගත් මානව හිමිකම් කවුන්සලයේ 25 වැනි සැසිවාරය ඊයේ (05) ඇමතූ අවස්ථාවේදීය. යුද ජයග්‍රහණයෙන් පසුව ශ්‍රී ලංකාව ලබා තිබෙන ජයග්‍රහණ, ඒ වෙනුවෙන් ගෙන තිබෙන ක්‍රියාමාර්ග මෙන්ම ඉදිරි ක්‍රියාමාර්ග ආදිය සම්බන්ධයෙන් මෙහිදී ජගත් මානව හිමිකම් කොමිෂම දැනුවත් කළ බව ජිනීවාහි ශ්‍රී ලංකා නිත්‍ය නියෝජිත කාර්යාලය පවසයි.එහිදී වැඩිදුරටත් කරුණු දක්වමින් මහාචාර්ය ජී.එල් පීරිස් මහතා සඳහන් කළේ මහකොමසාරිසවරියගේ වාර්තාව මුළුමණින්ම පදනම් විරහිත මෙන්ම සාවද්‍ය කරුණු මත පදනම්ව ඇති බැවින් එම වාර්තාව මෙන්ම ඉදිරිපත් කරන යෝජනාවද ශ්‍රී ලංකා රජය ප්‍රතික්ෂේප කරන බවයි.ඇයගේ වාර්තාව පසුගිය පස් වසර පුරා රජය ලබාගත් ප්‍රගතිය සම්බන්ධයෙන් කිසිඳු තැකීමක් ඇතිකර නොමැති අතර ප්‍රතිසංධාන ක්‍රියාවලිය ඇතුළු සංකීර්ණතාවය පිළිබඳවද අවධානය යොමුකර නැතැයි විදේශ කටයුතු ඇමැතිවරයා චෝදනාකර ඇත. එය ප්‍රතිසංධාන ක්‍රියාවලිය හානියට පත් කරමින් ශ්‍රී ලාංකික සමාජයේ හුදෙකලා කිරීමේ ප්‍රයත්නයක් වශයෙන් දකින බවද ඒ මහතා පෙන්වාදී තිබේ.ලෝකයේ වෙනත් ප්‍රදේශයන්හි බරපතල ලෙස අවධානය යොමුකළ යුතු කාරණා තිබුණද ඒ කිසිදෙයක් ගැන නොතකා තෝරාගත් ඉලක්කයන් කෙරෙහි පමණක් ජගත් මානව හිමිකම් කොමිෂම ක්‍රියාත්මකව ඇති බව ශ්‍රී ලංකාව කෙරෙහි අනුගමනය කරන ක්‍රියාපිළිවෙතින් පැහැදිලි වන බවද ඇමැතිවරයා අවධාරණය කළ බව ජිනීවාහි ශ්‍රී ලංකා නිත්‍ය නියෝජිත කාර්යාලය සඳහන් කරයි.තේමා පහක් යටතේ උගත් පාඩම් හා ප්‍රතිසංධානය පිළීබඳ කොමිෂන් සභා වාර්තාවේ නිර්දේශයන් ක්‍රියාත්මක වෙමින් පවතින බවද එය ජනාධිපති ලේකම් සහ අන්තර් අමාත්‍ය කාර්ය සාධක බලකායේ අධීක්ෂණය යටතේ පවතින බවද හෙතෙම පෙන්වා දී තිබේ. මේ අතර යුද ගැටුම් හේතුවෙන් අතුරුදන් වූවන් සම්බන්ධයෙන් සොයා බැලීම සඳහා කොමිෂමක් පත්කර තිබෙන බව පෙන්වා දී තිබෙන ඒ මහතා එහි කාලය තවදුරටත් දීර්ඝ කිරීමට පියවර ගෙන තිබෙන බවද පවසා ඇත.ශ්‍රී ලංකාවේ සිවිල් පරිපාලන කටයුතුවලට ආරක්ෂක හමුදාවන් කිසිවිටෙකත් සම්බන්ධ නොවන බව පෙන්වාදී තිබෙන මහාචාර්ය ජී.එල් පීරිස් මහතා උතුරේ ජන සංයුතිය වෙනස් කිරීමට රජයට කිසිදු අවශ්‍යතාවක් නොමැති බවද ලංකාවේ ඕනෑම ප්‍රදේශයක ජීවත්වීමට ඕනෑම පුරවැසියෙකුට අයිතිය පවතින බවද සිහිපත් කර තිබේ.යුද්ධයට පෙරාතුව උතුරේ මුස්ලිම් ජනයා 75,000 ක් පමණද, සිංහල ජනයා 30,000 ක් පමණද ජීවත්වූ බව සිහිපත්කර තිබෙන මහාචාර්ය ජී.එල් පීරිස් මහතා අද වනවිට කොළඹ ජනගහණයෙන් සියයට 51 ක් වාසය කරමින් සිටින්නේ සිංහල නොවන ජනකොටස් බවද එයින් ගම්‍ය වන්නේ ශ්‍රී ලංකාවේ කිසිඳු තැනෙක වාර්ගික භේදයකින් තොරව වාසය කිරීමේ නිදහස පවතින බවද පෙන්වා දී ඇත.මේ කාරණා සිදුකිරීමට ස්වෛරී රාජ්‍යයක් ලෙස නිරන්තරයෙන් එක්සත් ජාතීන්ගේ සංවිධානය සමඟ ඉතා සහයෝගයෙන් ශ්‍රී ලංකාව කටයුතු කරන බව සඳහන් කර ඇති ඒ මහතා යුද්ධය පැවති සමයේ අවසන් අදියරේ මානුෂීය මෙහෙයුම සිදු කරන කාලය තුළ එල්.ටි.ටී.ඊ ත්‍රස්තවාදීන් විසින් සිවිල් වැසියන්ට වෙඩි තබා ඔවුන්ගේ පලිහක් ලෙස තබා ගැනීමට ක්‍රියාකළ ආකාරයද මෙහිදී පෙන්වා දී තිබේ.පසුගිය 2012 වසරේ සිට ත්‍රෛභාෂික ශ්‍රී ලංකාවක් සඳහා වන දස අවුරුදු ජාතික සැළසුමක් ක්‍රියාත්මක වෙමින් පවතින බවත් ඒ අනුව රාජ්‍ය සේවකයන්ට සිංහල, දෙමල භාෂාවන් ප්‍රගුණ කිරීමේ වැඩසටහන් ආරම්භකර තිබෙන බවත් සඳහන්කර තිබෙන ඒ මහතා උතුරු හා නැඟෙනහිර පොලිස් සේවයේ නිලධාරීන් පත්කිරීමේදී එම භාෂාමය හැකියාවන්ට ප්‍රමුඛතාව ලබාදී ඇති බවද අවධාරණයකර ඇත.  .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n1403062</link>
    <topic>මියන්මාර් සංචාරය නිමවා ජනපති යළි මෙරටට</topic>
    <author>ධනුෂ්ක ගොඩකුඹුර</author>
    <content>තුන්වැනි බිම්ස්ටෙක් රාජ්‍ය නායක සමුළුවට සහභාගී වීමට මියන්මාරය බලා ගිය ජනාධිපති මහින්ද රාජපක්ෂ මහතා සිය සාර්ථක සංචාරය නිමා කර පෙරේදා (04) රාත්‍රියේ යළි මෙරටට පැමිණියේය.ශ්‍රී ලංකාව බිම්ස්ටෙක් සමුළුවේ ආරම්භක සාමාජිකයකු ලෙසින් කටයුතු කරන අතර ජනාධිපතිතුමා 04 වැනිදා සමුළුව ඇමැතුවේය.මෙම සංචාරය අතර තුර ජනාධිපතිතුමා ඉන්දීය අගමැති ආචාර්ය මන්මෝහන් සිං, මියන්මාර් අගමති තින්‍ සෙයින්, නේපාල අගමැති සුෂිල් කොයිරාළ මහත්වරුන් සහ බංගලාදේශ අගමැතිනි ෂික් හසීනා මහත්මිය හමු වී ද්විපාර්ශිවක සාකච්ඡා පැවැත්වීය. බිම්ස්ටෙක් ලෙස කෙටියෙන් හැඳින්වෙන බහුආංශික තාක්ෂණික හා ආර්ථික සහයෝගිතාව සඳහා බෙංගාල බොක්ක ප්‍රවේශය වූ කලී බංගලාදේශය, භූතානය, ඉන්දියාව, මියන්මාරය, නේපාලය, ශ්‍රී ලංකාව සහ තායිලන්තය යන දකුණු හා අග්නිදිග ආසියානු රටවල් හතකින් සමන්විත කලාපීය හවුලකි.ලෝක ජනගහණයෙන් සියයට 22ක් එනම් බිලියන 1.3ක ජනතාවක් නියෝජනය කරන මේ හවුල 1997 වසරේ බංගලාදේශ්, ඉන්දියා, ශ්‍රී ලංකා සහ තායිලන්ත ආර්ථික සහයෝගිතාව ලෙසින් 1997 වැනිදා ආරම්භ කෙරුණු අතර බිම්ස්ටෙක් ප්‍රථම නායක හමුව2004 වසරේ තායිලන්තයේත් දෙවැන්න 2008 දී ඉන්දියාවේදීත් පැවැත්විණි. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030610</link>
    <topic>හික්මීමක් නැති ජාත්‍යන්තර අතපෙවීම් අපේ ස්වෛරීභාවයට තර්ජනයක්</topic>
    <author>නුවන් කොඩිකාර</author>
    <content>ශ්‍රී ලංකාව තුළ මානව හිමිකම් උල්ලංඝණය වීමේ සිද්ධීන් පිළිබඳ ජාත්‍යන්තර පරීක්ෂණයක් අවශ්‍ය බවට යොජනා කිරීම ස්වෛරී රටක අභ්‍යන්තර ගැටලුවලට අනිසි ලෙස විදේශ මැදිහත් වීමක් බව අගරදගුරු අති උතුම් මැල්කම් කාදිනල් රංජිත් හිමිපාණෝ පැවැසුහ.අගතියට පත් පාර්ශවයන් වෙනුවෙන් මෙන්ම මේ රටේ යුද්ධයට මැදි වී අසරණ වූ ජනතාව වෙනුවෙන් සාමූහිකව පොදු වැඩපිළිවෙළක් යෝජනා කරමින් අප විසින්ම අප රට තුළම සකස් කළ උගත් පාඩම් හා සංහිදියාව කොමිෂන් සභාවේ වාර්තාව අප ක්‍රියාවට නැංවීමට කටයුතු කරද්දී නොහික්මුණු බවකින් යුක්තව ජාත්‍යන්තරය කටයුතු කිරීමෙන් සිදු වන්නේ අප ගොඩනගාගත් සමාජ, ආර්ථික, අධ්‍යාත්මික සහොදරත්වයන් විනාශ වීමක් බවද උන්වහන්සේ කීහ.ශ්‍රි ලංකාව තුළ මානව හිමිකම් උල්ලංඝණය වීමේ සිද්ධීන් පිළිබඳ ජාත්‍යන්තර පරීක්ෂණයක් පැවැත්විය යුතු බව ජාත්‍යන්තරයේ රටවල් රැසක් ඉදිරිපත් කර ඇති යෝජනාවක් හමුවේ ශ්‍රි ලංකාවාසී ජනතාවක් හැටියට කවුරුන් හෝ ඇතුළත අවුල් පිටත දිගහැර හෝ පිටත අවුල් ඇතුළතට ගෙන එන ක්‍රියාදාමයක නිරත වන්නේ නම් කවුරුන්වත් ඉන් ජයග්‍රහණය නොකරන බවත් එමගින් සිදුවනුයේ ස්වෛරි රටක අභ්‍යන්තර ගැටලුවලට විදේශිකයන් අනිසි ලෙස ඇගිලි ගැසීමක් පමණක් බවත් හිමිපාණෝ කියා සිටියහ.අගතියට පත් පාර්ශවයන් වෙනුවෙන් මෙන්ම සාමූහික පොදු වැඩපිළිවෙළක් වෙනුවෙන් අප රට තුළම එකී දෑ සාකච්ඡාවට බදුන් කොට අපම සකස් කළ වාර්තාවක් එනම් උගත් පාඩම් හා සංහිඳියාව පිළිබඳ කොමිසමේ වාර්තාව අප අත තිබියදී අනෙක් කරුණු කාරණා දුරින් සිට නොහික්මුණු බවකින් ඉස්මතු කරවීමෙන් පළුදු වන්නේත් පළුදු කරන්නේත් ශ්‍රී ලාංකීය අනන්‍යතාවත්, ඉරිතලා යන්නේ අප සහෝදරත්වයත්, දියවී යන්නේ අප පොදු අධ්‍යාත්මික සබැඳියාවත් බව අගරදගුරු අති උතුම් මැල්කම් කාදිනල් රංජිත් හිමිපාණෝ පැවැසුහ.එම නිසා අපි අපේ ප්‍රශ්න විසදගන්නට එඩිතරව එකිනෙකා සමඟ සාකච්ඡා කර නම්‍යශීලීව එකට අත් වැල් බැදගමු යැයිද හිමිපාණෝ ප්‍රකාශ කළහ.මේ සඳහා විදේශ මැදිහත්මක් අවශ්‍ය නොවන බවත් අප මාතෘ භූමිය ගොඩනැගීම, ආරක්ෂා කිරීම හා වර්ධනය කිරීම කාගෙත් යුතුකමක් බවත් මෙහිදී සමස්ථය සමබර කොට යන ගමන නිමග්න වීම අප කාගේත් යහපතටම හේතු වන බවත් හිමිපාණෝ කියා සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n1403063</link>
    <topic>ඇෆ්ගන්-ශ්‍රී ලංකා ජනපති හමුව අද</topic>
    <author>ධනුෂ්ක ගොඩකුඹුර</author>
    <content>දෙදින නිල සංචාරයක් සඳහා ශ්‍රී ලංකාවට පැමිණ සිටින ඇෆ්ගන් ජනාධිපති හමීඩ් කර්සායි මහතා සහ ජනාධිපති මහින්ද රාජපක්ෂ මහතා අතර නිල හමුව ජනාධිපති කාර්යාලයේදී අද (06) පැවැත්වේ. ශ්‍රී ලංකාව සහ ඇෆ්ගනිස්ථානය අතර ද්විපාර්ශ්වික සබඳතා තහවුරු කර ගැනීමේ අරමුණින් ඊයේ (05) මෙරටට පැමිණි කර්සායි මහතා සහ ජනාධිපතිවරයා අතර නිල හමුවට අමතරව දෙරටේ නියෝජිතයන් එක් වන ද්විපාර්ශ්වික සාකච්ඡා ද පැවැත්වෙනු ඇත.පසුගිය මස 23 වැනිදා කර්සායි මහතා මෙරට සංචාරය කිරීමට නියමිතව සිටියත් ඇෆ්ගනිස්ථානයේ කුනාර් ප්‍රාන්තයේ පාකිස්ථාන දේශ සීමාව අසළ හමුදා මුරපොළකට කැරැලිකරුවන් එල්ල කළ බෝම්බ ප්‍රහාරයක් නිසා එම සංචාරය කල් දැමිණි.විදේශ කටයුතු පිළිබඳ ඇමැති මහාචාර්ය ජී. එල්. පීරිස් මහතා ඇතුළු පිරිසක් ද මේ අවස්ථාවට එක් වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n1403064</link>
    <topic>චිත්‍රපට සංස්ථා සභාපතිට අධිකරණයේ පෙනී සිටින්නැයි නොතීසි</topic>
    <author>නෙල්කා මැදගෙදර</author>
    <content>‘සිරි දළදාගමනය’ චිත්‍රපටය තහනම් කරන ලෙස ඉල්ලා ගොනු කර ඇති පෙත්සමක් සම්බන්ධයෙන් කරුණු දැක්විමට මේ මස දහ වැනිදා අධිකරණයෙහි පෙනි සිටින ලෙස ජාතික චිත්‍රපට සංස්ථාව , එහි සභාපතිවරයා ඇතුළු පිරිසකට දැනුම් දෙමින් කොළඹ දිසාධිකරණය අතුරු තහනම් නොතිසි නිකුත් කෙළේය.හිඟුරක්ගොඩ ‘සමූපාකාර සිනමා’ ශාලාවෙහි හිමිකරු විසින්  ඉදිරිපත් කරන ලද මේ පෙත්සම සලකා බැලූ කොළඹ අතිරේක දිසා විනිසුරු සුජාතා අලහප්පෙරුම මහත්මිය විසින් මෙලෙස අතුරු තහනම් ‍ නොතිසි නිකුත් කරන ලදි.පිළියන්දල, තුම්බෝවිල ප්‍රදේශයෙහි පදිංචි පෙත්සම්කරු ඊ.ඒ.පී. චිත්‍රපට සමාගම, ශ්‍රී ලංකා ජාතික චිත්‍රපට සංස්ථාව, එහි සභාපති අශෝක සේරසිංහ යන අය සිය පෙත්සමෙහි විත්තිකරුවන් ලෙස නම් කර ඇත.‍ තමන්ට අයත් හිඟුරක්ගොඩ "සමූපාකාර සිනමා" ශාලාවෙහි 2012 ජනවාරි මාසයේ සිට 2014 වසරේ පෙබරවාරි මස තෙක් කාලයේදී විත්තිකාර ඊ.ඒ. පී සමාගමට අයත් චිත්‍රපට හයක් ප්‍රදර්ශනය කළ බව පෙත්සම්කරු පවසයි.මීට පෙර විත්තිකාර සමාගමේ ඉල්ලීම සහ අනුමැතිය අනුව එම චිත්‍රපට පිළිබඳ පූර්ව ප්‍රචාරක දැන්විම් ද ප්‍රදර්ශනය කළ බව සඳහන් කරන පෙත්සම්කරු "සිරි දළදාගමනය " චිත්‍රපටය සම්බන්ධයෙන්ද පූර්ව ප්‍රචාරක දැන්විම් ප්‍රචාරය කළ බවද සඳහන් කර ඇත.එසේම එම චිත්‍රපටය ප්‍රදර්ශනය කිරිමේ අරමුණින් රුපියල් ලක්ෂ දහයක් පමණ වැය කර සිය සිනමාශාලාව නවීකරණය කළ බවද පෙත්සම්කරු සඳහන් කර ඇත.මේ "සිරි දළදාගමනය " චිත්‍රපටය අද (06) සිට දිවයින පුරා සිනමාශාලා 50ක ප්‍රදර්ශනය කිරිමට සැලසුම් කර ඇති අතර පෙත්සම්කරුගේ සිනමාශාලාව ඊට අයත්ව නැත.එම චිත්‍රපටයේ පිටපතක් තමන්ට ලබා දෙන ලෙස එම සමාගමෙන් ඉල්ලා සිටියද එම ඉල්ලීම ප්‍රතික්ෂේප වීම නිසා තමන් අපේක්ෂාභංගත්වයට සහ මහත් කනස්සල්ලට පත් වසිටින බව පෙත්සම්කරු සඳහන් කර ඇත. එබැවින් මේ පෙත්සම විභාග කර තින්දුවක් දෙන තෙක් එම චිත්‍රපටය සිනමාශාලාවල ප්‍රදර්ශනය කිරිම වළක්වන ස්ථිර තහනම් නියෝගයක් සහ වාරණ නියෝගයක් නිකුත් කරන ලෙස පෙත්සම්කරු අධිකරණයෙන් ඉල්ලා ඇත. නිතිඥ ඩිලාන් පෙරේරා මහතා පෙත්සම්කරු වෙනුවෙන් පෙනි සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n1403065</link>
    <topic>ග්‍රාම නිලධාරීහු 3900ක් අද පත්වීම් ලබති</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>ග්‍රාම නිලධාරීන් 3900කට පත්වීම් ප්‍රදානය කිරීමේ උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ, සුගතදාස ගෘහස්ථ ක්‍රීඩාංගණයේදී අද (06) සවස පැවැත්වේ.ග්‍රාම නිලධාරී තරග විභාගයෙන් ඉහළ ළකුණු ලැබූ 3900කට ජනාධිපතිතුමාගේ අතින් මෙසේ පත්වීම් පිරිනැමීමට නියමිතය.උතුරු නැගෙනහිර ඇතුළු රටම ආවරණය වන පරිදි මෙම පත්වීම් ප්‍රදානය කිරීමට නියමිත අතර පත්වීම් ලබන ග්‍රාම නිලධාරීන්ට තෙමසක පුහුණුවක් ද ලබා දීමට නියමිතය.රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න, නියෝජ්‍ය ඇමැති විජය දහනායක, අමාත්‍යාංශ ලේකම් පී. බී. අබේකෝන් මහත්වරුන් ඇතුළු පිරිසක් ද මේ අවස්ථාවට එක් වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n1403066</link>
    <topic>බස්නාහිර-දකුණ පළාත් සභා ඡන්දයේ දීඑජාපය තුන්වැනි තැනට පත්වන තත්ත්වයක්</topic>
    <author>සිතාරා‍ සේනානි සහ නුවන් කොඩිකාර,</author>
    <content>මැතිවරණ පැවැත්වෙන පළාත් දෙකේ ඇතැම් ප්‍රදේශවලදී එක්සත් ජාතික පක්ෂය තුන්වැනි තැනට පත්වන තත්ත්වයක් මතුව තිබෙන බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පවසයි. බස්නාහිර සහ දකුණු පළාත් මැතිවරණයේදී විපක්ෂ මැතිවරණ ව්‍යාපාරයක් දැක ගැනීමට නොමැති බවද, මැතිවරණ උණුසුම කියා දෙයක් තිබෙන්නේ මනාප සම්බන්ධයෙන් ආණ්ඩු පක්ෂ අපේක්ෂකයන් අතර පමණක් බවද හෙතෙම පැවැසීය.ඇමැතිවරයා මේ බව පැවැසුවේ ශ්‍රී ලංකා නිදහස් පක්ෂ මූලස්ථාන ශ්‍රවණාගාරයේ ඊයේ (5) පැවැති මාධ්‍ය හමුවේදී ය.ඇමැතිවරයා මෙසේද පැවැසීය.එක්සත් ජාතික පක්ෂය අර්බුදවලට නතුව තිබෙනවා. පක්ෂයට අනාගතයක් නොමැති තත්ත්වයක් උදා වෙලා. රනිල් වික්‍රමසිංහ මහතාගේ නායකත්වය යටතේ එක්සත් ජාතික පක්ෂය ඉතිහාසයේ කුණු බක්කියට වැටෙමින් තිබෙනවා. මානුෂික මෙහෙයුම පැවැති අවස්ථාවේ එම මල් වට්ටියට අත ගසන ලෙසත්, එසේ නොකළොත් සදාකාලික පාප කර්මයකට පක්ෂය අතගසනු ඇති බවත් මා රනිල් වික්‍රමසිංහ මහතාට එදා පැවැසුවා. එතුමා එහෙම කළේ නෑ. ඒ නිසයි අද පක්ෂයට මෙහෙම වෙලා තිබෙන්නේ.රජය යුද්ධ කරන විට යුද්ධය දිනන්න බෑ කීවා. දිනුවාම සංවර්ධනය හරියට කරන්න බෑ කියලා කිව්වා. රජය දැන් ඒ දෙකම සාර්ථකව කර තිබෙනවා. වරාය, ගුවන්තොටුපළ, මහාමාර්ග, අධිවේගී මාර්ග, දැවැන්ත වාරි ව්‍යාපෘති, විදුලිය, පානීය ජලය මේ සියල්ල ලබා දී තිබෙනවා. මත්තල ගුවන්තොටුපළ, හම්බන්තොට වරාය ඉදිකිරීම ගැන විවේචන කරනවා. ඒවා ඉදි කළ යුතු බවට එදා එජාප රජයත්, චන්ද්‍රිකා කුමාරතුංග මැතිනියත් යෝජනා කළා.රනිල් වික්‍රමසිංහ මහතාගේ රජයේ මමත් සිටියා. එදා හම්බන්තොට වරාය ඉදිකිරීම සම්බන්ධයෙන් ශක්‍යතා වාර්තාවක් සැකසීම කැනේඩියානු සමාගමකට ලබා දුන්නා. ඔවුන් වීරවිල ඉදිකිරීමට යෝජනා කළ දෙවැනි ගුවන් තොටුපළ අපි වීරවිලට යාබද මත්තලට ගෙන ගියේ ගොවීන් කළ උද්ඝෝෂණ නිසයි. මේවා දැන් විපක්ෂයට මතක නැහැ. හම්බන්තොට වරයේ තෙල් ටැංකි පද්ධතියේ දෙවැනි අදියර ඉදිකිරීම චීන සමාගමකට ලබාදී තිබෙනවා. මේ වරාය අවුරුදු 1000කට හැදූ එකක්.මගේ ආසනයේ මාර්ග සෑදීමට පමණක් රුපියල් කෝටි 35ක් ලබා දී තිබෙනවා. කළුතර දිස්ත්‍රික්කයේ වාරි ව්‍යාපෘති සඳහා රුපියල් කෝට් 107ක් වෙන් කැර තිබෙනවා. පොහොර සහනාධාරය ලබා දෙන්නේ නැතිනම් මොරගහකන්ද ජලාශ ව්‍යාපෘතිය ඉදිකර පොලොන්නරුවේ ගොවි ජනතාවට වාරි ජලය ලබා දෙන ලෙස රනිල් වික්‍රමසිංහ මහතාගෙන් එදා මා ඉල්ලා සිටිවිට කිව්වේ මේ රටට තවත් වාරි ව්‍යාපෘති එපා කියලයි. එදා එක උපාධිධාරියකුට රැකියා දුන්නේ නෑ. චන්ද්‍රිකා කුමාරතුංග මහත්මියටගේ පාලන සමය අවසාන කාලයේ උපාධිධාරීන් රැකියා ඉල්ලා උපවාස කළා.මම රනිල් වික්‍රමසිංහ මහතා කුරුණෑගල උපවාසය පැවැති ස්ථානයට කැඳවාගෙන ගියා.තමන් බලයට පත්වූ විට ඔවුන්ට රැකියා ලබා දෙන බවට ඔහු එහිදී පොරොන්දු වුණා.‍ ඒත් බලයට පත්වුණාම ඒ පොරොන්දුව අමතක කළා. ඒත් මේ රජය සියලු උපාධිධාරීන්ට රැකියා ලබා දුන්නා. රාජ්‍ය සේවකයන් සංඛ්‍යාව ලක්ෂ 18ක් දක්වා වැඩි කළා. රනිල් වික්‍රමසිංහ මහතා රැකියා නොදෙන බවට ප්‍රතිපත්තිමය තීන්දුවක් ගෙන තිබියදී මම රැකියා 77ක් හොරෙන් ලබා දුන්නා. අපි වැඩ කළේ එහෙමයි. එජාපය පරාජය වන්නේ වත්මන් රජය ගෙන යන සංවර්ධන වැඩපිළිවෙළ නිසායි. බස්නාහිර සහ දකුණු පළාත් මැතිවරණවලින් ද සන්ධානය විශිෂ්ඨ ජයක් ලබා ගන්නවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n1403067</link>
    <topic>දකුණු අධිවේගයේ දෙවන අදියර නැරඹීමට ජනතාවට වරම්</topic>
    <author>නිරූෂි විමලවීර</author>
    <content>දක්ෂිණ අධිවේගි මාර්ගයේ ‍දෙවන අදියර මහජනතාවට නැරඹීම සඳහා මේ මස 08 සිට 10 දින මධ්‍යම රාත්‍රිය දක්වා විවෘතව තැබෙන බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා ප්‍රකාශ කෙළේය.ගාල්ල පින්නදුවේ සිට මාතර ගොඩගම දක්වා දිවෙන කිලෝ මීටර් 32.25 දිගින් යුත් දක්ෂිණ අධිවේගි මාර්ගය මේ මස 15දා සවස 3.00ට යෙදෙන සුභ හෝරාවේදි ජනාධිපති මහින්ද රාජපක්ෂ මහතාගේ සුරතින් විවෘත කෙරෙන බවද ඇමැතිවරයා අනාවරණය කෙළේය .මහජනතාවට විවෘතව තැබෙන තෙදින පිරිත් සඡ්ඡායනා, පාපැදි තරඟ, සංගීත සංදර්ශන ආදි විචිත්‍ර අංග ගණනාවකින් ජනතාව පිනවීමට නියමිත බව හෙතෙම කීය .සෙනසුරාදා රාත්‍රි 8.30ට ගොඩගම පිවිසුම අසලින් ‍නිල්වලා සෙත්පිරිත් සඡ්ඡායනා මධ්‍යයේ ඇර‍ඹෙන මේ විචිත්‍ර අංගයන්තවදුරටත් තීව්‍ර කරමින් ඉරිදා උදේ ගාල්ලෙන් ඇරැඹෙන තරඟකරුවන් 400 සහභාගි වන පාපැදි සවාරියත් , 3000කගේ සහභාගිත්වයෙන් ඇරැඹෙන මහා පාගමනත්, ඉමඳුව පිවිසුම අභියස පැවැත්වෙන ගාල්ල මාතර දෙදිසාවේ දේශපාලඥයන්ගේකඹ ඇදීමේ තරඟය, රාත්‍රි පැවැත්වෙන "නිල්වලා හඬ " සංගීත ප්‍රසංගයත් සමඟින් ජනතාව ප්‍රමෝදයට පත් වනු ඇතැයි ඇමැතිවරයා කීය.රජයේ ප්‍රවෘත්ති දෙපාර්තමේන්තු ශ්‍රවණාගාරයේදි ඊයේ (05) පැවැති විශේෂ මාධ්‍ය හමුවට එක් වෙමින් ඇමැති අලහප්පෙරුම මහතා එසේ පැවසීය. ඇමතිවරයා මෙසේද කීය . මෝටර් ප්‍රහාර , සයනයිට් , බංකර් , මරාගෙන මැරෙන ආදි වචන භාවිතාවෙමින් තිබු අපේ ශබ්ද කෝෂයට , අධිවේගි මාර්ග, යොවුන් පාර්ලිමේන්තුව ආදි වචන එක් කළේ වත්මන් රජයයි. සිංගප්පුරුව, ඉන්දියාව, මැලේසියාව ඔවුන්ගේ සංස්කෘති නංවා ගනිද්දි අපි නිදහස ලබා 63 වසරක් බලා හිටියා.කවදාවත් වෙන දේවල් නොවේ කියමින් ඇතැම් විරුද්ධ පාක්ෂිකයන් දුර්මත ඉදිරිපත් කරද්දි අපි නොබියව අධිවේගි මාර්ග අභියෝගය ජය ගත්තා. 21වන ශත වර්ෂය අලුත් දර්ශනයක් ඇති යුගයක්. මානව පරිණාමය වේගයෙන් සිදු වෙනවා. පරිණාමය නතර වෙන්නේ කොහෙන්ද කියා කියන්න බැහැ. රටේ අලුත් පාරවල් සංස්කෘතිය ගෙනා නායකයා මහින්ද රාජපක්ෂයි. පාරවල් හදා උතුර දකුණ යා කළේ ජනාධිපතිතුමයි. ජාතින් අතර මිත්‍රත්වය ගොඩ නැඟුවේද ඒතුමායි. ඉතිහායට නොමැකෙන සේවයක් කළ අලුත් යුගයක් උදා කළ ජනාධිපතිතුමා මේ රටේ ජනතාවගේ අවශ්‍යතා නිසි ලෙස නිසි අවස්ථාවේදි ඉටු කරනවා.මහා මාර්ග වරාය හා නාවික කටයුතු ව්‍යාපෘති ඇමැති නිර්මල කොතලාවල මහතා- මේ මාර්ගය ඉදි කිරීමේදි අන්තර් හුවමාරු හතරක් මහා පරිමාන පාළම් 08ක් කුඩා පාළම් 234ක් හා යකඩ පාළම් 32 ඉදි කිරීමට සිදු වුණා.ගාල්ල පින්නදුවේ සිට මාතර ගොඩගම දක්වා දිවෙන කිලෝ මීටර් 32.25 දිගින් යුත් දක්ෂිණ අධිවේගි මාර්ගය මේ මස 15දාජනාධිපතිතුමාගේ ප්‍රධානත්වයෙන් ජනතා අයිතියට පත් කෙරෙනවා. ඉදිරි අදියර මාතර සිට හම්බන්තොට දක්වා මේ වසර ‍අවසන් වීමට පෙර විවෘත කිරීමට සැලසුම් කර තිබෙනවා. එහි ඉදිකිරීම් ලබන මස අරඹනවා.පිටත වටරවුම් මාර්ගය පළමු අදියර කොට්ටාවේ සිටකඩුවෙල දක්වා මේ මස 08 වෙනිදා ජනාධිපති මහින්ද රාජපක්ෂ මහතාගේ සුරතින් විවෘත කෙරෙනවා.මහා මාර්ග වරාය හා නාවික කටයුතු අමාත්‍යංශයේ ලේකම් රංජිත් ප්‍රේමසිරි මහතා-පිටත වටරවුම් මාර්ගය පළමු අදියර කොට්ටාවේ සිටකඩුවෙල දක්වා මෙම මස08 වෙනිදා ජනාධිපති මහින්ද රාජපක්ෂ මහතා ප්‍රධානත්වයෙත් විවෘත කෙරෙනවා.එය මං තීරු හතරකින් සමන්විතයි.දිග කිලෝ මීටර් 10.5ක්.කොට්ටාවේ සිටකඩුවෙල දක්වා යෑමට විනාඩි 45ක් පැයක කාලයක් මෙතෙක් ගතවුණා.දැන්විනාඩි 10න් මේ දුර යා හැකියි. මේ අවස්ථාවට ජනමාධ්‍ය අමාත්‍යාංශයේ අධීක්ෂණ මන්ත්‍රි ඒ .එච් .එම් අස්වර් මහතා ඇතුළු අමාත්‍යාංශයේ නිලධාරි පිරිසක් එක් වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n1403068</link>
    <topic>‘පොඩි මැණිකේ’නූලෙන් බේරෙයි</topic>
    <author>අසේල කුරුළුවංශ</author>
    <content>හැටන් දුම්රිය ස්ථානයේදී කොළඹ සිට බදුල්ල දක්වා ධාවනය වෙමින් තිබූ පොඩිමැණිකේ දුම්රිය හා නඩත්තු දුම්රියක් ඊයේ(05) පෙරවරු 11.30ට පමණ මුහුණට මුහුණ ගැටීමෙන් සිදුවන්නට ගිය අනතුරක් අනූනවයෙන් වැළකී ගියේය.පොඩිමැණිකේ දුම්රිය හැටන් දුම්රිය ස්ථානය‍ට ළඟාවෙමින් තිබියදී එක් වරම නඩත්තු දුම්රියක් එම දුම්රිය මාර්ගයේම ගමන් ගැනීම හේතුවෙන් දුම්රිය මගීන් කෑ ගැසීම නිසා දුම්රිය බලධාරීන් වහා ක්‍රියාත්මක වී අනතුර වළක්වාගෙන තිබේ.වැරදි ලෙස සංඥා ලබා දීමෙන් මේ අනතුර සිදුවන්නට ගොස් තිබෙන අතර ඒ සම්බන්ධයෙන් දුම්රිය දෙපාර්තුමේන්තුව විශේෂ පරීක්ෂණයක්ද ආරම්භ කැර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n1403069</link>
    <topic>රන් දෙවොලේ සීක් ප්‍රජාව සමූල ඝාතන ගැනපරීක්ෂණයට බ්‍රිතාන්‍ය සහාය දිය යුතුයි</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ උතුරු පළාතේ දමිල ජාතිකයන් ඝාතනය කළ බවට ඇති චෝදනා විමර්ශනය සඳහා එක්සත් ජාතීන්ගේ ප්‍රමුඛත්වයෙන් යුතු පරීක්ෂණයකට බ්‍රිතාන්‍යය සහාය දක්වනවා සේම 1984 වසරේදී ඉන්දියාවේ රන් දෙවොලේ සීක් ප්‍රජාව සමූල ඝාතන සිද්ධිය සම්බන්ධයෙන් වන ස්වාධීන පරීක්ෂණයකට සහාය දියයුතු බවද බ්‍රිතාන්‍ය සාමි මන්ත්‍රී මණ්ඩලයේ ඉන්ද්‍රජිත් සිං සාමිවරයා අවධාරණය කරයි.බ්‍රිතාන්‍ය පාර්ලිමේන්තුව තුළ සීක් ප්‍රජාව සම්බන්ධයෙන් පැවැති විවාදයකදී අදහස් දක්වමින් සාමිවරයා මේ බව ප්‍රකාශකර තිබෙන බව වාර්තා වෙයි. එළඹෙන ජූනි මාසයේ පළමු සතිය වනවිට ඉන්දියාවේ රන් දෙවොලට ප්‍රහාරයක් එල්ල කර වසර තිහක් සපිරෙයි.එම රන් දෙවොලේ නිර්මාතෘ ගුරු අර්ජන්ගේ සංවත්සර උළෙලකට සමගාමීව මේ ප්‍රහාරය එල්ල වී තිබෙන අතර ඒ සදහා යුද ටැංකි, සන්නද්ධ රථ යොදාගෙන තිබේ. අති විශාල බැතිමතුන් සංඛ්‍යාවක් එම අවස්ථාවේදී රන්දොවොලට පැමිණ තිබෙන අතර ප්‍රහාරයෙන් 2,000 ට වැඩි පිරිසක් මියගොස් තිබේ.පසුගිය ජනවාරි මාසයේදී බ්‍රිතාන්‍ය අගමැති ඩේවිඩ් කැමරන් මේ සිදුවීම සම්බන්ධයෙන් පරීක්ෂණයක් සිදුකළ යුතු බවට පැවසුවද පසුව බ්‍රිතාන්‍ය භූමිකාව සම්බන්ධයෙන් ප්‍රසිද්ධ පරීක්ෂණයක් පැවැත්වීම ප්‍රතික්ෂේප කර ඇත. කෙසේ වුවද බ්‍රිතාන්‍ය නිලධාරියෙකු රන් දෙවොලේ විරෝධතාකරුවන් ඉවත් කිරීම සඳහා ඉන්දීය නිලධාරීන්ට උදව් දුන් බවට වසර 30 ට පෙර පැවැති ලේඛනවලින් අනාවරණය වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030611</link>
    <topic>මුහුද ගොඩකරන ව්‍යාපෘතියටරජයේ මුදල් යොදවා නැහැ</topic>
    <author>රන්ජිත් පද්මසිරි, චමීර ඇල්ලදෙණිය සහ සුභාෂිණී සේනානායක</author>
    <content>මුහුද ගොඩකරමින් ඉදිකරන ව්‍යාපෘතිය සඳහා ආණ්ඩුවෙන් හෝ වරාය අමාත්‍යාංශයෙන් කිසිදු මුදලක් වියදම් කර නොමැති බවත්, එහි මුදල් වංචාවක් සිදුව ඇතැයි කියමින් විපක්ෂ නායකවරයා බිල්ලෙක් මැවීමට උත්සාහ කරන බවත් නාවුක, වරාය හා මාහාමාර්ග ව්‍යාපෘති ඇමැති රෝහිත අබේගුණවර්ධන මහතා පාර්ලිමේන්තුවේ දී ඊයේ (5) ප්‍රකාශ කළේය.ඒ පිළිබඳ ඕනෑම අවස්ථාවක විවාදයක් කිරීමට තමා සූදානම් බව ද ඇමැතිවරයා වික්‍රමසිංහ මහතාට අභියෝග කළේය.මේ ව්‍යාපෘතිය සම්බන්ධයෙන් ආණ්ඩුවෙන් ලබාදුන් පිළිතුරට වරප්‍රසාද පැනයක් ඉදිරිපත් කිරීමට විපක්ෂ නායක රනිල් වික්‍රමසිංහ මහතා කටයුතු කළ අවස්ථාවේ පිළිතුරු දෙමින් ඇමැතිවරයා මේ බව කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030612</link>
    <topic>කොළඹ වරාය පුරවරය වැනි විශාල ව්‍යාපෘති පිළිබඳ සියලු තොරතුරු ජනතාව දැනගත යුතුයි</topic>
    <author>රංජිත් පද්මසිරි, චමීර ඇල්ලදෙණිය සහ සුභාෂිණි සේනානායක</author>
    <content>කොළඹ වරාය පුරවරය වැනි විශාල ව්‍යාපෘති ක්‍රියාත්මක කරන විට ඒ පිළිබඳ සියලු තොරතුරු ජනතාව දැනගත යුතු බව කතානායක චමල් රාජපක්ෂ මහතා පාර්ලිමේන්තුවේදී ඊයේ (5) ප්‍රකාශ කළේය.මේ ව්‍යාපෘතියට අදාළව ඉදිරිපත් කළ කරුණුවලින් තම වරප්‍රසාද උල්ලංඝණය වී ඇති බව සඳහන් කරමින් විපක්ෂ නායක රනිල් වික්‍රමසිංහ මහතා භාරදී තිබූ වරප්‍රසාද ප්‍රශ්නය පිළිබඳ සිය තීරණය දැනුම් දෙමින් එසේ කී කතානායකවරයා ජනතාවට දැනගැනීමට එය ඉදිරිපත් කළ යුතු බව කීය.වික්‍රමසිංහ මහතා ඉදිරිපත් කළ වරප්‍රසාද ප්‍රශ්නය මඟින් බැලූ බැල්මට ඒ මහතාගේ වරප්‍රසාද උල්ලංඝණය වී ඇතැයි පෙනෙන්නේ නැතැයි කී කතානායකවරයා වික්‍රමසිංහ මහතා මේ ව්‍යාපෘතියට අදාළව අසන ලද ප්‍රශ්නවලට රජය පිළිතුරු ලබා දී ඇති හෙයින් තවදුරටත් තොරතුරු ඉදිරිපත් කිරීමට තිබේ නම් මේ පිළිබඳ විශේෂ විවාදයක් ලබාගත හැකි බව කීය.එම අදහස අනුමත කළ සභානායක නිමල් සිරිපාල ද සිල්වා මහතා රජය ලබාදෙන පිළිතුරු වලින් වරප්‍රසාද ප්‍රහ්න මතු කිරීමට ඉඩදීම වැරදි සම්ප්‍රදායක් විය හැකි බව අවධාරණය කළේය.විපක්ෂය ප්‍රශ්න අසනවා. රජය පිළිතුරු දෙනවා. යළි යළිත් ප්‍රශ්න මතු කර වරප්‍රසාද ප්‍රශ්න ඉදිරිපත් කරන්න එපා. ප්‍රශ්නය හා පිළිතුර ගැන ආණ්ඩුව හරිද විපක්ෂය හරිද කියා තීරණය ජනතාව ගනිවී යැයි අවධාරණයෙන් ප්‍රකාශ කළ සභානායකවරයා අවශ්‍ය නම් මේ පිළිබඳ දවසක විවාදයක් ලබාදෙන්න සූදානම්. ඉල්ලන්න අප විවාදයක් දෙන්නම්. හෙට පක්ෂ නායක රැස්වීමේ දී තීරණයක් ගමු කියා කීය.මෙහි දී විවාදයක් ඉල්ලා සිටිමක් නොකළ විපක්ෂ නායකවරයා මේ ව්‍යෘපෘතියට අදාළ කැබිනට් මණ්ඩල වාර්තාව හා චීන සමාගමේ වාර්තාව ලබා දෙන්නේ නම් තමන් විවාදයකට සූදානම් බව කීය. රජය විවාදයක් ලබාදීමට දැඩි ඕනෑකමක් දැක්වූවත් විපක්ෂය විවාදයකට කැමැත්තක් දක්වන බව පෙනුනේ නැත. විවාදය ගැන වික්‍රමසිංහ මහතා කියා සිටියේ, මම පක්ෂ නායකයෙක්. මේ ව්‍යාපෘතිය ගැන මා ළඟ ඇති සියලු තොරතුරු ඇතුළත් කර විශේෂ ප්‍රකාශයක් කිරීමට සූදානම් බවය.විශේෂ ප්‍රකාශයක් කරන්න විවාදයක්ද ලබා ගන්න කියා කතානායකවරයා දන්වා සිටියේය.කොළඹ වරාය පුරවරය ඉදිරිකිරීමේ ටෙන්ඩරය පිළිබඳව නැගූ ප්‍රශ්නවලට අගමැතිවරයා හා සභානායකවරයා ලබාදුන් පිළිතුරු අසත්‍ය හෙයින් තම වරප්‍රසාද කඩවුණ බව සඳහන් කරමින් විපක්ෂනායක වික්‍රමසිංහ මහතා වරප්‍රසාද ප්‍රශ්නය ඉදිරිපත් කර තිබිණි.මේ පිළිතුරු දෙකට කරුණු සැලයූ නිලධාරීන් මෙයට වගකිව යුතු බවත්, මෙය සභාව නොමඟ යැවීමක් නිසා ඒ ගැන ක්‍රියාත්මක විය යුත බව කී වික්‍රමසිංහ මහතා කීවේය.ඇසූ ප්‍රශ්නයට විපක්ෂ නායකවරයා පිළිතුරු භාර ගත් බවත්, ප්‍රශ්නයට සවිස්තර පිළිතුරු ලබාදීමට කාලය අවශ්‍ය බවත් එහි දී ආණ්ඩුපක්ෂ සංවිධායකවරයා කියා සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030613</link>
    <topic>වල්ලපට්ට ශාකය ආරක්ෂා කර ගැනීමට නව ප්‍රායෝගික වැඩපිළිවෙළක්</topic>
    <author/>
    <content>වල්ලපට්ට ශාකය ආරක්ෂා කර ගැනීම සඳහා නව ප්‍රායෝගික වැඩපිළිවෙළක් හා එම ශාකය වානිජ මට්ටමින් වගා කිරීමේ වැඩපිළිවෙළක් අවශ්‍ය බව මධ්‍යම පරිසර අධිකාරියේ අධ්‍යක්ෂ ජනරාල් වෛද්‍ය සාරංග අලහප්පෙරුම මහතා පැවැසීය.මේ ශාකය සංරක්ෂණය කර රටට ආදායමක් උත්පාදනය කළ හැකි නව ව්‍යාපෘතියක් කිරිම සඳහා මධ්‍යම පරිසර අධිකාරියේ සම්පූර්ණ සහාය ශ්‍රී ජයවර්ධන පුර විශ්ව විද්‍යාලය‍ට ලබාදෙන බවද ඇමැතිවරයා සඳහන් කරයි. මේ පිළිබඳ දැනුවත් කිරීමේ වැඩසටහනක්ද පැවැත්විණි.වල්ල පට්ටා ශාකයේ ආර්ථික වටිනාකමක් තිබෙනුයේ දිලීරයේ බලපෑමට ලක්වූ ශාකවල පමණක් වන අතර , සෙසු වල්ලපට්ටා ශාකවල එවැනි කිසි ක්ෂණික වට්නාකමක්නැති බවත්, මින්සුන්ගේ නොදැනුවත්කම හේතුවෙන් කපා දමන වල්ලපට්ටා ගස්වලින් සියයට 75 කින්ම කිසිදු ආර්ථික වටිනාකමක් නොලැබෙන බවත් අලහප්පෙරුම මහතා පැවැසීය. මෙරට පහත රට හා තෙත් කලාපිය වනාන්තරවල බහුලව දැකිය හැකි අතර මෙම ශාකයේ ඇතැම් ගස්වලින් නිකුත් කරන රෙසිනය භාවිතයෙන් සුවඳ විලවුන් නිස්පාදනය කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030614</link>
    <topic>මත්ද්‍රව්‍ය භාවිතකළ වැඩිපිරිසක්අත්අඩංගුවට පත්ව ඇත්තේ බස්නාහිරින්</topic>
    <author>චන්ද්‍රිකා පෙරේරා</author>
    <content>මත්ද්‍රව්‍ය භාවිතය සම්බන්ධයෙන් වැඩිම පිරිසක් අත්අඩංගුවට පත්ව ඇත්තේ බස්නාහිර පළාතෙන් බවට අන්තරායකර ඖෂධ පාලක ජාතික මණ්ඩලය සිදුකළ සමීක්ෂණයකින් හෙළිව ඇත.හෙරොයින් භාවිතයෙන් බහුතරය කොළඹ ප්‍රදේශයේ කම්කරු සේවයේ යෙදෙන්නන් වෙති. ගංජා පානය කරන්නන් සියයට අසූපහක්ම වාර්තාවී ඇත්තේ තණමල්විල හා කතරගම ප්‍රාදේශීය ලේකම් කොට්ඨාසවලිනි. මේ අයගෙන් වැඩි පිරිසකගේ ජීවනෝපාය කෘෂිකර්මාන්තය බවට හඳුනාගෙන තිබේ.හෙරොයින් පානයට ඇබ්බැහි වූවන් සියලුදෙනාම සිගරැට්, මත්පැන්, ගංජා, මෝදක හා පෙතිවර්ග භාවිතයට ද හුරු වී ඇති බවට අනාවරණය වෙයි. ගංජා භාවිත කරන්නන්ගෙන් බහුතරයක්ද වෙනත් මත්ද්‍රව්‍ය වර්ග භාවිතයට හුරුව තිබෙන බවට හෙළිවෙයි. මිතුරන් සමඟ එක්ව අත්හදා බැලීමක් ලෙස බොහෝ දෙනෙක් මත්ද්‍රව්‍ය භාවිතය මුලින් ආරම්භකර ඇති අතර මේවා විකුණන්නන්ගේ හිතවත්කම මත මත්ද්‍රව්‍ය පානය කළ අය ද සිටින බව සමීක්ෂණ වාර්තා සඳහන් කරයි.මෙරට පාරම්පරික හා ආයුර්වේද වෙදකමට යොදාගන්නා ගංජා හෙවත් කංසා කැනබිස්, පොට්, ග්‍රාස්, රිපර්, හර්බ් හා විඩි යන නාමයන්ගෙන් ද හඳුන්වයි.හෂීස් හා මර්ජුවානා නමැති මත්ද්‍රව්‍ය නිපදවන්නේ ද ගංජා මූලික කරගනිමිනි.මොණරාගල, වැල්ලවාය, කොස්ලන්ද, වාලච්චේන, අම්පාර, මඩකළපුව, පොතුවිල්, සියඹලාණ්ඩුව, අඟුණකොළපැළැස්ස, තණමල්විල, සූරියවැව, ඇඹිලිපිටිය, හම්බන්තොට හා ලුණුගම්වෙහෙර ඇතුලු මෙරට නැ‍ඟෙනහිර ඌව හා දකුණ ප්‍රදේශවල ගංජා වගාව සිදුකෙරෙන අතර ලොව තවත් රටවල් ගණනාවක ගංජා වගාව සිදුකරයි.මෙරට මතට ඇබ්බැහියේ ප්‍රවනතාවය ක්‍රමයෙන් ඉහළ යමින් තිබේ. මේ නිසා අත්අඩංගුවට ගැනීමෙන් පමණක් ඇබ්බැහිය අවමකර ගැනීමේ හැකියාවක් නැත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030615</link>
    <topic>නියඟයෙන් පීඩාවට පත් ජනතාවට සෙත සැලසීමටඑක් දිස්ත්‍රික්කයකට රුපියල් දස ලක්ෂය බැගින්</topic>
    <author> සිතාරා සේනානී සහ නුවන් කොඩිකාර</author>
    <content>නියඟයෙන් පීඩාවට පත් ජනතාවට සෙත සැලසීමට එක් දිස්ත්‍රික්කයකට රුපියල් දස ලක්ෂය බැගින් දිස්ත්‍රික්ක හයක දිසාපතිවරුන්ට මුදල් ලබාදීමට රජය පියවර ගෙන තිබේ.ජනාධිපති මහින්ද රාජපක්ෂ මහතාගේ උපදෙස් මත මෙම මුදල් ලබාදීමට පියවරගෙන ඇති බවත් තවත් මුදල් අවශ්‍ය වුනහොත් එම මුදල් ලබාදීමට ප්‍රතිපාදන වෙන්කර ඇති බව ආපදා කළමනාකරණ ඇමැති මහින්ද අමරවීර මහතා පැවැසීය.ශ්‍රී ලංකා නිදහස් පක්ෂ මූලස්ථානයේ ඊයේ (05) පැවැති මාධ්‍ය හමුවේදි ඇමැතිවරයා එසේ ප්‍රකාශ කෙළේය.මීට අමතරව නියඟයෙන් හානියට පත් වු කුඹුරු සඳහා අවශ්‍ය සහනාධාර ලබාදිමටද සැළසුම් සකස්කර ඇති බව පැවැසු ඒ මහතා ඊට අමතරව සිදුවන අනෙකුත් හානි සඳහාද සහනාධාර ලබාදීමට කටයුතු යොදා ඇති බව කීවේය.කුමන නියඟයක් පැවැතියද ජනතාවට අවශ්‍ය සහල් සංචිත මෙරට ගබඩාවල තිබෙන බවත් ඒ හේතුවෙන් සහල් මිල ඉහළ යෑමක් සිදු නොවන බවත් හෙතෙම කියා සිටියේය. එක්සත් ජාතික පක්ෂ රජයන් සමයේ වී අලෙවි මණ්ඩලය මෙන්ම ගබඩා විනාශ කළද වත්මන් රජය බලයට පත්විමත් සමඟ එය යළි ස්ථාපිත කර සහල් අතිරික්තයක් ඇති කිරීමට සමත් වු බව පැවැසු අමරවීර මහතා ඒ හේතුවෙන් මෙරට සහල් හිඟයක් ඇති නොවන බව පැවැසීය. ඇමැතිවරයා මෙසේද කීවේය.පසුගිය කාලයේ ගංවතුරක් ආවනම් විවිධ රාජ්‍ය නොවන ආයතන මෙන්ම දානපතියෝ එකතු වෙලා බත් පැකට් බෙදන්න හැටි අනන්තවත් දැකලා ඇති. නමුත් අපි රජයක් ලෙස තීරණය කරලා තිබෙනවා ඉදිරියේදි එවැනි තත්ත්වයක් ඇතිවුණ හොත් පළමු වේලේ ඉදලා ආහාර වේල ලබාදෙන්නේ අපේ රජයෙන්.අනෙක් ඕනෑම ද්‍රව්‍යයක් අනෙක් පිරිස්ට එකතුවෙලා දෙන්න පුළුවන්. ඊට අපේ කිසි විරෝධයක් නැහැ. සමහරු කියනවා සමෘද්ධිය රුපියල් 10000 ක් දෙන්න ඕන කියලා. ඔය කියන පුද්ගලයගේ තාත්තා බලයේ ඉන්න කාලේ තැන්පතුවක් ඇතිකරන්න කියලා රුපියල් 25000 බැගින් අරගෙන බැංකුවක තැන්පත් කළා. අදටත් අපිට තිබෙන ලොකුම ප්‍රශ්නය මොන බැංකුවේද මේ මුදල් තැන්පත් කළේ කියළා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030616</link>
    <topic>යන තැනකට යමුකො රත්තරන්ඉස්කෝලේ ඇරෙන්නට කලින්</topic>
    <author>කැලණිය විශේෂලයනල් පී. පෙරේරා</author>
    <content>කැලණිය ප්‍රදේශයේ වෙසෙන ඔහු ත්‍රීරෝද රථ රියැදුරෙකි. මැදිවිය ඉක්මවා ගිය ද ඔහුගේ පෙනුම තවමත් තරුණය. ඕනෑම කෙනෙකුට උදව් උපකාර කරන මේ පුද්ගලයා ඔහුගේ ත්‍රීරෝද රථයෙන් ‘හයර්’ එකක් ගොස් ආපසු රථ ගාලට එන විට දී අතරමග කවුරුන් හෝ ඇවිද ගෙන යන බව දුටුවොත් ඔවුන් රථයට නංවා ගෙන රථ ගාල දක්වා ගෙන ඒම පුරුද්දක් කර ගෙන සිටී.මේ කරුණාවන්ත මිනිසා එසේ කරන්නේ මුදලක් අය කරන්නේ නැතිවය. විශේෂයෙන් පාසල් දුවා දරුවන් හා මව්පියන් මේ විශේෂ නොමිලේ සේවාව ලබා ගන්නේ ඔහුට පින් දෙමිනි.මේ කියන දිනයේ ද ඔහු කුලියට ගමනක් ගොස් නැවත රථ ගාලට එමින් සිටියේය. එක්තරා පාසලක් අසල කාන්තාවක් වට පිට බලමින් පයින් ගමන් කරනු දුටු ඔහු එම කාන්තාව ළඟ ත්‍රීරෝද රථය නතර කළේය. “යනවා නං නගින්න” ඔහු ඇයට කියා සිටියේ තමන්ගේ ගමනාන්තය දක්වා ඇය නොමිලේ ගෙන යාමේ අරමුණෙනි. මඳ සිනාවක් පා ත්‍රීරෝද රියේ කණුවක් අල්ලා ගත් ඇය ඔහුට මෙසේ පවසා සිටියාය.“හැබැයි කොහේ ගියත් ඉස්කෝලේ ඇරෙන්න කලින් ආපහු එන්න ඕන!”තමා වැඩි මුදලක් අය නොකරන බව ද ඇය කියා සිටියාය.අන්දමන්ද වූ ත්‍රීරෝද රියැදුරා වහාම රථය පණ ගන්වා ගෙන එතැනින් පලා ගියේ “අනේ දරුවන් ඉස්කෝලෙට එක්කන් එන අම්මලාට වෙච්ච දෙයක්.” යැයි සිතමිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030617</link>
    <topic>මිහින් ලංකා නව සභාපති නිශාන්ත රණතුංග</topic>
    <author>නිරුෂි විමලවීරසුභාෂනී සේනානායක</author>
    <content>මිහින් ලංකා ගුවන් සමාගම් නව සභාපති හා ප්‍රධාන විධායක නිලධාරියා ලෙස නිශාන්ත රණතුංග මහතා වහාම ක්‍රියාත්මක වන පරිදි පත්කොට තිබේ.ජනාධිපති මහින්ද රාජපක්ෂ මහතා විසින් මෙම පත් කිරීම සිදු කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030618</link>
    <topic>දෙදින නිල සංචාරයක් සඳහා ශ්‍රී ලංකා‍වට පැමිණි ඇෆ්ගනිස්ථාන ජනාධීපති</topic>
    <author/>
    <content>දෙදින නිල සංචාරයක් සඳහා ශ්‍රී ලංකා‍වට ඊයේ (5) පස්වරුවේ පැමිණි ඇෆ්ගනිස්ථාන ජනාධීපති හමීඩ් කර්සායි මහතා කටුනායක බණ්ඩාරනායක ජාත්‍යන්තර ගුවන් තොටුපළ වෙත පැමිණි අවස්ථාවේදී අගමැති දී.මූ ජයරත්න මහතා විසින් පිළිගත් අයුරු. උසස් අධ්‍යාපන ඇමැති එස්.බී දිසානායක මහතාද මෙහි වෙයි. ඡායාරූපය-කුමාරසිරි ප්‍රසාද් ගුවන්තොටුපළ.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030619</link>
    <topic>ත්‍රී රෝද රථ-යතුරු පැදිවලටවිශේෂ අංක තහඩු අඩු මිලට</topic>
    <author>රන්ජිත් පද්මසිරි, චමීර ඇල්ලදෙණිය සහ සුභාෂිණී සේනානායක</author>
    <content>ත්‍රී රෝද රථ හා යතුරු පැදි සඳහා විශේෂ අංක තහඩු ලබාගැනීමේ දී ගාස්තුව අඩු කිරීමට කටයුතු කරන බව ප්‍රවාහන ඇමැති කුමාර වෙල්ගම මහතා පාර්ලිමේන්තුවේ දී ඊයේ (5) ප්‍රකාශ කළේය.සෙංකෝලය තැන්පත් කිරීමෙන් අනතුරුව කතානායක චමල් රාජපක්ෂ මහතාගේ ප්‍රධානත්වයෙන් පාර්ලිමේන්තුව ඊයේ (5) පස්වරු 1ට රැස්විය.ජනාධිපතිතුමාගේ සංදේශ, නිවේදන, ලිපි ලේඛන, වාර්තා, පිළිගැනීමෙන් අනතුරුව පෙත්සම් මහජන පෙත්සම් කාරක සභාවට ඉදිරිපත් කෙරිණි. වාචික පිළිතුරු අපේක්ෂාවෙන් මන්ත්‍රීවරු අසන ලද ප්‍රශ්නවලට අදාළ ඇමැතිවරු පිළිතුරු ලබා දුන්හ.ප්‍රවාහන ඇමැති කුමාර වෙල්ගම මහතා මෝටර් වාහන පනත යටතේ නියෝග ඉදිරිපත් කරමින් මෙසේ කීය.රථවාහන ලියාපදිංචි කිරීමේ දී විශේෂ අංකයක් ලබාගැනීමට අය කරන මුදල වාහන මට්ටමින් සංශෝධනය කිරීම මෙම නියෝගයේ අරමුණයි. දැනට ඇති නියෝග අනුව සියලුම මෝටර් රථවලට එකම මුදලක් කාණ්ඩ වශයෙන් අය කරනවා.මෙයින් ත්‍රී රෝද හා යතුරු පැදි සඳහා යම් අසාධාරණයක් සිදු වෙනවා. විශේෂ අංකයක් ලබාගැනීමට රුපියල් 60,000ක් 70,000ක් වැනි මුදලක් වැය කළ යුතු වන අතර, එවැනි විශාල මුදලක් වැය කර ත්‍රීරෝද හා යතුරුපැදි සඳහා ලබා ගන්නේ නැහැ. එම නිසා ත්‍රී රෝද හා යතුරු පැදි සඳහා රුපියල් 6,000 සිට ඉහළට වන පරිදි මිලකට විශේෂ අංකයක් ලබාදීමට අවස්ථාව සැලසීම මේ නියෝගයේ අරමුණයි.විශේෂ අංක ලබා ගැනීමට පළමු 10,000ට එක මිලකුත්,20,000ට තවත් මිලකුත් අයුරින් මිල වෙනස් වනවා. මුදල විශාල නිසා යතුරු පැදි -ත්‍රිරෝද රථ විශේෂ අංක ලබාගැනීමට උනන්දු නැහැ. මිල පහළ දැම්ම නිසා එවැනි වාහනවලටත් විශේෂ අංක ලබාගත හැකියි. රුපියල් 10,000ක් ගෙවා විශේෂ අංකයක් ලබා ගත හැකියි. කතානාකයකතුමා විශේෂ බෙන්ස් රථයක් ගෙන්වුවහොත් විශේෂ අංකයක් ගන්න කැමැති වෙනවා. එවිට ඉදිරියට එහෙම වැඩපිළිවෙළක් සකස් කරනවා.'චමල් - 007' වැනි අංක එවිට හඳුන්වාදිය හැකියි. කුඩා වාහනවලට රුපියල් 70,000ක් වැය කළාට ඒ වාහන විකුණා ගන්න බැහැ.කිලිනොච්චියේ සිට පලෙයි දක්වා දුම්රිය ඊයේ ධාවනය කළා. ජුනි මාසය වන විට අපි යාපනය දක්වා යාල්දේවිය ධාවනය කිරීමට සැලසුම් සකස් කර තිබෙනවා. සැප්තැම්බර් මාසය වන විට යාල්දේවිය කන්කසන්තුරේ දක්වා ගමන් කරවනවා. මේ බව සබාවට දැනුම් දෙන්නේ ඉතා සතුටින්.නියෝජ්‍ය කාරක සභා සභාපති චන්ද්‍ර කුමාර් මුරුගේසු මහතා මුලසුනට පැමිණියේ ය.පත්කළ මන්ත්‍රී එරාන් වික්‍රමරත්න මහතා (එජාප):- මේ රජය ප්‍රවාහන සැපයුම්කරුවකු ලෙස පමණයි කටයුතු කරන්නේ. ප්‍රවාහන ඇමැති හිටියට මාර්ග පාළම් හඳන්නේ වෙන ඇමැතිවරුයි. පෞද්ගලික ප්‍රවාහනයෙන් මගීන්ට සහනයක් නැහැ. රුපියල් 40,000ට අඩු ආදායම් ලබන අයට වාහනයක් නැහැ. රුපියල් 40,000යි 80,000යි අතර ආදායම් ලබන අයගෙන් සියයට 14කටයි වාහන තිබෙන්නේ. සියයට 57ක් ගමන් ගන්නේ බස් රථයෙනුයි. දුම්රියෙනුයි. බස්නාහිර පළාතේ මාර්ග තදබදය වැඩියි. වසරකට කිලෝමීටරයකින් වේගය අඩුවෙනවා. රජය ප්‍රවාහන ප්‍රශ්නය විසඳා නැහැ. ප්‍රවාහන ඇමැති අසරණ වෙලා.කුමාර වෙල්ගම මහතා:-මම නම් තවම අසරණ වෙලා නැහැ.වරාය හා නාවික කටයුතු ව්‍යාපෘති ඇමැති රෝහිත අබේගුණවර්ධන මහතා:- වාහන ලියාපදිංචිය සම්බන්ධයෙන් ප්‍රවාහන ඇමැතිවරයා සභාව දැනුම්වත් කළා. විපක්ෂ නායකවරයා ඊයේ ඉදිරිපත් කළ ප්‍රශ්නය පිළිබඳ අදත් වරප්‍රසාද ප්‍රශ්නයක් මතු කළා.විපක්ෂ නායකතුමා මේ සභාවේ නැති රකුසෙක් මවනවා. එල්ලෙන්න වැලක් නැති නිසා කොළඹ වරාය ගැන කතා කරනවා. බස්නාහිර දකුණ මැතිවරණය නිසයි මෙලෙස ප්‍රකාශ සිදු කරන්නේ. විපක්ෂ නායකතුමාට අගමැතිතුමා දුන් පිළිතුර ගැලපෙන්නේ නැතිලු.අපි කොහොමද එතුමාට ගැලපෙන උත්තර දෙන්නේ. විපක්ෂයේ අයවත් එතුමාට ගැලපෙන උත්තර දෙන්නේ නැහැ. මේ ව්‍යාපෘතියට රජයවත් වරායවත් රුපියලක්වත් වියදම් කර නැහැ. විපක්ෂ නායකතුමා කියනවා වංචා සිදු වෙලා කියලා. මහ මුහුද ගොඩකරලා නගරයක් හදන්නයි යන්නේ. විපක්ෂ නායකතුමා රුවන්වැලි සෑය හදන කොට සිටියනම් අද රුවන්වැලි සැයත් නැහැ. යළි පුබුදමු ශ්‍රී ලංකා යටතේ ගාලුමුවදොර පිටිය විකුණන්න එජාපය උත්සාහ කළා.ආහාර සුරක්ෂිතතා පිළිබඳ ජ්‍යෙෂ්ඨ ඇමැති පී දයාරත්න මහතා:- මේ වැඩපිළිවෙළ හොඳයි. රජයේ ආදායම වැඩි කර ගත හැකියි. ලස්සන අංක තහඩුවක් ගහන්න වැය කරන ටික දෙනක් ඉන්නවා. වාහන වර්ග 13ක් පමණ තිබෙනවා. ඉදිරියේ දී මෙය පුළුල් ලෙස කරන බවයි පෙනෙන්නේ. විශාල ආදායම් මෙයින් ලැබීම හොඳ තත්ත්වයක්. මුදල් ඇති අය මෙයට යොමු වේවි. පැරණි වාහන අදත් ආරක්ෂා කර ගෙන සිටින අය සිටිනවා. මතුපරපුර සඳහායි මේවා සිදු කරන්නේ. මේ වාහන අංක වෙනසක් කරන්න එපා කියා මා ඉල්ලනවා. එහෙම කළොත් ඒ වාහනයේ වටිනාකමයි නැති වෙන්නේ. ළඟදීම රෝද හතරේ ස්කූටරයක් ගේනවා. මෙය හොඳ තත්ත්වයක්.පැරණි වාහන ප්‍රදර්ශන සඳහා ගෙනඒමේදී ලයිසන් නැති කම ගැටලුවක් වෙලා. ඒවා විශේෂ තත්ත්වයක් සේ සලකා සහනයක් දෙනවා නම් හෙඳයි.කළුතර දිස්ත්‍රික් මන්ත්‍රී අජිත් පී පෙරේරා මහතා (එජාප):- ඕනෑම අංකයක් මහජනතාවට පහසුවෙන් මතක තබා ගත හැකි එකක් විය යුතුයි. අනතුරක් සිදු වූ විට පොලිසියට දැනුම්දීමට එය පිටිවහලක් වෙනවා. යොදන අංක පිළිබඳ යම් ආකාරයක ප්‍රමිති සහතිකයක් තිබිය යුතුයි.රථ වාහන අනතුරු විශාල ප්‍රමාණයක් වාර්තා වෙනවා. අනතුරු සිදු වෙන තුන්වන පාර්ශ්වවලට වන්දි ගෙවීම් ප්‍රමාදවීම් සිදුවෙනවා. රක්ෂණ සමාගම් තුන්වන පාර්ශ්වයට වන්දි ගෙවන්නේම නැහැ. මේ අය අධික ලාභ ලබනවා. මේ සඳහා වන අධිකරණ ක්‍රියාදායමය සරල හා වේගවත් විය යුතු බවට මා යෝජනා කරනවා.ප්‍රවාහන නියෝජ්‍ය ඇමැති රෝහණ දිසානයක මහතා:- තමන්ට කැමැති අංකය ලබාගන්න යතුරු පැදි හා ත්‍රී රෝද රථවලට විශාල මුදලක් ගෙවන්න සිදු වුණා. මේ මඟින් විශාල සහනයක් ලැබෙනවා. මහින්ද චින්තන ඉදිරි දැක්මට අනුව අමාත්‍යාංශ ගණනාවක් එක්වී සංවර්ධනයට යොමුවී සිටිනවා. අද රටේ වාහන සංඛ්‍යාව ලක්ෂ 50 ඉක්මවලා. පරිසර හිතකාමී ප්‍රවාහන පද්ධතියක් ඇති කිරීමත් මාර්ග ආරක්ෂණ පද්ධති, වායු විමෝචන පද්ධති අපි ඇති කර තිබෙනවා.තුන්වන පාර්ශ්වයේ අනතුරක දී වන්දි ලබා දෙන්නත් පාසල් සිසුන්ට සහන ලබා දෙන්නත්, පෙර ගෙවුම් ගාස්තු දෙන්නත් ඇති කර තිබෙනවා. ප්‍රවාහන වෛද්‍යායතන පිහිටුවා තිබෙනවා. පළාත් මට්ටමින් රියදුරු බලපත්‍ර ලබාදීමට මෙන්ම වසරකට රියදුරු බලපත්‍ර 40,000ක් ලබාදීමට අප කටයුතු කර තිබෙනවා. දුම්රිය පලෙයි දක්වා අප ගෙන ගියා. කතරගමටත් යන්න අපි සූදානමින් සිටිනවා. සංවර්ධනයේ දී වියදම් වන ප්‍රමාණය වැඩියි කියනවා. කන්ද උඩරටයි පහත රටටයි සිදු කරන වියදම වෙනස්. යළි පුබුදමු ශ්‍රී ලංකා වැඩසටහනේ දී එජාපය සීගිරියත් විකුණන්න හැදුවා. ජනාධිපතිතුමා රට භාර නොගත්තානම් අද අපට සීරිගි උරුමයත් නැහැ.නියෝග සම්මත විය.පාර්ලිමේන්තුව අද (6) පස්වරු 1ට යළි රැස්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030620</link>
    <topic>උත්තරීතර</topic>
    <author>රන්ජිත් පද්මසිරි</author>
    <content>බලහත්කාරයෙන් අල්ලා ගෙන ඇති ඉඩම් ගැන රවි කරුණානායක මහතා ප්‍රශ්න වැලක් අසා තිබේ. ඒ ඉඩම් හා ඉඩම් සංවර්ධන ඇමැතිවරයා ගෙනි. 2010න් පසු දේශපාලකයින් හා දේශපාලනයට සම්බන්ධ නිලධාරින් අල්ලා ගෙන ඇති ඉඩම් ගැන දිස්ත්‍රික්කයෙන් දිස්ත්‍රික්කයට කරුණානායක මහතා මේ ප්‍රශ්න අසා ඇත.ත්‍රිකුණාමලයේ ඉඩම් ගැන පිළිතුරු ලබා දුන් පසු කරුණානායක මහතා පාසිකුඩා වෙරළ තීරයේ හෝටල් ඉදිකිරීමට ඉඩම් ලැබුණු හැටි විමසා සිටියේය. නියෝජ්‍ය ඇමැති සිරිපාල ගම්ලත් මහතා පිළිතුරු දෙන විට නැගී සිටියේ ගාමිණී ලොකුගේ මහතාය. මුලසුනේ සිටි කතානායක චමල් රාජපක්ෂ මහතාගෙන් පැහැදිලි කිරීමකට අවසර ඉල්ලා සිටි ලොකුගේ මහතා පාසිකුඩා වෙරළ තීරයේ හෝටල් සඳහා ජේ. ආර්. ජයවර්ධන මහතා සංචාරක ව්‍යාපාරය භාර ඇමැතිවරයා ලෙස අවසරය ලබාදුන් බව කීවේ හෝටල් හදා ගැනීමට ලැබුණු එක ඉඩමක් රනිල් වික්‍රමසිංහ මහතාගේ පවුලට අයිති බවද සඳහන් කරමිනි.මෙහිදී නැගී සිටි වික්‍රමසිංහ මහතා තවදුරටත් ලොකුගේ මහතාගේ ප්‍රකාශය නිශ්චිතවම පැහැදිලි කළේය. සිරිමා බණ්ඩාරනායක මැතිනියගේ රජයේ සංචාරක ඇමැති පී. බී. ජී. කළුගල්ල මහතා යටතේ සංචාරක මණ්ඩලයේ සභාපති ධර්මසිරි සේනානායක මහතා හෝටල් සඳහා මේ ඉඩම් ලබාදුන් බව වික්‍රමසිංහ මහතා කීය. කරුණානායක මහතා රජයේ ඇමැතිවරුන්ට ඇඟිල්ල දික් කළද වික්‍රමසිංහ මහතා කාරණා පැහැදිලි කළ විට කතානායක රාජපක්ෂ මහතා එය අගය කළේය. එදා ඉඩම් කොටස් 18ක් තිබුණත් හෝටල් 3කට අවසරය දුන්නා, එයින් එකක අයිතිය පසුව අපේ පවුල මිලදී ගත්තා. එයින් ඉතිරිවී ඇති ඉඩම් රජය ලබාදී ඇති බව වික්‍රමසිංහ මහතා කීය.කරුණානායක මහතාට නිහඬවීම හැර වෙන කළ හැකි දෙයක් නොවේ.නීති විද්‍යාලයට සිසුන් බඳවා ගැනීම ගැන ඊයේ වැඩි වශයෙන් කරුණු ඉදිරිපත් කෙරිණි.මෙවර බඳවා ගන්නා සිසුන් ප්‍රමාණය 177 දක්වා අඩුවීම ගැන අධිකරණ ඇමැති රාවුෆ් හකීම් මහතා කරුණූ පැහැදිලි කළේය. නීති අධ්‍යාපන සභාවේ තීරණය මත නීති අධ්‍යාපනයේ ගුණාත්මක භාවය රැක ගැනීමටත් මේ පියවර ගත් බව හකීම් මහතා කීය.එහෙත් එජාපයේ අජිත් පෙරේරා මහතා මෙයට දැඩි ප්‍රහාරයක් එල්ල කළේය. සාමාන්‍යයෙන් වසරකට සිසුන් 225කට ආසන්න ප්‍රමාණයක් නීති විද්‍යාලයට බඳවා ගෙන තිබේ. 2012දී 551ක් බඳවා ගෙන තිබේ.88 – 89 මහා භීෂණයේදී රාජ්‍ය විශ්වවිද්‍යාල වසා දමා තිබියදී සිසුන් 700ක් බඳවා ගැනීමට එවකට ජනාධිපතිවරයා උපදෙස් දුන්නේය. ඇමැතිවරයකුගේ පුතකු ඇතුළත් කර ගැනීමට විශාල පිරිසක් බඳවා ගත් බවට එකල චෝදනාවක් එල්ල වුවත් එම තීරණය නිසා සිසුන් විශාල පිරිසකට සෙත උදා විය.නීති අධ්‍යාපනයට මෑතක සිට විවිධ බාධාවන් එල්ල විය. වයස් සීමාව එයින් ප්‍රධානය. රාජ්‍ය සේවයේ විවිධ තනතුරු දැරූ අය විශ්‍රාම ගැනීමට ආසන්න වන විට නීති විද්‍යාලයට ඇතුළත් වී නීතිඥයකු ලෙස සුදුසුකම් ලැබීම මේ සමාජයේ දක්නට ලැබුණි. හිටපු ඇමැතිවරයකු වූ ඇම්. ඇස්. අමරසිරි මහතා අවුරුදු 70 පසුවී නීතිඥයකු විය. මේ පිරිස් නීති වෘත්තියට පිවිසෙන්නේ නවකයින් ලෙස නොවේ, නිලධාරින් ලෙස සමාජයේ විශාල සිවිල් බලයක් සහිත මේ පිරිස් නීති වෘත්තියට පැමිණීම නොඉවසූ පිරිසක් ද සිටියහ. ඔවුන් ද වැඩිහිටියන් වුවත් නාකින් වෘත්තියට පිවිසීම ගැන කැමැත්තක් දැක්වූයේ නැත.නීතිඥයින් ලෙස පිටවෙන පිරිස වැඩි නිසා ආදායම අඩුවෙලා යැයි කියන පිරිසක් ද සිටී. එය පිළිගැනීමට නොහැක. වෙනත් වෘත්තීන්වල යෙදෙන නීතිඥවරු විශාල වශයෙන් සමාජගතවී සිටී. නීතිඥයින් උසාවියේ පෙනී සිටීම වෙනුවට නීති ක්ෂේත්‍රයේ වෙනත් දිසාවන් කරා යොමුවිය යුතු කාලය එළඹ ඇති බව අගවිනිසුරු මොහාන් පීරිස් මහතා වරක් කළ ප්‍රකාශය ගැන ද අවධානය යොමුකළ යුතුයි.කැමැති අයකුට නීතිය පමණක් නොව ඕනෑම විෂයක් බාධාවකින් තොරව ඉගෙනගැනීමට ඉඩ ලබාදිය යුතුයි. නීතිඥයින් වැඩිවූවා කියා උනන්දුව උත්සාහය ඇති කිසිම නීතිඥයින්ට වැඩ හෝ ආදායම අඩුවී නැත. වරප්‍රසාද ලත් පිරිසක අතින් ගිලිහී ගිය මේ වෘත්තිය යළිත් එක පන්තියකට සීමා කිරීමට ඉඩ නොදී කැමැති අයකුට නීති අධ්‍යාපනය ලැබීමට අවස්ථාව ලබාදීම වැදගත්..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030621</link>
    <topic>මතභේදාත්මක රතුපස්වල කම්හල මැයිවල‍ට පෙර ඉවත් කරනවා</topic>
    <author>සුභාෂිණී සේනානායක</author>
    <content>මත භේදයට තුඩුදුන් රතුපස්වල කම්හල මැයි මාස‍යට පෙර අනිවාර්යෙන්‍ම එම ස්ථානයෙන් ඉවත් කරන බව බස්නාහිර පළාත් හි‍‍ටපු ප්‍රධාන අමාත්‍ය ප්‍රසන්න රණතුංග මහතා අවධාරණය කරයි.රණතුංග මහතා පෙන්වා දෙන්නේ ජනාධිපති මහින්ද රාජපක්ෂ මහතා සහ බැසිල් රාජපක්ෂ අමාත්‍යවරයා මේ වන විටත් එම තීරණයට එළඹ ඇති බවයි.මෙය මැතිවරණ පොරොන්දුවක් හෝ ඡන්ද ගුන්ඩුවක් නොවන බව ද රණතුංග මහතා අවධාරණය කර සිටියි.පසුගිය සෙනසුරාදා වැලිවේරිය රතු පස්වල ප්‍රදේශයේ පැවති රැස්වීමක දී රණතුංග මහතා මේ බව සඳහන් කළේය.රතුපස්වල ජන අයිතීන් සුරැකීමේ සංවිධානයේ සහ ප්‍රදේශවාසී විශාල පිරිසක් මේ අවස්ථාවට එක්ව සිටියහ.මෙහි දී වැඩිදුරටත් අදහස් දැක්වූ හිටපු ප්‍රධාන අමාත්‍යවරයා සඳහන් කළේ රතුපස්වල අවට සියලුම දෙනාට පානීය ජල පහසුකම් සැලසීමේ වැඩපිළිවෙළක් ද ක්‍රියාත්මක බවයි. ඊට අදාළ නළ එලීමේ කටයුතු ක්‍රියාත්මකව පවතින අතර, කඩිනමින් එය අවසන් කරන බව ද රණතුංග මහතා කීය.මීට පෙර අවස්ථාවක දී ස්ථාන දෙකකට තමන් මේ සම්බන්ධයෙන් සාකච්ඡා කිරීමට පැමිණිය ද ජනතාවගේ ගැටලුවලට සෘජුව පිළිතුරු දීමට නොහැකිවූ බව පවසන රණතුංග මහතා අනතුරුව ජනාධිපතිවරයා සහ බැසිල් රාජපක්ෂ අමාත්‍යවරයා සමඟ මේ සම්බන්ධයෙන් සාකච්ඡා කළ බව පවසයි. එහිදී ගත් තීරණය අනුව රතුපස්වල අදාළ කම්හල එම ප්‍රදේශයෙන් අනිවාර්යෙන්ම ඉවත් කරන බවට තමාට සහතික විය හැකි යැයි ද රණතුංග මහතා මෙහි දී අවධාරණය කළේය.අදාළ කර්මාන්ත ශාලාව ඉවත් කිරීමෙන් පසුව එම ස්ථානයේ ඉදි කරන්නේ නිවාස යෝජනා ක්‍රමයක් ද නැතහොත් වෙනත් කර්මාන්ත ශාලාවක් ද යන්න පිළිබඳ ඉදිරියේ දී සාකච්ඡා කරන බව ද රණතුංග මහතා මෙහි දී සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030622</link>
    <topic>අපේ රටේ තිබෙන විපක්ෂයරට දියුණු වෙනවාට අකමැතියි</topic>
    <author/>
    <content>රට සංවර්ධනය කිරීමට අකමැති විපක්ෂයක් තිබෙන එකම රට ශ්‍රී ලංකාව බව ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පවසයි.රට සංවර්ධනය කිරීමේ දී මෙන්ම ජාතික ප්‍රශ්නනවල දී බොහෝ රටවල්වල විපක්ෂය ආණ්ඩුව සමඟ සහයෝගයෙන් කටයුතු කරන නමුත්, ආණ්ඩුව රට දියුණු කරනවාට මෙරට විපක්ෂයේ තිබෙන්නේ අකමැත්තක් බව ද ඒ මහතා ප්‍රකාශ කරයි.ජනාධිපති මහින්ද රාජපක්ෂ මහතාගේ ආශිර්වාදයෙන් මෙන්ම වීරෝදාර රණවිරුවන් ජීවිත පරිත්‍යාගයෙන් මේ රට ත්‍රස්තවාදයෙන් මුදාගෙන මේ වනවිට, එදා නගරයට සීමා වී තිබූ නොයෙක් පහසුකම් අද ගමට ද ලැබෙන්නට සලස්වා ඇති බැවින් මැතිවරණයක් ජයග්‍රහණ ලබා ගැනීමට වත්මන් රජයට කිසිදු බාධාවක් නැතැයි ද ඇමැතිවරයා පවසයි.මෙවර බස්නාහිර පළාත් සභා මැතිවරණයේ දී එක්සත් ජනතා නිදහස් සන්ධානයේ ජයග්‍රහණය වෙනුවෙන් ඉකුත් (3) වැනි දින බණ්ඩාරගම, රයිගම පැවැති ප්‍රචාරක රැලියකට සහභාගිවෙමින් හෙතෙම මෙම අදහස් පළ කළේය.එහි දී තවදුරටත් අදහස් දැක්වූ ඇමැති තිස්ස කරල්ලියද්ද මහතා,දශක තුනක් පුරා පැවැති දරුණු ත්‍රස්තවාදය පරාජය කිරීමත් විපක්ෂයේ ඇතැමුන්ට විශාල ගැටලුවක් වී තිබෙනවා. පටු අරමුණු වෙනුවෙන් මෙරටට අසත්‍ය චෝදනා නඟන ජාත්‍යන්තරයේ ඇතැම් රටවල්වල ක්‍රියාකාරීත්වය හා විපක්ෂයේ ක්‍රියාකාරීත්වයේ වෙනසක් දැකිය නොහැකියි. අභීත නායකයෙක් ලෙස මේ රට නිදහස් කරගත් මහින්ද රාජපක්ෂ ජනාධිපතිතුමන් ජාත්‍යන්තර අධිකරණය හමුවට ගෙනයාමට මේ රටට ආදරය කරන ජනතාව කිසිදාක ඉඩ ලබා දෙන්නේ නැහැ.මානව හිමිකම් සම්බන්ධයෙන් කුමන අසත්‍ය චෝදනා කළත් යුද්ධය නිම වී ශ්‍රී ලංකාව නිවැරදි නායකත්වයක් යටතේ සංවර්ධනය කරා ගමන් කරන බැවින් මේ රට බේරා ගැනීමට මිත්‍රව රටවල් විශාල ප්‍රමාණයක් සූදානමින් සිටිනවා. මෙවර පළාත් සභා මැතිවරණයේ දී ජනතාව එක්සත් ජනතා නිදහස් සන්ධානය වෙනුවෙන් සලකුණු කරන කතිරය නැවත වරක් ජාත්‍යන්තර බලවේගවලින් රට බේරා ගැනීමට, ජනාධිපතිතුමන් බේරා ගැනීමට සිදුකරන කටයුත්තක් බව ඉතා ඕනෑකමින් කියන්න කැමැතියි.මෙහි දී අදහස් දැක්වූ කළුතර දිස්ත්‍රික් පාර්ලිමේන්තු මන්ත්‍රී බණ්ඩාරගම ශ්‍රී ලංකා නිදහස් පක්ෂයේ ප්‍රධාන සංවිධායක අධිනීතීඥ ජානක බණ්ඩාර මහතා, ඉතිහාසයේ එදා සිට අද දක්වාම මේ රට විනාශ කිරීමට විවිධ අයුරින් විදෙස් බලවේග ක්‍රියා කළා.නමුත් ඒ ඒ යුගවල ව්‍යසනවලින් රට බේරා ගැනීමට ජාතික වීරයන් බිහිවුණා. වර්තමානයේ මේ මවුබිම බේරාගැනීමට සිටින එකම වීරයා මෙන්ම නායකයා වන්නේ මහින්ද රාජපක්ෂ ජනාධිපතිතුමායි. එතුමා සිටින තුරු මේ රටට කිසිදු විනාශයක් සිදු නොවන්නා සේම, මේ රටේ බුද්ධිමත් ජනතාව සිටින තුරු කිසිදු බලවේගයකට එතුමන්ට ද කිසිදු බලපෑමක් කළ නොහැකියි.” මේ අවස්ථාවට මෙවර බස්නාහිර පළාත් සභා මැතිවරණය වෙනුවෙන් ඉදිරිපත්ව සිටින නිමල් චන්ද්‍රසිරි, ලලිත් එල්ලාවල සහ මංගල දයාරත්න යන මහත්වරුන් ඇතුළු ප්‍රදේශවාසීන් පිරිසක් පැමිණ සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030623</link>
    <topic>සෞඛ්‍ය සම්පන්න ජීවිතයක් ගත කිරීමට ජනතාව දැනුවත් කිරීම මෙඩිකෙයා ජාතික සුවසේවා ප්‍රදර්ශනයේ අරමුණයි</topic>
    <author/>
    <content>මෙඩිකෙයා ජාතික සුවසේවා ප්‍රදර්ශනය හෙට (07) සිට 9 වැනිදා දක්වා බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්වේ.ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් ප්‍රදර්ශනය විවෘත කරන බවත් සෞඛ්‍ය සම්පන්න ජීවිතයක් ගත කිරීම සම්බන්ධයෙන් ජනතාව දැනුවත් කිරීමත් මේ ප්‍රදර්ශනයෙන් සිදු කරන බව සෞඛ්‍ය අමාත්‍යාංශයේ අතිරේක ලේකම්, බස්නාහිර පළාත් සෞඛ්‍ය සේවා අධ්‍යක්ෂ ජනරාල්, මෙඩිකෙයා ජාතික සුවසේවා ප්‍රදර්ශනයේ සභාපති වෛද්‍ය හර්ෂ අමල් ද සිල්වා මහතා පවසයි.පෞද්ගලික අංශයේ සෞඛ්‍ය සේවා සම්බන්ධයෙන් පමණක් නොව රජයේ සෞඛ්‍ය ආයතනවලින් ලබාදෙන සෞඛ්‍ය සේවාව සම්බන්ධයෙන් ද මේ ප්‍රදර්ශනයේදී මහජනතාවට දැනුමක් ලබාදෙන බව ද ඒ මහතා පැවැසුවේය.හෘද, අක්ෂි, මුඛ, දියවැඩියාව ඇතුළු රෝග සම්බන්ධයෙන් මෙරට ‍සිටින හොඳම විශේෂඥ වෛද්‍යවරු ගෙන්වා මහජනතාවගේ සෞඛ්‍ය ගැටලුවලට පිළිතුරු ලබාදීම නොමිලේ සිදු කරන්නේ යැයි ද හෙතෙම කීය.රජයේ රෝහල්වලින් මහජතතාවගේ ‍සෞඛ්‍ය උදෙසා කරන වැඩපිළිවෙළ සම්බන්ධයෙන් දැනුවත් කිරීමත්, සෞඛ්‍ය ලබාදීම සඳහා රෝහල්වල භාවිතා කරන නවීන උපකරණ සම්බන්ධයෙන් දැනුවත් කිරීමත් මෙහිදී සිදුකෙරේ.ඇමෙරිකා එක්සත් ජනපදය, එක්සත් රාජධානිය යන ලෝකයේ හොඳම රටවල භාවිතා කරන වෛද්‍ය තාක්ෂණය යොදා ගනිමින් ලබාදෙන මෙරට සෞඛ්‍ය සම්බන්ධයෙන් ද මෙහිදී තොරතුරු ඉදිරිපත් කරයි.ජනාධිපති මහින්ද රාජපක්ෂ මහතා සහ ශිරන්ති රාජපක්ෂ මහත්මිය මෙරට අහිංසක දුප්පත් ජනතාව පිළිබඳ සිතාබලා සෞඛ්‍ය සම්බන්ධයෙන් කරන මෙහෙවර ලෝකයේ සෙසු රටවල නායකයන්ට ද ආදර්ශයක් වන බව වෛද්‍ය අමල් හර්ෂ ද සිල්වා මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030624</link>
    <topic>ගෙදරත් පාසලත් කොතරම් යහපත් වුණත්සමාජයෙන් ලැබෙන විසබීජ නිසා ළමයි විනාශ වෙනවා</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>ගෙදරත් පාසලත් කෙතරම් යහපත් වුවත් සමාජයෙන් ලැබෙන විෂබීජ නිසා ළමා ජීවිත බොහෝසෙයින් විනාශ වී යන අවස්ථා කොතෙකුත් ඇති වන බවද බොහෝ මවු පියවරු ගෙදරින් පිට වන දරුවන් ගැන නිසි සෙවිල්ලක් බැලිල්ලක් නොකරන හෙයින් ඔවුන් අයාලේ ගොස් මවුපියනට සදා පසුතැවිල්ලත් පාසල්වලට අප කීර්තියත් ඇතිවන බවද අස්ගිරි විහාර පාර්ශ්වයේ මහා නායක උඩුගම සද්ධර්ම කීර්ති ශ්‍රී බුද්ධරක්ඛිත හිමියෝ පැවසූහ. මහානායක හිමියෝ එසේ පැවසුවේ කොළඹ ආනන්ද විද්‍යාලයේ ප්‍රතිසංස්කරණය කරන ලද විහාර මන්දිරයේ ප්‍රථම පුෂ්ප පූජෝත්ස්වයට සහභාගි වෙමිනි.බඩු මල්ලක් බඳු බෑගයක් කරේ එල්ලා ගෙදරින් යන තම දූ පුතුන් ගැන සෙවීල්ලක් බැලිල්ලක් නොකරන මව් පියන් දැන්වත් මෙයට වඩා උනන්දුවක් ඔවුන් කෙරෙහි දක්වන්නට ඉටා ගත යුතු බව කී මහා නාහිමියෝ පසුගිය දිනවල දිගින් දිගම දරුවන් ගැන ඛේදවාචක ගැන අසන්නට දකින්නට ලැබුණු බවද මහානායක හිමියෝ පැවසූහ.මීට වර්ෂ 45කට පෙර විවෘත කළ කොළඹ ආනන්ද මහා විද්‍යාලයේ ප්‍රතිශ්ඨාපන ආනන්ද විහාර මන්දිරය පළුදුවීම නිසා රුපියල් ලක්ෂ 300කට සමීප මුදලක් වැයකොට ප්‍රතිසංස්කරණය කෙරිණි. මෙම කටයුතු සිදුවූයේ කොළඹ නව කෝරලයේ ප්‍රධාන අධිකරණ සංඝනායක විශ්‍රාමික සහකාර විදුහල්පති දිවියාගහ යසස්සි නායක ස්වාමීන් වහන්සේගේත් වත්මන් විදුහල්පති කිත්සිරි ලියන ගමගේ මහතාගේත් මෙහෙයවීමෙනි.එහි සමාධි බුද්ධ ප්‍රතිමාවට අස්ගිරි පාර්ශවයේ මහා නායක මාහිමිපාණන් වහන්සේ ප්‍රධාන මහා සංඝරත්නයේත් අධ්‍යාපන ඇමති බන්දුල ගුණවර්ධන මහතා ප්‍රධාන ආරාධිත පිරිසකගේත් ආදි හා වත්මන් සිසු පිරිස ඇතුළු විශාල පිරිසකගේ සහභාගිත්වයෙන් ප්‍රථම පුෂ්ප පූජාව සිදු කෙරිණි. අනතුරුව විද්‍යාලයීය කුලරත්න ශාලාවේදී පැවති උත්සව සභාවේ මුලසුන අස්ගිරි විහාර පාර්ශ්වයේ මහානායක හිමියෝ හෙබැවූහ.දිවියාගහ යසස්සි නාහිමි සහ අධ්‍යාපන ඇමැති බන්දුල ගුණවර්ධන ආනන්ද විද්‍යාලයේ විදුහල්පති කිත්සිරි ලියනගමගේ,ආදි ආනන්දීය බෞද්ධ සංගමයේ සභාපති ශාන්ත ද අල්විස්, සංවර්ධන කමිටු සභාපති චන්න පලන්සූරිය ආදිශිෂ්‍ය සංගමයේ සභාපති ලලිත් සේනානායක මහත්වරුද අදහස් පළකළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030625</link>
    <topic>ලෝක බලවතුන් අප රටට එරෙහිව කටයුතු කළත්ජනතාව යුද්ධයෙන් රට මුදවා ගත් ජනපති සමඟයි</topic>
    <author>නුවන් කොඩිකාර</author>
    <content>ලෝක බලවතුන් අප රටට හා රටේ නායකයාට එරෙහිව කුමනාකාරයෙන් කටයුතු කළත්, අප රටත් ජනතාවත් යුද්ධයෙන් මුදවා ගත් ජනාධිපති මහින්ද රාජපක්ෂ මහතා සමඟ ඕනෑම අභියෝගයකට මුහුණු දීමට මෙරට ජනතාව සුදානමින් සිටින බව අගමැති දී.මු. ජයරත්න මහතා පැවැසීය.යුධ අත්දැකිම් නැති රටවල් අපේ රටේ මානව හිමිකම් ගැන කථා කරනවා නම් ඒ ගැන අපට අහිතක් ඇති නොවන බවත් නමුත් ලෝකයේ වැඩිම යුධ අත්දැකීම් ඇති අදටත් යුද්ධ කරන රටවල් වෛරයෙන් ක්‍රෝධයෙන් යුතුව අප රටට කරන චෝදනා සහ යෝජනා පිළිගන්න හෝ ඒවා ක්‍රියාත්මක කරන්න අපේ රටේ ජනතාව සුදානම් නැති බවත් හෙතෙම කීවේය ගම්පොල ජාතික උරුමය ශාලාවේ ඉකුත් 2 දා පැවති මහජන හමුවට සහභාගි වෙමින් අගමැතිවරයාවරයා එසේ ප්‍රකාශ කෙළේය.අතීතයේදීත් අප රටේ නිදහස සාමය හා සමගිය විනාශ කිරිමට දේශීය විදේශීය විවිධ බලවේග කුමන්ත්‍රණය කළබව පැවැසු ඒ මහතා අදත් සිදුවන්නේ එවැනි දේ හෙයින් ඒ හැම අවස්ථාවකම අපේ රටේ මහානායක හාමුදුරුවරු හා අන්‍ය ආගමික නායකතුමන්ලා ඒ කුමන්ත්‍රණ පරාජය කර රට ආරක්ෂා කර දී තිබෙන බව කියා සිටියේය.අගමැතිවරයා මෙසේ ද කීවේය. අපේ මාතෘ භූමිය විනාශ කර දමන්න ඉඩ දෙන්න බැහැ. කවුරුන් හෝ හිතනවානම් එසේ කරන්නට එය කවදාවත් සිද්ධ නොවන සිහිනයක් පමණයි. එල්.ටී.ටී.ඊ ත්‍රස්ත ක්‍රියා නතර කල ජනාධිපති මහින්ද රාජපක්ෂ මහතා මෙරටේ ජනතාවට මහ වීරයෙක්. ඒ වගේම වර්තමානයේ අප රටේ සාමයේ සංවර්ධනයේ පියා හැටියයි එතුමා සලකන්නේ. ඒ උත්තරීතර උතුම් නායකයාට රටේ ජනතාව ගේ විශ්වසය ගෞරවය තිබෙනවා. ඒ නිසා රටේ ජනතාව ගේ කැමැත්තට පිටින් කිසිවක් කරන්න කිසිවෙකුට බැහැ.ජනතාවගේ කැමැත්ත මෙන්ම ඔවුන් මහින්ද රාජපක්ෂ ජනාධිපතිතුමාට ඇති හිතෛෂීභාවය මාධ්‍යම, වයඹ පළාත් සභා ඡන්දයේදීත් පෙන්නුවා. මෙවර බස්නාහිර, දකුණ පළාත් සභා ඡන්දයේදීත් ජනතාව පෙන්නාවී. මී ළග ජනාධිපතිවරණයේදීත් ලොව කිසිම නායකයෙකුට දිනා ගත නොහැකි ජනප්‍රියත්වයක් මහින්ද රාජපක්ෂ ජනාධිපතිතුමාට ලැබෙන බවද දී.මු ජයරත්න මහතා කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030626</link>
    <topic>ගම්පහ රත්නාවලී බාලිකා විද්‍යාලයේ දැරියන්ට බුලත් විට පිළිබඳ පාඩමක්</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ රත්නාවලී බාලිකා විද්‍යාලයේ දැරියන්ට බුලත් විට පිළිබඳ පාඩමක් සෞඛ්‍ය ඇමැති මෛත්‍රීපාල සිරිසේන මහතා විසින් ඊයේ (5) දිනයේදී ඉගැන්වීම සිදුකෙරිණි.රත්නාවලී බාලිකා විද්‍යාලයට වසර 67 ක් පිරීම නිමිත්තෙන් පාසලේ දරුවන් සංවිධානය කර තිබූ රන්වැලි අභිමන් 2014 අධ්‍යාපනික ප්‍රදර්ශනය විවෘත කරමින් ඇමැතිවරයා මේ පාඩම ඉගැන්වීය.මේ ප්‍රදර්ශනය සඳහා පාසලේ දරුවන් විසින් ගැමි ගෙදරක් නිර්මාණය කර තිබිණ. කටු මැටි ගසන ලද බිත්තිවලින් සහ පොල්අතු වහලය සහිත එම නිවසේ ඇතුළත වාඩි වීමට බූරු ඇඳක් තිබිණි. එම නිවසට ඇමැතිවරයා පැමිණෙන විට අඬබෙර ගසා එහි සාමාජිකයන් ඇමැතිවරයාව පිළිගත් අතර ගැමි සිරිතට අනුව බුලත් වට්ටියක් පිරිනමනු ලැබිණි. එම බුලත් වට්ටියේ හුණු, දුම්කොළ, පුවක් අඩංගු විය.එය දුටු ඇමැතිවරයා ගැමි නිවසේ සිටි ගමරාළ හා ගම මහගේ ලෙස සැරසී සිටි දැරියන් දෙදෙනාට කතා කළේය. සෞඛ්‍ය අමාත්‍යාංශය විසින් අලුතින් හඳුන්වාදී තිබෙන සෞඛ්‍ය සම්පන්න බුලත් විට පිළිබඳ ඇමැතිවරයා කරුණු පැහැදිලි කළේය. "දරුවනේ අපි දැන් බුලත් විටට හුණු, පුවක්, දුම්කොළ ගන්න කියලා කියන්නේ නැහැ. මොකද බුලත්වල ප්‍රශ්නයක් නැති වුණත් හුණු, පුවක්, දුම්කොළවල බරපතල ලෙස පිළිකා කාරක තිබෙනවා.පුවක්වල විතරක් පිළිකා කාරක හතරක් තිබෙනවා. දුම්කොළවල පිළිකා කාරක 28 ක් තිබෙනවා. එක බුලත්විටක් හපන විට පිළිකා කාරක 32 ක් මුඛයට මුදා හැරෙනවා. හුණුවලින් කරන්නේ කට ඇතුළේ ශ්ලේෂ්ම පටලය තුවාල කරලා රසායනික ද්‍රව්‍යවලට ඇඟ ඇතුළට යාමට ඉඩ සලසා දීමයි. ඒ නිසා බුලත් විටට හුණු, පුවක්, දුම්කොළ යොදා ගන්න එපා. ඒවෙනුවට දේශීය අමුද්‍රව්‍ය වශයෙන් තිබෙන සාදික්කා, වසාවාසි, කරඳමුංගු, කරාබු නැටි, ඉඟුරු පියලි යොදා ගන්න. ඒවායෙන් මුඛ පිළිකා හැදෙන්නේ නැහැ."මේ අවස්ථාවට රත්නාවලී බාලිකා විද්‍යාලයේ විදුහල්පතිනි එච්.ඒ.එච්. ජයවර්ධන මහත්මිය ද සහභාගි විය.ඡායාරූපය - ගම්පහ රත්නාවලී බාලිකා විද්‍යාලයේ දැරියන්ට බුලත් විට පිළිබඳ පාඩමක් සෞඛ්‍ය ඇමැති මෛත්‍රීපාල සිරිසේන මහතා උගන්වන අයුරු..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030627</link>
    <topic>නාගරික සංවර්ධන අධිකාරියේ ඉඩමක් විකුණූ සැකකරුගේ විදේශ ගමන් තහනම්</topic>
    <author>සිරන්ජනී කුමාරි</author>
    <content>ව්‍යාජ අත්සන් යොදා නාගරික සංවර්ධන අධිකාරියට අයත් ඉඩමක් විකුණා මුදල් මිලියන 42ක් වංචා කිරිමේ සිද්ධියට සම්බන්ධ බව කියන සැකකාර අඳුරන්මුල්ලේ හේවාගේ කරුණාරත්න යන අයගේ විදේශ ගමන් තහනම් කරමින් කොළඹ ප්‍රධාන මහෙස්ත්‍රාත් ගිහාන් පිලපිටිය මහතා ඊයේ (05) නියෝගයක් නිකුත් කළේය.අංක 29,ගල්වල පාර ,මිරිහාන ,නුගේගොඩ පදිංචි සැකකරු මෙතෙක් අත්අඩංගුව‍ට නොගත් බවත් ඔහු විදේශගත විමට ගුවන් තොටුපළට හෝ වරාය තොටුපළකට පැමිණියහොත් අත්අඩංගුවට ගෙන රහස් පොලිසියට බාර දෙන ලෙසට රහස් පොලිසිය අධිකරණයෙන් කරන ලද ඉල්ලීමකට අනුව මහෙස්ත්‍රාත්වරයා මෙම නියෝගය කළේය. මිලේනියම් සිටි ,අතුරුගිරිය පදිංචි ඉන්ද්‍රණි ඉලුක්පිටිය ගමගේ රූපසිංහ නැමැත්තිය මෙම සිද්ධියේ පැමිණිලිකාරිය වේ.සුර්ය ශක්ති තරංග බලශක්ති නිපදවීම ව්‍යාපෘතියක් ආරම්භ කොට ඇති බවත් ඒ සඳහා සුදුසු ඉඩමක් සොයමින් සිටිය දී මුල්ලේරියා ප්‍රදේශිය සභාවට අයත් අක්කර 1 පර්චස් 16ක ඉඩමක් මිළට ගත් බවට පැමිණිල්ලේ සඳහන් වේ. මෙම ඉඩමේ පස් ඉවත් කරමින් සිටිය දී පොලිසිය පැමිණ කොටිකාවත්ත මුල්ලේරියා ප්‍රාදේශිය සභාවෙන් අවසර ලබා ගන්නා ලෙසට පැවසූ බවත් තමා ඒ අනුව සභාපති ප්‍රසන්න සෝලංග ආරච්චි මහතා හමු වු බවත් සිය ව්‍යාපෘතිය ක්‍රියාත්මක කිරිමට නොහැකි නිසා ඉඩම විකිණීමට තිරණය කළ තමන් ඉඩම විකිණිමට දැන්විමක් පල කල බව කියා සිටි.ඒ අනුව සිය දුරකථන අංකයට ඇමතුම් ආ බව පවසන පැමිණිලිකාරිය ඩිරෙක් හෙට්ටිආරච්චි යන අය මෙම ඉඩම මිළට ගැනීමට එකඟ වු බවත් ලක්ෂ 50 ක අත්තිකාරමක් ද ඔහු ලබා දුන් බව පවසන පැමිණිලිකාරිය පසුව මේ ඉඩම රජයේ බව පවසමින් ඔහු ගිවිසුම අහෝසි කළ බව පවසා සිටී.මේ ඉඩම ඇතුළු අක්කර 25ක් රජයට පවරාගෙන ඇති බවට තොරතුරු පසුව නාගරික සංවර්ධන අධිකාරියෙන් කරන ලද විමසීමකට අනුව දැනගත් බව පවසන පැමිණිලිකාරිය තමාට මෙම ඉඩම අලෙවි කළ අය වංචාවක් සිදු කොට ඇති බවට රහස් පොලිසිය වෙත පැමිණිල්ලක් ඉදිරිපත් කොට තිබිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030628</link>
    <topic>“යුද සාහිත්‍යය” මාසික සඟරාව</topic>
    <author/>
    <content>සාහිත්‍යවේදී පාඨලී රෝහණ ජයන්ත සංස්කරණය කරන ලද “යුද සාහිත්‍යය” මාසික සඟරාව ත්‍රිවිධ හමුදා මාණ්ඩලික ප්‍රධානි ජෙනරාල් ජගත් ජයසූරිය මහතාට පාඨලී රෝහණ ජයන්ත විසින් පිළිගැන්වූ මොහොත. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=n14030629</link>
    <topic>ඉදිරියේ දී සමාජය කුමන ආකාරයේ මුඩුබිමක් වේදැයි අප කාටවත් කල්තියා කිව නොහැකියි</topic>
    <author> චන්දිමා එදිරිමාන්න</author>
    <content>වර්තමානයේ මේ සිදුකෙරෙන නිර්මාණත් සමඟ තවත් වසර 20 ක් පමණ ඉදිරියට ජීවත්වීමට සිදුවුවහොත් සමාජය කුමන ආකාරයේ මුඩුබිමක් බවට පත්වේදැ යි අප කාටවත් කල්තියා කිව නොහැකි බව, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා පැවැසීය.රටක් බේරගත්තා කියා, රටේ ඒකීය භාවය ආරක්ෂා කළා කියා, රටේ සිවු කොනට නීතිය හා සාමය ක්‍රියාත්මක කිරීමට වාතාවරණය නිර්මාණය කළා කියා, රටේ භෞතික දියුණුව සම්බන්ධයෙන් කොතෙක් උදම් ඇනුවත් මේ සංස්කෘතික ප්‍රවාහය කනපිට හරවා සංස්කෘතික වශයෙන් දියුණු මිනිසෙක් නිර්මාණය නොකළොත් මේ අධිවේගි මාර්ගවල, කාපට් අතුරන ලද පාරවල්වල බල්ලන් බලලුන් සේ මිනි මරාගන්නා දුෂ්ශීල සමාජයක් අප ඉදිරියේ නිර්මාණයවීම නතර කළ නොහැකි බව ද හෙතෙම අවධාරණය කළේය.ඇමැතිවරයා මේ අදහස් පළ කළේ ටෙලි නිර්මාණවේදීන්ගේ සංසදයේ 20 වන සංවත්සර උළෙල සඳහා ප්‍රධාන ආරාධිතයා වශයෙන් සහභාගි වෙමිනි. මේ උත්සවය පසුගිය දා කිරුළපන, පොල්හේන්ගොඩ රජයේ ප්‍රවෘත්ති දෙපාර්තමේන්තුවේ මාධ්‍ය සංවර්ධන මධ්‍යස්ථාන ශ්‍රවණාගාරයේදී පැවැත්විණි.විමල් වීරවංශ මහතා මෙසේද කීයමේ තත්ත්වය වෙනස් කිරීම සඳහා ඉතා විශාල සංගායනාවක් සිදුවිය යුතුයි. ඒ සංගායනාව ආරම්භ විය යුතු වන්නේ දේශපාලන බලය ඇති තැන්වලින් නොවෙයි. ඒක නිර්මාණ කරුවන්ගේ දෝතින් ආරම්භ විය යුත්තක්. එය උගතුන්, බුද්ධිමතුන් පමණක් නොවෙයි ග්‍රාමීය ජනතාවගේ අතරින් ආරම්භ විය යුතු සංගායනාවක්. එහෙම ආරම්භ වන සංගායනාවකට යටත් නොවී ඉන්න දේශපාලන බලයට බැහැ. එහෙම උනොත් කැමැත්තෙන් හෝ අකමැත්තෙන් එයට අවනත නොවී සිටීමට දේශපාලන අධිකාරියට නොහැකියි.ඒ නිසා එබදු ශක්තියක් මේ පෙළොවෙන් නිර්මාණය කරගැනීම ටෙලි නිර්මාණකරුවන් හා සමාජවේ දි මිනිසුන් වශයෙන් ඔබටත් අයිතියි. ඒ වෙනුවෙන් අපට දියහැකි සෑම සහයෝගයක්ම නොමදව ලබාදීමට අප බලාපොරොත්තු වෙනවා.අපි මේ රටේ කලාකරුවන්ගේ භූමිකාව කිසිම අවස්ථාවක අමතක කර නැහැ.අපි විමල් කුමාරද කොස්තා කලාකරුවා වෙනුවෙන් නිවසක් ලබාදුන්නා. ඒ පුවත විවිධ වෙබ් අඩවිවල පළ වුණා. ඒ වෙබ් අඩවියට ජනතා අදහස් පළ කළ එක් පුද්ගලයෙකුගේ අදහසක් වුණේ මෙවන් කලාකරුවන් ඔවුන්ගේ තරුණ අවධියේදි ජීවිතයේ බරපතළක් ගැන සිතන්නේ නැතිව රිසිසේ විනෝදකාමී ජීවිත ගත කළ නිසා ඔවුන්ට නිවසක් තනාගැනීමට නොහැකිවුණු නිසා එවන් කලාකරුවන්ට ජනතා මුදලින් මෙසේ නිවාස තනාදීම නුසුදුසු බවයි.එහෙම ප්‍රශ්න අහන පිරිසකුත් අප ඉදිරියේ සිටිනවා. එවන් පිරිස් නිර්මාණය කරනු ලැබුවෙත් මේ පසුගිය අතීතය විසින්. විමල් කුමාරද කොස්තා කියන කලාකරුවා මේ රටේ සංවේදි මිනිසුන් නිර්මාණය කිරීමට කොතරම්දායක වුවාදැයි කිසිම තැකීමක් නැතිව මෙම වෙබ් අඩවියට මේ ගැන අදහස් පළකරන ලද පුද්ගලයා ඒ දෙසත් මිල සූත්‍රයයෙන් තමයි බැලුවෙ. ඒ නිසා සියල්ල දෙසම මූල්‍යමය කෝණයෙන් බලන පිරිසක් අද නිර්මාණය වී තිබෙනවා.රූපවාහිනි ක්ෂේත්‍රෙයේ අධ්‍යක්ෂකවරු, නිෂ්පාදකවරු, තිරනාටක රචකයින් විවිධ තාක්ෂණික ශිල්පීන් හා රංගන ශිල්පි ශිල්පිනියන්ගෙන් යුත් ලංකාවේ පළමු හා එකම සංවිධානය ටෙලිනිර්මාණ වේදීන්ගේ සංසදයයි. ටෙලිනාට්‍ය අධ්‍යක්ෂක සුදත් රෝහණ මහතාගේ සංකල්පයකට අනුව වර්ෂ 1993 දි මෙම සංවිධානය අරඹා ඇති අතර එහි ආරම්භක සභාපතිවරයා වශයෙන් ආචාර්ය තිස්ස අබේසේකර මහතා පත්විය.මේ අවස්ථාවේදි ප්‍රවීන නිර්මාණකරු ආචාර්ය තිස්ස අබේසේකර ශූරින්ගේ නිර්මාණ දිවිය හා ජීවන තොරතුරු අලලා ප්‍රවීන පුවත්පත් කලාවේදි අජිත් ගලප්පත්ති මහතා විසින් රචිත “ තිස්ස තිස්ස ” ග්‍රන්ථය විමල් වීරවංශ අමාත්‍යවරයා ප්‍රමුඛ විද්වතුන්ට හා කලාකරුවන්ට පිරිනැමීම සිදුකෙරිණ.එසේම ටෙලි නිර්මාණවේදීන්ගේ සංසදයේ ගරු සාමාජිකත්වය වෙනුවෙන් පිරිනැමෙන සම්මාන විමල් වීරවංශ ඇමැතියවරයා අතින් ප්‍රවීන රංගවේදී රත්නාවලී කැකුණවෙල හා ප්‍රවීන පුවත්පත් කලාවේදී ආතර්.යු.අමරසේන යන ප්‍රවීනයින් සඳහා එහිදී පිරිනැමුණු අතර අඛණ්ඩව වසර 10ක් ටෙලි නිර්මාණවේදීන්ගේ සංසදයේ විධායක සභිකයන්ව සිටි සාමාජිකයින් 12 දෙනෙකු සඳහා ද විමල් වීරවංශ ඇමැතිවරයා අතින් මෙහිදි සම්මාන පිරිනැමුණි.රජයේ ප්‍රවෘත්ති දෙපාර්තමේන්තුවේ අධ්‍යක්ෂ ජනරාල් මහාචාර්ය ආරියරත්න ඇතුගල, ශ්‍රි ලංකා රූපවාහිනි සංස්ථාවේ සභාපති විමල් රූභසිංහ, ටෙලි නිර්මාණවේදීන්ගේ සංසදයේ සභාපති සුරේෂ් අබේසේකර, ලේකම් මනෝරි හේවාවසම්, භාණ්ඩාගාරික උදයකාන්ත වර්ණසුරිය, කොළඹ විශ්වවිද්‍යාලයේ ජනසන්නිවේදන අධ්‍යන අංශයේ ප්‍රධාන මහාචාර්ය අජන්ත හපුආරච්චි මහත්ම මහත්මීහු සහ ටෙලි නාට්‍ය ක්ෂේත්‍රයට සම්බන්ධ කලාකරුවෝ විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=r1403061</link>
    <topic>කෑගල්ලට වෙළෙඳ කුටි 275කනව සතිපොළ සංකීර්ණයක්</topic>
    <author>බුලත්කොහුපිටිය සමුහ-ඩබ්ලිව්.රෝහණ</author>
    <content>කෑගල්ල නිදහස් මාවතේ නව සති පොළ සංකීර්ණයේ ඉදිකිරීම් කටයුතු ආරම්භ කිරීම පසුගිය දා සිදු කෙරුණි. මේ සදහා රඡය වැය කිරීමට යෝජිත මුදල රුපියල් ලක්ෂ 500කි.වෙළෙඳ කුටි 275ක් මෙහි ඉදිකිරීමට නියමිතය. සිංහල ,දෙමළ අලුත්අවුරුද්දට පෙර මෙය විවෘත කිරීමට බලාපොරොත්තු වෙයි.ආරම්භක අවස්ඵාවට ජාතික උරුමයන් පිළිබඳ ඇමැති ජගත් බාලසූරිය,විදුලි සංදේශ හා තොරතුරු තාක්ෂණ ඇමැති රංජිත් සියඔලාපිටිය,සබරගමුව පළාත් ප්‍රධාන ඇමැති මහීපාල හේරත්, කෑගල්ල නගරාධිපති ජී.කේ සමරසිංහ යන මහත්වරු සහභාගි වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=r1403062</link>
    <topic>දස ලක්ෂ 235ක වියදමින්කෝට්ටේ බල ප්‍රදේශය සංවර්ධනයට</topic>
    <author>කෝට්ටේ මධ්‍යම සමූහ - නන්ද ඒකනායක</author>
    <content>2014 වර්ෂය වෙනුවෙන් කෝට්ටේ ප්‍රාදේශීය ලේකම් කොට්ඨාස බල ප්‍රදේශයේ සංවර්ධන කටයුතු සඳහා රජය රුපියල් මිලියන 235.8 ක ප්‍රතිපාදන වෙන්කර ඇති බව පසුගියදා පැවැති වැඩ සැලසුම් සාකච්ඡාවකදී කෝට්ටේ ප්‍රාදේශීය ලේකම් අමල් එදිරිසූරිය මහතා කීය.පළාත් නැඟුම යටතේ රුපියල් මිලියන 107.8 ක්ද, ගම නැඟුම යටතේ එක් ගමකට එක වැඩක් ව්‍යාපෘතීන් සඳහා මිලියන 72 ක්ද, ග්‍රාමීය පාලම් සහ ප්‍රවේශ මාර්ග ඉදිකිරීම සඳහා මිලියන 30 ක්ද දිවි නැඟුම වැඩසටහන සඳහා මිලියන 20ක්ද ග්‍රාමීය පාසල්වල සනීපාරක්ෂක කටයුතු සඳහා මිලියන 6ක්ද මෙයට ඇතුළත් වේ.මේ කාර්යයන් සඳහා වූ යෝජනා ඉදිරිපත් කරන ලෙස සාකච්ඡාවට සහභාගි වූ රාජ්‍ය නිලධාරින්ගෙන් ප්‍රාදේශීය ලේකම් අමල් එදිරිසුරිය මහතා ඉල්ලා සිටියේය.කෝට්ටේ මහ නගර සභාවේ නගරාධිපති ජනක රණවක මහතා ඇතුළු නිලධාරින් පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=r1403063</link>
    <topic>කැලණිය රන්තරු යෞවන සමාජයටස්වයංරැකියා ණය</topic>
    <author>මහරගම විශේෂ -වේහැල්ලේ පියතිලක</author>
    <content>තරුණ පරපුරට අධ්‍යාපනය, සමාජ සේවය, ජාතික සංවර්ධනයට අතදීම, වෘත්තීය පුහුණුව සහ ආර්ථික ශක්තිය ලබා ගැනීම යනුවෙන් සෑම අංශයකින්ම සවිබලගැන්වීම මහින්ද චින්තනයේ ප්‍රතිපත්තිය යැයි ජාතික තරුණ සේවා සභාවේ සභාපති අධ්‍යක්ෂ ජනරාල් නීතිඥ ලලිත් පියුම් පෙරේරා මහතා කීය.ඒ මහතා මේ බව පැවැසුවේ කැලණිය නාහේන පින්තරු යෞවන සමාජයේ සාමාජිකයන්ට ස්වයං රැකියා ප්‍රදානය කිරීමේ උත්සවයට සහභාගි වෙමිනි.ගම්පහ දිස්ත්‍රික් ජාතික තරුණ සේවා සමුපකාර සංගමයේ (නිස්කෝ) ස්වයංරැකියා ප්‍රවර්ධන ව්‍යාපෘතිය යටතේ මේ තරුණ සත්කාරය සිදුකෙරිණි.හඳුන්කූරු නිෂ්පාදනය, ඉටිපන්දම් හා පහන් තිර නිෂ්පාදනය, ආහාර පැකට් සම්පාදනය සහ බිම්මල් වගාව යන ස්වයං රැකියාවල නියැළෙන තරුණ තරුණියන් 15 දෙනකුට එක් අයකුට රු.15,000 බැගින් රු.225000ක් මෙහිදී බෙදා දෙනු ලැබිණ.මේ අවස්ථාවට කැලණිය ප්‍රාදේශීය ලේකම් ප්‍රබුධිකා එස්. බණ්ඩාර, පළාත් අධ්‍යක්ෂ ප්‍රභාත් ලියනගේ, ගම්පහ සහකාර අධ්‍යක්ෂිකා කුමුදුනී දිසානායක, දිස්ත්‍රික් තරුණ සේවා නිලධාරි විජිත දේවපක්ෂ සහ තරුණ සේවා නිලධාරි ආනන්ද ජයවීර, ශ්‍රී ලංකා යෞවන සමාජ සම්මේලනයේ භාණ්ඩාගාරික ඉසංක චතුරංග යන මහත්ම මහත්මීහුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=r1403064</link>
    <topic>මහරගම නැණසලේ වාර්ෂිකසහතික පත්‍ර ප්‍රදානෝත්සවය</topic>
    <author>මහරගම විශේෂ - වේහැල්ලේ පියතිලක</author>
    <content>20 වන සියවසේදී රටේ සාක්ෂරතාවය වූයේ කියවීමට සහ ලිවීමට ඇති හැකියාව වුවත් මේ සියවසේ ජනතාවගේ සාක්ෂරතාව ගණන් බලන්නේ ඒ රටේ ජනතාවගේ පරිගණක හා තොරතුරු තාක්ෂණික හැකියාව අනුව යැයි ජලසම්පාදන සහ ජලාපවහන ඇමැති දිනේෂ් ගුණවර්ධන මහතා කීය.පරිගණක තාක්ෂණය නොලබා විශ්ව ගම්මානයේ අභියෝගවලට මුහුණදිය නොහැකි බව ද හෙ‍ෙතම පැවැසීය.ඇමැතිවරයා මේ බව කීවේ මහරගම නැණසලේ වාර්ෂික සහතික පත්‍ර ප්‍රදානය කිරීම සඳහා ඉකුත්දා මහරගම ප්‍රාදේශීය ලේකම් කාර්යාලයේ පැවැති උත්සවයේ දීය.එහිදී ඇමැතිවරයා මෙසේ ද කීවේය.“සකස්කඩ නොකිවූ කට - උගේ කට හුඹස් කට” යයි පැරණි කියමනක් ඇත. එසේම පරිගණකය නොදත් දරුවා අංශභාගික දරුවෙක් වෙයි.පරිගණක දැනුමක් නැති දරුවන් විශ්ව ගම්මානයේ අතරමං වෙනවා. මේ ගැන නිවැරදිව තේරුම් ගත් ජනාධිපති මහින්ද රාජපක්ෂ මහතාගේ සංකල්පයක් අනුව අභිනවයෙන් ඇරඹෙන මහින්දෝදය ද්විතියික පාසල් 1000 සහ ළමා මිතුරු පාසල් 5000 ක පරිගණක විද්‍යාව, ඉංග්‍රීසි භාෂාව, තොරතුරු තාක්ෂණය, ක්‍රීඩා සෞන්දර්යය යන විෂයන් අනිවාර්ය කර තිබෙනවා.තොරතුරු තාක්ෂණය තරුණ පරපුරේ අවධානය දිනාගත් විෂයක් වී තිබෙනවා. නිශ්චල ඡායාරූප, රූපවාහිනී තාක්ෂණය ද තරුණ පරපුරේ රැකියා සැපයෙන විෂයන් වී ඇත.ගුවන් විදුලි චැනල්, රූපවාහිනී නාලිකා වැහි වහින මේ යුගයේ මේ ශිල්පීන්ට දෙස් විදෙස්වල රැකියා ලබාගත හැකියි.සාම්ප්‍රදායික රැකියාවලින් මිදී නව ලෝකයට ගැළපෙන රැකියා විශේෂයෙන් විදෙස්වලට ගැළපෙන මෙවන් වෘත්තීය පුහුණුව ලබාදීම වැදගත්..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=r1403065</link>
    <topic>රබර් වගාවෙන් වසරකටකෝටි 3000ක ආදායම්</topic>
    <author>කෑගල්ල සමූහ - පී. එම්. පී. පොල්වත්ත</author>
    <content>කෑගල්ල, කුරුණෑගල, මහනුවර, මාතලේ, පොළොන්නරුව යන දිස්ත්‍රික්කවල රබර් වගාවෙන් වසරකට විදේශ විනිමය රුපියල් කෝටි 3000ක් පමණ රජයට ලැබෙන බව රබර් සංවර්ධන දෙපාර්තමේන්තුවේ කෑගල්ල සහකාර අධ්‍යක්ෂක ආර්. කේ. සමන් අනුර මහතා පැවැසීය.මේ දිස්ත්‍රික්කයේ මේ වනවිට රබර් අක්කර 4750ක් පමණ වගා කර ඇත.මේ අනුව රබර් වගාකරුවන් 65000ක් පමණ සේවයේ නිරතව සිටිති.මේ වසරේ නව හා නැවත රබර් වගාවන් සඳහා රබර් පැළ ලක්ෂ අටක් පමණ රබර් සංවර්ධන දෙපාර්තමේන්තුවට අයත් අත්තනගල්ල හා මීරිගම යන ප්‍රදේශවල ඇති රබර් තවාන්වල තවාන් දමා ඇත.අලුතෙන් රබර් වගා කිරීමට ඉඩම් හිමියන් දැඩි උනන්දුවක් දක්වන බවත් ලැබෙන ඉල්ලුම්පත්‍ර අනුව රබර් සංවර්ධන දෙපාර්තමේන්තුවේ වාර්ෂිකව ලැබෙන ප්‍රතිපාදන ප්‍රමාණවත් නොවන බව ද අධ්‍යක්ෂවරයා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=r1403066</link>
    <topic>පළාත් පාලන ආයතනවලට ආයුර්වේද බෙහෙත් ශාලා</topic>
    <author>කුරුණෑගල දකුණ සමූහ - එම්. මහරුෆ්</author>
    <content>වයඹ පළාතේ ඇති සියලූම පළාත් පාලන ආයතනවලට අනුයුක්තව ආයුර්වේද බෙහෙත් ශාලා පිහිටුවීමට වයඹ පළාත් පාලන දෙපාර්තමේන්තුව කටයුතු කරගෙන යයි.වයඹ පළාතේ මේ වනවිට පළාත් පාලන ආයතන තිස් තුනක් ක්‍රියාත්මක වෙයි. එම ආයතන අතරින් එකොළහකම මේ වනවිට ආයුර්වේද බෙහෙත්ශාලා පිහිටුවා තිබේ.වාර්ෂිකව මේ ආයුර්වේද බෙහෙත්ශාලා සඳහා රාජ්‍ය ඖෂධ නීතිගත සංස්ථාවෙන් ආයුර්වේද බෙහෙත් ලබාදීමද සිදුකරනු ලබයි. ඉතිරිව ඇති පළාත් පාලන ආයතන විසිදෙකේ ඉදිරියේදී බෙහෙත් ශාලා ආරම්භ කිරීම පිළිබඳව මේ වනවිට අවශ්‍ය කටයුතු කරගෙන යයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=r1403067</link>
    <topic>යුද සමයේ අප විඳි දුක් අමතකවීම කනගාටුවට කරුණක්</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>ගම්පහ දිස්ත්‍රික්කය පුරා මංමාවත් පමණක් නොවේ දිළිඳු පවුල් නගාසිටුවීමට විශාල වැඩසටහන් ක්‍රියාත්මක කළා. ආර්ථික සංවර්ධන ඇමැති බැසිල් රාජපක්ෂ මහතා ගම්පහ දිසාව පුරාම සංවර්ධන වැඩකටයුතු කඩිනමින් ආරම්භ කර නිමා කළා.අද සමහරුන්ට අමතක වෙලා යුද්ධය පැවැති සමයේ ජනතාව වින්ද දුක් වේදනා. ජනාධිපතිතුමාට අපි සදා ණයගැතියි මේ රටේ යුද්ධය නිමා කළාට.බස්නාහිර පළාත් සභාවේ හිටපු ප්‍රධාන ඇමැති ප්‍රසන්න රණතුංග මහතා එසේ ප්‍රකාශ කෙළේ ගම්පහ මහ නගරාධිපති එරංග සේනානායක මහතා විසින් සංවිධානය කර තිබූ පිළිගැනීමේ උත්සවයකදීය.වැඩිදුරටත් කතා කළ ඒ මහතා, එදා යුද සමයේ රැකියාව පවා කරන්න බැරි වුණා. සමහරුන් උදේට ළමයින් අරන් පාසල්වලට ගිහිල්ලා ළමයා පාසල නිමවන තුරු පාසල අසල රැක සිටියා.රැකියා කරන අය ස්වාමියා දුම්රියෙන් යනවා. බිරිඳ බස් එකෙන් වැඩපළට යනවා. එදා ඒ තරම් බියකරු වාතාවරණයක් තිබුණේ. සමහරුන්ට එය අමතක වීම කනගාටුවට කරුණක්..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=r1403068</link>
    <topic>වාමාංශික පන්නරය ලැබූ හොරණ ජනතා‍වගෙන් මවු බිමේ ජයග්‍රහණය බලාපොරොත්තු වෙනවා</topic>
    <author>හොරණ සමූහබන්ධුල ආර්. ගුලවත්ත සහඉංගිරිය සමූහ කුමාරි ගමගේ</author>
    <content>නිදහස් ජාතියක් වශයෙන් අප ජීවත්වන බව ප්‍රධාන විපක්ෂය හෝ අන් විපක්ෂ කණ්ඩායම් අද කතා කරන්නේ නෑ. කොටි ඩයස්පෝරාවෙන් ගෙන යනු ලබන සැලසුම් ගැනත් කතා කරන්නේ නෑ. ඔවුන් අද වේදිකාවට නැඟී අනවශ්‍ය දේවල් කතා කරන්නේ යැයි හම්බන්තොට දිස්ත්‍රික් මන්ත්‍රී නාමල් රාජපක්ෂ මහතා හොරණ මුණගම දී පැවැසීය.බස්නාහිර පළාත් සභාවේ කළුතර දිස්ත්‍රික්කයට එජනිසයෙන් තරග කරන හිටපු පළාත් සභා මන්ත්‍රී යසපාල කෝරළගේ මහතාට ආධාර පිණිස හොරණ මුණගම ප්‍රධාන කාර්යාලයේ පැවැති ප්‍රචාරක රැස්වීමකදී නාමල් රාජපක්ෂ මහතා එසේ පැවැසීය.වැඩිදුරටත් අදහස් දැක්වූ ඒ මහතා,අපේ රටේ පැවැති බෙදුම්වාදී යුද්ධය සාකච්ඡා මාර්ගයෙන් විසඳා ගන්න රජය මගින් තුන් වරක් ම සාකච්ඡා කළත් ඒ සියල්ල අසාර්ථක වුණා. මහවිල්ආරු වහල දැම්මා. දකුණේ විශාල විනාශයක් කළා. මුළු රට පුරා භීෂණයක් ඇතිකළා. රට ජනතාව ආරක්ෂා කරගන්නට යුදමය වශයෙන් රජය පියවරක් ගත්තා. අද අපි රටේ නිදහස් ජාතියක් වශයෙන් ජීවත් වෙනවා.අද අපේ රට තුළ සංවර්ධනයක් සිදුවෙමින් පවතිනවා. හොරණ ආසනයේ සංවර්ධනය සඳහා පමණක් ලක්ෂ 5400 ලැබෙන බව ප්‍රකාශ වුණා. හම්බන්තොට දිස්ත්‍රික්කයටවත් මේ තරම් මුදලක් ලැබුණේ නැහැ. මහින්දෝදය විදුහල් නැතුව මහාමාර්ග ව්‍යාපෘති නැතුව මේ මුදල් ලැබෙන්නේ. ගමේ කුඩා පාරවල්, පාසල් ආදී සංවර්ධන වැඩවලට මේ මුදල් දෙන්නේ.මේ පළාත් සභා මැතිවරණය අප ජයග්‍රහණය කරනු ලබන්නේ දෙමළ ඩයස්පෝරාවට පිළිතුරක් දෙන්නයි. හොරණ ඉන්නේ වාමාංශික පන්නරය ලැබූ ජනතාවක්. හිටපු පළාත් සභා මන්ත්‍රී යසපාල කෝරලගේ මහතාට ගුරු භූමිකාවක් තියෙනවා. ගුරුවරයෙකු වශයෙන් ඔහුට විශාල ජනබලයක් තිබෙනවා. 2005 දී අප සන්ධානයේ ජයග්‍රහණය උදෙසා විශාල කැපකිරීමක් කළ තරුණ නායකයෙක්. මාතෘ භූමියේ ජයග්‍රහණයත් ඔබගේ ජයග්‍රහණයත් අප බලාපොරොත්තු වෙනවා.බදුල්ල දිස්ත්‍රික් පාර්ලිමේන්තු මන්ත්‍රී උදිත ලොකුබණ්ඩාර මහතා, අපි අද හොරණට ආවේ දේශපාලන වාසියක් බලාගෙන නෙවෙයි. අපේ පක්ෂයේ සමඟියටයි. අද විපක්ෂයේ පක්ෂ තියෙනවා හැට හුටහමාරක්. අපි අහල නෑ නායකයෙක් නැති විපක්ෂයක්. අද එජාපයේ තියෙන්නේ නායකත්ව මණ්ඩලයක්.මනස්ගාත නායක­‍ෙයාත් ඉන්නවා.විපක්ෂයට තිබුණ‍ ලොකුම ප්‍රශ්නය ඡන්දය ඉල්ලන්න අපේක්ෂකයෙක් සොයාගන්න. නාමයෝජනා මණ්ඩලයක් පත්කර ගැනීමත් ගැටලුවක් වුණා.රත්නපුර දිස්ත්‍රික් පාර්ලිමේන්තු මන්ත්‍රී ජානක වක්කුඹුර මහතා, අපට අවශ්‍ය අපේ පක්ෂයේ ජයග්‍රහණයේදීට වඩා පරාජයේදී ජනතාව සමඟ සිටි දේශපාලනඥයන්. එබඳු කෙනෙක් හිටපු පළාත් සභා මන්ත්‍රී යසපාල කෝරලගේ මහතා පළාත් සභාවෙන් වැඩක් කරගන්නට ඕනෑ නම් ඡන්ද කොට්ඨාසයේම දක්ෂයෙක් තෝරා ගන්න.පළාත් සභා අපේක්ෂක හිටපු පළාත් සභා මන්ත්‍රී යසපාල කෝරළගේ මහතා, ගමේ නායකත්වය ගන්නා පවුලේ නායකත්වය ගන්නා බහුතර ජනතාවක් අද මෙතැනට රැස්ව සිටින්නේ. වැරදි තීන්දුවක් ගතහොත් මතු පරම්පරාවටමඑහි වන්දිය ගෙවන්නට සිදුවෙනවා. මේ මැතිවරණයේදී ඡන්දය සමඟ සෙල්ලම් කරන්න එපා.එදා ඉල්ලුවේ විදුලිය. ඉන්පසුව ටෙලිෆෝන්. ඒවා ඉටුවෙලා. අද වතුර සහ පාරවල් ඉල්ලන්නේ. ඒවා ද ළඟදීම සම්පූර්ණ වෙනවා. හොරණ මැතිවරණ බල ප්‍රදේශයේ ග්‍රාම සේවා වසම් 92 ක් තිබෙනවා. ඉදිරියේදී එක ගමක සංවර්ධනයට ලක්ෂ 75 බැගින් ලැබෙනවා. අද හොරණ කලාපයේ කිසිම ගුරු හිඟයක් නැහැ. ගුරු අතිරික්තයක් තිබෙන්නේ. පළාත් සභා මැතිවරණයේදී නිවැරදි තීන්දුවක් ගන්න.අනුරාධපුර දිස්ත්‍රික් මන්ත්‍රී ශෙහාන් සේමසිංහ, කෑගල්ල දිස්ත්‍රික් මන්ත්‍රී කනක හේරත්මෙහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=r1403069</link>
    <topic>ජාතීන් අතර සුහදත්වය වර්ධනය අපේ වෑයමයි</topic>
    <author>මීගොඩ විශේෂ</author>
    <content>ජාතීන් අතර සුහදත්වය වර්ධනය කර සාමය සාධාරණත්වය, සමානාත්මතාවය තහවුරු වූ රටක් ගොඩනැඟීමට ජනාධිපතිතුමා ක්‍රමානුකූලව සැලස්මකින් ක්‍රියාකරන බව කොළඹ දිස්ත්‍රික් එජනිස අපේක්ෂක පුජ්‍ය ගලගම ධම්මරංශි හිමිපාණන් වහන්සේ රත්මලාන ගල්කිස්සේ පැවැති සම්මන්ත්‍රණයක දී පැවසූහ.මේ සම්මන්ත්‍රණය රත්මලාන ප්‍රධාන ශ්‍රිපනිප සංවිධායක චන්දන කත්‍රිආරච්චි මහතා විසින් සංවිධානය කර තිබුණි. එහිදී තවදුරටත් කථා කළ ගලගම ධම්මරංශි හිමියෝ මෙසේ ද කීහ.30 වසරක රුදුරු ත්‍රස්තවාදී යුද්ධය අපේ ජනාධිපතිතුමා ප්‍රමුඛ ආණ්ඩුව විසින් වසර 3කින් නිමා කළේය. එසේ නිමා කළේ සැලැස්මක් මත අපේ ජනාධිපතිතුමා ලබාදුන් එඩිතර දේශපාලන නායකත්වය නිසාය. විවිධ රටවල ත්‍රස්තවාදී යුද්ධ කලබලවලින් ජිවිත හා දේපල විනාශ වෙද්දී ලංකාවේ සමකාමි වතාවරණයක් තියනවා. අද ආසියාව, අප්‍රිකාව, යුරෝපය, නැගෙනහිර යුරෝපය තුළ ත්‍රස්ත බිය පැතිරිලා.යුක් රේනය අස්ථාවර භාවයට පත්වෙලා. ක්‍රිමියාව, රුසියාව, ආක්‍රමණයට ලක්කර පකිස්ථානයේ නිරන්තර ඝාතන. එහෙත් ලංකාවේ අතිශය සමකාමි පසුබිමක් තියෙනවා. ජාත්‍යන්තර මානව හිමිකම් කවුන්සිලය අභූත චෝදනා ඉදිරිපත් කළත් මේවාට රජය අවබෝධයකින් යුතුව කල්පනාවෙන් මුහුණ දෙනවා. එජාපයේ ගම්පහ දිස්ත්‍රික් එක් අපේක්ෂයකුට මංකොල්ල චෝදනා එල්ල වී රිමාන්ඩ් කරලා. එජාපය එකම අවුල් ජාලයක්.ඔවුන් අතර අභ්‍යන්තර සමඟියක් නැතිව රටක බලය ඉල්ලනවා. මෙය ලොකු විහිළුවක්. එජාපය මෙවර අන්ත පරාජයක් ලැබීම නියතයි. ඒ තුළින් එජාපය නැවත තල්ලු වන්නේ නායකත්ව හා නායකත්ව මණ්ඩලයට එරෙහිව අභ්‍යන්තර කරැල්ලකටය.අපේ සැලැස්ම වන්නේ ජාති, ආගම්, කුලභේද වලින් තොර සහජීවනය රජයන රටක් නිර්මාණය කිරීමයි. ඒ සඳහා ජනාධිපතිතුමා ප්‍රමුඛ රජය ඇප කැප වෙලා ඉන්නවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=r14030610</link>
    <topic>එජනිස ගම්පහ දිස්ත්‍රික්කයේ වැඩි මනාප ගේන විට එජාපය කරන්නේ කැමරා කටට කතා කරන එක විතරයි</topic>
    <author>බියගම විශේෂ රංජිත් අම්පිටියාවත්ත</author>
    <content>ගම්පහ දිස්ත්‍රික්කය තරම් සංවර්ධනය වූ වෙනත් දිස්ත්‍රික්කයක් නැහැ. ඒ නිසයි මෙහි ජනතාව ඕනෑම ඡන්දයකදී දිවයිනෙන්ම වැඩිම මනාප ප්‍රමාණයක් පොදු පෙරමුණට ලබා දෙන්නේ. මෙවර පළාත් සභා ඡන්දයේදී වෙනදාටත් වඩා ඡන්ද ලැබෙනවා. එයට හේතුව එජාපයේ හිතවතුන් අතිවිශාල සංඛ්‍යාවක් ජනාධිපතිතුමා ගැනත් මේ රටේ අධිවේගී සංවර්ධනය ගැනත් සතුටු වීම. විපක්ෂය කරන්නේ කැමරා කටට කතා කරන එක විතරයි ඛනිජ සම්පත් කර්මාන්ත ඇමැති අනුර ප්‍රියදර්ශන යාපා මහතා ප්‍රකාශ කළේය.කැබිනට් ඇමැති අනුර ප්‍රියදර්ශන යාපා මහතා එම අදහස් ප්‍රකාශ කළේ පළාත් සභා මැතිවරණයේදී ගම්පහ දිස්ත්‍රික් සම්බන්ධීකාරක ලෙස පසුගියදා බියගම ආසනයේ ශ්‍රීලනිප බල මණ්ඩලයේ රැස්වීමේ ප්‍රධාන ආරාධිතයා ලෙස සහභාගි වූ අවස්ථාවේදීය.රැස්වීම පැවැත්වුණේ මාකොළ සහතික කළ පාසල් ශාලාවේදීය.බියගම ශ්‍රීලනිප සංවිධායක ආපදා කළමනාකරණ නියෝජ්‍ය ඇමැති ඩුලිප් විජේසේකර මහතා සමග පළාත් සභා (හිටපු) මන්ත්‍රී ගුණසිරි ජයනාත්, ප්‍රාදේශීය සභාවේ සභාපති ආනන්ද ගනේපොල මහතා ඇතුළු මන්ත්‍රීවරුන් වන උප සභාපති කැලුම් තුෂාර විජයලත්, ප්‍රභාත් ලියනගේ ජිනදාස ගමගේ, දමිත් නාමල් කුලසේකර, අජිත් කුමාර, නිමල්කා පොත්තේවෙල, බල මණ්ඩලයේ ලේකම් සිරිල් විමලසේන ඇතුළු විශාල පිරිසක් ද එක් වූහ.මෙහිදී කථා කළ අනුර ප්‍රියදර්ශන යාපා ඇමැතිවරයා මෙසේද පැවැසීය.යුද්ධයකින් පසුව මේ තරම් ඉක්මනින් සාමය, සමාදානය, සමගිය, සංවර්ධනය, සමානත්වතාවය ලබාදීමට ලෝකයේ කිසිම රටකට හැකි වුණේ නැහැ. ජාත්‍යන්තර තලයට ගැලපෙන්න උත්සව ශාලා, ගුවන් තොටුපළ, වරාය හදන ගමන් අධිවේගයෙන් මාර්ග සංවර්ධනය කරන ගමන් රාජ්‍ය අංශයේ රැකියා ලක්ෂ ගණනක් ලබාදීමටත්, හොරු, වංචනිකයෝ, මංකොල්ලකරුවෝ මොන පක්ෂයක, රජයට සම්බන්ධ අය වුණත් අත්අඩංගුවට ගෙන නීතියට යටත් කරනවා.පුද්ගල ආර්ථිකය, පුද්ගල චරිත සංවර්ධනය කිරීමට, මග නැගුමට, ගෘහ ආර්ථිකය නැංවීමට, අධ්‍යාපනයට, දහම් අධ්‍යාපනයට මේ තරම් විශාල මුදලක් වැය කරපු කාලයක් තවත් නැහැ. පළාත් සභා ඡන්දයේදී එජාපයේ අය විශාල වශයෙන් පොදු පෙරමුණට එක්වන්නේ මේ සංවර්ධන කටයුතු කෙරෙන අයුරු ගැන පැහැදිලි වෙලයි. අපේ රජයට ජනතාවට කතා කරන්න ඕනෑ තරම් කරුණු තිබෙනවා.නමුත් විපක්ෂයේ අයට කියන්න දෙයක් නැති නිසා ගල් රෝලට දරුවකු හසුවී මියයාමත් රජයේ වරදක් කියල මයික් වලට කැමරාවලට කියනවා. ඒ අයට දැන් කැමරා කටට කතා කරනවා හැරෙන්න වෙන කියන්න දෙයක් නැහැ.බියගම ශ්‍රීලනිප ප්‍රධාන සංවිධායක, ආපදා කළමනාකරන නියෝජ්‍ය ඇමැති ඩුලිප් විජේසේකර මහතා අද රජයේ ක්‍රියාකාරකම් රටේ සංවර්ධනය ගැන අමුතුවෙන් ජනතාවට කරුණු කියන්න අවශ්‍ය නැහැ. ඇස් තිබෙන කන් ඇසෙන හැම කෙනෙකුටම එය දැනෙනවා. වරදක් කරන කවුරු හරි රාජ්‍ය නිලධාරින් දේශපාලන නවකයින් ප්‍රවීණයන් කියල බලන්නේ නැහැ නීතිය ක්‍රියාත්මක කරනවා. ජනාධිපතිතුමා බලන්නේ ලොකු පුංචිකම් ගැන නොවෙයි, හරියට යුතුකම් ඉටු කරනවාද නැද්ද කියන එකයි.ජනාධිපතිතුමා ඉල්ලන හැම විටෙකම ඡන්ද බලය එතුමාට ලබා දෙන්නේ මේ නිවැරදි නායකත්වය නිසයි.පළාත් සභා අපේක්ෂක ගුණසිරි ජයනාත් - ජනාධිපතිතුමාගේ නොසැළෙන නායකත්වය නිසා මොන පක්ෂයේ හිටියත් රටට, ජාතියට, සංවර්ධනයට කැමති නිර්භීත නායකත්වය නිසා එජාපයෙත් අනෙකුත් සුළු පක්ෂවලත් බුද්ධිමත් ජනතාව පොදු පෙරමුණ වටා එක් රොක් වෙනවා.ප්‍රාදේශීය සභාවේ සභාපති ආනන්ද ගනේපොල, උප සභාපති කැළුම් තුෂාර මහත්වරු සභාව ඇමතූ අතර අදහස් ප්‍රකාශ කිරීමේ අවස්ථාවේදී ශ්‍රීලනිපයේ දැනට සිටින ආරම්භක සාමාජිකයකු වන හෙන්රි කාලිංග මුදලි මහතා ඇතුළු බොහෝ දෙනෙක් අදහස් ප්‍රකාශ කළහ. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=s1403061</link>
    <topic>‘කාල්ටන් සුපර් ස්පෝට්ස්’ මවුන්ටන් පාපැදි තරගාවලිය හෙට තිස්සමහාරාමයේ දී</topic>
    <author>වර්නන් ගුණසේකර</author>
    <content>‘තාරුණ්‍යයට හෙටක්’ සංවිධානයේ නිර්මාතෘ නාමල් රාජපක්ෂ මහතාගේ සුපිරි ක්‍රීඩා ගමට ගෙන යාමේ සංකල්පය යටතේ 8 වැනි වතාවටත් සංවිධානය කෙරෙන ‘කාල්ටන් සුපර් ස්පෝට්ස්’ මවුන්ටන් පාපැදි රැළිය හා තරගාවලිය හෙට තිස්සමහාරාමයේදී පැවැත්වේ.දෙබරවැව මංසන්ධියෙන් උදේ 7.30 ට ඇරැඹෙන පාපැදි රැළිය තිස්ස වැව පසුකර රන්මිණිතැන්නට පැමිණ අවසන් වන අතර ඉන්පසුව මවුන්ටන් පාපැදි තරගාවලිය ආරම්භ වෙයි.රන්, රිදී, ලෝකඩ පදක්කම් හා සහතික පත්වලට අමතරව මේ තරගාවලිය සඳහා වෙන්කර තිබෙන ත්‍යාග මුදල රුපියල් ලක්ෂ හයහමාරකි. ‘කාල්ටන් සුපර් ස්පෝට්ස්’ ක්‍රීඩා උළෙලේ වැඩිම තෑගි ප්‍රමාණයක්, වැඩිම ඉසව් ප්‍රමාණයක් හා වැඩිම සහභාගිත්වයක් ඇති තරගාවලිය මෙය බව ජාතික මවුන්ටන් පාපැදි සංගමයේ සභාපති අමල් සූරියගේ මහතා පවසයි.බාලක බාලිකා වයස අවුරුදු 10න් පහළ, 13න් පහළ, 16න් පහළ, 19න් පහළ හා විවෘත පිරිමි කාන්තා, මාස්ටර්ස් අවුරුදු 40න් ඉහළ සහ විනෝදය සඳහා තරග වශයෙන් මවුන්ටන් පාපැදි තරගාවලිය පැවැත්වෙයි. විවෘත හා දකුණු පළාත වශයෙන් වෙන වෙනම ත්‍යාග පිරිනමන බව සූරියගේ මහතා කියයි. පාපැදි රැළිය සඳහා 1250 දෙනෙකු පමණ සහභාගි වනු ඇතැයි අපේක්ෂා කෙරේ. මින් දහසක් හම්බන්තොට දිස්ත්‍රික්කයෙනි.අනෙක් 250 තැපැල්කරුවන්, ත්‍රිවිධ හමුදා සෙබළුන්, ධීවරයින්, සමෘද්ධි නියාමකයින්, ලොතරැයි වෙළෙන්දන් සහ ස්වයං රැකියා සඳහා පාපැදිය භාවිතා කරන්නන්ගෙන් සමන්විත වෙයි.රැළියට සහභාගි වන සෑම කෙනෙකුටම ජාතික ලොතරැයි මණ්ඩලයෙන් තිළිණයක් ප්‍රදානය කෙරේ.පාපැදි රැළිය සඳහා ඕනෑම කෙනෙකුට සහභාගි විය හැකි බව පවසන අමල් සූරියගේ මහතා මේ රැළියට සහභාගි වන ලෙසට සැමට ආරාධනය කරයි. කතානායක චමල් රාජපක්ෂ, පාර්ලිමේන්තු මන්ත්‍රී නාමල් රාජපක්ෂ හා යෝෂිත රාජපක්ෂ යන මහත්වරු තරගාවලියේ ප්‍රධාන අමුත්තන් වන අතර ‘තාරුණ්‍යයට හෙටක්’ ජාතික සංවිධායක ජනක එස්. වර්ණසිංහ හා ක්‍රීඩා අධ්‍යක්ෂ රොනී ඉබ්‍රහිම් යන මහත්වරු විශේෂ ආරාධිත අමුත්තන් ලෙස සහභාගි වනු ඇත.මවුන්ටන් පාපැදි තරගාවලිය පැවැත්වෙන හෙට දිනයේ එම ස්ථානයේදී තරගාවලිය සඳහා අයැදුම් පත් බාර නොගන්නා බව සංවිධායකයෝ දන්වා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=s1403068</link>
    <topic>ඉන්දියාවට පහසු ජයක්</topic>
    <author/>
    <content>රවීන්ද්‍ර ජඩේජා ඇතුළු ඉන්දියා පිලේ පන්දු යැවීමේ බලඈණියේ විශිෂ්ට දක්ෂතා හේතුවෙන් ආසියානු කුසලාන ක්‍රිකට් තරගමාලාවේ ඇෆ්ගනිස්තානය සමග ඊයේ මීර්පුර්හීද පැවැති තරගයෙන් ප්‍රසාද ලකුණක්ද සහිතව කඩුලු 8ක පහසු ජයක් හිමිකර ගැනීමට ඉන්දියාව සමත්විය.ඉන්දීය පන්දු ප්‍රහාරය හමුවේ අසරණ වූ ඇෆ්ගනිස්තාන පිතිකරුවෝ ලකුණු 159කට සීමා වු අතර ජයග්‍රාහී ඉලක්කය ඕවර 32.3කදී කඩුලු 2ක් දැවී තිබියදී සපුරාලීමට ඉන්දියාවට හැකිවිය.ලකුණු 160ක පහසු ඉලක්කය හඹායෑම ඇරැඹු ඉන්දීය පිලේ පළමු කඩුල්ලට ලකුණු 121ක සබඳතාවක් පිහිටුවීමට අජින්ක්‍යා රහනේ සමගින් ශිකාර් ධවාන් සමත්විය. ඉනිමේ 24වැනි ඕවරයේදී රහනේ කඩුල්ල මුවා කිරීමේ වරදට හසුකර ගැනීමෙන් පළමු කඩුලු සබඳතාව බිඳ දැමීමට මර්වයිස් අෂ්රෆ් සමත්විය.පන්දු 66කට මුහුණදුන් රහනේ හතරේ පහර 5ක් සමගින් ලකුණු 56ක් රැස් කළේය.මුළු ලකුණු සංඛ්‍යාවට තවත් ලකුණු 2ක් එක් වෙද්දී ශිකාර් ධාවන්ගේ ඉනිමද නිමාවට පත්විය. නායක මොහම්මඩ් නබිගේ පන්දුවක් කෙළින්ම කඩුල්ලේ වැදීමෙන් ධවාන් දැවී යනවිට ලකුණු 60ක් රැස්කරගෙන සිටියේය.ඊට පන්දු 78කදී හතරේ පහර 4ක් හා හයේ පහරක් ඇතුළත් විය. අනතුරුව රෝහිත් ශර්මා සමග එක්වු දිනේෂ් කාර්තික් ලකුණු 37ක් රැස්කරමින් තරගය ජයග්‍රහණය කරා ගෙන ගියේය.දිනේෂ් කාර්තික් ලකුණු 21ක් හා රෝහිත් ශර්මා ලකුණු 18ක් ලබාගනිමින් නොදැවී කඩුල්ලේ රැදී සිටියහ. ඉන්දියා‍වේ ආරාධනයෙන් පළමුව පන්දුවට පහරදුන් ඇෆ්ගනිස්තාන ඉනිම සුණුවිසුණු කළ ජඩේජා කඩුලු 4ක් දවාලූ අතර රවිචන්ද්‍රන් අශ්වින් කඩුලු 3ක් බිඳ දැමුවේය.ඉනිම ආරම්භයේ සිටම ආරක්ෂාකාරී පිතිහරඹයක නිතරවූ ඇෆ්ගනිස්තාන පිතිකරුවන් සිය පළමු ඕවර 10 තුළ රැස් කළේ කඩුල්ලක් දැවී ලකුණු 48ක් පමණි.පළමු කඩුල්ල ලෙස නව්රෝස් මංගල් ලකුණු 5ක් ලබා සිටියදී මොහොමඩ් ෂාමිගේ පන්දුවක් කෙළින්ම කඩුල්ලේ වැදීමෙන් දැවී ගියේය.ඇෆ්ගනිස්තාන ඉනිමේ වැඩිම ලකුණු සංඛ්‍යාව වාර්තා වූයේ සමියුල්ලා ශෙන්වාරිගේ පිත්තෙනි. ඔහු ලකුණු 50ක් රැස් කළ අතර ආරම්භක පිතිකරු නූර් අලි සඩ්රාන් ලකුණු 31ක් රැස් කළේය. ඇෆ්ගනිස්තාන පිතිකරුවන් 8දෙනකුම ලකුණු දහයේ සීමාව පසුකිරීමට අසමත්වීම කැපී පෙනුණි.සිය පළමුවන පන්දු ඕවරය ලෙස ඇෆ්ගනිස්තාන ඉනිමේ 12වැනි ඕවරය ක්‍රියාත්මක කළ ජඩේජා පළමු පන්දුවෙන්ම රහ්මත් ෂා දවාගත් අතර තුන්වැනි පන්දුවේ දී නූර් අලි දවා ගත්තේය.ඒ අනුව 12වැනි ඕවරය නිමාවනවිට ඇෆ්ගනිස්තාන කඩුලු 3ක් දැවී ලකුණු 54ක් ලබා සිටියේය. අනතුරුව ජඩේජා හා පිට දඟ පන්දු යවන අශ්වින් හමුවේ ඇෆ්ගනිස්තාන ඉනිමේ තවත් කඩුලු 4ක් බිඳ වැටු‍ණේය. හුදෙකලා ඉනිමක නිරතවූ ශෙන්වාරි සිය පස්වැනි එක්දින අර්ධ ශතකය ලෙස ලකුණු 50ක් රැස් කරමින් ඇෆ්ගනිස්තාන ඉනිම ගොඩනැගීමට දැඩි උත්සාහයක නිරතවිය. ඔහුගේ ඉනිමට හතරේ පහර 6ක් සහ හයේ පහරක් එක්විය.තරගයේ වීරයා ලෙස රවීන්ද්‍ර ජ‍ඩේජා නම් කෙරිණි.ඇ‍ෆ්ගනිස්තානය-159යි. (ඕවර 45.2) සමියුල්ලා ශෙන්වාරි 50, නූර් අලි සඩ්රාන් ලකුණු 31 (රවීන්ද්‍ර ජඩේජා 30/4, රවිචන්ද්‍රන් අශ්වින් 31/3)ඉන්දියාව-160/2යි. (ඕවර 32.2) ශිකර් ධවාන් 60, අජින්ක්‍යා රහනේ 56.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=s1403062</link>
    <topic>ඉඩම් ගොඩකිරීමේ සංස්ථා පිල සහ කොරියානු පිලඅතර විස්සයි20 තරගය අද</topic>
    <author/>
    <content>රාජ්‍ය ආරක්ෂක හා නාගරික සංවර්ධන අමාත්‍යංශයට අනුබද්ධිත ශ්‍රී ලංකා ඉඩම් ගොඩකිරීමේ සහ සංවර්ධනය කිරිමේ සංස්ථාව සමග කොරියානු ජාතික ක්‍රිකට් කණ්ඩායම අතර පැවැත්වෙන විස්සයි20 ක්‍රිකට් තරග දෙකක් අද (6) සහ ලබන 10 වැනිදා පැවැත්වේ. අද තරගය බොරැල්ල කාසල් වීදියේ‍ සෞඛ්‍ය සේවා දෙපාර්තුමේන්තු ක්‍රීඩාංගණයේ ද, 10වැනිදා තරගය තර්ස්ටන් විද්‍යාලයීය ක්‍රිකට් ක්‍රීඩාංගණයේ ද පැවත්වීමට නියමිතය.කොරියානු ශ්‍රී ලංකා තානාපතිවරයා හා එම මැතිනියත්, රාජ්‍ය ආරක්ෂක හා නාගරික සංවර්ධන අමාත්‍යංශයේ අති‍රේක ලේකම් ඉංජිනේරු රොහාන් සෙනෙවිරත්න මහතාත් මෙහි ප්‍රධාන අමුත්තන් ලෙස සහභාගි වෙති. අද පැවැත්වෙන තරගයේ දී ඉඩම් ගොඩකිරීමේ සහ සංවර්ධනය කිරිමේ සංස්ථා කණ්ඩායමේ නායකයා ලෙස නිශාන්ත පීරිස් කටයුතු කරන අතර උපාලී සේනාරත්න 10වැනිදා පැවැත්වෙන තරගයේ නායකයා ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=s1403063</link>
    <topic>කොළඹ පාසල් චෙස් මාලඹේ දී</topic>
    <author/>
    <content>මාලඹේ පිරිමි ආදර්ශ විදුහල දෙවැනි වරට සංවිධානය කරන කොළඹ දිස්ත්‍රික් අන්තර් පාසල් කාන්තා/පිරිමි කේවල චෙස් තරගාවලිය මේ මස 8-9 දෙදින විද්‍යාලයීය ප්‍රධාන ශාලාවේදී පැවැත්වේ. මෙහිදී වයස් කාණ්ඩ 6, 8, 10, 12, 14 හා 16න් පහළ ලෙසින් තරග පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=s1403064</link>
    <topic>රාජකීය විදුහල් පළමුපෙළ රගර් කණ්ඩායමටKIA මෝටර්ස් ලංකා සමාග‍මේ අනුග්‍රහය</topic>
    <author>ෆවුස් මොහොමඩ්</author>
    <content>එළැඹෙන අන්තර් පාසල් අවුරුදු 19න් පහළ ලීග් තරගාවලියට සහභාගි වන කොළඹ රාජකීය විදුහල් පළමු පෙළ රගර් කණ්ඩායමට තෙවැනි වරටත් අනුග්‍රහය ලබාදීමට KIA මෝටර්ස් ලංකා සමාගම ඉදිරිපත්වී සිටියි.පසුගිය දෙවසරක කාලය තුළ එම කණ්ඩායමට අනුග්‍රාහකත්වය සැපයීමෙන් ලැබූ තෘප්තිය මත මේ වසරේ දි ද අනුග්‍රාහකත්වය ලබාදීමට තීරණය කළ බවත්, මෙමගින් ක්‍රීඩකයන්ගේ පහසුකම් ඉහළ නැවීමට හැකිවනු ඇති බවත් KIA මෝටර්ස් ලංකා සමාගමේ කළමනාකාර අධ්‍යක්ෂ මහේන් තම්බයියා මහතා ප්‍රකාශ කළේය.එම සමාගමේ අනුග්‍රාහකත්වය ලබාදීම සම්බන්ධව මාධ්‍ය හමුවක් පෙරේදා රාජකීය විදුහල් ක්‍රීඩා සංකීර්ණයේ දී පැවැති අතර මේ අවස්ථාවට රාජකීය විදුහල්පති උපාලි ගුණසේකර, KIA මෝටර්ස් ලංකා සමාගමේ සභාපති අජිත් ජයරත්න, රාජකීය විදුහල් රගර් උපදේශක කමිටුවේ සභාපති හේමක අමරසූරිය, එම විදුහල් රගර් සංගමයේ ලේකම් චන්දන අලුත්ගම, KIA මෝටර්ස් ලංකා සමාගමේ ප්‍රධාන මෙහෙයුම් නිලධාරී ඇන්ඩෘ පෙරේරා සහ එම සමාගමේ අධ්‍යක්ෂ ජේ.ස්වාමිනාදන් යන මහත්වරු ද එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=s1403065</link>
    <topic>සය සාමාජික ක්‍රිකට් මීවනපලන දී</topic>
    <author>එච්.කුලතිලකපොරුවදණ්ඩ සමූහ</author>
    <content>ගුරුගොඩ එක්සත් ක්‍රීඩා සාමාජය සංවිධාන කරන දීප ව්‍යාප්ත සය සාමාජික ක්‍රිකට් තරඟාවලිය මේ මස 08වැනිදා මීවනපලන ක්‍රීඩාංගණයේදී ආරම්භ වෙයි.තරගාවලියේ ජයග්‍රාහී කණ්ඩායමට කුසලානය සමගින් රු.50000 ක් සහ අනුශූරතාවට කුසලානය සමගින් රු.30000 ක් පිරිනැමීමට නියමිත බව සංවිධායකයෝ පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=s1403066</link>
    <topic>අපරාජිත ශ්‍රී ලංකාව අද බංග්ලාදේශය සමග සටනට</topic>
    <author/>
    <content>ශ්‍රී ලංකාව හා බංග්ලාදේශය අතර ආසියානු කුසලාන ක්‍රිකට් තරගය අද ධකා නුවරදී පැවැත්වේ.මේ තරගාවලියේ අවසාන මහා තරගය සඳහා ශ්‍රී ලංකාව හා පාකිස්තානය දැනටමත් සුදුසුකම් ලබා සිටින බැවින් අද තරගය වැදගත් වනු ඇත්තේ වාර්තා සටහන් පොතට පමණි.ශ්‍රී ලංකාව අද තරගයට පිවිසෙන්නේ මීට පෙර සහභාගි වූ තරග තුනෙන්ම ජය ගෙන මේ තරගාවලියේ එකම අපරාජිත කණ්ඩායම ලෙසිනි. බංග්ලාදේශය ඔවුන් සහභාගි වූ තරග තුනෙන්ම පරාජය වී සිටී.ශ්‍රී ලංකා කණ්ඩායමේ පිතිකරුවන් වන මහේල ජයවර්ධන හා දිනේෂ් චන්දිමාල් අද තරගයේදී පිත්තෙන් දස්කම් දැක්විය යුතුම වෙයි. මන්ද යත්, ලබන සෙනසුරාදා පාකිස්තානයට එරෙහිව පැවැත්වෙන අවසාන තරගය හමුවේ මේ පිතිකරුවන් දෙදෙනා නැවත ලකුණු අතරට පිවිසීම ශ්‍රී ලංකා කඳවුරට ඉතාමත් වැදගත් වන බැවිණි. තරගාවලියේ මෙතෙක් මේ දෙදෙනාගේ පිතිකරණය එතරම් සතුටුදායක තත්ත්වයක තිබී නැත.අද තරගයේ ප්‍රතිඵලය අවසාන තරගය සඳහා කිසිම ආකාරයකින් බලපෑමක් නොකෙරුණද සත්කාරක බංග්ලාදේශය මේ තරගාවලියේ ඔවුන් ක්‍රීඩා කරන අවසාන තරගය ජය ගෙන ක්‍රීඩා ලෝලීන් පිනවීමට සෑම උත්සාහයක්ම ගනු ඇත. ශ්‍රී ලංකා කණ්ඩායම අවසාන මහා තරගයට තවත් සූදානම් වීමක් වශයෙන් මේ තරගය සලකා ක්‍රීඩා කිරීම වටී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=s1403067</link>
    <topic>‘මොරටු රන් සටන’ හෙට ඇරැඹේ</topic>
    <author>ඩිල්වින් මෙන්ඩිස්මොරටුව ක්‍රීඩා</author>
    <content>මොරටුව වේල්ස් කුමර විදුහල හා සාන්ත සෙබස්තියන් විදුහල අතර වාර්ෂිකව පැවැත්වෙන මහා ක්‍රිකට් තරගය ‘මොරටු රන් සටන’ හෙට (7) හා අනිද්දා (8) දෙදින මොරටුව ටිරෝන් ප්‍රනාන්දු ක්‍රීඩාංගණයේදී පැවැත්වේ. 29 වැනි එක්දින තරගය 9වැනිදා එම ක්‍රීඩාංගණයේදීම පැවැත්වේ.වේල්ස් කුමර විදුහලට හතරවන වසරේ වර්ණලාභි අශේන් මෙන්ඩිස් නායකත්වය ලබාදෙන අතර උපනායකයා ලෙස සුචිර ප්‍රනාන්දු කටයුතු කරයි. ශ්‍රී ලංකා 19න් පහළ කණ්ඩායමේ සාමාජිකයකු වන අනුක් ප්‍රනාන්දු (තෙවැනි වසරේ වර්ණලාභි) සෙබස්තියන් පිල මෙහෙයවන අතර ලුක් ජයදේව උපනායකත්වය දරයි. ශ්‍රී ලංකා 19න් පහළ ක්‍රිකට් කණ්ඩායමේ නායකත්වය දැරූ කුසල් මෙන්ඩිස්ද වේල්ස් කුමර විදුහල නියෝජනය කරමින් තරගයට එක්වෙයි.දෙපිල අතර මෙතෙක් පැවැති තරග 63න් වේල්ස් කුමර විදුහල තරග 6ක් ජයගෙන ඇති අතර සා.සෙබස්තියන් විදුහල තරග 3ක ජය හිමිකරගෙන ඇත. සෙසු තරග ජය පරාජයෙන් තොරව අවසන්ව ඇත.ශ්‍රී ලංකා ජාතික පිල නි‍යෝජනය කළ ඩි.එස් ද සිල්වා (වේල්ස් කුමර) සහ දුලිප් මෙන්ඩිස් (සා.සෙබස්තියන්) මොරටු රන් සටනට එක්වු පැරැණි ක්‍රීඩකයන් වෙති.වේල්ස් කුමර විදුහලේ නිලන්ත බෝපගේ ලකුණු 179ක් හා සා.සෙබස්තියන් විදුහලේ ජෙරල් මෙන්ඩිස් ලකුණු 148ක් මේ තරගයේදී වැඩිම ලකුණු රැස්කර තිබේ.වේල්ස් කුමර විදුහලේ සරත් ප්‍රනාන්දු මේ තරගාවලියේදී 1964 වසරේදී තම පාසල වෙනුවෙන් ලකුණු 103ක් හා ලකුණු 66කට කඩුලු 10ක් දවාගනිමින් වැඩිම දක්ෂතා දක්වා ඇත.මේ තරගයේදී වේල්ස් කුමර පළමු ජය 1935දී වාර්තා වන අතර සා.සෙබස්තියන් පළමු ජය වාර්තා වන්නේ 1962දීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=f1403061</link>
    <topic>ෆේස් බුක් දේශපාලනය</topic>
    <author>රාමන්</author>
    <content>කංසා පැළෑටි මත්ද්‍රව්‍ය ලෙස ප්‍රකටයි. මේ නිසා ඒවා ළඟ තබා ගැනීම හෝ වැවීම තහනම්. එහෙත් කාලාන්තරයක් තිස්සේ ම මේවා ආයුර්වේද ඖෂධ ලෙස ප්‍රකටයි. ආයුර්වේදය වෙදකම සඳහා පමණක් නොව සිංහල වෙදකම සඳහා ද මෙම ද්‍රව්‍ය යම් මාත්‍රාවක් (විවිධ බෙහෙත් වර්ග සාදා ගැනීම සඳහා )උපයෝගී කර ගනු ලබනවා. මේ නිසා බෙහෙත් ද්‍රව්‍ය නිෂ්පාදනය සඳහා කංසා, අබිං වැනි ද්‍රව්‍යය පාවිච්චි කිරීමට අවසර තිබෙනවා.මේ සඳහා ඒවා ළඟ තබා ගැනීමට ද ලියාපදිංචි වෛද්‍යවරුන්ට අවසර තිබෙනවා. මෙය අපේ රටේ අනාදිමත් කාලයක සිට පැවැති අවසරයක්. එහෙත් ගංජා, කංසා වගා කිරීමට හෝ ඒවා මත්ද්‍රව්‍ය ලෙස අලෙවි කිරීමටවත්, පාවිච්චි කිරීමටවත් කිසිවෙකුට අවසරයක් නැහැ. එය දඬුවම් ලැබිය යුතු වරදක්. කැලෑ බඳ ප්‍රදේශවල හේන් වට ලා ඒවා හොර රහසේ වගා කරන්නන් නීතියේ රැහැනට හසු කර ගන්නේ එය මිනිස් ජීවිතයට අහිතකර පාවිච්චියට නුසුදුසු මත්ද්‍රව්‍ය නිසා.මේ නිසා එකම ද්‍රව්‍ය බෙහෙතට පාවිච්චි කිරීමේ දී හා මත්ද්‍රව්‍යක් ලෙස පාවිච්චි කිරීමේ දී රටේ ජන සමාජය දක්වන ප්‍රතිචාරය දෙයාකාරයි. ඊට හේතුව බෙහෙතට පාවිච්චි කරන හා එයම මතට පාවිච්චි කිරීමේ දී ඇති වන ප්‍රතික්‍රියාවයි. ”ෆේස් බුක්” හෙවත් මුහුණු පොත නිසා සිය දිවි හානි කර ගන්නා අය ගැන ද සඳහන් කළ යුත්තේ මේ ටිකයි. අප ජීවත් වන ගෝලීය ලෝකය ඉතා වේගයෙන් තාක්ෂණික ජයග්‍රහණ අත්පත් කර ගනිමින් සිටිනවා. ”ෆේස් බුක්” කොම්පියුටර් තාක්ෂණය හරහා ලබා ගත් එවන් ජයග්‍රහණයක්.විවිධ විෂයන් සම්බන්ධයෙන් විශ්වීය දැනුම ලබා ගැනීමේ තාක්ෂණික මෙවලමක් ලෙස ”ෆේස් බුක්” ප්‍රකට වී තිබෙනවා. අපේ රටේ ද ”ෆේස් බුක්” පාවිච්චි කරන්නන්ගේ සංඛ්‍යව දිනෙන් දින වැඩි වෙනවා මිස අඩු වීමක් දක්නට ලැබෙන්නේ නැහැ.2005 මහින්ද රාජපක්ෂ පාලනය බලයට පැමිණෙන විට මේ රටේ පරිගණක සාක්ෂරතාවය පැවැතියේ 10% ක පමණ ප්‍රතිශතයක්. 2012දී එය35%ක් දක්වා වර්ධනය වී තිබෙනවා. එය තාක්ෂණ ‍ක්ෂේත්‍රයේ රටක් වශයෙන් අප ලැබු ජයග්‍රහණයකි. විශේෂයෙන්ම තරුණ පරපුර තුළ ”ෆේස් බුක්” (මුහුණු පොත) භාවිතාව වැඩි වී තිබෙන්නේ මෙම ජයග්‍රහණය තුළයි. සාමාන්‍යයෙන් තරුණ පරපුර තාක්ෂණය වැලඳ ගැනීමේ ප්‍රවණතාව වැඩියි. ”ෆේස් බුක්” සඳහා පවතින ඇබ්බැහි වීම ද ඒ හා සමානයි.සාමාන්‍යයෙන් සමහරු ”ෆේස් බුක්” පාවිච්චි කිරීමේ දී අවශ්‍ය අනවශ්‍ය සියල්ලම ඊට ඇතුළත් කිරීමට උත්සහ දරන බව පෙනෙනවා. ඒ හා සමාන ලෙසින්ම ”ෆේස් බුක්” ඔස්සේ විවිධ තාක්ෂණ ක්‍රමවේද උපයෝගී කර ගැනීමේ ද අඩුවක් දක්නට ලැබෙන්නේ නැහැ.තමන්ගේ මුහුණට හා ශරීරාංග සඳහා වෙනත් අයගේ ඡායාරූප ආදේශ කිරීම විනෝදාංශයක් ලෙසින්ම භාවිතයට ගන්නා අය සිටිනවා. මේ ”ෆේස් බුක්” වැඩකාරයෝ මේ ඇසුරින් විවිධ නිර්මාණ කිරීමට ද දක්ෂයි. එහෙත් මෙහි වැරදි පැත්ත මේ නිසා ස්වරූප වෙනස් කරන්නන්ගේ හා වෙනස් වීමට භාජනය වන්නන්ගේ පෞද්ගලිකත්වයට හානි පැමිණීමයි.පසුගිය සමයේ ”ෆේස් බුක්” නිසා මරණ කීපයක්ම වාර්තා වූයේ මෙසේ පෞද්ගලිකත්වයට සිදු වූ හානි පදනම් කරගෙන බවයි පෙනෙන්නේ. සාමාන්‍යයෙන් ”ෆේස් බුක්” ඔස්සේ විවිධ තාක්ෂණික වෙනස්කම් සිදු කළ හැකි වුවද පාරම්පරිකව ආසියානු සංස්කෘතියෙන් ම අපට උරුම වී තිබෙන ලැජ්ජා බය. තාක්ෂණයෙන් වෙනස් කිරීමට බැරි වී තිබෙනවා. ෆේස් බුක් නිසා ඇති වන තරුණ මරණ සියල්ලම වාගේ සිදු වී තිබෙන්නේ මේ ලැජ්ජ බය නිසා යි.විශේෂයෙන් ම තමන්ගේ දෙමව්පියන්ට, අසල්වාසීන්ට මුහුණ දීමට නොහැකි යැයි කල්පනා කිරීම නිසා. මේ කිසිවක් නාගරික කුල්ටූර් සමාජයට එතරම් වැදගත් වන්නේ නැහැ. නාගරික කුල්ටූර් සමාජයේ තරුණියන් ”ෆේස් බුක්” පරිහරණය කරන ආකාරය දෙස බලන විට එය පැහැදිලි වෙනවා. එහෙත් ලැජ්ජා බය පිළිබඳ ප්‍රශ්නය නගරයට වඩා තවමත් ගම්බද පවතින බව මේ ”ෆේස් බුක්” මරණවලින් පැහැදිලි වෙනවා.තාක්ෂණය හැදෑරු පමණින් තාක්ෂණයේ සංස්කෘතිය ග්‍රහණය වන්නේ නැහැ. ෆේස් බුක් පරිහනය කළ යුත්තේ බෙහෙත් නිෂ්පාදනය සඳහා මත්ද්‍රව්‍ය උපයෝගී කර ගන්නා අයුරින්. එය අයත්වන්නේ ”ෆේස් බුක්” සංස්කෘතියට.මේ නිසා පරිගණකයක් පාවිච්චි කිරීමේ තාක්ෂණික හැකියාව මෙන් ම ඊට අයත් සංස්කෘතිය ද අප හැදෑරිය යුතුයි.එසේ ම වැඩිහිටියන් මෙවන් තාක්ෂණික මෙවලම් පාවිච්චි කිරීමේ දී පාසල් මට්ටමේ දරු දැරියන්ට අවවාද ලබා දීමේ දී ප්‍රවේසම් විය යුතු බව වයඹ පළාතේ විදුහල්පතිවරයෙකු ගේ හැසිරිමෙන් පැහැදිලි වෙනවා.එදා විදුහල්පතිවරයෙකු තම පාසලේ අකුරු කරන දරුවෙකුගේ වරදකට දෙමව්පියන් කැඳවීම සාමාන්‍ය සිදුවීමක්. ඒ සම්බන්ධයෙන් දරුවන් මෙතරම් කලබල වුණේ නැහැ. බොහෝ විට එම කැඳවීම කරනු ලැබුවේ ප්‍රචණ්ඩ ක්‍රීයාවකට නැතිනම් ආදර සබඳතාවක් කරනු කොට ගෙනයි. එහෙත් අද තත්ත්වය වෙනස්. කුරුණෑගල පළාතේ පාසල් සිසුවිය ගේ සිය දිවි හානි කර ගැනීමේ සිදු වීමෙන් ලබා දෙන පණිවිඩයෙන් ප්‍රකාශවන්නේ එම වෙනසයි.යම් අවවාදයක්, අනුශාසනාවක් ඔරොත්තු දීමේ හැකියාවක් නොමැති සිසු පරපුරක් මේ අධ්‍යපනය ඔස්සේ ගොඩ නැගෙමින් පවතිනවා ද යන්න හා කර්නල් පදවි ලබන විදුහල්පතිවරුන්ගේ මානුෂික හැසිරීම පිළිබඳව නැවත සිතා බැලීමට මෙම සිදුවීම උපයෝගී කරගත හැකියි. පාසල්වල ඉගෙනුම ලබන සිසු දරු දැරියන්ට පමණක් නොව විදුහල්පතිවරුන්ට ද මනෝවිද්‍යා පන්ති පැවැත්වීමට කාලය එළැඹ තිබෙනවා.කඩුව කොස් කොටන්න ත් යුද්ධයට ත් පාවිචචි කළ හැකියි. එහෙත් කඩු හදන්නේ යුද්ධයට භාවිත කිරීමට මිස කොස් කෙටීමට නොවෙයි.එසේ ම පාසල් දරු දැරියන් ”ෆේස් බුක්” පාවිච්චි කළ යුත්තේ තම අධ්‍යාපනික හා සමාජමය අවශ්‍යතාවන් වෙනුවෙන් බව අමුතුවෙන් කිවයුතු නැහැ.විශේෂයෙන් දැනුම හා අත්දැකීම් බෙදා හදා ගැනීමට පමණක් එය පාවිච්චි කිරීම වැදගත්. අඟ පසඟ වෙනස් කිරීමේ විවිධ විකාර වැඩවලට යෑම එම තාක්ෂණය වැරදි ලෙස පාවිචිචි කිරීමක්. නැත්නම් විකාර ලෙස පරිහරණය කිරීමක්. මේ නිසා කථිකාවතක් ගොඩ නැගිය යුත්තේ මීට එරෙහිව මිස.මේ සිදුවීම උපයෝගී කර ගනිමින් ලාභ දේශපාලන වාසි ලබාගැනීමට නොවන බව පැහැදිලියි. එහෙත් මෙය අපේ රටේ සමහර දේශපාලනඥයින් අවබෝධ කරගෙන සිටිනවා ද යන්න ප්‍රශ්නයක්.මේ වන විට පළාත් සභා වේදිකාවට ද ”ෆේස් බුක්” ප්‍රශ්නය ගෙන ඒමට විපක්ෂය කටයුතු කර තිබෙනවා. විපක්ෂය මැවීමට සුදානම් වන්නේ ”ෆේස් බුක්” භීතිකාවක්. ආණ්ඩුව ”ෆේස් බුක්” තහනම් කරන්න යනවා වගේ කතාවක්. එහෙම කළොත් දිවි හිමියෙන් සටන් කිරීමට විපක්ෂය සැරසෙනවා. මෙය කොළයක් බිමට වැටෙන සද්දයට රැවටුණු කැළේ සතුන් අහස කඩා වැටෙන්න යනවා යනුවෙන් පවසමින් දුවන්න පටන් ගත්තා වගේ කතාවක්. සිය දිවි හානි කර ගැනීමේ සිදුවීම් දෙක තුනක් නිසා ”ෆේස් බුක්” තහනම් කිරීමට සුදානම් වන්නේ නම් එය වත්මන් යුගයට නො ගැළපෙන මෝඩ ක්‍රියාවක්. එවැන්නකට රජයේ කිසිම සුදානමක් නැහැ. එවන් කථිකාවතක්වත් ඇති වී නැහැ.එසේ දුපත් මානසිකත්ව යෙන් කටයුතු කරන දේශපාලඥයින් ඉඳ හිට මේ දේශපාලන ලෝකයේ සිටින්නට පුළුවන්. ඒ අයගේ මතවාද රාජ්‍ය ප්‍රතිපත්තියක් සේ සලකා කටයුතු කිරීම තවත් දේශපාලන මෝඩ කමක්. එහෙත් ආණ්ඩුවට එරෙහිව තමන්ගේ පැත්තෙන් ඉදිරිපත් කිරීමට තර්ක නොමැති දේශපාලන පක්ෂ ”ෆේස් බුක්” වලවත් එල්ලී දේශපාලනය කිරීමෙන් තෘප්තියක් ලබනවා විය හැකියි.එහෙත් රජයේ හා විපක්ෂයේ දේශපාලනය කරන අයගේ වගකීම විය යුත්තේ ‘ෆේස් බුක්’ තහනම් කිරීම හෝ නොකිරීමේ සංවාදවලට පැටලී කාලය කා දැමීම නොවෙයි. එමඟින් දේශපාලන වාසි ලබා ගැනීම ද නොවෙයි.මේ සම්බන්ධයෙන් පාසල් දරු දැරියන්, තරුණ තරුණියන්, ගුරුවරුන් ඇතුළු වැඩිහිටියන් දැනුවත් කිරීමේ සමාජමය කථිකාවතකට මුලපිරීමයි. අධ්‍යපන බලධාරීන්ට ද මේ පිළිබඳ ව වගකීම පැවරෙනවා. එහෙත් කිසිවෙක් තවමත් මේ සම්බන්ධයෙන් කල්පනා කරන බවක් පෙනෙන්නට නැහැ. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=f1403062</link>
    <topic>පරම්පරා දෙකක්: කතුන් දෙදෙනෙක් ලියෝ</topic>
    <author>සටහන - සුමේධා නවරත්න</author>
    <content>'ලියෝ' ගී ප්‍රසංගය ඉදිරිපත් කෙරෙන්නේ කුමක් අරමුණු කරගනිමින්ද?ලෝක කාන්තා දිනය නිමිත්ෙතන් කෙරෙන නව නිර්මාණයක් ලෙස මේ කටයුත්ත හඳුන්වන්න පුළුවන්. විවිධාකාරයේ වැඩසටහන් රටට ඉදිරිපත් කරන ටයිම් ඇන්ඩ් ස්පේස් ආයතනය තමයි මෙහි නියමුවන් ලෙස කටයුතු කරන්නේ.මෙහිදී පරම්පරා දෙකක් නියෝජනය කරමින් මමත් නි‍රෝෂාත් ගී ගයනවා.ඔබ මේ කටුත්තට දායක වූ පරමාර්ථය කුමක්ද?ප්‍රවීණ, වැඩිහිටි පරම්පරාව නවකයන්ට සහාය නොදෙන බවට විශාල චෝදනාවක් තිබෙනවා. ඒ චෝදනාවට මට මෙතැනදී පිළිතුරු දෙන්න පුළුවන්. මම නිරෝෂා සමඟ උපරිම සහයෝගයෙන් මේ කටයුත්ත කරනවා.අනෙක් අතට ශ්‍රී ලාංකේය ඉතිහාසයේ ප්‍රථම වරට කාන්තාවන් දෙදනකු එක්ව ගී ප්‍රසංගයක් ඉදිරිපත්කිරීම යන කාරණාවත් මෙතැනදී වැදගත්. මීට පෙර එවැන්නක් සිදු වුණා. ඒත් ඒ ලංකාවේදී නොවේ. අභාවප්‍රාප්ත ප්‍රවීණ ගායිකා මාලනී බුලත්සිංහල මහත්මිය හා මම ඉතාලියේදී 'මල්වරුසා' නමින් ගී ප්‍රසංගයක් පැවැත්වූවා. එහිදී මාලනී අක්කාගේ නොමද සහය සුහදශීලීත්වය මට ඉතා වැදගත් අත්දැකීමක් වුණා.ඒ වගේම කාන්තාවන් ගැන මා බොහෝ ගීත ගායනා කර තිබෙනවා. සරෝජා මගෙ නංගියේ ගීතය අන්තර්ජාතික සම්මානයට පවා පාත්‍ර වුණා. ඒ හැරුණු විට කෑ ගසා පවසමි, රාත්‍රිය වී, හිත ඔබ පාමුල, නංගියේ මොකද, ඔබ හීනයක් වගේ වැනි ගී රාශියක් මා ගායනා කර තිබෙනවා. එබැවින් කාන්තාවන් වෙනුවෙන් මම මගේ හඬ ගීතය මාර්ගයෙන් සමාජයට ගෙන ගොස් තිබෙනවා. ඒ සඳහා මේ ප්‍රසංගයත් නැවැත අවස්ථාවක් කර ගන්න මට පුළුවන්.කාන්තා දිනය වෙනුවෙන් බොහෝ වැඩසටහන් ක්‍රියාත්මක වෙනවා. අනෙක් පැත්තෙන් රාජ්‍ය හා රාජ්‍ය නොවන ආයතනත් කාන්තාව වෙනුවෙන් ක්‍රියාත්මක වෙනවා. එහෙත් කාන්තා හිංසනයේ අඩුවක් නැහැ. ඔබ මොකද මේ ගැන හිතන්නේ?කාන්තා දිනය හෝ ඒ වෙනුවෙන් ක්‍රියාත්මක කෙරෙන වැඩසටහන් හෝ කාන්තා හිංසනය පිටු දැකීමට ප්‍රමාණවත් කියලා මම කොහෙත්ම කියන්නෙ නෑ. මේ දින සැමරීම අපට බටහිරින් ආ දේවල්. ශ්‍රී ලංකාව කියන්නේ අභිමානවත් සංස්කෘතියකට උරුමකම් කියන රටක්. එහෙව් රටේ කාන්තාව මනුෂ්‍යයකු ලෙස සැබෑ ගෞරවයට ආදරයට හා ආරක්ෂාවට පාත්‍ර විය යුතුයි. මොකද බෝසතුන් පවා පිළිසිඳ ගන්නේ කාන්තාවකගේ ගර්භාෂයේ.ඔබ ගායිකාවක් ලෙස කාන්තාවන් ගැන නැගූ හඬ ගැන සෑහීමකට පත් වෙනවද?මම කාන්තාව ගැන ගායනා කළේ මීට හුඟාක් කලින්. ඇත්තටම මට සෑහීමකට පත් වෙන්න පුළුවන්. ඒත් මගේ කාර්ය අවසන් වෙලා නෑ. අවාසනාවකට දැන් එවැනි ගීත රචනා වෙන්නේ නෑ. ඊටත් වඩා අවාසනාව අප ගායනා කළ ගීතවලට කිසිම ඉඩක් මාධ්‍යයේ නැහැ. සියලු දේ වෙළෙඳපොළට ජනප්‍රිය සංස්කෘතියට යටවෙලා. හොඳ උසස් ගේය පද රචකයො අද ගී රචනයෙන් ඈත්වෙලා. සිදුවෙමින් පවතින දේ ගැන බලා සිටිනවා. ඇත්තටම මෙය ඛේදවාචකයක්. වාසනාවකට අපේ ගීත තවමත් රසික රසිකාවො මතක තබාගෙන ඉන්නවා.ඇත්තටම රටක් ගොඩනඟන්න කලාවට වගේම ජනමාධ්‍යයටත් ලොකු වගකීමක් තිබෙනවා. ජනමාධ්‍යකරුවන්ට පුළුවන් රටක් අනෙක් පැත්ත හරවන්න. ජනප්‍රිය සංස්කෘතියට අසුනොවී ඔවුන් සිය වගකීම් ඉටු කළ යුතුයි.කලාකරුවාත් එය කියන ජනප්‍රිය සංස්කෘතිය ඇතුළේ හිරවී සිටිමින් සමාජ වගකීම් පැහැර හැර තිබෙනවා නේද?ඔව්. ඒත් ‍හොඳ කලාකරුවන් පිරිසකුත් තවම සිටිනවා. ඔවුන් නිශ්ශබ්දව කලා කටයුතුවලිනුත් බො‍හෝ දුරට ඉවත්වී කම්පාවෙන් මේ දෙස බලා සිටිනවා. ඇත්තටම සිදුවිය යුත්තේ මේ සියලු දෙනා එක්ව සහයෝගයෙන් නිවැරැදි දේ කිරීමට කටයුතු කිරීමයි.විශේෂයෙන්ම ගැහැනිය හා දරුවන් රකින සමාජ ක්‍රමයකට අප වේගයෙන් ගමන් කළ යුතුයි. දරුවො රටේ අනාගතය යැයි උදම් ඇනුවට වැඩක් නෑ ඒ දරුවන්ට අනාගතය බාර ගන්න හැකි පෞරුෂයක් උරුම කර නොදෙනවා නම්. ඒ සඳහා කලාව හා ජනමාධ්‍යයට පැවරී ඇති වගකීම ඉමහත්.- - - - - - - - - - - - - -මේ ප්‍රසංගයේ ශිල්පිනියක් ලෙස ඔබ දෙපළ­‍ තෝරා ගන්නට ඇත්තේ ඇයි?පරම්පරා දෙකක නියෝජනයක් මෙහිදී ඉදිරිපත් කෙරෙනවා. දීපිකා අක්කාගේ සහ මගේ ශෛලිය පැහැදිලිවම එකිනෙකට වෙනස්. පරම්පරා දෙකක ශෛලීන් දෙකක ගායනා එකම වේදිකාවක් මත ගැයෙන විට රසිකයන්ට විවිධත්වයෙන් යුතුව එය රස විඳීමට පුළුවන්.ඒ වගේම දීපිකා අක්කා කියන්නේ එක් යුගයක්, පරම්පරාවක් නියෝජනය කරන ප්‍රවීණ, ආකර්ෂණීය ගායිකාවක්. ඇයට පසුව මම ගී ගායනයට එළැඹුණත් මටත් රසික ආකර්ෂණයක් ලබා ගත හැකි ගී ගයන්නට හැකි වුණා.ඉතින් එවැනි විවිධත්වයක් හා පරම්පරා දෙකක් එකම වේදිකාවකට ගෙන ඒමෙන් රසිකයන් නව්‍ය රසයක් ලබාදීම අරමුණු කරගන්නට ඇති.අනෙක් අතට කාන්තාවන් දෙදෙනෙක් එක්ව එකම ප්‍රසංගයක් ඉදිරිපත් කිරීමේ පළමු අවස්ථාව හැටියටත් මෙය වැදගත්.කාන්තා දිනය නිමිත්ෙතන් කෙරෙන මෙවැනි වැඩසටහන්වල ඵලදායිතාවය ගැන ඔබට මොකද හිතෙන්නෙ?කාන්තා දිනය නිමිත්ෙතන් මේ ප්‍රසංගය ඉදිරිපත් කරන නමුත් ඇත්තටම මේ ගී අප මීට පෙර ගායනා කළ ඒවායි. කාන්තාවන් වෙනුවෙන් මට වඩා ගීත දීපිකා අක්කා ගායනා කර තිබෙනවා.කාන්තා දිනයක් සැමරීම කියන කාරණය ඇතුළෙම කාන්තාවට වෙන හිරිහැර ගැන ප්‍රකාශ වෙනවා. ඔබ සහ දීපිකා මේ ගයන්නේ ඊට එරෙහිවද?සමාජයේ බහුල වශයෙන් කතා කරන කාන්තා විමුක්තිය යන කාරණාව ගැන කතා කරන්න මම කැමති නැහැ. පිරිමියා හෝ ගැහැනිය යම් දෙයකට සුදුසුද භේදයකින් තොරව ඔහුට හෝ ඇයට ඒ සුදුසු තැන හිමිවිය යුතුයි යන මතයේ මම ඉන්නවා.අතීතයේදී මේ කියන හිංසන මීට වඩා තිබුණා කියලයි මගේ අදහස. එදා මේ තරම් ජනමාධ්‍ය පුළුල් නොවූ නිසා ඒවා හෙළි වුණේ නෑ. අපි කුඩා අවදියේදී සැමියාගෙන් පහර කන බිරියන් ඕනෑ තරම් දැක තිබෙනවා. මම හිතන්නේ අද ඒ තත්ත්වය ටික අඩුවෙලා.කාන්තාවන්ගේ අධ්‍යාපනය දැනුවත්භාවය ඉහළ දැමීමෙන් වගේම කාන්තා හිංසනයට වරදකරුවන් වන පුද්ගලයන් නීතියේ උපරිම දඬුවම් නියම කළ යුතු බවයි මගේ හැඟීම.එය කාන්තා හිංසන පිටුදැකීමේ ප්‍රධාන මාර්ගයක්. අනෙක කාන්තා හිංසනය නැවැත්වීම නිවසෙන්ම ආරම්භ විය යුතුයි. දියණියන්ගේ කටයුතුවලදී ඇතැම් මවුපියන් වැඩිහිටියන් ඇය ගැහැනියක නිසාම දිරි දෙනවා වෙනුවට කකුලෙන් අදිනවා.නව පරපුරේ ගායකයෝ බහුතරයක් ගයන ප්‍රේම ගී ප්‍රේම යාදිනි ලෙස අපට ඇහෙනවා. එහෙත් විවාහයෙන් පසු නීතියේ පිහිට සොයා යන බහුතරය කාන්තාවො. ඔබට මොකද? මේ ගැන හිතෙන්නෙ?මම කියැවූ එක නවකතාවක තිබෙනවා පිරිමි චරිතය හරියට ඉලාස්ටික් එකක් වගේ කියලා. පිරිමියා ගැහැනිය දිනා ගත් පසුව ඔහු සිතන්නේ සදහටම ඇය දැන් තමන්ගේ බවයි. ඒ මතයේ ඉඳගෙන ඔහු ඇයගෙන් ඈත් වෙමින් වෙනත් දිසාවලට ඇදී යනවා. අවසානයේදී සියල්ල අතහැරුණ පසු නැවැත ඔහු එන්නේ බිරිය ළඟටයි. මේ තත්ත්වය තේරුම් ගෙන සැමියා ආපසු එනතුරු බලා සිටින බිරියන් සිටින පවුල් සාර්ථකයි. එසේ එනතෙක් බලා නොසිටින පවුල් වෙන්වෙනවා.කලා ක්ෂේත්‍රයේදී කාන්තාව මුහුණ දෙන්නේ කෙබඳු ඉරණමකටද?ගායන ලෝකයේ නම් තමන්ගෙ වාසනා මහිමයත් ස්ව උත්සාහයත් හැරුණු විට වෙන කිසිම උදව්වක් නෑ. ඇත්තටම කාන්තාවකට ලෝකය ජය ගන්න තිබෙන බාධා වැඩියි. එක්කෝ ඇයට දේශපාලන හයියක් තියෙන්න ඕනේ. නැත්නම් ගන්න උදව්ව වෙනුවට තමන්ව අනෙකාට අයුතු ලෙස ප්‍රයෝජනයට ගන්න ඉඩ දෙන්න ඕනේ. මේ තත්ත්වය හරිම අවාසනාවන්ත තත්ත්වයක්.ඇත්තටම මනුස්සයකු විදියට ගැහැනිය පත්වන මේ තත්ත්වය ගැන ඇතිවන්නේ හරිම කනගාටුවක්. කලා ලෝකයේ නමක් තිබෙන කෙනෙකුට නම් ඒ ක්ෂේත්‍රයේ සම්බන්ධතා පවත්වා ගැනීමට ඕනෙ නිසා උදව්වක් කරනවා.ඕක තමයි තත්ත්වය. මම නම් දන්න විදියට වාසනා ගුණය හා තමන්ගේම උත්සාහය හැරුණු විට කාන්තාවට උදව් කරන්න කව්රුත් නෑ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=f1403063</link>
    <topic>සැබෑ කලාකරුවාට දේවාශිර්වාදය ලැබෙනවා</topic>
    <author>සටහන - සමදරා ජයසිංහ</author>
    <content>දඩබිම, රුපියල් සත, නිරානන්දය, කඩවර වැනි කලා නිර්මාණය සමඟ ඔහු ප්‍රේක්ෂකයාට සමීප වූයේ දුෂ්ට චරිත නිරූපණය කරමිනි. රංගනයේදී චරිතාංග නළුවකු ලෙස ඔහු ඕනෑම චරිතයකට සාධාරණය ඉටුකළේය. රිචාඩ් වීරක්කොඩි නම් වන ඔහු සැබෑ ජීවිතයේ දී බොහෝ සැහැල්ලු, විනෝදකාමී, සුහද පුද්ගලයෙකි. තරුමලී, සඳසාවී, බණ්ඩාර දෙයියෝ ටෙලි නාට්‍යය සමඟින් මේ දිනවල ඔබ හමුවන රිචාඩ් වීරක්කොඩි අප සමඟ සුහද කතාබහකට මෙසේ එක්විය.කොහොමද අලුත් තොරතුරු?හරි සැහැල්ලුවෙන්, සතුටින් ජීවත් වනවා. හිතට බරක් නැහැ. අලුත් නිර්මාණ කිහිපයකට එක්වුණා. රංගන කටයුතුත් පෞද්ගලික ජීවිතයත් සමබරව සතුටින් ගෙන යනවා. මගේ දරුවෝ දෙන්නත් ඉතා උසස් තැන්වල රැකියාව කරනවා. ඒ දෙන්නට හොඳින් උගන්වන්න මට පුළුවන් වුණා. පියකු ලෙස අද මම හරි සැහැල්ලුවන් හා සතුටින් ඉන්නවා.ඔබ විශිෂ්ට චරිතාංග නළුවෙක්. ඒත් වඩා කැපී පෙනෙන්නේ දුෂ්ට චරිතවලින්...?මට බොහෝ විට ලැබෙන්නේ දුෂ්ට චරිත. සමහරවිට මගේ පෙනුමත් නපුරු නිසා වෙන්න ඇති. තරුමලී නාට්‍යයේ දැන් මම කරන චරිතයත් තරමක් නපුරු වුණත් මීට පෙර රඟපෑ චරිත තරම් නපුරු නැහැ. දැන් දැන් අධ්‍යක්ෂවරු එවැනි චරිතවලටත් මාව තෝරා ගන්නවා. ඒ වෙනසත් එක අතකින් හොඳයි. නැත්නම් මම දුෂ්ටයකු විදිහටම සලකාවී.ඔබේ මුල්ම රංගනය ඊට වෙනස්?මුලින්ම කළේ හාස්‍යජනක චරිත. මම කොහොමත් විහිළු තහළුවලට කැමැති කෙනෙක්. අනිත් අය හිනස්සන්න කැමැතියි. කොහොම හරි පස්සේ කොමඩිවලට දුෂ්ට චරිත මිශ්‍ර වුණා. ඊට පස්සේ කෙළින්ම දුෂ්ට චරිතම වුණා. බර්ට්‍රම් නිහාල්, සුදත් රෝහණ වැනි අධ්‍යක්ෂවරු තමයි මගේ හැකියාව අඳුනා ගත්තේ.සැබෑ ජීවිතයේ දී ඔබ නපුරු චරිතයක්ද...?අපෝ නැහැ. බල්ලෙකුට බළලෙකුටවත් ගහන්නේ නැහැ. විනෝදයෙන් සතුටින් තමයි නිතරම ඉන්නේ. තරහා යනවාත් හරි අඩුයි. හැමෝම මාත් එක්ක සුහදයි.දැන් වේදිකාව අතහැරලාද?වේදිකාවට නම් කාලෙකින් ගොඩවෙන්න බැරිවුණා. ඒත් මගේ ආරම්භය වේදිකාව නිසා තවමත් මගේ හිත වේදිකාවට. චිත්‍රපටයක්, ටෙලි නාට්‍යයක් කරලා සෑහෙන කාලයට පස්සෙනේ ප්‍රතිචාර ලැබෙන්නේ. ඒත් වේදිකාවේදී එ‍ෙවලේ ලැබෙන ප්‍රතිචාර ජීවිතයට හරි වටිනවා.අලුතින් චිත්‍රපටයකට සම්බන්ධ වුණා කියලා දැනගන්න ලැබුණා..?‘සතියකට රට බාර දෙන්න’ කියන චිත්‍රපටයකට සම්බන්ධ වුණා. බොහෝම සංකීර්ණ ඒත් මේ සමාජයේ බහුලව දක්නට ලැබෙන චරිතයක් එහි රඟපාන්නේ. හරක් මරන, මස් කඩේ මස් කපන පුද්ගලයකු පස්සේ දේශපාලනයට ඇවිත් රට කරන හැටි තමයි එහි රඟපාන්නේ. තිරගත වුණාට පස්සේ ඒ චරිතය ගැන හරියටම ප්‍රේක්ෂකයන්ට දැනගන්න ලැබෙයි.සතෙකුටවත් හිංසාවක් කරන්නේ නැති ඔබ එවැනි චරිතයක් කළේ ‍කොහොමද?හරි අමාරුවෙන්, හිත හදාගෙන මට එපා වුණේ හරක් මරන තැනකට ගියහම. ඒත් සැබෑ කලාකරුවා කියන්නේ තමන්ට ලැබෙන චරිතය අවබෝධ කරගෙන එය හරියටම කරන කෙනාටයි. අවබෝධ කර ගත්තාම චරිතයට අවතීර්ණ වෙන්න අමාරු නැහැ. ඒත් මම හරක් මරන්න නම් ගියේ නැහැ. නැත්නම් පස්සේ මට පාරේවත් බැහැලා යන්න බැරිවෙයි.එවැනි චෝදනා ඇවිත් තියෙනවද?මොකද නැත්තේ, ඇති තරම් බැණුම් අහලා තියෙනවා. ස්ත්‍රි චිත්‍රපටයෙන් පස්සේ මට පොළටවත් යන්න බැරිවුණා. වයසක අම්මලා මගේ මුහුණට හරක් හොරා කියලා බැන්නා. ඒ තරමට රිචාඩ් කියන පුද්ගලයා වෙනුවට ඒ චරිතය ඉස්මතු වෙලා තිබුණා. හැබැයි ඒ ලැබෙන ප්‍රතිචාර හරිම අවංකයි. අදටත් බණින අය අසීමිතයි. දැන් ඔබත් එයට හොඳම උදාහරණයක්. රුපියල් ශත, දඩබිම නිසා පුංචි කාලේ ඉඳන්ම මගේ මුහුණට බයයි කිව්වා නේද?සම්මාන ගැන තැකීමක් නැතිද?කොහෙත්ම මම සම්මාන ගැන හිතන්නේ නැහැ. මේ වනකම් කිසිම සම්මානයක් මට ලැබිලා නැහැ. හැබැයි ඒ ගැන මම දුක් වෙන්නේ නැහැ. ඊට වඩා මඟට බැස්සාම ලැබෙන ප්‍රතිචාර තමයි මට ලැබෙන ඉහළම සම්මානය. මම කළේ මිනිස්සුන්ට එපා වෙන අප්‍රසන්න චරිත. ඒ වුණාට ඒ චරිත මිනිස්සුන්ගේ මතකයේ සදාකල් රැඳුණා. අද එහෙම චරිත නැහැ. වැඩක් නැති දුෂ්ටයෝ අද බිහිවෙලා.දැන් ඔබ දුෂ්ටයා කියන රාමුවෙන් පිටට ඇවිත්. කාලයක් දුෂ්ටයා වූ නිසා මේ වෙනස දැනෙන්නේ කොහොමද?චරිතාංග නළුවකුට ඕනෑම චරිතයක් කළ හැකියි. දැන් බලන්න ජෝ අබේවික්‍රම මහතා, සැබෑ චරිතාංග නළුවෙක්. හාස්‍ය චරිත, දුෂ්ට චරිත, හොඳ චරිත මේ හැම එකක්ම හොඳින් නිරූපණය කරන්න ඔහුට පුළුවන්. ගාමිණී ෆොන්සේකාගේ රංගනය දිහා විනාඩි 5ක් බලන් හිටියාම ඉගෙන ගන්න දේවල් ගොඩාක් තිබුණා. ඒ නිසා සැබෑ කලාකරුවාට දෙවියන් වහන්සේගේ ආශිර්වාදය තියෙනවා.වසර ගණනාවක අත්දැකීම් එක්ක අධ්‍යක්ෂණයට යොමු වුණේ නැත්තේ ඇයි?ලංකාවේ තියෙන පසුබිමත් එක්ක අධ්‍යක්ෂණය කරන්න බැහැ. නිෂ්පාදන වියදම වැඩියි. හොඳ නිෂ්පාදකයෝ නැහැ. නිෂ්පාදකයෝ හිටියත් සමහරු ඔවුන්ව බය කරලා තියෙන්නේ. කලාවට ආදරය කරන අය හරි අඩුයි. සල්ලි හොයන උප්පරවැට්ටි හැම තැනම. අද කලාවට එන නළු නිළියෝ ආවෝ, ගියෝ වගේ. රඟපෑමක් නැහැ.දෙබස් ටික ගිරවු වගේ ඔහේ කියවනවා. අද තියෙන්නේ අනුකරණය හා රැල්ල. අද ප්‍රේක්ෂකයා අසරණ වෙලා තියෙන්නේ. අද රඟපාන්න ඉගෙන ගන්න පංති යන්න වෙලා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=f1403064</link>
    <topic>ජනපතිතුමනි ඔබතුමාට ගොඩක් පින්</topic>
    <author>අතුල රන්සිරිලාල් හඬකැවීම් ඒකකයේ අධ්‍යක්ෂ ජාතික රූපවාහිනිය</author>
    <content>මර්සි එදිරිසිංහ ප්‍රවීණ කලාකාරිනිය රෝගාතුරව සිටියදී එතුමියට දුරකතනයෙන් කතාකොට ඇගේ සුවදුක් විමසා ඇය වෙනුවෙන් කළයුතු උපරිම මෙහෙය කරන්නට මූලික වූ ජනාධිපතිතුමනි ඔබතුමාට ගොඩක් පින්.ඔබතුමාගේ උපදේශකත්වය හා අනුදැනුම මත ඇය වෙනුවෙන් සිය හෘදය සංවේදිත්වය පුද කළ සෞඛ්‍ය අමාත්‍යතුමන් ප්‍රමුඛ සෞඛ්‍ය අමාත්‍යාංශයත් සංස්කෘතික අමාත්‍යතුමන් ප්‍රමුඛ සංස්කෘතික අමාත්‍යාංශයටත්, ජනමාධ්‍ය අමාත්‍යතුමාටත්, රත්නසිරි වික්‍රමනායක ජ්‍යෙෂ්ඨ අමාත්‍යතුමාටත් මර්සි එදිරිසිංහ කලාකාරිනිය සුවපත් කිරීමට දුන් සුවිශේෂි සහය කලාකරුවන් වෙනුවෙන් ඉතා උසස් කොට සලකමු.ඇය වෙනුවෙන් ජාතික රූපවාහිනිය මැදිහත්ව පැවැත්වූ ‘හසරාජිණි’ ප්‍රසංගයේදී ද විශේෂ ආධාරයක් ඇය වෙනුවෙන් ලබාදීම සියලු කලාකරුවන්ගේ ප්‍රසාදයට ලක්විය.මෙම සද්කාරයේදී පක්ෂ විපක්ෂ නොබලා සහය දුන් කරුජයසූරිය ප්‍රමුඛ විපක්ෂයේ සියලුදෙනාටත් නොමිලයේ ප්‍රසංගය සංගීතවත් කළ අජිත් විතානගේ ප්‍රමුඛ සීදූව සකුරා සංගීත කණ්ඩායමට, විදුලි ආලෝකය නොමිලේ සැපයූ නිමල් බුලත්සිංහල මහතාටත්, ශාලාව නොමිලේ ලබාදුන් රාජකීය විද්‍යාලයීය විදුහල්පති උපාලි ගුණසේකර මැතිතුමාත් වේදිකා පසුතල සැපයූ ශර්ලි අනිල් ද සිල්වා ප්‍රමුඛ රූපවාහිනි පසුතල අංශයටත් සිය සහෝදරත්වයෙන් ඇය වෙනුවෙන් ගී ගයන්නට පැමිණි සියලු ශිල්පීන්ටත් සියලු පූර්ව ප්‍රචාර කටයුතු කළ පුවත්පත් හා ශ්‍රී ලංකා ගුවන්විදුලි සංස්ථාව ඇතුළු සියලු විද්‍යුත් මාධ්‍යයටත් පවර ප්‍රකාශන සමාගමටත්, මල් සැරසිලි කළ නිර්මාණකරුවන්ටත් මෙම කටයුත්ත මෙහෙයවූ හඬකැවීම් හා උපසිරැසි එකමුතුවේ ලේකම්තුමිය, සභාපතිතුමා ප්‍රමුඛ සියලු දෙනාටත් මේ උත්තුංග කාර්යයේදී අපට මගපෙන්වූ ගරු ජනමාධ්‍ය ලේකම්තුමා මෙන්ම ශ්‍රී ලංකා රූපවාහිනි සංස්ථාවේ සභාපති විමල් රූබසිංහ මැතිතුමා, අධ්‍යක්ෂක ජනරාල් චන්ද්‍රපාල ලියනගේ මැතිතුමා, ප්‍රධාන විධායක නිලධාරි ගාමිණී රාසපුත්‍ර මැතිතුමාද, මර්සි එදිරිසිංහ කලාකාරිනිය, රෝගිවූ මොහොතේ සිට උවටැන් කළ ගම්පහ ‘සෙත්මා’ රෝහලේ වෛද්‍යවරු ඇතුළු හෙද කාර්යමණ්ඩලයටත්,එමෙන්ම ඇගේ ජීවිතය පිළිබඳ ග්‍රන්ථයක් කඩිනමින් සම්පාදනය කරදුන් සිරි සුමන ගොඩගේ මැතිතුමාටත්, එහි කතුවරිය වන නෙරංජලා හේමමාලා ලේඛිකාවටත්, මර්සි එදිරිසිංහ වෙනුවෙන් විශේෂ ආධාර ප්‍රදානය කළ කලාකාමි සැමටත් අපගේ ගෞරව පූර්වක ප්‍රසාදය හා ස්තුතිය පුදකරමු..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=f1403065</link>
    <topic>දොස්තර කෙනෙක් වෙන්නහීන මවපු මම පත්තරකාරයෙක් වුණා</topic>
    <author>සටහන - ඉරෝෂිණී දීපිකා ඡායාචමින්ද නිරෝෂණ</author>
    <content>හරියට ම 1929 වර්ෂයේ වෙසක් මහේ පහළොස්වැනිදා නාරාහේන්පිට කිරුළ පාරේ පදිංචිව සිටි ජී. ඒ. ඒබ්‍රහම් පෙරේරත්, එල්. පොඩිනෝනා පෙරේරාත් හිතේ කොණක තෙරපෙන සතුටින් කුල්මත්වෙලා හිටියේ. ඒ සතුටෙ හවුල්කාරයො වෙන්න අහල පහළ උදවිය වගේම, නෑදෑයොත් වටවෙලා.“ඒබ්‍රහම් කවදත් ලකීකාරයනෙ. පවුලට මුලින්ම ඔන්න කොලු පැටියෙක් එකතුවෙලා.”දසත සිනහ හඬ පැතිරෙද්දී, අලුත ඉපැදුණු කොලුපැටියගෙ හැඩරුව සමහරු අම්මා තාත්තා එක්ක සසඳන්න ගත්තා.“අපි පොඩි එකාට ‘ගෝනදූවගේ සෝමපාල පෙරේරා’ කියලා නම තියමු.” ඒබ්‍රහම්ගේ සහ පොඩිනෝනා මහත්මියගේ ඒකමතික යෝජනාවෙන් කොලුපැටියාට මේ නම ලියාපදිංචි කළා.කාලය කෙමෙන් කෙමෙන් ගෙවිලා ගියා. කෙළිසෙල්ලමටම හිත යොමුවෙලා තිබුණු පුංචිව ජී. එස්. පාසල් යන කාලය ඔහුටත් නොදැනීම ළං වුණා.“පොඩි එකාව අපි විශාඛා විද්‍යාලයට දාමු.” ඒබ්‍රහම් පෙරේරා එහෙම යෝජනා කරද්දි, පොඩිනෝනා මහත්මිය ඊට එකඟවුණා. පුංචි ජී. එස්.ට අම්මගෙයි, තාත්තගෙයි මේ කතාබහ ඇහුණා. නිම්හිම් නැති සතුටින් ඉපිලුණා. ‘ගල්ලෑල්ලත්, ගල් කූරත් අරගෙන අහල, පහළ අයියලා, අක්කලා වගේ මටත් දැන් පාසල් යන්න පුළුවන්. ජී. එස්. සතුටින් අමන්දානන්දයට පත්වුණා.අම්මගෙයි, තාත්තගෙයි දෙපා වැඳලා, උදෙන් ම උයපු කිරිබත් කෑල්ලක රහ බලලා, පුංචි ජී. එස්. පාසල් යන්න ලැහැස්ති වුණා.‘බක්කි කරත්තෙත් සූදානම්. පොඩි එකෝ තාම ලැහැස්ති නැද්ද?’ තාත්තා සරම වලාපොට ගහන ගමන්ම ඇහැව්වා. ‘එනවා තාත්තේ’ කියූ ජී. එස්. තාත්තත් එක්කම විදුහලට යන්න පිටත් වුණා. එදා සිට නොවරදවාම පාසල් දවස්වලට කුකුළත් අතින් අරගෙන බක්කි කරත්තෙ නැගලා පාසල් යන එක ඔහුට විනෝදාංශයක් වුණා.“මගේ පියා ඒ කාලෙ වැඩ කළේ දුම්රිය දෙපාර්තමේන්තුවෙ. එයා එකවුන්ට්ස් ක්ලාක් කෙනෙක් විදිහට සේවය කළා. අම්මා හොඳ ගෘහණියක්. මාවත්, නංගිවත්, මල්ලිවත් බලාකියාගෙන අම්මා ගෙදරට වෙලා හිටියා. මං මුලින් ම පාසල් ගියේ විශාඛා විද්‍යාලයට. විශාඛා විද්‍යාලය බාලිකාවක් වුණාට, ඒ කාලෙ පිරිමි ශිෂ්‍යයන්ට 4වන අවුරුද්ද වෙනකං මේ පාසලේ ඉගෙන ගන්න පුළුවන්.”එක්තරා දිනක උදේ පාන්දරින්ම සැරැසී, බක්කි කරත්තයේ නැඟුණු පුංචි ජී. එස්, විශාඛාව බලා පිටත් වුණා. අවට සිරි නරඹමින් පාසලට යන එක ඔහුට හරිම විනෝදයක්. ඒකාලෙ අද වගේ මහමඟ වාහන වැඩිපුර ගැවසුණේ නෑ. ජී. එස්. පුංචි කොලුගැටයෙක් වුණාට, ගෙදරම බක්කි කරත්තෙන් යන නිසා එයා පාසලට ගියේ අම්මා හරි තාත්තා හරි එක්ක නෙවෙයි.බක්කි කරත්තෙ අරන් යන මාමත් එක්කයි. නාරාහේන්පිට කිරුළ පාර දිගේ ආව බක්කි කරත්තෙ, තිඹිරිගස්යාය පහුකරලා පොලිස්පාක් දෙසට ගමන් කළා. එකපාරටම බක්කි කරත්තෙ හදිසි අනතුරකට ලක්වුණා. පුංචි ජී. එස්ගෙ මුහුණ තුවාල වුණා. ටික කාලයක් යනකන් බෙහෙත් කරන්නත් වුණා.හතරෙ පන්තියෙන් පස්සෙ විශාඛාවට යන්න බැරිනිසා, ජී. එස්් එක්ක එයාගෙ තාත්තා ශාන්ත ජෝශප් විද්‍යාලයට ගියා. ඒත් ඒ පාසලේ ඉඩ පහසුකම් නැති බව, එවකට සිටි විදුහල්පතිතුමා දන්වා සිටියා. ඒත් එක්කම ආපසු හැරුණු මේ තාත්තයි පුතයි දෙන්නා කොළඹ වෙස්ලි විද්‍යාලයට යනවා. අවසානයේදී ඔහුට ඒ පාසලේ රැ‍ඳෙන්න අවස්ථාව හිමිවුණා.මගේ අනාගත බලාපොරොත්තුව වෙලා තිබුණෙ වෛද්‍යවරයෙක් වීමයි. ඒ නිසා මං විද්‍යා විෂයයන් හැදෑරුවා. ඉංග්‍රීසි මාධ්‍යයෙන් විද්‍යා විෂයයන් හැදෑරුවෙ. ඒත් මං සිංහල විෂයට ගොඩක් කැමැතියි. ඒ නිසාම විවිධ විවෘත සාහිත්‍ය තරගාවලීන්ට මං ඉදිරිපත් වුණා. ඒවායින් ජයග්‍රහණ අත්වුණා.අපේ පාසලේ ඒ කාලෙ විද්‍යාලයාධිපති වෙලා හිටියෙ ජේම්ස් කාට්මන් කියන දේවගැතිතුමයි. එතුමා මං ගැන විශේෂ අවධානයකින් හිටි කෙනෙක් කියලා මං දැනගත්තෙ ටික කලක් ගියාට පස්සෙයි.ඔය කාලෙදි වෙස්ලි විද්‍යාලයේ රජත ජයන්තිය එළැඹුණා. ඒ වෙනුවෙන් සමරු කලාපයක් සකස් කෙරුණා. අපේ පාසලේ විද්‍යාලයාධිපතිතුමා මට කතා කරලා කිව්වා සිංහලෙන් කරන මේ සමරු කලාපය සංස්කරණය කරන්න කියලා. ඒක භාරධූර වගකීමක්. ඒත් බාරදුන්න වැඩේ කරන්නත් එපායැ. ඒ නිසා මං ඒ වගකීම බාරගත්තා. මං ඒ කටයුත්ත අකුරටම ඉෂ්ට කළා.”පුංචි ජී. එස් ට සංස්කරණ කටයුත්තක නිරතවීමට ලැබීම ඔහුගේ ජීවිතයේ ලැබුණු ඉමහත්ම භාග්‍යයක්. මේ දරුවා රසායන විද්‍යාව, භෞතික විද්‍යාව, සත්්ව විද්‍යාව සහ උද්භිද විද්‍යා විෂයයන් උගත්තෙ වෛද්‍යවරයකු වීමේ සිහිනය මුදුන්පත් කරගන්නයි. ඒත් ක්‍රමක්‍රමයෙන් ඔහුගේ ඒ අපේක්ෂාව ගිලිහී යන්න පටන් ගත්තා. ඒ සඳහා විවිධ හේතු බලපෑවා. කොහොම කොහොම හරි අවසානයේදී ඔහු විශ්වවිද්‍යාල ප්‍රවේශ විභාගයට පෙනී සිටියා. ඒ කලා විෂයයන්ගෙන්.පළමුවැනි වතාවෙ එච්. එස්. සී. විභාගෙන් වැඩ දෙකක් අසමත් වුණා. ඒත් ඔහු අධෛර්යමත් වු‍ණේ නෑ. ආයෙමත් වතාවක් ඒ විෂයයන්ගෙන් විභාගයට පෙනී සිටිය ඔහුට විශ්වවිද්‍යාල වරම් හිමි වෙනවා.“මං විශ්වවිද්‍යාල ප්‍රවේශ විභාගයට සූදානම් වුණු කාලෙදිම තමයි පුවත්පත් කලාවේදියෙක් බවට පත්වුණේ. ඒ කාලෙදි බුරුමයේ හිටිය පොලිස්පතිවරයෙක් වුණ තුංලාඕං මහතා ලංකාවට ආවා. එයා කොළඹ බොරැල්ල ප්‍රදේශයේ පදිංචි වුණා.මගෙ යාළුවෙක් එයාගෙ හොඳ හිතවතෙක් වෙලා හිටියා. ඒ අනුව මට තුංලාඕං මහතා සමඟ හිතවත්කමක් ගොඩනගා ගැනීමට අවස්ථාව ලැබුණා. එයා ඉතාමත්ම හොඳ බෞද්ධයෙක්. එයා පුවත්පත් දෙකක් ආරම්භ කරන බවට ඒ කාලෙ ප්‍රචාරයක් ගියා. ඒ අනුව මං ‍බෞද්ධ ලෝකය නමින් ආරම්භ කරපු සිංහල පුවත්පතටත්, ‘Buddhist World’ නමින් ඇරැඹූ ඉංග්‍රීසි පුවත්පතටත් සම්බන්ධවෙලා වැඩ කටයුතු කළා. ඉංග්‍රීසි, සිංහල පුවත්පත් දෙකටම ලියලා, පුවත්පත් කලාවේදියකු බවට පත්වුණා. ඒත් මගෙ හිතේ කවදාවත්ම පුවත්පත් කලාවේදියකු වීමට හීන තිබුණෙ නෑ. කොහෙත්ම බලාපොරොත්තු වුණෙත් නෑ.කොහොම කොහොම හරි ජී. එස් ට පුවත්පත්වලට සම්බන්ධ වීමට මඟ සැකසෙනවා. අවසානයේදී ඔහු පුවත්පත් කලාවේදියකු බවට පත්වෙනවා. 1953 වසරේ ජූලි මාසයේදී ඔහු පේරාදෙණිය විශ්වවිද්‍යාලයට ඇතුළත් වුණා. එහි ප්‍රවේශයෙන් අනතුරුව, සිංහල, ආර්ථික විද්‍යාව සහ ඉතිහාසය ඉගෙනීමට ඔහුට අවස්ථාව සැලසෙනවා. එම අධ්‍යාපන කටයුතු හොඳින් නිමකළ ඔහුට කලා උපාධිධාරියකු වීමට හැකියාව ලැබෙනවා.සදාතනිකවම පුවත්පත් කලාවේදියකු ලෙස රැඳී සිටීමේ බලාපොරොත්තුවක් ඔහු සතු නොවූවත්, දෛවය විසින් ඔහු පුවත්පත් කලාවේ රඳවා තැබීම මොනතරම් ආශ්චර්යවත් සිදුවීමක් ද?“මං විශ්වවිද්‍යාලෙ හිටිය කාලෙදි මගෙ යාළුවෙක් හිටියා. මං පුවත්පත් කලා‍වට සම්බන්ධවෙලා සිටි කෙනෙක් කියලා එයා දැනගත්තා. එක දවසක් එයා මට කිව්වා, නිකමට වගේ ලේක්හවුස් එකට ඉල්ලුම්පත්‍රයක් දාලා බලන්න කියලා. යාළුවා කිව්ව නිසා මං ඉල්ලුම්පත්‍රයක් යැව්වා.ටික දවසක් ගියහම මට දැනුම්දුන්නා විභාගයක් පවත්වනවා. ඒකට සහභාගි වෙන්න කියලා. මං විභාගෙ ලිව්වා. හොඳින් ම සමත් වුණා. ඒ කාලෙ ලේක්හවුස් ආයතනයේ කළමනාකරණ කර්තෘවරයා වෙලා හිටියෙ එස්මන්ඩ් වික්‍රමසිංහ මහත්තයයි.එයා වර්තමාන විපක්ෂ නායකතුමාගෙ තාත්තා. එතුමා මට ළඟට කතා කරලා , විභාගය හොඳින් කරලා තියෙනවා. ලේක්හවුස් එකේ ඉන්න කැමැතිද කියලා ඇහුවා. මං කිව්වා, මට හොඳයි කියලා හිතුණොත් ඉන්නවා කියලා.මං පත්තරවලට ලිපි ලිව්වට, පාසල් කාලෙදි සඟරාවක් සංස්කරණය කරලා තිබුණට, මං පත්තර කලාව හරිහැටි දැනගෙන හිටියෙ නෑ. ඒත් ලේක්හවුස් එකට බැඳුනට පස්සෙ මට පත්තර කලාව ඉගෙන ගන්න පුළුවන් වුණා. ඔය කාලෙ වෙන කොට පියසේන නිශ්ශංක මහත්තයා දිනමිණ කතුවරයා වෙලා හිටියා. මාව දැම්මෙ දිනමිණ කර්තෘ මණ්ඩලයෙ උප කර්තෘ අංශයට.”ජී. එස්. පෙරේරා 1957 අගෝස්තු පළමු වැනිදා ලේක්හවුස් ආයතනයේ සේවයට බැඳෙනවා. ඔහුට ඔය කාලයේදීම ලැබුණු ගුරු වෘත්ති‍ය හා ලිපිකරු වෘත්තිය ඒ වෙනකොට එපාවී තිබුණත්, ලේක්හවුසියේ මේ රැකියාවනම් එපාවෙන පාටක් තිබුණෙ නෑ. ඔහු වැඩ කටයුතු කළේ ඉතාමත්ම උද්‍යෝගයෙන්. පත්තර කලාව තමන්ට කියා දෙන්න ගුරුවරයෙක් හිටියෙ නැතත්, ජී. එස්. තරුණයා හැම දෙයක්ම ටික කලකින්ම ඉගෙන ගත්තා. ඒ, ඔහු තුළ තිබුණු කැපවීම සහ උනන්දුව නිසයි.“මට පත්තර කලාව පුරුදු කරන්න ඕන නිසා, මාව මුලින් ම දිනමිණ මුල් පිටුව සකස් කිරීමට යොමු කළා. ඒත් මට ඒ ගැන කිසිම වැටහීමක් තිබුණෙ නෑ. ඒ කාලෙ අද වගේ පරිගණක භාවිතයෙන් නෙමෙයි පිටු හැදුවෙ. ඊයම් තහඩුවලින් අකුරු අමුණලා, රූ රටා සකස් කිරීමෙනුයි.ඒක හරිම බැරෑරුම් කටයුත්තක්. මට කවුරුත් පුහුණුවක් ලබා දුන්නෙ නැතිනිසා, මං එක්තරා පුද්ගලයෙක්ගෙන් හැම දෙයක් ම අසා දැනගත්තා. රොමානිස් බාස් ලෙස හැමෝම හඳුන්වපු මේ පුද්ගලයා, පිටු අල්ලන්න ගියහම, එයා දන්න හැමදේම මට කියලා දුන්නා.පිටු අල්ලන විදිහ, පිටු ලස්සන කරන ආකාරය, ශීර්ෂපාඨ දාන ආකාරය ආදී හැම දෙයක්ම රොමානිස් බාසුන්නැහැ මට කියලා දුන්නා. ඒ විදිහට එයා මට උදවු කළාට පස්සෙ, නිල ගිරියට ගිහින් පොඩි අඩියක් ගහන්න මං කීයක් හරි එයාට දෙනවා. ඔන්න ඔය විදිහට තමයි මං මාධ්‍ය කලාව ප්‍රගුණ කළේ.”ජී. එස්. තරුණයා සෑම දෙයක්ම හොඳින් අවබෝධ කරගෙන තම වෘත්තීය කටයුතු කරගෙන ගියා. ඔය විදිහට කටයුතු කරමින් සිටින අතරතුරේදී පුවත්පත් කලාවේදියෙක් ලෙස ඔහුට බොහෝ රසවත් අත්දැකීම් ලබා ගැනීමට හැකියාව ලැබුණා. පාර්ලිමේන්තු රැස්වීම් වාර්තා කිරීමට වගේම, උසාවියට ගිහින් නඩු වාර්තා කිරීමටත් ඔහුට අවස්ථාව ලැබීම, ඔහුගේ දිවියට සොඳුරු අත්දැකීම් ගොන්නක් ම එක්කාසු කිරීමට සමත් වුණා.“එදා පාර්ලිමේන්තු සැසිවාර අද වගේ නෙමෙයි. හරිම දීර්ඝයි. එක ගමනක් එක පාර්ලි‍මේන්තු සැසිවාරයක් දවස් තුනක්ම එක දිගට තිබුණා. සමහරදාට මං ඒ අතර නිවෙසට ඇවිදින් කාලා බීලා ආපහු ඒවාට සහාගි වුණා. ඒ වගේම තමයි ‘තරුණ ගොවිපළ ප්‍රගතිය’ වාර්තා කිරීමට ගිය ගමනත් හරිම රසවත්.”1974 මැයි මාසයේදී ජී. එස්. පෙරේරා මහතා දිනමිණ විශේෂාංග කතුවරයා බවට පත් වුණා. ඔය කාලෙදිත් ඔහුට රසවත් අත්දැකීමකට මුහුණ දෙන්න සිදු වෙනවා.“අපි ඒ දවස්වල මැයි දිනේට, මැයි දින අතිරේකයක් කිරීමට සූදානම් කරලයි තිබුණෙ. ඔය අතරෙදි ප්‍රවෘත්ති පාලනයක් ආවා. නිසි බලධාරියෙක් පත් කිරීම නිසා අපි විශාල ප්‍රශ්නයකට මුහුණ දුන්නා. ඒ කලෙ දිනමිණ කතුවරයා වෙලා හිටියෙ ඩී. ඩී. වෙත්තසිංහ මහත්තයායි.වෙත්තසිංහ මහත්තයා මට කතා කරලා කිව්වා ප්‍රවෘත්ති බලධාරියා වෙලා හිටිය ආනන්ද තිස්සද අල්විස් මහත්තයා හමුවෙලා මේ බව කියලා උපදේශයක් ගන්න කියලා. එතුමා මාව හඳුනනවා. මං අතිරේකයට යන්න තියෙන ලිපිටිකත් අරන්, එතුමා හමුවුණා. ආවෙ ඇයි කියලා එතුමා මගෙන් ඇහුවා. මං විස්තරේ කිව්වා. එතුමා හිනාවෙලා මට හැම ලිපියකම එතුමාගෙ අත්සන ගහලා දුන්නා. ඊට පස්සෙ අපි බයක් නැතුව ‘කම්කරු දින අතිරේකය කළා.’ජී. එස්. පෙරේරා 1976 ජූනි 15 වැනිදා දිනමිණ නියෝජ්‍ය කතුවරයා බවට පත්වුණා. 1982 වන විට දිනමිණ මුල් පුටුවට පත් වීමටත් එතුමාට අවස්ථාව ලැබෙණවා. ඒ අනුව එම වසරේ මාර්තු පළමුවැනිදා දිනමිණ වැඩ බලන කතුවරයා බවට පත්වුණු ඔහු, එම වසරේම සැප්තැම්බර් පළමු වැනිදා කතු පදවියට පත්වෙනවා. සෑම අභියෝගයකටම මුහුණදෙමින්, ප්‍රශ්න නිරාකරණය කරගනිමින් කටයුතු කළ ඔහු, ඍජු ප්‍රතිපත්ති මත හිඳිමින් සිය වගකීම අවංකව ම කරගෙන ගියා.ඔහු සිය පුවත්පත් කලා දිවිය තුළ විවිධ සංචාරවලට ද එක්වුණා. 1974දී නැ‍ඟෙනහිර ජර්මනියේ කළ වෘත්තීය අධ්‍යාපන, සංචාරය, 1978දී කපිලවස්තු සර්වඥ ධාතු ආපසු වඩමවනවිට එම නිල නියෝජිත පිරිසේ සාමාජිකයකු ලෙසත්, 1981දී ඉරාක ජාතික දින උත්සවය සඳහා ශ්‍රී ලංකාවේ නියෝජිතයකු ලෙස සහභාගි වීම, 1983දී පිලිපීනයේ පරිසර සමුළුව, 1985දී අමෙරිකාවේ පැවැති අන්තර්ජාතික අමුත්තන් පිළිගැනීමේ සමුළුව ආදියට සහභාගී වීමට එතුමාට හැකි වුණා. 1992දී නවදිල්ලි නුවර, 1994දී කත්මණ්ඩු නුවර, 1989දී ක්වාලාලාම්පූර් නුවර පැවැති සමුළු සඳහා ද හෙතෙම එක්වුණා.ලේක්හවුස් ආයතනයේ මාධ්‍ය උපදේශකවරයකු ලෙස 1994 දෙසැම්බර් පළමුවැනි දින පත්වුණු පෙරේරා මහතා, 1995 සිට වාර්ෂික ප්‍රකාශන අංශයේ ප්‍රධාන කතුවරයා වුණා. 1975 සිට 1982 දක්වා දිනමිණ වෙසක් කලාපය සංස්කරණය කළේද මෙතුමායි. 1995දී ප්‍රකාශන ද්වාරයෙන් පළවුණ ‘ශ්‍රී ලංකාවේ දහවැනි පාර්ලිමේන්තුව ග්‍රන්ථයේ සම කතුවරයා බවට එතුමා පත්වුණා. වසර 38ක පමණ සේවා කාලයක් නිම කරමින් 1995දී ලේක්හවුසියට සමුදුන් එතුමා, 1997 වසරේ ජනවාරි 15 වැනිදා සිට ලංකාදීප පුවත්පතේ උපදේශකවරයකු ලෙස ක්‍රියා කරනවා.මෙතුමා මාධ්‍ය වෙනුවෙන් කළ උතුම් මෙහෙවර අගය කිරීම සඳහා ජාත්‍යන්තර මාධ්‍යවේදී පදනම සහ හිදයොෂිම්සු පදනම මගින් ඔහු සම්මානයට පාත්‍ර කරනු ලැබුවා. ලේක්හවුස් අධ්‍යක්ෂ මණ්ඩලය, පුවත්පත් පැමිණිලි කොමිසම, ශ්‍රී ලංකා පුවත්පත් මණ්ඩලයට සේවා සැලසූ පෙරේරා මහතා, සිය සැඳෑ සමය ගත කරන්නේ ඉතාමත් ම සතුටින්.“මගේ බිරිය මේ වනවිට ජීවිතයෙන් සමුඅරන්. මට දූලා දෙන්නෙක් සහ පුතුන් දෙදෙනෙක් සිටිනවා. වැඩිමල් පුතා පියත්පසන්න, ලොකු දුව ලක්ෂ්මි, පොඩි දුව යස්මි, පොඩි පුතා මලිත් උදාර. මං මගේ දරුවොත් එක්ක සැහැල්ලුවෙන් ගෙවන මේ ජීවිත කාලය හරිම තෘප්තිමත්.”.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>06</day>
    </date>
    <link>http://www.dinamina.lk/2014/03/06/_art.asp?fn=f1403066</link>
    <topic>අතීතයෙන් ඇසුණ කතා</topic>
    <author>- බන්ධුල ආර්. ගුලවත්ත</author>
    <content>ඡන්ද දායකයන් සොයා ගොස් තමන‍්ගේ සුදුසුකම් තමන් බලයට පත්වුවහොත් කරන්නාවූ මෙහෙවර හා තවත් පොරොන්දු දීම් මෙයින් වසර 90කට පෙරත් තිබුණු බව පළාත් පාලන ඡන්ද විමසීම් අතරින් පසක් වේ.ඒ 1925 අවුරුද්දයි. බටහිර පන්නයට හැඳ පැළඳගත් හුරුබුහුටි තරුණයෙක් එක් උදෑසනක කොළඹ මරදානේ කුඩා කම්මලකට ගොඩවැදුණේය.රත්කළ යකඩයක් කිණිහිරය මත තබා දකුණතින් මිටි පහර දෙමින් යුහුසුලුව කාරියෙහි නිරතවී සිටි කම්මල්කාරයා ගෙට ගොඩවැඳුණු තරුණයා දෙස බැල්මක් හෙළුවේය. යළිත් කාරියෙහි යෙදෙන ගමන්ම අමුත්තා දෙස බලා මිටිය කිණිහිරය මතම තබා ගෙන ‘මහත්තයා මොකුත් වැඩක් කර ගන්න’ දැයි විමසීය.“ඔව් වැඩකුත් තියෙනවා තමයි” ඇඟට පතට නොදැනී පැවසූ තරුණයා එකවරටම කතාව වෙනත් පැත්තකට යොමු කළේය.“හැබෑටම ලොකු උන්නැහැ කොහොමද මෙදා ඡන්ද කටයුතු?”“අපිට ඕවැයින් වැඩක් නැහැ මහත්තයා. ගුණසිංහ උන්නැහේ (ඒ. ඊ. ගුණසිංහ) දිනුවත් මහ මුදියන්සෙගෙ පුතා දිනුවත්(බණ්ඩාරනායක) ඔය දෙන්නගෙන් කවුරුවත් අපට වැඩක් කරාවියැ. මහත්තය වැඩක් කරවාගන්න ආවා නම් ඒක කර ගන්න. මට එයින් තමා කීයක් හරි ලැබෙන්නේ. මට ඔය ඡන්ද කතා ඕනෑ නෑ.” කම්මල්කාරය කියාගෙන කියාගෙන ගියේය. යළිත් මිටියෙන් යකඩ කෑල්ලට වැරෙන් තැලුවේය.“එහෙම කියන්නෙපා ලොකු උන්නැහේ. බොහෝම වටිනා දෙයක් ඡන්දය කියන්නේ. සුදුස්සාට ඡන්දය දුන‍්නොත් ඒකෙන් වැඩක් කර ගන්ඩ පුළුවන්නේ’යි තරුණයා යළිත් පැවසුවේය.“ඔය දෙන්නාම සුදුසු නැහැ මහත්තයා. ගුණසිංහ උන්නැහැ අපට කරපු දේකුත් නෑ. මහ මුදියන්සෙගෙ පුතාට කරන්න දේකුත් නෑ. අපේ අත සෙලවුවහොත් පවුලේ කට්ටියගෙම කට සොලවන්නට පුළුවන්. මහත්තයා වැඩක් කර ගෙන යන්න. ආව නම් පව් නොදී ඒක කරගෙන යන්න.” වැඩිහිටි කම්මල්කාරයා රත්කළ යකඩයට මිටි පහර කීපයක්ම දුන්නේ නවතා ගත නොහැකි කෝපයෙනි.“ඇයි ලොකු උන්නැහැ එහෙම කියන්නේ? මහමුදලිගේ පුතා නරකදැයි” තරුණයා යළිත් විමසුවේය.“අනේ මං දන්නෙ නෑ මහත්තයෝ, මං අහල තියෙන විදියට මහ මුදියන්සෙගෙ පුතා ඉගෙන ගත්තෙ එංගලන්තෙ. උගතෙක් වෙන්ට පුළුවනි. ඒත් උන්නැහැ දන්නවයැ අපේ නැති බැරිකම්? ඒ නිසා ඔය ඇත්තො අපේ ගෙදරකටවත් අඩිය තියැයි කියල මට නම් හිතන්න අමාරුයි. අපි අහල තියෙනව හොරගොල්ල වලව්ව කිව්වම සිල්ලර මිනිහෙකුට කිට්ටුවෙන්නවත් බැරි තැනක්ලු. අර මහ මුදලිගෙ පුතාට සිංහලවත් බෑ කියලයි මිනිස්සු කියන්නෙ.කම්මල්කාරයා පෙරදී තරම් කෝපයෙන් කතා නොකරන බව තරුණයාට අවබෝධ විය. තරුණයා මදක් හරිබරි ගැසී අසල තිබූ ලී කොටයක් මත හිඳ ගත්තේය.“හොඳයි ලොකු උන්නැහේ එහෙම නම් මහ මුදියන්සෙගෙ පුතා මෙ‍හාට ඇවිත් ඡන්දය ඉල්ලුවොත් මොකද කියන්නේ” තරුණයා තවත් ප්‍රශ්නයක් නැගුවේය. ‘බැරිවෙලාවත් ආවොත් හෙම”“පිස්සුද මහත්තයා ඕව කවදාකවත් කෙරෙන වැඩ නොවෙයි.” කම්මල්කරු යළිත් යකඩයට මිටි පහර දෙක තුනක් ගැසුවේය.“මේ බලන්න ‍ලොකු උන්නැහැ. ඒ හොරගොල්ලේ මහ මුදලිගෙ පුතා තමයි මම.” ශ්‍රී ලංකාවේ අනාගත අගමැති බණ්ඩාරනායක තරුණයා කම්මල්කරු මවිත කරමින් පවසා හිඳ සිටි ලී කොටය මතින් නැගිට්ටේය.කම්මල්කරු කරමින් සිටි කාරිය නතර කර තරුණ බණ්ඩාරනායක ඉදිරිපිට වැඳ වැටී “අනේ වාසනාවන් තමුන්නාන්සේ වගේ රත්තරන් කඳකට මගේ ඡන්දය නොදී ඉන්නවා දැයි” නළල දිගේ ගලමින් තිබූ දහඩිය පිස දමමින් විමසුවේය. හිස වටා බැඳි ලේන්සුව සූරතට ගෙන දෑසෙන් ගලන කඳුළු පිස දමන්නට විය.ඒ. ඊ. ගුණසිංහ එදා මරදාන පමණක් නොව මුළු කොළඹ නගරය පුරා ප්‍රසිද්ධව සිටි නායකයෙක් විය. ඒ. ඊ. ගුණසිංහ මරදාන නාගරික ප්‍රදේශයෙන් නගර සභාවට තරග කළේ පහසු ජයග්‍රහණයක් බලා‍පො‍ෙරාත්තුවෙනි. එහෙත් 1925දී ඒ. ඊ. ගුණසිංහ පරදවා ඇස්. ඩබ්ලිව්. ආර්. ඩී. බණ්ඩාරනායක තරුණයා නගර සභා දේශපාලනයට පිවිසියේ වැඩි ඡන්ද හත්සියයක් ලබා ගනිමිනි.ඒ 1963 හෝ 1964 වර්ෂයයි. ලෝකයේ පළමුවැනි අගමැතිනිය වශයෙන් ජගත් කීර්තියට පත් සිරිමාවෝ ආර්. ඩී. බණ්ඩාරනායක මැතිනියගේ පාලන සමයයි. ඇගේ ආරාධනාව මත චීන මහජන සමූහාණ්ඩුවේ සම්භාවනීය අමුත්තන් පිරිසක් රත්මලාන ගුවන් තොටුපළින් ලංකාවට පිවිසියේ මහනුවර පැවැති රාජ්‍ය මට්ටමේ උළෙලකට සහභාගිවීම පිණිසය. මේ නියෝජිත පිරිසගේ සහභාගිත්වයෙන් පේරාදෙණිය උද්භිද උද්‍යානයේ ද විශේෂ වැඩසටහනක් සැලසුම්කර තිබුණි. ඉතා දුර්ලභ ඖෂධ පැළයක් උද්භිද උද්‍යානයේ රෝපණය කිරීම නිමිත්ත විය. උදේ 8.00ට එම විශේෂ උත්සවය සැළැසුම් කර තිබුණි.මේ උත්සව සඳහා පුවත්පත් කලාවේදීන්, ඡායාරූප ශිල්පීන් සඳහා ද ඇරියුම් කර තිබුණි. එකල ලේක්හවුස් ටයිම්ස් සහ දවස නි‍ෙවසේ පුවත්පත් කලාවේදීන් අනිවාර්යෙන්ම එම ස්ථානයට යා යුතුය. විද්‍යුත් මාධ්‍යයෙන් සහභාගිවීමට තිබුණේ ගුවන් විදුලි සේවය පමණි.පුවත්පත් කලාවේදීන්ට ඡායාරූප ශිල්පීන්ට මහනුවර බලා යාමට නියමිත වූයේද චීන රාජ්‍ය ‍නිලධාරීන් ගමන් ගත් “උඩරට මැණිකේ” දුම්රියෙනි. අගමැතිනිය සහභාගි වන්නේ සිය නිල වාහනයෙනි. පෙ. ව. අටකුත් 10.00ට යෙදෙන සුබ මොහොතින් එම කාර්යය නියම කර ගෙන තිබුණි. චීන ජන රජයෙන් ගෙන එන ලද දුර්ලභ වර්ගයේ ඖෂධ පැළයක් යෝජිත උළෙල සනිටුහන් කරමින් උද්භිද උද්‍යානයේ රෝපණය කරන්නට ද සැළැසුම් කර තිබුණි.දවස නිවසෙන් මේ අවස්ථාවට සහභාගිවීමට නියමිතව සිටි ඡායාරූප ශිල්පියා කොටුවේ දුම්රිය පොළට ඒමට පමාවිය. නියම වේලාවට උඩරට මැණිකෙට පටකුඩ දෙක දෙක යැයි ශබ්ද නගමින් උඩරට මැණිකේ රාජ්‍ය අමුත්තන් ද පිරිවරා ගෙන ගමන් අරඹා තිබුණි. මෙය දැනගත් ඡායාරූප ශිල්පියාට හීන් දහඩිය දැම්මේය. එකල දවස පුවත්පතේ ප්‍රධාන කර්තෘ ‍ධුරය හෙබවූයේ මහා පත්‍රකලාවේදී ඩී. බී. ධනපාල සූරීන්ය. තමන්ගේ ඊළඟ දුම්රිය පිටත්වන්නේ තවත් පැය බාගයකින් පසුවය.අභියෝගයට ඉතා ශක්තිමත්ව මුහුණ දීමේ දැඩි අදිටනින් ඡායාරූප ශිල්පියා ඊළඟ දුම්රියට නැග්ගේය. උඩරට මැණිකෙලාට පට කුඩ දෙක දෙක විසිකරමින් ධාවනය වූ දුම්රිය පේරාදෙණිය නැවතුම් පොළට එනවිට නියමිත වේලාව පසුවී මිනිත්තු දහයක් ගෙවී ඇත.එහෙත් ඡායාරූප ශිල්පියා දැඩි අදිටනින් යුතුව උද්භිද උද්‍යානයේ අදාළ ස්ථානයට ගියේය. අගමැතිනි සිරිමාවෝ බණ්ඩාරනායක මැතිනිය ප්‍රමුඛ චීන රජයේ නිලධාරීහු නියමිත වේලාවට ඖෂධ පැළය රෝපණය කර, සුහද පිළිසඳරක යෙදී සිටිති. ඊළඟ උළෙල ආරම්භ කරන්නට තවත් ඇත්තේ මිනිත්තු දහයක් පමණි. අදාළ ඡායාරූප ශිල්පියා තවත් සිත දිරිමත් කරගෙන අගමැතිනියගේ පෞද්ගලික ලේකම් දොස්තර සීවලී රත්වත්තේ හමුවී තමන් මුහුණ දුන් අකරතැබ්බය ඉතා සංවේදීව විස්තර කළේය.පෞද්ගලික ලේකම් අගමැතිනිය හමුවී ඒ අදහස් ඒ අයුරින්ම සැලකළේය.“එන්න කියන්න. එයාගෙ රක්ෂාව නැතිවුණොත් අපිටත් හිතට අමාරුනේ. අපි රාජ්‍ය නිලධාරීන්ටත් කියල, ඒ පැළේ හිටවන ආකාරයෙන්ම ඉමු. වෙන මොනවා කරන්නද? පොටෝ එකක්නෙ ඕන. ධනපාලගෙන් බේරෙන්නත් බැහැනෙ ලෙහෙසියෙන්” මැතිනිය පැවසුවාය. දවස ඡායාරූප ශිල්පියා පුවත්පතේ අවශ්‍යතාව ඉටු කරගෙන මැතිනියට හදපත්ලෙන්ම ස්තුති කළේය. ඉන් පසු ඊළඟ උළෙලට ද සහභාගි වූයේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n1403071</link>
    <topic>පොලිස් කණ්ඩායම් 4ක් පරීක්ෂණ අරඹති</topic>
    <author>විජයානි එදිරිසිංහ, පමුණුගම සමූහ, මීගොඩ සමූහ සහ කොච්චිකඩේ විශේෂ</author>
    <content>සුරාබදු කොමසාරිස් ජනරාල් වසන්ත හපුආරච්චි සහ සුරාබදු දෙපාර්තමේන්තු ස්ථානාධිපති ‍රංජිත් ප්‍රනාන්දු මහත්වරුන‍්ගේ නිවෙස්වලට ඊයේ (06) අලුයම වෙඩි ප්‍රහාර එල්ල වී තිබේ.සුරාබදු කොමසාරිස්වරයා පදිංචි පමුණුගම මහවත්ත සුරුවල පාරේ නිවසට ඊයේ (6) අලුයම 2ට පමණ එම ප්‍රහාරය එල්ල වූ අතර සුරාබදු ස්ථානාධිපති මිහිඳුකුලසූරිය මුතුබණ්ඩා පෝරුතොට රංජිත් ප්‍රනාන්දු මහතා පදිංචි රුක්මල්ගම පන්නිපිටිය නිවසට ඊට මිනිත්තු කීපයකට පසු වෙඩි ප්‍රහාරය එල්ල වී තිබේ. වෙඩි ප්‍රහාර එල්ලවීමෙන් නිලධාරීන් දෙදෙනාට හෝ ඔවුන්ගේ නිවෙස්වල පදිංචි කිසිවකුටත් ජීවිත හානි සිදුවී නොමැත.එහෙත් දෙදෙනාගේම නිවෙස්වල තිබූ වාහනවලටත් දොර ජනෙල් ආදියටත් වෙඩි උණ්ඩ වැදී සුළු හානි සිදුවී තිබේ.පොලිසිය ප්‍රකාශ කරන්නේ එම වෙඩි තැබීම් සැලසුම් සහගතව යම් කිසි කණ්ඩායමක් කළ එකක් බව සැක කරන බවයි.වෙඩි තැබීමේ සිදුවීම් දෙක පිළිබඳ පරීක්ෂණ පැවැත්වීමට කණ්ඩායම් 4ක් සමඟ පොලිස් අපරාධ පරීක්ෂණ නිලධාරීන් හෙවත් SOCO නිලධාරීන්ද යොදවා ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා පැවසීය.මේ සැලසුම් සහගත අපරාධය සඳහා ගිනි අවිවලට යොදාගත් උණ්ඩ එකම වර්ගයේ ඒවා බවද අනාවරණය වී තිබේ.සුරාබදු කොමසාරිස් ජනරාල්වරයාට මීට පෙර අවස්ථාවකදී එනම් පසුගිය 25 වැනිදා මෙවැනි තර්ජනයක් එල්ල වූ බව පවසයි.සුරාබදු කොමසාරිස් ජනරාල්වරයාගේ නිවෙසට වෙඩි තැබූ පුද්ගලයන් කොළ පැහැති ත්‍රිවිල් රථයකින් පැමිණ ඇතැයි සැක කෙරේ. වෙඩි තැබීම සිදු වෙනවාත් සමඟම ඒ අසල නිවෙසේ කාන්තාවක් ඇගේ නිවසේ ගේට්ටුවේ විදුලි පහන දල්වද්දී එම ත්‍රිරෝද රථය දැක ඇත.සුරාබදු ස්ථානාධිපතිවරයාගේ නිවෙසට වෙඩි තැබූ පුද්ගලයන් යතුරු පැදියකින් පැමිණ ඇති බවට සැක කෙරේ.මේ සිද්ධීන් දෙක විනාඩි 45 පමණ කාලයක් තුළ සිදුවී ඇත. තවද ඔවුන් පවසන්නේ ඔවුන් විසින් දැනට මත්ද්‍රව්‍ය ජාවාරම්වලට එරෙහිව මෙහෙයුම් කිහිපයක් කරගෙන යන අතර ඒවා නැවැත්වීමේ අරමුණින් ඔවුන් බියවැද්දීම සඳහා මෙම වෙඩි තැබීම සිදු කරන්නට ඇති බවයි.පමුණුගම පොලිසිය සහ කොට්ටාව පොලිසිය ඇතුළු පරීක්ෂණ කණ්ඩායම් සියල්ල මේ වෙඩි තැබීම් පිළිබඳව පරීක්ෂණ සිදු කරගෙන යන අතර ඒ පිළිබඳව කොමසාරිස් ජනරාල්වරයා සහ සෙසු අවට පදිංචි අයගෙන්ද ස්ථානාධිපතිවරයා සහ සෙසු අයගෙන් ඇතුළු 25 දෙනෙකුගෙන් පමණ ප්‍රශ්න කර තිබේ.වෙඩි තැබීම් සම්බන්ධයෙන් මෙතෙක් කිසිවෙකුත් අත්අඩංගුවට ගෙන නැති බවද පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n1403072</link>
    <topic>සුදර්ශනීගේ සභාපතිත්වයෙන් අනුකාරක සභාවක්</topic>
    <author>රන්ජිත් පද්මසිරි, චමීර ඇල්ලදෙණිය සහ නුවන් කොඩිකාර</author>
    <content>කාන්තා කටයුතු පෙත්සම් පිළිබඳ කඩිනමින් සොයා බලා අවශ්‍ය පියවර ගැනීමට සුදර්ශනී ප්‍රනාන්දුපුල්ලේ මහත්මියගේ සභාපතිත්වයෙන් යුතු අනුකාරක සභාවක් පත් කර තිබේ. පවිත්‍රා වන්නිආරච්චි, නිරූපමා රාජපක්ෂ, තලතා අතුකෝරාල සහ රෝසි සේනානායක යන මහත්මීහු මෙම අනුකාරක සභාවේ සෙසු සාමාජිකාවෝ වෙති.දිනට නියමිත කටයුතු ආරම්භයට පෙර කතානායක චමල් රාජපක්ෂ මහතා මේ පළිබඳව පාර්ලිමේන්තුවට ඊයේ (6) දැනුම් දුන්නේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n1403073</link>
    <topic>ගෞරව නාමයන් දෙන්න මුදල් එකතු කරන්නන් ගැන සොයා බලා පියවර ගන්නවා</topic>
    <author>රන්ජිත් පද්මසිරි, චමීර ඇල්ලදෙණිය සහ නුවන් කොඩිකාර</author>
    <content>දේශමාන්‍ය, දේශබන්දු ගෞරව නාමයන් ලබා දීමට මුදල් එකතු කරන ආයතන හා පුද්ගලයන් පිළිබඳව විධිමත් පරීක්ෂණයක් සිදු කර අවශ්‍ය ක්‍රියාමාර්ග ගන්නා බව ආණ්ඩු පක්ෂ ප්‍රධාන සංවිධායක ජලසම්පාදන හා ජලාපවාහන ඇමැති දිනේෂ් ගුණවර්ධන මහතා පාර්ලිමේන්තුවේ දී ඊයේ (6) ප්‍රකාශ කළේය.එවැනි ගෞරව නාමයන් පිරිනැමීමේ පූර්ණ අයිතිය ජනාධිපතිතුමා සතු බවද එම ගෞරව නාමයන් පිරිනැමීම සඳහා වෙන කිසිදු ආයතනයකට හැකියාවක් නොමැති බවද ඇමැතිවරයා පෙන්වා දුන්නේය. පත් කළ මන්ත්‍රී හර්ෂ ද සිල්වා මහතා වාචික පිළිතුරු අපේක්ෂාවෙන් ඇසූ පැනයකට පිළිතුරු දෙමින් ඇමැතිවරයා මේ බව කීවේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n1403074</link>
    <topic>ඇප-පොලී-වයස් සීමා නැතිව කතුන්ට කෝටි 3200ක ණය</topic>
    <author>ජයසිරි මුණසිංහ</author>
    <content>වයස් සීමාවක් නොමැතිව ඇප සුරැකුම් රහිත සහ කිසිදු පොලී මුදලක් අය නොකර රුපියල් ලක්ෂ දෙකහමාරක ණය මුදලක් දිරිමත් ව්‍යවසායක කාන්තාවන්ට ලබාදීම හෙට (08) ආරම්භ කරන ජාතික වැඩපිළිවෙළේ මුල් අදියරින් රුපියල් කෝටි 3200ක දැවැන්ත මුදලක් ණය ලෙස ලබාදීමට තීරණය කර ඇත.ජනාධිපති මහින්ද රාජපක්ෂ මහතා මුදල් ඇමැතිවරයා ලෙස වසර 2014 අය වැය යෝජනා ඉදිරිපත් කරමින් කළ මේ යෝජනාව ජාත්‍යන්තර කාන්තා දිනයේ දී ක්‍රියාවට නැංවීම ඉතා වටිනා කටයුත්තකි.ණය මුදල් පිරිනැමීමේ මුල් අදිය‍රේදී කාන්තාවෝ 1500ක් දෙනාට ජනාධිපතිතුමා අතින් අරමුදල් පිරිනැමේ. මේ වසර ඇතුළත දිරිමත් කාන්තා ව්‍යවසායක‍යන් 13,400කට ණය මුදල් ලබාදේ. ඒ සඳහා රුපියල් කෝටි 3200ක මුදලක් වෙන් කොට ඇතැයි 'ලිය ඉසුර' නව ණය යෝජනා ක්‍රමය ක්‍රියාවට නංවන නිල බැංකුව වන ප්‍රාදේශීය සංවර්ධන බැංකුවේ සභාපතිනි කේෂලා ජයවර්ධන මහත්මිය 'දිනමිණ' ට ප්‍රකාශ කළාය.දිරිමත් ව්‍යවසායක කාන්තා පරපුරක් බිහි කිරීමට ලංකා ඉතිහාසයේ මේ ආකාරයට ණය යෝජනා ක්‍රමයක් ක්‍රියාත්මක කරන  ප්‍රථම අවස්ථාව මෙය වන බවත් එවන් අවස්ථාවක් කාන්තාවනට ලබාදුන් ජනාධිපතිතුමාට ජාතියේ ප්‍රණාමය පුදකල යුතු බවත් සභාපතිනිය කීවාය.වසර 2014 / 15 මුළුමනින්ම කාන්තා ව්‍යවසාය සංවර්ධනයට කැප වන්නැයි ගිය වසරේ නොවැම්බර් 21 වැනිදා අය වැය යෝජනා ඉදිරිපත් කරමින් තම බැංකුවට උපදෙස් ලබා දුන් බවත් ඒ අනුව ජාති, ආගම්, දේශපාලන හා වෙනත් කිසිදු භේදයක් නොමැතිව ජාතියේ කාන්තා පරපුරේ උන්නතිය උදෙසා බැංකුව ක්‍රියා කරන බවත් කේෂලා ජයවර්ධන මහත්මිය කීවාය.අප්‍රිකානු, ලතින් ‍අමෙරිකානු, මැදපෙරදිග ඇතුළු ලොව සෙසු කලාපවලට වඩා ‍වේගයෙන් ආසියානු කලාපයේ කාන්තාවෝ ව්‍යවසායකත්ව හැකියාවන් දිනෙන් දින ඉහළ නංවා ගනිමින් පෙරට එන බවක් දක්නට ඇතැයිද ඒ සඳහා අප ර‍ටේ කාන්තාවෝ පෙරමුණට ගැනීමට ජනාධිපතිතුමාගේ අයවැය යෝජනා ඉවහල් වී ඇතැයිද ඇය පැහැදිලි කළාය. ජනාධිපතිතුමාගේ නායකත්වයෙන් ආර්ථික සංවර්ධන ඇමැති බැසිල් රාජපක්ෂ මහතාගේ මග පෙන්වීමෙන් ක්‍රියාත්මක දිවි නැඟුම ජාතික ව්‍යාපාරය යටතේ අද අප රටේ ග්‍රාමීය මෙන්ම නාගරික කාන්තාවෝද පෙරට ඇවිත් තිබෙනවා. ඔවුන් කුටුම්භයේ නොනිල ප්‍රධානියා බවට පත්වී තිබෙනවා. දුප්පත්කම, විරැකියාව, ආදායම් විෂමතා අඩුවී තිබෙනවා. මේ නිසා නව දිරිමත් ව්‍යවසායක කාන්තාවෝ ලෙස අප රටේ කාන්තාවෝ පෙරට එමින් සිටී. අපි ඔවුන්ට සුබ පතනවා. සභාපතිනිය කීවාය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n1403075</link>
    <topic>මාර්ග නීති කඩන්නන්ට පනවන දඩ ෙගවීම් ජංගම දුරකථනයෙන්</topic>
    <author>විජයානි එදිරිසිංහ</author>
    <content>මාර්ග නීති උල්ලංඝනය කරමින් රථ වාහන වැරැදි සිදු කළ පුද්ගලයන්ට රථවාහන පොලිසිය මඟින් නිකුත් කරන දඩ ජංගම දුරකථනයෙන් ගෙවීමේ පහසුකම් ලබාදීමට පොලිසිය පියවර ගෙන තිබේ.ඉදිරි මාස තුනේදී පොලිසිය මඟින් ස්ථාපිත කරන 'VPN' පරිගණක තාක්ෂණික වැඩපිළිවෙළින් එම දඩ මුදල් ගෙවීමට හැකියාව ඇති වෙයි. එහිදී එම පරිගණක තාක්ෂණය ජංගම දුරකථන ආයතන ගණනාවක් සමඟ සම්බන්ධව සිදු කෙරේ. දඩ නියම වූ පුද්ගලයා දඩ නියම වූ අවස්ථාවේම එම ජංගම දුරකථනයෙන් දඩ මුදල ගෙවා එය ගෙවූ බවට අදාළ දුරකථනයට ලැබෙන කෙටි පණිවුඩය පොලිස් නිලධාරියාට පෙන්වූ පසු ඔහුගේ රියදුරු බලපත්‍රය ආපසු ලබාගත හැකි වෙයි.පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා ප්‍රකාශ කෙළේ සෘජුවම උසාවිය හමුවට පමුණුවන රථවාහන වැරැදි සම්බන්ධ මේ ක්‍රමය ක්‍රියාත්මක නොවන බවයි.මේ නව වැඩපිළිවෙළ නිසා මහජනයාට දඩ මුදල් ගෙවීමට තැපැල් කාර්යාල වල රස්තියාදු වීමට සහ තැපැල් කාර්යාලයට දඩ මුදලට අමතරව වැඩියෙන් ගෙවන මුදල ගෙවීමට සිදු නොවේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n1403076</link>
    <topic>උතුරුමැද 2,50000කට ජපානයෙන් රැකියා</topic>
    <author>තෙන්නකෝන් කුලසේකර</author>
    <content>උතුරුමැද පළාතේ පුහුණු ශ්‍රමිකයන් දෙලක්ෂ පනස් දහසකට ජපානයේ රැකියා අවස්ථා උදා වී තිබේ. පළමු අදියරේදී පුහුණු ශ්‍රමිකයන් විසි දහසකට ජපානයේ ඔලිම්පික් නගරය ඉදිකිරීම සඳහා අවස්ථාව සැලසේ.උතුරුමැද පළාත් මහ ඇමැති එස්.එම්. රංජිත් සමරකෝන් මහතා මීට මාස කීපයකට පෙර ජපානයේ කළ සංචාරයකදී ජපානයේ ඉදිකිරීම් ‍ක්ෂේත්‍රයේ සමාගම් ‍කීපයක් සමඟ කළ සාකච්ඡාවක ප්‍රතිඵලයක් ලෙස මේ රැකියා අවස්ථා උදාවී තිබේ.ජපන් නැනෝ ඉංජිනේරු, නැනෝ ශෝකන්, ජපැන් එන්ටර්ප්‍රයිසස්, ෆූජී මොටෝකාවා යන සමාගම් වල නියෝජිත පිරිසක් පසුගිය (03) දා උතුරුමැද පළාත් සභා ශ්‍රවණාගාරයේදී උතුරුමැද පළාත් මහ ඇමැතිවරයා ප්‍රමුඛ උසස් නිලධාරීන් සමඟ කළ සාකච්ඡාවේදී උතුරුමැද පළාතේ පුහුණු ශ්‍රමිකයන්ට ජපන් රාජ්‍යයේ රැකියා අවස්ථා ලබාදීමට තීරණය කෙරිණි.1992 වසරේ සිට ජපන් රාජ්‍යයේ රැකියා ශ්‍රී ලාංකිකයන්ට ලබාදීම සඳහා මේ වන විට ගිවිසුම් දාහතරක් (14) ශ්‍රී ලංකා රාජ්‍ය හා ජපානය අතර අත්සන් කර ඇතත් එම ගිවිසුම් ක්‍රියාත්මක නොවීම නිසා ජපන් රැකියා සඳහා වියට්නාමය ඇතුළු රටවල් විස්සකින් ශ්‍රමිකයන් තමන්ට බඳවා ගැනීමට සිදුවූ බවද ජපන් නියෝජිතයෝ මේ සාකච්ඡාවේදී අනාවරණය කළහ.වඩු, පෙදරේරු, ජලනළ, විදුලි, වෙල්ඩින්, කම්බි නැවුම්කරු, තාක්ෂණික ශිල්පීන්, පරිගණක කාර්මිකයන් ආදී බොහෝ රැකියා අවස්ථා සඳහා උතුරු මැද පළාතෙන් තෝරා ගන්නා ශ්‍රමිකයන්ට ඒ ඒ වෘත්තීන් පිළිබඳ දිනකට පැය අට බැගින් මාස අටක පුහුණුවක් ලබාදීමට ජපන් විශේෂඥයන් පිරිසක් ළඟදීම ශ්‍රී ලංකාවට එවීමට ද ඉතා කඩිනමින් උතුරුමැද පළාත් සභාව හා ජපන් සමාගම් ජපානයේදී රැකියා ගිවිසුම් අත්සන් කිරීමටද තීරණය කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n1403077</link>
    <topic>යුක්රේනයේ ශ්‍රී ලාංකික සිසුන් ඉවත්කර ගැනීමට අවශ්‍ය නැහැ</topic>
    <author>මහින්ද අලුත්ගෙදර</author>
    <content>යුක්රේනයේ අධ්‍යාපනය ලබන ශී‍්‍ර ලාංකික සිසුන් සම්බන්ධයෙන් සංත්‍රාසයක් ඇති කර ගැනීමේ හෝ ඔවුන් ඉවත් කර ගැනීමේ කිසිඳු අවශ්‍යතාවක් නැතැයි විදේශ කටයුතු අමාත්‍යාංශය අවධාරණය කරයි.යුක්රේනයේ තානාපති කටයුතු භාර රුසියාවේ ශ්‍රී ලංකා තානාපති කාර්යාලය මගින් යුක්රේනයේ අධ්‍යාපනය ලබන ශ්‍රී ලාංකික සිසුන්ගේ ආරක්ෂාව සහ සුබසාධනය තහවුරු කිරීම වෙනුවෙන් නිරතුරුව අවධානය යොමු කර තිබෙන බවද මේ වනවිට සිම්ෆෙරපොල් හි ක්‍රිමියා රාජ්‍ය වෛද්‍ය විශ්වවිද්‍යාලයේ ශ්‍රී ලාංකික සිසුන් 20 දෙනෙකු අධ්‍යාපනය ලබමින් සිටින බවට තානාපති කාර්යාලය දැනුම් දී තිබෙන බවද එම අමාත්‍යාංශය පවසයි.එම ශ්‍රී ලාංකික සිසුන්ගේ සුබසාධනය සම්බන්ධයෙන් රුසියාවේ ශ්‍රී ලංකා තානාපති උදයංග වීරතුංග මහතා පෞද්ගලිකව එම විශ්වවිද්‍යාලයේ විදේශ සම්බන්ධතා පිළිබඳ අංශය සමඟ සාකච්ඡා කොට තොරතුරු විමසා තිබෙන බවද එම විශ්ව විද්‍යාලයේ නේවාසිකාගාරවල සිටින ශ්‍රී ලාංකික සිසුන්ගේ ආරක්ෂාව සහතික කොට තිබෙන බවද රුසියාවේ ශ්‍රී ලංකා තානාපති කාර්යාලය ප්‍රකාශකර ඇත.එම විශ්ව විද්‍යාලයේ නේවාසිකාගාර පිහිටා ඇත්තේ නොසන්සුන් තත්ත්වය පවතින ප්‍රදේශය ආසන්නයේ නොවන බවද ක්‍රිමියාවේ විශ්ව විද්‍යාලවල අධ්‍යාපනය ලබන සිසුන් 13දෙනෙකු ආපසු ගෙන්වා ගැනීමට මොස්කව් නිලධාරීන් සමඟ සාකච්ඡා කරමින් සිටින බවට පළ වී ඇති වාර්තා මුළුමනින්ම සාවද්‍ය බවද රුසියාවේ ශ්‍රී ලංකා තානාපති කාර්යාලය පවසයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n1403078</link>
    <topic>කිලෝ 9.5ක රන් සමඟ ශ්‍රී ලාංකික සිවුදෙනෙක් ඉන්දීයා අත්අ‍ඩංගුවේ</topic>
    <author>මහින්ද අලුත්ගෙදර</author>
    <content>නීති විරෝධී ලෙස රත්රන් තොගයක් ඉන්දියාවට රැගෙන ගිය ශ්‍රී ලාංකිකයන් සිවුදෙනකු ඇතුළු පුද්ගලයන්16 දෙනකු ඉන්දීය ආරක්ෂක අංශ මගින් අත්අඩංගුවට ගෙන තිබේ.චෙන්නායි ගුවන් තොටුපොළ වෙත පැමිණි අවස්ථාවේදී සිදුකළ විශේෂ පරීක්ෂාවකදී මොවුන් සතුව තිබී කිලෝ ග්‍රෑම් 9.5ක් බර රත්රන් තොගයක් සොයා ගැනීමට රේගු නිලධාරීන් සමත්ව තිබෙන අතර එහි වටිනාකම ඉන්දීය රුපියල් කෝටි තුනක් බවට අනාවරණය කරගෙන ඇතැයි වාර්තා වෙයි.අත්අඩංගුවට ගත් සැකකරුවන් ඩුබායි, සිංගප්පූරු, කොළඹ සහ මස්කට් යන ගුවන් තොටුපළ වලින් චෙන්නායි බලා පැමිණ ඇති අතර පුද්ගලයන් තිදෙනකු රාමනාදන්පුරම් හි සිට රත්රන් කිලෝ ග්‍රෑම් 1.8 ක් රැගෙන ඇතැයි වාර්තා වෙයි.පුද්ගලයන් පස් දෙනෙකු කේරළයේ සිට පැමිණ තිබෙන අතර ඔවුන් සතුව තිබී ඇති රත්රන් ප්‍රමාණය ග්‍රෑම් 800ක් පමණ වෙයි. ශ්‍රී ලාංකිකයන් සිවුදෙනා සහ ඉන්දිය ජාතිකයකු කිලෝ ග්‍රෑම් 4ක් කොළඹ සිට නීති විරෝධි ලෙස රැගෙනවිත් තිබෙන බව වාර්තා වෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n1403079</link>
    <topic>දිවි හමක්-ගංජා ළඟ තබා ගත් ගම්මිරිස්වැව කපුවා කපෝතියි</topic>
    <author>@ අනුරාධපුර මධ්‍ය විශේෂ</author>
    <content>දිවි හමක් සහ ගංජා ග්රෑම් 110ක් ළඟ තබා ගත් විලපත්තු රක්ෂිත මායිමේ දේවාලයක් පවත්වාගෙන යන කපුවකු අනුරාධපුර මූලස්ථාන පොලිසියේ අපරාධ විමර්ශන අංශයේ නිලධාරීන් ඊයේ (6 ) අත්අඩංගුවට ගෙන ඇත.අනුරාධපුර අපරාධ විමර්ශන අංශයට ලැබ්ණු තොරතුරක් මත විල්පත්තුව ජාතික වන උද්‍යානය මායිමේ පිහිටි සියඹලාගස්වැව ගම්මිරිගස්වැව ප්‍රදේශයේ පිහිටි මෙම දේවාලය පරික්ෂාවට ලක්කරද් දී හොඳින් වැඩුණු දිවියකු මරා ගත් සම දේවාලයේ සඟවාගෙන සිටිය දී හමු වූ බව අපරාධ විමර්ශන අංශය පවසයි.තව දුරටත් දේවාලය පරික්ෂාවට ලක් කරද් දී සඟවා තිබූ ගංජා ග්රෑම් 110ක ප්‍රමාණයක් ද පොලිසියට අත්අඩංගුවට ගැනීමට හැකි වී ඇත.දේවාලය පවත්වාගෙන ගිය කපුවාට දිවි සම ලැබුණේ කෙසේ දැයි යන්න සම්බන්ධයෙන් ප්‍රශ්න කළ අවස්ථාවේ, එය වෙනත් පුද්ගලයකු දේවාලයට ගෙනවිත් දුන් බව පවසා ඇත. මෙම දිවියා වෙඩි තබා මරා සම ලබාගෙන ඇති බව පොලිසිය කියයි. දිවියාට වෙඩි තැබූ පුද්ගලයා අත්අඩංගුවට ගැනීමට ද පොලිසිය විමර්ශන සිදුකරයි.අත්අඩංගුවට ගත් දිවි හමේ දිග අඩි 6යි අගල් 4ක් පමණ වන අතර එහි බර කිලෝ ග්රෑම් 1කකට වැඩිය.විල්පත්තු රක්ෂිතය මායිමේ පිහිටි මේ දේවාලයට බැතිමතුන් විශාල පිරිසක් පැමිණෙන බවද පොලිසිය පවසයි.අත්අඩංගුවට ගත් 32හැවිරිදි කපුවා අනුරාධපුර ප්‍රධාන මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබුණි.අනුරාධපුර කොට්ඨාස භාර පොලිස් අධිකාරි මහේෂ් සේනාරත්න සහකාර පොලිස් අධිකාරි එච්. සමුද්‍රජීව යන මහත්වරුන්ගේ උපදෙස් මත අනුරාධපුර මූලස්ථාන පොලිසියේ ස්ථානාධිපති ප්‍රධාන පොලිස් පරික්ෂක තිස්ස විතානගේ මහතාගේ මෙහෙය වීම මත පොලිස් පරික්ෂක හර්ෂද සිල්වා සැරයන් වරුන් වනහේරත් , ආරියපාල ,කොස්තාපල් වරුන් වන දිසානායක , සමන් , 56670 චන්ද්‍රරත්න , ඉම්ද්‍රාස් යන නිලධාරීහු වැටලීම කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n14030710</link>
    <topic>පාසල් දරුවන්ගෙන් ලක්ෂ විස්සකට ම යකඩ ඌනතාව</topic>
    <author>සන්ධ්‍යා කරුණාරත්න</author>
    <content>මෙරට පාසල් දරුවන්ගෙන් ලක්ෂ විස්සක්ම යකඩ ඌණතාවෙන් පෙළෙන බව සෞඛ්‍ය අමාත්‍යාංශය කළ නවතම පර්යේෂණයකින් තහවුරු වී ඇත.ඒ අනුව පාසල් දරුවන්ගෙන් සියයට 50ක්ම යකඩ ඌණතාවෙන් පෙළෙන බවත් විධිමත් පරිදි ආහාරපාන ලබාගැනීමට දරුවන්ට වේලාවක් නොමැතිකම මීට හේතුව බවත් සෞඛ්‍ය අමාත්‍යාංශය පවසයි.දරුවන් යකඩ ඌණතාවෙන් පෙළෙන නිසා ඔවුන්ගේ මතක ශක්තිය හීන වීම සිදු වන බව වෛද්‍යවරු පවසති.දරුවන්ට කෑම බීම නොමැතිකම ‍මේ රෝගයට හේතුව නොවන බවත් නිවැරැදි ආහාර රටාවක් අනුගමනය නොකිරීම නිසා දරුවන් යකඩ ඌණතාවෙන් පෙළෙන බවත් අමාත්‍යාංශය ප්‍රකාශ කරයි. පාසල් පැමිණෙන විට දරුවන් උදේ ආහාරය ලබා නොගැනීම, පිටි, මේද වර්ග බහුල ආහාර ලබාගැනීම, රාත්‍රි ආහාරය විධිමත් පරිදි ලබා‍ නොගැනීම යනාදී කරුණු දරුවන්ගේ යකඩ ඌණතාවට හේතු වේ. යකඩ බහුල ආහාර වර්ග වන ධාන්‍ය හා පලා වර්ග ආහාරයට එක් නොකර ගැනීම ද මීට හේතු වී ඇත.යකඩ ඌණතාව නිසා දරුවන් බරපතළ සංකූලතාවලට ගොදුරු වන්නේ යැයි ද වෛද්‍යවරු පවසති.දරුවන් මේ ඌණතාවෙන් මුදා ගැනීම සඳහා විකල්පයක් ලෙස ආහාර සඳහා ගන්නා ලුණුවලට යකඩ එකතු කිරීමටත්, පාසල් දරුවන්ට යකඩ පෙති ලබාදීමටත් සෞඛ්‍ය අමාත්‍යාංශය වැඩපිළිවෙළක් සකස් කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n14030711</link>
    <topic>ඉන්දියා සමාගමක නම යොදා ගෙන හඳුන්කූරු නිපද වූ මහා පරිමාණ කම්හලක් වටලයි</topic>
    <author>විජයානි එදිරිසිංහ</author>
    <content>ඉන්දියාවේ ප්‍රසිද්ධ හඳුන්කූරු නිෂ්පාදන සමාගමක නමින් සහ එහි ලාංඡනය ලියාපදිංචි අංක ඇතුළු සියලු දෑ යොදා හොර රහසේ මෙරට හඳුන්කූරු නිෂ්පාදනය කරන මහා පරිමාණ කර්මාන්ත ශාලාවක් වැටලූ පාරිභෝගික අධිකාරිය එහි තිබී රුපියල් කෝටි දෙකහමාරක් පමණ වටිනා හඳුන්කූරු පැකට් ලක්ෂ පහකට වැඩි ප්‍රමාණයක් අත්අඩංගුවට ගෙන ඇත.ඉන්දියාවේ චෙන්නායි නුවර ලිපිනයක් යොදා මේවා නිෂ්පාදනය කර ඇත්තේ වැල්ලම්පිටිය සේදවත්ත ප්‍රදේශයේ ප්‍රසිද්ධ මුස්ලිම් ව්‍යාපාරිකයෙකුය.මෝදර, කතරගම, නවගමුව ඇතුළු බෞද්ධ, හින්දු ආගමික ස්ථාන රැසකින් ප්‍රථමයෙන්ම පාරිභෝගික අධිකාරියට මේ පැමිණිල්ල ලැබී ඇත්තේ ඉන්දියන් හඳුන්කූරු සුවඳ නොමැති බවටය.සමුපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතාට ලැබුණ පැමිණිල්ලකට අනුව මේ පිළිබඳව වහාම වැටලීම් කරන ලෙස ඒ මහතා පාරිභෝගික අධිකාරියට උපදෙස් දී ඇත.ඒ අනුව පාරිභෝගික අධිකාරියේ වැටලීම් අංශයේ ස්ථානාධිපති ප්‍රදීප් කලුතර ආරච්චි, අසංක නන්එදිරි මහතා ඇතුළු කණ්ඩායමක් දින ගණනාවක් මේ පිළිබඳව වැටලීම් කර අවසානයේ මහා පරිමාණ වංචා සහගත ජාවාරම සොයා ගෙන ඇත.ඊයේ (6) පෙරවරුවේ මේ ස්ථානය වටලන විට එහි සේවකයන් 20 - 30 පමණ සේවය කරමින් සිටියහ. බෙදා හැරීමට පැක් කර තිබූ හඳුන්කූරු පෙට්ටි තොග ඇතුළු ලක්ෂ පහකට වැඩි හඳුන්කූරු තොග එහි තිබී ඇත. මේවා නිෂ්පාදනය කර ඇත්තේද පස් වර්ග, මැටි ආදිය යොදා බව හෙළි වී තිබේ. ‍පිට‍කොටුවේ ප්‍රධාන බෙදාහැරීම් ‍මධ්‍යස්ථාන දෙකක් හරහා මේවා රටපුරා බෙදා හැර ඇත්තේ වසරකට වැඩි කාලයක සිට බවද අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n14030712</link>
    <topic>මින් ඉදිරියට නැව් කැප්ටන්වරුන්, ගුවන් නියුමුවන් බිහි වන්නේ ගමේ පාසල්වලින්</topic>
    <author># සුභාෂීණී සේනානායක</author>
    <content>දරුවන් යහමගට ගැනීමට ගොස් මවුපියන්ගේ අවලා ද අපහාස විදින්න බැරි බව ගුරුවරුන් විදුහල්පතිවරුන් තාමට දැනුම් දුන් බවඅධ්‍යාපන ඇමැති බන්දුල ගුණවර්ධන මහතා පවසයි. විදුහල්පතිවරුන් හා ගුරුවරුන් දැනුම් දී ඇති පරිදි ඔවුන් විෂය නිර්දේශය පමණක් ඉගැන්වීමට කටයුතු කරන අතර දරුවන් යහමගට ගැනීමට ගොස් මවුපියන්ගේ අවලා ද අපහාස විදින්න බැරි බව තමාට විදුහල්පතිවරුන් දැනුම් දී ඇතැයි රාජගිරිය, කලපළුවාව බප/ජය/ශ්‍රී සිද්ධාර්ථ විද්‍යාලයේ පරිගණකාගාරය හා පුස්තකාලය විවෘත කිරීමේ උස්සවයට එක් වෙමින් ඇමැතිවරයා මේ බව සඳහන් කළේය.විදුහල්පතිවරයෙකුට, ගුරුවරයෙකුට පිටස්තර පුද්ගලයෙකු පහර දෙන විට කිසිම වෘත්තීය සමිතියක් ඒ සම්බන්ධයෙන් කටයුතු කරන්නේ නැති නිසා අධ්‍යාපන අමාත්‍යාංශය හා අධ්‍යාපන ඇමැතිවරයා ලෙස තමා මැදිහත් වී කටයුතු කරන බව ජනාධිපතිතුමා ප්‍රමුඛ කැබිනට් මණ්ඩලයට තමා දැනුම් දුන් බව ද ඇමැතිවරයා විදුහලිපතිවරුන් ප්‍රමුඛ ගුරුවරුන් වෙත ප්‍රකාශ කර ඇත.දරුවන්ගේ විනය හැදිය යුතු බව පෙන්වා දුන් ඇමැතිවරයා පසුගිය කාලයේ දරුවන් ප්‍රචණ්ඩත්වයෙන් කටයුතු කළ අතර එවැනි යුගයක් නැවත ඇති නොවීමට කටයුතු කරන එකම ආණ්ඩුව මහින්ද රාජපක්ෂ ආණ්ඩුව බව ද මෙහි දී පෙන්වා දුන්නේය.මේ වන විටත් එම වැඩපිළවෙළ ආරම්භ කර තිබෙන අතර ප්‍රාථමික පාසල් පද්ධතිය ළමා මිතුරු පාසල් ලෙස සංවර්ධනය කර තිබෙන බවත් වෙනස් වන ලෝකයට ගැළපෙන ආකාරයෙන් භාෂා දැනුම ලබාදීම, පරිගණක දැනුම වර්ධනය කිරීම, ගණිතාගාර, දුරස්ථ අධ්‍යාපනය ගමේ දරුවන්ට ලබාදීම යනාදී පහසුකම් රැසක් මහින්දෝදය ද්විතීයික පාසල් දහස ප්‍රතිනිර්මාණය කිරීම තුළින් සිදු වන බවත් ඇමැතිවරයා සඳහන් කළේය.අධ්‍යාපන ඇමැති ගුණවර්ධන මහතා ප්‍රකාශ කළේ මින් ඉදිරියට නැව් කැප්ටන්වරුන්, ගුවන් නියුමුවන් බිහි වන්නේ ගමේ පාසල්වලින් බවයි. ජපානය, චීනය හා කොරියාව යන රටවල්වල මනුෂ්‍ය ජීවිත රටට වැඩදායක ලෙස විශ්වවිද්‍යාලවලින් පත් කර තිබීම හේතුවෙන් ඒ රටවල් සංවර්ධනය වී තිබෙන බව ඇමැතිවරයා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n14030713</link>
    <topic>නාගරික ජනතාවට වැඩි අස්වැන්නක් ඇති දෙමුහුන් පොල් පැළයක් හඳුන්වා දෙනවා</topic>
    <author>නිමල් රාජපක්ෂ</author>
    <content>නාගරික ජනතාවට තම ගෙවත්තේ වගාකොට පලදාව ලබා ගතහැකි දෙමුහුන් පොල් පැළයක් (CRIC 65) මේ වසර අවසක් වීමට පෙර කොළඔ දිස්ත්‍රික්කයටම බෙදා දෙන බව පොල් සංවාර්ධන හා ජනතා වතු සංවර්ධන ඇමැති ජගත් පුෂ්ප කුමාර මහතා පවසයි.පුෂ්ප කුමාර ඇමැතිවරයා මේ අදහස් පළකළේ මහරගම නගරසභා ශ්‍රවණාගාරයේ දී පසු ගියදා පැවැති ගෙවතු වගා සංවර්ධන වැඩසටහනට සහභාගිවු අවස්ථාවේදීය.මෙහිදී අදහස් දැක්වු ඇමැතිවරයා, මෙසේ හදුන්වාදුන් විශේෂිත පොල් පැළ පළමු අදියර වශයෙන් ශ්‍රී ජයවර්ධන පුර කෝට්ටේ නගර සභා බල ප්‍රදේශයෙන් ආරම්භ කළ අතර ඊට පසු කොළඔ දිස්ත්‍රික්කයේම නාගරික ජනතාවට බෙදාදීමට පියවර ගන්නවා. ඒ තුළින් ඉඩ කඩ සීමිතව තිබෙන ජනතාවට වසර තුනහමාරක් යන විට පලදාව නෙලාගත හැකිවනු ඇත. නව පොල් ප්‍ර‍භේදය වගා කිරීමෙන් නාගරික ජනතාවට පොල් මිලදී ගැණීම සදහා යන වියදම ඉතිරිකර ගත හැකිවෙතැයි ද පුෂ්ප කුමාර ඇමැතිවරයා පැවැසීය.‍පොල් වගා කිරීමට විශාල ඉඩ ප්‍රමාණයක් අවශ්‍ය බවට ග්‍රාමීය ප්‍රදේශ වල ජනතාව තුල මතයක් ඇත.නමුත් එම ක්‍රමය වෙනස් කරමින් නාගරික ජනතාවාට පොල්පැළ දෙක බැඟින් බෙදා දීමට පියවර ගන්නවා. මහරගම නගර සභා බල ප්‍රදේශයේ පවුල් දාහක් පොල්පැළ ඉල්ලා සිටින බැවින් ඔවුනට පොල්‍ පැළ දෙදහසක් බෙදාදීමට කටයුතු කරන බව ද ඇමැතිවරයා පැවැසීය. මහරගම නගරාධිපතිනි කාන්ති කොඩිකාර ,පොල් වගා කිරීමේ මණ්ඩලයේ සාමාන්‍යාධිකාරී දමයන්ති කරුණාරත්න යන මහත්මීන් ඇතුළු නිලධාරීන් රැසක් මේ අවස්ථාවට සහභාගිවුහ‍‍‍‍..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n14030714</link>
    <topic>උගත් පාඩම් කොමිසමේ ක්‍රියාවලිය ශ්‍රී ලංකාව සාර්ථකව ඉදිරියට ගෙන ගිහින්</topic>
    <author/>
    <content>උගත් පාඩම් කොමිසමේ ක්‍රියාවලිය යම් සාර්ථකත්වයකින් ඉදිරියට ගෙන යෑමට ශ්‍රී ලංකාව සමත් වී ඇති බව මෙවර ජිනීවාහිදී ඇතිවී තිබෙන තත්ත්වයෙන් පෙනෙන්නේ යැයි ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා නිවේදනයක් නිකුත් කරමින් කියා සිටී.එම නිවේදනයේ මෙසේද සඳහන් වේ. මානව හිමිකම් කවුන්සලයට මෙවර අමෙරිකා එක්සත් ජනපදය ලංකාව ගැන ඉදිරිපත් කර ඇති යෝජනාව මීට පෙර ඉදිරිපත් කරනු ලැබූ යෝජනාවට වඩා බරපතළ එකක් නොවන අතර ලංකාවට තම කාර්යයන් ඉටු කිරීම සඳහා දෙනු ලැබිය යුතු කාලය ද තවත් වසරකින් දීර්ඝ කර තිබේ. මේ ගැන උග්‍ර මතවාදී විදේශගත දෙමළ කණ්ඩායම් කෝපවී ඇති බව ඔවුන්ගේ ප්‍රකාශවලින් පෙනේ. කෙසේ වුවද ලංකාව මෙම යෝජනාව නොපිළිගන්නා තත්ත්වය යටතේ ඡන්දය විමසීමක් ද සිදු වනු ඇත. එහෙත් එකී යෝජනාව හුදෙක්ම කාර්ය ක්‍රියාවලියක් ලෙස සැලකිය හැක.ලංකාවේ උගත් පාඩම් කොමිසමේ ක්‍රියාවලිය යම් සාර්ථකත්වයකින් ඉදිරියට ‍ෙගන ගොස් ඇති බව තහවුරු කිරීමට ලංකාව සමත් වී ඇතැයි මේ අනුව සිතිය හැක. එනිසාම කවුන්සිලයේ වැඩි දෙනකුගේ ඡන්දය ලංකාවට විරුද්ධ වූ දැඩි යෝජනාවකට ලබා ගත නොහැකි වන නිසා මෙබඳු ලිහිල් යෝජනාවකට වැඩි දෙනකු එකඟ කරවා ගැනීම ඇමරිකා එක්සත් ජනපද‍ෙය් උපායික අරමුණ යැයි ද සමහරෙකු තර්ක කරයි.තවද ලංකා රජයට විරුද්ධව දැඩි යෝජනාවක් ඉදිරිපත් කළේ නම් රජය වටා ලංකාව තුළ එකතු වන සහයෝගය බලවත් විය හැකි යැයි එක්සත් ජනපදයට ඒත්තු ගිය හෙයින් ද තාවකාලික ලිහිල් යෝජනාවක් ඉදිරිපත් කරනු ලැබිණැයි සමහරෙකු කියයි.ඉන්දු ලංකා සම්බන්ධතාවයන්ට හානියක් සිදු නොවීමට නම් අමෙරිකා එක්සත් ජනපදයට ඉන්දීය අදහස් නොතකා ලංකාව ගැන යෝජනාවක් ඉදිරිපත් කිරීමට ශක්තියක් නොමැතිවීම ද මෙයට එක් හේතුවක් බව ඉන්දීය දේශපාලන විචාරකයෝ පවසති.මේ අනුව අපට දැනට සතුටු වීමට හැකි වුනත් අපි අපගේ නිර්දෝෂිභාවය ඓතිහාසිකව සනාථ කළ යුතුයැයි ද ඒ සඳහා උගත් පාඩම් කොමිසමේ නිර්දේශ මුළුමනින්ම සහ අවංකවම ක්‍රියාත්මක කරමින් ලැබී ඇති අවකාශය තුළ උතුරු පළාත් සභාවේ මහ ඇමැතිවරයා ඇතුළු පිරිස හරහා සංහිඳියාව ගොඩනැගීමට දැනුවත්ව ක්‍රියාත්මක විය යුතුයි.එහෙත් කාගේවත් බලපෑම් නොතකා, ජාත්‍යන්තර බලපෑම් ප්‍රතික්ෂේප කරමින් අප විසින් නිවැරදි දේ කළයුතු වන්නේ හුදෙක්ම දේශීයව සංහිඳියාව මුදුන්පත් කර ගැනීම සඳහා අප රජය විසින්ම සකස් කළ උගත් පාඩම් කොමිසමේ නිර්දේශ අපට ඓතිහාසිකව වැදගත් වන හෙයිනි යන බවද එම නිවේදනයෙන් වැඩිදුරටත් සඳහන් වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n14030715</link>
    <topic>ආර්ථික සංවර්ධන අමාත්‍යාංශයෙන්  මහනුවර සංවර්ධන වැඩට ලක්ෂ 42540ක්</topic>
    <author>ඉන්දික පොල්කොටුව</author>
    <content>විවිධ ක්ෂේත්‍ර ඔස්සේ මේ වසරේ මහනුවර දිස්ත්‍රික්කයේ සිදු කිරීමට යෝජිත සංවර්ධන කටයුතු රුපියල් හතළිස් දෙලක්ෂ පන්සිය හතළිහක මුදලක් ආර්ථික සංවර්ධන අමාත්‍යාංශය මඟින් වෙන් කැර ඇත.එම දිස්ත්‍රික්කයේ මැතිවරණ කොට්ඨාස 13ක් තුළ සිදු කෙරෙන සංවර්ධන කටයුතු සඳහා මේ මුදල් යෙදවේ.රට නැඟුම ජාතික සංවර්ධන මෙහෙයුම යටතේ ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් මහනුවර ගැටඹේ ක්‍රීඩාංගණයේදී ඊයේ (06) පැවැති උත්සවයකදී අමාත්‍ය බැසිල් රාජපක්ෂ මහතා විසින් මෙම මුදල් වෙන් කැර දීම සිදු විය.මේ යටතේ දිවි නැඟුම ජීවනෝපායන් සඳහා රුපියල් ලක්ෂ 2600ක්, ගමනැඟුම වැඩසටහන වෙනුවෙන් සෑම ග්‍රාමසේවා වසමකටම රුපියල් ලක්ෂ දහය බැගින් ලක්ෂ දොළොස් දහස් එකසිය තිහක මුදලක්, එක ගමකට එක් වැඩසටහනක් ව්‍යාපෘතිය සඳහා රුපියල් ලක්ෂ 4240ක්, මෙයට අතිරේකව ලක්ෂ 16,370ක් කඳුරට උදානය, යටතේ පළාත් නැගුම ව්‍යාපෘතියට ලක්ෂ 14,300ක් සුළු වාරිමාර්ග සඳහා ලක්ෂ 896ක්, ග්‍රාමීය පාරවල් වෙනුවෙන් ලක්ෂ 900ක් , පාසැල් සනීපාරක්ෂක කටයුතු වෙනුවෙන් ලක්ෂ 780ක්, වනජීවී ආරක්ෂක කටයුතු සඳහා ලක්ෂ 600ක්, හා මෙයට අතිරේක ලක්ෂ 2700ක් ආදී වශයෙන් මේ වසරේ මහනුවර දිස්ත්‍රික්කයට ආර්ථික සංවර්ධන අමාත්‍යාංශය මඟින් මුදල් වෙන් කරනු ලැබ ඇත.අමාත්‍යාංශයක් හරහා සංවර්ධන කටයුතු වෙනුවෙන් මහනුවර දිස්ත්‍රික්කයට මෙතරම් විශාල මුදලක් වෙන් වුණු ප්‍රථම අවස්ථාව මෙය වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n14030716</link>
    <topic>ඇට්ටර වූ දරුවන්ට තරහ නොගෙන හොඳ නරක කියා දීමෙන් යහමඟට ගතහැකියි</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>ළමයෙකුගෙ වරදක් දුටුවිට තරහ නොගෙන ඒ ළමයාව අවබෝධ කර ගැනීමට අපේ මවුපියවරුන් ගුරුවරුන් ක්‍රියා කරන්නේ නම් ඕනෑම “ඇට්ටර” වූ දරුවකු ගුණගරුක - යහපත් මගට යොමු කළ හැකි වන්නේ යැයි පෑලියගොඩ දුටුගැමුණු මහා විද්‍යාලයේ ශිෂ්‍ය නායක නායිකා නිල ලාංඡන පැළඳවීමේ ගුරු දෙගුරු හමුවේදී ආරාධිත දෙසුම පැවැත්වූ පේරාදෙණිය විශ්වවිද්‍යාලයේ සමාජ විද්‍යා අධ්‍යයන අංශයේ ජ්‍යෙෂ්ඨ කථිකාචාර්ය අත්තනායක එම්. හේරත් මහතා ප්‍රකාශ කළේය. අද ඉන්නේ තාක්ෂණ ළමයි බව සිතා කටයුතු කිරීමේ අවශ්‍යතාවය පෙන්වා දුන් කථිකාචාර්යවරයා දරුවන් ගැන අලුතින් සිතීමට මෙම දෙපිරිසම උත්සාහ කළයුතු බවද ඒ අනුව සංවේදීව කටයුතු කළහොත් අද තරම් බුද්ධිමත් අව්‍යාජ දරුවන් තවත් නැති බව පෙනී යනු ඇති බවද කීවේය.ආරාධිත අමුත්තන් සිසු සිසුවියන් විසින් බුලත් හුරුලු දී පිළිගෙන කැඳවාගෙන යාමෙන් පසු ජාතික කොඩියත් බෞද්ධ කොඩියත් විද්‍යාලීය කොඩියත් එසවීම සිදුවිය. ජාතික ගීය ගැයීමෙන් පසු උත්සව ශාලාව වෙත කැඳවාගෙන යාමෙන් ඉක්බිති පිරිස පන්සිල්හි පිහිටුවන ලදී.පහන් සිළුදැල්වීමෙන් හා පාසල් ගීය ගායනා කිරීමෙන් පසු ප්‍රධාන ශිෂ්‍ය නායිකා චතුරි සුලෝචනා වේරගොඩ සිසුවිය පිළිගැනීමේ කථාව පැවැත්වූවාය. උත්සවයේ අරමුණ පැහැදිලි කිරීම විදුහල්පති වත්තල සෝභිත හිමියන් වෙතින් සිදුවිය. ශිෂ්‍ය නායක ප්‍රතිඥාව හා දිවුරුම් දීම අනුෂා දිසානායක ගුරු මහත්මිය මෙහෙය වූවාය. මව්පිය නැමදුමින් පසු නිලලාංඡන පැළඳවීම සිදුවිය. විදුහලේ ආදි සිසුවෙකු වූ පෑලියගොඩ දයානන්ද චිත්‍ර ශිල්පියා හට සමරු තිළිණයක් පිළිගැන්විණි.තම දේශනය තවදුරටත් පවත්වමින් කථිකාචාර්ය හේරත් මහතා මෙසේද කීය.අවුරුදු 100ක් පැරණි මෙම විදුහල ප්‍රදේශයට විශාල ශක්තියක් වී තිබෙනවා. මෙහි සිංහල මෙන්ම දෙමළ මුස්ලිම් මවු පියවරුන් එකට එක්ව ඉතා සුහදශීලීව කටයුතු කරනු දැකීම ලොකු සතුටක්.මවුපිය නැමදීමේ ගාථා සජ්ඣායනයටත් බුලත් හුරුළු පිළිගැනීමටත් සියල්ල එකතුවීම මහඟු ආදර්ශයක්. ළමයින් පැරදුනාට පරදින පිරිසක් නොවේ. අද ඉන්නෙ තාක්ෂණ ළමයි. එදා ළමයි ඇඟිල්ල ඉරුව. අද අය ඇඟිල්ල පාවිච්චි කරන්නෙ සෙල්ලම් දුරකථනය - පරිගණක බොත්තම් - රූපවාහිනි නාළිකා ඔබන්න. ඒ අය අපට වඩා ඉදිරියෙන්.ෆේස්බුක් එළිපිට හමුවන්න බැරි අය පාවිච්චි කරන සියුම් මෙවලමක්. එදා ළමයින් වෙනුවෙන් පැවති මිණුම් දඬු අදට හරියන්නෙ නැහැ. ළමයි අව්‍යාජ නිසාම වරදට අසුවිය හැකියි. ගුරු දෙගුරුන් ඒ ගැන සැලකිලිමත් විය යුතුයි.විභාග සමත් නොවන අයට බැනීම තරවටු කිරීම නොකළ යුත්තක්. උපන් දින කේක් ගෙඩිය මුදුනේ ඉටිපන්දම් දල්වා නිවීම නතර කරමු. එය පරංගි සිරිතක්. මවගේ උපන් දිනයට දරුවන්ගෙන් තෑග්ගක් ලබාදීමට හුරු පුරුදු කරවමු..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n14030717</link>
    <topic>බඳිමින් සිටි බැම්ම කඩා වැටී කමුකරුවෙක් මරුට: 2ක් රෝහලේ</topic>
    <author>අසේල කුරුළුවංශ</author>
    <content>ගන්නෝරුව හෙක්ටර් කොබ්බෑකඩුව වෘත්තීය පුහුණු මධ්‍යස්ථානය අසල ප්‍රධාන මාර්ගයේ බැම්මක් බඳිමින් සිටි කම්කරුවන් පිරිසක් මතට එය කඩා වැටීමෙන් එක් අයකු මියගොස් තවත් දෙදෙනකු තුවාල ලබා ඇත. තුවාලකරුවන් පේරාදෙණිය රෝහලට ඇතුළත් කැර තිබේ. බැම්මත් සමඟ පස් කණ්ඩිය කම්කරුවන් මතට ඊයේ (06) පෙරවරු 10.00ට පමණ කඩාවැටී තිබෙන අතර පණපිටින් ඊට වැළලුනු පිරිස අසල සිටි පිරිස් විසින් මහත් පරිශ්‍රමයක් දරා ගොඩට ගෙන ඇත.‍බැකෝ යන්ත්‍රද උපයෝගි කැර ගනිමින් මෙම පිරිස බේරා ගැනීමේ කටයුතු සිදුකැර තිබෙන අතර මියගිය පුද්ගලයා පස්වලට යටවී පැයකට ආසන්න කාලයක් සිට ඇත. ඔහු රෝහලට රැගෙන යනවිටත් මරණයට පත්ව තිබූ බව පොලිසිය පවසයි.මියගිය පුද්ගලයා 24 හැවිරිදි වියේ පසුවන අයෙකු වන අතර ඔහු ඇතුළු පිරිස අදාළ මාර්ගයේ ප්‍රතිසංස්කරණ කොන්ත්‍රාත්තුව මාර්ග සංවර්ධන අධිකාරියෙන් ලබාගත් පෞද්ගලික ආයතනයකට සම්බන්ධව සේවය කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n14030718</link>
    <topic>මගේ පියා සහ සීයා නොමැතිවීමෙන් කම්කරු සටන්වල ඇතිවූ හිඩැස පිරවීමට සූදානම්</topic>
    <author># අනුර ප්‍රේමලාල්</author>
    <content>තම පියා සහ සීයා නොමැතිවීමෙන් කම්කරු සටන්වල ඇතිවු හිඩැස පිරවීමට තමා සූදානම් බව කොළඹ දිස්ත්‍රික්ක එක්සත් ජනතා නිදහස් සන්ධාන අපේක්ෂිකා හිරුණීකා ප්‍රේමචන්ද්‍ර මෙනවිය ප්‍රකාශ කළෘය.ඇය මේ බව සඳහන් කළේ ඉකුත්(04) කොළඹ පැවැති වෘත්තීය සමිති සමුළුවක් අමතමින්ය. එහිදි වැඩිදුරටත් කතා කළ ප්‍රේමචන්ද්‍ර මෙනවිය මමත් මැද පන්තියේ අයකු ලෙස ඔබලා‍ගේ සහෝදරියක් වශයෙන් ජිවන වියදම් ගැටලුව හොඳින් දන්නා අතරඅපට ඇතිවි තිබෙන අභියෝග හමුවේ මේ සියල්ල ජයගැනිමට සිදුවි තිබෙන බව පෙන්වාදුන්නාය.කම්කරුවන්ගේ අයිතීන් කිසිම දිනෙක බන්දේසිවල තබා පාලකයින් ලබා නොදුන් බව ද ආයතන රැකගෙන කම්කරු අයිතීන් දිනා ගත යුතු බව නිරන්තරයෙන් අපේ නිවසේ සාකච්ඡා කෙරුණු බව ඇය සිහිපත් කළාය.ජනාධිපති මහින්ද රාජපක්ෂ මහතා කම්කරු නායකයකු හැටියට නිතරම වෘත්තීය සමිතිවලට ඇහුම්කන් දෙන අතර ඒ මහතා බලයට පැමිණි විගස ජනාධිපති වෘත්තීය සමිති අධ්‍යක්ෂ ජනරාල් නමින් අලුත් තනතුරක් ඇති කොට ඊට තම පියා පත් කර මේ රටේ වැඩ කරන පන්තියේ ගැටලු විසඳන්න උත්සහ දැරිම අගය කළ යුතු දෙයක් බව පැවසුවාය.එමෙන්ම සෑම වසරකම අයවැය සකස් කිරීමේදි වෘත්තීය සමිතිවල අදහස් විමසීම ඉතා යහපත් දෙයක් වන අතර එදා මෙන් නොව වෘත්තීය සමිති ක්‍රියා මාර්ගවලට පිවිසීමේ අයිතියද තහවුරු කර ඇතැයි කීවාය.වසර තිහක කුරිරු යුද්ධය නිසා ආපස්සට ගිය රට ගොඩ නැඟීමත් අනෙක් පැත්තේන් ලෝකයේ දියුණු රටවල් සමග ඉදිරියට යෑමට වේගවත් සංවර්ධන ගමනක් යෑමේ අභීයෝගය අප හමුවේ තිබෙන බවට කරුණු දැක්වූවාය.වෘත්තීය සමිති ව්‍යාපරය සහ කම්කරු සටන් පිළිබඳ හැඟීම් අපේ පවුලෙන්ම උරුමවූ දෙයකී. එබැවින් වැඩ කරන පන්තියට ගැටලුවක් ඇතිවන ඕනෑම අවස්ථාවක ඔබලා සමග මේ හිරුණිකාත් සිටින බව අවධාරණය කළාය. අමෙරිකාවට සහ බටහිර රටවලට අවශ්‍ය පරිදි යුදධය නොකළ නිසා දැන් ඔවුන් ජනාධිපති මහින්ද රාජ පක්ෂ මහතාට එරෙහිව විවිධ ක්‍රියාවල යෙදෙන අතර ඩොලර්වලින් යැපෙන මේ රටේ සිටින ගැති පිරිස්ද ඊට උදව් කරන බැවින් එතුමා ආරක්ෂාකර ගෙන අයිතීන් දිනා ගැනීමට පෙරට එන්නැයි ඇය වැඩකරන සියලු ජනතාවගෙන් ඉල්ලු‍වාය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n14030719</link>
    <topic>මාධ්‍යවේදීනි මන්දනා ස්මයිල් සාක්කි දීම මඟහරිනවා</topic>
    <author>සිරන්ජනි කුමාරි</author>
    <content>සිය නි‍වෙසේ සිදු වූ කොල්ලය සම්බන්ධයෙන් සන්ඩේ ලීඩර් මාධ්‍යවේදීනි මන්දනා ස්මයිල් මහත්මියට සාක්කි ලබා දෙන ලෙසට සිතාසි නිකුත් කොට තිබුණ ද එය ද මඟහරිමින් ඇය අධිකරණයේ පවතින නඩු කටයුතුවලට කිසිඳු සහායක් ලබා නොදෙන බවට කොළඹ අපරාධ කොට්ඨාසය කොළඹ අතිරේක මහෙස්ත්‍රාත් මොහොමඩ් සහබ්දීන් මහතා වෙත ඊයේ (6) දැනුම් දුන්නේය.විදේශගතව සිටි ඇය දැනට දිවයිනට පැමිණ ඇති බවට ආරංචි මාර්ගවලින් දැන ගන්නට ලැබී ඇති බව පැවසූ සහකාර පොලිස් අධිකාරි එල් .ජී ජයරත්න මහතා ඇයට වරෙන්තුවක් නිකුත් කරන ලෙසට අධිකරණයෙන් ඉල්ලීමක් කළේය.සිද්ධියට අදාළ මහෙස්ත්‍රාත් පරික්ෂණයේ සාක්කි විභාගය ඊයේ විභාගයට ගැනුණු අතර පොලිස් සැරයන් ජී.පී ජයපාල මහතා සාක්කි දෙමින් පැවසුවේ 2013 /08/24 වන දින කොළඹ ඩික්මන් පාරේ නිවෙසකට කොල්ල කණ්ඩායමක් පැමිණ ඇති බවට ජංගම රාජකාරියේ යෙදුණු තමන් වෙත පොලිස් පණිවිඩයක් ලැබුණු බවය. එදින රාජකාරිය සඳහා පිටත් වූ තමා රිවෝල්වරයක්, ගමන් කථනයක් හා නිලධාරින් හතරදෙනකු රැගෙන ගිය බවට සාක්කි ඳුන් ජයපාල මහතා එම නිවසට ඇතුළු වු බවත් එවිට සැකකරුවන් කලහකාරී අයුරින් හැසිරෙණු බව තමා දුටු බවය.පසූව එක් සැකකරුවකු පොලිස් නිලධාරියකුගේ බෙල්ලට පිහියකින් ඇන්න අතර එම පොලිස් නිලධාරියා තමාගේ ඇඟ මත හාන්සිවෙත්ම තමාට ද සැකකරුවන් පොල්ලකින් පහරදුන් බවත් පසුව 640661 දරන රිවෝල්වරය ගෙන තමා සැකකරුවන්ගේ කකුල් වෙත වෙඩි ප්‍රහාරයක් එල්ල කළ බවට පවසා සිටියේය.පසුව සැකකරුවන් පලා ගිය අතර තුවාල ලැබු නිලධාරියා රැගෙන කොළඹ ජාතික රෝහල වෙත ගිය බවත් එහිදී සැකකරුවන් හඳුනා ගත් බවට සාක්කිකරු වැඩිදුරටත් පවසා සිටියේය.දෙවන සාක්කිකරු වු 51150 ගමගේ මහතා ද මෙහිදී සාක්කි ලබා දුන්නේය.සාක්කි විභාගය ලබන 14 වන දිනට කල් තැබු මහෙස්ත්‍රාත්වරයා මන්දනා ස්මයිල් මහත්මිය වෙත නොතිසි නිකුත් කිරීමට නියම කරමින් සැකකරුවන් එතෙක් රක්ෂිත බන්ධනාගාරගත කිරීමට නියෝග කළේය.සාක්කි විභාගය මෙහෙයවීම සහකාර පොලිස් අධිකාරි එල්.ජී.ජයරත්න මහතා විසින් මෙහෙයවනු ලැබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n14030720</link>
    <topic>සියාම් ඝාතනයේ සැකකරුවන්ට අද අධි චෝදනා ගොනු කරනවා</topic>
    <author>රෝෂන් තුෂාර</author>
    <content>කෝටිපති ව්‍යාපාරික මොහොමඩ් සියාම් ඝාතනයේ සැකකරුවන් වන හිටපු නියෝජ්‍ය පොලිස්පති වාස් ගුණවර්ධන ඇතුළු හිටපු පොලිස් නිළධාරීන්ට නීතිපතිවරයා අද දින මහාධිකරණය හමුවේ අධි චෝදනා ගොනු කරන බව රජයේ ජ්‍යෙෂ්ඨ නීතිඥ වසන්ත පෙරේරා මහාතා ඊයේ(6) කොළඹ මහාධිකරණයට කරුණු ඉදිරිපත් කළේය.සැකකාර පොලිස් නිළධාරීන් සිවු දෙනාට ඇප ලබාදෙන ලෙස ගොනු කර තිබූ පෙත්සම් හතරක් කැඳවූ අවස්ථාවේ දී කොළඹ මහාධිකරණ විනිසුරු ලලිත් ජයසූරිය මහතා හමුවේ මේ කරුණු ඉදිරිපත් කෙරිණි.අධි චෝදනා පත්‍ර සැකසීම හා සාක්කි ලේඛන නඩු භාණ්ඩ ලේඛන පරික්ෂා කිරීමේ කටයුතු නියෝජ්‍ය සොලිසිටර් ජනරාල් අයේෂා ජිනසේන මෙනෙවියගේ අධික්ෂණයෙන් පසු නඩු ගොනුව මහාධිකරණයට බාර දෙන බව පැවසූ වසන්ත මහතා සැකකරුවන්ට ඇප ලබාදීම ප්‍රතික්ෂේප කරන ලෙසට අධිකරණයෙන් ඉල්ලා සිටියේය.2013 මැයි මස 21 දින හෝ ඊට ආසන්න දිනක දී බම්බලපිටිය කෝටිපති ව්‍යාපාරික සියාම් පැහැරගෙන ගොස් ඝාතනය කිරීමේ සැකකරුවන් වන දැනට බන්ධනාගාරගත උප පොලිස් පරීක්ෂක ඉන්දික බමුණුසිංහ, පොලිස් කොස්තාපල්වරුන් වන ගාමිණි සනත් චන්ද්‍ර, ප්‍රියන්ත සංජිව හා කැළුම් රංගන දිසානායකට ඇප ඉල්ලා මේ ඇප ඉල්ලීම් ඉදිරිපත් කර තිබිණි.සැකකරුවන්ට ඇප ලබා දුනහොත් සාක්කිකරුවන්ට බලපෑම් සිදුවිය හැකි බව පැවසු වසන්ත මහතා ඇප ලබාදීම යුක්තිය ඉටුවීමට බරපතළ තර්ජනයක් විය හැකි බව ද පෙන්වා දුන්නේය.සැකකරුවන්ගෙන් තර්ජන එල්ලවිය හැක්කේ අපරාධ සහායකයන් ලෙස ක්‍රියාකර දැනට නීතිපතිවරයාගේ සමාව ලබා ඇප ලබා ඇති දෙදෙනාට පමණක් නොව මේ නඩුවේ සියලු පාර්ශ්වයන්ට එය අගතියක් විය හැකි බව නීතිඥවරයා පැවැසීය.විත්තිකරුවන් වෙනුවෙන් පෙනී සිටි නීතිඥ රවීන්ද්‍ර ද සිල්වා මහතා කරුණු දක්වමින් මෙසේ පැවැසීය.‍මේ නඩුවේ සැකකරුවන් දෙදෙනෙක්ව සිට අපරාධ සාහායකයන්ට නීතිපතිවරයා පසුගිය ඹක්තෝබර් මස අපරාධ නඩු විධාන සංග්‍රහයේ 256 (3) වගන්තිය යටතේ සමාව ප්‍රදානය කළා. පසුව ඹවුන්ට ඇප ලබාදුන්නා. මේ වගන්තිය අනුව සමාව ලබන විට රිමාන්ඩ් භාරයේ සිටියේ නම් එම තත්ත්වය එසේම පවත්වාගත යුතුයි . එහෙත් එය නොතකා ඔවුන්ට ඇප නියම කළා.විනිසුරුවරයා- මගේ අධිකරණයට නඩු ගොනුව ඉදිරිපත් කර නොමැති බැවින් ඔබ කියන කරුණු මට තහවුරු කරගන්න බෑ.නීතිඥවරයා -පෙර වැරැදි මොවුන්ට නෑ. සුදුසු කොන්දේසියක් යටතේ ඇප නියම කරන ලෙසට ඉල්ලා සිටිනවා.කරුණු සළකා බැලු විනිසුරු ලලිත් ජයසූරිය මහතා රජයේ සාක්කිකරුවන්ට හා සෙසු සාක්කිකරුවන්ට බලපැම් විය හැකි බැවින් ඇප ලබාදීම ප්‍රතික්‍ෂේප කරමින් ඇප අයැදුම නැවත විමසීම අප්‍රියල් 28 දිනට කල් තැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n14030721</link>
    <topic>අක්මීමන දයාරතන හිමි ඇතුළු සැක 7කගේ ඇප අවලංගු කරන්නැයි වාර්තාවක්</topic>
    <author/>
    <content>සිංහල රාවය ජාතික සංවිධානයේ සභාපති අක්මීමන දයාරතන හිමි ඇතුළු සැකකරුවන් හත්දෙනකු ඇප කොන්දේසි කඩ කරමින් ක්‍රියාකොට ඇති බවට තොරතුරු අනාවරණය වන බැවින් ඔවුනගේ ඇප අවලංගු කොට නඩු කටයුතු අවසන් වනතුරු රක්ෂිත බන්ධනාගාරගත කරන ලෙසට දන්වමින් කොළඹ අපරාධ කොට්ඨාසය ඊයේ (6)කොළඹ අතිරේක මහෙස්ත්‍රාත් මෙහොමඩ් සහබ්දීන් මහතා වෙත වාර්තාවක් ඉදිරිපත් කරමින් දැනුම් දුන්නේය.මෙසේ ඇප කොන්දේසි කඩ කරමින් මහජන පීඩාකාරී ලෙස මහා මාර්ග අවහිර කොට කොටුව දුම්රියපළ ඉදිරිපිට නීතිවිරෝධි උද්ඝෝෂණයක නිරත වූ සෙසු සැකකරුවන් හඳුනාගැනීම සම්බන්ධයෙන් තවදුරටත් විමර්ශන පවත්වාගෙන යන බවට පොලිසිය අධිකරණය වෙත වැඩිදුරටත් කරුණු වාර්තා කොට තිබිණි.අධිකරණ නියෝග ද නොතකා ගව ඝාතනය සම්බන්ධයෙන් කොටුවේ පැවැති උපවාසයට සහභාගිවීම සම්බන්ධයෙන් සවිස්තර වාර්තාවක් අධිකරණයට ඉදිරිපත් කරන ලෙස ඉකුත් නඩු දිනයේ දී කොළඹ ප්‍රධාන මහෙස්ත්‍රාත් ගිහාන් පිලපිටිය මහතා කොළඹ අපරාධ කොට්ඨාසය වෙත නියෝගයක් නිකුත් කොට තිබිණ.ඒ අනුව වාර්තාවක් අධිකරණය වෙත ඉදිරිපත් කොට තිබු පොලිසිය සඳහන් කර තිබුණේ කොට්ඨාස භාර ජ්‍යෙෂ්ඨ පොලිස් අධිකාරි පාලිත සිරිවර්ධන, කොටුව ස්ථානාධිපති ප්‍රධාන පොලිස් පරික්ෂක චමල් රත්නායක, පිටකොටුව ස්ථානාධිපති ප්‍රධාන පොලිස් පරික්ෂක දික්ඔවිටකංකානම්ලාගේ ප්‍රියන්ත හා කොටුව රථවාහන පොලිසියේ ස්ථානාධිපති පොලිස් පරික්ෂක අලුත්ගෙදර වික්‍රමසිංහ බණ්ඩාර යන අයවලුන් ලබා දුන් සාක්කි අනුව මෙම නඩුවේ 2,4,6,8,15,16,17 යන සැකකරුවන් ජනවාරි පළමු වන දින අධිකරණය ලබා දුන් ඇප කොන්දේසි කඩ කරමින් ක්‍රියා කර ඇති බවට තොරතුරු අනාවරණය වුයේ යැයි පොලිසිය අධිකරණයට කරුණු වාර්තා කොට තිබිණ.මඩවලගේ දිනේෂ් සුචරිත, හෙට්ටගමගේ හංසජ දිල්ශාන් මුණසිංහ, බොම්බලගේ දොන් ලසිත කුමාර, මුහන්දිරම්ලාගේ ලාල් රංජිත් කුමාර මුහන්දිරම්, අක්මීමන දයාරතනහිමි, මාකගල්කෙන්දේ සුදන්තහිමි හා පහියංගල ආනන්ද සාගරහිමි යන අයවලුන්ගේ ඇප අවලංගු කොට විමර්ශන අවසන්වන තෙක් රක්ෂිත බන්ධනාගාරගත කරන ලෙසට පොලිසිය අධිකරණයෙන් ඉල්ලා තිබිණ.තවද සිංහල රාවය ජාතික සංවිධානයේ සභාපති ඇතුළු භික්ෂුන් වහන්සේලා තෙනමක් මෙතෙක් අගමැති කාර්යාලයට බලහත්කාරයෙන් ඇතුළුවිමේ සිද්ධිය සම්බන්ධයෙන් පොලිසිය වෙත කටඋත්තර දීමට නොපැමිණි බවට පොලිසිය අධිකරණය වෙත දැනුම් දුන්නේය.මෙහි දී සැකකරුවන් වෙනුවෙන් පෙනී සිටි නීතිඥ මහතා පැවසුවේ ඔවුන් වෙත පොලිසිය මේ වනතෙක් කිසිඳු දැනුම් දීමක් සිදු කොට නැති බවය.මෙම සිද්ධියට සම්බන්ධ තවත් හිමිවරුන් තිදෙනෙක් අධිකරණය වෙත භාරවීමට පැමිණ සිටිය ද පොලිසිය නම් වශයෙන් ඔහුන් හඳුනා නොගැනීම නිසා හිමිවරු අධිකරණය වෙත භාර නොවීය.අදාළ කරුණු සළකා බැලූ වැඩබැලු මහෙස්ත්‍රාත්වරයා නඩුව ප්‍රධාන මහෙස්ත්‍රාත්වරයා හමුවේ මේ මස 17 වන දින කැඳවීමට නියම කරමින් අටවන සැකකරුට වරෙන්තු නිකුත් කොට මේ මස 11වන දින පෙරවරු 9ට අක්මීමන දයාරතන හිමි ඇතුළු සෙසු හිමිවරුන් තිදෙනාට කොළඹ අපරාධ කොට්ඨාසය වෙත ගොස් සිද්ධියට අදාළව ප්‍රකාශ ලබා දෙන ලෙසට නියෝග කළේය.පැමිණිල්ල වෙනුවෙන් කොළඹ අපරාධ කොට්ඨාසයේ නිලධාරින් පෙනී සිටි අතර සැකකරුවන් වෙනුවෙන් නීතිඥ නලීන් හෙට්ටියාදුරේ මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n14030722</link>
    <topic>වාස්ගේ පෞද්ගලික සහකරුගෙන් රඳවා ප්‍රශ්න කිරීමේ කාලය දීර්ඝයි</topic>
    <author>සිරන්ජනි කුමාරි</author>
    <content>බම්බලපිටිය කෝටිපති ව්‍යාපාරික මොහොමඩ් සියාම් ඝාතනයේ සාක්කි වසන් කළ බව කියන හිටපු නියෝජ්‍ය පොලිස්පති වාස් ගුණවර්ධන මහතාගේ පෞද්ගලික සහකරු උප පොලිස් පරික්ෂකවරයා රහස් පොලිසියේ රඳවා ප්‍රශ්න කිරීමේ කාලය දීර්ඝ කිරීමට කොළඹ අතිරේක මහෙස්ත්‍රාත් මොහොමඩ් සහබ්දීන් මහතා ඊයේ (6) රහස් පොලිසියට අවසර ලබා දුන්නේය.සැකකරු රඳවා ප්‍රශ්න කිරීමට පොලිසිය වෙත ලබා දුන් කාලය ඊයේ අවසන්වීමත් සමඟ අධිකරණය වෙත කරුණු වාර්තා කළ රහස් පොලිසිය සැකකරු තවදුරටත් රැඳවුම්බාරයේ රඳවා ප්‍රශ්න කිරීමට දින 90වක කාලයක් අවශ්‍ය බවට අධිකරණය දැන්වීය.බිම් බෝම්බ පාර්සල් කිහිපයක් , ටී 56 ගිනි අවි 4ක්, ෂොට් ගන් 5ක්, පිස්තෝල 3 ක් හිටපු නියෝජ්‍ය පොලිස්පති වාස් ගුණවර්ධන මහතාගේ නිවෙසේ සිට නුවර ප්‍රදේශයට ප්‍රවාහනය කළ බවට සැකකරුගෙන් කරන ලද විමර්ශනවලදී තොරතුරු අනාවරණය වී ඇති බවත් ඒ සම්බන්ධ වැඩිදුර විමර්ශන පැවැත්වීමට අවශ්‍ය බවට රහස් පොලිසිය අධිකරණයට කරුණු දන්වා තිබිණ.ගිනි අවි සඟවා තැබීම, ගිනි අවි භාවිතය හා මනුෂ්‍ය ඝාතනයක සාක්කි වසන් කිරීම යන ‍චෝදනා යටතේ සැකකරු අධිකරණය වෙත ඉදිරිපත් කොට තිබිණ.රත්නායක මුදියන්සේලාගේ ඉරෝෂ් චමින්ද විල්ලවආරච්චි යන සැකකරු මෙසේ රහස් පොලිසියේ රඳවා ප්‍රශ්න කිරීමට අධිකරණය අවසර ලබා දුන්නේය.මොහොමඩ් සියාම් ඝාතන සිද්ධිය සම්බන්ධයෙන් පසුගිය දා කොළඹ අතිරේක මහෙස්ත්‍රාත් මොහොමඩ් සහබ්දීන් මහතා හමුවේ පොලිස් නිලධාරීන් දෙදෙනකු කරන ලද රහස් ප්‍රකාශයකට අනුව මෙම සැකකරු රහස් පොලිසිය මඟින් අත්අඩංගුවට ගෙන තිබිණ.රහස් පොලිසියේ විශේෂ විමර්ශන ඒකකයේ ස්ථානාධිපති පොලිස් පරික්ෂක රංජිත් මුණසිංහ මහතා අධිකරණය වෙත කරුණු ඉදිරිපත් කරනු ලැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n14030723</link>
    <topic>අාහාර සුරක්ෂිතතාව රටේ ස්වාධීනත්වයට ශක්තියක්</topic>
    <author>මහින්ද අලුත්ගෙදර</author>
    <content>රටේ ආහාර සුරක්ෂිතතාව ස්වෛරිභාවයට සහ ස්වාධීනත්වයට විශාල ශක්තියක් වන අතර එම සියලු කාර්යයන් සිදුකිරීමට ආණ්ඩුවට හැකි වූයේ සාමය ඇති කිරීම නිසා බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කරයි.බ්‍රිතාන්‍ය පාලකයන් ශ්‍රී ලංකාවේ කෘෂි ආර්ථික රටාව මුළුමනින් විනාශ කළ අතර එය නැවත නඟා සිටුවීම සඳහා සුවිශේෂි වැඩසටහන් රැසක් ක්‍රියාත්මක කළ බව සිහිපත් කරන බැසිල් රාජපක්ෂ මහතා එහි ප්‍රතිඵලයක් ලෙස විදේශ ආයෝජන වැඩිවීම, සංචාරකයන්ගේ පැමිණීමේ ප්‍රවර්ධනය, ඒක පුද්ගල ආදායම වැඩිවීම වැනි ක්ෂේත්‍රවල නව පිබිදීමක් ඇතිවු බවද ඒ පිළිබදව ඊර්ෂ්‍යාව සහ ක්‍රෝධයෙන් පසුවන පිරිස් විවිධාකාර චෝදනා නඟා ශ්‍රී ලංකාව අපකීර්තියට පත් කිරීමට තැත් කරන බවද ප්‍රකාශ කරයි. මෙවැනි අභියෝගවලට මුහුණදීමට රජය සූදානම් බවද ආර්ථික සංවර්ධන ඇමැතිවරයා සඳහන් කරයි.දොරින් දොරට, ගමින් ගමට ආර්ථික සංවර්ධනය සඳහා වූ ජාතික ආර්ථික සංවර්ධන සැලැස්ම ක්‍රියාවට නැංවීම රජයේ අරමුණ බව පෙන්වා දෙන ඇමැතිවරයා මේ යටතේ එක ගමකට එක වැඩක්, ගම නැඟුම, ග්‍රාමීය පාසල්වල සනීපාරක්ෂක පහසුකම්, පළාත් නැඟුම, දිවි නැඟුම, ජීවනෝපාය සංවර්ධනය, පුරන් කුඹුරු අස්වැද්දීම, වනජිවි සංරක්ෂණ සහ සුළු වාරිමාර්ග ප්‍රතිසංස්කරණය ආදී ක්ෂේත්‍රයන් ඔස්සේ සංවර්ධන ව්‍යාපෘති රැසක් ක්‍රියාත්මක බවද කියාසිටී.බහුතර ජනතා මතයට මුල්තැන දෙමින් ජනාධිපති මහින්ද රාජපක්ෂ මහතා විසින් ඉදිරිපත්කළ 2014 අයවැය ලේඛනයෙන් පුද්ගලයා, පවුල, ගම සහ පළාත මුල්කර ගත් දැවැන්ත ජාතික සංවර්ධන වැඩසටහන ක්‍රියාත්මක කිරීමට ප්‍රජා නායකයන්, මහජන නියෝජිතයන් සහ රාජ්‍ය නිලධාරින් එක්ව සංවර්ධන ඉලක්ක සපුරා ගැනීම උදෙසා දැනුවත් කිරීමේ වැඩසටහන රටපුරා දිස්ත්‍රික්ක 14ක පැවැත්වෙන බව සඳහන් කරන ඇමැතිවරයා එම වැඩසටහන මඟින් මහින්ද චින්තන ඉදිරි දැක්ම යටතේ මැදි ආදායම් රටක් ලෙස අලුත් ශ්‍රී ලංකාවක් ගොඩනැඟීමේ වැඩසටහන ක්‍රියාත්මක වන බවද පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n14030724</link>
    <topic>නඩුවක් ගොනු නොකිරීමට අල්ලස් ගත් සැරයන් කොටුවෙයි</topic>
    <author>අසේල කුරුළුවංශ</author>
    <content>නඩුවක් ගොනුකර නොසිටීම සඳහා පුද්ගලයෙකුගෙන් රුපියල් 4000ක මුදලක් අල්ලස් ලෙස ලබාගත් බව කියන සිද්ධියක් සම්බන්ධයෙන් පේරාදෙණිය පොලිසියේ පොලිස් සැරයන්වරයෙකු අල්ලස් හෝ දූෂණ විමර්ශන කොමිෂන් සභාවේ නිලධාරීන් විසින් ඊයේ (6) පස්වරුවේ අත්අඩංගුවට ගෙන තිබේ.ලොරියක කොටසකට වෙනත් ලොරියක කොටසක් නීති විරෝධි ලෙස බද්ධ කිරීමේ සිද්ධියකට අදාළව අත්අඩංගුවට පත්වූ අයෙකුගෙන් මෙම පොලිස් ‍සැරයන් වරයා මුදල් ලබාගෙන තිබෙන බව වාර්තාවෙයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n14030725</link>
    <topic>මත්ද්‍රව්‍ය ජාවාරම මැඬලීමේ දී සියලුම රාජ්‍ය නිලධාරීන්ට සුවිශේෂී වගකීමක් පැවරෙනවා</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>මත්ද්‍රව්‍ය ජාවාරම් මැඬලීමේ දී දේශපාලනඥයන්ට, පොලීසියට මෙන්ම රාජ්‍ය නිලධාරීන්ටත් සුවිශේෂී වගකීමක් පැවරී තිබෙන බව ජනාධිපති මහින්ද රාජපක්ෂ මහතා ප්‍රකාශ කළේය.රාජ්‍ය නිලධාරීන් තමන්ට පැවරී තිබෙන එම වගකීම් හරි හැටි ඉටු කළහොත් මේ රටේ යහපාලනය ඇති කිරීම වෙනුවෙන් විශේෂ කටයුත්තක් ඉතුරු නොවන බවත් ජනාධිපතිවරයා පැවැසීය. ජනාධිපති මහින්ද රාජපක්ෂ මහතා මෙසේ ප්‍රකාශ කළේ ග්‍රාම‍ නිලධාරී පත්වීම් 3802ක් ප්‍රදානය කිරීමේ උත්සවයට සුගතදාස ගෘහස්ථ ක්‍රීඩාංගණයේ දී ඊයේ (6) එක්වෙමිනි‍.රටක නීති සකසන්නේ මහජන සුබසෙත උදෙසා බැවින් එම නීති ක්‍රියාත්මක කිරීමේ දී මහජනතාවට බාධාවක් සිදු නොවිය යුතු බව ජනාධිපතිවරයා අවධාරණය කළේය. එදා රාජ්‍ය සේවයට කිසිවකුත් බඳවා නොගන්නා ලෙස චක්‍රලේඛ නිකුත් කළේ මේ රටේ රාජ්‍ය සේවය අඩාළ වී කඩා වැටෙනු දකින්නට කැමැති පිරිසක් බව පෙන්වා දුන් ජනාධිපතිවරයා වත්මන් රජය එම තත්ත්වය වෙනස් කොට රාජ්‍ය සේවය ශක්තිමත් කළ බව පැවසීය.රාජ්‍ය සේවයට බැඳෙන කවුරුත් ජනතා හදවත් හොඳින් හඳුනා ගත යුතු බවත් රාජ්‍ය සේවකයන් යනු ජනතාවගේ සේවකයන් බවත් ජනාධිපතිවරයා ප්‍රකාශ කළේය. සෑමවිටම ප්‍රමුඛතාව ලැබිය යුත්තේ අප සිතන දෙයට නොව ජනතාවගේ අවශ්‍යතාවට බවත් ජනාධිපතිවරයා අවධාරණය කළේය. අගමැති දි. මු. ජයරත්න, ජ්‍යෙෂ්ඨ ඇමැති පී. දයාරත්න, ඇමැතිවරුන් වන ඩබ්ලිව්. ඩී. ජේ. සෙනෙවිරත්න, රිෂාඩ් බදියුදීන්, නියෝජ්‍ය ඇමැතිවරුන් වන විජය දහනායක, ලක්ෂ්මන් වසන්ත පෙරේරා, රාජ්‍ය පරිපාලන හා ස්වදේශ කටයුතු අමාත්‍යාංශ ලේකම් පී. බී. ‍අබේකෝන් මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=n14030726</link>
    <topic>ශ්‍රී ලංකාවට සාමය උදා කරදුන් ජනපතිට ඇෆ්ගනිස්ථාන ජනපති කර්සායිගේ ප්‍රසාදය</topic>
    <author>ධනුෂ්ක ගොඩකුඹුර</author>
    <content>ලෝක ප්‍රජාව කුමක් ප්‍රකාශ කළත් මානව හිමිකම් සඳහා හොඳම සහතිකය වන්නේ රටක සාමය බව ඇෆ්ගනිස්ථානයේ ජනාධිපති හමීඩ් කර්සායි මහතා ප්‍රකාශ කළේය. මානව හිමිකම්වල දරුණුතම සතුරා යුද්ධය බව පැවසූ කර්සායි මහතා මානව සංවර්ධනයට හා සමෘද්ධියට මඟ සාමය බවත් ශ්‍රී ලංකාව එය අත්පත් කර ගැනීම පිළිබඳ සතුට පළ කරන බවත් පැවසීය.කර්සායි මහතා මේ අදහස් පළ කළේ ජනාධිපති මහින්ද රාජපක්ෂ මහතා සමඟ ජනාධිපති කාර්යාලයේ දී ඊයේ (6) පැවැති සාකච්ඡාවට එක්වෙමිනි.තෙදින නිල චාරිකාවක් සඳහා ශ්‍රී ලංකාවට පැමිණි ඇෆ්ගනිස්ථාන් ජනාධිපති හමීඩ් කර්සායි මහතා සහ ජනාධිපති මහින්ද රාජපක්‍ෂ මහතා අතර ද්විපාර්ශ්වික සාකච්ඡා ජනාධිපති කාර්යාලයේ දී පැවැත්විණ.රටට සාමය උදා කර දීම පිළිබඳ ප්‍රසාදය ජනාධිපති රාජපක්‍ෂ මහතාට පළ කළ කර්සායි මහතා තමාට සහ දූත පිරිසට ලැබුණු පිළිගැනීම සම්බන්ධයෙන් ජනාධිපතිතුමාට ස්තුතිය පළ කළේය.අප පොදු සංස්කෘතික උරුමයකින්, ශක්තිමත් මිතුදමකින් සහ කරුණු ගණනාවක් පිළිබඳ අන්‍යෝන්‍ය අවබෝධයකින් බැඳී සිටින දෙරටක් බව පැවසූ ජනාධිපතිතුමා කර්සායි මහතාගේ වත්මන් චාරිකාව දෙරට අතර මිත්‍රත්වයේ බැඳීම් තවත් ශක්තිමත් කිරීමට විශාල පිටිවහලක් බව පැවසීය.ශ්‍රී ලංකාවෙන් ලද උණුසුම් පිළිගැනීම තරම් පිළිගැනීමක් වෙනත් කිසිදු රටකින් තමන්ට නොලැබුණු බව පැවසූ කර්සායි මහතා එය තමාට පමණක් නොව ඇෆ්ගනිස්ථාන් ජනතාවටම ඉමහත් සතුටට හේතුවක් බව ප්‍රකාශ කළේය.ඇෆ්ගනිස්ථානය වර්තමානයේ මුහුණ පා සිටින අභියෝග පිළිබඳ ප්‍රකාශ කළ ජනාධිපති රාජපක්‍ෂ මහතා කර්සායි මහතාගේ නායකත්වය අගය කළේය.ඔබේ රටේ ඉතිහාසයේ මේ තීරණාත්මක සමයෙහි ඔබ ඇෆ්ගනිස්ථානයට දෙන ගතික නායකත්වය තමා අගය කරන බවත් ජනාධිපතිවරයා පැවසීය.ඇෆ්ගනිස්ථානයට දිගුකාලීන සාමය උදා කිරීමට ඔබ ගන්නා උත්සාහයට මගේ විශේෂ ප්‍රසාදය පළ කරනවා. ඇෆ්ගන් ජනතාව අභියෝග සාර්ථකව ජය ගනු ඇති බව මට විශ්වාසයි. ඉදිරි ජනාධිපතිවරණය සාමකාමී ලෙස නිම වනු ඇතැයි තමා ප්‍රාර්ථනය කරන බවත් හෙතෙම ප්‍රකාශ කළේය.සෞඛ්‍ය අමාත්‍ය මෛත්‍රීපාල සිරිසේන, යෞවන කටයුතු හා නිපුණතා සංවර්ධන අමාත්‍ය ඩලස් අලහප්පෙරුම , ක්‍රීඩා අමාත්‍ය මහින්දානන්ද අලුත්ගමගේ, ජාතික උරුමයන් පිළිබඳ අමාත්‍ය ජගත් බාලසූරිය, උසස් අධ්‍යාපන අමාත්‍ය එස්.බී. දිසානායක, ආයෝජන ප්‍රවර්ධන අමාත්‍ය ලක්‍ෂ්මන් යාපා අබේවර්ධන, වාණිජ හා කර්මාන්ත අමාත්‍ය රිෂාද් බදියුදීන්, ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල, විදේශ රැකියා ප්‍රවර්ධන හා සුබසාධන අමාත්‍ය ඩිලාන් පෙරේරා, විදේශ කටයුතු නියෝජ්‍ය අමාත්‍ය නියොමාල් පෙරේරා, ජනාධිපති ලේකම් ලලිත් වීරතුංග සහ මුදල් අමාත්‍යාංශ ලේකම් ආචාර්ය පී.බී. ජයසුන්දර මහත්වරුන් ඇතුළු පිරිසක් මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=r1403071</link>
    <topic>නුගේගොඩ ශාන්ත ජෝසප් බාලිකාවෝ සමස්ත ලංකා ගායනා තරගයෙන් පළමුතැනට</topic>
    <author>ඡායාරූපය -</author>
    <content>පාසල් අතර පවත්වන තරග ඉසව් අතර 2013 වසර වෙනුවෙන් පැවැත් වූ සමස්ත ලංකා සංගීත තරගයේදී සමූහ ගායනා හින්දි යන ශීර්ෂය යටතේ තරග කළ නුගේගොඩ ශාන්ත ජෝසප් බාලිකා මහා විද්‍යාලයට දිවයිනේ ප්‍රථම ස්ථානය හිමි වී ඇත.එම විද්‍යාලය අධ්‍යාපනයට මෙන්ම ක්‍රීඩාවට හා සංගීතයටද අතිදක්ෂ පාසලක් බවට එදා සිටම දෙස් විදෙස්හි කීර්තියට ‍ සහ ප්‍රසිද්ධියටද පත්ව තිබේ. මෙම ජයග්‍රහණය සඳහා විදුහල්පතිනි අසුන්තා චාන්දනී පෙරේරා මෙනවියගේ මඟපෙන්වීම මත සංගීත ආචාරිනී උදයංගනී ඉමියාවගේ මහත්මිය සංගීතයෙන්ද නර්තන ආචාරිනී ෂර්ලි දේවසුරේන්ද්‍ර මහත්මිය නර්තනයෙන්ද පුහුණු කිරීම් කටයුතු සාර්ථකව සිදු කර ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=r1403072</link>
    <topic>ගම්පහ උද්භිද උද්‍යානය නවීකරණයට පියවර</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ අස්ගිරිය - උද්භිද උද්‍යානය උද්භිද උද්‍යානයක්සේම ජනතාවට විවේකීව ගතකිරීමට සියලු පහසුකම්වලින් යුත් පරිසරයකින් යුතු ප්‍රදේශයක් ලෙසද ඉදිරියට සංවර්ධනය කිරීමට කටයුතු කරන්නේ යැයි උද්භිද හා සත්වෝද්‍යාන ප්‍රවර්ධන ඇමැති ජයරත්න හේරත් මහතා පැවසීය.අමාත්‍යවරයා මේ අදහස් පළකළේ ගම්පහ උද්භිද උද්‍යානයේ නවීකරණය කිරීම, ගම්පහ නගරයේ සිට නව ප්‍රවේශමාර්ගයක් ඇතිකිරීම උද්‍යානය ආශ්‍රිත යෝජිත නව සංවර්ධන කටයුතු සම්බන්ධව නිරීක්ෂණ චාරිකාවකට එක්වෙමිනි.3මෙහිදී තවදුරටත් අදහස් දැක්වූ ඇමැතිවරයා ගම්පහ නගර සංවර්ධන හා සමගාමීව මෙම ඓතිහාසික උද්භිද උද්‍යානයද, නැරඹීමට පැමිණෙන්නන්ගේ ආකර්ශනීය උද්‍යානයක් සේම, විවේක ගැනීමේ සුන්දර ප්‍රදේශයක් කරන බවද පැවසීය. දැනටම සාර්ථකව ක්‍රියාත්මක වන බෝට්ටු සේවාව තව තවත් දියුණු කිරීමට වාරිමාර්ග අංශයේ සහායද ලබාගන්නා බවත් පැවසීය.ඉදිරි සංවර්ධනයේදී නැරඹීමට පැමිණෙන්නන් හට ආහාරපාන, භෝජනාගාර පහසුකම් සහිත ව්‍යාපාරික ස්ථාන පහසුකම් ඇතිකිරීමට බලාපොරොත්තු වන අතර මේ සඳහා පෞද්ගලික අංශයේ සහාය ලබා රජයට වන වැය අඩුකිරීමට කටයුතු කරන බවද පැවසීය. ආර්ථික සංවර්ධන ඇමැති බැසිල් රාජපක්ෂ මහතාගේ විශේෂ සංවර්ධන ව්‍යාපෘති යටතේ ශීඝ්‍ර දියුණුවක් ලබාඇති, ගම්පහ ප්‍රදේශයේ මෙම උද්‍යානයද එලෙසම සංවර්ධනය කිරීමට කටයුතු කළයුතු බවත් කීය.ඉදිරි සංවර්ධන කටයුතු වලදී ප්‍රාදේශීය සංවර්ධන කමිටු රැස්වීම්වලටද මෙම සංවර්ධන යෝජනා ඉදිරිපත්කොට ප්‍රාදේශීය ලේකම්වරු සමඟද සාකච්ඡාකොට කටයුතු කළ යුතු බවද ඇමැතිවරයා අදාළ නිලධාරීන් දැනුවත් කළේය.මෙම යෝජිත සංවර්ධන ඉලක්කය සඳහා වැයවන මුදල ඇස්තමේන්තු සැකසීමෙන් පසු සඳහන්කළ හැකි බවත්, මෙම කටයුතු සාර්ථක කර ගැනීමට අප දෙපාර්තමේන්තුවේ අධ්‍යක්ෂ ජනරාල් ආචාර්ය සිරිල් විජේසුන්දර මහතා ඇතුළු අතිරේක ලේකම් ආනන්ද විජේසූරිය සහ අනිකුත් නිලධාරීන්ගේ කැපවීම අගය කරන බවත් ඇමැතිවරයා පැවසීය. මෙම අවස්ථාවට ඇමැතිවරයා සමඟ අධ්‍යක්ෂ ජනරාල් ආචාර්ය සිරිල් වි‍ජේසුන්දර මහතා ඇතුළු අමාත්‍යාංශයේ ජ්‍යෙෂ්ඨ නිලධාරීහුද, වාරිමාර්ග අංශයේ නිලධාරීහුද, ගම්පහ උද්භිද උද්‍යානයේ පරිපාලන නිලධාරිනී ඇතුළු කාර්ය මණ්ඩලයද එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=r1403073</link>
    <topic>හොරණ සංවර්ධනයට දසලක්ෂ 600 ක්</topic>
    <author>@එච්.කුලතිලක</author>
    <content>2014 වසරේ හොරණ මැතිවරණ කොට්ඨාසයේ සංවර්ධනයට ආර්ථික සංවර්ධන අමාත්‍යාංශය රුපියල් දසලක්ෂ 600 ක දැවන්ත මුදලක් ලබා දී ඇති බව කළුතර දිසා පාර්ලිමේන්තු මන්ත්‍රී හොරණ ශ්‍රී.ල.නි.ප.ප්‍රධාන සංවිධායක විදුර වික්‍රමනායක මහතා පැවසුවේය.ඒ සදහා මැතිවරණ කොට්ඨාසය තුළ දැනට යෝජිතව ඇති සහ අලුතින් කළයුතු ව්‍යපෘති සැලසුම් කඩිනම් කරණ ලෙසට ඒ මහතාගේ සභාපතිත්වයෙන් යුත් සම්බන්ධීකරණ කමිටු රැස්වීමේදී හොරණ ප්‍රාදේශීය ලේකම් කේ.ඒ ඩි.ආර්.නිශාන්ති ජයසිංහ මහත්මිය ප්‍රමුක රාජ්‍ය නිලධාරී මහත්ම මහත්මීන්ට එ් මහතා උපදෙස් ලබා දුන්නේය.හොරණ ප්‍රාදේශීය ලේකම් කාර්යාලයීය ශ්‍රවණනාගාරයේදී පැවති මෙම රැස්වීමේදී කනන්විල ගොවිජන සේවා මධ්‍යස්ථානටත්, හොරණ සමෘද්ධි මුලස්ථානයටත්,සම්බන්ධීකරණ කමිටු කාර්යාලයටත් ඔහුගේ පසුගිය වර්ෂයේ (2013) විමධ්‍යගත අරමුදලෙන් රු 2,40000 ක් වැයකර පරිගණක 03 ක් සහ ඒවා පරිහරණයට අදාළ මේස-පුටු කට්ටල 03 ක් ද ලබාදෙන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=r1403074</link>
    <topic>හොරණ සංවර්ධනයට දසලක්ෂ 600 ක්</topic>
    <author>@එච්.කුලතිලක</author>
    <content>2014 වසරේ හොරණ මැතිවරණ කොට්ඨාසයේ සංවර්ධනයට ආර්ථික සංවර්ධන අමාත්‍යාංශය රුපියල් දසලක්ෂ 600 ක දැවන්ත මුදලක් ලබා දී ඇති බව කළුතර දිසා පාර්ලිමේන්තු මන්ත්‍රී හොරණ ශ්‍රී.ල.නි.ප.ප්‍රධාන සංවිධායක විදුර වික්‍රමනායක මහතා පැවසුවේය.ඒ සදහා මැතිවරණ කොට්ඨාසය තුළ දැනට යෝජිතව ඇති සහ අලුතින් කළයුතු ව්‍යපෘති සැලසුම් කඩිනම් කරණ ලෙසට ඒ මහතාගේ සභාපතිත්වයෙන් යුත් සම්බන්ධීකරණ කමිටු රැස්වීමේදී හොරණ ප්‍රාදේශීය ලේකම් කේ.ඒ ඩි.ආර්.නිශාන්ති ජයසිංහ මහත්මිය ප්‍රමුක රාජ්‍ය නිලධාරී මහත්ම මහත්මීන්ට එ් මහතා උපදෙස් ලබා දුන්නේය.හොරණ ප්‍රාදේශීය ලේකම් කාර්යාලයීය ශ්‍රවණනාගාරයේදී පැවති මෙම රැස්වීමේදී කනන්විල ගොවිජන සේවා මධ්‍යස්ථානටත්, හොරණ සමෘද්ධි මුලස්ථානයටත්,සම්බන්ධීකරණ කමිටු කාර්යාලයටත් ඔහුගේ පසුගිය වර්ෂයේ (2013) විමධ්‍යගත අරමුදලෙන් රු 2,40000 ක් වැයකර පරිගණක 03 ක් සහ ඒවා පරිහරණයට අදාළ මේස-පුටු කට්ටල 03 ක් ද ලබාදෙන ලදී..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=r1403075</link>
    <topic>ආබාධිත සෙබළා දෙනෙත් අඳ දරුවා සමඟ අසරණයි</topic>
    <author>අසේල කුරුළුවංශ</author>
    <content>කුරිරු ත්‍රස්තවාදයෙන් මව්බිම බේරා ගැනීමට දිවි නොතකා සටන් වැද සිටියදී ජයසිකුරු මෙහෙයුම අතරතුර ඕළුමඩ ප්‍රද්ශයේදී ත්‍රස්තවාදීන්ගේ මෝටාර් ප්‍රහාරයකට ලක්ව පූර්ණ ආබාධිත තත්ත්වයට පත්වූ නිහාල් සිල්වා මහතා අද දැඩි ආර්ථික දුෂ්කරතා මධ්‍යයේ ජීවිත සටන ජයගැනීමට උත්සහ ගනිමින් සිටියි. ඉන්න හිටින්නට ස්ථිර නිවහනක් නොමැති ඔහු තම දෙනෙත් අඳ පුතුට පෙනීම ලබාදීම සඳහා පුතු උපන් දා සිට ගෙවුණු හත් වසර තුළ වියදම් කළ මුදල් කන්දරාව අති විශාලය.පූර්ණ ආබාධිත සෙබළකු ලෙස යුද හමුදාවෙන් විශ්‍රාම ගිය පසු ලද වැටුපෙන් බිරිය නිරංගිකා වික්‍රමසිංහ හා සතුටින් ජීවිකාව ගෙන ගිය නිහාල්ගේ ජීවිතය උඩු යටිකුරු වූයේ පුංචි පුතු උපන් දිනයේදීය. මාස හයේදී අඩු බර දරුවකු ලෙස මෙලොව එළිය දුටු එම දරුවාට මාස ගණනාවක් නොමේරු ළදුරු ඒකකයේ ප්‍රතිකාර ලබා දීමෙන් පසු ජීවත්වන්නට වාසනාව උදාවූ නමුත් දෑසින් මෙලොව එළිය දකින්නට වාසනාව නොලද්දේය.“මම 1992 වසරේදී යුද හමුදාවට බැඳුණා අටවන ගැමුණු බළකායට අනුයුක්තව සේවය කරමින් සිටියදී 1998 ජයසිකුරු මෙහෙයුමේදී මෝටාර් ප්‍රහාරයක් එල්ල වී බරපතළ ලෙස තුවාල ලැබුවා. වම් අත කෑලි වලට කැඩී ගියා. හිසට සිදුවූ දරුණු තුවාල නිසා දකුණු කකුල අප්‍රාණික වුනා. හමුදා රෝහලේ වසර දෙකක් පමණ නේවාසිකව ප්‍රතිකාර ගත්තා. පූර්ණ ආබාධිත සෙබළෙක් ලෙස හමුදා සේවයෙන් විශ්‍රාම ගෙන සිටියදී 2006 වසරේදී නිරංගිකා හමුවුණා. ඇය මගේ ආබාධිත තත්ත්වයද නොසලකා විවාහ වීමට කැමති වුණා යැයි නිහාල් පවසයි.අපිටම කියලා ස්ථිර නිවෙසක් නැහැ. දරුවාගේ අසනීපයට ලොකු මුදලක් වැය වුණා. දරුවා ඉගෙන ගන්නේ දොඩම්වෙල අඳ බිහිරි විදුහලෙයි. කුණ්ඩසාලේ යක්ගහපිටියේ ඉඳලා හැමදාම පුතාව ඉස්කෝලෙට ගේන්න ඕන. මම පුතාව ඒකකරගෙන ඇවිත් ඉස්කෝලෙ ඇරෙනකල් ඉන්නවා.පුතාගේ අසනීපයට අදත් වියදම් කරනවා. දැන් පුතාට ප්‍රතිකාර ගන්නේ අනුරාධපුරයේ සිංහල ආයුර්වේද වෛද්‍යවරයකුගෙන්. පුතාට යන්තම් ආලෝකය පේනවා කියලා කියනවා. ගන්න පඩිය මේ ඔක්කොම වැඩවලට මදි නිසා ණයට සල්ලි ගත්තා. ලොකු මුදලක් මේ වෙද්දි මම ණයයි. මේ ඉන්න ගෙදරට කුලී මාස පහකින් දීලා නැහැ. ගෙදරින් දැන් යන්න කියනවා. ඇස් පේන‍්නෙ නැති පුතාට දෙන්න තියෙන එකම දේ අධ්‍යාපනයයි. මට නුවරට කිට්ටුවෙන් පුංචි ඉඩම් කැබැල්ලක් ලබා දෙන කෙනෙක් ඉන්නවානම් පිං අයිති වෙනවා. බොහෝ ආර්ථික දුෂ්කරතා මධ්‍යයේ ජීවත්වන නිහාල්ගේ ජීවිතයට අත්වැලක් විය හැකි අයෙකු වේ නම් මැණික්හින්න මහජන බැංකුවේ අංක 157 200 1600 41246 ගිණුමට මුදල් බැර කරන ලෙස හෝ අංක 0778383139 දුරකතනයට දන්වන ලෙස නිහාල් සිල්වා මහතා ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=r1403076</link>
    <topic>ඉඩම් ආරවුල සමථයකට</topic>
    <author>@ පාණදුර සමුහ කපිල සෝමරත්න</author>
    <content>වාද්දුව තල්පිටියේ ඉඩමක් සම්බන්ධයෙන් 02-03-14 දින ඇතිවු අරගලයක් පාණදුර ‍සහ වාද්දුව පොලිසියේ උසස් නිලධාරීන් පැමිණ සමථයකට පත්කර වාද්දුව තල්පිටියේ බෝධිරාජාරාමයට පොලිස් ආරක්ෂාව සපයනලදී පන්සලට යාව ඇති ඉඩමක චෛත්‍යයක් ඉදිකිරීමට තැත්කිරීමේදී අරගලය පටන්ගෙන ඇත.ගැමියෝ විශාල පිරිසක් විහාරය අභියසට රොක්වුහ මෙම ඉඩම බස්නාහිර පළාත් සභාවේ හිටපු ඇමතිවරයකුට අයත් බව පොලිය පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=r1403077</link>
    <topic>හෙරොයින් ගෙනා පකිස්තානුවා ජීවිතාන්තය තෙක් හිරේට</topic>
    <author>මීගමුව විශේෂ - එච්. ප්‍රනාන්දු</author>
    <content>ගමන් මල්ලක හැඬලයක සඟවා ගෙන පාකිස්තානයේ සිට ශ්‍රී ලංකාවට හෙරොයින් ගෙන ආ පකිස්තානු ජාතිකයකුට මීගමුව මහාධිකරණ විනිසුරු එම්. එම්. ඒ. ගෆූර් මහතා බරපතළ වැඩ ඇතිව ජීවිතාන්තය දක්වා වූ සිර දඬුවමක් නියම කළේය.පාකිස්තානු ජාතික මාස්මොත්‍ර මහමුඩ් රසීඩ් (32) නමැත්තාට මෙසේ දඬුවම් නියම විය.විත්තිකරුවූ රසීඩ් නමැත්තා 2012 ජනවාරි මස 1 වෙනි දින හෝ ඊට ආසන්න දිනකදී හෙරොයින් ග්‍රෑම් 101.20ක් ගුවන් මගින් ශ්‍රී ලංකාවට ගෙනෙන ලදැයිද, ළඟ තබා ගන්නා ලදැයි ද, ජාවාරම් කරන ලදැයිද මෙම නඩුවෙන් චෝදනා ලැබ සිටියේය.විත්තිකරු ඔහුට එරෙහිව නගා තිබූ චෝදනා 3ටම වරද පිළිගත්තේය.විත්තිකරු මෙම හෙරොයින් සඟවා ගෙනැවිත් තිබුණේ ඔහු ගෙන ආ ගමන් මල්ලක හැඬලයක් තුළ සඟවා ගෙනයි.රජයේ නීතිඥ සුහර්සි හේරත් මහත්මිය මෙම නඩුවේ පැමිණිල්ල වෙනුවෙන් පෙනී සිටියා ය. නීතිඥ ගයනි පෙරේරා මෙනවිය විත්තිය වෙනුවෙන් පෙනී සිටියාය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=r1403078</link>
    <topic>ගුල්ලන් සහිත කඩල අලෙවියට තබලා</topic>
    <author>ගම්පහ සංචාරක - නිමල් ජයසිංහ</author>
    <content>කෘමි සතුන් සහිත කඩල අලෙවියට තබාගත් වෙළෙන්දකු සහ කල්ඉකුත්වූ තුනපහකුඩු පැකට් සෞඛ්‍යයට අහිතකර අයුරින් අලෙවියට තබාගෙන සිටි වෙළෙන්දකු ද ගම්පහ අධිකරණයට ඉදිරිපත් කරනු ලදුව දෙදෙනාම චෝදනාවට වරද පිළිගත් හෙයින් එක් අයකුට රුපියල් පන්දහස බැගින් දෙදෙනාටම රුපියල් දසදහසක දඩයක් ගම්පහ අතිරේක මහේස්ත්‍රාත් සහ අතිරේක දිසාවිනිසුරු හේසාන්ත ද මෙල් මහතා නියම ක‍ළේය.පැමිණිල්ල ගම්පහ දිසා මහජන සෞඛ්‍ය පරීක්ෂකවරු ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=r1403079</link>
    <topic>සැමියාගේ අනියම් බිරිය ගෙට බලෙන් පැන බිරියට පහර දී රන් මාලය කඩාගෙන</topic>
    <author>මාතර සමූහ ඩබ්ලිව්. පී. ධර්මසේන</author>
    <content>සැමියාගේ අනියම් බිරිය නිවෙසට ඇවිත් නීත්‍යානුකූල බිරිඳට පහර දී නිවසේ බඩු මුට්ටුද කුඩුකර රුපියල් 50,000ක් වටිනා රන් මාලය කොල්ලකා ඇත.සිද්ධියෙන් තුවාල වූ තිහගොඩ රජගල්ගොඩ පදිංචි 56 හැවිරිදි කාන්තාවක් මාතර රෝහලට ඇතුළත් කර ඇත.සිද්ධිය සැළවෙන අයුරු මෙසේය. මේ තුවාලකාරියගේ සැමියා සමඟ අනියම් සම්බන්ධයක් පැවැත්වූ තිහගොඩ බටුවිට 50 හැවිරිදි කාන්තාවක් පසුගිය 28 දින දහවල් 12.00ට පමණ තුවාලකාරියගේ නිවසට කඩා වැදී ඇගේ බෙල්ලෙන් අල්ලා අතින් පයින් පහර දී ඇයගේ කර බැඳි මාලය ද කඩාගෙන නිවසේ තිබූ බටු මුට්ටු පොළවේ ගසා කුඩුකර දමා පලා ගොස් ඇත. තුවාල ලැබූ තැනැත්තිය මාතර රෝහලට ඇතුළත් කළ පසු පොලිසියට කටඋත්තරයක් දෙමින් මාලය කොල්ලකෑම පිළිබඳ නැවත ප්‍රකාශයක් දී ඇත. අදාළ සැකකාරිය කඹුරුපිටිය පොලිසියෙන් අත්අඩංගුවට ගෙන දෙයියන්දර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=r14030710</link>
    <topic>‘ජැක්’ ‍ෙගන් තවත් වික්‍රමයක්</topic>
    <author>ගම්පොළ සමූහ</author>
    <content>පිස්තෝලයක් හා පිහියක් රැගෙන නාවලපිටිය මාපාකන්ද ගල්පොත්ත ප්‍රදේශයේ ව්‍යාපාරිකයකුගේ නිවසක් මංකොල්ලකෑමට සූදානම් වූ සොරු කණ්ඩායමක ප්‍රධාන සැකකරු අල්ලා දීමට නාවලපිටිය නිල සුනඛ අංශයේ ‘ජැක්’ නම් සුනඛයා සමත්ව ඇත.මාපාකන්ද ගල්පොත්ත පදිංචි මේ ව්‍යාපාරිකයා සිය දෙමහල් නිවසේ උඩුමහලේ බිරිය හා කුඩා දරු දෙදෙනා සමඟ නිදා සිටියදී රාත්‍රී 12.30 ට පමණ හොරු නිවස අසල ලයිට් කණුවෙන් උඩට නැඟ ඔවුන්ගේ කාමරයට ගොස් ඇත.එක් අයෙකු අත පිස්තෝලයක් හා අනෙකා අත පිහියක් ද තිබී ඇති අතර එහිදී ව්‍යාපාරිකයාට ඇහැරී පිස්තෝලය අත තිබූ අයට පහරදීමෙන් ඔහු පැන ගොස් ඇත. අනතුරුව පිහිය තිබූ හොරා සමග පොරබැදීමෙන් ව්‍යාපාරිකයා සහ සොරා ද තුවාල ලබා ඔහු පිහිය දමා පැන ගොස් ඇත.නාවලපිටිය පොලිසිය සොරුන් දමා ගිය පිහිය හා පිස්තෝලය නිල සුනඛ අංශයේ ‘ජැක්’ හට ඉව කිරීමට දී ඇත.ඒ අනුව මේ නිල සුනඛයා කිලෝමීටරයකට වඩා දුර ගොස් සැඟවී සිටි සැකකරු සොයා ඔහුගේ ඇඟට පැන ඇත. එතැන් සිට කඳු පල්ලම් හා වැල් පාලම් උඩින් කිලෝමීටර් 2 ක් පමණ දිව පොලිසිය හා ප්‍රදේශවාසීන් එක්ව හොරාව අල්ලාගෙන ඇත.තුවාල ලබා ඇති ව්‍යාපාරිකයා නාවලපිටිය රෝහලට ඇතුළත් කොට ඇත. පිහි පහර වැදීම නිසා තුවාල ලැබූ සැකකරුට ද ප්‍රතිකාර ලබා දේ.ගම්පොළ කොට්ඨාස භාර ජ්‍යෙෂ්ඨ පොලිස් අධිකාරි ගාමිණී පෙරේරා, ස. පො. අධිකාරි කපිල සෙනවිරත්න, නාවලපිටිය පොලිස් ස්ථානාධිපති විජිත කුමාර යන මහත්වරුන්ගේ උපදෙස් මත අපරාධ අංශයේ පො. ප. දොලවත්ත, කා. පො. කො. සමන්මලී, නිල සුනඛ අංශයේ පොලිස් කොස්තාපල් නිශ්ශංක ප්‍රදීප් ඇතුළු නිලධාරී කණ්ඩායමක් හා නිල සුනඛ ‘ජැක්’ මේ පරීක්ෂණවලට සහය වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=s1403071</link>
    <topic>නායකත්වයේ ඉනිම ශ්‍රී ලංකාවට ජය ගෙනදෙයි</topic>
    <author/>
    <content>නායක ඇන්ජලෝ මැතිව්ස්ගේ සටන්කාමී පිතිහරඹය හේතුවෙන් ආසියානු කුසලාන ක්‍රිකට් තරගමාලාවේ ඊයේ ධකාහිදී පැවැති මූලික වටයේ අවසන් තරගයෙන් සත්කාරක බංග්ලාදේශය පරදා කඩුලු 3ක ජයක් හිමිකර ගැනීමට ශ්‍රී ලංකා පිල සමත්විය.කෙසේ වෙතත් ශ්‍රී ලංකාව කලින්ම අවසන් තරගයට සුදුසුකම් ලබාසිටි අතර පාකිස්තානය සමග එම තරගය හෙට (8) පැවැත්වේ.බංග්ලාදේශය පළමුව පන්දුවට පහරදෙමින් ලකුණු 204ක් රැස්කළ අතර ජයග්‍රාහී ඉලක්කය පසුකිරීමට ශ්‍රී ලංකාව සමත්වුයේ කඩුලු 7ක් දැවී ඉනිම නිමවීමට පන්දු 6ක් ඉතිරිව තිබියදීය.ළහිරු තිරිමාන්න සමගින් ශ්‍රී ලංකා ඉනිම ඇරැඹු කුසල් ජනිත් පෙරේරාට ඊයේ තරගයේදී මුහුණදීමට හැකි වුයේ පන්දු 2කට පමණි. පළමු ඕවරයේ දෙවැනි පන්දුවෙන් කඩුලු රකින එනාමුල් හක් උඩ පන්දුවක් රැකගැනීමෙන් කුසල් ලකුණු නොලබා දැවී ගිය අතර තෙවැනි ඕවරයේ පළමු පන්දුවට කුමාර් සංගක්කාර පළමු ස්ලිප්හී සිටි නසීර් හුසේන් අතට උඩ පන්දුවක් දෙමින් ලකුණු 2කට දැවී ගියේය. මේ කඩුලු දෙකම අල් අමීන් හුසෙන්ගේ පන්දු හමුවේ බිඳ වැටිණි.ඊයේ තරගයේදීද මහේල ජයවර්ධනට සාර්ථක වීමේ අවස්ථාව ලබානොදුන් බංග්ලාදේශ පන්දු රකින්නන් ලකුණු ලබාගැනීමට පෙර ඔහු දුවද්දී දැවී යෑමට හසුකර ගත්තේය. ලකුණු 8කට කඩුලු 3ක් බිඳ වැටී තිබියදී තිරිමාන්න සමගින් එක්වු අශාන් ප්‍රියංජන (24) ඉනිම ගොඩනැගීමට උත්සහ කළේය. ශ්‍රී ලංකා ලකුණු පුවරුව 75ක් වෙද්දී තිරිමාන්නගේ ඉනිමද නිමාවට පත්විය. තිරිමාන්න ලකුණු 33ක් රැස් කළේ හතරේ පහර 3ක් සමගින් පන්දු 60කිනි.කඩුලු 5ක් ලකුණු 75කට බිඳ වැටී තිබියදී ඉනිම ගොඩනැගීමට නායක ඇන්ජලෝ මැතිව්ස් සමගින් එක්වු චතුරංග ද සිල්වා මුළු ලකුණු සංඛ්‍යාව 157දක්වා ඉදිරියට ගෙන යමින් ශ්‍රී ලංකා ජයග්‍රහණයේ මාවත විවර කළේය. තම මංගල අර්ධ ශතකය කරා ගමන් කරමින් සිටි චතුරංග, එනාමුල් හක් උඩ පන්දුවක් රැක ගැනීමෙන් දැවී ගියේය. පන්දු 52කට මුහුණදුන් චතුරංග හතරේ පහර 5ක් සමගින් ලකුණු 44ක් රැස් කළේය. දෙදෙනා එක්ව ලකුණු 82ක සබඳතාවක් ගොඩනගා තිබිණි. ඉනිමේ 49වැනි ඕවරයේ අවසන් පන්දුවට මැතිව්ස් හයේ පහරක් එල්ලකරමින් තරගයේ ජයග්‍රහණය හිමිකර ගත්තේය. නොදැවී ලකුණු 74ක් රැස්කළ මැතිව්ස්ගේ ඉනිමට පන්දු 103කදී හතරේ පහර 7ක් හා හයේ පහරක් ඇතුළත් විය.බංග්ලාදේශ ඉනිම ඇරැඹීමට පිටියට පිවිසි එනාමුල් හක් සහ ෂම්සූර් රහ්මාන් (39) පළමු කඩුල්ලට ලකුණු 74ක සම්බන්ධතාවක් ‍‍ගොඩනැගීමට ඕවර 18.2ක් වැය ක‍ළහ. බංග්ලාදේශ ඉනිමේ පළමු හා දෙවැනි කඩුල්ල අජන්ත මෙන්ඩිස්ගේ එක් ඕවරයකදී බිඳ වැටිණි. නායක මුෂ්ෆිකාර් රහීම් ලකුණු 4කට දැවී ගිය අතර එනාමුල් හක් සිය අර්ධ ශතකය පෙනි පෙනී ලකුණු 49කට දැවී ගියේය. ෂකීබ් අල් හසන් ලකුණු 20කට දැවී යනවිට බංග්ලාදේශ ඉනිම කඩුලු 5කට ලකුණු 119ක් විය.ඉන් අනතුරුව නසීර් හොසේන් හා මහ්මුදුල්ලා එක්ව 6වැනි කඩුල්ලට ලකුණු 55ක සම්බන්ධතාවක් ගොඩ නැගූහ. දෙදෙනාම දැවී ගියේ ලකුණු 30 බැගින් ලබා සිටියදීය. ඒ කඩුලු ‍2ම හිමිවූයේ සුරංග ලක්මාල්ටය. තිසර පෙරේරා යැවූ ඉනිමේ අවසන් ඕවරයේ දී පිට පිට කඩුලු දෙකක් බිඳ වැටිණි. දැවී ගිය පිතිකරුවන් වූයේ සියාවුල් රහ්මාන් සහ රුබෙල් හොසේන්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=s1403072</link>
    <topic>නෙට්බෝල් උප සභාපති තනතුරු 5ට 10ක් නාම යෝජනා දෙති</topic>
    <author>ප්‍රින්ස් ගුණසේකර</author>
    <content>ශ්‍රී ලංකා නෙට්බෝල් සම්මේලනයේ උප සභාපති තනතුරු 5ක් උදෙසා දස දෙනකු තරග බිමට පිවිසෙයි. එමෙන්ම නියෝජ්‍ය ලේකම් තනතුරට සිවුදෙනකුද, නියෝජ්‍ය සභාපති තනතුරට දෙදෙනකු, භාණ්ඩාගාරික තනතුරට තිදෙනකු, තරග ලේකම් තනතුරට දෙදෙනකු, නියෝජ්‍ය තරග ලේකම් තනතුරට තිදෙනකු හා සම්බන්ධීකරණ නිලධාරී තනතුරට දෙදෙනකු තරග වදිති.සභාපති තනතුර පමණක් නිතර‍ගයෙන් තේරී පත්ව සිටින අතර දැනට සභාපති ලෙස සිටින වික්ටෝරියා ලක්ෂ්මි ඉදිරි වසර දෙකක කාලයේදී ප්‍රධානියා ලෙස කටයුතු කිරීමට නියමිතය.හිටපු නිලධාරිණියන් තිදෙනකු මෙවර නෙට්බෝල් සම්මේලනයේ නිලතලවලට නාමයෝජනා භාරදී නොතිබීම විශේෂත්වයකි. ලේකම් ශ්‍යාමා කුරේ, භාණ්ඩාගාරික දිනෙලි පිටිගලආරච්චි හා නියෝජ්‍ය භාණ්ඩාගාරික අමරා නානායක්කාර යන මහත්මින් නෙට්බෝල් පරිපාලනයෙන් ඉවත්වීමට තීරණය කර ඇති බැවින් නාමයෝජනා ලබාදීමට ඉදිරිපත්ව නොමැත.මේ අතර උප සභාපති තනතුරට ඉදිරිපත් කළ නාමයෝජනා 2ක් ප්‍රතික්ෂේපවී ඇතැයි වාර්තා වේ. ඩෙසීමා ප්‍රනාන්දු හා පද්මා ගුණවර්ධන යන මහත්මීන්ගේ නාමයෝජනා පත්‍රවල අඩුපාඩු තිබීම හේතුවෙන් එම නාමයෝජනා දෙක ප්‍රතික්ෂේපවී ඇතැයි නෙට්බෝල් සම්මේලන ආරංචි මාර්ග පැවැසීය.නියෝජ්‍ය සභාපති තනතුරට ට්‍රික්සි නානායක්කාර හා යෙස්මින් ධර්මරත්න යන මහත්මීන් නාමයෝජනා භාර දුන්හ. ට්‍රික්සි නානායක්කාර මහත්මිය හිටපු සභාපතිවරියක් වු අතර යෙස්මින් ධර්මරත්න මහත්මිය හිටපු ලේකම්වරියක් වුවාය.නියෝජ්‍ය භාණ්ඩාගාරික තනතුරට දමයන්ති ජයතිලක, සුමිත්‍රා කුමාරී හා සනෝජා බිබිලේ යන මහත්මීහු තරග වදිති. දමයන්ති ජයතිලක මහත්මිය ශ්‍රී ලංකා නෙට්බෝල් පිලේ හිටපු නායිකාවක් මෙන්ම නෙට්බෝල් සම්මේලනයේ හිටපු ලේකම්වරියද වෙයි. සනෝජා බිබිලේ ද නෙට්බෝල් පරිපාලනයේ කලක් කටයුතු කළ අයෙකි. නෙට්බෝල් නිලවරණය මේ 22දා ක්‍රීඩා අමාත්‍යාංශ ශ්‍රවණාගාරයේදී පැවැත්වේ.ශ්‍රී ලංකා නෙට්බෝල් සම්මේලනයේ නාම යෝජනා: සභාපති-වික්ටෝරියා ලක්ෂ්මි (නිතරගයෙන්), නි.සභාපති (තනතුරු 1යි)-ට්‍රික්සි නානායක්කාර, යෙස්මින් ධර්මරත්න, ලේකම් (තනතුරු 1යි) කුසුම් එඩ්වඩ්, ශිරෝමී කුරුප්පු, නි.ලේකම් (තනතුරු 1යි)-චම්පා රංජනී, සුමිත්‍රා කුමාරි, සුධර්මා ජයවර්ධන, සී.කේ.පලි‍හේන, භාණ්ඩාගාරික (තනතුරු 1යි)-රූපා ගුණසේකර, ඩබ්ලිව්.ඒ.සංජීවනී වනසිංහ, නි.භාණ්ඩාගාරික (තනතුරු 1යි)-දමයන්ති ජයතිලක, සුමිත්‍රා කුමාරි, සනෝජා බිබිලේ, උප සභාපති (තනතුරු 5යි)-යමුනා සඳමාලි, නිලුකා ප්‍රසාදී, චම්පා ගුණවර්ධන, සුරේන්ද්‍රනී සිත්තම්පලන්, තුෂාරා සමරතුංග, චන්ද්‍රිකා සිල්වා, ලලිතා ද සිල්වා, ශිරෝමී කුරුප්පු, දේවි අපොන්සු, වජිරා පුෂ්පකුමාරි, තරග ලේකම් (තනතුරු 1යි)-සුමිත්‍රා කුමාරි, සුධර්මා ජයවර්ධන, කුමාරි ගමගේ, සම්බන්ධීකරණ නිලධාරී (තනතුරු 1යි)-ඔලිවියා ගමගේ, ජයන්ති සෝමසේකරන්..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=s1403073</link>
    <topic>කරාටේ පාලනය අතුරු කමිටුවකට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා කරාටේ සම්මේලනය විසුරුවා අතුරු කමිටුවක් නම් කිරීමට ක්‍රීඩා ඇමැති මහින්දානන්ද අලුත්ගමගේ මහතා පියවර ගත්තේය. කරාටේ අතුරු කමිටු සභාපති ලෙස ගාමිණී විජය බණ්ඩාර මහතා කටයුතු කරන අතර ලේකම් අනුර කත්‍රිආරච්චි මහතා වේ. භාණ්්ඩාගාරික ගයාන් සමින්ද, සාමාජිකයින් ලෙස කේ.රාමචන්ද්‍ර හා ක්ලෙමන්ට් ද සොයිසා යන මහත්වරු කටයුතු කරති.වසර දෙකක කාලයකට කරාටේ සම්මේලනයේ නිලතල පසුගිය වර්ෂයේ සිට පත්වු හෙයින් අලුතින් පත්කළ අතුරු පාලන කමිටුව වසරක් පරිපාලන කටයුතු ගෙන යනු ඇත. කරාටේ සම්මේලනයේ අහිතකර ක්‍රියා පිළිබඳ ක්‍රීඩා ඇමැති මහින්දානන්ද අලුත්ගමගේ මහතා වෙත පැමිණිලි රාශියක් ලැබී තිබුණු හෙයින් ඒවා‍ සොයා බැලීමට ක්‍රීඩා විද්‍යායතනයේ අධ්‍යක්ෂ ශාන්ත වීරසිංහ මහතාගේ ප්‍රධානත්වයෙන් කමිටුවක් පත් කළ අතර එහි නිගමනයවී තිබුණේ සම්මේලනය විසුරුවා අතුරු පාලක කමිටුවක් පත්කළ යුතු බවයි.කරාටේ සම්මේලනයේ නිලධාරීන්ගේ ක්‍රියා හේතුවෙන් ක්‍රීඩාවට හා ක්‍රීඩකයන්ට අහිතකර බලපෑම් ඇතිවන බව එම කමිටුව පෙන්වාදී තිබුණි. පාර්ශව කිහිපයකින් ලබාගත් සාක්ෂි අනුව විදේශ සංචාර කිහිපයකදීම හිටපු නිලධාරීන් වගකීම් පැහැර හැර ඇති බව අනාවරණයවී ඇත.මේ හේතුවෙන් අන්තර්ජාතික ජයග්‍රහණ පිළිබඳ තබා තිබු බලාපොරොත්තු ගිලිහීගොස් ඇති අතර ක්‍රීඩක ක්‍රීඩිකාවන් රැසක් අපහසුතාවටද ලක්ව ඇති බව කමිටුව පෙන්වා දී තිබුණි. කරාටේ සම්මේලනයේ ප්‍රධාන නිලධාරීන් දෙදෙනා දිගින් දිගටම විරුද්ධ මතවාද දැරීම හේතුවෙන් ක්‍රීඩාවේ දියුණුවට බාධා ඇතිවී තිබෙන අතර රැස්වීම්ද කඩාකප්පල්කාරී තත්ත්වයකට පත්ව තිබුණි. සම්මේලනයේ මුදල් පාලනයද යහපත් මට්ටමක නොතිබූ බව අනාවරණයවී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=s1403074</link>
    <topic>නාවික හමුදාව සහ හැව්ලොක්ස් පිල ක්ලිෆර්ඩ් කුසලාන අවසන් තරගයට</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් පළමු කොටසේ ලීග් ශූරයන් වන නාවික හමුදා කණ්ඩායම සහ පසුගිය වසරේ ශූරයන් වූ හැව්ලොක්ස් කණ්ඩායම ඩයලොග් ක්ලිෆර්ඩ් කුසලාන පිළිමලුන් පිටුදැකීමේ රගර් තරගාවලියේ අවසන් මහා තරගයට සුදුසුකම් ලැබීමට සමත්වූහ. දෙපිල අතර අවසන් මහා තරගය ලබන 9වැනිදා පස්වරු 6.30ට කොළඹ තුරඟ තරග පිටියේ දී පැවැත්වේ.‍මේ තරගාවලියේ අවසන් පූර්ව වටයේ දී අප්කන්ට්‍රි ලයන්ස් පිල ලකුණු 35-25කින් පරාජය කිරීමට‍ රෝහිත රාජපක්ෂගේ නායකත්වයෙන් යුතු නාවික හමුදා කණ්ඩායම සමත්වූ අතර දෙවැනි අවසන් පූර්ව තරගයෙන් මහනුවර ක්‍රීඩා සමාජයට එරෙහිව ලකුණු 22-16ක ජයක් අත්කර ගැනීමට හැව්ලොක්ස් කණ්ඩායම සමත්විය.අප්කන්ට්‍රි ලයන්ස් පිල සමග පැවැති අවසන් පූර්ව වටයේ තරගයේ පළමු භාගයේ ලකුණු 20-6ක් ලෙස පෙරමුණ ගත් නාවික හමුදා පිල තරගය නිමා කළේ ගෝල් 3ක්, උත්සාහක දිනුමක් සහ දඬුවම් පහර තුනක් රැස් කරමිනි. ප්‍රතිවාදී අප්කන්ට්‍රි ලයන්ස් කණ්ඩායමට රැස් කිරීමට හැකිවූයේ ‍ගෝල් දෙකක්, උත්සාහක දිනුමක් සහ දඬුවම් පහර දෙකක් පමණි.මේ අතර පසුගිය වසරේ ක්ලිෆර්ඩ් කුසලාන ශූරයන් වූ මහනුවර ක්‍රීඩා සමාජයට එරෙහිව පැවැති අවසන් පූර්ව තරගයේ දී හැව්ලොක්ස් පිලට ජය හිමිවූයේ ගෝල් දෙකක්, උත්සාහක දිනුමක් සහ දඬුවම් පහරක් රැස් කිරිමෙනි. මහනුවර කණ්ඩායමට ලබාගත හැකිවූයේ ගෝලයක් සහ දඬුවම් පහර තුනක් පමණි. තරගයේ පළමු භාගය නිමාවනවිට ලකුණු 10-6ක් ලෙස පෙරමුණ ගැනීමට හැව්ලොක්ස් කණ්ඩායම සමත්විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=s1403075</link>
    <topic>තරග තීරක අජන්ත මැලේසියාවට</topic>
    <author/>
    <content>දේශීය බොක්සිං වළල්ලේ හිටපු ක්‍රීඩකයකු වන ප්‍රවීණ තරග තීරක හා විනිසුරු පොලිස් පරික්ෂක අජන්ත ගාමිණී පෙරේරා මහතා මැලේසියාවේ පැවැත්වෙන අශෝන් කුසලාන බොක්සිං තරගාවලියේ තරග තීරකවරයකු ලෙස කටයුතු කිරීමට තෝරාගෙන ඇත.මේ මස 8වැනිදා සිට 15දක්වා පැවැත්වෙන මේ තරගාවලියේ තරග විනිශ්වයට එක්වන පෙරේරා මහතා ජාතික බොක්සිං ශූරයෙකි. ඒ මහතා සාෆ් බොක්සිං තරගවලදී රිදී පදක්කමක් හා ලෝකඩ පදක්කම් දෙකක් දිනාගැනීමට සමත්විය. ඔහු 1996වසරේ පැවැති ශ්‍රී ලංකා - ඉන්දියා බොක්සිං තරගාවලියේ දී ශ්‍රී ලංකා කණ්ඩායමේ නායකයා ලෙස කටයුතු කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=s1403076</link>
    <topic>ධර්මරාජ ප්‍රාථමික විදුහලේ නිවාසාන්තර ක්‍රීඩා 9දා</topic>
    <author/>
    <content>මහනුවර ධර්මරාජ විදුහලේ ප්‍රාථමික අංශයේ නිවාසාන්තර ක්‍රීඩා උත්සවය ලබන 9වැනිදා මහනුවර බෝගම්බර ක්‍රීඩාංගණයේ දී පැවැත්වේ. මධ්‍යම පළාත් අධ්‍යාපන දෙපාර්තුමේන්තුවේ මහනුවර කළාප අධ්‍යාපන අධ්‍යක්ෂ එම්.ඩබ්.විජේරත්න මහතා මෙහි ප්‍රධාන ආරාධිතයා ලෙස සහභාගි වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=s1403077</link>
    <topic>තාක්ෂණ නිලධාරීන්ට සහතික පිරිනැමීම ඉරිදා</topic>
    <author/>
    <content>ශ්‍රී ලංකා මලල ක්‍රීඩා සංගමය පසුගිය වසර තුළදී පැවැත්වු සියළු තාක්ෂණ නිලධාරී අදියර 1, 2, 3 හා 4 පරික්ෂණවලින් සමත් නිලධාරීන්ට ජය සංකේත සහ සහතිකපත් පිරිනැමීමේ උත්සවය ලබන ඉරිදා (9) පෙ.ව.9.00ට ක්‍රීඩා අමාත්‍යාංශ ලේකම් අනුර ජයවික්‍රම මහතාගේ ප්‍රධානත්වයෙන් කොළඹ 07 ජාතික ක්‍රීඩා විද්‍යායතන ශ්‍රවණාගාරයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=s1403078</link>
    <topic>බීච් වොලිබෝල් පරික්ෂණය හෙට</topic>
    <author/>
    <content>චීනයේ පැවැත්වෙන 2වැනි යොවුන් ඔලිම්පික් ක්‍රීඩා උළෙලේ ආසියානු කලාපයේ බීච් වොලිබෝල් සුදුස්සන් තෝරා ගැනීමේ තරගාවලියට සහභාගීවන ශ්‍රී ලංකා කණ්ඩායමට ක්‍රීඩක ක්‍රීඩිකාවන් තෝරා ගැනීම හෙට (8) පෙ.ව.8.30ට මීගමුව කඩාපාඩුව වෙරළ තීරයේදී පැවැත්වේ.1996.01‍.01 දින සිට 1999.12.31 දක්වා කාලය තුළ උපන් ක්‍රීඩක ක්‍රීඩිකාවන් මේ තේරීම් පරීක්ෂණය සඳහා සුදුසුකම් ලබන අතර අදාළ අයවලුන් හෙට (8) පෙ.ව.8.30ට කුඩාපාඩුව වෙරළ තීරයේදී තේරීම් කමිටුව වෙත වාර්තා කළ යුතුය.ආසියානු සුදුස්සන් තේරීමේ තරගාවලිය අප්‍රේල් 4 හා 6 දිනවල තායිලන්තයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=f1403071</link>
    <topic>දැන් මුළු රට වටේම නිදහසේ ඇවිදින්න පුළුවන්</topic>
    <author>අන් දොස් හොයන්නේ</author>
    <content>තුන්වැනි බිම්ස්ටෙක් රාජ්‍ය නායක සමුළුවට සහභාගි වීම සඳහා ජනාධිපති මහින්ද රාජපක්ෂ මහතා පසුගිය සඳුදා ශ්‍රී ලංකන් ගුවන් සමාගමට අයත් එයා බස් වර්ගයේ ගුවන් යානයකින් මියන්මාරය බලා නික්ම ගියේ ය.විදේශ ඇමැති ජී. එල්. පීරිස්, ජනාධිපති ලේකම් ලලිත් වීරතුංග, අමාත්‍යාංශ ලේකම් රේනුකා සෙනෙවිරත්න මහත්මිය මීට එක්වූහ.මියන්මාර අන්තර්ජාතික සම්මන්ත්‍රණ කේන්ද්‍රයේ පැවැති සමුළුව නිමා වීමෙන් පසු ජනාධිපතිතුමා රටවල් ගණනාවක රාජ්‍ය නායකයන් සමඟ ද්විපාර්ශ්වික සාකච්ඡා පැවැත්වීය. මෙහිදී ජනාධිපතිවරයා ඉන්දීය අගමැති ආචාර්ය මන්මෝහන් සිං මහතා හමුවී අදහස් හුවමාරු කර ගත්තේය.දෙරටේ මුහුදු සීමාවේ දී මසුන් ඇල්ලීමේ ධීවරයන් පිළිබඳ ප්‍රශ්නය, රජය හා උතුරු පළාත් සභාව අතර සහයෝගිතාව පිළිබඳ දෙරටේ නායකයෝ සුහද කතාබහකට එක්වූහ. මියන්මාර් ජනාධිපති ඌදේසීන් මහතා සමඟ ද්විපාර්ශ්වික සාකච්ඡා එරට ජනාධිපති මන්දිරයේ දී පැවැති අතර ජනාධිපතිවරයා කියා සිටියේ තමා මියන්මාරයට පැමිණි තෙවැනිවර මෙය බවය.අපේ රටට 1948 නිදහස ලැබීමෙන් පසු කොළඹ තානාපති කාර්යාල ස්ථාපිත රටවල් අතරින් එකක් මියන්මාරය බව ජනාධිපතිතුමා සිහිපත් කළේය. දෙරට අතර ඒකාබද්ධ කොමිසමක් ස්ථාපිත කිරීමේ වැදගත්කමත්, සෘජු ගුවන් සේවා ආරම්භ කිරීමටත් එතුමා යෝජනා කළේය.බිම්ස්ටෙක් සමුළුවට සහභාගි වූ ජනාධිපතිතුමා ඇතුළු පිරිස පසුගිය අඟහරුවාදා ශ්‍රී ලංකාවට පැමිණියහ.ජනාධිපති මහින්ද රාජපක්ෂ මහතා දැයට කිරුළ ජාතික ප්‍රදර්ශනය නිමවා අනුරාධපුර ජනාධිපති මන්දිරය බලා නික්ම ගියේ ජය ශ්‍රී මහා බෝ සමිඳු වැඳ පුදා ගැනීමටය. ඇමැති එස්. එම්. චන්ද්‍රසේන, උතුරු මැද මහ ඇමැති එස්. එම්. රංජිත් හා ආණ්ඩුකාර කරුණාරත්න දිවුල්ගනේ මහත්වරු ජනාධිපතිතුමා පිළිගැනීමට ජනාධිපති මන්දිරයට පැමිණ සිටියහ.පසු දින අලුයම 6.30ට පමණ ජය ශ්‍රී මහා බෝ සමිඳු වැඳ පුදා ගත් ජනාධිපතිවරයා ඇතුළු පිරිස රුවන්වැලි සෑයට ගියහ. රුවන්වැලි සෑය වැඳ පුදා ගැනීමට පැමිණ සිටි ඕස්ට්‍රේලියාවේ ජීවත්වන ශ්‍රී ලාංකිකයන් පිරිසක් අප්‍රමාණ භක්තියකින් යුතුව රුවන්වැලි සෑය වැඳ පුදා ගන්නා ජනාධිපතිතුමා දැක සමීපයට පැමිණියහ.“සර් අපි අවුරුදු ගාණකට පසු ලංකාවට ආවේ. අපිට මේ සැරේ යාපනය බලා ගන්න ලැබුණා” යැයි ඔවුහු ඉතා සතුටු සිතින් හැඟුම්බරව කීහ. යාපනයට විතරක් නෙමේ මුළු රට වටේම බයක් සැකයක් නැතිව යන්න දැන් අවස්ථාව උදාවෙලා තියෙනවා යැයි ජනාධිපතිතුමා කීවේය.ඔව් සර් ඒක ඇත්ත යැයි ඔවුහු කීහ. පසුව ජනාධිපති මන්දිරයට ගිය ජනාධිපතිතුමා උදෑසන භෝජන සංග්‍රහය සඳහා පිරිසට ආරාධනා කළේය.“බස්නාහිර පළාත් සභා ඡන්දෙට විපක්ෂයේ කිසිම උ‍ද්‍යෝගයක් නැහැ. ඇල්මැරුණු මැතිවරණයක් මේක. නළු නිළියෝ ටික හිටිය නම් මාධ්‍යයෙන් එයාලගේ දොස් කියනවා. එයාලා ඒවට උත්තර දෙනවා. ටිකක් උණුසුම් මැතිවරණයක් වෙන්න තිබුණා. නමුත් ඒකත් නැතිවුණා. නළු නිළියෝ මාධ්‍යවේදීන් තරග කරන කොට මාධ්‍යයෙන් ලැබෙන ප්‍රතිචාරය ඉහළ යැයි ජනාධිපතිතුමා කීවේ සිනාසෙමින්ය.1977 දී ශ්‍රී ලංකා නිදහස් පක්ෂය පරාජය වුණා. ඡන්දය නිමාවී දින පහක් යන්න පෙර අපේ පක්ෂයේ අය නොකළ වැරැදිවලට නඩු 14ක් දමා තිබුණා. නමුත් දැන් ඒ වගේ තත්ත්වයක් නැහැ. අපේ රජය පළිගැනීමේ න්‍යාය අයින් කළ රජයක් යැයි ජනාධිපතිතුමා කීය. උදෑසන 11ට පමණ ගුවනින් ජනාධිපතිතුමා කොළඹ බලා පැමිණියේය.පාලිත තෙවරප්පෙරුම මහතා පාර්ලිමේන්තුවේදී විපක්ෂ නායක රනිල් වික්‍රමසිංහ මහතාට පහරදීමට තැත් කිරීමේ සිද්ධියෙන් පසු විපක්ෂ නායකවරයා පාර්ලිමේන්තුවේ සැරිසැරුවේ මන්ත්‍රී ආරක්ෂකයන් පිරිසක් සමඟය. පසුගිය අඟහරුවාදා අකිල වි‍රාජ්, රංජන් රාමනායක, අනෝමා ගමගේ, එරාන් වික්‍රමරත්න කැටුව පාර්ලිමේන්තු ලොබියෙන් ගමන් ගත් වික්‍රමසිංහ මහතාට හදිසියේ පාලිත තෙවරප්පෙරුම නෙත ගැටුණි. මුහුණ රතු වී බිරන්තට්ටු වී ගිය විපක්ෂ නායකවරයා සිය ආරක්ෂකයන් පෙරටු කර ගනිමින් ලොබිය හරහා ‍ෙව්ගයෙන් ගමන් කළේ හිස කෙළින් තබාගෙනය.පාර්ලිමේන්තු විවාදයේදී අගමැතිවරයාගේ ප්‍රකාශයට අදහස් දක්වමින් ඩොලර් ගෙන යාමට ලොරි කීයක් අවශ්‍යදැයි විපක්ෂ නායක සිනාසෙමින් ඇසුවේ එජාප මන්ත්‍රීවරුන් දෙස බලමින්ය. හදිසියේ පාලිත තෙවරප්පෙරුම නෙත ගැටුණි. විපක්ෂ නායකවරයාගේ මුහුණ අවතාරයක් දුටු අයුරින් සිනහව අතුරුදන් වී මුහුණ සුදුමැලි වී වචන පැටලීමෙන් හේ කතාව නවතා අසුන් ගත්තේය.එජාප ප්‍රබල දේශපාලනඥයෙක් වූ දිවංගත රංජන් විජේරත්න මහතාගේ ගුණ සමරු උත්සවයක් කොළඹ පිහිටි ඒ මහතාගේ පිළිරුව අබියස පසුගිය ඉරිදා පැවැතුණේ විශාල පිරිසකගේ සහභාගිත්වයෙන් ය. ඒ මහතාගේ ඥාති දියණියක් වන තුර්කියේ ශ්‍රී ලංකා තානාපති මනෝරි විජේරත්න මහත්මිය, එජාප මහලේකම් තිස්ස අත්තනායක, රුක්මන් සේනානායක, කරු ජයසූරිය, ජෝන් අමරතුංග, රේණුකා හේරත් හා කොළඹ පුරපති ඒ. ජේ. එම්. මුසම්මිල් මහත්වරු ද ඊට එක්වී සිටියහ. එය කාලයකට පසු රේණුකා හේරත් හා මුසම්මිල් හමු වූ අවස්ථාවකි. නගරාධිපතිවරයා අසලම අසුන්ගත් රේණුකා නගරාධිපතිවරයාගෙන් මහ හඬින් ප්‍රශ්න වැලක්ම ඇසීය.මොකද බං උඹ රවියට ගහන්නේ? උඹල ගහ ගත්තම පක්ෂයටමනේ හොඳ නැත්තේ? නායකතුමා උඹලට බැන්නේ නැද්දැයි රේණුකා හේරත් මහත්මිය විමසුවාය. අපි මේ පක්ෂයට දර දිය ඇද්ද අය. ඒත් පෙරෝසට නාම යෝජනා දුන්නේ නැහැ. මේක අපිට කරපු අපහාසයක් යැයි මුසම්මිල් කියාගෙන කියාගෙන ගියේය. දෙදෙනාගේ කතාව නතර වූයේ අසල සිටි තිස්ස හා කරූද ඒ දෙසට හැරී ප්‍රශ්න කිරීමත් සමඟ ය.එජාප පාර්ලිමේන්තු මන්ත්‍රී කණ්ඩායම පසුගිය අඟහරුවාදා පාර්ලිමේන්තු සංකීර්ණයේ දී රැස්වූයේ විපක්ෂ නායකවරයාගේ ප්‍රධානත්වයෙන්ය. එහිදී ජිනීවා මානව හිමිකම් සමුළුව පිළිබඳ කතාබහට ලක්විය.ජිනීවා සමුළුවේදී රටට එරෙහි දුර්මත ඉදිරිපත් කරනවා. 26 දා ටී.එන්.ඒ. පක්ෂය ජිනීවා යන්න සූදානම් යැයි ජයසුරිය මහතා කීය. අපි වගකිව යුතු විපක්ෂයක්, කවුරු ඒ විදිහට හැසුරුණත් අපේ පක්ෂයේ කවුරුවත් ජිනීවා යන්නෑ. ගිහින් රටට එරෙහි දුර්මත ඉදිරිපත් කරන්නේත් නැතැයි, විපක්ෂ නායකවරයා අවධාරණය කළේය.මීගමුව ස්වර්ණාභරණ අලෙවිසලක් කොල්ලකෑමේ සිද්ධියට අත්අඩංගුවේ පසුවන එජාප මීගමුව සංවිධායක රොයිස් ප්‍රනාන්දු මහතාට පැවරී තිබූ ආසනයේ මැතිවරණ සංවිධාන කටයුතු නිශාන්ත පෙරේරාට පැවරීමට එජාප නායකත්ව මණ්ඩලය පසුගිය බදාදා තීරණය කළේය.ගාමිණී ජයවික්‍රම පෙරේරා මහතාට ගම්පහ දිස්ත්‍රික් නායකත්ව ධුරයද නායකත්ව මණ්ඩලය විසින් පිරිනැමීය. මේ අතර කොළඹ දිස්ත්‍රික්කයේ එජාප මැතිවරණ ප්‍රචාරක වැඩපිළිවෙළට දායකත්වය දෙමින් සිටි සුජීව සේනසිංහ මහතා පසුගිය සඳුදා හදිසියේම හම්බන්තොට බලා ගියේ සජිත් ප්‍රේමදාස මහතාගේ මැතිවරණ වැඩපිළිවෙළට සහාය දැක්වීම සඳහාය.දින තුනක් හම්බන්තොට සිටි සුජීව පෙරළා කොළඹ ඒමට සැරසෙද්දි සජිත් ප්‍රේමදාස මහතා ඒ පිළිබඳ කලබලයට පත්විය. සුජීව මගෙන් අඩුපාඩුවක්වත් වුණා දැයි සජිත් ඇසුවේය. අනේ නෑ, කිසිම අඩුවක් වුණේ නැහැ. අපේ නායකතුමා බස්නාහිර පළාතේ මෙවර සියයට 40ක ඡන්ද ප්‍රතිශතයක් ලබා ගැනීමේ වැඩපිළිවෙළකට අවතීර්ණ වෙලා.එතුමා නායකත්වය දෙන අන්තිම මැතිවරණය කියලත් එතුමා එරාන්, හරීන්, අජිත් පෙරේරාලට කියලා තියෙනවා. ඒ නිසා එතුමාගේ ඉලක්කය සපුරන්න උදව් කිරීම කීකරු ගෝලයෙක් ලෙස මගේ වගකීමක්නේ. ඒ නිසා මම කොළඹ යනවා යැයි කියමින් සුජීව කොළඹ බලා පැමිණියේ සජිත් ඊට උත්තරයක් දීමටත් පෙරය.ජිනීවා මානව හිමිකම් සමුළුව පිළිබඳ මෙම සතියේ පක්ෂ විපක්ෂ දේශපාලන කරළියේ වැඩියෙන් කතා බහට ලක්වූ මාතෘකාව බවට පත්විය. සමුළුවට මෙම මස 26දා නවනීදන් පිල්ලේ වාර්තාව ඉදිරිපත් කරන අවස්ථාවේදී ජිනීවා ගොස් ශ්‍රී ලංකාවට එරෙහිව විරෝධතා දැක්වීමට ටී.එන්.ඒ. පක්ෂයේ ආනන්දි ශෂිදරන් ඇතුළු පිරිසක් සැදී පැහැදී සිටියදී ටී.එන්.ඒ. තවත් පිරිසක් ඩයස්පෝරාව හරහා අන්තර්ජාතිකව රටට එරෙහි දුර්මතයක් ඇති කිරීමට කටයුතු කරමින් සිටී.ශ්‍රී ලංකාවට සහාය දෙන බව ප්‍රකාශ කර ඇති දකුණු අප්‍රිකානු රජයට ඩයස්පෝරාව බලපෑම් කරන්නේ ශ්‍රී ලංකා රජයට කිසිදු සහායක් ලබා නොදෙන ලෙසටය. එසේම පසුගිය බදාදා ඕස්ට්‍රේලියානු සංචාරයකට එක් වූ ටී.එන්.ඒ. සාමාජික එස්. සුමන්දිරන් කැන්බරා නුවර පිහිටි පාර්ලිමේන්තු සංකීර්ණයට යමින් එරට විදේශ ඇමැති ජුලී බිෂොප් හමුවී ශ්‍රී ලංකාවට එරෙහිව ඡන්දය ප්‍රකාශ කරන ලෙස ඉල්ලීමක් කළේය. ඕස්ට්‍රේලියාව ශ්‍රී ලංකා රජයට සහාය දෙන බව ප්‍රකාශ කිරීමත් සමඟ ටී.එන්.ඒ. මෙහෙයුම දියත් කොට ඇති අතර ටී.එන්.ඒ. ඩයස්පෝරා හිතවාදීන් ඕස්ට්‍රේලියානු රජයේ අදහස වෙනස් කිරීමට පසුගිය සතියේ දැඩි උත්සාහයක නිරතව සිටියේය.පසුගියදා උතුරු දුම්රිය මාර්ගය තවදුරටත් පුළුල් කරමින් පලෙයි දුම්රිය ස්ථානය බලා යාල්දේවිය ධාවනය කෙරුණේ ප්‍රවාහන ඇමැති කුමාර වෙල්ගම මහතා ඇතුළු පිරිසක් ද කැටුව ය. පලෙයි දුම්රිය පොළට සේන්දු වූ පිරිසට වචන කිහිපයකින් සංග්‍රහ කිරීමට ඇමැතිවරයා අමතක නොකළේය.උතුරට දැවැන්ත සංවර්ධනයක් ඇති කළේ අපේ රජයයි. ජනාධිපතිතුමා හැමවිටම උතුරේ සංවර්ධනය පිළිබඳ සොයා බැලුවා. එතුමා හැමදාම උතුරේ ජනතාවට ආදරෙයි. ඒ නිසා ඔබලා එයා මෙයා කියන දේවල් අසා නොමග යන්න එපා යැයි ද කුමාර වෙල්ගම මහතා මද සිනහවක් පාමින් කීවේය. උතුරු මහ ඇමැති සී. විග්නේශ්වරම් ඇතුළු පිරිස මෙම උත්සවය වර්ජනය කළේය.පසුගිය අඟහරුවාදා පක්ෂ නායකයන් හා පක්ෂ ලේකම්වරු රාජගිරියේ පිහිටි මැතිවරණ මහලේකම් කාර්යාලයට කැඳවා තිබුණේ මැතිවරණ කොමසාරිස් මහින්ද දේශප්‍රිය මහතා විසින්ය. එහිදී ඡන්දයේ දී මැතිවරණ කාර්යාල පවත්වාගෙන යෑම පිළිබඳ කතා කළ ඒ මහතා දවස පුරා වසා තිබෙන මැතිවරණ කාර්යාලවලට මැතිවරණ මහලේකම් කාර්යාලයෙන් ස්ටිකර් එකක් අලවා එම කාර්යාල අවලංගු කරන බව කීය.එසේම රාජ්‍ය නිලධාරින්ට දේශපාලනය කිරීම තහනම් බව කී කොමසාරිස්වරයා හැබැයි සමහර දේවල් තහනම් ‍කළාට අපිට ඒ පිළිබඳ නීති දාන්න බැහැ. රටේ වැඩියෙන් පිකටින් කරන මේ වික්‍රමබාහු වගේ කෙනකුට පිකටින් කරන්න එපා කියන්න බැහැනේ.ඒ වගේම බස්නාහිර ආණ්ඩුකාර අලෙවි මව්ලානා වගේ වෘත්තීය සමිති නායකයකුට දේශපාලනය කරන්න එපා කියන්න බැහැ. මක් නිසාද යත් ඒවා ප්‍රායෝගික නොවන නිසායි. නමුත් තම තමන් ඒ පිළිබඳ වාරණ දාගත යුතුයි. ජ.වි.පෙ. සුනිල් වටගල දෙසට හැරුණු කොමසාරිස්වරයා සමහරු මම කියන දේවල් පත්තරවල පොලිටිකල් කොලම්වලට දීලා පිම්බෙන්න හදනවා යැයි කීවේ කට කොනක මතු වූ සිනහවක් ද සමග ය.පසුගිය සිකුරාදා උදය ගම්මන්පිල මහතාගේ ජන්ම දිනය නිමිත්තෙන් ලේ දන් දීමේ උත්සවයක් සංවිධානය කර තිබුණේ රාජගිරිය ජයශේඛරාරාමයේය. ගම්මන්පිලගේ පාසල් සගයකු වූ ශෙහාන් සේමසිංහ සමඟ පාර්ලිමේන්තු මන්ත්‍රී නාමල් රාජපක්ෂ, උදිත ලොකුබණ්ඩාර, කනක හේරත් මන්ත්‍රීවරු ලේ දන්දීම සඳහා ජයශේඛරාරාමයට පැමිණියේ ගම්මන්පිලද පුදුමයට පත්කරමින්ය.ලේ දන්දීම සඳහා සූදානම් වූ නාමල් රාජපක්ෂ මන්ත්‍රීවරයා බලන්නකෝ උදිත වෙන අය ඡන්දෙ ඉල්ලන්නේ මොනවා හරි ජනතාවට දීලා. උදය අයියා ඡන්දෙ ඉල්ලන්නේ රුපියල් සීයක් ඉල්ලලා. ඒ මදිවට ලේ පයින්ට් එකකුත් ඉල්ලනවා යැයි සිනා සෙමින් කීය.මොනවා වුණත් 2005 පසු රාජපක්ෂවරුන්ගේ ලේ සෙලෙව්වේ මම යැයි ගම්මන්පිල සිනා සෙමින් කීවේ පිරිස සිනා සාගරයක ගිල්වමින්ය.ජනතා විමුක්ති පෙරමුණ ප්‍රචාරක වැඩපිළිවෙළට නව අරුතක් එක් කරමින් වීදි නාට්‍යයක් පසුගියදා කොටුවෙන් ආරම්භ කළේය.ජිනීවා මානව හිමිකම් සමුළුව ඇතුළු එක් එක් කරුණු රඟ දක්වන ජවිපෙ වීදි නාට්‍ය කණ්ඩායම නගරයෙන් නගරයට එක් එක් නාට්‍ය රඟ දැක්විය. එය බලා සිටි ජනතාව කියා සිටියේ ටයර් සෑයවල් හිස වනන බිල්ලෝ ජවිපෙට දැන් අමතක වී ඇති බව ය.ජවිපෙ නායක අනුර කුමාර දිසානායක හා හිටපු නායක සෝමවංශ අමරසිංහ මහත්වරු පසුගිය සතියේ ජවිපෙ ප්‍රතිපත්ති මාලාව මල්වතු අස්ගිරි මහනායක හිමිවරුන්ට පිළිගැන්වීය. එතැනින් නොනැවතුණ ඔවුහු මැල්කම් කාදිනල් රංජිත් අගරදගුරු ඇතුළු සර්ව ආගමික නායකයන්ට ප්‍රතිපත්ති මාලාව පිළිගැන්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=f1403072</link>
    <topic>ඊයක් විදින්න බැරි මුහුදු වැද්දෝ</topic>
    <author>මලික් චමින්ද ධර්මවර්ධන</author>
    <content>රතු පාට හිරු කිරණ ගුරුපාට අඩිපාරට වැටුණු විට එය තවත් රත් පැහැ ගත්තේ ය. අවුරුදු හයේ හතේ පොඩිවුන් හතර පස් දෙනෙක් පාර දිගේ ඔට්ටු ‍දුවති. අඳුරු පැහැ වැටුණු උන්ගේ සෙවැණැලි ද පොඩිවුන් මෙන්ම පාර මතුපිටදීම ගැටෙති. සිමෙන්ති ගලින් තනා, උළු සෙවිල්ලන ලද නිවාසයක සිටි අයෙක් අප දෙසට ආවේ මේ ඇසිල්ලේ ය.“වාඩිවෙන්ඩ ෂෑර්” මිදුලේ වූ ප්ලාස්ටික් පුටු කිහිපයක් පෙන්වූ ඔහු අපට කීවේය. අසලින්ම තිබූ පුටුවක් ඇද ගත් මම ඔහු ඉදිරියේ වාඩිවුනෙමි. දිග තෙත බරිත වූ කොණ්ඩය ගැට ගසා ගත් ඔහු පුටුවෙහි හරිබරි ගැහුනේය.හෙතෙම වාකරේ වැදි නායක නල්ලතම්බි වේලායුදන් ය.තවත් මොහොතකින් බටහිර සංගීතය මුසු වූ ගී තනුවක් ඇසෙන්නට විය. වම් උරයේ පොරවක් ද, දකුණු උරයේ තුවායක් ද රඳවාගෙන සිටි වැදි නායක තෙමේ ඉණෙහි ගසාගෙන උන් ජංගම දුරකතනය ගෙන එය විසන්ධි කරන්නට වූයේ මේ අතර ය.මට දහනව වැනි සියවසේ මුල්භාගයේ දී සෙලිග්මාන් දැක තිබූ වැද්දන් මතක් විය. “මැටිවලින් වළං ද, ගස්වල පට්ටාවලින් මලු ද, බුලත් විඩ දමා ගැනීම සඳහා වඳුරු සමින් පසුම්බි ද ඔවුහු තනා ගත්හ. ඇතැම් ගම් වැද්දන් බුලත් විඩ දමා ගැනීම සඳහා භාවිත කළ අන්දමේ රෙදි පසුම්බි කලාතුරකින් වනවාසී වැද්දන් අතට ද පත් වුණේය.ගම් වැද්දෝ ගැහැනු පිරිමි භේදයක් නොමැතිවම කන් පෙති සිදුරු කරගෙන සිටියෝය. ගම් වැදි ගැහැනුන් ඒ සිදුරුවල ඇත් දතින් කළ කූරු පැලඳගෙන සිටි නමුත් වන වැදි ගැහැනුන් එවැනි කිසියම් පලඳනාවක් පැලඳි බවක් නිශ්චිතව කිව නොහැකිය. දෙකොට්ඨාසයෙහි ම පිරිමින් අතර එවැනි සිරිතක් නොවී ය. වියළි දණ්ඩක් තවත් වියළි දණ්ඩකින් සාරමින් ගිනි උපදවා ගත්හ.”ජානගතව උරුම වූ කළු මිටි සිහින් දේහය ද, බාහිරින් පෙනෙන්නට තිබූ පොරෝ කෙටිය ද හැරෙන්නට වැද්දන් මේයැයි කීමට හඳුනාගතහැකි අන් කිසිවක් නම් වේලායුදන්ගෙන් බැලූ බැල්මට නම් නොපෙනේ. නැ‍ඟෙනහිර පළාතේ වාකරේ මුහුදු සීමාවේ ජීවත්වන මේ ආදිවාසී ජන කොට්ඨාසය හැඳින්වෙන්නේ මුහුදු වැද්දන් යන නමිනි. වේලායුදන් මුහුදු වැදි නායකයා ය.ලංකාවේ විවිධ ප්‍රදේශවල ආදි වාසීන් ජීවත් වේ. ඒ අතරින් මුහුදු වැද්දන් ලෙස හඳුන්වන්නේ නැ‍ඟෙනහිර පළාතේ වෙරළබඩ වෙසෙන ආදිවාසින් ය. ඉතිහාස කතාවට අප යොමුවුනහොත්, විජය විසින් කුවේණියගේ ඥාති වර්ගයා මරා දමන අවස්ථාවේ ශරීර ශක්තියෙන් අනූන වූවෝ දිවයිනේ විවිධ තැන්වලට වැදී පණනල බේරා ගත් බව කියැවේ. එලෙස නැ‍ඟෙනහිර ප්‍රදේශයට පැමිණි පිරිසෙන් පැවැත එන පිරිස මොවුන් බව විශ්වාස කෙරේ.“අපි ජීවත් වෙන්නේ මුහුද අයිනේ. මුහුදත් එක්ක අපේ ජීවිතේ බැඳීමක් තියෙනවා. ඒ හින්දා තමයි අපිට මුහුදු වැද්දෝ කියන්නේ” වැදි නායකයා තම වර්ගයා ගැන කියන්නේ එලෙස ය.කෙසේ වෙතත් ඔහු පවසන්නේ වෙනත් වැදි ජනතාව ගැන තමා දැන ගත්තේ මෑත කාලීනව බවයි.“අපි කලින් අහලා තිබුණා අපේ වර්ගයේ කට්ටිය රටේ වෙනත් තැන්වලත් ඉන්නවා කියලා. ඒත් යුද්දෙ ඉවර වුණාට පස්සෙ තමයි ඒ අය කවුද කියල හරියට දැන හැඳිනගත්තේ.”වේලායුදන් කියන පරිදිම මුහුදු වැද්දන් පිළිබඳ කතා බහට ජන සමාජය විවෘත වන්නේ උතුරු - නැ‍ෙඟනහිර යුද්ධය අවසන් වූ පසුව ය. ඊට පෙර අවස්ථාවලදී මුහුදුකරයේ වෙසෙන ආදිවාසීන් ගැන කතාබහ කෙරිණි.එහෙත් යුද්ධය පැවැති කාලයේ මේ ජනකොට්ඨාසය සමාජයෙන් දුරස් කෙරිණි. එහි ප්‍රතිඵලයක් ලෙස මුහුදු වැද්දන් කියා කොටසක් රටේ සිටියා දැයි සියල්ලන්ටම අමතකව ගොස් තිබිණි. එසේ සමාජයෙන් වැසී ගිය මේ ආදිවාසීන් පිළිබඳ මෑත කතාබහ ඇතිවූයේ මෙලෙසින් බව වැදි නායකයා අප සමඟ කියයි.“යුද්දෙ තිබ්බ කාලේ අපිව ආලංකුලම් අනාථ කඳවුරට ගිහින් දැම්මා. අපිට ඒ අය ගෙනිහිල්ලා කන්න දීලා ති‍යාගෙන හිටියා. අපි කැළයත් එක්ක ජීවත්වුණු මිනිස්සු, අපිට එතැන එපා වුණා. ඊටපස්සේ මම කිහිපදෙනකුත් එක්කලා ගම් පැත්තට ආවා දඩයම් කරන්න.දඩයම් කරලා මසුත් එක්ක යනකොට හමුදාවෙන් අපිව අල්ලා ගත්තා. විස්තර ඇහුවා. අපි කිව්වා අපි වැද්දෝ දඩමස් ගේන්න ගියා කියලා. ඒ අය නැ‍ඟෙනහිර පළාතේ වැද්දෝ ඉන්නවා කියලා විශ්වාස කළේ නෑ. පස්සේ අපිව ලොකු මහත්තයෙක් ගාවට අරන් ගියා. එතෙන්දි විස්තර අහලා ඉවරවෙලා ඒ අය අපිව ගෙනල්ලා ආපහු පදිංචි කළා.”“පස්සේ යුද්දෙ ඉවර වුණාම අපි ගැන කට්ටිය කතාකළා. කොළඹ සාකච්ඡාවකට ගිය වෙලාවකදීයි අපේ අනික් ආදිවාසීන් දැක ගන්න ලැබුණේ. එතකන් අපි කවදාවත් ඒ අය ගැන අහලා තිබුණට දැකලා තිබුණේ නෑ.”එතෙනින් ආරම්භ වූ මුහුදු වැද්දන්ගේ නූතන කතාබහ දැන් විවිධ ඉසව්ව ඔස්සේ අවධානයට ලක්වේ.මුහුදු වැද්දන් තරම් පීඩාවට පත්වූ ආදි වාසී ජනකොට්ඨාසයක් සමාජයේ නොමැති තරම් ය. උතුරු, නැ‍ඟෙනහිර පැවැති යුද්ධයේදී ඔවුහු එහි ඍජු ගොදුරු බවට පත්වූහ. එල්. ටී. ටී. ඊ. සාමාජිකයන් හිඟ වන විට වැදි සාමාජිකයන් ද බලෙන්ම යුද්ධයට සම්බන්ධ කර ගත්හ.කෙසේවෙතත් වැදි සමාජයට අයිතිවීම නිසා එල්. ටී. ටී. ඊ. ය තුළ ද යම් යම් වෙනස් කම්වලට ඔවුහු ලක්වූහ. යුද්ධයේදී සමහර පිරිස් මියගිය අතර, ‍ඇතැමුන් පුනරුත්ථාපන කඳවුරුවලට යැවිණි.තවත් විටක සුනාමිය පැමිණියේ ද වෙරළබඩ ආදිවාසීන් බොහොමයකට ජීවිතය ද, උන්හිටි තැන් ද අහිමි කරමිනි. අද දවසේ ඔවුහු නියඟයේ ද ගොදුරු වී ඇත.“ජීවත් වෙන්න හරිම අමාරුයි. පෑවිල්ල නිසා මේ දවස්වල වතුර නැහැ. ඒ නිසා කුඹුරු අතහැරියා. ගොවිතැන් මැරුණා. වැව හිඳිලා. ඒ හින්දා මාළු අල්ලන්නත් බෑ.කැලේ මල් පිපෙන්නේ නෑ. මල් පිපිලා තිබුණා නම් මී මැස්සෝ මී වද හදනවා. මේ ඔක්කොම විනාශ වෙනවා. ඉතින් කොහොමද ජීවත්වෙන්නේ” වැදි නායකයා කියයි.“එතකොට දඩයම්?”මම ඔහුගෙන් ඇසුවෙමි. ඔහු නිහඬ ය. ඒ නිහඬ බව බිඳින්නට මම සැරෙසත්ම ඔහු උගුර පාද ගන්නට සැරසුණේය.“අපේ අය දැන් දුන්න ඊතලේ පාවිච්චි කරන්නේ නෑ” මහත් විස්මයකි.“දුනු ඊතල නැති වැද‍්දෝ” මගේ හිතට නැඟිණි.“අපේ අයට දැන් දුන්නෙන් විදලා සතෙක් මරාගන්න ශක්තිය නෑ. ඒ අයගේ ශරීර ශක්තිය හොඳටම හීනවෙලා.”“තුවක්කු පාවිච්චියක් තියෙනවනේ?”“මොන තුවක්කු ද ෂෑර්. අපිට තිබුණු ලයිෂන් තුවක්කු යුද්දෙ කාලේ ආපහු ගත්තා. දැන් අපි මදු තියනවා. නැත්නම් උලෙන් අනිනවා. එහෙමයි දඩමස් හොයා ගන්නේ.”වෙරළබඩ ආදිවාසීන් සතුන් ඇල්ලීම සඳහා අද ප්‍රධාන වශයෙන්ම භාවිත කරන්නේ මදු දැමීම සහ හෙල්ලෙන් ඇන මැරීම ය. බයිසිකල් හෝ ත්‍රීවීල් කේබල් යොදා මද්ද සාදාගන්නා ඔවුහු එය සතුන් දඩයමට භාවිත කරති. නොමැතිනම් ඉත්තෑවා, කැබැල්ලාවා බෙන හාරා උලකින් ඇන මරා ගන්නා බව ආදිවාසීහු කියති.“දැන් මේගොල්ලෝ සත්තු අල්ලන එකත් තහනම් කරලා. සත්තු මරලා අහුවුණොත් පොලිසියෙන් අල්ලනවා. දඩ ගහනවා.”“මම පොලිසියේ ෂෑර්ලටත් කිව්වා. අපි වැද්දෝ ෂෑර්. අපි මී කපන්න ඕනේ. දඩයම් කරන්න ඕනේ. එහෙම නැතිව අපිට ජීවත්වෙන්න බෑ. පොලිසියේ ෂෑර්ලා කොච්චර අල්ලුවත් අපේ වැදිකම නවත්වන්න බෑ. අපි දිගටම මේවා කරනවා” විටක ඔහුගේ හඬ උච්ච ය. තවත් විටක ඉතාමත් පසුගාමී ය.එක එල්ලේම අප දෙස බලාගෙනම හිටි ඔහුගේ ඇස් ඔට්ටු දුවන පොඩිවුන් දෙසට දිවයයි.“පොඩි ඈයෝ මන්දිරම් කුලම් ඉස්කෝලෙට යනවා. ඒත් එතැන ඉගෙනුම අඩු මට්ටමක තියෙන්නේ. දහයේ පන්තියට යනකම් පන්ති තියෙනවා. ළමයි 300 - 400ක් විතර ඉන්නවා. ඒත් ගුරුවරු ඉන්නේ හත්දෙනයි.”කිසියම් ජාතියක හෝ ගෝත්‍රයක අනන්‍යතාව රඳා පවතින්නේ භාෂාව මත යැයි බොහෝවිට කියවෙන දෙයකි. එහෙත් මේ ආදිවාසී දරුවන් වැදි බස වහරන්නේ නැත. ඇත්තටම දරුවන් පමණක් නොව වැඩිහිටියන් ද වැදි භාෂාව කතා නොකරති.“අපේ ළමයි හැමෝම දෙමළ තමයි කතා කරන්නේ.”“ඇයි වැදි භාෂාව, එතකොට දෙමළ කතා කරන්නේ කොයි කාලේ ඉඳලද?”“අපි දන්න කියන කාලේ ඉඳන් දෙමළ තමයි කතා කරන්නේ. ඉස්කොලේ ගිහින් ඉගෙන ගන්නෙත් දෙමළ භාෂාවෙන්. වයසක අයගෙනුත් වැදි භාෂාව පුළුවන් ටික දෙනයි ඉන්නේ. ඒත් අපි කතාකරන්නේ දෙමළ. දෙවියන් ගාවදි විතරයි අපි වැදි භාෂාවෙන් කතා කරන්නේ.”එසේ කී ඔහු පුටුවෙන් නැඟිට්ටේ පෙච්චිමුත්තු මාරියන් දෙස බලමිනි. බුලත්විඩක් හපමින් සිටි මාරියන් ද වාඩිවී සිටි ලී කොටයෙන් නැඟිට්ටේය.අපට ද ඔහු සමඟ පැමිණෙන්නැයි නොදොඩා සංඥා කරමින් වැදි නායකයා ගුරු පාරට බැස්සේය. පාරට ඔබ්බෙහි වැටක් ගසා කොටු කළ බිමකි.එහි කුඩා මඩුවකි. මඩුව ඉදිරියට වන්නට කොඩි ගසකි. මේ වැදි ජනතාව දෙවියන් වඳින ස්ථානය බව පසක් වූයේ අප මඩුව තුළට ඇතුළු වූ මොහොතේ ය.“ලෙඩ රෝගවලින් ආරක්ෂා වෙන්න. පොඩි දරුවන් ව ආරක්ෂා කරගන්න. කැළේ යනකොට අපිට අනතුරු වෙනවා. අලියා, වලහා, සර්පයා වගේ සත්ත්තු හම්බ වෙනවා. උන්ගෙන් ආරක්ෂා වෙන්න ඕනේ. දඩයම් ලැබෙන්න ඕනේ. මී පැණි, බඹර පැණි කරදරයක් නැතිව ලබාගන්න ඕනේ.මේ වෙනුවෙන් අපි දෙවියන් යදිනවා, පඬුරු බඳිනවා. දෙවියන්ට ආවේශ වෙලා නටනවා. මෙ තැන තමයි අපි දෙවියන් වෙනුවෙන් නටන තැන” වැදි නායකයා කියයි. දේවාලය ඇතුළේ තිබූ භාණ්ඩ කිහිපයක් ඔහු අපට පෙන්වයි.“මේවා කිරි අම්මලාගේ දේවල්.”වැදි ජනතාව අතර ප්‍රචලිත වන්දනා කිහිපයකි. යකුන් ඇදහීම, කිරිඅම්මා ඇදහීම, මළවුන් ඇදහීම ඒ අතර ප්‍රධාන ය. මෙයින් මුහුදු වැදි ජනතාව අතර වඩාත් ප්‍රචලිතව ඇත්තේ කිරි අම්මා ඇදහීම ය. එහෙත් දේවාලයේ තිබෙන දේවරූප හින්දු දෙවිවරුන් ට අයත් ය.“අපි දෙවියො වඳින තැන හොඳට හදලා දෙන්න කියලා ඉල්ලලා තියෙනවා. මොකද මෙතැන අපිට ඉඩකඩ මදි. ‍මම සැලැස්ම ඇඳලා නිලධාරි මහත්වරුන්ට විස්තර කරලා මේ ගැන කිව්වා. මම මේ මහත්තලාට කිව්වා මගේ පණ තියෙන කාලේ මේක කරලා දෙන්න කියලා.ඒත් තවම ඒකට උත්තර නැහැ.” එක ගැම්මටම වේලායුදන් කියාගෙන කියාගෙන ගියේය. වේදනාවක් මුසු වූ ආවේගයක් ද එහි විය. මොහොතක් නිහඬව දෙවියන් දෙස බලා සිටි ඔහු දේවාල භූමියේ කඩුල්ල පැන නිවෙස වෙත පිය මැන්නේය.හෝරාවක්, දෙකක් ගතවී තිබේ. රතු පාටට ගිනි ගෙන තිබූ හිරු අඳුරේ ගිලෙන්නට බොහෝ ළං ව ඇතැයි අපට හැ‍ඟේ. රතු රිවි කිරණේ පහස ලැබූ අඩිපාර ද තව මොහොතකින් අඳුර වෙළාගනු ඇත. ඔට්ටු දිවූ පොඩිවුන් ද නිවෙස්වලට යන්නට ඇත. අපි ද ආපසු හැරුනෙමු.“ගිහින් එන්ඩ ෂෑර්”අප දෙස බලා එසේ කී වේලායුදන් බලාපොරොත්තුවක් පමණක් ඉතිරි වූ මිනිසෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>07</day>
    </date>
    <link>http://www.dinamina.lk/2014/03/07/_art.asp?fn=f1403073</link>
    <topic>විනය පිරිහුණොත් පාසල් පද්ධතියත් පිරිහෙනවා</topic>
    <author/>
    <content>දිවයිනේ ප්‍රධාන පාසල් කිහිපයක පසුගිය කාලයේ ඇතිවූ සිද්ධීන් කිහිපයක් ගැන සැමගේ අවධානය යොමුවිය යුතුව ඇත. මේ පාසල් බොහොමයක් දීර්ඝ ඉතිහාසයක් සහිත එමෙන්ම කීර්තිමත් පුරවැසියන් බිහිකළ අධ්‍යාපන ආයතනය. ඒවා බහුතරයක් බෞද්ධ පාසල් බව ද අමතක නොකළ යුතුය.දරුවන්ගේ ද, මව්පියන්ගේ ද, ගුරුවරුන්ගේ ද නොමනා හැසිරීම මෙම සිදුවීම්වලට හේතු විය. මේවා අහඹු සිදුවීම් ලෙස පෙනුණ ද අපේ සමාජයේ ප්‍රබල ගරාවැටීමක සංකේත ලෙස මෙම සිද්ධීන් සැලකිය හැකිය. ඒ නිසා ඒවාට වහා ප්‍රතිකර්ම යෙදිය යුතුය.අද ළමා පරපුර අනාගතයේ මේ රටේ වැඩිහිටි පරපුරයි. හෙට දිනයේ රට භාරගැනීමට සිටින වත්මන් ළමා පරපුරරේ හැදියාව මත රටේ අනාගත සුබසිද්ධිය තීරණය වනු ඇත. යහපත් හෙට දිනක් පැතුවත් සමාජය තුළ පවතින්නේ ප්‍රචණ්ඩ හා කුරිරු ක්‍රියාවන් නම්, විෂම වූ සමාජය තුළ වැඩෙන ළමා පරපුරේ අනාගතය දිනෙන් දිනම අඳුරට ඇදෙන බව අකමැත්තෙන් වුවද පිළිගැනීමට සිදුවන සත්‍යයකි. ළමයින් තම ආදර්ශ ලබන්නේ තමා අවට පරිසරයෙනි.මෙම තත්වය අප රටට පමණක් නොව බොහෝ දියුණු රටවල ද දක්නට ඇත. බටහිර රටවල මානසික සෞඛ්‍යය හා සදාචාරය පිළිබඳ තත්ත්වය බෙහෙවින් පිරිහී ඇත. අප සමාජය තවමත් සංස්කෘතික හර පද්ධතීන්ගෙන් බැඳී පවතී. මෙය සංස්කෘතියේ උරුමයක් විනා අධ්‍යාපනයෙන් ලද දායාදයක් ලෙස සැලකීම උගහටය.බටහිරින් අපට උරුම වූ අධ්‍යාපන ක්‍රමවේදය ත්‍යාගශීලීත්වය අපට උගන්වනු වෙනුවට උගන්වනුයේ කෑදරකමයි. පරාර්ථකාමීත්වය වෙනුවට ඉගැන්වූයේ ආත්මාර්ථකාමීත්වයයි. එහෙත් දහම් පාසල්, ධර්ම දේශනා, වැඩිහිටියන්ගේ අවවාද ජනමාධ්‍යයෙන් විකාශනය කෙරෙන අතලොස්සක් තරම් වූ හරවත් වැඩසටහන් අපට උරුම වූ සංස්කෘතික හර පද්ධති රැකගෙන යාමට දායක වෙයි.නීල් පෝස්ට්මන් හා චාල්ස් වොෂිංටන් යන දෙදෙනා ඇමරිකා එක්සත් ජනපදයේ දක්නට ලැබෙන මූලික සමාජ ප්‍රශ්න කීපයක් තම Teaching as a Subversive Activity නම් ග්‍රන්ථයේ ගොනුකොට ඇත. ඒ ගැන අවධානය යොමු කිරීම අපට ද වැචගත්ය. ඔවුන් දෙ‍දෙනාට අනුව අමෙරිකාවේ වඩාත්ම ප්‍රචලිත රෝගය වන්නේ මානසික රෝගය.අපරාධ පිළිබඳ ගැටලුව ද ඒ හා සමාන විශේෂ වැදගත්කමකින් තවත් කරුණකි. එමෙන් ම ළමා පරපුර අතර සියදිවි නසාගැනීම්, බාල අපරාධ හා දූෂණ ද ඉහළ අගයකින් සිදුවෙමින් පවතී. නව යෞවන මරණ අතර සියදිවි නසාගැනීම් අධික වී ඇත. එසේම විනාශාභිමුඛ වූ දූෂිත වූ පාසල් යන ළමයින්ගේ විවිධාකාර විනය විරෝධී ක්‍රියා ප්‍රධාන ප්‍රශ්නයක් ලෙස ඉස්මතුව ඇත. මේ ලෙස දැනට අමෙරිකානු සමාජය මුහුණ දෙන ගැටලු රාශියක් එම කෘතිය ගොනුකොට දක්වයි.සත්‍ය වශයෙන්ම දක්වතොත් අමෙරිකානු පාසල් පද්ධතිය මේ මොහොතේ මුහුණ දෙන ගැටලු සංඛ්‍යාව මෙයට ද වඩා සංකීර්ණය. එවැනි නවතම හඳුනාගැනීමක් ලෙස සයිබර් බුලි (Cyber bully) මානසිකත්වය දැක්විය හැකිය. සයිබර් බුලි යනුවෙන් හැඳින්වෙන්නේ අන්තර් ජාලය උපයෝගී කරගෙන පාසල් ළමුන් අන්‍යෝන්‍ය වශයෙන් කරන හිරිහැර කිරීම්ය.එයට පිළියමක් ලෙස අමෙරිකාව මේ සඳහා නව නීති හඳුන්වා දීමේ උත්සාහයක යෙදෙයි. ඒ සඳහා බලපෑ ආසන්න හේතු කිහිපයකි. ඒ අතර 2010 වසරේ මුල සියදිවි හානිකරගත් පහළොස් හැවිරිදි ජෙමි ඉසෙක්ස් ගේ සිද්ධිය මූලිකය. ඇගේ මව වන ඈන් ඉසෙක්ස් පවසන පරිදි ජෙමි දිවි හානි කරගෙන ඇත්තේ අන්තර්ජාලය හරහා වූ තර්ජන නිසාවෙනි.අන්තර්ජාලයෙන් සිදුකෙරෙන එවැනි තර්ජන අතර ඊ-මේල් මඟින් අසභ්‍ය පින්තූර යැවීම, කැලෑ පත්තර ගැසීම, අසභ්‍ය පින්තූරවලට වෙනත් අයගේ මූණවල් යොදා ඒ අයට තර්ජනය කිරීම හා අපහාස කිරීම, නොයෙකුත් මිතුරු හමුවීම් සඳහා වෙබ් අඩවිවල අපහාසාත්මක පෝස්ටර් පළකිරීම යනාදිය වේ. මෙවැනි සීදුවීම් දැන් දැන් අප රටෙන් ද වාර්තාවේ. ඒ සඳහා කල් තබා සමාජය දැනුවත් නොවුවහොත් වටිනා ජීවිතවලින් වන්දි ගෙවීමට සිදුවන බව අමුතුවෙන් කිව යුතු නැත.අමෙරිකාව තාක්ෂණිකව හා ආර්ථික වශයෙන් ඉතා දියුණු රටකි. නිදහස ද අසීමිතය. එබැවින් අතේ ඇති දුරකථනයෙන් මුළු ලොවටම සම්බන්ධ වන්න පාසල් යන වයසේ අයට පවා අවස්ථාව ඇත. මේ තත්ත්වය හේතුවෙන් ළමයින් දෙමාපියන්ට පාලනය කළ නොහැකි වී ඇත. එමෙන් ම රටේ ඇති වල් බූරු නිදහස සියල්ල පරදා සිටී.සමහර පාසල් යුද පිටි මෙනි. ගුරුවරු සිටින්නේ පැය 8 ගෙවා දමන්නේ කෙසේද යන කල්පනාවෙනි. බටහිරට ආවේණික මෙම පාසල් ක්‍රමය මේ වන විට ලොවම ආක්‍රමණය කර ඇත. යටත් විජිතවාදීත්වය හා බටහිර රටවල් අනුකරණය කිරීමට අනෙක් සමාජවල ඇති කැමැත්ත මේ සඳහා බෙහෙවින් උපයෝගී වී ඇත.මේ අනුව සලකා බලන විට ප්‍රකට වනුයේ අතීත ගුරුවරයා යථාර්ථවාදීව ගුරුවරයකු බවට පත් වී යහපත් ආකල්ප රැසක් ගුරුකමට අදාළව ගොඩනඟා ගෙන ඊට ප්‍රවේශ වීමට උත්සාහ දැරූ බවය. එහෙත් මේ වන විට ගුරුවරයා වෘත්තිකයෙකුගේ තත්ත්වයට පරිවර්තනය වී ඇත. කිසිම ව්‍යවස්ථාවක් තුළ ගුරුවරයා වෘත්තිකයෙකු බවට අර්ථකථනය නොකළ නමුත් එබඳු න්‍යායන් ගොඩනැඟී ඇත. මෙම තත්ත්වය මත ගුරුවරුන් එය වෘත්තියක් බවට පත්කරගෙන ඇත. ගුරු වෘත්තිකයන්ට කිසිදා දරුවන්ට ආධ්‍යාත්මික බැඳීමකින් කටයුතු කළ නොහැකිය.සමාජය බටහිර වානිජ රැල්ලට ගසාගෙන යන ක්‍රමයකදී ගුරුවරයා පමණක් ඉන් ගලවා ගත නොහැකිය. එබැවින් මෙලෙස වන වාණිජමය පරමාර්ථ හේතුවෙන් ගුරුවරයා වැටුපකට වැඩ කරන 7.30 – 1.30 පැය 6 ට සීමා වූ කාලසටහනකට හා විෂය නිර්දේශයකට කොටු වූ අයෙකු බවට පත් විය.මෙලෙස කාලසටහනකට කොටු වී විෂයය නිර්දේශයකට අනවශ්‍ය ලෙස බැඳී සිසුන්ගේ ගුණ නැණ වර්ධනය කරවීම අතිශය දුෂ්කර කාර්යයකි. මෙබඳු තත්ත්වයක් මත ළමුන්ගේත්, රටේත් විනය පිරිහීම ආරම්භ වූ බව ප්‍රකටය. ගුරු විනය, සිසු විනය හා දෙඅංශයම පරිහානියට පත් වීමෙන් පාසල් පද්ධතියම පිරිහෙන්නට විය.එය සමස්ත සමාජයේම පිරිහීම විය. විනය ආයතනයේ පැවැත්ම තීරණය කරන කඩඇණය නම් විනය පිරිහීමත් සමඟ ආයතනයේ පැවැත්ම පිළිබඳ ප්‍රශ්න ගණනාවක් මතු වේ. ඒ අනුව පාසල් විනය පිරිහීම හේතුවෙන් එහි සිටින නොමේරූ දරුවන් තුළින් ප්‍රචණ්ඩත්වය නොහික්මුණුකම් ඉස්මතු වනු ඒකාන්තය.ප්‍රචණ්ඩත්වයට පත් ළමයා සෘජුව හෝ වක්‍රව ශාරීරික වේදනා හෝ මානසික වේදනා ඇතිකිරීමේ බලාපොරොත්තුවෙන් සිදුකරන ක්‍රියා සමාජය කැළඹීමට ලක්කරයි. මෙබඳු ක්‍රියා ගුරු සිසු සැමගේ සිත් රිදවීම පිණිස වන්නේය. ගුරු සිසු සිත් රිදවීම පන්ති කාමරයේ යහපත් වාතාවරණයක් සලසා ගැනීමට අවකාශ ලබා නොදෙයි. මෙම තත්ත්වය සමස්ත සමාජය කෙරෙහි එක සේ බලපැවැත්වේ.ජන සන්නිවේදන මාධ්‍යවල විප්ලවීය ප්‍රසාරණය ලංකාවට ද පොදු තත්ත්වයකි. මේ නිසා පාසල්වල විනය ගොඩනැඟීමට පවත්වාගෙන යාමට ගෙන ඇති ක්‍රියාමාර්ග හා ඒවායේ ඵලදායීතාවත්, මෑත කාලය තුළ විනය පරිහානියට බලපා ඇති හේතු සාධකයත්, පර්යේෂණාත්මක සොයා බැලීමේ වැදගත්කමක් ඇත්තේය.මෑත කාලයේ අධ්‍යාපන වෙනස්කම්වලට විවිධ හේතු බලපා ඇත. ඒ අතරින් ජාත්‍යන්තර පාසල් හා පෞද්ගලික උපකාරක පන්ති ප්‍රධාන වේ. මේ නිසා ළමයාට විකල්ප අවස්ථාවන් උදා වූ බව විවාද රහිතව පිළිගත යුතුය.බොහෝ ජාත්‍යන්තර පාසල්වලට යන ළමුන් බටහිර ආකල්පවලින් ජීවත්වන, තම සංස්කෘතියේ ධර්මතා අගනාකම් හර පද්ධතීන් නොදන්නා තත්ත්වයට පත්ව තිබීම ඛේදනීය තත්ත්වයකි. රජයේ පාසල්වලට වඩා මෙම ජාත්‍යන්තර පාසල්වල අධ්‍යාපනය වෙනස්ය. එමෙන්ම පොදු පාසල් තුළ විනය රාශියකින් බැඳුන ආදර්ශමත් චර්යාවක් ක්‍රියාත්මක විය.පෞද්ගලික පන්ති නිසා ද ආදර්ශමත් චරිතයට විකල්ප අවස්ථාවක් ලැබුණි. පාසලේ දී උල්ලංඝනය නොකළ යුතු බොහෝ කාරණා උල්ලංඝනය කළ හැකි ආකාරයේ විකල්ප අවස්ථාවක් පෑදීමත් ඒ අවස්ථාව සිසුන් භුක්ති විඳීමට පටන් ගැනීමත් නිසා විනය ගරුක වීමේ ක්‍රියාවලියට තර්ජනය එල්ල වී ඇත. පෞද්ගලික පන්ති තුළ ළමයාට ඕනෑම ආකාරයේ අපගාමී චර්යාවක නිරත විය හැකිය. ඊට ඔහුට දඬුවම් ද නො ලැබේ.වර්තමානයේ පාසල් පවත්වාගෙන යාමේ ගැටලු අතර ශිෂ්‍යයන්ගේ අනුකූලතාවය පෙර පරිදි නොලැබීම, ශිෂ්‍ය උද්ඝෝෂණ, ගුරු විරෝධී ක්‍රියාමාර්ග, ගුරුවරුන්ට විරුද්ධව විවිධ මඩ ප්‍රචාර, ගුරුවරුන්ගේ වෘත්තීය ක්‍රියාකාරකම් ද විදුහල්පති හා ගුරුවරුන්ගේ මෙන් ම දෙමාපියන්ගේ දේශපාලනය ද දක්නට ලැබේ.විශ්වවිද්‍යාලවලට සීමා වී තිබූ නවක වදය මෙන්ම පන්ති කාමර තුළ සිසුන්ගේ අවිනීත හැසිරීම් පාසල්වලින් වාර්තා වේ. දඬුවම් පිළිබඳ මතවාද ද වෙනස් වී ඇත. අතීතයේ ශිෂ්‍යයන් හික්මවීම සඳහා යොදාගත් උපාය මාර්ගවල වලංගු භාවය පිළිබඳ ප්‍රශ්න ද මතවාදයට තුඩු දී ඇත. මේ තත්ත්වය මත සිසුන්ගේ වර්ජන තර්ජන මෙන්ම ගුරුන්ගෙ වර්ජන තර්ජන ද සුලභය.ශිෂ්‍යයන් කරන වැරදි අතර, විභාග අසමත් වූ විට සියදිවි නසාගැනීමේ තත්ත්වයන් ද ඊට අමතරව පාසල් අතහැර යාම, සාපරාධී ක්‍රියාවල යෙදීම, සමලිංගික කටයුතු, ශිෂ්‍යාවන්ට ලිංගික හිරිහැර කිරීම්, විභාග වංචා, ආයුධ සන්නද්ධව පහරදීම්, ප්‍රේම සම්බන්ධතා පැවැත්වීම, මත්ද්‍රව්‍ය භාවිතය හා ප්‍රවාහනය, නිල් චිත්‍රපට නැරඹීම, දෙමාපියන් හා වැඩිහිටියන් නොසලකා හැරීම, කාම දුරාචාරයේ යෙදීම ඇතුළු ළමා අපචාර පාසල්වල සිදුවනු දැකිය හැකිය.මේවා රටේ සාමාන්‍ය සිවිල් නීති උල්ලංඝනය කිරීම් බව ද නොරහසකි. ශිෂ්‍ය හිරිඔතප් බිඳවැටීම් ආදී කාරණා විවිධ තැන්වල දී වාර්තා වීමෙන් පෙනී යන්නේ පාසල් විනයෙහි කිසියම් අර්බුදයක් ඇති වී ඇති බවයි. පොදු සමාජයට හානිකර ලෙස ක්‍රියාකිරීමට සිසුන් පෙළඹී සිටී.සමහර විට මෙය ගුරුවරුන්ට, දෙමව්පියන්ට පාලනය කිරීමට නොහැකි තැන පොලිසියට, උසාවියට යාමට තරම් ශිෂ්‍ය විනය පිරිහී ගොස් ඇත. මෙවැනි තත්ත්වයක් සමාජය තුළ දළු ළමින් වැඩෙන හෙයින් මෙම විනය පරිහානිය පිළිබඳ කටයුතු කිරීමේ අවශ්‍යතාව මතු වී ඇත. මෙබඳු තත්ත්වයන් ඇතිවීමේ හේතුව ඉහතින් දැක්වූ අපේ සංස්කෘතික ගුණ ධර්ම සිසුනට හා වැඩිහිටියන්ට ගලා ආ ක්‍රමවේදය වෙනසකට භාජනය වීමයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n1403082</link>
    <topic>කොළඹ පිටත වටරවුම් පාර ‍ජනාධිපති අතින් අද ජනතා අයිතියට</topic>
    <author>ධනුෂ්ක ගොඩකුඹුර</author>
    <content>ශ්‍රී ලංකාවේ ජාතික මාර්ග පද්ධතියේ විප්ලවීය සංවර්ධන යුගය සනිටුහන් කරමින් කොළඹ පිටත වටරවුම් මාවතේ ‍ පළමු අදියර වන කොට්ටාවේ සිට කඩුවෙල දක්වා වූ අධිවේගී මාර්ගය ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (08) ජනතා අයිතියට පත් කෙරේ.බස්නාහිර සහ දකුණු පළාත් සභා මැතිවරණයේ එක්සත් ජනතා නිදහස් සන්ධානයේ විජයග්‍රහණය තහවුරු කෙරෙන ජනපති ජනහමු මාලාවේ පළමු වැන්න ද ජනාධිපතිතුමාගේ ප්‍රධානත්වයෙන් අද කඩුවෙලදී පැවැත්වේ.කොළඹ - කටුනායක සහ දක්ෂිණ අධිවේගී මාර්ග යා කරමින් ඉදිකෙරෙන මෙම මාර්ගය අදියර තුනකින් යුක්ත වන අතර ප්‍රථම අදියර වන කොට්ටාව සිට කඩුවෙල දක්වා කොටස කිලෝමීටර් 11කින් යුක්තය.දෙවන අදියර යටතේ කඩුවෙල සිට කඩවත දක්වා දිගින් කිලෝමීටර් 8. 9කුත් තෙවන අදියර යටතේ කඩවත සිට කෙරවළපිටිය දක්වා කිලෝමීටර් 9. 2කුත් වශයෙන් මෙම අධිවේගය සම්පූර්ණ කිරීමට නියමිත අතර එහි සම්පූර්ණ දිග කිලෝමීටර් 29. 1කි. අධිවේගී මාර්ග සම්බන්ධ කිරීමේ අරමුණින් ඉදිකෙරෙන මෙම මාර්ගය කොළඹ නගරයේ පවතින අධික රථවාහන තදබදයට පිළියමක් වනු ඇත.මෙම අධිවේගී මාර්ගයේ කොට්ටාව සහ කඩුවෙලට අමතරව අතුරුගිරියේ පිවිසුම් මාර්ගයක්ද ඇති අතර පැයට කිලෝමීටර් 100ක ධාවන වේගයකින් ගමන් කළ හැකිය. කොට්ටාවේ සිට කඩුවෙල දක්වා වැය වන කාලය විනාඩි 8කි.ශ්‍රී ලංකාවේ ඉදිවන දිගම පාලම මෙන්ම ගුවන් පාලම වන කිලෝමීටර් 3.3ක දිගින් යුත් මහවැව පාලම ද කොට්ටාව කඩුවෙල මාර්ගය ඉදිකර ඇත. මෙම අධිවේගී මාර්ගයේ ඉතුරු කොටස් දෙක ද මෙම වසර අවසන් වීමට ප්‍රථම නිමා කිරිමට නියමිතය. එක්සත් ජනතා නිදහස් සන්ධානයේ නායකයන්, මැති ඇමැතිවරුන් ඇතුළු පිරිසක් ද මේ අවස්ථාවට එක් වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n1403083</link>
    <topic>ශ්‍රී ලාංකික කාන්තාවගේ විනීත බවසාමයට - සහජීවනයට පදනම වී තිබෙනවා</topic>
    <author>ශිරන්ති වික්‍රමසිංහ රාජපක්ෂ ජනාධිපති ආර්යා 2014 මාර්තු මස 05 වැනි දින</author>
    <content>ශ්‍රී ලාංකික කාන්තාව වෙත ස්වභාවයෙන්ම දායාදවී ඇති සංවරය, විනීත බව සහ සාමකාමී දිවිපෙවෙත නිසා රටේ සාමයටත්, සහජීවනයටත් පදනම වැටී ඇති බව ජාත්‍යන්තර කාන්තා දිනය වෙනුවෙන් පණිවිඩයක් නිකුත් කරන ජනාධිපති ආර්යා ශිරන්ති වික්‍රමසිංහ රාජපක්ෂ මහත්මිය ප්‍රකාශ කැර සිටියි.එම පණිවිඩය මෙසේය.මෙම ජාත්‍යන්තර කාන්තා දිනයේදී ලෝක කාන්තාවන් වෙත නිදහසත් සාමයත් වෙනුවෙන් උණුසුම් සුබපැතුම් එක් කරන්නේ ඉමහත් සතුටිනි. අප ශ්‍රී ලාංකික කාන්තාවන් ලොව බොහෝ කාන්තා සමාජයන් වෙත ඉමහත් ආදර්ශයක් ගෙන දෙන්නේය.ශ්‍රේෂ්ඨ ඓතිහාසික හා සංස්කෘතික උරුමයෙන් ද සාරධර්මයෙන් ද අධ්‍යාපනයෙන් සේම චරිත ශක්තියෙන් ලොව කාන්තාවන් අතර වැදගත් තැනක් ශ්‍රී ලාංකික කාන්තාවන්ට හිමිව තිබෙයි. දිනෙන් දින ශ්‍රී ලාංකික කාන්තාවන්ට හිමි එම තත්ත්වය ඉහළ යමින් පවතී.අද ලොව කොතැනක සිදු වුවද සිවිල් අරගලවලින් සේම යුද්ධයෙන් වැඩිපුරම පීඩාවට පත්වන්නේ කාන්තාවන්ය. කුරිරුම වූද දරුණුම වූද ත්‍රස්තවාදය පරාද කර යුද ගිනි දැල් නිවීම නිසා වත්මන් ශ්‍රී ලාංකික කාන්තාවන් අසීමිත සැනසුමක් ලබයි.දිළිඳුකම තුරන් කිරීම, රටටම විදුලිය ලබාදීම සේම නවීන විද්‍යාවේ තාක්ෂණය ප්‍රතිඵල ව්‍යාප්ත වීම නිසා කාන්තාවන් නියැළෙන ගෘහස්ත කාර්යයන්හි වෙහෙස මහන්සිය අවම කිරීමේ උපරිම ප්‍රතිඵල අද ශ්‍රී ලාංකික කාන්තාව භුක්ති විඳී. රාජ්‍ය සේවයේ සේම පුද්ගලික අංශයේ උසස් රැකියාවල දොරගුළු කාන්තාවන් වෙනුවෙන් විවරව තිබෙයි. උසස් අධ්‍යාපනය කෙරෙහි යොමුවන දියණියන්ගේ සංඛ්‍යාව අතීතයේ කවරදාටත් වඩා ඉහළ යමින් පවතී.මේ සියල්ල සේම ශ්‍රී ලාංකික කාන්තාව තුළ ස්වභාවයෙන්ම පිහිටන සංවරය, විනීතබවත් සාමකාමී දිවි පෙවෙතත් නිසා ශ්‍රී ලංකාවේ සාමයටත්, සහජීවනයටත් පදනම දැමෙයි. සෑම මාතාවක්ම තම දූ පුතුන්ගේ අධ්‍යාපනය ගැන දක්වන අසීමිත අවධානය ඉතා දියුණු මානව සම්පතක් දැයට ලබාදීමට හේතු වෙයි.ශ්‍රී ලාංකික මව්වරුන් තම දූ දරුවන් කෙරෙහි ද ස්වාමිපුරුෂයා කෙරෙහි ද දක්වන අසීමිත ප්‍රේමය පවුල් සංස්ථාව බැඳීමකින් යුතු ශක්තිමත් දෙයක් බවට පත් කෙරෙයි. ලොව සියලු කාන්තාවන්ට වඩා උදාරත්වයක් ලාංකික අපිට ලැබෙන්නේ එම පවුල් බැඳීම ආරක්ෂා කිරීමෙනි. මේ සියල්ලෙන් අනූන ශ්‍රී ලාංකික කාන්තාව වෙතින් ලෝක කාන්තා සමාජයන්ට ආදර්ශයක් ලැබේවා! යි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n1403084</link>
    <topic>දක්ෂිණ අධිවේගී මාර්ගයේ 2 කොටස අද සිට 10දා දක්වා ජනතාවට නැරඹිමට අවස්ථාව</topic>
    <author>මාතර දිසා විශේෂ</author>
    <content>දක්ෂිණ අධිවේගී මාර්ගයේ ගාල්ල, මාතර දක්වා කොටස අද සිට 10 වැනිදා දක්වා ජනතාවට නැරඹිම සඳහා ආණ්ඩුව අවස්ථාව උදාකැර තිබේ.මීට සමඟාමීව අද සවස 5.00 ට ගොඩගම පිවිසුම අභියස පිරිත් සජ්ඡායනාවක් පැවැත්වෙන අතර 9වැනි දින නිල්වලා පාපැදි තරඟය ඉමඳූවෙන් ආරම්භ වී ගොඩගමින් අවසන් නිමට නියමිත බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පැවැසීය.එදින ත්‍රී රෝද රථ තරඟයක්, පොරපොල් ගැසිමේ ප්‍රදර්ශන තරඟයක්, මහා සංගීත ප්‍රසංගයක් හා ගාල්ල, මාතර දෙදිසාවේ දේශපාලඥයින් අතර කඹ ඇදීමේ තරඟයක් පැවැත්වෙන බව පැවැසු ඒ මහතා එදින පැවැත්වෙන නිල්වලා පා ගමන සඳහා තුන් දහසකට අධික ජනතාවක් සහභාගි වීමට කීවේය.10 වැනි දින අබාධිත රණවිරුවන් සඳහා උත්තමාර සම්මාන මුරයක් හා මාතර දිස්ත්‍රික්කයේ පාසල් 50 ක තූර්යවාදක කණ්ඩායම් ඉදිරිපත් කරන තූර්යවාදක ප්‍රසංගයක් හා එදින රාත්‍රි ගම්මඩු ශාන්ති කර්මයක් ද පැවැත්වෙන බව අලහප්පෙරුම මහතා ප්‍රකාශ කෙළේය.දක්ෂිණ අධිවේගී මාර්ගයේ ගාල්ල, මාතර දක්වා කොටස මේ මස 15 වැනිදා ජනාධිපති මහින්ද රාජපක්ෂ මහතාගේ සුරතින් වීමට නියමිතය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n1403085</link>
    <topic>සබරගමුවේ සෞඛ්‍යය නැංවීමටජපාන රජයෙන් රු. ලක්ෂ 340ක්</topic>
    <author>මහින්ද අලුත්ගෙදර</author>
    <content>සබරගමුව පළාතේ සෞඛ්‍ය පහසුකම් නැංවීම වෙනුවෙන් රුපියල් ලක්ෂ 340ක (ඇමෙරිකානු ඩොලර් 264,992) ආධාරයක් ශ්‍රී ලංකාවට ලබාදීමට ජපාන රජය තීරණය කරයි.ඒ අනුව සබරගමුව පළාත් සෞඛ්‍ය අධ්‍යක්ෂ කාර්යාලය හා සුරංගනී ස්වෙච්ඡා සේවා සංවිධානය වෙත ජපන් රජයේ බිම් මට්ටමේ මානව ආරක්ෂණය උදෙසා ආධාර ව්‍යාපෘතිය වෙනුවෙන් රුපියල් ලක්ෂ 250 ක මුදලක් සහ රත්නපුර දිස්ත්‍රික්කයේ පදනංගල, චන්ද්‍රිකා වැව රෝහල්වල ප්‍රතිසංස්කරණ කටයුතු වෙනුවෙන් රුපියල් ලක්ෂ 90 ක මුදලක් ලබාදීමට නියමිතයි.මේ සඳහා වන ගිවිසුමට අත්සන් කිරීම ශ්‍රී ලංකාවේ ජපාන තානාපති නිල නිවෙසේදී ඊයේ (07) සිදුකෙරුණු අතර ශ්‍රී ලංකාවේ ජපාන තානාපති නොබුහිතෝ හොබෝ, සබරගමුව පළාත් සෞඛ්‍ය සේවා අධ්‍යක්ෂ වෛද්‍ය කපිල කන්නංගර සහ සුරංගනී ස්වෙච්ඡා සංවිධානයේ සභාපති වික්‍රමගේ නලින් විපුලේන්ද්‍ර මහත්වරු ඒ සඳහා අත්සන් කළහ.රත්නපුර දිස්ත්‍රික්කයේ රෝහලක් ගොඩනැංවීමේ ව්‍යාපෘතිය යටතේ පදනංගල, චන්ද්‍රිකා වැව රෝහල්වල බාහිර රෝගී අංශ අලුත්වැඩියා කිරීම, වෛද්‍ය නේවාසිකාගාර ඉදිකිරීම හා අනකුත් වෛද්‍ය උපකරණ පිරිනැමීම සිදු කෙරේ.මෙහිදී අදහස් දක්වමින් ශ්‍රී ලංකාවේ ජපාන තානාපති නොබුහිතෝ හොබෝ මහතා සඳහන් කෙළේ සබරගමුව පළාතේ ව්‍යාපෘති දෙකක් ක්‍රියාත්මක කිරීම වෙනුවෙන් ජපාන රජය ආධාර කරන බවත් ඒ මඟින් පළාතේ සෞඛ්‍ය සේවා කටයුතු ඉහළ නැංවීමට හැකියාව ලැබෙන බවත්ය.සෞඛ්‍ය අංශයේ පහසුකම් වැඩිදියුණු කිරීම මෙන්ම විවිධ ක්‍රියාකාරකම් හේතුවෙන් ඇතිවන අපහසුතා අවම කිරීම ශ්‍රී ලංකාව කෙරෙහි ජපාන රජය අනුගමනය කරන ආධාර ප්‍රතිපත්තියේ ප්‍රමුඛතාව බවද ඒ මහතා පෙන්වා දුන්නේය.මේ අනුව චන්ද්‍රිකා වැව රෝහලට ලබාදෙන ආධාරයද සෘජුවම එම සංකල්පය මත ක්‍රියාත්මක වන අතර එම රෝහලේ පහසුකම් වර්ධනය හා සෞඛ්‍ය සේවා නඟාලීමෙන් ඇතිවන ප්‍රතිඵල එම ජනතාවට භුක්ති විදීමට හැකිවන බවද හෙතෙම පැවසීය.මේ අතර සබරගමුව පළාත් සෞඛ්‍ය සේවා අධ්‍යක්ෂ වෛද්‍ය කපිල කන්නංගර මහතා සඳහන් කෙළේ ජපන් රජය ලබාදෙන මේ ආධාරය මඟින් සෞඛ්‍ය සේවාව හරහා ගුණාත්මක සේවාවක් ලබාදීමට හැකි බවත් ඇඹිලිපිටිය ප්‍රාදේශීය ලේකම් කොට්ඨාශයේ වාසය කරන 60,000 - 75,000 ජනතාවකට ප්‍රතිලාභ හිමිවන බවත්ය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n1403086</link>
    <topic>උතුර-දකුණ-බටහිර හෝ නැ‍ඟෙනහිර සැමටභේදයක් නොමැතිව සැලකීම ආණ්‍ඩුවේ ප්‍රතිපත්තියයි</topic>
    <author>ධනුෂ්ක ගොඩකුඹුර</author>
    <content>උතුර, දකුණ, බටහිර හෝ නැගෙනහිර ලෙසින් භේදයක් නොමැතිව සැමට එක ලෙස සැලකීම වත්මන් ආණ්‍ඩුවේ ප්‍රතිපත්තිය බව ජනාධිපති මහින්ද රාජපක්ෂ මහතා ප්‍රකාශ කෙළේය.අප ගොඩනඟන්නේ ගම හෝ නගරය කියා කිසිදු වෙනසක් නැතිව සෑම ජන කොටසකටම සියලු පහසුකම් සහ වරප්‍රසාද ලැබෙන ආණ්ඩුවක් බව පැවසූ ජනාධිපතිවරයා රටේ සියලු සංවර්ධන ක්‍රියාදාමයන් ක්‍රියාත්මක වන්නේ ඒ අනුව බවත් අවධාරණය කෙළේය.ජනාධිපති මහින්ද රාජපක්ෂ මහතා මෙසේ ප්‍රකාශ කෙළේ වතුකරයේ ජනතාවට ලිපි බෙදා දීම සඳහා  අලුතෙන් බඳවා ගත් තැපැල්කරුවන් හට ස්ථිර පත්වීම් ලිපි ප්‍රදානය කිරීමේ උත්සවයට කොළඹ, බණ්ඩාරනායක අනුස්මරණ අන්තර්ජාතික සම්මන්ත්‍රණ ශාලාවේදී ඊයේ (07) එක් වෙමිනි.වතුකරයේ ජනතාව වෙත බෙදා දීමට මෙතෙක් නිසි ක්‍රමවේදයක් නොතිබිණ. වතු ජනතාවගේ නිවෙස් වෙතම ගොස් ලිපි බෙදා දීමට තැපැල්කරුවන් පත් කිරිම ජනාධිපතිතුමාගේ මඟ පෙන්වීම මත මහින්ද චින්තන ප්‍රතිපත්තියෙන් දුන් පොරොන්දුවක් අනුව සිදු කෙරිණි.වතුකරයේ ජනතාව මුහුණ දෙන ගැටලු සම්බන්ධයෙන් තමාට අවබෝධයක් තිබෙන බව පැවසූ ජනාධිපතිතුමා ලයින් කාමර වෙනුවට හොඳ නිවාස ලබා දීම සිය අරමුණ බව ප්‍රකාශ කෙළේය.තැපැල් සේවාව යනු ගෞරවණීය සේවාවක් බව පෙන්වා දුන් ජනාධිපතිවරයා ජනතාව වෙත සමීප වන තරමට ජනතාවට එම සේවාවේ අගය වැඩි වන බව පැවසීය. ඇමැතිවරුන් වන ජීවන් කුමාරතුංග, සී. බී. රත්නායක, ආරුමුගම් තොණ්ඩමාන්, නියෝජ්‍ය ඇමැති මුත්තු සිවලිංගම්, තැපැල්පති රෝහණ අබේරත්න මහත්වරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n14030821</link>
    <topic>මහපොළ ශිෂ්‍යාධාරයවැඩිකිරීමට අවධානය</topic>
    <author>ස්වර්ණා විජේකෝන්, සුභාෂිණී සේනානායක සහ චන්දිමා එදිරිමාන්න</author>
    <content>විශ්වවිද්‍යාල සිසුන්ට ලබා දෙන මහපොළ ශිෂ්‍යාධාර මුදල වැඩිකිරීමට සුදුසු ක්‍රමවේදයක් සකස් කිරීම සම්බන්ධයෙන් අවධානය යොමු කර ඇතැයි ආණ්ඩු පක්ෂයේ ප්‍රධාන සංවිධායක ජල සම්පාදන හා ජලාපවහන ඇමැති දිනේෂ් ගුණවර්ධන මහතා පාර්ලිමේන්තුවේ දී ඊයේ (7) ප්‍රකාශ කළේය.මේ වන විට සිසුන් 9275 දෙනකු හට මහපොළ ශිෂ්‍යාධාර ලබා දෙන බවත් එය 2014 වසරේ දී සිසුන් 11300කට ලබා දීමට පියවර ගන්නා බවත් ඇමැතිවරයා සඳහන් කළේය.දිනේෂ් ගුණවර්ධන මහතා මේ බව සඳහන් කළේ රත්නපුර දිස්ත්‍රික් එජාප මන්ත්‍රී දිනේෂ් ගන්කන්ද මහතා ඇසූ වාචික ප්‍රශ්නයකට පිළිතුරු ලබා දෙමිනි.එම ප්‍රශ්නය සම්බන්ධයෙන් අදහස් දැක්වූ කතානායක චමල් රාජපක්ෂ මහතා සඳහන් කළේ මහපොළ ලොතරැයිය සහ වෙළඳ ප්‍රදර්ශනය දැන් නොපැවැත්වෙන බැවින් මහපොළ අරමුදල සඳහා දැයට කිරුලෙන් මුදල් ලබා දිය හැකි බවයි. .</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n1403087</link>
    <topic>ගල්ෆ් ෆුඩ් ප්‍රදර්ශනයේදී ශ්‍රී ලංකා නිෂ්පාදනවලට ඇ. ඩොලර් මිලියන 1.32 ක ඇනවුම්</topic>
    <author>චමීර ඇල්ලදෙණිය</author>
    <content>ගල්ෆ් ෆුඩ් ප්‍රදර්ශනයේදී ශ්‍රී ලංකා නිෂ්පාදන සදහා අමෙරිකානු ඩොලර් මිලියන 1.32 ක නිශ්චිත ඇනවුම් ප්‍රමාණයක් හිමිව ඇතැයි අපනයන සංවර්ධනය මණ්ඩලය කියයි. ලොව විශාලතම හා ප්‍රධාන පෙළේ ආහාර පාන ප්‍රදර්ශනයක් වන “ගල්ෆ් ෆුඩ්ස් ප්‍රදර්ශනය” (Gulf Food fair 2014) ඩුබායි’හි ලෝක වෙළෙද මධ්‍යස්ථානයේදී පැවැත්විණි.තවත් සැලකිය යුතු විමසීම් ප්‍රමාණයක් ලැබෙමින් පවතින බවද ශ්‍රී ලංකා අපනයන සංවර්ධන මණ්ඩලය පවසයි.හත්වැනි වරටයි මෙම ප්‍රදර්ශනය සඳහා ශ්‍රී ලංකාව සහභාගී වූ අතර, ලොව පුරා රටවල් 152 ක් නියෝජනය කරමින් ආහාර පාන නිෂ්පාදකයින්, ක්ෂේත්‍රයට අදාළ සේවා සපයන්නන් සහ යන්ත්‍රෝපකරණ හා උපාංග සැපයුම්කරුවන් ඇතුඵ විශාල ප්‍රදර්ශකයින් පිරිසක් මෙම අවස්ථාව නියෝජනය කළහ.77,000 කට අධික නරඔන්නන් හා ගැණුම්කරුවන් පිරිසක් ගල්ෆ් ෆුඩ් 2014 ප්‍රදර්ශනය සදහා සහභාගී වී සිටියහ. ඇෆ්ගනිස්ථානය, ඇල්ජීරියාව, ඕස්ට්‍රේලියාව, කැනඩාව, කොලොම්බියාව, ඩෙන්මාර්කය, ඊජිප්තුව, ඉතියෝපියාව, ඉන්දුනීසියාව, ඉරානය, අයර්ලන්තය, කොරියාව, ලෙබනනය හා ශ්‍රී ලංකාව ඇතුඵ රටවල් 25 කට අයත් ඉහළ මට්ටමේ දූත පිරිස්ද මෙම ප්‍රදර්ශනය සදහා සහභාගී වූහ.ශ්‍රී ලංකා අපනයන සංවර්ධන මණ්ඩලය නියෝජිනය කරමින් ඉහළ පෙළේ නිලධාරීන් පිරිසක්ද, දේශීය ආහාර පාන නිෂ්පාදන ක්ෂේත්‍රයේ පුරෝගාමී සමාගම්හි නියෝජිතයින්ද ඇතුඵව 50ක පමණ දූත පිරිසක් ගල්ෆ් ෆුඩ් ප්‍රදර්ශනය සදහා සහභාගී වී සිටියහ.මැලිබන් බිස්කට්ස්, සිලෝන් බිස්කට්ස්, ආදම්ජේ ලුක්මාන්ජේ, අක්බාර් බ්‍රදර්ස්, මැබ්රොක් ටී, එච්.වී.ඒ ෆුඩ්ස්, විකී ප්ලාන්ටේෂන්, ෆින්ලේස්, සිලෝන් ටී මාර්කටින්, සිලෝන් කූල් ස්ටෝර්ස්, සිලෝන් ෆ්රෙෂ් ටී, බී.පී.එල්. ටී, ආදම් එක්ස්පෝ ආදී ප්‍රකට ශ්‍රී ලාංකික ආහාර පාන අපනයන සමාගම් මේ සදහා සහභාගී වූහ.මෙම ප්‍රදර්ශනයේදී ශ්‍රී ලාංකික නිෂ්පාදන අතුරින් ශ්‍රී ලංකා තේ, බෝතල් කළ තැඹිලි වතුර, කුඵබඩු, පොල් ආශ්‍රිත නිෂ්පාදන, බිස්කට් ඇතුඵ රසකැවිලි නිෂ්පාදන හා ජින්ජර් බියර් සදහා මැදපෙරදිග, ඉන්දියාව, තුර්කිය, ඇල්බීනියාව, ඇමරිකා එක්සත් ජනපදය, ඊජිප්තුව, ජෝර්දානය හා කුවේටය යන රටවලින් විශාල ඉල්ලුමක් ලැබී තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n1403088</link>
    <topic>ගණිත ගුරුවරුන් බඳවා ගැනීමටඅයදුම්පත් නිකුත් කළ පුද්ගලයා දැලේ</topic>
    <author>අනුරාධපුර මධ්‍යම විශේෂ</author>
    <content>ගණිත විෂය සඳහා ගණිත ගුරුවර ගුරුවරියන් බඳවා ගැනීම සඳහා විවෘත තරඟ විභාගයක් පවත්වන බව සඳහන් අයදුම්පත්‍ර තොගයක් අනුරාධපුර නගරයේ වෙළෙඳ සලකට අලෙවි කිරීම සඳහා නිකුත් කළ උපකාර පන්ති පවත්වන ගුරුවරයකු යැයි කියා ගන්නා පුද්ගලයකු අනුරාධපුර මූලස්ථාන පොලිසියේ විශේෂ අපරාධ විමර්ශන අංශය මඟින් ප්‍රශ්න කිරීම් සඳහා සැකපිට ඊයේ (07) උදෑසන අනුරාධපුර ධර්මපාල මාවත ප්‍රදේශයේදී පොලිස් අත්අඩංගුවට ගෙන ඇත.සැකකාර පුද්ගලයා අදාළ ලිපි අලෙවි වී ඇත්ද යන්න සොයා බැලීම සඳහා පැමිණි අවස්ථාවේ පොලිස් නිලධාරීන් ඔහු පොලිස් අත්අඩංගුවට ගෙන ඇත.2014 වර්ෂය සඳහා ගණිත විෂයට ගුරුවර ගුරුවරියන් බඳවා ගැනීමට තරඟ විභාගයක් පවත්වන බව සඳහන් කරමින් මුද්‍රිත අයදුම්පත්‍රය රුපියල් 20ක මුදලකට අලෙවි කිරීමට වෙළෙඳ ආයතනයට සැකකරු උපදෙස් ලබාදී ඇත. එහි හිමිකරුට මෙම අයදුම්පත්‍රය පිළිබඳව සැක සිතී ඒවා අලෙවි කිරීම අත්හිටුවා ඇත.සෑම අයදුම්කරුවකුම ලියාපදිංචි ගාස්තු ලෙස රුපියල් 300ක මුදලක් හා විභාග ගාස්තුව ලෙස රුපියල් 275 ක මුදලක් මුදල් ඇනවුම් මඟින් සාලියපුර තැපැල් කාර්යාලයට එවිය යුතු බවට එහි විස්තර පත්‍රිකාවේ සඳහන්ය.මුදල් ඇනවුම් එවිය යුතු ලිපිනය ලෙස ප්‍රධාන ආචාර්ය (නමක් සඳහන් කර) විභාග අංශය, නො. 230,7 කණුව, සාලියපුර වශයෙන් සඳහන් කැර ඇත. ඊට අමතරව ගණිත ගුරුවරයෙකු වශයෙන් පත්වීම් ලබා ගැනීමට අ.පො.ස. (සාමාන්‍ය පෙළ) විභාගයට සම්මාන සාමාර්ථයක් (විෂයන් සඳහන්ව නැත) ඇති ඕනෑම අයකුට විභාගය සඳහා පෙනී සිටිය හැකි බවත් වයස් සීමාව ලෙස අවුරුදු 18 - 42 ත් එහි සඳහන් කැර ඇත.අයදුම්පත් භාරගන්නා අවසාන දිනය අප්‍රේල් මස 04 වැනි දිනය ලෙසත් විභාග ප්‍රශ්න පත්‍රයේ ප්‍රශ්න 50කට මුහුණ දී ප්‍රශ්නයකට ලකුණු 02 ක් බැගින් ලකුණු 100ක් ලබා ගත හැකි බව එහි සඳහන්ය. විභාග ගාස්තු ගෙවා නොමැති විට විභාගයට පෙනී සිටීමට නොහැකි බව එහි සඳහන් වන අතර තොරතුරු සාවද්‍ය වුවහොත් ඕනෑම අ‍වස්ථාවක විභාගයෙන් ඉවත් කිරීම හෝ ප්‍රතිඵල අවලංගු කිරීමට හැකි බවද එහි සඳහන් කර ඇත.අයදුම්පත්‍රය ස්වාමීන් වහන්සේ නමකට හෝ සාමවිනිසුරුවරයෙකුට සහතික කළ හැකි බව එහි සඳහන් කැර ඇත. කුමන ආයතනයක ගණිත විෂය සඳහා ගුරුවර ගුරුවරියන් බඳවා ගන්නේද යන්න සම්බන්ධයෙන් එහි කිසිදු සඳහනක් නොමැති අතර අයදුම්පත්‍ර ලියාපදිංචි තැපෑලෙන් එවිය යුතු ලිපිනය වශයෙන් සඳහන් කර තිබුණේ ප්‍රවීණ වෛද්‍ය ආචාර්ය (නමක් සඳහන් කර) නො. 230, 07 කණුව, සාලියපුර, අනුරාධපුර ලිපිනයේ නමිනි.පොලිස් භාරයට ගත් සැකකරු උපකාර පන්ති පවත්වන අයකු බව පොලිසියට පවසා ඇති අතර තඹුත්තේගම ප්‍රදේශයේ ලිපි ද්‍රව්‍ය අලෙවි සැලකටද මෙම අයදුම්පත්‍ර අලෙවි කිරීමට ඔහු බෙදා හැර ඇත. ලංකා දණ්ඩ නීති සංග්‍රහය අනුව පොලිස් භාරයට ගත් තැනැත්තා යම් වරදක් කර ඇත්නම් ඔහු අධිකරණයට ඉදිරිපත් කළ හැකි බවද පොලිසිය පැවසුවේය.එමෙන්ම මීට පෙරත් මෙම විභාගයන් පවත්වන බවට අයදුම්පත්‍ර බෙදා හැර පුද්ගලයන්ගෙන් මුදල් වංචා කර ඇත්ද යන්න සම්බන්ධයෙන් පරීක්ෂණ සිදු කරන බවද විශේෂ අපරාධ විමර්ශන අංශය පැවසුවේය.අනුරාධපුර මූලස්ථාන පොලිසියේ විශේෂ අපරාධ විමර්ශන අංශයේ ස්ථානාධිපති පොලිස් පරීක්ෂක ඩී.එම්.ඩී.සී. දිසානායක මහතා සහ එම අංශයේ සැරයන් 31385 ගුණතිලක යන මහතා සැකකරුව ප්‍රශ්න කිරීම සඳහා පොලිස් භාරයට ග‍නු ලැබීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n1403089</link>
    <topic>ඉරාක ආර්ථිකය විනාශ කළ අමෙරිකාව අද ශ්‍රි ලංකාවේ ස්වෛරීභාවය බිඳ දමන්න කටයුතු කරනවා</topic>
    <author>තිළිණි අධිකාරි</author>
    <content>ඉරාකය තුළ යුද ගැටුම් ඇති කැර එරට ආර්ථිකය විනාශ කළ අමෙරිකාව මේ වන විට ශ්‍රි ලංකාවේද ස්වෛරිභාවය බිද දමන්න කටයුතු කරන බව ජාතික සංඝ සම්මේලනයේ නායක හිමිවරු ප්‍රකාශ කරති.ඊශ්‍රායලය හා පලස්තීනය අතර පැවැති ප්‍රශ්නවලදි ඊශ්‍රායලයට පක්ෂපාතිත්වයෙන් අමෙරිකාව ක්‍රියාකළ බවත් පලස්තීනයේ පිහිටා තිබු එක්සත් ජාතින්ගේ කාර්යාල හා මිනිස් ජිවිත ඊශ්‍රායලය විනාශ කරන අවස්ථාවේදි එක්සත් ජාතින්ගේ නිශේධ බලය යොදා ගනිමින් අමෙරිකාව ඊශ්‍රායලයට පක්ෂපාතිත්වය දැක්වු බවත් උන්වහන්සේලා පවසති.බෞද්ධාලෝක මාවතේ,ජාතික සංඝ සම්මේලන මධ්‍යස්ථානයේදි ඊයේ (07) පැවති විශේෂ මාධ්‍ය සාකච්ජාවකට එක්වෙමින් ජාතික සංඝ සම්මේලනයේ නායක හිමිවරුන් එසේ ප්‍රකාශශ කළහ.මෙරට පැවති 30 වසරක යුද්ධය නිසා විශාල වශයෙන් දේපල හා ජිවිත හානි සිදුවු අතර එම කුරිරු යුද්ධය නිමා කැර උතුරු පළාත හා සමස්ත රට තුළම මේ වනවිට පොදු පහසුකම් ගොඩනැ ගෙමින් පවතින බවත් එය දරා ගැනිමට නොහැකිව නැවත දෙමළ ඩයස් පෝරාව ගොඩනංවා මෙරට විනාශ කිරීමට එංගලන්තය,අමෙරිකාව,ප්‍රංශය වැනි යුරෝපීය රටවල් වෑයම් දරනා බවත් උන්වහණ්සේලා පැවසුහ.විදේශ රටවලට ගොස් ශ්‍රි ලංකාව විවේචනය කිරිම වඩා විපක්ෂය ඇතුළු සෙසු පක්ෂ කළ යුත්තේ සිය රට ආරක්ෂා කැර ගැනීමට කටයුත කිරීම බව ජාතික සංඝ සම්මේලනයේ මහ ලේකම් දොඹගොඩ සාරානන්ද හිමියෝ කීහ.ශ්‍රි ලංකාවේ දේශපාලනය අද වනවිට ජරාජීරනය වී ඇති බවත් දේශපාලකයෝ හොර මැරකම් කරන,කුඩු ජාවාරම් කරන පුද්ගලයන් බවට පත්වී ඇති බවක් උන්වහණ්සේ ප්‍රකාශ කළහ.එළඹෙන 29 වැනිදා පැවැත්වීමට නියමිත පළාත් පාලන මැතිවරණයේදි නිවැරදි තීරණයක් ගැනිමට මහජනතාව වගබලා ගත යුතු බවද දොඹගොඩ සාරානන්ද හිමියෝ කියා සිටියහ.උන්වහණ්සේ මෙසේද පැවැසුහ. මන්නාරම රදගුරු රාසප්පු ජෝශප් පියතුමා ඇතුලු පිරිස අද මේ රටේ ස්වෛරීභාවයට එරෙහිව කටයුතු කරනවා.ඒ පිළිබඳ අවධානය යොමුකර ජාතික හෙළිදරව්වක් කරන මෙන් අගරදගුරු මැල්කම් රංජිත් පියතුමාට ඉල්ලීමක් කරනවා.රවුප් හකීම් මහතා කැබිනට් ඇමැතිවරයකු ලෙස ආණ්ඩුවට ‍විරුද්ධව ‍විදේශ රටවලට ගතු කියනවා.මුස්ලිම් ජනතාවට කරදර කරනවා,මුස්ලිම් පල්ලි ගිනි තියනවා කියලා රවුප් හකිම් ඇමතිවරයා කියනවා.ඇයි එහෙම නම් තවත් මේ ආණ්ඩුවේ එල්ලිලා ඉන්නේ කියලා අපි එතුමන්ගෙන් අහනවා.අපි මේ හැමදේම කරන්නේ පක්ෂ,පාට භේදයකින් තොරවයි.අපිට කිසිම දේශපාලන පක්ෂයක් නැහැ.මේ දේශපාලන ක්‍රමය විනාශ විමට ඉඩ නොදිම සඳහා මෙම මස 14 වැනිදා සවස 2.30 ට ගම්පහ නගර ශාලාවේදි භික්ෂුන්වහන්සේලා 500 කගේ සහභාගිත්වයෙන් ජනමතයක් ඇතිකිරිමට අපි බලාපොරොත්තු වෙනවා.ජාතික සංඝ සම්මේලනයේ ජාතික සංවිධායක පාහියංගල ආනන්ද සාගර,මුල්‍ය ලේකම් වත්තේහේනේ විජිත,ඉතාලියේ මෝදනා‍මෛත්‍රි විහාරාධිපති මිදෙරිපිටියේ විමලරත්න යන හිමිවරුන්ද අදහස් දැක්වුහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n14030810</link>
    <topic>ශ්‍රී ලංකාවේ සංවර්ධනය-ලබා තිබෙන ජයග්‍රහණ ගැන අමෙරිකාවේ සෙනෙට් සභාවට යෝජනාවක්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ වත්මන් සංවර්ධනය සහ ලබා තිබෙන ජයග්‍රහණ සම්බන්ධයෙන් වන යෝජනාවක් අමෙරිකාවේ සෙනෙට් සභාවට ඉදිරිපත් කිරීම ශ්‍රී ලංකාව සම්බන්ධයෙන් ඇති අවබෝධය පෙන්නුම් කිරිමේ ධනාත්මක ඉඟියක් බව අමෙරිකාවේ ශ්‍රී ලංකා තානාපති ජාලිය වික්‍රමසූරිය මහතා පවසයි.එය ශ්‍රී ලංකාව සමඟ සුහඳත්වය පළ කිරීමේ සහ අමෙරිකානු ජනතාවගේ ජ්‍යෙෂ්ඨ නියෝජිතයන් මෙරට සම්බන්ධයෙන් හොඳ අවබෝධයකින් පසුවන බවට ලොවටම පෙන්නුම් කිරීමක් බවද ලිපියක් යොමු කරමින් ශ්‍රී ලංකා තානාපතිවරයා පෙන්වාදෙයි.පසුගිය 2009 වසරේදී ශ්‍රී ලංකාවට සාමය උදාවීමෙන් පසුව ප්‍රජාතන්ත්‍රවාදය තහවුරු කිරීම, රට යළි ගොඩනැගීම සහ ප්‍රතිසන්ධාන ක්‍රියාවලියෙහි ලබාඇති සාර්ථකත්වය පිළිගනිමින් අමෙරිකාවේ සෙනේට් සභාවට යෝජනාවක් ඉදිරිපත් කිරීම සම්බන්ධයෙන් එම සෙනේට් සභිකයන්ට ස්තුතිය පිරිනමන බවද අමෙරිකාවේ ශ්‍රී ලංකා තානාපතිවරයා කියා සිටී.රටපුරා අඛණ්ඩව සාමය පැවතීම, ප්‍රජාතන්ත්‍රවාදය තහවුරු කිරීම සහ ප්‍රතිසන්ධාන ක්‍රියාවලිය වෙනුවෙන් තිරසාර පියවර ගැනීම යන එම යෝජනාවේ අඩංගු කරුණු මඟින් ශ්‍රි ලංකාවේ යථා තත්ත්වය පෙන්වන බවද ඒ මහතා ප්‍රකාශ කරයි. මෙම යෝජනාව සාධාරණ සහ තුලනාත්මක එකක් බවද හෙතෙම තම ලිපිය මඟින් පෙන්වා දී තිබේ.ශ්‍රී ලංකා රජය අත්කර ගෙන ඇති සැබෑ ප්‍රගතිය එයින් පෙන්නුම් කෙරෙන අතර අමෙරිකාවේ සෙනේට් සභිකයන් ශ්‍රී ලංකාව සම්බන්ධයෙන් එවන් ධනාත්මක යෝජනාවක් ඉදිරිපත් කිරිම සමනය සහ ප්‍රතිසන්ධාන ක්‍රියාවලිය අඛණ්ඩව මෙහෙයවීමට දෙන දිරිගැන්වීමක් ලෙස දකින්නේ යැයිද සඳහන්කැර ඇත.මෙම යෝජනාව ඓතිහාසික වශයෙන් වැදගත් බව පවසන ශ්‍රී ලංකා තානාපති ජාලිය වික්‍රමසූරිය මහතා එමඟින් අමෙරිකා - ශ්‍රි ලංකා සබඳතා තවත් වර්ධනය වනු ඇතැයිද විශ්වාසය පළ කරයි. අමෙරිකාවේ සිටින ශ්‍රී ලාංකිකයන් ශ්‍රී ලංකාවේ යථා තත්ත්වය ගැන එරට ව්‍යවස්ථාදායකයේ සාමාජිකයන් දැනුවත් කිරීමට දරණ පරිශ්‍රමය ද ඒ මහතා අගය කරන අතර මෙම සෙනේට් යෝජනාව එම උත්සාහයේ සාර්ථකත්වය ගැන හොඳම සාක්ෂියක් බවද සිහිපත් කරයි.ඒ ආකාරයෙන්ම ශ්‍රී ලංකාවේ වත්මන් වර්ධනයන් ගැන ස්වකීය දේශපාලන නියෝජිතයන් දිගටම දැනුවත් කරමින් මෙම ප්‍රගතිය සියැසින් දැක ගැනීම පිණිස ශ්‍රි ලංකාවට පැමිණීමට ඔවුන් දිරිගන්වන ලෙසද ජාලිය වික්‍රමසූරිය මහතා අමෙරිකාවේ සිටින ශ්‍රී ලාංකිකයන් ගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n14030811</link>
    <topic>ඉන්දු-ශ්‍රී ලංකා ධීවර ගැටලු විසඳීමේදෙවන වටයේ සාකච්ඡා කොළඹ දී</topic>
    <author>බුද්ධිකා ඉඹුලාන</author>
    <content>ඉන්දු ශ්‍රී ලංකා ධීවර ගැටලුවලට ස්ථිරසාර විසඳුම් සෙවීම සඳහා දෙරටේ ධීවර සංවිධාන නායකයන් අතර දෙවන වටයේ සාකච්ඡා මෙම 13 දා කොළඹ දී පැවැත්වෙයි. පසුගිය 27 දා ඉන්දියාවේ තමිල්නාඩු ප්‍රාන්තයේ චෙන්නායිහි පැවැති පළමු සාකච්ඡාවන්ගෙන් ඇතිකර ගත් එතඟතාවයන්හි සාර්ථකත්වය මෙහි දී සාකච්ඡාවට ගැනෙන බව ධීවර අමාත්‍යාංශය කියයි.මේ සාකච්ඡාවට ඉන්දීය ධීවර සංවිධාන නායකයන් 17ක් සහ නිලධාරීන් 8ක් ද ශ්‍රි ලංකා ධීවර සංවිධාන නායකයන් 17ක් සහ නිලධාරීන් 8ක් ද සහභාගීවීමට නියමිතය. පසුගිය චෙන්නායි සාකච්ඡාවල දී ඉන්දීය යාත්‍රා මෙහි පැමිණමසුන් මැරූ තහනම් පන්න ක්‍රමයක් වන ට්‍රෝලිං පන්න ක්‍රමය සම්පුර්ණයෙන්ම නවතා දැමීම ද, පසුගිය මස 10 දා සිට මාර්තු 10 දා දක්වා මාසයක කාලයක් ඉන්දීය ධීවර යාත්‍රා මෙරට උතුරු මුහුදේ සීමා උල්ලංඝනය නොකරන බවට ද එකඟතාවයකට පැමිණිනි.එමෙන්ම මෙම කාලයේ දී ඔවුන් විකල්ප පන්න ක්‍රම සඳහා යොමු වීමටත්, ඒ පිළ්බඳව ප්‍රාන්ත මෙන්ම ඉන්දීය මධ්‍යම රජය සමඟ සාකච්ඡා පැවැත්වීමටත් එහි දී ඔවුන් ප්‍රතිඥා දී ඇත.මොන යම් හේතුවක් නිසා හෝ මෙරට මුහුදු සීමාවට ඇතුල් වී මසුන් නොමරන ලෙස ද එහිදී ශ්‍රී ලංකා ධීවරයන් ඉන්දීය තමිල්නාඩු ප්‍රාන්ත ධීවරයන්ගෙන් ඉල්ලීමක් ද කර ඇත.මේ පිළිබඳව ප්‍රකාශයක් නිකුත් කරමින් ධිවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පවසා සිටියේ මෙම එකඟතා උල්ලංඝනය කරමින් ඉන්දීය ධීවරයන් මෙරට මුහුදු සීමා උල්ලංඝනය කරන්නේ නම් කිසිඳු සමාවකින් තොරව අත්අඩංගුවට ගන්නා බවයි.මේ කරුණු සැලකිල්ලට නොගෙන එම කාලයේ මෙරට උතුරු මුහුදේ සීමා උල්ලංඝනය කරමින් තමිල්නාඩු ධිවර යාත්‍රා 37ක් සහ ධීවරයන් 163දෙනකු ශ්‍රී ලංකා නාවික හමුදාව අත්අඩංගුවට ගෙන අධිකරණමය කටයුතු සඳහා යොමු කෙරිණි .එමෙන් ම ශ්‍රීලංකා ධිවර යාත්‍රා 5ක් ධීවර කාර්මිකයන් 25ක් දපසුගිය දා ඉන්දීය වෙරළ ආරක්ෂක බළකාය අත්අඩංගුවට ගෙන තිබේ. මේ 13 දා පැවැත්වෙන සාකච්ඡාවල දී මේ සම්බන්ධයෙන් ද කතිකා කෙරෙන අතර මෙවැනි සිදුවීම් යළිත් නොවීමට තිරසාර විසඳුමකට එළඹිමට ද හැකිවනු ඇතැයි ධීවර ඇමැතිවරයා විශ්වාසය පළ කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n14030812</link>
    <topic>මෙරට ඇඟලුම් කර්මාන්තය 2020 දී ලෝකයේ පළමු රටවල් 10 අතරට</topic>
    <author>චමීර ඇල්ලදෙණිය</author>
    <content>ශ්‍රී ලංකාවේ ඇඟලුම් කර්මාන්තය 2020 වන විට ලෝකයේ පළමු රටවල් 10 අතරට පැමිණීමට අවශ්‍ය සැලසුම් සම්පාදනය කර ඇතැයි කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා කියයි.2013 වසරේ ඇඟලුම් අංශයෙන් ශ්‍රී ලංකාව ඉපැයූ මුළු විදේශ විනිමය වත්කම අමෙරිකානු ඩොලර් බිලියන 4.3ක් වන අතර, එය 2016 වන විට ඩොලර් බිලියන 10ක් දක්වා වර්ධනය කර ගැනීමට අපේක්ෂා කරන බවද ඇමැතිවරයා කීය.ශ්‍රී ලංකාවේ ඇඟලුම් ක්ෂේත්‍රයේ ජුකී මැෂින් 750,000ක් පමණ භාවිතා කරන අතර, මෙරට කාර්මික මට්ටමේ අධිවේගී මහන යන්ත්‍රවලින් 50% ක් පමණ ජුකී යන්ත්‍ර වීම සුවිශේෂ වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n14030813</link>
    <topic>සුරාබදු කොමසාරිස් ජෙනරාල්ගේ නිවසට වෙ‍ඩි තැබීම හෙළා දකිනවා</topic>
    <author>නිමල් රාජපක්ෂ</author>
    <content>සුරාබදු කොමසාරිස් ජෙනරාල් වසන්ත හපුආරච්චි මහතා‍ගේ පමුණුගම පිහිටි නිවසට නාදුනන තුවක්කු කරුවන් විසින් සිදුකළ වෙ‍ඩි තැබීම පිළිකුලෙන් යුතුව හෙළා දකින බව ශ්‍රී ලංකා නිදහස් සුරාබදු නිලධාරීන්ගේ සංගමය පවසයි.අදාළ සිද්ධිය පිළිබඳ කුමන බලවේග පැවතිය ද ඒවා පසෙක ලා විධිමත් පරීක්ෂණයක් පවත්වා වැරදි කරුවනට නීතියේ රැහැනට ගන්නා ලෙසත්, සුරාබදු කොමසාරිස් ජෙනරාල්වරයාට හා එතුමාගේ නිවසට හා විශේෂ කාර්ය බලකායේ ආරක්ෂාව සපයන ලෙස ශ්‍රී ලංකා නිදහස් සුරාබදු නිලධාරීන්ගේ සංගමය ඉල්ලා සිටින බව එහි ලේකම් ටී.කේ .ජෙ.දිසානායක මහතා පැවැසීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n14030814</link>
    <topic>අතිරේක සොලිස්ටර් ජනරාල්වරු වන කපිල වෛද්‍යරත්න විජිත් මලල්ගොඩජනාධිපති නිතීඥයෝ ලෙස පත්වෙති</topic>
    <author>ශිරෝමි අබයසිංහ</author>
    <content>නීතිපති දෙපාර්තමේන්තුවේ අතිරේක සොලිස්ටර් ජනරාල්වරුන් වන කපිල වෛද්‍යරත්න සහ විජිත් මලල්ගොඩ මහත්වරු ජනාධිපති නිතීඥවරුන් ලෙස ජනාධිපති මහින්ද රාජපක්ෂ මහතා පත් කර තිබේ.ඔවුන් දෙදෙනා ජනාධිපති නීතීඥවරුන් ලෙස දිවුරුම් දිමේ නිල උත්සවය මේ 20 දා ශ්‍රේෂ්ඨාධිකරණයේ දී පැවැත්වේ.1983 වර්ෂයේ දී රජයේ නිතීඥවරුන් ලෙස නීතීපති දෙපාර්තමේන්තුවට බැඳුනු කපිලරත්න සහ මලල්ගොඩ මහත්වරුන් රජයේ ජ්‍යෙෂ්ඨ නීතීඥ, නියෝජ්‍ය සොලිසිටර් ජනරාල් තනතුරු දැරීමෙන් පසු පසුගිය දා අතිරේක සොලිසිටර් ජන‍රාල්වරුන් ලෙස උසස් කරනු ලැබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n14030815</link>
    <topic>නිදහස් සන්ධානයේ ජය තහවුරු කිරීමට ඒකාබද්ධ වෘත්තීය සමිති සන්ධානය ගම්පහට රොක් වෙයි</topic>
    <author>අනුර ප්‍රේමලාල්</author>
    <content>'වැඩ කරන අපගේ වගකීම ඉටු කරමු' මැයෙන් ආර්ථික සංවර්ධන කටයුතු පිළිබඳ ඇමැති බැසිල් රාජපක්ෂ මහතාගේ ප්‍රධානත්වයෙන් පළාත් සභා මැතිවරණයේ නිදහස් සන්ධාන ජය තහවුරු කිරීම ඒකාබද්ධ වෘත්තීය සමිති සන්ධානය ගම්පහ දිස්ත්‍රික්කයේ ජනතාව දැනුවත් කිරීමෙ වැඩ පිළිවෙළක් ගම්පහ නගර සභාව අසලින් හෙට (9) පෙරවරු 10ට ආරම්භ කෙරේ.ඒ අනුව මේ ස්ථානයේ සිට ඒකාබද්ධ වෘත්තීය සමිති සන්ධානයට අයත් වෘත්තීය සමිතිවල නියෝජිතයන් ගම්පහ සහ අවට නගරවල ද ඒ අවට නිවැසියන්දැනුවත් කිරීම මෙහි දී සිදුකෙරේ.කුමන තත්ත්වයක් මත හෝ තවමත් වැඩ කරන ජනතාවගේ අයිතීන් දිනා ගත හැක්කේ එක්සත් ජනතා නිදහස් සන්ධාන රජයෙන් යැයි එම වෘත්තීය සමිති සන්ධානය ප්‍රකාශ කරයි.එබැවින් යුද ජයග්‍රහණයෙන් පසු අප රටට එරෙහිව ජාත්‍යාන්තරයේ කුමන්ත්‍රණ පරාජය කිරීමටත් අපේ අයිතීන් දිනා ගැනීමට ජනාධිපති මහින්ද රාජපක්ෂ මහතාට තිබෙන දැවැන්ත ජනතා ශක්තිය යළිත් වරක් කියා පෑමට මේ පළාත් සභා මැතිවරණය උයෝගි කර ගනිමු යැයි එම සන්ධානය වැඩ කරන ජනතාවගෙන් ඉල්ලා සිටියි.කුරිරු ත්‍රස්තවාදයෙන් බේරා ගත් අපගේ මව්බිමේ සන්ධාන රජයේ මහින්ද චින්තන ප්‍රතිපත්තිය වඩාත් තිරසාර ලෙසින් ක්‍රියාත්මක කිරීමේ භාරදූර කාර්ය සඳහා උරදී සිටින්නේ මේ රටේ කම්කරු ජනතාවයි.රාජ්‍ය ආයතන වසා දමා කුණු කොල්ලයට පුද්ගලික හිතවතුන්ට විකුණා දැමීමේ ප්‍රතිපත්ති පසෙකලා ඉකුත් වසර අට රාජ්‍ය සේවය ශක්තිමත් කිරීමට මේ රජය ක්‍රියා කර ඇත.වේගයෙන් දියුණුවන නිදහස් රටක වඩාත් නිදහස්ව තම සේවය ඉටු කරන්නටත් තම දූදරුවන්ගේ ආරක්ෂාව පිළිබඳ ස්ථිර විශ්වාසයකින් යුතුව කටයුතු කරන්නට රාජ්‍ය සේවකයන්ට අවස්ථාව උදා වී තිබේ.ජාත්‍යන්තරයේ පවතින විවිධ අර්බුද හමුවේ ඊට මුහූණ දෙන කුඩා රටක් ලෙස හැකි පමණ රාජ්‍ය සේවක වැටුප් වැඩිවීම් ලබා දී ඇත. ජීවන වියදම් දීමනා වැඩි කිරීම, ප්‍රසූත නිවාඩු හිමිකම් කාල‍ය වසරක් දක්වා දීර්ඝ කිරීම වැනි අයිතීන් රැසක් ලබා දී තිබෙන මේ රජය රැකගනිමින් තවත් දිනාගැනීමට තිබෙන අයිතීන් දිනා ගැනීමට එක්වෙමු යැයි ඒකාබද්ධ වෘත්තීය සමිති සන්ධානය කියා සිටියි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n14030816</link>
    <topic>සූදුරුවලට සතකුප්පමිශ්‍ර කළාට 10,000ක් දඩ</topic>
    <author>සිරිසේන රාජපක්ෂ</author>
    <content>සූදුරුවලට සතකුප්ප මිශ්‍රකර අලෙවි කළ පිටකොටුවේ වෙළෙන්දෙකුට මාලිගාකන්ද අතිරේක මහේස්ත්‍රාත් රෂන්ත ගොඩවෙල මහතා රුපියල් දසදහසක දඩයක් ඊයේ (07) නියම කළේය.මෙසේ දඩ නියම කෙරුණේ පිටකොටුවේ තොග වෙළඳ ව්‍යාපාරික‍යකු වූ පරමසිවම් ප්‍රේමනාත් නමැත්තකුටය. පාරිභෝගික අධිකාරියට ලැබුණ ඔත්තුවක් අනුව සිදුකළ පරීක්ෂණයකදී සූදුරුවලට මිශ්‍ර කළ සතකුප්ප පැකට් හයක් සමඟ සැකකරු අත්අඩංගුවට ගෙන තිබේ.එම සැකකරු පාරිභෝගික අධිකාරිය මගින් ඊයේ මාලිගාකන්ද මහේස්ත්‍රාත් අධිකරණය වෙත ඉදිරිපත් කර තිබිණ.ඒ අවස්ථාවේ සැකකරු වෙනුවෙන් පෙනී සිටි ජ්‍යෙෂ්ඨ නීතිඥ කේ. යසන්ත පෙරේරා මහතා අධිකරණය වෙත කරුණු දක්වමින් තම සේවාදායකයා වෙනත් තොග වෙළෙන්දකුගෙන් මෙම සූදුරු තොගය මිලට ගෙන ඇති බවත්, තම සේවාදායකයා තුළ අලෙවිකරණයේදී වංචා චේතනාවක් නොතිබූ බවත්, නඩු නිමිත්ත අවසන් කිරීම සඳහා වරද පිළිගන්නා බවත් සඳහන් කරමින් ඔහුට සහනයක් සලසන ලෙස ඉල්ලා සිටියේය.නීතිඥ මහතාගේ එම ඉල්ලීම ගැන සලකා බැලූ මහේස්ත්‍රාත්වරයා චුදිතට ඉහත කී දඩය නියම කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n14030817</link>
    <topic>සහකාර වෛද්‍යවරුන්ගේ වෛද්‍ය උපාධිපාඨමාලාව මාර්තු 10දා සිට අරඹනවා</topic>
    <author>ශිරෝමි අබයසිංහ</author>
    <content>ලියාපදිංචි සහ සහකාර වෛද්‍යවරුන්ට එම්.බී.බී‍.එස් උපාධිය ලබා ගැනීම සඳහා වන දෑ අවුරුදු මාස නවයක පූර්ණ කාලීන පාඨමාලාව මාර්තු 10 දා ආරම්භ කෙරෙන බව නීතීපතිවරයා ශ්‍රේෂ්ඨාධිකරණයට ඊයේ (7) දැනුම් දුන‍්නේය.අග්‍රවිනිශ්චයකාර මොහාන් පිරිස් , කේ . ශ්‍රීපවන් සහ රෝහිණී මාරසිංහ යන විනිශ්චය මණ්ඩලය හමුවේ ලියාපදිංචි සහ සහකාර වෛද්‍යවරුන‍ගේ පෙත්සම කැඳවිණි.කොළඹ උපාධි අධ්‍යයන ආයතනයේ දී පැවැත්වීමට නියමිත මෙම පාඨමාලාවේ විෂය නිර්දේශය ඇතුළු විස්තර නීතීපතිවරයා වෙනුවෙන් පෙනී සිටීමට පැමිණි නියෝජ්‍ය සොලිසිටර් ජනරාල් ඉන්දිකා දෙමුණි ද සිල්වා මහත්මිය අධිකරණයට ඉදිරිපත් කළාය.මෙම උපාධි පාඨමාලාව අවසානයේ විදේශ රටවල වෛද්‍ය උපාධිය ලබා එන අයට මෙරට රෝහල්වල සේවය කිරීම සඳහා සමත් විය යුතු ඇට් 16 විභාගයට මුහුණ දීමට අවශ්‍ය නොවන බවත් අවසන් එම්.බී.බී.එස්. විභාගය 2016 සැප්තැම්බර් මස පැවැත‍්වෙන බවද ඇය දැනුම් දුන්නාය.පාඨමාලා පරිපාලන කමිටුවක් පත් කිරීමට යෝජනා කරන බව පේරාදෙණිය වෛද්‍ය පිඨාධිපතිනි මහාචාර්ය මල්කාන්ති චන්ද්‍රසේකර මහත්මිය අධිකරණයට දැනුම් දුන්නාය. එය අධිකරණයේ පැසසුමට ලක් වූ අතර විශ්වවිද්‍යාල ප්‍රතිපාදන කොමිසම මගින් කමිටුවේ සභාපති ධුරයට චන්ද්‍රසේකර මහත්මිය ද අනෙකුත් සාමාජිකයන් ලෙස කැලණිය වෛද්‍ය පීඨාධිපතිනි ලිලන්ති ද සිල්වා , සෞඛ්‍ය අමාත්‍යාංශයේ දොස්තර සුනිල් ද සිල්වා මහත්ම මහත්මීන් ඇතුළුව අනෙකුත් වෛද්‍ය පිඨාධිපතිවරුන් පත් කෙරෙන බවද දැනුම් දෙනු ලැබිණි‍.පෙත්සම්කාර ලියාපදිංචි සහ සහකාර වෛද්‍යවරුන් වෙනුවෙන් පෙනී සිටි ජනාධිපති නිතීඥ රොමේෂ් ද සිල්වා මහතා අධිකරණයට දන්වා සිටියේ පෙත්සම්කරුවන් 33දෙනෙකු මෙම උපාධි පාඨමාලාව හැදෑරීමට ඉදිරිපත් වන අතර ‍අනෙකුත් 28දෙනා ඉදිරිපත් නොවන බවයි.පෙත්සමේ කටයුතු අවසන් කෙරිණි.තමන්ට එම්.බි.බී.එස් . උපාධිය ලබා ගැනීමට අවස්ථාව ලබා දෙන ලෙස ඉල්ලමින් ලියාපදිංචි සහ සහකාර වෛද්‍යවරුන් 61දෙනකු මෙම පෙත්සම ඉදිරිපත් කර ‍තිබිණි.එම පෙත්සම අනුව ශ්‍රී ලංකා වෛද්‍ය ආඥා පනතේ 29වැනි වගන්තිය යටතේ ඔවුන්ට එම්.බී.බී.එස්.උපාධිය දක්වා ඉගෙනීමට තුන් අවුරුදු පාඨමාලාවක් සකස් කරන ලෙස මීට පෙරදී ශ්‍රේෂ්ඨාධිකරණය කළ දැනුම් දීමක් අනුව ආරම්භ කෙරුණු පාඨමාලාව මාස දෙකකින් පසු අතරමග නැවතුණු අතර එය නැවතත් ආරම්භ කරන ලෙස නියම කරන්නැයි ඉල්ලමින් ගොනු කර තිබූ මෝසමක් අනුව පෙත්සම නැවතත් කැඳවා තිබිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n14030818</link>
    <topic>පොදු ජන දැනුම වර්ධනයට ජාතික සෞඛ්‍ය සතියක්</topic>
    <author/>
    <content>මෙරට නිදහස් සෞඛ්‍ය සේවාව පිළිබඳ පොදු ජන දැනුම, ආකල්ප හා සහභාගීත්වය වර්ධනය කිරීමේ අරමුණින් මේ මස 10 වැනිදා සිට 16 වැනිදා දක්වා තෙවැනි වරටත් ජාතික සෞඛ්‍ය සතියක් පැවැත්වීමට සෞඛ්‍ය අමාත්‍යාංශය තීරණය කර තිබේ.මෙම සෞඛ්‍ය සතියේ පළමුවැනි දිනය එනම් 10 වැනිදා මහජන සේවක සබඳතා හා සුපිරිසිදු දවස ලෙසද, දෙවැනි දිනය වන 11වැනිදා ඩෙංගු මර්දන දවස ලෙසද, තෙවැනි දිනය වන 12 වැනිදා දැනුම්වත් දවස ලෙසද, සිව්වැනි දිනය වන 13 වැනිදා වකුගඩු, පිළිකා ප්‍රමුඛ බෝ නොවන රෝග මර්දන දවස ලෙසද, පස්වැනි දිනය වන 14වැනිදා පාසල් දරුවන්ගේ දවස‍ ලෙස ද, හය වැනි දිනය වන 15 වැනිදා මත්ද්‍රව්‍ය නිවාරණ දවස ලෙසද, අවසන් දිනය යෙදී තිබෙන 16 වැනිදා අගැයීම් හා ආගමික දවස ලෙසද නම් කර තිබේ.ජාතික සෞඛ්‍ය සතියේ පළමුවැනි දින එනම් මහජන සේවක සබඳතා සහ සුපිරිසුදු දවස යෙදී තිබෙන 10වැනිදා සුවසේවා ආයතනවල පාලක- සේවක, සේවක- සේවක හා සේවාලාභීන් අතර සේවා සම්බන්ධතා තර කිරීම, සේවා හා සත්කාරක සේවා ශක්තිමත් කිරීම, බාහිර ආයතන කරා ගොස් සේවා සැපයීම හා සුව සේවා ආයතන සමඟ සියලුම මහජන සේවා සපයන ‍ආයතන සෞඛ්‍යයට හිතකර ලෙස පිරිසුදු කිරීම, කැළිකසළ බැහැර කිරීම පිළිබඳ වැඩි අවධානයක් යොමු කෙරේ.දෙවැනි දිනය එනම් ඩෙංගු මර්දන දවස යෙදී තිබෙන 11වැනිදා මදුරුවන් ගැවසෙන ස්ථාන හඳුනාග ගැනීම, මදුරු මර්දනය, ඩෙංගු රෝගය මර්දනය සම්බන්ධ විවිධ වැඩසටහන් ක්‍රියාත්මක වේ.තෙවැනි දින එනම් දැනුම්වත් දවස යෙදී තිබෙන 12වැනිදා සුව සේවා පද්ධතිය හා සියලුම රාජ්‍ය, පෞද්ගලික, රාජ්‍ය නොවන අංශ, කාර්ය මණ්ඩල හා මහජනතාව දැනුම්වත් කිරීම, දුනුම්වත් කළ යුතු විශේෂ පුද්ගල කාණ්ඩ, ආයතන හඳුනා ගැනීම හා උපදෙස් දීම සිදු කෙරේ.වකුගඩු, පිළිකා ප්‍රමුඛ බෝ නොවන රෝග මර්දන දවස යෙදී තිබෙන 13වැනිදා විශේෂයෙන් වකුගඩු රෝග හා පිළිකා රෝග නිවාරණය සහ රෝග මර්දනය සඳහා ක්‍රියා කිරීම, බෝ නොවන රෝග වැළඳීම වළක්වා ගැනීමට අදාළ ක්‍රියාමාර්ග ගැනීම සහ ඒ සම්බන්ධ දැනුම්වත් කිරීම් සිදු කෙරේ.පස්වැනි දින (14)රේඛීය අධ්‍යාපන අමාත්‍යාංශය, පළාත් අධ්‍යාපන අමාත්‍යාංශ යටතේ ඇති සමස්ත පාසල් පද්ධතියෙහි ගුරු සිසු ප්‍රජාව යොදාගෙන බෝ නොවන රෝග, මත්පැන් හා දුම්වැටි භාවිතයේ ඇති ආදීනව පිළිබඳ දැනුම්වත් කිරීම හා පාසල් දරුවන් යොදාගෙන ඔවුන්ගේ මවුපියන් මත්පැන් හා දුම්වැටිවලින් මුදා ගැනීමේ වැඩසටහන් ක්‍රියාත්මක කැරේ.හයවැනි දිනට (15) යෙදී තිබෙන මත්ද්‍රව්‍ය නිවාරණ දවසේ යහපත් සෞඛ්‍ය තත්ත්වයක් මැනවින් පවත්වා ගෙන යාමට අහිතකර ලෙස බලපා ඇතැ සියලු සාධක ඉවත් කිරීම සඳහා ක්‍රියාමාර්ග ගැනීම, මත්පැන්, මත්ද්‍රව්‍ය, වස විස, හදිසි අනතු‍රු ආදී කරුණු ගැන වි‍ශේෂ අවධානයක් යොමු කෙරේ.අවසන් දිනය වන අගැයී‍ම් හා ආගමික දවසේ සුව සේවා ආයතන, රාජ්‍ය, පළාත් පාලන හා පෞද්ගලික අංශවල ක්‍රියාකාරිකයන් අගැයීම, උපහාර පිදීම හා දිරිගැන්වීමේ වැඩසටහන් ක්‍රියාත්මක කිරීම මෙන්ම විවිධ ආගමික වැඩසටහන් සංවිධානය කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n14030819</link>
    <topic>වැලිකඩ බන්ධනාගාරය වසර 2015 දී වසා දමනවා</topic>
    <author>බුද්ධිකා ඉඹුලාන</author>
    <content>වැලිකඩ බන්ධනාගාරය වසර 2015 දී වසා දමන බව පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතා කියයි. එම බන්ධනාගාරයේ රැඳවියන් 4000 කට අධික ප්‍රමාණයක් සිටින අතර මරණ දණ්ඩනයට ලක් වු සිරකරුන් 300 කට අධික පිරිසක් වෙයි.මෙහි සිටින රැදවියන් බුස්ස, වටරැක , මහර සහ කළුතර බන්ධනාගාරවලට යොමු කිරීමට නියමිත බවත් ඇමැතිවරයා කියයි. බන්ධනාගාර නගරවලින් විතැන් කිරීමේ නව වැඩපිළිවෙළ යටතේ මෙය සිදු කෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n14030820</link>
    <topic>විපක්‍ෂනායක මාධ්‍ය ලේකම් සමන් අතාවුදහෙට්ටිචීන කෙමියුනිස්ට් නායකයන් අතර හමුවක්</topic>
    <author/>
    <content>චීන කෙමියුනිස්ට් පක්‍ෂයේ ජාත්‍යන්තර දෙපාර්තමේන්තුවේ පළමු බියුරෝවේ නියෝජ්‍ය අධ්‍යක්‍ෂ ජනරාල් රොව් හුයිහුවා මහත්මිය සහ විපක්‍ෂනායක මාධ්‍ය ලේකම් සමන් අතාවුදහෙට්ටි මහතා අතර විශේෂ සාකච්ඡාවක් පසුගර්‍ණඡ්යදා බෙයිජිංනුවර චීන කොමියුනිස්ට් පක්‍ෂ ජාත්‍යන්තර දෙපාර්තමේන්තු මූලස්ථානයේ දී පැවැත්විණි.ලංකාව සහ චීනය අතර ද්විපාර්ශවීය සබඳතා පුළුල් කරලීම සහ දේශපාලන පක්‍ෂ අතර සුහදතාව වර්ධනය කරලීම පිළිබඳ මේ සාකච්ඡාවේ දී අවධානය යොමු කෙරිණි.කොමියුනිස්ට් පක්‍ෂ ජාත්‍යන්තර දෙපාර්තමේන්තු අධ්‍යක්‍ෂ ඩූ ෂියාඕලි මහතා සහ තෙවන ලේකම් වං යුවෙයි මහතා ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=n14030822</link>
    <topic>නියඟයෙන් වී අස්වනු වැනසුණත්සහල් ඉල්ලුමට ලොකු බලපෑම් නෑ</topic>
    <author>නුවන් කොඩිකාර</author>
    <content>වියළි කාලගුණය හේතුවෙන් මෙවර මහ කන්නයේ වී අස්වැන්න හෙක්ටයාර් හතළිස් තුන්දහස් හාරසිය පනස් පහක් සම්පුර්ණයෙන්ම විනාශ වී ගොස් ඇති බව කෘෂිකර්ම දෙපාර්තමේන්තුව පවසයි.2013/ 2014 මහ කන්නයේදී කුඹුරු හෙක්ටයාර් හයලක්ෂ හතලිස් නමදහස් නමසිය තිස් තුනක් වී වගා කර නොමැති බවද එම දෙපාර්තුමේන්තුව කියයි.මීට ප්‍රධාන හේතුව වූයේ වැසි නොලැබීයාම බව පවසන එම දෙපාර්තුමේන්තුව වියළි කාලගුණය හේතුවෙන් කිලිනොච්චි දිස්ත්‍රික්කයෙන් කුඹුරු හෙක්ටයාර් 14455ක්ද, යාපනයෙන් හෙක්ටයාර් 9151ක්ද,ත්‍රිකුණාමල 5463ක්ද, මඩකලපුව දිස්ත්‍රික්කයෙන් හෙක්ටයාර් 1831ක්ද, අම්පාර 1346ක්ද, මුලතිව් දිස්ත්‍රික්කයෙන් හෙක්ටයාර් 1190ක්ද විනාශ වී ගොස් ඇති බව පවසයි.වියළි කාලගුණය හේතුවෙන් පසුගිය 2012/2013 මහ කන්නයේදී වී මෙට්‍රික් ටොන් මිලියන 2.72ක් අහිමි වූ බවත් මෙලෙස වී අස්වැන්න විනාශ වුවද දේශීය සහල් ඉල්ලුමට මෙය බලපෑමක් නොවන බව කෘෂිකර්ම දෙපාර්තමේන්තුව සඳහන් කරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=r1403081</link>
    <topic>සිරුරට ගිනිතබා බිරිය ඝාතනය කළසැමියාට මරණීය දණ්ඩනය</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>බිරියගේ සිරුරට භූමිතෙල් හළා ගිනි තබා මරණයට පත්කළ විත්තිකරුවකුට කුරුණෑගල මහාධිකරණ විනිසුරු ආර්. එච්.එස්. කේ. රත්නායක මහතා විසින් ඊයේ මරණීය දණ්ඩනය නියම කෙළේය.වර්ෂ 2001 ජනවාරි මස 14 දින හෝ ඊට ආසන්න දිනයකදී කුරුණෑගල මල්ලවපිටියේ නයනා ලෙබ්බේ මයිසූර් උම්මා නමැත්තිය කාමරයකට දමා දොර ජනෙල් වසා සිරුරට භුමිතෙල් හළා ගිනි තබා ඝාතනය කළා යැයි මියගිය අයගේ සැමියාට එරෙහිව නීතිපතිවරයා විසින් කුරණෑගල මහාධිකරණයේ මෙම නඩුව ගොනුකර තිබුණි.පැමිණිල්ල ඉදිරිපත් කළ රජයේ නීතිඥ ඒ. සී. ප්‍රනාන්දු මෙනෙවිය මහාධිකරණයට කරුණු ‍ගෙනහැර දක්වමින් කියා සිටියේ විත්තිකරු සැලසුම් සහගතව මියගිය තැනැත්තිය කාමරයකට දමා දොර ජනෙල් වසා සිරුරට භුමිතෙල් හළා ගිනි තබා ඝාතනය කළ බවට ඇසින් දුටු සාක්කි මත නඩුව ඔප්පු වී තිබෙන බවත් මෙය හිතාමතා කළ අපරාධයක් නිසා දියහැකි උපරිම දඬුවම් ලබා දෙන ලෙසය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=r1403082</link>
    <topic>තලවිල මංගල්‍යයට ගිහින් මුහුදේ දිය නෑ පියා සහ දියණිය සැඩ දිය වැලකට හසුවෙලා</topic>
    <author>අනුරාධපුර මධ්‍යම විශේෂ</author>
    <content>තලවිල ශාන්තා ආනා දෙව්මැදුරේ පැවැත්වෙන දේව මංගල්‍යයකට සහභාගි වී කල්පිටිය මුහුදු තිරයේ දිය නාමින් සිටි පියකු සහ දියණියක දියවැලකට හසුවී ගසා ගෙන යද්දී මුහුදු තීරයේ සේවයේ නියුතුව සිටි පොලිස් ජීවිත ආරක්ෂක ඒකකයේ නිලධාරීන් විසින් ඔවුන් දෙදෙනා බේරාගෙන ප්‍රතිකාර සඳහා රෝහල් ගත කර ඇත.06 වැනිදා දහවල් රාගම සිට පැමිණි නඩයක් මුහුදේ දිය නාමින් සිටියදි හදිසියේම දියවැලක් ඇතිවී ඔවුන් ගැඹුරු මුහුද දෙසට ගසා ගෙන ගොස් ඇත.දෙදෙනකු ගැඹුර මුහුද දෙසට දියවැලකට හසුවී ගසාගෙන යන අයුරු දුටු පොලිස් ජීවිතාරක්ෂක ඒකකයේ නිලධාරීන් වහාම මුහුදට පැන ඔවුන් දෙදෙනා බේරා ගැනීමට මෙහෙයුමක් ආරම්භ කර තිබේ.ගසාගෙන ගිය 20 හැවිරිදි තරුණිය අඩි 12 ක් පමණ ගැඹුරු මුහුදේ ගිලී සිටියදී බේරාගෙන ඇති අතර පියාද අඩි 05 ක් පමණ ගැඹුරු මුහුදේ ගිලිමෙන් සිටියදී බේරාගෙන ගොඩට ගෙනවිත් ඇත.එම අවස්ථාවේ හොරොව්පතාන රත්මහල්ගහවැව ප්‍රදේශයේ වෛද්‍යවරයකුද මුහුදු වෙරළේ සිට ඇති අතර, වෛද්‍යවරයා මුහුදේ ගිලී සිහිසුන්ව සිටි දෙදෙනාට මූලික ප්‍රථමාධාර ලබා දී කඩිනමින් රෝහල් ගත කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=r1403083</link>
    <topic>අකුණු සර වැදී ලැගුම් ගෙයට හානි</topic>
    <author>රවිදු ලසිත දීයගහගේ - අහංගම සමූහ ඉමදුව සමුහ -වඳුරඹ සමූහ</author>
    <content>වදුරඹ පිටිහරාව ශ්‍රී අභිනවාරාම විහාරස්ථානයේ ලැඟුම් ගෙයට පෙරේදා (06) සවස අකුණු සර වැදී එම ලැගුම් ගෙයට බරපතළ හානි සිදුවී ඇතැයි වදුරඹ පොලිසිය පවසයි.අකුණු සර වැදී ලැඟුම් ගෙයි තිබූ ලිපි ලේඛන, විදුලි උපකරණ ඇතුළු වෙනත් උපකරණද සම්පූර්ණයෙන්ම ගිනිගෙන විනාශ වී ඇතැයි වාර්තා වේ. සිද්ධිය වන අවස්ථාවේ භික්ෂූන් වහන්සේ කිසිවකු එහි නොසිටි බව පොලිස් පරීක්ෂණවලදී අනාවරණය වෙයි.එහි තිබූ දුරකතනය ඔස්සේ අකුණු සර වදින්නට ඇතැයි පොලිසිය විශ්වාස කරයි. ලැඟුම් ගෙය දෙසින් දුම් පිටවෙනු දුටු අසල්වැසියන් පැමිණ ගින්න නිවා දමා ඇත. වදුරඹ පොලිසිය මේ පිළිබද පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=r1403084</link>
    <topic>නියෝජ්‍ය විදුහල්පතිගේ යතුරු පැදියබස් රථයක ගැටිලා</topic>
    <author>දිලීප් නිශ්ශංක - බළපිටිය සමූහ</author>
    <content>බෙන්තොට ඇලකාක විදුහලේ නියෝජ්‍ය විදුහල්පතිවරයා පදවාගෙන පැමිණි යතුරු පැදිය ඌරගහ ඇගළුම් කම්හලට සේවකයන් රැගෙන යන බස් රථයක ගැටීමෙන් පෙරේදා (6) අනතුරට පත් වූ බව ඌරගහ පොලීසිය පවසයි.මේ අනතුරට ඌරගහ පොලිසීය අසල සිදු වූ අතර, අනතුරින් නියෝජ්‍ය විදුහල්පතිවරයා බරපතළ තුවාල ලබා බළපිටිය මූලික රෝහලට ඇතුළත් කෙරිණි.මෙසේ බරපතළ තුවාල ලබා බළපිටිය මූලික රෝහලේ ප්‍රතිකාර ලබමින් සිටින්නේ දකුණු මාගල පදිංචි දිනේෂ් නිලන්ත නැමැති නියෝජ්‍ය විදුහල්පතිවරයාය.ඇගළුම් සේවකයන් රැගෙන බස් රථය ඉතා වේගයෙන් ධාවනය කිරීම නිසා තරුණ ජීවිත දෙකක් බිලි ගෙන ඇති බවත් මේ බස් රථ වලට ලැබී තිබෙන කාලයට සේවකයන් ගෙන යෑමට අධික වේගයෙන් ධාවනය කිරීම නිසා මේ අනතුර සිදු වූ බව ප්‍රදේශවාසීහු පවසති. ඌරගහ පොලීසියේ රථවාහන අංශය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=r1403085</link>
    <topic>ජංගම දුරකතනයේඅසැබි දසුන්දඩය 2500යි</topic>
    <author>අකුරැස්ස සමූහ තේජා විද්‍යාරූප</author>
    <content>අසැබි දසුන් සහිත ජංගම දුරකතනයක් ළඟ තබාගෙන සිටි පුද්ගලයකුට මොරවක දිසා විනිසුරු පවිත්‍රා සංජීවනී පතිරණ මහත්මිය රුපියල් 2500ක දඩයක් නියම කළාය.මෙසේ දඩ නියම වූයේ මොරවක නගරයේදී අත් අඩංගුවට ගත් වරල්ල, පෝරුපිටිය ප්‍රදේශයේ පුද්ගලයකුටය.මේ පුද්ගලයා ගැන සැක සිතී ඔහු පරීක්ෂා කිරීමේදි මේ ජංගම දුරකතනය හමුවී ඇති අතර මොරවක පොලීසිය මගින් මොහු අත්අඩංගුවට ගෙන අධිකරණයට ඉදිරිපත් කර තිබිණ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=r1403086</link>
    <topic>යතුරු පැදි අනතුරින්හත් හැවිරිදි දරුවකු රෝහලේ</topic>
    <author>මාතලේ දිස්ත්‍රික් සමුහ - ඒ.ඒ.එල්.ඩයස්</author>
    <content>පාසල නිමවී නිවෙස බලා යමින් සිටි හත් හැවිරිදි පාසල් සිසුවකු දඹුල්ල - කණ්ඩලම මාර්ගයේ ධාවනයවූ යතුරු පැදියක ගැටී බරපතළ තුවාල සහිතව පෙරේදා (6) දඹුල්ල මූලික රෝහලට ඇතුළත් කර ඇත.මෙසේ තුවාල ලබා ඇත්තේ එම පෙදෙසේම පදිංචි ඒ.එම්. උමේෂ් සත්සර මුහන්දිරම් නැමති සිසුවාය.මේ අතර මොහුගේ තත්ත්වය බරපතළ බව රෝහල් නිලධාරිහු පවසති. මේ සම්බන්ධයෙන් දඹුල්ල පොලිසිය විසින් සිද්ධියට සම්බන්ධ යතුරුපැදිකරු අත්අඩංගුවටගෙන ඇති අතර වැඩිදුර පරික්ෂණද පවත්වාගන යනු ලැබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=r1403087</link>
    <topic>බෝට්ටු එන්ජිමක් සොරාගත් පෙදරේරුවකු අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>ධීවරයකුගේ රුපියල් දෙලක්ෂ පනස්දහසක් වටිනා බෝට්ටු එන්ජිමක් සොරකම් කළ පුද්ගලයකු පුනරින් පොලීසිය මගින් අත්අඩංගුවට ගෙන ඇත.මෙසේ අත්අඩංගුවට ගෙන ඇත්තේ යාපනය මාතූර් ප්‍රදේශයේ පෙදරේරු රැකියාවේ නිරත වන පුද්ගලයෙකි.පැමිණිලිකරු මුහුදු රැකියාවට ගොස් ගොඩබිමට පැමිණ බෝට්ටුව වෙරළේ නවතා එහි එන්ජිම ගලවාගෙන වේට්ටිකාඩු ප්‍රදේශයේ පිහිටි ක්‍රිස්තියානි පල්ලියක් අසල තාවකාලික මඩුවක තබා යෑමට මොහු පුරුදුව සිටින බව පොලීසිය පවසයි.පසුගිය 06 වනදා අලුයම බෝට්ටු එන්ජිම තබා ගිය ස්ථානයට පැමිණ බලද්දී බෝට්ටු එන්ජිම අතුරුදන්වී තිබීම නිසා ඒ සම්බන්ධයෙන් පුනරීන් පොලිසියට පැමිණිල්ලක් කර තිබේ.වහාම ක්‍රියාත්මක වු පුනරීන් පොලිසිය පැයක් ඇතුළත සැකකරු අත්අඩංගුවට ගෙන ප්‍රශ්න කිරීම් වලදී බෝට්ටු එන්ජිම සොරකම් කළ බවත් එය වෙට්ටිකාඩු ප්‍රදේශයේ වැටකෙයියා පදුරක් අස්සේ සැඟවු බවත් හෙළි විය.සැකකරු ඊයේ (07) කිලිනොච්චිය දිසා මහේස්ත්‍රාත් අධිකරණයට ඉදිරිපත් කෙරිණි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=r1403088</link>
    <topic>රුපියල් කෝටි 600ක වියදමින්ගම්පහට දැවැන්ත සංවර්ධනයක්</topic>
    <author>ගම්පහ මධ්‍යම සමූහ පී.ඒ. ඔලිවර් පෙරේරා</author>
    <content>ගම්පහ දිස්ත්‍රික්කයේ ප්‍රාදේශීය ලේකම් කොට්ඨාස 13 ආවරණය වන පරිදි 2014 වසරට රුපියල් කෝටි 600ක් වැය කරමින් සංවර්ධන සැලැස්මක් ආරම්භ කිරීමට ආර්ථික සංවර්ධන අමාත්‍යාංශය තීරණය කර ඇත.රුපියල් කෝටි 600න් රුපියල් 8 කෝටි තිස් ලක්ෂයක් දිස්ත්‍රික්කයේ සුළු වාරිමාර්ග වැඩිදියුණු කිරීමටත් රුපියල් 24කෝටියක් දිවිනැගුම සඳහාත් වෙන්කර ඇත.ආර්ථික සංවර්ධන ඇමැති බැසිල් රාජපක්ෂ මහතා සමඟ එම අමාත්‍යාංශයේ පැවැති සාකච්ඡාවකදී මේ සංවර්ධන වැඩසටහන පිළිබඳ කරුණු පැහැදිලි කළබව ගම්පහ දිසාලේකම් ජේ.ජේ. රත්නසිරි මහතා පවසා සිටියි.දිසා ලේකම්වරයා මෙසේද කීය.ගම්පහ දිස්ත්‍රික්කය මිනිස් වාසයට සුදුසු දිස්ත්‍රික්කයක් ලෙසට පිළිගනිමින් තිබෙන නිසා ජන සංක්‍රමණයත් වැඩිවෙමින් පවතිනවා. මේ ජනතාවට ප්‍රතිලාභ ගලායන සංවර්ධන සැලසුමක අවශ්‍යතාවය ආර්ථික සංවර්ධන ඇමැති බැසිල් රාජපක්ෂ මහතාට පෙනීයාම නිසා මෙම සංවර්ධන සැලැස්ම ක්‍රියාත්මක කිරීමට තීරණය කර තිබෙනවා.මෙහිදී ගොවි සංවිධාන, ස්වේච්ඡා සංවිධාන, දේශපාලන අධිකාරිය හා රාජ්‍ය නිලධාරීන් යන අංශ 3ම ඒකාබද්ධව ජනතාවගේ වඩාත්ම අවශ්‍යතා හඳුනාගෙන එම අවශ්‍යතාවල ප්‍රමුඛතාව පදනම් කරගෙන ග්‍රාමීය මට්ටමේ යෝජනා ලබා ගන්නවා.එම ව්‍යාපෘති යෝජනාවලදී ජනතා අවශ්‍යතාවලට ප්‍රමුඛතාව ලබාදෙනවා. මෙහිදී ජනතා අවශ්‍යතා අනුව අදාළ ව්‍යාපෘති හඳුනාගෙන ඒ සඳහා ඇස්තමේන්තු සකස් කිරීම හා ක්‍රියාත්මක කිරීම සිදුකරනවා.දිස්ත්‍රික්කයේ ගොවි සංවිධාන 800ක් පමණ තිබෙනවා. ඒ හෙයින් ඒ අයගේ අදහස් ලබාගන්නවා. ප්‍රමුඛතාව ලැබෙන්නේ ජනතාව අතරට කඩිනමින් ප්‍රතිලාභ ගලා‍යන ව්‍යාපෘති සඳහායි.ඒ අනුව රුපියල් කෝටි 600න් රුපියල් 8 කෝටි තිස් ලක්ෂයක් සුළු වාරිමාර්ග වැඩිදියුණු කිරීම සඳහාත් රුපියල් 24 කෝටියක් දිවි නැගුම සඳහාත් වෙන් කෙරෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=r1403089</link>
    <topic>දිගන රජවැල්ල නගරයේමර උගුලක් : ප්‍රවේසමෙන්</topic>
    <author>ඡායාරූපය මධ්‍යම පළාත් විශේෂ පාලිත අලකේශ්වර</author>
    <content>මහනුවර - මහියංගන ප්‍රධාන මාර්ගයේ දිගන රජවැල්ල නගරය ආරම්භයේ ඇති අඩි 10කටත් වඩා ගැඹුරු බොක්කුවේ ආරක්ෂක පැති බැමි කැඩී බිඳී අතුරුදන්ව ඇති නිසා මේ ස්ථානය අනතුරුදායක තත්වයකට පත්ව ඇත.මෙහි ආරක්ෂක පැති බැමි ඉදිකර මෙය යථාතත්වයට පත්කර දෙන ලෙස මහාමාර්ග දෙපාර්තමේන්තුවෙන් ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=r14030810</link>
    <topic>මිනුවන්ගොඩ රෝහලටශල්‍යාගාරයක් සහ ලේ බැංකුවක්</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>මිනුවන්ගොඩ රෝහල මූලික රෝහලක් බවට පත් කෙරේ. මේ සඳහා අවශ්‍ය කටයුතු බස්නාහිර පළාත් සෞඛ්‍ය දෙපාර්තමේන්තුව මගින් සංවිධානය කෙරේ.මේ රෝහල සඳහා ශල්‍යාගාර සංකීර්ණයක් සහ ලේ බැංකුවක්ද රුපියල් මිලියන 130ක වියදමින් ස්ථාපනය කෙරුණේ ඉකුත් වසරේදීය.ගම්පහ වතුපිටිවල මීගමුව රෝහල් මධ්‍යයේ පිහිටුවා ඇති බැවින් එම රෝහල්වල ප්‍රසව හා නාරිවේදි අංශවල ඇතිවන තදබදය බෙහෙවින් අඩු වී ඇති බව එම දෙපාර්තමේන්තුව සඳහන් කරයි.ගම්පහ දිස්ත්‍රික්කයේ වතුපිටිවල රෝහලේ මූලික ප්‍රතිකාර ඒකකයේ වැඩද අවසන් වෙමින් පවතින බවද පළාත් සෞඛ්‍ය දෙපාර්තමේන්තුව කියයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=r14030811</link>
    <topic>අලුත් රෝහලක් හම්බන්තොටට</topic>
    <author>ඇම්.නෙල්සන් පියරත්න කතරගම සමූහ</author>
    <content>දේශිය හා විදේශීය රෝගීන්ට ප්‍රතිකාර කිරීම සදහා කලාත්මක නිමාවකින් යුත් අංග සම්පූර්ණ රෝහලක් රුපියල් බිලියන 7ක වියදමින් හම්බන්තොට ඉදි කෙරේ.මේ රෝහල නෙදර්ලන්ත රජයේ මූල්‍යාධාර ඇතිව අක්කර 10ක භූමියක ඉදි කෙරෙන අතර රෝගීන් සදහා ඇදන් 900 ක පහසුකම් ලබා දීමට සැලසුම් කර ඇත. රෝහලේ දීර්ඝ කාලීනව ප්‍රතිකාර ලබන රෝගීන්ගේ පවුලේ සාමාජකයන්ට නැවතී සිටීමේ පහසුකම් ද සැපයේ.හම්බන්තොට, මොණරාගල හා රත්නපුර යන දිස්ත්‍රික්කවල ඉහල යන සෞඛ්‍ය අවශ්‍යතා ඉටු කිරීම මෙමඟින් බලාපොරොත්තුවේ. මෙවැනි ව්‍යාපෘතියක් සිංගප්පූරුවේද සාර්ථකව ක්‍රියාත්මක කළ බව රෝහල ඉදිකිරීමේ ව්‍යාපෘති නිලධාරියා කීය.රටේ වැඩිවන ජනගහණයට හා සීග්‍ර සංවර්ධනයට වැඩි දියුණු කළ පහසුකම් සහ ප්‍රතිකාර ක්‍රම ඉතා හදිසි අත්‍යාවශ්‍ය කරුණක් බවද ඔහු පැවසීය.අංග සම්පූර්ණ වරායක් හා දෙවැනි අන්තර් ජාතික ගුවන් තොටුපොළ අයත් හම්බන්තොට නගරයයේ සෞඛ්‍ය අවශ්‍යතා මේ රෝහල මඟින් සැපයෙන බව ඔහු වැඩි දුරටත් කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=r14030812</link>
    <topic>රඹුක්කන පෞද්ගලික බස් නැවතුම් පොළ අලුත් තැනකට:</topic>
    <author>විපුල එස් කුමාරතුංග රඹුක්කන උතුර සමූහ</author>
    <content>අවධිමත් ලෙස ස්ථාන කිහිපයකට කොටුවී තිබුණු රඹුක්කන පෞද්ගලික බස් නැවතුම්පොළ පැරැණි ප්‍රාදේශිය සභා භූමියේ ස්ථාපිත කරමින් ‍මගී ජනතාවට වඩාත් ක්‍රමවත්ව ප්‍රවාහන සේවාවක් ආරමිභ කිරිමට පියවරගෙන තිබේ.රජය සහ සමරගමු පළාත් සභාව ඒකාබද්ධව ඉදිකිරිම් කටයුතු සදහා මුල්‍ය ප්‍රථිපාදන වෙන්කරමින් කඩ කාමර 100කින් සමන්විත රඹුක්කන පෞද්ගලික බස් නැවතුම්පළ සංකීර්ණයේ ඉදිකිරිමි කටයුතු මේ වන විට අවසන් වෙමින් පවති.මේ සඳහා සබරගමු පළාත් ප්‍රධාන ඇමැති මහීපාල හේරත් මහතාගේ මැදිහත්විමෙන් රුපියල් ලක්ෂ 500ක මුදලක් වෙන් කිරිමට පියවර ගෙන තිබෙ.මේ නව බස් නැවතුම්පළ ඉදිකිරිමත් සමග මෙතෙක් රඹුක්කන සිට මාවනැල්ල, කෑගල්ල, කුරුණැගල මාර්ග සදහා වෙන් වෙන් වශයෙන් පැවති පෞද්ගලික බස් නැවතුම්පලවල් ඒකාබද්ධ කර වඩාත් ‍එපදායි අයුරින් ප්‍රවාහන සේවාවක් ලබාදීමට හැකිවන බව එහි ඉදිකිරිමි කටයුතු සොයා බැලිමට නිරික්ෂන චාරිකාවක නියැලුනු කෑගල්ල දිස්ත්‍රික් පාර්ලිමෙන්තු මන්ත්‍රි කනක හේරත් මහතා කීය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=r14030813</link>
    <topic>රංගල  වතුකරයට නියං රකුසු බැල්මවතු සේවකයෝ කබලෙන් ලිපට</topic>
    <author>කරල්ලියද්ද සමුහ</author>
    <content>මධ්‍යම කදුකරයට මාස කිහිපයක සිට බලපා තිබෙන දැඩි නියඟය නිසා රංගල වතුකරය අවට තේවතු ගම්මානවලට තේ වගාවේ අස්වැන්න අඩුවීමෙන් සතියකට ඵම වතුවල සේවය කරන දින ගණන අඩු වී තමන් දැඩි ආර්ථික දුෂ්කරතාවට පත්ව සිටින බව ඵම සේවකයෝ මැසවිලි නඟති.රංගල , ඩාක්වාරිය අවට පිහිටි රාජ්‍ය වතුවල හා ලෝලුගම , ලුනුගල , යන පොද්ගලික වතුවල ද තේ ගස් මැරි අස්වැන්න අඩුවිම නිසා ඵම වතුවල තේ දලු අස්වැන්න නෙළීම , වල් කෙටිම , පොහොර යෙදිම යන කටයුතු සිමා කිරිමට සිදු වී තිබේ.දැනට රංගල අවට රාජ්‍ය වතුවලින් දිනකට නෙළන තේදලු අස්වැන්න කිලෝ 1 .200 දක්වාත්, පොද්ගලික තේ වතුවලින් නෙළන තේ දලු අස්වැන්න කිලෝ 1.500 දක්වාත් පහත වැටි තිබෙන බව ඵම වතු සමිති නියෝජිතයෝ කියති.මේ නිසා රැකියා අහිමි සිටින තම වතු සේවකයන්ට සහනාධාරයක් හෝ ලබා දෙන ලෙස ඵම වෘත්තිය සමිති නියෝජිතයෝ බලධාරින්ගෙන් ඉල්ලති.දැනට ඵම උස් කදු මුදුන්වලින් පටන් ගන්නා ජල උල්පත් සිදී වියළී යාම හේතුව නිසා වතු ගර්‍මමානවලද මේ දිනවල උග්‍ර පානීය ජල හිඟයක් මතුව තිර්‍බෙ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=s1403081</link>
    <topic>ආසියානු කුසලානයේ වේගවත්ම සටන අද</topic>
    <author/>
    <content>ආසියානු කුසලාන ක්‍රිකට් තරගාවලියේ ශ්‍රී ලංකාව හා පාකිස්තානය අතර අවසන් මහා තරගය බංග්ලාදේශයේ ඩකාහී මීර්පූර් ක්‍රීඩාංගණයේදී අද පැවැත්වේ. දිවා-රාත්‍රි තරගයක්වන මෙය ශ්‍රී ලංකා වේලාවෙන් පස්වරු 1.30ට ආරම්භ වෙයි. ප්‍රධාන පෙළේ ක්‍රිකට් තරගාවලි 5ක අවසන් මහා තරගයේදී පරාජයට පත්වී පිට පිටම අනුශූරයන් වී සිටින ශ්‍රී ලංකාව එම පීඩනයෙන් මිදී ජයග්‍රහණයේ මාවතට පිවිසීමේ බලාපොරොත්තුවෙන් අද තරගයේ සැලසුම් සකස් කරනු ඇත.ශ්‍රී ලංකාවේ සැලසුම් කනපිට පෙරළා දැමිය හැකි එකම ක්‍රීඩකයා වන්නේ සහිඩ් අෆ්රිඩි පමණක් බව පාකිස්තානය උදම් අනයි.කුමාර් සංගක්කාර ආසියානු කුසලාන ක්‍රිකට් තරගාවලියේ කැපී පෙනෙන පිතිකරුවා බවට පත්ව සිටින හෙයින් මේ අවසන් තරගය සංගක්කාර-අෆ්රිඩි අතර සටනක් බවටද විදෙස් මාධ්‍ය සඳහන් කරයි.කුමාර් සංගක්කාර ආසියානු කුසලාන ක්‍රිකට් තරගාවලියේ තරග 4කදී ලකුණු 248ක් ලබා හොඳ විශ්වාසයකින් පසුවන පිතිකරු බවට පත්ව සිටින හෙයින් පාකිස්තාන පන්දු යවන්නන් ගණනකට නොගනු ඇතැයි පැවැසේ. එයට ශතකයක් හා අර්ධ ශතක දෙකක් ඇතුළත්වන අතර පන්දු 256කට මුහුණදී තිබේ.අෆ්රිඩි තරග 4කදී ලබාගත් ලකුණු සංඛ්‍යාව 103ක් වන අතර පන්දු 61කට මුහුණදී ප්‍රහාරාත්මක වේගය වැඩිකරගෙන සිටී. ඔහු යෝධ හයේ පහර 10ක් මේ ලකුණු ප්‍රමාණයට එක් කොට ඇති බැවින් වැඩි ප්‍රේක්ෂක අවධානයක් දිනා ගත්තේය. අෆ්රිඩි මේ තරගාවලියේදී පන්දු යැවීමේදී සාර්ථකවී නොමැති අතර තරග 4කදී ලකුණු 189කට කඩුලු 3ක් පමණක් බිඳ හෙළා ඇත.බංග්ලාදේශය හා පාකිස්තානය අතර නිමාවු තරගයේදී අෆ්රිඩි පන්දු 22කදී ලකුණු 59ක් ලබා අවසන් තරගයට සුදුසුකම් ලැබීම පාකිස්තානයේ ආශ්වාදයට හේතුවක් විය. අෆ්රිඩිගේ එම ප්‍රහාරය නොවන්නට පාකිස්තානය අවසන් තරගයෙන් ඉවතට විසිවීමට වැඩි ඉඩක් තිබුණි.ආසියානු කුසලාන ක්‍රිකට් ඉතිහාසයේ කඩුලු 26ක් බිඳහෙළා සිටින අජන්ත මෙන්ඩිස් මීර්පූර් ක්‍රීඩාංගණයේ පෙරැළිකාර පන්දු යවන්නා බවට පත්වී ශ්‍රී ලංකාවට වැඩි වාසියක් අත්කර දෙනු ඇතැයිද අනාවැකි පළ වෙයි. මෙන්ඩිස් මෙවර තරගාවලියේදී තරග 4කදී කඩුලු 9ක් බිඳහෙළා ඉදිරියෙන්ම සිටින පන්දු යවන්නා වේ.මේ තරගාවලියේ සාර්ථකවී සිටින පිතිකරුවන් ලෙස ලකුණු 223ක් ලබාසිටින අහමඩ් ශෙෂාඩ් හා ලකුණු 194ක් ලබා සිටින උමාර් අක්මාල් පාකිස්තානය බලාපොරොත්තු ඉහළ දමා සිටියදී ශ්‍රී ලංකා ක්‍රිකට් නායක ඇන්ජලෝ මැතිව්ස් ලකුණු 180ක් හා යොවුන් ක්‍රීඩක ළහිරු තිරිමාන්න ලකුණු 178ක් ලබා සිටිති.මේ පිතිකරුවන් සියලු දෙනාම මෙලෙස දස්කම් දක්වා අත්තේ තරග 4කදී වීම ‍විශේෂත්වයකි.ශ්‍රී ලංකාව අවසන් වට අසියානු කුසලාන තරගාවලියක ශූරතාවක් දිනා ඇත්තේ 2004දී වන අතර 2010දී අනුශූරතාව දිනාගත්තේය. පාකිස්තානය 2012දී බංග්ලාදේශය පරදා ආසියානු ශූරතාව දිනාගත් කණ්ඩායම වේ.ශ්‍රී ලංකාව : ඇන්ජලෝ මැතිව්ස් (නායක), දිනේෂ් චන්දිමාල් (උපනායක), චතුරංග ද සිල්වා, මහේල ජයවර්ධන, සුරංග ලක්මාල්, ලසිත් මාලිංග, අජන්ත මෙන්ඩිස්, කුසල් ජනිත් පෙරේරා, තිසර පෙරේරා, ධම්මික ප්‍රසාද්, අශාන් ප්‍රයන්ජන්, කුමාර් සංගක්කාර, සචිත්‍ර සේනානායක, ළහිරු තිරිමාන්න.පාකිස්තානය : මිස්බා උල් හක් (නායක), අබ්දුර් රෙහ්මාන්, අහමඩ් ශෙෂාඩ්, අන්වර් අලි, බිලවාල් භාති, ෆවාඩ් අලාම්, ජුනයිඩ් ඛාන්, මොහමඩ් හෆීස්, මොහමඩ් තලා, සයීඩ් අජ්මාල්, ෂහිඩ් අෆ්රිඩි, ෂාජීල් ඛාන්, සොහයිබ් මක්සූඩ්, උමාර් අක්මාල්, උමාර් ගුල්..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=s1403082</link>
    <topic>ඉඩම් ගොඩකිරීමේ සංස්ථා පිල හා කොරියානු පිල අතර විස්සයි20 තරගය 10දා</topic>
    <author/>
    <content>රාජ්‍ය ආරක්ෂක හා නාගරික සංවර්ධන අමාත්‍යංශයට අනුබද්ධිත ශ්‍රී ලංකා ඉඩම් ගොඩකිරීමේ සහ සංවර්ධනය කිරිමේ සංස්ථාව සමග කොරියානු ජාතික ක්‍රිකට් කණ්ඩායම අතර පැවැත්වෙන විස්සයි20 ක්‍රිකට් තරගය තර්ස්ටන් විද්‍යාලයීය ක්‍රිකට් ක්‍රීඩාංගණයේ දී පැවැත්වේ.කොරියානු ශ්‍රී ලංකා තානාපතිවරයා හා එම මැතිනියත්, රාජ්‍ය ආරක්ෂක හා නාගරික සංවර්ධන අමාත්‍යංශයේ අති‍රේක ලේකම් ඉංජිනේරු රොහාන් සෙනෙවිරත්න මහතාත් මෙහි ප්‍රධාන අමුත්තන් ලෙස සහභාගි වෙති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=s1403083</link>
    <topic>නිපුන් 17න් පහළ දක්ෂතමයා වෙයි</topic>
    <author/>
    <content>කළුතර කොට්ඨාස පාසල් මලල ක්‍රීඩා උළෙලේ අවු.17න් පහළ දක්ෂතම ක්‍රීඩකයා සම්මාන දිනාගැනීමට කළුතර ජාතික පාසලේ නිපුන් ප්‍රමුදිත වීරපුර සමත්විය.මෙවර ක්‍රීඩා උළෙලේදී මීටර් 1500, මීටර් 800 හා මීටර් 400 කඩුලු පැනීම යන ඉසව් තුනෙන්ම හා මීටර් 400 සහය දිවීමේ තරගයෙන්ද ප්‍රථම ස්ථානය දිනාගැනීමට නිපුන්ට හැකිවිණි.වසර ගණනාවක් විවිධ තරගවලින් ජයලබාගන්නා නිපුන් කළුතර ජාතික පාසලෙන් බිහිවු විශිෂ්ට ක්‍රීඩකයෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=s1403084</link>
    <topic>මවුන්ටන් පාපැදි ශූරයා ප්‍රියන්ත-ශූරිය දිනේෂා</topic>
    <author>වර්නන් ගුණසේකර තිස්සමහාරාමයේ සිට</author>
    <content>‘තාරුණ්‍යයට හෙටක්’ සංවිධානයේ නිර්මාතෘ නාමල් රාජපක්ෂ මහතාගේ සුපිරි ක්‍රීඩා ගමට ගෙන යාමේ සංකල්පය යටතේ 8 වැනි වතාවටත් සංවිධාන කළ 2014 ‘කාල්ටන් සුපර් ස්පෝට්ස්’ ක්‍රීඩා උළෙලේ මවුන්ටන් පාපැදි ශූරයා ලෙස ශ්‍රී ලංකා-ජර්මන් මිත්‍රත්ව සමාජයේ කේ.ජී.ඒ. ප්‍රියන්ත ජයලාල් ද, ශූරිය ලෙස කොළඹ 8 දිනේෂා පෙරේරා ද ඊයේ තිස්සමහාරාමයේදී කිරුළු පැළඳූහ.විවෘත පිරිමි ඉසව්වේ දෙවැනි හා තෙවැනි ස්ථාන දෙක ම හිමිකර ගත්තේ යුද හමුදාවයි. ගයාන් ජානක විජේසිංහ දෙවැනි ස්ථානයත් ඒ.එස්.ජී. නිලංග කුමාර තෙවැනි ස්ථානයත් හිමිකර ගත්හ. ජයග්‍රාහී ප්‍රියන්ත ජයලාල් හා ගයාන් ජානක පසුගියදා ඉන්දියාවේ කේරළ ප්‍රාන්තයේ පැවැති මවුන්ටන් පාපැදි සයික්ලෝ ක්‍රොස් තරගාවලියේදී ශ්‍රී ලංකාව නියෝජනය කළ ක්‍රීඩකයෝ වූහ.27 හැවිරිදි ප්‍රියන්ත ජයලාල් ට තවමත් ස්ථිර රැකියාවක් නැත. පාපැදි ක්‍රීඩාවේ දිගු ගමනක් යාමට ආධාරයක් වශයෙන් ඔහු තමන්ට රැකියාවක් ලැබෙනු ඇතැයි යන බලාපොරොත්තුවෙන් සිටී. ප්‍රියන්තගේ පියා වඩු කාර්මිකයෙකි. ඔහු දැනට පියාට උදව් වෙමින් ඒ රැකියාවේම නිරතව සිටී.“මගේ බයිසිකලේ කැඩිලයි තිබුණේ. කොළඹින් බඩු ගෙනල්ලා ඒක හදාගත්තේ ඊයේ රාත්‍රියේයි” තරග ජයග්‍රහණයෙන් පසුව ප්‍රියන්ත ජයලාල් කියා සිටියේය. ඔහු දෙබරවැව පදිංචිකරුවෙකි. විවෘත කාන්තා ඉසව්වේ දෙවැනි ස්ථානය කතරගම නිමාෂා ඩිල්රුක්ෂි දිනා ගත් අතර තෙවැනි ස්ථානය තිස්සමහාරාම මහසෙන්පුර මහ විදුහලේ ජේ.ඒ. දිලිනි චතුරිකා හිමිකර ගත්තාය.තරග පැවතියේ අංශ දෙකකිනි. ඒ, විවෘත හා හම්බන්තොට දිස්ත්‍රික්කය වශයෙනි. කාන්තා ඉසව්වේ හම්බන්තොට තරගය ජයග්‍රහණය කළේ වීරවිල සුහද ක්‍රීඩා සමාජයේ එල්.ජී. පවිත්‍රා සන්දීපනී ය. තිස්සමහාරාමයේ දුලානි එදිරිසිංහ හා තිස්ස කේ. රොෂානි නිල්මිණි පිළිවෙලින් දෙවැනි හා තෙවැනි ස්ථාන හිමිකර ගත්හ.වයස අවුරුදු 40 ට වැඩි ‘මාස්ටර්ස්’ ඉසව්ව ජය ගැනීමට සමත් වූයේ විදේශිකයෙකි. එංගලන්තයේ සයිමන් මොරිස් දැනට පදිංචිව සිටින්නේ කොළඹ හතේ ය. තංගල්ලේ ‘මයි සිලෝන් ඇඩ්වෙන්චර්ස්’ ආයතනයේ පී.වී.ජී. ගාමිණි රත්නසේන දෙවැනි ස්ථානයත් මාරවිල ‘සුපර්වීලර්ස්’ ක්‍රීඩා සමාජයේ එම්.නිහාල් ජෝසප් ප්‍රනාන්දු තෙවැනි ස්ථානයත් හිමිකර ගත්හ.වයස අවුරුදු 19න් පහළ බාලක තරගයේ ජයග්‍රාහකයා වූයේ අම්බලන්ගොඩ පී. ද එස්. කුලරත්න මහ විදුහලේ 12 වසරේ ඉගෙනුම ලබන එච්.එල්. සචින් දුලන්ජන ය. ඔහු අවුරුදු 13න් පහළ සිට මේ ක්‍රීඩා උළෙලේ දෙවැනියා වෙමින් සිට ඊයේ පළමුවැනියා වීමට සමත් විය. ඔහු පාපැදි තරග බිමේ පුරුදුකාරයෙකි. 2013 වසරේ ජාතික කණිෂ්ට රේසිං පාපැදි ශූරයා බවට පත්වූ දුලන්ජන එම වසරේම සමස්ත ලංකා පාසල් ක්‍රීඩා උළෙලේ දෙවැනි ස්ථානය දිනා ගත්තේය.“ගමේ ක්‍රීඩකයන් ජාතික තලයට ගෙන එන මේ කාල්ටන් සුපර් ස්පෝට්ස් ක්‍රීඩා උළෙලට මම හරිම ආදරෙයි” 2012 වර්ෂයේ ඉන්දියාවේ පැවැති ආසියාතික කණිෂ්ට පාපැදි ශූරතාවලියේ ශ්‍රී ලංකාව නියෝජනය කළ දුලන්ජන කියා සිටියේය.“මම ඉස්සෙල්ලාම ක්‍රීඩාවට ආවේ මේ ක්‍රීඩා උළෙලෙනුයි. පළමුව මවුන්ටන් පාපැදි තරගවලට සහභාගි වෙලා දැන් මම පාපැදි ක්‍රීඩාවේ අංශ තුනෙන්ම (මවුන්ටන්, ස්ටෑන්ඩර්ඩ් හා රේසිං) තරග කරනවා” සචින් දුලන්ජන පවසා සිටියේය.අටවැනි වතාවටත් අතිසාර්ථකව ඊයේ පැවැති කාල්ටන් සුපර්ස්පෝට්ස් ක්‍රීඩා උළෙලේ මවුන්ටන් පාපැදි තරග නැරඹීමට දහස් සංඛ්‍යාත ජනයා රොද බැඳගෙන පැමිණ සිටියහ. ඔවූනට එය විනෝද දිනයක් විය. තණබිමේ පැදුරු එළාගෙන බත් මුල් ලිහාගෙන සිනාසෙමින් සිටි ඔවුන්ගෙන් දිස්වූයේ සුන්දර දසුනක් ම ය. දේශීය වෛද්‍ය ඇමැති සාලින්ද දිසානායක මහතා ප්‍රධාන අමුත්තා ලෙස මේ අවස්ථාවට සහභාගි විය.තරගාවලියට පෙර දෙබරවැව මංසන්ධියේ සිට තිස්සමහාරාමය දක්වා පාපැදි රැළියක් පැවැත්විණි. විවිධ රැකියාවන්හි නියුතු පුද්ගලයන් එක්දහස් පන්සියයක් පමණ මේ රැළියට සහභාගි වූ අතර එහි ඉදිරියෙන්ම පාපැදි ධාවනය කළේ සුදු කොට කලිසම් හා නිල් පැහැති ටී-ෂර්ට්වලින් සැරසී සිටි පාසල් දුවා දරුවන් ය.තරග කිහිපයක ප්‍රතිඵල මෙසේය.අවුරුදු 13න් පහළ බාලක (විවෘත)-1.සන්ජය ප්‍රවිශ්ට කල්පිත (කතරගම ජනාධිපති ම.ම.වි.). 2.ගිහාන් කාවින්ද (කතරගම ජනාධිපති ම.ම.වි.). 3.තිරාන් රන්දික (තිස්ස බෙරලිහෙල ම.වි.), හම්බන්තොට දිස්ත්‍රික්කය-1.කවිඳු ප්‍රබුද්ධික (තිස්ස කාවන්තිස්සපුර ම.වි.). 2.කවිඳු ගිම්හාන් (කතරගම ජනාධිපති ම.ම.වි.). 3.උදිත සඳනුවන් (තිස්ස කාවන්තිස්සපුර ම.වි.)අවුරුදු 13න් පහළ බාලිකා (විවෘත)-1.අශානි රුක්ෂිලා. 2.තාරකා සෙව්වන්දි. 3.ටානියා රසාංගි. හම්බන්තොට දිස්ත්‍රික්කය-1.හිරුනි නිමේකා. 2.සිතාරි චාතුර්යා. 3.ලක්ෂ්මි කෝශලා ජයමාලි.අවුරුදු 10න් පහළ බාලක (විවෘත)-1.දිනිඳු සුධාර. 2.චමිඳු ගයාන්. 3.විහංග හර්ෂන. හම්බන්තොට දිස්ත්‍රික්කය-1.හිරුෂ අරුණෝද්‍ය ප්‍රනාන්දු. 2.නිමේෂ් රුක්ෂිත. 3.අශිඳු ප්‍රමෝද්.අවුරුදු 16න් පහළ බාලිකා (විවෘත)-1.අචිනි සෙව්මිනි (තිස්සමහාරාම ගැමුණුපුර කනිෂ්ඨ විද්‍යාලය). 2.ඉමල්කි රෝහිණි (හුංගම විජයබා ජාතික පාසල). 3.අචිනි සනාරා (වීරහෙල මහසෙන්පුර ම.වි.). හම්බන්තොට දිස්ත්‍රික්කය-1.විදාන පතිරණගේ සුගන්දි මල්ෂා (තිස්සමහාරාම දෙබරවැව ජාතික පාසල). 2.නිපුනි හන්සිකා සන්දීපනි (තිස්ස මහසෙන්පුර ම.වි.). 3.කල්පනි කෞශල්‍යා (තිස්සමහාරාම මහසෙන්පුර ම.වි.)අවුරුදු 16න් පහළ බාලක හම්බන්තොට දිස්ත්‍රික් තරගය-1.රසිඳු ගිම්හාන (තිස්ස දෙබරවැව මැදි විදුහල). 2.කසුන් චාමර (තිස්ස ඔසුවින්න කනිෂ්ඨ විදුහල). 3.ඩිෂාන් කවිඳු ගිම්හාන් (තිස්ස බෙරලිහෙල ම.වි.)..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=s1403085</link>
    <topic>රාජසිංහ ජාතික පාසල-එදිරිවීර සරච්චන්ද්‍ර විදුහල මුල්ලේරියා සංග්‍රාමයට සුදානම්</topic>
    <author>ප්‍රින්ස් ගුණසේකර</author>
    <content>කුඩාමුත්ගමුව රාජසිංහ ජාතික පාසල හා මුල්ලේරියාව එදිරිවීර සරච්චන්ද්‍ර විද්‍යාලය අතර සිවුවැනි වරට පැවැත්වෙන මුල්ලේරියා සංග්‍රාමය මුල්ලේරියාව ක්‍රීඩාංගණයේදී හෙට (9) පෙරවරු 10.00ට ආරම්භ වේ.වසර 2010දී ආරම්භ වු මුල්ලේරියා සංග්‍රාමයේ ජයග්‍රහණ තුනම පිට පිට අත්කරගෙන ඇත්තේ මුල්ලේරියාව එදිරිවීර සරච්චන්ද්‍ර විදුහලවීම විශේෂත්වයකි. කොළොන්නාව ආසනයේ විදුහල් අතරින් මෑතකදී ආරම්භවු මේ මහා ක්‍රිකට් ගැටුම ඉතා සාර්ථකව සංවිධානය කිරීමට ආදි ශිෂ්‍යයෝ ඉදිරිපත්ව සිටිති.රාජසිංහ විදුහල් ක්‍රිකට් ක්‍රීඩා ඉතිහාසය දශක කිහිපයක් ඈතට ගියද සරච්චන්ද්‍ර විදුහල ක්‍රිකට් ක්‍රීඩාව ආරම්භ කොට ඇත්තේ වසර 2009 සිටය. එම විදුහලේ ක්‍රිකට් ක්‍රීඩාව ආරම්භ කිරීමට මුලිකවී ඇත්තේ හිටපු විදුහල්පතිනි එස්.එස්.පරණවිතාන මහත්මියයි. රාජසිංහ-සරච්චන්ද්‍ර විදුහල් දෙකේ පළමු පෙළ කන්ඩායම්වලට අමතරව 13න් පහළ ක්‍රිකට් කණ්ඩායම් අතර සීමිත ඕවර ක්‍රිකට් තරගයක් සංවිධානය කිරීමටද පියවර ගෙන තිබේ.මේ මහා ක්‍රිකට් තරගයෙන් විදුහල් දෙකේ සිසුන් අතර අනෝන්‍ය අවබෝධය හා සහයෝගීතාව වර්ධනය කිරීම අරමුණ බව එදිරිවීර සරච්චන්ද්‍ර විදුහලේ විදුහල්පතිනි සුනේත්‍රා රත්නායක මහත්මිය හා රාජසිංහ විදුහලේ විදුහල්පති ආර්.එම්.ඩී.බණ්ඩාර මහතා පවසති..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=s1403086</link>
    <topic>මාලදිවයින් ක්‍රීඩා ඇමැති, මහින්දානන්ද අලුත්ගමගේ මහතා හමුවී..</topic>
    <author/>
    <content>ශ්‍රී ලංකාව හා මාලදිවයින අතර ක්‍රීඩා සංවර්ධනය වෙනුවෙන් අස්සන් කොට ඇති අ‍ව‍බෝධතා ගිවිසුම පිළිබඳ සාකච්ඡාවකට මාලදිවයින් ක්‍රීඩා ඇමැති මොහොමඩ් මලීහ් ජමාල් මහතා ක්‍රීඩා ඇමැති මහින්දානන්ද අලුත්ගමගේ මහතා හමුවු අවස්ථාව..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=f1403081</link>
    <topic>ශ්‍රී ලාංකික කාන්තාව හැම අතින්ම ඉදිරියෙන්</topic>
    <author>සාකච්ඡා කළේ බුද්ධිකා ඉඹුලාන</author>
    <content>ජාත්‍යන්තර කාන්තා දිනය අදට (08) යෙදී තිබේ. එක්සත් ජාතීන්ගේ ජගත් කාන්තා දින මෙවර තේමාව වන්නේ ‘කාන්තා සමානාත්මතාව සැමගේ ප්‍රගතියයි’ යන්නය. ශ්‍රී ලංකා ජනගහනයෙන් 52% ක් පමණ වූ කාන්තාවගේ අයිතීන් වෙනුවෙන් ජාතික මට්ටමින් හා ප්‍රාදේශීය මට්ටමින් කාන්තාවන් අගැයෙන උත්සව රාශියක් ද සංවිධාන කර තිබේ. ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා ශ්‍රී ලාංකේය කාන්තාවන්ගේ අභියෝග සහ අමාත්‍යාංශය ඒ වෙනුවෙන් ගෙන ඇති පියවර පිළිබඳ සංවාදයක යෙදුණේ මෙසේ යි.* ජගත් කාන්තා දින සැමරුම් ජාතික උත්සවයේ මෙවර තේමාව?‘ඇගේ ශක්තිය දැයේ ශක්තියයි’ යන්න මෙවර කාන්තා දින ජාතික උත්සවයේ තේමාවයි. අද (08 දා) පෙරවරුවේ කොළඹ ආනන්ද විද්‍යාලයීය කුලරත්න ශාලාවේ දී ජනාධිපති ආර්යා ශිරන්ති වික්‍රමසිංහ රාජපක්ෂ මැතිනියගේ ප්‍රධානත්වයෙන් මෙම උත්සවය පැවැත්වෙනවා. මේ සඳහා ලංකාවේ සෑම පළාතකින්ම විවිධ කාන්තා සංවිධානවල සාමාජිකාවන් දහස් ගණනින් එක්වීමට නියමිතයි.මෙම ජාතික උත්සවයට අමතරව ජගත් කාන්තා දින උත්සව සැමරුම් රැසක් දීප ව්‍යාප්තව පැවැත්වීමට කටයුතු යොදා තිබෙනවා. ළමා සංවර්ධන හා කාන්තා කටයුතු අමාත්‍යාංශය, සෑම ප්‍රාදේශීය ලේකම් කොට්ඨාසයකටම මේ සඳහා ප්‍රතිපාදන ලබාදී තිබෙනවා. කාන්තාවන් වෙනුවෙන් සිදුකරන ඇගැයීම්, ප්‍රණාම පිදීම් රැසක් මෙම උත්සවයේ දී මේ වසරේත් අපි සිදු කරනවා.* මෙවැනි තේමාවක් තෝරා ගැනීමට උත්සුක වූයේ ඇයි?අපේ රටේ සංවර්ධනයට දායක වන බොහෝ ක්ෂේත්‍රයන්හි බහුලව ඇත්තේ කාන්තා නියෝජනයක්. ප්‍රධාන අපනයන ක්ෂේත්‍රවල (තේ, පොල්, රබර්, ඇඟලුම්) 80% ක් පමණ ඇත්තේ කාන්තා නියෝජනය යි. ඔවුන්ගේ ශ්‍රම ශක්තිය, නිර්මාණ හැකියාව අපේ රටට විනිමය ගෙන එනවා. අපේ රටේ ආර්ථික සමාජීය දියුණුවට බලපාන ප්‍රධාන සාධකය කාන්තාවයි.මේ ඕනෑම සංවර්ධන කාර්යයක දැවැන්ත සෙවණැල්ල කාන්තාවයි.වෙන කරුණක් නොවෙයි. බලන්න ජනාධිපති කෙනකු තෝරා ගැනීමේ දී අපේ රටේ කාන්තා දායකත්වය, ආශීර්වාදය බහුලව ලැබී තිබුණා. මවුවරුන් සහෝදරියන් ලෙස සලකා ජනාධිපතිතුමන්ට ඔවුන්ගේ ආශීර්වාදය හිමි වුණා. මේ සෑම කරුණක්ම සලකා බලා මෙම තේමාව අප මෙවර ජාත්‍යන්තර කාන්තා දින ජාතික තේමාව ලෙස යොදා ගත්තා.* අපේ ආර්ථිකයට දායක වන කාන්තාව අද ආර්ථික වශයෙන් ශක්තිමත් ද?අපේ කාන්තාව ශක්තිමත් වෙමින් සිටිනවා. දිවිනැගුම වැඩසටහන යටතේත්, අප අමාත්‍යාංශය යටතේත් කාන්තාව ආර්ථික වශයෙන් සවිබල ගැන්වීමේ වැඩ සටහන් රැසක් ක්‍රියාත්මකයි. එහි අස්වැන්න දැන් නෙළමින් පවතිනවා කීවොත් නිවැරදියි.කාන්තාවගේ ආර්ථික සංවර්ධනය විධිමත් කරන්නට වේගවත් කරන්නට රජයක් ලෙස අප කළ යුතු වැඩසටහන් කෙබඳු ද යනවග අප හඳුනාගත්තේ කාන්තාවන්ගෙන්ම යි. විශේෂයෙන් ම කාන්තාවන්ගේ ඉතුරුම් පුරුදු වැඩිදියුණු කිරීමෙන් කාන්තාව ආර්ථික වශයෙන් සවිබල ගැන්වීමට ඉතා පහසු වනවා.ජනාධිපතිතුමන් අයවැය යෝජනා පිළියෙල කිරීමට ප්‍රථම සිදු කළ එක් කාර්යයක් වූයේ කුඩා ව්‍යවසායක කාන්තාවන්ගේ සිට ඉහළම ව්‍යාපාරික කාන්තාව දක්වා වූ නියෝජනයන් සමඟ කතිකාවක් පවත්වා ඒ අය වෙනුවෙන් ඉටුවිය යුතු කරුණු අවබෝධ කර ගැනීමයි.අප සමඟ කටයුතු කරන ඉතා අවංක දැක්මක් ඇති ස්වෙච්ඡා සංවිධාන කිහිපයකුත් මේ දිරිය ගමනට එක්වී තිබෙනවා. ඉදිරියේදීත් අපේ අමාත්‍යාංශයෙන් ශ්‍රී ලාංකේය කාන්තාව ආර්ථික වශයෙන් සවිබල ගැන්වෙන වැඩ සටහන් රැසක් ක්‍රියාත්මක වීමට නියමිතයි.* දේශපාලන ක්ෂේත්‍රයේ කාන්තා නියෝජනය මදි බවට සෑම කාන්තා දිනයකදීම හඬ නගනවා...බොහෝ රටවල පාර්ලිමේන්තුවේ, පළාත් දේශපාලන ක්ෂේත්‍රවල කාන්තා නියෝජනය වැඩිවී තිබෙන්නේ එරට කාන්තාවන් දහසකුත් ගැටලුවලින් පෙළීම නිසයි. දිනෙන් දින එකතුවන අර්බුදකාරී ගැටලු හමුවේ ඔවුන් මේ සඳහා පෙළ ගැසෙනවා. අපේ රටේ කාන්තාවන් අන් රටවල් හා සසඳන විට උග්‍ර අර්බුදවලට මුහුණ දී නැහැ. ඔවුන්ට නිදහසේ ජීවත්වීමට ජාති, ආගම්, කුල, දේශසීමා, සාක්ෂරතා ආදි දහසකුත් ගැටලු නැහැ. මේ නිසා දේශපාලන ක්ෂේත්‍රයට පිවිස ගැටලු සඳහා විසඳුම් සෙවීමේ දැඩි අවශ්‍යතාවයක් ලාංකීය කාන්තාවට නැහැ.අපේ පාර්ලිමේන්තුවේ කාන්තා නියෝජනය 5% කට අඩුයි. නමුත් රටේ ජනගහනයෙන් 50% ක් ඉක්මවූ ප්‍රතිශතයක් කාන්තාවන්. ඔවුන් දේශපාලන වශයෙන් පක්ෂයකි. තෝරා ගත්තත් දේශපාලන පක්ෂයකින් කරළියට එන්නට අකමැතියි. ඇතැම් විට ඔවුන්ගේ සමාජ පසුබිම, ආගමික පසුබිම, මුදල් නැතිකම වගේ දේවල්ද බලපා තිබෙනවා. අමතක කරන්න බෑ ලොව ප්‍රථම අගමැතිනිය, විධායක ජනාධිපතිනිය බිහිවුණේ අපේ රටෙන්. එය අපට ආඩම්බරයක්.නමුත් දේශපාලනයට එන්න කියා කාන්තාව බලෙන් ඇද දමන්නට බැහැ. එයට ඇයගේ හදවතින්ම කැමැත්ත පළ විය යුතුයි. ඕනෑම පක්ෂයකින් පාර්ලිමේන්තුවට, පළාත් සභාවට, පළාත් පාලන ආයතනවලට කාන්තාවන් එනවාට අපේ රජයවත්, මමවත් අකමැති නෑ. අපේ අමාත්‍යාංශයෙන් මේ සඳහා කාන්තාව දැනුවත් කරන ඩිප්ලෝමා පවා ආරම්භ කර තිබෙනවා. නමුත් එම බහුතරය එය හදාරන්නේ තම දේශපාලන දැනුම දියුණු කරගැනීමේ අභිලාෂයෙනුයි. එයයි මා පෙන්වා දෙන්නේ දේශපාලනයට කාන්තාවන් බලෙන් යොමු කරන්න බෑ කියලා.ඒ වගේම දේශපාලනයට කාන්තාවන් ආවට මදි, මැතිවරණ ජයගත්තට මදි, තමන් නියෝජනය කරන දේශපාලන භූමිකාවෙහි නිසි ලෙස ශිල්ප දැක්විය යුතුයි. ඡන්දයකින් ජයගත් වේවා පත් කළ වේවා මන්ත්‍රීනියක්, ඇමැතිවරියක් නම් තම ඡන්ද දායකයන්ගේ ජනතාවගේ අපේක්ෂා ඉටු කළ යුතුයි. අද අපේ පාර්ලිමේන්තුවේ කාන්තා නියෝජනය 13 දෙනයි. මේ 13 දෙනා පාර්ලිමේන්තුවෙහි සභා ගර්භයෙහි වැඩි වේලාවක් රැ සිටින්නේ නම් හොඳයි කියා මා සිතනවා. පාර්ලිමේන්තුවෙහි කාන්තා නියෝජනය සජීවී වන්නේ එසේයි.* මෙවර පළාත් සභාවට කාන්තා නියෝජනය වැඩි කරන්නට යැයි කියමින් ප්‍රධාන පක්ෂ සිදුකර ඇත්තේ නිළියන්ට අපේක්ෂකත්වය දීම යැයි චෝදනා එල්ල වුණා?එය ඔවුන්ගේ වෘත්තිය නමුත් දේශපාලනයට එන්නේ නිළි වෘත්තිය පසෙකින් තැබූ සමාජයට මෙහෙවරක් ඉටු කරන්නට සූදානම් වූ කාන්තාවක්. මෙතැන සිදුවී තිබෙන්නේ සමාජය ඔවුන් දෙස එක් පැතිකඩකින් බැලීම පමණ යි.ඔවුන් සතුව විවිධ සැලසුම් තිබෙන්නට පුළුවන් මහජන ප්‍රශ්න විසඳන්න. අනෙක දේශපාලනය නිළියන්ට තහනම් යැයි අපේ රටේ කිසිම නීතියක් නැහැ. ඇයි හාමුදුරුවරුනුත් දේශපාලනය කරන්නේ.අපේ පාර්ලිමේන්තුවේ සිටින කමලා රණතුංග මන්ත්‍රීතුමිය මෙරට කාන්තාවන්ගේ අයිතිවාසිකම් පමණක් නොවෙයි රටේ ජනතාවගේ අයිතිවාසිකම් දිනාගැනීමට එදා මෙරට නායකයන් කළ සටන්වලදී පෙරමුණ ගෙන ක්‍රියා කළ නිසා හිරේ විලංගුවේ පවා වැටුණා. ඇය හෙට දිනයේ සිනමා පටයක චරිත රංගනයක යෙදුණත් හෙට දිනයේ දී ඇය ඡන්දය ඉල්ලන නිළියක් ලෙස හංවඩු ගහන්නට බෑ.ඒ වගේ මෙවර පළාත් මැතිවරණයට ඉදිරිපත් වී ඇති නිළියන් ද ඉටු කළ යම් සමාජ සේවා කටයුතු තිබෙනවා.හැබැයි එක දෙයක් තිබෙනවා. නිළියක් නොව කුමන ක්ෂේත්‍රයක කාන්තාවක් වුවත් දේශපාලනය කරන්නන් වාලේ නොකළ යුතුයි. එසේ වුවහොත් ඔවුන් ඡන්දය දිනුවාට වඩා වේගයෙන් ජනතාව ප්‍රතික්ෂේප කරයි.* අද කාන්තාවට විශේෂයෙන්ම බාලිකාවන්ට නරකට බලපා ඇති සාධකයක් වී ඇත්තේ අන්තර්ජාලය යි. මේ ගැටලුව ඔබ දකින්නේ කෙසේ ද?අන්තර්ජාලය අද බොහෝ දෙනා ජංජාලයක් කරගෙන තිබෙනවා. විශේෂයෙන් ම Face book අඩවි නිසා පසුගිය සති කිහිපය තුළ බාලිකාවන් ගණනාවක් ම නිරපරාදේ ලෙස ජීවිතයෙන් සමුගත්තා. මෙයට විසඳුම Face book තහනම් කිරීම නොවෙයි. කිහිප දෙනකු පිහියෙන් ඇනගෙන දිවිනසා ගතහොත් ලංකාවේ පිහි තහනම් කරන්න බැහැනේ.අන්තර්ජාලයේ, රූපවාහිනියේ, ජංගම දුරකතනයේ හොඳ දේ, අපට හිතකර දේ ලබාගන්න දූ දරුවන් අප දැනුවත් කළ යුතුයි. විශේෂයෙන්ම මවුපියන් දරුවාට අවශ්‍ය තාක්ෂණය පමණක් ලබාදිය යුතුයි. දරුවන් ඒ මෙවලම් භාවිතා කරන්නේ කෙසේද කියා අවධානයෙන් සිටීම මව්පියන් ගේ වගකීමක්.අන්තර්ජාලය තුළින් ලබා ගන්නා දැනුමෙන් පරිපූර්ණ වන තරුණ පරපුරකට මං අහුරන්නට අප වෙරදරන්නේ නැහැ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=f1403082</link>
    <topic>ගන්ධාර දේශයේ පින්සාර මිතුදම</topic>
    <author>ධම්මික සෙනෙවිරත්න</author>
    <content>දෙරට අතර දිගු කාලීන මිතුදම තවදුරටත් ශක්තිමත් කරමින් ඇෆ්ගනිස්තාන ජනාධිපති හමීඩ් කර්සායි මහතා දෙදින නිල සංචාරයක් සඳහා ශ්‍රී ලංකාවට පැමිණියේය. ශ්‍රී ලංකාවෙන් ලැබුණු උණුසුම් මෙන්ම සුහදශීලී පිළිගැනීම කර්සායි ජනාධිපතිතුමාගේ විශේෂ ඇගැයීමට පාත්‍රවිණි. ඇෆ්ගන් ජනාධිපතිතුමා සහ ශ්‍රී ලංකා ජනාධිපතිතුමා අතර ද්විපාර්ශ්වික සාකච්ඡා ද සිදුවිය. දෙරටේ මිත්‍රත්වය හා සහයෝගය වර්ධනය කරගනිමින් දෙරටේම උන්නතිය උදෙසා එම සබඳතා මෙහෙයවීම කෙරෙහි මෙහිදී අවධානය යොමු කෙරිණි.ඇෆ්ගනිස්තානය යනු පැරැණි සේද මාවතේ වැදගත් කේන්ද්‍රස්ථානයකි. වර්ග කිලෝමීටර් 652,230 කින් යුතු එරට, විශාලත්වය අතින් ලොව 41 වෙනි රාජ්‍ය ද වේ. ප්‍රමාණාත්මකව බලන විට එය ප්‍රංශයට වඩා විශාල වන අතර අමෙරිකාවේ ටෙක්සාස් ප්‍රාන්තයට වඩා මඳක් කුඩා ය. ජනගහනය මිලියන 30 ක් පමණ වේ. (ලෝක බැංකු වාර්තා, 2012) මධ්‍යම ආසියාවට හා දකුණු ආසියාවට ද අයත්වන ඇෆ්ගනිස්තානය අතීතයේ මහා මැද පෙරදිග යනුවෙන් හැඳින්වුණු කලාපයට අයත් විය.පුරාවිද්‍යාත්මක සාක්ෂි අනුව මධ්‍ය කාලීන පේලියොලිතික යුගයට අයත් නටබුන් එරටින් හමු වී ඇති අතර නාගරික ශිෂ්ටාචාරය ක්‍රි. පූ. 3000 – 2000 තරම් පැරැණිය. අතීතයේදී එහි පැවැතී ඇත්තේ බෞද්ධ ශිෂ්ටාචාරයකි. අද “කන්දහාරය” යනුවෙන් හැඳින්වෙන්නේ අතීත “ගන්ධාර” යයි. ඒ ආශ්‍රිතව ප්‍රබල ශිෂ්ටාචාරයක් ගොඩනැඟී තිබිණි. බාමියාන් හි බෞද්ධ උරුමය ද එසේ මය. ඇෆ්ගනිස්තානයට ඇති භූ දේශපාලනික වැදගත්කම ද ඉහළය. එරට පාකිස්තානය, ඉරානය, තුර්ක්මෙනිස්තානය, උස්බෙකිස්තානය, තජිකිස්තානය හා ඈත පෙරදිගින් චීන දේශසීමාවලට මායිම්ව පිහිටා ඇති මුළුමනින්ම භූමියෙන් වටවු කඳුකර පෙදෙස් බහුල රාජ්‍යයකි.මැදපෙරදිග සංස්කෘතිය මධ්‍යම ආසියාව හා ඉන්දීය උප මහාද්වීපය සමඟ සම්බන්ධ කරන්නේ ද ඇෆ්ගනිස්තානයයි. ස්වභාවික සම්පත්වලින් අනූන රාජ්‍යයකි. ගල් අඟුරු, ඛනිජ තෙල්, ස්වභාවික වායු, පෘථිවියේ දුලබ මූලද්‍රව්‍ය, තඹ, ලිතියම්, යුරේනියම් ආදී ස්වභාවික සම්පත් එරට සතුය. 2010 වර්ෂයේදී ඇ‍ෆ්ගනිස්තානය හා අමෙරිකාව එක්ව සිදුකළ අධ්‍යයනයකින් හෙළිදරව් කෙරුණේ එරට භාවිත නොකළ ඛනිජ නිධිවල (2007 වන විට) වටිනාකම ඇ. ඩො. බිලියන 900 සිට ඇ. ඩො. ට්‍රිලියනය දක්වා විය හැකි බවයි.ඇෆ්ගනිස්තානයේ නූතන දේශපාලන ඉතිහාසය ඇරැඹෙන්නේ වර්ෂ 1709 දීය. එනම්, පස්තුන් හෙවත් ඇෆ්ගන්වරුන්ගේ නැඟීමත් සමඟයි. එම නව ශිෂ්ටාචාරය ද කන්දහාරය ආශ්‍රිතව ගොඩනැඟිණි.මේ පසුබිම ද සමඟ ඇෆ්ගනිස්තානය නූතන ලෝක දේශපාලන ක්ෂේත්‍රයේ වැඩි අවධානයට ලක්වූයේ 2001 සැප්තැම්බර් 11 වැනිදා අමෙරිකාවට එල්ල වූ අල්කයිඩා ත්‍රස්තවාදී ප්‍රහාරයෙන් දින ගණනාවක් ඇතුළත අමෙරිකාව එරට ආක්‍රමණය කළ බැවිනි. එවක් පටන් මේ දක්වා අමෙරිකානු හමුදා භට පිරිස් ලක්ෂයක් පමණ ඇෆ්ගනිස්තානයේ රැඳී සිටිති. යුද ගැටුම් හේතුවෙන් මියගිය ඇෆ්ගනිස්තානුවන් ලක්ෂ සංඛ්‍යාත විය හැකිය.ඇෆ්ගන් ජනාධිපති කර්සායි මහතාගේ ශ්‍රී ලංකා සංචාරයට දින කිහිපයකට පෙර අමෙරිකා ජනාධිපති බැරක් ඔබාමා ප්‍රකාශ කළේ, අමෙරිකා හමුදා මුළුමනින්ම ඇෆ්ගනිස්තානයෙන් ඉවත් කර ගැනීමට ක්‍රියා කරන බවයි. එමඟින් අමෙරිකාවත් සමඟ ආරක්ෂක ගිවිසුමකට එළැඹෙන ලෙස ඇ‍ෆ්ගනිස්තානයට බල කෙරී ඇත. කෙසේ වෙතත්, කර්සායි ජනාධිපතිතුමා “නිව්යෝර්ක් ටයිම්ස්” පුවත්පතට සම්මුඛ සාකච්ඡාවක් ලබා දෙමින් මීට දින කිහිපයකට ඉහත දී කියා සිටියේ, වසර 10 කට වැඩි කාලයක් ගත වී ඇතත් අමෙරිකානු හමුදා තම රටට හෝ ජනතාවට සිදුකළ යහපතක් නැති බවයි. ඇෆ්ගන් යුද්ධය ඇ‍ෆ්ගනිස්තානයේ වුවමනාවට සිදුවූ දෙයක් නොවන බව ද ජනාධිපති කර්සායි අවධාරණය කර ඇත. තම රට කෙරෙහි දක්වා ඇති සහාය පිළිබඳ අමෙරිකානුවන්ට කෘතඥ වුවද අමෙරිකානු ආණ්ඩුව පිළිබඳ ඔහු අදහස් දක්වා ඇත්තේ දැඩිවය.අමෙරිකා හමුදා ඇ‍ෆ්ගනිස්තානය ආක්‍රමණය කළේ 2001 ඔක්තෝබර් මාසයේදීය. දෙසැම්බර් වන විට එරට පැවැති තලේබාන් පාලනය අවසන් කිරීමට ක්‍රියා කෙරිණි. හමීඩ් කර්සායි මහතා එරට අන්තර්වාර ජනාධිපතිවරයා ලෙස පත්වූයේ 2002 වර්ෂයේදීය. 2004 වර්ෂයේදී හඳුන්වා දුන් නව ආණ්ඩුක්‍රම ව්‍යවස්ථාවට අනුව ඇ‍ෆ්ගන් ඉස්ලාමීය ජනරජයේ පළමු ජනාධිපති වශයෙන් කර්සායි මහතා මහජන ඡන්දයෙන් බලයට පත්විය. 2009 වර්ෂයේදී පැවැති ජනාධිපතිවරණයේදී හෙතෙම දෙවන වරට ද යළි තෝරා ගැනිණි. ගතවූ කාලය තුළ අවස්ථා කිහිපයකදීම ත්‍රස්ත ප්‍රහාරවලින් ජනාධිපතිවරයාගේ ජීවිතය නූලෙන් ගැලවී ඇත.ඇ‍ෆ්ගනිස්තානයේ පැවැති බෞද්ධ ශිෂ්ටාචාරය ඔස්සේ ශ්‍රී ලංකාව හා ඇ‍ෆ්ගනිස්තානය අතර දිගු කාලීන සබඳතා දක්නට ලැබිණි. නොබැඳි ව්‍යාපාරයේ සාමාජික රටක් ද වන ඇ‍ෆ්ගනිස්තානය 1976 දී සිරිමාවෝ බණ්ඩාරනායක අගමැතිතුමියගේ සභාපතිත්වයෙන් කොළඹ දී පැවැති නොබැඳි සමුළුවට ද සහභාගි විය.එහිදී ඉන්දීය සාගරය සාම කලාපයක් බවට පත්කිරීම සඳහා මැතිනිය ඉදිරිපත් කළ යෝජනාවට ද ඇෆ්ගනිස්තානය සහාය දැක්වීය. ඇෆ්ගනිස්තානයේ බලයේ සිටි ඔබ්රක් කර්මාල්, නජිබුල්ලා වැනි පාලකයන් වාමවාදී දේශපාලනයේ ආභාෂය ලැබූ ප්‍රගතිශීලීන් ලෙස පිළිගැනේ.එම අවදිවල එස්. ඩබ්. ආර්. ඩී. බණ්ඩාරනායක අගමැතිතුමා, සිරිමාවෝ බණ්ඩාරනායක අගමැතිතුමිය වැනි පාලකයන් සමඟ පැවැති සබඳතා වර්තමානයේදී මහින්ද රාජපක්ෂ ජනාධිපතිතුමාගේ පාලනය යටතේ යළිත් ශක්තිමත් වී තිබේ. දකුණු ආසියාතික කලාපීය සහයෝගිතා සංවිධානය හෙවත් සාර්ක් සංවිධානයේ අලුත්ම සාමාජිකයා වන්නේ ද ඇ‍ෆ්ගනිස්තානයයි.ඇ‍ෆ්ගනිස්තානයට හා ශ්‍රී ලංකාවට පොදු අභියෝග ජය ගැනීමට ද සිදුව ඇත. ඉන් ප්‍රධාන වන්නේ ත්‍රස්තවාදයට එරෙහිව ක්‍රියා කිරීමයි. ශ්‍රී ලංකාව ත්‍රස්තවාදය පරාජය කිරීමට සමත් වූ නමුත් අ‍ැෆ්ගනිස්තානය තවමත් ත්‍රස්තවාදය නිසා දැඩිව පීඩා විඳින රටකි. එරට ප්‍රධාන නගර ආශ්‍රිතව නිරන්තරයෙන් බෝම්බ පුපුරා යයි.ත්‍රස්තවාදයට එරෙහිව ක්‍රියාකිරීමේදී ඇෆ්ගනිස්තානයට ශ්‍රී ලංකාවේ අත්දැකීම් ද වැදගත් ය. අමෙරිකානු හමුදා ඇෆ්ගනිස්තානයට ඇතුල්වූයේ එහි සැඟව සිටින අල්ඛයිඩා නායක ඔසාමා බින් ලාඩන් අල්ලා ගැනීමට බව පවසමිනි. එහෙත් ඊට දසවසරකට පසු පාකිස්තානයේද බින් ලාඩන් මරා දැමීම දක්වා ගතවූ කාලය තුළ ඇෆ්ගනිස්තානයේදී සිදුවූ විනාශය විශාලය, බියකරුය. කර්සායි ජනාධිපතිතුමාගේ ශ්‍රී ලංකා සංචාරය සිදුවන විටද නේටෝ ගුවන් ප්‍රහාරයකින් ඇෆ්ගන් සෙබළු 6 දෙනෙකු මියගිය පුවත වාර්තා විය. ත්‍රස්තවාදී ප්‍රහාර හා යුද ගැටුම් හේතුවෙන් සිවිල් වැසියන් මිය යමින් පවතී. නේටෝ ගුවන් ප්‍රහාර ද ඊට හේතුවක් වී තිබේ.ඇෆ්ගන් යුද්ධය පිළිබඳ ඉතා වැදගත් මෙන්ම අප්‍රකටව පැවැති තොරතුරු අතිවිශාල ප්‍රමාණයක් විකිලීක්ස් වෙබ් අඩවිය හරහා ද හෙළිදරව් වී තිබේ. අමෙරිකාවේ ඔබාමාගේ පාලනය යටතේ ද ඇෆ්ගනිස්තානයට දෙවතාවකදීම අතිරේක භට පිරිස් යැවීම සිදුවිය. 2009 වර්ෂයේදී 17000 ක් සහ 30,000 ක් වශයෙනි. එනම්, ඇෆ්ගනිස්තානයේ සිටින අමෙරිකා භට පිරිස්වලින් අඩකට ආසන්න සංඛ්‍යාවක් එහි යවා ඇත්තේ ඔබාමා පාලනය යටතේය.ශ්‍රී ලංකාවේ විවිධ ජාතීන්, ආගම් නියෝජනය කරන පිරිස් සහජීවනයෙන් ජීවත් වෙති. ඇෆ්ගනිස්තානය ද බහුවාර්ගික රටකි. විවිධ සංස්කෘතික අනන්‍යතාවන් නියෝජනය කරන අය එහි ජීවත් වෙති.ජනාධිපති කර්සායි මහතා මීට ඉහත, 2012 දෙසැම්බරයේදී ද ශ්‍රී ලංකාවේ සංචාරය කළේය. එහිදී ද දේශපාලන - ආර්ථික ආදී වශයෙන් දෙරට අතර සබඳතා පුළුල් කර ගැනීමට ක්‍රියා කෙරිණි. ඇෆ්ගන් විදේශ ඇමැතිවරයෙක් ශ්‍රී ලංකාවේ සංචාරය කළ පළමු අවස්ථාව ද 2012 එම සංචාරය තුළ සිදුවිය. ඒ විදේශ ඇමැති ආචාර්ය සල්මායි රසුල්ගේ සංචාරයයි.ඇෆ්ගන් ජනාධිපතිතුමාගේ මෙරට ශ්‍රී ලංකා සංචාරයේදී අධ්‍යාපන, සෞඛ්‍ය, කෘෂිකාර්මික, සංචාරක ආදී ක්ෂේත්‍ර ඔස්සේ දෙරට අතර සබඳතා පුළුල් කරගැනීම කෙරෙහි අවධානය යොමු වී ඇත.ඇෆ්ගනිස්තානයේ සාක්ෂරතාව වර්ධනය කිරීමට, විශේෂයෙන් ඉංග්‍රීසි භාෂා දැනුම දියුණු කිරීම, පරිගණක හා තොරතුරු තාක්ෂණ දැනුම ලබාදීම වැනි ක්ෂේත්‍ර ඔස්සේ ආධාර කිරීමට ශ්‍රී ලංකාව සූදානම් ය. ක්‍රීඩා ක්ෂේත්‍රයේදී ද මෙම මිත්‍ර සබඳතා බොහෝ ඵලදායි වේ. ඇ‍ෆ්ගනිස්තානයට අලුත් අත්දැකීමක් වන එරට ක්‍රිකට් කණ්ඩායම ශ්‍රී ලංකා කණ්ඩායම සමඟ ආසියානු තරගාවලියේදී හමුවිය. ද්විපාර්ශ්වික වෙළෙඳාම නැංවීම කෙරෙහි ද දෙරටේ අවධානය යොමු වී ඇත. ආරම්භයේදී ප්‍රාථමික භාණ්ඩ නිෂ්පාදනය කළ ද පසුකාලීනව ද්විතීයික වෙළෙඳාමට මේ රටවල් අවතීර්ණ වී සිටී.එබැවින් වෙළෙඳ හා වාණිජ ක්ෂේත්‍රවලදී ඇතිකරගන්නා ගිවිසුම් වැදගත් ය.අප දෙරටට පමණක් නොව කලාපීය වශයෙන් ද බලපාන්නා වූ පොදු අභියෝග ජයගැනීමේදී කර්සායි ජනාධිපතිතුමාගේ ශ්‍රී ලංකා සංචාරය සමඟ ඇෆ්ගනිස්තානය හා ශ්‍රී ලංකාව අතර වඩා ශක්තිමත්ව ගොඩනැ‍ඟෙන මේ මිත්‍ර සබඳතා බෙහෙවින් උපකාරී වනු ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=f1403083</link>
    <topic>ඇගේ භූමිකාව සමාජයේ ඇගැයීමට ලක්විය යුතුයි</topic>
    <author>සංවාද සටහන ඉරේෂා ලක්මාලි පතිරණ</author>
    <content>දියණියක්, බිරියක්, මවක් වශයෙන් විවිධ භූමිකා අතර දෝලනය වන කාන්තාව සමාජය තුළ සුවිශේෂී තැනැත්තියක්. හෙට දිනය වෙනුවෙන් ශක්තිමත් අඩිතාලමක් ගොඩනගන්නට වෙහෙසෙන ඇය වෙනුවෙන් වෙන් වූ අද දිනය ඇයට සුවිශේෂීයි. මේ ජාත්‍යන්තර කාන්තා දිනය නිමිත්තෙන් ‘කාන්තාව’ පිළිබඳ දිගහැරෙන කතාබහක්.* සමාජය තුළ “කාන්තාව” යන භූමිකාව ඔබ අර්ථ දක්වන්නේ කුමන ආකාරයෙන් ද?සමාජය කියන්නේ සබඳතා ජාලයකින් සැදුම්ලත් ඒකකයක්. මේ සබඳතා ජාලය තුළ ‘කාන්තාව’ කියන භූමිකාවට සුවිශේෂී ඉඩක් වෙන්වෙනවා. දියණියක්, බිරියක්, මවක් ආදී වශයෙන් කාන්තාව සමාජය තුළ තීරණාත්මක සාධකයක් බවට පත්වෙනවා. කාන්තාව සමාජයේ පැවැත්ම තීරණය කරන ප්‍රධාන බලවේගයක් ලෙස ද හඳුන්වන්න පුළුවන්. සැබවින්ම සමාජයේ සියලු කාර්යවලදී කාන්තාව අත්‍යවශ්‍ය ම තැනැත්තියක්.* ‘ජාත්‍යන්තර කාන්තා දිනය’ ලෙස කාන්තාවන් වෙනුවෙන් විශේෂිත දිනක් වෙන්කොට තිබීම ඔබ දකින්නේ කොහොමද?පුරුෂාධිපත්‍ය සංකල්පය මානව ශිෂ්ටාචාරයේ ආරම්භයේ පටන් ඇතිවූවක්. මෙහිදී අඹුසැමි පවුල් රටාව තුළ කාන්තාවට පවුල් සංස්ථාව තුළ වැඩි වගකීමක් පැවරුණා. පවුල තුළ බොහෝමයක් කාර්යයන් ඉටුකරනු ලැබූවේ කාන්තාව. එහෙත් කාන්තාවට පුරුෂයා හා සමාන අයිතිවාසිකම් හෝ වරප්‍රසාදයක් හිමිවුනේ නැහැ. කාන්තාවට සිදුවන අසාධාරණකම් එන්න එන්නම වැඩිවුණා.මෙවැනි වපසරියක් මත සමාජය ගමන් කරද්දී කාන්තාවන් වෙනුවෙන් හඬනගන්න දිනයක් වෙන්වීම අත්‍යවශ්‍ය කාරණයක් බවට පත්වුණා. කාන්තා සංවිධාන බිහිවීම, කාන්තා විමුක්ති සංවිධාන ඇතිවීම ආදිය තුළ කාන්තාවන්ට සිදුවන අකටයුතුකම් බිඳ හෙළන්න කාන්තා දිනය හොඳ තෝතැන්නක්. කාන්තාව පිළිබඳ ජාත්‍යන්තර තලයේ කතාබහක් ඇතිවීම, අතීතයට සාපේක්ෂව වර්තමාන කාන්තාව පිළිබඳ යහපත් වෙනසක් ඇතිවීම කෙරෙහි සෘජුවම බලපෑ හේතු සාධකයක්. එබැවින් කාන්තාව වෙනුවෙන් ජාත්‍යන්තර කාන්තා දිනයක් වෙන්ව තිබීම යහපත්.* දශක කිහිපයක් තුළ අපේ රටේ සිදුව තිබෙන සමාජ පරිවර්තනය ‘කාන්තාව’ පිළිබඳ යම් ආකල්පමය වෙනසක් ඇති කරන්නට සමත්ව තිබේද?ඇත්තෙන්ම ඔව්. දශක කිහිපයක් තුළ අපේ රටේ සිදුවුණු සමාජ පරිවර්තනය පැහැදිලි ලෙසම කාන්තාව පිළිබඳ ආකල්පමය වෙනසක් ඇති කළා. අතීතයේ පවුල ඇතුළේ මුළුගැන්විලා හිටපු අපේ කාන්තාව අද විසි එක්වන සියවසේ අභියෝගයන්ට සාර්ථකව මුහුණ දෙනවා. අතීතයේ කාන්තාව දරුවන් හා ස්වාමියාගේ සියලු කටයුතු ඉටුකර දීමට බැඳුණු ඔවුන් වෙනුවෙන්ම වෙහෙසෙන සීමිත නිදහසක් ඇති අයෙක් බවට පත්වෙලා හිටියා. නමුත් අද සමාජය තුළ කාන්තාව අධ්‍යාපනය, රැකියාව, විදේශගතවීම ආදී ක්ෂේත්‍ර තුළ පවා ඉදිරියෙන් රැඳී සිටිනවා. සමාජ නවීකරණය, නව තාක්ෂණික දියුණුව සමඟ කාන්තාව ශක්තිමත් ලෙස ඉදිරියට ගමන් කරනවා.සමාජය තුළ කාන්තාවගේ දැනුම, අධ්‍යාපනය ඉතා අල්ප පමණින් තිබීම ප්‍රමාණවත්ය යන ආකල්පයක් පැවැතියා. ඒ නිසයි කාන්තාවට “බෙහෙත් සීට්ටුවක් කියවන්න දැනුම තිබුණම ඇති? යන කියමන පවා නිර්මාණය වුණේ. නමුත් අද සමාජය අධ්‍යාපන ක්ෂේත්‍රය තුළ පවා කාන්තාවන් ඉතා ඉහළ බලාධිකාරියක් දිනාගෙන සිටිනවා. මේ සියල්ල කෙරෙහි කාන්තාවගේ භූමිකාව පිළිබඳ සමාජය තුළ ඇතිවූ ආකල්පමය වෙනස තදින්ම බලපෑවා. මේ අනුව කාන්තාව කියන්නේ තවදුරටත් නිවසටම පමණක් සීමාවූ චරිතයක් නොවන බවට සමාජය තුළ ආකල්පයක් නිර්මාණය වෙලා. එය ඉතා යහපත්.* නූතනයේ පවුල් සංස්ථාව තුළ මෙන්ම සමාජ දියුණුව කෙරෙහි ද ලාංකීය කාන්තාව විශාල දායකත්වයක් දක්වනවා. මේ පිළිබඳ ඔබගේ අදහස?සැබවින්ම පවුල තුළ ජීවය කාන්තාවයි. සමාජය තුළ පවුල් සංස්ථාවේ දියුණුව හා සමබරතාවය රැඳී තියෙන්නේ කාන්තාව මත. “මව” කියන භූමිකාව මෙහිදී විශේෂයෙන් වැදගත් වෙනවා. වර්තමානයේ විවිධ කාර්යභාරයන් රැසක් ‘මව වටා’ කේන්ද්‍ර වෙලා තියනවා. බිරියක්, මවක්, රැකියාවේ නි‍යැලෙන්නියක් ලෙස අද කාන්තාව ප්‍රබල භූමිකා ගැටුමකට ලක්වෙලා. නමුත් කාන්තාව ඒ අ භියෝගයන් ජය ගනිමින් නිවස හා රැකියාව අතර සබඳතාවය සමබරව පවත්වා ගැනීමට ඇය වෙහෙසෙනවා. විශේෂයෙන් කාන්තාව පවුල තුළ ගොඩනගන දියුණුව සමාජයේ දියුණුවට ද සෘජුවම බලපාන්නා වූ කරුණක්. පවුල තුළ ගොඩනැගෙන සාධනීය වටපිටාව යහපත් සමාජයට මඟපෙන්වීමක්.විශේෂයෙන් අද කාන්තාව සමාජ දියුණුවට, රටේ සංවර්ධනයට සක්‍රීයව දායක වෙනවා. ජාත්‍යන්තර ශ්‍රම සංක්‍රමණිකයන් අතරින් රටට විදේශ විනිමය උපයා දෙන වැඩි පිරිසක් කාන්තාවන්.* වත්මන් සමාජ වටපිටාව තුළ අධ්‍යාපනය, රැකියාව, ආරක්ෂාව ආදී අංශ තුළ කාන්තාවට සාධාරණයක් ඉටුවනවාද?අතීතයට සාපේක්ෂව අධ්‍යාපනය, රැකියාව ආදී අංශ තුළින් කාන්තාවට යම් සාධාරණයක් ඉටුවන බව පැහැදිලියි. අතීතයේ දී කාන්තාව වැඩිදුර අධ්‍යාපනයක් ලැබිය යුතු නැතැයි යනුවෙන් සමාජය තුළ පැවැති ආකල්පය අද වෙනස් වෙලා. අද ස්ත්‍රී පුරුෂ භේදයකින් තොරව අධ්‍යාපනයේ සම වරප්‍රසාද භුක්ති විඳින්නට කාන්තාවට අවස්ථාව උදාවෙලා. ඒවගේම තම සුදුසුකම් අනුව කාන්තාවට විවිධ ක්ෂේත්‍රයන් තුළ රැකියා අවස්ථා සඳහා ඉඩ ප්‍රස්ථා ලැබිලා තියනවා.නමුත් රැකියා අංශය තුළදී ශ්‍රී ලාංකීය කාන්තාව තවමත් ගැටලු සහගත තත්ත්වයන්ට මුහුණ දෙන අවස්ථා තිබෙනවා. ඇඟලුම් කම්හල් සේවිකාවන්, විදේශ සේවයේ නියුතු කාන්තාවන් ආදී පිරිස් බොහෝ දුරට ශ්‍රම සූරාකෑමට ලක්වෙනවා.කාන්තාවගේ ආරක්ෂාව පිළිබඳව අවධානය යොමුකරන විට වත්මන් සමාජය තුළ කාන්තාව තවමත් දැඩි අනාරක්ෂිත තත්ත්වයන්ට මුහුණපානවා. කායික හා ලිංගික අතවරයන්ට, විවිධ වදහිංසාවන්ට ලක්වීම පිළිබඳව කාන්තාව මුහුණදෙන තත්ත්වය ඉතා ශෝචනීයයි.* එසේ නම් කාන්තාවගේ ඉදිරි අභිවෘද්ධිය සඳහා කුමක් සිදුවිය යුතුද?කාන්තාවගේ ඉදිරි අභිවෘද්ධිය පිළිබඳ මුළුමහත් සමාජයේම අවධානය යොමුවිය යුතුයි. ඒ උදෙසා කාන්තාවගේ භූමිකාව සමාජය තුළ ඇගැයීමට ලක්විය යුතුයි.ඒ වගේම සෑමවිටම කාන්තාවන්ට සමාජය තුළ නිසි තැන ලබාදීම සිදුවිය යුත්තක්. විශේෂයෙන්ම කාන්තාවගේ ආරක්ෂාව සම්බන්ධව සමාජයේ අවධානය යොමුවිය යුතු අතර කාන්තාව සම්බන්ධව පවතින නීති රාමුව වර්තමානයට ගැලපෙන අයුරින් සංශෝධනයට ලක්වීම ද සිදුවිය යුතුයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=f1403084</link>
    <topic>ඈ තවමත් එතැනමද ?</topic>
    <author>- ධම්මික සෙනෙවිරත්න</author>
    <content>කාන්තා සමානාත්මතාව යනු සියල්ලන්ගේ ප්‍රගතියයි” යන්න මෙවර ජාත්‍යන්තර කාන්තා දින තේමාවේ හරයයි. මාතෘත්වය පෙරදැරිව කාන්තාවට අභිමානවත් අන්දමින් සැලැකීම වසර දහස් ගණනකට එපිට දී ද දැකිය හැකිවිණි. පෙරදිග බිහිවූ ඇතැම් ආගම් හා දර්ශනවාදවල පවා කාන්තාව පහත් කොට සලකද්දී බුදුදහමේ ඉගැන්වීම වූයේ කාන්තාවට උසස් අන්දමින් සැලැකිය යුතු බවයි.ගෙදර බුදුන් අම්මා යන හැඳින්වීම තුළ පුළුල් අදහසක් ගැබ්ව තිබේ. කාන්තා භූමිකාව පමණක් නොව කාන්තා අයිතිවාසිකම් පිළිබඳ අදහස ද දේශපාලන නැඹුරුවක් සහිතව සමාජ අවධානයට ලක්වූයේ ඊට බොහෝ පසුකාලීනවයි. මේ අනුව බලනවිට පැහැදිලිව ම පෙනෙන්නට තිබෙන්නේ කාන්තාවට උසස් අන්දමින් සැලකීම බටහිරට කෙසේවෙතත් පෙරදිග ජනයාට අමුතුවෙන් ඉගැන්විය යුතු කාරණයක් නොවන බවයි.එසේ වුවද අසීමාන්තික ලෙස වාණිජකරණයට ගොදුරු වූ නූතන ලෝක රටාව තුළ කාන්තාව පිළිබඳ මෙන්ම කාන්තාවන්ට අභිමානවත් අන්දමින් සැලකීම පිළිබඳ ගැඹුරින් අවධානය යොමුකිරීමට සිදුවී තිබේ. එහිදී ‘ස්ත්‍රීත්වය’ පිළිබඳ බටහිර මතවාද මෙන්ම පෙරදිග ආශ්‍රිතව තවමත් දැකිය හැකි පසුගාමී හා ගතානුගතික අදහස් ද ඊට බාධාකාරී වන ප්‍රමාණය ගැන ද නොසිතා සිටිය නොහැකිය.ජාත්‍යන්තර වශයෙන් ‘කාන්තා දිනයක්’ සැමරීමට අදාළ මූලික පසුබිම නිර්මාණය වූයේ නැ‍ඟෙනහිර යුරෝපය ආශ්‍රිතවයි. රුසියාව ප්‍රමුඛ සෝවියට් කඳවුර එය සමාජවාදී දේශපාලන අංගයක් ලෙස පෙරට ගෙන ගියේය. මේ වනවිට කාන්තා දිනය සැමරීමට සියවසක ඉතිහාසයක් තිබේ.කාන්තා දිනය, මව්වරුන්ගේ දිනයේ හා ආදරවන්තයන්ගේ දිනයේ සම්මිශ්‍රණයක් ලෙස ද හැඳින්වී ඇත. ‘දම් පැහැය’ කාන්තා දිනයට අදාළ පැහැය වශයෙන් සැලකේ. මේ නිසා ඇතැම් අය එදින දම්පැහැ රිබන් පටියක් පලඳී.ආරම්භක අවධියේදී ‘කාන්තා දිනය’ යනුවෙන් නිශ්චිතව යොදාගත් දිනයක් තිබුණේ නැත. අමරිකාවේ චිකාගෝ නුවරදී 1908 මැයි 3වැනි දා ද අමරිකාවේ නිව්යෝර්ක් නුවර දී 1909 පෙබරවාරි 28 වැනි දා ද, නැවතත් නිව්යෝර්ක් නුවර දී 1910 පෙබරවාරි 27වැනි දාද කාන්තා දිනය සැමරිණි.1910 අගෝස්තු මාසයේ දී කොමියුනිස්ට්වාදීන්ගේ මූලිකත්වය ඇතිව ඩෙන්මාර්කයේ කෝපන්හේගන් නුවර දී කාන්තා දිනය සැමරුණේ රටවල් 17ක් නියෝජනය කරන කාන්තාවන් 100 දෙනකුගේ සහභාගිත්වයෙනි. ඊට නායකත්වය ලබාදුන්නේ ක්ලේරා සෙට්කිස්ය. කාන්තාවන්ට සමාන අයිතීන් ලබාගැනීම පිළිබඳ එම මුල් වකවානුවේ පටන්ම හඬනැඟීම් ඇතිවිය. 1911 මාර්තු 19 දා දසලක්ෂ සංඛ්‍යාත පිරිසකගේ සහභාගිත්වය ඇතිව කාන්තා දිනය සැමරීමට ඔස්ට්‍රියාව, ඩෙන්මාර්කය, ජර්මනිය, ඔස්ට්‍රේලියාව ආදී රටවල් එක්විය.මාර්තු 8වැනි දා කාන්තා දිනය වශයෙන් යොදාගෙන එය සැමරීම සිදුවූයේ 1914 වර්ෂයේ සිටයි. ඔක්තෝබර් විප්ලවයෙන් පසුව ලෙනින් විසින් මාර්තු 8වැනි දා සෝවියට් දේශයේ නිවාඩු දිනයක් ලෙස ප්‍රකාශයට පත්කරන ලදී. ජර්මානු කාන්තාවන්ට ඡන්ද බලය හිමිවූයේ 1918 වර්ෂයේ දීය. ශ්‍රී ලංකාවේ ජනයාට සර්වජන ඡන්ද අයිතිය ලැබුණේ 1931 වර්ෂයේදීය. කාන්තාවන්ට ඡන්ද බලය දිනාගැනීම පිළිබඳ කාරණයේ දී ද ශ්‍රී ලංකාව ලොව බොහෝ රටවලට වඩා ඉදිරියෙන් සිටී.1960 දී සිරිමාවෝ බණ්ඩාරනායක මැතිනිය අගමැති පදවියට පත්වීමත් සමඟ ලොව පළමු අගමැතිවරිය බිහිකිරීමේ ගෞරවය ශ්‍රී ලංකාවට හිමිවිය. එය අද ද මතුවට ද ශ්‍රී ලාංකිකයන්ගේ අභිමානයට කාරණයකි. ලොව පළමු ජනාධිපතිවරිය බලයට පත්වූයේ ඊට අවුරුදු 14කට පසු 1974දී ආජන්ටිනාවේය. ඇය ඉසබෙල් පෙරොස් ය. එක්සත් රාජධානිය, නෙදර්ලන්තය හා ඩෙන්මාර්කය යන රටවල් 3 අදටත් රැජිනියන් බලයේ සිටී. ඉතිහාසයේ වැඩිම ඇමැතිවරියන් පිරිසක් බිහිකළ පළමු රටවීමේ ගෞරවය ස්වීඩනයට හිමිවී ඇත.දේශපාලන, සමාජ, සංස්කෘතික ක්ෂේත්‍රයන්හි දී ශ්‍රී ලාංකික කාන්තාවගේ දායකත්වයට ද දිගු ඉතිහාසයක් තිබේ. දේශපාලන ක්ෂේත්‍රය දෙසට අවධානය යොමු කළහොත් 1931 දී රාජ්‍ය මන්ත්‍රණ සභාවට පළමුවරට කාන්තාවක් තේරීපත් වූයේ රුවන්වැල්ල ආසනයෙනි. ඇය ඇඩ්ලින් මොලමුරේ මහත්මියයි.සෙසු වර්ග නියෝජනය කළ පළමු මන්ත්‍රීවරිය නේසට් සරවනමුත්තු මහත්මියයි. ඇය රාජ්‍ය මන්ත්‍රණ සභාවට තේරීපත්වූයේ 1932 වර්ෂයේ දීය. ශ්‍රී ලංකා පාර්ලිමේන්තුවේ පළමු මන්ත්‍රීවරිය වූයේ කිරිඇල්ල ආසනය නියෝජනය කරමින් පත්වූ ෆ්ලොරන්ස් සේනානායක මහත්මියයි. මේ හැරුණුවිට සූරියමල් ව්‍යාපාරයේ පුරෝගාමිනියක් වූ විවියන් ගුණවර්ධන මහත්මිය, කාන්තා අධ්‍යාපනය උදෙසා පුරෝගාමී මෙහෙයක් කළ මාරි මියුසියස් මහත්මියයි.මුස්ලිම් කාන්තා අධ්‍යාපනය උදෙසා මූලික වූ ජෙසීමා ඉස්මයිල් මහත්මිය, මහිලා සමිති ව්‍යාපාරයේ පුරෝගාමිනියන් වූ සෙනෙට් සභිකාවක ද වූ සිසී කුරේ, වෛද්‍ය මාරි රත්නම්, එෆ්. බී. ද මෙල් ආදී මහත්මීන් සහ සේවා වනිතා ව්‍යාපාරයේ නිර්මාතෘ වූ එලීනා ජයවර්ධන මහත්මිය ආදී ප්‍රකට කාන්තා චරිත කිහිපයක් ගැනම සඳහන් කළ හැකිය. අධ්‍යාපන, දේශපාලන, කලා, නීති, ඉතිහාස ක්‍රීඩා ආදී විවිධ ක්ෂේත්‍ර නියෝජනය කරමින් ද ජාත්‍යන්තර කීර්තියට හා අවධානයට පවා ලක්වූ කාන්තාවන් ගණනාවක් පෙරට ඒම සිදුවිය.මහාචාර්ය සාවිත්‍රි ගුණසේකර, ආචාර්ය සුමිත්‍රා පීරිස්, නිළි රැජන මාලනී ෆොන්සේකා, නර්තන ශිල්පිනි වජිරා චිත්‍රසේන ආදීන් ඊට උදාහරණ වශයෙන් දැක්විය හැකිය.ලොව පළමු අගමැතිවරිය බිහිකරමින් ශ්‍රී ලංකාව ලබාදුන් පුරෝගාමී මගපෙන්වීම ලෝකයට මහඟු ආදර්ශයක් වූ බව පැහැදිලිය. ඒ ඔස්සේ ඉන්දිරා ගාන්ධි, මාග්‍රට් තැචර්, ඊවා පෙරොස්, අවුංසාන්සුචී, බෙනාසීර් බූතෝ, කොරසන් අකිනෝ, සිල්වා රුසෙෆ්, යිංග්ලුක් ෂිනවත්‍රා ආදී වශයෙන් දේශපාලනයේ හා රාජ්‍ය පාලනයේ කාන්තා නායකත්වය පිළිබඳ නම් වැල දිගුවෙමින් තිබේ.දේශපාලනයේදී කාන්තා දායකත්වය හැරුණුවිට විසිවැනි සියවසේදී තමන් නියෝජනය කළ ක්ෂේත්‍ර ඔස්සේ සමස්ත ලෝකයටම කැපී පෙනෙන කාර්යභාරයක් ඉටු කළ පුරෝගාමී කාන්තා චරිත ගණනාවක්ම මතුවිය. ඒ අතර, මාරි කියුරි, මරියා මොන්ටිසෝරි, ඈන් ෆ්‍රෑන්ක්, තෙරේසා මව්තුමිය, රෝසා පාර්ක්ස්, ඩයනා කුමරිය, ෂිවොන් ඩි බුවා, සරෝජිනී නායිදු, වැලන්ටිනා තෙරෙස්තොවා, වර්ජිනියා වුල්ෆ්, ලතා මංගෙෂ්කාර්, නර්ගීස් දත්, මැඩෝනා, මීනා කුමාරි, ඔඩ්රි හෙප්බර්න් ආදීන් සඳහන් කළ හැකිය.එක්සත් ජාතීන්ගේ සංවිධානය බිහිවීමෙන් පසුව කාන්තා අයිතීන්, මානව හිමිකම් ආදී කාරණා වෙතට වැඩි අවධානයක් ඇතිවිය. රාජ්‍ය නොවන සංවිධාන විසින් ස්ත්‍රීවාදී අදහස් හා ව්‍යාපාර පෙරට ගන්නා ලදී. විද්‍යාත්මක - තාක්ෂණික - සන්නිවේදන ආදී අංශයන්ගෙන් ලෝකය වඩා දියුණු තැනක් බවට පත්වෙමින් තිබියදී ශිෂ්ටත්වයේ මුල් සොයායාමට නූතන මානවයාට සිදුවී තිබේ.ගෘහස්ථ ප්‍රචණ්ඩත්වය, ස්ත්‍රී දූෂණ වැනි මාතෘකා ඇතැම් රාජ්‍ය නොවන සංවිධෘනවලට මුදල් ඉපැයිය හැකි කාරණා බවට පත්ව ඇත්තේ එබැවිනි. ලෝක සෞඛ්‍ය සංවිධානයේ මූලාශ්‍රවලට අනුවත් කාන්තාවන් හිංසනයට ලක්වීම සමාජයේ අවධානයට ලක්විය යුතු ගැටලුවක් බවට පත්වී ඇත. ලෝක සෞඛ්‍ය සංවිධානය 2013 වර්ෂයේ දී ප්‍රකාශයට පත්කළ වාර්තාවට අනුව, ලෝකයේ කාන්තාවන්ගෙන් 30% කායිකව හෝ ලිංගිකව අඩම්තේට්ටම්වලට ලක්වන්නේ සමීප සහකරු අතිනි. සහකරු අතින් වාර්ෂිකව මියයන කතුන් සංඛ්‍යාව 1000 ඉක්මවයි.2014 වර්ෂයේ දී කාන්තා දිනය සමරමින් කාන්තාවන්ට සමානව සැලැකීම ගැන කතා කරන ලෝකයට වැඩි අවධානය යොමුකිරීමට සිදුව ඇත්තේ මෙවැනි කාරණා දෙසටයි. එදා තරම් අද සමස්ත ලෝකයට පුරෝගාමී මෙහෙවරක් කළ කාන්තා චරිත බිහිනොවන්නේ ඇයි? වැනි මාතෘකා මේ සංවාදය තුළ යටපත්වී තිබේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=f1403085</link>
    <topic>කාන්තාවන්ට හොඳම සහ නරකම තැන්</topic>
    <author>සැකසුම - මහේෂා විජේරත්න විශේෂ ස්තූතිය :ටී.එන්.ආර්. සේනාධීර මහත්මියට</author>
    <content>2011 වසරේ නිව්ස්වීක් (Newsweek) සඟරාවක ලෝකයේ කාන්තා අභිවෘද්ධිය දැක්වෙන වාර්තාවක් පළවිය. එහි දැක්වෙන රටවල් ලැයිස්තුවෙහි මෙහි ඉහළින්ම සහ පහළින්ම සඳහන් රටවල්, එකිනෙකට සම්පූර්ණයෙන්ම වෙනත් ලෝක දෙකක ප්‍රතිරූපයන් මවාපායි.ලැයිස්තුවෙහි ඉහළින්ම සඳහන් වන්නේ කාන්තාවන් සඳහා ලෝකයේ ඇති සුදුසුම ස්ථානයන්ය. මෙහිදී අප දන්නා පරිදිම එම රටවල් වන්නේ, අයිස්ලන්තය සහ ස්කැනේඩියානු රටවල්, නෙදර්ලන්තය, සිව්ස්ටර්ලන්තය සහ කැනඩාවයි. එම රටවල අපට දක්නට ලැබෙනුයේ සමීක්ෂණයට ලක්වූ ක්ෂේත්‍ර 05 වන යුක්තිය, සෞඛ්‍යය, අධ්‍යාපනය, ආර්ථිකය, දේශපාලනය, යන සියල්ලෙන්ම ලකුණු 90ට ඉහළින් වූ ශ්‍රේණිගත කිරීම්ය.අ‍ෙමරිකා එක්සත් ජනපදයේ කාන්තාවෝ පුරුෂයනට වඩා අධ්‍යාපනික අතින් ඉහළ තලයක සිටිති. තුර්කියේ ගෘහ හිංසකයන් සිය නිවෙස්වලින් පලවා හරිනු ලැබ විද්‍යුත් උපකරණ මඟින් හදුනා ගනු ලැබෙති. ඩෙන්මාර්කයේ සහ ඔස්ට්‍රේලියාවේ කාන්තා අගමැතිනියෝ තේරී පත් වෙති.දැන් අපි අනිත් ලෝකය දෙස බලමු. ඒ කාන්තාවන් සඳහා මිහිමත ඇති අයහපත්ම ස්ථානයන්ය. “චැඩ්” රාජ්‍යයෙහි කාන්තාවන් හට සලකනු ලබන්නේ නරකෙනුත් නරක, ඉතාමත් නරක ආකාරයෙනි.එහි කාන්තාවනට නීතිමය රැකවණයක් නැති තරම්ය. දසවැනි වියට එළැඹෙන විටම දැරියෝ නීත්‍යනුකූලව විවාහ කරදෙනු ලැබෙයි. කාන්තාවන් සඳහා ඇති නරකම රටවල් ලැයිස්තුවේ සත්වන ස්ථානයෙහි සිටින නයිජර් රාජ්‍යයෙහිද මෙය මෙසේම සිදුවේ. පස්වැනි නරකම රාජ්‍යය වන මාලි හි බහුතරයක් කාන්තාවෝ සුන්නත් කිරීමේ වදය විඳිති.කොංගෝ ප්‍රජාතන්ත්‍රවාදී ජනරජයෙහි සෑම දිනකදීම කාන්තාවන් 1100ක් දූෂණයට ලක්වෙති. යේමනයෙහි ස්වාමි පුරුෂයනට හිතේ හැටියට සිය භාර්යාවනට ගුටිබැට දිය හැකිය.මානව හිමිකම් කණ්ඩායම් සහ සංවර්ධන විශේෂඥවරු අවුරුදු ගණනාවක සිට මෙම අසාධාරණයන් කෙරෙහි අවධානය යොමුකරන මෙන් ඉල්ලමින් සිටිති. ඇතැම් සංවර්ධන පර්යේෂකයන් කාන්තා පීඩනය, රටක දරිද්‍රතාවයෙන් මිදීමේ උත්සාහයන් වඩාත් දුෂ්කර කරන බව පවසමින් කාන්තා පීඩනයට එරෙහි බලකිරීමේ ව්‍යාපාරයක් අරඹා ඇත.පැහැදිලි ලෙසම යටත්විජිතවාදයේ උරුමය, එනම් පුළුල් ලෙස පැතිරුණු කුසගින්න, සාක්ෂරතාව නොමැතිවීම දේපළ හෝ නීත්‍යනුකූලව ආධාර ලබා ගැනීමේ මාර්ග හිඟවීම සහ පහසුවෙන් රාජ්‍ය හිංසනයට ගොදුරුවීම ඔවුන්ගේ නූතන දරිද්‍රතාවයේ ප්‍රධානතම සාධකයයි. එසේ වුවද එම රටවල්වලම පෞද්ගලික නිවාස සහ පොදු ආයතනයන් තුළ ක්‍රියාත්මක වන කාන්තාවන්ට එරෙහි සූරාකෑමේ ප්‍රතිපත්තිය නොපෙනෙන්නක් මෙන් ඉහත දැක්වූ අධිරාජ්‍යවාදයේ උරුමයට පමණක් චෝදනා නඟන්නේ කෙසේද?නිව්ස්වීක් ලැයිස්තුවෙහි සඳහන් “පුදුමයන්” තවදුරටත් සනාථ කරන්නේ කාන්තාවනට අධ්‍යාපනය ලබාදීම ආර්ථික සශ්‍රීකත්වය වැඩි දියුණු කරන බවයි. යටත්විජිතවාදී හා වෙනත් ආකාරවල ඒකාධිපතිවාදී ඉතිහාසයක් ඇති බොහෝ රටවල් මෙන්ම, විශාල වශයෙන් ස්වභාවික සම්පත් නොමැති රටවල්ද කාන්තාවනට අධ්‍යාපනය ලබාදී ඔවුන් වෙත නීතිමය හිමිකම් ලබාදීම තෝරාගෙන තිබේ. මේවායින් ඇතැම් රටවල් තවමත් ආර්ථික අරගලයක පැටලී සිටින නමුත් කිසිම රටක් අධම ලෙස දුගී නොවන අතර සමහරක් රටවල් ආර්ථික වශයෙන් දියුණු වෙමින් පවතී. චීනය, ඉන්දියාව, මැලේසියාව, ඉන්දුනීසියාව, බ්‍රසීලය, දකුණු කොරියාව හා තුර්කිය මීට හොඳම උදාහරණයන්ය.“අයහපත් ලේකයෙහි” කාන්තාවන් සතු පහත් තත්ත්වය සම්බන්ධයෙන් සංස්කෘතික අකර්මන්‍යතාවට දොස් පැවරිය හැකි නොවේ. රුමේනියාව, පෘතුගාලය, පිලිපීනය හා ඉන්දියාවද ඇතුළත් බොහෝ “පුදුම සහගත” රටවල් අවුරුදු 50 – 100 තරම් කාලයකට පෙර කාන්තාවනට සංග්‍රහ කළේ ඉතාමත්ම අසමතුලිත ආකාරයකට ය. අද පවා පකිස්ථානයෙහි වෛවාහික දූෂණය වරදක් නොවන අතර වසරකට 800ක් පමණ ගෞරව සඳහා මරාදැමීම් සිදුවේ. සිය පුරුෂ මූලික සමාජ සංවිධානයේ ග්‍රහණය බුරුල් කරන්නේ නම්, එකතැන පල්වෙන පකිස්ථානය කවර ආකාරයක ආර්ථික වැඩිදියුණුවක් අත් විඳිනු ඇද්ද?ඔබ ගණිතය සම්බන්ධයෙන් කිසිම අවබෝධයක් නැති අයෙකු නොවේනම්, ඔබට ව්‍යාපාරයක් ඇරඹීමට පුළුවන. ඔබ ගෘහස්ත හිංසනයට හා දූෂණයට මාරාන්තික බියකින් පසුවන්නියක නොවේනම් ඔබට අලුතින් ළිඳක් කැපීම සඳහා ඔබේ ප්‍රජාව සංවිධානය කිරීම කළ හැකිය. ඔබ ඔබේ දියණිය තුන් හැවිරිදි වියේදී සුන්නත් කිරීමට ලක් නොකර දස හැවිරිදි වියේ දී කසාද බන්දවා නොදෙන්නේ නම්, ඇයට පාසල් යාමට පුළුවන. එවිට යම් දිනෙක ඇය විවාහ වී ඇයගේම දරුවන් ලද විටෙක, ඒ දරුවනට උගත් රැකියාවන්හි නියුතු මා පිය දෙදෙනකු වෙතින් ම යහපත සැලැසෙනු ඇත.ඉන් අදහස් වන්නේ නිවස තුළ දැන උගත් සාකච්ඡාවත්, සම්බන්ධතාවත් සාර්ථක වනු පිණිස ධෛර්යමත් කිරීම් යන සියල්ල දෙගුණ වනු ඇති බවයි. උගත් සහ අතිශය උද්‍යෝගිමත් මවුවරු බොහෝ වෙනස්කම් සිදු කරති.අමෙරිකා එක්සත් ජනපදයේ රාජ්‍ය ලේකම් හිලරි ක්ලින්ටන් නිව්ස්වීක් සඟරාවට මෙසේ පවසයි.“ලෝකය වඩාත් උපක්‍රමශීලී හා නිර්මාණශීලී ලෙස, කාන්තාව තුළ වර්ධනය සඳහා ඇති හැකියාවට තට්ටු කර බැලීම අවශ්‍යය. කාන්තාවනට වෙළෙඳ ලෝකයට ඇතුළුවීමට හා ව්‍යාපාර දියුණු කර ගැනීමට උපකාර කිරීම, රැකියා නිර්මාණය කිරීමට හා ආදායම වැඩි දියුණු කිරීමට හේතු වෙයි.”එසේ වුවද “අයහපත් ලෝකයෙහි” භීතියට පත් නූගත් කාන්තාවන් ගෙතුළටම සිරකොට තැබීම සමාජ පිළිගැනීම වන්නේ නම් මෙය සියල්ලන්ගේම ආදායම පහළට ඇද දැමීමක් වනු ඇත.දුගීකම රටවල්වල වගකීම් වටා පා ඇඟිලි තුඩුවලින් ඇවිදීම නතර කොට ඔවුන් මුහුණ පා සිටින ඉරණමෙන් ගලවා ගැනීම පිණිස යම් කිසිවක් කිරීමට දැන් කාලය එළැඹ ඇත. ඔවුන්ගේ කාන්තාවන් සමාජයීය, දේශපාලනික හා නීතිමය වශයෙන් නිදහස් කළ යුතුය.(දේශපාලන ක්‍රියාකාරිනියක හා සමාජ විචාරිකාවක වන නයෝමි වුලිණිගේ පුවත්පත් ලිපියක් ඇසුරිනි).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=f1403086</link>
    <topic>ඉසුරු සොයන ඇයටසුරක්ෂිත බවක් අවශ්‍යයි</topic>
    <author>කුමුදු හෙට්ටිආරච්චි</author>
    <content>විදේශ ශ්‍රමිකයන් අප රටට විදේශ විනිමය ගලා එන එක් උල්පතකි. ඉන් කාන්තා නියෝජනය සැලකියයුතු ලෙස ඉදිරියෙන් සිටියි. විදේශ රැකියාවල නියුතු අප කාන්තාවන්ට මුහුණපෑමට සිදුවන අනේක වදහිංසා පිළිබඳව මෑත කාලයේදී අපට අසන්නට ලැබුණි. විදේශ විනිමය හරහා ගලාඑන ඔවුන්ගේ ඒ සෝසුසුම් ද අපට අමතක කළ නොහැක.අප කාන්තාවනට විදේශ රටවලදී මුහුණ පෑමට සිදුව ඇති දුක් කම්කටොළු හා ඒ සඳහා ඇති විසැඳුම් සම්බන්ධව ශ්‍රීලනිප මැද කොළඹ සම සංවිධායක හිරුණිකා ප්‍රේමචන්ද්‍ර මෙනවිය සිය අදහස් දැක්වූයේ මෙසේය.තම ආර්ථික ප්‍රශ්නවලට ඇති එකම විසැඳුම යැයි සිතා අපේ කාන්තාවන් විශාල වශයෙන් අද විදේශ රැකියා සඳහා යොමු වී තිබෙනවා.රන් කහවනු සොයා ඔවුන් විදේශ ගතවුවද ඔවුන් යන රැකියාව ගැන හෝ ඇතමුන්ට හරි අවබෝධයක් නැහැ. ආර්ථික ප්‍රශ්න උග්‍රවූ පසු බහුතරයක් දෙනා සිදුකරන්නේ විදේශ රැකියා ඒජන්සියක් සොයා ගොස් විදේශගත වීම එහි පිහිට පැතීමයි.ඇතැම්විට මේ කටයුත්ත සඳහා අද තැරැව්කරුවන් ද බිහිවී සිටිනවා. ඔවුන් හරහා විදේශ රැකියා ඒජන්සියට යන කාන්තාවන් බලාපොරොත්තු වන්නේ තමන්ගේ ආර්ථික ප්‍රශ්නවලින් මිදීමට කෙසේ හෝ විදේශ රටකට යෑම පමණයි. තමන් යන රට හෝ එහි ගොස් තමන්ට කරන්න සිදුවන රාජකාරිය ගැන ඔවුන්ට නිසි අවබෝධයක් නැහැ.තම ගේදොර, කනකර පවා උකස්කර මුදල් සොයාගෙන‍ කෙසේ හෝ විදේශ ගතවී‍මට ඔවුන් වෙර දරනවා. මෙලෙස විදේශගතව ඇති අප කාන්තාවන් බොහොමයක් මැදපෙරදිග රැකියා බලාපොරොත්තුවෙන් ගිය අයයි. ඔවුන් බොහොමයක් දෙනා සුන්වූ බලාපොරොත්තු සහිතව එම රටවල අනාථ කඳවුරුවල පවා අද සිටිනවා.ඇතැමුන් කිසිවිටෙකත් බලාපොරොත්තු නොවූ රැකියාවලට යොමු වෙලා‍. එහෙත් ඔවුන් මේ සියල්ල විඳගනිමින් සිටිනුයේ රට රැකියාවට ඒමට උකසට තැබූ තම ගේ‍දොර හා දරුවන්ගේ අනාගතය ගැන සිතායි. ඔවුන්ට මේ ඉරණම අත්වී ඇත්තේ ඇතැම්විට නොදැනුවත් බව හා නූගත්කම නිසායි. විදේශ රැකියාවලට යන අප කාන්තාවන්ට මීට වඩා රැකවරණයක් තිබිය යුතුයි. ලියාපදිංචි ඒජන්සියක් හරහා විදේශගතවීමටත් තමන් යන රට, එහි ගොස් කරන සේවාව ගැන විදේශ ගත වීමට පෙර අවබෝධයක් ලබාදීමේ ක්‍රමවත් වැඩපිළිවෙළක් සැකසිය යුතුයි.මා යෝජනාවක් ලෙසට ඉදිරිපත් කරන්නේ ඒ සඳහා අප රට තුළ පිළිගත් ආයතනයක් බිහිවිය යුතු බවයි. විදේශගත වූ දිනයේ සිට රැකියා කාලය ඉක්මවා නැවත මවු රටට පැමිණෙන තෙක් ඔවුන් ගැන වගකියන රජයේ අධීක්ෂණය යටතේ ආයතනයක් බිහි විය යුතුයි. එසේ රටක් වශයෙන් අප ශ්‍රමිකයන් ගැන උනන්දු වන විට ජාත්‍යන්තර වශයෙනුත් යම් රැකවරණයක් අපට හිමිවෙනවා.මෙම ආයතනය නීතිඥවරුන්ගෙන්, පක්ෂ මෙන්ම විපක්ෂ නියෝජනයකින් ද විදේශ රටවල් හා එහි රැකියා සම්බන්ධ මනා දැනුමක් ඇති පිරිසකින් ද සමන්විත විය යුතුයි.එසේම ගෘහ සේවිකාවන් ලෙස විදේශ ගතව සිට හාම්පුතුන්ගේ අනේකවිධ වදහිංසාවලට ලක්වූ කාන්තාවන් ගැන පසුගිය දිනවල දිගින් දිගටම අපට දැනගැනීමට ලැබුණා. ඇතැම් කාන්තාවන්ගේ ශරීරවලට යකඩ කූරු, ඉදිකටු පවා ගැසූ අවස්ථා අපට දැන ගැනීමට ලැබුණා.ඔවුන් ගැන විශේෂ උනන්දුවකින් මාධ්‍ය මගින්ද කතාබහට ලක් කළා. නමුත් ඒ සතියක් දෙකක් වැනි කෙටි කාලයක්. එතැනින් එහාට ඔවුන්ට අත්වන ඉරණම ගැන කවුරුත් නිරුත්තරයි. අන්න ඒ සඳහාත් සොයාබැලීමට තමයි මේ වෙනමම ආයතනයක් බිහිවීම වැදගත් වන්නේ.මෙම සිදුවීම තුළින් දැඩි මානසික පීඩනයන්ට පත්වන කාන්තාවන්ට ඒ තත්ත්වයෙන් මිදීමට යම් ඵලදායී වැඩපිළිවෙළක් සැකසිය යුතුයි. ඔවුන්ගේ දූදරුවන්ට ද එමගින් හොඳ රැකවරණයක් සලසා දීමේ හැකියාව තිබෙනවා. එවැනි කාන්තාවන් සමාජයෙන් කොන් නොකර ඔවුන් දිරිමත් කිරීමේ වැඩපිළිවෙළක් ද එමගින් ක්‍රියාවට නැංවිය හැකියි. පවුලක මව විදේශ ගතවූ විට දූ දරුවනට විඳීමට සිදුවන අනේක වදහිංසා ගැන අප අසා තිබෙනවා. තම පියාගෙන් පවා දරුවන්ට කරදර සිදුවූ අවස්ථා එමටයි.එසේ විදේශගත වන්නන්ගේ දරුපවුල් කෙරෙහි විශේෂ අවධානයක් යොමු කිරීමේ හැකියාවක් ද මේ වෙනම ආයතනයක් බිහි කිරීම තුළින් ලැබෙනවා.විදේශගත වන අප කාන්තාවනට මහා රැකවරණයක් යටතේ තම රැකියාවේ නිරතවීමට ඉඩප්‍රස්ථා සැලසීමත් ඔවුන්ගේ මානසිකත්වය නගාසිටුවීම සඳහාත් කාලෝචිත ක්‍රියාවලියක් ලෙස රජයේ පූර්ණ අධීක්ෂණය යටතේ වෙනම ආයතනයක් පිහිටුවීම රටේ ආර්ථික වර්ධනයට ද රුකුලක් වෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>08</day>
    </date>
    <link>http://www.dinamina.lk/2014/03/08/_art.asp?fn=f1403087</link>
    <topic>රකින්නට කුටුම්භය විඳවන්නේ ගැහැනිය</topic>
    <author>බුද්ධිකා ඉඹුලාන</author>
    <content>ජාත්‍යන්තර කාන්තා දින සැමරුම ඉතා ඉහළින් පවත්වන අද දිනයේ බහුතරයක් කාන්තාවන් කතා කරන්නේ සමතැන නිසි තැන කාන්තාවට හිමිවීම, කාන්තා - අයිතීන් සුරැකීම, නීතිය හා ආරක්ෂාව ආදී මාතෘකාවන්ය.විශේෂයෙන්ම අද දින වීදි බැස පෙළපාලි යන වේදිකාවන්හි උද්වේගකර කතා පවත්වන විවිධ කාන්තා සංවිධාන නියෝජිතයන්, රාජ්‍ය අංශයේ නියෝජිතවරියන් සැම දෙනාම පාහේ කතාබහට ලක්කෙරෙන පැතිකඩක් වන්නේ නීතියේ රැකවරණය, ආරක්ෂාව, පිහිට කාන්තාවට ලබාදිය යුතුය යන්නය.දකුණු ආසියාවේ කාන්තාවන් වෙනුවෙන්වූ හොඳම නීති පද්ධතිය ඇත්තේ ශ්‍රී ලංකාවේය. එහෙත් මේ අංශයන්ගේ දුර්වල තැන් නිසා වර්තමානයේ කාන්තාවන්ට මුහුණපාන්නට වන ගැටලුද බොහෝ ය.එහෙත් අපට අසල්වාසී රට වන ඉන්දියාව, පාකිස්තානය, බංග්ලාදේශය වැනි ආසියාතික රටවල් මෙන්ම ලෝකයේ බොහෝ රටවල කාන්තාවන් දෙස අවධානය යොමු කිරීමේදී ශ්‍රී ලාංකේය කාන්තාව අතිවිශාල නිදහසක් භුක්ති විඳින්නීය. එමෙන්ම ආගමික, සමාජීය, ආර්ථික වශයෙන් ගත් කළ නිදහස් මෙන්ම නීතිමය වශයෙන් සුරක්ෂිතභාවයක් ද අපගේ කාන්තාව සතුවන්නේ ය.බොහෝ රටවල උගත් යැයි සම්මත කාන්තාවන් භුක්ති විඳින වරප්‍රසාද, මෙරට කම්කරු පන්තියේ කාන්තාවන්, දිළිඳු කාන්තාවන්ටද එකසේ භුක්ති විඳිය හැකි නීතිමය මෙන්ම සංස්කෘතිකමය වටපිටාවකින් අපගේ සමාජය සකස් වී තිබේ. උසස්, අධ්‍යාපනය, කැමති ආගමක් ඇදහීම, තම අභිමත විවාහයන්, රුචි රැකියාව, විවිධ විලාසිතා අනුකරණය, ආහාර රටාවන් තෝරා ගැනීම, විනෝදාංශයන්හි නිරතවීම ආදී දහසකුත් දෑ සඳහා නීතියෙන් ඔවුනට බාධාවක් නැත්තේය.ඉන්දියාව වැනි රටක් ගත් කල ඇතැම් කාන්තාවන්ට කුල, ආගම්, ජාති භේදය නිසා මෙන්ම විවාහ සම්ප්‍රදායන් වැනි සංස්කෘතිමය චර්යාවන් නිසා විවිධ නීතිරීති මාලාවකට යටත්ව කල්ගෙවීමට සිදුවී ඇත්තේ මානසික වේදනාවන් ද උරුම කරමිනි. එහෙත් මේ අතින් අපේ රටේ කාන්තාවන්කෙතරම් ඉදිරියෙන් සිටියත් ඔවුනට නීතිමය රැකවරණය ලැබීමේදී යම් යම් අඩුපාඩු විඳින්නට සිදුව ඇති බව සාවද්‍ය කරුණක් නොවේ.අප රට වෙළාගත් තිස් වසරක යුද්ධය නිසාත්, විවෘත ආර්ථිකය නිසාත් අපේ සමාජ සාරධර්ම සෝදා පාළුවට ගිය බව පුන පුනා කිවයුතු නොවේ. විශේෂයෙන්ම යුද්ධය පැවැති වකවානුවේ කාන්තා අයිතීන් සුරක්ෂිත නොවුණාසේම නීතිය ඇයට පිළිසරණක් නොවූ අවස්ථාද මතක පොතේ පිටු අතර රැඳී ඇත්තේය.අද අපේ කාන්තාවන් වෙළාගන්නා ගැටලුවක් වී ඇත්තේ ගෘහස්ත ප්‍රචණ්ඩත්වයයි. ඔබ මෙය කියවන මොහො‍ෙත්ද ලංකාවේ පළාත් කිහිපයක විවිධ ආකාරයේ ගෘහස්ත හිංසන ක්‍රියාවන්වලට අපේ කාන්තාව මුහුණ දෙනවා නොඅනුමානය.ගෘහස්ත ප්‍රචණ්ඩත්ව එල්ලවනුයේ සැමියාගෙන් බිරියකට පමණක් නොවේ. නිවසේ සිටින අවැසි කාන්තාවන්ද මේ ඉරණමට මුහුණ දෙනු ඇත‍්තේය. ඇතැම්විට නැන්දම්මා ලේලියගෙන්, බෑනාගෙන්, මව දරුවන්ගෙන් ගෘහයේදී හිංසාවට පීඩාවට පත්වන්නේය. නව සංස්කෘතින් සමඟ බිහිවුණු ආකල්පමය වෙනස්වීම් මෙම සිදුවීම්වලට බොහෝවිට ඉවහල්වී ඇති බව සමීක්ෂණවලින් හෙළිවී ඇත්තේය.ගෘහස්ත ප්‍රචණ්ඩත්වය උග්‍රව තිබුණද ඒ සම්බන්ධයෙන් නීතියේ පිළිසරණ සෙවීමට කාන්තාව මැලිවන්නේ අපේ සමාජ ආකල්ප, සංස්කෘතිකමය බැඳීම් නිසාය.‘දෙන්නා දෙමහල්ලන්ගේ රණ්ඩු දබර බත්හැලිය ඉදෙනතුරු පමණයි’ යනුවෙන් ගොඩනැගී ඇති ආකල්පය මත හිංසනයට ලක්වන කාන්තාව නීතියේ පිළිසරණ පැතීමට මැලිවන්නේ ඇය සමාජයේ අනෙක් පාර්ශවයන්ගේ උදහසට ලක්වනු ඇතැයි ඇය බිය උපදවාගන්නා නිසාය. බොහෝ විට ගෘහස්ත හිංසනයට තුඩුදෙන සැමියාගේ බීමත්කම, දුරාචාරය, මත්ද්‍රව්‍යවලට ඇබ්බැහිවීම් ආදිය නිසා හෙම්බත්ව සිටින බිරිය මේ සියලු දුක්ගැහැට ඉවසන්නේ දරුවන් වෙනුවෙන් මෙන්ම ‘දික්කසාදය’ සැමියා පොලිසි‍ගෙනයාම, උසාවියාම ‘දරුවන්ට හොඳ නැති’ නිසාය.ගෘහස්ත හිංසන ක්‍රියාවලට ලක්වූ කාන්තාවන් වෙනුවෙන් නීතිමය පිහිටට අණපනත් හඳුන්වා දුන්නද ඒවායෙහි ප්‍රයෝජන ගැනීමට ශ්‍රී ලාංකේය කාන්තාව මැලිවන්නේ කුටුම්භයක අති වැදගත්කම ගැන ඔවුන් තෙවරක් සිතන බැවින්ය.කාන්තාව ගෘහස්ත හිංසනයට ලක්වීම පිළිබඳ සිද්ධින් සොයා බැලීමේදී පෙනීයන තවත් කරුණක් වන්නේ ඔවුන්ගේ පවුල්පසුබිමයි. මව, පියා අනියම් සබඳතා ගොඩනගා ගත් කළ දරුවන්ගේ අනාගතයද අමිහිරි වන්නේය. ඔවුන් යම් දිනක ආවාහ විවාහ වීමේදී නිරවුල් පවුල් ජීවිතයක් ගෙවීමට හැකියාවක් සතු නොවීම බොහෝ පවුල් ගැටලුවලට හේතුවී ඇත්තේය.සංස්කෘතිකමය වටිනාකමක් තම ජීවිතයට ආ‍රෝපණය කර නොගන්නා කාන්තාවට ඉතා ඉක්මනින් නීතියේ පිළිසරණ සොයා යාමට සිදුවන්නේය.අන්තර්ජාලය, face book අඩවි අද බොහෝ කාන්තාවන්ට වින ගෙන දී ඇත. විශේෂයෙන්ම කටේ කිරි සුවඳ නොගිය දරුවන් face book ගනු-දෙනුවලට යාමෙන් ජීවිතයෙන් සමුගැනීමට, තම යෞවනත්වය විනාශ කර ගැනීමට, අතවර අපයෝජනයන්ට ලක්ව පොලිසියේ අධිකරණ‍යේ පිහිට පැතීමට ගොස් ඇති අතර, මේ සිද්ධීන් තුළින් තම ජීවිතයම අඳුරු කරගෙන තිබේ.විවාහක කාන්තාවන් පවා අන්තර්ජාලයේ සැරිසරමින් පෙම් හබවලට පැටලී තම ජීවිතයට දික්කසාදය ළඟා කරගන්නා අවස්ථා ද අප ඕනෑ තරම් අසා ඇත. සත්‍යවශයෙන් ම අන්තර්ජාලය යහපත් අතට යොදාගැනීමට බොහෝ කරුණු කාරණා ඇත. උයන පිහන, මහන-ගොතන මෙන්ම, සංගීතය, ගෘහ ජීවිත අලංකරණ, ලොව වටා තොරතුරු, අධ්‍යාපනය, කලාත්මක තොරතුරු මේ ආදී ලක්ෂ සංඛ්‍යාත දෑ අන්තර්ජාලය අපේ නිවසටම ගෙනැවිත් දෙන්නේය. නිවැරදි දේ තමන් ළඟා කරගැනීමට, තම දූදරුවන්ට ලබාදීමට කාන්තාව බුද්ධිමත් විය යුතුය.අද කාන්තාවන්ට හිංසා කරන පිරිමින් ගැන සමාජ කතිකාවක් ගොඩනැගී තිබේ. කාන්තාවට හිරිහැර කරන ඒ පිරිමියා ලොවට බිහි කළේ කවුද? තවත් ගැහැනියකි; නොඑසේ නම් අම්මා කෙනෙකි. ඒ අම්මා කුඩා කල තම පුතු උකුලේ හොවා නලවා ගුණදම් වඩා සිප් සතරදී ඔහු හොඳ මිනිසකු කළේ නම්, වරදට දඬුවම් දී නිසි මග පෙන්වාදුන්නේ නම් ඔහු පසු කලෙක සිය ප්‍රිය බිරියට අඩම්තේට්ටම් කරන්නේ නැත. රටට දැයට වැඩදායි පුද්ගලයකු වී යහපත් ස්වාමියකු වී පවුලක එකමුතු බව සුරකිමින් ජීවත්වන ලෙස ඔහුට පාර පෙන්වන මව්වරුන් වේ නම් අද ‘සිරගෙවල්’ මෙරටේ බිහිවන්නේ නැත.මෙහිදී මා සිදු කළ එක් සමීක්ෂණයක් මගේ මතකයට නැගේ. පුරුෂයන් සමූහයක් අහඹු ලෙස ඒ ඒ වයස් කාණ්ඩ අනුව තෝරාගෙන ‘ඔබ ඔබේ ජීවිත කාලයේදී වැඩියෙන්ම ඇහුම්කන් දුන්නේ කවුරුන් කියන දේටද? යන ප්‍රශ්නය ඇසූ කල ඔවුන් 90% කටත් වඩා පැවසූ උත්තරය වූයේ ‘අම්මා’ යන්නයි. මා දන්නා එක් කාන්තාවක් තම පුතනුවන් කුමන වරද කළත් ඔහු නිවැරදි කරුවකියි සමාජ ශෝධනයක යෙදන්නීය. ඒ පුතු දැන් සිය සයවන බිරිය සමඟ නිවසේ කල්ගත කරයි. මුදල් හදල් යහමින් ගැවසෙන කාන්තාවක් තම පුතුට සරණපාවාදී ඔවුන්ගේ වත්කම් හමාර වූ පසු පුතුට කියා ගුටිබැට දී ඇය එළවා දමයි. මෙවැනි පුද්ගලයන්ට නීති පොතේ දඬුවම් ලියැවී නැත.මේ අයගේ සමාජ ආකල්පවල වෙනසක් ඇතිවන තුරු නීතියේ රැහැනට ඔවුන් හසුකර තවත් අසරණ කාන්තාවකට සාධාරණය ඉටු කරදීම උගහටවී ඇත්තේය.කාන්තා අතවර ගැන කතා කරන විට එහි තවත් පැතිකඩක් තිබේ. අද බස්රියේ දුම්රියේ ගමන් ගන්නා තරුණියන්ට මෙන්ම මැදිවියේ කාන්තාවන්ටද විඳින්නට වන කායික මානසික අතවර, හිංසන බහුලය. ඒ සඳහා නීති ක්‍රියාත්මක කිරීමට දුෂ්කර වී ඇත්තේ ඒ සඳහා සාක්ෂි කීමට බොහෝ දෙනා මැලිවීමය. තවත් අතෙකින් අපගේ කාන්තාවන් එවැනි අතවරවලට ලක්වන්නට 50% ඉඩ සලසාගන්නේ තමන් විසින්මය.ඉණෙන් වියතක් පමණවූ කෙටි සායකින්, තම පියයුරු නිරාවරණය වන සේ අඳින ඇඳුම් සහ තවත් කෙනකු පොළඹවන ආකාරයේ විලාසිතාවලට පෙළඹෙන අපගේ කාන්තාවන් තමන්ට වාචිකව, කායිකව පීඩා කළේ යැයි පුද්ගලයන්ට ඇඟිල්ල දිගු කරයි. තමන් අපගේ රටට, සංස්කෘතියට ගැලපෙන ආකාරයේ ඇඳුම් පැළඳුම්, කතාබහ, ගමන බිමන යන්නේ නම් අපගේ කාන්තාවන් මුහුණ දෙන මෙවැනි සිදුවීම් අවම කරගත හැකි වන්නේය.කරුණු කෙසේ වුවද අප රටේ කාන්තාව වෙනුවෙන් සාධාරණය ඉටු කිරීමට ඇය වෙනුවෙන් යුක්තිය පසිඳලීමට නීතිමය වශයෙන් ශක්තිමත් රාමුවක් බොහෝ රටවලට වඩා අප සතුව ඇත්තේය.1993 මාර්තු මස 03දා ශ්‍රී ලංකා රජය විසින් එළිදැක්වූ කාන්තා ප්‍රඥප්තියද ඇයගේ අයිතිවාසිකම් සුරක්ෂිත කිරීමට ශක්තියක් වී ඇත්තේ ය. මෙහි කාන්තාවගේ සිවිල් හා දේශපාලන අයිතිවාසිකම්, පවුල් ඒකකය තුළ අයිතිවාසිකම්, අධ්‍යාපනයට සහ පුහුණුවීමට ඇති අයිතිය, ආර්ථික කටයුතුවලට සහ එහි ප්‍රතිලාභවලට ඇති අයිතිය, සෞඛ්‍යාරක්ෂාවට හා පෝෂණයට ඇති අයිතිය, සමාජ වෙනස්කම්වලින් ආරක්ෂා වීමේ අයිතිය, ස්ත්‍රී පුරුෂ භේදයෙන් ඇතිවන සැහැසි ක්‍රියාවලින් ආරක්ෂාවීමේ අයිතිය පිළිබඳව කරුණු කාරණා ඇතුළත් ය.එමෙන්ම 2005 අංක 34 දරන ගෘහස්ත ප්‍රචණ්ඩ ක්‍රියා වැළැක්වීමේ පනත යටතේද කාන්තාවන්ගේ සුරක්ෂිත භාවයට පිටිවහලක් ලැබෙන අතර උද්වේගශීලි බැනවැදීමකදී පවා නීතිමය පිහිටක් වෙත යාමට අවකාශ හිමිවී තිබේ.මෙම අණපනත් කෙසේ වෙතත් නීතියේ පිළිසරණ පැතීමටම බලා නොසිට තම සුරක්ෂිතභාවය, රැකවරණය සලසාගැනීම තමන් විසින්ම සුපරික්ෂාකාරිවීම කාන්තාවගේ අනාගත අභිවෘද්ධිය පිණිසම වනු ඇත්තේ ය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=n1403101</link>
    <topic>ත්‍රස්තවාදය මෙන්ම සංවර්ධනයත් ජයග්‍රහණයෙන් කෙළවර කරනවා</topic>
    <author>ධනුෂ්ක ගොඩකුඹුර</author>
    <content>ත්‍රස්තවාදයට එරෙහි යුද්ධය මෙන්ම රට පුරා අද සිදු කෙරෙන දැවැන්ත සංවර්ධනයත් ජයග්‍රහණයෙන් මිස අනෙකකින් කෙළවර නොකරන බව ජනාධිපති මහින්ද රාජපක්ෂ මහතා අවධාරණය කළේය.අද රට තුළ සිදු කෙරෙන්නේ සමස්ත ජාතිය ඒකාබද්ධ කෙරෙන සංවර්ධන වැඩපිළිවෙළක් බව පෙන්වා දුන් ජනාධිපතිවරයා උතුර දකුණ ලෙස ජනතාව බෙදා වෙන් කිරීමක් එම සංවර්ධනය තුළ නොමැති බවත් එය සැමටම පොදු සංවර්ධනයක් බවත් ප්‍රකාශ කළේය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ කොළඹ පිටත වටරවුම් මාර්ගයේ පළමු අදියර යටතේ ඉදිකළ කොට්ටාව - කඩුවෙල අධිවේගී මාර්ගය ජනතා අයිතියට පත් කිරීමෙන් අනතුරුව කඩුවෙල, කොතලාවල මහා විද්‍යාලීය ක්‍රිඩාංගණයේදී පෙරේදා (08) පැවැති ජනහමුවට එක්වෙමිනි.අද මේ රටේ සිදු කෙරෙන දැවැන්ත සංවර්ධනය විශාල ගහක් බඳු යැයි පැවසූ ජනාධිපතිවරයා ගස් කැපීමට පැමිණෙන අයටත් ගස සෙවණ දෙන්නාක් මෙන් මේ සංවර්ධනයේ විවේචකයන්ටත් එහි ප්‍රතිලාභ ලැබෙන බව පැවසීය.දිනන තුරුම යුද්ධය නතර නොකළාක් මෙන් සංවර්ධනයත් ජයග්‍රහණයෙන් කෙළවර කරන බවත් සංවර්ධනය අතරමඟ නතර නොකොට ඉදිරියට ගෙන යාමට ජනතාවගේ ශක්තිය අවශ්‍ය බවත් ජනාධිපතිවරයා ප්‍රකාශ කළේය.රට ඉදිරියට යන අතරතුර පිටරට ගොස් කේලාම් කීමට ඇතැම් පිරිස් සූදානමින් සිටින බව පැවසූ ජනධිපතිවරයා අපට එරෙහිව මොන කේලාම් කීවත් බලවත් ජාතීන් මොන බලපෑම් එල්ල කළත් මාතෘ භූමිය වෙනුවෙන් කළ යුතු දේ නොකර සිටීමට හෝ නතර කිරීමට තමා සූදානම් නැති බව අවධාරණය කළේය.රටට වසංගතයක් වී තිබෙන මත්ද්‍රව්‍ය ජාවාරම් මේ රටට ආවේ 1977 විවෘත ආර්ථිකය හඳුන්වා දීමෙන් පසුව බවත් අප ඒවාට එරෙහිව ක්‍රියාත්මක වන විට විපක්ෂය විවිධ චෝදනා කරන බවත් ජනාධිපතිවරයා පැවසීය.කොළඹ - කටුනායක අධිවේගි මාර්ගය විවෘත කිරීම ගැන විපක්ෂය කුමක් කීවත් දැනටමත් ලක්ෂ 21 ක් ජනතාවක් එම මාර්ගයෙන් ගමන් කර ඇති බව පෙන්වා දුන් ජනාධිපතිවරයා රුපියල් මිලියන 600 ක් ඒ තුළින් උපයා ගැනීමට හැකි වූ බවත් දක්ෂිණ අධිවේගි මාර්ගයේ වාහන ලක්ෂ 90 ක් ගමන් කර ඇති බවත් ප්‍රකාශ කළේය.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් අගමැති දි. මු ජයරත්න මහතා ප්‍රමුඛ මැති ඇමැතිවරු, රාජ්‍ය නිලධාරීහූ ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=n1403102</link>
    <topic>බස් රථයක් ධාවනය කරමින් ජනපති ඓතිහාසික ගමනක</topic>
    <author>ධනුෂ්ක ගොඩකුඹුර</author>
    <content>කොළඹ පිටත වටරවුම් මාර්ගයේ පළමු පියවර වන කොට්ටාව - කඩුවෙල අධිවේගී මාර්ගයේ බස් රථයක් ධාවනය කළ ජනාධිපති මහින්ද රාජපක්ෂ මහතා එම මාර්ගය පෙරේදා (8) ජනතා අයිතියට පත් කළේය.කොට්ටාව අන්තර් පිවිසුමේ සිට කඩුවෙල පිවිසුම දක්වා බස් රථය ධාවනය කළ ජනාධිපතිවරයා කඩුවෙල පිවිසුමෙන් ටිකට් පතට මුදල් ගෙවා අධිවේගයේ ඵෙතිහාසික ප්‍රථම ගමන නිමා කළේය.මැති ඇමැතිවරුන් රැගත් බස් රථය ධාවනය කරමින් ජනාධිපතිවරයා මෙසේ සනිටුහන් කළේ ශ්‍රී ලාංකේය රාජ්‍ය නායකයකු අධිවේගී මාර්ගයක බස් රථයක් ධාවනය කළ ප්‍රථම අවස්ථාව යන ඵෙතිහාසික වාර්තාවයි.අතරමඟ රැස්ව සිටි ජනතාවට ආචාර කරමින් බස් රථයේ සිටි පිරිස සමඟ විහිලු තහලු කරමින් ජනාධිපතිවරයා සිය චාරිකාව නිමා කළේය.ශ්‍රී ලංකාවේ දිගම ගුවන් පාලම සහිත කොට්ටාව - කඩුවෙල ප්‍රථම පියවර දිගින් කිලෝමීටර් 11කින් යුක්ත වන අතර කොට්ටාව සහ කඩුවෙලට අමතරව අතුරුගිරියේ පිවිසුමකින් ද සමන්විතය.කොට්ටාවේ සිට කඩුවෙල දක්වා විනාඩි 07 ක් වැනි සුළු කාලයක් තුළ ගමන් කිරීමට ජනතාවට අවස්ථාව උදා කරමින් පෙරේදා පස්වරු 4.21 ට යෙදුණු සුබ මොහොතින් මහා සංඝරත්නයේ සෙත් පිරිත් සජජායනා මධ්‍යයේ නව මාර්ගය ජනාධිපතිවරයා අතින් ජනතා අයිතියට පැවරිණි.අනතුරුව කොට්ටාවේ සිට කඩුවෙල දක්වා පැමිණි ජනාධිපතිවරයාට කඩුවෙල, කොතලාවල පිවිසුම අසළදී උණුසුම් පිළිගැනීමක් හිමි විය.අනතුරුව කඩුවෙල, කොතලාවල මහා විද්‍යාලය වෙත පැමිණි ජනාධිපතිවරයා එම විද්‍යාලයේ මහින්දෝදය විද්‍යාගාරය විවෘත කිරීමේ අවස්ථාවට එක් විය.ජනාධිපතිතුමාගේ ප්‍රධානත්වයෙන් එම විද්‍යාලයේදී ජනහමුවක් ද සංවිධාන කර තිබුණු අතර දහස් සංඛ්‍යාත ජනකායක් ඊට එක්ව සිටියහ.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් අගමැති දි. මු ජයරත්න මහතා ප්‍රමුඛ මැති ඇමැතිවරුන්, රාජ්‍ය නිලධාරීන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=n1403103</link>
    <topic>ජිනීවා සමුළුවට ඉදිරිපත් කරන යෝජනාවට එරෙහිව කල්මුණේ දහස් ගණනින් පෙළපාලියේ</topic>
    <author>එල්. දෙහිගොල්ල අම්පාර දිසා විශේෂ</author>
    <content>එක්සත් ජාතීන්ගේ සංවිධාන‍යේ මානව හිමිකම් කවුන්සිලය විසින් පසුගිය යුද සමය ඉලක්ක කර ගනිමින් ඊනියා මානව හිමිකම් කඩවීම සම්බන්ධව ශ්‍රී ලංකාවට එරෙහිව සම්මත කිරීමට නියමිත යෝජනාවට විරුද්ධවත් ජනාධිපතිතුමන්ට සහයෝගය පලකිරීමත් අරමුණු කරගනිමින් සාමකාමී පා ගමනක් කල්මුණ නගර මධ්‍යයේ ඊයේ (9) සිදු කෙරිණි.කල්මුණ නගරයේ ප්‍රධාන වීදිය හරහා කල්මුණ උතුර ප්‍රාදේශීය ලේකම් කාර්යාලය දක්වා මේ පෙළපාලිය ගමන් කෙරිණි. දහස් සංඛ්‍යාත දමිළ, සිංහල හා මුස්ලිම් වැසින් මේ පෙළපාලිය සඳහා සහභාගි වූ අතර බොහෝ දෙනකු අත ජනාධිපතිතුමන්ගේ ඡායාරූපයක් දක්නට ලැබුණි. පාණ්ඩිරිප්පු, කල්මුණ, නාවදන්වේල, පුදුකුඩුඉරිප්පු, එනච්චි, මල්වත්ත වැනි ප්‍රදේශවල ජනතාව මේ සඳහා සහභාගී වූහ.මොවුන් එකම හඬින් කියා සිටියේ මේ රටේ එඩිතරම, අවංක ජනනායකයා මහින්ද රාජපක්ෂ මහතා බවයි. ලෝකයෙන් එල්ල වන ඕනෑම අභියෝගයකට ‍නැඟෙනහිර ජනතාව විදිහට පා‍රට බැසීමට කැප වන බවත් මේ ප්‍රදේශයේ සියලු දෙනාගේ මනාපය ජනාධිපතිතුමන්ට පිරිනැමෙන බවත් පෙළපාලියට සහභාගි වූ බොහෝ දෙනාගේ අදහස විය. කල්මුණ උතුර ප්‍රාදේශීය‍ ලේකම් කොට්ඨාසය දක්වා ගමන් කළ පිරිස් අතරින් ජනතා නියෝජිතයන් කිහිපදෙනෙකු කල්මුණ උතුර ප්‍රාදේශීය ලේකම් කේ. ලවනාදන් මහතා වෙත ලිපියක් ද භාරදෙන ලදි.මේ පෙළපාලිය සංවිධාන කළ සිවිල් සමාජය සම්බන්ධීකරණ නිලධාරී ඉස්වා‍රම් බාබු මාධ්‍ය දැනුවත් කරමින් මෙසේ කීය. අපි වසර ගණනාවක් යුද්ධය නිසා දුක් වින්දා . යුද්ධ කාලයේ අපිව රකින්නත්,අපිව ආරක්ෂා කරන්නත් ලෝකයේ කිසිම රටක් ආවේ නෑ. ඔවුන් කළේ අවි ආයුධ විකුණමින් බිස්නස් කරපු එක. අපි හැමදෙනාම හැම පැත්තෙන්ම හිර වෙලා හිටියේ. මේ ජනතාව නිදස්කරගත්තේ ගරු ජනාධිපතිතුමා. ඒකේ ගෞරවය අපි හැමදාම තියනවා. විශේෂයෙන් දමිල ජනතාවට වසර ගණනාවකින් කිසිම දෙයක් ලැබුණෙ නෑ. මේ වන විට අපේ ප්‍රදේශයේ ලොකු සංවර්ධනයක් සිදු වෙනවා.අපි තව ඉල්ලීම් කිහිපයක් ජනාධිපතිතුමාගේ අවධානයට යොමු කරමින් ප්‍රාදේශීය ලේකම්තුමාට ලිපියක් භාර දුන්නා.ජනාධිපතිතුමා අපට මේතාක් උදව් කලා වගේම කල්මුණ උතුර ප්‍රාදේශීය ලේකම් කාර්යාලය ගැසට් නිවේදනයකින් සිංහල, දමිළ ජනතාව සදහා ස්ථිර කරල දෙන්න කියලා ඉල්ලීමක් කරනව එවිට ලැබෙන ප්‍රතිලාභ අපේ ජනතාවට කෙළින්ම ලබා ගන්න පුලුවන්. මේ දිනවල කොළඹට වඩා වැඩියෙන් කතා කරන්නේ ජිනීවා නගරය ගැන. ජිනීවා එච්චර බලසම්පන්න නම් එන්න කියන්න අපිව හම්බවෙන්න. අපේ රටේ ප්‍රශ්න අපිට බේරගන්න දීල ලෝකයේ අනෙකුත් රටවල් කරන්න ඕන අපිට උදව් කරන එක. සිංහල, දමිළ, මුස්ලිම් ජාතීන් තුනම නැ‍ඟෙනහිර සාමකාමීව ජීවත් වෙනවා. එය නැවත වරක් වෙනස් කරන්න එපා කියල ලෝකයට අපි එක හඩින් කියා සිටිනවා.මේ රටේ නායකයා විදිහට ජනාධිපතිතුමන් ඉන්න තාක්කල් එතුමන් සමගින් සහයෝගයෙන් වැඩ කරනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=n1403104</link>
    <topic>එකම පවුලේ තිදෙනෙක් ලක්ෂ 60ක් වටිනා රත්රන් පිටරට ගෙන යන්න හදලා</topic>
    <author>සුභාෂීණී සේනානායක සහ කුමාරසිරි ප්‍රසාද් කටුනායක සමුහ</author>
    <content>නීති විරෝධී ලෙස රුපියල් ලක්ෂ 60කට අධික වටිනාකමින් යුත් රත්රන් තොගයක් මෙරටින් රැගෙන යාමට උත්සාහ කළ කාන්තාවන් දෙදෙනෙකු ඇතුළු තිදෙනකු කටුනායක ගුවන් තොටුපළේ දී අත්අඩංගුවට ගෙන තිබේ.එකම පවුලේ මව සහ දරුවන් දෙදෙනෙකු මෙලෙස පෙර්දා (08) රාත්‍රී ඉන්දියාව බලා පිටත්ව යාමට සිටියදි අත්අඩංගුවට ගත් බව රේගු මාධ්‍ය ප්‍රකාශක ලෙස්ලි ගාමිණි මහතා පැවසුවේය.අත්අඩංගුවට ගත් පුද්ගලයන් සතුව තිබී කිලෝ ග්‍රෑම් එකකට අධික බරින් යුත් සාදා නිම නොකරන ලද රත්රන් ආභරණ තොගයක් ගුවන් තොටුපළ රේගුව අත්අඩංගුවට ගෙන ඇත.ඒ අතර වළලු 08ක් , මුදු 07ක් , මාල 02ක් සහ අත් පළඳනාවක තිබී ඇති අතර අත්අඩංගුවට ගෙන ඇත්තේ කොටහේන ප්‍රදේශයේ පදිංචි එකම පවුලේ මව (48) , පුතු (20) සහ දියණිය (17) බව ලෙස්ලි ගාමිණි මහතා සඳහන් කළේය.සැකකරුවන් තිදෙනාට රුපියල් ලක්ෂ 3ක් දඩ නියම කර ඇති අතර රන් භාණ්ඩ රාජසන්තක කර ඇත. සිද්ධිය සම්බන්ධයෙන් ශ්‍රී ලංකා රේගුව වැඩිදුර විමර්ශන සිදුකරයි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=n1403105</link>
    <topic>ජාතික සෞඛ්‍ය සතිය අද සිට</topic>
    <author>සන්ධ්‍යා කරුණාරත්න</author>
    <content>ජාතික සෞඛ්‍ය සතිය අද (10) ආරම්භ කෙරේ. අද සිට 16 වැනිදා දක්වා මේ සතිය පැවැත්වේ. මහජන සේවක සබඳතා හා සුපිරිසුදු දිනය වශයෙන් අද දිනය නම් කර ඇත.මෙරට සෞඛ්‍ය සේවාව හා මහජනතාව අතර මෙන්ම සෞඛ්‍ය වෘත්තිකයන් තුළ යහපත් සම්බන්ධතාවක් ගොඩනැඟීම අරමුණු කර ගනිමින් තුන්වැනි වරටත් පවත්වන ජාතික සෞඛ්‍ය ‍සතිය සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි පැවැත්වේ.සියලුම මහජන නියෝජිතයන් හට තම ප්‍රදේශයේ පිහිටි රෝහල්වලට ගොස් එහි කාර්ය මණ්ඩලය හමු වී සාකච්ඡා කර රෝහලේ අභිවෘද්ධිය පතා කටයුතු කරන ලෙස සෞඛ්‍ය අමාත්‍යාංශය මහජන නියෝජිතයන්ට දැනුම් දී ඇත.අපිරිසුදුව පවතින ආයතනවලින් රෝග බෝ වීමට ඇති හැකියාව ඉතා ඉහළ මට්ටමක පවතින නිසා අද දිනය සුපිරිසිදු දිනය ලෙස නම් කළ බව සෞඛ්‍ය අමාත්‍යාංශය පවසයි.ජාතික සෞඛ්‍ය සතියේ සමාරම්භක දිනය හෝමාගම මූලික රෝහලේදී සෞඛ්‍ය ඇමැති මෛත්‍රීපාල සිරිසේන හා අධ්‍යාපන ඇමැති බන්දුල ගුණවර්ධන මහත්වරුන්ගේ සහභාගිත්වයෙන් පැවැත්වේ.ඉන් අනතුරුව ජනාධිපති මහින්ද රාජපක්ෂ මහතා වෙත ජාතික සෞඛ්‍ය සතිය ආරම්භ කිරීම සම්බන්ධයෙන් තොරතුරු බාර දීමත්, පස්වරුවේ රත්මලාන රාජ්‍ය ඖෂධ නිෂ්පාදන නීතිගත සංස්ථාවේ අමුද්‍රව්‍ය ගබඩාව හා කාර්යාල පරිශ්‍රය විවෘත කිරීමත් සිදු වේ. කළුබෝවිල ශික්ෂණ රෝහලේ නව සී.ටී. ස්කෑනර් යන්ත්‍ර ඒකකය විවෘත කිරීම ද අද සිදුකෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=n1403106</link>
    <topic>වෙළෙඳසලක් කොල්ලකන්න ඇවිත් වෙඩි තැබීමෙන් තරුණයා මරුට</topic>
    <author>විජයානි එදිරිසිංහ</author>
    <content>ගම්පහ අස්ගිරිය උඩුගම්පොල ප්‍රදේශයේ වෙළෙඳසලක් කොල්ලකෑමට පැමිණි පිරිසක් එල්ල කළ ප්‍රහාරයකින් අසල ‍නිවසක පදිංචිව සිටි 19 හැවිරිදි තරුණයකු මියගොස් ඔහුගේ මවටද බරපතළ තුවාල සිදුවී තිබේ.පෙරේදා (8) රාත්‍රී 9.00ට පමණ මෙම සිද්ධිය වී තිබේ. සිද්ධියෙන් මියගොස් සිටින්නේ අවුරුදු 19ක් වූ කේ. නිපුන් අනුරංග නමැති අයෙකි.බරපතළ තුවාල ලැබූ මව රෝහල් ගත කර ඇත.මරණයට පත්වූ තරුණයාගේ මව ඔවුන්ගේ නිවසේ වෙළෙඳසැලක් කරගෙන යන අතර කොල්ලකෑමට පැමිණි කොල්ලකරුවන් කඩය තුළට පැමිණ ලාච්චුවේ මුදල් ගැනීමට උත්සාහ කර තිබේ.ඒ අවස්ථාවේ දැනට තුවාල ලබා සිටින මියගිය තරුණයාගේ මව වෙළෙඳ සැලේ සිටි අතර ඇය කෑගසද්දී කොල්ලකරුවන් අතර තිබූ පිස්තෝලයකින් ඇගේ හිසට ගසා ක‍ඩයෙන් එළියට පැන පලා යන අතර ඉහත කී තරුණයා ඔවුන් පසුපස හඹා යද්දී කොල්ලකරුවන් ඔහුට වෙඩි තබා ඇති අතර එම වෙඩි පහරින් ඔහු මිය ගොස් තිබේ. මේ තරුණයා ගම්පහ ප්‍රදේශයේ පාසලක අධ්‍යාපනය ලබන අතර ලබන ‍අගෝස්තු මාසයේ අ.පො.ස. උසස් පෙළ විභාගය ලිවීමටද සූදානම්ව සිටි අයෙකි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=n1403107</link>
    <topic>මැලේසියානු ‍ගුවන් යානයට ත්‍රස්ත ප්‍රහාරයක් යැයි සැකයක්</topic>
    <author>හැනෝයි හී දී - ඒ.එෆ්.පී.</author>
    <content>මගීන් 239 දෙනෙකු රැගත් මලයාසියාවේ ක්වාලාලම්පූර් සිට චීනයේ බීජිං බලා ගමන් ගත් එම්. එච්. 370 මැලේසියානු ගුවන් යානයට ත්‍රස්තවාදී ප්‍රහාරයක් එල්ලවී ඇතැයි මේ වනවිට පරීක්ෂණ කණ්ඩායම් හි සැකයට තුඩු දී ඇත.මෙය ත්‍රස්ත ක්‍රියාවක් ද යන්න පිළිබඳ සැක මතු වී ඇති බැවින් අමෙරිකාව ඇතුළු රටවල් රැසකගේ සහායද මේ අභිරහස හෙළිකර ගැනීමට එරට බලධාරීහු තීරණය කර තිබේ‍.දකුණු චීන මුහුදේ නැ‍ඟෙනහිර කලාපයට සීමාකර තිබූ සෝදිසි මෙහෙයුම් දැන් බටහිර වෙරළ තීරයට ද ව්‍යාප්ත කර තිබේ. මුහුදේ තෙල් පැල්ලම් දක්නට ලැබුණත් සුන්බුන් කිසිවක් සොයාගෙන නැත‍.අනතුර පිළිබඳ පරීක්ෂණය කරන කණ්ඩායමට ඊයේ වන විටත් ඒ පිළිබඳ හෝඩුවාවක් සොයා ගැනිමට අපොහොසත් වී ඇතැයි වාර්තා වේ. පැය විසිහතරකටත් වැඩි කාලයක් ගතවීම හේතුවෙක් එම යානයේ කාර්ය මණ්ඩලයේ 17 ක් ඇතුළු ගමන් ගත් මඟීන් 239 අතුරින් කිසිවෙකුත් පණ පිටින් බේරා ගැනිමට හැකිවේය යන විශ්වාසය අත්හැර දමා තිබේ .මේ ගුවන්යානයේ ගමන් කළ ව්‍යාජ ගමන්පත්‍ර අතැතිව සිටි මගීන් දෙදෛනෙක් පිළිබඳ අභිරහසක් පැන නැඟි ඇතැයි ගුවන් බලධාරීහු පවසති . ක්වාලාලම්පූර් නගරයෙන් පිටත් වී පැයක පමණ කාලයක් ඇතුළත එම ගුවන් යානය අතුරුදන්වි ඇත. එහි ගමන් කළ මගීන් අතරින් 153 දෙනෙක්ම චීන ජාතිකයන් බව වාර්තා වේ. බීජිං ගුවන්තොටුපොළට මගීන්ගේ ඥාතීන් රොක්වි ඇති අතර පැහැදිළි තොරතුරක් ලබාගත නොහැකිවීම හේතුවෙන් ඔවුන් නොසන්සුන් වි ඇතයි වාර්තා වේ . ගුවන් යානය රේඩා පථයෙන් ගිලිහි ගොස් ඇත්තේ මැලේසියා නැඟෙනහිර වෙරළ සහ දකුණු වියට්නාමය අතර ප්‍රදේශයකදීයි. කෙසේවෙතත් එම යානය ආපදා තත්ත්වයක්, අයහපත් කාලගුණය හෝ වෙනත් කරදරයක් පිළිබඳ සංඥා නිකුත් නොකළ බව සඳහන් වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=n1403108</link>
    <topic>කොළඹ-නුවරඑළිය බස්රිය පාර හරහා පෙරළී 20ක් රෝහලේ</topic>
    <author>@ අසේල කුරුළුවංශ සහ රක්ෂණ ශ්‍රියන්ත</author>
    <content>කොළඹ සිට නුවරඑළිය දක්වා ධවනය වෙමින් තිබූ පෞද්ගලික බස් රථයක් නුවරඑළිය නගරයට ඇතුළුවන ස්ථානයේදී මාර්ගය හරහා පෙරළීමෙන් එහි ගමන් ගත් මගීන් 20 කු තුවාල ලැබ නුවරඑළිය රෝහලට ඇතුළත් කැර තිබේ.අනතුර ඊයේ (09) අලුයම 5.00 ට පමණ සිදුව ඇත. අධික වේගයෙන් ධාවනය වී ඇති බස් රථය එහි රියදුරුට වේගය පාලනය කර ගැනීමට නොහැකිව පස් කණ්ඩියක හැපී මාර්ගය හරහා පෙරළී තබෙන බව පොලීසිය පවසයි. අනතුර සිදුවන අවස්ථාවේ බස් රථයේ මගීන් 40 ක් පමණ සිට ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=n1403109</link>
    <topic>ශ්‍රී ලන්කන් ගුවන් සේවය මැයි මස සිට 'වන් වර්ල්ඩ්' සමඟ</topic>
    <author>සුභාෂිණි සේනානායක</author>
    <content>ශී‍්‍ර ලංකන් ජාතික ගුවන් සේවය ලබන මැයි පළමු වැනිදා සිට ‘‘වන් වර්ල්ඩ්’’ ජාත්‍යන්තර ගුවන් සේවා සන්ධානයට එක් වෙයි.ඒ අනුව ශ්‍රී ලංකන් ගුවන් මගීන්ට ‘‘වන් වර්ල්ඩ්’’ සන්ධානයේ අනෙකුත් ගුවන් සේවාවල විශේෂ වරප‍්‍රසාද ලබා ගැනීමටද අවස්ථාව සැලසෙන බව ශ්‍රී ලන්කන් ගුවන් සේවයේ ප්‍රධාන විධායක නිලධාරි කපිල චන්ද්‍රෙස්න මහතා දිනමිණට ප්‍රකාශ කළේය.මේ ගුවන් සේවා සන්ධානයට කැතේ පැසිෆික්, මැලේසියා එයාලයින්ස්, බි‍්‍රටිෂ් එයාර්වේස් මෙන්ම ඇමරිකාවේ විශාලතම ගුවන් සේවාව ඇතුළු ගුවන් සේවාවන් 30 කට වැඩි සංඛ්‍යාවක් ඇතුළත් වේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=n14031010</link>
    <topic>ඇමැති ලක්ෂ්මන් යාපාගේ මව අභාවප්‍රාප්ත වෙයි</topic>
    <author>දෙයියන්දර සමූහ තමරසිරි විජේසේකර</author>
    <content>මාතර, මාකඳුර ප්‍රදේශයේ ප්‍රකට සමාජසේවිකාවක වූ ද, ආයෝජන ප්‍රවර්ධන අමාත්‍ය ලක්ෂ්මන් යාපා අබේවර්ධන මහතා ඇතුළු දූදරුවන් සිවුදෙනකුගේ මෑණියන් වූ හේමලතා හෙට්ටිආරච්චි මහත්මිය ඊයේ (9) අභාවප්‍රාප්ත වූවාය.මූලටියන ගම්කාර්ය සභා‍වේ හිටපු සභාපතිවරයකු වූ නැසීගිය එඩ්වින් යාපා අබේවර්ධන මහතාගේ ප්‍රිය භාර්යාව වූ හේමලතා හෙට්ටිආරච්චි මහත්මිය, මියයනවිට 86 වැනි වියේ පසුවිය.දේහය මාතර, මාකඳුර ‘පද්මදීප’ නිවසෙහි තැන්පත් කර ඇති අතර, ආදාහන කටයුතු මාර්තු මස 12 වැනි දින සවස 3.00ට පවුලේ සුසාන භූමියේදී සිදුකෙරේ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=n14031011</link>
    <topic>මව මූලික කරගත් අපේ සමාජය සෑම දිනකම කාන්තාවට ගරු කළා</topic>
    <author>ජයසිරි මුණසිංහ සහ ධනුෂ්ක ගොඩකුඹුර</author>
    <content>කාන්තාවන්ගේ අයිතිවාසිකම් ආරක්ෂා කරන්නට හෝ ඔවුන්ට ගරු කරන්නට හෝ බටහිර රටවල් අවුරුද්දේ එක් දිනයක් වෙන් කොට ක්‍රියා කළත්, “අම්මා” මූලික කරගත් අප සමාජයේ ඒ දේ සෑම දිනකම සිදුකරන නිසා ඒවා අපට අමුතුවෙන් කියා දිය යුතු දේවල් නොවන බව සිහි තබා ගන්නැයි ජනාධිපති මහින්ද රාජපක්ෂ මහතා ප්‍රකාශ කෙළේය.වසර 2014 අය වැයෙන් ජනාධිපතිවරයා යෝජනා කළ නව ව්‍යවසායක කාන්තා පරපුරක් බිහිකිරීමට දිරිය ලබාදෙන ඇප, පොලී හා වයස් සීමාවක් නොමැතිව ප්‍රාදේශීය සංවර්ධන බැංකුව ලබාදෙන “ලිය ඉසුර” නව ණය යෝජනා ක්‍රමය ආරම්භ කිරීමේ ජාතික මහෝත්සවයට ප්‍රධාන ආරාධිතයා ලෙස සහභාගි වෙමින් ජනාධිපතිවරයා එසේ කීය.ජාත්‍යන්තර කාන්තා දිනය සැමැරීමේ ජාතික මහෝත්සවය ද මීට සමගාමීව කොළඹ සුගතදාස ගෘහස්ථ ක්‍රීඩාංගණයේ දී පෙරේදා (08) උදේ පැවැත්විණි.ජගත් කාන්තා දිනය අභිමානවත්ව සමරනු ලැබූ ශ්‍රී ලාංකික කාන්තා පරපුරට උණුසුම් සුබ පැතුම් එක් කළ ජනාධිපතිවරයා වෙත ළමා හා කාන්තා කටයුතු ඇමැති තිස්ස කරල්ලියද්ද මහතා විසින් මෙහිදී විශේෂ තිළිණයක් පිරිනැමුවේය.ලිය ඉසුර ණය යෝජනා ක්‍රමය යටතේ ව්‍යවසායිකාවන් 1500 දෙනෙකුට ණය මුදල් නිකුත් කැරිණි. දිස්ත්‍රික්ක 25ම නියෝජනය වන ලෙස තෝරාගත් දිරිමත් කාන්තාවෝ 25 දෙනෙකුට ජනාධිපතිවරයා අතින් චෙක්පත් පිරිනැමිණි.ජනාධිපතිවරයා එහිදී වැඩිදුරටත් මෙසේ ද පැවැසීය.අද ජාත්‍යන්තර කාන්තා දිනය, ලෝකයේ සෑම රටක්ම වගේ අද මේ දිනය සමරනවා. අපි බුදු දහම වගේම මානව දයාවත් උරුම කරගත් සමාජයක්. ඒවගේම හින්දු, මුස්ලිම්, කතෝලික ආගම්වලින් පෝෂණය වූ සංස්කෘතියකට අපි උරුමකම් කියනවා. ඒ නිසා අපේ රටට කාන්තා දිනය සැමරීම අලුත් දෙයක් නොවෙයි. බටහිර රටවල් එක් දවසකට පමණයි කාන්තාවන් සමරන්නේ. නමුත් අපි එය හැම දිනකම කරනවා.අපේ සංස්කෘතියේ වගේම සමාජ බැම්මේත් මුල් තැන හිමිවන්නේ අම්මටයි. අපට තිබෙන්නේ මව මුල් කරගත් සමාජයක්. සමාජය වඩා සුන්දර තැනක් කරන්න පුළුවන් වෙන්නේ පවුලේ එකිනෙකා අතර දැඩි සබඳතාවක් ගොඩනඟා ගත් පවුල හරහා බව අපේ සමාජය විශ්වාස කරනවා. එය කේන්ද්‍රගත වෙලා තියෙන්නෙත් කාන්තාව වටා කියන බව අපි අවිවාදයෙන් පිළිගන්නවා. ඒ නිසා අපේ සමාජය කතා කරන්න ඕනෑ වෙන්නේ වෙනත් රටවල් වගේ කාන්තා පිරිමි සමතැන් පිළිබඳ හෝ කාන්තා අයිතීන් වගේ දේවල් ගැන නොවෙයි. කාන්තාවට අපේ සමාජයේ හැමදාම ලැබුණු ප්‍රමුඛත්වය ගැනයි.අපේ රට ඒ ප්‍රමුඛත්වය ඉතිහාසය පුරා හැමවිටම ලොවට පෙන්වූ රටක්. ප්‍රජාතන්ත්‍රවාදය, කාන්තා අයිතිය ගැන මහා ඉහළින් කතා කරන රටවලටත් කලින් අපේ රට කාන්තාවන්ට සර්වජන ඡන්ද බලය ලබා දුන්නා. ජනතා නියෝජිතයන් තේරීමේදීත් රටේ පුරවැසියන් ගැහැනු පිරිමි වශයෙන් බෙදීමක් අපේ රටේ තිබුණේ නැහැ. ලෝකයේ ප්‍රථම අග්‍රාමාත්‍යවරිය බිහිකරන්නත් අපේ රටට හැකි වුණේ ඒ නිසයි. සිරිමාවෝ මැතිණිය තමයි ලෝකයෙන්ම පළමුවරට අග්‍රාමාත්‍ය ධුරයට පත් වූ කාන්තාව. ඒ පිළිබඳ අපිට එදා ලොකු ආඩම්බරයක් ඇතිවුණා.මානව අයිතිවාසිකම් මූලික අයිතිවාසිකම් ගැන කතා කරන යුගයක අධ්‍යාපනය, සෞඛ්‍ය පහසුකම් ලබාදීමේදීත් ගැහැනු පිරිමි වෙන්කිරීමක් අපේ රටේ කවදාවත් සිදුවුණේ නැහැ. ඒ නිසා පිරිමි දරුවන් වගේම ගැහැනු දරුවනුත් මුල සිටම පාසලේ අධ්‍යාපනය ලබන්නට යොමුවුණා. අපේ අධ්‍යාපන දර්ශකවලින් එය පෙන්වනවා. එය අපේ ප්‍රතිපත්තියක්. අපේ රටේ සියයට 99 ක්ම ගැහැනු පිරිමි භේදයකින් තොරව දරුවන් පාසල් අධ්‍යාපනය ලබනවා. සියයට 95කට වඩා සාක්ෂරතාවයක් පවත්වාගෙන යන රටවල ගැහැනු දරුවන්ට වඩා අපේ ගැහැනු දරුවන් ඉදිරියෙන් සිටිනවා. ක්‍රීඩා අතිනුත් අපේ රටේ ජාත්‍යන්තර වශයෙන් ඉදිරියට ගිය අය අතරත් ප්‍රමුඛත්වය ගන්නේ ගැහැනු දරුවන්. සුසන්තිකාලා, දර්ශලා, ශ්‍රියානිලා අපේ රටේ බිහිවුණා.අද අපේ රටේ කාන්තාවෝ පිරිමින් හා කරට කර ගැටෙමින් සමාජ, ආර්ථික කටයුතුවලට විශාල දායකත්වයක් ලබා දෙනවා. ඔවුන් ඉදිරියට ඇවිත් ඉන්නවා. මහිලා සමිති, කුලඟන සමිති හා මරණාධාර සමිති වගේ ස්වේච්ඡා සංවිධාන අපේ සමාජයේ ඈත කාලයේ සිටම ක්‍රියාත්මක වුණා. ඒවා සමාජයේ සාමුහික යුතුකම් අවශ්‍යතා ඉටුකරන මෙවලම් හැටියට සමාජය පිළිගෙන තිබුණා. ගමේ පන්සලේ, කෝවිලේ වගේම පල්ලියේ ආගමික කටයුතුවලදී වැඩිපුර ඉදිරියෙන් සිටින්නේ කාන්තාවන්. පෝය දිනවල පන්සල්වල අපේ කාන්තාව ආගමික වතාවත්වල යෙදෙමින් මුළු පවුලම සමාජයම ආගමික පරිසරයකට යොමු කරනවා. වෙහෙර විහාර වන්දනා කරද්දිත්, බෝධි පූජාවක් පවත්වද්දීත් අපේ රටේ කාන්තාවන් සමාජයේ නායකත්වයක් හැම වෙලාවේම ගොඩනඟාගෙන තිබෙනවා.අද සමාජයේ සෑම ක්ෂේත්‍රයකම අපේ කාන්තාවෝ සුවිශේෂ කාර්ය භාරයන්වල යෙදිලා ඉන්නවා. රජයේ ඉහළ තනතුරුවල, අධිකරණ ක්ෂේත්‍රයේ, විශ්වවිද්‍යාල, වෛද්‍ය, ඉංජිනේරු, ගුවන් වැනි විශේෂ ක්ෂේත්‍රවලත් අද කාන්තාව ඉදිරියෙන් ඉන්නවා. ඒ වගේම බැංකු සහ ව්‍යාපාර ලෝකයේත් කාන්තාව නායකත්වය ගෙන සිටිනවා. අධ්‍යාපන ක්ෂේත්‍රයේ වගේම සෞඛ්‍ය සේවාවලදී කාන්තාව ඉටුකරන කාර්යය ඉතා විශාලයි. ඒ නිසා කාන්තාවට අපේ සමාජය මුල සිටම දායාද කර ඇති ගෞරවය අප රැකගත යුතුයි. ගෙදර බුදුන් අම්මා කියන තරමටම අපේ සමාජය ගුණධර්මවලින් වගේම සංස්කෘතික දායාදවලින් පරිණත වුණේ ඒ කාන්තා ගෞරවය, ආශිර්වාදය අප තේරුම් අරගෙන තිබුණ නිසයි.අපි 2014 අය වැය සකස් කිරීම සඳහා ගිය අවුරුද්දේ සැප්තැම්බර් මාසයේ ඔබත් සමඟ සංවාදයක යෙදුණා. සෑම දිස්ත්‍රික්කයක්ම නියෝජනය කරමින් එදා කාන්තා ව්‍යවසායක නියෝජිතයින් ඉතා උද්‍යෝගයෙන් ඒ සංවාදයට සහභාගී වුණා. අපේ රටේ ආර්ථිකය, විශේෂයෙන් සුළු හා මධ්‍ය පරිමාණ ව්‍යාපාර වගේම ගෘහ ආර්ථික ඒකක දියුණු කරන්න විවිධ යෝජනා අදහස් ඉදිරිපත් කළා. බිම් මට්ටමේ තිබුණ ගැටලු ඔබ අපට පෙන්වා දුන්නා. ඔබ වෙනුවෙන් පමණක් නොවෙයි අසල්වැසියන්, ගමේ ප්‍රජාව වගේම, රටේ සමස්ත ආර්ථිකය වෙනුවෙනුත් ඔබට දෙන්න පුළුවන් දායකත්වය පෙන්වා දුන්නා. ඒ වගේම සමහරු බැංකු වගේම රජයේ ආයතනවලදීත් කාන්තාවන්ට මුහුණදීමට සිදුවන ප්‍රශ්න ගැනත් ඔබ එදා පැවසුවා. අපව දැනුවත් කළා.එදා ඒ සංවාදයේදී ඔබ පොදුවේ ඉදිරිපත් කළ කරුණු 3ක් තිබුණා. ඉන් එකක් වුණේ අපේ බැංකු රට පුරා තිබුණත් සුළු ව්‍යාපාරයක් කරගෙන යාමට ඉක්මනින් ණය මුදලක් ලබා ගැනීමට ඇති අපහසුතාවය. ඒ වගේම පවත්නා බැංකු ක්‍රමය විවිධ නීතිරීතින්, සම්ප්‍රදායික ඇප ක්‍රම වගේම නිලධාරිවාදයෙන් සමන්විත ක්‍රමයක් ලෙස ඔබ දකින විදිය පැහැදිලි කර දුන්නා. දෙවෙනි කරුණ තමයි අධික ඇපකරුවන්, ඒ වාගේම ගාස්තු හා දඩ මුදල් ගෙවීමට සිදුවන නිසාත් අනවශ්‍ය බරක් තමන්ට පැවරෙන බව. අනෙක් කරුණ තමයි ඉතා සරල ක්‍රමයකට අඩු වියදමක් දරා ගෙවා නිම කළ හැකි ණය ක්‍රමයක් ඉල්ලපු එක. ඔබ ගැන විශ්වාසයක් තබන්න කියන එක ඔබ කිව්වා. තමන්ගේ පවුලේ වගකීම් ඉටුකරන්න, කිහිපදෙනෙකුට රැකියා අවස්ථා සපයන්න, ඉතාම ප්‍රශස්ථ මට්ටමේ නිෂ්පාදන තම නිවෙස් තුළම කරගැනීමට ඔබට ඇති ශක්තියත් හැකියාවත් එදා පැහැදිලි කළා. අය වැය වෙනුවෙන් පැවති මේ විවෘත සංවාදය ඉතා අර්ථවත් වගේම ඵලදායි වුණා කියලයි අපි කාගේත් විශ්වාසය. ඒ නිසයි 2014 අය වැය කතාවේදී අපි ඔබට පොලී රහිත ක්ෂණික ණය වැඩපිළිවෙළක් ඵලදායි ව්‍යාපාර කරගෙන යාම සඳහා යෝජනා කළේ. මේ ඔබේ අදහසක්. මේ වැඩපිළිවෙළ අලුත් වැඩපිළිවෙළක්. මෙය දැයක් දිනවන වැඩපිළිවෙළක් කරන්න ඔබට පුළුවන්.ඔබේ ගමේම තියෙන ප්‍රාදේශීය සංවර්ධන බැංකුව කාන්තා ව්‍යවසාය කැපකිරීම මේ වැඩපිළිවෙළේ පළමු පියවර. දැන් කාන්තාවන්ටම කියලා කාන්තා සභාපතිනියක් ඉන්න බැංකුවක් තියෙනවා. මෙයින් අදහස් වෙන්නේ නැහැ RDB බැංකුව පිරිමි ගනුදෙනුකරුවන් එක්ක ගනුදෙනු කරන්නේ නැහැ කියලා. ඔවුන්ටත් ඉතිරි කිරීම් තැන්පත් කිරීමට, ඵලදායි වැඩවලට මුදල් ලබාගැනීමට අවස්ථාව තියෙනවා. පවුලේ අයට හවුල් ව්‍යාපාර කරන්න මුදල් ලබා ගන්නත් පුළුවන්. නමුත් ප්‍රමුඛත්වයක් දෙන්නේ කාන්තාවන්ටයි. පිරිමින්ට ඉතිරි කරලා කාන්තාවන් මඟින් ව්‍යාපාර සඳහා ණය ලබාගන්න පුළුවන්. රටේ සංවර්ධනය මේ තුළින් සාර්ථක කරගන්න පුළුවන්. ඒ වගේම බැංකුවලට ණය ආපසු අයකර ගැනීමටත් පහසු වෙනවා.අපේ රටේ සෑහෙන කාලයක් තිස්සේ බැංකු ණය ලබා දුන්නේ ඉහළ පොලියකට. පොලී රහිතව ණය ලබාදීලා නැහැ. ඒකට හේතු තිබුණා. අවුරුදු 30ක් පැවති කුරීරු ත්‍රස්තවාදය නිසා රජයක් වශයෙන් වැඩි වශයෙන් මුදල් වැය කළේ ත්‍රස්තවාදීන්ගෙන් පණ රැකගන්න. රටේ යටිතල පහසුකම් දියුණු වුණේ නැහැ. කෘෂිකර්මාන්තයට වගේම ග්‍රාමීය ආර්ථිකයට අවධානය අඩුවෙන් ලැබුණ නිසා ජනතාවගේ ආදායම් මාර්ග වැඩි දියුණු වුණේ නැහැ. බැංකුවල තිබුණු ඉතිරිකිරීම් පමණක් නොවෙයි අ‍ෙනකුත් තැන්පත් මුදල් පවා වැඩියෙන් යෙදෙව්වේ ත්‍රස්තවාදය වළක්වන්න. ඛනිජ තෙල් ආයතනයට, ඒ වගේම රටේ නිෂ්පාදන වැඩි කරනවාට වඩා පිටරටින් බඩු ගෙන්නලා පරිභෝජනය කිරීමයි සිදුකළේ.ජාතික ආරක්ෂාව, බලශක්ති සුරක්ෂිතතාව, ආහාර සුරක්ෂිතතාව ‍ෙම් හැමදෙයක්ම බිඳවැටිලයි තිබුණේ. අපි අපේම කියලා රටක් ගැන, ආර්ථිකයක් ගැන හිතන්න පුරුදු වෙලා හිටියේ නැහැ. අය වැය හිඟයත්, රටේ ණයත් ඉහළ ගිහිල්ලා තිබුණා. ඒ නිසාම රටේ මිල මට්ටම්, පොලී අනුපාත, විරැකියාව, දුප්පත්කම ඉහළ ගියා. මේ තමයි 2005 වනවිට අපට උරුම වෙලා තිබුණ රට.අද අපි මේ වනවිට ත්‍රස්තවාදය පරාජය කරලා රටේ සෑම ප්‍රදේශයකම සාමය ඇති කර තිබෙනවා. මෙතැනට අද උතුරේ, දකුණේ, නැ‍ඟෙනහිර, බටහිර වගේම කන්ද උඩරටත් කාන්තාවෝ ආවා. යටිතල පහසුකම් සමස්තයක් ලෙස රටේම විහිදිලා ගිහින් තිබෙනවා. අද රට පුරා විදුලිබල පහසුකම් තිබෙනවා. එදා ගමේ දරුවන් භූමිතෙල් ලාම්පු එළියෙන් පාඩම් කළ යුගයක් තිබුණා. අද දරුවන්ට අධ්‍යාපන කටයුතු කරගන්න විතරක් නෙමෙයි ගෙදර සිටම ආදායමක් උපයාගන්න කරන ව්‍යාපෘතිවලටත් විදුලිය ප්‍රයෝජනවත් වෙනවා.අද පාරවල් කාපට් කරලා, කොන්ක්‍රීට් කරලා, මාර්ග පුළුල් කරලා තිබෙනවා. එදා අඩි පාර දිගේ, කුඹුරේ නියර දිගේ, කරත්ත පාරේ ආපු අපට අද කාපට් පාරේ යන්න පුළුවන් වෙලා තිබෙනවා. ඒ නිසා වෙළෙඳපොළට තමන්ගේ නිෂ්පාදන ගෙනයාමට තිබුණු බාධා අඩු වෙලා. මේ සාමකාමී පරිසරය නිසා එදා තිබුණ මාර්ග බාධක අද පේන්න නැහැ. අපේ වියදම් ව්‍යුහයත් දැන් වෙනස්. අවුරුදු 30ක් විනාශකාරී ත්‍රස්තවාදයට එරෙහිව කළ වියදම් වෙනුවට දැන් අපි වියදම් කරන්නේ රට සංවර්ධනය කරන්නයි. ඒ නිසා පාරවල්, වාරිමාර්ග, ඇළවේලී හදන්න, සති පොළවල් හදන්න, රෝහල්, පාසල් ගොඩනැගිලි හදන්න, වරාය හා ගුවන්තොටුපොළ ගොඩනඟන්න අපිට අද වියදම් කරන්න පුළුවන් වෙලා තියෙනවා. ඒ වගේම අපි ආදායම් වියදම් කළමනාකරණය කරන්නත් රජයක් වශයෙන් වගබලා ගත්තා. ඒ නිසා මීට අවුරුදු 10 කට කලින් තිබුණු අය වැය හිඟය, රටේ සමස්ත ණය බර, උද්ධමනය වගේ ප්‍රශ්න අඩු කරන්න අපට හැකි වෙලා තිබෙනවා.සෑම ගමකම සෑම පවුලකටම ප්‍රතිලාභ දෙන දිවි නැඟුම, ගමනැඟුම වැනි යෝජනා ක්‍රම වගේම ජාතික මට්ටමේ සංවර්ධන කටයුතු අද තමුන්නාන්සේලා දකිනවා. එය ඔබට දැනෙනවා. යහපත් මූල්‍ය කළමනාකරණය නිසා අද අපේ රටේ දුප්පත්කම සියයට 6ක් දක්වා අඩුවෙලා. රැකී රක්ෂා හිඟය සියයට 4ක් තරම් අඩු මට්ටමකයි තිබෙන්නේ. උපාධිධාරීන් ලක්ෂයකට ආසන්න පිරිසකට රැකියා ලබාදීලා තිබෙනවා. එයින් අද ඔවුන් ලැබූ අධ්‍යාපනයෙන් රටේ සංවර්ධනයට දායක වෙන්න අවස්ථාව ලබා දුන්නා. ඔවුන්ට ජීවත්වෙන්න පුළුවන් ස්ථිර වැටුපකුත්, විශ්‍රාම අයිතියකුත් ලබාදුන්නා. ඒ උපාධිධාරීන්ට රැකියා ලැබුණ නිසා ඔවුන්ගේ මවුපියන්ට තිබුණු ආර්ථික සහ මානසික පීඩනය අද නැහැ.මේ රැකියාලාභීන්ගෙන් සියයට 65 – 70 ක් කාන්තාවෝ. අපි පසුගිය දා ග්‍රාම නිලධාරින් 4000 කට නව පත්වීම් ලබා දුන්නා. එයින් 80% ක් කාන්තාවෝ. ඒ පිළිබඳව අපි සන්තෝෂ වෙනවා. ග්‍රාම නිලධාරින්ට දිවා රෑ නොබලා කටයුතු කරන්න සිදුවෙනවා. ඔවුන් ඒ දෙයට සූදානම් වෙලා ඉන්නවා.ත්‍රස්තවාදයෙන් රට මුදාගත් රණවිරුවන්ගේ මවුපියන්ටත් විශේෂ දීමනාවක් රජය ලබා දුන්නා. ඒ මඟින් ඔවුන්ගේ ගරුත්වය රැකලා, ආර්ථිකයත් ශක්තිමත් කළා. ඔවුන්ට සමාජයේ පිළිගැනීමක් ලබාදුන්නා. සමහර සමෘද්ධිලාභීන් පසුගිය අවුරුදු දහය තුළ සමෘද්ධි ආදායම් මට්ටම ඉක්මවා දියුණු වෙලා තිබෙනවා. ඒ අය අද සමෘද්ධි ප්‍රතිලාභ ලබා ගන්නේ නැහැ. නමුත්, සමෘද්ධිය වෙනුවෙන් අය වැයෙන් දුන්න ප්‍රතිලාභ රුපියල් මිලියන 9,000 සිට රුපියල් මිලියන 15,000 දක්වා වැඩි කර තිබෙනවා. සමෘද්ධිලාභීන් මාසික ඉතිරිකිරීම්වලටත් අද යොමු වෙලා තිබෙනවා. සමෘද්ධි බැංකු සංගම්වලින් ඒ ඉතිරි කිරීම් ගමේම කරගන්න පුළුවන් ව්‍යාපාරවලට යොදා ගන්නත් පුළුවන්කම ලැබිලා තිබෙනවා. මේ හැම වැඩපිළිවෙළක් මඟින්ම මහින්ද චින්තනය අපේක්ෂා කළේ පුද්ගලයා, පවුල සහ ප්‍රජාව ආර්ථික වශයෙන් ශක්තිමත් කර තිරසාර ආර්ථික සංවර්ධනයකට මේ රට යොමු කිරීමටයි.පසුගිය අය වැය කතාවට අනුව RDB බැංකුව කාන්තා ව්‍යවසායකයින්ට නායකත්වය දෙනවා වගේම සෑම ගමකම ක්‍රියාශීලීව දිවිනැඟුම් පවුල් 5ක් තෝරාගෙන ඒ පවුල්වලට රුපියල් 10,000 බැගින් මුදල් පරිත්‍යාග කරන වැඩපිළිවෙළ දැනට ක්‍රියාත්මක වෙනවා. අපි සෑම බැංකුවකටම උපදෙස් දීලා තියෙනවා, හොඳම දිවිනැඟුම පවුල් 500 ‍තෝරාගෙන ඔවුන්ගේ පවුල්වල ව්‍යාපාරික කටයුතු දියුණු කිරීමට ණය මුදල් ලබාදෙන්න කියලා. ඒ වගේම රජයේ අමාත්‍යාංශ, සංවර්ධන ආයතනය, සුළු හා මධ්‍ය පරිමාණ ව්‍යාපාර පමණක් නොවෙයි ගෘහ මට්ටමේ ව්‍යාපාර ශක්තිමත් කරන්නත් පොළඹවන්න කටයුතු කර තිබෙනවා.මේ සියලු කටයුතුවලින් රජය අපේක්ෂා කරන්නේ අපේ ආර්ථිකයේ සහ සමාජයේ පදනම වන කාන්තාව මුල්කරගත් ආර්ථික සංවර්ධන වැඩපිළිවෙළක් මේ රටේ දියත් කිරීමයි. ඒ වැඩපිළිවෙළ යටතේ අද ආරම්භ කරන මෙම නව ණය යෝජනා ක්‍රමය සාර්ථක කරගැනීම අපි කාගේත් යුතුකමක්.ඒ සාර්ථකත්වය ළඟාකර ගත හැක්කේ කාන්තා ව්‍යවසායකයන්, බිම්මට්ටමේ ක්‍රියාත්මක වන බැංකු ශාඛා සහ රාජ්‍ය ආයතන කියන මේ පාර්ශ්වයන්ගේ සහයෝගයෙන්. යම් අඩුපාඩුවක් වුණොත් ඒවාත් මඟහරවාගෙන ජාත්‍යන්තර කාන්තා දිනයේ ආරම්භ කළ මේ ව්‍යාපෘතිය තුළින් කාන්තාවන්ට ව්‍යාපාර ලෝකයට ප්‍රවේශයක් ලබාගැනීමට ශක්තියක් ලැබේවා! යි මම ප්‍රාර්ථනා කරනවා. ඒ සඳහා කැපවන ලෙසත් මා ඔබ සියලු දෙනාගෙන් ඉල්ලා සිටිනවා.ජනාධිපතිතුමා දෙමළ බසින් අදහස් දක්වමින්.අද ජාත්‍යන්තර කාන්තා දිනයයි. අපේ රටේ ජීවත් වෙන කාන්තාවන් හැමදෙනාටම අද ඉතාමත් වැදගත් දවසක්. අමතක කරන්න බැරි දවසක්. අවුරුදු ගණනාවක් තිස්සේ තිබුණ ඔබලාගේ සිහිනය අද සැබෑ වී තිබෙනවා. ඒක ඔබටත් ලොකු සතුටක්. ඒ වගේම අපටත් සතුටක්. කුඩා හා මධ්‍ය පරිමාණයේ ව්‍යවසායකයින් වන ඔබ අවුරුදු ගණනාවක් තිස්සේ අත්විඳපු දුක් කරදර මින් පසු ඇති වන්නේ නෑ. ඔබේ ඉල්ලීම පරිදි අපි අලුත් ණය ක්‍රමයක් ආරම්භ කළා. “ලිය ඉසුරු” ණය ක්‍රමය යටතේ මින් මතුවට ඔබලාට ණය ලබාගන්න පුළුවනි. ප්‍රාදේශීය සංවර්ධන බැංකුව මාර්ගයෙන් එය ලබා ගන්න පුළුවනි. මෙවර අය වැය තුළින් අපි මේ පහසුකම් ලබා දී තිබෙනවා. කාන්තාවන්ගේ ශක්තිය තමයි මේ රටේ විශාලතම ශක්තිය. ඒක කාටත් නැහැයි කියන්න බෑ.බොරු ප්‍රචාරවලට රැවටෙන්න එපා. ඒවා විශ්වාස කරගෙන වැරදි මාවතේ යන්න එපා. ඔබගේ අනාගතය දියුණු වන්නට අපි හැමවිටම ඔබට උදව් උපකාර ලබා දෙනවා.ළමා හා කාන්තා කටයුතු පිළිබඳ ඇමැති තිස්ස කරල්ලියද්ද මහතා,අද අපේ රටේ කාන්තා පරපුරට සුවිශේෂී දවසක්. ලංකා ඉතිහාසයේ පළමු වතාවට පොලියක් නැතිව, ඇප හා වයස් සීමාවක් නැතිව ව්‍යාපාර ආරම්භ කරන්නට ප්‍රාදේශීය සංවර්ධන බැංකුව මඟින් ණය යෝජනා ක්‍රමයක් ආරම්භ කරනවා. ජනාධිපතිතුමා මුදල් ඇමැතිවරයා ලෙස ගිය අය වැයෙන් කළ මේ යෝජනාව අද ක්‍රියාත්මක කරනවා.මෙම අවස්ථාවට ආර්ථික සංවර්ධන ඇමැති බැසිල් රාජපක්ෂ, කොළඹ දිස්ත්‍රික් පාර්ලිමේන්තු මන්ත්‍රී ආර්. දුමින්ද සිල්වා, දකුණු පළාත් සභාවේ ආණ්ඩුකාරිනි කුමාරි බාලසූරිය, උතුරුමැද පළාත් සභා මන්ත්‍රී කල්‍යාණි කරල්ලියද්ද, මුදල් අමාත්‍යාංශයේ ලේකම් ආචාර්ය පී. බී. ජයසුන්දර, ළමා හා කාන්තා කටයුතු අමාත්‍යාංශයේ ලේකම් එරික් ඉලයප්පආරච්චි, ප්‍රාදේශීය සංවර්ධන බැංකුවේ සභාපතිනි කේෂලා ජයවර්ධන, එහි ප්‍රධාන විධායක නිලධාරි සහ සාමාන්‍යාධිකාරි රත්නසිරි සිරිවර්ධන, මහා භාණ්ඩාගාරයේ නියෝජ්‍ය ලේකම්වරුන් වන එස්. ආර්. ආටිගල, ආචාර්ය බී. එම්. එස්. බටගොඩ, ලංකා පුත්‍ර සංවර්ධන බැංකුවේ සභාපති එච්. සුනිල් ධර්මසිරි, ජාතික ඉතිරි කිරීමේ බැංකුවේ සභාපතිනි ඩබ්ලිව්.ඒ. නාලනී, ප්‍රාදේශීය සංවර්ධන බැංකුවේ අධ්‍යක්ෂ මණ්ඩල සාමාජිකයින් වන ටී. ඒ. ආරියපාල, නානායක්කාර, මුදල් හා බැංකු ක්ෂේත්‍ර ප්‍රධානීහු, ව්‍යවසායක කාන්තාවෝ තුන් දහසකට අධික පිරිසක් මේ අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=n14031012</link>
    <topic>ගාල්ල - මාතර අධිවේගී මාර්ගය ඇමැති බැසිල් රාජපක්ෂ ගේ නිරීක්ෂණයට</topic>
    <author># මහින්ද අලුත්ගෙදර</author>
    <content>එළඹෙන 15 දා විවෘත කිරීමට නියමිත ගාල්ල - මාතර අධිවේගී මාර්ගය ආර්ථික සංවර්ධන ඇමැති බැසිල් රාජපක්ෂ මහතාගේ නිරීක්ෂණයට ලක්වෙයි.ගාල්ල, පින්නදූව සිට මාතර, ගොඩගම දක්වා ඉදිකරන ලද කිලෝමීටර් 31කින් යුත් අධිවේගී මාර්ගය මේ මස 15දා විවෘත කිරීමට නියමිත අතර එහි වත්මන් තත්ත්වය සොයා බැලීම සඳහා ඇමැතිවරයා එහි නිරීක්ෂණ චාරිකාවක නිරත විය.ජනාධිපති මහින්ද රාජපක්ෂ මහතාගේ මඟ පෙන්වීම යටතේ මහාමාර්ග අමාත්‍යාංශය මඟින් දේශීය ඉංජිනේරුවන්ගේ මෙහෙයවීමෙන් ඉදිකිරීම් ආරම්භ කළ මෙම අධිවේගී මාර්ගය තුළින් මාතර සිට කඩුවෙල දක්වා පැය එක හමාරකින් ළඟාවීමට අවස්ථාව උදාවන අතර මාර්ගවල උපරිම වේග සීමාව පැයට කිලෝමීටර් 100ක් බව ආර්ථික සංවර්ධන අමාත්‍යාංශය පවසයි.අධිවේගී මාර්ගයේ නිරීක්ෂණ චාරිකාවේ නිරතවීමෙන් අනතුරුව ඇමැති බැසිල් රාජපක්ෂ මහතා සඳහන් කළේ අධිවේගී මාර්ග නිමකර යාකළ පසු කටුනායක සිට හම්බන්තොට දක්වාම එක් මාර්ගයක් බවට පත්වන බවත් එම අධිවේගි මාර්ගය ගම්පහ, කොළඹ, කළුතර, ගාල්ල, මාතර සහ හම්බන්තොට යන දිස්ත්‍රික්ක හරහා ගමන් කරන බවත්ය.වාහන තදබදය අවම කරන්නට මෙම අධිවේගී මාර්ගය හේතුවන අතර අධික ජනගහනයෙන් යුත් නාගරික ප්‍රදේශ සංවර්ධනය සඳහා දිරි ගැන්වීම ද එමඟින් සිදුකෙරෙයි.දිනකට කොළඹ නගරයට ඇදී එන වාහන සංඛ්‍යාව ලක්ෂ 20ක් පමණ වන අතර එයින් බොහොමයක් කොළඹ නගරය හරහා ගමන් කරන්නේ විකල්ප මාර්ග නොමැති වීම හේතුවෙනි.කොළඹ පිටත අධිවේගී මාර්ගයේ දෙවන සහ තෙවන අදියරේ ඉදිකිරීම් කටයුතු එළඹෙන 2017 නිමවීමට අපේක්ෂිත අතර එයට කඩුවෙල සිට කඩවත දක්වා ද කඩවත සිට කෙරවලපිටිය දක්වා ද අයත් වෙයි. දක්ෂිණ අධිවේගී මාර්ගයේ මාතර සිට හම්බන්තොට දක්වා දික්කිරීමේ වැඩකටයුතු ලබන ජුනි මස දී ආරම්භ වීමට නියමිතයි.මෙම අධිවේගී මාර්ගයන්හි නිසි ප්‍රතිඵල ලබාගැනීම සඳහා උතුරු අධිවේගී මාර්ගය ඇර‍ඹීමේ මූලික කටයුතු ද රජය මේවන විට ආරම්භ කර ඇත. උතුරු අධිවේගී මාර්ගය ඉදිකිරීමේදී පළමු අදියර ලෙස එඩේරමුල්ලේ සිට අඹේපුස්ස දක්වා ද දෙවන අදියර ලෙස මීරිගම සිට පැල්ලන්දෙණිය දක්වා ද තෙවන අදියර ලෙස අඹේපුස්ස සිට මහනුවර දක්වා ද අදියර තුනක් යටතේ ඉදිකිරීමට සැලසුම්කර තිබේ.මෙම නිරීක්ෂණ චාරිකාවට නියෝජ්‍ය කථානායක චන්දිම වීරක්කොඩි, නියෝජ්‍ය ඇමැති නිශාන්ත මුතුහෙට්ටිගම, පාර්ලිමේන්තු මන්ත්‍රීවරුන් වන වෛද්‍ය රමේෂ් පතිරණ, මනූෂ නානායක්කාර, මහාමාර්ග අමාත්‍යාංශයේ ලේකම් රංජිත් ප්‍රේමසිරි මහත්වරුන් ඇතුළු පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=r1403101</link>
    <topic>අනුරපුර ටියුෂන් ගුරෙක් කළ සල්ලි හොයන අලුත්ම ජාවාරමක්</topic>
    <author>අනුරාධපුර මධ්‍යම විශේෂ</author>
    <content>මුදල් වංචා කිරීමේ අරමුණින් විවෘත තරග විභාගයක් පවැත්වීමට උත්සහ කළ බවට අධිකරණය හමුවේ වරද පිළිගත් පුද්ගලයකු රුපියල් ලක්ෂය බැගින් වූ ශරීර ඇප දෙකක් මත මුදා හරින ලෙස අනුරාධපුර අතිරේක මහේස්ත්‍රාත් අතිරේක දිසා විනිසුරු යුරේෂාද සිල්වා මෙනවිය ඉකුත් 08 වැනිදා නියෝග කළාය.මෙසේ ඇප මත මුදා හැරුණේ නො 230/7 කණුව සාලියපුර ලිපිනයේ පදිංචි උපකාරක පන්ති ගුරුවරයකු යැයි කියා ගන්නා එම්. මංජුල පියරත්න නමැති අයයි. සැකකරුට නැවතත් අප්‍රේල් මස 24 වැනිදා අධිකරණය හමුවේ පෙනී සිටින ලෙස ද මහේස්ත්‍රාත්වරිය නියෝග කළාය.සිද්ධිය සම්බන්ධයෙන් අධිකරණයට කරුණු දැක්වූ අනුරාධපුර මුලස්ථාන පොලිසියේ විශේෂ අපරාධ විමර්ශන අංශය කියා සිටියේ සැකකරු 2014 වර්ෂය සඳහා ගණිත විෂයට ගුරුවර ගුරුවරියන් බඳවා ගැනීමට තරග විභාගයක් පවත්වන බව සඳහන් කරමින් අයදුම් පත්‍රයක් අනුරාධපුර ප්‍රදේශයේ වෙළෙඳසල්වලට මුද්‍රණය කර බෙදා හැර ඇති බවයි.වෙළෙඳසල්වලට බෙදාහැර තිබූ අයදුම් පත්‍ර 95ක් පොලිසිය අත්අඩංගුවට ගත් බවත් සැකකරුගේ සාලියපුර ප්‍රදේශයේ පිහිටි නිවෙසේ තිබී තවත් මුද්‍රණය කළ අයදුම්පත්‍ර 105ක් ද අත්අඩංගුට ගත් බවත් පොලිසිය අධිකරණයට දැන්වීය.විභාග සහ ලියාපදිංචි ගාස්තුව වශයෙන් පුද්ගලයන් 25 දෙනකු රුපියල් 575 බැගින් එවූ රුපියල් 14375ක් වටිනා මුදල් ඇණවුම් 25ක් ද නිවෙසේ තිබියදී අත්අඩංගුවට ගත් බව පොලිසිය අධිකරණයට දැන්වීය.අයදුම්පත්‍ර ලියාපදිංචි තැපෑලෙන් එවිය යුතු ලිපිනය වශයෙන් සඳහන් කර තිබූ ප්‍රවීණ වෛද්‍ය ආචාර්ය එම්. නිහාල් ප්‍රේමරත්න යන අය සැකකරුගේ සහෝදරයා බවත් ඔහු ඔස්ට්‍රේලියාවේ පුරවැසිභාවය ලබා සිටින විශේෂඥ වෛද්‍යවරයකු බවත් පොලිසිය වැඩිදුරටත් අධිකරණයට දැන්වීය.කොට්ඨාශ භාර පොලිස් අධිකාරී මහේෂ් සේනාරත්න මහතාගේ උපදෙස් මත අනුරාධපුර මුලස්ථාන පොලිසියේ විශේෂ අපරාධ විමර්ශන අංශයේ ස්ථානාධිපති පොලිස් පරීක්ෂක ඩී.එම්.ඩී.සී. දිසානායක මහතාගේ මෙහෙයවීම මත සැරයන් 31385 ගුණතිලක මහතා සැකකරු අත්අඩංගුවට ගෙන අධිකරණයට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=r1403102</link>
    <topic>හිතුවට වඩා හොඳ බුලට් ටිකක්නේ මේ පාර හම්බ‍ෙවලා තියෙන්නේ</topic>
    <author>ඡායාරූප-ගිරාඳුරුකෝට්ටේ සමූහ සෝමදාස සමරගුණරත්න</author>
    <content>ගිරාඳුරුකෝට්ටේ පොලිස් ස්ථානයේ අර්ධ වාර්ෂික පරීක්ෂණය බදුල්ල ජ්‍යෙෂ්ඨ පොලිස් අධිකාරී චන්දන ගලප්පත්ති මහතාගේ සහභාගිත්වයෙන් පසුගියදා සිදුකෙරිණි.එහිදී පොලිස් වසමේ ක්‍රියාත්මක වෙමින් පවතින සිවිල් ආරක්ෂක කමිටුවල සක්‍රීය දායකත්වය පවත්වාගෙන යාම පිළිබඳව ස්ථානාධිපති පො.ප. මොහාන් ද සිල්වා මහතා ඇතුළු කාර්ය මණ්ඩලයේ සේවාව ජ්‍යෙෂ්ඨ පොලිස් අධිකාරීවරයාගේ ඇගයීමට ද ලක් විය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=r1403103</link>
    <topic>ලොරිය පැහැරගෙන යද්දී වෙලකට පෙරැළිලා</topic>
    <author>ඇල්පිටිය විශේෂ - ඩී. ජේ. විජේසිංහ</author>
    <content>ආයුධ රැගත් තිදෙනකු‍ ඉකුත් 8වැනි දින අලුයම 4.30ට පමණ ව්‍යාපාරික ලොරියක් කොල්ලකා පලායද්දී ලොරිය වෙලකට පෙරළී ඇත.ලොරිය ව්‍යාපාරිකයාගේ නිවෙසින් එළියට ගනිද්දී මග රැකසිටි කොල්ලකරුවන් රියැදුරුට පහරදී ලොරිය කොල්ලකා අනිත් අයද බිමට ඇදදමා යද්දී මෙසේ වෙලකට පෙරළී ඇත.ලොරිය පැහැරගෙන රත්කොටුවිල, යත්තොට මාර්ගයේ පාලු පාරක යමින් සිටිය දී රථය පාලනය කර ගත නොහැකිව වෙලට පෙරළී ඇත.පෙරළුණු ලොරියේ තිබූ රුපියල් එක්ලක්ෂ විසිහය දහසක් වටිනා චෙක්පත් සහ මුදල් ද රැගෙන පලාගිය සැකකරුවන් සොයා ඌරගස්මංහංදිය පොලිසිය පරීක්ෂණ පවත්වයි. මේ අතර සැකකරුවන් තිදෙනකු ම පැමිණි බව කියන යතුරු පැදියද පොලිසියට හමුවී ඇති අතර, එයද සොරකම් කරන ලද යතුරු පැදියක් බවට පොලිසියට තොරතුරු ලැබී ඇත..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=r1403104</link>
    <topic>බිබිල-මැදගම ගැමි කතුන් මතට එරෙහිව පෙළ ගැසී...</topic>
    <author>@ ඌව පළාත් සමූහ ප්‍රසන්න බණ්ඩාර</author>
    <content>ජාත්‍යන්තර කාන්තා දිනය නිමිති කරගනිමින් බිබිල මැදගම ගම්මාන රැසක ගැමි කාන්තාවන් එක් වී ප්‍රදේශයේ පවතින මත් උවදුරට විරෝධය ප්‍රකාශ කරමින් සාමකාමී විරෝධතා පාගමනක නිරත වූහ.නන්නපුරාව,මැදපිටිය,අයිවෙල,යල්කුඹුර,කොහුකුඹුර ඇතුළු ගම්මාන රැසකින් කාන්තාවෝ සියයක් පමණ මෙයට සහභාගී වූ අතර මත් උවදුරට විරෝධය ප්‍රකාශ කරමින් ලියා තිබූ බැනර් පෝස්ටර් අතතිව එම වැකි කියමින් අයිවෙල ගම්මානයේ සිට සේනාපතිය හරහා මැදපිටිය නීලගිරි රඡමහ විහාරයට පැමිණ විහාරාධිපති මිරිස්සවෙල චන්දිම හිමයෝ හමුවී මත් උවදුරට විසඳුමක් ලබා දෙන ලෙස ඉල්ලීමක් කළහ.සේනාපතිය ගම්මානයේ උග්‍රව පවතින පොල් රා ව්‍යාපාරයත් ගම්මානයේ තිබෙන රා අලෙවි මධ්‍යස්ථානයත් නිසා ගම්මානයම පරිහානියට පත්ව ඇති බවත්, සවස් කාලයේ කාන්තාවකට පාරේ යාමට නොහැකි තත්ත්වයක් උද්ගතව ඇති බවත් කාන්තාවෝ විහාරාධිප හිමියන්ට පැවැසූහ.විහාරාධිපති හිමියෝ මත් උවදුර තුරන් කිරීමට කටයුතු කිරීමට අදාළ ආයතනවලට දන්වන බව කීහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=r1403105</link>
    <topic>මහව අධ්‍යාපන කලාපයට මහින්දෝදය විද්‍යාගාර 17ක්</topic>
    <author>මහව සමූහ එස්. එම්. සිරිවර්ධන</author>
    <content>මුලු ලංකාව ආවරණයවන පරිදි ද්විතියික පාසල් අංගසම්පුර්ණයෙන් සංවර්ධනය කිරීමේ මහින්ද චින්තන ජාතික ප්‍රතිපත්තිමය වැඩපිළිවෙළට අනුව කුරුණෑගල දිස්ත්‍රික්කයේ මහව කලාප අධ්‍යාපන බල ප්‍රදේශය තුළ මහින්දෝදය විද්‍යාගාර 17ක් ඉදිකිරීමට කටයුතු කර ඇත.මෙයින් විද්‍යාගාර 10ක ඉදිකිරීම් සම්පුර්ණයෙන්ම අවසන් වී ඇති අතර ඉතිරි විද්‍යාගාර 7 මේ වන විට කඩිනමින් වැඩ නිමා වෙමින් පවතී. මේ වන විට රට පුරා මෙවැනි මහින්දෝදය විද්‍යාගාර 750ක් පමණ ඉදිකර අවසන් අතර ලෝක බැංකු ආධාර යටතේ අධ්‍යාපන අමාත්‍යාංශය මගින් මෙම ව්‍යාපෘතිය මෙහෙයවනු ලබයි.එක විද්‍යාගාරයක් ඉදිකිරීමට රුපියල් මිලියන නමයක් ද විද්‍යාගාරයට අවශ්‍ය උපකරණ හා යටිතල පහසුකම් සැපයීම සඳහා රුපියල් මිලියන හයක් ලෙස සම්පුර්ණ ආයෝජනය රුපියල් මිලියන 15ක් පමණ වේ. දිවයිනේ නැණසල මධ්‍යස්ථානවලට අමතරව ඉදිකෙරෙන මෙම මහින්දෝදය විද්‍යාගාර පරිගණක, භාෂා සහ ගණිත ආදී ක්ෂේත්‍රයන්වල අධ්‍යයන සඳහා පූර්ණ පහසුකම් සැපයේ. මෙම මහින්දෝදය විද්‍යාගාරයකින් ඒ අවට පෝෂිත පාසල් ගණනාවකට ප්‍රතිලාභ රැසක් හිමිවේ.මහව, අඹන්පොල, ගිරිබාව, ඇහැටුවැව, ගල්ගමුව සහ පොල්පිතිගම යන ප්‍රාදේශීය ලේකම් බල ප්‍රදේශ හයක් (6) ආවරණය වන පරිදි පිහිටුවා ඇති මහව කලාප අධ්‍යාපන බල ප්‍රදේශය කොට්ඨාස අධ්‍යාපන බලප්‍රදේශ හතරකින් ද සමන්විත වේ. පාසල් 184ක් පමණ ඇති මහව අධ්‍යාපන කලාපයේ ශිෂ්‍ය ශිෂ්‍යාවන්ගේ සංඛ්‍යාව 52000 පමණ අතර ගුරුවරු සංඛ්‍යාව 3580ක් පමණ වේ. මහව කලාපයේ ගුරු ශිෂ්‍ය අනුපාතය එකට දාහතරකි ( 1 : 14යි).</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=r1403106</link>
    <topic>මීගොඩ හෙටිටියාවත්ත ගම්මානයේ පවුල් 350ක් පානීය ජල ගැටලුවට විසැඳුම් ඉල්ලති</topic>
    <author>@ මංජුල හිරිපිටිය හෝමාගම සංචාරක</author>
    <content>මීගොඩ හෙටිටියාවත්ත ගම්මානයට වසර දෙකක කාලයක සිට පානීය ජලය නොමැති බව පවසමින් පසුගියදාකොළඹ අවිස්සාවෙල්ල හයිලෙවල් මාර්ගයට පැමිණි දහසකට අධික ජනතාවක් ‍පානීය ජලය ලබාදෙන ලෙස ඉල්ලා උද්ඝෝෂණයක් ආරමිභ කළහ'මෙහිදී අදහස් දැක්වු හෙටිටියාවත්ත සුභසාධක සමිතියේ සභාපති බන්දුල සිරිලාල් මහතා.හෙටිටියාවත්ත මෙම ගමිමානයේපවුල් තුන්සිය පනහක් පමණ සිටිනවා. එක්දහස් පන්සියයකට වැඩි ජනගහණයක් සිටිනවා. මෙම ගමිමානයට ජලය දීමට ලබාදුන් ප්‍රජා ජල ව්‍යාපෘතිය මෙ වන විට සමිපුර්ණයෙන් අසාර්ථක වී තිබෙනවා. ඇතැමුන් කියනවා සතියක් ඇතුළත වතුර ලබාදෙනවා කියලා.මෙ දිනවල ගමේතිබෙන පානීය ජල ප්‍රශ්ණයට පිළියමක් වශයෙන් මෙවර පළාත්සභාවට ඉදිරිපත් වී සිටින අපේක්ෂකයන් වතුර බවුසර් එවනවා. එය අප අගය කරනවා. අපට ත හැකි ඉක්මනින්ස්ථිර විස‍දුමක් කඩිනමින් ලබා දෙන්න.හෙටිටියාවත්ත බෞද්ධ මධ්‍යස්ථානාධිපති ගගුල්පිටියේ ගුණරතන හිමි, මෙම ගමිමානයේ තිබෙන්නේ පර්චස් පහේ හයේ කැබළි. මෙහි බොහෝ අය එදිනෙදා කුළි වැඩ කරලයි ජීවත් වෙන්නේ. පානිය ජලය ලබා ගැනීමට මෙම ගමෙ වැසියන් විශාල ගැටලුවක්. මෙම ගමට ඇති එකම පන්සල වන මෙම විහාරස්ථානයටද විධිමත් ජල පහසුකමක් නැහැ. මේ නිසා විහාරස්ථානයේ පින්කමක් පැවැත්විම පවා ඉතා අසීරුයි.. ගමිමානයේ ජනතාව අදාළ අංශ සහ වගකිවයුතු පුද්ගලයින් කොතරමි දැනුවත් කළත් පානීය ජලය ලබා දීමට කටයුතු නොකරන්නේ මන්දැයිඅපට විශාල ගැටලුවක්.එචි අජන්තා මහත්මිය, මෙම ගම්මානයේ තිබෙන ප්‍රජා ජල ව්‍යාපෘතියෙන් ගමිමානයේ සිටින පවුල් තුන්සිය පනහෙන් පවුල් සියයකට පමණයි පානීය ජලය ලබාදෙන්නේ. එම පවුල් සියයටත් මසකට දින හතරක් වැනි කාලයක් ජලය ලබාදෙනවා. එය ලබාදෙන්නෙත් දිනකට විනාඩි දහයක් විස්සක් පමණයි. ඉන්පසුව ජලය ලබාදෙන්නේ නැහැ. මේ නිසා එදිනෙදා කටයුතුකර ගැනීමට නොහැකි තත්වයක් උදාවෙලා.තුෂාර හේමන්ත - ලේකමි හෙටිටියාවත්ත ප්‍රජා ජල ව්‍යපෘතිය ප්‍රජා ජල ව්‍යපෘතියට ළිං දෙකක් තිබෙනවා. එම ළිං දෙකෙහිම වර්ෂාව අඩුකාලයට ජලය නැහැ. අපි ඉල්ලා සිටින්නේ හයිලෙවල් මාර්ගයේ යන ප්‍රධාන ජල මාර්ගයෙන් අප ගමිමානයටත් ජලය ලබාදෙන ලෙසයි. හයිලෙවල් මාර්ගයේ සිට අප ගමිමානයට ඇත්තේ කිලෝමිටර් භාගයක් වැනි කෙටි දුරක්. මෙම කෙටි දුරට ජලනළ එළා පානීය ජලය ලබාදෙන ‍මෙන් අපි අදාල අංශවලින් ඉල්ලා සිටිනවා.මීගොඩ ගොඩගම පනාගොඩ ප්‍රදේශය බාර ප්‍රාදේශීය සභා මන්ත්‍රී කමල් චන්දන මහතා, සුද්දගේ කාලයේ සිට කලටුවාව සහ ලබුගම සිට කොළඹට ජල සැපයුම් මාර්ගය පිහිටා ඇත්තේ මෙම ගමිමානය හරහායි. මෙම ගමිමානයේ කාලයක සිට පවතින ජල ප්‍රශ්නයට විසදුමක් ලෙස ප්‍රජා ජල ව්‍යාපෘතියක් ආරමිභ කළත් එය අසාර්ථකයි.එසේ වීමට හේතු රැසක් තිබෙනවා. පානීය ජලය නොමැති මෙවැනි ප්‍රදේශ වලට අදාළ අංශ ප්‍රමුඛතාවය දී පානීය ජලය ලබාදීමට කටයුතු කළයුතුයි. ප්‍රාදේශිය සභාවෙන් ජලය ලබාදීමට හැකියාවක් නැතත් සභාවෙන් වියයුතු වෙනත් සේවාවන් ලබා දී තිබෙනවා.ඉදිරි දිනවල මෙ පිළිබදව සාකචිඡාවක් පවත්වා කඩිනමින් විසදුමක් ලබාදීමට සභාව වශයෙන් අප මැදිහත් වෙනවා..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=r1403107</link>
    <topic>මුළු ලෝකයටම ආදර්ශයක් වන අයුරින් ඡන්ද පවත්වන්න ජනපතිට හැකිවුණා</topic>
    <author>කොච්චිකඩේ විශේෂ - ඩී. මිහිදුකුල</author>
    <content>මීගමුව එදා එක්සත් ජාතික පක්ෂ බලකොටුවක්. ඒ තත්ත්වය අද සම්පුර්ණයෙන් වෙනස් කරන්ඩ නිමල් ලාන්සා ඇතුළු ශ්‍රී ලංකා නිදහස් පාක්ෂිකයන්ට හැකි වෙලා තියනවා යැයි ආර්ථික සංවර්ධන ඇමැති බැසිල් රාජපක්ෂ මහතා කීවේය.ඒ මහතා එසේ කීවේ බස්නාහිර පළාත් සභා මැතිවරණයට එ.ජ. නිදහස් සන්ධානයෙන් තරඟ වදින නිමල් ලාන්සා, පෝල් පෙරේරා, එම්. එස්. එම්. සකවුල්ලා යන මහත්වරුන්ගේ ජය තහවුරු කිරීම සඳහා මීගමුව නගර සභාව ඉදිරිපිටදී පවත්වන ලද මහජන රැලියකදීය.එහිදී ඇමැතිවරයා මෙසේද කීය.මේ රටේ පැවැත්වුණු ලොකුම රාජ්‍ය උත්සවය තමයි පොදු රාජ්‍ය මණ්ඩල නායක සමුළුව . ඒකේ මුල් උත්සවය තිබුණේ නෙළුම් පොකුණ මහින්ද රාජපක්ෂ රඟහලේ, මේකේ අත්‍යවශ්‍ය වෙනස් කිරීම් වගයක් එහි සංවිධායක මණ්ඩලය එංගලන්තයෙන් ඇවිල්ලා කරන්ඩ කිව්වා. ජනාධිපතිතුමා එම කාර්යය මට පැවරුවා.මට එම වැඩය හිතුවාටත් හොඳින් කරන්ඩ පුළුවන් වුණේ තමුන්නාන්සේලාගේ හිටපු අමාත්‍ය නිමල් ලාන්සා මහතා නිසා බව මට කියන්ඩ පුළුවන්. ඒ වගේම අපේ ආර්ථික කටයුතු අමාත්‍යාංශය මේ දිස්ත්‍රික්කයට වගේම පිට දිස්ත්‍රික්කවලත් කටයුතු කරද්දී අපි හැම තිස්සේම ගම්පහින් පොඩි අත් හදා බැලීමක් කළා.ඒ සෑම අත්හදා බැලීමක්ම කිරීමට භාර කළේ නිමල් ලාන්සා මහතාටයි. එම නිසා අපිට එම සෑම සංවර්ධන කාර්යයක්ම හිතුවාටත් වඩා හොඳට කිරීමට පුළුවන් වුණා. එබැවින් මේ තැනට නිමල් ලාන්සා මහතාව පත් කළ මීගමුව ජනතාවට විශේෂ ස්තූතියක් කිරීමට කැමැතියි.2005 දී ප්‍රාදේශීය සභාවක පළාත් සභාවක පාර්ලිමේන්තු ඡන්දයක ජනාධිපති ඡන්දයකවත් අපේක්ෂකයකු වෙලා ජීවත් වන්නට අයිතිය තිබුණාද? අපේ හිටපු ජනාධිපතිතුමිය අනූනමයෙන් බේරුණේ, පාර්ලිමේන්තු අපේක්ෂකයන් කීදෙනෙක් ඝාතනය කළාද.මේ වගේ රැස්වීමක් අහන්ඩ තිබුණාද, ජනතාව අද වගේ අපට අඩි 3ක් ඉදිරියෙන් නෙවේ හිටියේ. අඩි 40ක් ඉදිරියෙන් හිටලයි රැස්වීමකට සහභාගි වුණේ. අපි ලෝකෙටම ආදර්ශවත් පිළි‍ෙවලට ඡන්ද පවත්වලා ඡන්ද ගණන් කරලා මුළු ලෝකෙටම ආදර්ශයක් පෙන්වපු කෙනෙක් තමා මහින්ද රාජපක්ෂ ජනාධිපති තුමා.</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=s1403105</link>
    <topic>ආසියානු ක්‍රිකට් ශූරයන්ට ජනපති සුබපතයි</topic>
    <author>මහින්ද අලුත්ගෙදර</author>
    <content>ශ්‍රී ලංකා නාමය ජාත්‍යන්තරය තුළ ප්‍රචලිත කරමින් ආසියානු ක්‍රිකට් කුසලානය දිනාගත් ක්‍රිකට් විරුවන්ට ජනාධිපති මහින්ද රාජපක්ෂ මහතා සිය සුබපැතුම් එක්කරයි.බංග්ලාදේශයේ මීර්පූර්හි දී පෙරේදා (8) පැවැති අවසන් මහා තරගයෙන් පාකිස්තානය පරාජයට පත්කර ශූරතාව හිමිකර ගත් ශ්‍රී ලංකා ක්‍රිකට් කණ්ඩායමට ජනාධිපති මහින්ද රාජපක්ෂ මහතා දුරකතනයෙන් සම්බන්ධ වෙමින් සිය සුබපැතුම් පිරිනැමීය. ශ්‍රී ලංකාව, පාකිස්තානය, ඉන්දියාව, බංග්ලාදේශය සහ ඇෆ්ගනිස්ථානය අතර පැවැති ආසියානු කුසලාන ක්‍රිකට් තරගාවලියේ එකම අපරාජිත කණ්ඩායම වශයෙන් ශ්‍රී ලංකාව අවසන් මහා තරගයට පිවිසි අතර එහිදී පාකිස්තානු කණ්ඩායම පරාජයට පත් කරමින් කඩුළු පහක විශිෂ්ට ජයග්‍රහණයක් ලබාගැනීමට සමත් වූහ.මුලින් පන්දුවට පහර දුන් පාකිස්ථාන කණ්ඩායම සිය පන්දු ඕවර 50 අවසානයේ කඩුළු 5 ක් දැවී ලකුණු 260 ක් රැස්කළ අතර ඊට පිළිතුරු වශයෙන් ශ්‍රී ලංකා කණ්ඩායම තවත් පන්දු 22 ක් ඉතිරිව තිබිය දී ජයග්‍රාහී සීමාව පසුකර යන්නට සමත් වූහ..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=s1403106</link>
    <topic>ආසියානු කුසලානය දිනාගත් ක්‍රිකට් විරුවන්ට මඟ දෙපස ජනතා හරසර</topic>
    <author>ප්‍රින්ස් ගුණසේකර</author>
    <content>ආසියානු කුසලානය දිනාගත් ක්‍රීඩකයෝ දහස් සංඛ්‍යාත ක්‍රීඩා ලෝලින්ගේ හරසර මැදින් ශ්‍රී ලංකා ක්‍රිකට් ආයතනය වෙත පැමිණියහ.කටුනායක බණ්ඩාරනායක ගුවන් තොටුවලට ඊයේ පස්වරු 3.45ට පමණ පැමිණි ශ්‍රී ලංකා ක්‍රිකට් පිල අධිවේගී මාර්ගය ඔස්සේ පෑලියගොඩ මංසන්ධියට පැමිණි අතර එතැන් සිට විවෘත බස්රියක නැගී දිනාගත් කුසලානය ප්‍රදර්ශනය කරමින් ක්‍රිකට් ආයතනය වෙත ගමන් ගත්තේය.ශ්‍රී ලංකා ක්‍රීඩකයෝ පැමිණෙන මඟ දෙපස රැස්ව සිටි ක්‍රීඩාලෝලීන් සිංහ ධජ ලෙළදවමින්, රතිඤ්ඤා දල්වා ප්‍රීති ඝෝෂා කරන්නට විය.ශ්‍රී ලංකා ක්‍රිකට් ආයතනය අභියසදී ක්‍රීඩා ඇමැති මහින්දානන්ද අලුත්ගමගේ, ක්‍රිකට් සභාපති ජයන්ත ධර්මදාස, ලේකම් නිශාන්ත රණතුංග මහත්වරුන් ඇතුලු නිලධාරිහු ශ්‍රී ලංකා ක්‍රිකට් ක්‍රීඩකයෝ උණුසුම් ලෙස පිළිගත්හ.ක්‍රිකට් ආයතනය අභියස විශාල ක්‍රීඩාලෝලීන් පිරිසක් රැස්ව සිටි අතර ක්‍රිකට් විරුවන් දැක ලබාගැනීමට උත්සහ ගැනීමේදී සුළු තදබදයක් ද ඇතිවුණි. පාසල් වයසේ පසුවු ක්‍රිකට් ක්‍රීඩකයන් පිරිසක් ක්‍රිකට් පිති ඔසවාගෙන ආසියානු ක්‍රිකට් ශූරයන්ට ප්‍රණාමය පුද කරන්නට විය. අනතුරුව පැවැති මාධ්‍ය හමුවේදී ශ්‍රී ලංකා ක්‍රිකට් නායක ඇන්ජලෝ මැතිව්ස් සඳහන් කළේ මෙවැනි හැඟීම්බර මෙන්ම උසස් ගෞරවයක් තම කණ්ඩායම අපේක්ෂා නොකල බවයි. ශ්‍රී ලංකාවේ ක්‍රිකට් ලෝලීන් ක්‍රීඩකයන්ට දක්වන බැදීම හා ජයග්‍රහණයේදී ලබන සතුට ශ්‍රී ලංකාවට පැමිණීමෙන් අනතුරුව තමා ඇතුලු කණ්ඩායම අත්විඳි බව මැතිව්ස් පැවැසීය.“අපි ප්‍රධාන තරගාවලි කිහිපයකදීම අවසන් තරගවල පැරදුණා. ඒ නිසා තරගයට පෙර ක්‍රීඩක රැස්වීමේදී අපි කථා කළේ කුසලානය ශ්‍රී ලංකාව ගෙනයන සැලසුම් ගැනයි. බංග්ලාදේශයේදී පසුගිය සති හයක කාලයක් අපි ඉතා හොඳින් ක්‍රීඩා කළා. ඒ නිසා ක්‍රීඩකයන්ගේ මානසික තත්ත්වයත් ඉතා උසස් මට්ටමක තිබුණේ. පාකිස්තානු කණ්ඩායම හොඳ ටීම් එකක්. අෆ්රිඩි ගැන ගොඩක් අය කථා කළාට අපිට නම් එයත් තවත් කෙනෙක් පමණයි. අපි කළේ පාකිස්තානු කණ්ඩායමේ සියළු ක්‍රීඩකයන් නිරීක්ෂණය කොට අවශ්‍ය දේ කිරීමයි” මැතිව්ස් පැවැසීය.අවසන් තරගයේදී ශ්‍රී ලංකා පිලට මහේල ජයවර්ධන, කුමාර් සංගක්කාර හා ලසිත් මාලිංග යන ජ්‍යෙෂ්ඨයන් තිදෙනාගේ සහයට අමතරව සිටි සියලු නවකයන් ඉතා හොඳින් ක්‍රීඩා කළ බවද ශ්‍රී ලංකා ක්‍රිකට් නායකයා පැවැසීය.ඉදිරියේ එන විස්සයි 20 ලෝක කුසලාන තරගාවලියට මේ ජයග්‍රහණය කෙසේ ඉවහල් වේදැයි මාධ්‍යවේදියකු නැඟු ප්‍රශ්නයට පිළිතුරු දුන් මැතිව්ස් පැවැසුවේ විස්සයි 20 හා එක්දින ක්‍රිකට් වෙනස් තරග රටාවන් බවයි. “කණ්ඩායමක් ලෙස බංග්ලාදේශ තණතිලිවල අපි හොඳින් ක්‍රීඩා කළා. අපිට දැන් ඒ තණතිලි හුරුයි. නමුත් විස්සයි 20 ලෝක කුසලානය ලේසියට ගන්න බැ. ලෝකයේ හොඳම කණ්ඩායම් ඒ තරගාවලියට එනවා. ලඟ එන විස්සයි 20 ලෝක කුසලාන ක්‍රිකට් තරගාවලිය මුල සිටම අලුතින් පටන් ගත යුතුයි කියා මා සිතනවා” ඇන්ජලෝ මැතිව්ස් සඳහන් කළේය..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=s1403107</link>
    <topic>ක්ලිෆර්ඩ් කුසලාන රගර් ශූරතාව නාවිකයෝ අත්කර ගනිති</topic>
    <author>ෆවුස් මොහොමඩ්</author>
    <content>කණ්ඩායම් හැඟීමෙන් හා එකමුතුභාවයෙන් යුතුව තරග කිරීමේ ප්‍රතිඵලය පෙන්වා දුන් රෝහිත රාජපක්ෂගේ නායකත්වයෙන් යුතු නාවික හමුදා රගර් කණ්ඩායම ඊයේ රාත්‍රී කොළඹ තුරඟ තරග පිටියේ දී හැව්ලොක්ස් කණ්ඩායමට එරෙහිව ලකුණු 27-22ක ජයක් වාර්තා කරමින් ක්ලිෆර්ඩ් කුසලානය පළමුවරට දිනා ගත්තේය.තරගය නැරැඹීමට ජනාධිපති මහින්ද රාජපක්ෂ මහතා ද එක්ව සිටි අතර ත්‍යාග ප්‍රදානෝත්සවය පැවැතියේ ජනාධිපතිවරයාගේ ප්‍රධානත්වයෙනි. එම අවස්ථාවට ජනාධිපති ආර්යාව ශිරන්ති රාජපක්ෂ මැතිනිය, ක්‍රීඩා ඇමැති මහින්දානන්ද අලුත්ගමගේ, ශ්‍රී ලංකා රගර් සංගමයේ සභාපති අසංග සෙනෙවිරත්න, ක්ලිෆර්ඩ් කුසලාන තරගාවලියට අනුග්‍රාහකත්වය සැපයූ ඩයලොග් සමාගමේ ප්‍රධාන විධායක නිලධාරී ආචාර්ය හාන්ස් විජේසූරිය මහත්වරු ඇතුළු ආරාධිත අමුත්තන් රැසක් එක්වූහ.ජනාධිපති ආර්යාව ශිරන්ති රාජපක්ෂ මැතිනියගේ ප්‍රධානත්වයෙන් ආරම්භ වූ මේ තරගයේ පළමු භාගයේ දී ලකුණු 19-3ක් ලෙස පෙරමුණ ගැනීමට සමත්වූයේ හැව්ලොක්ස් කණ්ඩායමය. තරගය නිමාවීමට මිනිත්තු 15ක් ඉතිරිව තිබියදී ද ලකුණු 22-6ක් ලෙසත් පෙරමුණේ රැඳී සිටියේ හැව්ලොක්ස් පිලය. එහෙත් දැඩි අධිෂ්ඨානශීලී තරග රටාවකට පිවිසි නාවික හමුදා පිල අවසන් මිනිත්තු 15දී ක්‍රීඩා කළ ආකාරය ක්‍රීඩාලෝලීන්ගේ සිත්වලින් කලෙකට අමතක නොවන්නකි. නරඹන්නන් විමතියට පත් කරමින් ගෝල් ත්‍රිත්වයක් වාර්තා කළ නාවිකයෝ අවසන් මිනිත්තු 15දී තරගයේ ජයග්‍රහණය හැව්ලොක්ස් කණ්ඩායමෙන් උදුරා ගත්හ.අවසන් මොහොතේ දී හැව්ලොක්ස් ක්‍රීඩකයන්ගේ දුර්වල පන්දු යොමුකිරීමකින් ප්‍රයෝජනය ගත් නාවික හමුදා පිලේ සාලිය හඳපාන්ගොඩ තැබූ විශිෂ්ඨ උත්සාහක දිනුම නාවික හමුදා පිලේ ජයග්‍රහණය තහවුරු කළේය.තරගය නිමාවූයේ නාවික හමුදා පිල ගෝල් 3ක් සහ දඬුවම් පහර දෙකක් එල්ල කිරීමෙනි. හැව්ලොක්ස් පිලට රැස් කරගත හැකිවූයේ ගෝල් 2ක්, උත්සාහක දිනුමක් හා දඬුවම් පහරක් පමණි.නාවික හමුදා රගර් ක්‍රීඩා ඉතිහාසයට නව පරිච්ඡේදයක් එක්වූ මේ තරගයේ දී සාලිය හඳපාන්ගොඩ උත්සාහක දිනුම් දෙකක් වාර්තා කළ අතර ලී කීගල් එක් උත්සාහක දිනුමක් වාර්තා කළේය. එම උත්සාහක දිනුම් තුනම සාර්ථක ලෙස ගෝල බවට පත්කිරීමට නුවන් හෙට්ටිආරච්චි සමත්විය. නාවික හමුදා පිල වෙනුවෙන් දඬුවම් පහර දෙකක් ද එල්ල කළ හෙට්ටිආරච්චි තරගාවලියේ වීරයා සම්මානය දිනා ගත්තේය. ජයග්‍රාහී නාවික හමුදා පිලට පාර්ලිමේන්තු මන්ත්‍රී නාමල් රාජපක්ෂ සහ හිටපු නායක යෝෂිත රාජපක්ෂ මහත්වරු ද ක්‍රීඩා කළහ. එක්සත් අරාබි එමීර් රාජ්‍යයේ මධ්‍යස්ථ තරග තීරක මාක් ජැක්සන්ගේ සාර්ථක විනිශ්වය තරගය පුරාම කැපී පෙනුණි. පසුගියදා නිමාවට පත්වූ අන්තර් සමාජ ඩයලොග් ලීග් රගර් ශූරතාව දිනා ගනු ලැබුවේ ද නාවික හමුදා කණ්ඩායම විසිනි..</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>10</day>
    </date>
    <link>http://www.dinamina.lk/2014/03/10/_art.asp?fn=s1403101</link>
    <topic>ආසියානු කුසලානය පස්වැනි වරටත් ශ්‍රී ලංකාවට</topic>
    <author/>
    <content>ලසිත් මාලිංගගේ විස්මිත පන්දු යැවීමත්, ළහිරු තිරිමාන්නගේ සුපිරි පිතිහරඹයත් හේතුවෙන් ආසියානු කුසලාන තරගමාලාවේ අවසන් තරගයෙන් පාකිස්තානය කඩුලු 5කින් පරාජය කළ ශ්‍රී ලංකාව පස්වැනි වරටත් ආසියානු කුසලානය අත්කර ගැනීමට පෙරේදා සමත්විය. බංග්ලාදේශයේ ඩකා නුවර පැවැති ආසියානු කුසලාන දිවාරාත්‍රී අවසන් මහා තරගයේ පළමුව පන්දුවට පහරදුන් පාකිස්තානය ලබාදුන් ලකුණු 261ක ඉලක්කය හඹාගිය ශ්‍රී ලංකාවට ආරම්භ පිතිකරු ලෙස කටයුතු කරමින් තිරිමාන්න ලබාදුන් දායකත්වය ජාත්‍යන්තර තරග විචාරකයන්ගේ නොමඳ පැසසුමට ලක්විය.සිය එක්දින තරග දිවියේ තුන්වැනි ශතකය ලෙස ලකුණු 101ක් රැස් කරමින් ශ්‍රී ලංකාවට පස්වැනි වරටත් ආසියාවේ ක්‍රිකට් ශූරයන් ලෙස කිරුළ පැළඳීමේ ජයමාවත විවර කිරීමට ඔහු සමත්විය. මෙවර තරගමාලාවේ පාකිස්තානය සමග පැවැති පළමු තරගයේ දී ද විශිෂ්ඨ ශතකයක් රැස් කළ තිරිමාන්න තරගාවලියේ වීරයා ලෙස නම් කෙරිණි.තිරිමාන්න සමග ශ්‍රී ලංකා ඉනිම ආරම්භ කළ කුසල් ජනිත් පෙරේරා ලකුණු 42කට දවාගත් සයිඩ් අජ්මාල් අනතුරුව පිටියට පැමිණි සුපිරි පිතිකරු කුමාර් සංගක්කාර ද ආ විගස කඩුල්ල මුවාකිරීමේ වරදට හසුකර ගත්තේ තරගයේ වාසිය සිය කණ්ඩායම දෙසට හරවමිනි. එහෙත් තිරිමාන්න සමග එක්වූ මහේල ජයවර්ධන තුන්වැනි කඩුල්ලට ලකුණු 156ක අගනා සම්බන්ධතාවක් ‍ගොඩනැගීම කැපී පෙනුණි. තරගමාලාව පුරාම අසාර්ථක වූ මහේල සිය වගකීම සාර්ථකව ඉටුකරමින් ලකුණු 75ක් රැස් කළේය. එහෙත් ඔහු ලකුණු 36ක් ලබා සිටියදී ෂහීඩ් අෆ්රිඩිගේ පන්දුවකට දුන් උඩපන්දුව කඩුලු රකින උමාර් අක්මාල් වෙතින් ගිලිහිණි.පළමුව පන්දුවට පහරදුන් පාකිස්තානයේ මුල්පෙළේ පිතිකරුවන් තිදෙනා මුළු ලකුණු සංඛ්‍යාව 18ක් වනවිට නැවත ක්‍රීඩාගාරයට හරවා යැවීමට මාලිංග සමත්විය. ඔහුගේ අභියෝගාත්මක පන්දු යැවීම හමුවේ අසරණ වූ ආරම්භක පිතිකරුවන් වන ෂර්ජීල් කාන් (8) සහ අහමඩ් ශෙහ්සාඩ් (5) සමග මොහම්මඩ් හෆීස් (3) ඉක්මනින්ම දැවීයාමෙන් දැඩි පසුබෑමකට ලක්වූ පාකිස්තාන ඉනිම ගොඩනැගුවේ ෆවාඩ් අලාම් සහ නායක මිස්බා උල් හක්ය. සාර්ථක පිතිහරඹයක නිරතවූ ෆවාඩ් නොදැවී ලකුණු 114ක් රැස් කළ අතර නායක මිස්බා ලකුණු 65ක් ලබා ගත්තේය.දෙදෙනා එක්ව සිවුවැනි කඩුල්ලට ලකුණු 122ක සම්බන්ධතාවක් ගොඩනැගූහ. එහෙත් ඉනිම මැද දී මාලිංග නැවත පන්දු යැවීමට නායක මැතිව්ස් තීරණය කළ අතර එහි ප්‍රතිඵල නෙලා ගනිමින් මිස්බා දවාලීමට මාලිංග සමත්විය. මිස්බාගේ දැවීයාමෙන් පසුව පිටියට පැමිණි උමාර් අක්මාල් වේගවත් පිතිහරඹයක නිරතවෙමින් පන්දු 42කදී ලකුණු 59ක් රැස් කළේය. දෙදෙනා අතර පස්වැනි කඩුල්ලේ සම්බන්ධතාව ලකුණු 115ක් විය. පාකිස්තාන ඉනිමේ බිඳ වැටුණු කඩුලු පහම දවාගත් මාලිංග තරග‍යේ වීරයා සම්මානය දිනා ගත්තේය. මෙවර තරගමාලාවේ දී මාලිංග ඉනිමක කඩුලු 5ක් දවාලූ දෙවැනි අවස්ථාව මෙය විය.ශ්‍රී ලංකාව මීට පෙර 1986, 1997, 2004 සහ 2008 වසරවලදී ආසියානු කුසලානය හිමිකර ගත්තේය.පාකිස්තානය – 260/5 (ඕවර 50) ෆවාඩ් අලාම් නොදැවී 114, මිස්බා උල් හක් 65, උමාර් අක්මාල් 59 (ලසිත් මාලිංග 56/5)ශ්‍රී ලංකාව – 261/5(ඕවර 46.2) ළහිරු තිරිමාන්න 101, මහේල ජයවර්ධන 75, කුසල් ජනිත් ‍පෙ‍රේරා 42 (සයිඩ් අජ්මාල් 26/3).</content>
  </post></root>