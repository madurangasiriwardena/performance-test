<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=af1110029</link>
    <topic>ජීවන ගීතයේ මහ ගත් කතුවරිය</topic>
    <author>හිටපු සංස්කෘතික සහකාර අධ්‍යක්ෂ ආචාර්ය සිරි නිස්සංක පෙරේරා</author>
    <content>කලාකීර්ති අයිලීන් සිරිවර්ධන මහත්මිය සාහිත්‍ය අම්බරයෙහි හා බෞද්ධ දර්ශනයෙහි පිරිපුන් දැනුමක් පිළිබිඹු කරන ළමා මනස, තරුණ පෙළ හා වැඩිහිටි සමාජය පිළිබඳව ද දැනුම් සම්භාරයකින් පෝෂණය ලබා සිටි ලේඛිකාවකි. එතුමිය සිසු මනස හැඩගැස්වීම, පාසල් පරිපාලනය ආදි කාර්යයන් පිළිබඳව ද මනා පරිචයක් ලබා සිටියාය.ඇය නවකතා, කෙටිකතා, බෞද්ධ කථා, පරිවර්තන කථා හැරුණු විට දිවියේ සැදෑ සමයෙහි ලියා නිම කරන ලද “ජීවන ගීතය” නම් චරිත කථාව එළිදැක්වුණු උත්සව අවස්ථාවට සහභාගි වීමට මට ද පිළිවන් විය. උත්සවය පැවැත්වුණේ මහාචාර්ය එදිරිවීර සරත්චන්ද්‍ර මහතාගේ කෝට්ටේ පිහිටි නිවසෙහිය. සභා ගැබෙහි මුලසුන හෙබවූයේ මහාචාර්ය කාලෝ ෆොන්සේකා මහතාය.මුලසුනේ දේශනය පැවැත්වූ මහාචාර්ය කාලෝ ෆොන්සේකා, සිරිවර්ධන මැතිනියගේ විවිධ සාහිත්‍ය කුසලතා, ශාස්ත්‍රීය හා ආගමික සේවාව, පාසල් පරිපාලනයෙහි දැක්වූ දක්ෂතා ඇතුළුව ඇගේ සමාජ මෙහෙවර විස්තර කර සිටියේය. එතුමිය නුගේගොඩ සමුද්‍රදේවි බාලිකා හා බම්බලපිටිය විශාඛා විදුහල්වල විදුහල්පති ධූර හොබවන කාල පරිච්ඡේදයන්හිදී කරන ලද සේවය ඇගැයීමට ලක් කළේය.අයිලීන් සිරිවර්ධනගේ “ජීවන ගීතය” ඇයගේ මුළුමහත් ජීවිත කාලයම අළලා ලියන ලද නවකථාවක් බඳු ග්‍රන්ථයකි. මේ ග්‍රන්ථය ලියා ඇති බස සරලය. ජීවන ගීතය කෘතිය එක හුස්මට කියවා අවසන් කිරීමට ආශාවක් උපදින ස්වරූපයේ ග්‍රන්ථයකි. ඇගේ දිවියෙහි ළාබාල වයසෙහි ලැබු අත්දැකීම් පවා එලෙසම සිතේ සනිටුහන් වී තිබීම පුදුම එළවන සුලුය.උසස් යයි සම්මත පවුලක, අධිෂ්ඨානශීලී තරුණයකු වූ ඩී. බී. අයි. පී. එස්. සිරිවර්ධන මහතාගේ ආදරය දිනා ගැනීමට ඇය වාසනාවන්ත වූවාය. උගතකු, දේශයට හිතකාමී අභිමානවත් පරිපාලකයකු තම ස්වාමි පුරුෂයා බවට පත්කරගැනීමට ඇය වාසනාවන්ත වූවාය. ගල්කිස්ස ශාන්ත තෝමස් විද්‍යාලයෙන් අධ්‍යාපනය ලබා සරසවියේදී ඉංගී‍්‍රසි - ගී‍්‍රක් - ලතින් යන භාෂාවන්හි පරතෙරට පැමිණි එතුමන් බටහිර සාහිත්‍ය ග්‍රන්ථ පරිවර්තනයෙහි ද නිරත විය. ටික කලක් එතුමන් කොළඹ විශ්වවිද්‍යාලයේ කථිකාචාර්යවරයකු ලෙස ද කටයුතු කර ඇත. සිවිල් සේවා විභාග සාමාර්ථයෙන් පසු හෙතෙම රාජ්‍ය සේවයට පිවිසියේය.“ජීවන ගීතය” යනු අයිලීන් හා ඩී. බී. අයි. තරුණ දෙපළගේ පේ‍්‍රම වෘත්තාන්තය පිළිබඳ වූ තොරතුරු සිද්ධීන් විග්‍රහ කෙරෙන කතාන්තරයක කොටසක් ලෙස ද සැලකිය හැක. එහි ආරම්භය බාධක මැදින් ගලාගිය අතර, විවාහ දිවියෙන් අනතුරුව ස්ථාවර දිවි ගමනක රසාලිප්ත තොරතුරු විග්‍රහ කැරේ.ඩී. බී. අයි. මහතාගේ චරිතාවලිය පිළිබඳ අගනා තොරතුරු රැසක් මේ කෘතියේ විග්‍රහ වේ. එතුමන් හැම විටම හිතට එකඟව අවංකව කටයුතු කළ, වංචනික බව සිය චරිතාවලියෙන්ම පිටමං කළ ආදර්ශවත් ශ්‍රේෂ්ඨ මිනිසෙකි. ග්‍රන්ථයෙහි 108 පිටුවෙහි සඳහන් පරිදි ඕනෑම දේකට ශුභ මොහොත, හෙවත් ශුභ නැකත වන්නේ පහසු වේලාව බව හෙතෙම සඳහන් කොට ඇත. සිත පිරිසිදුව පවත්නා හැම මොහොතකම පවත්නේ ශුභ මොහොත යයි, බුදුන් වහන්සේ වදාළෙ යයි ද පවසා ඇත. ඊර්ෂ්‍යාව, වෛරය, මානය එතුමන්ගේ සිතෙහි නොපිහිටියේය. බුදුන් වහන්සේ කෙරෙහි එතුමන්ගේ සිත්හි පැවතියේ අද්විතීය ගෞරවයකි. භක්තියකි. බුදුන් වහන්සේ කෙරෙහි විශ්වාසවන්තව ගෞරව දැක්වූ අයට ඔහු බුහුමන් දක්වා ඇත. පංචශීලය පිළිපදින අප කෙරෙහි දෙවියන් පවා භක්තිමත්ව කටයුතු කරන බව බෞද්ධ සාහිත්‍යයේ සඳහන් වන්නකි.ජීවන ගීතය කෘතියෙහි සිරිවර්ධන මහතා, අයිලීන් මහත්මිය, ඉන්ද්‍රානි සිසුවිය සමඟින් දඹදිව් තලයෙහි බුද්ධගයා, ශ්‍රාවස්ති, කුසිනාරා, ලුම්බිණිය, ශ්‍රී මහා බෝධිය පිහිටි ස්ථානය ආදි බෞද්ධ පූජනීය ස්ථාන, බුද්ධාලම්භන පී‍්‍රතියෙන් හා භක්තියෙන් වන්දනාමාන කළ බැව් සඳහන් වේ. (පිටු 145 සිට)අයිලීන් සිරිවර්ධන මහත්මිය ලියූ “අහසින් පොළවට” නම්වූ නවකථාව මුද්‍රණය වූයේ එතුමිය නුගේගොඩ සමුද්‍රදේවි බාලිකා විදුහල්පතිනියව සිටියදීය. ලෙස්ටර් ජේම්ස් පීරිස් මහතා එය චිත්‍රපටයට නැඟීය. මෙය චිත්‍රපටයක් ලෙස නිෂ්පාදනය වන අවස්ථාවේදී අප රට කීර්තිමත් නිළියක වූ රුක්මණි දේවි, විජය කුමාරතුංග, ටෝනි රණසිංහ, ශාන්ති ලේඛා, වසන්ති චතුරානි, අජිත් ජිනදාස, ගීතා කුමාරසිංහ, තලතා ගුණසේකර, ඩී. ආර්. නානායක්කාර යන රංගන ශිල්පීහු රඟපෑමෙන් ඊට සහභාගි වූහ. චිත්‍රපටය නිෂ්පාදනය කරනු ලැබුවේ යූ. ඩබ්ලිව්. සුමතිපාල මහතා හා මිලිනා සුමතිපාල මහත්මියයි.“කයිරෝ ජාත්‍යන්තර චිත්‍රපට උලෙළ” සඳහා “White Flowers for the dead” නමින් ජීවන ගීතය පිටු 104, ඉංගී‍්‍රසි උප ශීර්ෂ සමඟින් තුන්වන ලෝකයේ චිත්‍රපට ලෙස හැඳින්වූ රටවල චිත්‍රපටයක් ලෙස ලෙස්ටර් ජේම්ස් පීරිස් සූරීන් ඉදිරිපත් කළ “අහසින් පොළවට” නම්වූ මේ චිත්‍රපටයට (AKNATION AWARD) “ඇක්නටවු ජාත්‍යන්තර සම්මානය” හිමි විය. ලංකාවේ ජනාධිපති සරසවි සම්මාන උලෙළේදී හොඳම චිත්‍රපටය ආදි සම්මාන රාශියක් මේ චිත්‍රපටයට හිමි වී ඇත. එහි අතුරු ප්‍රතිඵලය වූයේ “අයිලීන් සිරිවර්ධන නම් වූ ගත් කතුවරිය” ප්‍රසිද්ධියට පත්වීමය.“අහසින් පොළවට” නවකථාවෙන් පසු “වෙරළින් සයුරට”, “කතරින් එතෙරට”, “ක්ෂේම භූමි” සහ තවත් නවකථා රාශියක් ද, ග්‍රන්ථ පරිවර්තන රාශියක් ද එළි දැක්වීය. සිංහල - ඉංගී‍්‍රසි යන භාෂා දෙකින්ම එතුමි කරන ලද සේවය වෙනුවෙන් 1989 දී ජනාධිපති කලා කීර්ති සම්මානය ද, 1998 දී ඉංගී‍්‍රසි කාව්‍ය සඳහා රාජ්‍ය සම්මානය ද, සහශ්‍ර සම්මාන හා ජාත්‍යන්තර සම්මාන කිහිපයක් ද ලැබුණ ද ඒ සියල්ල අතුරින් එතුමිය උසස්ම සම්මානය ලෙස සලකන්නේ 1984 දී ඩී. ආර්. විජයවර්ධන මැතිතුමා නමින් ලැබුණ සම්මානයයි. කතුවරිය විසින් ලියන ලද “ක්ෂේම භූමි 1 කොටස” විජය ධර්ම ශ්‍රී අතින් චිත්‍රපටයකට නැඟුණි.දම්පියස ධර්ම සාකච්ඡා පංතියක ආරම්භය (ජීවන ගීතය පිටු 277 - 280)ත්‍රිපිටකය, ජාතක කථා, ධම්මපදය හා පාලි භාෂාව පිළිබඳ සුවිශේෂ දැනුමින් හෙබි අයිලීන් සිරිවර්ධන මහත්මිය ඇගේ ජ්‍යෙෂ්ඨ සිසුවියන් රැසකගේ අභිලාෂය පරිදි පසුගිය වසර දහයක කාලයක් පුරා බෞද්ධ දර්ශනය පිළිබඳ සාකච්ඡා පැවැත්වූවාය.අයිලීන් සිරිවර්ධන මහත්මිය වසර හැටක් තරම් තමන්ගේ රාජකාරි කාලයෙහි ලංකාව පුරා විද්වත් සිසුවියන් දහස් ගණනාවක් බිහි කළාය. ඔවුනතර වෛද්‍යවරුන්, ඉංජිනේරුවන්, විද්‍යා කලා උපාධිධාරීන්, විශ්වවිද්‍යාල කථිකාචාර්යවරුන්, මහාචාර්යවරුන්, විද්වතුන්, පරිපාලන නිලධාරීන්, ගුරුවරුන්, විදුහල්පතිවරුන්, අධ්‍යාපන බලධාරීන්, ලේඛකයන්, කලාකරුවන් පිළිබඳව විශේෂයෙන් සඳහන් කළ හැක.අයිලීන් සිරිවර්ධන මහත්මිය සමීපව ඇසුරු කරන බොහෝ සිසුවියන් අතරින් පහත නම් සඳහන් අය නම් වශයෙන් සඳහන් නොකළහොත් එය අඩුවක් ලෙස මම සලකමි. ඒ අය අතර ග්‍රන්ථ කර්තෘ හා ප්‍රවීණ ලේඛිකා සමන්මලී පද්මකුමාර, ජයන්ති පෙරේරා (විශ්වවිද්‍යාලයේ හිටපු ජ්‍යෙෂ්ඨ කථිකාචාර්ය), පී. කේ. එස්. සුභෝදිනි (තැපැල් අමාත්‍යාංශයේ, වත්මන් ජ්‍යෙෂ්ඨ සහකාර ලේකම්), වෛද්‍ය හිමාලි නවරත්න, ලලිතා සරත්චන්ද්‍ර, මානෙල් අලහේන්ද්‍ර (ඩී. එස්. සේනානායක විද්‍යාලයේ හිටපු ආචාරිනි), ඉන්දිරා අල්විස් (මියුසියස් විද්‍යාලයේ ආචාරිනි), කාන්ති පෙරේරා (ජපානයේ ෆුකෝකාවේ සංචාරය කළ 5 ශිෂ්‍යත්වධාරීන් භාර ආචාරිනි), දීප්ති පෙරේරා (සමුද්‍රදේවි විද්‍යාලයේ ක්‍රියාකාරී ආදි ශිෂ්‍යා)අහසින් පොළොවට (නවකථා), වෙරළෙන් සයුරට (නවකථා), කතරින් එතරට (නවකථා) බලන් හරිමි කඩතුරාව ධ් (නවකථා), බලන් හරිමි කඩතුරාව ධ්ධ් (නවකථා), බලන් හරිමි කඩතුරාව ධ්ධ්ධ් (නවකථා), ක්ෂේම භූමි I (නවකථා), ක්ෂේම භූමි II (නවකථා), තරණය (ක්ෂේම භූමි III) (නවකථා), ජිනාදරී (නවකථා), නව යොවුන් මැහැලිය (කෙටිකථා), කවටයා සහ තවත් රෝම කථා (පරිවර්තන), විසිවන සියවසේ කෙටිකථා (පරිවර්තන), පලායාම සහ තවත් රෝම කථා (පරිවර්තන), ප්‍රපාතය (පරිවර්තන), ඉකේදා කවියා හා ඔහුගේ නිර්මාණ (පරිවර්තන), තහනම් වස්තුව (පරිවර්තන), නිසල මොහොත (අනුවර්තන), මං මුළා වී පාර සෙව්වෙමි (කාව්‍ය),The Heart Awakened (බෞද්ධ ලිපි), Whit Flowers for the Dead (නවකථා), On Perilous Seas (නවකථා), Another Dawn Was Breaking (නවකථා), Realisation (කාව්‍ය), Crossing Over  (කෙටිකථා), Stirring Moments in the life of Buddha (කාව්‍ය) ඇය රචනා කළ නිර්මාණයන්ය.හිටපු සංස්කෘතික සහකාර අධ්‍යක්ෂ ආචාර්ය සිරි නිස්සංක පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=af11100210</link>
    <topic>මයිකල් ජැක්සන් මැරුණේ නිර්වින්දන බෙහෙත් නිසාද?</topic>
    <author>දයා .ඩී.ෆොන්සේකා</author>
    <content>මීට වසර දෙකකට පෙරාතුව එනම් 2009 ජූනි 25 දින රාත්‍රි ලොස්ඇන්ජලීස් නගරයේ තමන් කුලියට ගත් ඒ මහා මන්දිරයේ දී මයිකල් ජැක්සන් නම් වූ ගායකයා මියගියේ ඔහුට ඇලුම් කළ සුවහසක් රසිකයන් සොවින් හඬවමිනි.එහෙත් ඔහුගේ මරණය අබිරහසක් විය. නිදිපෙති වැඩියෙන් බී ඔහු මියගිය බවට ප්‍රකාශ වුවද එහි සියදිවි නසාගැනීමකට වැඩි එහා දෙයක් තිබිය යුතු බව ආරක්ෂක අංශවල පරික්ෂණවලදී හෙළිවිය.පරීක්ෂණ කළ රහස් පරීක්ෂකයන් මයිකල් ජැක්සන්ගේ පෞද්ගලික වෛද්‍යවරයා වූ දොස්තර කොන්රඩ් මරේ අත්අඩංගුවට ගත්තේ සියලු දෙනාම මවිතයට පත්කරමිනි.ජැක්සන් ගේ මරණය සිදුවී වසර දෙකක් ගතවුවද පොලීසිය දොස්තර මරේට එරෙහි නඩු විභාගය පවත්වාගෙන ගියේය. ඔහුට එරෙහි චෝදනාව වූයේ නොසැලකිලිමත්කම නිසා නිසි වෛද්‍ය උපදෙස් නොපිළිපැදීමෙන් ඕනෑකමින්ම මිනිස් ඝාතනයක් සිදුකිරීමයි. ඔහු ජැක්සන්ගේ සෞඛ්‍ය තත්ත්වය ගැන කිසිදු සැලකිල්ලක් දක්වා නැති බවට පොලිසිය පැමිණිල්ලෙන් කියා සිටියේය.දොස්තර කොන්රඩ් මරේට ජැක්සන් සිය පෞද්ගලික වෛද්‍යවරයා ලෙස මසකට ඇමෙරිකානු ඩොලර් 150000ක් ගෙවීය. එය අතිවිශාල මුදලකි. ඒ සඳහා දොස්තර මරේ විසින් දවසේ පැය 24ම මයිකල් ජැක්සන් ගේ සෞඛ්‍ය තත්ත්වය පරීක්ෂා කිරීම හා උපදෙස් හා ඖෂධ දීම කළ යුතු විය. මයිකල් ජැක්සන්ගේ මරණ පරීක්ෂණය සිදු කළ ලොස්ඇන්ජලීස් හි මරණ පරීක්ෂකයා ගේ වාර්තාව අනුව වයස අවුරුදු 50ක් වයසැති ඔහු මියගොස් ඇත්තේ නිද්‍රාජනක ඖෂධ අධි මාත්‍රාවක් ශරීරගතවීමෙනි. රාත්තල් 136ක් බර අඩි 5 අඟල් 9ක් උස් වූ ඔහු මිය යන විට නිරීගී තත්ත්වයෙන් පසුවූ බව ඒ වාර්තාව තවදුරටත් සඳහන් කරයි. ඔහුගේ හදවත ශක්තිමත්ය. එහි නහරගත මේද නොතිබිණ. ඔහුගේ වකුගඩු හා අනිකුත් අවයව සාමාන්‍ය තත්ත්වයෙන් තිබිණ. ඒ හැර ජැක්සන්ගේ කශේරුකාවේ පහළ කොටසේ අතේ ඇඟිලිවල හා කකුලේ පහළ නහර මඳක් සිහින් වීම පමණක් දක්නට ලැබිණ.කෙසේ වෙතත් ඔහුගේ මේ රෝග ලක්ෂණ හදිසි හෘදයාබාධයකින් මරණයට පත්වන්න හේතු නොවන බව කියන මරණ පරීක්ෂණ වාර්තාව කියා ඇත.ජැක්සන්ගේ මරණ පරීක්ෂණ වාර්තාව බැලූ කැලිෆෝනියා සරසවියේ නිර්වින්දන දෙපාර්තමේන්තුවේ අධිපති දොස්තර සීට් කීන් කියා සිටින්නේ ද ඔහුට හෘදයාබාධයක් වැලඳීමට හේතු නොමැති බවය.මයිකල් ජැක්සන් යනු නින්ද නොයෑමේ රෝගයෙන් පෙළුණු අයෙකි. ඔහුට ඒ සඳහා ඖෂධ නියම කළේ වෛද්‍ය මරේ ය. උසාවි වාර්තා අනුව දොස්තර මරේ මයිකල් ජැක්සන්ට නින්ද යාම සඳහා නිද්‍රාජනක ඖෂධයක් වන Propofol නම් ඖෂධය හා තවත් නිද්‍රාජනක ඖෂධ දෙකක් ගන්නට නියම කොට ඇත. Propofol නම් ඖෂධය සාමාන්‍යයෙන් භාවිතා කරන්නේ ශල්‍යාගාරවල නිර්වින්දන කටයුතු සඳහාය. ඒ ඖෂධය නිසා හුස්ම ගැනීමේ අපහසුතා ඇතිවිය හැකි බැවින් එය රෝගියාට දුන් පසුව නිරන්තර සැලකිල්ලෙන් සිටිය යුතුය. දොස්තර මරේ පොලීසියට පවසා ඇත්තේ එම බෙහෙත මයිකල් ජැක්සන්ට දුන් පසුව තමා නාන කාමරයට ගිය බවත්ය. එමෙන්ම ඔහුගේ දුරකතන වාර්තා අනුව ඔහු ඒ වේලාව ඇතුළත විනාඩි 47ක් දුරකතනයේ ද රැඳී සිට ඇත. මෙයින් පොලීසිය තර්ක කරන්නේ දොස්තර මරේ තම වගකීම හා රාජකාරිය පැහැර හැර ඇති බවයි. එම බෙහෙත දුන් පසු ජැක්සන් ගැන අවධානයෙන් පසුවීම ඔහුගේ යුතුකම වන්නේය.මේ අනුව පොලිසිය කෙළින්ම දොස්තර මරේ වෙත ඇඟිල්ල දිගු කරමින් සිටී.මයිකල් ජැක්සන් ගායකයාගේ වෛද්‍යවරයාව සිටි 58 හැවිරිදි දොස්තර කොන්රඩ් මරේ වසර දෙකක් පුරා අත්අඩංගුවේ පසුවන්නේ මේ සැකය නිසාය. දැන් ඒ සැකය තහවුරු වී ඇත.එහෙත් මේ මිනීමැරුම් චෝදනාව දොස්තර මරේ මුළුමනින්ම ප්‍රතික්ෂේප කරයි. මසකට ඩොලර් 150000ක කොන්ත්‍රාත්තුවක් අස්සන් කොට තිබියදීත් තම සේවාදායකයා ගැන සැලකිලිමත් නොවීමේ චෝදනාව ද ඔහු ප්‍රතික්ෂේප කරයි. දොස්තර මරේ ගේනීතිඥවරයා තර්ක කරන්නේ මේ නිදි බෙහෙත් වැඩි ප්‍රමාණය මරේගේ අනුදැනුමකින් තොරව ජැක්සන් විසින්ම ගන්නට ඇති බවයි. ඔහුට දොස්තර මරේ මේ බෙහෙත නියම කරන්ට පෙර ඔහු හයදෙනකුට නින්ද යාම සඳහා දිය හැකි ප්‍රමාණයට ඹ්ධපඥලඥනචථ නම් නිදි බෙහෙත් පෙති ගිල දමා තිබූ බව ද නීතිඥවරයා හෙළි කරයි.දොස්තර කොන්රඩ් මරේඑඩ් චෙර්නොෆ් නම් නීතිඥයා තර්ක කරන්නේ දොස්තර මරේ බෙහෙත් නියම කොට කාමරයෙන් පිට වනවිටත් මයිකල් ජැක්සන් ඔහු මරණයට පත්කළ හැකි තරම් නිදි පෙති ගිල දමා තිබුණු බවයි. එමෙන්ම දොස්තර මරේ තමන්ට අවශ්‍ය තරමට නිද්‍රාජනක ඖෂධ නොදෙන බවට මයිකල් ජැක්සන් කේන්තියෙන් සිටි බව ද ඒ නිසාම ඔහු තමා හිතුමතේට නිද්‍රාජනක ඖෂධ ගත් බවට ද නීතිඥවරයා තර්ක කරයි.”බෙහෙත් ගත් විගසම ඔහු මියගියා. ඔහුට ඇසිපිය ගහන්නවත් ලැබුණේ නැහැ” නීතිඥවරයා උසාවියේ දී කියා ඇත. මරණ පරීක්ෂකවරයා විසින් මයිකල් ජැක්සන් මියගියේ ඒජභබඥ ර්‍ථපධනධටධත ධ්දබධයඪජචබඪධද හෙවත් ර්‍ථපධනධටධත නම් නිදි බෙහෙත තියුණු ලෙස වැඩියෙන් ගැනීම නිසා බව ප්‍රකාශ කළේ නීතිඥවරයාගේ මේ ප්‍රකාශයට අනතුරුවය.මයිකල් ජැක්සන් මියයන්නට දින 80කට පෙර දොස්තර මරේ නිද්‍රාජනක ඖෂධ ගැලුම් හතරක් ඇනවුම් කළ බවට ද උසාවියට තොරතුරු ලැබී ඇත.නියෝජ්‍ය දිස්ත්‍රික් නීතිපති ඩේවිඩ් වොල්ගී‍්‍රන් ජූරියට සුදු රෙද්දකින් ඔතා තිබූ ජැක්සන්ගේ මිනියේ දර්ශන ඇතුළත් පින්තූර පෙන්වීය. ඒ සමඟම මරණයට කලින් දින ජැක්සන් පුහුණුවීමේ යෙදෙන දර්ශන ඇතුළත් පින්තූරයක් ද විශාල කර පෙන්වීය.මේ පින්තූර දෙක ගන්නා කාලය අතරතුරදී මොකද වුණේ. මයිකල් ජැක්සන්ගේ පෞද්ගලික වෛද්‍යවරයා වන ඔහු දැන හෝ නොදැන ජැක්සන් මරණය සිදුකර තියෙනවා. නීතිපතිවරයා කීය.”මයිකල් ජැක්සන් ඔහුගේ ජීවිතය බාරදී තිබෙන්නේ මෙවන් මිනිසකුට ද? නීතිපතිවරයා උසාවියේ දී තර්ක කළේය.”මයිකල් ගේ ශරීරයේ තිබූ ර්‍ථපධනධටධත ප්‍රමාණය කෙනෙකු ශල්‍යකර්මයකට භාජනය කරන්නට දිය යුතු පමණ ප්‍රමාණයක්.උසාවියේ දී මයිකල් ජැක්සන් මියයන්නට මාසයකට පමණ පෙර එනම් 2009 මැයි 10 දින ඉදිරි සංචාරයේ දී තමා ගේ සැලසුම් පිළිබඳ ඔහු කළ කී දෑ පටිගත කළ දර්ශනයක් පෙන්වීය.“මේක මායාවක් වගේ මට මිනිසුන්ට තියන්න ඕන. මං තමයි ලෝකෙ ඉන්න ශ්‍රේෂ්ඨතම විනෝදය සපයන්නා කියල මං මේ සල්ලි උපයන්නේ මිලියන ගණන් දරුවන් වෙනුවෙන් දරුවන්ගෙ රෝහල් හදන්න. ලෝකයෙ ලොකුම රෝහල මයිකල් ජැක්සන්ගේ ළමා රෝහලවේවි.”මේ පටිගත කළ වීඩියෝ දර්ශන නැරඹූ දොස්තර මරේ කඳුළු සලන්නට විය. ඊට යාර කීපයකට එහායින් සිටියේ ජැක්සන්ගේ මව පියා හා සහෝදර සහෝදරියන්ය.එය නැරඹූ ජැක්සන්ගේ නැඟණිය ලයෝටා කීයේ “මට කෑගහන්න හිතෙනවා” කියාය.”හරියටම මොකක්ද සිද්ධ වුණේ කියල දන්නේ මරේ විතරයි. වෙන කවුරුත් මෙතන හිටියෙ නැහැ”කෙසේ වෙතත් ජැක්සන් පුහුණු වූ නව ගීත යළිත් ගැයුණේ නැත. කාටත් නොදන්වා ඔහු නොඑන ගමන් ගියේ රහස් සියල්ල සඟවා තබමිනි.ඇත්තටම එදා රාත්‍රි සිදුවුණේ කුමක්ද?එදින 2009 ජූනි 25 දින උදෑසන 11.51ට මරේ සිය පෙම්වතිය යැයි සැලකිය හැකි ටෙක්සාස් හි වේටර්වරියක වූ සේඩ් ඇන්ඩින්ට දුරකථනයෙන් ඇමතීය.ඇන්ඩින් මෙනවියට මෙහා කොණේ කලබලයක් ඇසිණි. එවිට දොස්තර මරේ ඇයට ඇහුම්කන් දීම නතර කළේය. නියෝජ්‍ය නීතිපති එල්ග්‍රින් මහතා කියන්නේ ඒ තම රෝගියාගේ හුස්ම ගැනීම නතර වූ බව දොස්තර මරේ දැනගත් මොහොත විය හැකි බවය. දහවල් 12.12ට දොස්තර මරේ මයිකල් ගේ සහායක වූ අමීර් විලියම්ස්ට කතාකළේය. “වහාම මෙහාට එන්න මයිකල්ගේ තත්ත්වය හොඳ නැහැ” ඔහු කීය.විලියම්ස් මහතා වහා ජැක්සන් ගේ ආරක්ෂකයා වූ ඇල්බටෝ අල්වාරේස්ට කතාකොට වහාම මයිකල් ගේ නිදන කාමරයට යන ලෙස කීය.අල්වාරේස් මහතා මයිකල් ගේ කාමරයට එද්දී දොස්තර මරේ මයිකල්ව දෑතේ හොවාගෙන කෘත්‍රිම ස්වසනය දෙන අයුරු දක්නට ලැබිණ. ඔහු අල්වාරේස්ට ද එසේ කරන ලෙස උපදෙස් දුන්නේය. ඉන්පසු ඔහු යළිත් අල්වාරේස්ට කීයේ 911 හදිසි අනතුරු ඒකකට කතාකරන ලෙසයි. එම ඇමතුම දෙනු ලැබුවේ පස්වරු 12.20ටය.ඉන්පසුව ජැක්සන්ගේ නිවසට පැමිණ හදිසි අනතුරු ඒකකයේ දොස්තරවරුන්ට දැනගන්නට ලැබුණේ ගායකයාගේ නාඩි වැඩ නොකරන බවය. ඔවුන් හදිසි ප්‍රතිකාර කළ ද රෝගියා 2.20ට මරණයට පත්වූ බව වාර්තා පෙන්වමින් නියෝජ්‍ය නීතිපති වොල්ග්‍රින් පෙන්වා දුන්නේය.පසුව දොස්තර පොලිසියට කියා තිබුණේ තමා ජැක්සන් ගේ තත්ත්වය අධ්‍යයනය කරමින් සිට නාන කාමරයට ගිය අතර ආපසු එනවිට ජැක්සන් හුස්ම නොගන්නා බව දුටු තමා බිය වූ බවය. කෙසේ වෙතත් ජැක්සන්ට ඔහුගේ මරණය සිදුවන විට දොස්තර මරේ ගෙන් කිසිදු වෛද්‍ය ප්‍රතිකාරයක් නොලද බව නීතිපතිවරයා තහවුරු කර කියා සිටියේය.දොස්තර මරේ ජැක්සන්ට මුණගැසී ඇත්තේ 2006 දී ලාස්වේගාස් හි දීය. එහිදී දෙදෙනා මිතුරු වූ අතර ජැක්සන් තමාගේ වෛද්‍යවරයා ලෙස කටයුතු කරන ලෙස ඔහුගෙන් ඉල්ලා සිටියේය. මුලදී ඔහු වසරකට ඩොලර් මිලියන 5ක වැටුපක් ඉල්ලා සිටිය ද පසුව එය මසකට ඩොලර් එක් ලක්ෂ පනස් දාහක් ලෙස පොරොන්දු වුවද කිසි දිනක කොන්ත්‍රාත්තුවක් අස්සන් කළේ නැත.ලාස්වේගාස් හී වෛද්‍ය වෘත්තිය අත්හල දොස්තර මරේ ඉන්පසු ජැක්සන් ළඟ සේවයට පත්විය.ඉන්පසු දොස්තර මරේ ර්‍ථපධනධටධත නම් නිද්‍රාජනක ඖෂධය විශාල වශයෙන් ගෙන්වා තිබිණ. ජැක්සන් මියයාමට දින 80කට පෙර මරේ ර්‍ථපධනධටධත මිලිග්‍රෑම් 155.000ක් ඇනවුම් කර ඇති බව නඩු විභාගයේ දී හෙළිවිය. ඔහු ජැක්සන්ට දිනකට ඒ ඖෂධය මිලිග්‍රෑම් 25 බැගින් දුන් බව උසාවියේ දී පිළිගත්තේය.දොස්තර මරේ සතියකට දින හයක් හෙවත් රාත්‍රි හයක් ජැක්සන්ගේ නින්ද නොයාමේ රෝගයට බෙහෙත් දෙමින් ජැක්සන් සමඟ ගතකොට ඇති බව නඩු විභාගයේ දී හෙළි වූ තවත් කරුණකි.එහෙත් විත්ති පක්ෂය තර්ක කළේ මරේ ජැක්සන්ට නියම කළ බෙහෙත්වලට අමතරව ජැක්සන් ද හිතුවක්කාර ලෙස Lorazepam නම් නිද්‍රාජනක ඖෂධය ද මිලිග්‍රෑම් 8ක් මියයන විට පැය 8කට පෙර ගෙන ඇති බවයි. කෙසේ වෙතත් මේ ලොව සසල කළ මරණයට හේතුවී ඇත්තේ සිය මානසික අසහනය දුරුකරවා නිදි සුව ලැබීමට ගායකයා ගත් නිද්‍රාජනක ඖෂධ වැඩිවීම නම් පැහැදිලිය. එහෙත් නඩු විභාගයේදී සිදු කෙරෙන්නේ මේ බෙහෙත් ජැක්සන්ගේ වෛද්‍යවරයා විසින් දුන්නාද නැද්ද යන්නයි.තවම නඩු විභාගය අවසන්ව නැති බැවින් වරදකරු කවුදැයි කිව නොහැක. මහා පොප් ගායක මයිකල් ජැක්සන්ගේ මරණය ඕනෑකමින් ම සිදුකරන ලද්දක් ද නැතහොත් අත්වරදක් ද යන්න එහිදී තීරණය කරනු ඇත.දයා .ඩී.ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=af11100211</link>
    <topic>අඹ කඩන්න ගහට නැග්ගාට මට ගැහුවා</topic>
    <author>ටෙක්ලා පද්මිණී කාරියවසම්</author>
    <content>ඉකිබිඳීන රැඳවුම් කඳවුරමව්වරුන්ට දරුවන් තරම් වටිනා සම්පතක් ඇද්ද? හැම අම්මා කෙනෙක් ම කියන්නේ තමන් ජීවත් වෙන්නේ තම දරුවන් වෙනුවෙන් ම බවයි. ඒත් අම්මලා ගැන නොසලකා හරින දරුවෝ කොපමණ ඉන්නවද මේ ලෝකේ. ඒ වගේ ම අම්මලා වෙනුවෙන් ම ජීවිතය දෙන දරුවොත් ඉන්නවා.වාසනා ගේ කතාව ඇහුවහම මට හිතාගන්න අමාරු වුණා අම්මලාට දරුවො ද දරුවන්ට අම්මල ද වැඩියෙන් ම වටින්නෙ කියලා. වාසනා මට මුණ ගැහෙන කොට ඈ මුමුණමින් සිටියා. ඇයට පාලිකාව අඬ ගැසුවේ අධ්‍යාපන කාර්යයන් පවරන්න. ඒත් ඈ හඬමින් ඉවතට ගියා.“එයා හරිම මුරණ්ඩුයි. හිටිය ළමා නිවාසෙදි ගස් නඟිනවා කියලා උසාවියෙන් මෙහෙට එවලා තියෙන්නෙ. මෙහේ ගස් නැහැනේ. “රැඳවුම් නිවසේ පාලිකාව වත්ත පුරා ඇති රූස්ස අඹ කොස් පොල් කොහොඹ ආදි වූ ගස් දෙස බලමින් සිනාසෙමින් මා හා පැවසීය. මුරණ්ඩු කෙල්ල ඉකි බිඳිමින් හඬයි. ඇගේ වයස අවුරුදු දොළහක් පමණ ඇතැයි මම සිතුවෙමි. අව පැහැ ගැන්වුණු පිරිසුදු කමිසයකින් හා රතු දුඹුරු සායකින් සැරැසී සිටී. ඇයි කාල වර්ණය. පියකරු ය. සිනා සෙනවිට සොඳුරු ය. යොවුන් වියේ චමත්කාරය ද පීඩාවට පත්වීමෙන් ලද වෙහෙස ද කෝපය ද ඇගේ මුහුණෙහි අපූරුවට ලියැවී තිබිණි.හැඬීම කෝපවීම රැඳවුම් නිවසෙහි දරුවන් තමන් වෙත අවධානය දිනාගැනීම උදෙසා යොදනු ලබන උපක්‍රමයි. අනෙක පලායෑමයි. පලායෑමට ද ඔවුහු සූක්ෂ්ම ලෙස ක්‍රියාත්මක වෙති. මේ දරුවන් මෙතරම් කපටි වූයේ කෙසේ ද යන්න පිළිබඳව මම බොහෝ විට සිතමි. රැඳවුම් නිවහනේ දැරියන් දෙදෙනෙකු ඉදිරිපත් ව වාසනා අස්වසා ලන්නට උත්සාහ ගනී. ඈ තව තවත් හඬයි.ඇය හඬවීමේ ප්‍රීතිමත් කාර්යයට මම ඉදිරිපත් වීමි. ‘අයියෝ ඔහොම ද අඬන්නේ හයියෙන් කෑ ගහලා කඳුළු එන්න අඬන්න ඕන. ඈ මදෙස හිස ඔසවා බැලුවා ය. මම ඇගේ සුරතින් අල්ලා ගෙන තණ පළසට ගොස් හිඳ ගතිමි. “දැන් අඬන්න.” ඇයට අණ කළෙමි. ඈ සිනාසුණා ය.“මට මෙහෙ ඉන්න බැහැ. මම මෙහෙන් යනවා. මම එන කොට අරගෙන ආව ඇඳුම් සබන් පවුඩර් ඔක්කොම මෙහේ අක්කලා උස්සලා. මං එනකොට ගෙනාව දේවල් ඔක්කොම මැඩම් පොතක ලියාගත්තා. ඒත් දැන් ඒ එකක්වත් නැහැ. මැඩම්ට කීවහම හොයාගන්න අඳුනගන්න පුළුවන් ද ඇහුවා. මට මතක නැහැ. මම යනවා මම තව ටිකකින් පැනලා යනවා.”ඈ දිගටම කියවා ගෙන ගියා ය.“ඔයා පැනලා යන්න එපා. මම යනකොට ඔයාව වෑන් එකේ එක්ක ගිහින් අතරමං වෙන්න දාන්නම්.එතකොට හරිනේ, එතකොට ඔයා අතරමං වෙයි. මම කීවෙමි.දෑස් අයා මදෙස බලා සිටි ඇය “ඔයා හරි එක් කෙනෙක් නේ. මට නම් අතරමං වෙන්න බැහැ” යි කීවා ය.“අපේ ගෙදර හිටියේ ආච්චියි මායි විතරයි. ආච්චි දවසක් මට ගැහුවා. මං ඊට පස්සේ අම්මා හොයාගෙන අම්මා ඉන්න ගෙදරට ගියා. අම්මා වැඩට ගිහින්. ඉතිං මොනවා කරන්නද ඊට පස්සේ මම තාත්තාගේ අම්මාගේ ගෙදර ගියා. තාත්තා ආච්චි මාව එයා ළඟ තියා ගන්න බැහැ කියලා. පොලිසියට කියලා මාව මෙහෙට දැම්මා. ළමා නිවාසේ මිස් උසාවියේ දී කීවා මම ගස් නඟිනවා කියලා ඊට පස්සේ මෙහේ දැම්මා. මාව මෙහෙට දැම්මේ ගස් නඟිනවට නෙමෙයි. ළමා නිවාසෙදි මට ගහන නිසා. මේ බලන්න මට ගහලා මේවා දැන් හොඳයි.” ඇය තැලුම් පහරවල් පෙන්වූවා ය.මෙහෙම ගුටි කන්න ඔයා කළ වැරැද්ද මොකක්ද?“මම මොකුත් කළේ නැහැ. අඹ කඩන්න ගහට නැග්ගා විතරයි.”“අනේ පොඩි දරුවෝ. ඒක වරදක් ද නැද්ද කියලා මම නම් දන්නෙ නැහැ, උදුම්බරා දේවියටත් කුසගිනි නිවාගන්න දිවුල් ගහකට නඟින්න වුණා. ගස් නැඟලා පුරුදු නැති නිසා ඈට ගහෙන් බහින්න බැරි වුණා. ඒ නිසා ඇයට රාජ මහේෂිකාවක් වෙන්න පුළුවන් වුණා. උදුම්බරා වාසානාවන්තයි. ඔයාට ගහෙන් බහින්නත් පුළුවන්. ඔයා උත්සාහවන්තයි. ඇත්තම කියනවා නම් ඔයා උදුම්බරා දේවියටත් වඩා දක්ෂයි. මම නම් හිතන්නෙ කොමළ පා ඇඟිලි කියලා ළපටි අත්වලින් එල්ලිලා කෙල්ලො ගස් නඟින්න ඉගෙන ගන්න එක හොඳයි. හැබැයි පරෙස්සමෙන් අතක් පයක් ඇද වුණොත් කෙල්ල ගෙ ලස්සන නැතිව යනවා.ඉතිං අම්මා ආච්චි ගැහුවේ මොකද? මම තේ හැදුවේ නැහැ කියලා.”එතකොට ඔයාගේ වයස?එතකොටත් දොළහයි. ඔළුව කැක්කුම හැදිලා මම නිදාගෙන හිටියේ. අර එහා ගෙදර ඉන්න සුදු ගේ අම්මා මට කැටෙන් සල්ලි අරගෙන පැනඩෝල් දෙකක් කඩෙන් ගෙනැල්ලා දුන්නා. ඒක බීලා තමයි මම නිදා ගත්තේ. ආච්චි වැඩට ගිහින් ඇවිත් බාත් රූම් එකේ ඉඳගෙන තමයි මට තේ හදන්න කීවේ. එයා දන්නෙ නැහැ මට ඔලුව කැක්කුම හැදිලා කියලා එයා එනකොට තේ හදලා නැති නිසා මට කෝටුවක් අරන් ගැහුවා. මම ආච්චිට නොකියා අම්මාගෙ ගෙදර ගියා.ඉතිං ඇයි ඔයා අම්මගෙ ගෙදර ඉන්නෙ නැත්තෙ?අම්මා ඉන්නෙ වෙන තාත්තා කෙනෙක්ගෙ ගෙදර. ඒ තාත්තා දෙමළ මම යනකොට ඒ තාත්තත් හිටියෙ නැහැ. ඒ නිසයි මම අපේ ඇත්ත තාත්තගේ අම්ම ගේ ගෙදර ගියේ. එහේ මගේ ම අයියා ඉන්නවා. තාත්තා අම්මා එයාට හරියට ගහනවා. බාප්පයි සීයයි එයා ට ආදරෙයි. බාප්පා මට ගහනවා. එයා මට ආදරේ නැහැ. මට ආදරේ අම්මා ආච්චි විතරයි.මුරණ්ඩු කෙල්ල ගිරවියක් සේ කියවා ගෙන යන්නී ය. මම අසා සිටියෙමි.එතකොට ඔයාගේ තාත්තා?“ඇත්ත තාත්ත ද? එයා ඉන්නේ තාත්තා අම්මා ගෙ ගෙදර එයාට පිස්සු.”“බොරු කියන්න එපා.” මම ඇයට තරවටු කළෙමි. ඈ බියපත් දෑසින් මදෙස බැලුවා ය.“න් නෑ ඇත්ත එයාට පිස්සු අපේ තාත්තා ඉස්සර කොටන් පැටෙව්වා. ඒක එයාගේ රස්සාව. දවසක් තාත්තා පොල් ගහකට නැග්ගහම වැටිලා. ඊට පස්සේ තාත්තාට පිස්සු.ඔයයි අයියයි විතර ද පවුලේ.“නැහැ. නංගියි මල්ලියි ඉන්නවා. ඒ දෙන්නා අනික් තාත්තාගේ ගෙදර අම්මත් එක්ක ඉන්නේ. ඒ දෙන්නත් මගේ ඇත්ත තාත්තගේ ළමයි.”ඇයි අනිත් තාත්තා කෙනෙක් ඉන්නේ ඔයාගේ තාත්තට පිස්සු නිසා ද?නැහැ. අපේ තාත්තා ඉස්සරෝම දවස්වල හොඳට හිටියා. ඒත් හරියට අපේ අම්මට ගැහුවා. ඒ දවස්වල අපි ගිහින් කැලේ හැංගිලා ඉන්නවා. අයියයි නංගියි මල්ලියි මායි හරිම බයයි. තාත්තා අම්මට ගහනවට. අපි හවසට කැලේ ට ගියහම ආයේ උදේට තමයි ගෙදර එන්නේ අම්මා අපිව තුරුලු කරගෙන කැලේ හැංගිලා ඉන්නවා.දවසක් අනිත් තාත්තා ඇවිත් අම්මට මොනවද කීවලු. ළමයි ඔක්කොම එක්ක එන්නත් කීවලු. අම්මා ඒත් ගියේ නෑලු. අපේ තාත්තා ගෙන් හුඟක් ම කරදර නිසා. ඒ පාර ගිහින්. ඒ තාත්තා හොඳයි. ඒත් මාව අම්ම ආච්චිගේ ගෙදර නවත්තලා අයියා තාත්තා අම්මගේ ගෙදර නවත්තලා තමයි අම්මා ගියේ. නංගියි මල්ලියි තාමත් අම්ම එක්ක අනිත් තාත්තගේ ගෙදර ඉන්නේ. ඒ තාත්තා දෙමළ නිසා මාමලා කැමති වෙලා නැහැ. අනිත් තාත්තත් වැඩ කරන්නේ අපේ අම්මා ආච්චි වැඩට යන්නේ ස්ටෝරුවෙ. ඒ නිසා අපේ අම්මා ආච්චි අනිත් තාත්තා එක්ක යාලුයි. මාවත් ඉඳ හිට එහේ යවනවා.අම්මා ගිහින් ටික කාලෙකට පස්සේ තමයි අපේ ඇත්ත තාත්තා පොල්ගහෙන් වැටිලා පිස්සු හැදුණේ. ඒක ආරංචි වුණහම අම්මා ආපහු අපේ ගෙදර ආවා. නංගියි මල්ලියි එක්ක. තාත්තට බෙහෙත් කළා. තාත්තට කෑම උයලා දුන්නා. හැබැයි අනිත් තාත්තා ආවේ නැහැ. එතකොට අපි හැමෝ ම අම්මා ගාවට වෙලා හිටියා.දවසක් අපේ මාමලා ඇවිත් අපේ අම්මට ගහලා ගහලා ලාම්පු තෙල් දාලා ගිනි තිව්වා. අම්මා පිච්චෙන කොට අම්ම ආච්චියි මමයි වතුර කළේ අම්මගේ ඇඟට දාලා ගින්දර නිව්වා. අම්මගේ මූණයි බෙල්ලයි කකුල් ඔක්කොම පිච්චුණා. අම්මා ඉස්පිරිතාලේ ගෙනිහින් බෙහෙත් දුන්නා. ගෙදර ආවහම තෙල් ගෑවා. දැන් අම්මට හොඳයි. ඊට පස්සේ අපේ අනිත් තාත්තා ඇවිත් අපේ අම්මවයි නංගිවයි මල්ලිවයි එයාගේ ගෙදර එක්ක ගියා. ඊට පස්සේ ආයෙත් මම අම්මා ආච්චිගේ ගෙදර නැවතුණා. අයියා තාත්තා අම්මගේ ගෙදර ගියා. දැන් මම මෙහේ.දිග කතාව හනික කියා දැමූ කෙල්ල සිනාසුණා ය. දරුවෝ දුකට ද සිනා සෙති. ඔවුන් ගේ දුක බලා අපි සිනාසෙමු ද? ඔවුන් ගේ දුක නිවා දමමු ද? අප සිතිය යුතු කාලය එළඹ තිබේ. තාත්තා අම්මා යන සරල ඥාති පදවලින් හඳුන්වන ඥාතිත්වය ප්‍රකාශ කිරීමට මේ දරුවෝ කොච්චර වෙහෙස විය යුතු ද? බොහෝ දරුවන් පිරිසකට සිටින්නේ ‘තාත්තා’ හෝ ‘අම්මා’ පමණි. ඒත් මේ දරුවන්ට ‘ඇත්ත තාත්තා’ කෙනෙක් මෙන් ම ‘අනෙක් තාත්තා’ කෙනෙක් ද සිටිති. මෙසේ වූයේ ඇයි. ඉදිරියටත් මෙසේ විය යුතු ද?දරුවෝ පීඩාවට පත් කරනු ලබන්නේ එකම අයුරිනි. ආදරය සෙනෙහස අහිමිව රැකවරණය අහිමිව සමාජය හා ගැටෙන දරුවන්ගේ ප්‍රමාණය ඉහළ යමින් තිබේ. මේ අනාගතයේ තවත් ව්‍යසනයක පෙර ලකුණු ය.මේ දරුවන්ගේ අධ්‍යාපනය නිවාසය හෝ රැඳවුම මාරුවන වාරයක් පාසා වෙනස් වේ. ඔවුන්ට නිසි ආකාර අධ්‍යාපනයක් ලැබෙන්නේ නැත. බොහෝවිට අටවන ශ්‍රේණියේ සිටිය යුතු දරුවන් සිටින්නේ පහ හෝ හය ශ්‍රේණි වලය. ඉන්පසු වයස වැඩි යැයි ද පාසල් යෑම අත්හැර දමා ඇඟළුම් කම්හලක සේවයට යැවීමට රැඳවුම් නිවාස පාලන අධිකාරිය පෙළඹේ. එය ඔවුන්ට දොස් කිව යුතු වුව ද එසේ කිරීමට අපට හැකියාවක් නැත. මන්ද යත් ඔවුන්ට ලැබෙන ප්‍රතිපාදන ඔවුන් සුරක්ෂිතව වැය කළ යුතු බැවිනි.කෙසේ වුව ද අපේ අනාගත පරපුරේ බලාපොරොත්තු බිඳ වැටෙමින් පවතී. ඔවුන්ගේ බලාපොරොත්තු සුරක්ෂිත කොට ඔවුන් අරමුණ කරා ළඟා කරවීම සඳහා වැඩිහිටියන් මීට වඩා අවධානයෙන් කටයුතු කළ යුතු ය. මේ කියන්නේ මුරණ්ඩු කෙල්ල ගේ අම්මාට තාත්තාට පමණක් නොවේ. ඔබත් එයට අවධානය යොමු කළ යුතු ය. පවුල් සංස්ථාවක රැක ගැනීම අපේ අනාගත පරපුර යහ මානසිකත්වයෙන් යුතුව සමාජ ගත කිරීමට ඇති එකම මඟයි.ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=af11100212</link>
    <topic>කුඩු නඩුව ඉවත දැමු කලිසම</topic>
    <author>බුද්ධිකා බ්‍රාහ්මණගේ</author>
    <content>කටුනායක අන්තර්ජාතික ගුවන් තොටුපළ හරහා මෙරටට පැමිණෙන විදේශිකයන් අතරින් පාකිස්ථානුවන් පිළිබඳව විශේෂ අවධානයකින් පසුවීමට රේගු නිලධාරීන් පුරුදුව සිටින්නේ කලක සිටය. 1996 සැප්තැම්බර් මාසයේ දිනෙක රුසියානු ගුවන් සේවයට අයත් ‘එරෝ ප්ලෝට්’ ගුවන් යානය කටුනායකට ළඟා වූයේ පාන්දර 4.30 ට පමණය. ඉන් පැමිණි මඟීන් සියලු දෙනා සාමාන්‍ය පරීක්ෂාවකින් පසු පිටත්ව ගිය අතර ගුවන් තොටුපළ මත්ද්‍රව්‍ය නාශක කාර්යාංශ නිලධාරීන් එම යානයෙන් පැමිණි පාකිස්ථානුවන් පස්දෙනකු තවදුරටත් රඳවා ගත්තේ ඔවුන් පිළිබඳව උපන් සියුම් සැකය හේතුවෙනි.ඔවුන් සන්තකයේ පැවැති සියලු බඩු බාහිරාදිය පරීක්ෂා කළ ද කිසිවක් හමු නොවිණි. ඔවුන් හැඟවූයේ ඉන්දියාවේ සිට සුළු පරිමාණයේ වෙළෙඳ ද්‍රව්‍ය ගෙනැවිත් මෙරට අලෙවි කරන බවය.ඔවුන් සන්තකයේ තිබු දන්තාලේප නිල් බෝතල් ආදිය ද පරීක්ෂාවට ලක්කළ අතර එක් නිලධාරියකු නිල් බෝතලේ අඩංගුව පැවැති දියරය පිටතට හැලුවේ නිකමට මෙනි. එවිට බෝතලයේ මුවින් සුදු පැහැති පැකට්ටුවක් එළියට පැමිණියේ නිලධාරියා ද මවිත කරමිනි. මේ අනුව පාකිස්ථානුවන් පස්දෙනා සතු නිල් බෝතල් සියල්ලේම පාහේ හෙරොයින් පැකට් බහා තිබී හමුවිය.පොලීසිය තවදුරටත් ඒවා හෙරොයින් දැයි පරීක්ෂා කර බලා විදේශිකයන් පස්දෙනා රිමාන්ඩ් භාරයට පත්කළේ වැඩිදුර පරීක්ෂණ සඳහාය.රිමාන්ඩ් භාරයේදී නිවුමෝනියාව හේතුවෙන් එක් පාකිස්ථානුවකු මිය ගිය අතර නඩුව දිගින් දිගටම පැවැතියේ අන් අයට රටින් පිට නොවන ලෙස තහනම් නියෝග ද පැනවෙමිනි.මත්ද්‍රව්‍ය පිළිබඳව නඩු පවත්වා ගැනීම සඳහා රජයේ රස පරීක්ෂක වාර්තාව ප්‍රබල සාක්ෂියක් බවට පත්වෙයි. නිල් බෝතල්වල බහා රැගෙන ආ හෙරොයින් පිළිබඳව රජයේ රස පරීක්ෂක වාර්තාව අමුතුම තාලයේ එකක් වූයේ විමර්ශනයට සහභාගි වූ පොලිස් නිලධාරීන් ද මවිත කරවමිනි.ඒ අනුව සාම්පල 4 කම හෙරොයින් සුවඳ තිබුණත් ඒවාට නිසි බරක් නැති බවට වාර්තා විය. එක් සාම්පලයක පමණක් හෙරොයින් ග්‍රෑම් 32 අඩංගු බවට වාර්තාව විය. හෙරොයින් ඇති බවට වාර්තා වී තිබුණේ රිමාන්ඩ් බාරයේදී මියගිය පුද්ගලයාට අයත් සාම්පලයේය. මේ අනුව රජයේ රස පරීක්ෂක වාර්තාවට අනුව එම නඩුව ඉවතට විසි වූයේ නියම පරිදි සනාථ කරගත නොහැකි වීමෙනි.මේ පිළිබඳව මතුවූ කතාබහ අතරින් මතුවූ එක් තර්කයක් වූයේ මියගිය පුද්ගලයාගේ පමණක් රස පරීක්ෂක වාර්තාව වෙනස් වූයේ කෙසේ ද? යන්න ය. සියල්ල අසුරා රැගෙනවිත් තිබුණේ එකම ආකාරයකටය. මත්කුඩු ව්‍යාපාරය ඔවුන් සතු අසීමිත ධනස්කන්ධය හේතුවෙන් නීතියෙන් ගැලවීම සඳහා ආවරණය සලසාගෙන තිබෙන්නේ ඒ අන්දමිනි.මෙපමණක් නොවේ දිගින් දිගටම ව්‍යාපාරයේ නිරත මහා පරිමාණ කුඩු ජාවාරම්කරුවෝ නීතියෙන් රිංගා යාම සඳහා නොයෙකුත් උපක්‍රම භාවිත කරති. ඒ අතරින් පළමු වැන්න අල්ලසයි.රස පරීක්ෂක වාර්තා පමණක් නොව විවිධ දුෂ්කරතා හේතුවෙන් නඩු කල් යාම ද වාසි වී ඇත්තේ මේ ජාවාරම්කරුවන්ටය. 1999 දිනෙක කලිසම් සාක්කුවේ හෙරොයින් තිබියදී පුද්ගලයකු අත්අඩංගුවට ගත් අතර ඔහුගේ නඩුව පසුගිය දිනෙක විභාග කෙරිණි. මෙහිදී නඩු භාණ්ඩයක් ලෙස එම පුද්ගලයා ඇඳ සිටි කලිසම සීල් තබා අදාළ උසාවියට භාර දී තිබුණි.පසුව සාක්ෂි විමසීමේදී පෙනී ගියේ ආරක්ෂිතව ආවරණය කර තිබු කලිසමේ ඉණ චූදිතයාගේ ඉණ ප්‍රමාණයට වඩා වඩාත් විශාල බවයි. මෙබඳු කරුණු හේතුවෙන් නඩු බොහොමයක් සනාථ කරනු බැරිව ඉවතට විසි වෙයි.පසුගිය දිනෙක පොලිස් මත්ද්‍රව්‍ය නාශක අංශයේ නිලධාරීන් පිරිසක් මෝදර ප්‍රදේශයේ විමර්ශනයකට ගියේ මත්ද්‍රව්‍ය ප්‍රවාහනය පිළිබඳ දීර්ඝ කාලීන විමර්ශනයක් පදනම්වය. ඒ අනුව ‘ලතා’ නමැති කාන්තාව වෙතින් හෙරොයින් මිලට ගෙන අවුරුදු 18 ක තරුණියක් අතරමඟ පැමිණෙමින් සිටියාය. ඇයගේ දුරකථනයට පැමිණි ඇමතුමකින් ඇගේ මව කියා සිටියේ “බඩු ටික විසි කරපන් ඉස්සරහ පොලීසියෙන්” යනුවෙනි. ඒ අනුව ඇය කුණු ගොඩකට හෙරොයින් පැකට් විසිකර ගිය අතර ඒවා අහුලාගත් පුද්ගලයා වැරැදිකරු බවට පත්වී ඇත. ප්‍රශ්නය වී ඇත්තේ ඉදිරියේ ආරක්ෂක අංශ සිටින බව හෙරොයින් ජාවාරම්කාරිය දැනගත්තේ කෙසේ ද? ඇතැම් ආරක්ෂක අංශ නිලධාරීන් විමර්ශනයක් සඳහා අදාළ ප්‍රදේශයට විමර්ශන කණ්ඩායමක් පිටත්ව ගිය බවට පණිවුඩය දීමට පමණක් රුපියල් 25000 සිට 50000 දක්වා කප්පම් ලබාගන්නා බවට තොරතුරු හෙළි වී ඇත.මෙබඳු වාතාවරණයක් මධ්‍යයේ වුව විවිධ වැරැදි හේතුවෙන් වාර්ෂිකව සිරගත වන පුද්ගලයන් අතර වැඩිම ප්‍රමාණයක් සිරගත වී ඇත්තේ මත්ද්‍රව්‍ය ජාවාරම හේතුවෙනි.2009 වසරේ විවිධ වැරැදි හේතුවෙන් 9696 සිරගත වන විට මත් ජාවාරම හේතුවෙන් 13319 සිරගත වී ඇත. 2010 වසරේ මත්ද්‍රව්‍ය හේතුවෙන් සිරගත වූ ප්‍රමාණය 29776 දෙනෙකි. දෙදහස් නවය වසර හා සැසඳීමේදී වුව එය විශාල ප්‍රමාණයකි.මුලින්ම ලිපිය ආරම්භ කළේ මත් ජාවාරම හා සම්බන්ධ විදේශිකයන් පිළිබඳව සඳහන් කරමිනි. පසුගිය වසරේදී පමණක් මත්ද්‍රව්‍ය ළඟ තිබීම හේතුවෙන් අත්අඩංගුවට පත් පාකිස්ථානුවන් සංඛ්‍යාව 14 කි. පාකිස්ථානුවන් වඩාත් මත් ජාවාරමට සම්බන්ධ වී සිටින්නේ ශරීර අභ්‍යන්තරයේ සඟවාගෙන පැමිණිමෙනි. ආවරණය කර කරල් ලෙස හෙරොයින් ගිල පැමිණෙන මොවුන් මෙරට සංචාරක හෝටල්වල නතර වී ජාවාරමේ නිරත වෙන්නේ ගිලින ලද කරල් විරේක මඟින් පිටතට ගනිමිනි.මත්ද්‍රව්‍ය ජාවාරමේ නිරත වී සිටින පාකිස්ථානුවන්ටම විශේෂිත මත්කුඩු සංස්කෘතියක් ද පවතී. ඔවුන් ලංකාවට පැමිණෙන්නේ ඔවුනගේ කණ්ඩායමටම මෙරට ගණිකාවන් කණ්ඩායමක් වෙන්කර ගනිමිනි. ඔවුන් ලංකාවේ සිටින කාලයේදී වෙළෙඳාමේ නිරත වන අතරතුර මේ කාන්තාවන්ට වියදම් කරන්නේ දහස් ගණනිනි.එසේම මෙරට කාන්තාවන් විවාහ කරගෙන ජාවාරමේ නිරත වන්නන් සේම මැදපෙරදිග සිට පැමිණෙන කාන්තාවන් අතරමඟදී හිතවත් කරගෙන ඔවුන් ලවා ගුවන් තොටුපළේදී මත්ද්‍රව්‍ය පිටතට ගෙන ඒමේ සූක්ෂම උපක්‍රමයක් ද ක්‍රියාත්මක වෙයි.මුල් ලිපිවලින් දැක්වූ පරිදි මෙරට මහා පරිමාණයේ හෙරොයින් ජාවාරමේ නිරත වී සිටින 60 කට ආසන්න ව්‍යාපාරිකයන්ට අමතරව හෙරොයින් වැඩි ප්‍රමාණයක් ලංකාවට ගෙන එනු ලබනුයේ මෙබඳු විදේශිකයන් විසිනි. ඔවුන් ඒ සඳහා ඉතා සියුම් උපක්‍රම භාවිත කරති.පාකිස්ථාන ජාවාරම්කරුවන් අතර අක්තා බායි ප්‍රධාන පෙළේ ජාවාරම් කරුවෙක් ලෙස පොලීසිය හඳුනාගෙන තිබේ.පාකිස්ථාන රහස් ඔත්තු සේවයේ ද සේවය කර ඇති අක්තා බායි ලංකාව වෙත මෙන්ම ආසියාතික රටවල් කීපයකම හෙරොයින් ජාවාරමේ නිරත පුද්ගලයකු ලෙස හඳුනාගෙන තිබේ.එසේම ඉන්දීය මුදල් හොරට මුද්‍රණය කිරීම මෙන්ම මාෆියා කල්ලියකට සම්බන්ධව කටයුතු කිරීම පිළිබඳව අන්තර්ජාතික පොලීසිය මඟින් අත්අඩංගුවට ගැනීමට සොයමින් සිටින්නෙකි.නමුත් මෙරට කාන්තාවන් සමඟ ද සබඳතා පවත්වමින් ඔහු තවදුරටත් මෙරට සිය තහනම් ව්‍යාපාරයේ නිරතව සිටින බවට තොරතුරු හෙළිවී ඇත. මේ අන්දමේ වංචනිකයින් නීතියේ රැහැනට හසුකර ගැනීම දුෂ්කර වී ඇත්තේ මත්කුඩු ජාවාරම හා බද්ධව පවතින නරුම සංස්කෘතිය හේතුවෙනි.මේ ජාවාරම එක්තරා පිරමීඩයක් ලෙසින් ගොඩ නැඟී ඇත. ඉහළින්ම සිටින පුද්ගලයා මත්ද්‍රව්‍ය අතින්වත් අල්ලා නැති කෝටි ප්‍රකෝටි ගණනින් මුදල් උපයන්නෙකි. ඔහුගෙන් කිහිප දෙනකුට හෙරොයින් ලැබෙන අතර ඒ ඒ ප්‍රදේශවල සිටින ප්‍රාදේශීය වෙළෙදුන්ට බෙදා දෙන්නේ මේ කිහිප දෙනා විසිනි. ප්‍රාදේශීය වෙළෙදුන්ට නිරතුරුවම කුඩු සංස්කෘතිය මඟින් ආරක්ෂා කිරීමට නීතියක් පනවයි. ඒ තමාට බඩු ලැබෙන්නේ කොහෙන්ද යන්න කිසිවකුට නොකීමේ තහංචියයි. මෙසේ බඩු ලබා දෙන්නා ආරක්ෂා කර නීතියට යටත් වීමෙන් මේ ප්‍රාදේශීය අලෙවිකරුවන්ගේ පවුල් බර රැකීමට මහා ජාවාරම්කරු බැඳී සිටී. එසේම බන්ධනාගාරගත සිරකරුවන්ගේ සුව දුක් බැලීමේ වගකීමත් දරයි. ඇතැම් ජාවාරම්කරුවන් තමාගේ බඩු විකිණීම හේතුවෙන් සිරගත වන්නන්ගේ ඇහට කනට පේන බිරින්දෑවරු රැකබලා ගන්නේ වඩාත් කැමැත්තෙන් බව කියවෙන්නෙ කුඩු සංස්කෘතියේ ස්වභාවය අනුවය. එපමණක් නොව කුඩු ජාවාරමේ නිරත ඇතැම් කාන්තාවන් නීතියෙන් ගැලවීම සඳහා ඇතැම් ආරක්ෂක අංශ නිලධාරීන්ගේ අනියම් බිරින්දෑවරු බවට පත්ව සිටින්නේ ද නීතියේ ආධිපත්‍යය පහත් තැනකට යවමින් බව කනගාටුවෙන් වුව කිව යුතුමය.බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=af11100213</link>
    <topic>ශ්‍රී පාදස්ථානයට අධිපති හිමි නමක් පත්කරන්නේ මෙහෙමයි</topic>
    <author>රමණී සුබසිංහ</author>
    <content>බුදුරජාණන් වහන්සේ තෙවැනි වරට ශ්‍රී ලංකාද්වීපයට වැඩම කළේ ශ්‍රී සම්බුද්ධත්වයෙන් අටවැනි වස වෙසක් පුර පසළොස්වක පොහෝ දිනයේ දී ය. ඒ කැලණියේ මණිඅක්ඛිත නා රජුගේ ආරාධනයෙනි. එහි දී සමන් කුළට අධිපති සමන් දෙවිඳුන් ගේ ආරාධනයෙන් සමනළ ගිරට වැඩම කොට ශ්‍රී පාද ලාංඡනය එහි සටහන් කළ බව මහා වංශයේ සඳහන් ය. ඒ අවස්ථාවේ දී අටතුරාසියක් හෙවත් එකසිය අටක් මංගල ලකුණින් උප ලක්ෂිත වාම ශ්‍රී පාද ලාංඡනය තැබු ස්ථානය සකල ලෝකවාසී බෞද්ධ ජනතාව ගේ වන්දනාමානයට පාත්‍ර වේ.ශ්‍රී පාදස්ථානයේ වත්මන් පුද සිරිත් හා ගරු සැලකිළි ආරම්භ වූයේ කීර්ති ශ්‍රී රාජසිංහ රජ දවස පටන් ය. සමන් දෙවියන් ගේ වාහනය වූ සුදු ඇතා නිරන්තරයෙන් ම සමන්කුළ ආරක්ෂා කරන බව පුරාණයේ සිට පැවත එන මතයකි. මේ ඇත් රජු සුදු නෙළුම් මලක් සොඬින් ගෙන සිරිපා මළුවට නැඟ තුන්යලක් පැදකුණු කොට නමස්කාර කරමින් උඳුවප් පුර පසළොස්වක පොහෝ දා කඩතුරා හරින බවත් එතැන් සිට වන්දනා කරුවන්ට ශ්‍රී පාදය වැඳීමට ඉඩ සැලැසෙන බව තවත් මතයකි. උඳුවප් පුර පෝ දා ඇරැඹෙන සිරිපා වන්දනා සමය එතැන් සිට සය මසක් ඉක්ම යන තෙක් (වෙසක් පුර පසළොස්වක පෝ දිනය දක්වා) පැවැත්වේ.වන්දනා සමයේ දී ජාති, ආගම් භේදවලින් තොරව මෙරට සිංහල, දෙමළ, මුස්ලිම් ආදි සියලු ජාතීන් ද විදෙස් සංචාරකයින් ද, සිරිපා කරුණා කිරීම සුවිශේෂී සිද්ධියකි. පුරා සය මසක පමණ කාලයක් තිස්සේ සිරිපා වැඳ පුදා ගැනීමට ලංකාවේ සිව් දිගින් පැමිණෙන අති විශාල බැතිමතුන් පිරිසකට අවශ්‍ය පහසුකම් සැලසීම අතිශයින් ම භාර දූර කාර්යයකි. මේ නිසා උඳුවප් පුර පසළොස්වක පෝ දිනට සෑහෙන කලකට පෙර සිරිපා වන්දනාව පිළිබඳ නිල වශයෙන් මූලික වැඩසටහන් සැකසේ. වන්දනා සමයේ කළ යුතු සියලු කාර්යයන් එහි දී සැලකිල්ලට ගැනේ. මේ සියලු කටයුතු සංවිධානය කැරෙන්නේ ශ්‍රී පාදස්ථානාධිපති නා හිමියන් ගේ භාරකාරත්වය හා මෙහෙයවීම යටතේ ය.ශ්‍රී පාදස්ථානයේ ප්‍රථම විහාරාධිපති තනතුර හිමි වූයේ වේහැල්ලේ ධම්මදින්න ස්වාමීන් වහන්සේට ය. සෙංකඩගලපුර ලංකා රාජධානියව පැවති යුගයේ වැලිවිට අසරණ සරණ සරණංකර සංඝරාජ මාහිමියන්ගේ ඉල්ලීම මත කීර්ති ශ්‍රී රාජසිංහ රජු විසින් වේහැල්ලේ ධම්ම දින්න හිමියන් විහාරාධිපති පදවියට පත්කරන ලදි. දක්ෂිණ ලංකාවේ හා සබරගමුව ඇතුළු පහතරට ප්‍රධාන සංඝනායක පදවියට පත් වේහැල්ලේ ධම්මදින්න නා හිමියෝ පැල්මඩුල්ලේ පුරාණ විහාරය හා කරන්ගොඩ පොත්ගුල් විහාරය නිත්‍ය නිවාස කොට ගෙන බොහෝ කුල පුත්‍රයන් පැවිදි කොට ධර්ම භාෂා ශාස්ත්‍රයන් හි නිපුණ කරවූහ.අධිපති හිමියන් තෝරන හැටිවේහැල්ලේ නාහිමියන් ගේ ඇවෑමෙන් පසු ශිෂ්‍ය හා අනු ශිෂ්‍ය යතිවරයන් වූ කඹුරුපිටියේ සගිධර ගුණරතන (1775), කරතොට ධම්මාරාම (1786) යන හිමිවරු ශ්‍රී පාදස්ථානාධිපති පදවිය දැරූහ.ක්‍රි. ව. 1815 දී ලංකාවේ පාලනය ඉංගි‍්‍රසි ජාතිකයන් යටතට පත්වීමෙන් පසු ඉංගි‍්‍රසි රජය ශ්‍රී පාද පදවිය හා සබරගමු දිසාවේ පදවිය ධර්ම නීති, යුක්ති අනුව වේහැල්ලේ සඟ පරපුරට පවරා ඇත. ඒ අනුව 1826 දී ඉංගී‍්‍රසීන් විසින් ශ්‍රී පාද පදවිය ගාල්ලේ මේධංකර හිමියන්ට පිරිනමනු ලැබී ය. ඉන් පසුව ඉඳුරුවේ සුමංගල පියදස්සී, ගලගම අත්ථදස්සී, හික්කඩුවේ ශ්‍රී සුමංගල (1911), පරගල සෝභිත, රඹුක්පොත පඤ්ඤාසාර, ;මාරොන්තුඩුවේ ධම්මානන්ද, බටුගෙදර යසස්සී යන තෙරවරු (1911 - 1955) දී ශ්‍රී පාද පදවිය කරවූහ.ශ්‍රී පාදස්ථානාධිපති තනතුරට ස්වාමීන් වහන්සේ නමක් පත් කර ගනු ලබන්නේ ද අපූර්ව අයුරිනි. නියමිත පරිදි ඡන්ද කටයුතු පවත්වා වැඩි ඡන්ද හිමි කරගත් හිමියන්ට ශ්‍රී පාදස්ථානයේ විහාරාධිපති ධුරය පැවරීමේ බලතල හිමි වන්නේ සබරගමු පළාතේ ප්‍රධාන සංඝනායක හිමියන්ට ය.ශ්‍රී පාද විහාර නායක පදවිය තෝරා පත් කරගැනීමට වත්මන් බලතල ඇති මීගහගොඩ පුරාණ මහා විහාරාධිපති, සබරගමු පළාතේ ප්‍රධාන සංඝනායක වේහැල්ලේ සිරි අත්ථදස්සී ධම්මපාල හිමියන් ශ්‍රී පාද පදවිය පිළිබඳව මෙසේ පැවසූහ.“ශ්‍රී පාදස්ථානය සබරගමුවේ වේහැල්ලේ සංඝ පරම්පරාවට අවිඡින්නව අයිතිව තිබු ස්ථානයක්. ඒ වගේ ම මේ පදවිය ඉතාම භාරදූර තනතුරක්. 1869 දක්වා ම ඉහත සඟ පරපුරේ ශිෂ්‍යානු ශිෂ්‍ය භික්ෂුන් වහන්සේ විසින් සම්ප්‍රදායානුකූලව ශ්‍රී පාද විහාර පදවිය දරනු ලැබුවා. 1869 සිට 1970 දක්වා ශතවර්ෂයක පමණ කාලයක් ශ්‍රී පාදස්ථානයට අධිපති හිමි නමක් තෝරා ගැනීම අවුල් සහගත වුණා. රත්නපුර දිස්ත්‍රික්කයේ රදළවරුන් ගේ අයුතු බලපෑම් නිසා මේ උත්තරීතර පදවිය පිළිබඳ අවුල් ඇති වුණා. මේ නිසා ශ්‍රී පාද විහාර පදවිය තේරීමේ අවස්ථා තුනකදී ම අධිකරණයේ පිහිට පතා තිබෙනවා. ශ්‍රී පාද පදවිය සඳහා වසර 250 කට වඩා පැරැණි නීතිගත වූ සම්ප්‍රදායානුකූල පිළිවෙළක් සැකසී තිබෙන්නේ ඒ අනුවයි. එහි දී මල්වතු හා අස්ගිරි විහාරයේ මහනායක අනුනායක මා හිමිවරුන් පත්කරන පිළිවෙළටම සංඝ සභාවක් පවත්වා එහිදී කැමැත්ත විමසා කෙරෙන පත් කිරීම් මෙහිදී ද සිදු කෙරෙනවා.මහජන නියෝජිතයන් පත් කරන ඡන්ද ක්‍රමය ශ්‍රී පාද පදවියට භික්ෂුන් වහන්සේ නමක් තෝරා ගැනීමට සුදුසු නෑ. ඒ වගේ ම ලියන මහතුන්, භාරකරුවන් හා බස්නායකවරුන් පත්කරන පිළිවෙත ද සුදුසු නෑ. මෙය ඉතා උත්තරීතර පදවියක්. මෙහි දී අපේ මහ තෙරවරුන් අනුගමනය කොට තිබෙන්නේ විහාරාධිපතීත්වයේ ගෞරවය ආරක්ෂා වන ක්‍රමයක්. විහාරාධිපති ධුරයට ඡන්දය ප්‍රකාශ කිරීම සඳහා අයිතිවාසිකම් ලැබු හිමිවරුන් ගේ කැමැත්ත ඔප්පුවකින් පවරා දීමක් මෙහි දී සිදු කෙරෙනවා. අයිතිවාසිකම් ලත් හිමිවරුන් හැටියට සැලකෙන්නේ සියම් මහා නිකායේ මල්වතු පාර්ශ්වයේ රත්නපුර දිස්ත්‍රික්කයේ නිත්‍ය නේවාසික හිමිවරුන්. උන්වහන්සේ ගේ අයිතිවාසිකම මහා සංඝයා ඉදිරියේ නම හා අස්සන ලිඛිතව ලියා සම්මත කිරීම සිදු කැරෙනවා. මේ ක්‍රමය නොකඩවා සිදු කොට ඇති හෙයින් අදත් එය සම්ප්‍රදායක් ලෙසින් නීතිගතව තිබෙනවා.”ශ්‍රී පාදස්ථානයට අධිපති භික්ෂුන් නමක් පත්කර ගැනීම සඳහා නියමිත විශේෂ උපදෙස් මාලාවක් නීතිගතකොට ඇත.ශ්‍රීපාදයට අධිපති හිමිනමක් පත්කර ගැනීමට ඡන්දය විමසීමට, ඡන්ද ලැයිස්තුව පිළියෙල කර එවීමට පෙර, සබරගමු පළාතේ ප්‍රධාන සංඝ නායක හිමි විසින් මල්වතු මහනායක හිමියන් වහන්සේ වෙත දැනුම් දිය යුතුය. ඡන්ද ලැයිස්තු සැකසීම මල්වතු මහ නායක හාමුදුරුවන් වහන්සේ හෝ උන්වහන්සේ ගේ උපදෙස් පරිදි සබරගමු පළාතේ ප්‍රධාන සංඝ නායක හිමියන් විසින් කළ යුතු ය. ඡන්ද ලැයිස්තු සැකසීමෙන් පසු, ඡන්දය හිමි කෙනකු ගේ නමක් ඇතුළත් වී නොමැති නම් ඒ බව දැනුම් දීම සඳහා ඡන්ද නාමාවලිය පත්‍රයේ පළ කළ යුතු ය. යම් කෙනකු ගේ ඡන්දයක් අහිමි වී ඇත්නම් විහාර දේවාලගම් ආඥා පනතේ 41 වැනි වගන්තිය යටතේ ඉල්ලීම් කළ යුතුය.සංශෝධනය කිරීමෙන් පසු එම ලැයිස්තුව ද පත්‍රයේ පළ කළ යුතු ය. මේ ලේඛනයේ නම් ඇති අයට පමණක් ඡන්දය දිය හැකි බවත්, එය අවසාන තීරණය බවත්, මින් පසු සියලු වෙනස් කිරීමක් නොකරන බවත් එහි සඳහන් විය යුතු ය.එම සංශෝධිත ලේඛනය ශ්‍රී පාදස්ථානයේ අධිපති කෙනකු තෝරා පත්කර ගැනීම සඳහා සබරගමු පළාතේ ප්‍රධාන සංඝ නායක හිමියන්ට යැවිය යුතුය.මේ නීති හා උපදෙස්වලට අනුව ඡන්දය හිමි භික්ෂුන් වහන්සේ, රත්නපුර දිස්ත්‍රික්කයේ සියම් නිකායේ මල්වතු පාර්ශවයේ උපසම්පන්න වූ ස්ථිර පදිංචියක් ඇති භික්ෂුන් වහන්සේ නමක් විය යුතු ය. විහාර දේවාල ගම් ආඥා පනතේ 41 වැනි වගන්තියේ 17 වැනි කොටසේ ලියැවී ඇති පරිදි ස්ථිර පදිංචිය තිබිය යුතු ය. එමෙන් ම එම භික්ෂුන් වහන්සේ ගේ උපසම්පදා සහතිකයේ පළාතේ ප්‍රධාන සංඝ නායක හිමියන් හෝ මල්වතු මහනායක ස්වාමීන් වහන්සේ විසින් අස්සන් කර තිබිය යුතු ය. එසේ අස්සන් නොමැති සහතික ලත් හිමිවරුන්ට ඡන්දය පාවිච්චි කළ නොහැකි ය.ප්‍රසිද්ධ රැස්වීමක්ශ්‍රී පාද පදවියට හිමි නමක් පත් කිරීමේ දී සබරගමු පළාතේ ප්‍රධාන සංඝනායක හිමියන්ට ද සුවිශේෂී වැඩ කොටසක් හිමි වේ. උන්වහන්සේ විසින් පළමුව ඒ සඳහා ප්‍රසිද්ධ රැස්වීමක් කැඳවීමට සුදුසු ස්ථානයක්, දිනයක් සහ වේලාවක් සඳහන් කර ප්‍රසිද්ධ පුවත්පත්වල පළ කළ යුතුය.දෙවනුව, මේ රැස්වීමට පැමිණෙන ඡන්දය හිමි භික්ෂුන් වහන්සේ ගේ අස්සන් ලබාගෙන, ඉල්ලුම් පත්‍රයත් සමඟ මල්වතු මහනායක හාමුදුරුවන් වහන්සේට යැවිය යුතුය.මේ ඉල්ලුම් පත්‍ර, මහනායක හාමුදුරුවන් ඇතුළු කාරක මහා සංඝ සභාව විසින් පරීක්ෂා කර ඒ අනුව වැඩිම ඡන්ද ගණනක් ලබා ඇති ස්ථවිරයන් වහන්සේ ශ්‍රී පාදස්ථානයේ අධිපති හිමි බවට ප්‍රකාශ කර, බල කඩදාසිය පිළිගන්වා ලංකාණ්ඩුවට (රජයට) දැනුම් දිය යුතුය. එතැන් සිට තෝරා පත්කරගන්නා ලද භික්ෂුන් වහන්සේ ශ්‍රී පාදස්ථානයේ විහාරාධිපති ලෙස ඉදිරියට අදාළ සියලු කටයුතුවල වගකීම් බාර ගනී.1986 වසරේ සිට ශ්‍රී පාදස්ථානාධිපති පදවිය දැරුවේ හඳපාන්ගොඩ විමල නාහිමියන් ය. පසුගියදා උන්වහන්සේ ගේ අපවත් වීමත් සමඟ නව විහාරාධිපති ස්වාමීන් වහන්සේ නමක් තෝරා පත් කර ගැනීමට සිදුව තිබේ. මෙවර ද මේ ධූරය සඳහා පෙර පිළිවෙළ අනුවම නිත්‍යානුකූල අයිතිවාසිකම් ලත් හිමිවරුන් ගේ ලේඛනයක් සකසා එය මල්වතු මහනායක ස්වාමින් වහන්සේ අනුමැතියට ඉදිරිපත් කෙරෙනු ඇත. පසුව එම ලේඛනයේ සඳහන් හිමිවරුන් කැඳවා කාය සාක්ෂි කොට (විහාරාධිපති ධුරය අපේක්ෂිත හිමිවරුන් ඉදිරියේම කැමැත්ත ප්‍රකාශ කිරීම) උන්වහන්සේගේ කැමැත්ත, නම හා අස්සන ලියා සහතික කෙරේ. එහි වැඩි දෙනාගේ කැමැත්ත සභා සම්මත කොට ලේඛන මහ නායක හිමියන් වෙත ඉදිරිපත් කැරේ.මෙවර සුදුසු අයුරින් ඡන්දය පවත්වා ශ්‍රී පාද නායක පදවියට හිමිනමක් තෝරා පත් කරන්නේ සබරගමු පළාතේ ප්‍රධාන සංඝනායක, මීගහගොඩ පුරාණ මහා විහාරාධිපති, වේහැල්ලේ සිරි අත්ථදස්සි ධම්මපාල හිමියන් ගේ අධික්ෂණය යටතේය.සුවිශේෂී අවස්ථාවක්1914 සැප්තැම්බර් මස පළමු වැනිදා ජන්ම ලාභය ලද උන්වහන්සේ පැවිදි බිමට ඇතුළත් වූයේ 1928 වසරේ වෙසක් පුන් පොහෝ දිනයේ දී ය. 1936 ජුනි මස 26 දින මල්වතු මහා විහාර උපෝසථාගාරයේ දී උපසම්පදාව ලැබූහ.හාල්දඬුවන ධම්මරක්ඛිත නා හිමි, හා වේහැල්ලේ ඤාණානන්ද නා හිමි උන්වහන්සේ ගේ ආචාර්යයන් වහන්සේ ය. 1945 වසරේ පළ වූ ‘නව මහා බුදු ගුණ’, 2004 වසරේ දී පළ වූ ‘මම සම්බුද්ධ වෙමි’ උන්වහන්සේ විසින් රචිත කෘතීන් ය.1983 වසරේ දී මල්වතු මහා විහාරයෙන් සබරගමු පළාතේ මල්වතු පාර්ශ්වයේ ප්‍රධාන සංඝනායක පදවියෙන් පිදුම් ලැබු උන්වහන්සේට 1994 දී ‘සිරි අත්ථදස්සී’ විශේෂ උපාධ්‍යාය ධූරය මල්වතු මහා විහාරයෙන් පුද කරන ලදී.ශ්‍රීපාද නායක හිමි පදවිය සඳහා තෙවැනි වරටත් සුදුසු හිමිනමක පත් කිරීමට ලැබීම උන්වහන්සේගේ පැවිදි දිවියේ ලද සුවිශේෂි වරප්‍රසාදයකි. මෙවර ශ්‍රීපාද විහාරාධිපති ධූරය සඳහා සුදුස්සකු පත්කොට අවසන් වන තෙක් එහි සියලු පරිපාලන කටයුතු සඳහා සිරි අත්ථදස්සි හිමියන්ට සහාය වන්නේ උන්වහන්සේ ගේ ශිෂ්‍යයන් වන මීගහගොඩ පුරාණ මහා විහාරයේ භාරකාර හුණුවල සීලරතන හිමියන් සහ ශාස්ත්‍රවේදී පට්ටියවෙල මහින්ද හිමියන් විසිනි. අවශ්‍ය අවස්ථාවන් හි දී උන්වහන්සේ නියෝජනය කිරීමට හෝ විධානයන් අනුව කටයුතු කිරීමට පට්ටියවෙල මහින්ද හිමියන් උන්වහන්සේ ගේ ලේකම් ලෙස පත්කොට ඇත.හඳපාන්ගොඩ විමල හිමියන් ගේ අපවත්වීමෙන් පුරප්පාඩු වූ ශ්‍රී පාද පදවිය ලබන උඳුවප්පුර පසළොස්වක පොහෝ දිනට පෙර පත් කිරීමට නියමිත ය. ඒ සියලු කටයුතු වඩාත් විධිමත්ව හා විනිවිදභාවයෙන් යුතුව සිදු කිරීමට කටයුතු යොදා ඇත. එහි දී සියලුම තොරතුරු පරිගණකගත කෙරෙන අතර එකී තොරතුරු අන්තර්ජාලය හරහා www.sripadaya.com  මඟින් ලබාගත හැකිය.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=af11100215</link>
    <topic>රත්ගම රතු සෙන්පතියා ඇම්. ජී. මෙන්ඩිස්</topic>
    <author>දොඩන්දූවේ දයා රූපසිරි</author>
    <content>1970 - 77 කාල සීමාවේදී රත්ගම ආසනය නියෝජනය කරමින් හික්කඩුව නගරයට හා ගම්වාසීන්ටත් පොදුවේ රත්ගම ආසනයටත් කරන ලද අනූපමේය සේවාවන්ට කළගුණ සැලකීමේ වස් 2011 ඔක්තෝබර් 03 වැනි දිනට යෙදෙන ඇම්. ජී. මෙන්ඩිස් මැතිතුමාගේ ජන්ම ශත සංවත්සරය නිමිත්තෙන් එතුමාට පිදෙන උපහාරයයි මේ.දොඩන්දූව පියරතන විදුහලේ ඉගෙනුම ලබමින් සිටියදී යාබද ශෛලබිම්බාරාම මහා විහාරස්ථානයේ වැඩ විසූ ටිබෙට් ජාතික එස්. මහින්ද හිමි සහ ඕල්කොට් මැතිතුමාගේ ඇසුර ලද ඇම්. ජී. අනගාරික ධර්මපාල මහතා දේශානුරාගය දනවන දේශනයන්ට සවන් දීමෙන් ජාතික නිදහස පිළිබඳ පුළුල් දැනුම් සම්භාරයක් ලබා ගත්තේ කොලු ගැටයෙක්ව සිටි අවදියේය. අනතුරුව ගාල්ල මහින්ද විද්‍යාලයෙන් අධ්‍යාපනය හමාර කරන වකවානුව වන විට අධිරාජ්‍යවාදීන්ට විරුද්ධව අගනුවර විරෝධතා ව්‍යාපාරයන් ද, කම්කරු අරගල ද, ට්‍රෑම් කාර් වැඩ වර්ජනය ද ක්‍රියාත්මක කරවමින් කම්කරු නායක ඊ. ඒ. ගුණසිංහයන් කම්කරු සටහන් මෙහෙයවන අන්දම තරුණ ඇම්. ජී. ගේ සිතට කාවැදීම හේතුවෙන් මොහු සටන් බිමට තල්ලු වෙමින් තිබුණි.පාසල් අධ්‍යාපනය අවසන් කොට අගනුවරට පැමිණි ඇම්. ජී. ට මෝදර ආනන්ද විදුහලේ ඉංගී‍්‍රසි ගුරු පත්වීමක් ලැබුණි. එහිදී තමා සොයමින් සිටි කම්කරු නායක ඊ. ඒ. ගුණසිංහයන් හමුවීමෙන් අනතුරුව 1935 දී සූරිය මල් ව්‍යාපාරය හරහා වාමාංශික ව්‍යාපාරයේ නමක් දිනාගත් ඇම්. ජි. 1935 දෙසැම්බර් මස 19 දින පිහිටුවා ගත් ලංකා සමසමාජ පක්ෂයේ කාරක සභිකයෙක් ලෙස ද තේරී පත්විය. ඇම්. ජි. හාපුරා කියා 1938 දී මතුගම ගම් සභාවට සමසමාජ පක්ෂයෙන් තරග කළේය. ඇම්. ජි. දැනට වරාය සේවකයින් බුක්ති විඳින සියලුම වරප්‍රසාදයන් ද ඇතුළුව වැඩ කරන ජනතාව වෙනුවෙන් පැය අටේ සේවය ද අතිකාල දීමනා සහ වෛද්‍ය නිවාඩු හිමිකම් ලබාදීමේ පුරෝගාමියා ද විය. වෘත්තීය සමිති ව්‍යාපාරයේ නියැළී සිටි කාල සීමාවෙන් වැඩි හරියක් පොලිස් සිර මැදිරිවල ළඟින්නට සිදුවූ මොහු 1946 දී ක්‍රියාත්මක කළ වරාය වැඩ වර්ජනය හේතුවෙන් මාස නවයක් සිරබත් කෑවේය. 1953 අගෝස්තු මස 12 දින මහා හර්තාලයට ද දායක වූ ඇම්. ජී. පඩි පාලක සභා පිහිටුවීමේ පුරෝගාමියා ද විය.ප්‍රතිපත්තිමය ගැටුමක් මත සමසමාජ පක්ෂයෙන් ඉවත්ව එක්සත් සෝලිස්ට් පක්ෂය පිහිටුවාගත් ඇම්. ජි. පසු කලෙක එය විසුරුවා හැර සිය සගයින් සමඟ එක් වී ලංකා කොමියුනිස්ට් පක්ෂය ගොඩනඟා 1946 දී එම පක්ෂයෙන් කොළඹ නගර සභාවේ සුදුවැල්ල කොට්ඨාසයට තරග කොට ජයග්‍රහණය කළ ද වරාය වැඩ වර්ජනය මෙහෙයවීමේ හේතුවෙන් සිරගත වීම නිසා අසුන ද අහිමි විය. පසුව 1970 දී සිරිමාවෝ බණ්ඩාරනායක මැතිනිය විසින් පිහිටුවාගත් සමගි පෙරමුණින් රත්ගම ආසනයට තරග කොට වැඩි ඡන්ද 11627 කින් එක්සත් ජාතික පක්ෂයේ අපේක්ෂක එඩ්වින් තිලකරත්න මහතා පරාජය කළේ සියලුම ආසනවලින් පොදු පෙරමුණින් තරග කොට වැඩි ඡන්ද ලබාගත් අපේක්ෂකයින් අතර සිව්වැනියා වෙමිනි. හික්කඩුව වැල්ලවත්ත නිවාස යෝජනා ක්‍රමය ද, හික්කඩුව පොදු වෙළෙඳ සැල ද ඇම්. ජී. ගේ නිර්මාණයන්ය. හික්කඩුව නගර සභා නිවාස සහ ධීවර නිවාස ඇම්. ජී. ට පිංසිදුවන්නටය. ඇතැම් අයට අද ඇම්. ජී. අමතකය. දකුණේ ඇති විශාලතම ඉරිදා පොළ ද ඇම්. ජී. හික්කඩුවට කළ අමතක නොවන සේවාවකි.දොඩන්දූවේ දයා රූපසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=as1110021</link>
    <topic>හදාගන්න බැරිනම් අපට දෙන්න</topic>
    <author>ඉනෝකා සමරවික්‍රම</author>
    <content>හදාගන්න බැරිනම් අපට දෙන්නආදරය, කරුණාව, දයාව සියල්ල එක්තැන් වූ උතුම් මවු සෙනෙහස කෙතරම් වටින්නේ ද? මවු සෙනෙහස, මවු කිරි, මවගේ රැකවරණය කෙසේ මිල කරන්න ද? එහෙත් මව නොහඳුනන දරුවෝ මෙරට කොතරම් නම් සිටිත් ද? මහමඟ, කුණු කානුවේ දමා යන දරුවන්ගේ අනාගතය කෙබඳු වේ ද? ඇතැම් විට උපන් හැටියේ බිලිදුන් මරා දමන, එසේත් නැත්නම් දරුවන් අපහරණය කරන අවස්ථා දවසටඑකක්වත් අපට අසන්නට ලැබේ. අපට ළමා දිනයක් ගැන සිතන්නට කතා කරන්නට සිදුවී ඇත්තේ මෙබඳු වාතාවරණයකය.ළමා අයිතීන් සුරකින්නට මල් කැකුළු වන් ළමා පරපුර රැකගැනීමට මීට වඩා අවධානය යොමු කළ යුතු නොවේ ද?වේලාව උදෑසන දහයට පමණ ඇත. උදෑසන අව්ව තරමක් දැඩි රශ්නයක් ගෙන දුන්න ද ගහකොළවලින් ගහන මිදුලේ පැවැතියේ සිහිල් බවකි.“එන්න”වසා තිබු දොරටුව හරිමින් නීතා මහත්මිය අප ඇතුළට කැටුව ගියාය.පුංචි පැංචියෝ රැසක් මිදුලේ සෙල්ලම් කරමින් සිටියහ. ඇය දුටු සැණින් ඔවුහු ඈ වෙත දිව ආහ. පුංචි පැංචියන්ට පැංචන්ට ඉවසිල්ලක් නැත. ඇය මඟහැර ඔවුහු පසුව අප වෙත ද දිව ආහ.සිඟිත්තෙක් නිවසින් බැහැරව සිටි තාත්තා නැවත දුටුවාක් මෙන් සතුටකින් ඡායාරූප ශිල්පී විමල් ළඟට විත් ඔහුගේ දෙකකුල් වැළඳ ගත්තේය. ඉන්පසු වඩා ගන්න යැයි දෝත පෑවේය. ඒ දරුවා පමණක් නොව මිදුලේ සෙල්ලම් කරමින් සිටි දරුවන් අප වට කරගත්තේ ද වඩාගන්නට යැයි ඉඟිබිඟි පෑවේ ද අපේ දෑසට කඳුළු ගෙන එමිනි.“මෙයාලගෙ වයස කීය ද?”“මෙතැන ඉන්නවා අවුරුදු දෙකහමාර, තුන, වයසේ දරුවෝ.”සුවසෙත පෝෂණ මධ්‍යස්ථානය බාර එහි නිර්මාතෘ නීතා ධම්මචාරි ආරියරත්න මහත්මිය දරුවන් එකිනෙකා වඩාගෙන ඔවුන්ගේ තොරතුරු විමසන අතරේ අපට ද තොරතුරු පැවැසුවේය. එහෙත් තොරතුරු ලියා ගන්නට ක්‍රමයක් නැත.පුංචි දැරියක් තමා වඩා ගන්නට යැයි කියමින් ඇවටිලි කරන්නීය. මොහොතකට මම ඇය දෝතට ගත්තෙමි. විනාඩි දහයක් පහළොවක් ගතව ගියේය. ඇය බිමට බසින්නට අකැමැතිය. බිමින් තබන්නට හදන සෑම විටම ඇය දෑසේ කඳුළු පුරවාගෙන හඬන්නට සැරැසේ.“මොකක්ද මෙයාගේ නම?”“මෙයා තක්ෂිලා.”තක්ෂිලා හුරුබුහුටි කෙලි පොඩිත්තියකි. පරිවාසය මඟින් තක්ෂිලා සුවසෙතට බාර දෙන විට ඇගෙ වයස දවස් තුනකි. ඉපදී දවස් තුනේ සිට ඇය හැදි වැඩුණේ “සුවසෙත පෝෂණ” නිවසේය.මල් වැනි සිඟිති දරු දැරියෝ විසිපස් දෙනෙක් මේ වන විට මොරටුව රාවතාවත්ත සර්වෝදය සුවසෙත මධ්‍යස්ථානයේ සෙවණ ලබන්නාහ.ගෙවී ගිය ඊයේ දවස අපට වැදගත්ය. ඒ ළමයින්ගේ දිනය හා වැඩිහිටි දිනය යෙදි තිබුණේ එදිනට බැවිනි. ඊයේ ඔක්තෝබර් පළමු වැනිදාය. වර්තමානයේ වැඩිහිටියා ද, ළමයා ද යන දෙදෙනාම සමාජය තුළ බෙහෙවින් අසරණය. කුඩා දරුවන් වගේම වයෝවෘද්ධ වැඩිහිටියන්ව ද ඇතැම් විට මහමඟ දමා යන්නේය. මවුවරු උපන් හැටියේ බිලිඳුන් මහමඟ දමා යන්නා සේම ඇතැම් දරුවෝ ද වයෝවෘද්ධ අම්මා තාත්තා මහමඟ අතරමං කර යති.ඛේදවාචකයක් බවට පත්වී ඇති මේ තත්ත්වය අප වැනි රටකට කිසිසේත්ම ගැලපෙන්නේ නැති ක්‍රියාවකි. එහෙත් දිනෙන් දිනම සිදුවන මේ ක්‍රියාවලියේ වැඩිවීමක් මිස අඩුවීමක් දක්නට නැත.අපි බොහෝම ආඩම්බරයෙන් සාඩම්බරයෙන් ලෝක වැඩිහිටි දිනය, ලෝක ළමා දිනය සමරන්නෙමු. එහෙත් අපෙ දරුවන් සමාජය තුළ හුදකලා වීම, අනාථ භාවයට පත්වීම වැළැක්විය හැක්කේ කාට ද?මේ දරුවන් කොටසකගේ කතාවක් පමණි. අද රටපුරා ගම් මට්ටමින් ද ළමා නිවාස ඇත්තේය. මේ නිවාසවල දිවි ගෙවන්නේ මල්වන් දරු පැටවුන්ය.එකම වයසේ යැයි කිව හැකි සිඟිත්තන් රැසක් සොයා අපි ඉකුත් දිනෙක එහි ගියෙමු. මීට අවුරුදු තිස් හයකට පමණ පෙර එක් දරුවකුගෙන් ආරම්භ කරන ලද සර්වෝදය සුවසෙත මධ්‍යස්ථානයට ගොඩ වූ අපගේ දෑස්වලට කඳුළක් එක්වූයේ නිතැතිනි.සර්වෝදය ව්‍යාපාරයේ නිර්මාතෘ ආචාර්ය ඒ. ටී. ආරියරත්න මහතාගේ සංකල්පයකට අනුව ආරම්භ කරන ලද මෙම ළමා නිවාසයේ වසර තිස් හයක් පුරා සෙවණ ලැබු දරු දැරි පිරිස අපමණය.මහමඟ දමා ගිය දරුවෝ ද, තමන්ට හදාගන්නට බැහැ යැයි කියමින් මවුවරුන් විසින් ගෙනැවිත් බාර දුන් දරුවෝ ද මේ අතර වෙති. වයස අවුරුදු දෙකහමාර තුන වයසේ දරුවන් මිදුලේ සෙල්ලම් කරන විට ඊට බාල දරුවන් සුවසේ නිදිය. ඇතැම් දරුවෙක් නින්දෙන් අවදි වී කොටු ඇඳන්වලට වී අවට බලමින් සිටියි.උපන් දා සිට මවු උණුසුම නොලද මේ සිඟිත්තන්ට මවුකිරි වෙනුවට ලැබෙන්නේ පිටිකිරිය. එක් එක් දරුවාගේ පෝෂණ මට්ටම අනුව ඔවුන්ට ලබාදිය යුතු කිරිපිටි වර්ගය වෛද්‍යවරයා විසින් අනුමත කරනු ලබන්නේය. හිස් වහල දෙස බලාගෙන හිනැහෙන දරුවන් හුරතල් කරන්නේ සුවසෙත නිවහනේ දරුවන් බලාගන්නට සිටින තරුණියන්ය. ඒ අතර ප්‍රධාන හෙදිය වන ඉන්දිකා දරුවන් ගැන අපට කීවාය.“මෙහෙට සමහර දරුවන් ගෙනැත් බාර දෙන්නේ පෙකිණි කටුවත් එක්කමයි. ඒ එන දරුවන්ගේ පෝෂණය බොහෝම පහළ මට්ටමක තියෙන්නේ. අපිට ඉන්න කුඩාම දරුවා තමයි මෙතාරා. මෙතාරා මෙහෙට ආවේ ඉපදිලා සතියකින් විතර. අපි හරියටම එයාගේ උපන් දිනයක් දන්නේ නැහැ. මෙතාරට දැන් වයස මාස 4 යි.”හුරුබුහුටි මෙතාරා අපේ හඬ ඇසී දෝ දෑස් එහෙ මෙහෙ කරකවයි. මෙතාරාගේ ඇඳට එහා පැත්තෙන් සිටින්නේ වෙනුල්ය.“වෙනුල් මෙහෙට එනකොට ඉපදිලා දවස් 3 ක් විතර ඇති.” ඉන්දිකාට කොයි දරුවාගේත් විස්තර හොඳහැටි මතකය.“මට ගෙදර ගියත් මතක් වෙන්නෙ මේ දරුවන්ව. අපි මෙයාලට වෙනමම තොරතුරු වාර්තා හදලා තියෙන්නේ. මේ දරුවන්ට කුඩා වියේදී දිය යුතු සියලුම එන්නත් වර්ග ලබා දෙනවා. ඒ වගේම ඔවුන්ගේ පෝෂණය, සෞඛ්‍ය ගැන විශේෂයෙන්ම අවධානය යොමු කරනවා.”එක් දරුවකු හඬන්නට ගත් විට සියල්ලෝම එක හඬට හඬන්නෝය. උදේ වරුවේ දරුවන්ට මිදුලේ සෙල්ලම් කිරීමට ඉඩ ලැබේ. දරුවන් නැවත ඇතුළට ගන්නේ ඔවුන් සෝදා පිරිසුදු කිරීමටය. එක් එක්කෙනාගේ ඇඟ සෝදා ඇඳුම් අන්දවා ඔවුන් සිටින කොටසින් තැබුවේ නිවස ඇතුළේ සෙල්ලම් කිරීමටය. දරුවන් අතරේ විවිධාකාර සෙල්ලම් බඩුය.එහෙත් එකම සෙල්ලම් බඩුවට දෙදෙනකු පොර කන්නේය. අනෙක් කෙනාගේ අතේ ඇති සෙල්ලම් බඩුව උදුරා එය නොලැබුණ විට හුරුබුහුටි කොලු පැංචා සෙල්ලම් බඩුව අතේ තබාගෙන සිටි පැංචා හැපුවේය.දරුවා කෑගසා හඬන්නට පටන් ගත්තේය.“එයා ඔහොම්මමමයි. එක එක්කෙනාව හපනවා. එයාගේ අම්මා මෙයාව දාලා ගිහිල්ලා. මෙයා ඉපදෙන්න ඉන්න කාලේ ඉඳලම අම්මා මත්ද්‍රව්‍යවලට හුරුවෙලා ඉඳලා තියෙන්නේ.” ආරියරත්න මහත්මිය හඬන දරුවා නළවන අතරේ පවසන්නීය.තම දරුවන් හදාවඩා ගන්නා අතරේම සුවසෙත ද පවත්වාගෙන ගිය ඇය අද දරු මුනුබුරු මිනිබිරියන් දොළහකගේ අත්තම්මාය. සුවසෙත පෝෂණ ආයතනයට ලැබෙන ඇතැම් දරුවන්ට ඇය ඇගේ පෙළපත් නාමය ලබා දී ඇත්තීය.“අපි මේ ආයතනය ආරම්භ කළේ 1975 අවුරුද්දේ. එක දරුවයි එතකොට හිටියේ. ඒ මල්කාන්ති ආරියරත්න දැරිය. එයා ආබාධිත ගෑනු ළමයෙක්. ඒ ළමයා ඉපදිලා දවස් දෙක තුනකින් අම්මා මියගිහින් තිබුණා. තාත්තා එයාව බලාගන්න බැහැ කියලා අපට බාර දුන්නා. මල්කාන්ති තාමත් අපිත් එක්ක ඉන්නවා.”මොරටුව සර්වෝදය සුවසෙත ආයතනයේ කාටත් මල්කාන්ති මල්කිය. ඇය අද අවුරුදු තිස් හයක තරුණියකි. මල්කි අවුරුදු තුනත් පහත් අතර දරුවන් රැකබලා ගන්නා ලුනාවේ පිහිටි ලීලා ජයසේකර අතරමැදි ළමා සංවර්ධන මධ්‍යස්ථානයේ නියෝජ්‍ය පාලිකාව ලෙස කටයුතු කරන්නීය.පරිවාස බාරයෙන් සුවසෙත පෝෂණ මධ්‍යස්ථානයට ලැබෙන දරුවන් වයස අවුරුදු තුනෙන් පසුව යැවෙන්නේ අතරමැදි නිවසටය. එහිදී පෙර පාසල් අධ්‍යාපනය ලබාදීම සිදු කැරේ. පෙර පාසල් අධ්‍යාපනයෙන් පසුව පාසල් යැවීම සඳහා දරු දැරියන් සර්වෝදය මධ්‍යස්ථානය හා සම්බන්ධ ළමා නිවාසවලට යවනු ලැබේ.මේ කාලය තුළදී හොඳින් අධ්‍යාපනය ලබාදීම ද වෙනත් බාහිර ක්‍රියාකාරකම්වලට දක්ෂ දරුවන් සඳහා එම හැකියා වැඩි දියුණු කරගැනීමට ද අවස්ථාව ලබා දෙනු ඇත. මේ අතර කාලය තුළදී දරුවන් නොමැති අය සඳහා දරුවන් ලබාදීම ද සිදුවේ. එය සිදුවන්නේ පරිවාස දෙපාර්තමේන්තුව හරහාය. මේ දරුවන් තරුණ වියට එළැඹි පසුව ඔවුන් ආවාහ විවාහ කර දීමට සුවසෙත මධ්‍යස්ථානය තම වගකීමේ හා යුතුකමේ කොටසක් ලෙස සලකති.දරුවන් ලොවට බිහිවන්නේ ඔවුන්ගේ අවශ්‍යතාවට නොව. එහෙත් මවු කුසින් බිහිවන දරුවාගේ ජීවත්වීමේ අයිතිය උදුරා ගැනීමට තරම් වර්තමානයේ කෘර වූ අම්මාවරු සිටිති. ඔබ මවක් වීමට පෙර එන්න සුව සෙතට. එසේත් නැත්නම් දිවයිනේ පිහිටි ඕනෑම ළමා නිවාසයකට යන්න. මල් කැකුළු වන් අහිංසක දරු දැරියන්ගේ මුහුණු බලන්න. සුන්දර අහිංසක ඒ මුහුණු දුටු ඔබ කිසි විටෙක දරුවකුට හිංසාවක් පීඩාවක් නොකරනු නොඅනුමානය.ඔක්තෝම්බර් පළමු වැනිදාට පමණක් නොව හැම උදාවන දවසක්ම මොහොතක්ම ළමයාගේ බව සිතන්න ඔබට පුළුවන්; නම් අපේ රටේ දරුවන්ට විථීවල, අනාථ නිවාසවල හෝ වෙනත් අයගේ භාරයේ දුක් විඳින්නට සිදුවන්නේ නැත.ආදරණිය අම්මේ, තාත්තේ,ඔබට උපදින දරුවා හදා වඩාගන්නට බැරිනම්, කසලගොඩට ගඟට මුහුදට විසි නොකරන්න. ගෙල සිරකර මරා නොදමන්න. සුවසෙතට හෝ රජයේ ආයතනයකට කිරිකැටියා බාර දෙන්න...”ඒ අප ඔබට කරන කාරුණික ආයාචනයයි.විශේෂ ස්තුතිය සර්වෝදය මධ්‍යස්ථානයේ මාධ්‍ය සම්බන්ධීකාරකනිශාන්ත පී‍්‍රතිරාජ් මහතාටඉනෝකා සමරවික්‍රමඡායාරූප-විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=as1110022</link>
    <topic>මගෙ අම්මා සතුටු කිරීමයි මට තිබුණු ලොකුම සතුට</topic>
    <author>උපාලි සමරසිංහ</author>
    <content>මගෙ අම්මා සතුටු කිරීමයි මට තිබුණු ලොකුම සතුටලංකාවේ ආර්ථිකය හා සමාජ සංවර්ධනය පිළිබඳ බහුශ්‍රැත දැනුමකින් හෙබි අංක එකේ ආර්ථික විශේෂඥයා කවුරුන් දැයි කෙනෙකු මගෙන් ඇසුවහොත් මගේ නිසැක පිළිතුර මහ බැංකු අධිපති අජිත් නිවාඩ් කබ්රාල් යන්න ය.අප අතර දැනට සංසරණය වන මුදල් බොහොමයක පිහිටි ඔහුගේ අත්සන නොදුටු එසේම නොදන්නා බාල දරුවකු පවා නොමැති තරම් ය. පුංචි සන්දියේ සිට ම ගණිතයට දක්ෂ කබ්රාල් රටේ ආර්ථිකය හසුරුවන ගණන් හිලව්ව අදත් හරියට ම කරන්නෙකි.එජාපයෙන් තරග වැදී ගෙදර යන්නට ගිය කබ්රාල් මහින්ද රාජපක්ෂ ජනපතිතුමන්ගේ ආර්ථික උපදේශකයා වශයෙන් යළිත් රටේ ජාතික ආර්ථික කාර්ය භාරයේ සිටීම එක් අතකින් රටේ වාසනාවකි. වරලත් ගණකාධිකාරිවරයකු ලෙස අන්තර් ජාතික කීර්තියට පත් එතුමා ලංකාවේ ආර්ථිකය හා සමාජ සංවර්ධනය පිළිබඳ සැබෑ හැඟීමක් ඇත්තෙකි. එමතුද නොව එතුමා ලක් මවට “මුතුපොටක් හා “TOWARDS A SRI LANKA RENAISSANCE” නම් අගනා පොත් ද්වයේ කතුවරයා ද වෙයි.මහ බැංකු අධිපති කබ්රාල් තම ජීවිතය එකලු කළ ඒ මෑණියන්ගේ සෙනෙහස මෙසේ දයාබරව සිහිපත් කළේ ය.මගේ මෑණියන්ගේ නම ට්‍රික්සි ඇනී හෙන්රීටා කබ්රාල්. විවාහයට පෙර මෙන්ඩිස්. පියා කොරනේලියස් ජෝෂෆ් ලෙස්ලි කබ්රාල්. පියා වෘත්තියෙන් වෛද්‍යවරයෙක්. බාප්පා මොළය පිළිබඳ වෛද්‍ය විශේෂඥයෙක්. කබ්රාල් නාමයෙන් ඒ දෙන්නා හරිම ප්‍රසිද්ධයි. අපෙ අම්මා තාත්තට හමුවෙන කාලෙ නර්ස් කෙනෙක් හැටියට වැඩ කරමින් හිටියෙ.තාත්තා පළාතෙන් පළාතට රැකියාව සඳහා මාරුවෙන නිසා අපටත් ඒ අනුව බොහෝ විට මාරුවෙන්නට සිදුවුණා. අපෙ අම්මා මොරටුවෙ. තංගල්ල ඉස්පිරිතාලෙ තමයි මං ලැබිලා තියෙන්නෙ. අපේ පවුලෙ දරුවො 5 යි. අයියලා දෙන්නයි, අක්කලා දෙන්නයි. මං පවුලෙ බඩපිස්සා. තාත්තා තංගල්ල, නාවලපිටිය, නුවර, අකුරැස්ස වගෙ පළාත්වල ට මාරු වී ගිය නිසා අම්මා දරුවන් හා පියා වෙනුවෙන් රැකියාවෙන් ඉවත් වෙලා අපේ කටයුතු කරන්ඩ ගෙදර නැවතිලා තියෙනවා.මුලින් ම මං ගියෙ නාවලපිටිය කන්‍යාරාමයකට. ඊට පස්සෙ 3 වැන්නෙ ඉඳන් මොරටුවෙ ශාන්ත සෙබස්තියන් විදුහලට. ඒ කාලෙ තාත්තා හොරණ ඉස්පිරිතාලෙට මාරුවෙලා ආවා. තාත්තා ඉස්පිරිතාලෙ ඩොක්ටර් වුණාට ගෙදරට ඩොක්ටර් අම්මා. බෙහෙත් දාගන්ඩ, සුළු සුළු අසනීප සම්බන්ධයෙන් ගෙදරට සෙනඟ ඇදිලා එනවා අපේ අම්මගෙ තිබෙන පුදුමාකාර දයාව, සෙනෙහස, ආදරය නිසා කාගේත් අතර ජනප්‍රියතාවක් තිබුණා. ඇය කතෝලික වුණත් මූලධර්මවාදී අදහස් තිබුණෙම නෑ. වෙසක්, පොසොන්, ජනේරු, අවුරුදු, නත්තල් මේ හැමදේම අපට තිබුණා. ජාති කුල ගෝත්‍ර සැලකුවේ නෑ. අපේ ගෙදර හින්දු පූජා විධි පවා ඉටු කරපු වෙලාවන් තිබුණා.මේ ආගමික සහජීවනය, ජාතීන් අතර සමානාත්මතාව රැක ගැනීම, හැම ආගමක් ම ජාතියක් ම සමාන ගරුත්වයෙන් සැලකීම ඇත්තටම දරුවන් පස් දෙනාටම පුරුදු කළේ අම්මා. තාත්තා ඉස්පිරිතාලෙට ගිහින් එනතුරු ඇය අපේ සෙවණැල්ල වගෙ හිටියා. මට මතකයි එක්තරා අවස්ථාවක්. අපේ ගෙවල් ළඟදී අවුරුදු 13 - 14 ක කොලු ගැටයෙක් ලොරියකට යටවෙලා මිනිස්සු ඒ ළමයා ලේ පෙරෙද්දි අපේ ගෙදරට අරගෙන ආවා. තාත්තා දොස්තර නිසා මේ වගේ දේවල් අපට අහඹු දේවල් නොවේ.මේ කියන්නෙ 1969 පමණ කාලෙ. ඉස්පිරිතාලෙකට ගෙනියන්න බොහොම කරදර වෙනවා. ප්‍රමාද වෙනවා. අම්මා හරිම කරුණාවන්තයි. අර ළමයාව ගෙදර ඇඳක් උඩට අරගෙන තාත්තාත් එක්ක මහන්න පටන්ගත්තා. ඇඟ පුරාම තුවාල එකින් එකට ඇය තාත්තාත් එක්ක එක්කාසුවෙලා ප්‍රතිකාර ලබාදෙන විට දරුවාගේ ලෙයින් ඇඳ ඇතිරිලි පවා තෙත් වුණා. ඒත් අම්මා සැලකුවෙ දරුවාගේ ජීවිතය ගැන පමණයි. එදා එහෙම නොකළා නම් ඉස්පිරිතාලෙට ගෙන යනවිට දරුවා මිය යන්නටත් හොඳටම ඉඩ තිබුණා. ඇය මා හිතන්නෙ අපේ විතරක් නොවෙයි තාත්තගෙත් මඟ පෙන්වන්නියම වුණා. මේ ගැන ඒ පළාතේ අප බොහොම ප්‍රසාදයට පත් වුණා.ඇය පල්ලි යන කතෝලික මාතාවක් වුණාට තිබුණේ බෞද්ධ ප්‍රතිපත්ති, ටික කලෙකින් ම මගේ ගණිත විෂයය පිළිබඳ සූරතාව තේරුම් ගත් අම්මා බම්බලපිටියෙ ශාන්ත පීතර විද්‍යාලයට මාව ඇතුළු කළා. සාමාන්‍යයෙන් පන්තියේ දඟ ළමයි අතරටයි මාත් වැටුණේ. ඒත් ඉගෙන ගන්ඩ දක්ෂ බව ගුරුවරු දැන සිටියා. ෂර්ට් ඉරාගෙන ගෙදර ආපු දවස් තියෙනවා. මේවා දන්නා අම්මා අවවාද කරලා ඒ ඇඳුම් මහලා දෙන්නෙ විහිළුවකුත් කරමින්. අපෙ අම්මා හොඳම සන්නාලියක්. ඇගෙ මැහුම් ගෙතුම් හරිම ඉහළයි. අක්කලා අයියලා විතරක් නොවෙයි මාත් තරුණ වයසට එනකම් ඇන්දේ අම්මා මහලා දුන්නු ලස්සන ඇඳුම්. පල්ලියේ ගීතිකා කියන්න මාත් කුඩා කාලෙ ඉඳන් යනවා. මට සංගීතය පිළිබඳ ඇල්මක් හා විශේෂ හැකියාවක් තිබුණා. සී.ටී. ප්‍රනාන්දුගේ පුතා ප්‍රියන්ත ප්‍රනාන්දු හා ජිප්සීස් සුනිල් මගේ ඒ සංගීත හැකියාව අගය කළා. ඒ අයත් මගේ ශාන්ත පීතර විදුහලේ සමකාලීන සිසුවො.ට්‍රික්සි ඇනී හෙන්රීටා කබ්රාල් මාතාව“අපට බෑ කබ්රාල් එක්ක සින්දු කියන්න. එදා වැඩ කාරයා කබ්රල්” ජිප්සීස් නායක සුනිල් පෙරේරා එසේ කියූ බව මට මතකය. “මගේ අයියා ඕස්ට්‍රේලියාවට ගියේ නැත්නම් මං අද සංගීතඥයෙක්. ‘ගවනර් නොවේ” මේ පිළිබඳව විමසූ විට මහ බැංකු අධිපතිවරයා එලෙස කීවේ ය.ඒ කාලෙ මට හරියට යාළුවො. ගෙදර ආවාම මේ අයට අම්මා සංග්‍රහ කරන්නේ පුදුමාකාර ප්‍රීතියකින්. අපේ ඉස්කෝලෙ අපට සංගීතය උගන්වපු පියවරු දෙනමක් හිටියා. මර්වින් වීරක්කොඩි හා ක්ලේවර් පෙරේරා.අපි රටේ නොයෙක් පළාත්වල ඇවිදින්න යනවා. මේ ගමන්වල හැමවිටම ‘ලීඩර් ෂිෆ්’ එක අම්මගෙ. තාත්තා වාහනයෙන් අපවත් රැගෙන විවිධ පළාත්වල යනවිට ඒ තැන් තීන්දු කළේ අම්මා. මේ දේශීය සංචාරය කොතරම් දිගුවක් ව ගියා ද කිවහොත් අම්මයි - තාත්තයි ජීවිතයේ අවසන් භාගය වනවිට රටවල් 50 කට වැඩි ගණනක රවුම් ගහලා තොරතුරු දැන හැඳින තියෙනවා. අපවත් රැගෙන සමහර ගමන් ගිහින් තියෙනවා.මං උසස් පෙළට කළේ ගණිතය. අපෙ අධ්‍යාපන සම්බන්ධයෙන් පාඩම් කරන්න කියලා අම්මා කරදර කරන්නෙ නෑ. ඒත් ඇය, ඒ ගැන උනන්දුවෙන් බලා ඉන්නා බව අපට තේරෙනවා. ඉංජිනේරුවෙක් වෙන්න යන්නෙ නැතිව වරලත් ගණකාධිකාරිවරයෙක් වෙන්න මං හිතූ වෙලාවෙත් අම්මයි තාත්තයි උපරිම නිදහස දුන්නා. තමන්ගේ අධ්‍යාපන මඟ මෙහෙයවා ගත යුත්තේ තමන්මයි කියලා එතුමිය විශ්වාසයේ හිටියා. ඒ නිසා වරලත් ගණකාධිකාරී පුහුණුව සඳහා යන විටත් මට නියමිත වයස මදි.මගේ ගණිතමය හැකියාව, තර්ක කිරීමේ හැකියාව කෙළින්ම අම්මගෙන් ආවෙ. ඒ වෙලාවෙ එම වරලත් ගණකාධිකාරි ආයතනයට පියාගේ භාරකාරත්වය යටතේ මාව පුහුණුවට බඳවාගත්තෙ. මගේ අසිරිමත් ගණිත ගැටලු විසඳීමේ හැකියාව තේරුම්ගත් එතැන එදා හිටපු ප්‍රධාන ලිපිකරුවා එම පොතේ අස්සන් තබන විට පුදුමාකාර අනාවැකියක් පළ කළා. අම්මා ඒ අනාවැකිය ගැන හරියට සතුටු වුණා. මා මහබැංකු අධිපති වුණාම එතුමිය කෙතරම් සතුටු වන්නට ඇද්ද?ඒ අනාවැකිය තමයි “මේ දරුවාගේ මේ අස්සන කවදා හරි ලංකාවේ මුදල් නෝට්ටු සියල්ලේම වදීවි” යන්න. මා එය සිහි කරන්නේ ඉතා නිහතමානීව. වරලත් ගණකාධිකාරී පුහුණුව කාලෙත් මං ගෙදර ආවාම මට බත් පත කවන්නෙ රත්තරං අම්මා. අපි පස්දෙනාටම එක වතාවක් සරම්ප හැදුණා. හැමෝම ඇඳන්වල ගුලිවෙලා වේදනාවෙන් ඉන්නකොට අම්මා තමයි මේ හැමෝටම සාත්තු කළේ. අම්මාට හරියට හිතවත් ගැහැනු හිටියා. ඒ නිසා කොහොඹ කොළ එල්ලලා ඒ අතු ඇඳන්වල අතුරලා මේ කටයුතු කරන විට ඒ අය අවශ්‍ය අඩුම කුඩුම සපයලත් තිබුණා.ඕනෑම කෙනෙකුට තමන්ගේ අම්මගෙ කෑම රසයි. ඒත් මගෙ අම්මගෙ කෑම හැමෝම අගය කළා. අදටත් ඒ සුවඳ, රසය මට අමතක නෑ. ලෝකෙ කොච්චර ලොකු සම්භාෂණවලට ගියත් අම්මගේ කෑමවල රහ මට ලබන්න බෑ.ඇයගේ සත්ත්ව කරුණාව ඉහළයි. මට මතක හැටියට ඇල්ශේෂන් බල්ලො 5ක් ම ඇති දැඩි කළා. අපේ ගෙදර උදව්වට හිටි පබිලිස් හා පබිලිස්ගේ දුව බලා කියා ගත්තෙත් අපව බලන විදියටම. යුතුකම් වගකීම් අකුරට ඉටුකළා.එදා ස්කෝලෙ යද්දි යම්බඳු ප්‍රශ්නවලදි වුණත් අම්මා කවරදාවත් ඉස්කෝලෙට එන්නෙ නෑ. තෑගි උත්සවයක අපට තෑග්ගක් ලැබුණු වෙලාවක් නම් ඇය එනවා. පාසලේ ගුරුවරයෙක් ගෙන් මොකක් හරි මුරණ්ඩු කමකට ගුටිකාලා ගෙදර ආවා නම් ඒක අම්මට කීවෙ නෑ. ඒ කිව්ව නම් අම්මාගෙන් ගුටි.ඇය සිරිමා මැතිනියට හරිම කැමැතියි. ඒත් ඇගේ බදාගත් දේශපාලනයක් තිබුණෙ නෑ. ප්‍රජා සංවර්ධනය සම්බන්ධ ව්‍යාපෘතිවලට අම්මත් අම්මගෙ අක්කත් සිරිමා මැතිනියට සම්බන්ධ වෙලා හිටියා. ඇයත් සමඟ දේශ දේශාන්තරවල පවා අම්මා ගිහින් තියෙනවා. අම්මා එක අරමුණක් ගත්තම ඒක අවසන් වෙන තුරු දිගටම ඒ ගැන හිතන කෙනෙක්. ඇයට යෝධ ආත්ම ශක්තියක් තිබුණා. දවසක් ස්කෝලෙ දිවීම් තරගයකට යන්න බෑ කීවම අම්මා කීවෙ අපුරු කතාවක්.”පුතේ, තරගයකදි ජයග්‍රාහකයා වගේම පරාජිතයත් වටිනවා. පරාජිතයා නැත්නම් ජයග්‍රාහකයා බිහිවන්නේ නෑ. දුවන්න. පැරදුණාට කමක් නෑ. පැරදුණොත් අපට දිනන තුරු දුවන්න අත්දැකීමක් ලැබෙනවා.” අම්මා එදා කීවෙ එහෙමයි.මගේ ජීවිතය ඉදිරියට තල්ලු කළේ මෙවැනි කියමන්. රේණුකා හෝටලයේ අධ්‍යක්ෂ වශයෙන් වැඩ කරපු කාලෙ විතරක් නොවේ දේශපාලන ලෝකයේදි වුණත් අභියෝග ජයගත්තෙ ඒ නිසයි. කවරදාවත් ඉදිරියට තියාපු පය ආපස්සට ගන්ඩ ඇය මට උගැන්නුවෙ නෑ. තාත්තයි අම්මයි අන්තිම කාලෙ නිතර නිතර ලෝක සංචාරයෙ ගියා. එතකොට අපිත් ලොකුයි. ඒ වෙලාවෙ අපිව බලාගත්තෙ ආච්චි. සුදු අම්මා. 89-90 කාලේ කොතරම් තර්ජන තිබුණත් මං එකම දවසක් වත් වැඩට නොගිහින් හිටියෙ නෑ. අම්මත් අපි බයවෙන විදියේ වචනයක් වත් කීවෙත් නෑ.අපේ විවාහ කටයුතු ගැනත් අම්මා හිතුවෙ හරිම ලිබරල් විදියට. අපේ පවුලෙ හතරදෙනෙක් විවාහ වුණේ බෞද්ධ අය සමඟ. රෝෂනි සමඟ මගෙ විවාහය සිදුවන විටත් අම්මගෙ ආශිර්වාදය නොමඳව ලැබුණා. අම්ම නැතිවුණේ අවුරුදු 90ක් විතර ඉඳලා. අම්මා වෙනුවෙන් මට කළ හැකි බොහෝ දේ මා කරලා තියෙනවා. ඒ නිසා පශ්චාත්තාප නෑ. මා හිතන්නෙ දරුවන් මාපියන්ට සැලකිය යුත්තේ ඔවුන් සතුටු කරන්නට විතරක් නොවේ. තමන්ට සතුටු වෙන්න පුළුවන් ඒ විදියට කළාමයි.මං මුළුමනින්ම බෞද්ධ ප්‍රතිපත්ති අගය කරනවා. නැවත උපදිනවා කියලත් විශ්වාස කරනවා. ඒත් ඒ මගෙ රත්තරං අම්මගෙ පුතා වෙලා නැවත උපදින්න කියලා මං ප්‍රාර්ථනා කරන්නෙ නෑ. එහෙම වෙනවා නම් හොඳයි. ඒත් මං ප්‍රායෝගික මිනිහෙක් නිසා එහෙම නොවෙන්න පුළුවන් බව දන්නවා.මේ සමුදුන් ජීවිතයේදී මගේ අම්මා මං සතුටු කෙළේ ඒ නිසයි.උපාලි සමරසිංහඡායාරූපය -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=as1110023</link>
    <topic>නෙළුම් විල</topic>
    <author/>
    <content>නෙළුම් විලඑතකොට පුතා කියන්ඩ බලන්ඩ මීහරකුන්ට කමත් භාෂාවෙන් කියන්නෙ මොකක්ද කියල?’‘අ-ම්-බ-රු-වා!’සෙනඟ අතර හිර වී සිටි මම බසයේ පසුපස අසුන දෙස බැලුවෙමි. අත්තම්මා කෙනෙක් මුනුබුරාට පාඩමක් කියා දෙමින් සිටියා ය.දරුවා පාසල් ඇඳුමින් සැරසී ටයි පටියක් පැළඳ සිටියේය. රවුම් කණ්ණාඩි කුට්ටමක් පැළඳ සිටි අත්තම්මා අත මුද්‍රිත පොතක් විය.‘වී අස්වැන්න කපල ගොඩ ගැහුවම ඒකට කියන්නෙ මොකක්ද?’‘ගොයම් කොළේ!’‘එතකොට පුතා යතුර කියන්නෙ?’දරුවා ඈනුම් ඇරියේ ය.‘යතුර කියන්නෙ පුතා කුල්ලට. එතකොට බෝල අත්ත කියන්නෙ මොකක්ද දන්නව ද?’ දරුවා ගේ දෑස නිඳි බර ය. ඔහු අත්තම්මා ගේ ඇඟට ඇල වුණේ ය. ඔහු පෙර දින රැයේ ද නිඳි වරා ශිෂ්‍යත්වයට මහන්සි වී ඇති සේ ය.දරුවා කෙරෙහි ම’සිත පහළ වූයේ දුකකි. එහෙත් අත්තම්මා කමත් වදන් පැහැදිලි කර දෙන සුන්දර විලාසය මගේ හිත පැහැර ගත්තේ ය.‘පුතේ, බෝල අත්ත කියන්නෙ කමත අතුගාන ඉදලට. පුතා මේව හොඳට ඉගෙන ගත්තොත් ගොඩක් ලොකු මිනිහෙක් වුණෑකි ඉක්මනට!’දරුවා ඇස් ලොකු කර අත්තම්මා දෙස බැලුවේ නව පණක් ලද්දකු සේ ය.එහෙත් මේ සොඳුරු මොහොත වහා අතුරුදන් විය. බසයේ කැසට් පටය කෑගසන්නට වූයේ ය.අත්තම්මා පොත වසා දමා කට පියා ගත්තා ය. දෑස වැසී ගිය මුනුබුරා ගේ සිරුර අත්තම්මා ගේ සිරුරට බර විය.මගීහු බසය තුළ අම්බරුවන් බවට පත් වූහ.  වරාගොඩ පුෂ්පනාත් ජයසිරි මල්ලිකාරච්චි මහතා විසින් යොමු කරන ලද ලිපියක් ඇසුරිනි.ඔයාගෙ නොම්බරේ කීය ද?’මගේ මව කැඩුම් - බිඳුම් වෙද මහතා වෙත පමුණුවනු පිණිස වාරය පැමිණෙන තුරු බලා සිටි මා අසලට ආ දැරියක් ඇසුවා ය. ඇගේ වයස අවුරුදු හතරක් පමණ විය.‘මේ නැන්දෙ, ඔයාගෙ නොම්බරේ කීය ද?’මම ඒ හුරතල් දැරිය සමඟ පුංචි කතාවකට වැටුණෙමි. මදක් ඔබ්බෙන් සිටියේ ඇගේ පියා විය යුතුය. ඔහු තරුණය. ඔහු තමා අසලට එන ලෙස දැරියට අතින් සන් කළේ ය. දැරිය ඊට කීකරු වූවා ය. එතැන තරුණියක් ද සිටියා ය. ඇය අර දැරිය ගේ මව විය යුතු ය.දැරිය මවට මා ගැන යමක් කීවා ය. ඊට සවන් දුන් මව මදෙස බලා සිනාසුණා ය. එහෙත් තරුණ පියා කිසිත් නොදෙඩුවේ ය. දියණිය හා මව දිගින් දිගට ම දෙඩුව ද කටක් ඇරියේ පියා නොවේ. මට අමුත්තක් දැනිණ.ටිකකින් තරුණ මව මවෙත සමීප වූවා ය.‘ඒ ඔයාගෙ මහත්තය ද?’ මම ඇසුවෙමි.‘ඔව්’ ඇය කීවා ය.‘අර දුව ද?’ඔව්’‘මහත්තයට කතා කරන්න බැරි ද?’‘බෑ’මෙය මිතුරු විවාහයක් යැයි මට සිතිණ.‘ඔයාල යාළුවෙලා නේද බැන්දෙ?’‘ඔව්. අවුරුදු හතරක් යාළුවෙලා ඉඳලයි බැන්දෙ’‘ගෙදරින් කැමති වුණා ද?’‘කොහෙත්ම නෑ’‘දෙමව්පියන්ගෙ පැත්තෙන් බැලුවම ඒක සාධාරණයි නේද නංගි?’‘ඒක නං ඇත්ත තමයි අක්කෙ, ඒත් එයා හරිම වීරියවන්තයි. මටයි, දුවටයි හරිම ආදරෙයි. සිගරැට් එකක්වත් කටේ තියන්නෙ නෑ.’මේ තරුණ ජෝඩුව ගැන මට ලොකු සතුටක් දැනිණ. පවිත්‍රත්වය හා ධෛර්යය ඇති තැන පේ‍්‍රමය කෙතරම් සුන්දර ද?‘අක්ක ඇයි ආවෙ?’‘අම්මගෙ කකුලට බේත් බඳින්න’‘ඇයි ඔයා මොකද?’‘ඇක්සිඩන්ට් එකක් වෙලා මගෙ කොන්ද බිඳුන. දැන් සෑහෙන්ඩ හොඳයි. ඒකට බේත් බඳින්ඩයි ආවෙ‘‘ඇක්සිඩන්ට් වුණා?’‘ඔව්. අපි තුන් දෙනා මෝටර් සයිකලෙන් යද්දි ත්‍රීවිලර් එකක් ඇවිත් හැප්පුවනෙ. මෙයා ත්‍රීවිලර්කාරයට ගහන්ඩත් ගියා. අනේ එයා මාවයි දුවයි බදාගෙන අඬා වැලපුණා! ඒත් සද්දෙ පිටවුණේ නෑ. එතකොට ම ආපු වාහනේක දාගෙන මාව ඉස්පිරිතාලෙට අරං ගියා. මං හිටියෙ අසාධ්‍ය වෙලා. ඉස්පිරිතාලෙ ඉඳල තමයි මෙහාට ආවෙ. මාස තුනක් විතර බේත් බැන්ද.’‘ඔයා එකතැන්වෙල ඉන්නකොට කොහොමද වැඩ පළ කර ගත්තෙ?’‘එයා තමයි මගෙයි දුවගෙයි ඔක්කොම වැඩ කෙරුවෙ. ඒවා කර කර එයාගෙ වෑල්ඩිං වැඩ පොළේ වැඩත් කරනව. එයාගෙ මහන්සියෙන්ම අපිට අලුත් ගේකුත් හැදුව. ඒකෙ පදිංචි වෙන්ඩ යන්ඩ ඉන්දැද්දි තමයි මේ කරදරේ සිද්ධ වුණේ!’‘දැන් ඔයාගෙ දෙමවුපියො ඔයාලත් එක්ක හොඳ ද?’‘ඔව්, දැන් ඒගොල්ලො එකතුයි.’‘ඇත්තටම ඔයාල ගැන මට සතුටුයි’‘මේ ඇත්තමයි අක්කෙ, මේ ලෝකෙ අපි තරම් සන්තෝසෙන් ජීවත්වෙන පවුලක් නැතුව ඇති. ඒ තරම්ම ලොකු බැඳීමකින් ආදරේකින් සතුටකින් තමයි අපි තුන්දෙනා ජීවත් වෙන්නෙ.’‘එයාට කතා කරගන්න බැරි එක සමහර වෙලාවට ප්‍රශ්නයක් වෙන්නෙ නැද්ද?’‘එයාට කතා කරන්න බැරි එක ඇත්ත. ඒත් මට එයා කියන්ඩ හදන දේ තේරෙනව. එයාගෙ හැඟීම් තේරෙනව. ඒ හින්ද ගැටලුවක් නෑ. සාමාන්‍යයි.’ඒ කතාවෙන් ලද සතුටත් සමඟ මම මොහොතකට ගොළු වීමි. ගොළු බව යනු මතුපිට වචන නැතිකම පමණි. ඇතුළත හැඟීම් සියල්ල එහි තිබේ. ඒ ගොළුවත මුනිවතට කිට්ටුය.මට ඔහු දෙස බැලිණ. ඔහුට මා සිතන දේ හැඟෙන සේය.‘මල්ලියෙ’ මම ඒ මොහොතෙහි ඔහු ගොළු බසින් ඇමතීමි.ඔහු ‘අක්කේ’ යි නිහඬව ඇමතූ බව මට දැනිණි.මම දැරිය දෙස බැලීමි. ඇය පියාගේ ඇඟට හේත්තු වී මදෙස බලා හිනැහුණා ය.මගේ හද සන්තානය මිනිස්කමේ උත්තරීතරත්වයෙන් පිරී ගියේ ය. දෑස පෙඟී යන්නා සේ මට දැනිණ.  දාගොන්නේ ශි‍්‍රයා සරච්චන්ද්‍ර මහත්මිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=as1110024</link>
    <topic>අඹුදරු පෝෂණය සඳහා සොරකම් කළත් අවසානයේ එය ද දුකකි</topic>
    <author>සාකච්ඡා කෙළේ -රමණී සුබසිංහ</author>
    <content>අඹුදරු පෝෂණය සඳහා සොරකම් කළත් අවසානයේ එය ද දුකකිපසුබිම් කතාවබුදුරජාණන් වහන්සේ මෙහි සඳහන් ගාථා ධර්මය දේශනා කොට වදාළේ නන්ද නම් තරුණයකු විසින් උප්පලවණ්ණා රහත් මෙහෙණියට කරන ලද පාපකාරී සිදුවීමක් අරමුණු කොටගෙන ය.සැවැත් නුවර උපුල්මල් පැහැ ඇති සිටු දුවණියක් විසුවා ය. ඇය පියුමතුරා නම් බුදු රදුන් සමයෙහි ගුණ ගරුක උවැසියකි. ඇය එක් කලෙක මිනිස් ලොව ඉපිද පසේ බුදු නමකට උපුල් මල් පූජා කොට මතු උපදින බවයන්හි ‘මා ගේ සිරුර උපුල් මල් පැහැ බඳු පැහැයෙන් යුතු වේවා’ යි ප්‍රාර්ථනා කළා ය. ඒ ප්‍රාර්ථනාව නිසා ඇය මේ අත්බැව් හි උපුල් මල් පැහැයෙන් යුතු වූවා ය.නෙත්කළු පෙනුමෙන් යුතු මේ කුමරිය පිළිබඳව එනුවර උසස් කුල කුමරුන් ගේ සිත් ඇදී ගියේ ය. නිසි කල එළඹි තැන තම දියණියට සුදුසු කුමරකු සොයන මවුපියන් අමතා මහණ වීමට අවසර දෙන ලෙස ඇය ඉල්ලා සිටියා ය. තම දියණිය ගේ කැමැත්තට ඉඩ දුන් මවුපියෝ මහ පෙරහර පවත්වා ඇය මෙහෙණින් වහන්සේ වෙසෙන ආරාමයක පැවිදි කරවූ හ. නොබෝ දිනකින්ම උපුල්වන් මෙහෙණින් වහන්සේ කෙලෙස් සිඳ දා රහත් බව ලැබූහ. පසු කලෙක අන්ධ නම් වනයට වැඩම කොට එහි කුඩා කුටියක විසූහ.නන්ද නම් තරුණයා උපුල්වන් මෙහෙණින් වහන්සේ ගිහි කල ඇයට පෙම් බැන්දේ ය. එහෙත් ඇයට ඒ ගැන කිසිදු හැඟීමක් නොවූවාය. රාගයෙන් මුසපත් වූ නන්ද අන්ධ වනයට පැමිණ මෙහෙණින් වහන්සේ වැඩ වෙසෙන කුටිය අසල සැඟවී සිටියේ ය. උපුල්වන් මෙහෙණින් වහන්සේ පිඬු පිණිස වැඩි වේලෙහි කුටියට රිංගා ඇඳ යට සැඟ වී ගත්තේ ය. මේ කිසිත් නොදත් මෙහෙණින් වහන්සේ කුටියට වැඩම කොට විඩා නිවනු පිණිස සැතපුණහ. සැඟව සිටි තැනින් නැගිට ගත් නන්ද සිදු කරන්නට සැරසෙන මහා පාපය දැන ‘අනුවණය! පවිටු කම් නොකොට නො නැසෙව, නො නැසෙව‘ යි පවසද්දී ම ඒ පවිටු පුද්ගලයා තම සිතැඟි ඉටුකොට පොළවට පා තැබු වේලෙහි ම පොළොව පැළී අපායෙහි හෙළුණේ ය.බුදුරජාණන් වහන්සේ යථෝක්ත ගාථා රත්නය දේශනා කොට වදාළේ මේ සිදුවීම මුල් කොට ගෙන ය.ගාලු දිසාවේ ද්විතීය සංඝනායක,ඇල්පිටිය ශ්‍රී වර්ධනාරාම පුරාණ විහාරාධිපතිශාස්ත්‍රපති පොරවගම සෝමාලංකාර නාහිමිමේ කතා පුවතින් ද, ඒ අරමුණු කර ගනිමින් තථාගතයන් වහන්සේ දේශනා කොට වදාළ ගාථා රත්නයෙන් ද අද සමාජයට ගත හැකි ආදර්ශ බොහෝ ය. වීදාගම හිමියන් කවියට නැඟු ලෝවැඩ සඟරාවෙන් ද මේ අදහස අපූරුවට විස්තර කොට තිබේ.“කරන කලට පව් මීරිය මීසේ විඳින කලට දුක් දැඩිවෙයි ගිනිසේ ඇඳින එපව් දුරලන උප දේසේ නුදුන මැනවි තුන් දොර අවකාසේ”“ළිප ගිනි මොළවන තෙක් දිය සැළියේ සැපයක් යැයි කකුළුව දිය කෙළියේ එපමණ තොප සිත තොත් නොපැකිළියේ සැපයක් නම් නැත කම් සැප කෙළියේ”යථෝක්ත ධම්මපද ගාථාව ද ලෝවැඩ සඟරාව ද විමර්ශනය කිරීමෙන් අපට පැහැදිලි වන්නේ කුමක් ද? යම් පුද්ගලයකු පාප ක්‍රියාවක් සිදු කරන කල් හි ඔහුට එය ඉතා මිහිරි ක්‍රියාවකි. එසේ සිතා කටයුතු කළ ද ඒ පාපයේ විපාක විඳින්නට වන කල හේ ඉතා දුකට පත් වන්නේ ය.බුදුරජාණන් වහන්සේ දේශනා කොට වදාළ මේ දහම් පදයට ඇවැසි සාධක අපි ජීවත්වන මේ සමාජයේ සුලබය. හොඳින් සිතන්න. විවිධ පුද්ගලයන් කරන ඒ පාප ක්‍රියා නිසා කොපමණ පිරිසක් විපතට පත්වනවා ද? ඉහළ සමාජයේ සිට දුගී දුප්පත් පැල්පත දක්වා ම අසන්නට, දකින්නට ලැබෙන්නේ එකී යථාර්ථය නොවේ ද?වත්මන් ජන සමාජයේ බොහෝ දෙනා පවට බිය නොදක්වන බව, පවෙහි විපාක හඳුනාගෙන නොමැති බව ජනමාධ්‍ය ඇසුරු කරන ඕනෑම කෙනකුට අවබෝධ කර ගැනීම අපහසු නොවේ. ඒවායෙහි දිනපතාම වාර්තා වන මංකොල්ලකෑම්, සොරකම්, ආයතනික දූෂණ, වංචා, ස්ත්‍රී දූෂණ යහපත් ජනයා ඉතා පිළිකුල් ලෙස බැහැර කරති. සමාජයට මඟ පෙන්වනවා යැයි කියන ඇතැම් පුද්ගලයන් ගේ චර්යා ද කකුළුවන් ගේ හැසිරීම බඳුය. තමන්ගේ බඩ වියත රැක ගැනීම වෙනුවෙන් තවත් කෙනකු ගේ ශ්‍රමය සූරා කන, අයථා ලෙස දේපළ කඩා වඩා ගන්නා අය තමන් කරන මේ පාපයන්ගේ විපාක නිසැකවම විඳින්නට සිදුවන බව අමතක නොකළ යුතුය.වත්මන් සමාජයේ විශේෂයෙන් නාගරික වශයෙන් අතිශයින් ජනපි‍්‍රය වූ රාත්‍රී සමාජ ශාලා ද ඉතා දූෂිත තැන් ය. හුදෙක් විනෝදය, පී‍්‍රතිය, සතුට පතා ඒවාට ඇදී යන මිනිසුන් අතින් සිදුවන වැරැදි බොහෝ ය. මේ සමාජ ශාලා සුරාව සූදුව රජයන, දූෂණය බහුල තැන් ය. ඒවායින් බිහි වන්නේ සතුටින් පිනා ගිය මිනිසුන් නොව ආර්ථික පරිහානියට පත්වූවන් ය. සදාචාරාත්මක ව පරිහානියට පත්වූවන් ය. ඒ තමන් මෙලොව දී කළ පාපයන් දිට්ඨ ධම්ම වේදනීය වශයෙන් ම විපාක ලබාදීමකි. පී‍්‍රතිය, සතුට බලාපොරොත්තුවෙන් ප්‍රශ්න අමතක කරනු පිණිස රාත්‍රී සමාජ ශාලා වෙත ඇදී යන අය එහි අවසන් ප්‍රතිඵලය ‘දුක’ පමණක් වන බව අමතක නොකළ යුතු ය.තිලෝගුරු බුදුරජාණන් වහන්සේ විසින් දේශනා කොට වදාළ පංචශීල ප්‍රතිපදාව සදාචාරවත් සමාජයකට ඉතා වටිනා මඟ පෙන්වීමකි. එහෙත් මේ සිල්පද පහ ආරක්ෂා කර ගැනීමට තරම් බොහෝ අයට ඉවසීමක් නැත.මුදලටම මුල් තැන දෙමින්, තමන් ගැන පමණක් සිතා කටයුතු කරන මේ අය අවසානයේ දුකට පත්වන්නේ කළ කම් විපාක දෙන කල ය.කෙනෙක් විනෝදය පිණිස ප්‍රාණඝාතයේ නියැළෙති. තවත් කෙනෙක් එය තම ජීවන වෘත්තිය බවට පත්කර ගෙන ඇත. කවර හේතුවක් නිසා වුවද තමන්ගේ ලාබය එහි අරමුණයි. හොඳින් සිතන්න, ප්‍රාණඝාතයේ නියැළුණු කිසිවකු මෙලොව දී හෝ සතුටෙන් ජීවත්වන ආකාරයක් ඔබ දැක තිබේ ද? බුදුරජාණන් වහන්සේ චුල්ලකම්ම විභංග සූත්‍රයේ දී මෙසේ දේශනා කළහ.“කම්මස්සකා මානව සත්තා...”මානවකය, සත්තවයා කර්මය ස්වකීය කොට ඇත්තේ ය. කර්මය ඥාති කොට ඇත්තේ ය. කර්මය පිළිසරණ කොට ඇත්තේ ය. කර්මය විසින් සත්ත්වයා උස් පහත් වශයෙන් බෙදන්නේ ය.බුදුරජාණන් වහන්සේ දේශනා කොට වදාළ මෙකී කර්ම සංකල්පයට අනුව ප්‍රාණඝාතනය කරන සත්ත්වයන් මෙලොව දී බොහෝ රෝගවලට ගොදුරුවී දුකට පත්වනු ඇත. දීර්ඝායුෂ නොලබනු ඇත. මරණින් මතු නිරයෙහි අපා දුක් විඳීමට සිදුවනු ඇත.සොරකම් කිරීම ද, මංකොල්ල කෑම ද, ගසා කෑම ද අල්ලස් ගැනීම ද අද සමාජයෙහි වූ වැරැදි ක්‍රියා ය. යම් පුද්ගලයෙක් අඹුදරුවන් පෝෂණය කිරීම සඳහා සොරකම් කළත් අවසානය දුකක් වන බව අමතක නොකළ යුතුය.ස්ත්‍රී දූෂණය, කාම මිථ්‍යාචාරය අද සමාජයෙහි දක්නට ලැබෙන දැවෙන ප්‍රශ්නයකි. එය භයානක ලෙඩ රෝගවලට මුලකි. පවුලේ සතුට, සමගිය ඈත් කරන්නකි. දුගතිගාමී වීමට හේතුවකි.ඇතැම් විට විනෝදයට මුසා කියන අය ද දුකට පත් වෙති.මෙවිට අපට සිහියට නැඟෙන්නේ බොරු කී ගොපළු දරුවා ගේ කතාවයි. විනෝදය පතා සුරාපානය කරන්නන් ද ඒ තුළින් බොහෝ දුකට පත්වන බව, එය සමාජයෙහි බොහෝ ප්‍රශ්නවලට මූලික හේතුවක් වන බව ද ජන සමාජයෙන් විද්‍යමාන වේ.ඉධ තප්පති පෙච්ච තප්පති පාපකාරී උභයත්ථ තප්පතිපව් කරන පුද්ගලයා මෙලොව දී ද, පරලොව දී ද බොහෝ දුකට පත්වී තැවෙන බව බුදුරජාණන් වහන්සේ දේශනා කළහ. කෙනෙක් හිරි ඔතප් දෙක අනුව පාපයෙන් වැළකිය යුතුය. එනම් පවට බිය විය යුතුය. පවෙහි ලජ්ජා විය යුතුය. නිරන්තර සතුටට හේතු වන කටයුතු කිරීමේ අවශ්‍යතාවය බුදු සමයේ ඉස්මතු කොට ඇත.නතං කම්මං කතං සාධු යං කත්වා අනු තප්පති යස්ස අස්සුමුඛොරොදං විපාකං පටිසෙවතිවිපාක ඇසුරු කොට හැඬීමට, දුකට, තැවීමට හේතු වන ක්‍රියා නොකළ යුතු බව තථාගතයන් වහන්සේ පෙන්වා දුන්හ.තං ච කම්මං කතං සාධු යං කත්වා නානුතප්පති යස්ස පතීතො සුමනො විපාකං පටිසෙවතියම් ක්‍රියාවකින් පසු පසුතැවෙන්නට සිදු නොවේ ද, එහි විපාක පී‍්‍රතියෙන් හා සොම්නසින් යුතුව විඳිය හැකි වේ ද එබඳු දේ කිරීම යහපත් වන බව ද උන්වහන්සේ අවධාරණය කළහ.අප ජීවත් විය යුතු වන්නේ තමන් ගේ සුරක්ෂිත බව ගැන අවධානය යොමු කරනවා සේ ම අනුන් ගේ සුරක්ෂිතතාව ද ආරක්ෂා වන අයුරිනි.සමාජයේ අන් අය ගේ සුරක්ෂිතතාව රැකීම මානව අයිතියක් සුරැකීම වන්නා සේ ම ඊට පටහැනිව ක්‍රියා කිරීම මානව අයිතීන් උල්ලංඝනය කිරීමක් ද වන බව අප තරයේ සිහි තබා ගත යුතුය.සාකච්ඡා කෙළේ -රමණී සුබසිංහඡායාරූපය -දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=as1110025</link>
    <topic>අප්‍රිකාවේ ගස් අම්මා</topic>
    <author>සේමාලි කැල්ලපත</author>
    <content>අප්‍රිකාවේ ගස් අම්මා“කොහේද යන පිස්සු ගෑනියක්” කෙන්යාවේ හිටපු ජනාධිපතිවරයකු වූ ඩැනියෙල් ටෝයි වරක් ඇය ගැන සඳහන් කළේ එලෙසය. ධනවතුන්ටත් බලවතුන්ටත් අභියෝගයක් වූ ඇය එනිසා ම නිරන්තරයෙන් ම පීඩාවට ලක්වූවා ය. මේ සියල්ලටම හේතු වූයේ ඇය ගසක් සිටුවීම ය. ඒ නිසා ම ඇය සිරගතවීමට මෙන් ම ගැරහීමට ද ලක්වූවා ය.වන්ගාරි මාතායි. ඒ ඇගේ නම ය. පරිසරයට ගහ කොළට ආදරය කරන කවුරුත් ඇය හොඳින් හඳුනති. කෙන්යාවේ ඈත පිටිසර ඉහිතේ ගම්මානයේ උපන් වන්ගාරි එරට වැඩිම ජනගහනයක් පැවත එන්නා වූ කිකුයු ගෝත්‍රික කාන්තාවකි. ඉගෙනීමට උපන් හපන්කම් දැක්වූ ඇය වයස අවුරුදු 20 දී ඇමෙරිකානු විශ්ව විද්‍යාලයක උසස් අධ්‍යාපනය හැදෑරීම සඳහා ශිෂ්‍යත්වයක් දිනා ගත්තා ය. මුළු නැඟෙනහිර අප්‍රිකාවෙන් ම ප්‍රථම වරට ආචාර්ය උපාධියකින් පිදුම් ලද කාන්තාව වූයේ වන්ගාරිය.වන්ගාරි මාතායිකෙන්යානුවෝ ජීවත්වීම උදෙසා පරිසරයත් සමඟ අරගලයක යෙදෙන්නෝ වෙති. වන්ගාරි සැමවිටම විශ්වාස කළේ දුප්පත්කම සහ අරගල අඩු කිරීමේ හැකියාවක් ස්වාභාවික සෞන්දර්යයට ඇති බව ය. ඒ නිසා ම ඇය ගස් සිටුවූවා ය. ඇය ගස් සිටුවද්දී බාලාංශ පන්තිවල කුඩා දරු පැටියෝ ඉතා ඕනෑකමින් ඇය අනුගමනය කරමින් ගස් සිටුවූහ. ඇගේ මේ අහිංසක ව්‍යායාමය තම මවු රටේ කෙසේ වෙතත් ලෝකයේ වෙනත් රටවල නායකයන්ගේ සිත් වශීකර ගත්තේ ය. ගසක් රෝපණය කිරීමෙන් ඇය දුන් පණිවුඩය සහ ඇගේ අප්‍රිකානු දැක්ම නිසා බොහෝ දෙනා ඇය හැඳින්වූයේ අප්‍රිකාවේ ගස් අම්මා (Tree Motherof Africa) ලෙස ය.ලෝකයේ ප්‍රථම වතාවට නොබෙල් සාම ත්‍යාගයෙන් පිදුම් ලද කළු ජාතික හා අප්‍රිකානු කාන්තාව වූයේ මේ ගස් අම්මා ය. වයස 71 ක් වූ ඇය පසුගියදා නයිරෝබි රෝහලක දී මිය ගියා ය. මේ සටහන ඒ වෙනුවෙනි.වන්ගාරි මාතායි හැම විටම විශ්වාස කළේ පිරිසුදු ජලය සහ ඉවුම් පිහුම් සඳහා දර සපයා දී සෞඛ්‍ය සම්පන්න පරිසරය ජනජීවිත නඟා සිටුවන බව ය. එමගින් අරගල අඩුවන බව ය. ඇය අතින් බිහිවූ කෙන්යානු රුක් රෝපණ සංවිධානය (GreenBelt Movement) ශාක මිලියන 30 ක් රෝපණය කළේ රටට සාමය ද උදාකර ගැනීමේ අරමුණෙනි. ඇගේ මේ ආරම්භක ව්‍යායාමය එක්සත් ජාතීන්ගේ සංවිධානය මගින් ලොව පුරා ගෙනයමින් ලොව පුරා බිලියන 11 ක ගස් සිටුවීය.වෛර්ණ ඇඳුම් ඇඳ නිතර සිනාමුසු මුහුණින් සිටින වන්ගාරි විශ්ව විද්‍යාල මහාචාර්යවරියක් ද වෙයි. ගස් සිටුවීමටත් රැකගැනීමටත් ඇය කෙළේ අරගලයකි. ඇය ගෙන ගිය අරගල එකල කෙන්යානු ජනාධිපතිවරයාව සිටි ටෝයි සැලකුවේ රටේ ආරක්ෂාවට තර්ජනයක් ලෙසිනි. ඔහු ඇය පිස්සු ගැහැනියක ලෙස සැලකුවේ එහෙයිනි.1998 එක් ගිම්හානයක දී කෙන්යානු රජය රටේ රක්ෂිත වනාන්තරයකින් කොටසක් දේශපාලන සගයකුට පරිත්‍යාග කළේ ය. වන්ගාරි මේ ඉඩම ආපසු දෙන ලෙස ඉල්ලා උද්ඝෝෂණය කළා ය. ඇයටත් ඇගේ ආධාරකරුවන්ටත් සිදුවූයේ කඩු කිණිසි හා දුනු හී රැගත් 200 ක් පමණ වූ කුලී මැර කණ්ඩායමකට මුහුණදීමට ය. ඇයත් ඇගේ පරිසර හිතකාමී ආධාරකරුවෝත් මේ මැර කණ්ඩායමේ ප්‍රහාරයට ලක්වූහ. ප්‍රහාරයෙන් වන්ගාරි නොමැරී බේරුණේ හිසේ දරුණු ගැඹුරු කැපුම් තුවාලයක් සමඟ ය.“වන්ගාරි පරිසරය සුරැකීම හා කාන්තා අයිතිවාසිකම් දිනාගැනීම වෙනුවෙන් කරන අරගලය යන දෙක එකට එකතු කළා. මෙය හුදෙක් ඇගේ රට කාන්තාකරණය වීම වැළැක්වීම සඳහා දරණ ප්‍රයත්නයක් ම පමණක් නොවෙයි. කාන්තාවන් කිසියම් වූ ක්‍රියාකාරකම ද යෙදවීමකි” යනුවෙන් 2004 වසරේදී වන්ගාරිට නොබෙල් සාම ත්‍යාගය පිරිනමමින් එහි අධ්‍යක්ෂවරයා සඳහන් කරයි.වන්ගාරිට මේ සියල්ල උරුම වූයේ පිටිසරබද හුදෙකලා කෙන්යානු ගම්මානයේ දී ඇය ලද ළමා වියේ අත්දැකීම් නිසා බව ඇය වරක් පැවසුවා ය.ටෝයි ජනාධිපතිවරයා පදවියෙන් ඉවත්වූ පසු 2003 සහ 2005 වසරවලදී කෙන්යානු රජය වන්ගාරි පාරිසරික හා ස්වාභාවික සම්පත් සහකාර ඇමැතිවරිය ලෙස පත්කරනු ලැබීය.රුක්රෝපණය වෙනුවෙන් වන්ගාරි කළ මෙහෙය වෙනුවෙන් ඇය සිය රටේ දී මෙන් ම ලොව පුරා ද සම්මානයට පාත්‍ර වූවා ය.ස්වාභාව ධර්මය නොවෙනස් වී එලෙස ම පැවසිය යුතු ය යන්න ඇගේ ධර්මය විය. වන්ගාරි වරක් Dirt the Movie නම් වූ චිත්‍රපටයක රඟපෑවා ය. එහිදී ඇය කථනයක යෙදෙමින් ‘හමිංබර්ඩ්’ කුරුල්ලකුගේ කතාවක් කියන්නීය.වනාන්තරයක් ගිනි ගන්නා අවස්ථාවක මේ කුරුල්ලා සිය තුඩෙන් ගත් වතුර බිඳුවෙන් බිඳුව ගින්නට ඉසිමින් ගින්න නිවන්න තැත් කළා. කුරුල්ලාගේ මේ උත්සාහය වනයේ අනෙක් සතුන් උපහාසයට ලක් කරනවා.“උඹ මේ වැඩකට නැති වැඩකට උඹේ ශක්තිය වැය කරන්නේ ඇයි” අලියා කුරුල්ලාගෙන් අහනවා.“මං කරන්නේ මට කරන්න පුළුවන් හොඳම දෙයයි” පිළිතුරු දෙමින් කුරුල්ලා පවසයි.“මං කරන්නේත් මට කරන්න පුළුවන් හොඳම දෙයයි. අපත් කළ යුත්තේ එයයි. ඔබ සැමත් ඒ පුංචි කුරුල්ලා වගේ සිතිය යුතුයි. මාත් ඒ කුරුල්ලා වගේ මට කළ හැකි හොඳම දේ ඉදිරියටත් කරනවා” වන්ගාරි එම චිත්‍රපටයේ චරිතයට පණ පොවමින් කියන්නීය.වන්ගාරි මිය ගිය පසු කෙන්යාවේ පමණක් නොව ලොව නන්දෙසින් ශෝක පණිවුඩ ගලා එන්නට විය. කුඩා කල දී ඇය අනුව යමින් ගස් සිටුවූ කෙන්යානුවෝ ද ඒ අතර වූහ.“ඇගේ දණහිස්වල හැම වෙලේ ම කුණු තැවරී තිබුණා. එයට හේතුව ඇය විශේෂ පුද්ගලයන්ට පැළ සිටුවන්නේ මෙහෙමයි යනුවෙන් පෙන්වාදීමට බිම දණ ගසාගෙන සිටීම නිසයි” වන්ගාරි වෙනුවෙන් ලද එක් ශෝක පණිවුඩයක එසේ සඳහන් විය.රුක් රෝපණය වෙනුවෙන් ඇය ගෙන ගිය අරගලය දිගටම ගෙන යෑම සඳහා නයිරෝබි විශ්ව විද්‍යාලය ඇය නමින් වෙනමම අධ්‍යයනාංශයක් පිහිටුවීමට කටයුතු යොදා ඇත්තේ ය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=as1110026</link>
    <topic>කැලණි ගඟ දිගේ</topic>
    <author>ජැක්සන් ඇන්තනී www.jacksonanthony.com</author>
    <content>කැලණි ගඟ දිගේමේ සංචාරය මට පෙර තරණය කොට තිබුණේ විහාර මහා දේවියයි. එතුමිය සියනෑවේ කල්‍යාණියෙන් මුහුදට බිලි වී රුහුණු කිරින්දේදී මාගම කාවන්තිස්ස කුමරුන් විසින් බේරා ගන්නා ලදි. මගේ “මහා සංචාරය” නමැති රූපවාහිනී සංචාර වැඩසටහන වනාහී ඉතිහාසය හරහා ඇවිද යාමයි. මේ දිනවල මා ඒ වැඩසටහන තුළ සංචාරය කරන්නේ දේවානම්පියතිස්ස රජතුමා ජය ශ්‍රී මහ බෝ සමිඳුන් වැඩම වූ ඓතිහාසික සහ පුරාවෘත්තමය මාවත දිගේ ය.සිරිමා බෝධිය වඩා හිඳුවීමෙන් පසු අනුරාධපුරයෙන් රහසිගතව නික්මුණු මහානාග කුමරුන් රුහුණට පලා යන පාර දිගේ මම ඊළඟට සංචාරය කෙරුවෙමි. මහානාග කුමරුන් යටාලහිදී දරු සම්පත් ලැබීය. ඔහුට යටාලතිස්ස යැයි නම් තබන ලදි. යටාලතිස්සගේ පුත්‍ර ගෝඨාභය ය. ගෝඨාභයගේ පුත් කාකවණ්නතිස්ස හෙවත් කාවන්තිස්ස විවා කර ගන්නේ කල්‍යාණි නදී නිම්නයේ සිට මූදට බිලි කොට කිරින්දට පාව ආ රන් සැළේ සිට හමු වූ දේවී කුමරියවයි.කල්‍යාණි නම් බෝට්ටුවේ නැගීකැලණිතිස්ස රජ්ජුරුවන් රාජ්‍ය විචාල කල්‍යාණි නදී නිම්නය වනාහී ගෞතම බුදු හාමුදුරුවන් තුන් තරාවේදී වැඩම කළ දක්ඛිණ දේශයේ සියනෑවේ කැලණියයි. සමහර විචාරකයින් පවසන්නේ කැලණිතිස් නම් දසබතික රජවරුන්ගේ කල්‍යාණිය වනාහී බුදුන් වැඩි සියනෑවේ කැලණිය නොව ලංකාවේ නැගෙනහිර පළාතේ ඇති හැඩඔය නිම්නයේ පිහිටි කාලාණ කණ්නිකා නම් වෙනත් කැලණියක් බවයි.මහා සංචාරයේදී මේ ප්‍රවෘත්ති දෙක කෙරෙහි ම මම අවධානය යෙදුවෙමි. එහෙත් හුදී ජන පහන් සංවේගය පිණිස මහානාග හාමුදුරුවන් ක්‍රිස්තු වර්ෂ 5 වන සියවසේදී රචනා කළ මහාවංශයට අනුව යමින් මම ප්‍රකට ප්‍රවෘත්තිය කෙරෙහි ම වැඩි අවදානයක් යොමු කෙරුවෙමි.මම කැලණි විහාරය වන්දනා කොටගෙන ඒ අසලින් ම ගඟට බැසගත්තේ දිය රකුසාට බිලි දුන් දේවී කුමරියගේ රන් සැළ පා කර හැරි තැනින්ම යැයි මට කිව නො හැක. කෙසේ නමුත් ඇය මූද ගොඩ ගැලූ කල්‍යාණි නදියේ රුදුරු රළ කපාගෙන කැලණි ගං මුව දොරින් මූදට වැටෙන්නට ඇතැයි මට අනුමාන කළ හැක.කැලණිය සහ කැලණිමුල්ල යා කරමින් දැන් සවි ශක්ති කොන්ක්‍රීට් පාලමක් ඉදි වී තිබේ. 1996 අගෝස්තු 24 වැනි දා මුල්ගල තබා 2008 වසරේ මැයි 30 වැනි දින ජනතා අයිතියට පැවරුණු පාලමේ ආනුභාවයෙන් දැන් කොළඹ, කැලණියට අතේ දුර යි. ඊට පෙර මුල්ලේරියාව, අංගොඩ, සේදවත්ත, කොහිලවත්ත, ගංගාතිලක සහ කැලණිමුල්ල බැතිමතුන් කැලණි වඳින්න ගඟ තරණය කළේ බත්තලක ආධාරයෙනි.ඒ බත්තල තවමත් තිබේ. පාලමේ පොහොසත්කමට වඩා බත්තලේ දුප්පත්කම පරිසරවාදී ය, මානවවාදී ය, සුන්දරය ය. මම කැලණි විහාරයේ සිට එගොඩ කැලණියට බත්තලෙන් යාත්‍රා කෙරුවෙමි. කැලණි ගඟ දිගේ එහි මෝයකටට සංචාරය කිරීම සඳහා සූදානම් කොට තිබූ මෝටර් බෝට්ටුව අසල මනෝජ් ලක්සිරි නම් මගේ ගමන් සගයා බලා සිටී. අපි බෝට්ටුව පණ ගන්වා ගඟ පහළට යාත්‍රා කෙරුවෙමු.මේ ගඟට මම ආදරය කරමි. වරක් මහවැලි ගඟ දිගේ සංචාරය කළ මා දිනෙක කැලණි ගඟ දිගේ ද යාත්‍රා කරන්නට කැමැත්තෙන් සිටිමි. කළු, මහවැලි, කැලණිය, වලවේ යන සිව් මහා ගංගා සමන් දෙයියන්ගේ අඩවියේ සිට හතර අතට ගලන සුන්දර ගංගාවන් ය. මේ ගංගා හතර සංචාරය කරන්නට මට තේමා හතරක් ඇත.බත්තල තවමත් වැඩපළමුවැනිව මහවැලිය වනාහී ලාංකීය මානව ඉතිහාසයේ හදබිමයි (Heartland). දෙවනුව කළු ගඟ වනාහී සශ්‍රීකත්වයේ සහ ශෘංගාරයේ රහස් නිම්නයයි. තෙවැනිව වලවේ ගඟ යනු මාගම් රාජධානියේ පෞරාණික අතීතයයි. සිව් වෙනුව කැලණි නදිය වනාහී සුන්දරත්වයේ සහ සම්පත්තියේ මානව ජයග්‍රහණයයි.ප්‍රාග් බෞද්ධ යුගයේ කල්‍යාණිය වනාහී නාග ලෝකයයි. නාගදීපයේදී බුදුහිමි බැහැ දුටු මණිඅක්ඛිත නා රජු උන්වහන්සේට කැලණියට වඩින්නැයි ආරාධනා කළේ ය. නාග භවන යනු නයි පිඹුරු, පොළොං, ගැරඬි, ඇහැටුල් වැනි ගෙම්බන් ගිල දමමින් බඩගා යන උරගයින් වෙලී පැටලී සිටින හිරිකිත ගුහාවක් ලෙස කෙනකු සිතා සිටිනවා විය හැක. එහෙත් නාගයින් යනු ධනයෙන් පොහොසත් වූ සහ ශාස්ත්‍රයෙන් පරිපූර්ණ වූ තන්වැසි (Sophisticated) නාගරික මිනිස් කොට්ඨාසයක් බව විද්වත්හු දැන් දැන් ඔප්පු කර ගනිමින් සිටිති.එවන් පොහොසත් මිනිසුන් සහ ගැහැනුන් අතීතයේ සිට සැරිසැරූ කල්‍යාණි ගං තෙරෙන් මෝටර් බෝට්ටුවකට නැග ගත් මම ගඟ පහළට යාත්‍රා කෙරුවෙමි.මේ කැලණි ගඟේ වෘද්ධ අවස්ථාවයි. ගංගාවක ජීවී කලාප බාල, තරුණ, මැදි සහ වෘද්ධ වශයෙන් බෙදා ගත් කල එය භූගෝලීයව අධ්‍යයනය කිරීම පහසු ය. මහවැලි මහා නිම්නයේ මැදි අවස්ථාව මයියංගනයෙන් එපිටට ආරම්භ වෙයි. මයියංගනයෙන් පසු වස්ගමු කැලයට රිංගන මහවැලිය යළි එළි බහින්නේ ගල්ලෑල්ලෙනි. මනම්පිටියෙන් පසු මහවැලිය එහි වෘද්ධ අවස්ථාව සටහන් කර ගනී. අති විශාල පුළුල් පිටාර තැන්නක ගලන වෘද්ධ මහවැලි ගඟ වක වංගු දුනුවිල් තනමින් අප ශාඛා ද බිහි කර පුළුල් ;ඩල්ටාවකදී කොඩ්ඩියාර් බොක්කට මුව දොරවල් සංකීර්ණයක් සාදා ගනී.කැලණි විහාරය පෙනෙන ඉම පසු කොට මා දැන් ගමන් කරන කැලණි ගඟත් එහි වෘද්ධ අවස්ථාව සටහන් කොට තිබේ. එහෙත් ශුෂ්ක කලාපික නැගෙනහිර තැන්නේදී වෘද්ධ වන මහවැලියට වඩා නිරිතදිග තෙත් කලාපයේ සදාහරිත සශ්‍රීකත්වය තුළින් රිංගා වෘද්ධ වන කැලණි නදියේ මහලු විය පොහොසත් ය. විශාල පොල්, පුවක්, උණ පඳුරු සහිත ගෘහස්ත ජන කලාපයක උවැටන් ලබමින් කැලණි නදී තොමෝ හීන් සීරුවට ගලා යති.එහෙත් ගඟේ යටි වේගය අධිකය. වංගු සහිත ගඟේ ඉවුරෙන් ඉවුරට දියවැල ද දෘෂ්‍යමානව ම ගලායන නිසා මට ඒ හැඩපාර දිගේ ඩිංකි හබල් ගාන්නට ඇත්නම් මැනැවැයි සිතුණ ද අද අප ගමන් ගන්නේ කුඩා මෝටර් බෝට්ටුවක ය. ජන ශූන්‍ය මහවැලි මිටියාවත්වල ස්වාභාවධර්මය ම පමණක් ඉව කරමින් ඩිංකි හබල් ගා පළපුරුදු ඇති මට මේ ජනාධික කලාපයේ මානව අපද්‍රව්‍ය ගංගාගත වීම කෙළෙසකවත් ඉවසා සිටිය නොහැක. ඊට ම නො දෙවෙනිව බෝට්ටුවේ පෙට්ට්‍රල් පිළිස්සුම් දුම් ගඳ මා පීඩාවට පත් කරවයි.කළු පාලම සුදු වේගෙන එනවාමා යාත්‍රා කරන කැලණි ගංගාවේ ගඟ ගලන අතින් දකුණු ඉවුර දිගේ කැලණි පෙරහර ගමන් කරන පෑලියගොඩ පාර දිස්වේ. වම් ඉවුර දිගේ ඇත්තේ කැලණිමුල්ල, සේදවත්ත හරහා තොටළඟට යන තාර පාරයි. මේ සියල්ල පිහිටන්නේ ගංගාවේ පිටාර තැන්නේ ය. මහවැලි පිටාර තැන්න ජන ශූන්‍ය යි. එහෙයින් වස්සානයට දෙගොඩතලා පිටාර යන්නට මහවැලියට කිසිදු අවහිරයක් නැත. එහෙත් කැලණි නදී තොමෝ පිටාරයට නොහොඹිනා බැණුම් අසති. ගංගාවක පිටාර තැන්න ඇත්තේ වස්සානයට පිරී යෑමට ය. මේ පිටාර ජලයේ ඇති රොන් මඩ තැන්පත් වීමෙන් ඩෙල්ටාව සශ්‍රීක වේ. එහෙයින් සෑම ගංගාවක ම පිටාර තැන්නේ ඩෙල්ටා ගං මෝය ජනාවාස බිහි කර ගනී.නයිල් ඩෙල්ටාවේ ඊජිප්තියානු ශිෂ්ටාචාරය බිහි වුණේත්, යුප්‍රටීස් ටයිගී‍්‍රස් පිටාර තැන්නේ බැබිලෝනියානු, මෙසපොතේමියානු ශිෂ්ටාචාරයන් බිහි වූවේත් එලෙසින් ම ය. ඒ ලෙසින් ම කල්‍යාණි පිටාර ඩෙල්ටාවේ සශ්‍රීකත්වයෙන් කොළොංතොට බිහි විය. කොළොංතොට කොළොංපුර බවට පත් වී ජාත්‍යන්තර නාවික කීර්තිය දිනා ගත්තේ ය.කැලණි ගඟේ අප ශාඛාවක් වූ කොළොං ඔය මූදට වැටෙන බොක්කේ කොළොංතොට ඉදි විය. ධර්ම පරාක්‍රමබාහුව රැවටූ පෘතුගීසීන් ගෙරි හමක් එලා ගන්නට තරම් ඉඩක් කොළඹින් ඉල්ලාගෙන, ඒ හම හීනි තීරු වලට කපා දිග රැහැන් පොටක් කොට, ඒ රැහැනට වටකොට හසුවන භූමි ප්‍රමාණයේ ඉඩමක කොටුවක් බැඳ ගත්තේලු.එහෙත් ශ්‍රී ජයවර්ධනපුර කෝට්ටේ බලකොටුව ඉදිකරන්නට වීර අලකේශ්වර තෝරා ගත් ජය භූමිය වනාහී කැලණි ගංග මිටියාවතේ ;කාළොන්නා ඔය සහ දියවන්නා ඔය අතර තිබූ පංකා ධූර්ගයයි. පංකා ධූර්ගය යනු මඩ වගුරකි. උතුරේ ආර්ය චක්‍රවර්තිලාගෙන් බේරීම සඳහා අපේ රජවරු විවිධ ධූර්ග සෙවූහ. දඹදෙනියේ පර්වත ධූර්ගය, ගම්පොල ගිරි ධූර්ගය, සෙංකඩගල ගිරි ධූර්ගය ද ආරක්ෂාව මදි වූ කළ වීර අලකේශ්වර කැලණි මිටියාවතේ අතු ගංගා දෙකක් අතර තිබු පංකා ධූර්ගයේ කබොක් ගලින් කොටුවක් ඉදි කළේ ය.කැලණිමුල්ලේ අලුත් පාලමකැලණි මිටියාවතේ සශ්‍රීකත්වය VI වෙනි පරාක්‍රමබාහු රජුගේ ඒකච්ඡත්‍ර දේශපාලන ජයග්‍රහණයට බලපාන්නට ඇතැයි මා මෙනෙහි කරන කාල වකවානුව වනාහී VI වෙනි පරාක්‍රමබාහුට පසු ලංකාව එක්සේසත් කළ සේනාධිනායකත්වයක් රාජ්‍ය විචාරණ වර්තමානයයි. මා දැන් පසුකර යන කැලණිමුල්ල ගංගාතිලක, කොහිලවත්ත, හෙළිවංගුව, නෙල්ලිගස් වත්ත, කටු පැලැල්ල, සේදවත්ත ආදි ජනාධික ගම්මාන අපේ ශබ්ද කෝෂයේ වැඩියෙන් ම වහරන්න පටන් ගන්නේ පිටාර ගම්මාන වශයෙනි.කැලණි ගඟ පිටාර යන කාලයට මේ පළාතේ නාම ඕනෑ තරම් අපට මාධ්‍යයෙන් ඇසෙන්නට පටන් ගනී. ආපදා කළමනාකරණ අමාත්‍යාංශයේ නාම ලේඛනවල මේ ග්‍රාම නාම ඉහළින් ම සටහන් වෙයි. මේ මිටියාවතේ අස්ථිර නිවාස සහ අනවසර පදිංචිවල වෙසෙනා සමහර දෙනා වසරකට වරක් එන ගං වතුර “සල්ලි වතුර” කියා ද හඳුන්වන්නේ ගංවතුර ආධාරය ඔවුන්ගේ එක ම බලාපොරොත්තුව වන නිසා ය.ගංවතුර බැස ගිය කල යළිත් අපට මේ ගම්මාන අමතක වෙයි. එහෙත් මට කවරදාකවත් සේදවත්ත අමතක නොවන්නේ එහි චණ්ඩින් සිටින්නේ යැයි කියන කට කථාවට වඩා දයානන්ද ගුණවර්ධනයන්ගේ “මධුර ජවනිකා” නාට්‍යයේ මා සහ අනුලා බුලත්සිංහල නටන නෙයිනගේ සූදුව විරිඳුවේ “එතන්ට චණ්ඩියා තමයි සේදවත්තේ ජෝන් ගොයියා” යැයි ගායනා වන නිසා විය යුතුය.කටුපැලැල්ලෙන් පසු කළු පාලම හමුවෙයි. මේ කළු පැහැති යකඩ පාලම වනාහී ලංකාවේ නිර්මාණය වූ පළමු විශාලතම දුම්රිය පාලමයි. 1865 දී රජයේ වැඩ දෙපාර්තමේන්තුව විසින් නිමැවුණු මේ කළු යකඩ පාලම උඩින් මුල් වරට දුම්රියක් ගමන් කළේ 1867 අපි‍්‍රයෙල් මාසයේ 27 වැනි දා ය. ඊට හරියට ම අවුරුදු 140 කට පසු 2007 වසරේ දී මම මේ ඓතිහාසික රේල් පාලම යටින් ගඟ තරණය කළෙමි.ඊළඟට මට හමුවන්නේ වික්ටෝරියා පාලමයි. වික්ටෝරියා පාලමේ ඉතිහාස කථාවට මා බෙහෙවින් පි‍්‍රය කරන නිසා මගේ කුඩා බෝට්ටුව පාලමට යටින් මඳක් නතර කළ අපි පාලම යට සිට ගිමන් හැරියෙමු. මා සැමදා කොළඹ යනෙන මේ කැලණි පාලමේ යටි රූපිත දර්ශනයක් මීට පෙර මම නො දැක තිබුණෙමි. පසුගිය යුද සමයේදී මේ පාලම පුපුරුවා දමන්න ත්‍රස්තවාදීන් කොතෙක් උත්සාහ කළ ද ඒ සියලු සැලසුම් පිළිබඳ සැක කළ ශ්‍රී ලංකා ඛ්මුදාවේ බුද්ධි අංශ පැය 24 පුරා තත්පර 86400 ක් ම මේ පාලම දෙස සුපරීක්ෂාකාරීව බලා සිට එය ආරක්ෂා කර ගත්තේ ය. පාලම ආරක්ෂා කර ගැන්මට හමුදාව භාවිත කළ ආරක්ෂක විධි විධානවල ඉතුරුම් තවමත් පාලම් පල්ලේ ඉතිරිව ඇත.මම වහාම මගේ සිත 1822 වර්ෂය වෙත රැගෙන ගියෙමි. 1815 වසරේ මුළු ශ්‍රී ලංකාවේ ම දේශපාලන අයිතිය තමන් සතු කරගත් ඉංගී‍්‍රසීහු වඩ වඩා ආකර්ෂණය වූයේ අභිනවයෙන් අත්පත් වූ කන්ද උඩ රාජධානිය වෙතයි. ඊට පෙර දකුණේ මිනිරන් පතල්, කෝපි වගාව, කුරුඳු වගාව සහ රේන්ද කර්මාන්තය පවත්වා ගිය ඔවුන් කන්ද උඩරට අයිතිය ලැබූ සැණින් කඳුරට වතු වැවිල්ලට අත ගැසී ය. ඒ සැණින් ම සැමුවෙල් බේකර්ස් නම් තරුණ වගා කරුවා නුවරඑළිය දැකීමෙන් එහි “බේකර්ස් ෆාම්” පිහිටුවා මේ රටේ කඳුකර එළවළු වගාව ද ආරම්භ කරන ලදි.තේ අස්වැන්න පිටරට පැටවීම සඳහා කොළොන්තොටට ගෙන ආ යුතුය. “පාසෝ ග්‍රෑන්ඩ්” නම් ස්ථානයේදී ගඟ තරණය කිරීම සඳහා බත්තලේ යොදා ගැනිණි. කන්ද උඩරට සිට ගෙන එන තේ පෙට්ටි, එළවළු ආදි බඩු භාණ්ඩ තවලම් කරත්තවල ගෙන අවුත්, රුවන්වැල්ල, පෙතංගොඩ, හංවැල්ල, කඩුවෙල ආදී තොටුපළවලින් කැලණි ගඟට ගෙන එතැන් සිට පාසෝ ග්‍රෑන්ඩ් (පසුව ග්‍රෑන්ඩ්පාස්) දක්වා ප්‍රවාහනය කෙරුණේ උණබටවලින් තනා ගත් පාරුවලිනි.දිනෙන් දින ම අස්වැන්න වැඩි වන්නට විය. කැලණි ගඟ පිටාර යෑම, වියළි සෘතුවේ ගඟ සිඳී යෑම හේතු කොටගෙන උණබට පාරුවලින් බඩු ප්‍රවාහනය කිරීම යල් පැන ගියේ ය. කැලණි ගඟ හරහා කොළඹට ඇතුළුවීමට පාලමක් තැනිය යුතු යැයි අදහස සුදු ආණ්ඩුවට ඇති විය. 1822 දී ඔවුහු ඒ කටයුත්තට අත තැබූහ.අපි තවමත් වික්ටෝරියා පාලම යට ගිමන් හරිමින් සිටිමු. අපි අත තිබූ උණු වතුර බෝතලයේ තේ බෙදාගෙන බීවෙමු. 1822 දී මේ ඉසව්වෙන් පාරු පාලමක් හෙවත් “පෝටුන්” ලෙස නම් වූ බෝට්ටු පාලමක් නිම කරන්නට ලුතිනන් ජනරාල් ජෝන් ෆෙ‍්‍රසර් සැලසුම් කළේය. බ්‍රිතාන්‍ය රාජකීය ඉංජිනේරු දෙපාර්තමේන්තුවෙන් වැඩ ආරම්භ කළ මේ පාරු පාලම සඳහා ඔරු 21 ක් ගඟ හරහා පෙළ ගස්වන ලදි. ඔරු 21 මත ඉදිකරන ලද මේ දාරුමය මගී පාලම අඩි 499 ක් දිග ය.වර්ෂ 1825 සැප්තැම්බර් මස 14 දින උදා විය. එදින අලුයම 4.00 ට පමණ එඩ්වඩ් බාන්ස් ආණ්ඩුකාරවරයාගේ අසුන් හය දෙනෙක් යෙදවූ සාඩම්බර අශ්ව කරත්තය පළමුවරට ගඟ තරණය කළේය. පෙතංගොඩ තොටුපළේ සිට ගඟ දිගේ බඩු ප්‍රවාහනය කළ උණබඩ පාරු කරුවන්ගේ බඩේ පාර වැදුණි. ඔවුන්ගේ අභියාචනයට කන් දුන් ආණ්ඩුකාරවයා රැවුලත් කැඳත් බේරා ගැන්මට හරි අපූරු තීරණයක් ගත්තේ ය.සමාවෙන්න,ලබන සතිය වන තෙක් මම මේ පාලම අසල බලා සිටින්නෙමි. ඔබට ඒ කථාව නො කියා මට ගඟ තරණය කළ නො හැකියි.ජැක්සන් ඇන්තනී www.jacksonanthony.comඡායාරූප - දිනේෂ් ලක්දුසිංහ, දේවපි‍්‍රය ජයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=as1110027</link>
    <topic>කෝකටත් තෙල් බෙදන යන්තර ෆැක්ටරි</topic>
    <author>කේ.සී.ජේ.රත්නායක</author>
    <content>කෝකටත් තෙල් බෙදන යන්තර ෆැක්ටරියන්තර – මන්තර හා නොයෙකුත් සෙත් ශාන්ති, ගුප්ත විද්‍යා කටයුතු පිළිබඳව පෙර නොවු ප්‍රසිද්ධියක් අද දක්නට ලැබේ. මීට එක් හේතුවක් නම්; ඒවා අද මහා පරිමාණ වෙළෙඳාමක් බවට පත්ව තිබීමය. තවත් අතකින් එය අහිංසක මිනිසුන් මුළාවට හා අසහනයට පත් කරවන ජාවාරමක් බවට පත් ව තිබීම ද සත්‍යයකි. කාටත් ගැලපෙන කෝකටත් යන්තර මහා පරිමාණයෙන් නිපදවන කර්මාන්තශාලා වැනි ගුප්ත විද්‍යා මධ්‍යස්ථාන බිහිවී තිබෙනු ද දක්නට ලැබේ.මේ යන්තර – මන්තර ජාවාරමේ ඇත්ත නැත්ත පිළිබඳව මෙවරත් අදහස් පළ කරනුයේ ප්‍රවීණ ඡ්‍යොතිෂවේදී හා පාරම්පරික ගුප්තවිද්‍යා ශාස්ත්‍රඥයකු වන මීපේ ගණිතගේ චන්ද්‍ර භාරතී මහතා ය.”.... යන්ත්‍ර, මන්ත්‍ර හා ගුප්ත විද්‍යා ලෝකයට ලබා දුන්නේ පුරාණ සෘෂිවරුන්. විශේෂයෙන් ම ග්‍රහ අපල අවම කරවන්න මේ ගුප්ත ශාස්ත්‍රය බහුලව යොදා ගැනෙනවා. අනෙක් පැත්තෙන් ආර්ථික ශක්තිය, නිරෝගීභාවය, යසස, කීර්තිය, ඉහළ නංවා ගැනීමටත් යන්ත්‍ර - මන්ත්‍ර ශාස්ත්‍රය සතුව පුදුමාකාර බලයක් තියෙන බව ඇත්ත. සතුරු උපද්‍රව, ආදියෙන් මිදෙන්නත් ඒ ශාස්ත්‍රය භාවිතා කෙරෙනවා. නමුත් මම අවධාරණයෙන් කියන්න කැමැතියි මේ ගුප්ත ශාස්ත්‍රය තැපෑලෙන් කරන්න පුළුවන් දෙයක් නෙවෙයි. ඒ වගේම කාටත් ගැලපෙන කෝකටත් හරියන යන්තර මන්තර මේ තුන් ලෝකයේ කොහේවත් නෑ. ඒ වගේම මම කියන්න කැමතියි “එවේලේම ප්‍රතිඵල දෙන”, “වරු තුනෙන් ප්‍රතිඵල” කියලා යන්තර පලඳවන්න බෑ...””...යන්ත්‍රයක් පලඳවන්න කලින් අදාළ පුද්ගලයාගේ ජන්ම පත්‍රය ඉතා හොඳින් පරීක්ෂා කළ යුතුයි. ග්‍රහ අපල තිබෙන බව කීවාට හැමෝටම යන්ත්‍ර ගුණ දෙන්නේ නෑ. සමහරුන්ට යන්ත්‍ර දැමීම නිරර්ථකයි. ඒක කොට්ඨාස දෙකකට බෙදෙනවා. සමහර ග්‍රහ අපල යන්ත්‍ර - මන්ත්‍ර යාතු කර්ම නොකළත් වෙනත් පුණ්‍යමය කටයුතුවලින් දුරුකර ගන්න පුළුවන්. අන්න එහෙම කෙනෙකුට යන්ත්‍ර අනිවාර්ය නෑ. අනිත් කොට්ඨාසය තමා මොන යන්ත්‍රය – මන්ත්‍රය කළත් ගුණ නොදෙන අයත් ඉන්නවා. ඒ අයටත් බොරුවට යන්ත්‍ර පලඳවලා වැඩක් නෑ. එතකොට ඇත්තටම යන්ත්‍රවලින් වැඩක් වෙන්නේ එය පැලඳීමෙන් ගුණ ලබා ගත හැකි පුද්ගලයන්ට පමණයි.මේ කාරණයේදීත් වැදගත් කාරණා දෙකක් බලපානවා. එක; යන්ත්‍රය සකස් කරන ඇදුරා දෙක; යන්ත්‍රය පලඳින ආතුරයා. මේ දෙපාර්ශ්වයම සත්ව ඝාතනය, සොරකම යනාදී පාප ක්‍රියාවලින් වැළකී සිටිය යුතුයි. සත්තු මරනවා නම් මොන බලගතු යන්තරය දැම්මත් සුගතියක් නෑ. අනිත් කාරණය යන්ත්‍රය පැලඳුවාට පසුව එය ආරක්ෂා කරගන්නා හැටිත් දැනගත යුතුයි. මළ ගෙවල්වල තිබෙන කිල්ල ඉතා අගුණයි. ගෙරිමස්, සූකර මස්, මිරිදිය මත්ස්‍යයින්, මෝර මාළු, මඩු මාළු යනාදිය ආහාරයට ගැනීමත් අකැපයි. මේ සියල්ලටත් වඩා වැදගත් වෙන්නේ පාපයෙන් වැළකීමයි. කලින් කීවා වාගේ සත්ව ඝාතනය සහ සොරකම නම් දූරීම්භූත කළ යුතුමයි.””....යන්ත්‍රයක් ඇඳලා අදාළ මන්ත්‍රවලින් ජප කරලා මේ කටයුත්ත කරන්නේ තවත් වත් පිළිවෙත් ගණනාවක් ඉෂ්ට සිද්ධ කරන ගමන්, නියමිත කාලයක් නියමිත පිළිවෙත් තියෙනවා. යන්ත්‍ර ඇඳීම පවා ඉතා සියුම් හා පරෙස්සමෙන් කළ යුතු කාරියක්. ඉන් පස්සේ යන්ත්‍රය අදාළ මන්ත්‍රවලින් ජප කිරීම තවත් ශාස්ත්‍රානුකූල කර්තව්‍යයක්. එක යන්ත්‍රයක් නියමිත වත් පිළිවෙත් අනුව සකස් කරලා ග්‍රහ පූජා තියලා පැලඳවීම කරන්න සෑහෙන කාලයක් ගත වෙනවා. හරියට ගත්තොත් මාසයකට යන්තර තුන හතරකට වඩා බාර ගන්න බෑ. එහෙම නම් මාසයකට සිය ගණනින්, නැතිනම් දසදහස් ගණනින් යන්තර නිපදවන්න බැරි බව ඔබ නුවණින් වටහා ගැනීම වැදගත්. මම දන්න සමහරු පිටරට ඉඳලා ලංකාවෙන් යන්තර ගෙන්න ගන්නේ තැපෑලෙන්. මේක සම්පූර්ණ බොරුවක් බව කිව යුතුයි. මේ ශාස්ත්‍රය එහෙම කරන්න බෑ...””... අද විවිධාකාර යන්තර මන්තර ගුරුකම් – ගුප්ත ක්‍රම ගැන අහන්න ලැබෙනවා. දේව වරමින් ශාස්ත්‍ර කියන බව ප්‍රසිද්ධ කරනවා. ඒ සමහර තැන්වලට ගිහිං බලන්න. දෙවියෝ නෙවෙයි, මනුස්සයෙකුට වත් ඉන්න බැරි නාවර පෙරුණු ගුබ්බෑයම්, කුණු කානු, පිළීගඳ ගහන මුඩුක්කුවලත් ශාස්ත්‍ර කියනවා. මේ ගුබ්බෑයම්වලට දෙවියෝ වැඩම කරනවද? ඔබම හිතා බලන්න...””... තවත් දෙයක්. කිසිම අධ්‍යාපනයක් නැති, සිල්වත්කමක්, ශිල්ප ශාස්ත්‍රයක් නූගත් සමහරුන් කරන්නෙම ගුප්ත ශාස්ත්‍ර වැඩ. මේ වංචාකරුවන්ගෙන් පරෙස්සම් වන්න. මේ අය ගෙන් සමහරුන් ගුප්ත ශාස්ත්‍රයට මුවා වෙලා නොයෙක් නොපනත් කම් කරන බවත් අහන්න ලැබෙනවා...””...කොඩිවින කැපීම තවත් ජාවාරමක්. බිත්තරයක් බිඳලා කොඩි විණ ගන්නවා. තවත් අය මිනී ඔළු හොයනවා. තඹ කෑලි හොයනවා. හිතාගෙන ඉන්නේ කොඩිවින කියන්නේ බිත්තර, මිනී ඔළු හා තඹ කෑලි විතරයි කියලයි. බොරුවට මිනිස්සුන්ට පේන්න අර වගේ ඇස්බැන්දුම් වැඩ කරනවා. මිනී අලු ගෙයි වහලයකට උඩින් වීසි කළොත් ඒක කොඩිවිනයක් වෙන්න පුළුවන්. දැන් මේක කපන්න බිත්තර හොයලා හරියනවද? නෑ. හැම කොඩිවිනයටම බිත්තර, මිනීඔළු, කටු, බෝතල්, වගේ දේවල් යොදා ගැනෙන්නේ නෑ. කොඩිවින වර්ග බොහෝමයක් තියෙනවා. භූමිපාළුව ගත්තත් එහෙමයි. ශාස්ත්‍රය දන්න ඇදුරා අත්දැකීමෙන් දැනගන්නවා මොන වගේ විනයක් ද කරලා තියෙන්නෙ කියලා. ඒක ඉවත් කරන්නෙත් ඊට ගැළපෙන ආකාරයෙන්. නමුත් අද කොඩිවින කපනවා කියලා සමහරු කරන්නේ ඇස්බැන්දුම් වැඩ. මේ අහිංසක මිනිස්සු මුළා කරලා මුදල් ගසා කන ජාවාරමක්...””... අවසන් වශයෙන් ඉතා කනගාටුවෙන් සඳහන් කළ යුතු කාරණයක් තියෙනවා. සමහර ජාවාරම්කරුවෝ බුදු බණ, පිරිත්, චීවරය පවා මිනිස්සු මුළා කරන්න යොදා ගන්නවා. බුදුගුණයෙන් කොඩිවින කපන බව කියනවා. මේ විදිහට මිනිස්සු මුළා කිරීම විශාල පාපයක්. හොර ජාවාරම්කරුවන්, හරියට ගුප්ත ශාස්ත්‍රය නොදන්න අය, බාගෙට ඉගෙන ගත්ත අය නිසා මේ බලගතු පුරාණ ගුප්ත ශාස්ත්‍රය අද විශාල පිරිහීමකට ලක්වෙලා. මේ විවෘත සමාජයේ මේවා නීතියෙන්, වාරණයෙන්ම වළක්වන්න අසීරුයි. හොඳම දේ මහජනතාව ඇත්ත නැත්ත සිහිනුවණින් විමසලා ක්‍රියා කිරීමයි. හැබැයි මම තව දෙයක් කියන්නං නොදන්න යන්තර – මන්තර වැඩ කරලා මහජනතාව මුළා කරලා දවසෙන් දෙකෙන් පොහොසත් වෙන්න දඟලන අය නිසැකයෙන් ම පව්කාරයන්. ඔවුන් පරලොවදී විතරක් නෙවෙයි මෙලොවදීම විපාක විඳිනවා. ඒක අත්දුටුවයි. සත්තයි.කේ.සී.ජේ.රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av1110022</link>
    <topic>මෙගා ටෙලි නාට්‍ය නිසා 75 දෙනෙක් යැපුණත් දහස් ගණනක් අනාථයි</topic>
    <author>හේමාලි විජේරත්න</author>
    <content>මෙගා ටෙලි නාට්‍ය නිසා 75 දෙනෙක් යැපුණත් දහස් ගණනක් අනාථයිසුදත් රෝහණගෙන් මෙගා ටෙලි නාට්‍ය ශිල්පීන්ට උණුසුම් පිළිතුරක්පසුගිය සති දෙක තුළ මෙගා ටෙලි නාට්‍ය පිළිබඳ ටෙලි නාට්‍ය නිෂ්පාදක උපුල් ජයසිංහ හා අනෙකුත් ටෙලි නාට්‍ය ශිල්පීන් දැක්වූ අදහස් වෙනුවෙන් පිළිතුරු දෙන්නට ප්‍රවීණ ටෙලි නාට්‍ය හා චිත්‍රපට අධ්‍යක්ෂ, ටෙලි නිර්මාණවේදීන්ගේ සංසදයේ කැඳවුම්කරුගේ සිට බොහෝ නිලතල දරමින් ආරම්භයේ සිටම එහි සාමාජිකයකුව කටයුතු කරන සුදත් රෝහණ අප සමඟ එක්වුණා.“මුලින්ම මම සඳහන් කරන්න ඕන මේ ‘මෙගා’ කියන අර්ථකතනය තුළ තිබෙන වැරැද්ද ගැන. මේ හැදෙන්නේ ‘මෙගා’ ටෙලි නාට්‍ය නොවෙයි. මේවා බොහොම සිල්ලර, වැල් ටෙලි නාට්‍ය. මේවා මෙගා විදියට හඳුන්වන්න බෑ. ‘මෙගා’ ටෙලි නාට්‍යයත් එක්ක අපේ කිසිසේත්ම විරුද්ධත්වයක් නෑ. අපි කියන්නේ ‘මෙගා’ ටෙලි නාට්‍ය කෙරෙන්න ඕන කියලයි. මෙගා කියන්නේ දැවැන්ත වූත්, සුවිශේෂ වූත් නිර්මාණවලට. ඒවා කෙරෙන්න ඕන. නමුත් අද මේ තිබෙන ටෙලි නාට්‍යවල තිබෙන්නේ තමන්ගේ බඩගෝස්තරය සොයා ගැනීමේ ක්‍රමවේදයක් විනා කලාවට ආදරයක්, ගෞරවයක් දැක්වීමේ ක්‍රමවේදයක් නම් නොවෙයි. ඒක බොහොම පැහැදිලිව මේ මොහොතේ කියන්න ඕන.ටෙලි නිර්මාණවේදීන්ගේ සංසදය වසර ගණනාවක සිට ටෙලි නාට්‍ය වෙනුවෙන් ජාතික ප්‍රතිපත්තියක් සැකසීමේ අවශ්‍යතාව ගැන රජයට පහදා දුන්නා. ඒ වගේම ඒ සඳහා විවිධ ඉල්ලීම් අපි කළා. පසුගිය කාල සීමාවේදී ගරු ජනාධිපතිතුමාට මේ ව්‍යසනය පිළිබඳ දැක ගන්නත් ලැබුණා. එතුමා වරක් රූපවාහිනි නාළිකා බලධාරීන්ට තරයේම දොස් කියලත් තිබුණා. අපි එතුමාගෙන් ඉල්ලා සිටියේ මේ සඳහා එක්සත් විදියක ප්‍රමිතිකරණයක් ඇති කරන්න කියලා විතරයි. හැබැයි මේ ප්‍රමිතිකරණය ඇති කිරීම තුළින් ටෙලි නාට්‍ය කලාව කඩා වැටෙන්නේ කෙසේ ද යන ගැටලුව අපි හැමෝටම ඇති වෙනවා.නමුත් අපි බෙහෙත් පෙත්තක් ගත්තත් අපි කිසියම් ප්‍රමිතියක් ඇතුව තමයි ගන්නේ. සිමෙන්ති කොට්ටයක් ගත්තත්, පෙට්රල් ටිකක් ගත්තත් ඒ ප්‍රමිතිකරණය තිබෙනවා. මේ හැම දේකටම ප්‍රමිතිකරණයක් තිබෙද්දී රටේ ජන ජීවිතයට, සදාචාරයට, සංස්කෘතියට දැඩි සේ බලපාන මේ රූපවාහිනිය, ටෙලි නාට්‍යයට විතරක් ඇයි ප්‍රතිපත්තියක් අවශ්‍ය නොවන්නේ?මේ පිරිස මේකට විරුද්ධ වන එකම කාරණාව තමන්ට රිසි සේ වල්පල් දොඩවලා, පේ‍්‍රක්ෂකයන් මුලා කරලා, නන්නත්තාර කරලා තමන්ගේ අතට කුට්ටිය ගන්න තිබෙන අවකාශය වැළකී යයි කියලයි. කිසිම තැනක කිසිම මොහොතක අපි කියලා නෑ දිග ටෙලි නාට්‍ය විකාශය කරන්න එපා කියලා. විශේෂයෙන් ජාතික ප්‍රතිපත්තිය හරහා අපි කියන්නේ ටෙලි නාට්‍යයට ප්‍රමිතියක් ඇති කරන්න කියලා විතරයි.අපේ රටේ මිලියන පහළොවකට වැඩි ප්‍රමාණයක් රූපවාහිනිය නරඹනවා. ඊට අඩු ප්‍රමාණයක් තමයි සිනමාව හෝ වේදිකාව නරඹන්නේ. සිනමාවට, වේදිකාවට රැඟුම් පාලක මණ්ඩලයක් තිබෙනවා නම් ඇයි රූපවාහිනිය සඳහා රැඟුම් පාලක මණ්ඩලයක් එත්දි ඒකට විරුද්ධ වෙන්න හදන්නේ. කිසිම මොහොතක දිග ටෙලි නාට්‍ය මේ මඟින් පෙන්වන්න එපා කියන්නේ නෑ. මේ තුළ පෙන්විය යුත්තේ අතිවිශිෂ්ට කලාත්මක නිර්මාණ පමණයි කියලා අපි කියන්නෙත් නෑ. අපි කියන්නේ සරල සංකීර්ණ විචිත්‍ර රසයක් ගෙනෙන නිර්මාණ පෙන්වන්න කියලයි. මේ තුළ තිබෙන ලොකුම ගැටලුව තමයි කුමක් සඳහා ද මේ අය මේකට විරුද්ධ වෙන්නේ කියන එක විතරයි.ටෙලි නාට්‍ය නිෂ්පාදක උපුල් ජයසිංහ මහත්මයා කියනවා වර්තමානයේ කරන මේ ටෙලි නාට්‍ය නිසා තමයි ඉන්දියානු දීර්ඝ ටෙලි නාට්‍ය වසංගතය නැවතුණේ කියලා. මේක නම් අමූලික බොරුවක්. ඉන්දියානු අවර ගණයේ ටෙලි නාට්‍ය රැල්ලකින් මේ ක්ෂේත්‍රය වැසී යද්දී මුලින්ම ඊට විරුද්ධව කතා කළේ ටෙලි නිර්මාණවේදීන්ගේ සංසදය. ඒ පිළිබඳ අපිට ලිඛිත සාක්ෂි තිබෙනවා. එහි ප්‍රතිඵලයක් විදියට තමයි දීර්ඝ ටෙලි නාට්‍ය (විදේශවලින් ආනයනය කරන) සීමා කරන්න පනතක් ගෙනාවේ.ඒ පනත ගෙනාව මොහොතේ පෞද්ගලික රූපවාහිනි නාළිකා රැසක් විරුද්ධ වුණා. ඔවුන් ජනමාධ්‍ය අමාත්‍යාංශයට අභියෝග කළා. ඒ අභියෝග ජය අරගෙන ඒ සඳහා බද්දත් අය කරලා කිසියම් ප්‍රමිතිකරණයක් කරන්න ඔවුන් කටයුතු කළා. ඒ බද්ද නිසා තමයි අද අපිට තිළිණ වෙලා තිබෙන ‘රන්මිහිතැන්න’ ටෙලි සිනමා ගම්මානය පවා ඉදිවුණේ. චිත්‍රපට සඳහාත් මේ බද්ද අය කළා. මේ නිසා ‘සුජාතා’, ‘ශාන්ති’ වැනි ටෙලි නාට්‍ය ක්‍රමයෙන් සීමා වෙලා පස්සෙ නැතිවෙලාම ගියා. ප්‍රධාන වශයෙන්ම ඉන්දියන් ටෙලි නාට්‍ය වසංගතය නැතිවෙන්න හේතු වුණේ ඔය කියපු බද්දයි.අපේ මෙගා ටෙලි නාට්‍යවලින් ඉන්දීය ටෙලි නාට්‍ය පෙන්නුම් කරපු දුර්ලක්ෂණවලටත් වඩා දුර්ලක්ෂණ පෙන්නුම් කරන්න පටන් ගත්තා. මේවා ඉන්දියාවෙන් එන ඒවටත් වඩා භයානක වුණා. අපේ රාජ්‍ය නාළිකාත් මේවාට ගොදුරු වුණා. ඇත්තටම මේ තුළ ඔවුන්ට වැදගත් වුණේ රුපියල් ශත කියන දේ විතරයි. ඒක එක පැත්තකින් එක්තරා විදියක ජාවාරමක් බවට පත්වුණා. මත්කුඩු විකුණනවා වගේ වැඩක් මේ තුළ වුණේ. මේවා නිෂ්පාදනය කරන අය කියන්නේ ජනතාව ඉල්ලනවා කියලයි. ඉල්ලන සියලු දේම අපි දෙන්න ඕන ද? එහෙමනම් මිනිස්සු කසිප්පු ඉල්ලනවා කියලා කසිප්පුත් දෙන්න වෙනවා. එහෙම බෑ. නරක දේ නරකයි.මුලදි මේ ටෙලි නාට්‍යය පේ‍්‍රක්ෂක ආකර්ෂණය දිනා ගත්තත් පසුව එකතැන පල්වෙන්න ගත්තා. මඩ ගොහොරු බවට පත් වුණා. එක නාළිකාවක් බාල බොළඳ ටෙලි නාට්‍ය විකාශය කරත්දි අනෙක් නාළිකාව ඊටත් වඩා බොළඳ වෙන්න උත්සාහ ගත්තා. සමහර ටෙලි නාට්‍ය රචකයන් තමන් ලියන්නේ මොනවද කියලා දන්නේ නෑ. ඔහේ ලියනවා. රූපගත කිරීමේ දිනයේදී එදා සිටින නළු නිළියන් කවුද කියලා බලලා ලියනවා. නොමිලේ ලබා ගන්න පුළුවන් දර්ශන තල වලට ලියනව. උදව් කරන අයට ලියනවා. චරිතය ජනපි‍්‍රය වුණොත් ඒ නළුවට හරි නිළියට හරි වැඩිපුර දර්ශන ලියනවා. අඩු ගෙවීම් කරල ගන්න පුළුවන් අයට වැඩියෙන් ලියනවා.දර්ශන තලයට එනකම් නළු නිළියෝ තියා අධ්‍යක්ෂවරයාවත් දන්නේ නෑ මොනවද කරන්නේ කියලා. එකම මඩ ගොහොරුවේ සියල්ලම වැටිලා එකට මඩ නා ගන්නවා. ඒ විතරක් නොවෙයි අනිත් අයගේ ඇඟෙත් මඩ ගානවා. මේ ව්‍යසනය එසේ මෙසේ ව්‍යසනයක් නොවෙයි.අනිත් පැත්තෙන් මේ අය කියලා තිබුණා මේ ටෙලි නාට්‍ය නිසා දිනකට 75 ට අධික ප්‍රමාණයක් ජීවත් වෙනවා කියලා. නමුත් මේ නිසා ඊට වඩා වැඩි ප්‍රමාණයකට ජීවත්වෙන්න බැරිවෙලා තිබෙනවා. මේක විශාල කර්මාන්තයක්. එක පුද්ගලයකුගෙන් යැපෙන ප්‍රමාණය ගත්තොත් විශාලයි. උදාහරණයක් විදියට මම ගත්තොත් මගේ බිරිඳ, මගේ දරුවෝ, මගේ අම්මා ආදි වශයෙන් සඳහන් කළ හැකිය. කලාකරුවන් කියන්නේ ඇත්තටම රජයට බරක් නොවී යැපෙන පුද්ගලයන්. ඉතාම වගකීමෙන් කිවුවොත් පසුගිය කාලය තුළ නිෂ්පාදන ආයතන රැසක් වැහිලා තිබෙනවා. වෘත්තිය වශයෙන් සාර්ථක, විශිෂ්ට නිර්මාණ කරපු නිර්මාණකරුවෝ කී දෙනෙක් මේ ක්ෂේත්‍රයෙන් අයින් වෙලා තිබෙනව ද? මේකට හේතුව තමයි එකම කණ්ඩායමක් ඔස්සේ මේ ටෙලි නාට්‍ය දෝලනය වී තිබීම.පසුගිය ‘රසඳුන’ කලාපයකට ලිපියක් ලියන ටෙලි නාට්‍ය නිෂ්පාදක උපුල් ජයසිංහ මහතා අඛණ්ඩව එක දිගට ජාතික නාළිකා දෙකකටම ටෙලි නාට්‍ය නිෂ්පාදනය කරන්නෙක්. මේ පිළිබඳ ඊර්ෂ්‍යාවක්, වෛරයක්, ක්‍රෝධයක් නොවෙයි තිබෙන්නේ. නමුත් ඒ සඳහා කිසියම් සාධාරණීකරණයත් අවශ්‍යයි. ස්වාධීන රූපවාහිනිය ගත්තොත් 7.30, 8.00, 8.30, 9.00 කියන ගුවන් කාල සියල්ලම වෙන් වෙලා තිබෙන්නේ ආයතනයට නිෂ්පාදකවරුන් සම්බන්ධ කරගෙන කරන ටෙලි නාට්‍යවලට. හැම තිස්සෙම මේක චක්‍රයක් විදියට මේ ඉන්න තුන් හතර දෙනාම වටා කැරකෙනවා. පිට නිෂ්පාදකවරයකුට අවස්ථාවක් ඇත්තෙම නෑ. මේ අය 75 - 100 ක් ජීවත් කරනවා කිව්වට දහස් ගණනක් ජීවත් වෙන්න විදියක් නැතුව එළියේ ඉන්නවා කියන එක ඒ අයට අමතකයි. අන්න එතැනයි එයාලට වැරදුණු තැන.අපි ගණන් කරලා බැලුවොත් දිනකට ටෙලි නාට්‍ය 04 බැගින් දවස් 05 විතරක් ටෙලි නාට්‍ය 20 ක් විකාශය කරන්න තිබෙන ගුවන් කාලය තමයි මේ දෙතුන් දෙනෙක් සොරා ගන්නේ. ටෙලි නාට්‍ය කණ්ඩායම් 20 ට වැඩ කරන්න තිබෙන අවස්ථාව තමයි කණ්ඩායම් හතරක් විසින් හිමිකර ගන්නේ. ඒ වගේම ටෙලි නාට්‍ය 20 ක් බලන්න තිබෙන අවස්ථා ඔවුන් පේ‍්‍රක්ෂකයන්ටත් අහිමි කරනවා. අනිත් පැත්තෙන් මේ ටෙලි නාට්‍යය අපේ සදාචාරයට, සංස්කෘතියට හානි කරන දිහාත් අවදියෙන් බලන්න.මේ චරිතවල ඉන්න අය තමයි අපේ දුවා දරුවන්ගේ වීරයෝ වෙන්නේ. ඔවුන් තමයි පූර්වාදර්ශ බවට පත්වෙන්නේ. ඔවුන් හිතනවා මේක තමයි හරි දේ කියලා. පසුගිය කාල සීමාව දිහා අවදියෙන් බැලුවොත් අවංකව කියන්න තිබෙන්නේ රූපවාහිනි පේ‍්‍රක්ෂකයින්ගේ අඩුවක් දක්නට තිබෙන බවයි.මම දන්න ඕන තරම් ගෙවල් තිබෙනවා රූපවාහිනිය අයින් කරලා දාපු. රූපවාහිනිය ආපු දා ඉඳන්ම මිනිස්සු සහ රූපවාහිනිය අතර තිබුණේ ඥාති සම්බන්ධයක් වැනි දෙයක්. එදා ඥාතියෙක් විදියට ගෙදරට ආපු රූපවාහිනිය අද හතුරෙක් බවට පත්වෙලා. තමන්ගේ කුටුම්භය, පවුල් සංස්ථාව තුළ සහ සම්බන්ධය කඩල බිඳලා දාන රාක්ෂයෙක් විදියට තමයි අද රූපවාහිනිය දකින්නේ. නමුත් රූපවාහිනියකින් අපට පන්සලක්, පල්ලියක්, කෝවිලක්, දේවාලයක්, විශ්ව විද්‍යාලයක්, පාසලක් කරන මෙහෙය ලබා ගන්න පුළුවන්. එක රාත්‍රියකට මිලියන 15 ට අමතන්න පුළුවන් වෙනත් මාධ්‍යයක් කොහෙද තියෙන්නේ. මේක හොඳ තැනකට ගෙනාවොත් රට කෙතරම් හොඳ දිශානතියකට හැරෙයි ද? ගරු ජනාධිපතිතුමා රට ආශ්චර්යය බවට පත් කරන්න හදද්දි රූපවාහිනිය යන්නේ ආපස්සට.අනෙත් පැත්තෙන් උපුල් ජයසිංහ මහත්තයා වැඩිහිටි තේමා ගැන ඔහුගේ ලිපියේ සඳහන් කරලා තිබෙනවා. අපි කියන්නේ නෑ ළමා වැඩ සටහන් විතරක් කරන්න කියලා. බොහෝ සංවාදාත්මක වැඩිහිටි තේමා අපට තිබෙනවා. උදාහරණයක් විදියට මගේ ‘බැද්දෙ ගෙදර’ ටෙලි නාට්‍යය ගත්තොත් එහි තිබුණේ එකගෙයි කෑම ගැන. ඒක අපේ සංස්කෘතියේ තිබුණු පිළිගත් විවාහ චාරිත්‍රයක්. කුහක සුචරිතවාදීන් මේකට යම් යම් දේ කිව්වට සමීක්ෂණ මණ්ඩලයට කිසි දෙයක් බැහැර කරන්න බැරි විදියට නිර්මාණය කරලා තිබෙනවා කියලා සහතිකයක් දුන්නා. අනිත් පැත්තෙන් .මගේ ‘කරුවල ගෙදර’ ටෙලි නාට්‍යය ගැනත් උපුල් ජයසිංහ මහත්තයගේ ලිපියේ සඳහන් වෙනවා.මෙතෙන්දි මම විශේෂයෙන් කියන්න ඕන ඔය කියන මහත්තයාම තමයි ටෙලි නාට්‍යයක් කරමු කියලා මගේ පස්සේ ආවේ. ඒ සඳහා ඔහු තෝරාගත් පොත තමයි ‘කරුවල ගෙදර’. ඔහු තමයි ආචාර්ය තිස්ස අබේසේකරයන්ට ලක්ෂ 2 1/2 ක අත්තිකාරමක් ගෙව්වේ. ඔහු තමයි මාර්ටින් වික්‍රමසිංහ බාරකාර අරමුදලට ලක්ෂ 2 1/2 ක් ගෙවලා පොත ගත්තේ. ඉතින් දැන් ඒකට මෙවැනි දේ කියන එක කුහකකමක් නේද? අද ඒ නිෂ්පාදකවරයා ‘කරුවල ගෙදර’ ගැන කතා කරන්නේ ද්වේෂ සහගතව.මේ සම්බන්ධයෙන් උදාහරණ සහිතව තවත් බොහෝ දේ කිව හැකියි. එහෙත් අවසාන වශයෙන් සඳහන් කළ යුත්තේ ටෙලි නාට්‍ය ක්ෂේත්‍රයට හොඳක් කරන්න යන මේ මොහොතේ ඊට විරුද්ධ වන්නේ රටට ආදරය නැති කලාවට ආදරය නැති, සංස්කෘතියට ආදරයක් නැති පිරිසක් කියලයි.හේමාලි විජේරත්නමෙගා ටෙලි නාට්‍ය හොඳද නරකද ? ඔබේ අදහස් අපට ලියා එවන්න. ‘රසඳුන’ - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av1110023</link>
    <topic>ආයෙත් රඟපානවට සැමියා කැමැති වුණා</topic>
    <author>ගාමිණී සුසන්ත</author>
    <content>ආයෙත් රඟපානවට සැමියා කැමැති වුණාවත්සලා දියලගොඩස්වාධීන රූපවාහිනියෙන් විකාශය වූ ‘මුතු කිරිල්ලී’ ටෙලිනාට්‍යයේ ‘නිරාශා’ ඔබට මතකද?‘නිරාශා’ රූපවාහිනී ප්‍රේක්ෂකයින් ගේ බොහෝ ආදරයට පාත්‍රවූ චරිතයක්. නිරාශා ගේ චරිතය නිරූපණය කළේ වත්තලා දියලගොඩ.වත්සලා අපට සිටින දක්ෂ තරුණ රංගන ශිල්පිනියක්. මේ දිනවල විකාශය වන ‘අමා’ ටෙලිනාට්‍යයේ බිනුරි ගේ චරිතයෙන් වත්සලා නැවතත් රූපවාහිනී ප්‍රේක්ෂකයින් වෙත ළං වී සිටිනවා.වත්සලා මොනවද ඔබ මේ දිනවල කරන කලා කටයුතු?මේ දවස්වල ‘අමා’ ටෙලිනාට්‍යයේ රූපගත කිරීම්වලට සහභාගි වෙනවා. ‘දෙරණ’ නාලිකාවේ සහ ‘සියත’ නාලිකාවේ වැඩසටහන් තුනක් ඉදිරිපත් කරන්නත් දායක වෙනවා. ළඟදීම රූපගත කිරීම් ආරම්භ වන අලුත් ම ටෙලිනාට්‍යයකටත් ආරාධනයක් ලැබී තියෙනවා. මේ වැඩත් එක්ක තමයි මේ දවස්වල මගෙ කාලය ගෙවෙන්නෙ.‘අමා’ ටෙලිනාට්‍යයේ බිනුරි ගේ චරිතයට ලැබෙන ප්‍රතිචාර කොහොමද?ඉතාම හොඳ ප්‍රතිචාර ලැබෙනවා. ගොඩක් කාලෙකට පසුව තමයි මම ටෙලිනාට්‍යයකට සම්බන්ධ වුණේ. බිනුරි ගේ චරිතයට ආදරය කරන බොහෝ දෙනෙක් ලංකාව පුරාම ඉන්නව. මඟ තොටේ දී මාව හමු වුණා ම ඔවුන් දක්වන ප්‍රතිචාරවලින් ඒ බව පැහැදිලි වෙනවා. මම බිනුරි චරිතය හොඳින් නිරූපණය කරන බවත් ‘අමා’ ටෙලිනාට්‍යය කම්මැලි නැතිව නරඹන්න පුළුවන් බවත් ඔවුන් ප්‍රකාශ කරනවා.විවාහයෙන් පසුව රඟපාන්නේ නැති බව ප්‍රකාශ කළත් නැවත රංගනයට එකතු වෙන්න අදහස් කළේ ඇයි?විවාහයෙන් පසුව රඟපෑමට යනවට මගෙ සැමියා (ප්‍රසංග) වැඩි කැමැත්තක් දැක්වූවේ නෑ. ඒ නිසයි මම තීරණය කළේ විවාහයෙන් පසුව රඟ නොපාන්න. නමුත් මම විවාහ වෙලා වසරක් පමණ ගත වූ පසුව රූපවාහිනි වැඩසටහන් කීපයකටම සහභාගි වුණා. ඊට පසුව මට ටෙලිනාට්‍ය ගණනාවකටම ආරාධනා ලැබුණා. ඒ ආරාධනා මම ඉතාම කාරුණිකව ප්‍රතික්ෂේප කළා. ඒ අතරතුරේ තමයි නාලන් මෙන්ඩිස් මට ‘වාසනා වේවා’ ටෙලිනාට්‍යයට ආරාධනා කළේ. ඒ ආරාධනය ගැන මම ගොඩක් සතුටු වුණා. ඒ ගැන මම මගෙ සැමියා එක්ක කතා කළා. එයා කිව්ව ඔයා කැමැති නම් නාලන් මෙන්ඩිස් ගේ ටෙලිනාට්‍යයට සම්බන්ධ වෙන්න කියල.මම හිතන්නෙ මගෙ සැමියා ‘වාසනා වේවා’ ටෙලිනාට්‍යයේ මම රඟපානවට කැමැති වුණේ එය නාලන් මෙන්ඩිස් වැනි ප්‍රවීණ අයකුගේ නිර්මාණයක් වන නිසා ම වෙන්න ඕන. ඒ වගේ ම විවාහවෙලා වසරක් පමණ ගත වනවිට මගේ සැමියා මාව ඉතාම හොඳින් තේරුම් ගෙන සිටියා. රඟපෑම නිසා මගේ අනෙකුත් වැඩකටයුතු අතපසු නොකරන බවත් මගේ රඟපෑම අපේ පවුල් ජීවිතයට බාධාවක් නොවන බවත් එයා තේරුම් ගත්තා. ඒ නිසයි එයා මට නැවත රඟපාන්න ඉඩ දුන්නේ. නැවත රංගනයට එන්න මට අවස්ථාව දුන්නට මම මගේ සැමියාට ස්තුති වන්ත වෙනවා.කොහොමද විවාහ ජීවිතේ?දැන් අපි විවාහ වෙලා අවුරුදු 2 යි. අපි දෙන්න පදිංචි වෙලා ඉන්නෙ රාජගිරියෙ. අපි ඉතාම සතුටින් කාලය ගෙවනවා.මවක් වෙන්න දැන්මම ආශාවක් නැති ද?විවාහ වුණු ඕනෑම ගැහැනියකගේ එකම බලාපොරොත්තුව තමා මවක් වීම. ඒක මටත් පොදුයි. ඒත් තව ටික කාලයක් ගතවන තෙක් ඒ බලාපොරොත්තුව කල් දමන්න සිදුවෙනවා. ඒ; අපි දෙන්නම දැන් ගත කරන අවිවේකී ජීවිතය නිසා.ඔබ මෙතෙක් රඟපා ඇති ටෙලිනාට්‍ය පිළිබඳ සිහිපත් කළොත්?මේ වනවිට මම ටෙලිනාට්‍ය ගණනාවකටම රංගනයෙන් දායක වෙලා තියෙනව. ප්‍රේක්ෂකයින්ට දැනෙන චරිතයක් මට මුලින් ම කරන්න අවස්ථාව ලැබුණේ නාලන් මෙන්ඩිස් ‘සෙනෙහසට ආදරෙයි’ ටෙලිනාට්‍යයේ. එයින් තමයි මාව ප්‍රේක්ෂකයින් හඳුනාගන්නේ. නමුත් මුළු රටේ ප්‍රේක්ෂකයින් මට ආදරය කරන්න පටන් ගන්නේ ‘මුතු කිරිල්ලී’ ටෙලිනාට්‍යයෙන් පසුව.‘මුතුකිරිල්ලී’ ටෙලිනාට්‍යයේ ‘නිරාශා’ ගේ චරිතය ඔබේ ගමන් මඟ වෙනස් කළා නේද?ඇත්තෙන් ම ඔව්. ‘මුතුකිරිල්ලී’ ටෙලිනාට්‍ය මගෙ ජීවිතය වෙනස් කළා කියල කීම නිවැරදියි. මගේ ජීවිතයේ හොඳම තැන එතැන. අදත් මඟ තොටේදී හමුවෙන ගොඩක් දෙනා මට කියන්නෙ ‘නිරාශා’ කියල. නිරාශා චරිතයට ලැබුණු ප්‍රතිචාර නම් කියල නිම කරන්න අමාරුයි. රංගනයෙන් ජනප්‍රිය තැනකට මට එන්න ඉඩ ලැබුණේ ‘මුතුකිරිල්ලී’ නිසා.රූපවාහිනී වැඩසටහන් කීපයක් ඉදිරිපත් කිරීමටත් ඔබ දායක වෙනවා නේද?ඔව්. සියත ටී.වී. එකේ Top Hit සහ Buty @ 7 වැඩසටහන් ඉදිරිපත් කරනවා. ඒ වගේ ම ‘දෙරණ’ නාලිකාවේ ‘මනාලි’ වැඩසටහන ඉදිරිපත් කරන්නත් මම දායක වෙනවා. මම මේ වැඩසටහන් ඉදිරිපත් කරන්නේ නිවේදිකාවක් හැටියට හිතාගෙන නෙමෙයි. ඉතා ම සරලව තමයි මම ඒ වැඩසටහන් ඉදිරිපත් කරන්නේ. රංගන ශිල්පිනියක් හැටියට මගේ ශෛලියට අනුවයි මම මේ වැඩසටහන් ඉදිරිපත් කරන්නේ. නිවේදන වෘත්තිය පිළිබඳ මට කිසිම අත්දැකීමක් තිබුණේ නෑ. නමුත් මා ගත් උත්සාහය සාර්ථකයි කියල හිතනවා.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av1110024</link>
    <topic>යාත්‍රා</topic>
    <author>හිරුණි</author>
    <content>යාත්‍රාඋමාරා - උමාරියා අක්කයි – නංගියි. වෙලාවකට අපට මේ දෙන්නගෙ නම් පැටලෙනවා. අක්ක කවුද නංගි කවුද කියලා හොයාගන්න බැරුව. දෙන්නගෙම නම් දෙක පටන් ගන්නෙත් එකම අකුරෙන්. අද කියන්න යන්නේ මේ දෙන්නගෙන් ‘උමාරා’ ගැන අලුත් ආරංචියක්. උමාරා මේ දිනවල සූදානම් වෙන්නේ ඇගේ කුලුඳුල් ගීත ඇල්බමය ඉදිරිපත් කිරීමටයි.ඇය මේ ගීත එකතුව නම් කරලා තියෙන්නේ ‘වස්සානයට’ යනුවෙන්. ඉතින් ඉදිරියේදී ඈ ගයන ගීත සංගත තැටියක් විදියට අසන්න ඔබට අවස්ථාව සැලසේවි. මෙතෙක් අපි ඇගේ ගීත රසවින්දේ චිත්‍රපටයකින් හෝ සංදර්ශනයකදී ප්‍රසංගයකදී හෝ පමණයි. ‘දඟයා සහ පුංචි අන්දරේ’ වැඩ කටයුතු සුබ මොහොතින් ආරම්භ වූදාමහාචාර්ය එදිරිවීර සරච්චන්ද්‍රයන්ගේ සහ ලලිතා සරච්චන්ද්‍රගේ කනිටු දියණිය වන යශෝධරා සරච්චන්ද්‍ර ළමා නාට්‍යය ද්විත්වයක් නිෂ්පාදනය කිරීමට පසුගියදා එක් වූවාය. ‘දඟයා සහ පුංචි අන්දරේ’ නමින් යුත් මෙම නාට්‍ය ද්විත්වයේ වැඩ කටයුතු පසුගියදා සුබ මොහොතින් ආරම්භ වූයේය.මවුබිමෙන් බැහැරව පසුගිය කාලය ගත කළ යශෝදරා සහ කුසුම්සිරි ලියනආරච්චි මෙම නාට්‍ය ද්විත්වය ඕස්ට්‍රේලියාවේදී නිර්මාණය කර ඇත. පසුගිය වසර කිහිපය තුළ ඔස්ට්‍රේලියාවේ දී ද මෙම නාට්‍යය රංගගත කර අතිශය ජනප්‍රසාදයක් දිනාගෙන ඇත.එළඹෙන නොවැම්බර් මාසයේදී ලයනල් වෙන්ඩ්ට් රඟහලේ දී මංගල දැක්ම ඉදිරිපත් කිරීමට සූදානම් වන ‘දඟයා සහ පුංචි අන්දරේ’ ළමයින්ට මෙන්ම පවුලේ සැමටම එකට එක්වී විනෝද විය හැකි නාට්‍යයක් ලෙස දක්වා තිබෙනවා.’දඟයා සහ පුංචි අන්දරේ’ කුසුම්සිරි ලියන ආරච්චිගේ රචනයක්. මේ නාට්‍යයේ ගී තනු නිර්මාණය ද යශෝදරා සරච්චන්ද්‍රයන්ගේ වීම සුවිශේෂිත්වයක්.‘සඳක් නම් බැස යන්න තිබුණා’ ගීතයෙන් සංගීත ක්‍ෂේත්‍රයේ ජනප්‍රිය වුණු රොහාන් ශාන්ත බුලේගොඩ ගැන පසුගිය වසර ගණනාව පුරාම කතාබහක් තිබුණේ නෑ. සමහරු අපෙන් ඇසුවා ඔහු ක්‍ෂේත්‍රයෙන් සමු අරන්ද කියලත්. ඔන්න දැන් ඒ සඳහා පිළිතුරක් දෙන්නට රොහාන් සූදානම් වෙනවා.රොහාන් දීර්ඝ කාලයකින් ගීත එකතුවක් කරලා නැති බව දැනුණේ ඔහුගේ කතා බහ අහපුවාමයි.’මගේ අවසන් ගීත එකතුව කරලා දැන් වසර දහයක් වෙනවා. ගෙවුණු ඒ දීර්ඝ කාලය ඇතුළත ඇත්තටම ගීත එකතුවක් කරන්නට මට ඉඩ ප්‍රස්ථාව ලැබුණේ නෑ.හිමින් හිමින් කාලයක් තිස්සේ එකතු කරගත්තු ගීත ටිකක් තමයි දස වසරකට පස්සේ මේ එළිදක්වන්න සූදානම් වෙන්නේ. ‘හිතට ඔබටම තමයි’ නමින් එළිදක්වන මේ ගීත එකතුව මගේ තුන්වැනි ගීත එකතුවයි.‘රූප මවනා ගීත රචනා’ යන තේමාවෙන් එළිදකින මේ ගීත එකතුව සහසක් ගීතයට ඇලුම් කරන රසික ජනතාව වෙත පිදෙන්නක්.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av1110025</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතානව වෙළෙඳ සංකීර්ණය කුඩා සිනමා ශාලාවකින් සහ වෙළෙඳ කුටි රාශියකින් සමන්විත විය. එහි විවෘත කෙරුණු සංගීත භාණ්ඩ අලෙවි හලකට ගායක පේ‍්‍රමරත්න පිවිසියේ පැදුරු සාජ්ජවලදී තමා හා සහභාගි වන සගයකු ද සමඟ ය.එහි ප්‍රදර්ශනය කර තිබු සිතාර්, සර්පිනා, තබ්ලා, ගිටාර්, ඩොල්කි, වයලීන ආදි විවිධ වාද්‍ය භාණ්ඩ පිරික්සමින්, ඒවා අතපත ගාමින් සිටි පේ‍්‍රමරත්න එක්වරම නැවතුණේ සංගීත භාණ්ඩ මධ්‍යයේ ප්‍රදර්ශනය කර තිබු තුවක්කු කීපයක් දැකීමෙනි. පුදුමයට පත් ව, මුව අයා ඒ දෙස මොහොතක් බලා සිටි හෙතෙම වෙළෙද සේවකයකු අමතා මෙසේ ඇසීය.‘මොකෝ මේ සංගීත භාණ්ඩ මැද්දෙ තුවක්කු? මේවා කාට විකුණන්න ද?’‘ඇයි සර්, මේ සංගීත භාණ්ඩ ගෙනියන අයගෙ අසල්වාසීන්ට’ වෙළෙඳ සේවකයා කීවේය.‘කසාද බැඳපු මිනිස්සු හැමෝම වගෙ මරණින් පස්සෙ දිව්‍ය ලෝකෙ යනවා කියන්නෙ ඇත්ත ද අනේ?’ හන්දියේ ඉදිකර තිබු වෙසක් තොරණ බැලීමට ගොස් ආපසු නිවෙස බලා යමින් සිටි අනෝමා තම සැමියා ගෙන් විමසුවා ය.‘නැහැ... නැහැ... ඒ මිනිස්සු අපායට ගියත් ඒ ගොල්ලො හිතන්නෙ තමන් දිව්‍ය ලෝකෙ ඉන්නවා කියලයි.’ නිහාල් කීවේය.පින්තු කොළඹ කොටුවෙන් මාතර බලා යන ශීඝ්‍රගාමී දුම්රියට නැඟී, එහි හිස් අසුනක ජනේලය අසල වාඩි වී හොඳින් හරිබරි ගැසී නිදා ගන්නට සැරසුණේය. ඉදිරි අසුනේ වාඩි වී සිටි තලතුනා පුද්ගලයකු පින්තු දෙස ඕනෑකමින් බලා කටපුරා සිනාසී ඔහුගෙන් මෙසේ ඇසීය.‘මහත්තයා මේ බෑරක් ද?’‘මං මේ කෝච්චියෙන් මාතරට ගිහින් එතැනින් හම්බන්තොටට බස් එකකින් යනවා. මම වැඩ කරන්නෙ එහෙ කච්චේරියේ. එහෙ වැඩට ගිහින් දැන් අවුරුදු දෙකක් වෙනවා. මට මාසෙකට රුපියල් විසිදාහක විතර පඩියක් හම්බු වෙනවා. මම නැවතිලා ඉන්නෙ අපෙ ඔෆිස් එකේම වැඩ කරන යාළුවකු ගෙ ගෙදර. අපේ පවුලෙ අයියලා අක්කලා ඔක්කොම බැඳලා. මම තමයි බාලයා. මම තාම අවිවාහකයි... මුන්නැහේට මගෙන් වෙන මොනවත් හෙම දැනගන්න තියෙනව ද?’ නොනවත්වාම කියාගෙන ගිය පින්තු, මොහොතක් ඉදිරි අසුනේ පුද්ගලයා දෙස බලා සිට අනතුරුව තම අසුනේ හරිබරි ගැසී ගොරවන්නට විය.‘තමුසෙ කොහෙද මේ තකහනියක් ගියේ? කොහෙ වුණත් බොහොම සන්තෝසෙන් ගිය ගමනක් විත්තිය මූණෙන් පේනවා.’ කට පළල් කොට සිනාවෙමින් තමන් වෙත ආ සුගත් ගෙන් වීරකෝන් විමසීය.‘විනෝද ගමනක් ගියා.’ සුගත් පිළිතුරු දුන්නේ අර සිනාවෙන්මය.‘මේ හදිස්සියෙ විනෝද ගමනක් ගියා?’ වීරකෝන් කුහුලින් විමසීය.‘අපෙ නැන්දම්මා මෙච්චර කල් අපෙ ගෙදරනෙ හිටියෙ. අද එයාව ඒ ගොල්ලන්ගෙ ගමේ මහ ගෙදරට එක්ක ගෙන ගියා.’ සුගත් කීවේ ය.ලසිතගේ මුදල් පසුම්බිය කාර්යාලයේදී නැති විය. ඔහු දෙලොව රත් වී එය හොයද්දී ඔහුගේ කාර්යාල සගයා වූ චන්ද්‍රසේන සිනාසෙමින් පැමිණ මුදල් පසුම්බිය ලසිත අත තැබීය. වහා මුදල් පසුම්බිය දිග හැර බලා සැනසුම් සුසුමක් හෙළූ ලසිත චන්ද්‍රසේන දෙස බලා මෙසේ ඇසීය.‘මගෙ පර්ස් එක හොයලා දුන්නට තමුසෙට බොහොම ස්තුතියි. ඒත් නැති වෙනකොට මේකෙ තිබුණේ පන්සීයේ කොළ දහයක් විතරයි කියල මට හොඳට මතකයි. ඒත් දැන් පන්සීයේ කොළ අටකුයි සීයේ නෝට්ටු 10 කුයි මේකෙ තියෙනවා. කොහොමද එහෙම වුණේ?’‘ඕක හම්බ වුණේ සරප් නෝනගෙ කවුන්ටරේ ළඟ වැටිලා තිබිලා. මේක අහුලලා දුන්නම මට තෑග්ගක් දෙන්ඩ සර් ළඟ මාරු නෝට්ටු නැතිවෙයි කියල හිතලා මමයි පන්සීයෙ කොළ 2 ක් සරප් නෝනා ගෙන් මාරු කර ගත්තෙ.’ චන්ද්‍රසේන බයාදු ලෙස සිනාසෙමින් කීවේය.දුර්ලභ මල් වර්ග ඇති දර්ශනීය මල් වත්තක අයිතිකරු වූ ලලිත් තම වෙර වීරියෙන් මෙතෙක් එකතු කරගත් මල් වර්ග ගැන මහත් ආඩම්බරයකින් තම මිතුරු චමිල හට විස්තර කරමින් සිටියේය.මේ මල් වර්ගය ඩේලියා පවුලට අයිති බොහොම වටිනා එකක්.’ ඔහු එම මල් වර්ගය දෙසට ළං වෙමින් චමිලට කීවේය.‘හරි... හරි... ඒ පවුලේ අය නිවාඩුවකට පිට ගිහිල්ලා එනකම් බලාගන්න කියල තමුසෙට භාර දීලා ගියා ද?’ චමිල ඇසීය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av1110026</link>
    <topic>විද්‍යුත් මාධ්‍ය හරියට අයාලේ යන පිස්සු බල්ලො වගෙයි</topic>
    <author>ජෝජ් රොබ්සන් ද සිල්වා</author>
    <content>විද්‍යුත් මාධ්‍ය හරියට අයාලේ යන පිස්සු බල්ලො වගෙයිරෝහණ වීරසිංහරෝහණ අද (02) මහරගම, යොවුන් රඟහලේ දී ඔහු විසින් නිර්මාණය කරන ලද මධුර ගීතාවලියක් ගැයෙන ‘සුසර ගී රාවේ’ සංගීත ප්‍රසංගයේ සංගීත අධ්‍යක්ෂණය කරමින් ඔබ රස ගැන්වීමට නියමිතය. ‘රසඳුන’ රෝහණ සමඟ මෙම කතාබහට එක්වූවේ එහෙයින්ය.”අද මේ ප්‍රසංගය හත්වැනි වරටයි පැවැත්වෙන්නේ. මා ඉගෙන ගත් පන්නිපිටිය ධර්මපාල විද්‍යාලයේ ප්‍රධාන ආදි ශිෂ්‍ය සංගමයේ ‘අරලිය’ කණ්ඩායම තමයි මෙවර මෙම ප්‍රසංගය ඉදිරිපත් කරන්නේ. ධර්මපාලය බලවත් ආදි ශිෂ්‍ය සංගමයක් තිබෙන විදුහලක්. එසේම විදුහල්පතිවරයාත් උනන්දුවෙන් කටයුතු කරන පුද්ගලයකු නිසා පාසල දියුණු වේගෙන එනව. පාසලේ දියුණුවට දායක වෙන්න මටත් අවස්ථාව ලැබීම සතුටක්.””වැලිමඩ මධ්‍ය මහා විද්‍යාලයේදී මා සංගීතය ඉගෙන ගත්තේ කේ.පී.එස්.පෙරේරා ගුරුතුමාගෙන්. ඔහු වෙනත් පාසලකට මාරු වී යාමත් සමඟ මටත් හිතුණා වෙනත් පාසලකට යන්න. උසස් පෙළ හදාරන්නයි මම ධර්මපාලයට ආවේ. ඒත් සංගීතය විෂයට ගුරුවරයකු නොසිටි නිසා මට අනිකුත් විෂයන් පවා නීරස වුණා. ඒ කාලේ මම හින්දි චිත්‍රපට සංගීතයට හරි කැමැතියි. ‘බ්‍රහ්මචාරී’ සහ ‘අර්සු’ වැනි චිත්‍රපට බලලා ඇවිත් එම චිත්‍රපටවල සින්දු ඒ දවස්වල මම කිව්වා. පාසලේ සිටි මගේ මිතුරු මිතුරියන්ට මගේ ගීත ප්‍රිය වුණා. පසුව මම වික්ටර් රත්නායකගේ ‘ස’ ප්‍රසංගයට අත්වැල් ගායනයෙන් හා වාදනයෙන් සම්බන්ධ වීමේ දී ධර්මපාලයෙ මිතුරු මිතුරියන් වගේම ගුරුවර ගුරුවරියන් ද මට වඩාත් ළෙන්ගතු වුණා.””සුසර ගී රාවේ” ප්‍රසංගය පිළිබඳ කියනවා නම්?”මුලින්ම 2004 දී තමයි ‘සුසර ගී රාවේ’ ප්‍රසංගය පැවැත්වූවේ. මගේ ගී තනු පමණක්ම ගැයෙන වෙනස් ආරක ප්‍රසංගයක් මෙය. මුල්ම ප්‍රසංගය මම කළේ මගේ මිතුරු සුනිල් එදිරිසිංහ සමඟයි. ඉන්පසු එඩ්වඩ් ජයකොඩි, දීපිකා ප්‍රියදර්ශනී, සෝමතිලක ජයමහ ආදී ගායක ගායිකාවන් සමඟ ‘සුසර ගී රාවේ’ ප්‍රසංගය පැවැත්වූවා. සංවිධාන කටයුතු ඉතාම ඉහළ තත්ත්වයක වූ නිසා ප්‍රේක්ෂක ප්‍රතිචාර මෙම ප්‍රසංගයට හොඳින් ලැබී තිබෙනවා.”මෙවර ප්‍රසංගයේ ගී ගයන ගායක ගායිකාවන් අතර බටහිර ශෛලියේ ගී ගයන රූකාන්ත ගුණතිලක හා චන්ද්‍රලේඛා පෙරේරාත් ඉන්නවා නේද?”ඔව්. මම ඔවුන්ට නිර්මාණය කළ රසවත් ගී තනු මෙහිදී ඔවුන් ගායනා කරනවා. රූකාන්ත ටිකක් හිතුවක්කාර පෙරළිකාර ගායන ශිල්පියෙක්. චන්ද්‍රලේඛා ගැයූ ‘රේඛා’ ටෙලි නාට්‍යයේ මා තනු නිර්මාණය කළ ගීත, ගීතලෝලීන් තවමත් රසවිඳින්න කැමැති ගීත. ප්‍රසංගයට වෙනසක් එම ගීත වලින් එක් වෙනවා. මගේ අතිජාත වගේම මුල්ම වෘත්තීය සගයා වන ලක්ෂ්මන් විජේසේකරත්, ප්‍රදීපා ධර්මදාසත්, නව පරපුරෙන් ක්‍රිෂාන්ත එරන්දකත් ‘සුසර ගී රාවේ’ ප්‍රසංගයේ ඔවුන්ට මා තනු නිර්මාණය කළ ගීත ගයනවා.”ඔබෙන් ඔබේම ගායන දිවියට සාධාරණයක් ඉටු වී නැහැ නේද?”මගේ සීමා හඳුනාගෙන මම ගීත කිහිපයක් ගායනා කර තිබෙනවා.”ඔබේ පුතා කළිඳුත්, දැන් ගී තනු නිර්මාණකරණයේ යෙදෙනවා..?”ඔව්. කළිඳු පුතා ගී තනු කිහිපයක්ම කළා. ඔහු ඕස්ට්‍රේලියාවේ උන්නාට පෙරදිග සංගීත ශෛලියෙන් ඈත් වී නැහැ. මගේ පුතාලා කියා මට ඔවුන්ට විශේෂයක් කරන්න බැහැ. ඔවුන්ට උවමනා ප්‍රතිභාව ඔවුන් ක්‍රමානුකූලව ලබා ගන්න ඕනේ.”වර්තමානයේ ඇසෙන ගීත පිළිබඳ ඔබේ අදහස් පවසනවා නම්..?”අනුකරණ ගීත තමයි වැඩිපුර අහන්න ලැබෙන්නේ. ඇතැම් විට පැරණි ගීතවල කොටස් (කෑලි) යොදාගෙන ඉක්මනින් ප්‍රසිද්ධිය සහ මුදල් සොයා යාම තමයි සමහරුන්ගේ අරමුණ වී ඇත්තේ. මාධ්‍ය පුළුල් නිසාත් අන්තර්ජාල පහසුකම් නිසාත්, විශේෂයෙන්ම ප්‍රචාරක ආයතනවල අනුග්‍රහය නිසාත් එවැනි ගීත බිහිවෙනවා. අද විච්චූරණ ගීත මතු වෙන්නේ ඒවාට මාධ්‍ය අනුග්‍රහය ලැබෙන නිසා.”ගීත ප්‍රමිතිකරණය කළ හැකි ජාතික මාධ්‍ය ආචාර ධර්ම පද්ධතියක අවශ්‍යතාව තිබෙනවා නේද?”සිනමාවට රැඟුම් පාලක මණ්ඩලය තිබෙනවා වගේ සංගීත ක්‍ෂේත්‍රයටත් ටෙලි නාට්‍ය ක්‍ෂේත්‍රයටත් ප්‍රමිතිකරණ මණ්ඩල අවශ්‍යයි. එවැනි මාධ්‍ය ආචාර ධර්ම පද්ධතියක් නීත්‍යානුකූල පනතකින් බලගන්වන ව්‍යයාමයක් මීට පෙර කිබුණා. ඒත් එවිට ‘මෙන්න මාධ්‍ය වාරණයන් කරන්න යනවා. ඔන්න නිදහස නැති කරන්න යනවා’ වැනි කෑකෝ ගැසීම් වූවා. නිකම් අයාලේ යන උමතු සුනඛයින් වගෙයි විද්‍යුත් මාධ්‍ය හැසිරෙන්නේ. ඒ සම්බන්ධව නීත්‍යානුකූල පනතක් ළඟදීම ගෙන එනවා.”සංස්කෘතික සහ ලලිත කලා පිළිබඳ ජනාධිපති උපදේශකවරයා වශයෙන් ඔබ ප්‍රතිඥා දී තිබෙනවා මෙරට සමස්ත කලාව වෙනුවෙන් මෙහෙවර කිරීම පිණිස මඟ පෙන්වීම් කිරීමට. මෙතෙක් සිදු කෙරී ඇති එවැනි මඟපෙන්වීම් මොනවාද?”සිනමාව, සංගීතය, ටෙලිනාට්‍ය, වේදිකා නාට්‍ය, සාහිත්‍යය, නැටුම් චිත්‍ර ආදී සියලුම කලා නියෝජන වන අයුරු බොහෝ අදහස් යෝජනා ජනාධිපතිතුමා අප සමඟ සාකච්ඡා කර පියවර ගෙන තිබෙනවා. සිනමාවේ දියුණුව උදෙසා බදු සහන ලබාදීම, රේගු සහන ලබාදීම, සිනමා ශාලා පිළිසකර කිරීම, නිෂ්පාදකයින්ට සහන ලබාදීම, සිනමා ගම්මානය තැනීම, කලාගාරය ඉදිකිරීම, ජ්‍යෙෂ්ඨ කලාකරුවන් වෙනුවෙන් පාරවල් නම් කිරීම, රවීන්ද්‍ර රන්දෙණිය සහ මාලනී ෆොන්සේකා වැනි කලාකරුවන් සම්බන්ධ කරවා ගැනීම, රාජ්‍ය සම්මාන උළෙල පැවැත්වීම, (ප්‍රථම වරට සංගීත සම්මාන උළෙලක් පසුගියදා පැවැත්වීය.) ගී නිර්මාණකරුවන්ට කර්තෘ භාග ලබාදීම, හව්හරණක් නොමැති වයෝවෘද්ධ කලාකරුවන්ට සමාජ සේවා දෙපාර්තමේන්තුව යටතේ නිවාස ලබා දීම (දැනට හෝමාගම ප්‍රදේශයේ ඉඩම් දෙකක් ලබාගෙන නිවාස පන්සීයක ව්‍යාපෘතියකට සූදානම්) බරපතළ අසනීප සඳහා සහ මරණ සිදුවූ අවස්ථාවලදී ආධාර ලබාදීම, ප්‍රසංගික කලා විශ්වවිද්‍යාලය ඇරඹීම. (මුලින් අපි සංගීත විද්‍යාලය, සෞන්දර්ය, නැටුම්, චිත්‍ර විෂයයන්ට අදාළ පූර්ණ විශ්වවිද්‍යාලයක් බවට පත් කර තිබීම) සිනමා, සංගීත නාට්‍ය ඇකඩමි සිට සියලුම මධ්‍ය මහා විද්‍යාලයන්හි නාට්‍ය ප්‍රසංග පැවැත්වීම සඳහා සුදුසු ශාලා ඉදි කිරීමට යෝජනා කිරීම දක්වා සංස්කෘතික වශයෙන් විශාල වපසරියක මඟ පෙන්වීම් දැනට සිදු කෙරී තිබෙනවා. සියල්ල ක්‍රියාවට නැෙඟමින් පවතිනවා.”බුද්ධිමය දේපළ පිළිබඳ මේ දිනවල කාගේත් අවධානය යොමුවී තිබෙනවා. ආචාර්ය වික්ටර් රත්නායක, මහාචාර්ය සුනිල් ආරියරත්න, ලූෂන් බුලත්සිංහල ඇතුළු ජ්‍යෙෂ්ඨ කලාකරුවන් ද එකමුතු වී ජාත්‍යන්තර බුද්ධිමය දේපළ සංවිධානය (WIPO) පිළිගන්නා නව සංගමයක් බිහි කිරීමේ වෑයමක නියුතු වී සිටිනු පෙනෙන්න තිබෙනවා.”අයිතීන් දිනා ගැනීමට අපි එක්සත් විය යුතු කාලයේ වාද භේද වෙන්න හොඳ නැහැ පුද්ගලික හේතු නිසා. බොහෝ රටවල කර්තෘ භාග එකතු කිරීමේ සංගම් එකකට වඩා නැහැ. එම රටවල සියලුම ශිල්පීන් එම සංගම්වලට අයිතිය පවරා තිබෙනවා සිය නිර්මාණවල කර්තෘ භාග එකතු කිරීමට. රූපවාහිනී, ගුවන්විදුලි, සිනමා, ප්‍රසංග වේදිකා, ගුවන් තොටුපළ, සාප්පු සංකීර්ණ ආදී කොයි යම් ස්ථානයක් වුවද නීතියෙන් බැඳී සිටිනවා නිර්මාණ සඳහා කර්තෘ භාග ගෙවීමට. ලෝක බුද්ධිමය දේපළ අධිකාරියෙන් අපව දැනුම්වත් කර තිබෙනවා මේ සම්බන්ධව.””බුද්ධිමය දේපළ පිටපත් කර දීම පවා බරපතළ වරදක්. ගෝඨාභය රාජපක්ෂ මැතිතුමා මැදිහත් වී බුද්ධිමය දේපළ මංකොල්ලයට එරෙහිව බියුරෝවක් (කඩා පනින හමුදාවක්) සංවිධානය කර තිබෙනවා. ඔවුන් රටපුරා ක්‍රියාකාරීව සිටිනවා. ‘බුද්ධිමය දේපළ’ යන වචන දෙකේ තේරුම අනුව ගී පද රචකයාට සහ සංගීත ශිල්පියාට අයිතිය තිබෙනවා. ගායකයාට ආසන්න අයිතියයි තිබෙන්නේ.ලෝක අර්ථයෙන් එලෙස වුණාට අපේ රටේ ගායන ශිල්පියාටත් කර්තෘ අයිතිය ලබා දී තිබෙනවා. ඒ අනුව ගී පද රචකයා ස්වර (සංගීත) රචකයා සහ ගායකයා යන තුන් දෙනාටම කර්තෘ අයිතිය මේ රටේ දී ලැබෙනවා.‘සදාචාරයක් නැති එකා තමා නීතියේ බලය ඔළුවට අරගෙන අනුන්ගේ ගීත නිර්මාණ මංකොල්ල කන්නේ’. (මේ විදිහටම ලියන්න) බටහිර රටවල අම්මා තාත්තා පවා නොසලකන පුද්ගලයින් ඉන්නවා. අපි මෙම කාරණයේදී මේ රටේදී එහෙම වෙන්න දෙන්න ඕන නැහැ.”ජෝජ් රොබ්සන් ද සිල්වාශ්‍රී ලංකා නිදහස් පක්ෂයේ 60 වැනි සංවත්සරය නිමිත්තෙන් පක්ෂය ශක්තිමත් කිරීමට වෙහෙසුණු ‘නිල් පිල බැබැළවූ කලාකරුවෝ’ යන තේමාව යටතේ කලා ශිල්පීහු 60 දෙනෙක් සම්මානයට පාත්‍ර වූහ. හරසරයට ලක්වූ කලා ශිල්පී වේහැල්ලේ පියතිලක මහතාට පාර්ලිමේන්තු මන්ත්‍රී ඒ.එච්.එම්. අස්වර් මහතා සම්මානය පිරිනමයි. සංස්කෘතික අමාත්‍යාංශයේ ලේකම් විමල් රූබසිංහ මහතා ද මෙහි දැක්වේ.ටී.ඩී. සිරිසේන මහරගම සමූහ2011 විද්‍යෝදය සාහිත්‍ය සම්මාන උලෙළේ දී 2010 වසරේ පළ කළ ‘විශිෂ්ටතම පුවත්පත් ලිපි සංග්‍රහය වෙනුවෙන් ලේඛිකා ඉන්ද්‍රානි රත්නසේකර සම්මාන හිමිකරගත්තා ය. ඒ පසුගිය වසරේ ඇය විසින් ප්‍රකාශයට පත් කරන ලද ‘විශ්ව සාහිත්‍යයේ ස්පාඤ්ඤ පිළිබිඹුවක්’ නමැති ග්‍රන්ථය වෙනුවෙනි.විශ්ව සාහිත්‍යයේ විශිෂ්ටතම සාහිත්‍යාංගයක් ලෙස පිළිගැනෙන ස්පාඤ්ඤ සාහිත්‍ය පිළිබඳ ඇල්මක් දක්වන ඉන්ද්‍රානි මැඩ්රිඩ් හි කොම්ප්ලුටන්ස්සේ (Complutense) විශ්ව විද්‍යාලයෙන් ස්පාඤ්ඤ භාෂාව හා සාහිත්‍ය පිළිබඳ ඩිප්ලෝමා උපාධිධාරිනියක් ද වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av1110027</link>
    <topic>මරදානට ආපු මම නවාතැන් ගත්තේ චොප්පෙගෙ වත්තට අල්ලපු වත්තේ</topic>
    <author>ඉනෝකා පෙරේරා බණ්ඩාර</author>
    <content>මරදානට ආපු මම නවාතැන් ගත්තේ චොප්පෙගෙ වත්තට අල්ලපු වත්තේදී.ග. සෝමපාලසමස්ත ලංකා බෞද්ධ මහා සම්මේලනය සහ බුද්ධ ශාසන හා ආගමික කටයුතු අමාත්‍යාංශය එක්ව ප්‍රදානය කරන ලද 2011 වසරේ සෝලියස් මැන්දිස්’ ගෞරව සම්මානය මෙවර පිදුණේ ජ්‍යෙෂ්ඨ චිත්‍ර ශිල්පී දී.ග. සෝමපාලයන් වෙතයි. වාණිජ චිත්‍ර ශිල්පියකු, ඡායාරූප ශිල්පියකු, ටෙලි නාට්‍ය අධ්‍යක්ෂවරයකු, ප්‍රචාරණ ශිල්පියකු හා ග්‍රන්ථ ප්‍රචාරණ ශිල්පියකු ලෙස විවිධ භූමිකා නිරූපණය කරන දී.ග. සෝමපාලයන් හා මේ කතා බහ, ඒ නිමිති කොටගෙනයි.සම්මානෙ සතුට තවම වියැකී නැහැ....ඇත්තටම. ශ්‍රී සම්බුද්ධත්ව ජයන්තිය නිමිතිකොටගෙන පිදුණු මේ සම්මානය ජීවිත කාලයටම එක් වරක් පමණක් පිදෙන්නක්. බෞද්ධ චිත්‍ර කලාව හා පොදුවේ කලාව වෙනුවෙන් කළ කැපවීම හා අනූපමේය මෙහෙය උදෙසායි මේ සම්මානය පිරිනැමුණේ. අවුරුදු 25ක් තිස්සෙ පෝයට අදාළ සිදුවීම චිත්‍රයට නඟලා බිස්කට් සමාගමක් විසින් පුවත්පත් දැන්වීමක් ලෙස පළ කරනවා. ඒ චිත්‍ර අවුරුදු 25ක් තිස්සෙ හැම මාසෙකම ඇන්දෙ මං. ඒ සතුටත් මට හුඟක් දැනෙනවා.චිත්‍ර ශිල්පය ඔබේ ඇඟට දැනුණෙ....ඉස්කෝලෙදි. අනුරාධපුර නිවත්තකචේතිය විදුහල මගේ පාසල. ගම්පහ පළාතෙන් මාරුවෙලා ආපු සිරි හේවාආරච්චි ගුරුතුමා තමයි ගම්වල සම්ප්‍රදායික ජීවිතවලට හුරුවෙලා හිටි අපේ සිතිවිලි වෙනස් කළේ. කලා රසය, රසවිඥානය මේ හැම දේම අපි තුළ වැඩෙන්න ගත්තෙ ඉන්පස්සෙ. චිත්‍ර කලාව විතරක් නෙවෙයි, නැටුම - සංගීතය - වේදිකා නාට්‍ය – චිත්‍රපටය , පතපොත කියන කොයි මාධ්‍යයත් අපි රසවිඳින්න ගත්තෙ ඔහුගෙන් ලැබුණු පෝෂණයෙන්. ගමේ පාසලේ මොන සිදුවීම වුණත් එතැන මූලික වෙලා වැඩ කරන තරමට අපි ශක්තිමත් වුණා.අම්මා - තාත්තා කැමැති වුණාද කලාවත් එක්ක පෑහෙන ඔය ගති පුරුදු වලට...ඒවා විමසන්න තාත්තා කොයිවෙලාවකවත් ගෙදර හිටියෙ නැහැ. භාෂා කිහිපයක් කතාකිරීමේ හැකියාව තිබුණු තාත්තා බොහෝ විට රැඳුණෙ පිට. ගෙදර ආවේ බොහොම කලාතුරකින්. නමුත් අම්මා පැටව් රකින කිකිළි වගේ අපි හතර පස් දෙනා එක්කම නැහුණා. මං පවුලෙ ලොකු දරුවා. මං කොළඹ යන්න තීරණය කළේ පවුල ගොඩගන්න ඕනෙ කියන සිතිවිල්ලත් එක්කමයි.ඔබ කොළඹ ආවා...ඔව්. අවුරුදු18 දි මං චිත්‍ර අඳින රස්සාවකට කොළඹ ආවා. ඒ 1965 අවුරුද්දෙ පත්තරේ තිබුණු දැන්වීමකට. මාත් දැකපු ඒ දැන්වීමට අනුව කොළඹ යන්න මාව උනන්දු කළේ විදුහල්පතිතුමා. එතුමා දැනගෙන හිටියා අපේ අමාරුකම්. එදා තනියම කොළඹ ආපු මම නවාතැන් ගත්තෙ මරදානෙ චොප්පෙගෙ වත්තට අල්ලපු වත්තෙ. වාණිජ චිත්‍ර ශිල්පියෙක් ඉල්ලලා දැන්වීම දැම්මට, ඒක ඉඩම් - දේපළ විකුණන ආයතනයක්. ඕන වෙලා තිබුණෙ ඉඩම් කට්ටිවලට බැනර් ඇඳගන්න කෙනෙක්.මොකද හිතුණෙ...ආපහු හැරිල මං අනුරාධපරේ යන්නයැ. නංගිලට සලකන හැටි, අම්මට සැනසීමක් දෙන හැටි කොළඹ එනකල්ම හිත හිත ආව මට ආපහු හැරෙන්න බැහැ. මේ ගමන එන්න අත වියදම් පවා දුන්නෙ චිත්‍ර ගුරුතුමා.මං හිත හදාගත්තා ඕන දේකට මුහුණ දෙන්න. චිත්‍ර සර් ගෙන් ඉගෙන ගත් බොහෝ දේ ජීවිත පාඩම කරගෙන මං රස්සාව කළා. සර්ගෙන් නිර්ලෝභීව ලැබුණු දැනුමත් මා විසින්ම ගොඩනඟා ගත් ශෛලියත් නිසා මට පුළුවන් වුණා ඒ ජීවිතේට අනුගත වෙන්න. හැබැයි පඩිය රුපියල් හැත්තෑපහයි. මොන දේ වුණත් මගේ හිතේ තිබුණේ චිත්‍ර කතාවක් අඳින්න ඕනෙ කියන ආසාව.කොහොමද ඒ අරමුණට ගියේ...ශ්‍රියා රත්නකාර මහත්මියගෙ ‘ශ්‍රී’ සඟරාවෙන්. මං ඇඳපු ‘හොල්මන’ චිත්‍රකතාව ඈ මට පළකරවා දුන්නා. නමුත් ඒ ලේසියෙන් පුවත්පතකට ළං විය නොහැකි කාලයක්. ඊට පස්සෙ ගුණදාස ලියනගේ මහත්මයා ‘රිවිරැස’ පත්තරේ මගේ කතාවක් පළ කරදුන්නා. ඉන්පස්සෙ ‘සිළුමිණ’ටත් චිත්‍ර කතා අඳින්න මට අවස්ථාව උදාවුණා. ඔය අතරේ මං සුදු ජාතිකයන් කළ ජේ.වෝල්ටර් තොම්සන් සමාගමට බැඳුණා. ඒ රු.300 පඩියට. 1969 -71 වෙනකල් හිටියෙ ඒ ආයතනයේ. සුද්දො, ජේ.වෝල්ටර් තොම්සන් එක විකුණල ගියාට පස්සෙ මාත් අයින් වුණා. 1972 මං ඉන්දියාවට ගියා. ඒක ස්ථිර අරමුණක් නැතිව ගිය ගමනක්. එතකොට මෙහෙ විවාහයත් රෙජිස්ටර් කරල.ජීවිතේ යළි වෙනස් වෙනවා...ඔව්. මහා දුෂ්කර කාල පරිච්ඡේදයක්. මං ඉන්දියාවෙ දෙමළ පත්තරවලට අඳින්න ගත්තා. පත්තර කන්තෝරු හොයාගෙන ගිහින් මගේ හැකියාවන් කියල වැඩ ඉල්ලුවා. හතර අවුරුද්දක් ඉන්දියාවෙ වැඩ කරල ඊළඟට පකිස්තානෙට පලා ගියා. අවුරුදු දෙකහමාරක් පකිස්තානෙ හොඳම දැන්වීම් ප්‍රචාරණ ආයතනයක් වන ලින්ටාස් ආයතනයෙ චිත්‍ර ශිල්පියෙක් විදියට වැඩ කරන්න මට අවස්ථාව ලැබුණා. දී.ග. සෝමපාල නම ඒ අයට උච්චාරණය කරගන්න අමාරු නිසා කතෝලික පියතුමෙක් ‘දිගාසෝ’ කියල මගේ නම වෙනස් කලා. හරි ප්‍රතිචාර. කවුද මේ දිගාසෝ කියල. මොකද ‘පිකාසෝ’ නම ළඟින් යන නිසා වෙන්න ඇති. ලින්ටාස් විතරක් නෙවෙයි කතෝලික පුවත්පතකත් මං එහෙදි වැඩකළා.අපූරු අත්දැකීම්...ඒත් මහා ‘කට්ටක්’ කන්න වුණා. විවාහෙ රෙජිස්ටර් කරල ආපු මම සෑහෙන කාලයක් ගම රට ආවේ නැති කොට මිනිස්සු නෝනගෙන් අහන්න අරන් මහත්තයා දාලා ගිහින්ද කියල. ඒ පාර මං එයාවත් ගෙන්වා ගත්තා. මං ආපහු එනකොට තාත්තා මියගිහින් වළලලාත් සෑහෙන කල්. කොහොම හරි 1981 මං ආපහු ලංකාවට එනකොට චතුරව දෙමළ කතාකරන්න පුළුවන්. ඉන්දියාවෙදි මට දෙමළ ඉගෙන ගන්නම වුණා. මං මගේම ප්‍රචාරණ දැන්වීම් ආයතනයක් පටන් ගත්තා ’First and Forward’ කියල. එතැන ඉඳන් මං දවසින් දවස දියුණු වුණා. අම්මලට – නංගිලට සැලකුවා.ඉන්දියාවෙ ගතකළ කාලය ඔබේ චිත්‍ර කලා ජීවිතයට විශාල බලපෑමක් කරන්න ඇති...ඇත්තටම. අජන්තා, වෙල්ලෝර් ආභාසයෙන් මගේ චිත්‍ර ක්‍රමයට යම් යම් දේ එකතු වුණා. මා භාවිත කළ රේඛා - වර්ණ සංකලනය තුළ විශාල නැම්මක් ඇති කළා. ඒ විතරක් නෙවෙයි, එම්.සාර්ලිස් මාස්ටර්, සුසිල් ප්‍රේමරත්න, ජී.ඇස්.ප්‍රනාන්දු, ජී.එල්.ගෞතමදාස, ඩැනී විමලසිරි, මොටාගෙදර වනිගරත්න, ජයසිරි සේමගේ, බන්දුල හරිශ්චන්ද්‍ර, පී.වික්‍රමනායක කියන ලාංකේය චිත්‍ර කලාවේ දැවැන්තයින් මගේ රස භාවයන් හා රස විඥානය පෝෂණය කළ ශිල්පීන්. මේ හැම ශිල්පියකුගේම විශේෂ ප්‍රයෝග, භාව ක්‍රම මගේ ස්වයං අධ්‍යයනයට විශාල ලෙස බලපෑවා. අද මගේ වයස 65යි. නමුත් මං අදත් යම් යම් ක්‍රමවේද අත්හදා බලනවා. ඉගෙන ගන්නවා.ඔබ ටෙලි නාට්‍ය කලාවෙත් නමක් තැබුවා...කොන්ත්‍රාත්තුව, හිම කැටයම්, සුවඳ හමන මනමාලි, රිදී ඉට්ටංකරය, කියන සම්මානනීය වූ සහ ප්‍රේක්ෂකයන්ට මතක හිටින ටෙලි නාට්‍ය කිහිපයක් මං අධ්‍යක්ෂණය කළා කියන සතුට තියෙනවා. හොඳ තිර රචනා ලැබෙනවා නම් රූප - ශබ්ද මාධ්‍යයේ හොඳ නිර්මාණ කරන්න පුළුවන්.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av1110029</link>
    <topic>‘සිහින පියාපත්’ හී ජෝති මෙන් ගී ගයන අලුත් ගායකයා ප්‍රදීප් අංජන</topic>
    <author>ටානියා මෝසස්</author>
    <content>‘සිහින පියාපත්’ හී ජෝති මෙන් ගී ගයන අලුත් ගායකයා ප්‍රදීප් අංජනමේ දිනවල විකාශය වන ‘සිහින පියාපත්’ ටෙලි නාට්‍යයේ තේමා ගීතය වෙතට බොහෝ දෙනකුගේ අවධානය යොමුවී තිබේ. ඒ එම ගීතයෙන් ඇසෙන එක්තරා සුවිශේෂී හඬක් නිසාවෙනි. ලංකේය රසිකයන්ගේ හදවත් තුළ නිදන් වූ අමරණීය හඬක් වූ එච්.ආර්.ජෝතිපාලයන් ගේ හඬට හුරු හඬකට හිමිකම් කියන ඔහු ප්‍රදීප් අංජනයි.බොහෝ දෙනකු ඔබේ හඬ එච්.ආර්.ජෝතිපාලයන් ගේ හඬට සමාන කරනවා. මේ ගැන ඔබේ අදහස?ජෝතිපාලයන්ගේ හඬට සාධාරණයක් ඉෂ්ට කරන්න කාටවත්ම බැහැ. ඔහුගේ හඬ අපේ රටට පවුරක්. මීට පෙර මගෙ ගායනා විලාසයට කවුරුත් එහෙම ප්‍රතිචාර දක්වා තිබුණේ නැහැ. නමුත් ඔහුගේ ගීත හා හඬ මගේ සංගීත දිවියට අදෘශ්‍යමාන හස්තයක් වුණා. මම දැනගෙන හිටියෙත් නැහැ මට ඔහුගේ ගීත ගායනා කරන්න පුළුවන් කියලා.ප්‍රදීප් ඔබ ඔබවම හඳුන්වා දෙනවා නම්?මගේ ගම මාතර වැවහමන්දුව. සහෝදරයන් දෙදෙනකුගේ හා සහෝදරියන් දෙදෙනකුගෙන් යුතු පවුලේ වැඩිමලා මමයි. මගේ මවු පියන් විශ්‍රාමික ගුරුවරු. මම ඉගෙන ගත්තේ මාතර රාහුල විද්‍යාලයෙන්.සංගීතයට ප්‍රදීප්ගේ නැඹුරුවක් ඇතිවුණේ කොයි කාලෙද?මම පොඩි කාලේ ඉඳලම ඉතාමත් ප්‍රිය කළ විෂයක් තමයි සංගීතය. ඒ කැමැත්ත නිසාම 1989, ඉභනඥප ඒදඨතඥඵ නමින් සංගීත කණ්ඩායමකුත් පටන් ගත්තා.ඒ කාලයේ සිටම ඔබ ගායනා කළේ ජෝතිපාලයන්ගේ ගීතද?නැහැ. හැමෝගේම සින්දු කිව්වා. ඒ කාලේ කවුරුත්ම කිව්වේ නැහැ මට ජෝතිපාලගේ ගීත ගායනා කරන්න පුළුවන් කියලා.ඔබ තුළ තිබුණු ඒ සැඟවුණු හැකියාව මතු වුණේ කොහොමද?කාලයක් මම සංගීත ක්‍ෂේත්‍රයෙන් ඈත්වෙලයි හිටියේ. ඒ කාලේ මම පෞද්ගලික ආයතනයක රැකියාවක් කළා. ඔය අතර තුරේ දවසක කොළඹ ඇවිත් යන කොට මම ජෝතිපාලයන්ගේ කැරොකේ සී.ඩී. එකක් අරන් ගිහින් ඒකට හඬ කැව්වා. මම කියපු ගීතය අහන කොට මටම හිතාගන්න බැරිවුණා, මම ද ඒ ගීතය ගායනා කළේ කියලා. ඇත්තටම මට තාම මතකයි ඒ ගීතය අහලා මට එදා නින්ද ගියෙත් නැහැ.නැවත සංගීත ක්ෂේත්‍රයට පිවිසුණේ කොහොමද?දැනට අවුරුදු පහක ඉඳලයි සංගීතය මම වෘත්තියක් විදියට තෝරා ගත්තේ. මගේ හැකියාව හඳුනාගත්ත දවසේ ඉඳලම මම අනෙක් අයගේ සින්දු කියන එක නවත්තලා ජෝතිපාලයන්ගේ සින්දු පමණක් කියන්න තීරණය කළා.ජෝතිපාලයන්ගේ ගීත අතරින් ඔබ වඩාත් කැමැති මොන ගීතයටද?මම ඔහුගේ හැම ගීතයකටම වගේ කැමැතියි.ජෝතිපාලයන් ගේ ගීත ගායනා කිරීමේ හැකියාව තිබූ පමණින් ඔබ හිතනවාද ඒ අසහාය හඬට ඔබට සාධාරණයක් ඉටු කරන්න පුළුවන් වේවියි කියලා?මම කලින් කිව්වා වගේම ඒ හඬට සමාන කරන්න පුළුවන් හඬක් නැහැ. ඉතිං මෙතෙක් ඔහුගේ ගීත කියපු අයට වඩා මම යම් කිසි සාධාරණයක් ඉටු කළායි මම හිතනවා.අද සමහර ගායකයන් ඔවුන්ගේ පැවැත්මට ජෝතිපාලයන් ගේ ගීත යොදාගෙන තිබෙනවා. මේ ගැන ඔබේ අදහස?ඒක ජෝතිපාල මහත්මයව විකුණං කෑමක් කියලයි මට නම් හිතෙන්නේ. හැකියාවක් තිබෙන කෙනකුට ජෝතිපාල මහත්මයාගේ ගීත ගායනා කරලා තැනක් හදාගන්න පුළුවන්. මොකද ජෝතිපාල කියන්නෙ මම මුලින් කිව්වා වගේ අපේ රටේ සංගීතයට පවුරක්. ඉතින් කාලෙන් කාලෙට මොන රැල්ල ආවත් මුලින්ම මුහුණ දෙන්න වෙන්නේ ඒ පවුරටයි. ඉතින් ඒ පවුරෙම එල්ලිලා ඒක විකුණං කෑම අසාධාරණයි.ඔබත් ඒ රැල්ලටම හසුවේවිද?නැහැ. මම කොහෙත්ම හිතන්නේ නැහැ ජෝතිපාලයන් ගේ ගීත මට අවශ්‍ය ජනපි‍්‍රය වෙන්න පමණයි. නමුත් මගේම නිර්මාණ ඔස්සේ ඔහුගේ හඬ අවදි කිරීමේ හැකියාව මට තිබෙනවා.ඔහුගේ ගීත ගායනා කිරීම සම්බන්ධව ඔබට ලැබෙන ප්‍රතිචාර කොහොමද?ඉහළ ප්‍රතිචාර ලැබෙනවා. මට කිසිම කෙනකුගෙන් චෝදනා එල්ල වෙලා නැහැ. ජෝතිපාල පවුලේ අයගේ සහයෝගයත් මට නොඅඩුව ලැබෙනවා.ඔබේම ගීතයක් අපට අසන්නට ලැබෙන්නේ ‘සිහින පියාපත්’ ටෙලි නාට්‍ය ඔස්සේ.තොටළඟ සුජීව රෙකෝඩ් බාර් එකේ රංජිත් මහත්මයා හරහා තමයි අපි ප්‍රසංග වේදිකාවට සම්බන්ධ වුණේ. එහි දී ‘සන්ෆ්ලවර්’ සංගීත කණ්ඩායමේ ඇන්ටන් අයියාව අඳුරගන්න ලැබුණා. ඔහුගෙන් තමයි නිල්වලා ආයතනයේ ලලිත් වසන්ත මහත්මයා හඳුනාගන්ඩ ලැබුණේ. ඔහු මගේ ගීත අසා තිබුණා. එතැනින් මට මේ නාට්‍යයේ තේමා ගීතය ගායනා කරන්න අවස්ථාව ලැබුණා.ප්‍රදීප්, ඔබේම නිර්මාණයක් රසික රසිකාවියන්ට තිළිණ කරන්න කොපමණ කලක් යාවිද?තව මාස 06 ඇතුළත මගේ නිර්මාණ රසවිඳින්න හැකියාව ලැබේවි. ඊට අමතරව ‘එතුමයි මෙතුමයි’ චිත්‍රපටයේ පසුබිම් ගායනය සඳහා ද නිල්වලා ආයතනය මඟින් මට අවස්ථාව ලබා දී තිබෙනවා.ටානියා මෝසස්ඡායා - දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av11100210</link>
    <topic>ගී මිහිර</topic>
    <author>ජෝජ් රොබ්සන් ද සිල්වා</author>
    <content>ගී මිහිරනවකතා පොතක ලියන්න මට ඔබේ ආදරේ දැන් කියන්න මට කියන්න සුන්දර ද ආදරේ මට මගේ කියා ලියන්න ප්‍රේම ලොවක් නැති දිනේ මම ලියනෙමි පිටු දහසක ඔබේ පෙම් කතන්දරේ නවකතා පොතක ලියන්න මට ඔබේ ආදරේ...ආදරෙන් සෙනෙහසින්, හැමදාම හිඳින්න ළං වෙලා හිනැහෙමින් සුබ සිහින දකින්න ළං වෙලා තව තවත් පවසන්න පෙම් වදන් මේ තමයි යෞවනේ වසන්තයයි එළඹුණේනිල් දියෙන් මල් ගෙනත් සිරි යහන සදන්න දැන් ළඟයි සුබ දිනේ පෙම් කූඩු තනන්න ළං වෙලා තව තවත් පවසන්න පෙම් වදන් මේ තමයි යෞවනේ වසන්තයයි එළඹුණේ  පද රචනය - රොහාන් රූපසිංහසංගීතය - නඳුන් රත්නායකගායනය - නීල් වර්ණකුලසූරියරොහාන් රූපසිංහ”ජීවිතයේ සුන්දරම දවස් අයිති යෞවනයටයි. ඒ දවස්වලිනුත් වැඩිම කාලයක් ගතවී යන්නේ තමන්ගේ හදවතට ළංවෙන ආදරවන්තියක් හෝ ආදරවන්තයකු පිළිබඳ සොඳුරු සිතුම් පැතුම් සහ අත්දැකීම් ඇසුරෙනුයි. මගේ ‘නවකතා පොතක ලියන්න මට ඔබේ ආදරේ’ ගී පද රචනයට පාදක වන්නෙත් ඒ තාරුණ්‍යයට අයිති ආදර අත්දැකීමක්ම යි.”මෙවර ‘ගී මිහිර’ ගෙනෙමින් අප සමඟ එක් වන්නේ නව පරපුරේ ගී පද රචක රොහාන් රූපසිංහ යි. ගීත කැසට් පට ව්‍යාපාරිකයකු ලෙස සංගීත ක්ෂේත්‍රයට මුලින්ම පිවිස ගීත පටිගත කිරීමේ ශිල්පියකු සහ ගායන ශිල්පීන් සම්බන්ධීකරණ ශිල්පියකු වශයෙන් ද කටයුතු කරන රොහාන් ගී පද රචකයෙකු වී ඇත්තේ දිගු කාලයක් පුරා සිතේ වූ ආසාවත් ගීතය සමඟම කෙරුණු සිය වෘත්තීය දායකත්වය නිසාම වූ අත්දැකීම් නිසාත් ය. රොහාන් පද රචනය කළ ප්‍රථම ගීතය සනෝජ් වික්‍රමසිංහ ගායනා කරන ‘මධූකා’ වන අතර එය සංගීතවත් කළේ සුනිල් ධර්මසේනය.ඇන්ජලින් ගුණතිලක සමඟ ග්‍රේෂන් ආනන්ද ගායනා කළ අවසන් යුග ගීතය රචනා කළ රොහාන්ගේ ගී සංකල්පනා රැසක් කීර්ති පැස්කුවල්, චන්ද්‍රසේන හෙට්ටිආරච්චි, පුන්සිරි සොයිසා, අසංග ප්‍රියමන්ත, කිත්සිරි ජයසේකර, අජිත් බණ්ඩාර, අජිත් මුතුකුමාරණ, හිමාෂ මනුප්‍රිය වැනි ගායනා ශිල්පීන් ගායනා කර ඇති අතර ‘නවකතා පොතක ලියන්න මට ඔබේ ආදරේ’ ගීතය ගීතලෝලී සිත්ගත් ගීතයක් වී ඇත.”මේ ගීතය මම මුලින්ම ලව්වේ චිත්‍රපට පසුබිම් ගීතයක් ලෙසයි. චිත්‍රපටයේ දර්ශන තල අනුවයි ගීතයේ පද රචනය කෙරුවේ. ආදරවන්තයෙකුගේ සිතේ අදහස් ප්‍රකාශනයක් සමඟම කෙරෙන ආරාධනයක් මේ ගී සංකල්පනාවට ඇතුළත් වෙන්නේ. තාරුණ්‍යයට ගැළපෙන ලෙස පද රචනය කිරීමට වෑයම් කළා. මගේ වෑයම සාර්ථක වී අති බව දැන් ලැබෙන ප්‍රතිචාරවලින් වැටහෙනවා.””හැබැයි මුලින්ම නීල් මේ පදමාලාව දුටු විට ඔහුගේ ශෛලියට හරි යයි ද කියා සැකයෙන් තමා මේ ගීතය ගැයුවේ. දැන් ඔහු ගොඩක් සතුටු වෙනවා මේ ගීතය ගයන්න ලැබීම ගැන. මම චිත්‍රපට පසුබිම් ගීතයකට ලියූ නිසා මෙය වෙනස් ගීතයක් වුණු බවයි මගේ හැඟීම. කෙසේ වුවත් මෙම ගීතය චිත්‍රපටය සඳහා යොදා නොගෙන මෙලෙස ගායනා කෙරී ගීත රසිකයින් අතරට යාම ගැන අද මම සතුටු වෙනවා. නීල් නිතර සංගීත සංදර්ශන වේදිකාවලදී මේ ගීතය ගායනා කිරීම නිසා මෙය ඉක්මනින් රසිකයින් අතර ජනප්‍රිය වුණා. නඳුන්ගේ තනු නිර්මාණයත් මෙම ගීතයේ සාර්ථකත්වයට බෙහෙවින් දායක වූවා යැයි මම හිතනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av11100211</link>
    <topic>‘සිරිපාල හා රන්මැණිකා’ ටෙලි නාට්‍යයකට නැඟෙයි</topic>
    <author>හේමාලි විජේරත්න</author>
    <content>‘සිරිපාල හා රන්මැණිකා’ ටෙලි නාට්‍යයකට නැඟෙයිඅපේ කතා නායකයා පුරා වසර 31 ක් පත්තර මහගෙදර විවිධ තනතුරු හොබවමින් සිටියෙක්. යොවුන් ජනතා, ජනතා, සිළුමිණ, නවයුගය, ක්‍රීඩා, සරසවිය (ප්‍රධාන කර්තෘ), ලක් ජනතා (සම කර්තෘ) කොළඹ පුවත් (සම කර්තෘ) සියලුම වාර ප්‍රකාශන කළමනාකාර කර්තෘ වැනි තනතුරු හොබවමින් පුවත්පත් කලාවේ විවිධ ඉසව් සොයා ගිය ඔහු අනුර බණ්ඩාර රාජගුරු. පුවත්පත් ලෝකයෙන් නතර නොවුණු මේ නම දශක ගණනාවක් තිස්සේ වේදිකාවේ, ටෙලිනාට්‍යයේ මෙන්ම සිනමාවේ ද ජනපි‍්‍රය වූවක්.සිරිපාල - රොජර්රන්මැණිකා - ජයනිනළුවෙක් ලෙසට කලා ලෝකයේ සරි කරගත් බොහෝ අත්දැකීම් සමඟ හා හා පුරා කියා ටෙලිනාට්‍ය අධ්‍යක්ෂණ කාර්යයට ඔහු පසුගියදා අත තැබුවේය. මෙරට ජනතාව අතර ප්‍රකට කතාවක් වන ‘සිරිපාල හා රන්මැණිකා’ කතාව අළලා පුංචි තිරයට රචනා කරන ‘සිරිපාල හා රන්මැණිකා’ ටෙලිනාට්‍යය වෙනුවෙන් ඔහු මේ දිනවල වෙහෙස වෙමින් සිටී. මේ පසුගිය දිනක ඔහු හමුවූ මොහොතක ඒ පිළිබඳ කළ කතාබහකි.ඔබේ පළමු අධ්‍යක්ෂණ කාර්යය සඳහා ‘සිරිපාල හා රන්මැණිකා’ කතාව වස්තු බීජය කරගන්න හිතුවේ ඇයි?ධර්මසිරි ගමගේ විසින් රචනා කරන ලද සිරිපාල හා රන්මැණිකා පොත පසුගිය කාලයේ නැවත මුද්‍රණය කළා. ඒ අවස්ථාවේදී රන්මැණිකා බණ්ඩාරනායක සම්මන්ත්‍රණ ශාලාවට ගෙන්වා ඇයට මූල්‍යමය තිළිණයක් ද ප්‍රදානය කළා. මේ සඳහා ධර්මසිරි ගමගේ අනුස්මරණ කමිටුවේ හිටි මටත් සක්‍රීයව දායක වෙන්න පුළුවන් වුණා. ඉතින් මට හිතුණා මේ කතාව කිසිවකුටත් හානියක් නොවන අන්දමින් ජනතාව වෙත හෘදයාංගමව ඉදිරිපත් කළ හැකි සංවේදී නිර්මාණයක් කරන්න.මීට ප්‍රථම මේ කතාව ඇසුරින් සිනමා නිර්මාණ දෙකක් කර තිබෙනවා. නැවත වතාවක් ටෙලි නිර්මාණයක් ඇසුරින් මේ කතාවම කරන එක තේරුමක් තියේවි ද?මේ කතන්දරය ඇසුරු කරගෙන ‘සිරිපාල හා රන්මැණිකා’ නමින් සහ ‘මරුවා සමඟ වාසේ’ නමින් චිත්‍රපට දෙකක් නිර්මාණය කර තිබෙනවා. මේ චිත්‍රපට දෙකම නිර්මාණය වුණේ ධර්මසිරි ගමගේ මහතා පුවත්පතට රචනා කළ කතාව පදනම් කරගෙන. මම ටෙලිනාට්‍ය ඔස්සේ වැඩි වශයෙන් මතු කරන්නේ සිරිපාලගේ බාල කාලය පිළිබඳ. ඉන් කිසි විදියකින් කිසි කෙනකුට අපහාසයක් නොවන අන්දමට. මෙතනදි විවරණය වෙන්නේ ඔහුගේ ජීවිතේ මානුෂීය පැත්ත හා හෘදයාංගම පැත්ත ගැන.සිරිපාලගේ බාල කාලය ගැන පෙර නිර්මාණවල සඳහන් වූයේ නෑ. ඒ පිළිබඳ කරුණු ඔබ අධ්‍යයනය කළේ කොහොම ද?ධර්මසිරි ගමගේ මහතාගේ සමීපතම ගෝලයකු හැටියට හිටිය මා සමඟ එතුමා නොයෙක් වර සිරිපාලගේ චරිතය පිළිබඳ කියූ දේ බොහොමයක් තිබෙනවා. සිරිපාල කියන්නේ පන්නිපිටිය ආනන්ද මහා විද්‍යාලයේ අපොස උසස් පෙළ දක්වා ඉගෙන ගත්ත ශිෂ්‍යයෙක්. ඔහු පාසලේදී ඉතාම කීකරු දක්ෂ ශිෂ්‍යයෙක්. ඒ කාලේ ඉතාම හොඳින් සංගීත පාඩමට සවන් දුන්න, සාහිත්‍යය ඉගෙන ගත් ශිෂ්‍යයෙක්. ඔහුගේ කවි ලිවීමේ හැකියාව ආරම්භ වී තිබෙන්නේ එතැනින්. එවැනි යහපත් කෙනෙක් දඩබ්බර මනුෂ්‍යයකු කිරීමේ කතාන්දරය තමයි මෙතන තිබෙන්නේ. මේ කතාව වර්තමානයටත් පොදුයි. මිනිස් සිත ඉතාම පහසුවෙන් සසල වෙනවා. ඒ නිසා මේ දක්ෂ ශිෂ්‍යයා දඩබ්බරයකු වුණේ කොහොමද කියන එක ගැනයි ටෙලි නාට්‍යයෙන් කතා කරන්නේ.හැත්තෑ ගණන්වල සිදුවුණු මේ කතාන්දරය අද ටෙලි නිර්මාණයකට පාදක කර ගනිත්දි ඔබට ඇති අභියෝග මොනවා ද?ලයනල් - උද්දිකසීමන් අප්පු - ජනක්විශේෂම අභියෝගය තමයි එදා පරිසරය නිර්මාණය කර ගැනීම. පරිසරය හැම අතින්ම වෙනස් වෙලා. හැම තැනම දැන්වීම් පුවරු. බස් රථ, දුරකථන කම්බි, ලයිට් කණු, මෙයින් බැහැරව ටෙලි නාට්‍යයක් ෂූට් කරන එක අපහසු දෙයක්. අනිත් කාරණාව ධර්මසිරි ගමගේ මහත්මයා මේක ලිව්වේ සිරිපාල එල්ලා මරන්න නියම වුණු දිනයට පෙර දින සිරිපාල විසින් සිර ගෙදර සිට රන්මැණිකාට ලියා එවන ලද කවි පන්තියක් දැකීමෙන්. ඔහු ඉතා සියුම් ලෙස මේ කවි පන්තියෙන් සාහිත්‍යමය, මානුෂීය ගුණාංග සපිරි මිනිසෙක් දැක්කා.සමාජය ඔහුට නිර්මාණය කරලා දීලා තිබුණේ වෙනත් තැනක්. මගේ ගුරුවරයා ඊට පස්සේ සිරිපාල සහ රන්මැණිකා දෙස මානුෂික දෘෂ්ටි කෝණයකින් බැලුවා. එය සියුම් ලෙස ටෙලි නාට්‍යයට ගැනීමත් එක්තරා විදියකින් මට අභියෝගයක්. ටෙලිනාට්‍යය තුළින් මේ අය කෙරෙහි මානුෂීයව බලන්න පේ‍්‍රක්ෂකයින් පුරුදු කරන්න ඕන. අද සමාජය නිසා කොයිතරම් මිනිසුන් දුරාචාරයට පෙලඹිලා තිබෙනවා ද? දුසිරිතට සහ අපරාධවලට යොමුවෙලා තිබෙනවා ද? ඒ නිසා අදටත් මේක අපේ සමාජයට වලංගුයි කියලා මට හිතෙනවා.ඔබේ ටෙලිනාට්‍ය පිටපතටත් ධර්මසිරි ගමගේ ගේ පොත ඉවහල් වුණා ද?ඔව්. ඒ පොතේ තිබෙන එක වාක්‍යයකින් මට එක එපිසෝඩ් එකක් නිර්මාණය කරන්න අමුද්‍රව්‍ය තිබෙනවා. තිර නාටකය මගේ අතින් ලියැවෙත්දී සිරිපාලගේ චරිතය සඳහා මට මැවුණේ රොජර් සෙනෙවිරත්න. රන්මැණිකා සඳහා මතක් වුණේ ජයනි සේනානායකව. මේ දෙන්නම ඉතාම සතුටින් මේක බාරගත්තා. සීමන් අප්පු කියලා ප්‍රබල චරිතයක් මේ කතාවේ තිබෙනවා ඒක රඟපාන්නේ ජනක් පේ‍්‍රමලාල්. සිරිපාලගේ චරිතය රඟපාන්නේ උද්දික ප්‍රේමරත්න.සටන් අධ්‍යක්ෂණයෙන් විල්සන් කරු, කැමරාව පුෂ්පකුමාර රාජගුරු, කලා අධ්‍යක්ෂණයෙන් ඇහැලියගොඩ සෝමතිලක, සහාය අධ්‍යක්ෂණයෙන් මහින්ද ප්‍රසාද් මස්ඉඹුල මේකට දායක වෙනවා. මෙහි නිෂ්පාදකවරයා වෙන්නේ තිස්ස නාගොඩවිතාන. සෙසු නළු නිළියන් අතර ආනන්ද වික්‍රමගේ, ලූෂන් බුලත්සිංහල, රංජිත් සිල්වා, ආනන්ද අතුකෝරල, ගයනා සුදර්ශනි, ඩී. බී. ගංගොඩතැන්න, බර්ටි නිහාල් සුසිරිපාල, මහින්ද පතිරගේ, සරත් දික්කුඹුර, සඳුන් විජේසිරි, රංජිත් ජයසේකර එක් වෙනවා. තිස්සමහාරාමය, බණ්ඩාරගම, හොරණ, දඹුල්ල, රන්මිහිතැන්න ආදි ප්‍රදේශවල රූගත කිරීමට නියමිතයි.පුංචි තිරයේ සිරිපාලට ජීවය දෙන රොජර් සෙනෙවිරත්න.අධ්‍යක්ෂ - රාජගුරුපුංචි තිරයේ සිරිපාල වෙන්නට මට ආරාධනා කිරීමම ඉතාමත්ම ගෞරවයක්. ඒ වගේම ඒක මට ආඩම්බරයක්. සිරිපාල කියන්නේ පුරා දශක ගණනාවක් අපේ රටේ මිනිස්සුන්ගේ හදවත් හි තැන්පත් වුණු චරිතයක්. ඒ චරිතයේ ස්වභාවය පිළිබඳ නොවෙයි මෙතැනදි වැදගත් වෙන්නේ. ඔහුගේ චරිතය පුරා අපි නොදැක්ක අහුමුලු මොනවද කියලා සොයලා ඒවා සමාජගත කරන එක තමයි නිර්මාණකරුවන් හැටියට අප කළ යුත්තේ.මේ චරිතය පුරාම හොඳ දේ සහ නරක දේ කියන දෙකම තිබෙනවා. ගුණ – අගුණ දෙකම තිබෙනවා. නමුත් මානුෂීය වශයෙන් මිනිස් සබඳතාවන්ගේ සංවේදිත්වය සහ අපූර්වත්වය තමයි මෙහිදී වැඩිපුර ඉස්මතු කරන්නේ.මේ චරිතය මීට ප්‍රථම අපේ සිනමාවේ දෙවතාවක්ම නිරූපණය වූ චරිතයක්. එකල සිනමා රසිකයන්ට නම් සිරිපාල ගේ චරිතය ඉතාම සමීපයි. සිංහල සිනමාවේ විශිෂ්ට නළුවන් දෙපළක් වන රවීන්ද්‍ර රන්දෙනිය සහ විජය කුමාරතුංග තමයි මේ නිරූපණ කළේ. එවැනි නළුවන් දෙදෙනකු නිරූපණය කළ චරිතයක් පුංචි තිරයේ නැවත කරන්නට ලැබුණ එකත් එක පැත්තකින් මගේ ජීවිතේට සුවිශේෂියි. ඒ නිසා සිරිපාල වෙනුවෙන් උපරිම සාධාරණත්වය ඉටු කරන්නට මම ඇප කැප වෙනවා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av11100212</link>
    <topic>පිකාසෝට පෙම් කළ ගැහැනු</topic>
    <author>සු. මි.</author>
    <content>පිකාසෝට පෙම් කළ ගැහැනුපසුගිය දිනෙක මම ඉතාම රසවත් පොතක් කියැවීමි. ඒ ‘මගේ පිකාසෝ’ ය. එය ප්‍රංශුවා ශිලෝ හා කාල්ටන් ලේක් ලියු ‘ලයිෆ් විත් පිකාසෝ’ නම් වූ ග්‍රන්ථයේ සිංහල පරිවර්තනයකි. පොත පරිවර්තනය කරනු ලැබ ඇත්තේ අපට සිටින දක්ෂ පරිවර්තිකාවක වන මාලිනි ගොවින්නගේ විසිනි.ප්‍රංශුවා ශිලෝ යනු ශ්‍රේෂ්ඨ චිත්‍ර ශිල්පි පැබ්ලෝ පිකාසෝට පෙම් කළ ගැහැනු අතරින් තවද එක් ගැහැනියකි. මේ පොතේ එන්නේ ඇය පිකාසෝ සමඟ දස වසරක් ජීවත්ව ලද අත්දැකීම් ය. පොත ලිවීමේදී කාල්ටන් ලේක් නම්වූ ලේඛකයා ද ඇයට හවුල් වූයේ ය. මෙම පොත පළමු වරට ප්‍රකාශනයට පත්වූයේ 1964 දී ඇමෙරිකාවේදී ය. මුල් කෘතිය ඉංගි‍්‍රසියෙන් ලියැවි තිබුණ අතර ඉතාලි, ස්පාඤ්ඤ හා ජර්මානු පරිවර්තන ද ඊට සමගාමීව නිකුත් කෙරිණි.පිකාසෝ දෙවතාවක් විවාහ වූ අතර ඔහුට පෙම්වතියෝ ගණනාවක් ද වූහ. ඒ පිළිබඳ තොරතුරු රැසක් මේ පොතේ එයි.ඔල්ගා කොක්ලෝවා, පිකාසෝ ගේ පළමු බිරිය වූවාය. ශොන් කොක්තෝ නම් වූ ප්‍රකට නාට්‍යකරුවා හා සිනමාකරුවාගේ මුද්‍රා නාට්‍යයක වේදිකා නිර්මාණ ඉදිරිපත් කරන අතරවාරයේ පිකාසෝට ඔල්ගා මුණ ගැසුණේ රෝමයේදීය. ඇය රුසියානු රදල පෙළපතකින් පැවත ආ සම්භාව්‍ය මුද්‍රා නාට්‍ය ශිල්පිනියක වූවාය. ඔවුන් දෙදෙනාට පෝල් නම්වූ පුතෙක් ද සිටියේය.එසේ වුවත් පිකාසෝ පෙම්වතියන් ගණනාවක් හා ඇසුර පැවැත්වූයේය. ෆර්නැන්ඩේ ඔලිවියේ, මාර්සෙල් හම්බර්ට් (ඊවා), ඩෝරා මාර්, මාරි තෙරේසා වෝල්ටන් ඉන් කීප දෙනෙකි.ෆර්නැන්ඩේ ඔලිවියේ චිත්‍ර ශිල්පිනියක වූ අතර ඇය පිකාසෝ ගේ චිත්‍රවල නිරූපිකාවක ලෙස ද කටයුතු කළාය. ඇය ඔහු සමග සත් වසරක් විසු බව සඳහන්ය.ඩෝරා මාර්, පිකාසෝගේ තවත් පෙම්වතියකි. යුගෝස්ලාවියානු සිත්තරියක හා ඡායාරූප ශිල්පිනියක වූ ඇයට පිකාසෝ මෙන්ම ස්පාඤ්ඤ භාෂාව හොඳට කතා කිරීමේ මනා හැකියාවක් තිබිණි. ඇය නිතරම කිසියම් මනෝ ව්‍යාකූලතාවයකින් පෙළී ඇත. පිකාසෝ බොහෝ විට වැලපෙන ස්ත්‍රීන් සිතුවමට නැඟුවේ ඇය අනුසාරයෙනි.මාරි තෙරේසා වෝල්ටර් පිකාසෝගේ පෙම්වතියන් අතර තවත් එකියක වූවාය. ඇය වෘත්තියෙන් වෙළෙඳ සල් සේවිකාවක වූ අතර පිකාසෝ ගේ නග්න චිත්‍ර සඳහා පෙනී සිටියාය. පිකාසෝ ඇසුරු කළ වයසින් අඩුම පෙම්වතිය ඇය බව කියැවෙයි. ඔහුට ඇය මුණ ගැසෙද්දී ඇගේ වයස අවුරුදු 17 කි. මායා ඔවුන්ට දාව ලැබුණු දියණියක වූවාය.ඩෝරා මාර් හා මාරි තෙරේස් වෝල්ටර් හා සම්බන්ධ අපූරු කතාවක් ‘මගේ පිකාසෝ’ පොතේ එයි. ඒ මෙපරිදිය. දිනක් ඩෝරා, පිකාසෝ සමඟ සිටියදී එතැනට මාරි පැමිණ විශාල දබරයකට මුල පුරා ඇත. මාරි කෝපාවිෂ්ට ව පිකාසෝට කියා ඇත්තේ දෙදෙනාගෙන් කෙනකු ගැන තීරණයක් ගන්නා ලෙසටය. එවිට පිකාසෝ දුන් පිළිතුර ප්‍රංශුවා ශිලෝට පිකාසෝ විස්තර කරන්නේ මෙලෙසය.“ඒක ගන්න අමාරු තීරණයක්. වෙනස් හේතු හින්දා මම ඒ දෙන්නටම කැමැතියි. මම මාරි තෙරේස්ට කැමැති වුණේ ඇයට සුකුමාල, මෘදු ගති තිබුණු නිසා. මට වුවමනා වුණු ඕනෑම දෙයක් කරපු නිසා. මං ඩෝරාට කැමැති වුණේ ඈ බුද්ධිමත් හින්දා. තීරණයක් ගන්ඩ මගේ කිසිම සූදානමක් නැති බව මං තීරණය කෙරුවා. ඒ දෙන්නගෙම ස්වභාවය ඒ විදියටම භාරගන්න මං සූදානම්. ඒ දෙන්න සටන් කරලා ඒක විසඳගන්ඩ ඕනැ විත්තිය මම ඔවුන්ට කිව්වා. දෙන්නා පොර බැදුවා. මගේ බොහොම සුන්දර මතකයන්ගෙන් එකක් ඒ (පිටුව 314)ප්‍රංශුවා ශිලෝ, පිකාසෝ සමග දස වසරක් ජීවත් වූවාය. ඔවුන් අතර වූ වයස් පරතරය අවුරුදු 40 ක් බව කියැවෙයි. පිකාසෝ වෙතින් ඉවත්වූ එකම පෙම්වතිය වන්නී ඇයයි.ඇය ඔහු හැරදා යන අවස්ථාවේ පිකාසෝ මෙසේ කියා ඇත.“ඔබ ඉන්න ඕනැ. ඔබ මට ඕනැ”ක්ලෝඩ් සහ පැලෝමා ඔවුන්ට දාව උපන් දරු දෙදෙනා වූහ. මෙකල පිකාසෝ ජෙනවියව් ලැපොර්ටේ නමැති ළාබාල තරුණියක සමඟ ද ඇසුරක් පවත්වා ඇත. පිකාසෝ දෙවැනි වරට විවාහ වූයේ ජැකලින් රොක් සමඟ ය. ඒ වන විට ඔහුගේ පළමු බිරිය ඔල්ගා මියගොස් සිටියාය. ජැකලින් වෘත්තියෙන් මැටි බඳුන් හලක වෙළෙඳ සේවිකාවක වූවාය. පිකාසෝ මිය යන තෙක්ම ඔහු හා විසුවේ ඇයය.මෙම ලිපියට අදාළ වූ ‘මගේ පිකාසෝ’ පොත එහි පරිවර්තිකාව හෝ ප්‍රකාශක මඟින් අපට ලැබුණක් නොව ලේක්හවුස් සේවකයන්ට පිරිනැමුණු පොත් මිලදී ගැනීමේ මූල්‍යාධාර මත මවිසින් මිලට ගැනු ලැබු එකක් බව මෙහිදී සඳහන් කරමි.සු. මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av11100213</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමකේ.ජයතිලක මහත්තයගෙ ෆියුනරල් සීන් එක ඉවරවෙන්න ලැබුණෙ නෑනේ ඊළඟ ෆියුනරල් සීන් එකක කතාවට එන්ටර් වෙන්න වුණානේ.කලාකාරයන්ට සාහිත්‍යය කට්ටියට, සංගීත කට්ටියට මේක නරක කල දසාවක් ද කියලත් විජේ මල්ලිට හිතුණේ, විජේරත්න රණතුංග, කේ.ජයතිලක ලිස්ට් එකට ජෝ මහත්තයගෙ නම මේ තරම් ඉක්මනට එකතු වුණාට පස්සෙයි.දැන් ඉතින් ශ්‍රී ලංකාවෙ ෆිල්ම්ස් සීන් එකට කපුටො කෙටුව සයිස් එකක් තමයි පේන්න තියෙන්නෙ. අපිට හිටපු බෙස්ට් ඔෆ් ද බෙස්ට් ලා එක්කෙනා දෙන්න අපිට නැතිවේගන යන පිරිසක් වෙලා. දැන්. තිස්ස අබේසේකර, ගාමිණී ෆොන්සේකා, ඒ ජෙනරේෂන් එකේ ලාස්ට් ලින්ක් එක ජෝ මහත්තයා. දැන් ඉතින් අපිට සාරයිය කෙනෙක් හරි ගෝරිං මුදලාලි කෙනෙක් හරි කොහෙන් හොයාගන්නද? ජෝ ලොක්කගෙ ෆිල්ම්ස් ලිස්ට් එක ගත්තම, ඒ ජාතියෙ කැරක්ටර්ස් කරපු වෙන ඇක්ටර් කෙනෙක් අපිට ඉන්නවද කියල මාර ප්‍රශ්නයක් තමයි තියෙන්නෙ? ෆොන්සේකා ලොක්කා සක්විති තමයි. ඒත් මෑන්ස්ට කවදාවත් ජෝ මහත්තය කරපු ජාතියෙ කැරැක්ටර්ස් නම් කරන්න බෑ.ගාමිණී ලොක්කට සිරිබෝ හාමි හරි වන්නිහාමි හරි වෙන්න බෑ. ජෝ මහත්තයගෙ ඇක්ටින්වල කොලිටි එක කියන්නෙ ඒකයි. පරසතුමල්වල පොඩි කැරැක්ටර් එකද, ගැටවරයෝ, තුෂාරා වගේ ෆිල්ම්ස් එකක පොඩි කෑල්ල ද තිතටම කළා විතරක් නෙවි මේන් රෝල් එක කරපු ඇක්ටර්ටත් වැඩිය මතක හිටින සයිස් එකේ ඇක්ටින් පෙන්නපු මෑන්ස් කෙනෙක් ජෝ ලොක්කා. ජෝ මහත්තයාගෙ මේ ඇක්ටින් ටැලන්ට් එක කොහෙන් ලැබුණ ද, කොහොම හදා ගත්ත ද කියල විජේ මල්ලිට නම් හිතා ගන්නත් බෑ. මොන ඇක්ටින් ස්කූල් එකකට ගිහින් ඉගෙනගෙන ද මොන ටීචර් කෙනකුගෙ මඟපෙන්වීමට ද මේ ජාතියෙ සුපර් නළුවෙක් වුණේ කියල හොයල බලන්න වටිනා ජොබ් එකක්.ඒත් ජෝ ලොක්කගෙ ජීවිතේ අන්තිම කාලෙ අපේ හුඟක් ආර්ටිස්ට්ලගෙ වගේ එච්චරම නෙවි කොහොමටත් සුන්දර කාලයක් විදියට ගෙවුණෙ නෑ කියල තමයි විජේ මල්ලි අහල තියෙන්නෙ. අන්තිම කාලෙ ජෝ මහත්තය ළඟ කවුද හිටියෙ වෙනද වගේ. ජෝලව මාකට් කර ගත්ත කට්ටිය පැත්ත පළාතකවත් හිටිය ද කියල හොයන්න අවශ්‍ය නෑ. පාගොඩ පාරෙ විශාල ගෙදරක ජෝ මහත්තය තට්ට තනියම තනිවෙල හිටිය කියලයි විජේ මල්ලිට එන නිව්ස්රීල්ස්වල තියෙන්නෙ. ඔය පරණ කතා මොනව කිව්වත් මතක් කළත් අද ජෝ ලොක්ක නැහැ. හැබැයි ජෝ අපේ සිනමාවෙ කරපු ඇක්ටින්වල සුවඳ නම් මකලදාන එක බොරු.දැන් ඉන්න නළුවො කියල කියාගන්න එකම එක පොරකට පුළුවන් ද ජෝ මහත්තය වගේ හැරෙන්නවත්. ජෝගෙ ෆිල්ම් කැරැක්ටර් ලිස්ට් එක ගත්තොත් දවසක් නෙවි සුමානෙකුත් මදිවෙයි ජෝ ගැන හිතන්න. ‘බඹරු ඇවිත්’ වල ඇන්ටන් වගේ රෝල් එකක් කරන්න පුළුවන් වෙන්නෙ ජෝටම විතරක් වග පතී දැනගෙන ඉන්න ඇති. එතකොට ‘සොල්දාදු උන්නැහේ’ගෙ පරමාධිපත්‍යය කතාව‘මල්දෙණියෙ සිමියොන්’, ‘වැලිකතර’, ‘දෑස නිසා’, වගේ පික්චර්ස් කොච්චර කෝටියක් තියෙනවද ජෝගෙ ඇක්ටින් රේන්ජ් එකේ සයිස් එක ගැන හිතල බලන්න. රැලි වැටිච්ච කොණ්ඩයක් නැතුව, සික්ස් ෆුටර් කෙනෙක් ගාණට උස නැතුව, ඒ ගාණට මහත නැතුව, පැල්මඩුල්ලෙ ලෙල්ලොපිටියෙ ඉඳල කොළඹ ටවුමට ඇවිත් මේ පුංචි රට විතරක් නෙවි, ලෝකෙ පුරා හිටපු කැප්ටන්ල එක්ක ඇක්ටින් වලින් ගේමක් දීල අපේ රටට ගෙනා සම්මාන ටිකම මදිද ජෝ මහත්තයට සැලියුට් කරන්න.ජෝ මහත්තය දැන් ඩෙඩ් ඇන්ඩ් ගෝන් වුණාට හෙට අනිද්දට කට්ටිය හෝ ගාල ඉඳීවි ඩෙඩ් ඇන්ඩ් ගෝන් ජෝව මාර්කට් කරන ප්‍රොජෙක්ට් හදාගෙන සීන් එකට එන්ටර් වෙන. ජෝ මෙමෝරියල් ෆවුන්ඩේෂන් කියාවි, ජෝ ෆෙ‍්‍රන්ඩ්ෂිප් සොසයිටි කියල කියයි, ෆිල්ම් සීන් එකේ සැමෝගෙමදුකට සැපට පිහිටවෙච්ච සංඝදාස වගේ මෑන්ස් කෙනෙක් උන්නද මළාද කියල මතක නැති වෙච්ච කට්ටිය ජෝව කොහොම මතක තියා ගනීද කියල විජේ මල්ලිට හිතාගන්නවත් බෑ. විජේ මල්ලිගෙ අන්තිම ලාස්ට් කෑල්ල – අපිට ජෝල එක්කෙනයි හිටියෙ. ආයෙ ජෝ අබේවික්‍රමල අපේ රටේ සිනමාවෙ නෑ. වන් ඇන්ඩ් ඕන්ලි ජෝ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av11100214</link>
    <topic>අපොන්සුගෙන් D.V.D චිත්‍රපටයක්</topic>
    <author>වසන්ත</author>
    <content>අපොන්සුගෙන් D.V.D චිත්‍රපටයක්දිල්කා දේකා’ ඔවුන් රූගත කිරීමට සූදානම් වන නවතම සිනමා පටයයි. එහෙත් සුපුරුදු විදිහට රූගත කිරීමේ දිනය උදාවෙලා නැකතට වැඩ ආරම්භ කරන්න සූදානම් වුණත් හදිසියේම මෙහි ප්‍රධාන නිළිය රෝගාතුර වුණා. ඒ ආරංචිය මැද ඔවුන් නොසිතු ප්‍රශ්න ගණනාවකට මුහුණ දුන්නා. එහෙත් යොදාගත් දිනයත් නැකතත් අත්හරින්න නිෂ්පාදකවරියගේ කැමැත්තක් ඇත්තෙම නැහැ. ඒ වන විටත් ඔවුන් නිළියන් කිහිප දෙනෙක් සොයා අසාර්ථක උත්සාහයක යෙදෙනවා.එහෙත් නැකතට ඇත්තේ තවත් මිනිත්තු කිහිපයක් පමණයි. නොසිතු මොහොතක ඔවුන් අතරට එන කාන්තාවක් ඉන්පසු ‘දිල්කා දේකා’ සිනමාපටයේ ප්‍රධාන නිළිය බවට පත්වෙනවා. ඇය කවුද? සුපුරුදු විදිහට නැකතට හන්තාන ප්‍රදේශයේ ‘දිල්කා දේකා’ රූගත වෙනවා. එහෙත්... ඉන් එහාට කුමක් වෙයි ද? මොකක්ද මේ ‘දිල්කා දේකා’.“ඔව් ‘දිල්කා දේකා’ මම කළ අලුත්ම සිනමා නිර්මාණයයි. එය ඩී. වී. ඩී. තැටියක් විදිහට මම කළේ. ඇත්තටම මෙහි කතාව ටිකක් වෙනස්ම කතාවක් කියලා මම කියන්න ඕන. එය ඩී. වී. ඩී. බලන පේ‍්‍රක්ෂකයින්ට අලුත්ම අත්දැකීමක් වෙයි කියලා මම හිතනවා.ප්‍රවීණ රංගධරයකු වගේම නිර්මාණකරුවකු වන ජයසේකර අපෝන්සු සිය ඩී. වී. ඩී. තැටිය පිළිබඳ කතාවට මුල පිරුවේ ඔය විදිහට. දිනිත් එන්ට්‍රටේන්මන් නිෂ්පාදනයක් ලෙසින් ‘දිල්කා දේකා’ කතාව තිර රචනය හා අධ්‍යක්ෂණය ජයසේකර අපෝන්සුගෙයි.නිෂ්පාදක චමින්ද රණසිංහඡායාරූපය - ආරියරත්න පෙරේරා“ඇත්තටම මට අවශ්‍ය වුණේ වෙනස්ම ආකාරයේ කතාවක් නිර්මාණය කරන්නයි. මීට පෙර මම ‘සුදු’ කියලා ටෙලි චිත්‍රපටයක් කළා. නමුත් ‘දිල්කා දේකා’ කතාවට මූල බීජය වුණේ චිත්‍රපටයක් රූගත කරන්නට යන පිරිසකට මුහුණ දෙන්නට සිදුවුණ සිදුවීම් කිහිපයක් මූලික කරගෙනයි. මෙතැනදී හාස්‍ය, කම්පනය, උපහාසය, හා කලා ලොවේ සැබෑව. මම ඉස්මතු කරන්න උත්සාහ කළා. ඒ වගේම ජනපි‍්‍රය හින්දි ගීත කිහිපයක් මේ සඳහා පාදක කරගන්නත් මට හැකියාව ලැබුණා.හන්තාන ප්‍රදේශයේ රූගත කළ ‘දිල්කා දේකා’ සිනමා පටය මට සිනමා පටයක් කිරීමේ ආසාව කැමැත්ත සැබෑවක් කළා කියලයි හිතෙන්නෙ. විශේෂයෙන්ම මෙහි නිෂ්පාදක චමින්ද රණසිංහ මේ මොහොතේ සිහිපත් කළ යුතුයි. ඔහු නිසයි සාර්ථක ඩී. වී. ඩී. චිත්‍රපටයක් පැයකුත් විනාඩි පනහක කාලයක් දක්වා නිර්මාණය කරන්න මට පුළුවන් වුණේ.අද සිනමා ශාලාවට වඩා ඩී. වී. ඩී. එකක් රැගෙන සිනමාපට බලන ප්‍රවණතාව වැඩියි කියලයි මට හිතෙන්නෙ. මගේම තිර කතාවක් විදිහට මෙම සිනමාපටයේ මා සමඟ අවන්ති අපොන්සු, අනුරාධා කුරුකුලසූරිය, තුසිත වීරසිංහ, නිශාන්ත මාපා, නිහාල් බණ්ඩාර, සිතුමිණි, සුරංගා හා හසිත රංගනයෙන් දායක වුණා. මෙම සිනමා පටයේ කැමරාකරණයෙන් ඩිලන් ගුණවර්ධනත් සංගීතයෙන් ඩිලාන් රංගත් දායකත්වය ලබා දුන්නා වගේම දිනිත් එන්ටර්ටේන්මන්ට් විසින් නිර්මාණය කළ දහතුන් වන නිර්මාණයයි ‘දිල්කා දේකා’.වසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av11100215</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නනාරම්මල චිත්‍රානන්ද සමරතුංග, ජයමිණි මැණිකේප්‍රශ්නය - ගීත රචක ඩෝල්ටන් අල්විස්ගේ පවුලේ තොරතුරු ටිකක් කියන්න?පිළිතුර - ඔහුගේ පුත් ගයා රම්‍ය අල්විස් ටෙලිනාට්‍ය ශිල්පියෙක්. සේවය කරන්නේ ජාතික රූපවාහිනි සංස්ථාවේ.  මාතර ඩී. පී. කංකානම්ගේප්‍රශ්නය - ප්‍රවීණ මාධ්‍යවේදී අර්නස්ට් වඩුගේ ලියු ‘අමරණිය ජෝති’ ග්‍රන්ථය ලබාගත හැක්කේ කෙසේ ද?පිළිතුර - 0777771505 ජංගම දුරකථන අංකයෙන් විමසා බලන්න  දංකොටුවේ විපුල පද්මසිරිප්‍රශ්නය - සමකාලීන සිංහල වේදිකාවේ බිහිවූ විශිෂ්ටතම චරිතාංග නළුවා කවුද?පිළිතුර - ආයේ වචන දෙකක් නැහැ. ජයලත් මනෝරත්න  නාරම්මල චිත්‍රානන්ද සමරතුංග, දුලාජ් පි‍්‍රයන්ත, සුභානි වාසනා, නිශාන්ත කරුණාරත්නප්‍රශ්නය - සාරංග දිසාසේකර චිත්‍රපටවල රඟපා තිබේ ද?පිළිතුර - ඔව්. ඔහු දයාරත්න රටගෙදරගේ ‘නිල්දිය යහන’ චිත්‍රපටයේ ප්‍රධාන චරිතය රඟපෑවා මතක නැද්ද?  වෑබඩ කිරිල්ලවල ආර්. ජී. බියට්‍රිස් පෙරේරාප්‍රශ්නය - අයිලින් සිරිවර්ධනගේ ‘වෙරළෙන් සයුරට’ නවකතාවේ පිටපතක් ලබාගන්නේ කෙසේ ද?පිළිතුර - 2852268 දුරකථන අංකයෙන් විමසා බලන්න.  තිස්සමහාරාමයේ බන්දුල අමරකීර්තිප්‍රශ්නය - මාධ්‍යවේදියකු වීමට විශ්ව විද්‍යාල උපාධියක් අවශ්‍යම ද?පිළිතුර - අවශ්‍යම නැහැ. අද ජාතික මට්ටමේ පත්තරවල ප්‍රධාන කර්තෘ ධුර දරන වැඩි දෙනෙක් උපාධිධාරීන් නෙමෙයි.  ගොරකානේ පාලිත අමරසිංහප්‍රශ්නය - දින 125 කුත් පැන්න ‘මහින්දාගමනය’ චිත්‍රපටය ගැන දැන් පුවත්පත් විචාර පළකර වැඩක් තිබෙනවා ද?පිළිතුර - කිසිම වැඩක් නැහැ. එම විචාරයෙන් මහජන මතයට කෙරෙන කිසිම බලපෑමක් නැහැ. මෙතැන තිබෙන්නේ පොඩි වංචාවක්.  පිළියන්දල තරිඳු කංචන සොයිසාප්‍රශ්නය - ඔබ වඩාත් කැමැති මොන රූපවාහිනියට ද?පිළිතුර - මම වඩාත් කැමැති රූපවාහිනියට නෙමෙයි. රිමෝට් කන්ට්‍රෝල් එකටයි තරිඳු.  මාතලේ ධර්මා ඒකනායකප්‍රශ්නය - ටෙලි නාට්‍යවල ඔබ දකින දක්ෂතම චරිතාංග නළු නිළියන් කවුද?පිළිතුර - සරත් කොතලාවල, හිමාලි සයුරංගි දක්ෂ චරිතාංග නළු නිළි යුවළක්. (මට වැඩිය ටෙලි නාට්‍ය බැලෙන්නේ නැහැ. ඒ නිසා ඔබේ ප්‍රශ්නයට පරිපූර්ණ පිළිතුරක් දීම අපහසුයි ධර්මා)  මාකන්දන සෝමසිරි සෝමරත්නප්‍රශ්නය - ධර්මසිරි බණ්ඩාරනායක රඟපෑ චිත්‍රපට මොනවා ද?පිළිතුර - බක්මහ දීගේ, වීර පුරන් අප්පු, පළගැටියෝ, හෙවණැලි ඇද මිනිස්සු, හංස විලක්, බඹා කෙටු හැටි, සතර පෙර නිමිති.  කිරිඳිවැල එස්. අලගියවන්නප්‍රශ්නය - ‘මල්ගොමු ගොමු ගුමු ගන්වන්නේ’ ගීතය ගායනා කරන්නේ ආචාර්ය පණ්ඩිත් අමරදේවයන් ද? එම ගීතය අඩංගු සංගත තැටිය මොකද්ද?පිළිතුර - අරිසෙන් අහුබුදු 65 වසරක ගී සරණිය (සවන් මී) සංගත තැටියට එම ගීතය ඇතුළත්ව තිබුණා.මේ සතියේ පහත නම් සඳහන් අයත් ප්‍රශ්න එවා තිබුණා. කන්දෙගෙදර කිත්සිරි ගුණසේන, රාගල වැලිසර අයිලින් සෝවිස්, නුගේගොඩ තලපත්පිටියේ අමර කුමානායක, ගාල්ලේ ආර්. සී. සෝමතිලක, කුලියපිටියේ පැට්ට්‍රික් එම්. නානායක්කාර, හඟුරන්කෙත ශිරාණි වනසිංහ, දිසානෑගම තිස්ස කුමාර, රඹුක්කන සරත් විජයානන්ද, මීරිගම ඊ. ඒ. ඩී. දේවින්ද, මතුගම වැලිකලගේ සිරිපාල.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av11100216</link>
    <topic>bollywood news</topic>
    <author>සුජීව තේවහෙට්ටිගේ</author>
    <content>bollywood newsබිපාෂා බාසුගේ නිවසේ සේවය කළ ජයා ගුරව් නම්වූ මෙහෙකාරිය, බිපාෂා සතු රුපියල් 26,000 ක මුදලක් සොරාගෙන නිවෙසින් පිටවී ගොස් තිබුණා. මෙය සිදුවූයේ 2003 දියි. බිපාෂා මේ පිළිබඳ පොලිසියට පැමිණිල්ලක් කළා. පැය 12 ක් ගතවන්නට කලින් ප්‍රශ්නය විසඳාගන්නට බිපාෂාට හැකි වුණත් ඒ වෙනුවෙන් පැවැත්වෙන නඩු විභාගය තවමත් නිම වී නැහැ.මේ නඩුවේ තවත් වාරයක් පසුගියදා විභාගයට ගැනුණා. පැමිණිලිකාරිය වූ බිපාෂා ද උසාවියට පැමිණියා. ඇය උසාවියට පැමිණියේ අවට කිසිවකුට හෝ තමන්ව හඳුනාගත නොහැකි ආකාරයේ ඇඳුමකින් සැරසිලායි. නිල් සහ කළු පැහැති කොටු කමිසයක් සහ නිල් පැහැති ඩෙනිම් කලිසමක් හැඳ තරමක් විශාල අව් කණ්ණාඩියක් පැළඳ සිටීම නිසා තමන්ව කිසිවෙකුට හඳුනාගත නොහැකි වේ යැයි ඇය සිතන්න ඇති.නමුත් එක්තරා පුවත්පතක ඡායාරූප ශිල්පියකු ඇය එහි එන බව කලින්ම දැන සිටියා. ඔහුගේ කැමරාවෙන් බේරෙන්නට බිපාෂාට හැකිවුණේ නැහැ. දැවැන්ත පෞද්ගලික ආරක්ෂකයන් දෙදෙනකුට මැදිවී උසාවියට පියනඟන බිපාෂාගේ ඡායාරූපයක් ගත් ඡායාරූප ශිල්පියා, පසුදාම එය පළකර තිබුණා.මල්ලිකා ෂෙරවට් පසුගිය සතියේ මනාලියක් බවට පත්වුණා. සැබෑ ජීවිතයේ නම් නොවෙයි. මෝස්තර නිරූපණ සන්දර්ශනයක් වෙනුවෙන්. මේ මෝස්තර නිරූපණ වැඩ සටහන ඉදිරිපත් කළේ ඉන්දියාවේ ජනපි‍්‍රය ඇඳුම් මෝස්තර නිර්මාණ ශිල්පී යුවළක් වන අන්ජාලී සහ අර්ජුන් කපූර්.මනාලියන් වෙනුවෙන් සංවිධානය කෙරුණු මේ මංගල ඇඳුම් නිර්මාණ දැක්ම සඳහා මල්ලිකා හැඳ සිටියේ කාගේත් සිත් වසඟ වන ආකාරයේ මංගල ඇඳුමක් බවයි එය දුටු පේ‍්‍රක්ෂකයෙකු පවසා තිබුණේ. මල්ලිකා පෙනී සිටියේ එක් මංගල ඇඳුමකින් සැරසී නොවෙයි. ඇය කිහිප වතාවක්ම එකිනෙකට වෙනස් ආකාරයේ මංගල ඇඳුම් කිහිපයක්ම හැඳ වේදිකාවේ සක්මන් කළා. මූගල් යුගයට සහ වික්ටෝරියානු යුගයට අයත් ඇඳුම් ද නිරූපණය කරන්නට මල්ලිකාට හැකිවුණා.යුගයක් එකලු කළ ප්‍රවීණ නිළි වෛජයන්තිමාලාට පසුගිය අගෝස්තු 13 දා 75 වැනි විය සපිරුණා. මේ වෙනුවෙන් විශේෂ උපහාර උත්සවයක් මුම්බායි හි ස්වතන්තා වීර් ස්මාරක් ශ්‍රවණාගාරයේදී පැවැත්වුණා.මෙයට සහභාගිවූ මේ ප්‍රවීණ නිළියගේ සමකාලීනයකු වූ හේමා මාලිනී පැවසුවේ වෛජයන්තිමාලා වෙනුවෙන් පැවැත්වූ මෙවැනි උත්සවයකට ආරාධනා කිරීම ගැන තමන් සතුටට පත්වන බවයි. “වෛජයන්තිමාලා එදා හිටපු අතිදක්ෂ නිළියක්. මම සිනමාවට එක්වුණ යුගයේ පටන් අද දක්වා ඇයට මගේ ගෞරවය අඩුවක් නැතිව ලැබුණා.ඒත් මේ වගේ උත්සවයකට සහභාගිවෙන්න ලැබුණේ පළමු වතාවටයි. වෛජයන්තිමාලා මගේ වැඩිමහලු සහෝදරියක් වගෙයි. ඇය අපේ පවුලට හුඟක්ම සමීපයි.” හේමා මාලිනී එලෙස පැවසුවා.මේ උපහාර උත්සවය සංවිධානය කර තිබුණේ වෛජයන්තිමාලාගේ සහෝදරයා වන දීපක් සහ ඔහුගේ බිරිඳ සුලේඛායි. වෛජයන්තිමාලා එදා රඟපෑ ‘මධුමතී’, ‘දේව්දාස්’, ‘සංගම්’ වැනි චිත්‍රපට තවමත් රසික රසිකාවියන්ගේ සිත් තුළින් ඉවත් වී නැහැ.ඉන්දීය ක්‍රිකට් කණ්ඩායමේ හිටපු නායකයකු වූ මන්සූර් අලි ඛාන් පතාඋඩි පසුගිය 22 දා සදහටම දෙනෙත් පියා ගත්තා. පෙනහලු රෝගයකින් පීඩා විඳිමින් සිටි හෙතෙම මිය යන විට 70 වැනි වියෙහි පසුවුණා. ඔහු, එදා හින්දි තිරයේ අතිශය ජනපි‍්‍රය නිළියකව සිටි ශර්මිලා තාගෝර් ගේ සැමියායි. ජනපි‍්‍රය නළු සායිෆ් අලි ඛාන් සහ ජනපි‍්‍රය නිළි සෝහා අලි ඛාන් ගේ සහ සාබා අලි ඛාන් ගේ පියායි.“22 දා සවස 5.55 ට විතර මන්සූර් අලි ඛාන් මියගියා. ඒ වෙලාවේ එයා හිටියේ දැඩි සත්කාර ඒකකයේයි. එයාගෙ පෙනහලු කොහෙත්ම ක්‍රියාත්මක වුණේ නැහැ. ඒ නිසා අපි, ශර්මිලා තාගෝර් ඇතුළු පවුලේ හැමෝටම කිව්වා, එයා ගැන බලාපොරොත්තු තියාගන්න එපා ය කියලා” මන්සූර් අලි ඛාන්ට ප්‍රතිකාර කළ වෛද්‍යවරයකු එලෙස පැවසුවා.මන්සූර් අලි ඛාන්, ඉන්දියාවේ ප්‍රකට පතාඋඩි රජ පෙළපතේ නව වැනි නවාබ් කුමරු හැටියට හැඳින්වෙනවා. ඔහුගේ අභාවය සැළවූ විගස බොලිවුඩ් සිනමාවේ දැවැන්තයන් බොහෝ දෙනකු තමන්ගේ ශෝකය පළකර තිබුණා.මහී ගිල් (Mahi Gill) බොලිවුඩ්පුරයේ ජනපි‍්‍රය නිළියක්. ඇය සිනමා රංගනයට පිවිසුණේ 2003 දී තිරගත වූ ‘හවායීන්’ චිත්‍රපටයේ රඟපෑමෙන්. සිනමා සම්මානවලින් ද පිදුම් ලබා ඇති ඇය, මෑතකදී ‘සහිබ් බිවි ඕර් ගැන්ග්ස්ටර්’ චිත්‍රපටයේ රංගනයට එක්වුණා. එහි රූපගත කිරීම් කිහිපයක් පසුගිය සතියේදී සිදු වුණා.මහීට ලැබී ඇති චරිතයේ එක් අවස්ථාවකදී ඇයට සිදුවුණා, මත්පැන් පානය කළ දර්ශනයක් නිරූපණය කරන්න. අධ්‍යක්ෂවරයාගේ අනුදැනුම මත ඇය තීරණය කළා, වොඩ්කා ස්වල්පයක් පානය කර එම රංගනය ඉදිරිපත් කරන්න. ඒ අනුව ඇය වොඩ්කා වීදුරුවක් පානය කළා. නමුත් නියමිත පරිදි එම රංගනය ඉදිරිපත් කරන්න මහීට හැකිවුණේ නැහැ. ඇය හොඳටම මත් වෙලා.“මහී මුලින්ම වොඩ්කා ටිකක් බිව්වා. ඒ, රූපගත කරන දර්ශනය හරියටම කරන්න හිතාගෙන. නමුත් අපි දන්නෙත් නැතුව එයා ගොඩක් බීලා. රඟපානවා තියා අඩියක් තියල යන්න බැරි තරමටම එයාට වෙරි. ඉතින් මොනව කරන්න ද? මම කිව්වා එදා දවසෙ ෂූටින් කැන්සල් කරන්න කියලා.” චිත්‍රපටයේ අධ්‍යක්ෂ ටිග්මාන්ෂු ඩුලියා එලෙස කීවේ තරහෙන් පුපුරමින්.සුජීව තේවහෙට්ටිගේ1. සම්පූර්ණ නම - ජෝන් ඒබ්‍රහම්2. උපන් දිනය – 1972 දෙසැම්බර් 173. දෙමව්පියන් – මව පර්සි ජාතික කාන්තාවයකි.පියා මලයාලි ජාතිකයෙකි. වෘත්තියෙන් ගෘහ නිර්මාණ ශිල්පියෙකි. (ජෝන් ගේ පාර්සි නම ‘ෆර්හාන්’ය.)4. ඉගෙනුම ලැබූ පාසල් : මුම්බායි හි බොම්බේ ස්කොටිෂ් පාසල5. උසස් අධ්‍යාපනය ලැබුවේ – මුම්බායි එඩියුකේෂනල් ට්‍රස්ට් ආයතනයෙන් (එහිදී එම්.බී.ඒ. උපාධිය ලබා ඇත.)6. සිනමාවට පිවිසෙන්නට කලින් නියැළි වෘත්තිය -(i) මෝස්තර නිරූපණ ශිල්පී(ii) පෞද්ගලික මාධ්‍ය ආයතනයක මාධ්‍ය සැලසුම්කරු7. මුලින්ම රඟපෑ චිත්‍රපටය – ‘ජිස්ම්’ (2003 දී)8. රඟපා ඇති ජනප්‍රිය වූ චිත්‍රපට – ‘සායා’ (2003), ’ධූම්’ (2004), ‘කාල් (2005),‘ගර්ම් මසාලා’ (2005), ‘වෝටර්’ (2005)9. රඟ පා ඇති චිත්‍රපට සංඛ්‍යාව - 3810. වෙනත් නිරූපණ කටයුතු - සජීවී වේදිකා ප්‍රසංගවලට සහභාගිවීම.(සල්මන් ඛාන්, සායෙඩ් ඛාන්, කරීනා කපූර්, ඊෂා ඩියොල් වැනි ජනප්‍රිය නළු නිළියන් සමඟ ඉදිරිපත් කළ ‘රොක් ස්ටාර්’ සජීවී ප්‍රසංගය ජනප්‍රිය විය.) (වෙළෙඳ නිෂ්පාදන සඳහා නිරූපණ කටයුතු සිදු කිරීම)11. සමාජ සේවා කටයුතු - (i) තරුණ පරපුර වෙනුවෙන් ක්‍රියාත්මක වන වැඩසටහන්වලට සහභාගිවීම.(ii) සතුන් රැක ගැනීම වෙනුවෙන් ක්‍රියාත්මක වන සංවිධානවල කටයුතුවලට සහය වීම.(iii) නිවාස නැති ජනතාව වෙනුවෙන් ක්‍රියාත්මක වන වැඩසටහන්වලට දායක වීම.(iv) රෝගීන් වෙනුවෙන් මූල්‍යාධාර ලබාදීම.(ඉන්දියාවේ ලීලාවතී රෝහල සඳහා රු. ලක්ෂ 10ක් පරිත්‍යාග කර ඇත.)12. පෙම්වතිය – 2002 සිට 2011 මුල් භාගය තෙක් පෙම්වතිය වී සිටියේ ධපාෂා බාසු ය.13. ලිපිනය - 105/B, Ashiyana Estate, John Baptist Road., Bandra (W), Mumbai 50.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av11100217</link>
    <topic>දැන් හැදෙන සින්දු අද ජනප්‍රියයි ඒත් ඒවා හෙට ඇහෙන්නේ නෑ</topic>
    <author>ජෝජ් රොබ්සන් ද සිල්වා</author>
    <content>දැන් හැදෙන සින්දු අද ජනප්‍රියයි ඒත් ඒවා හෙට ඇහෙන්නේ නෑමහින්ද අල්ගමප්‍රවීණ ගී පද රචකයකු සහ ගුවන් විදුලි ළමා වැඩ සටහන් නිෂ්පාදකවරයකු වන මහින්ද අල්ගම දශක පහක යුග මෙහෙවර අගැයුණු “මහින්ද හරසර” ප්‍රසංගය ගුවන් විදුලි සංස්ථාවේ ආනන්ද සමරකෝන් මැදිරියේ දී පසුගියදා පැවැත්විණි.චන්ද්‍ර මඬලු යට සුරංගනාවන් දූ සනසන්නට ගීත ගයනවලු දුවේ එපා ඒ කතා අහන්නට මේ නැළවිලි ගී මමයි කියන්නේ...!(ගායනය - නන්දා මාලිනි)“මා ලැබු අත්දැකීම් ඇසුරින් ලියැවුණු ගීත කිහිපයක්ම තිබෙනවා. ඒ අතරින් ශ්‍රාවක සිත්ගත් ගීතයක් තමයි ‘චන්ද්‍ර මඬුලු යට සුරංගනාවන්’ ගීතය. මේ ගී පද රචනය මා අතින් ලියැවුණේ නන්දා මාලිනී එයාගේ දුවව වඩාගෙන ඉන්න කොට දැකලයි! මම කවදාවත් ගීත ලියා නැහැ, ලියැවෙනවා මිසක්.”ඔහු ජනපි‍්‍රය ගීත සංකල්පනා ගණනාවක හිමිකරු වුවද නිහඬ දිවි පෙවෙතකට හුරු පුරුදු වී සිටින හුදකලා මිනිසෙකි. ඔහු නමින් මහින්ද අල්ගම. ඔහු කලබල නැත. කැළඹෙන්නේ ද නැත. සන්සුන්ව සීරුවට දිවි මඟ පියවර තබන ඔහු මෙලොව වෙනස් නොවන මිනිසුන් සිටිනවා නම් ඔවුනතරින් එක් අයෙක් ද වේ. ඔහු වෙනුවෙන් “මහින්ද හරසර” ප්‍රසංගය පැවැති පසුගිය තිස් වැනිදා ඔහු ගී පද රචනය කළ “චන්ද්‍ර මඬුලු යට” ගීත ඇල්බමයත්, ඔහු විසින් රචිත ළමා ගී ඇතුළත් “තරු මුතු කුමරිය” ගීත ඇල්බමය සහ ග්‍රන්ථයත් එළිදැක්වීමට නියමිතව තිබුණි.“ගුවන් විදුලියේ ළමා පිටියට තමයි මං මුලින්ම ගී පද රචනයක් කෙරුවේ. ‘සමනල කන්ද’ ගැනයි ඒ ගීතය ලිව්වේ. එතකොට මම ළමා පිටියේ ළමා ශිල්පියකු හැටියට කටයුතු කළා. ඒ මීට අවුරුදු පනහකට විතර ඉස්සෙල්ලා.”“අයියයි (ජයම්පති අල්ගම) මඩවල එස්. රත්නායකයි තමයි මට මුලින්ම අතහිත දුන්නේ. මුල් කාලයේ චන්ද්‍රරත්න මානවසිංහ, මහගමසේකර, අරිසෙන් අහුබුදු, ඩොල්ටන් අල්විස්, මඩවල එස්. රත්නායක, කරුණාරත්න අබේසේකර වැනි නිර්මාණකරුවන්ගේ ගීත රස වින්දා. මං ගීත රචනයේදී ඔවුන්ගේ ගීත ආභාසයට ගත්තා.ඒ වගේම ඉංගී‍්‍රසි ගීත අසා අධ්‍යයනය කළා. සිංහල සංගීතය සම්භාව්‍ය සංගීතය අතර සංස්කෘතීන් දෙකක සම්මිශ්‍රණයට මැදි වීමෙනුත් දැනුම්වත් වීම් වුණා. ගුණාත්මක නිර්මාණකරුවකු වීමට එම දැනුම මට බෙහෙවින් ප්‍රයෝජනවත් වූ බව මගේ හැඟීමයි.”ඔබ තවමත් ළමා පිටියට සම්බන්ධයි නේද?“ඔව්. මම දැන් සෙනසුරාදා ළමා පිටියේ නිෂ්පාදකවරයා ලෙස කටයුතු කරනවා.වර්තමාන ළමා ගීත පිළිබඳ ඔබේ අදහස...?ඉස්සර ළමා ගීත ප්‍රශස්ත මට්ටමක තිබුණා. ඒත් අද ළමයින්ට සුදුසු ගීත නිර්මාණය වෙන්නෙ නැති තරම්.ඔබ එලෙස පැවසුවත් ප්‍රථම රාජ්‍ය සංගීත සම්මාන උළෙලේදී ප්‍රශස්ත ළමා ගී පද රචනය සඳහා ඔබට සම්මාන පිරිනැමුණා නේද?නිර්මාණ සඳහා සම්මාන පිරිනැමුණාටම එම නිර්මාණ සමාජගත වූවා යැයි තීරණය කිරීම වැරැදියි. සම්මානයකින් කෙරෙන්නේ නිර්මාණ අගැයුමක් පමණයි.රාජ්‍ය සංගීත සම්මාන උළෙලේදී ඔබට තවත් සම්මානයක් ලැබුණා?ඔව්, ගීත පද රචනා ක්ෂේත්‍රය වෙනුවෙන් මහගමසේකර අනුස්මරණ සම්මානය ලැබුණා.රුක් අත්තන මල මුදුනේ බඹරු නටන හැන්දෑවේ සැඳෑ අඳුර පියමං කර කවුරුද එන්නේ පුතුනි බලන් යොමා නුවන් කවුරුද එන්නේ...!(ගායනය - නන්දා මාලිනි)ගී පද රචනා ක්ෂේත්‍රයේ දශක පහක් නියැලී සිටි ඔබ මේ වන විට ගීත කොපමණ ගණනක් රචනා කර තිබෙනවා ද?මේ අවුරුදු පනහටම ගීත තුන්සීයක් විතර රචනය කරලා ඇති. ප්‍රමාණයට වඩා ප්‍රමිතියයි ගී පද රචනයකදී මම සලකන්නේ. ප්‍රමිතියකට ලියැවෙන ගීත පරපුරෙන් පරපුරට යුග ගණනක් පවතිනවා.අද එවැනි ගුණාත්මක ගී නිර්මාණ බිහි නොවන්නේ ඇයි?අද හැමදේම සිදුවන්නේ මුදල් වලටයි. ප්‍රසිද්ධිය බලාගෙන මුදල් උදෙසා කරන නිර්මාණ ගුණාත්මක නිර්මාණ වෙන්නෙ නැහැ. ප්‍රචාරාත්මක පැත්තට වඩා පැවැත්මට ගුණාත්මක පැත්ත අවශ්‍යයි. අද එවැනි ගී නිර්මාණ කෙරෙනවා අඩුයි.ඔබ ඔහොම කියන්නේ ඔබ ගුවන් විදුලියේ සේවය කළ හින්දා. ඔබේ ගීත වලට ප්‍රචාරාත්මක කීර්තියක් ලබා ගැනීමට හැකි වූ නිසා නොවේ ද?නැහැ, මම නම් එවැනි කිසිම අයුතු ප්‍රයෝජනයක් ලබාගෙන නැහැ මම ලියපු ගීතවලට. ප්‍රචාරාත්මක කීර්තියකට වඩා එදා ගීතවලට ලැබුණේ ගුණාත්මක අගැයුමක්. ගීත රසිකයින්ගේ ආදරය නොමඳව ලැබුණු ගීත උදෙසා අමුතුවෙන් ප්‍රචාරයක් අවශ්‍ය වුණේ නැහැ.ඔවුන් එම ගීත පවත්වා ගෙන ගියා.ඔබ පවසන්නේ අද ගීත රසිකයින් උදෙසා ගී නිර්මාණය නොවන බව ද?ඉඳහිට ගීතයක් දෙකක් හැරුණු විට බොහෝ ගීත රසිකයින් උදෙසා නිර්මාණය කරන ගීත නොවේ අද නිර්මාණය වෙන්නේ. ඒ නිසා තමයි එම ගීත අද ජනපි‍්‍රය වී හෙට නොඇසී යන්නේ. ගීත පද රචනා පමණක් නොවේ,සංගීතය සහ ගායනය පිළිබඳව වුවත් කියන්න තියෙන්නේ එයමයි. චිත්ත සමාධියක් ඇති කරන්නයි ගීත නිර්මාණය කරන්න ඕනේ. ඒත් අද නටන්නයි ගීත නිර්මාණ කරන්නේ.ඉතින් ඉස්සරත් නටන්න සුදුසු වේග රිද්ම ගී නිර්මාණ කෙරුණා නේ...?හැබැයි අද වගේ බොල් ගී එදා ඒ ගීත අතර තිබුණේ නැහැ. උදාහරණයකට කියනවා නම් ‘නෙළුම් මලේ පෙති කඩලා’ ගීතය ගැන කියන්න. ඒ වගේ ලස්සන ගී අද නිර්මාණය වෙන්නේ නැහැ.ඊට වගකිව යුත්තේ කවුරුන් ද?අලුතින් පටන් ගත් එෆ්. එම්. නාලිකා. කිසිදු ප්‍රමිතියකට නැති ගීත ප්‍රචාරය කරමින් එවැනි ගීත මතු කරවන්නට දායක වන එෆ්. එම්. නාලිකා තමයි වගකිව යුත්තේ ගුණාත්මක ගීත නිර්මාණ ගීත රසිකයින්ගෙන් දුරස් කිරීමට.පණ්ඩිත් ඩබ්ලිව්. ඩී. අමරදේවයන් ගයන “ජීවිතය නැවතිලා” ගීතය ඔබේ ජීවන අත්දැකීමක් ද?එහෙම කියන්නත් පුළුවන්. ආදරය කායික වශයෙන් විඳින්න ඕන නැහැ. පොත් මගේ පෙම්වතියයි.ඔබේ බුද්ධිමය දේපළ ගැන ඔබ කල්පනා කර බලන්නෙ නැද්ද?කල්පනා කර බලන්න දෙයක් නැහැ. මම මගේ ගායනා කර තිබෙන ගීත පද රචනා වෙන කාටවත් විකුණන්නේ නැහැ. ගායකයාටත් අයිතියක් තිබිය යුතුයි කියලයි මම හිතන්නේ. එතකොට ගීතයක් නිර්මාණය කරන්න දායක වෙන තුන් දෙනාටම අයිතිය ලැබීම සාධාරණයි. හැබැයි ඉතින් ගායක ගායිකාවොත් සදාචාර සම්පන්න වෙන්න ඕනේ. ඔවුන් දැනුම්වත් වෙනවා නම් ගී පද රචකයාටයි, සංගීත ශිල්පියාටයි ගෙවීමක් කරන්න අවශ්‍ය බව එතැනයි නිවැරැදි වෙන්න ඕනේ.ගීත සඳහා ගෙවන කර්තෘ භාග පිළිබඳ ඔබ සෑහීමකට පත් වෙනවා ද?දැන් ගුවන් විදුලියෙන් කර්තෘ භාග ගෙවනවා. මමත් ලබා ගත්තා. සෑම නිර්මාණ ශිල්පියකුටම කර්තෘ භාග ලබා ගත හැකියි. තවදුරටත් ඒ සඳහා විධිමත් සංවිධානයක් ඕනේ. එවිට කර්තෘ භාග නිසියාකාරව ගෙවීමට නිර්මාණ ප්‍රයෝජනයට ගන්නා සියලුම පුද්ගලයින් සහ ආයතන පෙළ ගැසෙයි කියලා මම හිතනවා.ඔබේ සමකාලීනයන් පවා වෙනත් ආයතනවලට සම්බන්ධ වී උසස් තනතුරු සහ ඉහළ වැටුප් ලබද්දී ඔබ නොවෙනස්ව තවමත් ගුවන් විදුලියේ රැඳී සිටිනවා. වෙනස් වෙන්න හිතුණේම නැද්ද?නැහැ. වෙනස් වෙන්න මට ඕන කමක් වුණේ නැහැ. ගුවන් විදුලිය මගේ තෙවැනි අම්මා විදිහටයි මම සලකන්නේ. මේ මාව හැදූ මව. මගේ පළමු අම්මා වැදූ මව. දෙවැනි අම්මා පාසල් මව. මේ අම්මලාගෙන් තුන් දෙනාගෙන් ඈත් වී යන්න මට හිතෙන්නේ නැහැ.ජෝජ් රොබ්සන් ද සිල්වාප්‍රවීණ කලාකරුවකු සහ කෘතහස්ත මාධ්‍යවේදියකු වූ ධර්මසිරි ගමගේ මහතා සිහිපත් කරමින් සෑම වසරකම සිදු කෙරෙන ගුණානුස්මරණ වැඩසටහන් සහ සමාජ සත්කාරයන්හි තවත් පියවරක් පසුගියදා ඔහුගේ හත්වැනි ගුණානුස්මරණය නිමිත්තෙන් සිදු කරන්නට යෙදුණි.මෙහිදී ධර්මසිරි ගමගේ පදනමේ මූලිකත්වයෙන් රු. 50,000 ක් වටිනා ළමා පොත් විශාල සංඛ්‍යාවක් SOS ළමා ගම්මානයේ දූ දරුවන්ගේ යහපත උදෙසා පරිත්‍යාග කෙරිණි. ධර්මසිරි ගමගේ ශූරීන් ගේ පුත් චමින්ද ගමගේ එම පරිත්‍යාගය SOS ළමා ගම්මානයේ ජාතික අධ්‍යක්ෂ ආනන්ද කරුණාරත්න මහතා වෙත පිරිනැමූ අතර විශාරද නන්දා මාලිනිය ඇතුළු පිරිසක් ද එම අවස්ථාවට සහභාගි වූහ.මේ දිනවල ස්වාධීන රූපවාහිනියේ විකාශය වන ෂර්ලි පී. දෙලංකාවල අධ්‍යක්ෂණය කළ ‘රන්ගිර’ ටෙලි නාට්‍යයේ යකඩ පෙරේරා ඔහුයි. එසේම රෝහණ සමරදිවාකර අධ්‍යක්ෂණය කළ දෙරණ නාළිකාවේ විකාශය වන ‘සවීනා’ ටෙලි නාට්‍යයේ ජගත් ලෙස රඟපාන්නේ ද ඔහුයි.ක්‍රිස්ටි ෂෙල්ටන් ප්‍රනාන්දු අධ්‍යක්ෂණය කළ ‘මේ වසන්ත කාලයයි’ ටෙලි නාට්‍යයේ ‘අසිත’ ගේ චරිතය තුළින් ද ආලින්දයට එන්නේ ඔහුයි.මෑතකදී විකාශය අවසන් වූ මොහාන් නියාස් ගේ ‘ලොක්කයියා’ ටෙලි නාට්‍යයේ පියල්, ඔහුගේම ‘මිලා’ හි දාබරේ, සඳරුවන් ජයවික්‍රමගේ ‘සුළඟ’ හි රුක්මන් මෙන්ම සුසිරන් ද සිල්වා අධ්‍යක්ෂණය කළ ‘ඊ බ්‍රේන්’ හි අතපත්තු යන චරිත තුළින් පසුගිය කාලයේ ඔහු නිරතුරුවම පුංචි තිරයෙන් අපේ නෙත ගැටුණා. චූලා මෙන්ඩිස් යන නමින් කලා ලොවේ ජනප්‍රියත්වයට පත්වුණු ඔහු මේ වනවිට ටෙලිනාට්‍ය පනහකට අධික ප්‍රමාණයකට රංගනයෙන් දායක වී තිබෙනවා.අනුර වරාගොඩගේ ‘අහස් ගව්ව‘, තිස්ස විජේකෝන්ගේ ‘කටකලියාව‘ සහ ‘මුතු පිළිවරුසා’, සිරි කුලරත්නගේ ‘සුබප්‍රාර්ථනා’, සේනක විජේසිංහගේ ‘දිගු සෙවණැලි’ සහ ‘ඉඳි වැට අද්දර’ මෙන්ම ප්‍රියජන සමරකෝන් ගේ ‘සිරි වාසල’ චූලාගේ රංගන ඇතුළත් ඉදිරියේ විකාශය වීමට නියමිත ටෙලි නාට්‍ය අතර වෙනවා.අංගංගල ශ්‍රී සිද්ධාර්ථ මහා විද්‍යාලයෙන් සිප්සතර හදාරා ප්‍රදේශයේ කා අතරත් හොඳ හිත දිනාගනිමින් කලා කටයුතුවල නියැලෙන චූලා මෙන්ඩිස් ලබන 08 වැනිදා පැවැත්වීමට නියමිත පළාත් පාලන ඡන්දයේදී කුරුණෑගල මහ නගර සභාවට පොදුජන එක්සත් පෙරමුණෙන් තරග වැදීමට නියමිතයි. වෘත්තියෙන් වයඹ මාර්ගස්ථ මගී ප්‍රවාහන අධිකාරියේ පර්යන්ත අධීක්ෂණ නිලධාරිවරයකු ලෙස සේවය කරන ඔහු මේ වනවිට ජොන්ස්ටන් ප්‍රනාන්දු ඇමැතිවරයාගේ කුරුණෑගල සම්බන්ධීකරණ ලේකම් ලෙස කටයුතු කරයි. ඉඳුනිල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av11100218</link>
    <topic>බලාගෙනයි, අභ්‍යවකාශයේ කසළ ගොඩ ඔබේ ඔළුවටත් වැටෙන්න පුළුවන්</topic>
    <author>කුමාර සිරිවර්ධන</author>
    <content>බලාගෙනයි, අභ්‍යවකාශයේ කසළ ගොඩ ඔබේ ඔළුවටත් වැටෙන්න පුළුවන්1997 ජනවාරි 22දා ඇමෙරිකානු ඔක්ලහෝමා හි වීදියක ඇවිද යමින් සිටි කාන්තාවකි. හදිසියේ අහසින් ඇගේ හිස මතට වැටුණ ලෝහ කැබැල්ලකි. ඇගේ හිසට මහත් වේදනාවක් දැනුණු නමුත් වාසනාවකට මෙන් ඇයට තුවාලයක් සිදු නොවිණි. පසුව අනාවරණය වුයේ එය එදින ඊට පැය ගණනාවකට පෙර වායු ගෝලයට ඇතුළු වූ ඩෙල්ටා 2 බූස්ටර් නමැති චන්ද්‍රිකාවේ කැබැල්ලක් බවය.1960 දශකයේ අග භාගයේ ඕස්ට්‍රේලියාවේ ස්ථාන කිහිපයකටම අහසින් ඇද වැටුණේ ටයිටේනියම් කැබලිය. ඒවා හඳුනා නොගත් පිට සක්වළ යානයක කැබලි විය හැකි යැයි මුලින් කටකතා පැතිර ගියේය. එහෙත් පසුව සොයා ගැනුණේ ඒවා 1965 අගෝස්තු 21 දා අභ්‍යවකාශ ගතකළ ජෙමිණිV අභ්‍යවකාශ යානයේ සුන්බුන් බවය.පසුගිය සතියේ සිකුරාදා (23) හා සෙනසුරාදා (24) යන දෙදින ද ලෝකය සිටියේ අභ්‍යවකාශයෙන් ඇද වැටිය හැකි චන්ද්‍රිකාවක සුන්බුන් ගැන අවධානයෙන් යුතුවය. ඒ පෘථිවිය වටා ඇති වායු ගෝලයේ ඉහළ ස්ථරය පරීක්ෂා කිරීම පිණිස මෙයට වසර 32කට පෙර අභ්‍යවකාශයට යැවූ ටොන් 6.5ක් බරැති යූ.ඒ.ආර්.එස්.චන්ද්‍රිකාව තවදුරටත් පෘථිවියේ සිට පාලනය කිරීම නොහැකි වූ තැන වායු ගෝලයට ඇතුළුව පිපිරී පෘථිවිය මතට ඇද වැටෙන බව නාසා ආයතනය නිවේදනය කිරීමෙන් අනතුරුවය.”ඇද වැටෙන සුන්බුන් පිළිබඳ අප ආයතනය මහත් පරීක්ෂාවෙන් සිටියා” නාසා ආයතනයේ නිලධාරියෙක් පසුගිය ඉරිදා (25) ප්‍රකාශ කළේය. “ඒත් ඒවා නිශ්චිතව ඇද වැටුණු තැනක් ගැන මෙතෙක් වාර්තා වී නැහැ. එම සුන්බුන් නිසා කිසිවකු තුවාල ලැබූ බවක් හෝ දේපළවලට හානි සිදුවූ බවක් ද මෙතෙක් වාර්තා වී නැහැ.”අපට අවසන් වතාවට නිරීක්ෂණය කළ හැකි වූයේ චන්ද්‍රිකාව වායු ගෝලයට එපිටින් කැනඩාවට, අප්‍රිකාවට, පැසිෆික්් හා ඉන්දීය සාගරවලට ඉහළින් ගමන් කළ බවයි. ඊට පසු යම් අවස්ථාවක එය වායු ගෝලයට ඇතුළුව ගිනිගෙන සුන්බුන් බවට පත්ව ඇද වැටෙන්නට ඇති.”චන්ද්‍රිකාව කැඩී බිඳී ගිය පසු ඉතිරි විය හැකි විශාලතම කැබැල්ලක බර රාත්තල් 300 නොඉක්මවන බව නාසා ආයතනයේ විශ්වාසය වූයේය. එහෙත් එතරම් බර කැබැල්ලක් ගොඩ බිමට වැටුණු බවක් මෙතෙක් වාර්තා වී නැති හෙයින් නාසා ආයතනය විශ්වාස කරන්නේ ඒ සුන්බුන් සාගරයට හෝ වෙනත් ජලාශයකට ඇද වැටෙන්නට ඇත කියාය.”එක අතකට අභ්‍යවකාශය කසළ ගොඩක්” එසේ පවසන්නේ කැලිෆෝනියාවේ පිහිටි අභ්‍යවකාශයෙන් අපේ පෘථිවියේ වායු ගෝලයට ඇතුළුවන කසළ පිළිබඳ පර්යේෂණායතනයේ අධ්‍යක්ෂ විලියම් ඒයිලර්ය. මාධ්‍යවලින් ජනතාව දැනුම්වත් කරන්නේ මිනිසා අභ්‍යවකාශ ගත කළ චන්ද්‍රිකාවක් අක්‍රිය වී යළි පොළොවට ඇද වැටෙන විට විතරයි. ඒත් අභ්‍යවකාශයේ චන්ද්‍රිකා හා රොකට්වල සුන්බුන් හැරෙන්නට තවත් කසළ තියෙනවා. පිපිරී විනාශ වී ගිය ග්‍රහලෝක හෝ තාරකාවල කැබලි, උල්කාෂ්ම කැබලි ආදී විශාල කසළ ප්‍රමාණයක් වායු ගෝලයට එපිට අභ්‍යවකාශයේ තිබෙනවා.ඒවායින් යම් දෙයක් ඕනෑම වේලාවක අපේ වායු ගෝලයට ඇතුළුව පෘථිවියේ ගුරුත්වාකර්ෂණයට නතුව පොළොව මතට ඇද වැටෙන්න පුළුවනි. සාමාන්‍ය ජනතාව නො දන්නවා වුණත් දිනපතා මෙසේ අභ්‍යවකාශ කසළ වායුගෝලයට ඇතුළුව පොළොව කරා වේගයෙන් ඇදී එනවා. එහෙත් ඉන් වැඩි ප්‍රමාණය පොළෝ තලයට ළඟාවීමට පෙර වායුගෝලයේදීම දැවී හළුවී යනවා.”අභ්‍යවකාශයෙන් කඩා වැටිය හැකි සුන්බුන් පිළිබඳ වැඩිම ආන්දෝලනයක් මෙරට ඇතිවුයේ 1979 ජූලි 11 දාය. ඒ 1973 මැයි 14 දා අභ්‍යවකාශ ගත කරන ලද ටොන් 77ක් බරැති ස්කයි ලැබ්. අභ්‍යවකාශ නැවතුම්පොළ වායුගෝලයට ඇතුළුව පිපිරී කඩා වැටිය හැකි යැයි අනතුරු ඇඟවීමත් සමඟිනි. 1979 ජූලි 11 දා එම කැබලි ඉන්දීය සාගරයේ ගිනි කොන දිග කොටසට හා ජනගහනය ඉතා අඩු බටහිර ඕස්ට්‍රේලියාවට වැටිණි.2003 පෙබරවාරි 1දා කොලොම්බියා අභ්‍යවකාශ ෂටලය වායු ගෝලයට ඇතුළුව පිපිරී ගියේය. එහි ගමන් කළ අභ්‍යවකාශගාමීන් සත් දෙනාම මිය ගිය අතර සුන්බුන් වර්ග සැතපුම් 28,000ක් පුරා විසිරී ගියේය. නැඟෙනහිර ටෙක්සාසය හා බටහිර ලුසියානාව යන ප්‍රදේශවලට මෙම සුන්බුන් වැටිණි. එම කැබලි 80,000ක් පමණ පසුව පරීක්ෂණ සඳහා එකතුකර ගැනුණු අතර ඒවා වැටීමෙන් ද ජීවිත හා දේපළ හානි වාර්තා වූයේ නැත.අභ්‍යවකාශය කසළ ගොඩක් වුණත් ඒ කසළ දිනපතා පෘථිවිය මතට ඇද වැටුණත් මෙතෙක් ජීවිත හෝ දේපළ හානි වාර්තා වී නැත්තේ වායු ගෝලය හරහා අධි වේගයෙන් ඇදී එන ඒවා පිළිස්සී යන බැවිනි. එහෙත් යම් මොහොතක අභ්‍යවකාශ කසළ අතරින් ඉතා කුඩා කැබැල්ලක් හෝ අපේ හිස මතට වැටෙන්නට ඇති ඉඩකඩ නම් බැහැර කිරීමට නුපුළුවන.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av11100219</link>
    <topic>චීස් පාස්තා</topic>
    <author/>
    <content>චීස් පාස්තාසති අන්තය රසවත් කරන කෑම බීම - උපදෙස් ප්‍රවීණ සූපවේදී ඩොන් ෂර්මන්විවේකී දිනයේ පවුලේ සැවොම එකතුවී ආහාර ගන්නා මොහොතේ කෑම මේසයට අලුත් වෙනසක් එක් කරන්න හැකිනම්. මේ අදහස ඔබට නොයෙක් වර සිතට එන්නට ඇති. අද සූපවේදී ඩොන් ඒ සඳහා කදිම වට්ටෝරුවක් ගෙන එනවා.පොඩිත්තන් වඩාත් කැමැති, බාල මහලු තරුණ කොයි කාටත් රසය මෙන්ම ‘පෝෂණය’ ගෙන දෙන චීස් පාස්තා (පැස්ටා) සාදා ගන්නා අන්දමයි මේ.ප්‍රධාන ආහාර වේලක් වෙනුවට ගත හැකි මෙය ඉක්මනින් පහසුවෙන් සකස් කර ගැනීමට හැකියාව තිබෙන නිසා, හදිසියේ නිවෙසට පැමිණි අමුත්තන් පිරිසකට සංග්‍රහ කිරීමට වුවද සුදුසුයි.අවැසි දේපාස්තා පැකට් භාගයයිරට ලූනු කෝප්ප 2සුදු ලූනු මේස හැඳි 2සුප් කුඩු මේස හැඳි 6නැවුම් කිරි කෝප්ප 2ඔලිව් තෙල් මේස හැඳි 3චීස් (ග්‍රේට් කරගත්) කෝප්ප භාගයයිතක්කාලි පූරි (තක්කාලි 750 ග්‍රෑම්)ඔරෙගානෝ තේ හැඳි 2ගම්මිරිස් තේ හැඳි භාගයයිමෙන්න මෙහෙම හදමුපාස්තා නටන වතුරේ දමා හොඳීන් තම්බා ගෙන පෙරා ගන්න. දැන් ඊට ඇල්වතුර මිශ්‍රකර හොඳින් සෝදා කැඳගතිය ඇරගන්න. එය හිල් සහිත පෙනේරයකට දමා වතුර බේරෙන්න තබන්න.දැන් තක්කාලි ටික ගෙන සෝදා වතුරේ හොඳින් තම්බා ගන්න. තැම්බුණාට පසු වතුර පෙරා තක්කාලි ටික බ්ලෙන්ඩරයට දමා බ්ලෙන්ඩ් කරගන්න. ඒවා දැල් පෙනේරයකින් පෙරා රොඩු ඉවත් කර ගන්න. මෙලෙස සාදාගත් තක්කාලි පූරි පසෙකින් තබන්න.ඉන්පසු තරමක ලොකු පෑන් එකක් රත්වීමට තබා ඔලිව් තෙල් දමා රත්වීගෙන එන විට රට ලූනු, සුදු ලූනු දමා හොඳින් හැඳිගාන්න. සුදුලූනු කර නොවන සේ බැඳ ගැනීමට වග බලා ගන්න. දැන් මෙයට තක්කාලි පූරි එකතු කරන්න. ඊටම නැවුම් කිරි එකතු කරන්න. හොඳින් හැඳිගාන ගමන් චීස් සහ ඔරෙගානෝ එකතු කරන්න. සුප් කුඩු ද එයටම එකතු කර රස සහ පදම අනුව ලුණු සහ ගම්මිරිස් ද එකතු කරගන්න.අවසානයේ තම්බා පෙරා ගත් පාස්තා ටික එකතු කර හොඳින් හැඳිගාන්න. දැන් ළිපෙන් බා උණු උණුවේම පයරෙක්ස් දිසියකට පාස්තා ටික දමා උඩින් චීස් ග්‍රේට් කර අලංකාර කරගන්න.කෑමට පෙර මයික්‍රො අවන් එකක විනාඩි 10ක් පමණ රත්කර ආහාරයට ගන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av11100220</link>
    <topic>අප්පච්චි කොහේ ගියාද කියලා හිතා ගන්නවත් බෑ පුංචි</topic>
    <author/>
    <content>අප්පච්චි කොහේ ගියාද කියලා හිතා ගන්නවත් බෑ පුංචිලියන්නේ නිව්ටන් ගුණසේකරඅඳින්නේ හර්ෂ ගුණවර්ධනඅප්පච්චි යන දිහාවක් ඔයාට කිව්වෙ නැද්ද දුව?””නැහැ පුංචි .. අප්පච්චිගෙ පර්මිෂන් අරන් මං අනූපමාලගෙ ගෙදර ආවෙ. මං කොහොමද තනියම හෙක්ටර් අය්යත් එක්කලා ගෙදර ඉන්නේ””දැන් ඔයාට ගෙදර එන්න ප්‍රශ්නයක් නැහැනෙ දුව? මේ වෙලාවෙ අපි පහුගිය දේවල් අමතක කරලා දාලා අප්පච්චි ගැන හිතන්න ඕනෑ වෙලාව. එයාට මේ විනාශෙ කෙරුවෙ අර කුසුම්රානි කියන හැතිරි.. මං ඔය ගෑනිට යහතින් ඉන්ඩ දෙන්නෙ නැහැ..” සේරා කෝපයෙන් පුපුරා හැලුණාය.”මං හෙට ගෙදර එන්න බලන්නම් පුංචි..””අප්පච්චිගෙ ෆෝන් එක වැඩ කරන්නෙත් නැහැ.. මං එයාගෙ යාළුවො හැමෝටම වාගෙ කතා කළා. ඒ කව්රුවත් මොකුත්ම දන්නෙ නැහැ..””අප්පච්චි කොහෙ හරි ආරක්ෂාකාරී තැනක ඇති. පුංචි” ඇගේ සිත අස්වසාලමින් තිසරු මෘදු හඩින් කීවාය.තිසරු ගෙට ගොඩවූයේ අඩ සිහියෙන් මෙනි. ගේ තුළ කිසිදු හැලහොල්මනක් නැත. මහා පාළු හුදකලාවක ගිලී එම විසල් මන්දිරය කිරා වැටෙමින් සිටියේය.සෙමින් ආලින්දය පසුකොට දැකුම්කලු සාලයට පිවිසි තිසරු දෑස් හොඳින් විවරකොට අවට සිසාරා බැලුවේ විමතියෙන් මෙනි. ඇගේ පාහඬ ඇසුන සැණින් මුළුතැන්ගෙයි සිටි මැගිහාමි යුහුසුලුව විසිත්ත කාමරය දෙසට දිව ආවාය. තිසරුගේ රුව නෙත ගැටීමෙන් මැගිහාමිගේ මුහුණ මලක් මෙන් පිපුණේය.”සුදු බේබි.. ලොකු මැඩම් ගෙදර ආවා” මුහුණ පුරා දෝරේ ගලා ගිය සතුටින් යුතුව ඇය කටහඬ බින්දාය.”පුංචි මට කෝල් කළා.. කෝ දැන්?””අන්න උඩ කාමරේ.. සුදු බේබි ගිහින් කතාකරන්න..”තිසරු අඩියට දෙකට පියගැට පෙළ දිගේ උඩුමහලට දිව ගියාය.සේරා නිදන කාමරයේ වූ ඇඳ විට්ටමට හිසදීගෙන සිටියේ මුළු ජීවිතයම තම පය පාමුල කඩා වැටුණ කලෙක මෙනි. දැඩි පසුතැවිල්ලක සේයාවක් ඇගේ මුහුණපුරා ඇඳී තිබිණ.”මොකක්ද දෙයියන් අපිට වෙච්ච මේ වින්නැහිය..?”සේරාගේ කටහඬ තුළ ගැබ්ව තිබුණේ මහා අසරණ බවකි.”අප්පච්චි කොහේ ගියාද කියල හිතාගන්නවත් බැහැ පුංචි?””මාත් දන්න කියන හැම කෙනකුටම ෆෝන් කරලා බැලුවා. ඒත් කිසිම ආරංචියක් නැහැ.. මගෙ හිතට බය අප්පච්චි මොනවා හරි කරදරයක් කරගනීද කියලයි?”අවසන් වචන ටික පිටවෙත්ම සේරාට සෙමින් ඉකිබිඳුණේය. කවදාවත් නැති තරමට ඇගේ සිත බිඳී පෑරී ඇතැයි තිසරුට සිතිණ. ඇය යහනේ කොනක වාඩිවෙමින් සේරාගේ මුහුණ දෙස එක එල්ලේ බැලුවාය.”පුංචි මේ දවස් ටිකේ කොහෙද නතරවෙලා හිටියෙ?”.. කතාව වෙන අතකට යොමු කරමින් තිසරු ඇසුවය.”මගෙ යාළුවෙකුගෙ ගෙදර.. මහරගම කිට්ටුව..” සේරා බිඳුණු හඬින් පිළිතුරු දුන්නාය.”පුංචි තරහවෙලා ගියදා ඉඳලා අප්පච්චි හිටියෙ හරිම අප්සෙට් එකේ. පුංචිට තිබුණා ඉන්න තැනකින් අප්පච්චිට කෝල් එකක් දෙන්න..””මං හිටියෙ පුදුම තරහකින්.. ඒත් මට වරින් වර ඕගොල්ලන්ව මතක් වුණා... මාත් හරිම අමාරුවෙන් හිත තදකරගෙන හිටියෙ””හෙක්ටර් අයියත් අප්පච්චි ගැන හැමතැනම හොයලා බැලුවා””පොලීසිය මෙහාටත් කඩාපැන්නද?””ඔව්.. ඉන්ස්පෙක්ටර් තමා කියලා තියෙන්නෙ කේස් එක බරපතළයි කියලා.. ටික දවසක් පොලීසිය මඟඇරලා ඉන්න කියලා එයා තමයි ඇඩ්වයිස් කරලා තියෙන්නෙ””මං අප්පච්චිගෙ මුළු ඔෆීස් රූම් එකම අවුස්සලා බැලුවා අඩුගානේ ලියුම් කරදහියක්වත් ලියලා තියලා ගිහින්ද කියලා..””අප්පච්චිට කී දවසක් ඔහොම පොලීසියෙන් වහං වෙලා ඉන්න පුළුවන්ද පුංචි? හොඳම වැඩේ ගිහින් පොලීසියට බාරවෙන එකයි.””හොඳට හිටියි.. එහෙම වුණොත් වෙන්නෙ හිරකූඩුවෙ ලගින්න වෙන එක?..”සේරා දිගු සුසුමක් පිටකරමින් ජනෙල් කවුළුව තුළින් දිස්වෙන වැහිබර අහස දෙස බලා සිටියාය.හවස් කරේ සිට මෝදු වූ වැහි වලාකුළු මහ වැස්සක් ඇද හැලෙන්ට මෙන් අර අඳිමින් තිබිණ. වරින් වර නැඟුණ ගිගුරුම් හඬින් පරිසරයේ වූ නිහඬ බව බිඳී ගියේය.”මහ වැස්සක් එන්නද කොහෙද?””මේ වහින කාලයක් නෙමෙයිනෙ ළමයො?””අකාලෙටත් වැහි වහිනවා පුංචි?..””අර පට්ටබැල්ලි හින්දනෙ මේ සේරම? ඒකි අපේ පවුලම නැති භංග කළා.. දැන් අර ඇමැතියාවත් දැලේ දාගෙන වනචර ගෑනි?” සේරා කෝපයෙන් පුපුරා හැලුණාය.”අප්පච්චි කරපු වැඩෙත් වැරදියි. මොන එහෙකට එයාට තර්ජනය කරන්න ගියාද? යන දේවාලයක එයාට යන්න දුන්නා නම් ඉවරයිනෙ පුංචි? මං හිතන්නෙ නැහැ ඔය ඇමැතියා මේක ලේසියෙන් අරියි කියලා.? මිනිහා පොළඟා වාගෙ අප්පච්චිගෙන් පළිගන්න බැරි නැහැ.” තිසරු කියන කතාවේද කිසියම් ඇත්තක් ඇතැයි සේරාට ද හැෙඟන්නට විය.”අනේ දෙයියනේ මේ කොහොමට වැජඹුන ගෙයක්ද? කෝ එදා මේ වහල යට තිබුණ සන්තෝසෙ? හරියට හොරු අරන් ගියා වගේ?””කව්ද ඒක හොරුන්ට අරන් යන්න ඉඩ දුන්නෙ.. පුංචිම හිතලා බලන්නකො?””අනේ ඔයා කට පියාගෙන ඉන්න. මාව මෙතන යකා අවුස්සන්නෙ නැතුව?” එකවරම සේරාගේ මුහුණට කෝපය ආරූඪ වෙනු දුටු තිසරු කරබාගෙන කාමරයෙන් එළියට ආවාය. පසුතැවිල්ලෙන් හා වේදනාවෙන් පසුවෙන ඇගේ හිත තව තවත් පෑරිය යුතු නැතැයි ඇයට සිතිණ. මේ හැඟීම්වලට යට නොවී බුද්ධියෙන් ක්‍රියා කළ යුතු අවස්ථාවකි. තිසරු පියගැට පෙළ දිගේ පහළට බැස්සේ එබඳු සිතුවිලිවලින් මනස පුරවාගෙනය.ඒ වනවිට ඩග්ලස් දැරණියගල කුලී කැබ් රියක නැඟී කටුනායක ගුවන්තොටුපළ වෙත ගමන් කරමින් සිටියේය. මේ මර උගුලින් ගැලවීම සඳහා කළ යුතු එකම දෙය රටින් පැනයාම බව ඔහු තීරණය කොට තිබුණේය. ඔහුගේ අරමුණ වූයේ ඉන්දියාවට පලායාමටය. ඔහුගේ කිට්ටුවන්තම මිතුරෙක් ‘චෙන්නායි’ නගරයේ පදිංචිව සිටියේය.තවදුරටත් බිරිය සමඟ අරියාදුවෙන් සිටීමේ තේරුමක් නැතැයි යන හැඟීම ඔහුගේ හිත පතුලේ කැකෑරෙනු ඔහුට ඒ මොහොකේ තදින්ම දැනන්ට විය. ඇය නිවෙස හැර ගියේ ඉවසන්නට බැරිම තැනය. සැමියාගේ අසම්මත ඇසුරක් ඉවසන බිරියක් සිටිය හැක්කේ ඉතා කලාතුරකිනි. තමා කුසුම්රානි සමඟ පවත්වාගෙන ගිය අසම්මත ප්‍රේමය සේරා සහසුද්දෙන් දැනසිටි බව ඩග්ලස්ට රහසක් නොවීය.ඇගේ විරෝධතාව මධ්‍යයේ වුවද ඔහු එම ඇසුර පවත්වාගෙන ගියේ ඇය කෙරෙහි ඉතා ආසක්ත ලෙස රාගයෙන් බැඳීසිටි බැවිනි. එහෙත් අන්තිමේදී ඇය ඔහුට පිටුපෑවේ ඉතා අකාරුණික ලෙසිනි. මෙවන් සංකීර්ණ සිතුවිලි ගොන්නක පැටලී සිටි ඔහු සේරාගේ ජංගම දුරකථනයට ඇමතුමක් ගත්තේ ව්‍යාකූල වූ සිත සන්සුන් කරගන්නට වෙර දරමිනි.”සේරා මට ඔයත් එක්ක ටිකක් කතාකරන්න ඕනෑ.. මං ලොකු අමාරුවක වැටිලයි ඉන්නෙ.. මගෙන් ඔයාට වරදක් වුණා නම් සමාවෙන්න..” ඔහු ඉතා ආයාසයෙන් එම වචන ටික එළියට දාගත්තේය. අනපේක්ෂිත මොහොතක සැමියාගේ කටහඬ ඇසීමෙන් සේරාගේ හිතට දැනුණේ මහත් අස්වැසිල්ලකි.ලබන සතියට..කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av11100221</link>
    <topic>අද වේදිකාව ප්‍රේක්ෂකයන්ගෙන් ඈත් වෙලා</topic>
    <author>තුෂාරි වික්‍රමසිංහ</author>
    <content>අද වේදිකාව ප්‍රේක්ෂකයන්ගෙන් ඈත් වෙලාඅතුල ජයරත්නඅතුල ජයරත්න අප සැම හඳුනන්නේ ප්‍රවීණ මාධ්‍යවේදියකු, වේදිකා නාට්‍ය නිර්මාණ ශිල්පියකු, රංගන ශිල්පියෙක් ලෙසයි. මේ දිනවල රූපවාහිනියේ විකාශනය වන වෙළෙඳ දැන්වීම් කිහිපයකම සහ ටෙලිනාට්‍ය කිහිපයකම ඔහුගේ රංගන අප නෙත ගැටෙයි.“මම කලා ක්ෂේත්‍රයට අවතීර්ණ වන්නේ 1960 ගණන්වල. මේ වෙනකොට මම වේදිකා නාට්‍ය දහ තුනකට වැඩි ප්‍රමාණයක් නිර්මාණය කර තිබෙනවා. පාසල තමයි මගේ කලා හැකියාවන් ඔප මට්ටම් කර දුන් තෝතැන්න වුණේ. පසුව ලයනල් වෙන්ඩ්ට් රංග ශිල්ප ශාලිකාවෙන් නාට්‍යකරණය පිළිබඳව මම හැදෑරුවා. අද ක්ෂේත්‍රයේ නමක් දිනා සිටින බොහෝ ප්‍රවීණයන් මගේ සමකාලීනයන්.පරාක්‍රම නිරිඇල්ල, ගාමිණී හෙට්ටිආරච්චි, ග්‍රැන්විල් රොඩ්රිගෝ, එච්.ඒ. පෙරේරා වගේ අද ක්ෂේත්‍රයේ ඇති නැති හුඟ දෙනෙක් මගේ සමකාලීනයන්. ඒ වගේ ම එදා මම නිර්මාණය කරපු වේදිකා නාට්‍ය හරහා කලා ක්ෂේත්‍රයට හඳුන්වා දුන් කලා කරුවන් රැසක් අද මේ ක්ෂේත්‍රයෙත් මාධ්‍ය ක්ෂේත්‍රයෙත් ඉහළ තැන්වල සිටිනවා. ඇත්තටම එය මට සතුටක්.ඩීමන් හෙට්ටිආරච්චි, වසන්ත විට්ටච්චි, ගාමිණී මෙන්ඩිස් වැනි අද ක්ෂේත්‍රයේ ජනප්‍රිය ප්‍රවීණ පිරිසක් මේ ඔස්සේ කරළියට පිවිසුණා. වේදිකාව ගැන කතා කරන කොට අද වේදිකාවට සිදුවී තිබෙන දේ ගැන නම් මට ඇත්තේ හරිම කනගාටුවක්. වේදිකාව ගොඩනඟන්න අපි දර දිය ඇද්දා. ඒ වෙනුවෙන් කැප වුණා. ඒත් කුමක්දෝ දෛවයේ සරදමකට වගේ අද වෙනකොට වේදිකාව සෑහෙන දුරට ප්‍රේක්ෂකයාගෙන් දුරස්ථ වෙලා. මට පෙනෙන විදිහට ඉතාම ස්වල්ප දෙනෙක් හැර අනෙක් අය මේ වේදිකාව ගොඩනඟන්න කටයුතු කරන බවක් දකින්නට නැහැ.මම මේ දවස්වල ප්‍රේක්ෂකයන් ගෙන් දුරස් වූ වේදිකාවට යළිත් ඔවුන් වෙත රැගෙන එන බලාපොරොත්තුවෙන් නවතම වේදිකා නාට්‍යයක් නිර්මාණය කරන්නට සැලසුම් කොට තිබෙනවා. ඒ ‘පම්පෝරි’ නමින්. එහි පිටපත මගේම නිර්මාණයක්. මම හිතනවා මීට පෙර මම නිර්මාණය කරමින් ප්‍රේක්ෂකයන් අතර ජනප්‍රිය වුණු, ‘කංකම්බූරු’, ‘ලොක්කොයි - සොක්කොයි’, ‘සත්‍ය ප්‍රේම භෘංගයෝ’’ වේදිකා නාට්‍ය වගේ ම මෙයත් ජනප්‍රිය වේවි කියලා” අතුල පවසන්නේ යටගිය අතීත පිළිබඳ උපන් සැබෑ සතුටකිනි.අතුල සිනමා ක්ෂේත්‍රයේත් ජනප්‍රිය චරිතයක්. ‘සුභානි’, ‘හිතහොඳ මිනිහෙක්’ ඔහු රඟපෑ චිත්‍රපට.මේ දිනවල වැඩි වශයෙන් ටෙලිනාට්‍යවල චරිතයනට පණ පොවණ අතුල ටෙලිනාට්‍යයක් නිර්මාණය කිරීමට ද බලාපොරොත්තුවෙන් සිටී.අතුලගේ ලිපිනය - අතුල ජයරත්න, 44/ 29, ජුබිලි මාවත, මට්ටක්කුලිය, කොළඹ 15.තුෂාරි වික්‍රමසිංහඡායා - දුෂ්මන්ත මායාදුන්නේ‘නවයුගය’ කර්තෘ මණ්ඩලයේ මාධ්‍යවේදිනී නන්දි අලුත්ගේ රත්නවීර ලියූ ‘අවසන් හැන්දෑව‘ නවතම කාව්‍ය සංග්‍රහය පසුගියදා ජාතික පුස්තකාල හා ප්‍රලේඛන සේවා මණ්ඩලයේදී දොරට වැඩිණි. එහිදී සංස්කෘතික කටයුතු අමාත්‍යාංශයේ ලේකම් විමල් රූබසිංහ මහතාට කෘතිය පිළිගැන්වූ මොහොත.සිවු වැනි යුරෝපියානු සිනමා උලෙළ මේ දිනවල (10 වැනිදා දක්වා) ජාතික චිත්‍රපට සංස්ථා කොළඹ සිනමාහලේ දී හා ගොතේ ආයතනයේදි පස්වරු 3.30 ට හා 6.30 ට පැවැත්වෙයි. ශ්‍රී ලංකාවේ ප්‍රංශ, නෙදර්ලන්ත, ස්විට්සර්ලන්ත, ඉතාලි හා නෝර්විජියානු තානාපති කාර්යාලත් පෝලන්ත හා බෙල්ජියානු කොන්සල් කාර්යාලයත් එකතුව මෙය සංවිධානය වෙයි.මෙවර ප්‍රථම වරට චිත්‍රපට උලෙළ කොටස් දෙකකට වෙන් කෙරේ. මෑතදී ප්‍රදර්ශනය සඳහා මුදා හැරුණු යුරෝපීය සිනමා නිෂ්පාදිතයන්ගෙන් වැඩි ප්‍රමාණයක් තිරගත කෙරෙනුයේ කොළඹ දී පමණි. ළමා හා යොවුන් සිනමාව කේන්ද්‍රීය කර ගන්නා දෙවන කොටස කොළඹ දී තිරගත කිරීමෙන් පසු යාපනය, මහනුවර හා ගාල්ලේ තිරගත කෙරේ. මේ මස 14 - 16 යාපනය ප්‍රසාංගික කලාගාර සංකීර්ණ කේන්ද්‍රයේත් 21 - 23 මහනුවර ඊ.එල්. සේනානායක පුස්තකාල ශාලාවේදීත් මේ චිත්‍රපට ප්‍රදර්ශනය වීමට නියමිත ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=av11100222</link>
    <topic>කැමරාවක් නිසා කරිස්මා ‘බකං නිලාගෙන!’</topic>
    <author>සුජීව තේවහෙට්ටිගේ</author>
    <content>කැමරාවක් නිසා කරිස්මා ‘බකං නිලාගෙන!’වික්‍රම් භාට්, ප්‍රවීණ චිත්‍රපට අධ්‍යක්ෂවරයකු බව කවුරුත් දන්නවා. ඔහු මේ ළඟදී තමන්ගේ අලුත්ම චිත්‍රපටයේ වැඩ කටයුතු පටන් ගත්තා. චිත්‍රපටයේ නම, ‘ඩේන්ජරස් ඉෂ්ක්’ මීට එක්වුණේ, ජනපි‍්‍රය නිළියක්. ඇය විවාහ ජීවිතයට එළැඹුණු පසුව චිත්‍රපට රංගනයට එක් නොවුණත් මෑතකදී ඒ අදහස වෙනස් කොට වික්‍රම්ගේ මේ අලුත් ම චිත්‍රපටයේ රඟන්නට එකඟ වුණා. ඇය තමයි, කරිස්මා කපූර්.වික්‍රම්ට අවශ්‍ය වුණේ මේ චිත්‍රපටයේ රූපගත කිරීම්වලට නවීණ තාක්ෂණික උපකරණ යොදාගන්නටයි. වික්‍රම්ට අවශ්‍ය ආම්පන්න ඉන්දියාව තුළ තිබුණේ නැහැ. ඒ නිසා ඔහු තීරණය කළේ කැනඩාවේ ටොරොන්ටෝ නුවරින් නවීන පන්නයේ කැමරා සහ ඊට අයත් වන වෙනත් උපකරණ ඉන්දියාවට ගෙන්වා ගන්නටයි. වික්‍රම් කඩිමුඩියේ මේ නවීන උපකරණ ගෙන්වා ගත්තේ ‘ඩේන්ජරස් ඉෂ්ක්’ චිත්‍රපටයේ රූපගත කිරීම් ඉතාමත් ඉහළ මට්ටමකින් සිදු කරන්නයි.කලින් කටයුතු යෙදූ ආකාරයට නියමිත දිනයට මේ කැමරා උපකරණ ඇතුළු අනිකුත් දේ ටොරොන්ටෝ නුවරින් මුම්බායි ගුවන් තොටුපළට පැමිණියා. රූපගත කිරීම් පටන් ගන්නට මාස කිහිපයකට කලින් මේ බඩුමුට්ටු තමන්ට ලැබීම ගැන බෙහෙවින්ම සතුටට පත්වූ වික්‍රම්ට තවත් වැඩක් කරන්න ඉතිරිව තිබුණා. ඒ තමයි, මේ අලුත් කැමරා ක්‍රියා කරන හැටි, ඒවායින් දර්ශන රූපගත කරන හැටි ඉගෙන ගැනීම. මේ පුහුණුව අමුතුවෙන්ම ලබා ගත යුතු වුණේ ඒවා මීට පෙර කිසිදු බොලිවුඩ් චිත්‍රපටයක රූපගත කිරීම්වලට යොදා නොගත් නිසයි.මේ නිසා වික්‍රම් සහ ඔහුගේ පියා වන, ප්‍රවීණ කැමරා ශිල්පී ප්‍රවීන් භාට් තීරණය කළේ මේ විශේෂ පුහුණුව සිනමා අධ්‍යයන ආයතනයකින් ලබා ගන්නටයි. හැබැයි, කෙටි කාලයකින් ඒ පුහුණුව ලබා ගන්නට බැරිවුණා. මාසයක පමණ කාලයක් ඒ වෙනුවෙන් ගත කරන්න තාත්තාටත් පුතාටත් සිදුවුණා. චිත්‍රපටයේ ප්‍රධාන නිළිය වන කරිස්මාට සිදුවුණේ මේ පිය පුතු දෙපළ කැමරා පුහුණුව නිමකර නැවත පැමිණෙන තුරු බලා සිටින්නටයි.මාසයක පුහුණුවකින් පසුව ‘ඩේන්ජරස් ඉෂ්ක්’ චිත්‍රපටයේ රූපගත කිරීම් ඇරැඹුණා. නමුත්, වික්‍රම්ට රූපගත කළ හැකි වුණේ මේ චිත්‍රපටයේ කොටසක් පමණයි. අනෙක් කොටස් රූපගත කරද්දී අර නවීන පන්නයේ කැමරාව කුමන හෝ හේතුවකට අක්‍රිය වුණා. මේ පිළිබඳ අදහස් දැක්වූ වික්‍රම් භාට්...“මේ වගේ කැමරාවක් මීට කලින් කිසිම කෙනෙක් බොලිවුඩ් චිත්‍රපටයක් රූපගත කරන්න යොදාගෙන නැහැ. මං හිතන්නෙ අපි ලැබුව පුහුණුව ප්‍රමාණවත් වුණේ නැහැ. කරිස්මාගේ රඟපෑම් ඇතුළත් වුණ දර්ශන රාශියක්ම අපිට රාජස්ථාන් ප්‍රාන්තයේදී රූපගත කරගන්න පුළුවන් වුණා. ඒත්, තවත් දර්ශන රාශියක්ම ඉතිරි වෙලා තියෙනවා. ඒවා ඒ ප්‍රදේශයේදීමයි රූපගත කරන්න වෙන්නෙ. නමුත්, තාමත් බැරිවුණා.”කරිස්මාට මේ චිත්‍රපටය තම සිනමා ජීවිතයේ අමතක නොවන අත්දැකීමක් වේවි. ඉන්දියාවේ හිටපු අගමැතිවරියක වූ ශ්‍රීමතී ඉන්දිරා ගාන්ධි මැතිනියගේ ඝාතනයේ සිට අද දක්වා සිදුවූ ඉන්දීය දේශපාලන සිදුවීම් මේ චිත්‍රපටයට ඇතුළත් වෙනවා. කරිස්මා මේ චිත්‍රපටයේ චරිත පහක් නිරූපණය කරන බවයි පැවසෙන්නේ. කොහොම වෙතත්, කැමරාව ලකලැහැස්ති වනතුරු කාලය කා දමන්නටයි කරිස්මාට සිදුවෙලා තියෙන්නෙ.අජේ දේව්ගන් ප්‍රධාන චරිතයක් රඟපෑ ‘සිංහම්’ චිත්‍රපටය මේ වසරේ ජූලි මාසයේදී තිරගත වුණා. මේ චිත්‍රපටය ලද ජනපි‍්‍රයත්වයත් සමඟ අජේ දේව්ගන් පිළිබඳ නැවතත් කතාබහ කරන්නට බොහෝ දෙනකු උනන්දු වුණා. මේ නිසා දැන් අජේ, තමන්ගේ රඟපෑමේ ගාස්තුවක් වැඩි කරලා. ඔහු මෙතෙක් අය කළ ගාස්තුව මෙන් දෙගුණයක් අය කරන්නට බලාපොරොත්තු වන බවයි දැනගන්නට ලැබුණේ.මෑතකදී චිත්‍රපට නිෂ්පාදකවරුන් කිහිප දෙනෙකු ඔවුන්ගේ චිත්‍රපටවල රඟපාන්නට අජේට ආරාධනා කළ විට ඔහු එක හඬින්ම පවසා ඇත්තේ මින් මතුවට තමන්ගේ රඟපෑම් ගාස්තු වැඩි කරන බවයි. කරුණු දන්නා අය පවසන්නේ අජේ දැන්, චිත්‍රපටයක රඟපෑම වෙනුවෙන් රුපියල් කෝටි 18 ක මුදලක් අය කරන්නට බලාපොරොත්තුවෙන් සිටින බවයි. පසුගියදා, චිත්‍රපට නිෂ්පාදකවරයෙකු වන වාෂු භග්නානි, තමන්ගේ අලුත්ම චිත්‍රපටයේ තිර නාටකය ද රැගෙන අජේ හමුවන්නට පැමිණියා. ඔහු අජේගෙන් විමසුවේ ‘සිංහම්’ චිත්‍රපටයේ ජනපි‍්‍රයත්වයත් සමඟම ලැබූ අතිවිශාල ආදායම නිසා. මෙලෙස රඟපෑම් ගාස්තුව ඉහළ නැංවූවාද කියලයි.නමුත්, අජේ ඊට දුන්නේ වෙනස් උත්තරයක්... “ඔය කතාවේ කිසිම ඇත්තක් නැහැ.” ඔහු එලෙස කියා සිටියත් නළු නිළි ගාස්තු ගැන දැනුමක් ඇති බොලිවුඩ් පුරවැසියකු කීවේ මේ කතාවයි. “අද තියෙන සිනමා වෙළෙඳපොළ ගැන හොඳ දැනීමක් අජේට තියෙනවා. ඒවා එයා දැනගෙන තියෙන්නෙ ඒ ගැන හොඳ අධ්‍යයනයක් කරලයි. අජේ දන්නවා, එයා ඉල්ලන මේ මුදල අපේ චිත්‍රපට නිෂ්පාදකවරුන්ට ගෙවන්න පුළුවන් කියලා. වාෂු භග්නානිත් අජේගේ අලුත් ගාස්තුවට එකඟ වෙලා.”සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=am1110021</link>
    <topic>දියවැඩියා රෝගීන්ට කන්කුන් දිව්‍ය භෝජනයක්</topic>
    <author>කේ.සී.ජේ.රත්නායක</author>
    <content>දියවැඩියා රෝගීන්ට කන්කුන් දිව්‍ය භෝජනයක්වඩා වැදගත් වන්නේ රෝගයට ප්‍රතිකාර කිරීම නොව එය වළක්වා ගැනීමයි” කුමන වෛද්‍ය ක්‍රමයකට අනුව හෝ වේවා යට දැක්වෙන්නේ සර්ව සාධාරණ කියමනකි. දියවැඩියා රෝගීන් හට අලුත් ම ක්‍රමයකින් ප්‍රතිකාර කරන වෛද්‍ය බී.ඒ.රත්නපාල මහතා පවසන පරිදි; දියවැඩියාව ආහාරය නිසා ම හට ගන්නකි. එය ආහාරයෙන්ම සුවකැර ගැනීමට ද හැකියාව ඇත.අපි දැන් වෛද්‍ය රත්නපාල මහතාට සවන් දෙමු.”....දියවැඩියාවට බලපාන මූලික කාරණා හතරයි. එයින් සියයට 75ක් වෙන්වන්නේ ආහාරයටයි. තව විදිහකට කීවොත්; දියවැඩියා රෝගීන්ගෙන් 3/4ක් ඒ තත්ත්වයට ගොදුරු වන්නේ වැරදි ආහාර පුරුදු නිසයි. ආහාර ජීර්ණය ආශ්‍රිතව පවතින ඌණතා නිසා 15%ක් දියවැඩියාවට ගොදුරු වෙනවා. තවත් සියයට 5ක් ඉන්සියුලීන් නිෂ්පාදනය හා ඉන්සියුලීන් ක්‍රියාකාරීත්වය නිසා හටගන්නා හේතු.ඉතිරි සියයට 5 ජානගත දෝෂ හා වෙනත් හේතූන් හැටියට ගන්න පුළුවන්. මේ කතාව ඇහුවොත් ඔබ මවිත වෙයි. සමස්තයක් හැටියට ගත්තොත් දියවැඩියාවට ප්‍රධානම හේතුව තමා රාත්‍රි ආහාරය. රාත්‍රි ආහාරයෙන් වැළකෙන්න කියා බුදුන්වහන්සේ සංඝයා වහන්සේට දේශනා කළ ආකාරයත් සිහිපත් කළ යුතුයි.”රාත්‍රියට ගන්නා ආහාර වැය කිරීමක් සිද්ධ වෙන්නේ නෑ. සමහරු කියනවා මම නං රෑට කන්නේ පාන් පෙත්තක් විතරයි කියලා. කාබෝහයිඩ්‍රේට් බහුල ආහාර සුළු ප්‍රමාණයකින්වත් රාත්‍රි ආහාරයට නොගැනීම තමා වඩා වැදගත් වෙන්නේ. පිෂ්ටය සීනි බවට පත්වෙනවා.තවත් අය හිතනවා තෙල් කෑවොත් කොලෙස්ට්‍රෝල් වැඩි වෙනවාය කියලා. ඇත්ත කතාව නම් ශරීරයේ තැන්පත් වන පිෂ්ටය හා සීනි පෙරළා කොලෙස්ටෙ‍්‍රීල් බවට පත්වෙනවා. රාත්‍රියට පිටි ආහාර ගන්න එපා කියන්නේ මේ නිසයි.””දැන් කෙනෙක් මගෙන් අහයි; එහෙනම් රෑට කන්න එපාද කියලා. නොකා ඉන්න පුළුවන් නම් හොඳයි. නමුත් පුරුදු වුණ ජීවන රටාව අනුව ඒක පහසු නෑ. ඒ නිසා විපත පවා සැපතක් බවට පත් කරන උපක්‍රමයක් තියෙනවා. ඒ තමා රාත්‍රියට පුළුවන් තරම් එළවුළු පමණක් ආහාරයට ගැනීම. හොඳට බඩපිරෙන්න එළවුළු විතරක් ආහාරයට ගන්න. ඒක දියවැඩියා රෝගීන්ට විතරක් නෙවෙයි කොයි කාටත් හොඳයි.එළවුළුවල තන්තු බහුලයි. පිළිකා නාශක ගුණයෙන් යුක්තයි. රුව සම්පතටත් හොඳයි. අනෙක් පැත්තෙන් එළවුළු කියන්නේ පොටෑසියම් බහුල ආහාරයක්. මෙය රුධිර පීඩනය ක්‍රමවත් කරනවා. එළවුළු ප්‍රතිඔක්සිකාර ගුණයෙන් යුක්ත නිසා ජීව සෛල නිරෝගී බවට පත්කරනවා. ඒ නිසා අකලට මහලු වෙන්නේ නෑ. රාත්‍රි ආහාරය සැපතක් කර ගන්නේ එහෙමයි...””... දැන් අපි බලමු නිතර ආහාරයට ගන්න හොඳ එළවුළු මොනවද කියලා. බෝංචි, ගෝවා, රාබු, බණ්ඩක්කා, ආහාරයට ගැනීම ඉතා ප්‍රශස්ථයි. පිපිඤ්ඤා ගන්නවා නම් අමුවෙන් ගැනීම වැදගත්. සාමාන්‍ය ආහාරයට හැකි තරම් පලා වර්ග එකතු කැර ගැනීමට වගබලාගන්න.මීට අමතරව; මා දැන් ඔබට දෙන්නේ එළවුළු ලැයිස්තුවක්. වැටකොළු, මෑ කරල්, දඹල, මුරුංගා කොළ, කූරිඤ්ඤං කොළ, ගොටු කොළ, පිට සුදු සාරණ, කෝවක්කා දලු, රතු ලුනු කොළ, කොහිල දලු, වැල්කොහිල, අනෝදා දලු, තුඹ දලු, මොනරකුඩුම්බිය, වට්ටක්කා දලු, ඕලු දලු, නෙළුම් දලු, වැල් පෙනෙල, කොල ගෝවා, නිවිති, පොලොස්, අළු කෙසෙල්, කොස් දලු, කෙසෙල් මුව, වැටකොළු පොතු, ඇඹරැල්ලා දලු, අඟුණ කොළ, එරබදු කොළ, ළපටි අත්තික්කා ගෙඩි, මේ වගේ ආහාර නිතර ආහාරයට ගැනීම දියවැඩියාවෙන් මිදෙන්න උපකාරී වෙනවා. මා කලින් කීවා වගේ දියවැඩියා හට ගන්නේ ආහාර හේතු කොටගෙනයි. ඒ වගේම ආහාරයෙන්ම දියවැඩියාව සුව කරන්නත් පුළුවන්.”... අපි මීට පෙර සඳහන් කළා බාර්ලි ගැන. එය දිනපතා තම්බා බීම ඉතා ගුණදායකයි. දියවැඩියා රෝගීන්ට බාර්ලි තරම් තවත් ගුණදායක පානයක් නෑ. තවත් ආහාර පාන තියෙනවා දියවැඩියා රෝග නාශක ගුණයෙන් ඒවා ඉතා පොහොසත්. Anti diabetic factors ප්‍රතිදියවැඩියා සාධක සහිත ආහාර හැටියට ඒවා නම් කරනවා.Tolabatamide කියන්නේ දියවැඩියා රෝග නාශක ගුණය සහිත බටහිර ඖෂධයක්.දැන් මා ඔබට කියන්නම්, මේ රටේ ඕනෑම තැනකින් පහසුවන් සොයා ගන්න පුළුවන් පලා වර්ගයක් ගැන. ඒ තමා කොයි කවුරුත් දන්න කන්කුන්. මේ පලා වර්ගය ප්‍රති දියවැඩියා සාධක හතකින් සමන්විතයි.දියවැඩියා රෝගයෙන් පෙළෙන අයත් දියවැඩියාවෙන් වැළකෙන්න උත්සාහ දරන හැම දෙනාටම කන්කුන් ඉතා හොඳ ඖෂධීය ආහාරයක්. කන්කුන් කොයි විදිහට සකස් කරලා ආහාරයට ගත්තත් වරදක් නෑ. රාත්‍රියට වුණත් අගුණ නෑ. හොඳ පිරිසුදු පොල්තෙල් මිශ්‍ර කරලා රසවත් වෑංජනයක් හැටියට හදලා වුණත් කන්කුන් ආහාරයට ගැනීමේ වරදක් නෑ.මා නැවත අවධාරණය කරන්න කැමතියි කන්කුන් කියන්නේ දියවැඩියා රෝගින්ට හා දියවැඩියාවෙන් වැළකෙන්න උත්සාහ දරන හැමෝටම දිව්‍ය ඖෂධයක්. දිව්‍ය භෝජනයක්.”දියවැඩියාව සහ ආහාර පාන ගැන කතාකරත්දී මා කලින් සඳහන් කළා අත්තික්කා ආහාරයට ගැනීම හොඳ බව. මෙතන සිහි තබාගත යුතු කාරණයක් තියෙනවා. දියවැඩියාව සමඟ අධික රුධිර පීඩනයෙන් පෙළන රෝගියෙක් නම් ඒ අයට අත්තික්කා එතරම් හොඳ නෑ. ඒකට හේතුව අත්තික්කා නිසා මුත්‍රා කාරක ගතිය අඩු කරනවා. අන්න ඒ අයට වඩාත් ගුණයි පිටසුදු සාරණ. මේ ආහාරය නිසා හොඳින් මුත්‍ර පිටවෙනවා. එය අධික රුධිර පීඩනයෙන් පෙළෙන අයට ලොකු සහනයක්. තවත් මතයක් තමා කජු මද නිසා කොලොස්ට්‍රෝල් ඉහළ යන බව කියනවා. එය වැරදි මතයක්. දියවැඩියා රෝගීන්ට කජු පුහුලං හා කජු මද ඉතා ගුණදායකයි. වැල්දොඩම් කොළ මැල්ලුම තවත් හොඳ ආහාරයක්. කරවිල ආහාරයට ගන්නවා නම් පොල්කිරි මිශ්‍ර වෑංජනයක් හැටියට ආහාරයට ගැනීම හොඳයි. එයින් ඉන්සියුලින් නිෂ්පාදනය ඉහළ නංවනවා. නමුත් අමුවෙන් කරවිල ඉස්ම පානය හොඳම නෑ.වට්ටක්කා හෘදයට ඉතා හිතකර එළවුළුවක්. කැරට් සහ බීට් ගැනත් වැරදි මත පවතිනවා. සමහරුන් හිතන්නේ කැරට් කෑවාට කමක් නෑ බීට් (රතු අල) අගුණයි කියලයි. ඇත්ත කතාව නම් කැරට් ආහාරයට ගත් සැණින් රුධිරගත සීනි ප්‍රමාණය ඉහළ නඟිනවා. නමුත් බීට්වල සීනි එතරම් ඉක්මනින් රුධිරයට එකතු වන්නේ නෑ. කොහොම නමුත් මේ දෙකම දියවැඩියා රෝගීන්ට හිතකර නෑ.”අවසන් වශයෙන් සඳහන් කරන්න කැමැතියි අනර්ග පලතුරක් සහ ආහාරයක් පිළිබඳව. ඒ තමා නෙල්ලි. මෙය අමුවෙන් ආහාරයට ගැනීම නිසා රෝග ගණනාවක් වැළකෙනවා. අනිත් පැත්තෙන් නෙල්ලි කියන්නේ ප්‍රතිඔක්සිකාරක ගුණයෙන් අනූන ආහාරයක් සහ පලතුරක්. පුළුවන් තරම් නෙල්ලි ආහාරයට ගන්න කිසිම අගුණයක් නෑ. දියවැඩියාව විතරක් නෙවෙයි ඕනෑම රෝගයකින් වැළකෙන්න නෙල්ලි හොඳම හොඳ ආහාරයක්” රසායන, වාජීකරණ යහගුණයෙන් පොහොසත් වා පිත් සෙම් තත්ත්වයන් සමනය කරනවා වගේම නෙල්ලිවලින් ප්‍රතිශක්තිකාරක ගුණයත් ඉහළ නංවනවා.”කේ.සී.ජේ.රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=am1110022</link>
    <topic>හිසරදයක් හැදුණු හැටියේ ප්‍රෙෂර් කියලා බයවෙන්න එපා</topic>
    <author>ගාමිණි සුසන්ත</author>
    <content>හිසරදයක් හැදුණු හැටියේ ප්‍රෙෂර් කියලා බයවෙන්න එපාප්‍රෙෂර්” අද බොහෝ දෙනෙක් කතාබහ කරන රෝගයකි. ප්‍රෙෂර් ලෙස හඳුන්වන්නේ අධි රුධිර පීඩනයයි. බොහෝ දෙනෙක් අධික රුධිර පීඩනයට ගොදුරු වී සිටිය ද, ඒ බව හඳුනාගත්ත ද එය පාලනය කර ගැනීමට ක්‍රියා කරන්නේ නැත. ඒ පිළිබඳව වැඩි අවධානයක් යොමු කරන්නේ ද නැත.එම නොසැලකිලිමත් බවේ අවසන් ඵලය ජීවිතය අහිමි වීම විය හැකිය. එබැවින් අධි රුධිර පීඩනය නම් රෝගී තත්ත්වයට ගොදුරු නොවී සිටීමට උත්සාහ දැරීම, තමාට අධි රුධිර පීඩනය ඇතිදැයි හඳුනාගතහොත් ඒ සඳහා වෛද්‍ය උපදෙස් අනුවම ක්‍රියා කිරීම ඉතා වැදගත්ය.මිනිස් සිරුරේ ඇති සෑම සෛලයකටම රුධිර සපයන්නේ රුධිර සංසරණ පද්ධතියෙනි. මිනිස් සෛල වෙත රුධිරය ලැබෙන්නේ ප්‍රධාන රුධිර නාළ දිගේ ගොස් ඉතාම සියුම් කේෂ නාලිකා දිගේ රුධිරය ගමන් කිරීමෙන් අනතුරුවය. එය ප්‍රධාන මාර්ගය දිගේ ගොස් අතුරු මාර්ගයට වැටී නිවසට ළඟා වෙනවා වැනි ක්‍රියාවකි. එසේ නැතිනම් ජල පොම්පාගාරයක ඇති ජලය ප්‍රධාන ජල නළ දිගේ ගොස් කුඩා ජල නළ හරහා නිවසට ළඟා වනවා වැනි ක්‍රියාවලියකි.පිරිසුදු රුධිරය පොම්ප කරන්නෙ හෘදයෙනි. හෘදය යනු පොම්පයකි. රුධිර සංසරණපද්ධතිය සංවෘත පද්ධතියකි. කොතැනකින් හෝ රුධිරය පිටතට ගලා යාමක් සිදුවන්නේ නැත. මෙසේ රුධිරය සංසරණය වීමට පීඩනයක් අවශ්‍ය වේ. එම පීඩනය ලබා දෙන්නේ හෘදයේ කෝෂිකා සංකෝචනය වීමෙනි. හෘද කෝෂිකාවල පේෂි සියල්ල හැකිළී පොම්පයකින් මෙන් රුධිරය හෘදයේ සිට තල්ලු කෙරේ. පුද්ගලයකුගේ ශරීරයේ රුධිර පීඩනය ලෙස හඳුන්වන්නේ මෙම පීඩනයයි. හෘදය අවට රුධිර නාළ තුළ එම පීඩනය වැඩිය. කේෂ නාළිකාවල මේ පීඩනය අඩුය.මිනිස් සිරුරේ රුධිර පීඩනය මැන ගන්නේ රසදිය කඳක උසක් ලෙසය. සාමාන්‍ය නිරෝගී පුද්ගලයකුගේ හෘදයෙන් රුධිරය පොම්ප කරන මොහොතේදී ශරීරයේ රුධිර පීඩනය රසදිය කඳක උසින් මිලිමීටර් 130 ක් පමණ වේ. එය අංකුච පීඩනය (Systolic Pressure) ලෙස හැඳින්වේ. එසේම හෘදය ඉහිල් වන අවස්ථාවේදී රුධිරයේ පීඩනය මිලිමීටර් 80 ක් පමණ වේ. එය විස්තාරණ රුධිර පීඩනය (Diastolic Pressure) ලෙස හැඳින්වේ. රුධිර පීඩනය අගයන් දෙකක් ලෙස දක්වන්නේ මේ අනුවය. ඒ අනුව සාමාන්‍ය නිරෝගී පුද්ගලයකුගේ රුධිර පීඩනය රසදිය මිලිමීටර් 130 / 80 ලෙස දැක්වේ.රුධිර පීඩනය පිළිබඳව සඳහන් කරන්නේ කිසියම් පරාසයක් තුළය. ඒ අනුව යමෙකුගේ රුධිර පීඩනයේ අංකුච පීඩන අගය 130 - 139 අතර ද විස්තාරණ පීඩන අගය 80 - 89 අතර පවතීනම් එය රුධිර පීඩනය වැඩිවීමට ආසන්න අවස්ථාව ලෙස දැක්වේ. “ප්‍රෙෂර් වැඩිවීගෙන එනවා” යැයි සඳහන් කරන්නේ එම අවස්ථාවේදීය.සාමාන්‍ය පුද්ගලයකුගේ රුධිර පීඩන අගය 140 / 90 ට වැඩිනම් එය වැඩි රුධිර පීඩන තත්ත්වයක් ලෙස සැලකේ. එසේම යම් කිසිවකුගේ ශරීරයේ රුධිර පීඩනය 160 / 100 අතර අගයක් ගන්නේ නම් රුධිර පීඩනය තරමක වැඩි අගයක පවතින බව පැවසේ. එසේම එම අගය 180 / 110 ට වඩා වැඩිනම් එම පුද්ගලයාගේ රුධිර පීඩනය අධිකව වැඩි බව පිළිගැනේ.අධි රුධිර පීඩනය පිළිබඳව සඳහන් කරන විට ඉතා වැදගත් කරුණක් ඇත. ඒ; වයස අවුරුදු 35 ට වැඩි අයකුගේ රුධිර පීඩනය වැඩිවීමට විශේෂ හේතුවක් බල නොපාන බවය. එමෙන්ම වයස අවුරුදු 35 ට අඩු අයකුගේ රුධිර පීඩනය සාමාන්‍ය අගයට වඩා වැඩිනම් ඒ සඳහා ප්‍රධාන හේතුවක් තිබිය හැකිය. එය ඇතැම් විට වකුගඩුවල ආබාධයක්, හෘදයේ යම් යම් ආබාධ නිසා ඇතිවන තත්ත්වයක් විය හැකිය. එසේත් නැතිනම් අන්තරාසර්ඝ පද්ධතිය ආශි‍්‍රතව ඇතිවන කිසියම් ආබාධයක් විය හැකිය. මෙහිදී එම රෝගාබාධය නිවැරැදිව හඳුනාගෙන ඒ සඳහා ප්‍රතිකාර කිරීමෙන් වයස අවුරුදු 35 ට අඩු පුද්ගලයාගේ රුධිර පීඩනය සාමාන්‍ය තත්ත්වයට පත්වේ. එහෙත් වයස අවුරුදු 35, 40 පමණ වන විට රුධිර පීඩනය වැඩි වීමට ඉහත සඳහන් ආකාරයේ ප්‍රධාන හේතු සාධක අවශ්‍ය නොවේ. එහෙත් ඒ සඳහා ද කරුණු කීපයක්ම මුල් විය හැකිය.වයස අවුරුදු 40 පමණ අයකුගේ රුධිර පීඩනය වැඩිවීමට බලපාන ප්‍රධාන හේතුවක් වන්නේ තරබාරු කමය. අධික ස්ථුල භාවයය. ශරීරය විශාල වන විට වැඩිපුර රුධිරය ප්‍රමාණයක් හෘදයෙන් පොම්ප කිරීමට සිදුවීම එයට හේතුවය.ලුණු වැඩිපුර ආහාරයට ගැනීම රුධිර පීඩනය වැඩිවීමට බලපාන අනෙක් හේතුවය. රුධිරයේ වැඩිපුර ලුණු තිබෙන විට රුධිරයට ජලය වැඩිපුර උරා ගනී. එවිට හෘදය මඟින් පොම්ප කළ යුතු තරල පරිමාව වැඩි වේ. එවිට වැඩි පීඩනයක් යොදා රුධිරය පොම්ප කිරීමට හෘදයට සිදු වේ.ප්‍රෝටීන, තෙල් අධික ආහාර වැඩිපුර අනුභවය රුධිර පීඩනය වැඩි වීමට තවත් එක් හේතුවකි. ව්‍යායාම කිරීම මඟින් ශරීරය ක්‍රියාශීලීව පවත්වාගෙන යාමට ක්‍රියා නොකිරීම, රුධිර පීඩනය වැඩිවීමට බලපාන ප්‍රධානම හේතු සාධකවලින් එකකි.ජානමය හේතුම ද අධි රුධිර පීඩනය ඇතිවීමට බලපාන බව පර්යේෂණ මඟින් හෙළි වී ඇත. කිසියම් අයකුගේ මව හෝ පියා එසේත් නැතිනම් ළඟම ලේ ඥාතියකු අධි රුධිර පීඩනයෙන් පෙළෙයිනම් හෝ එවන් අයකු අංශභාගයට හෝ ආඝාත තත්ත්වයකට ගොදුරු වී ඇත්නම්, අධි රුධිර පීඩනයට ගොදුරු වීමේ වැඩි අවදානමක් ඇත.මානසික සමබරතාවක් නැතිවීම අධි රුධිර පීඩනයට ගොදුරු වීමට ප්‍රබල හේතුවකි. බිය, තරහව මානසික ආතතිය නිසා මානසික සමබරතාව ගිලිහෙයි. වයසට යාම ද යම් අයකුගේ ශරීරයේ රුධිර පීඩනය වැඩිවීමට හේතු වන තවත් එක් සාධකයකි.අධි රුධිර පීඩනය යමෙකුගේ ශරීරය තුළ සංකූලතා ගණනාවක්ම ඇති කිරීමට සමත් රෝගී තත්ත්වයකි. යමෙකුගේ ශරීරය තුළ අධි රුධිර පීඩනය කාලයක් පැවතීම එම පුද්ගලයාගේ ප්‍රධාන ඉන්ද්‍රියයන් සියල්ලටම විශාල ලෙස බලපෑම් කිරීමට සමත් ය. මොළයට සිදුවන බලපෑම ඉන් ප්‍රධානය.මොළයේ සියුම් රුධිර නාල තුළ පීඩනය වැඩි වූ විට එම සියුම් නාළ පුපුරා යා හැකිය. එවිට මොළය තුළ රුධිර වහනයක් සිදුවේ. ඉබපධඬඥ හෙවත් ආඝාතය ලෙස හඳුන්වන්නේ එම තත්ත්වයයි. මෙහිදී මොළය තුළ රුධිර වහනයක් සිදුවී ජීවිතය නැතිවීමට ද ජීවිත කාලය පුරා පවතින අංශභාග තත්ත්වයක් ඇතිවීමට ද හේතු විය හැකිය.අධි රුධිර පීඩනය හෘදයට ඇති කරන බලපෑම අති මහත්ය. අධි රුධිර පීඩනය ඇති විට හෘදය මඟින් දැඩි පීඩනයකින් රුධිරය පොම්ප කිරීම සිදුවේ. එවිට හෘදයේ පේශීන් ගනවීමට පටන් ගනී. එය, නිතර බර උසුලන කායවර්ධන ක්‍රීඩකයන්ගේ මාංශපේශීන් ගනකම් වනවා වැනිය. එලෙස හෘදයේ පේශි ගන වීම හෘදයාබාධවලට ප්‍රබල හේතුවකි. කලක් අධි රුධිර පීඩනය යටතේ ජීවත්වීමට සිදුවීම වකුගඩු අකර්මණ්‍ය වීමට හේතුවකි. එසේ වුවහොත් ජීවිතය පවත්වාගෙන යාමට වකුගඩු බද්ධ කිරීමට සිදුවේ.අධි රුධිර පීඩනය දෑස්වලට ප්‍රබල ලෙසම බලපෑම් ඇති කරයි. දෑස්වල ඇති සියුම් රුධිර කේෂ නාළිකා අධි රුධිර පීඩනය නිසා පිපිරී යාම නිසා දෑස් නොපෙනී යා හැකිය.අධි රුධිර පීඩනය මෙපමණ අහිතකර තත්ත්වයන් ඇති කිරීමට සමත් රෝගාබාධයක් වුවද එය කලින් හඳුනා ගැනීමේ ලක්ෂණ නැතිවීම ප්‍රධානම ලක්ෂණයයි. එහෙත් ඇතැමෙකුගේ රුධිර පීඩනය 180 / 110 ට වඩා වැඩිවූ විට හිසරදයක් ඇතිවීමේ හැකියාව ඇත. බොහෝ විට යමෙකු තමාට අධි රුධිර පීඩනය ඇතිදැයි හඳුනාගන්නේ වෙනත් රෝගයකට වෛද්‍යවරයකු හමුවූ විට එම වෛද්‍යවරයා රුධිර පීඩනය පරීක්ෂා කළ විටදීය. එසේ නැතිනම් ආඝාතය හෝ අංශභාගය වැනි තත්ත්වයකට මුහුණ දුන් විටකදීය. ඒ නිසා බොහෝ දෙනෙක් තමාට අධි රුධිර පීඩනය ඇතිදැයි දන්නේ නැත. එහෙත්  * උදෑසන අවදි වූ විට ගෙළ පිටුපස ඉහළ ප්‍රදේශයේ ඇතිවන වේදනාව සහ හිස මුදුනේ ඇතිවන හිසරදය* හිස කරකැවිල්ල* නාසයෙන් රුධිරය ගැලීම* හුස්ම ගැනීමේ අපහසුව* වැඩියෙන් මුත්‍රා පහ වීම* වරින්වර ඇතිවන අතපය පණ නැතිකම* පෙනීමේ දුබලතා (ඇසේ කිසියම් දැලක් ඇතිවාක් මෙන් දැනීම)වැනි රෝග ලක්ෂණ පෙන්නුම් කරයිනම් වෛද්‍යවරයකු හමුවට ගොස් රුධිර පීඩනය පරීක්ෂා කරවා ගැනීම වැදගත්ය.බොහෝ දෙනෙක් තමාට ඇතිවන සුළු හිසරදයකදී වුවද තමාට අධි රුධිර පීඩනය ඇතැයි සිතීමට පෙලඹෙති. එසේ බිය විය යුතු නැත. වඩාත් සුදුසු වන්නේ වයස අවුරුදු 40 ඉක්ම වූවන් වසරකට වරක් හෝ වෛද්‍යවරයකු හමු වී තම රුධිර පීඩනය පරීක්ෂා කරවා ගැනීමය.වෛද්‍යවරයකු හමුවට ගිය විට එම වෛද්‍යවරයා රුධිර පීඩනය මැන බැලූ පසු එය වැඩිනම් එකවර ඖෂධ ලබා දෙන්නේ නැත. අධි රුධිර පීඩනය සඳහා ඖෂධ නියම කිරීමට පෙර වෛද්‍යවරයා විසින් අවස්ථා 3 කදී එම රෝගියාගේ රුධිර පීඩනය පරීක්ෂා කරනු ලැබේ. රුධිර පීඩනය පරීක්ෂා කරන විට රෝගියා සන්සුන්ව සිටිය යුතුය.පඩි පෙළක් නැඟ පැමිණි විගස රුධිර පීඩනය පරීක්ෂා නොකෙරේ. කිසිවකට බිය වී සිටින විට රුධිර පීඩනය පරීක්ෂා කිරීමෙන් ඵලක් නැත. නිවැරැදි අවස්ථා 3 කදී රුධිර පීඩනය පරීක්ෂා කළ විට එම අවස්ථා තුනෙහිදීම රුධිර පීඩනය වැඩිනම්, ඖෂධ ආරම්භ කෙරේ.ඊට පෙර රෝගියාගේ ජීවන රටාව ආහාර රටාව වෙනස් කර රුධිර පීඩනය පාලනය කරගැනීමට රෝගියාට වෛද්‍ය උපදෙස් ලැබේ. ඖෂධ ආරම්භ කරන්නේ එලෙස ජීවන රටාව ආහාර රටාව වෙනස් කිරීමෙන් ද අධි රුධිර පීඩනය පාලනය නොවූ විටය. අධි රුධිර පීඩනයේදී සැමට නියම කළ හැකි එක් මැජික් පෙත්තක් නැත. රෝගියාගේ වයස, ඇති වෙනත් රෝගාබාධ පිළිබඳව විමසීමෙන් අනතුරුව ය ඖෂධ නියම කරන්නේ.වයස 40 ට වැඩි අයකු අධි රුධිර පීඩනයට ගොදුරු වූ විට බොහෝ විට එය ජීවිත කාලය පුරාම පවතී. එබැවින් ජීවිත කාලය පුරාම ඖෂධ ලබාගත යුතුය. ඇතැම් විටෙක වෛද්‍ය උපදෙස් මත ඖෂධ ප්‍රමාණය අඩු කිරීමට හැකි වනු ඇත. එසේ වුවද කිසි විටෙකත් ඖෂධ නැවැත්විය යුතු නැත. එසේ වුවහොත් එහි ප්‍රතිඵලය භයානක විය හැකිය.අධි රුධිර පීඩනය හෘදය සම්බන්ධ රෝගයක් නොවේ. මෙය රුධිර නාළවල ඇතිවන ගැටලුවකි. එහෙත් අධි රුධිර පීඩනය හෘදයට විශාල බලපෑමක් කිරීමට සමත් රෝගයකි. මේ රෝගය කාන්තාවන්ට වඩා පිරිමින්ට ඇතිවීමේ හැකියාව වැඩිය. යමෙකුට ජානමය බලපෑමක් තිබුණ ද ඉහතින් දැක්වූ ස්ථුලතාවය, තෙල් ලුණු අධික ආහාර ගැනීම, ව්‍යායාම මදකම, මානසික ආතතිය වැනි පාරිසරික සාධක පාලනය කරගත හැකි වුවහොත් අධි රුධිර පීඩනයට ගොදුරු නොවී සිටිය හැකිය.ලුණු භාවිතය අඩු කිරීම, පලතුරු වැඩියෙන් ආහාරයට ගැනීම, සත්ත්ව මේදය ආහාරයට ගැනීම අඩු කිරීම, මුහුදු මාළු ආහාරයට වැඩිපුර එක්කර ගැනීම (මුහුදු මාළුවල අඩංගු ඔමේගා - 3 රසායනිකය කොලෙස්ටරෝල් මේදය අඩු කිරීමට හේතු වේ), කෙඳි රහිත සුද්ද කළ පිටි සහිත කෑම අඩු කිරීම, දිනපතා ව්‍යායාම කිරීම, මානසික ආතතියෙන් තොර ජීවිතයක් ගත කිරීම වැනි ක්‍රියාවන් මඟින් අධි රුධිර පීඩනයට ගොදුරු නොවී සිටිය හැකිය. වඩාත් වැදගත් වන්නේ තම උසට සරිලන ශරීර බරක් පවත්වා ගැනීමට උත්සාහ කිරීමය.අධි රුධිර පීඩනයට දෙනු ලබන ඖෂධ මඟින් වකුගඩු සහ වෙනත් ඉන්ද්‍රියයන්වලට බලපෑම් කරන බවට ඇතැමුන් තුළ මිත්‍යා මතයක් ඇත. එම මිත්‍යා මතවලින් මිදිය යුතුය. ඖෂධ ගන්නා විට කිසියම් ගැටලුවක් මතු වුවහොත් වෛද්‍යවරයා සමඟ ඒ පිළිබඳව සාකච්ඡා කළ යුතුය.වඩාත් වැදගත් වන්නේ අධි රුධිර පීඩනයට ගොදුරු නොවී සිටීමය. තමාට අධි රුධිර පීඩනය ඇතැයි වෛද්‍යවරයා නිගමනය කළහොත් නොකඩවා ඖෂධ ලබාගැනීමෙන් සහ ජීවන රටාවේ වෙනස්කම් ඇතිකිරීම මඟින් යහපත් ජීවිතයක් ගත කළ හැකිය.ගාමිණි සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=ay1110021</link>
    <topic>හැදෙන කොළඹ තවත් හදමු</topic>
    <author>ඡායාරූප</author>
    <content>එජාපය කොළඹට කළ දෙයක් නැත. පැල්පත් ජීවිතය ඔහේ පල්වෙන්නට ඉඩ හැරියේය.පැල්පත් ගරාවැටිලාය. ඒවායේ ජීවත්වෙනවා නෙමේය. අපා දුක් විඳිනවාය. නිදාගන්නේ ෂිප්ට් ක්‍රමයටය. පිරිමි නිදාගත්තොත් ගැහැනු අවදියෙනි.ගැහැනු නිදාගත්තොත් පිරිමි අවදියෙනි. කුඩා දරුවන්ට ළමා කාලයක් කියා දෙයක් නැත. කුණු කානු පල්ලේම ඔවුහු ලොකු මහත් වෙති.පොතක් දිගහැර අකුරක් ලියන්නට තැනක් නැත.කොළඹ තමන්ගේ බූදලයක් යැයි කියන එ.ජා.ප.ය ඔවුන්ට කළ කෙංගෙඩියක් නැත. පැල්පත් ජීවිතය එසේම තිබෙන්නට ඉඩ හැරියේය.එහෙත් දැන් කොළඹ හැදෙන්නට පටන්ගෙන තිබේ. බාහිර පෙනුම විශ්වාස කළ නොහැකි තරමට අලංකාර වී ඇත.පැල්පත් වෙනුවට ගෙවල් ගොඩ නංවා ඔවුන්ට හුස්මක් කටක් ගෙන ජීවත්වෙන්නට පරිසරයක් හදන්නට සැලසුම් සකස් කොට තිබේ.දැනට කොළඹ අලුත් කොට තිබෙන ප්‍රමාණය ගැන සිතෙන විට පැල්පත් වෙනුවට ගෙයක් දී ඒ පරිසරයට අලුත් පෙනුමක් ලබාදෙන එක එතරම් ප්‍රශ්නයක් නොවන බව සන්ධාන රජය පෙන්වා දී ඇත. ඔප්පු කොට ඇත.කොළඹ වාසීන්ගේ ජීවිතය අඳුරෙන් ආලෝකයට පැමිණෙන දවස එතරම් ඈතක නොවේ.මහින්ද රාජපක්ෂ ජනාධිපති තුමා ද ගෝඨාභය රාජපක්ෂ ආරක්ෂක ලේකම්තුමා ද, මිලින්ද මොරගොඩ සන්ධාන පුරපති අපේක්ෂකතුමා ද පවසන්නේ එයයි.  ඡායාරූපජාතික ආරක්ෂාව පිළිබඳ මාධ්‍ය මධ්‍යස්ථානය අනුග්‍රහයෙනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=ay1110022</link>
    <topic>රවුම කියවන්න එපා පෙරළන්න</topic>
    <author>කරුණාදාස සූරියආරච්චි</author>
    <content>ගොනා තණ නොකා තන කයිද” කියන සිරස්තලය නැඟලා ගිහිල්ලා බව දැනෙන්නේ දැන්ය. ඒ රවුමට ලැබෙන ලියුං කඩදහි සහ දුරබණන පණිවුඩ හින්දාය. පිටස්තර අය නෙමේය. සිළුමිණ කර්තෘ මණ්ඩලයෙත් එහෙම ප්‍රතිචාර දක්වපු අය සිටින්ට යෙදුණාය. ගැස්සිලා තියෙන්නේ තණට නෙමේය. තනටය.සමහර අය කිව්වේ ටිකක් සැර වැඩියි කියලාය. “මම අම්මාගේ තනෙන් කිරි බී ඇත්තෙමි” එහෙම කිව්වොත් ඒකේ වැරැද්දක් තිබෙනවා ද කියලා මට නං නොතේරෙනවාය. එහෙම අප්සැට් එකක් තියෙනවා නම් “මම අම්මාගේ කනෙන් කිරි බී ඇත්තෙමි” කියලා ලියන්ට කියන්ට සිදුවෙනවාය.අලුත් විදියට යමක් කමක් කරන්ට ගියාම ඔහොම තමා ය. ඕවා ඔක්කොටම කන දෙන්ට ගියොත් අන්තිමේදී සිදුවෙන්නේ බූරුවා කරපිට තියාගෙන ගිය තාත්තටයි පුතාටයි වෙච්චි වැඩේය.ඒ කතන්දරය බොහොම පොරෝජං එකක්ය. කාට වුණත් පාඩමක් ය. ඔය නවකතා ලියන ඇත්තන්ට බොහොම වටිනවාය. මේ දවස්වල පොත් ගැන විචාර කියලා දේවල් පත්තරවල යනවාය. සමහර ඒවා නොම්බර එකය. සමහර ඒවා නම් නොම්බර දෙකය. සමහර ඒවා කනකටවත් ගන්ට වටින්නේ නැතුවාය.ඒ වුණාට ඉතින් තමන්ගේ පණ්ඩිතකොම පෙන්නන්ඩ ඉඳහිට එහෙම දේවල් කිව්වාට කමක් නැතිය. හැබැයි ඉතින් පණ්ඩිතකම පෙන්නුවාට අති පණ්ඩිතකම පෙන්නන්ට යන්ට හොඳ නැතිය. විචාරවලට අමතරව අවිචාර ද දකින්ට ලැබෙනවාය. ඒවාට කියන්නේ කට කැඩිච්චි කතා කියලාය.මේ විදියට බලනකොට කන ද කට ද බොහොම පරිස්සමින් පාවිච්චි කොරන්ට ඕනෑ කියලා පුරාණ පණ්ඩිතයන් පමණක් නෙමේය බුදු හාමුදුරුවොත් දේශනා කරලා තිබෙනවාය.”කායෙන වාචා චිත්තෙන” කියලා ගාථාවකුත් තියෙනවා කියලා මතක් කර ගන්ට වටිනවාය. හැබැයි සමහර පඩිවරුන්ට නැත්තේත් ඒකමය.”කියන්නා කෙසේ කීවත් අසන්නා සිහිබුද්ධියෙන් ඇසිය යුතුය” කියලා පුරාණ කියමනක් ද තිබෙනවාය. ඔය පරණ කියමන් බොහොම වටිනවාය. පරණ වෙන්ට පරණ වෙන්ට වටිනාකම වැඩිය.පරණ වෙන්ට වෙන්ට වටිනාකම වැඩිවෙන තවත් දේවල් තිබෙනවාය. ඒ ගැන දන්න කියන කෙනෙකුගෙන් විස්තර අහලා දැනගත්තාට වරදක් නැතුවාය. රවුමේ නම් ලියන්ට බැරුවාය. ලැජ්ජාවක් එහෙම හින්දා නෙමේය. මතට තිත හින්දාය.ඔය තිත බොහොම වටිනවාය. මතට තියන හින්දාම නෙමේය. මතට තිත තැබීමට අමතරව තිතෙන් බොහොම වැඩගන්ට පුළුවන්ය.හතරෙ කැලෑසියේ කොලුවෙක් “යන්න එපා ඉන්න” කියලා වාක්කියක් ලියන්ට යෙදුණාය. ඉස්කෝලෙ මහත්තයා කොලුවා ළඟට කැඳවා මෙන්න මෙහෙම ඇහුවාලු.”කොල්ලො මොකද්ද බොල මේකෙන් කියන්නෙ. යන්ට කියලද? යන්ට එපා කියලද?”ඉස්කෝලෙ මහත්තුරු තමන්ගෙ ගෝල බාලයන්ට ඔහොමත් කතා කරනවාද කියලා ලියලා එවන්ට ඕනෑ නැතුවාය. පරණ ගුරුවරු එහෙම තමාය.තනය කියන වචනය වගේම උඹ බං බොලං කියන දේවල් නරක නැතුවාය.ඉතින් අර වාක්කියෙන් කියවෙන්නේ මොකක්ද කියලා අහපු පුරස්නය ගැන තවදුරටත් සිතා බලන්ට වටිනවාය.”මට ඕනෑ යන්ට කියලා කියන්ට””එහෙනම් යකෝ තියාපිය මෙතෙන්ට තිතක්”ඉස්කෝලෙ මහත්තයා කොලුවාගේ කනෙන් අල්ලා සොලවා තිතක් තබා පෙන්නන්ට යෙදුණාය.”යන්න. එපා ඉන්න.””මේ තිත එහා මෙහා වුණොත් තේරුම වෙනස් වෙන හැටි බලාපිය බොල””යන්න එපා. ඉන්න””බලාපියකො බොල ඒකෙ අපූරුව. තිතකට කොච්චර දේවල් කොරන්ට පුළුවන්ද.. යවන්ටත් පුළුවන්. නොයවා ඉන්ටත් පුළුවන්. ඔය මතට තිත තිබ්බ වගේ නෙමෙයි. තිබ්බොත් තිබ්බම තමයි.””දැන් තියාපං මේකට උඹ කැමති තැනකින් තිතක්””බොන්න එපා විසිකරන්න”ඉස්කෝලෙ මහත්තයා අපූරු කෑල්ලක් ලියන්ට යෙදුණාය. කොලුවා ටිකක් කල්පනා කොරලා තිතක් තිබ්බාය.”බොන්න එපා. විසිකරන්න””ඇයි කොල්ලො එතැනින් තිත තිබ්බෙ?””අපේ තාත්ත ඒ තරමට බොනවා. ඒ වුණාට අම්ම තිත තියන්නෙ වෙන තැනකින්..”” ඒ කොහොමද?””බොන්න. එපා විසිකරන්න””යකාගේ අම්ම කෙනෙක් බොල තොපේ අම්මා... මතට තිත නෙමෙයි තිතට මත..””නෑ එහෙම කියන්නෙ බීල බීල වමනෙ යනකොට දෙහි ටිකක් හදල දීලා””අන්න බලාපිය ... තිතකින් හොඳක් කරන්ටත් පුළුවන්... නරකක් කරන්ටත් පුළුවන්... ඒක හින්ද තේරුං ගනිං තිතක් කියන්නෙ ඇහැට පේන්නෙ නැති තිතක් වගේම පුංචි දෙයක් වුණත් මහා විශාල වෙනසක් කරන්ට පුළුවන් දෙයක් කියලා ... අපේ රට වගේමයි. තිතක් වගේ වුණත් බලාපියකො කොරාපු වෙනස”මේ කොලුවා බණ්ඩාරවත්ත ප්‍රාථමික පාඨශාලාවට ගියා නම් හතරෙ කැලෑසියෙ ජයකොඩි මහත්තයාගෙන් හොඳ කනේ පාරවල් දෙක තුනක් ද එක්කම තිත ගැන දැනගන්ට ලැබෙනවාය. එතකොට හොඳට මතක හිටිනවාය.”බොන්න එපා විසිකරන්න” ඒකට තිතට තිත තියෙනවාය. හැබැයි ඉතින් භාෂාවේ පුංචි පුංචි දේවල් නොසලකන අති පණ්ඩිතයෙක් වැරදිලා තිත තියන්ටත් පුළුවන්ය.කසිප්පු වීදුරුවට “බොන්න. එපා විසිකරන්න” කියලා තිත තියලා බේත් වඩියට “බොන්න එපා. විසිකරන්න” කියලා තිත තියන්ටත් පුළුවන්ය. ජයකොඩි මහත්තයාගේ කනේ පාර වදින්නේ අන්න එතකොටය.ජයකොඩි මහත්තයාගේ කනේ පාර නෙමේය. බොහොම ඓතිහාසික කනේ පාරක් ගැනත් පොත පතේ සඳහන් වෙනවාය. ඒ කුදී, පබාවතී යැයි රැවටිලා කුස රජ්ජුරුවෝ හදපු මූර්තියට දුන් කනේ පාරය. මහාචාර්ය සුනිල් ආරියරත්නගේ කුස පබාවතී චිත්තර පටියෙන් ඒ කනේ පාර ගැනත් යමක් දැක බලා ගන්ට ලැබෙන්න පුළුවන්ය.ඔය “යන්න එපා ඉන්න” කියන වාක්කියට සම්බන්ධ අපූරු සිද්ධියක් තිබෙනවාය. ඒකත් දැනගන්ට වටිනවාය.”එක ළමිස්සියක් සිටියාය. ඈට පෙම්වතෙක් ද සිටියේය. හැබැයි ළමිස්සිගේ අම්මා මේ ඉලන්දාරියාට රුචියක් නැත. ඒක හින්දා ළමිස්සි, ඉලන්දාරියයි මුණ ගැහුණේ අම්මාට හොරාය.අම්මා නැතිවෙලාවක් බලා ඉලන්දාරියා ළමිස්සිගේ ගෙදරට රිංගුවේය. ඒත් හදිස්සියෙන්ම බලාපොරොත්තු නැති විදියට අම්මා කඩුල්ලෙන් පනිනු ළමිස්සි දැක්කාය. කලබල වූ ළමිස්සි එහා කාමරයට දුවගොස් වචන තුනක් ලියා ඉලන්දාරියාගේ පැත්තට වීසි කළාය.ඒකෙ තිබුණේ “යන්න එපා ඉන්න” කියලාය.ඉලන්දාරියාට ප්‍රශ්නයකි. යන්ටද? ඉන්ටද?කටින් අහන්ට බැරි හින්දා තිත කොහේදැයි ඉලන්දාරියා අතින් ඇසුවේය.”එහා කාමරේ” යැයි ළමිස්සි ද අතින් සංඥා කළාය. ඉලන්දාරියා එහා කාමරේට පැන තිතක් හෙව්වේය. එහෙත් ජනේලයක් විනා තිතක් තිබුණේ නැත.අන්තිමේදී අම්මා පැමිණියාය. ඉලන්දාරියා අඳුරු මුල්ලක ගුලි ගැසුණේය. අම්මා යළිත් අමතක වූ කැත්ත ද රැගෙන ගෙයින් පිටවූවාය.”හරි වැඩේ ඇයි ගියේ නැත්තෙ? තව පොඩ්ඩෙන් අහුවෙනවා...””ඉතින් යන්ට කියලයැ ලියලා තිබුණෙ””එහෙනම්..””තිතක් නෑනෙ කොහෙවත්””මට අමතක වුණා...””එහෙනම් එහා කාමරේ පෙන්නුවේ?...””ඒ ජනේලෙනෙ... ඒකෙ පොලු නෑනෙ.. ඒකයි. මං හිතුවෙ ඔයා මගෙන් ඇහුවෙ ජනේලෙ කොහෙද කියල කියලයි.”මීට පස්සෙ හරි තැන තිත තියන්ට. මම ඇහුවෙ තිත කොහෙද කියලනෙ””මට තේරුං ගන්ට බැරිවුණානෙ. හැබැයි ඉතින් තිතක් නොතිබ්බ එකත් හොඳයි. හරි තැන තිත තිබ්බ නම් මෙලාකට ඔයා ජනේලෙන් පැනල ගිහිල්ලනෙ”එහෙම කියලා ළමිස්සි, ඉලන්දාරියාට තුරුලු වුණාලු. (අපෙ අප්පෝ ... තිතක් තියන්ට අමතක වෙච්චි එකත් මොන තරම් සුන්දරද)ඔය ළමිස්සි, ඉලංදාරි කියන වචන දෙක ගැනත් යමක් කියන්ට තියෙනවාය.ළමිස්සි කියන්නේ ළැම ඉස්සි කියන එකටලුය. ඉලන්දාරියා කියන්නේ ඉල්ලන් දැරිය කියන එකටලුය. ඒ කියන්නේ දැරියක් ඉල්ලන වයස හින්දාය.ඒත් එහෙම නිරුක්තියක් ශබ්දකෝෂවල නම් නැතුවාය. සමහර විට කට කහනවාට කියාපු දෙයක් වෙන්ට ඇතිය. එහෙම කටකහනවාට කියාපු දේවල් වහරේ තවත් තියෙන්ට පුළුවන්ය. මොනවා වුණත් දන්න කියන පණ්ඩිතයෙකුගෙන් අසා දැනගන්ට වටිනවාය. අති පණ්ඩිතයකුගෙන් නොවේය. සාමාන්‍ය පණ්ඩිතයෙකුගෙන්ය. මොනවා වුණත් ළමිස්සි කියලා කියන්නේ වැඩිවිය පත් අවිවාහක කාන්තාවන්ට කියලා නම් තිබෙනවාය.ඒ වුණාට දැන් දකින්ට ලැබෙන සමහර අම්මලා ළමිස්සියන් කියලා හිතාගෙන ඉන්නවා වාගේය. එහෙම කිව්වාට එහෙම අම්මලා තරහ වෙන්ට වුවමනාවක් නැතුවාය. ඕනෑනම් ශබ්දකෝෂයේ ඊළඟ මුද්‍රණයේදී ළමිස්සි කියන වචනයට අවිවාහක කියන කෑල්ලට “අවිවාහක පෙනුමක් ඇති” කියලා දාන්නට යෝජනා කරන්ටත් පුළුවන්ය.එතකොට දැන් කාන්තාවන් අතර සිටින ළමිස්සියන්ගේ ප්‍රතිශතය වැඩිවෙලා කියලා මුල් පිටුවේ ප්‍රවෘත්තියක් ලියන්ටත් පුළුවන්ය. හැබැයි “ළඳ මී ලැස” කියන්නේ නම් බාල වයස් යුවතියටයි. ඒ අනුව පොත වෙනස් කරලා ළමිස්සියක් වුණත් “ළඳ මීලැසියක්” නම් වෙන්ට බැරුවාමය. මොකද කියනවා නම් ‘බාල වයසේ’ කියලා විශේෂණයකුත් තිබෙන හින්දාය. මොනවා වුණත් මීලැසිය කියන්නේ නම් මුවාගේ මෙන් ඇස් ඇත්තී කියන එකටය. සිංදුවල “මියුලැසියේ” කියන්නේ ඒකටමය.ඒක හින්දා මීට පස්සේ මුවැත්තියක් දැක්කොත් දුන්නෙන් විදින්ට ඉස්සෙල්ලා ඇස් දෙස බලා සිටින්ට වටිනවාය.තවදුරටත් රවුමේ යන්ට පුළුවන්ය. ඉවරයක් නැතුවාය. ඒත් දැනට නවතින එක හොඳයි කියලා හිතෙනවාය. නැත්නම් කොහෙන් නවතීද කියලා හිතන්ට බැරි හින්දාය.”රවුම කියවන්න එපා පෙරළන්න”ඕනෑ තැනකට තිතක් තබා ගත්තාට මගේ අමනාපයක් නැතුවාය.කරුණාදාස සූරියආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=ay1110023</link>
    <topic>සතිය ආරම්භයේදී ඉහළ යාම ඇරැඹේ</topic>
    <author>තාරක වික්‍රමසේකර</author>
    <content>කොටස් වෙළෙඳ පොළේ පැවැති මන්දගාමී ස්වභාවය නිමා කරමින් පසුගිය සඳුදා කොටස් වෙළෙඳ පොළ යළි ඉහළ යාම ආරම්භ විය. දිනයේ කොටස් මිල වැඩියෙන්ම ඉහළ ගියේ හරිස්චන්ද්‍ර සමාගමේය. පෙර දිනයේ රුපියල් 1600 ක්වූ සමාගමේ කොටසක මිල එදින රුපියල් 800 කින් ඉහළ ගොස් රුපියල් 2400 ක් දක්වා ඉහළ ගියේය. කළම්ෂෝ සමාගම ද කොටස් මිල රුපියල් 2511 සිට රුපියල් 2999 ක් දක්වා මිල ඉහළ ගියේ රුපියල් 488 ක වර්ධනයකිනි.මිල ඉහළ යාම් අතුරින් කැපී පෙනුණු සෙසු සමාගම් වූයේ නුවරඑළිය හොටෙල්, හා මොරිසන්ස් සමාගම්ය. මිල පහළ යාම් අතුරින් සෙලින්කෝ ඉන්ෂුවරන්ස් සමාගම කැපී පෙනුණි. පෙර දින රුපියල් 789.70 ක්වූ සමාගමේ කොටසක මිල එදින රුපියල් 717.20 ක් දක්වා පහළ බැස තිබුණි. ඒ පෙර දිනට සාපේක්ෂව රුපියල් 72.50 ක මිල පහළ යාමකි. බේරුවල වෝක් ඉන්, සතොස මෝටර්ස් කොටස් මිල ද පහළ ගියේය.දිනයේ වැඩිම කොටස් ප්‍රමාණයක් අලෙවි වූයේ ටෙස් ඇග්‍රෝ සමාගමේය. අලෙවි වූ කොටස් ප්‍රමාණය 25649800 කි. ටෙස් ඇග්‍රෝ සමාගමේ කොටසක මිල රුපියල් 5.80 සිට රුපියල් 6.90 ක් දක්වා ඉහළ ගියේය. මුලර්ස් සමාගමේ කොටස් 11025800 ක් එදින අලෙවි වීම ද කැපී පෙනුණි. රුපියල් 3.10 සිට 3.60 ක් දක්වා ඉහළ ගියේය. පෙර සතිය අවසානයේ 13673 ක් වූ ගනුදෙනු සංඛ්‍යාව එදින 18146 ක් දක්වා ඉහළ නැඟ තිබුණි.බදාදා දින වැඩිම අගයකින් ඉහළ ගියේ කළම්ෂෝ සමාගමේ කොටස්ය. පෙර දින රුපියල් 2999 කට අලෙවි වූ කොටසක මිල එදින රුපියල් 201 කින් ඉහළ නැඟ රුපියල් 3200 ක් දක්වා මිල ඉහළ ගියේය. එසේම මිල ඉහළ යාම් අතුරින් කැපී පෙනුණු අනෙක් සමාගම වූයේ මොරිසන්ස් සමාගමය. පෙර දින රුපියල් 2505 කට අලෙවි වූ මොරිසන්ස් (ඡන්ද බලය රහිත) කොටසක මිල එදින රුපියල් 2645 කට අලෙවි විය. ඒ පෙර දිනට සාපේක්ෂව රුපියල් 140 ක මිල ඉහළ යාමකි. මොරිසන්ස් ඡන්ද බලය සහිත සමාගමේ කොටසක මිල ද පෙර දිනට සාපේක්ෂව රුපියල් 50 කින් ඉහළ ගියේය.බී ක්‍රෙසි සමාගමේ කොටසක මිල ද පෙර දිනට සාපේක්ෂව රුපියල් 100 කින් ඉහළ ගියේය.පෙර දින රුපියල් 717.20 ක් වූ සෙලින්කෝ ඉන්ෂුවරන්ස් සමාගමේ කොටසක මිල එදින රුපියල් 788 ක් දක්වා ඉහළ ගියේ පෙර දිනට සාපේක්ෂව රුපියල් 70.80 ක මිල ඉහළ යාමක් පෙන්නුම් කරමිනි.කළම්ඹු ෆාමසි සමාගමේ කොටසක මිල ද රුපියල් 64.90 කින් ඉහළ ගියේය. දිනයේ මිල ඉහළ ගිය සෙසු සමාගම් අතර රෙග්නිස්, ඒෂියන් එලායන්ස් සමාගම් කැපී පෙනුණි.මිල පහළ යාම් අතුරින් කැපී පෙනුණේ කන්වෙන්ෂන් ෆුඩ්ස් සමාගමයි. පෙර දින රුපියල් 364 ක් වූ සමාගමේ කොටසක මිල රුපියල් 250 ක් දක්වා පහළ ගියේය. දිනය නිමා වන විට එහි අගය රුපියල් 324.20 ක් ලෙස දැක්විණි. ඒ පෙර දිනට සාපේක්ෂව රුපියල් 39.80 ක මිල පහළ යාමකි.දිනයේ වැඩිම කොටස් අලෙවි වූයේ ටෙස් ඇග්‍රෝ සමාගමේය. අලෙවි වූ කොටස් ප්‍රමාණය 10015600 කි.එහෙත් පෙර දිනට සාපේක්ෂව සිදුවූ ගනුදෙනු සංඛ්‍යාවෙහි අඩුවක් දැක්විණි. එදින සිදුවූ ගනුදෙනු සංඛ්‍යාව 17123 කි.එදින වැඩිම මිලකට අලෙවි වූයේ මොරිසන්ස් සමාගමේ කොටස්ය. අලෙවි වූ මිල රුපියල් 3450 කි.පෙර සතිය අවසානය සමස්ත කොටස් මිල දර්ශකය දැක්වුණේ ඒකක 6734.60 ක් ලෙසිනි. මේ සතියේ සඳුදා දින එහි අගය ඒකක 6736.02 ක් දක්වා වැඩි විය. අඟහරුවාදා එය ඒකක 6737.68 ක් දක්වා වැඩි විය.මිලංකා මිල දර්ශකය පෙර සතියේ සිකුරාදා ඒකක 6023.93 ක් ලෙස දැක්වුණ නමුත් ආරම්භක සඳුදා එහි අගය ඒකක 6025.81 ක් ලෙස දැක්වුණි. අඟහරුවාදා එහි අගය ඒකක 6027.49 ක් ලෙස දැක්වුණි.ඉහළ යාම මඳ වශයෙන් ආරම්භ වුවත් ඉදිරියේදී වෙළෙඳ පොළෙහි වර්ධනයක් සිදුවනු ඇති බවත් විශේෂයෙන් පළාත් පාලන මැතිවරණයේ අවසාන අදියර අවසන් වීමෙන් පසු වෙළෙඳ පොළ ඉහළ යාම සිදුවන බව වෙළෙඳ පොළ ආරංචි මාර්ග පවසයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aj1110021</link>
    <topic>ESET ආයතනයෙන් පරිගණක ආරක්ෂණ පද්ධති දෙකක්</topic>
    <author/>
    <content>ESET ආයතනයෙන් පරිගණක ආරක්ෂණ පද්ධති දෙකක් මාධ්‍ය සාකච්ඡාවට එක්වූESET (ආසියා) ආයතනයේ කළමනාකරු මොහොමඩ්DSC ඉන්ටර්නැෂනල් සමාගමේ අධ්‍යක්ෂවරුන් වන තබාන් අහිල්, ඉල්හාටි සනූන් ESET අලෙවි කළමනාකරු ජොහාන් කැලෝසියස් DSC අධ්‍යක්ෂ ශිහාන් ඇනන් මහත්වරු.අන්තර්ජාලයේ ළමයින් අනර්ථකාරී තත්ත්වයන් වෙත මුහුණ දෙන්නේ නම් එකී අවස්ථාවන්ගෙන් මිදීම සඳහා සහ මුදා ගැනීම සඳහා Eset Smart Security 5 සහ NoD32 Antivirus Eset ආයතනය හඳුන්වා දෙයි.ශ්‍රී ලංකාවේ මේ වනවිට වෛරස් නිර්මාණය කිරිම ඉහළ ගොස් ඇති අතර මෙම වෛරස් මඟින් සිදු කරනු ලබන්නේ සාමාන්‍ය ආකාරයෙන් පවත්වාගෙන යන පරිගණක වැඩසටහන් සඳහා බාධා එල්ල කිරීමේ සිට පරිගණක පද්ධති විනාශ කිරීම රටක යටිතල ව්‍යූහයන් විනාශ කිරීමට ද හැකියාව පවතී.ලංකාවේ නිර්මාණය කෙරෙන්නා වූ සියලුම වෛරස් විනාශ කිරීම සහ ;ලීකයේ ඕනෑම තැනක නිර්මාණය කෙරෙන පරිගණක වෛරසයක් ග්‍රහණය කර ගැනීමේ හැකියාව Eset වෙත ඇත. එමෙන්ම USB මඟින් හෝ CD වැනි දෘඩාංග මඟින් ද පරිගණකයට ඇතුළු වන වෛරස් ග්‍රහණය කර ගැනීමේ හැකියාව ද පුද්ගලික පරිගණක සඳහා ආරක්ෂාව ලබා දීම සහ වයිරස් නිර්මාණය කරන්නා වූ ආයතනයන් අධ්‍යයනය කර එකී වෛරස් ග්‍රහණය කර ගැනීම සඳහා නවීන තාක්ෂණික වෛරස් ගාඩ් නිර්මාණය කිරීම සඳහා Eset ආයතනයේ ප්‍රධාන කාර්යභාරයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aj1110022</link>
    <topic>ඩයලොග් Lord of the Reload පස්වන වටයේ ජය තිස්සමහාරාමයට</topic>
    <author/>
    <content>ඩයලොග් Lord of the Reload පස්වන වටයේ ජය තිස්සමහාරාමයට ඩයලොග් ආසිආටා ජ්‍යෙෂ්ඨ සාමාන්‍යාධිකාරී (පෙර ගෙවුම් ව්‍යාපාර සහ කලාප කළමනාකරණ) ප්‍රදීප් කීර්තිරත්න කියා ස්පොටේජ් රථයෙහි ජයග්‍රාහකයා වූ එන්. පී. ගම්බාරගේ හට සංකේතාත්මක යතුරු ප්‍රදානය කරමින්.දුරකථන සමාගමක් විසින් මෙතෙක් හඳුන්වා දී ඇති, අති දැවැන්තම දිනුම් ඇදීමේ තරගය වන ‘Lord of the Reload’ ජයග්‍රාහී පස්වන වටයේ ත්‍යාග ප්‍රදානෝත්සවය ඩයලොග් ආසියාට විසින් පසුගියදා තිස්සමහාරාමයේදී සහ කොළඹදී පවත්වන ලදී.පස්වන වටයේ සුපිරි දිනුම් ඇදීමේදී පළමු ත්‍යාගය වන වටිනා කියා ස්පෝටේජ් ජීප් රථය තිස්සමහාරාමයේ එන්. පී. ගම්බාරගේ මහතා දිනාගත් අතර, දෙවන ත්‍යාගය වන Suzuki Swift මෝටර් රථය මෝදර එම්. ආර්. එම්. රිල්වාන් මහතා දිනාගත්තේය. ඊට අමතරව තවත් වාසනාවන්ත ජයග්‍රාහකයින් 20 දෙනෙකුට මෝටර් සයිකල් ප්‍රදානය කරන ලදී.පස්වැනි වටයේ තෝරා ගැනීම්වලින් රූපවාහිනි යන්ත්‍ර, vodafone ජංගම දුරකථන, ලැප්ටොප් පරිගණක සහ ඩොන්ගල් ඇතුළු රු. ලක්ෂ 250 ක් වටිනා ත්‍යාග 7700 ක් ජයග්‍රාහකයින් වෙත පිරිනැමිණි. ඩයලොග් පෙර ගෙවුම් පාරිභෝගිකයකු විසින් රුපියල් පනහක් රී ලොඩ් කරනු ලබන සෑම අවස්ථාවකදීම එම පුද්ගලයා හට ‘Lord of the Reload’ ක්ෂණික දිනුම් අවස්ථාවක් හිමි වන අතර ‘Monthly Super Draw’ දිනුම් අවස්ථාවක් ද හිමි වේ.ඩයලොග් පසු ගෙවුම් පාරිභෝගිකයකු විසින් ගෙවනු ලබන මාසික බිල්පත් වටිනාකමෙහි සෑම රුපියල් 50 ක් සඳහා ම ‘Monthly Super Draw’ ඇදීම සඳහා සුදුසුකම් ලැබීමේ එක් අවස්ථාව බැගින් හිමි වන අතර පසු ගෙවුම් මාසික බිල්පත් ගාස්තුව නියමිත දිනයේදී හෝ ඊට පෙර ගෙවා ඇත්නම් බිල්පත් වටිනාකමේ සෑම රුපියල් 100 ක් සඳහාම මාසික දැනුම් ඇදීම සඳහා සුදුසුකම් ලැබීමේ බෝනස් අවස්ථාව බැගින් හිමි වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aj1110023</link>
    <topic>අබාන්ස් 24 පැය හදිසි සේවාව</topic>
    <author/>
    <content>අබාන්ස් 24 පැය හදිසි සේවාවඅබාන්ස් සිය පාරිභෝගිකයින් උදෙසා තවත් විශේෂිත සේවාවක් හඳුන්වාදීමට කටයුතු යොදා ඇත. මේ අනුව දිවයින පුරාම ආවරණය වන පරිදි පැය 24 පුරාම අබාන්ස් හදිසි ඇමතුම් සේවාව ක්‍රියාත්මකව පවතී.අබාන්ස් සමාගම සිය පාරිභෝගිකයින් උදෙසා හදිසි සේවා පහසුකම 24 පැය පුරාම ක්‍රියාත්මක කිරීමට කටයුතු යොදා ඇති අතර දවසේ ඕනෑම වේලාවක රැයක් දවාලක් නොබලා ඔබගේ ඇමතුම බාර ගනිමින් අවශ්‍ය සේවාව සැපයීමට අවශ්‍ය සියලු කටයුතු අබාන්ස් විසින් සම්පාදනය කර ඇත.ඔබගේ රූපවාහිනිය කුමන අවස්ථාවේ අතරමඟ නැවතුණත්, රෙදි සෝදන යන්ත්‍රය රෙදි සේදෙන අතරවාරයේ දී ක්‍රියාවිරහිත වුවත්, වායු සමීකරණය නිසි පරිදි අවශ්‍ය සිසිලස සපයන්නේ නැති වුවත් ඔබ කළ යුත්තේ අබාන්ස් හදිසි සේවාවට ඇමතීම පමණයි. ශීතකරණ සහ වායු සමීකරණ සඳහා 0712514514 අංකයත්, අනෙකුත් උපකරණ සඳහා 0714557557 අංකයත් අමතමින් මේ සේවා ලබාගැනීමේ අවස්ථාව උදාවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aj1110024</link>
    <topic>මාලබේ හොරයිසන් කැම්පස්</topic>
    <author/>
    <content>මාලබේ හොරයිසන් කැම්පස්ඉන්දියාවේ කර්ණාටක විශ්ව විද්‍යාලයේ අධ්‍යාපන සහකාර ආයතනයක් වන මාලබේ හොරයිසන් කැම්පස් ජාත්‍යන්තරව පිළිගත් ගුරු පුහුණු සහ මනෝ විද්‍යා පාඨමාලා නියමිත ප්‍රමිතියෙන් යුතුව පවත්වාගෙන යන පෞද්ගලික උසස් අධ්‍යාපන ආයතනයකි.පරිපූර්ණ ගුරු පරපුරක් ශ්‍රී ලංකාවට දායාද කිරීමේ අරමුණ පෙරදැරි කර ගනිමින් ඇරඹුණ මාලබේ හොරයිසන් කැම්පස්හි පළමු කණ්ඩායමට 75 දෙනෙක් ඇතුළත් වූහ. ඔවුන් සියලු දෙනා මේ වන විට ඉංගි‍්‍රසි මාධ්‍යයෙන් සාර්ථකව සිය අධ්‍යාපන කටයුතු සිදු කරයි.පෙර පාසල් ඩිප්ලෝමා පාඨමාලාවක්, වසර දෙකක ප්‍රාථමික සහ ද්විතික ගුරු පුහුණු ඩිප්ලෝමා පාඨමාලා, මෙන්ම ගුරු පුහුණු උපාධි පාඨමාලා ද මාලබේ හොරයිසන් කැම්පස් හිදී පැවැත්වේ.දෙවන කණ්ඩායම සඳහා අයදුම්පත් කැඳවීම දැන් අරඹා ඇති අතර සිසුන්ගේ පහසුව සඳහා විශේෂ පහසු ගෙවීමේ ක්‍රමයක් හඳුන්වා දී තිබේ. 011-2407777 දුරකථන අංකයෙන් වැඩි විස්තර ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aj1110025</link>
    <topic>ෆයිබර් ඇක්ටිව් සමඟ එන ඩව් ඩැමේජ් තෙරපි</topic>
    <author/>
    <content>ෆයිබර් ඇක්ටිව් සමඟ එන ඩව් ඩැමේජ් තෙරපි ඩව් සන්නම් කළමනාකාරිනී ගංගා හේවගේ, ප්‍රවීණ රූපලාවණ්‍ය ශිල්පිනි නයනා කරුණාරත්න අලෙවි අධ්‍යක්ෂ රමණී සමරසුන්දර යුනිලීවර් දකුණු ආසියා තාක්ෂණ කළමනාකාර අධ්‍යක්ෂ නිරාජ් මිස්ට්‍රි මහත්ම මහත්මීහු. ඡායාරූපය - ලලිත් සී ගමගේයුනිලිවර් සමාගමේ ජාත්‍යන්තර නිෂ්පාදනයක් වන ඩව් සිය නවතම කේශ සත්කාරක නිෂ්පාදන පෙළ හඳුන්වාදෙයි.පේටන්ට් බලපත්‍ර ලබා ඇති ෆයිබර් ඇක්ටිව් හා මයික්‍රෝ මොයිස්චර් සීරම් තාක්ෂණය සමඟින් එන නව ඩව් ඩැමේජ් තෙරපි නිෂ්පාදන පෙළ කෙස් ගසේ ඇතුළාන්තයටම ප්‍රතිකාර කර කෙස් ගස් හය ගුණයකින් ශක්තිමත් කරයි.යුනිලිවර් සමාගමේ පුද්ගල සනීපාරක්ෂාව පිළිබඳව නිෂ්පාදන අලෙවි අධ්‍යක්ෂක රමණී සමරසුන්දර මහත්මිය අදහස් දක්වමින්.ලොව පුරා කාන්තාවන් 10 දෙනකුගෙන් 08 දෙනෙක්ම හානි වූ හිසකෙස් ගැටලුවට මුහුණ දෙනවා.එම 08 දෙනාගෙන් 02ක් පමණයි ඒ පිළිබඳව දැනුවත්ව ඊට පිළියම් වශයෙන් කේශ සත්කාරක නිෂ්පාදන භාවිතය සඳහා යොමු වන්නේ. අනෙකුත් කාන්තාවන් 06 දෙනාම මෙම ගැටලුවට මුහුණදෙන නමුත් ඒ සම්බන්ධයෙන් කිසිදු පිළියමක් යොදන්නේ නැහැ. යුනිලිවර් සමාගමේ ඩව් කේශ සත්කාරක නිෂ්පාදනය හානි වූ කෙස් ගස් ඇතුළාන්තයටම පිළියම් යොදා නීරෝගී හා ලස්සන කෙස් කළඹක් ඔබට තිළිණ කිරීමට සමත් නිෂ්පාදනයක්”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aj1110026</link>
    <topic>පළමු කාර්තුවේ ජය මරඳගහමුලට</topic>
    <author/>
    <content>පළමු කාර්තුවේ ජය මරඳගහමුලටමහජන බැංකුවේ 50 වන සංවත්සරය නිමිත්තෙන් පැවැති දිනුම් ඇදීමෙන් 2011 පළමු කාර්තුවේ දිනුම් ඇදීමෙන් අගනා මෝටර් රථයක් දිනාගත් වාසනාවන්ත ජයග්‍රාහකයා වූයේ මරඳගහමුල ශාඛාවේ පී.ඒ.ජයරත්න මහතායි. මහජන බැංකුවේ සභාපති ඩබ්ලිව්.කරුණාජීව මහතා විසින් එම මෝටර් රථය පසුගියදා ජයග්‍රාහකයා වෙත පිරිනමන ලදී. මේ සහකාර සාමාන්‍යාධිකාරි (බටහිර කලාප 1) බොනිෆස් සිල්වා, ගම්පහ ප්‍රාදේශීය කළමනාකාර ටී.ඩී.ගුණවර්ධන, මරඳගහමුල මහජන ශාඛා කළමනාකාරිනී ප්‍රදීපා දන්ගල්ල, සහකාර ප්‍රාදේශීය කළමනාකාරවරු ඊ.සෝමචන්ද්‍ර, එච්.ඒ.සුමනදාස, එම්.ඒ.ජයසේකර යන මහත්ම මහත්මීහු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aj1110027</link>
    <topic>‘සෙලාන් ස්මාර්ට් ලීස්’</topic>
    <author/>
    <content>‘සෙලාන් ස්මාර්ට් ලීස්’සෙලාන් බැංකුව සිය සේවා තවදුරටත් පුළුල් කරමින් ‘සෙලාන් ස්මාර්ට් ලීස්’ හඳුන්වා දෙයි.’සෙලාන් ස්මාර්ට් ලීස්’ නම්‍යශීලී වාරික ගෙවීම් සහිත අනගි ලීසිං ක්‍රමයකි. මෙහිදී යම් ගනුදෙනුකරුවෙකුට ඉහළ ආදායම් (ප්‍රසාද දීමනා, වැඩි විකුණුම් වැනි) ඇති මාසවල දී මාසික වාරිකයට වඩා වැඩි මුදලක් ගෙවීමේ විකල්ප අවස්ථාවක් හඳුන්වා දෙයි.සමාගමේ ඉලක්කය වන්නේ වෘත්තිකයන්, විධායකයන් වැනි තනි පුද්ගලයන්, සුළු හා මධ්‍ය පරිමාණ ව්‍යවසායකයන් (තනි පුද්ගල, හවුල් ව්‍යාපාරිකයින් වැනි), සංස්ථාපිත ආයතන ඇතුළු තම ජීවිත වඩා සුවපහසු කර ගැනීමට වඩාත් පහසු ලීසිං සේවා බලාපොරොත්තු වන ගනුදෙනුකරුවන් බව සාමාන්‍යාධිකාරී / ප්‍රධාන විධායක නිලධාරි කපිල ආරියරත්න මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aj1110028</link>
    <topic>මාර්ක්ස් හෙල්ත් කෙයාර් බෙදාහැරීමේ මධ්‍යස්ථානය ගාල්ලේ</topic>
    <author/>
    <content>මාර්ක්ස් හෙල්ත් කෙයාර් බෙදාහැරීමේ මධ්‍යස්ථානය ගාල්ලේ නියෝජ්‍ය කථානායක චන්දිම වීරක්කොඩි, මාර්ක්ස් හෙල්ත් කෙයාර් සමාගමේ කළමනාකාර අධ්‍යක්ෂ රජීව් නානායක්කාර දකුණු පළාත බාර නියෝජ්‍ය පොලිස්පති, විජය අමරසිංහ හා ගාලු දිස්ත්‍රික් පාර්ලිමේන්තු මන්ත්‍රී රමේෂ් පතිරණ මහත්වරුන් නව මධ්‍යස්ථානය විවෘත කිරීමට එක්වෙමින්.මාර්ක්ස් හෙල්ත් කෙයාර් සමාගමේ ප්‍රථම ඖෂධ හා වෛද්‍ය උපකරණ බෙදාහැරීමේ මධ්‍යස්ථානය ගාල්ල නගරයේ දී විවෘත කෙරුණි. ප්‍රාදේශීය වශයෙන් රෝහල් හා ඔසුසල් සඳහා කඩිනමින්, පහසුවෙන් හා ක්‍රමවත්ව ඖෂධ හා වෛද්‍ය උපකරණ සැපයීමේ අරමුණෙන් මාර්ක්ස් හෙල්ත් කෙයාර් සමාගම මෑතකදී ආරම්භ කළ දිවයිනේ ප්‍රධාන නගරයන් හී බෙදාහැරීමේ මධ්‍යස්ථාන පිිහිටුවීමේ වැඩසටහනේ මුල් පියවර ලෙසින් මෙම දකුණු පළාත් බෙදාහැරීමේ මධ්‍යස්ථානය විවෘත කෙරිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aj1110029</link>
    <topic>නෙක්සස් කාඩ්පත් හිමියනට සියයට 20ක වට්ටම්</topic>
    <author/>
    <content>නෙක්සස් කාඩ්පත් හිමියනට සියයට 20ක වට්ටම්ශ්‍රී ලංකාව පුරා 80,000කට වැඩි නෙක්සස් කාඩ්පත් හිමියන් හට දකින්නට ලැබෙන නවතම එකතුව NEXY හා SKOOSE වේ. ක්‍රියාශීලී චරිත දෙකක්යොදාගෙන පාරිභෝගිකයන් හට නෙක්සස් අරමුණු හඳුන්වා දීම එහි අරමුණ බව ජෝන් කීල්ස් සමූහය කියයි.පාරිභෝගිකයන් සඳහාම ළැදි වූ කළමනාකාරිනියක වන NEXYවිසින් අදාළ පාරිභෝගික සේවා, ක්‍රියාකාරකම් සම්බන්ධව වග කියයි. එමඟින් අදාළ සේවා නිසි පරිදි ස්ථානගත කිරීම් හා සුහදශීලී සේවාවක් ද ලබා දීම ඇගේ කාර්ය භාරයයි. එමෙන්ම හරිත ක්‍රියාකාරකම් ඔස්සේ නෙක්සස් සඳහා නව ජීවයක් ද NEXY ලබා දේ.ජෝන් කීල්ස් සමූහ ව්‍යාපාරයේ විධායක උප සභාපති රෝෂානී ජයසුන්දර මොරායස් මහත්මිය පවසා සිටියේ නෙක්සස් කාඩ්පත් හිමියන්ට වටිනාකමින් යුත් සේවාවක් ලබාදීම තම අරමුණ බවයි. ඔක්තෝබර් මස 31 වැනිදා තෙක් එදිනෙදා භාණ්ඩ 100 සඳහා 20% වට්ටමක් දැනට කීල්ස් සුපර් නෙක්සස් වෙත පැමිණෙන කාඩ්පත් හිමියන්ට අත් වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aj11100210</link>
    <topic>ඩිමෝ - ලංකා බැංකු දෙවැනි රියපොළ කඩවත</topic>
    <author/>
    <content>ඩිමෝ - ලංකා බැංකු දෙවැනි රියපොළ කඩවත ටාටා පාරිභෝගිකයෙකු වෙත යතුරු භාර දෙන අවස්ථාව විජිත බණ්ඩාර (සාමාන්‍යාධිකාරි – ටාටා වෙළෙඳ වාහන), චන්න වීරවර්ධන (අධ්‍යක්ෂ –ඩීමෝ), එච්.එම්.මුදියන්සේ (සාමාන්‍යාධිකාරි – ලංකා බැංකුව), ටාටා පාරිභෝගික (දකුණු කෙළවර), නලින්ද කුරුකුලසූරිය (සාමාන්‍යාධිකාරි – ටාටා කොළඹ ශාඛාව) මහත්වරු ද මෙහි වෙති.ඩිමෝ සහ ලංකා බැංකුව එක්ව පවත්වන දෙවැනි රියපොළ කඩවත නව නගර සංකීර්ණයේ දී පසුගියදා පැවැත්වීය.”රිය පොළේ”දී පාරිභෝගිකයන් හට ඩිමෝ වෙතින් මිල ගණන් ඉදිරිපත් කිරීම සහ මෝටර් රථ සඳහා ඇණවුම් ලේඛන ලබාදීම සිදු කෙරුණු අතර ලංකා බැංකුව විසින් කඩිනම් ලීසිං පහසුකම් ලබාදීම සිදුවිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aj11100211</link>
    <topic>සෙලින්කෝ ලයිෆ් ගම්පහ නව ගොඩනැඟිල්ලක් ඉදිවේ</topic>
    <author/>
    <content>සෙලින්කෝ ලයිෆ් ගම්පහ නව ගොඩනැඟිල්ලක් ඉදිවේ සෙලින්කෝ ලයිෆ් කළමනාකාර අධ්‍යක්ෂ සහ ප්‍රධාන විධායක නිලධාරි ආර්.රෙන්ගනාදන් මහතා ගොඩනැඟිල්ලට මුල් ගල තබමින්.ගම්පහ ප්‍රදේශයේ සෙලින්කෝ ලයිෆ් ශාඛාවන්ගේ වර්ධනයට අනුබලයක් ලෙස ගම්පහ නගරයේ තවත් ශාඛාවක් ඇරඹීමට සමාගම පියවර ගෙන ඇත.තෙමහල් ගොඩනැඟිල්ලක් ලෙස ඉදිවන ගම්පහ ශාඛාවේ ඉදිකිරීම් නිම වූ පසුව එය සමාගමට අයත් ගොඩනැඟිල්ලක පවත්වා ගෙන යනු ලබන 28 වැනි ශාඛාව බවට පත් වනු ඇත. අංක 91, බෞද්ධාලෝක මාවත, ගම්පහ යන ස්ථානයෙහි ඉදිකෙරෙන මෙම ගම්පහ ශාඛාව 2012 වසරේ අගෝස්තු මස දී විවෘත වීමට නියමිතව පවතී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>02</day>
    </date>
    <link>http://www.silumina.lk/2011/10/02/_art.asp?fn=aj11100212</link>
    <topic>LOLC සිකුයුරිටීස් ඇරැඹේ</topic>
    <author/>
    <content>LOLC සිකුයුරිටීස් ඇරැඹේ LOLC සමූහයේ නියෝජ්‍ය සභාපති ඉෂාර නානායක්කාර සිකියුරිටීස් සමාගම ආරම්භ කිරීමේ අවස්ථාවට එක්වෙමින් පොල්තෙල් පහන දල්වයි. LOLC සමූහයේ ජ්‍යෙෂ්ඨ කළමනාකාරිත්වයේ නිලධාරීහු සහ නව කොටස් තැරැව්කාර සමාගමේ ගනුදෙනුකරුවෝ ද මෙහි වෙති.LOLC සමූහයේ කොටස් තැරැව්කාර සමාගම, සීමාසහිත LOLC සිකියුරිටීස්, නිල වශයෙන් ආරම්භ කිරීමේ උත්සවය පසුගියදා කොළඹ දී පැවැත්විණ.නවීන තාක්ෂණයෙන් සන්නද්ධ එහි කාර්යාලය කොළඹ ලෝක වෙළෙඳ මධ්‍යස්ථානයේ බටහිර කුලුනේ 18 වන මහලේ පිහිටා තිබේ.අනාගත සංවර්ධනය උදෙසා ආයෝජනය කිරීමේ හුරුව ජනතාව අතර දිරිගැන්වීම උදෙසා, කොටස් වෙළෙඳපොළ පිළිබඳ මහජනතාව අතර ඇති ආකල්ප හා ඔවුන් එහි ආයෝජන කටයුතු කරන ආකාරය විල්පවකාරී වෙනසකට ලක්කිරීම LOLC සිකියුරිටීස් අපේක්ෂාවයි.”සියල්ලන්ටම ආයෝජනය උදෙසා සමාන අවස්ථා සලසන අතර නාගරික, උප නාගරික සහ ග්‍රාමීය තරුණ පෙළ ඒ සඳහා සවිබල ගැන්වීමට අපි අපේක්ෂා කරමු. තමන් ඉදිරියේ ඇති අවස්ථා වටහාගැනීම සහ අවබෝධය මඟින් තරුණ පෙළට ඉතා යොවුන් වියේ සිට ම ඔවුන්ගේ අරමුදල් කළමනාකරුවන් බවට පත්වීමට මෙන්ම, අනාගතයේ ප්‍රධාන පෙළේ ආයෝජකයන් බවට පත්වීමට අවස්ථාව සැලසෙනු ඇත.” LOLC සිකියුරිටීස් සමාගමේ සභාපති සහ LOLC සමූහ කළමනාකාර අධ්‍යක්ෂ / ප්‍රධාන විධායක කපිල ජයවර්ධන මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aa1110091</link>
    <topic>මෙවර අයවැයෙන් රැකියා වැඩිවෙයි-වැටුප් වැඩිවෙයි</topic>
    <author>සුනිල් දයා අල්විස්</author>
    <content>සුනිල් දයා අල්විස්අලුත් රැකියා උත්පාදනය සහ රැකියා නියුක්තිකයන්ගේ වැටුප් වැඩි කිරීම අරමුණු කොට ගනිමින් කඩිනම් වැඩපිළිවෙළක් ක්‍රියාවට නැංවීමට රජය සැලසුම් කොට තිබේ.2012 අයවැය යෝජනා මඟින් එම නව වැඩ පිළිවෙළ රටට ප්‍රකාශයට පත්කැරෙන බව කැබිනට් ප්‍රකාශක ඇමැති කෙහෙළිය රඹුක්වැල්ල මහතා සඳහන් කෙළේය.රටේ ආර්ථික වර්ධන වේගය සියයට 8.2ක මට්ටමේ පවත්වාගෙන යන අතර ම උද්ධමනය සියයට 6-7 දක්වා පහළ මට්ටමක රඳවා ගැනීමටත් අයවැය හිඟය දළ දේශීය නිෂ්පාදිතයෙන් සියයට 6.2 මට්ටමේ පවත්වා ගැනීමට රජය තිරසර වැඩ පිළිවෙළක් ක්‍රියාවේ යොදවා ඇති බවත් සඳහන් වෙයි.2012 අය වැය යෝජනා මඟින් රැකියා උත්පාදනය, වැටුප් වැඩිකිරීම් හා රාජ්‍ය හා පෞද්ගලික යන දෙඅංශයේම සේවක සුබසාධනය කෙරෙහි වැඩි අවධානයක් යොමු කිරීමට රජය අදහස් කැර ඇති බවත් ඇමැතිවරයා කීය.මහින්ද රාජපක්ෂ ජනාධිපතිතුමා විසින් සිය දෙවන පදවිප්‍රාප්තියෙන් පසුව පාර්ලිමේන්තුව වෙත මෙවර අයවැය ඉදිරිපත් කරනු ලබන්නේ ලබන 18 දා දෙවන වරටය. අය-වැය යෝජනා ඉදිරිපත් කිරීම දෙවන වර කියැවීම නොවැම්බර් 21 වැනි දා සිදු කෙරේ.මෙවර අයවැයෙන් සමස්ත ආදායම රුපියල් බිලියන 1115කි. වියදම රුපියල් බිලියන 2220කි. මෙම අයවැයෙන් 2012 වසරට වියදම් සැලසුම් කිරීමට මුල්තැන ලබා දෙන අතර එම වැඩපිළිවෙළ යටතේ 2012 සිට 2014 දක්වා තුන් අවුරුදු කාලයකදී වියදම් කළමනාකරණය කිරීම සඳහා ද පියවර ගැනේ. 2012 වසරේ ප්‍රාග්ධන වියදම රුපියල් බිලියන 1111ක් වන අතර සංවර්ධන ව්‍යාපෘති සඳහා රජයේ ආයෝජනය රුපියල් බිලියන 541ක් ද වනු ඇත.ආර්ථික සංවර්ධන වේගය, උද්ධමනය, රාජ්‍ය ආයෝජකයෝ, දළ දේශීය නිෂ්පාදනය, අයවැය වේගයේ දළ දේශීය නිෂ්පාදනයේ සහ සමස්ත ණය ප්‍රමාණයේ දළ දේශීය නිෂ්පාදනය කෙරෙහි ද මැදකාලීන වියදම් රාමුවක් පදනම් කරගෙන මෙවර අය-වැය පිළියෙල කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aa1110092</link>
    <topic>දඹදිව වන්දනා ගමන් ශීඝ්‍රයෙන් ඉහළට</topic>
    <author>සුභාෂිණි ජයරත්න ඉන්දීය සංචාරයකින් පසු...</author>
    <content>සුභාෂිණි ජයරත්න ඉන්දීය සංචාරයකින් පසු...ශ්‍රී ලංකාවේ පැවැති වසර 30 ක ත්‍රස්තවාදය නිමාවීමත්, මිහින් ලංකා ගුවන් සේවයෙන් දඹදිව සංචාර ආරම්භ කිරීමත් සමඟම දඹදිව බෞද්ධ සිද්ධස්ථාන වැඳ පුදා ගැනීමට පැමිණෙන බෞද්ධ බැතිමතුන්ගේ විශාල වැඩිවීමක් සිදුව ඇතැයි බුද්ධගයා මහා බෝධි විහාරයේ විහාරවාසී පූජ්‍ය ගෝමරංකඩවල හේමරතන හිමියෝ සිළුමිණට පැවසූහ.මේ වන විටත් බුද්ධගයා, බරණැස, ඇතුළු බෞද්ධ සිද්ධස්ථාන වැඳ පුදා ගැනීමටත් ඉදිරියේදී පැවැත්වෙන කඨින පූජා සඳහාත් විශාල වශයෙන් බෞද්ධයෝ ඉන්දියාවට පැමිණෙමින් සිටිති.ගමන් දුෂ්කරතා නිසා මීට පෙර බුද්ධගයා බරණැස ආදි සිද්ධස්ථාන සඳහා බෞද්ධ සංචාරකයන්ගේ පැමිණීමේ විශාල අඩුවක් පැවැතිය ද රජයෙන් ආරම්භ කළ අඩු වියදම් “මිහින් ලංකා” ගුවන් සේවයේ ගමනාන්ත බරණැස හා බුද්ධගයා දක්වා ගමන් කිරීම නිසා පැය තුනහමාරකට වඩා අඩු කාලයකින් බරණැසටත්, බුද්ධගයා දක්වාත් යෑමට බෞද්ධයන්ට හැකි වී ඇත.මෙම ගුවන් ගමනාන්ත ආරම්භ කිරීම නිසා මේ වන විටත් බරණැස ලාල් බහදුර් ශාස්ත්‍රි ගුවන් තොටුපළ අන්තර්ජාතික ගුවන් තොටුපළක මට්ටමට දියුණු කර පහසුකම් සලසා ඇත. මීට අමතරව ‘මිහින් ලංකා’ ගුවන් සේවය ආරම්භ වීමත් සමඟම ඉන්දු ශ්‍රී ලංකා මිත්‍රත්වය ද වඩාත් තහවුරු වී ඇතැයි හේමරතන හිමියෝ පැවැසූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aa1110093</link>
    <topic>අපේ ව්‍යාපාරිකයන්ට මාලදිවයිනේ ඉඩ</topic>
    <author>දයා ඩි.ෆොන්සේකා</author>
    <content>දයා ඩි.ෆොන්සේකාමාලදිවයිනේ ආයෝජන අවස්ථා සඳහා ශ්‍රී ලංකා ව්‍යාපාරිකයන්ට ආරාධනා කරන බව මාලදිවයින් ආර්ථික සංවර්ධන අමාත්‍ය මහමුද් රාසි පවසයි.ඒ මහතා ඒ බව ප්‍රකාශ කළේ ශ්‍රී ලංකා වාණිජ මණ්ඩලයේ පැවැත්වූ ශ්‍රී ලංකා මාලදිවයින් ව්‍යාපාරික කවුන්සලයේ වාර්ෂික මහා සමුළුවේ ප්‍රධාන දේශනය පවත්වමිනි.ඉදිකිරීම්, ප්‍රවාහන හා බලශක්ති අංශයේ ඒ සඳහා ඉඩකඩ ඇති බවත් ඒ මහතා කීයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aa1110094</link>
    <topic>අර්ථසාධකේ බිලියන 1000 ට නඟී!</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාඋතුරු නැඟෙනහිර ආයෝජන අවස්ථා නිසා රැකියා නියුක්තිකයන්ගේ ප්‍රමාණය ශීඝ්‍රයෙන් ඉහළ යාමෙන් සේවක අර්ථ සාධක අරමුදල රුපියල් බිලියන දහසේ සීමාවට පැමිණ ඇතැයි ශ්‍රී ලංකා මහ බැංකුව කියයි.සැප්තැම්බර් මස අවසන් වන විට අරමුදලේ වටිනාකම රුපියල් බිලියන 976 ක් වූ අතර එය වසර අවසන් වන විට රුපියල් බිලියන දහස ඉක්මවනු ඇතැයි මහ බැංකුව විශ්වාසය පළ කරයි.යුද්ධය නිමවීමෙන් පසු රට තුළ සිදුවන ශීඝ්‍ර සංවර්ධනයත් ව්‍යාපාරික අවස්ථා වැඩිවීමත් නිසා 2010 වසර තුළ පමණක් වැඩිවූ සේවා නියුක්තිකයන්ගේ සංඛ්‍යාව 21,000 කි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aa1110095</link>
    <topic>පොල් වතුර පිටරට පටවයි</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලපොල් වතුර යොදා ගනිමින් පෝෂණ ගුණයෙන් යුක්ත සිසිල් බීම වර්ගයක් නිපදවීමට පොල් සංවර්ධන හා ජනතා වතු සංවර්ධන අමාත්‍යාංශය පියවර ගෙන ඇත.සියයට සියයක්ම ස්වභාවික ගුණයෙන් යුක්ත මේ බීම වර්ගයට කිසිදු රසායනික ද්‍රව්‍යයක් එකතු කොට නොතිබීම විශේෂත්වයකි.එය විදේශ වෙළෙඳපොළට ඉදිරිපත් කිරීමට දැනටමත් කටයුතු යොදා ඇතැයි සඳහන් වෙයි. කිසිදු කෘත්‍රිම ද්‍රව්‍යයක් නොයොදන නමුත් එම බීම වර්ගය අවුරුද්දක පමණ කාලයක් කල් තබා ගත හැකි බව ද අමාත්‍යාංශය පවසයි. දිනපතා අපතේ යන පොල් වතුර ලීටර් 50,000 ක් - 60,000 ක් අතර ප්‍රමාණයක් මේ සඳහා යොදා ගැනීමට සූදානම් වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aa1110096</link>
    <topic>උතුරේ දුම්රියට අලුත් සංඥා</topic>
    <author>තාරක වික්‍රමසේකර</author>
    <content>තාරක වික්‍රමසේකරඋතුරු දුම්රිය මාර්ගයේ අනුරාධපුරයේ සිට කන්කසන්තුරේ දක්වාත් මැදවච්චියේ සිට තලෙයිමන්නාරම දක්වාත් නව සංඥා පද්ධතියක් ස්ථාපිත කිරීමට සැලසුම් කර ඇතැයි ප්‍රවාහන අමාත්‍යාංශය පවසයි.මේ යටතේ කිලෝ මීටර් 313 ක් ආවරණය වන පරිදි සංඥා පද්ධතිය ස්ථාපිත කෙරෙන අතර ඒ සඳහා වැය කරනු ලබන මුදල ඇමෙරිකන් ඩොලර් මිලියන 83.5 කි. මේ සඳහා ප්‍රධාන මෙහෙයුම් මධ්‍යස්ථානය අනුරාධපුරයේ ඉදි කෙරෙන අතර අනුරාධපුර දුම්රිය පාලන කාර්යාලය නවීකරණය කැර නව මෙහෙයුම් මධ්‍යස්ථානයක් ලෙස ක්‍රියාවට නැංවේ.මීට අමතරව අනාරක්ෂිත දුම්රිය හරස් මාර්ග 76 ක් සඳහා ආරක්ෂණ පද්ධතියක් ද ඉදි කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aa1110097</link>
    <topic>මේ වසරේ වැස්ස අඩුයි</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහමේ වසරේ මෙරට කාලගුණ රටාවේ විශාල වෙනස්කම් රැසක් විදුවී ඇති බවත්, නිරිත දිග මෝසම් වැස්ස අඩුවී දෙවන අන්තර් මෝසම් වැස්ස පමා වී ඇති බවත් කාලගුණ විද්‍යා අධ්‍යක්ෂ ජනරාල් ජී.බී.සමරසිංහ මහතා පවසයි.කෙසේ වුවත් ඔක්තෝබර් 20-30 පමණ වනවිට අන්තර් මෝසම් වැසි ඇතිවීමට ඉඩ ඇති බවත් කාලගුණ විද්‍යා දෙපාර්තමේන්තුව පවසයි.මේ වසරේ නිරිත දිග මෝසම් වැස්ස සියයට 50කින් අඩුවුණ බවත් ලොව දේශගුණ වෙනස්වීම්වල බලපෑම මෙම තත්ත්වයට හේතුවී ඇති බවත් කාලගුණ අධ්‍යක්ෂ ජනරාල්වරයා කීය. හිරු ශ්‍රී ලංකාවට පසුගිය දිනවල මුදුන්වීම නිසාත් අහසේ වලාකුළු අඩුවීම නිසාත් මේ දිනවල අධික රස්නයක් පවතින බවත් කාලගුණ විද්‍යා දෙපාර්තමේන්තුවේ කාර්ය නියුතු කාලගුණ විද්‍යාඥ අනූෂ වර්ණසූරිය පවසන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aa1110098</link>
    <topic>සිත්තම්ගල්ලෙන පූජෝත්සවය මහ ඉහළින්...</topic>
    <author>රමණී සුබසිංහ</author>
    <content>රමණී සුබසිංහවලස්මුල්ල සිත්තම්ගල්ලෙන රජමහා විහාරයේ ඇසළ මහා පූජෝත්සවය 44 වැනි වරටත් මෙවර පැවැත්වෙන අතර සිත්තම්ගල්ලෙන ඇසළ මහා රන්දෝලි පෙරහර 12 වැනිදා රාත්‍රීයේදී වීථි සංචාරය කැරේ.එදින උත්සවයේ ප්‍රධාන අමුත්තා ලෙස මහින්ද රාජපක්ෂ ජනාධිපතිතුමා සහභාගිවන අතර ජනාධිපති ආර්යා ශිරන්ති රාජපක්ෂ මැතිනිය, අගමැති දි. මු. ජයරත්න, කථානායක චමල් රාජපක්ෂ, ජනාධිපති ජ්‍යෙෂ්ඨ උපදේශක හා ආර්ථික සංවර්ධන කටයුතු පිළිබඳ ඇමැති බැසිල් රාජපක්ෂ, යන මහත්වරුද මේ අවස්ථාවට සහභාගි වෙති.ඇසළ මංගල්‍යයේ සෙසු අංග ලෙසින් අද (09) දහවල් ශතාධික සංඝගත දක්ෂිණාවක් ද, රාත්‍රී විෂ්ණු දේවාල පෙරහර ද පැවැත්වේ. එමෙන් ම 10 වැනි දා රාත්‍රී 8.00 ට කතරගම දේවාල පෙරහර පැවැත්වේ. 11 වැනි දා රජ්ජුරු බණ්ඩාර දේවාල පෙරහර ද 13 වැනි දා රාත්‍රී 7.00 ට කෝල්මුර යාගය හා ගිනි පෑගීම ද පැවැත්වේ. 14 දා අලුයම දිය කැපීමෙන් හා මහා දේව දානයෙන් ඇසළ මංගල්‍යය නිමාවට පත්වේ. වැදි ජන නායක වනස්පති ඌරුවරිගේ වන්නිල ඇත්තන් ඇතුළු වැදි ජනතාව සහභාගි වීම මෙවර පෙරහරේ විශේෂත්වයක් වන බව සිත්තම්ගල්ලෙන ප්‍රධාන බස්නායක නිලමේ කිත්සිරි ගංගානාත් අබේගුණවර්ධන මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aa1110099</link>
    <topic>‘කටකතා කල්ලියක්’ සෝදිසියෙන් ඉන්න</topic>
    <author/>
    <content>ආගම්වාදී හා ජාතිවාදී ගැටුම් ඇතිකිරීම සඳහා අසත්‍ය ප්‍රචාර හා කටකතා පතුරුවන කණ්ඩායමක් පිළිබඳව ජාතික රහස් ඔත්තු සේවා වාර්තාවලින් අනාවරණය වන බැව් රජයේ ඉහළ පෙළේ ආරංචි මාර්ග සඳහන් කරයි.නොයෙකුත් අසත්‍ය හා පදනම් විරහිත තොරතුරු ප්‍රචාරය කොට ජනතාව අතර නොසන්සුන්තාවක් මතු කොට ජාතිවාදී හා ආගම්වාදී ගැටුම්කාරී තත්ත්වයක් ගොඩනැඟීමට මේ සංවිධානාත්මක කල්ලිය උත්සාහ දරන බවත් තවදුරටත් අනාවරණය වෙයි.මේ කණ්ඩායම් පිළිබඳව සෝදිසියෙන් සිටින ලෙසත් එවැනි කටකතාවලට නොරැවටෙන ලෙසත් රජය මහජනතාව ගෙන් ඉල්ලා සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aa11100910</link>
    <topic>යාපනයේ හැමටම විනාඩි දෙකෙන් උප්පැන්න - විවාහ සහතික</topic>
    <author/>
    <content>යාපනය දිස්ත්‍රික්කයේ සියලුම ජනතාවට විනාඩි 2 - 3 ක් ඇතුළත උප්පැන්න මරණ හා විවාහ සහතික ලබා ගැනීමේ පහසුව පසුගිය 6 වැනිදා සිට ආරම්භ කළ බව රෙජිස්ට්‍රාර් ජනරාල් ඊ. එම්. ගුණසේකර මහතා පවසයි.යාපනය කච්චේරියේ ඉඩම් රෙජිස්ට්‍රාර් කාර්යාලයේ විශේෂ කුටියකදී මේ පහසුකම් ලබාගත හැකි බවත් මේ අනුව උතුරු පළාතේ සැමටම දැන් මේ පහසුකම ලැබී ඇති බව ද රෙජිස්ට්‍රාර් ජනරාල්වරයා කීය.මේ වසරේ අවසන් භාගය වන විට දිවයිනේ 6/7 ප්‍රමාණයකට විනාඩි දෙකෙන් උප්පැන්න මරණ හා විවාහ ලබාගැනීමේ පහසුව ලබාදීමට කටයුතු කරන බවත් දැනට කොළඹ දිස්ත්‍රික්කයේ ඕනෑම ප්‍රදේශයක පුද්ගලයකුට අයිති උප්පැන්න මරණ හා විවාහ සහතික දිස්ත්‍රික්කයේ ඕනෑම ප්‍රාදේශීය ලේකම් කාර්යාලයක අතිරේක දිස්ත්‍රික් රෙජිස්ට්‍රාර් කාර්යාල මඟින් ලබාගත හැකි බවත් රෙජිස්ට්‍රාර් ජනරාල් ඊ. එම්. ගුණසේකර මහතා පැවසීය.මෙවර දැයට කිරුළ වැඩ සටහන යටතේ ලබන පෙබරවාරි මස සිට මුළු අනුරාධපුරය දිස්ත්‍රික්කයටම මේ පහසුකම ලබා දෙන බව ද රෙජිස්ට්‍රාර් ජනරාල්වරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aa11100911</link>
    <topic>සංචාරක ක්‍ෂේත්‍රයේ නව ඉසව් රැසක්</topic>
    <author>සාගරිකා දිසානායක</author>
    <content>සාගරිකා දිසානායකමෙරට සංචාරක ක්‍ෂේත්‍රයට නව මුහුණුවරක් ගෙනදීම සඳහා ප්‍රජා මූලික සංචාරක ව්‍යාපාරයක් හඳුන්වාදීමට පියවර ගෙන ඇත. මේ යටතේ සාම්ප්‍රදායක සංචාරක කර්මාන්තයට අමතරව කෘෂි සංචරණය, රට වටා සහ රට මැද සංචරණය යනාදී වශයෙන් අලුත් අංග ගණනාවක් එක්වීමට නියමිතය.ප්‍රජා මූලික සංචාරක ව්‍යාපාරය ලෝක සංචාරක ක්‍ෂේත්‍රයට අලුතින් හඳුන්වා දෙන ලද වේගයෙන් වර්ධනය වෙමින් පවත්නා ඉසව්වකි. ශ්‍රී ලංකාවේ සංචාරක කර්මාන්තය ද සාම්ප්‍රදායික ඉසව්වලින් ඔබ්බට ගෙනගොස් උඩරට ප්‍රදේශයන්හි කෘෂි සංචරණ අවස්ථා, රටවටා මුහුදු තීරය හා රට මැද සංචරණය සඳහා සංචාරක සත්කාරක නිවාස ක්‍රමය හඳුන්වා දීම, සම්ප්‍රදායික හා සංස්කෘතික වටිනාකම් සහිත ගම්මානවලට පිවිස ඒ ඒ ප්‍රදේශයන්ට ආවේණික කලා ශිල්ප, නැටුම්, ගැයුම්, වැයුම්, කෘෂි කර්මාන්තය, මැටි බඳුන් කලාව, ධීවර කර්මාන්තය දේශීය වෙදකම් වැනි විවිධ ක්‍ෂේත්‍ර පිළිබඳ දැනුම හා විනෝදාස්වාදය ලබා දෙන සංචාරක ඉසව් දෙස් විදෙස් සංචාරකයනට හඳුන්වා දීමත්, ඒ පිළිබඳ ජනතාව දැනුවත් කිරීමත් අරමුණු කොටගත් විශේෂ දැනුවත් කිරීමේ වැඩසටහන් මාලාවක් ක්‍රියාත්මක කෙරෙන බව සංචාරක මණ්ඩලයේ සභාපති ආචාර්ය නාලක ගොඩහේවා මහතා පැවැසීය.ප්‍රජා මූලික සංචාරක ව්‍යාපාරය පිළිබඳ ප්‍රාදේශීය ජනතාව දැනුවත් කිරීමට වැඩසටහන් නුවරඑළිය, මීගමුව, මඩකලපුව සහ මහනුවර යන ප්‍රදේශවල දැනටමත් ආරම්භ කොට තිබේ. මෙම ප්‍රදේශවල ජල විදුලිය, සන්නිවේදනය මංමාවත් ඇතුළු යටිතල පහසුකම් සංවර්ධනය කිරීම ඒ ඒ පළාත්වල පළාත් පාලන ආයතන මඟින් සිදු කෙරෙන අතර සංචාරක අමාත්‍යාංශය මඟින් සංචාරක ක්‍ෂේත්‍රයට අදාළ කරුණු ආවරණය කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aa11100912</link>
    <topic>“2015 දී ශ්‍රී ලංකාවේ සෑම අයකුම ජංගම දුරකථනයක් පාවිච්චි කරාවි”</topic>
    <author/>
    <content>- ජනාධිපති ලේකම් ලලිත් වීරතුංග2015 වන විට මෙරට සෑම අයකුටම ජංගම දුරකථනයක් පාවිච්චි කිරීමට අවස්ථාව ලැබීමට ඉඩ ඇති බවත් ශ්‍රී ලංකාව තොරතුරු හා සන්නිවේදන තාක්ෂණ ක්ෂේත්‍රයේ ලබන ප්‍රගතිය අන්තර්ජාතික වශයෙන් රටට ඉතා වැදගත් වන බවත් ජනාධිපති ලේකම් ලලිත් වීරතුංග මහතා පවසයි.විශේෂයෙන්ම එහිදී ශ්‍රී ලංකාවේ රාජ්‍ය අංශය මහජන සේවාවන් ඉටු කිරීම සඳහා කොපමණ දුරට තොරතුරු හා සන්නිවේදන තාක්ෂණය යොදාගෙන තිබේ ද යන්න බෙහෙවින් වැදගත් වන බව ද වීරතුංග මහතා පැවසීය.‘එක්සත් ජාතීන්ගේ ඉ-රාජ්‍ය සමීක්ෂණය’ පිළිබඳ ජාතික සමුළුවේ සමාරම්භක අවස්ථාවට සහභාගි වෙමින් ලලිත් වීරතුංග මහතා මෙම අදහස් පළ කළේය.තෙදිනක් පුරා කොළඹ ටාජ් සමුද්‍රා හෝටලයේදී පැවැති මෙම සමුළුව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය විසින් සංවිධානය කර තිබිණි.මෙහිදී වැඩිදුරටත් සමුළුව ඇමතු ලේකම්වරයා මෙසේ ද පැවසීය.රාජ්‍ය තොරතුරු කේන්ද්‍රය රාජ්‍ය ආයතන තුන්සියයක පමණ තොරතුරු අද ජනතාවට ලබා දෙමින් සිටිනවා. රාජ්‍ය තොරතුරු කේන්ද්‍රය අද ජනතාවගේ ඉතා සමීපතමයෙක් වෙලා. කෙසේ වෙතත් එහි තොරතුරු කඩිනමින් යාවත්කාලීන වීම වැදගත්. මේ වන විට ජංගම දුරකථනය ව්‍යාප්ත වෙමින් පවතින ආකාරය දෙස බලන විට දෙදහස් පහළොව පමණ වන විට රටේ සෑම කෙනෙකුම ජංගම දුරකථනයක් භාවිත කරාවි කියා සිතන්න පුළුවන්. මේ අනුව රාජ්‍ය සේවාවන් ජනතාවට ලබා දීමේ හොඳ මෙවලමක් වශයෙන් ජංගම දුරකථනය තව තවත්වැඩි වශයෙන් යොදා ගැනීමට හැකි වේවි යැයි ද ජනාධිපති ලේකම්වරයා පැවසීය.සන්නිවේදන තාක්ෂණ නියෝජිතායතනයේ සභාපති මහාචාර්ය පී. ඩබ්ලිව්. ඈපාසිංහ මහතා ද මෙම අවස්ථාවට එක්විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aa11100913</link>
    <topic>සියලු සරසවි එකවිට ක්‍රියාත්මකයි</topic>
    <author/>
    <content>ශ්‍රී ලංකාවේ විශ්ව විද්‍යාල සියල්ල නියමිත කාල සටහනකට අනුව ක්‍රියාත්මක කිරීමේ අරමුණ ඇතිව ඉතිහාසයේ ප්‍රථම වතාවට 2010 - 2011 අධ්‍යයන වර්ෂ සඳහා විශ්ව විද්‍යාල සියල්ල මේ මස ආරම්භ කෙරෙන බව උසස් අධ්‍යාපන අමාත්‍යාංශය පවසයි.මෙතෙක් කල් විශ්ව විද්‍යාල ආරම්භ කරන ලද්දේ ඒ ඒ විශ්ව විද්‍යාලයන්හි අභිමතය හා අවශ්‍යතාව අනුවය. ඇතැම් විට උසස් පෙළ ප්‍රතිඵල නිකුත් වී වසර දෙකක් පමණ කාලයක් විශ්ව විද්‍යාල ප්‍රවේශය සඳහා බලා සිටීමට සිදුවූ බවත් වාර්තා වෙයි.උසස් අධ්‍යාපන ඇමැති එස්. බී. දිසානායක මහතාගේ උපදෙස් මත විශ්ව විද්‍යාල අධ්‍යාපනය වඩාත් අර්ථවත් කිරීමේ අරමුණින් පසුගිය කාලයේ පියවර රැසක් ගෙන තිබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aa11100914</link>
    <topic>ඡන්දෙන් පසුව කලබල බැහැ</topic>
    <author/>
    <content>පළාත් පාලන ඡන්ද විමසීමෙන් පසු පෙළපාළි හා රැස්වීම් පැවැත්වීම තහනම් වන අතර සාමය කඩ කිරීමේ සිද්ධිවලට කිසිදු ඉඩක් නොලැබෙන බව පොලීසිය පවසයි.කලබල කිරීමට උත්සාහ ගන්නා පුද්ගලයන් අත්අඩංගුවට ගන්නා බව ද මැතිවරණ කටයුතු බාර නියෝජ්‍ය පොලිස්පති ගාමිණි නවරත්න මහතා කීය.පශ්චාත් මැතිවරණ ප්‍රචණ්ඩකාරී ක්‍රියා වළක්වා ඡන්ද විමසීම් සිදුකළ සියලු පළාත් පාලන බල ප්‍රදේශවල නීතිය හා සාමය තහවුරු කිරීමට පොලීසිය සීරුවෙන් තබා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aa11100915</link>
    <topic>චීවර මාසය ඇරඹෙන වප් පසළොස්වක 11 වැනිදා</topic>
    <author>තාරක වික්‍රමසේකර</author>
    <content>තාරක වික්‍රමසේකරවප් පුරපසළොස්වක පොහොය ලබන අඟහරුවාදා 11 වැනිදාට යෙදී ඇත. මෙදින පෙරවරු 5.11 පෝය ලබයි. 12 වැනි බදාදා පෙරවරු 7.37 පෝය ගෙවෙයි. සිල් සමාදන් වීම අඟහරුවාදා ය.බුදු රජාණන් වහන්සේ භික්ෂුන් වහන්සේ උදෙසා වදාළ වස් විසීම අවසන් කර වස් පවාරණය කිරීම වප් පසළොස්වක පොහොයෙන් ආරම්භ කෙරේ. වප් පසළොස්වක පොහොය සිට ඉල් පසළොස්වක පොහොය දක්වා වූ මාසයක පමණ කාලය ‘චීවර මාසය’ ලෙස හැඳින්වෙන අතර කඨින පෙරහර පැවැත්වෙන්නේ මේ කාලය තුළ ය. බුදුරජාණන් වහන්සේ 07 වැනි වස් කාලය තවුතිසා දෙව්ලොව ගතකර යළි සංකස්සපුරයට වැඩම කරන ලද්දේ ද වප් පසළොස්වක පොහොය දිනක ය. එදින මෛත්‍රි බෝසත්තුමන් දහසක් පිරිවර සමඟ බුදුහිමියන් හමුවී පැවිදි බව ලබාගත්තේ ය.මෙරට භික්ෂුණි ශාසනය ආරම්භ කිරීමට සංඝමිත්තා මෙහෙණින් වහන්සේ ඇතුළු පිරිස වැඩමවා ගෙන ඒමට දේවානම්පියතිස්ස මහ රජුගේ අරිට්ඨ ඇමැතිවරයා ප්‍රමුඛ දූත පිරිසක් ද දඹදිව ධර්මාශෝක අධිරාජයා හමුවට යවන ලද්දේ ද වප් පුර පසළොස්වක පොහෝ දිනක ය.අනුබුදු මිහිදු මා හිමියන්ගේ උපදෙස් අනුව මෙරට දරුවකු මහණ උපසම්පදාව ලැබ ධර්ම විනය හදාරා මෙරට දී විනය සංගායනාවක් පැවැත්වීමට කටයුතු කරන ලද්දේ ද වප් පුර පසළොස්වක පොහොය දිනක ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aa11100916</link>
    <topic>ළමා සෞඛ්‍ය කාර්යාලයෙන් නිරෝගී දරුවන්ට තෑගි මල්ලක්</topic>
    <author/>
    <content>මේ ගතවන්නේ සෞඛ්‍ය සතියයි. ඔක්තෝබර් මාසයේ පළමු වැනිදාට යෙදුණේ ලෝක ළමා දිනයයි. සෞඛ්‍ය සතියත් ලෝක ළමා දිනයත් අරමුණු කරගෙන නාරාහේන්පිට පාසල් සෞඛ්‍ය කාර්යාලය ළමයින් වෙනුවෙන් යහපත් මෙහෙවරක නියැළුණි. ඒ පාසල් සෞඛ්‍ය කාර්යාලයේහි සේවා ලබා ගන්නා කොළඹ මහ නගර සභා බල ප්‍රදේශයට අයත් පාසල් අතරින් පාසල් විසිදෙකක පළමු ශ්‍රේණියේ දරුවන් අතරින් තෝරාගත් අවශ්‍යතා සහිත සිසු සිසුවියන් හාරසියයකට පාසල් උපකරණ, පොත්පත්, ඇඳුම් ලබා දීමත් අක්ෂි ආබාධ සහිත දරුවන් 50 දෙනකුට නොමිලේ ඇස් කණ්ණාඩි ලබා දීමත්ය.එම භාණ්ඩ ප්‍රදානය කිරීම සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල, සෞඛ්‍ය අමාත්‍යාංශයේ තෘතීය සත්කාර සේවා අධ්‍යක්ෂ වෛද්‍ය රාජා බාලසූරිය, මහජන සෞඛ්‍ය පශු වෛද්‍ය සේවා අධ්‍යක්ෂ වෛද්‍ය ලයනල් හරිශ්චන්ද්‍ර බරවා මර්දන ව්‍යාපාරයේ අධ්‍යක්ෂ වෛද්‍ය සුනිල් සෙට්ටිනායක, පාසල් සෞඛ්‍ය කාර්යාලයේ ප්‍රධාන වෛද්‍ය නිලධාරිනී වෛද්‍ය චින්තා කරුණාරත්න ඇතුළු විශේෂඥ වෛද්‍යවරුන් වෛද්‍යවරියන් සහ හෙද කාර්ය මණ්ඩලයේ සහභාගිත්වයෙන් කොළඹ පාසල් සෞඛ්‍ය කාර්යාල පරිශ්‍රයේදී සිදු කැරිණි.පාසල් සෞඛ්‍ය කාර්යාලයේ ප්‍රධාන වෛද්‍ය නිලධාරීනී චින්තා කරුණාරත්න මහත්මිය මෙසේ අදහස් දැක්වූවාය.“අන්ත දුෂ්කර දිළිඳු පාසල් අතරින් දුෂ්කරතා සහිත පාසල්වලින් සෞඛ්‍ය සේවා ලබා ගන්නට පැමිණෙන දරු දැරියන් අතරින් අඩුපාඩු සහිත අවශ්‍යතා ඇති දරු දැරියන් සඳහා පාසල් උපකරණ මෙන්ම සෞඛය රැක ගැනීමට අවශ්‍ය ඇඳුම් පැලඳුම් පරිත්‍යාග කිරීමට මෙවර අප සිතුවා.”අපේ සේවා ලබා ගන්නා කොළඹ ප්‍රධාන පෙළේ පාසල් සියල්ලම පරිත්‍යාග කරන්නට ඉදිරිපත් වුණා. කොළඹ ආනන්ද, නාලන්දා, රාජකීය, මහානාම, මියුසියස්, මුස්ලිම් කාන්තා, කේරි, ශාන්ත පීතර, සහිරා, හින්දු යන විද්‍යාල පරිත්‍යාග කරන්නට නොමසුරුව ඉදිරිපත් වුණා. ඉන් අමතරව ඇතැම් බැංකු සහ පෞද්ගලික පරිත්‍යාගශීලීන් ද මේ සද්කාර්යයේදී අප හා එක් වුණා.”තම සනීපාරක්ෂාව රැක ගැනීම සඳහා අඩුපාඩු සහිත දරුවන්ගේ අවශ්‍යතා සපුරන්න තරම් ප්‍රමාණවත් වත්කම් බොහෝ දෙමවුපියනට නෑ. සනීපාරක්ෂාව පිළිබඳ අවබෝධයක් නොමැති වීමෙන්, පිරිසිදු බව රැක ගන්නට නොදන්නාකමින් පහසුවෙන්ම ලෙඩ රෝගවලට ගොදුරු වෙනවා. එවැනි දරුවන්ගේ අවශ්‍යතා හඳුනාගෙන ඔවුන්ට අවශ්‍ය ඇඳුම් හා පාසල් උපකරණ ඇතුළත් රුපියල් දෙදහස් පන්සීයක් පමණ වටිනා යුතු තෑගි පාර්සලයක් එදින ඔවුන් වෙත පිරිනමනු ලැබිණි.පාසල් සෞඛ්‍ය කාර්යාලය මඟින් දැනට කොළඹ මහ නගර සභා බල ප්‍රදේශයට අයත් පාසල් 114 ක තෝරාගත් වයස් කාණ්ඩවල ළමයින් ලක්ෂ දෙකකට ආසන්න පිරිසක් නොමිලේ සේවා ලබා ගනිති. ළමයින්ගේ පෝෂණ තත්ත්වය පරීක්ෂා කර මන්ද පෝෂණයෙන් පෙළෙන දරුවන් වේ නම් ඔවුන්ට අවශ්‍ය ත්‍රිපෝෂ විටමින් සහ වෙනත් ඖෂධ ලබා දෙයි.විෂන් 20 - 20 වැඩසටහන යටතේ ළමයින්ගේ ඇස් පරීක්ෂා කර ආබාධ සහිත දරුවනට නොමිලේ ඇස් කණ්ණාඩි ලබා දෙන අතර රෝගාබාධ ඇති බවට හඳුනා ගත් සිසුන් අදාළ රෝහල හෝ වෛද්‍යවරුන් වෙත යොමු කැරේ. එමෙන්ම මානසික සෞඛ්‍ය පිළිබඳ පරීක්ෂා කොට අවශ්‍යතා සහිත සිසු සිසුවියන්ට අවශ්‍ය උපදේශන සේවා සැපයීමත් සුදුසු වෛද්‍යවරුන් වෙත යොමු කිරීමත් එමඟින් සිදු කැරේ.කොළඹ සෞඛ්‍ය අධ්‍යාපන කාර්යාංශයේ සහාය ඇතිව සෑම පාසලකම පළමු ශ්‍රේණියේ දරුවන්ට යහපත් මුඛ සෞඛ්‍යයක් පවත්වාගෙන යන්නේ කෙසේ ද යන්න පිළිබඳව දැනුවත් කිරීමේ දේශන සහ වැඩමුළු පැවැත්වෙයි.මෙවර තෝරාගත් සිසු පිරිසගෙන් වැඩි සංඛ්‍යාවකට තෑගි පිරිනැමීම සඳහා පරිත්‍යාග කිරීමට කැමැති අය කොළඹ පාසල් සෞඛ්‍ය කාර්යාලයේ අංක 0112368248 දරන දුරකථන අංකය ඇමතීමෙන් වැඩි විස්තර ලබා ගත හැක.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aa11100917</link>
    <topic>ඇමැති එස්. එම්. චන්ද්‍රසේනගේ දේශපාලන දිවියට වසර 30 සපිරේ</topic>
    <author/>
    <content>වනජීවි හා ගොවිජන සේවා ඇමැති එස්. එම්. චන්ද්‍රසේන මහතාගේ අඛණ්ඩ දේශපාලන ජීවිතයට ඔක්තෝබර් 15 වැනිදාට වසර 30 ක් සපිරෙයි. ඒ වෙනුවෙන් ඒ මහතාගේ අනුරාධපුර කුරුන්දන්කුලමේ නිවසේදී ඔක්තෝබර් 15 වැනිදා මහා සංඝරත්නය දහස් නමක් උදෙසා සපිරිකර සංඝගත දක්ෂිණාවකි.කොටි ත්‍රස්තවාදය පරාජය කර රට එක්සේසත් කර රට සංවර්ධනය කරා යොමු කරවන මහින්ද රාජපක්ෂ ජනාධිපතිතුමාගේ මව්පියන් වන ඩී. ඒ. රාජපක්ෂ මැතිතුමාට හා එම මහත්මියට පිං පැමිණවීම මෙම පින්කමේ ප්‍රධාන අරමුණ බව සංවිධායකයෝ කියති. ඊට අමතරව චන්ද්‍රසේන ඇමැතිවරයාගේ දෙමව්පියන්ටත් පක්ෂය වෙනුවෙන් ඇප කැපවී කටයුතු කර මියගිය ශ්‍රීලනිප ක්‍රියාකාරිකයන්ටත් කොටි ත්‍රස්තවාදී පහරදීම්වලින් මියගිය අනුරපුර වැසියන්ටත් පිං පැමිණවීම පින්කමේ තවත් අරමුණකි.1981 සිට මේ දක්වා අඛණ්ඩ දේශපාලනයේ නියුතු චන්ද්‍රසේන මහතා ඉපලෝගම ප්‍රාදේශීය සභාවේ විපක්ෂ නායක ලෙස මහජන සේවයට පැමිණියේය. ඊට පසු පළාත් සභා මන්ත්‍රී, පළාත් සභා ඇමැති, පාර්ලිමේන්තු මන්ත්‍රී, නියෝජ්‍ය ඇමැති, කැබිනට් නොවන ඇමැති හා කැබිනට් ඇමැති ලෙස රටට සේවය කිරීමට අවස්ථාව ලබාගත්තේය. පසුගිය මහ මැතිවරණයේදී පොදු පෙරමුණෙන් අනුරපුර දිස්ත්‍රික්කයෙන් වැඩිම මනාප ලැබු චන්ද්‍රසේන මහතා පොදුජන එක්සත් පෙරමුණ වෙනුවෙන් වැඩිම මනාප ලැබු මන්ත්‍රීවරයකු ලෙස විශේෂ සම්මාන තුනක් හිමිකර ගෙන තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aa11100918</link>
    <topic>ලේක්හවුස් ආයතනයට අලුත් යන්ත්‍රයක්</topic>
    <author>ඡායා - රංජිත් අසංක</author>
    <content>ගෙන්වන ලද පරිගණක ආධාරයෙන් මුද්‍රණ ඵලක සකස් කිරීමේ නව යන්ත්‍රය විවෘත කිරීමේ උත්සවය සිකුරාදා ආයතන පරිශ්‍රයේදී සිදුවිය. එම අවස්ථාවට ලේක්හවුස් ආයතනයේ සභාපති බන්දුල පද්මකුමාර, කර්තෘ මණ්ඩල අධ්‍යක්ෂ සීලරත්න සෙනරත්, නීති අධ්‍යක්ෂ රසාංග හරිස්චන්ද්‍ර යන මහත්වරු සහභාගි වූ අවස්ථාව.ඡායා - රංජිත් අසංකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=ab1110091</link>
    <topic>කොළඹ නගර සංවර්ධන විවාදය</topic>
    <author/>
    <content>ගෝඨාභය රාජපක්ෂගේ කොළඹ නගර සංවර්ධන වැඩසටහන විරුද්ධ පක්ෂයේ දැඩි විවේචනයට ලක්ව තිබෙන වැඩසටහනක් ලෙස සැලකිය හැකිය. එහෙත් බැලූ බැල්මට මට නම් පෙනෙන්නේ, කොළඹ නගරයේ දැනටමත් ඇතිකර තිබෙන වෙනස, ඇඟට දැනෙන යහපත් වෙනසක් බවය. දැන් කොළඹ නගරය මීට පෙර කවදාවත් නැති තරමට පිරිසිදුය.මොන හේතුවක් නිසා හෝ මහ පාරවල් අයිනේ කුණු ගොඩ ගැසීම නතර වී තිබේ. ධනවතුන් ජීවත්වන කොළඹ හත පමණක් නොව දුප්පතුන් ජීවත්වන බොරැල්ල වනාතමුල්ල ප්‍රදේශය පවා පිරිසිදුය. මාර්ග තදබදය ද බොහෝ දුරකට ලිහිල් වී තිබේ. කොළඹ දිස්ත්‍රික්කය තුළ කන්ටේනර ගමනාගමනය රාත්‍රී කාලයට පමණක් සීමා කළ හැකි නම් මාර්ග තදබදය තවදුරටත් ලිහිල් කළ හැකිය. කොළඹ නගරය ක්‍රමයෙන් අලංකාර නගරයක් බවට පරිවර්තනය වෙමින් තිබෙන බව ද පෙනෙන්නට තිබේ.දැන් පදික වේදිකාවල පදික වෙළෙදුන් නැත. ඔවුන්ට ඔවුන්ගේ වෙළෙඳාම සඳහා විකල්ප ස්ථාන ලබාදී ඇති අතර තතු දත් මැදිහත් සමහර අය කියන්නේ විකල්ප ස්ථානවල ඔවුන්ට ලැබී තිබෙන පහසුකම් පමණක් නොව ඔවුන්ගේ වෙළෙඳ පිරිවැටුම ද වඩා යහපත් බවය.පදික වේදිකාවන් ද සිමෙන්ති ගල් අල්ලා අලංකාර කර තිබේ. ගල් ඇල්ලීමේ කොන්ත්‍රාත්තුව එකම පුද්ගලයකුට ලැබී තිබෙන බවත්, ඒ වැඩපිළිවෙළ තුළ අත යට ගැහිලි ඇති බව කියන අය ද සිටිති. ඒ කතාවල ඇත්ත නැත්ත කුමක් වුවත් පදික වේදිකා අලංකාර වෙමින් පවතී. කොටුව, ගාලු මුවදොර පිටිය, බේරේ වැව, නිදහස් චතුරස්‍රය දියවන්නා ඔය වැනි ප්‍රදේශවල අලංකාර හා යහපත් වෙනස්කම් ඇතිකර තිබෙන බව ද පෙනෙන්නට තිබේ. පෞරාණික වැදගත්කමක් ඇති ගොඩනැඟිලි ඒවාහි පැරැණි පෙනුම ආරක්ෂා කැරෙන ආකාරයට ප්‍රතිසංස්කරණය කැරෙමින් තිබෙන අතර ප්‍රතිසංස්කරණය කොට අවසන් කර ඇති සමහර එවැනි ගොඩනැඟිලි නගරයට අලංකාර හා ප්‍රතාපවත් පෙනුමක් ලබාදීමට ද හේතු වී තිබේ.කොටුවේ ලන්දේසි රෝහල, ඔරලෝසු කණුව හා චැතැම් වීදියේ ඇති පැරැණි ගොඩනැගිලි ඒ සඳහා දැක්විය හැකි නිදර්ශන ලෙස සැලකිය හැකිය.බේරේ වැව අවට ප්‍රදේශය වැනි කොළඹ නගරය තුළ ඇති සමහර ප්‍රදේශ සංවර්ධනය කිරීම ඉලක්ක කොටගත් වැඩසටහන් මීට පෙර ජනාධිපති පේ‍්‍රමදාස යුගයේදී හා මංගල සමරවීර නාගරික සංවර්ධන ඇමැති ධුරයේ සිටියදී දියත් කරනු ලැබුව ද ඒ එකුදු ව්‍යාපෘතියක්වත් යහපත් ප්‍රතිඵල ඇති කිරීමට සමත් වූයේ නැත.දැන් තෝරාගත් කොටස් වෙනුවට මුළු කොළඹ නගරය හා ඒ අවට ප්‍රදේශ මුළු එකක් වශයෙන් ගෙන ලොකු වෙනසක් ඇති කරමින් තිබෙන බව පෙනෙන්නට තිබේ. ඔහුගේ සංවර්ධන වැඩසටහන තුළ විවාදයට හේතු වන කාරණා ද තිබෙන්නේය. ඒවා ගැන ද කතා කිරීමට බලාපොරොත්තු වෙමි. එහෙත් ඔහුගේ සංවර්ධන වැඩසටන මුළු එකක් වශයෙන් ගත් විට කොළඹ නගරයේ ක්‍රමවත් බව වර්ධනය කොට ඊට ලස්සන පෙනුමක් ලබාදීමට හේතු වී තිබෙන හොඳ වැඩසටහනක් ලෙස සැලකිය හැකිය.මාගේ මේ නිරීක්ෂණය සමහර අය දකිනු ඇත්තේ ගෝඨාභය, මහින්ද රාජපක්ෂ ජනාධිපතිගේ සහෝදරයා වන නිසා ඒ පවුලේ අය සතුටු කිරීම සඳහා ලියන අවස්ථාවාදී විවරණයක් ලෙසය. එහෙත් මට ඒ ගැන කියන්නට ඇත්තේ මා මෙසේ ලියන්නේ එවැනි පටු අරමුණකින් නොව හොඳ දෙයක් කවුරුන් විසින් කළ ද එය අගේ කළ යුතු නිසාය. මට ගෝඨාභය රාජපක්ෂට කිසිදු පෞද්ගලික සම්බන්ධයක් නැත.මා ඔහු සමඟ සාකච්ඡා කර ඇත්තේ එක අවස්ථාවකදී පමණය. මට ඔහුගේ වැඩ ගැන කැමැත්තක් තිබෙනවා සේ ම විවේචනයක් ද ඇත්තේය. යුද්ධ කාලයේදී මා ඔහු විසින් ඉටු කරන ලද වැඩ කොටස අගය කළේ ද අවංක හැඟීමෙන් මිස පටු අරමුණකින් නොවේ.මට ගෝඨාභය රාජපක්ෂ ගැන කතා කරන විට රංජන් විජේරත්න ද මතකයට නැඟෙන්නේ ය. රංජන් විජේරත්න ද සමහර මතධාරීන්ගේ දැඩි විරෝධයට හේතු වූ චරිතයකි.එහෙත් මට එකල පවා රංජන් විජේරත්න පෙනුණේ ඓතිහාසික අවශ්‍යතාවක් වෙනුවෙන් සිය ජීවිතය පරදුවට තබා මහත් ඇප කැපවීමෙන් ක්‍රියාකළ පුද්ගලයකු ලෙසය. සමාජයීය අර්ථයෙන් මගේ නෑකම තිබුණේ රංජන් විජේරත්නට නොව රෝහණ විජේවීරටය. මා විජේවීරගේ දෙවැනි කැරැල්ල දැක්කේ දිගු කලක් අල්ලාගෙන සිටින්නට ඉඩ නොදී පරාජය කළ යුතුව තිබෙන කැරැල්ලක් ලෙසය. ඒ වගකීම කරට ගත් පුද්ගලයා වූයේ රංජන් විජේරත්නය. රංජන් විජේරත්න ලබා දෙන ලද නායකත්වය නොවන්නට විජේවීරගේ දෙවැනි කැරැල්ල පරාජය කිරීම දුෂ්කර වන්නට ඉඩ තිබුණි.කැරැල්ල මර්දනයේදී රන්ජන් විජේරත්න අතින් විනාශයක් සිදුවුවද කැරැල්ල ජයගත්තේ නම් ඊට වඩා මහා විනාශයක් වන්නට ඉඩ තිබුණි. සමාජයීය අර්ථයෙන් මට නෑකමක් තිබුණේ විජේවීරට වුවත් විජේවීරගේ කැරැල්ල පරාජයකිරීම මා දැක්කේ යහපත් ඉදිරි පියවරක් ලෙසය. ඒ නිසා ඒ වැඩපිළිවෙළට නායකත්වය දුන් රංජන් විජේරත්න පිළිබඳව මට තිබුණේ ද ප්‍රසාදජනක ආකල්පයකි. රංජන් විජේරත්න ඝාතනයට ලක්වූ විට ඔහු අලුගෝසුවකු ලෙස සලකා සතුටු වූ පිරිසක් ද රටේ සිටියේය.එහෙත් ඔහු මියගිය අවස්ථාවේදී මම ඔහු අගය කරන කතුවැකියක් ලීවෙමි. එය ජනපි‍්‍රය දෙයක් නොවීය. එහෙත් ඒ මොහොතේ ඒ දේ ලිවීමේ වගකීමක් ඇතැ’යි මම සිතුවෙමි.ප්‍රභාකරන්ගේ කැරැල්ල පරාජය කිරීම මා දකින්නේ ද ඉතා වැදගත් ඉදිරි පියවරක් ලෙසය. ප්‍රභාකරන් පරාජය කිරීමේදී ද විනාශයක් ඇතිවිය.එහෙත් ඔහු පරාජය නොකළේ නම් ඇතිවිය හැකිව තිබුණු විනාශය වඩා විශාලය. ප්‍රභාකරන් පරාජය කිරීමේ ප්‍රධාන ගෞරවය තුන්දෙනකු අතර බෙදී යා යුතුය. ඒ මහින්ද රාජපක්ෂ ජනාධිපතිතුමා, ආරක්ෂක ලේකම් ගෝඨාභය රාජපක්ෂ හා ජෙනරාල් සරත් ෆොන්සේකා යන තිදෙනා අතරය. ජෙනරාල් සරත් ෆොන්සේකා ජනාධිපතිවරණයෙන් පරාජය වීම මාගේ සතුටට හේතු වූවත් ඔහු සිරගත කොට තබාගැනීම ගැන නම් මට සතුටු විය නොහැකිය.ගෝඨාභය රාජපක්ෂ යුද්ධයේදී ලොකු භූමිකාවක් රඟපෑව ද සංවර්ධන කාර්යයකදී එවැනි සාර්ථක භූමිකාවක් රඟපෑමේ හැකියාවක් ඔහුට ඇතැ’යි මා මුලදී විශ්වාස කළේ නැත.එහෙත් ඔහු එම විෂයයට ද දක්ෂයකු බව ඔහු විසින් දැනටමත් සනාථ කර තිබේ. හමුදා ඇසකින් සියලු දේවල් දකින්නට උත්සාහ කිරීම ඔහුට තිබෙන ශක්තිය සේ ම දුර්වලකම ලෙස ද සැලකිය හැකිය. පිරිසිදුකම නගරයක තිබිය යුතු වැදගත්ම ලක්ෂණයකි. එහෙත් පිරිසිදුකම මහජනයා බියගැන්වීමෙන් නොව මහජනයාට කරුණු තේරුම් කරදීමෙන් හා නීති උල්ලංඝනය කරන්නන්ට එරෙහිව නීතිය අකුරටම ක්‍රියාත්මක කිරීමෙන් ජයගත යුතුව තිබෙන ඉලක්කයකි. බියගැන්වීමෙන් ද ඒ ඉලක්කය ජගත හැකි වුවත් එය තෝරා ගැනීමට තිබෙන ප්‍රශස්ත මාර්ගය වන්නේ නැත.ආරක්ෂක ලේකම්වරයාට හොඳ සංවර්ධන නියමුවකු බවට පත්වීමට හැකි වනු ඇත්තේ හමුදා දෘෂ්ටි කෝණයකින් දේවල් බලන ආකල්පයෙන් අත්මිදී ප්‍රජාතන්ත්‍රවාදී දෘෂ්ටි කෝණයකින් දේවල් බලන තැනකට මාරු වීමෙනි.ගෝඨාභය රාජපක්ෂගේ කොළඹ සංවර්ධන යෝජනා අතර දැන් වැඩියෙන්ම විවාදයට ලක්වී තිබෙන යෝජනාව වී ඇත්තේ පැල්පත්වාසීන් ඔවුන් ජීවත්වන පැල්පත්වලින් ඉවත් කැරෙන වැඩපිළිවෙළ ලෙස සැලකිය හැක. මා හිතන්නේ ඒ කාරණයේදී ද ඔහු හරි බවය. පැල්පත්වාසී දුප්පතුන්ගේ පැත්තෙන් බැලුව ද ඔවුන්ට අද ගත කරන්නට සිදුවී තිබෙන ජිවිතය කිසිසේත්ම යහපත් නැත. එය කොළඹ නගරයේ සේ ම රටේ යහපතට ද හේතු වන්නේ නැත. මේ පැල්පත්වල ජීවත්වන දුප්පතුන්ට ඔවුන්ගේ පාඩුවේ තවදුරටත් ඒ ආකාරයෙන් ජීවත් වන්නට ඉඩ හැරිය යුතුයි කියා කිසිවකු කල්පනා කරන්නේ නම් එය යහපත් ඉදිරිගාමී කල්පනාවක් ලෙස සැලකිය නොහැකිය.නිල සංඛ්‍යා අනුව කොළඹ නගරයේ වතු පැල්පත් හෝ මුඩුක්කුවල ජීවත්වන පවුල් සංඛ්‍යාව 66,000 කි. එක පවුලකට වැටෙන පුද්ගලයන් සංඛ්‍යාව පහක් ලෙස සැලකුව ද ඒ ගණයට වැටෙන ජනගහනයේ සංඛ්‍යාව 330,000 කි. හඳුනාගෙන ඇති ඒ සියලු දෙනා ජීවත්වන භූමිවල මුළු වපසරිය අක්කර 142 කි. එවිට එක පර්චසයක සිටින පවුල් සංඛ්‍යාව පවුල් 3 කට ආසන්නය. පර්චසයක් වර්ග අඩි 273.5 කට සමානය. පවුලක සිටින පුද්ගලයන් සංඛ්‍යාව 5 ක් ලෙස සැලකුවහොත් එක පුද්ගලයකුට වැටෙන වර්ග අඩි ප්‍රමාණය 18.23 කි. මුළු පවුලක්ම ජීවත් වන්නේ මිනිසුන්, ගොඩනැඟිලි හා වැසිකිළි ද ඇතුළුව වර්ග අඩි 91.16 ක භූමි ප්‍රමාණයකය. මෙය ඉතාමත් ඛේදජනක තත්ත්වයක් බව අමුතුවෙන් කිව යුතු නැත.මේ තත්ත්වය වෙනස් කළ යුතුය. එය නගරයේ යහපත සඳහා පමණක් නොව, මේ දුප්පත් මිනිසුන්ගේ යහපත සලකා එසේ කළ යුතුය.ඊට තිබෙන විසඳුම තට්ටු නිවාස බවට සැකයක් තිබිය නොහැකිය. එහෙත් පවුල් 66,000 කට තට්ටු නිවාස ලබාදීම සරල හෝ පහසු දෙයක් නොවේ.ඒ සඳහා අවශ්‍ය වියදමෙන් කිසියම් විශාල ප්‍රමාණයක් දැන් ඔවුන්ගේ පැල්පත් තිබෙන ඉඩම් එකට යා කළ විශාල ඉඩම් ලෙස විකිණීමෙන් උපයාගත හැකිය. දැනට ඒ සඳහා හඳුනාගෙන තිබෙන ඉඩම් ප්‍රමාණය අක්කර 142 ක් බවත්, පර්චසයක් විකිණිය හැකි මිල ලක්ෂ 20 ක් බවත් කියනු ලැබේ. එවිට අක්කර 142 විකිණීමෙන් උපයාගත හැකි ආදායම රුපියල් මිලියන 45,440 කි. එය පවුල් සංඛ්‍යාවෙන් බෙදූ විට එක පවු,කට වැටෙන මිල රුපියල් ලක්ෂ 6.88 කි. එක පවුලකට ප්‍රමාණවත් ඉඩකඩ හා මූලික පහසුකම් ඇති නිවසක් ලැබෙන ආකාරයේ තට්ටු නිවාස සංකීර්ණයක් ඒ මුදලින් පමණක් ඉදිකළ හැකි යැයි සිතිය නොහැකිය.වික්ටර් අයිවන්එහෙත් ඉඩම් විකිණීමෙන් ලැබෙන ආදායම එවැනි තට්ටු නිවාස ව්‍යාපෘතියක් ඉදිකිරීමට යන මුළු වියදමෙන් 70% ක් පමණ විය හැකිය. ඉතිරි 30% රජයට ප්‍රදානය කළ හැකි නම් ඔවුන්ට වඩා හොඳ ජීවිතයක් ගත කිරීමේ පහසුකම් ඇති තට්ටු නිවාස සංකීර්ණයක් ඉදිකළ හැකිය.එම යෝජනා ක්‍රමයට එකතු වන්නට කැමැති නැති අය සිටිත් නම් ඔවුන්ට වන්දි ගෙවන ක්‍රමයක් ද ඇති කළ හැකිය. එවැනි වැඩපිළිවෙළකින් කොළඹ නගරයේ තිබෙන පැල්පත් පිළිබඳ ප්‍රශ්නය ජයගත හැකි අතර එම පැල්පත්වල ජීවත් වන ජනතාවගේ ජීවිතවල යහපත් වෙනසක් ඇති කරන අතර කොළඹ නගරය පැල්පත්වලින් තොර අලංකාර නගරයක් බවට ද පත්කළ හැකිය.කොළඹ නගරයේ තිබුණු අනවසර ඉදිකිරීම් ඉවත් කිරීම රළු ගොරෝසු ස්වරූපයකින් සිදුවුණා විය හැකිය.එය කවදා හෝ කවුරුන් විසින් කළ යුතුව තිබුණු දෙයකි. හැමදාමත් සිදුවූයේ ඒ ගැන හරි තීරණයක් නොගෙන සිටීම නිසා තිබෙන අනවසර ඉදිකිරීම්වලට අලුත් අනවසර ඉදිකිරීම් එකතු වෙමින් නගරය අවුල් ජාලාවක් බවට පත්වීමය. මේ සමඟ නගරයේ අනවසර ඉදිකිරීම් ඇති කිරීමේ සම්ප්‍රදායය ද නවතිනු ඇත.ධනපති ක්‍රමය භංග කොට කොමියුනිස්ට්වාදී සමාජ ක්‍රමයක් වෙනුවෙන් පෙනී සිටි කාල් මාක්ස් පවා ධනපති ක්‍රමයේ අධම ලක්ෂණයන්ට පමණක් සීමා නොවී එය ඉටුකරමින් තිබෙන ප්‍රගතිශීලී කාර්යභාරය ගැන ද කතා කළේය. සංවර්ධන විෂයේදී අපේ රටේ මාක්ස්වාදී විචාරයන් තුළ දක්නට නැත්තේ ද ඒ ගුණයයි.මේ ලිපිය රාවය පත්‍රයේ අනුග්‍රහයෙනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=ab1110096</link>
    <topic>වැරැදිකළ පොලිස් නිලධාරීන් පෝරකය දක්වා ගෙනගියේද පොලිසියයි</topic>
    <author>සාකච්ඡා කෙළේ සරත් පෙරේරා</author>
    <content>පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී මැක්සි ප්‍රොක්ටර්අපේ පොලීසිය පොලීසියේම වැරැදි කරන නිලධාරීන්ටත් විරුද්ධව පරීක්ෂණ පවත්වා වැරැදිකරුවන් උසාවි ගෙන ගිය අවස්ථා එමට ඇති බවත් එම නිසා මහජනතාවට නීතිය අතට ගෙන ක්‍රියා කිරීමට කිසිදු අවශ්‍යතාවක් නැති බවත් පොලිස් මාධ්‍ය ප්‍රකශක මැක්සි ප්‍රොක්ටර් මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් පොලිස් මාධ්‍ය ප්‍රකාශකවරයා මේ ප්‍රකාශය කළේය. එහිදී ඇසූ ප්‍රශ්න කීපයකට මැක්සි ප්‍රොක්ටර් මහතා දුන් පිළිතුරු මෙසේ ය.මම මුලින්ම කියන්න ඕන මේක මහජනතාවගේ පොලීසිය. මහජනතාවගේ ආරක්ෂාව සඳහා පොලීසිය හැම විටම ක්‍රියා කරනවා. මේ උතුම් පරමාර්ථය ඉෂ්ට කරගැනීම සඳහායි පොලීසිය නීතිය හා සාමය ආරක්ෂා කරගැනීමට ක්‍රියා කරන්නේ.මෙතනදී මම පැහැදිලිව කියන්නෙ පොලිසිය දිවයින පුරා නීතිය හා සාමය ආරක්ෂා කරන්න කරන කටයුතු අතිවිශාලයි. මේ ඉන්න පොලිස් නිලධාරීන් අතරත් ඉතාම ටික දෙනෙක් වැරැදි කරන්න ඉඩ තියනවා. අපේ පොලිස් කාර්ය පටිපාටිය අනුව ඒ වැරැදි කරන පොලිස් නිලධාරීන්ට විරුද්ධවත් නීතිය ක්‍රියාත්මක වෙනවා. ඔවුන්ට පොලිස් නිලධාරීන් කියා නීතිය කැඩුවානම් නීතියෙන් ගැලවෙන්න බැහැ. ඊට මෑතක හොඳම උදාහරණය අඟුලාන ඝාතන සිද්ධිය. වැරැදි කළ එම පොලිස් නිලධාරීන්ට එල්ලුම් ගහ නියම වුණා. කවුද ඒ පරීක්ෂණ කළේ? පොලීසියමයි අදාළ පොලිස් නිලධාරීන්ට විරුද්ධව පරීක්ෂණ කර උසාවියට කරුණු ඉදිරිපත් කළේ.මා කියන්නේ එය නොවිය යුතු දෙයක්. එවැනි තත්ත්වයක් ඇති කරන්න ඕන කරන්නේ සමාජයේ වැරැදි වැඩ කරන හොරකම් කරන මංකොල්ල කන පුද්ගලයන්ට විතරයි. මොකද පොලීසිය යම් විදියකින් අකර්මන්‍ය කරනවා කියන්නේ මේ සමාජ විරෝධි වැඩ කරන දූෂකයන්ට අවස්ථාව ලබා දීමක්. නිකමට හිතන්න යම් ප්‍රදේශයක පොලීසිය ක්‍රියාත්මක නොවෙනවනම් ඇතිවන තත්ත්වය. පොලීසිය නීතිය කඩ කරන්නවුනට විරුද්ධව නීතිය ක්‍රියාත්මක කරන විට සාමකාමී සමාජයට සුරක්ෂිතතාව ලැබෙනවා.එහෙම තත්ත්වයක් උදාවෙලා නැහැනේ. වැරැදි කරනවානම් ඒ ඉතාම ස්වල්ප පිරිසක්. පොලීසියේ බහුතර පිරිස එහෙම නැහැනේ. ඔවුන් මහජන විශ්වාසය දිනා ගනිමින් නීතිය හා සාමය ආරක්ෂා කරගන්න කැපවී රාජකාරිය කරනවා. මම කලිනුත් කිව්වා වගේ පොලීසියේම නීතිය කඩකරන යම් අයකු ඉන්නවානම් ඔහුගේ තරාතිරම නොබලා නීතිය ක්‍රියාත්මක වෙනවා. බලන්න දොම්පේ සිද්ධියේදී පොලීසියේම නිලධාරීන්ට විරුද්ධව චෝදනා නැගුණහම පොලිස්පතිතුමා වහාම අපරාධ පරීක්ෂණ දෙපාර්තමේන්තුවට එම සිද්ධිය පිළිබඳව පරීක්ෂණ බාර දීල පොලීසියේම පස්දෙනෙක් අත්අඩංගුවට අරන් අධිකරණයට ඉදිරිපත් කළා.සිද්ධිය වූ අවස්ථාවේම මුලින්ම මට ලැබුණ වාර්තාවලින් මුලින්ම එම සැකකරු ජීප් රියෙන් පැන ඇති බවට මට ලැබුණ වාර්තාවයි මම කිව්වේ. පොලිස්පතිතුමා අපරාධ පරීක්ෂණ දෙපාර්තමේන්තු නිලධාරීන්ට නැතිනම් සී අයි ඩීයට පරීක්ෂණ බාර දීමෙන් පසු කළ කඩිනම් පරීක්ෂණ අනුව පැහැදිලි වුණා දොම්පේ පොලීසියේ අදාළ නිලධාරින් අධිකරණයට ඉදිරිපත් කරන්න තරම් කරුණු අනාවරණය කරගත්තා.පොලිස්පතිතුමාගේ ප්‍රකාශයට පදනම් වුණේ අපරාධ පරීක්ෂණ දෙපාර්තමේන්තු නිලධාරීන්ගේ පරීක්ෂණ. පසුව අපරාධ පරීක්ෂණ ;දපාර්තමේන්තු නිලධාරීන් කළ පුළුල් කඩිනම් පරීක්ෂණ අනුව පැහැදිලි වුණා දොම්පේ පොලීසියේ අදාළ පොලිස් නිලධාරීන් අත්අඩංගුවට ගෙන අධිකරණයටත් ඉදිරිපත් කරල දැන් බන්ධනාගාරගත කරලයි තිබෙන්නේ. සිද්ධිය වෙලා පැය 48 ක් යන්න පෙර ඔවුන් අත්අඩංගුවට ගැනීම සිදුවුණා.මම මුලින්ම කියන්න ඕන මේක මහජනයාගේ පැත්තෙනුත් පොලීසිය පැත්තෙනුත් ඉතාම කනගාටුදායක සිද්ධියක්. මේ වගේ සිද්ධි වීමට ඉඩ නොතැබිය යුතුයි. දොම්පේ සිද්ධියෙන් පසුව මොරටුවේ පැමිණිල්ල විභාග කරන්න ගිය පොලිස් නිලධාරීයා ඝාතනය කිරීමත් නොසිදුවිය යුතු කනගාටුදායක සිද්ධියක්. පොලීසියට තම රාජකාරි කරගෙන යන්න මහජන සහයෝගය අවශ්‍ය කරනවා. පොලීසිය කියන්නේ මහජනයාට විරුද්ධ පිරිසක් නෙමෙයි මහජනයාට ආරක්ෂාව සලසන්න ඉන්න පිරිසක්. දොම්පේ සිද්ධියේදී නීතිය අතට ගත්ත පිරිසක් හිටියා.මේ වගේ අවස්ථාවක රජයේ දේපළවලට කවුරුහරි අලාභහානි කරනවනම් ඒවා යථා තත්ත්වයට පත්කරන්න නැවත වැය කරන්න සිදුවෙන්නෙත් මහජනයාගේ මුදල්මයි.මහජනයා නීතිය අතට ගන්න උත්සාහ කිරීම කොහොමවත් සුබවාදී දෙයක් නොවෙයි.මේක අපි සියලු දෙනාම එක්ක එකට එකතු වෙලා දිනාගත් නිදහස තුළ රටේ ආර්ථිකයත්, රටත් දියුණු කරන්න උත්සාහ ගන්නා අවස්ථාවක්. රටක සංවර්ධනයේ පදනම තමයි සාමය. ඒක අපි කවුරුත් දන්නවා. මේ සාමය දිනාගැනීම සිහිනයක් වෙලා තියන අවස්ථාවක බොහෝ කැපකිරීම් කරලයි අපි මේ සාමය දිනාගත්තේ. ජනාධිපතිතුමා ආරක්ෂක ලේකම්තුමා ත්‍රිවිධ හමුදාව හා පොලීසිය එක්ව අමාරුවෙන් දිනාගත් මේ සාමය ආරක්ෂා කරගත යුතුයි. අපි කවුරුත් දන්නවා ත්‍රස්තවාදය නිසා මේ රට වැටිලාතිබුණ තත්ත්වය. පොලීසිය ඕනම සිද්ධියකදී පරික්ෂණ කරල සැකකරුවන් අධිකරණයට ඉදිරිපත් කරල තියනවා. ග්‍රීස් යක්කු ගැන ගෙන ගිය ප්‍රචාරවලදිත් වැරදිකරුවන් අත්අඩංගුවට ගෙන අධිකරණයට ඉදිරිපත් කරන්න පොලීසියට පුළුවන් වුණා.ඇත්ත.පොලීසිය අපක්ෂපාතීව නීතිය ක්‍රියාත්මක කරන්න ඉන්නව මිසක් තමුන්ට ඕන ඕන විදියට අකටයුතුකම් කරන්න නීතිය ඉක්මවා කටයුතු කරන්න පොලීසියටවත් බලයක් නැහැ. පොලීසිය කරන්න ඕන තමන්ට යම් පැමිණිල්ලක් ලැබුණ නම් ඒක සටහන් කරගෙන විමර්ශනයක් ආරම්භ කරල අදාළ සැකකරුවන්ට විරුද්ධ සාක්කි සියල්ල කැටිකොට සැකකරුවන් අත්අඩංගුවට අරන් යුක්තිය පසිඳලීමට අධිකරණයට ඉදිරිපත් කිරීමයි. ඒකයි පොලිසියේ පොලිස් නිලධාරීන්ගේ වගකීම. මේ ක්‍රියාදාමය අනුවම තමයි දොම්පේ පොලිස් නිලධාරීන් පස්දෙනකු අත්අඩංගුවට අරන් අධිකරණයට ඉදිරිපත් කරල තියෙන්නේ.මේක සිද්ධි දෙකක්. දොම්පේ සිද්ධිය පොලිසිය අත්අඩංගුවට ගත් සැකකරුවකු මියයාමක්. වෙළෙඳ කලාපයේ සිද්ධිය විශාල කලහකාරී තත්ත්වයක් මැඬපැවැත්වීමට යාමේදී ඇතිවුණ සිද්ධියක්. මේ සිද්ධි දෙකේදීම පරීක්ෂණ පවත්වල වැරදිකරුවන් අධිකරණයට ඉදිරිපත් කරල තියනවා. මම කලිනුත් කිව්වා වගේ පොලීසියට විරුද්ධව තියන පැමිණිලි ගැන පොලීසිය විභාග නොකරනවා කියල සැකයක් කවුරුවත් ඇති නොකරගත යුතුයි.මහජන නැඟිටීමක් නැතිනම් පොලිස් නිලධාරීන්ට විරුද්ධ පැමිණිලි විභාග නොකෙරෙනවා කියා මිනිස්සු සිතනවා විය නොහැකිද? කොහොමත් මෙවැනි සිද්ධිලින් පසුව වෙන්නේ පොලීසිය අකර්මණ්‍ය වීම තුළ අදාළ ප්‍රදේශවල සිටින අපරාධකරුවන්ට දාමරිකයන්ට අනුබලයක් ලැබීම පමණක් නේද?පොලීසියට පොලිස් නිලධාරීන්ට විරුද්ධ පරීක්ෂණ පවත්වනවනේ. විරුද්ධව සාක්ෂි තියෙනව නම් පොලීසිය කියල ගැලවෙන්න බැහැ. පොලීසියත් මහජනයාත් අතර මීට වැඩි සමීප සම්බන්ධයක් අවශ්‍ය කරනවා. දැනටමත් කෙරෙන ප්‍රජා පොලිස් සේවා, සිවිල් ආරක්ෂක සේවය, මහජන කොමිටි මහජනයාත් පොලිසියත් එකට අත්වැල් බැඳගෙන රටේ සාමය ගොඩනැඟීමට එකට එකතු විය යුතුයි.අවුරුදු තිහක යුද්ධ කාලයේ පොලිස් නිලධාරීන් පුහුණු කෙරුණේ ඒ අවශ්‍යතාවන්ට අනුව බව ඇත්ත. පොලිසියෙන් අද අවශ්‍ය කරන්නේ ඊට තරමක් වෙනස් රාජකාරියක්. මේ තත්ත්වයට පොලීසිය හැඩගැසිය යුතුයි. මා හිතන්නේ මේක පොලිස්පති තුමා ඇතුළු සමස්ත පොලීසියම අවබෝධ කරගෙන දැන් කටයුතුª කරගෙන යන්නේ.මං අහන්නේ දූෂිත අතළොස්සක් නිසා පොලීසියේ විනයානුකූලව රාජකාරි කරන බහුතර පිරිසට මෙවැනි චෝදනාවක් නැඟිය යුතු ද කියලයි. අනෙක් පැත්තෙන් කියන්න ඕන පොලිසියේ විතරක් නෙවෙයි ඕනෑම ආයතනයක දූෂිත කටයුතු කරන කීපදෙනෙක් ඉන්න පුළුවන්. ඔය කියපු චෝදනාව ගැන මට කියන්න තියෙන්නේ පොලීසිය දූෂිතම ආයතනය ලෙස කියන්න කැමැති සුළු පිරිසකුත් ඉන්නවා කියලයි. අන් කිසිවතුටත් නැති බලයක් නීත්‍යානුකූලව අපක්ෂපාතීව රාජකාරි කරන්න පොලිස් නිලධාරීන්ට ලැබී තිබෙන නිසා ඔවුන් මේ චෝදනාව නඟනවා විය හැකියි. සමාජයේ ඉන්න අපරාධකරුවනුත් මේ චෝදනාව පොලීසියට විරුද්ධව නඟන්න කැමැත්තෙන් ඉන්නවා. මේක නෙමෙයි ඇත්ත තත්ත්වය. පොලීසියේ ප්‍රතිරූපය ගොඩනඟන්න උත්සාහ කරන අවස්ථාවක මෙවැනි චෝදනා නැඟීම පොලීසියට විශාල හානියක්.දැන් ඇතමුන් කියන්න උත්සාහ කරනවා පොලිසියට ගිනි අවි පරිහරණය කරන්න බැහැ කියලා. ඒකත් මුසාවක්. අපිට අවශ්‍ය වෙලා තියෙන්නේ අවි පරිහරණයෙන් තොරවම රාජකාරිය කරන්න වුණත් නීත්‍යානුකූල රාජකාරි කටයුතුවලදී අවස්ථානුකූල තත්ත්වයන් අනුව ගිනි අවි පරිහරණයට පොලිසියට කිසිම බාධාවක් නැහැ.සාකච්ඡා කෙළේ සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=ab1110092</link>
    <topic>එජාපයේ ඡන්ද ලකුණ බාල්දියද?</topic>
    <author>චන්දන බණ්ඩාර</author>
    <content>ඇමැති විමල් ප්‍රශ්න කරයිකොළඹ මහ නගර සභා බල ප්‍රදේශය තුළ පවතින වතු නිවාසයන්හි පවතින වර්තමාන තත්ත්වය සොයා බැලීමේ අරමුණින් ගිය සතියේ දී ජනාධිපතිතුමා කොළඹ වතු නිවාස ආශ්‍රිත ප්‍රදේශවල සංචාරය කළේය. ඒ අනුව ජනාධිපතිතුමා මාළිගාවත්ත, ඇපල් වත්ත, සෝමාලියා වත්ත, මෝදර, වැල්ලවත්ත සහ මයුර පෙදෙස ආදී ප්‍රදේශ කීපයක නිරීක්ෂණ චාරිකාවක නිරත විය.එහිදී ජනාධිපතිතුමා එම ප්‍රදේශවල නිවැසියන්ගේ ගැටලුවලට කඩිනම් විසඳුම් ලබාදීම සඳහා අවධානය යොමු කෙළේය.ජනාධිපතිතුමා කොළඹ වතු නිවාස ආශ්‍රිතව කළ සංචාරයේදී එතුමාට ජනතාවගෙන් ලැබුණේ උණුසුම් පිළිගැනීමකි. එම ප්‍රදේශවල වාසය කරන සියලු ජාතීන් නියෝජනය කරමින් කුඩා දැරියක විසින් බුලත් හුරුල්ලක් දී ජනාධිපතිතුමා පිළිගනු ලැබුවේය.කොළඹ නගරයේ වතු නිවාසවල පදිංචි ජනතාවට ඔවුන් පදිංචි ස්ථානයන්ට වඩා හොඳ නිවෙසක් ලබාදීම රජයේ අරමුණ වී තිබෙන බවත් එහෙත් එම ස්ථානවලින් කිසිවෙකුත් ඉවත් නොකරන බවත් ජනාධිපතිතුමා එම සංචාරයේදී ජනතාවට ප්‍රකාශ කළේය.කොළඹ නගරය ලොව දියුණුම සහ අලංකාරම නගරයක් බවට පත් කිරීම ද රජයේ එක් අරමුණක් වී තිබෙන බව මහින්ද රාජපක්ෂ ජනාධිපතිතුමා එම සංචාරයේ දී ප්‍රකාශ කළේය.ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන, පරිසර නියෝජ්‍ය ඇමැති ෆයිසර් මුස්තාපා, පාර්ලිමේන්තු මන්ත්‍රීවරුන් වන නාමල් රාජපක්ෂ, දුමින්ද සිල්වා, තිලංග සුමතිපාල සහ කොළඹ එ.ජ.නි.ස. පුරපති අපේක්ෂක මිලින්ද මොරගොඩ සහ එ.ජ.නි.ස. අපේක්ෂක මොහොමඩ් මහරුෆ් ඇතුළු පිරිසක් එම අවස්ථාවට සහභාගි වූහ.මේ අතර කොළඹ ඡන්ද සටන තියුණු අතකට හැරෙද්දී කොළඹ එ.ජා.ප. අපේක්ෂකයන් කීපදෙනකු රජයට සහාය ලබාදීමට ඉදිරිපත් වීමට නියමිත බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මාධ්‍ය හමුවකදී කියා සිටියේය. එමෙන්ම පළාත් පාලන මැතිවරණයට පෙර ප්‍රබල එ.ජා.ප. පාක්ෂිකයින් පිරිසක් රජයට එක්වීමට නියමිත බවද නියෝජ්‍ය ඇමැතිවරයා අවධාරණය කළේය.ගිය බ්‍රහස්පතින්දා පාර්ලිමේන්තුව රැස්වූ අවස්ථාවේදී එ.ජා.ප. මන්ත්‍රී දයාසිරි ජයසේකර පාර්ලිමේන්තු සභාවෙන් ඉවත් කරන ලෙස මුලසුනේ සිටි ඒ.එච්.එම්.අස්වර් මන්ත්‍රීවරයා නියෝග කළේය. ඒ සමඟම පාර්ලිමේන්තුවේ දැඩි නොසන්සුන් තත්ත්වයක් ඇතිවිය. ඒ සමඟම පාර්ලිමේන්තුවේ කටයුතු විනාඩි 25කට අත්හිටුවීමට ද මූලාසනයට සිදුවිය.ජාතික පොලිස් අභ්‍යාස ආයතනය පනත් කෙටුම්පත පිළිබඳ විවාදයට එක්වූ දයාසිරි ජයසේකර මන්ත්‍රීවරයා කොලොන්නාව නගර සභා ඡන්දයේ ප්‍රචාරක කටයුතු සම්බන්ධයෙන් කළ ප්‍රකාශයක් හේතුවෙන් සභාව උණුසුම් විය.එමෙන්ම මන්ත්‍රී දයාසිරි කොළොන්නාව ප්‍රදේශයේ ප්‍රදර්ශනය කර ඇති ජනාධිපතිතුමා රුවක් සභාවට ඉදිරිපත් කරමින් යමක් ප්‍රකාශ කළේය.පාර්ලිමේන්තුවේ මූලාසනයේ සිටි ඒ.එච්.එම්.අස්වර් මන්ත්‍රීවරයා එම අවස්ථාවේදී මන්ත්‍රී දයාසිරිගේ සභාව ඇමතීමේ කාලය අවසන් බව ප්‍රකාශ කරමින් මන්ත්‍රී දයාසිරි පෙන්වූ ඡායාරූපය පරීක්ෂා කළේය.එම ඡායාරූපය පරීක්ෂා කළ අස්වර් මන්ත්‍රීවරයා ප්‍රකාශ කළේ එම ඡායාරූප ව්‍යාජ ලෙස සකස් කොට ගත් ඒවා බවය. එම නිසා ජනාධිපතිතුමා සම්බන්ධයෙන් මන්ත්‍රී දයාසිරි කළ ප්‍රකාශ හැන්සාඩ් වාර්තාවෙන් ඉවත් කර ගන්නා ලෙස අස්වර් මහතා නියෝග කළේය.අපි ළඟ වෛරී දේශපාලනය නෑඉන් පසුව ආණ්ඩු පක්ෂයේ මැති ඇමැතිවරු මන්ත්‍රී දයාසිරිට කියාසිටියේ මූලාසනයට අවනත වී සභාවෙන් පිටවෙන ලෙසටය. මන්ත්‍රී දයාසිරි මූලාසනයේ නියෝගයට අවනත නොවී දිගින් දිගටම කතාකිරිම නිසා ඔහු සභා ගැබෙන් ඉවත් කරන්නැයි මූලාසනය වේත්‍රධාරියාට නියෝග කළේය.ඒ සමඟම වේත්‍රධාරී ජයසේකර මන්ත්‍රී දයාසිරි දෙසට එද්දී එ.ජා.ප. මන්ත්‍රීවරුන් වන ජෝන් අමරතුංග, සුජීව සේනසිංහ, අජිත් පෙරේරා සහ එම්.ඒ.සුමන්තියන් යන මන්ත්‍රීවරු පිරිසක් පැමිණ මන්ත්‍රී දයාසිරි වටකොට ගත්හ.ඒ සමඟම ආණ්ඩු පක්ෂ මන්ත්‍රීවරුන් වන මර්වින් සිල්වා, රෝහිත අබේගුණවර්ධන, ජගත් පුෂ්පකුමාර යන මැති ඇමැතිවරුන් සහ මන්ත්‍රී දයාසිරි අතර බහින්බස් වීමක් ඇතිවිය. අනතුරුව පස්වරු 5.30ට පමණ කල්තැබූ සභාව යළිත් ආරම්භ කරනු ලැබූයේ පස්වරු 5.55ට පමණය. ඒ නියෝජ්‍ය කථානායක ගීතාංජන ගුණවර්ධන සභාවේ මුලසුනට පැමිණීමත් සමඟය.පාර්ලිමේන්තු සුබසාධක සමිතියට ආධාර පිණිස “සාජන්ට් ගේ නැන්දම්මා” නාට්‍ය පසුගිය 01 වැනිදා කොළඹ ආනන්ද විද්‍යාලයීය කුලරත්න ශාලාවේදී වේදිකාගත විය. මේ අවස්ථාවට ආණ්ඩු පක්ෂයේ ප්‍රධාන සංවිධායක අමාත්‍ය දිනේෂ් ගුණවර්ධන, විපක්ෂයේ ප්‍රධාන සංවිධායක ජෝන් අමරතුංග, පාර්ලිමේන්තු මන්ත්‍රී සජින් ද වාස් ගුණවර්ධන, ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ යන පිරිසද සහභාගි වී සිටියහ.”ප්‍රධාන සංවිධායක තුමන්ල දෙන්නම මෙහෙම එකට ඉන්නකොට කොච්චර හොඳද?” සජින් වාස් මන්ත්‍රීවරයා කීවේය.”ඒක තමයි දේශපාලනය කියන්නෙ. අපට තිබෙන්න ඕන මතවාද, ප්‍රතිපත්ති පිළිබඳ විවේචනනේ” ජෝන් අමරතුංග මන්ත්‍රීවරයා කියද්දී, දිනේෂ් ගුණවර්ධන ඇමැතිවරයා කීවේ පෞද්ගලික වෛරී දේශපාලනය දැන් අඩුවේගන යන බවයි.”අපි මෙහෙම හිටියට ජ.වි.පෙ. අයට මෙහෙම සුහදව ඉන්න අමාරුයි. ඒ අය තම ප්‍රතිපත්තිවලට විරුද්ධ අයගෙ මරණයකටවත් ශෝකය පළකරන්න යන්නෙ නෑ” හෙට්ටිගේ කීවේය.”ඕවත් කාලයත් යනකොට හරියාවි” ඇමැති දිනේෂ් ගුණවර්ධන මහතා කීවේය.”ඇත්තටම ඔබතුමා නිතරම සතුටින් ඉන්නෙ. සමහරුන්ට එහෙම ඉන්න බැරි ඇයි? හෙට්ටිගේ විමසුවේ ජෝන් අමරතුංග මන්ත්‍රීවරයාගෙනි.ඊට පිළිතුරු දෙමින් අමරතුංග මන්ත්‍රීවරයා කීවේ “බලය ගැන හිතල හිත නරක් කරගන්න ඕන නෑ. ඒව එන කාලෙට ඒවි. අනිත් එක මොනව වුණත් අද නිදහසේ පාරෙ බැහැල ඕන තැනක යන්න පුළුවන්නේ. මං හුඟක් වෙලාවට යන්නෙ තනියම. ඒව අපි පිළිගන්න ඕනනේ” කියාය.වැඩිහිටි දිනය සමරා දෙහිවල අත්තිඩිය සහනෝදා වැඩිහිටි නිවාසයේ විශේෂ උත්සවයක් (4) පැවැත්විණි. පක්ෂ විපක්ෂ දේශපාලනඥයෝ රැසක් ද එම අවස්ථාවට සහභාගි වී සිටියහ. ජනාධිපති පාර්ලිම්න්තු කටයුතු ලේකම් කුමාරසිරි හෙට්ටිගේ සහ ජ.වි.පෙ. මන්ත්‍රී සුනිල් හඳුන්නෙත්ති මහතා අසුන්ගෙන සිටියේ එකළඟය.”අපි දෙන්න මෙහෙම ඉන්නකොට ඔයාගෙ පක්ෂයෙන් ඔයාට ප්‍රශ්නයක් එයිද දන්නෙ නෑ” හෙට්ටිගේ කියද්දී”නෑ එහෙම නෑ. අපි දෙන්නට එකට ඉන්න පුළුවන්. අපි එක ගමේ නේ. ඒව ගණන් ගන්න එපා” හඳුන්නෙත්ති මන්ත්‍රීවරයා කීවේ සිනාසෙමිනි.”ජ.වි.පෙ.ට මොකක්ද මේ වෙන්න යන්නෙ?” හෙට්ටිගේ කළ විමසුමට හඳුන්නෙත්ති මන්ත්‍රීවරයා ඇසුවේ”මොනවද ඔයාලාට තියෙන ආරංචි” කියාය.”අපි ඔය ගැන කිසි දෙයක් සොයන්නෙ නෑ. විපක්ෂයේ අර්බුදවලට මැදිහත් වෙන්නත් එපා කියලයි අපේ ජනාධිපතිතුමා කියලා තියෙන්නෙ. ඕව ගැන හොයන්න ගියාම කියාවි ජ.වි.පෙ. කැඩුවෙත් අපි කියලා” හෙට්ටිගේ කීය.”ඒක ඇත්ත. මේ ගැටලුවට හේතුව පක්ෂයෙ ඇතුළෙම දෙයක්. හැබැයි ලොකු කුමන්ත්‍රණයක් තිබෙනවා. ළඟදීම ඒක ජනතාවත් දැනගනීවි. අපි ඉක්මනින් මේ ප්‍රශ්නය විසඳා ගන්නවා”. හඳුන්නෙත්ති මන්ත්‍රීවරයා දීර්ඝ විග්‍රහයක යෙදෙමින් කියා සිටියේය.හම්බන්තොට දිස්ත්‍රික් පරිපාලන ගොඩනැඟිල්ල විවෘත කිරීම ඇතුළු නිරීක්ෂණ චාරිකා කීපයක් නිසා පසුගිය දිනවල ජනාධිපතිතුමා සිටියේ අවිවේකී කාලසටහනකය. ජනාධිපතිතුමා සමඟ කතානායක චමල් රාජපක්ෂ, ජෝන් සෙනෙවිරත්න, ඩිලාන් පෙරේරා, මහින්දානන්ද අලුත්ගමගේ, උදිත් ලොකුබණ්ඩාර, තාරානාත් බස්නායක ඇතුළු මැති – ඇමැතිවරු රැසක්ම මේ අවස්ථා සඳහා එක්ව සිටියහ. නාමල් මන්ත්‍රීවරයා සහභාගිවෙන ප්‍රචාරක රැස්වීම් සංඛ්‍යාව දිනකට 25-30 දක්වා වැඩිවී තිබිණි. මේ කාලසටහන දුටු යෝෂිත රාජපක්ෂ කීවේ “බුදු අම්මෝ මේ විදිහට යන්නෙ කොහොමද?” කියාය.හම්බන්තොට මහින්ද රාජපක්ෂ කනිෂ්ඨ විද්‍යාලයට නාමල් රාජපක්ෂ මන්ත්‍රීවරයා ඇතුළු පිරිස පිවිසියේ එහි සිටි සිසුන්ගේ ආචාරය නිසාය. විද්‍යාලයේ සිසුන් චිත්‍ර රැසක් ඇඳ තිබුණේ හම්බන්තොට සංවර්ධනය ගැනය.”සර්! අපි ළමයින්ට කිව්වා නිවාඩුවට ගිහින් එනකොට කැමැති චිත්‍ර ඇඳන් එන්න කියලා. මේ ළමයි ඇඳපුව තමයි මේ. ගුරුවරු නාමල් මන්ත්‍රීවරයාට කීහ. “පුංචි දරුවන්ගෙ අනාගත සිහින තමයි අපි මේ යථාර්ථයක් කරගෙන යන්නෙ” නාමල් රාජපක්ෂ මන්ත්‍රීවරයා කීවේය.ඒ අතර නව ‘බීච් පාක්’ එක බැලීමට ගිය ජනාධිපතිවරයා කීවේ කොහොම තිබුණ තැනක්ද මේ ලස්සනට හැදිල තියෙන්නෙ? කියද්දී,ඇමැති ඩිලාන් පෙරේරා කීවේ “සර් ඕන දෙයක් ලස්සන කරන්න තරුණ අයට පුළුවන්. ඒ අය අලුත් විදියට නේ හිතන්නෙ” කියාය. මේ අවස්ථාවේ තරමක් පිටුපසින් සිටි නාමල් රාජපක්ෂ මන්ත්‍රීවරයා පෙන්වමින් පැමිණ සිටි පිරිස කීවේ “සර් අපේ අනාගතය නේ මේ” කියාය. “නිවාඩුවට අපට සෙල්ලං කරන්න නාමල් අයිය හදල දුන්න මේ බීච් පාර්ක් එක හරි වටිනවා” ළමයි පිරිසක් ද කීහ.ජනාධිපතිතුමාගේ සංචාර අවසන් කර නාමල් මන්ත්‍රීවරයා මැති ඇමැතිවරුන් සමඟ මැතිවරණ ප්‍රචාරක රැස්වීම්වලට ගියේය. ඒ අතර සජිත් ප්‍රේමදාස ද මන්ත්‍රී නාමල්ට මුණගැසිණි.”හා! සජිත් අයියා, කොහොමද දැන්” නාමල් රාජපක්ෂ මන්ත්‍රීවරයා සුහදව සජිත් ප්‍රේමදාස මන්ත්‍රීවරයා සමඟ සුළු වේලාවක් කතාබහක නිරත විය.ඒ සමඟම එ.ජා.ප. මන්ත්‍රී දයාසිරි ජයසේකර මහතාට සිය දුරකථනයෙන් ඇමතුමක් ගත් නාමල් රාජපක්ෂ මන්ත්‍රීවරයා කීවේ “දයාසිරි මන්ත්‍රීතුමා! ඔන්න දැන් හම්බන්තොට වරායට නැව් තුනක් ඇවිත් තියෙනවා. පුළුවන් නම් ඇවිල්ල බලන්න” කියාය.ඉදිරි අයවැය සැකසීම වෙනුවෙන් පසුගිය දිනවල ජනාධිපතිතුමා පෞද්ගලිකව සෑම ක්‍ෂේත්‍රයකම තොරතුරු සොයා බැලුවේය. ඒ අනුව පළාත් සභා වෙනුවෙන් පළාත් ප්‍රධාන ඇමැතිවරු සහ ප්‍රධාන ලේකම්වරුන්ගේ සහභාගිත්වයෙන් විශේෂ සාකච්ඡාවක් අරලියගහ මන්දිරයේ දී පැවැත්විණි.පළාත් සභා සඳහා මුදල් ලබා දෙනු ලබන මුදල් කොමිසම සහ පළාත් සභා අතර බොහෝ අවස්ථාවල ගැටුම් ඇති විණි. ඊටත් අමතරව පළාත් සභා සඳහා විශාල ආදායමක් හිමිවූ පිරිවැටුම් බද්ද අහිමි වී තිබූ වටපිටාවක් නිසා ජනාධිපතිතුමා සහ පළාත් ප්‍රධාන ඇමැතිවරු අතර පැවැති මේ සාකච්ඡාව සියලුම පළාත් මහ ඇමැතිවරුන්ට අතිශය වැදගත් විණි. එමනිසා හදිසි ශල්‍යකර්මයකට භාජන වී සිටි දකුණු පළාත් මහ ඇමැති ශාන් විජයලාල් ද සිල්වා පවා මේ සාකච්ඡාවට සහභාගි විය.ජනාධිපතිතුමා සහ මහ ඇමැතිවරුන් අතර පැවැති සාකච්ඡාවට ආර්ථික සංවර්ධන ඇමැති බැසිල් රාජපක්ෂ, ඇමැති බන්දුල ගුණවර්ධන, ජනාධිපති ලේකම් ලලිත් වීරතුංග සහ මුදල් අමාත්‍යාංශයේ ලේකම්වරයා ද එක්ව සිටියහ.රැස්වීම ආරම්භයේදීම ජනාධිපතිතුමා මුදල් අමාත්‍යාංශයටත් මුදල් කොමිසමටත් උපදෙස් දුන්නේ පළාත් සභා සඳහා වෙන් කරන මුදල් කඩිනමින් ලබා දීමට කටයුතු කරන ලෙසටයි. ඒ සමඟම පළාත් මහ ඇමැතිවරුන්ට පසුගිය වසර ගණනාවක් පුරා මුහුණ දීමට සිදුව තිබූ ප්‍රධාන ප්‍රශ්නයකට විසඳුම් ලැබිණි.ඉන් පසුව දකුණු පළාත් මහ ඇමැති ශාන් විජයලාල් ද සිල්වා පෙන්වා දුන්නේ දක්ෂිණ අධිවේගී මාර්ගය විවෘත වීමත් සමඟ එම මාර්ගය මධ්‍යයේ පිහිටි ප්‍රදේශයක් වන කුරුඳුගහ හැතැප්ම ආසන්නයේ ඇති ඇල්පිටිය රෝහලට වෛද්‍යවරුන් සහ අනෙකුත් කාර්යමණ්ඩල යොදා සංවර්ධනය කිරීමේ වැදගත්කමයි.පොදු ජනයාගේ පරිහරණයටහොඳ ගොඩනැඟිලිවිදේශ ආධාර යටතේ නවීන පහසුකම් සහිතව ඇල්පිටිය රෝහල ඉදිකිරීමට පළාත් සභාවට හැකි වුවද රෝහලට අවශ්‍ය කාර්ය මණ්ඩලයේ පවතින ප්‍රමාණවත් නොවීමේ ගැටලුව ද මහ ඇමැති ශාන් විජයලාල් ද සිල්වා ජනාධිපතිතුමාට දන්වා සිටියේය.ඉන් අනතුරුව ජනාධිපතිතුමා සෞඛ්‍ය ලේකම්වරයාට පැවසුවේ මේ කටයුත්ත අත්‍යාවශ්‍ය කරුණක් ලෙස සලකා වහාම රෝහලට නිලධාරීන් යෙදවීමට කටයුතුª කරන ලෙසය.මීට අමතරව පළාත් මහ ඇමැතිවරුන්ට පසුගිය කාලය පුරා ඇතිව තිබූ ගැටලු රැසකට ජනාධිපතිතුමා විසඳුම් ද එහිදී ලබාදුන්නේය.ඒ පිළිබඳව ස්තුති කළ මහ ඇමැතිවරු ජනාධිපතිතුමාට කීවේ “සර් අපට වසර කීපයක් හිසරදයක් වෙලා තිබුණ ප්‍රශ්න කීපයක් විසඳලා දුන්නා. ඊට අනේක වාරයක් ස්තුතියි.” කියාය. ඒ අනුව පළාත් මහ ඇමැතිවරු ඉදිරි වසරේ සංවර්ධන ඉලක්ක ජය ගැනීමේ අරමුණෙන් යුතුව අරලියගහ මැදුරෙන් නික්ම ගියහ. ආර්ථික සංවර්ධන අමාත්‍ය බැසිල් රාජපක්ෂ මහතාට පසුගිය සතිය ඉතා කාර්යබහුල එකක් විය. සඳුදා ජපාන තානාපති කුනියෝ තකහාෂි මහතා සමඟ යාපනයේ ධීවර සහ නාවික අභ්‍යාස ආයතනය විවෘත කිරීමේ උත්සවයට ද, අච්චුවේලි පොල් පැළ තවාන විවෘත කිරිමට ද සහභාගි වූ අමාත්‍යවරයා නාවත්තුරෙයි හි අලුතෙන් ආරම්භ කරන ලද මුහුදු කූඩැල්ලන් ඇති කිරීමේ ව්‍යාපෘතිය නැරැඹීමට ද ගියේය. ජපන් ආධාර මත මේ ව්‍යාපෘතිය ආරම්භ කර තිබේ. මුහුදු කූඩැල්ලන් ශ්‍රී ලංකාවේ මුහුදෙන් ලබාගත හැකි වුවද එය වගා කිරීමේ ව්‍යාපෘතියක් වශයෙන් ආරම්භ කරන ලද්දේ බැසිල් අමාත්‍යවරයා විසිනි. මේ ව්‍යාපෘතියෙන් ලබා ගන්නා අත්දැකීම් මත ඉදිරියේදී රටට විශාල ආදායම් ලබා ගන්නා ව්‍යවසායක් වශයෙන් එය සංවර්ධනය කිරීම බැසිල් අමාත්‍යවරයාගේ බලාපොරොත්තුව වේ.යූ.ඇන්.පී.ය කටින් ගෙවල් කඩනවාඅඟහරුවාදා බැසිල් අමාත්‍යවරයා මීගමුවේ නව බස් නැවතුම්පළ විවෘත කළේය. බදාදා ඔහු නුගේගොඩ ඉදිකරන ලද ජනතා පොළ විවෘත කළේය. මීගමුව සඳහා බස් නැවතුමක් ඉදිකිරීමට 2001 වසරේදී කටයුතු කළ නමුත් එය අතරමඟ නැවතී තිබිණි. එහෙත් බැසිල් අමාත්‍යවරයා ගම්පහ දිස්ත්‍රික් සන්ධාන නායකයා වශයෙන් පත්වීමෙන් පසු 2010 දී එය ගොඩනැඟීමේ කටයුතු නැවත ආරම්භ කර මේ ආකාරයට විවෘත කළේය. මීගමුව බස් නැවතුම්පළ ද නුගේගොඩ ජනතා පොළ ද ඉදි කිරීමෙන් පසු දිස්වූයේ සුවිශේෂ ගොඩනැගිලි ලෙසය. සැලසුම් සහගත බව, ක්‍රමානුකූල බව අලංකාරවත් බව ආදිය මෙන්ම ඒවා නවීන උපාංගවලින් සමන්විත වීම ඒවායේ පවතින විශේෂත්වයයි.ගාල්ල බස් නැවතුම්පොළ, මීගමුව බස් නැවතුම් පළ, පිටකොටුව පදික වෙළෙදුන් සඳහා ස්වයං රැකියා වෙළෙඳ සංකීර්ණය, නුගේගොඩ පදික වෙළෙදුන් සඳහා ස්වයං රැකියා වෙළෙද සංකීර්ණය ජනාධිපතිතුමන්ගේ උපදෙස් මත මෑතදී බැසිල් රාජපක්ෂ අමාත්‍යවරයා විසින් ඉදිකළ ගොඩනැඟිලිය. මීගමුව බස් නැවතුම්පොළ විවෘත කිරීමෙන් පසු පළාත් සභා ඇමැති නිමල් ලන්සා බැසිල් අමාත්‍යවරයා කළ කතාව ගැන විමසා සිටියේය.“අද උත්සවයේදී ඔබතුමා ප්‍රකාශ කළා, හැම දිස්ත්‍රික්කයකටම හොඳ බස් නැවතුමක් ඉදි කරන බව. ගාල්ලේ කොටුවට උචිත ලෙස බස් නැවතුම හැදුවා. මීගමු බස් නැවතුමත් එහෙමයි. අනෙක් ඒවා ඉදිකරන්නෙත් ඒ වගේ ද? මේ දෙකේම තිබෙන සියලු පහසුකම් ඒවාටත් දෙනවා ද?” නිමල් ලන්සා ඇමැතිවරයා ඇසීය.“අපි බොහෝ විට උසස්ම තත්ත්වයේ ගොඩනැගිලි ඉදි කරනවා. ඒවා වෙන් වෙන්නේ වරප්‍රසාදිත අයගේ භාවිතය සඳහා. එහෙත් සාමාන්‍ය මහජනතාවගේ පරිහරණයට ඉදිකරපු උසස් තත්ත්වයේ එකම ගොඩනැගිල්ලක්වත් තිබෙනවා ද? බස් නැවතුම්පළ, මාතෘ සායන, ළමා සායන, සති පොළ වගේ දේ සාමාන්‍ය මහජනතාව නිතරම භාවිත කරන ගොඩනැගිලි. ඒත් ඒ සඳහා රටේ එකම හොඳ ගොඩනැගිල්ලක්වත් තිබෙනව ද? මම මේ සියලු දේ සඳහා ඒ කියන්නේ බස් නැවතුමට, සායනවලට සති පොළට අවශ්‍ය ගොඩනැගිලි උසස්ම තත්ත්වයෙන් නිර්මාණය කරනවා. සියලු පහසුකම් නවීන පහසුකම් ලබා දෙනවා. සංවර්ධනයේ ප්‍රතිලාභ මහජනතාව වෙත ගෙන යා හැකි එක ක්‍රමයක් ඒ” යැයි බැසිල් අමාත්‍යවරයා ප්‍රකාශ කළේය.පුංචි බොරැල්ල, සුලෝහිතපුර දෙවන අදියර මහල් නිවාස සංකීර්ණයේ ඉදිකිරීම් කටයුතු, ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ ගේ ප්‍රධානත්වයෙන් පසුගිය 06 වැනිදා ආරම්භ වීය.මේ අවස්ථාවට කොළඹ දිස්ත්‍රික් පාර්ලිමේන්තු මන්ත්‍රී බොරැල්ල ශ්‍රී ලංකා නිදහස් පක්ෂ ප්‍රධාන සංවිධායක තිලංග සුමතිපාල සහ ජාතික නිදහස් පෙරමුණේ මාධ්‍ය ප්‍රකාශක, හිටපු පාර්ලිමේන්තු මන්ත්‍රී මොහොමඩ් මුසම්මිල් ඇතුළු විශාල ජනකායක් එක්ව සිටියහ.සුලෝහිතපුර පළමු අදියර මහල් නිවාස සංකීර්ණය ජනතා අයිතියට පැවරූ අවස්ථාවේදී ඇමැති විමල් වීරවංශ ජනතාවට දුන් පොරොන්දුව වූයේ ඉතාම කඩිනමින් සුලෝහිතපුර දෙවන අදියර මහල් නිවාස සංකීර්ණයේ ඉදිකිරීම් අරඹන බවය. සුලෝහිතපුරයට පැමිණි අමාත්‍යවරයාව පී‍්‍රති ඝෝෂා නඟමින් එහි ජනතාව පිළිගනු ලැබුවේ ඔහු දුන් පොරොන්දුව ඉටු කිරීමට පැමිණි හෙයිනි.කොළඹ නගරයේ ඉතා ජනාකීර්ණ පෙදෙසක ඉදි කෙරෙන මේ නිවාස සංකීර්ණයේ කටයුතු මාස 09 කින් අවසන් කිරීමට කටයුතු යොදා තිබේ. ඒ සඳහා වැය කෙරෙන මුදල රුපියල් මිලියන 19.5 කි. මේ ඉදිකිරීම්වල සැලසුම් සැකසීම, තාක්ෂණික උපදෙස් ලබාදීම හා සියලු අධීක්ෂණ කටයුතු සිදු කරනු ලබන්නේ ජාතික නිවාස සංවර්ධන අධිකාරිය විසිනි.“සුලෝහිතපුර නිවාස සංකීර්ණයේ දෙවන අදියර කඩිනමින් අරඹමින් විමල් වීරවංශ ඇමැතිතුමා පෙන්වා දුන්නේ, තමන් ‘කියන දේ කරන - කරන දේ කියන’ ඇමැතිවරයකු බවයි. ජනාධිපති මහින්ද රාජපක්ෂ ජනාධිපතිතුමාගේ උපදෙස් මත විමල් වීරවංශ නිවාස ඇමැතිවරයා වශයෙන් විශාල වැඩ කොටසක් ඉටු කරනු ලබනවා. ඇමැතිවරයා රට පුරා යමින් නිවාස හදන කොට කොළඹට මැදිහත් වෙන්න තියෙන්නෙ අඩු ඉඩක්. විමල් වීරවංශ ඇමැතිවරයා කොළඹ අපි එක්ක නිවාස හදන වැඩේට යොදවලා ඉන්නේ මොහොමඩ් මුසම්මිල් මහත්මයායි.ඔහු හිත හොඳ මිනිහෙක්. මුස්ලිම් කෙනෙක් වුවත් ඔහු ළඟ ජාති, කුලමල, ආගම් භේද නැහැ. මම මුසම්මිල්ට ආදරයට කියන්නේ ‘සිංහල තම්බි’ කියලයි. කිසිදු භේදයකින් තොරව සේවය කරන්න අපි මෙහෙම මිනිස්සු තමයි ජනතා සේවයට තෝරා පත් කළ යුත්තේ. මොහොමඩ් මුසම්මිල් කියන්නේ පිට කෙනෙක් නොවෙයි අපේ කොල්ලෙක්.” එසේ අදහස් දක්වනු ලැබුවේ තිලංග සුමතිපාල මන්ත්‍රීවරයාය.ඉන්පසු මෙහිදී අදහස් දැක්වූයේ අමාත්‍ය විමල් වීරවංශය. විමල් සිය කතාව සිදු කළේ ප්‍රශ්න විචාරාත්මක ලෙසිනි.“අපි මෙච්චර ගෙවල් හදනවා. ඒත් එජාපය කියන්නේ අපි ගෙවල් කඩනවා කියලයි. ඔයගොල්ලන්ට පුළුවන්ද කොළඹ නගරයේ ගෙවල් කඩන එක තැනක් හරි මට පෙන්වන්න?” විමල් වීරවංශ ඇමැතිවරයා සභාවෙන් විමසා සිටියේය.“බැහැ” සභාවෙන් පිළිතුරු ලැබිණි. “මේ අඩු පහසුකම් නිවාස වෙනුවට අලුත් නිවාස හදලා දෙන එක වරදක් ද?” විමල්ගෙන් තවත් පැනයකි. “නැහැ! නැහැ!” සභාවෙන් ඊට පිළිතුරු ලැබුණේ එසේය. “එතකොට අද එජාපය කරන්නෙ මොකක්ද?” විමල්ගෙන් සභාවට තවත් පැනයකි. “ඒගොල්ලන්ගේ වැඩේ තමයි බාල්දි පෙරළන එක” සභාවේ කෙළවරෙන් අපූරු පිළිතුරක් ලැබිණි.“ඔව්! ඒ සහෝදරයා හරියට හරි. අද එජාපයේ වැඩේ තමයි බාල්දි පෙරළන එක. අද ඒ පක්ෂයේ ලකුණ “අලියා” නොවෙයි “බාල්දිය”. තමන් කරන වැඩේට හරියන පක්ෂ සලකුණ “බාල්දිය”යුද්ධය සිදු කරන අවස්ථාවේ කොටි ත්‍රස්තවාදය පරදවන්න බැහැ කියමින් ආණ්ඩුවට දිගින් දිගටම එදා බාල්දි පෙරළුවා. අද අපි කරන හැමදේටම බාල්දි පෙරළනවා. රටට විරුද්ධව බාල්දි පෙරළන එජාපය අද ඒ පක්ෂය ඇතුළෙත් නායකත්වයට පොරකමින් බාල්දි පෙරළා ගන්නවා. ඒ නිසා අද එජාපයට සුදුසුම ඡන්ද ලකුණ තමයි බාල්දිය.” විමල් වීරවංශ ඇමැතිවරයා කාගෙත් සිනාහඬ මැද තම කතාව අවසන් කළේ එසේයි.පසුගිය 05 වනදා ආර්ථික සංවර්ධන ඇමැති බැසිල් රාජපක්ෂ රත්නපුර කුරුවිටට පැමිණියේ දිවයිනේ එතෙක් මෙතෙක් ඉදිවූ විශාලතම ඉන්ධන පිරවුම්හල විවෘත කිරීමේ ප්‍රධාන ආරාධිතයා වශයෙන් සහභාගි වීමටය.පැල්මඩුල්ල කේන්ද්‍ර කරගත් ව්‍යාපාරික පවුලකට අයත් මේ දැවැන්ත ඉන්ධන හල නෙත ගැටුණු වහා බැසිල් රාජපක්ෂ ඇමැතිවරයා සඳහන් කළේ මෙවන් දැවැන්ත එමෙන්ම බැංකු ශාඛා සුපිරි වෙළෙඳසල් ඇතුළු සාප්පු සංකීර්ණවලින් සමන්විත නවීන ඉන්ධන හලක් ශ්‍රී ලංකාවේ පමණක් නොව ආසන්න ආසියාතික ඇතැම් රටක වුව දක්නට නොලැබෙන බවය.වත්මන් අගනුවර කොළඹ සහ දිවයිනේ ආර්ථික අගනුවර ලෙස නැගී සිටින රුහුණේ හම්බන්තොට යා කෙරෙන කොළඹ හම්බන්තොට ප්‍රධාන මාර්ගයේ රත්නපුර නගරාසන්නයේ ඉදිවූ මේ දැවැන්ත ඉන්ධන සල වසර 2020 දක්වා අවශ්‍යතා සැලකිල්ලට ගෙන ඉදිකරන ලද්දකැයි එහි හිමිකරුවෝ බැසිල් රාජපක්ෂ ඇමැතිවරයා අමතා සඳහන් කළහ.උත්සව භූමියට පැමිණි මැති ඇමැතිවරු පිළිගැනීම සඳහා මල්මාලා අතින් ගත් දරුවෝ තිදෙනෙක් සූදානමින් සිටියහ. එක් මල් මාලයක් ඇමැති බැසිල්ට පැලඳිණි. මල් මාලයක් පවිත්‍රා වන්නිආරච්චිගේ ගෙලෙහි පැලඳීමට දරුවකු සූදානම් වුණද එය වළකාලු පවිත්‍රා මට නෙවෙයි මහ ඇමැතිතුමාට එය පලඳවන්නැයි දරුවාට කියමින් එම අවස්ථාව මහීපාල හේරත්ට උදාකර දුන්නාය.මෙහිදී බැසිල් රාජපක්ෂ අපූරු කතාවක් කීය. ඔහු සඳහන් කළේ ඇතැම් පළාත් වල පවත්නා ඇතැම් නීති රීති නිසා ආයෝජකයන්ට සීමාන්තික අන්දමින් ප්‍රමාදයන්ට මුහුණ දීමට සිදුවන බවය.“සමහර තැන්වල වැසිකිළියක් ඉදිකිරීමට අවසර ගැනීමට ආයතන 28 ක් හරහා යා යුතුයි. එසේ ගියත් කටයුත්ත ආරම්භ කිරීමට තවත් වසර දෙකක්වත් ගත වෙනවා.තත්ත්වය එසේ වුවත් සමහරු සිකුරාදා හවස පටන් අරගෙන සති අන්ත නිවාඩු දෙකේ ඉදිකරන ඇතැම් අනවසර ඉදිකිරීම් ඉවත් කිරීමට අධිකරණය හමුවට ගියත් වසර දෙකක් පමණ ගත වෙනවා.අපේ වෑයම නීති විරෝධීව කටයුතු අහුරාලමින් නිත්‍යානුකූලව කටයුතු කරන පුද්ගලයන් ආරක්ෂා කිරීම” යැයි ද බැසිල් රාජපක්ෂ සඳහන් කළේය.එම උත්සවයට නියෝජ්‍ය ඇමැති පේ‍්‍රමලාල් ජයසේකර, පාර්ලිමේන්තු මන්ත්‍රී ජානක වක්කුඹුර, පළාත් සභාවේ සභාපති රංජිත් බණ්ඩාර, පළාත් අමාත්‍ය අතුල කුමාර රාහුබද්ධ, පළාත් සභා මන්ත්‍රීවරුන් වන සලිත කරුණාරත්න, කාංචන ජයරත්න, වරුණ ලියනගේ යන මහත්වරු ඇතුළු රත්නපුරයේ සුප්‍රකට ව්‍යාපාරිකයකු වන කහවත්තේ ජිනදාස ගුරුගේ මෙන්ම රත්නපුර දිස්ත්‍රික්කයේ ප්‍රමුඛතම ව්‍යාපාරිකයෝ සියයකට වැඩි පිරිසක් සහභාගි වූහ.එ.ජා.ප. නායක රනිල් වික්‍රමසිංහ මාතර මහ නගර සභා මැතිවරණය වෙනුවෙන් පැවැති එ.ජා.ප. රැස්වීම් ගණනාවකට පසුගිය සතියේ සහභාගි වූයේය. එම මැතිවරණ රැළි එ’ජා.ප. මන්ත්‍රී මංගල සමරවීර සහ සාගල රත්නායක විසින් සංවිධානය කරනු ලැබ තිබිණි.වැඩි කතාබහක්නැතිවම ඡන්ද වැඩමේ අතර ගිය සෙනසුරාදා එ.ජා.ප. නියෝජ්‍ය නායක කරු ජයසූරිය, මහ ලේකම් තිස්ස අත්තනායක සහ ගාමිණී ජයවික්‍රම පෙරේරා කුරුණෑගල නගරයේ මැතිවරණ ප්‍රචාරක කටයුතුවල නිරත වූහ.ඉන්පසුව ගිය ඉරිදා එ.ජා.ප. නායක රනිල් වික්‍රමසිංහ සහ එ.ජා.ප. කොළඹ දිසා මන්ත්‍රීනී රෝසි සේනානායක, කොළඹ ප්‍රදේශයේ මැතිවරණ ප්‍රචාරක කටයුතුවල නිරත වූහ. මැතිවරණ ප්‍රචාරක කටයුතුවලදී මන්ත්‍රීනී රෝසි එ.ජා.ප. නායකයා සමඟ වැඩි කතාබහක් නැතිව කොළඹ එ.ජා.ප. අපේක්ෂකයන් සමඟ කතාබහ කරනු කාගේත් අවධානයට යොමු වීය.මේ අතර ගිය ඉරිදා ජෝන් අමරතුංග, තිස්ස අත්තනායක සහ රේණුකා හේරත් නුවරඑළිය එ.ජා.ප. නගරාධිපති අපේක්ෂක චන්දන කරුණාරත්නගේ මැතිවරණ ප්‍රචාරක කටයුතුවල නිරත වූහ. මෙවර පළාත් පාලන මැතිවරණයේ එ.ජා.ප.ය වෙනුවෙන් මෙහෙයුම් කටයුතුවල වැඩි බරක් කරට ගත් කරු මැතිවරණ ප්‍රචාරක කටයුතුවල අවසන් සතියේ දී දුර බැහැර ප්‍රදේශවල පැවැති රැස්වීම් ඇමැතීමෙන් පසුව වහා කොළඹට පැමිණියේ එ.ජා.ප.ය වෙනුවෙන් කොළඹට ඉදිරිපත් වන අපේක්ෂකයන්ට තම උපරිම ශක්තිය ධෛර්යය ලබා දෙනු පිණිසය. එක්සත් ජාතික පක්ෂයේ නම ගිය අපේක්ෂකයන්ගේ රැස්වීම්වලට මෙන්ම බොහෝ නවක අපේක්ෂකයන්ගේ රැස්වීම්වලට ද සහභාගි වූයේය. දිනකට කොළඹ පැවැති රැස්වීම් දහයකට පමණ සහභාගි වූ කරු දිනපතාම යළිත් සිය නිවෙසට ගියේ මැදියම් රැයත් ඉක්ම යාමෙන් පසුවය.එසේම මෙවර පළාත් පාලන මැතිවරණ ආරම්භයේ සිටම නාමයෝජනා අර්බුද සහ අනෙකුත් ගැටලු නිසා ගැටුම් ඇති කර ගෙන සිටි එ.ජා.ප.යේ සියලු පාර්ශවයන් ඒකරාශී කර ගනිමින් එ.ජා.පයේ සියලු කොටස් එකමුතු කරගෙන මෙවර මැතිවරණ ප්‍රචාරක කටයුතු ඉදිරියට ගෙන යාමට කරු සමත් වූයේය.මේ කාලය තුළ කිසිම ගැටුමක් ඇති නොවීමට ද කරු ක්‍රියා කළේය. ඒ අනුව මහනුවර, කොළඹ, නුවරඑළිය, ගාල්ල, මාතර සහ කුරුණෑගල ඇතුළුව මෙවර පළාත් පාලන මැතිවරණයේ බොහෝ ආයතන ආවරණය කරමින් මැතිවරණ ව්‍යාපාරය සඳහා පුළුල් දායකත්වයක් සැපයීමට කරු ක්‍රියා කළේය.මේ අතරතුර එ.ජා.ප. නියෝජ්‍ය නායක කරු ජයසූරිය බටහිර රටවල් ගණනාවක් නියෝජනය කරන තානාපතිවරුන් 20 දෙනකු පමණ කොළඹ විපක්ෂ නායක කාර්යාලයේදී හමු වූයේ පසුගිය 4 වැනිදා පස්වරු 3.00ට පමණය.කරුගේ ප්‍රධානත්වයෙන් පැවැති මේ සාකච්¼ඡාවට එක්සත් ජාතික පක්ෂයේ ජාතික සංවිධායක රවී කරුණානායක, ජාත්‍යන්තර කටයුතු පිළිබඳ ලේකම් සාගල රත්නායක සහභාගි වූහ.මෙහි අරමුණ වූයේ බලය බෙදාහැරීම සහ වත්මන් දේශපාලන තත්ත්වය පිළිබඳව එ.ජා.ප.යේ ස්ථාවරය ගැන දිගින් දිගටම කළ විමසීම්වලට පිළිතුරු ලබාදීම සහ එ.ජා.ප.යේ ස්ථාවරය පැහැදිලි කර දීමයි. එහි දී වත්මන් මැතිවරණය නිදහස් හා සාධාරණව පැවැත්වීමට ඇති අවශ්‍යතාව ගැන දෙපාර්ශ්වයෙන්ම අදහස් හුවමාරු කර ගත්තේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=ab1110093</link>
    <topic>පළාත් පාලන ආයතනවලින් දේශපාලනයට පිවිසි දැවැන්තයෝ</topic>
    <author>රමණී සුබසිංහ</author>
    <content>1942 ජුනි 07 වැනිදා මෙලොව උපත ලැබු දිසානායක මුදියන්සේලාගේ ජයරත්න මහතා ගුරු වෘත්තිය හා තැපැල් සේවය හරහා දේශපාලනයට පිවිසියේය. පහළ කඳුකර ගම් සභාවේ 21 වසරක් නියෝජනය කළ ඒ මහතා 1970 දී ගම්පොළ ආසනයෙන් මුලින්ම පාර්ලිමේන්තුවට තේරී පත් විය. 1970 - 1977 පාර්ලිමේන්තුවේ සිටි දක්ෂතම කථිකයෙකි. පක්ෂය වෙනුවෙන් ඇප කැප වී කටයුතු කළ අතර ඡන්ද ව්‍යාපාරයේ යෙදුණු අවස්ථාවක පොලිස් අත්අඩංගුවට පවා පත්විය. පොඑපෙ මහලේකම්වරයා වශයෙන්, එහි ජයග්‍රහණය පතා සුවිශාල කාර්යභාරයක් ඉටුකළ දි. මු. ජයරත්න මහතා වත්මන් රජයේ අග්‍රාමාත්‍ය ධූරය හොබවන අතර බුද්ධ ශාසන හා ආගමික කටයුතු අමාත්‍ය ධූරය ද හොබවයි. වසර ගණනාවක් ජ්‍යෙෂ්ඨ ඇමැති ධුර හෙබවූ ඒ මහතා ශ්‍රීලනිපයේ ජ්‍යෙෂ්ඨයෙකි.1922 ජුනි මස 10 වැනි දින මෙලොව එළිය දුටු ඔහු නාලන්දා සහ ගල්කිස්ස ශාන්ත තෝමස් යන විද්‍යාලයන්හි අධ්‍යාපනය ලැබුවේය. ප්‍රාදේශීය දේශපාලනයෙහි නියුක්තව සිටි හෙතෙම 1948 දී අතුරුගිරිය ගම් කාර්ය සභාවේ සභිකයෙක් ලෙස නිතරගයෙන් පත්විය. 1964 දී දෙහිවල ගල්කිස්ස නගර සභාවේ සභිකයෙක් බවට පත්වූ අතර එය මහ නගර සභාවක් බවට පත්වීමෙන් පසු, උප නගරාධිපති ධූරයට පත්විය.1970 මහ මැතිවරණයේදී කොට්ටාව අසුනට තරග කළ ගුණසේකර මහතා සේනානායක මහතා ගේ ජාතික රජයේ හිටපු නිවාස සහ විද්‍යා පර්යේෂණ ඇමැති ඇම්. ඩී. එච්. ජයවර්ධන මහතා පරදවා ප්‍රථම වරට නියෝජිත මන්ත්‍රී මණ්ඩලයට පිවිසියේය.1916 සැප්තැම්බර් 17 වැනි දින උපත ලැබු ඔහු කළුතර හෝලික්‍රොස් සහ ගල්කිස්ස ශාන්ත තෝමස් යන විද්‍යාලයන්ගෙන් අධ්‍යාපනය හැදෑරුවේය. 1937 දී ලංකා සමසමාජ පක්ෂයට බැඳුණු ගුණවර්ධන මහතා 1941 දී කළුතර නගර සභිකයෙක් වශයෙන් පත්ව 1954 දී එහි නගරාධිපති ධූරයට ද පත්විය. ඔහු පාර්ලිමේන්තුවට පිවිසියේ 1947 දී කළුතර අසුන ජය ගැනීමෙන් පසුවය.1961 දී බ්‍රසල්ස් හි පැවැති අන්තර් පාර්ලිමේන්තු සම්මේලනයට ලංකාවේ නියෝජිතයෙක් වශයෙන් සහභාගි වූ අතර 1964 ජුනියේදී සිරිමාවෝ බණ්ඩාරනායක මැතිනිය විසින් පිහිට වූ සභාග රජයේ, රජයේ වැඩ ඇමැතිවරයා ලෙස කටයුතු කළේය.1912 ජුනි මස 11 වැනි දා මෙලොව එළිය දුටු ඔහු කෝට්ටේ ආනන්ද ශාස්ත්‍රාලයෙන් හා කොළඹ ආනන්ද විද්‍යාලයෙන් අධ්‍යාපනය හැදෑරුවේය. එහි දී ඉන්ටර් ආට්ස් විභාගයෙන් සමත්ව ගුරුවරයෙක් ලෙස සිය ජීවන වෘත්තිය ආරම්භ කළේය.1945 දී හොරවල දොඩංගොඩ මතුගම ගම් කාර්ය සභිකයෙක් ලෙස තේරී පත්වූ පස්කුවල් මහතා එහි සභාපති පදවිය ද ලැබීය. 1949 දී මතුගම සුළු නගර සභාවේ සභාපති ලෙස ද තේරී පත්විය. 1956 මහ මැතිවරණයේදී ශ්‍රී ලංකා නිදහස් පක්ෂයෙන් මතුගම අසුනට ඉදිරිපත් වූ ඔහු ඉන් ජය ගත්තේ ය.1960 මාර්තු සහ ජුලි මැතිවරණ දෙකේදීම මෙම අසුන නැවතත් ජය ගත්තේය. බණ්ඩාරනායක මැතිනිය ගේ රජයේ පළාත් පාලන සහ නිවාස උප ඇමැති පදවිය දැරූ ඔහු 1963 දී වාණිජ උප ඇමැති තනතුරට පත්විය. 1965 මහ මැතිවරණයේදී වැඩි ඡන්ද 11,000 න් මතුගම අසුන ජය ගත්තේ ය.1946 දී මහනුවර නගර සභිකයෙක් ලෙස තේරී පත් වූ ඔහු 1956 මහ මැතිවරණයේ දී දඹුල්ල අසුනට තරග කොට විශාල වැඩි ඡන්ද ගණනකින් ජය ගත්තේය. 1956 වර්ෂයේදී බණ්ඩාරනායක මහතා විසින් පිහිට වූ දෙවැනි ආණ්ඩුවේ සංස්කෘතික කටයුතු පිළිබඳ උප ඇමැතිවරයා ලෙස පත් වූ ඔහු 1960 මාර්තු සහ ජූලි මැතිවරණවල දී ද පහසුවෙන් ජය ගත්තේ ය.ජුලි මැතිවරණයෙන් පසු ප්‍රවාහන සහ වැඩ උප ඇමැති ධූරය ලැබී ය. පසුව අධ්‍යාපන උප ඇමැති වශයෙන් පත් වූ ඔහු 1964 ජුනි කැබිනට් මාරුවේ දී අභ්‍යන්තර සහ විදේශ වෙළෙඳාම සහ සැපයීම පිළිබඳ උප ඇමැතිවරයා බවට පත් විය. 1965 සහ 1970 මැතිවරණ දෙකේ දී ම දඹුල්ල අසුන ජය ගැනීමට ටී. බී. තෙන්නකෝන් මහතාට හැකි විය.1956 දී මහනුවර මහ නගර සභාවේ අසුනක් ජයගෙන දේශපාලනයට පිවිසියේය. 1960 මාර්තු මස දී යටිනුවර අසුනට තරග කළ ද සුළු ඡන්ද ගණනකින් පරාජය විය. ඉන් පසුව රාජ්‍ය සේවා කොමිසමේ සාමාජිකයෙක් වශයෙන් පත් වූ ඔහු 1963 දී එහි සභාපතිවරයා වශයෙන් පත්විය.1970 දී නැවත යටිනුවරට තරග කොට ජය ගත් කොබ්බෑකඩුව මහතා කෘෂිකර්ම සහ ඉඩම් ඇමැතිවරයකු ලෙස ද කටයුතු කොට ඇත. ශ්‍රීලනිපයේ ජනපති අපේක්ෂකයා ලෙස ද ඒ මහතා වරක් තරග කළේය.1920 අගෝස්තු මස 08 වැනි දින උපත ලද ඔහු 1943 දී දේශපාලනය ඇරැඹුවේ මහනුවර නගර සභිකයකු වශයෙනි. 1946 දී එහි උප නගරාධිපති වූ සේනානායක මහතා 1950 දී නගරාධිපති පදවියට පත්විය. ඔහු එවකට සිටි ළාබාල ම නගරාධිපතිවරයා ද විය. 1952 මහ මැතිවරණයේදී මහනුවර මන්ත්‍රීවරයා වශයෙන් ප්‍රථම වරට පාර්ලිමේන්තුවට පිවිසියේය. 1960 මාර්තු සහ ජූලි මැතිවරණවල දී ද 1965 මැතිවරණයේ දී මහනුවර අසුන ජය ගත් සේනානායක මහතා 1968 දී සෞඛ්‍ය ඇමැතිවරයා වශයෙන් ද, පසුව කෘෂිකර්ම ඇමැතිවරයා ලෙස ද පත් කළේය.1946 දී මහනුවර නගර සභිකයෙක් ලෙස තේරී පත්ව එහි උප නගරාධිපති පදවිය හෙබවූ විමලසේන මහතා ඩඩ්ලි සේනානායක මහතාගේ ජාතික රජයේ මුදල් උප ඇමැතිවරයා ලෙස කටයුතු කළේය. 1960 මාර්තු මැතිවරණයේ දී සෙන්කඩගල අසුන ජයගත් ඔහු එම වසරේ ජුලියේ දී පැවැති මැතිවරණයේ දී පරාජයවිය. 1965 මහා මැතිවරණයේ දී නැවත එම අසුන ජය ගත්තේය. 1965 ඔටාවා හි පැවැති අන්තර් පාර්ලිමේන්තු සම්මේලනයට සහභාගි වූ ලංකා නියෝජිත මණ්ඩලයේ සාමාජිකයෙක් ද විය.ජෝර්ජ් රාජපක්ෂ මහතා 1955 වර්ෂයේදී වලස්මුල්ල ගම් කාර්ය සභාවේ සභාපතිකම හිමි කරගනිමින් දේශපාලනයට පිවිසියේය. සිරිමාවෝ බණ්ඩාරනායක මැතිනිය ගේ රජයේ ධීවර ඇමැතිවරයා ලෙස කටයුතු කළ හෙතෙම 1960 මාර්තු මහ මැතිවරණයේ දී මහජන එක්සත් පෙරමුණෙන් මුල්කිරිගල අසුනට තරග කොට ජය ගත්තේ ය. 1960 ජූලි මැතිවරණය එළඹෙන විට ශ්‍රී ලංකා නිදහස් පාක්ෂිකයෙක් බවට පත්ව සිටි ඔහු එම පක්ෂයෙන් නැවත මුල්කිරිගල අසුන දිනා ගත්තේය. සිරිමාවෝ බණ්ඩාරනායක මැතිනිය ගේ රජයේ උප මුදල් ඇමැති වශයෙන් පත් වූ හෙතෙම 1965 සහ 1970 මහ මැතිවරණවල දී මුල්කිරිගල අසුන ජයග්‍රහණය කළ ඔහු ලංකා - සෝවියට් මිත්‍ර සංගමයේ සභාපතිවරයා ද විය.1931 වසරේදී උපත ලැබු ඔහු දේශපාලනයට එක්වූයේ 1953 වසරේදී කුරුවිට පත්තුව ගම් සභාවේ සභාපති තනතුර හිමි වීමත් සමඟ ය.මුලින් එජාප පාක්ෂිකයකු වූ ඒ මහතා ශ්‍රීලනි පක්ෂයට බැඳී 1956 මහ මැතිවරණයේදී දැදිගම ආසනයෙන් තරග කොට ජය ගත්තේ ය. ඊට පසුව ඔහු වැඩි ඡන්ද 5000 කින් ජය ගෙන පොල්ගහවෙල අසුනේ මන්ත්‍රීවරයා විය.පස්වැනි පාර්ලිමේන්තුවේ අත්තනගල්ල මන්ත්‍රීවරයාව සිටි ඔබේසේකර මහතා දේශපාලනයට එළඹෙන්නට පෙර නම් දරා සිටියේ ගුවන් නියමුවකු වශයෙනි. දේශපාලනයෙහි නියැළී සිටි ඔහු ප්‍රථමයෙන් ම එගොඩපොත ගම් කාර්ය සභාවේ සභිකයෙක් බවට පත්විය.1960 මාර්තුවලදී අත්තනගල්ලට ශ්‍රීලනි පක්ෂයෙන් තරග කොට වැඩි ඡන්ද 15,000 ක් ලැබ ජය ගත්තේ ය. බණ්ඩාරනායක මැතිනිය ගේ රජයේ උප සෞඛ්‍ය ඇමැති වශයෙන් පත් වූ ඔබේසේකර මහතා 1963 කැබිනට් සංශෝධනයේදී ද සෞඛ්‍ය උප ඇමැති පදවිය ලද ඔහු 1964 කැබිනට් සංශෝධනයේදී උප මුදල් ඇමැති පදවිය ලැබීය. 1965 දී සෙනෙට් සභාවට තේරී පත් විය.1956 වසරේ සිට කොළඹ නාගරික මන්ත්‍රීවරයෙක් ලෙස කටයුතු කළ සමරවික්‍රම මහතා 1967 වසරේ දී නියෝජ්‍ය නගරාධිපති තනතුරට තේරී පත් විය.1960 මාර්තු මැතිවරණයේ දී දකුණු කොළඹ ආසනය එජා පක්ෂයෙන් තරග කොට ජය ලබා එහි ප්‍රථම මන්ත්‍රීවරයා ලෙස තේරී පත් විය. එහෙත් එම වසරේ ජූලි මස එළඹි මැතිවරණයේ දී පරාජය විය.1967 දී සෙනෙට් සභාවට ද තේරී පත්විය.සිරිමාවෝ බණ්ඩාරනායක මැතිනිය ගේ රජයේ ගුවන් විදුලි සහ ප්‍රවෘත්ති ඇමැතිවරයාය. ලෝරන්ස් විද්‍යාලයෙන් අධ්‍යාපනය ලැබු හේ දේශපාලනයට පිවිසියේ කැලණිය ගම් සභාවේ අසුනක් ජයගෙන එහි සභාපති බවට පත්වීමත් සමඟ ය. 1960 ජුලි මැතිවරණයේ දී තරග කොට ජේ. ආර්. ජයවර්ධන මහතා වෙනුවට එජාපයෙන් ඉදිරිපත් වී සිටි නවක අපේක්ෂකයකු පරදවා ජය ගත්තේය. 1963 දී කෘෂිකර්ම, ආහාර සහ සමූපකාර උප ඇමැති පදවියට පත්වූ පෙරේරා මහතා 1965 සහ 1970 යන මැතිවරණ දෙකේදී ම කැලණි අසුන ජය ගත්තේය.ලංකා සමසමාජ පක්ෂයේ පැරණිතම සාමාජිකයෙකි. 1947 අතුරුගිරිය ගම් කාර්ය සභාවේ සභාපතිවරයා ලෙස කටයුතු කළ ඔහු ඉන්පසු හෝමාගම සුළු නගර සභාවේ සභාපති හැටියට පත්විය.1960 සහ 1965 පැවැත්වූ මහ මැතිවරණයන් හිදී හෝමාගම අසුනින් පරාජය වූ නමුත් ඉන්පසු පැවැත්වූ මහ මැතිවරණයේදී සාර්ථක ලෙස තරග කළ ඔහු වැඩි ඡන්ද 7000 න් ජය ගත්තේ ය.ධර්මදාස බණ්ඩා මහතා 1964 දී මැදගම්පත්තු ගම් සභාවට තේරී පත්වූයේ නිතරගයෙනි. 1965 දී ශ්‍රීලනිපයෙන් රොනී ද මැල් මහතා සමඟ තරග කර පරාජය වූ අතර 1977 දී ජයගෙන පේෂකර්ම නියෝජ්‍ය ඇමැති ලෙස කටයුතු කළේය. පසුව කෘෂිකර්ම ඇමැති හා පාර්ලිමේන්තු කටයුතු ඇමැති ලෙස ද කටයුතු කළේය.1947 වසරේ දී කොළඹ නගර සභාවට තරග කොට ජය ගත් ඔහු 1965 වසර දක්වා අඛණ්ඩව වසර 18 ක්ම නගර සභාව නියෝජනය කළේය. 1953 දී එජාපයට බැඳුණු ඔහු ආරම්භයේදී ස්වාධීන මන්ත්‍රීවරයකු විය.1960 වසරේ දී කොළඹ නගරාධිපති ධුරයට පත්වූ හෙතෙම 1965 වසරේ මහ මැතිවරණයෙන් බොරැල්ල ආසනය ජය ගත්තේය. ඩඩ්ලි සේනානායක මහතාගේ ජාතික රජයේ කම්කරු, නිවාස හා රැකී රක්ෂා ඇමැති වශයෙන් තේරී පත් විය. 1977 වසරේ දී යළි පාර්ලිමේන්තුවට පත්වූ මොහොමඩ් මහතා ප්‍රවාහන ගමනාගමන මණ්ඩල හා මුස්ලිම් ආගමික කටයුතු ඇමැති ලෙස ද පසුව කතානායක වරයා ලෙස ද පත්විය.1937.10.13 දින මෙලොව එළිය දුටු ෆවුසි මහතා 1959 වසරේදී කොළඹ නගර සභාවට තේරී පත් විය. 1973 වසරේ ජනවාරි මස 22 වැනිදා කොළඹ නගරාධිපති ධූරයට පත්විය. 1991 වසරේදී හෙතෙම බස්නාහිර පළාත් සභාවට තේරී පත් වූයේ මනාප 56724 ක් ලබා ගනිමිනි. චන්ද්‍රිකා බණ්ඩාරනායක කුමාරතුංග මහත්මියගේ පොදුජන එක්සත් පෙරමුණු රජය යටතේ පාර්ලිමේන්තුවට තේරී පත් වූ ෆවුසි මහතා සෞඛ්‍ය ඇමැති ලෙසත්, ප්‍රවාහන හා මහා මාර්ග ඇමැති ලෙසත් පරිසර ඇමැති ලෙසත් කටයුතු කළ අතර වත්මන් රජයේ ජ්‍යෙෂ්ඨ ඇමැතිවරයකු ලෙස කටයුතු කරයි.1957 වසරේදී ගම්පහ දිස්ත්‍රික්කයේ නාරංවල පේරුවේ ගම් සභාවට පත්ව එහි සභාපති ධූරයට පත්වූ සූරියආරච්චි මහතා 1960 මහ මැතිවරණයෙන් මහර ආසනයට තරග කොට පාර්ලිමේන්තුවට පත් විය. 1963 වසරේ ඔක්තෝබර් මස ආණ්ඩු පක්ෂයේ ප්‍රධාන සංවිධායක ධූරයට පත් වූ හෙතෙම එම වසරේ ම නොවැම්බර් මස නියෝජ්‍ය මුදල් ඇමැතිවරයා ලෙස පත්විය.1964 වසරේ දී නියෝජ්‍ය අධ්‍යාපන අමාත්‍ය ධුරයට පත් ඔහු 1965 දී යළි පාර්ලිමේන්තුවට තේරී පත්විය. සමූපකාර හා කුඩා කර්මාන්ත අමාත්‍ය ධුරය ද හෙබ වූ අතර ග්‍රාමීය ආර්ථිකය නඟා සිටුවීමට වෙහෙස වී කටයුතු කළේය.ඔහු ජන්ම ලාභය ලැබුවේ 1931.04.29 වැනිදාය. හිටපු ජනාධිපති රණසිංහ පේ‍්‍රමදාස මහතාගේ මැතිවරණ ව්‍යාපාරයේ නියමුවකු වූ ඔහු 1977 දී පොදු පහසුකම් මණ්ඩලයේ සභාපති ලෙස පත් විය. ඔහු කිසිදු වැටුපක් නොලබා එම කටයුතු ඉටුකළ අතර 1979 දී නගර සභා ඡන්දයට ඉදිරිපත්ව කොළඹ නගරාධිපති ධූරයට පත්විය. දීර්ඝ කාලයක් නගරාධිපති ධූරයේ කටයුතු කළ හෙතෙම 1989 මහ මැතිවරණයට තරග කොට කොළඹ දිස්ත්‍රික්කයෙන් තේරී පත්වී පසුව නිවාස ඉදිකිරීම් ඇමැති ලෙස ද පත් කෙරිණි.1917 වසරේ මැයි මස 17 දින ජන්ම ලාභය ලැබු හෙතෙම 1947 මැතිවරණයේ දී මැද කොළඹ ආසනයට තරග කළ ටී. බී. ජයා මහතාගේ ඡන්ද සටනේ පුරෝගාමියකු ලෙස කටයුතු කළේය.1950 වසරේදී බේරුවල නගර සභාවට තරග කළ ඔහු නිතරගයෙන් තේරී පත් වූ අතර ඉන් වසරක් ගත වීමටත් පෙර එහි නගරාධිපති ධූරයට පත්වූයේය. ඔහු බේරුවලට පත් ප්‍රථම නගරාධිපතිවරයා ද විය. 1960 වසරේ බේරුවල ආසනයට තරග කළ මාකර් මහතා ප්‍රථමයෙන් පාර්ලිමේන්තුවට තේරී පත්විය. 1977 වසරේ දී ද නැවතත් පාර්ලිමේන්තුවට තේරී පත් වූ ඔහු එවර නියෝජ්‍ය කතානායක ධූරයට ද තේරී පත්විය. 1978 වසරේදී කථානායකවරයා ලෙස පත්විය.1916 ජනවාරි මස 20 වැනි දා උපත ලබා 1954 දී කොළඹ නගර සභාවට තරග කළ හෙතෙම නගර සභාවට පත්ව පසුව උප නගරාධිපති ධූරයටත් පසුව නගරාධිපති ධූරයටත් පත්විය.ජේ. ආර්. ජයවර්ධන ජනාධිපතිවරයාගේ රජයේ මහා මාර්ග නියෝජ්‍ය ඇමැති පදවිය දැරු ඔහු එම රජය යටතේ ම ක්‍රම සම්පාදන නියෝජ්‍ය ඇමැති පදවියට ද පත්විය. පසුව රණසිංහ පේ‍්‍රමදාස ජනාධිපතිවරයාගේ රජයේ මුස්ලිම් හා ආගමික කටයුතු රාජ්‍ය ඇමැති ලෙස කටයුතු කළේය.1916 සැප්තැම්බර් මස 18 වැනි දින ජල්ම ලාභය ලැබු ඇය ලන්ඩන් විශ්ව විද්‍යාලයේ උපාධිධාරිනියකි. කලක් ගුරු වෘත්තියෙහි නියුක්තව සිටි ඇය කොළඹ නගර සභිකාවක ලෙසින් වසර 14 ක් සේවය කළාය. වසර 30 කට ආසන්න කාලයක් ලංකා සම සමාජ පක්ෂයේ සාමාජිකාවක් ලෙස කටයුතු කර ඇත. ඇය ප්‍රථම වරට පාර්ලිමේන්තුවට පිවිසියේ 1956 වසරේ දී උතුරු කොළඹ ආසනය ජය ගනිමිනි. 1964 දී දොස්තර ඩැනිස්ටර් ද සිල්වා මහතාගේ අභාවයෙන් හිස් වූ බොරැල්ල අසුනින් නැවතත් පාර්ලිමේන්තුවට පිවිසියාය. එම වසරේදී ම පළාත් පාලන හා ස්වදේශ කටයුතු පිළිබඳ උප ඇමැතිවරියක වශයෙන් පත්වීම ලැබුවාය.(පළාත් පාලන ආයතන වලින් දේශපාලනයට පිවිසි තවක් නායකයන් ඇති බව සලකන්න.)රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=ab1110094</link>
    <topic>පළාත් පාලන ආයතන කටයුතු කළ යුත්තේ කෙසේ ද?</topic>
    <author>සාකච්ඡාකෙළේ අරුණි මුතුමලී / සුභාෂිණී ජයරත්න</author>
    <content>පළාත් පාලන ඡන්ද විමසීමේ අවසන් අදියර ඊයේ නිමාවට පත් විය. ජනතා මනාපයෙන් ජනතා සේවයට කැපවන ජනතාවට ඉතාම සමීප ආයතනවලට තේරී පත්වන්නන් කටයුතු කළ යුත්තේ කෙසේ ද? ඔවුන්ට ඇති වගකීම හා ඒ වගකීම් නිසි ලෙස විනිවිද බවින් යුතුව ඉටු නොකළහොත් මුහුණපාන්නට වන ඉරණම කුමක් ද ආදිය පිළිබඳව අද කඩුල්ලෙන් මෙසේ විමසමු.පළාත් පාලන සහ පළාත්සභා නියෝජ්‍ය ඇමැතිඉන්දික බණ්ඩාරනායකපළාත් පාලන ආයතනය කියන්නේ ගමේ සංවර්ධන ඒකකය. ගමේ ජනතාවට උපතේසිට මරණය දක්වා අවශ්‍ය වන ආයතනයත් මෙයයි. ඊට අමතරව අධ්‍යාපනය, මාර්ග පද්ධති, සෞඛ්‍ය, කැළි කසළ බැහැරලීම ආදි වගකීම් රැසක් පළාත් පාලන ආයතනයකට පැවරෙනවා.මේ සියලු වගකීම් පැවරෙන්නේ පාර්ලිමේන්තුවෙන් ම පැනවෙන නීති සම්පාදනයන් මඟින්. පළාත් පාලන, නගර සභා, මහ නගර සභා ප්‍රඥප්ති ආදිය මඟින් පළාත් පාලන ආයතන රජය කෙරෙහි විශ්වාසය ඇති හා දැන උගත් බුද්ධිමත් පිරිසගේ මනාපයෙන් පත් වූ නියෝජිතයින් පත්කර ගන්නේ.එසේ පත්වන නියෝජිතයා තම ධූර කාලය තුළදී නිසි ලෙස රාජකාරී නොකළොත් ජනතාව විසින් අදාළ පුද්ගලයා ඊළඟ වාරයේ ප්‍රතික්ෂේප කරනවා. ඊට අමතරව පළාත් පාලන ආයතන වරදක් කළොත් පළාත් සභාව මඟින් අවශ්‍ය දඬුවම් ලබා දෙන්න පසුබට වන්නෙත් නැහැ.උදාහරණ ලෙස වයඹ පළාතේ මහව ප්‍රාදේශීය සභාවට විරුද්ධව කමිටුවක් පිහිටුවා සභාපති ධූරයට පත් වූ පුද්ගලයාට එය අහිමි වන්නට කටයුතු යෙදුණා.ගම්බද ප්‍රදේශවල ප්‍රාදේශීය සභාවත් නගරවලට නගර සභාවත්, ප්‍රධාන නගර සඳහා මහ නගර සභාත් වන ආකාරයට ආයතනවලට වෙනමම ප්‍රඥප්ති සකස්කර තිබෙන්නේ ඒ ඒ අවශ්‍යතා පදනම් කරගෙනයි.සමහර අය කියන්න පෙලඹෙනවා පළාත් පාලන ආයතනයකින් ලැබෙන ආදායමෙන් ඒ ආයතනයට යැපෙන්න පුළුවන් කියලා. නමුත් කොළඹ වගේ ආයතනයක නම් වාර්ෂික අයවැය ලේඛනය කෝටි 500 ක් පමණ වන නිසා එවැනි ක්‍රමයක් යෙදිය හැකියි. නමුත් ග්‍රාමීය ප්‍රදේශවල ඒ ආකාරයෙන් කටයුතු කරන්න බෑ. අමාත්‍යාංශයේ මැදිහත් වීම අවශ්‍ය වෙනවා.පසුගාමි පළාත් පාලන ආයතන සඳහා රුපියල් මිලියන 6000 ක් වෙන් කළ ව්‍යාපෘතියක් මඟින් රජය කටයුතු කරගෙන යනවා. දුප්පත් පසුගාමී ආදායම් අඩු පළාත් පාලන ආයතන ප්‍රදේශ අනුව තෝරා ඒවා නඟා සිටුවීමට ඒ මඟින් කටයුතු කරනවා. පත්වන ඕනෑම ප්‍රධානියකුගේ වගකීම වන්නේ රජයේ සුබසාධන වැඩපිළිවෙළ යටතේ සිදුවන වැඩසටහන් මඟින් ප්‍රදේශයේ ජනතාවට කෙසේ හෝ සෙත සැලසීමයි.අන් පිරිසගේ වගකීම ආයතනය මඟින් කෙරෙන වැඩපිළිවෙළ නිවැරැදිව ඉටුකිරීම සඳහා යොමු කිරීමයි.ආණ්ඩු පක්ෂයෙන් නොවන විපක්ෂයෙන් තරග කළ අයකු නගරාධිපති හෝ සභාපති වීමේදී සිදුවන දේ තමයි ඔවුන්ට රජයේ වැඩපිළිවෙළ සමඟ ගමන් කිරීමට ඇති අපහසුව. ඒ නිසා පසුගිය වර ඇතැම් පළාත් පාලන ආයතනවලට විපක්ෂයෙන් තේරී පත්වූ අය අසාර්ථක වුණා.නමුත් කළ යුතුව තිබුණේ කෙසේ හෝ රජයේ ප්‍රතිපත්ති සමඟ සමාන්තරව යමින් ප්‍රදේශයේ ජනතාවගේ ප්‍රශ්න විසඳීමට කටයුතු කිරීමයි. මොන පක්ෂයකින් පත්වූවත් කළ යුතු දෙය වන්නේත් ජනතාවට ඉතාම සමීපතම ආයතනය ලෙස ජනතා සුබසාධනයට කටයුතු සැලසීමයි.--බස්නාහිර පළාත්, පළාත් පාලන කොමසාරිස්චන්ද්‍රානි සමරසිංහපළාත් පාලන ආයතනයක් කියන්නේ ව්‍යවස්ථාපිත ආයතනයක්. ඒ සඳහා අදාළ පනතින් බලතල පැවරී තිබෙන්නේ ජනතාව වෙනුවෙන් වගකීම් ඉටු කරන්නයි. පුද්ගලයකුගේ උපතේ සිට මරණය දක්වා සම්බන්ධ වන ආයතනයත් පළාත් පාලන ආයතනයයි.මාතෘ සායනයේදී කුසෙහි සිටිනා දරුවාගේ සිට රෝහලේ ඉපදී පසුව නිවෙසක් තනා පවුලක් ලෙස සමාජයට එක්වන පුද්ගලයාට ගොඩනැගිලි අනුමත කිරීම්, ඉදිකිරීම් අනුමත කිරීම්, වරිපනම්, ජලය, වීදි ලාම්පු, මාර්ග පද්ධතිය, ආදි සියලු දෑ යාමනය කෙරෙන්නේ මේ ආයතනය මඟින්. ඒ නිසා ජනතාවට බොහෝ සෙයින් බැඳුණු ආයතනයක් ලෙස පළාත් පාලන ආයතනය හඳුන්වන්න පුළුවන්.නිදසුනක් ලෙස කොළඹ මහ නගර සභාව ගතහොත් ජනතාව වෙනුවෙන් එහි ධූරධාරියකුගේ වගකීම කුමක් ද? යන්න සලකා ඒ යටිතල පහසුකම් පිළිබඳ අවබෝධ කරගත හැකියි. ඒ වගේම ඒ පහසුකම් සපුරාලීම සඳහා හැසිරිය යුත්තේ කෙසේ ද යන්න පිළිබඳවත් අවබෝධයක් ලබාගත හැකියි.යම් ප්‍රාදේශීය සභාවක් නගර සභාවක් බවට පරිවර්තනය වන්නේ ද වැනි තීරණ පූර්ණ වශයෙන් ගනු ලබන්නේ මධ්‍යම ආණ්ඩුවේ හා පළාත් සභාවේ අනුමැතිය මතයි.ධූරධාරීන්ගේ ස්වරූපය, සංයුතිය, ව්‍යුහයේ පිහිටීම සහ ජාතික මට්ටමේ ප්‍රතිපත්ති සම්පාදනය මධ්‍යම රජයෙන් කෙරුණත් අන් සියල්ල ඉටුවන්නේ අදාළ පළාත් පාලන ආයතනය මඟින්මයි.ඒ නිසා විධායක බලතලයක් මේ ආයතන ධූරධාරීන්ට තිබෙනවා. තම බල ප්‍රදේශවල අතුරු ව්‍යවස්ථා සම්පාදනය කර ගැනීමට පවා ඔවුන්ට බලය තිබෙනවා. පළාත් පාලන ආයතනයක ගණන් දීමේ නිලධාරියා වන්නේ ද සභාපති හෝ නගරාධිපතිමයි.කෙසේ වුවත් නිසි අධීක්ෂණයක් කිරීමට පළාත් පාලන කොමසාරිස්වරයාට බලතල පැවරී තිබෙනවා.සභාපතිවරයා හෝ නගරාධිපතිවරයා තම අරමුදල් හා ආදායම් වියදම් පාලනය නිවැරැදිව නොකළහොත් මූලික පරීක්ෂණය කරන්නේත් පළාත් පාලන කොමසාරිස් මඟිනුයි.වර්තමානයේ පවතින ප්‍රධාන ප්‍රශ්න ලෙස ගැනෙන කසළ බැහැරලීම, ඉඩම් ප්‍රශ්නය, ආදායම් විෂමතා ආදි සියල්ල විසඳා ගනිමින් ජනතාවට යුතුකම් ඉටුකිරීමට ධූරධාරියා බැඳී සිටිනවා.සාමාන්‍යයෙන් පළාත් පාලන පනතට අනුව විරුද්ධ පක්ෂයක් කියා සඳහනක් නැහැ. යම් තීරණයක් ගන්නා විට එය නිවැරැදි යැයි කීමට අත ඔසවන සියලු දෙනා ඒ තීරණය වෙනුවෙන් බැඳී සිටිනවා. ඒ වගේම ඒ තීරණය වැරැදි නම් එහි පාඩුව අදාළ සියලු දෙනා අතර බෙදී ගොස් ඔවුන් සියලු දෙනා විසින් පියවිය යුතු වනවා. ඒ අධිභාරය සමහර විට ජීවිතාන්තය දක්වාම ගෙවන්න වුණත් සිදුවන්න පුළුවන්.කෙසේ වුවත් ජනතාවට සේවය සැපයීම ප්‍රධාන අරමුණ කරගත් පළාත් පාලන ආයතනයක ධූරධාරීන්ට තම අපේක්ෂාවන්ට අනුව පමණක් කටයුතු කරන්න බැහැ. නමුත් තමන්ගේ ධාරිතාව අනුව ජනතාවට උපරීම සහනය ලබා දෙමින් පාර්ලිමේන්තුව දක්වා ගමන් කළ හැකි මාර්ගය වන්නේත් මෙයමයි.--මීගමුව (එජනිස) හිටපු නගරාධිපතිහර්මන් කුරේරාපළාත් පාලන ආයතනයක ප්‍රධාන වගකීම ප්‍රදේශයේ ජනතාවගේ සුවසෙත උදා කිරීමයි. විශේෂයෙන් අවශ්‍යතා සඳහා යටිතල පහසුකම් සපයමින් සෞඛ්‍ය සම්පන්න ජනතාවක් සමාජයට රටට දායාද කිරීමේ වගකීම එයට තිබෙනවා.”“තම ප්‍රදේශයේ පුද්ගලයකුගේ උපතේ සිට මරණය දක්වා බොහෝ අවස්ථාවලදී සම්බන්ධ වන ආයතනය පළාත් පාලන ආයතනයයි. ඒ නිසා සමාජය පිළිබඳ මනා අවබෝධයක් සහිත යම් උගත්කමක් ඇති සමබර මනසකින් වැඩ කළ හැකි අණ කිරීම්වලට වඩා සුහදව කටයුතු සපුරාගත හැකි අයකු නගරාධිපති හෝ ප්‍රාදේශීය සභා සභාපති බවට පත් විය යුතුයි.”“ඒ වගේම යටිතල පහසුකම් සැපයීමේදී ප්‍රදේශයේ ජල පහසුකම්, කාණු පද්ධති, මාර්ග පද්ධතිය, වීදි පහන් ආදිය ගැන වගේම විශේෂයෙන් කසළ අපහරණය ගැනත් පළාත් පාලන ආයතනයට වගකීමක් තිබෙනවා.”“නගර සභාවක් හෝ ප්‍රාදේශීය සභාවක් හෝ මහ නගර සභාවක් නඩත්තු වන්නේ වරිපනම් හා අනෙක් දඩ මුදල් ආදිය මඟින්. එහෙත් ඒවායින් සියයට 50 කට වඩා සේවක වැටුප්වලට සහ ජල විදුලි බිල්පත් ආදියට වැය වනවා. ඉතින් ඉතිරි වන දෙයින් කළ හැකි දේ සීමිතයි. ඒ නිසා බොහෝ විට පළාත් පාලන ආයතනයක් පවතින ආණ්ඩුව මත යැපෙනවා.”පාලම්, බෝක්කු, මංමාවත්, ඉදිකිරීම් සඳහා ආණ්ඩුවේ සහාය අපගේ කාලයේත් ලැබුණා. බැසිල් රාජපක්ෂ ඇමැතිතුමා ගම්පහ දිස්ත්‍රික් නායකත්වයට පත් වුණාට පස්සේ ගම නැඟුම, මඟ නැඟුම වගේ ව්‍යාපෘති ඔස්සේ අපටත් ආධාර දුන්නා.ඒ වගේම දිවි නැඟුම යටතේ ස්වයං රැකියා දියුණු කර ජනතාවගේ ජීවන මට්ටම ඉහළට ගැනීමට සංවිධායක සරත් කුමාර ගුණරත්න මහතා සහ නිමල් ලංසා මහතා අපට උපකාර කළා.අපට ඉතිරි වුණේ වසරකට ලක්ෂ 6 ක පමණ මුදලක් සංවර්ධන කටයුතු සඳහා වෙන් කරන්න. නමුත් එය ලක්ෂ 9 ක් දක්වා වැඩි කර ගැනීමට මගේ ධූර කාලයේ කටයුතු කළා. එහෙත් මධ්‍යම රජය මඟින් ජනාධිපතිතුමාගේ උපදෙස් පරිදි මුදල් පොම්ප කිරීමක් සිදුවුණු නිසයි පළාත් පාලන ආයතනවලට ශක්තියක් ලැබුණේ ගම්මාන දියුණු කරන්න.මේ වන විට රටපුරා තාක්ෂණය දියුණු වෙමින් තිබෙන්නේ. ඒ නිසා ‘ඊ ගවර්නන්ස්’ යටතේ පළාත් පාලන ආයතනවල පරිපාලන කටයුතු ඊ තාක්ෂණය මඟින් ඉටුකරන මට්ටමට දැන් එමින් පවතිනවා. එහි මූලික අවස්ථාවලදී මීගමුව, සීතාවකපුර වැනි පළාත් පාලන ආයතනවල අත්හදා බැලීම් කරන්නට පියවර ගත්තා.මේ හැම දේම ව්‍යවස්ථාවකට හා රෙගුලාසිවලට අනුව පාලනය විය යුතුයි. අතුරු ව්‍යවස්ථා වුණත් තමන්ට හිමි රාමුව තුළ සකස් කළ යුතුයි. මුදල් පරිහරණයේදී ප්‍රවේශම් විය යුතුයි.නගර සභාවක් හෝ පළාත් පාලන ආයතනයක් පාලනය කරන විට එය සමාජ මෙහෙවරක් ලෙස සලකා කටයුතු කළ යුතුයි. සල්ලි හම්බ කිරීමට, වංචා, දූෂණ ආදියට යොමු වී කටයුතු කළොත් ඒ ගමන කෙටියි.මනාප ක්‍රමයට විරුද්ධ වීම නිසයි මා මෙවර ඉදිරිපත් නොවන්නේ. මනාප ක්‍රමයත් ජනතාව වංචා දූෂණයට යොමු කරන ජේ. ආර්. ජයවර්ධන යුගයේ ඇති වූ තවත් අවැඩදායි ක්‍රමයක්. පැරැණි කොට්ඨාස ක්‍රමය ඇති වනවානම් ජනතාවටත්, අපේක්ෂකයන්ටත් වැඩි සාධාරණයක් ඉටු වෙනවා. ඒ ක්‍රමය ඇති වනවානම් අප වුණත් යළි ඡන්දයට ඉදිරිපත් වන්නට කැමැතියි. ඒ හැර දේශපාලනයෙන් අයින් වීමක් නොවේ මා කළේ.මා අදහන ආකාරයට නම් ජනතාවට උපරීම වශයෙන් සේවය කරමින් අවංකව කටයුතු කරනවානම් දේශපාලනයේ දිගු ගමනක් යා හැකියි. එසේ නොවන විට ජනතාව ඊළඟ වතාවේ සුදුසු තීන්දුව දෙනවා.--හෝමාගම හිටපු (එජාප) ප්‍රාදේශීය සභා සභාපති බස්නාහිර පළාත් සභා විපක්ෂ නායකමංජු ශ්‍රී අරංගලප්‍රාදේශීය සභා, නගර සභා සහ මහ නගර සභා යන පළාත් පාලන ආයතන වර්ග වෙනම පනතකින් සැකැසුණු නීති ප්‍රතිපාදන ඇති ආයතනයි. ඒවා අදාළ නගරාධිපති හෝ සභාපති හැරුණු විට වෙන කිසි කෙනකුට පාලනය කිරීමට හැකියාවක් නැහැ.යම් අයුරකින් පනතට අනුකූල නොවන අයුරින් කටයුතු සිදු වුණොත් විශ්‍රාමලත් විනිසුරුවරයකු පත් කර පළාත් සභාවට ඒ දේවල් විභාග කරන්න පුළුවන්. ඒ හැර අන් සියලු දේ කළ යුත්තේ ප්‍රධානියාගේ අවශ්‍යතාව අනුවයි. මධ්‍යම ආණ්ඩුවට හෝ පළාත් සභාවට ඒ හැර මේ පළාත් පාලන ආයතනවල පරිපාලනයට ඇඟිලි ගසන්න බැහැ.කොහොම වුණත් රජයත් සමඟ කටයුතු කරද්දී රජයේ ආයතන සමඟ සම්බන්ධතා පවත්වා ගත යුතුයි. වැරැද්ද දුටු තැන නිර්බයව කතා කිරීමට ඉදිරිපත් වීමේ අයිතියත් ශක්තියත් මේ ප්‍රධානීන්ට තිබෙනවා.කොහොම වුණත් පවතින රජයෙන් නොවන විරුද්ධ පක්ෂයකින් නගරාධිපති හෝ සභාපති තේරී පත් වුවහොත් අනන්ත අප්‍රමාණ දුෂ්කරතාවලටත් මුහුණපාන්න සිදු වෙනවා. මොකද රජයෙන් ලැබෙන ඇතැම් ප්‍රතිපාදන ප්‍රමාද වෙන්න පුළුවන්. රජයේ අනුග්‍රහයෙන් ලැබෙන වරප්‍රසාද නොලැබෙන්න පුළුවන්. ඒ වගේ ප්‍රමාද වීම්, අත්හිටුවීම්, නොලැබීම් අතර වුණත් දක්ෂ නායකයකුට පුළුවන් ලැබෙන ආදායම වැඩි කරගන්න සහ ඒ මඟින් ආයතනයේ කටයුතු කරගෙන යන්න.අපට ප්‍රඥප්තියෙන්ම අවසර ලබා දී තිබෙනවා බදු අයකර ගන්න ත්‍රීරෝද රථගාල්වලින් බදු අය කරන්න වගේ ආදායම් වැඩිකර ගැනීමට. නමුත් අපි එහෙම අය කරන්නේත් නැතුවයි හෝමාගම ලංකාවේ හොඳම ප්‍රාදේශීය සභාව ලෙස පත්කර ගන්නත් හැකියාව ලැබුණේ.නගරාධිපති හෝ සභාපති ධූරයට පත් වූ පසු පක්ෂ පාට භේද සලකන්නට බැහැ. තමන්ගෙන් විය යුතු යුතුකම් කිසිදු භේදයකින් තොරව සැමට සමානව ලැබෙන සේ කටයුතු කිරීමයි ප්‍රධානියාගේ වගකීම වන්නේ.මේ අතර යටිතල පහසුකම් ලෙස මාර්ග පද්ධතිය දියුණු කිරීම, ජල පහසුකම් ලබාදීම, කොළඹ වගේ ප්‍රදේශවල නම් වැසිකිළි පහසුකම් ඇති කිරීම, කාණු පද්ධති සැකසීම, වැනි ජනතාවට එදිනෙදා අත්‍යවශ්‍ය වන සේවාවන් සැපයීම අනිවාර්ය අංගයක්. ඒ වගේම ගැබිනි මව්වරුන් දරුවකු බිහි කරන මොහොතේ සිට පුද්ගලයකු කනත්තකට යන මොහොත දක්වා සියලු ප්‍රධාන අවශ්‍යතාවලදී නගර සභාවක් හෝ ප්‍රාදේශීය සභාවක් සම්බන්ධ වෙනවා. ඒ අදාළ දායකත්වය කාර්යක්ෂමව නිවැරැදිව ලබාදීමටත් පළාත් පාලන ආයතනය බැඳී සිටිනවා. මේ දේවල් තේරුම් ගෙනයි ඡන්දයෙන් පත්වන ප්‍රධානියා කටයුතු කළ යුත්තේ.මා නම් උපන් දවසේ සිට මේ බල ප්‍රදේශයේ සිටියේ. ඒ නිසා ග්‍රාමසේවා කොට්ඨාස 92 ම ජන ජීවිතය පිළිබඳ හොඳ අවබෝධයක් මට තිබෙනවා. ඒ අවබෝධය අවශ්‍යයි ජනතාවට සේවය සැපයීමේදී ප්‍රමුඛතා හඳුනා ගන්න.අලුතෙන් තේරී පත්වන සෑම පළාත් පාලන ආයතන ප්‍රධානියකුටමත් කිව යුතුව ඇත්තේ තමන් කරන කාර්යය පිළිබඳ මනා අවබෝධයකින් කටයුතු කරන්න කියායි. විනිවිද පෙනෙන අයුරින් සෑම කටයුත්තක්ම සැලසුම් කරනවානම් ගැටලු ඇතිවන්නෙ නැහැ. අනෙක මෙය ජනතාවට සේවය කිරීමක් මිස තමන්ගේ වාසියට කරන කටයුත්තක් නොවේ. ඒ නිසා දේශපාලනයේ ඉහළට යන්න අවශ්‍ය නම් කෙටි පාරෙන් යන්න හොඳ නැහැ. දේශපාලනය ව්‍යාපාරයක්, හම්බ කරන ක්‍රමයක් බවට පත් කර ගන්නේ නැතිව නිවැරැදිව කරනවානම් දිගුකල් රැඳෙන්න පුළුවන්.සාකච්ඡාකෙළේ අරුණි මුතුමලී / සුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=ab1110095</link>
    <topic>විය සිදුරෙන් එළිය බැලීම</topic>
    <author>රංජිත් සියඹලාපිටිය</author>
    <content>තුන්වැනි සිතිවිල්ලඅපේ අක්කාත් මමත් විශ්වවිද්‍යාලයට ගියේ එකම වර්ෂයේය. අම්මා තාත්තා ඇතුළු පවුලේ සියලුදෙනා මේ සුබ ආරංචියත් සමඟ ලැබූ මහා සතුට අදටත් මට සිහිපත් වේ. මුළු පවුලම ගොඩ ගියා සේය. මේ ඒ තරම් අසීරු කාර්යයකි. පළමුවන පන්තියට ඇතුළ් වන සිසුන් 200ක් අතරින් විශ්වවිද්‍යාලයේ අභ්‍යන්තර ශිෂ්‍ය භාවය ලබන්නේ ළමුන් තිදෙනකු පමණි. මේ ලිපියට එවැනි නමක් මා යෙදුවේ ඒ නිසාය.ශ්‍රී ලංකාවේ විශ්වවිද්‍යාල පිළිබඳ මූලික කථාබහ ඇරැඹෙන්නේ 19 වැනි සියවසේ මුල් භාගයේදීය. එවක සිටි සුදු ජාතික පාලකයින්ගේ දරුවන්ට ඉංග්‍රීසියෙන් උසස් අධ්‍යාපනය ලබාදීම මූලික අරමුණක් පැවතිණි. ඒ අනුව ඉංග්‍රීසි ආණ්ඩුව 1920 දී රෙජිනා වලව්ව මිලදී ගෙන එය කොලේජ් හවුසිය නමින් නම් කරන ලදී. අනතුරුව 1921 දී එහි ඉදිරිපිට පිහිටි රාජකීය විද්‍යාලයේ ගොඩනැඟිල්ලක් තුළ ලන්ඩන් විශ්වවිද්‍යාලයට අනුබද්ධ විශ්වවිද්‍යාල කොලීජිය ආරම්භ කරන ලදී.1942 අංක 20 දරන විශ්වවිද්‍යාල ආඥා පනත යටතේ විශ්වවිද්‍යාල කොලීජිය හා සිලෝන් මෙඩිකල් කොලීජිය ඒකාබද්ධ කර සංවිධිත විශ්වවිද්‍යාලයක් නිර්මාණය කළ අතර ඉන් ටික කලකට පසු පේරාදෙණිය විශ්වවිද්‍යාලය ආරම්භ කළේය. නිදහසින් පසු ලාංකීය අධ්‍යාපනය පුළුල් වීමත් සමඟ විශ්වවිද්‍යාල රැසක් බිහිවන්නට විය. ඒ අනුව 1972 අංක 1 දරන විශ්වවිද්‍යාල පනත යටතේ විශ්වවිද්‍යාල පාලනය මධ්‍ය ගත කිරිම සිදුවිය. අනතුරුව 1978 අංක 16 දරන පනත මඟින් විශ්වවිද්‍යාල සඳහා ස්වාධීනත්වය ලබාදී 1979 දෙසැම්බර් 22 වැනි දින විශ්වවිද්‍යාල ප්‍රතිපාදන කොමිෂන් සභාව පිහිටුවා ලාංකේය විශ්වවිද්‍යාල පද්ධතිය නව මාවතක් කරා අවතීර්ණ කිරීමට කටයුතු කරන ලදී.වත්මන් රජය විශ්වවිද්‍යාල අධ්‍යාපනය සඳහා අති විශාල මුදලක් ආයෝජනය කරයි. රටේ බුද්ධිමය සම්පත වඩාත් ඵලදායී ලෙස කළමනාකරණය කිරීමේ අරමුණින් අන් කවර යුගයකටත් වඩා මේ සඳහා ප්‍රමුඛත්වය ලබා දී ඇත.1980 දී රු. මිලියන 256ක් වූ විශ්වවිද්‍යාල සඳහා වෙන් කර ඇති මුදල 2010 වනවිට රු. මිලියන 15,018 දක්වා වර්ධනය වී ඇත. 1990 දී රු. මිලියන 1061 වන විට 2005 දී එය රු. මිලියන 10502 දක්වා ද වර්ධනය වීම ගම්‍යමාන කරන්නේ වත්මන් ආණ්ඩුව මහින්ද චින්තනය යටතේ උසස් අධ්‍යාපනය වෙනුවෙන් ලබා දී ඇති සුවිශේෂී දායකත්වය නොවේද? අද වන විට විශ්වවිද්‍යාල පද්ධතියේ වෛද්‍ය උපාධිධාරියෙක් බිහිකිරීම සඳහා රජය දරන වියදම ලක්ෂ 30කට ආසන්නය. ඊට අමතරව සෞඛ්‍ය අමාත්‍යාංශය මඟින් තවත් ලක්ෂ 10කට ආසන්න මුදලක් වියදම් කරයි. ඉංජිනේරුවකු සඳහා ලක්ෂ 15ක් ද, තොරතුරු තාක්ෂණ උපාධිධාරියකු සඳහා ලක්ෂ 25ක් ද, කලා උපාධිධාරියකු සඳහා ලක්ෂ 6ක් ද රජය මේ වනවිට වියදම් කරයි.වර්තමානයේ තරගකාරී අධ්‍යාපන රටාව තුළ වසරින් වසර උසස් පෙළ විභාගයට පෙනී සිටින සංඛ්‍යාව සාපේක්ෂ වශයෙන් ඉහළ අගයක් ගනී. 2008 දී උසස් පෙළ විභාගය සඳහා ඉදිරිපත් වූ සංඛ්‍යාව 212,000 වූ අතර එයින් 130,141 දෙනකු සරසවි සුදුසුකම් සපිරුව ද සරසවියට ඇතුළු වන්නේ 20,846 දෙනෙකි. එය ප්‍රතිශතයක් ලෙස බැලුවහොත් 16.01%කි. 2009 වර්ෂයේ දී උසස් පෙළ විභාගය සඳහා ඉදිරිපත් වූ සංඛ්‍යාව 207,536කි. ඉන් සරසවි සුදුසුකම් ලැබූ සංඛ්‍යාව 125,146කි. අභ්‍යන්තර ශිෂ්‍යයන් වශයෙන් ඇතුළත් වන සංඛ්‍යාව 21,547කි. එය ප්‍රතිශතයක් ලෙස ගතහොත් 17.2%කි. 2010 වර්ෂයේ දී අපේක්ෂකයින් 233,354 ක් උසස් පෙළ විභාගය සඳහා පෙනී සිටි අතර ඉන් 142,415 සරසවි සුදුසුකම් සපුරා තිබිණි. එම ප්‍රතිඵල මත විශ්වවිද්‍යාල ප්‍රවේශය ලැබූ ශිෂ්‍ය සංඛ්‍යාව 22,000කි. මේ අනුව මේ තරගකාරී විභාග ක්‍රමය තුළ පවතින බැරෑරුම් තත්ත්වය කොතෙක් ද යන්න අපට පැැදිලිවම දක්නට හැකිය.දිස්ත්‍රික් ක්‍රමය තුළ තත්ත්වය තවත් බැරෑරුම් කරයි. ඒ ඒ දිස්ත්‍රික්කයේ අධ්‍යාපනික පහසුකම් පිළිබඳ නිරීක්ෂණයන් මත ඒ ඒ පාඨමාලාවට ඇතුළත් වීමට අවම ලකුණු ප්‍රමාණය විවිධ ලෙස තීරණය කර ඇත. දිවයින පුරා අධ්‍යාපනික පහසුකම් සමාන තත්ත්වයකට ගෙන එනතුරු එය ඉතා මානුෂීය පියවරකි. එහෙත් ඒ මගින් සමහර දිස්ත්‍රික්කවල අපේක්ෂකයින් අත් විඳින තත්ත්වය අප වටහා ගත යුතුය. ජනප්‍රිය පාඨමාලා කිහිපයක් ගෙන අපිට මෙය කථා කළ හැකිය. වෛද්‍ය පාඨමාලාව ගතහොත් වැඩිම ලකුණු ලබා ඊට ඇතුළත් වන කොළඹ සිසුවකු හා දිස්ත්‍රික් ක්‍රමය මත අඩුම ලකුණු ලබා ඊට ඇතුළත් වන ඈත දිස්ත්‍රික්කයක සිසුවකු අතර පරාසය තුළ විවිධ දිස්ත්‍රික්කවල අර අවම ලකුණින් මෙම පාඨමාලාවට ඇතුළත් වූ සිසුවාට වඩා ලකුණු ගත් ශිෂ්‍ය සංඛ්‍යාව පසුගිය අවුරුද්දේ 3,028 දෙනෙක් වෛද්‍ය පාඨමාලාවට ඇතුළත් වීමට නොහැකිව ලත වෙයි. ඉංජිනේරු පාඨමාලා තත්ත්වය ද එසේමය. එහිදී ශිෂ්‍යයන් 2,243 දෙනකු එම තත්ත්වයට මුහුණ පා ඇත. කළමනාකරණ පාඨමාලාවේදී සිසුන් 545 දෙනකු මේ තත්ත්වයට මුහුණ පා ඇත.පොදුවේ විශ්වවිද්‍යාල ඇතුළත් වීමේ තත්ත්වය බැලුවහොත් කොළඹ දිස්ත්‍රික්කය ඉහළම ලකුණු ලබා ඇතුළත් වන අපේක්ෂකයින් සහ ඈත දිස්ත්‍රික්කවල අවම ලකුණු ලබා ඇතුළත් වන ශිෂ්‍යයන් අතර එම අවම ලකුණුවලට වඩා වැඩියෙන් ලබාගත් ශිෂ්‍ය ශිෂ්‍යාවන් පිරිසක් කිසිදු විශ්වවිද්‍යාලයකට ඇතුළත් වීමට නොහැකිව ලතවෙති.වර්තමාන මවුපියන්ගේ එකම ඉලක්කය දරුවන්ට හොඳ අධ්‍යාපනයක් ලබාදීමය. ඉහත ලෙස අතරමං වන දරුවන්ගේ මවුපියන් අතරින් කුමන හෝ හැකියාවක් ඇති අය ඉඩ කඩම් විකුණා හෝ දරුවන් විදේශ උසස් අධ්‍යාපනයට යොමු කරති. එසේ හැකියාවක් නොමැති වැඩි පිරිසක් සිය උසස් අධ්‍යාපන අවස්ථා අහිමි කරගන්නා බව සිහිපත් කළ යුතුය. මේ විදේශයන්හි නේවාසික අනේවාසික වශයෙන් කොටස් දෙකකි. මේ සඳහා වසරක් පාසා දැවැන්ත විදේශ විනිමය ප්‍රමාණයක් විදේශ රටවල් කරා ඇදී යයි. මෙහි කැපී පෙනෙන කරුණ අප රටට වඩා බොහෝ සෙයින් අධ්‍යාපන දර්ශකය අඩු මට්ටමේ පවතින රටවල් ද ශ්‍රී ලංකාවේ ශිෂ්‍යයන්ට උසස් අධ්‍යාපනය ලබාදීම ව්‍යාපාරයක් කරගෙන තිබීමයි. මෙය ජාවාරමක් බවට පත්වී ඇති තැන් ද දැකිය හැක. අපි සැමදාම මෙම තත්ත්වය අත්විඳිය යුතුද උසස් අධ්‍යාපන අමාත්‍යතුමා සඳහන් කරන්නේ පෞද්ගලික විශ්වවිද්‍යාල විවෘත වන්නේ කලින් සඳහන් කළ දිස්ත්‍රික්කයන්හි අවම ලකුණු ලැබ විශ්වවිද්‍යාලයට ඇතුළත් වන ශිෂ්‍යයන්ට වඩා වැඩි ලකුණු ලබා සරසවි වරම් නොලැබූ අය සඳහා බවයි. ඒ තෝරා ගැනීමට විශ්වවිද්‍යාල ප්‍රතිපාදන කොමිසමේ සාමාජිකයන් ද ඇතුළත් බව කියැවේ.අප නිදහස් අධ්‍යාපනයේ දරුවෝ වෙමු. නිදහස් අධ්‍යාපනයට පණ මෙන් ආදරය කරමු. එහෙත් තවත් අයෙකුගේ මානව අයිතිය අප උදුරා ගත යුතුද? ජාතියේ ඉදිරි ගමන වළකාලිය යුතුද? නිදහස් අධ්‍යාපනයෙන් සියලු දෙනාගේ අධ්‍යාපනික අයිතිය ආරක්ෂා කිරීම හොඳ නැතිද? සිතා බලමු.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=af1110093</link>
    <topic>වයස අවුරුදු හයයි කටපාඩමින් මෝර පිරිත කියයි</topic>
    <author>සටහන - සුභද්‍රා දේශප්‍රිය</author>
    <content>උදෑසන ළා හිරු කෙමෙන් කවුළුවෙන් එබෙන්නට විය. නිදිගැට හැර පුංචි ගිහිණි රෑ අහසේ දිලිසෙන තරුකැල වන් දෙනෙත් අවදි කළාය. සතියේ දිනයන්හි දැඩි වෙහෙසට පත්වී තවමත් නින්දේ පසුවන මව අවදි කළේ ද පුංචි ගිහිණි විසිනි. ඉරුදින උදා වන තුරු ගිහිණි බලා සිටියේ නොඉවසිල්ලෙනි. අකුරු කියූ වහාම දහම් පාසලට යෑමට ඇය පෙරැත්ත කළාය. පුංචි ළමා සාරියකින් සැරසී මවගේ සුළැඟිල්ලේ එල්ලී ගිහිණි දහම් පාසලට ගියාය.එදින දහම් පාසලට පැමිණි අලුත් පැටව් පිළිගන්නට දහම් පාසලේ උත්සවයක් සංවිධානය කර තිබිණි. පුංචි පැටව් සුදුපාට මල්පොකුරක් මෙන් රැස්වීම් ශාලාවට පැමිණියහ. පුංචි ගිහිණිත් ඒ අතර වූවාය. අලුතින් පැමිණි දරු දැරියන්ගේ හැකියාවන් ඉදිරිපත් කිරීමට අවස්ථාවක් ලැබිණි, ස්ව කැමැත්තෙන් දරු දැරියෝ තමන් දන්නා ගීතයක්, කතාවක් ඉදිරිපත් කළහ. රැස්වීම හමාර කිරීමට ආසන්නයේ අසුනින් නැඟී සිටි ගිහිණි දහම් පාසලේ ප්‍රධානාචාර්ය ජයසේන මහතා වෙත ගියාය. “මාමේ මම පිරිත් කියන්නද?” ඇය ඇසූ දෙය පිළිබඳ ජයසේන මහතා එතරම් තැකීමක් නොකළේය. ඇය ශෝකී මුහුණින් යුතුව බලා සිටියාය. පුංචි හිත පාරවන්නට බැරි නිසාම පුංචි ගිහිණිට පිරිත් කියන්නට ගුරුතුමා අවසර දුන්නේය.ඇගේ මුවග සිනහවක් මතුවිය. ඔහු ඉදිරියේ දෙනෙත් පියාගනිමින් සංවර ලෙස ඇය මෝර පිරිත අකුරකුදු අඩුවක් නැතිව කියන්නට වූවාය. විශ්මයට පත් ජයසේන මහතා ඇය වේදිකාව මතින් ඔසවා තැබුවේය. “දුවේ හැමෝටම ඇහෙන්න ඔය පිරිත කියන්න” යැයි කියමින් මයික්‍රපෝණය ඇගේ කුඩා සුරතින් තැබුවේය. මිහිරි සීනුවක් වැනි ඇගේ හඬෙහි එදා ශාන්ත බවකුත් ගැබ්වී තිබිණි.ඇය පිරිත් කීමට පටන් ගත්තාය. පුංචි දරු දැරියන්ගේ කිචි බිචි හඬ එකවර නැවැතිණි. සියල්ලන්ටම ඇයගේ මේ අලුත් ඉදිරිපත් කිරීම අමුතු අත්දැකීමක් විය. ඇය පිරිත් කියා අහවර වනතුරු ශාලාව තුළ දැඩි නිහැඩියාවක් පැතිරිණි. ඉඳහිට සුළඟට සෙලවෙන බෝපත්වල සිළි සිළි හඬ හැර කිසිදු ශබ්දයක් අවට පරිසරයේ නොවිණි. ඇය වේදිකාවෙන් පිටව යන තුරු දරුවෝ සාධුකාර නඟන්නට වූහ.ගිහිණිගේ මව සහ පියා සමගදඟකාරකමත් කටකාරකමත් උපතින්ම උරුම කරගත් මේ හැඩකාර පුංචි දැරිය සොයා අපි පදියතලාව ප්‍රදේශයේ තලාපිට ඔය පිහිටා ඇති ඇගේ නිවෙසට ගියෙමු. ගිහිණි චමෝද්‍යා පදියතලාව මහා විද්‍යාලයේ එක වසරේ ඉගෙනුම ලබන්නීය. ඇය බහතෝරන අවදියේ සිට නිතර හඬනඟා මෝර පිරිත කියන්නට උත්සාහ කළාය. එහෙත් ඇයට එය නිවැරැදිව කියා ගැනීමට හැකි වුයේ උදෑසන ගුවන්විදුලියේ මෝර පිරිත විකාශය වන විට එය අසා සිටීමෙනි.ඇය දණගාමින් ගුවන් විදුලිය අසලට පැමිණියාය. පිරිත අවසන් වූ පසු ඇය එතැනින් ඉවතට ගියාය. ඇයට හොඳින් කතා කිරීමට හැකි වූ වහාම ඇය පැහැදිලිව උදේ සවස පිළිවෙත් අනුව බුදුන් නැමදුවාය. ගාථා, පැහැදිලිව නිවැරැදිව උච්චාරණය කරමින් කීවාය. බුදුන් නමදින හැම විටම ඇය මෝර පිරිත නිවැරැදිව උච්චාරණය කරමින් කියන්නට පුරුදු වූවාය. පොහෝ දිනයන් ඇය මවගෙන් අසා දැනගන්නීය. එදිනට උදෑසන සිට ඇය පන්සලට යන්නට සූදානම් වූවාය. ආගම දහමට බොහෝසෙයින් ඇලුම් කළාය. ඇගේ වයසේ දරුවන්ට වඩා අවබෝධයෙන් ධර්මය නිවැරැදි ලෙස අවබෝධ කර ගැනීමට බණ ඇසීමට ඇයට හැකියාව තිබිණි.කුඩා කළ සිට ගිහිණි නිතර අසනීප වන්නට වූවාය. ගිහිණි අසනීප වන හැම විටකම පදියදොර ශ්‍රී මහා බෝධීන් වහන්සේගේ පිහිට පතන්නට ඇගේ දෙමවුපියන් පුරුදු වී සිටියහ. කුඩා කළ සිට විහාරස්ථානයට යෑමට ගිහිණි හුරුපුරුදුව සිටියාය.පිරිත් පොතේ පළමු බණවරට අයත් පිරිතක් වන මෝර පිරිත අප බෝසතුන් මොනරකුව උපන් ආත්ම භවයක උදෑසන සූර්ය නැමැදීමත් යළිත් බැසයන හිරු නැමදීමටත් හුරුවී සිටියේය. සූර්යයා දෙවියෙකු සේ සලකා වන්දනා කිරීමෙන් මොනරාට කිසිදු අතුරු අන්තරාවකට ගොදුරු නොවූ බව මෝර පිරිතෙහි සඳහන් වෙයි.මේ පිරිත සාමාන්‍ය ජනයා අතර තුන්සූත්‍රය මෙන් නිරන්තරයෙන් භාවිතා නොවන බව පදියදොර ශ්‍රී රාහුල දහම් පාසලේ ප්‍රධානාචාර්ය ජයසේන අඹේපිටිය මහතා පවසන අතර පෙර ආත්මභවයක පුරුදු පුහුණු කර පැමිණි හැකියාවක් මේ ආත්මයේදීත් කුඩා කළ සිටම මතුවී ඇති බව ඒ මහතාගේ අදහසයි.”ගිහිණි පෙර පාසල් යන කාලයේ පටන් දහම් පාසල් ආවා. සිංහල හෝඩියේ අකුරු ටික හැර වචනයක්වත් කියවන්නට බැරි කාලයේ පටන් ගිහිණිට පිරිත් කීමේ සහ ගාථා නිවැරැදිව කීමේ හැකියාව තිබුණා. මෝර පිරිත මතකයේ තබාගැනීම බොහෝ අසීරු කටයුත්තක්. දහම් පාසලට පැමිණි මුල් දිනයේ දී ඇය පිරිතක් කීමට මගෙන් අවසර ඉල්ලුවා.ගිහිණි පිරිත් කියමින්ඇගේ පෙරැත්තය නිසාම මම අවසර දුන්නා. දරුවා හරිම නිවැරැදිව මෝර පිරිත කිව්වා. මම පුදුම වුණා. මටත් පාඩම් නැති නිසා දවසක් මම කොළයක මෝර පිරිත ලියාගෙන ඇවිත් මේ දරුවව ගෙන්නලා කියන්න කිව්වා. දරුවා අකුරක් වරද්දන්නේ නැතුව කිව්වා. මේ වගේ දරුවකුට ගුවන්විදුලියේ රූපවාහිනියේ විකාශය කළ පමණින් මෙවැනි පිරිතක් මතකයේ තබාගැනීම නම් අසීරුයි. මෙය සංසාරේ පුරුද්දක් කියලයි මම විශ්වාස කරන්නේ”පුංචි ගිහිණි හරිම දඟකාරයි. ඇය නැටුමට ගැයුමට උපන් හපනියක්. අනෙක් කෙනෙකුට උපකාර කිරීමට ගෙදරට එන ඕනෑම කෙනකුට සංග්‍රහ කිරීමත් ඇගේ සිරිතක්. මල් කඩලා බුදුන්ට පූජා කරන්න උදේ හවස බුදුන් නැමදීම නිවැරැදිව දොහොත් මුදුන් තබා වඳින්නට පුරුදු වූවාය. උදේ පාන්දරින් අවදිවී ඇය පිරිත් අසන්නට පුරුදු වූවාය. ඇගේ මව චන්ද්‍රකාන්ති මහත්මිය ඇගේ මේ සුවිශේෂී හැකියාව පිළිබඳව අප සමඟ අදහස් දැක්වූවාය.”අවුරුදු දෙකක් විතර වෙනකොට දුව නිතර ගාථා, පිරිත් කියන්න පටන් ගත්තා. ඒත් අපිට පැහැදිලි වුණේ නැහැ. දවසක් අපි උදේ ගුවන් විදුලි නාළිකාවක පිරිත් දැම්මා. එදා උදේ දුව දණගාගෙන ඇවිත් පිරිත් අහන්න පටන් ගත්තා. මෝර පිරිත ඉවර වුණාම දුව එතැනින් ඉවත්වෙලා යනවා. දුව වචන කතා කරන්න පුළුවන් වුණ ගමන් මේ ගාථාව නිවැරැදිව කියන්න පටන් ගත්තා.””දුවට පුංචි කාලේ සිහි නැතිවන අසනීපය හැදුණා. නිතර නිතර හැදෙන නිසා අපි පදියදොර ශ්‍රී මහා බෝධියට දරුවා භාරකළා. බෝධීන් වහන්සේ ගැන ගෙදර නිතර කතා බහ කරනවා. පුංචි දේටත් අපි දරුවා බෝධීන් වහන්සේ ළඟට අරගෙන යනවා. දුව පන්සලට යන්න හරිම ආසයි. හැම කෙනෙක් ම කියන්නේ මේ තරම් පුංචි කාලේ සිට පිරිත් මතක තියාගන්න පුළුවන් වුණේ සංසාරගත පුරුද්දක් වෙන්න ඇති කියලයි.පාසලේ ගුරුතුමිය නාලනී සමගපෙර පාසල් යන කාලේ සිට ම සභාවක් ඉදිරියේ උත්සව අවස්ථාවලදී මයික්‍රපෝණය ඉල්ලා ගෙන මෝර පිරිත හැමෝටම ඇහෙන්න කියන්නයි දුවට ඕන.”මේ සුවිශේෂී හැකියාවක් ඇති කුඩා දියණියට තවමත් නිතර ම අසනීප වන නිසා සමහර අවස්ථාවලදී මාස ගණන් පාසල් යාමට නොහැකි වන අවස්ථා ද උදාවී ඇත. නිතර ඉගෙනුමට බාධා පැමිණියත් ඇය ඉගෙනුමට දස්කම් දක්වන බව පදියතලාව මහා විද්‍යාලයේ එක වසරේ ගිහිණි චමෝද්‍යාගේ පන්ති භාර ගුරුමෑණියන් එච්.ඒ.නාලනී මහත්මිය පවසයි.මේ දරුවා තුළ සුවිශේෂී දක්ෂතා තිබෙනවා. නිතර අසනීප වුණත් දරුවා ඉගෙනගන්න දක්ෂයි. රැස්වීමක් ඉදිරියේ අනෙක් දරුවෝ ගී ගයන කොට කතා කියන කොට ගිහිණි පිරිත් කියනවා. මෙවැනි පිරිතක් ගිහිණි වගේ පුංචි දරුවන්ට කටපාඩම් කිරීම අසීරු කාර්යයක්. මේ දක්ෂතාව අසාමාන්‍ය ලක්ෂණයක්. ගුවන්විදුලියෙන් ඇසූ පමණින් දරුවකුට මෙවැනි පිරිතක් කටපාඩම් කරන්න හැකියාවක් නැහැ.මේ තත්ත්වය බුදුදහමට අනුව නම් පෙර ආත්ම භවයක සිට පුරුදු පුහුණු කරගෙන පැමිණි දෙයක් විය හැකියි. ඇය කතාකිරීමේ ශෛලියත් අනෙක් දරුවන්ට වඩා වෙනස්. ආධ්‍යාත්මික පැත්තට ඇය නැඹුරුතාවක් දක්වනවා. ත්‍රිවිධ රත්නය කෙරෙහි ඇගේ දැඩි ඇල්මක් බැඳීමක් විශ්වාසයක් තිබෙන බව පේනවා. ඇය සුවිශේෂී හැකියාවක් ඇති දැරියක් කියලා කියන්න පුළුවන්.”ප්‍රධානාචාර්යවරයා ජයසේන අඹේපිටියපදියදොර පුරාණ රජමහා විහාරයේ සමාධි අසපුවට සමාධි බුද්ධ ප්‍රතිමාවක් පූජා කිරීමේ මහඟු පුණ්‍යකර්මය සිදුකළ දින ජයසේන අඹේපිටිය දහම් පාසල් ප්‍රධාන ආචාර්යවරයා ඒ සඳහා සහභාගි වන ලෙස ගිහිණිටත් ආරාධනා කළේය. දෙනෝදහක් සෙනඟ අතුරින් පැමිණි ඇය එදිනත් මයික්‍රපෝනය අතට ගෙන පිරිත් කියන්නට වූවාය.ගාථා නිවැරැදිව කීමේ හැකියාවත් මෝර පිරිත නිවැරැදිව කීමේ සුවිශේෂී හැකියාව පිළිබඳ එදිනත් සියලු දෙනාගේ අවධානය යොමු විය. පෙර පාසල් යන අවදියේදීත් ඇය වර්ෂ අවසානයේ පවත්වන කුඩා දරු දැරියන්ගේ හැකියාවන් ඉදිරිපත් කරන අවස්ථාවේදීත් මෝර පිරිත සභාවට ඉදිරිපත් කළාය.සියලු දෙනාටම ශ්‍රවණය කළ හැකි පරිදි ඇය පිරිසක් රැස්වෙන අවස්ථාවලදී පිරිත් කීමට ප්‍රියකරන බව පැහැදිලි බව ඇගේ පෙර පාසල් ගුරුතුමිය වන ඩබ්.පී.නන්දාවතී මහත්මිය ද පැවසුවාය. ”උදේතයං චක්ඛුමා ඒකරාජා හරස්සවණ්ණෝ පඨවිප්පභාසෝ තං තං නමස්සාමි හරිස්ස වණ්ණං පඨ විප්ප භාසං තයජ්ජ ගුත්තා විහරේ මු දිවසං...”(ඇස් ඇති ඒක රාජ වූ රන්වන් වූ පොළව බබුළුවන්නා වූ මේ හිරු තෙම නැඟෙයි එහෙයින් රන්වන් වූ පහළව බබුළුවන තා වඳිමි තා විසින් අ රක්නා ලද අප මේ දවස (සුවසේ) වසමු”)”නමෝ විමුත්තානං නමෝ විමුත්තියා ඉමං සෝ පරිත්තං කත්වා මෝරො වාසම කප්පයිති”පෙර පාසල් ගුරුතුමී නන්දාවතී(නමස්කාර වේවා කෙළෙසුන් කෙරෙන් මිදුණා වූ ඒ බුදුවරුනට නමස්කාර වේවා ඒ මයුර තෙම පිරිත් ආරක්ෂා කොට ගෙන වාසය කෙළේය.)මේ ගාථා පාඨය නිතර කීමෙන් ඇයටම ආශිර්වාදයක් ආරක්ෂාවත් ලැබෙන බව හබරකඩ පියරතන හිමියෝ පවසති. නිතර අසනීප වන පුංචි ගිහිණි දියණියට තමාගේම ආරක්ෂාවට රැකවරණයක් මෙමඟින් ලැබෙනු නොඅනුමානය.ත්‍රිවිධ රත්නය පිළිබඳ විශ්වාසයෙන් කුඩා කළ සිට ජීවත්වන ගිහිණි දියණියට ත්‍රිවිධ රත්නයේ ආනුභාවයෙන් ඇගේ ලෙඩ දුක් සුවවේවා යැයි ප්‍රාර්ථනා කරමු.මුදල ආධ්‍යාත්මය කොටගත් සමාජයකට පුංචි ගිහිණි සැබැවින්ම ආදර්ශයක් සපයන්නීය. ඒ ඇය කුඩා වුවද බුද්ධ ධර්මය කෙරෙහි සිය භක්තිය ඇති කැරගෙන තිබීමය.සටහන - සුභද්‍රා දේශප්‍රියඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=af1110091</link>
    <topic>පියඹා යනවා මා ආකාසයේ...</topic>
    <author>බුද්ධිකා බ්‍රාහ්මණගේ</author>
    <content>වැසිබර රාත්‍රිය අවසන් වෙමින් පවතී. සුපිරි හෝටල් සංකීර්ණයේ පාන්දර පිරිසිදු කිරීමේ වැඩමුරයකට සූදානම් වූ සේවකයකු හෝටලය ඉදිරිපස තණබිස්සට පිවිසියේ යුහුසුලුව තම දවසේ කටයුතු ඇරැඹීමටය.ඔහු වික්ශිප්ත වූයේ උඩුබැලි අතට වැතිරී සිටින මිනිසකු දැකීමෙනි. හෝටල් කළමනාකාරීත්වය වහා වෛද්‍යවරයකු කැඳවූයේ වැතිරී සිටි පුද්ගලයාට ප්‍රතිකාර කිරීමටය. වෛද්‍යවරයාට පසුව පොලීසිය කැඳවීමට සිදුවූයේ ඒ වන විටත් ඒ පුද්ගලයා මියගොස් සිටි බැවිනි.මේ හෝටලය පිහිටියේ තවමත් ඉදිවෙමින් පවතින ගොඩනැඟිලි සංකීර්ණයකයි. සාප්පු, බැංකු, වෙළෙඳ සල් ආදියෙන් සමන්විත ගොඩනැඟිලි සංකීර්ණයක පැවැති මෙම හෝටලය මහල් 25 කින් සමන්විත විය.මියගිය තරුණයා නිතර හෝටලයට පැමිණෙන්නකු බව සේවකයන්ගේ අදහස විය. පොලීසිය එතැන් සිට පරීක්ෂණ ඇරැඹීය. මියගිය පුද්ගලයා පිළිබඳව අධිකරණය හමුවට වාර්තාවක් ඉදිරිපත් කළ අතර, මහේස්ත්‍රාත්වරයාගේ නිගමනය වූයේ පශ්චාත් මරණ පරීක්ෂණය ඇතුළුව වැඩිදුර පරීක්ෂණ පැවැත්විය යුතු බවයි.සිරුරේ ලේ ගැලීම් නොතිබිණි. අත්දිග කමිසයත් දිග කලිසමත් ඇඳ සිටි ඔහුගේ නිකටේ පමණක් තැලුම් තුවාලයක් තිබිණි.පොලීසියත් සමඟ එක්ව හෝටලය පරීක්ෂා කිරීමේදී පෙනී ගියේ තවමත් ඉදිවෙමින් පවතින ගොඩනැඟිලි සංකීර්ණයේ 30 වන මහලේ විවෘත සැදැල්ලකින් යුතු කොටසේ මඩ සහිත සපත්තු අඩි කීපයක් සටහන්ව තිබු බවයි.පොලීස් පරීක්ෂණ අනුව හෙළිවූ තවත් කරුණක් වූයේ හෝටලයේ දී දිනක් නිතර යන එන තවත් පුද්ගලයකු සමඟ මෙම පුද්ගලයා ආරවුලක් ඇතිකර ගෙන මරණ බවට තර්ජනය කළ බවයි. පොලිස් පරීක්ෂණ ඒ ඔස්සේ ද සිදු කෙරුණු අතර එම පුද්ගලයා සැකපිට අත්අඩංගුවට ගෙන ප්‍රශ්න කිරීම් ඇරැඹිණි.තරුණයාගේ හැඳුනුම්පත් පරීක්ෂා කිරීමෙන් පෙනී ගියේ ඔහු ජාත්‍යන්තර පාසලක ඉගෙනුම ලබන ශිෂ්‍යයකු බවයි. එහි වූ ලිපිනය අනුව නිවෙසට ගිය පොලීසිය දෙමව්පියන් හමු වී පෙරදින රාත්‍රියේ පුතු සිටියේ කොහේදැයි විමසූ විට ලැබී ඇත්තේ ඇදහිය නොහැකි පිළිතුරකි. ඔහු තවමත් කාමරයේ නිදා සිටින බවත් රාත්‍රියේ නිවෙසේ සිටි බවත් ඔවුන්ගේ අදහස විය.නමුත් සිදුවී ඇති දෙය පොලීසියෙන්ම දැනගත් ඔවුන් රාත්‍රියේ තම පුතු ඔවුන් සමඟ ආහාර ගත්තේ යැයි ද පැවසූහ.දරුවා කෙරෙහි ඔවුනගේ වූ නොසැලකිලිමත් බව පොලීසියෙන් වසන් කිරීමට මෙසේ පැවසූ බව පොලීසියේ අදහස විය.මියගිය තරුණයාගේ කාමරය පරීක්ෂා කිරීමේදී පොලීසිය සොයා ගත් දේවල් අතර මිනිසුන් පියඹා යනු දැක්වෙන සිතුවම් කීපයක් ද තිබී ඇත.කෙසේ වෙතත් දෙමවුපියන්ගේ මතය වී ඇත්තේ කිසියම් ආකාරයක මිනීමැරුමක් සිදුවී ඇති බවයි.පශ්චාත් මරණ පරීක්ෂණයේදී තරුණයා ඇඳ සිටි කමිසය ගැලවීමේදී අත් පුරා වූ කැළැල් කීපයක් දක්නට ලැබුණි.මෙබඳු කැළැල් පිළිබඳ වෛද්‍යවරයාට අත්දැකීම් තිබුණි.හරෝයින් එන්නත් කරගන්නා අයගේ අත්වල ඒ ආකාරයේ කැළැල් ඇතිවීම සාමාන්‍ය දසුනකි.දරුවාගේ අතේ කැළැල් පිළිබඳව දෙමවුපියන්ගෙන් ප්‍රශ්න කිරීමේදී කියා ඇත්තේ තම පුතා කලක් තිස්සේ අත් දිගට කමිස අඳින නිසා එබඳු කැළැල් ඇති බව දැක නැති බවයි.පශ්චාත් මරණ පරීක්ෂණයට අනුව තහවුරු වූයේ ඉහළ සිට පහළට වැටීමෙන් මරණය සිදුවී ඇති බවයි.එසේම තරුණයාගේ වම් අතේ වූ වැලමිට ප්‍රදේශයේ වූ කැළැල් එකිනෙක පරීක්ෂා කිරීමෙන් තහවුරු වූයේ මේවා ඇතිවී තිබෙන්නේ ඉන්ජෙක්ෂන් කටුවකින් විද ගත් කැළැල් බවයි. විවිධ කාල පරාසයන්ට එම කැළලි අයත් බව ඒවායේ කොටස් ගෙන පරීක්ෂා කිරීමෙන් හඳුනාගත හැකි විය.රුධිරය, කේෂ මූලය මෙන්ම ආමාශ කොටස් පරීක්ෂාවෙන් ද ඔහු තදින්ම හෙරෝයින්වලට ඇබ්බැහි වූවකු බවට තහවුරු විය. පොලීසිය තවදුරටත් පරීක්ෂා කිරීමෙන් ඔහු මත්ද්‍රව්‍ය භාවිත කරන කල්ලියක සාමාජිකයකු බව හඳුනාගත් අතරම ඔහුගේ නිවෙසේ වූ කාමරය පරීක්ෂා කිරීමේදී එහි තිබි හෙරෝයින් පැකට් කීපයක් ද හමු වී ඇත. එසේම ගොඩනැඟිලි සංකීර්ණයේ තිස්වැනි මහල නැවතත් පරීක්ෂා කිරීමේදී සිරින්ජයක් මෙන්ම රබර් පටියක් ද හමු වී ඇති අතර එහි වූ අඩි සලකුණු තරුණයාගේ සපත්තු අඩි හා ගැලපී තිබිණි.තරුණයාගේ කාමරයේ තිබී හමුවූ දේ අතර මත්ද්‍රව්‍ය සම්බන්ධ වීඩියෝ පට කීපයක් ද විය. දීර්ඝ කාලයක් හෙරොයින් භාවිතය නිසා විකෘති මානසිකත්වයකින් යුතු වූ ඔහු අධික ලෙස මත්වූ අවස්ථාවේ ගොඩනැඟිලි සංකීර්ණයේ තිස්වැනි මහලට ගොස් පියඹා යාමට උත්සාහ දරන්නට ඇතැයි ඔහුගේ මරණය සම්බන්ධයෙන් අවසන් නිගමනයකට එළඹිය හැකිය.එය ඉහළම සමාජ පසුබිමක ජීවත්වූ දරුවකුගේ ඛේදාන්තයක් පිළිබඳ එක් කතාවකි. බොහෝ දෙමව්පියන් ජීවත්වන්නේ ඔවුන්නොවුන්ගේ හුදෙකලා ලෝකවලය. තම දරුවන් යන එන තැන් ඇසුරු කරන තැන් දන්නේ නැත.තමාගේම නිවෙසේ කුඩා කාලයේ සිටම මෙහෙකරුවන් සමඟ හුදෙකලා වන දරුවන්, තමාටම වෙන්වූ කාමරවල ගොඩනඟා ගන්නා සිහින ලෝක නොදැනුවත්වම ඔවුන්ගේ ජීවිත විනාශ කර ඇත්තේ එපරිද්දෙනි.හෙරොයින්වලට තරාතිරමක් නැත. මෙලෙස නිවෙස්වලින් හුදෙකලා වන දරුවන් සේම වඩාත් සංවේදී දරුවන් ද වඩා ඉක්මනින් මත්ද්‍රව්‍ය අත්හදා බැලීමට පෙළඹෙන බව හෙරොයින් සඳහා ඇබ්බැහි වූවන් පුනරුත්ථාපනය පිළිබඳ අත්දැකීම් බහුල පුද්ගලයන්ගේ මතයයි.හෙරොයින් සඳහා ඇබ්බැහි වී තම ජීවිතය විනාශ කරගන්නා අය සේම සමාජයට පිළිලයක් වන අය ද බොහෝ ය.හෙරොයින් සඳහාම මසකට ලක්ෂ 9 ක් වියදම් කළ ‘චූටි පුතා’ එවැන්නෙකි. ඔහුගේ නියම නම පත්තිනිගේ සනත් චන්දන සිල්වා වුව විවිධ නම්වලින් පෙනී සිට මංකොල්ලකෑම් රැසක් සිදුකළ පුද්ගලයෙකි.කළුතර නාගොඩ පදිංචි වී සිටි ‘චූටි පුතා’ ගේ ළමා විය කටුක අත්දැකීම් සහිත එකක් වී ඇත්තේ මව හා පියා දික්කසාද වීම හේතුවෙනි. ඉන් අනතුරුව බාප්පා කෙනකු සමීපයේ හැදි වැඩෙන ඔහු වයස අවුරුදු 23 දී එම නිවෙසින් ද පළවා හැර ඇත්තේ බාප්පා ගේ විවාහයෙන් පසුවය.අවස්ථා කීපයකදීම පොලිස් රිමාන්ඩ් භාරයේ සිටියදීම පැන ගොස් ඇති මොහු වරෙන්තු 80 කට හා නඩු අනූ තුනකට අවශ්‍ය අපරාධ කරුවකුව සිටියදී ගල්කිස්ස උසාවියේ විභාග වෙමින් පැවැති නඩුවකට රැගෙන විත් සිටියදී උසාවි සංකීර්ණයේ වූ අඩි 15 උස තාප්පයෙන් ද පැන්නේ පොලීසියට ද අභියෝග කරමිනි. නමුත් පසුව නැවතත් ඔහු කොටුකර ගැනීමට පොලීසිය සමත් විය.මොහුගේ දිනෙක හෙරොයින් වියදම රුපියල් 30000 පමණ වී ඇත. එම වියදම සොයා ගැනීම සඳහා ඔහු නිවෙස්වලට පැන මුදල් හා වටිනා බඩුබාහිරාදිය කොල්ල කෑමට පුරුදු වී සිටියේය. මොහු ලංකා බැංකුවේ හිටපු සභාපතිවරයකුගේ ගල්කිස්සේ නිවෙස කොල්ල කා ලක්ෂ 30 ක් වටිනා රන් අභරණ හා මුදල් කොල්ල කා තිබුණේ ආයුධ පෙන්වා නිවැසියන් බිය වද්දමිනි.“කුඩ්ඩන්” සමාජ පිළිල බවට පත් වී ඇත්තේ ඒ අන්දමිනි. එසේ ම අහිංසක කුඩ්ඩෝ, දුර්ජන කුඩ්ඩෝ ද වශයෙන් දෙවර්ගයක් ද සිටිති. අහිංසක කුඩ්ඩෝ හැකි අයුරින් දරු පවුල් ද රකිමින් ඔවුන් ඉදිරියේ ඇඟේ අමාරුව යයි කියමින් අනුකම්පාව දිනා ගනිමින් කෙසේ හෝ දවසේ කුඩු වියදම සොයා ගනිති. සමාජයට වෛර කරන කෙසේ හෝ තම අවශ්‍යතාව සපුරා ගැනීමට මාන බලන්නෝ කුමන අපරාධයක නිරත වී හෝ කුඩු වියදම ඉපයීමට දඟලති.මාල කඩා ගැනීම පොකට් ගැසීම සිට කොල්ලකෑම, කුලියට මිනීමැරීම දක්වා එය වර්ධනය වී ඇත්තේ ඒ හා සම්බන්ධ පාතාල සංස්කෘතියක් ද බිහි වෙමිනි.බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=af1110092</link>
    <topic>මහන්සි වී ඉගෙනීම හොඳම ගුරු උපහාරයයි</topic>
    <author>විශ්‍රාමලත් විදුහල්පති ඩී.සී. ද සිල්වා</author>
    <content>ගුරු උපහාර දිනය නිමිත්තෙනිඔක්තෝබර් 6 වැනි දිනට ලෝක ගුරු දිනය යෙදී තිබිණි. ශිෂ්‍යයන්ගේ ගුණ, නැණ හදන ඔවුන් යහපත් පුරවැසියන් බවට පත් කිරීමට නිබඳව වෙහෙසෙන ගුරු පරපුර පිළිබඳව ලියැවුණු මේ ලිපියෙන් ගුරු සිසු සබඳතාව මෙන් ම ගුරු ආචාර ධර්ම ගැන ද සාකච්ඡා කැරේ.මා ශිෂ්‍ය ගුරුවරයකු ව සිටිය දී අතිරේක ගණිත පන්තියක් සවස පැවැත්වීමි. ආපසු එනවිට වැස්සක් කඩා හැළුණි.අයියයි මමයි අකුරට ගිය වෙලා වේහතර වටින් ආවයි වැහි වලා වේමුවා වෙන්ට ගසකුත් නැති වෙලා වේපමා වෙලා වැහැපන් වැහි වලා වේමෙහෙම ජනකවියක් මා අකුරට යද්දී අසා ඇත. අකුරු උගන්වා එන විට වහින වළාවෙන් බේරීමට අසල ගහක් හෝ මා අත කුඩයක් නොවී ය. මම අසල තිබූ කුඩා කඩයකට ගොඩ වැදුණේ වැස්ස තුරල් වන තුරු නවතින්නට ය.මැදි වියේ මිනිසෙක් කඩයෙන් එළියට ආවේ ය.“මේ ළමයා මොකද?”“මං වැස්සට ගොඩ වුණා”“මේ ළමයගෙ ගෙවල් කොහේ ද?”“මම මහා විද්‍යාලයේ උගන්වනවා”“මහත්තයා.... මේක රේස් බුකියක්... මෙතෙන්ට එන්නෙ කන බොන මිනිස්සු... වැස්සකටවත් මහත්තයල එන්න එපා... පොඩ්ඩක් ඔහොම ඉන්න” ඔහු ඇතුළට ගොස් අලුත් ම කූඩයක් ගෙනැවිත් මට දුන්නේ ය.“මගේ දරුව ඉගෙන ගන්නෙත් මහා විද්‍යාලෙ... මහත්තයා මේක අරන් ගිහිල්ලා හෙට දරුවා අත එවන්න.මම ඔහුට ස්තුති කොට බැහැර වූයෙමි. මේ සිදුවීම විශ්‍රාම ලත් විදුහල්පතිවරයකු වන මගේ පියාට කීවෙමි. ඔහු මෙසේ කීවේ ය.“ඕක තමයි ගුරු වෘත්තියෙ වටිනාකම, දැන් තේරෙනව ද? ඕනෑම කෙනකු තම දරුවාගේ ගුරුවරයාට සලකන විත්තිය, ඊළඟට නුසුදුසු තැන් වලට ගුරුවරයා නො යා යුතු බව.”වටිනාකමමේ සරල සිද්ධිය ගෙන දැක්වූයේ ගුරු වෘත්තියේ වැදගත්කම, වටිනාකම, ගෞරවය සහ සමාජ පිළිගැනීම සඳහන් කිරීමට ය.කවරාකාරයේ මිනිසකු වුව ද පාසලේ තම දරුවාට හොඳට උගන්වන ගුරුවරයාට ගුරුවරියට හිතවත් ය. එමෙන් ම උපකාරයක්, සැලකිල්ලක් දක්වන්නට සූදානම් ය. ඒ නිසා ගුරු උපහාරය යනු සමාජය විසින් එම වෘත්තිය ගරුත්වයට සැලකීමකි.වරක් මා විදුහල්පතිව සිටි ජාතික පාසලක ආදි ශිෂ්‍යයෝ ගුරු උපහාර උත්සවයක් පවත්වන්නට සූදානම් වූහ. ගුරුවරයාට දක්වන හොඳ ම උපහාරය පාසල් යන කාලයේ දී හොඳට ඉගෙන ගැනීමයි. එසේ වූ විට සමාජයේ වැදගත් ලෙස, ආදර්ශවත් ලෙස, යහ ගුණයෙන් පිරි ආදි ශිෂ්‍යයන් දකින විට ලැබෙන ආත්ම තෘප්තිය කෝටි ගණනක් වටිනා උපහාරයකි. මා එසේ සඳහන්කර වර්තමාන ගුරුවරුන්ට නොව ඒ කාලයේ ඉගැන්වූ ගුරුවරුන් සොයා උපහාර දක්වන්නට කීවෙමි.එම පාසලෙන් ඉවත් වී අවුරුදු පහළොවකට පසු මා විශ්‍රාම ලබා සිටින මේ කාලයේ දී මහ ක්‍රිකට් තරගයේ ප්‍රධාන අමුත්තා ලෙස ආරාධනා ලැබිණි. දැන් ආදි ශිෂ්‍ය සංගමයේ ක්‍රියාකාරීන් ඒ කාලයේ උගත් ශිෂ්‍යයෝ ය.මේ නිසා ගුරුවරු සැමවිටම ඇප කැප වී තම සිසු දරුවන්ට හොඳට ඉගැන්විය යුතු බව ගුරු දිනය යෙදුණු මේ සතියේ හොඳින් සිත තබාගත යුතු ය.ගුරුවරයාට සිසුහු ආදරය කරති. තම මවට පියාට මෙන් සලකති. එසේම වන්නට නම් දරුවන්ට ආදරයෙන් මෛත්‍රියෙන් කරුණාවෙන් ඉගැන්විය යුතු ය. ළමයි හොඳට උගන්වන, හිතවත් ගුරුවරයා හඳුනති. දැන ගනිති. අද කාලයේ ඇතැම් ගුරුවරුන් කොයි දේ ටත් ‘හොඳයි පුතා’ යනුවෙන් චාටු බස් දීම විනා වරද නිවැරැදි කර, අවශ්‍ය විට දී දඬුවම් කරන සිරිත තරමක් අඩු වී ඇත.ගුරු ගෞරවයහොඳට හොඳයි කීමත් වැරැද්ද පෙන්වා දී නැවත වරද කළොත් මතක හිටින්නට වේවැල් පහරේ කටුක රසය ලබාදීමත් එදා ගුරුවරුන් අතින් සිදුවිය. එහෙම ‘වේවැල් කසාය’ බිව් ශිෂ්‍යයන් හොඳින් ඉගෙන විවිධ තරාතිරම් වලට ගිය විට තම ගුරු පියාණන්,ගුරු මෑණියන් අබියස දනින් වැටී වඳින්නේ ගෞරවයෙනි. විශ්‍රාම ලබා සිටින අපි ද ඒ සතුට අද විඳ ගන්නෙමු. ඇත්ත ම කියනවා නම් ගුරු වෘත්තියේ නියම තෘප්තිය ලැබෙන්නේ විශ්‍රාම ගත් විට ය. බැංකුවට ගියත් ගෝලයෙකි, නගර සභාවට ගියත් ගෝලයෙකි, කාර්යාලයකට ගියත් එතැනත් ගෝලයෙකි. බස් රියකට ත්‍රීරෝද රියකට ගොඩ වනවිට ද ගෝලයන් මුණ ගැසෙන විට පුදුම සතුටක් දැනෙයි.ගුරුවෘත්තිය අද ඊයේ නොව එදා සිට ම පැවතෙන පැරණි ම වෘත්තියකි. ගුරුවෘත්තියට ද ත්‍යාග ලැබෙන බව මේ ශ්ලෝකයෙන් කියැවේ. “දේවෝ රාජා ගුරුර් වෛශ්‍යාවෛද්‍ය නක්ෂත්‍ර පාඨකඞ,නගච්ඡෙති රික්ත හස්තෙනකාර්ය භවති නිෂ්ඵලංදෙවියන් රජවරුන්, ගුරුවරුන් වෙසඟනන්, වෙදුන්, නැණැතියන්, ගෙන් යමක් කර ගන්නට නම් හිස් අතින් නොයා යුතු බව මෙහි අර්ථයයි.(මෙය අප ප්‍රාථමික අධ්‍යාපනය ලබද්දී ගුරු තුමන් විසින් අත් අකුරු හැඩ ගැන්වීමට ලියැවූ පිටපත් ලිවීමකි. ලියා අවසන් වන වි ට එය කට පාඩම් ව ඇත.)එහෙත් ගුරුවරයා තම ශිෂ්‍යයා හිස් අතින් ආවත්, දහසින් බැඳි පියලි රැගෙන ආවත් කාටත් සම සේ දැනුම ලබාදෙනු ඇත. දිසාපාමොක් යුගයේ නිසි පරිදි සිප් සතර හදාරන දරුවාට බැඳුණු සෙනෙහසින් ඇස් දෙක වන් දියණිය පවා සරණ පාවා දෙනු ලැබීය. මේ ‘දිසාපාමොක්’ යුගයක් නොවුව ද අපේ ගුරු පරපුර ආධාර කළ යුතු දරුවන්ට සහන දෙනු ඇත, ඒ තුළින් ගුරුවරයා ලබන ආධ්‍යාත්මික සතුටත්, ශිෂ්‍යයා ලබන හික්මීමත් සමස්ත සමාජයට ම මතු කාලයේ දී පිහිටක් වනු ඇති බව අපේ අත්දැකීම යි.විදුහල්පති වූ පසු මම ගුරුවරුන් අඩු දිනයන්හි දී පන්ති කාමර වලට ගොස් ඉගැන්වූයෙමි. ඇත්ත ම කියනවා නම් විදුහල්පති කාර්යාලයේ බිත්ති වලට මැදි වී සිහිල් සුළං විඳ විඳ කැරකැවෙන පුටුවේ පැද්දෙනවාට වඩා හැම අතින් ම පන්තියේ උගන්වන පාඩම රසවත් ය. පාසල් සිසුන් දක්වන ඉගෙනුම් ප්‍රතිචාර, අදහස්, ඔවුන්ගේ මනෝ භාවයන්, විෂය ඉගෙනීමේ දී දක්වන සාධන හැකියාවන් සතුටකි.එක් දිනයක මම පන්ති පොත් සොයා බැලුවෙමි. අභ්‍යාසයක් පවරා එක් එක් ළමයාගේ අභ්‍යාස පොත පන්ති වාර්තා පොත සමඟ සසඳා බැලුවෙමි. එක දැරියක් අපූරු කවි පද දෙකක් අවසන් පිටුවේ ලියා තිබුණි.“අපේ මිස්ගෙ කූඩ කබලේ නන ටික කැඩි ලාඅනේ අපොයි අපේ මිස්ව හොඳට ම තෙමිලාමේ පද්‍ය ඛණ්ඩය දුටු ගුරුතුමිය ගෙදර ගොස් පවුලේ අය සමඟ කියමින් විනෝදයක් ලබා ඇත. පසු දා කාර්යාලය නිම වී එන ඇගේ සැමියා අලුත් කුඩයක් ගෙනැත් දී ඇත. මේ පද්‍ය යෙන් ඊට වඩා ගුරුවරිය ගැන දුකක්, කනගාටුවක් සහ ආදරයක් දැරිය වෙතින් ප්‍රකාශ වී ඇත.“ලොකු සර් ගෙ නපුරු මුහුණ හරි ම හරි වස යිඅතේ තියෙන වේවැල නම් දැක්කමත් බය යිඒ වුණාට අපේ මිස් ගෙ මූණ හරි අගෙ යිඅපෙ අම්මයි අපේ මිසුයි දෙන්න එක වගෙ යිමේ පද්‍යය ද මට හමු වූ අතර එය ගුරු තුමියට පෙන් වූ විට ඇය පුදුම සතුටක් ලැබුවා ය. දැරිය තම ගුරුවරිය තම ‘අම්මා’ ට සම කළේ මොන තරම් ආදරයකින් ද?එයින් මම ද පාඩමක් උගත්තෙමි. මේවැල භාවිතය අවම කළෙමි. මොන තරම් දඬුවම් දීම නුසුදුසු වුව ද පාසල් පරිපාලනයේ දී විනය පවත්වා ගෙන යාමේ දී, වැරැදි දේට, නොපණත්කම් වලට, විෂම චර්යාවල දී හොඳ චේතනාවෙන්, විදුහල්පති වරයාට ශිෂ්‍යයන් සඳහා වේවැල පාවිච්චි කරන්නට සිදුවෙයි. සාමාන්‍යයෙන් දරුවන්ට ලැදි, උගත් නූගත් කවර මවක හෝ පියකු මේ ගැන උරණ නොවේ.වරක් උතුරු කොළඹ පාසලකට පැමිණි මා හිතවත් ගුරුවරයකු ශිෂ්‍යයකුගේ දාමරික කම් වලට මතක සිටින්නට වේවැල් පහර දී ඇත. ඉන් පසු ඒ ළමයාට ඔහු වෙනත් දරුවන්ට මෙන් සලකා ඇත. ළමයාගේ හික්මීම දුටු තරමක් දාමරික පියා, ගුරුවරයා හමු වී අනේකවාරයක් ස්තුති කළේ, බස් රථයේ ආසනය ළඟින් ත්‍යාගයක් ද තබමිනි. මේ කියන්නේ ඕනෑම අයකු තම දරුවා යහ මඟ යැවීමට කරනු ලබන ගුරු සේවාව අගය කරන බව ය.හොඳට විෂය දැනුම ලබාදෙන ආචාරශීලී, දරුවන්ට ප්‍රිය මනාප ගුරවරයා නිබඳව දෙගුරු බුහුමනට පත්වෙයි.ගුරුවරයාට හොඳ දැනුමක් අවශ්‍ය ය. හරියට තොග වෙළෙන්දෙකු මෙනි. තොගය හිස් වන විට අලුත් තොග වලින් පුරවා ගත යුතු ය. අලුත් විෂය කරුණු, පිළුණු නොවූ විෂය කරුණු, නව ඉගෙනුම් ක්‍රමවේද ඔස්සේ පංති කාමරයේ දියත් කිරීමේ පුහුණුවක් අවශ්‍යය. එසේ වෘත්තිය නිපුණතා ලබා ඇති ගුරු වරයාගේ සේවය උපහාරයට පත් වනු ඇත.මේ නිසා ගුරුවරයා පුවත්පත්, පුස්තකාල, වෙබ් අඩවි, අන්තර්ජාල, විදේශ පොත් පත් පවා පරිශීලනය කරන විද්වතකු විය යුතු ය. විශේෂයෙන් පරිගණකය ගැන මනා භාවිතාවක් අවශ්‍ය ය.පරිශීලනයයල් පැන ගිය නමුදු ඉතා හොඳ ගුරු ආචාර ධර්ම, ගුරු ක්‍රියාකාරකම්, ඉගෙනීම් ක්‍රමවේද වුව ද නිතර සුදුසු තැන්වල දී පංති කාමරයට ගෙන ආ යුතු ය. අද ඇතැම් අය මෙන් පරණ වූ පමණින් හොඳ ගුරු නිපුණතා අත් හරින්නට සූදානම් විය යුතු නොවේ.විශේෂයෙන් භාෂා හැකියාව කුමන විෂයක් ඉගැන්වුව ද ලබා ගත යුතු ය. අත්අකුරු ආදර්ශවත් ලෙස කලු ලෑල්ලේ හෝ සුදු පුවරුවේ ලිවීමේ හැකියාව සහ පටිපාටිගත වීම අත්‍යවශ්‍ය ගුණාංගයකි.පාසල් දරුවන්ගේ, දෙ මවුපියන්ගේ, ප්‍රජාවගේ උපහාරය, ගෞරවය ලබන ගුරුවරයා ආදර්ශවත් චරිතයකි. එය පාසලට ම සීමා නොවේ. ඇඳුම, කතාව, ගමන බිමන, සිනාව පවා සංවර ය. සහෘද ය. උදේට පාසලට එන ගුරු වෘත්තිකයා තම සියලු දුක් කම්කටොලු පාසල් ගේට්ටුව ළඟ තබා පිබිදුණු මනසකින් වින්දනීය අයුරින් පාසලේ ගත කරන්නේ නම් ඒ තරම් වාසනාවක් තවත් නැත.සමහර බාහිර බලවේග නිසා යම් යම් අපහසුතා ඇති වුව ද පාසල් දරුවන්ගේ නාමයෙන් ඒවා අමතක කොට නැවත ශාස්ත්‍රීය මාවතකට පත්වීමට අපේ බොහෝ ගුරුවරුන්ගේ පෞරුෂය සංවර්ධනය කර ගෙන ඇති බව ගුරු අධ්‍යාපනයේ නියැලි අයකු හැටියට මම අත් දකිමි.වියතුන් සබා මැදගුරුවරයාගේ කාර්යය දැනුම ලබා දීම පමණක් ම නොවේ. ඔහු විසින් තම ශිෂ්‍ය පිරිසට සැලකිය යුතු ආකාරය ගැන බුදුන් වහන්සේ මැනැවින් දක්වා ඇත. ගෝලයාගේ දියුණුව දැක සතුටට පත්වීම, දුර්වලතා අනාවරණය කර ගෙන පෙන්වා දීම, තම මිතුරු මිතුරියන්ට හඳුන්වා දීම වියතුන් සබා මැද සිටීමට හුරු කරවීම, ආචාර ශීලී වීම වැනි වැදගත් කරුණු ගුරු ආචාර ධර්මවලදී ප්‍රමුඛ ව ඇත. එ පමණක් නොව ගුරුවරයා නිතර ම තම ශිෂ්‍යයාගේ දුකට පිහිට වෙයි. ආපදාවක දී අසහනයක දී සහනය ලබාදීමට සහාය වෙයි.වරක් ගිනි ගත් වළකට වැටුණු සිසු දරුවකු බේරා ගන්නට ඒ වළටම පැන දරුවා බේරා ගත් ගුරුවරයකු ගැන පුවත් පතකින් දැක ඇත.මා දේවපතිරාජ ජාතික පාසලේ විදුහල්පතිව සිටිද්දී පාසලේ ප්‍රධාන ශිෂ්‍ය නායකයාට ‘ලියුකේමියා’ රෝගය වැලදුණි. ඒ දිනවල ගුරු භවතුන් සිසු දරුවන් ඒ වෙනුවෙන් වෙහෙසුණි. ඔහු බලන්නට මා රෝහලට ගිය විට ඔහු මට කතා කළේ ය.“සර්... අත් දෙක දෙන්න”ඔහු මගේ දෑත් ඔහුගේ පපුව මත රඳවා කඳුළු වැගිරූ හැටි අදත් මතකයට නැඟේ. මවු සෙනෙහස, පිය සෙනෙහස මෙන් ම දරුවකුට ගුරු සෙනෙහස ද උත්තරීතර බව මට වැටහුණි. ඒ ළමයා අවාසනාවන්ත ලෙස මිය ගියේ ය.ගුරුවරුන් නිතර ළමයින්ට ආශිර්වාද කළ යුතු ය. පූජ්‍ය පක්ෂය, ගුරුවරුන්, දෙගුරුන්, අනෙකුත් වැඩිහිටියන්ගේ ආශිර්වාදය හැදෙන දරුවකුට ඉතා අවශ්‍ය ය. එහි ඇති අධ්‍යාත්මික බලය නිසා සෑම විටෙකම අපට වඳින සිසු දරුවාට ‘තුනුරුවන් සරණයි’ ‘දෙවි පිහිටයි’ යනුවෙන් ඇහෙන්නට ප්‍රාර්ථනා කළ යුතු ය.සෙනෙහසගුරු දිනයේ දී මට සිහියට නැඟෙන්නේ ‘ගුරු ගෙදර’ යි. ගුරු ගෙදර සිටින මුල් ගුරු තුමා ගමට ම ආදර්ශයකි. යම් හෙයකින් පවුල් ආරවුලක්, ගැටුමක්, අකීකරු කමක් සිදුවූවොත් යන්නේ පොලිසියට හෝ උසාවියට නොව, ‘ගුරු ගෙදර’ ට ය. මුල් ගුරුවරයා එදා ඒ හැමට අවවාද අනුශාසනා කොට සමථයකට පත් කරයි. ඇත්තටම ඒ ග්‍රාමීය සමාජයේ පැවැති ‘ගුරු චර්යාව‘ නම් මිල කළ නොහැකි ය. නැකතට අත් අකුරු කියවන ගමේ මුල් ගුරුවරයා’ දරුවාට අවුරුදු හතර පිරෙන දාට පහළ බාලාංශයට ගන්නේ කේන්දරය හෝ උප්පැන්නය පමණක් ලබා ගනිමිනි. එදා සිට ඒ ළමයා ගුරුවරුන්ගේ දරුවෙකි.අපට ගුරුවරුන් කී විට සිහියට නැඟෙන්නේ පාසල් ගුරුවරයා ය. එහෙත් සෑම කාර්යයකදීම ගුරු ඇසුරක් ඇත.එදා අධ්‍යාපනයෙන් ගිලිහී ගිය දරුවන් තම ඥාතින් වන වඩු මහතාට, ටේලර් මහතාට, කම්මලට, නැකැත් ගෙදරට බාර දෙන්නේ ද බුලත් හුරුල්ලක් ගෙන නැකතකට ය. ඒ දෙපාර්ශ්වය අතර ද හොඳ ගුරු සිසු සබඳතාවක් ඇත.විශ්‍රාමලත් විදුහල්පති ඩී.සී. ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=af1110094</link>
    <topic>අහිංසක ජීවිත බේරා ගත් වෛද්‍ය ජයසිංහගේ මිනිමරුවන් තවමත් නිදැල්ලේ</topic>
    <author>ඡායාරූප හා සටහන</author>
    <content>ඇල්පිටිය කුරුඳුගහ හැතැක්ම ප්‍රදේශයේ ශාන්ත තිසේරා විදුහලෙන් මූලික අධ්‍යාපනය ලබා පහේ ශිෂ්‍යත්ව විභාගය සමත්ව කොළඹ ආනන්ද විදුහලේ දීප්තිමත් ශිෂ්‍යයකු ලෙස වෛද්‍ය අංශයෙන් විශ්ව විද්‍යාලයට පිවිස වෛද්‍යවරයකු ලෙස සේවය ඇරැඹු ඔහුගේ අරමුණ වී තිබුණේ තමා ලබාගත් දැනුමින් මහජනතාවට සේවය කිරීමය. මේ අවාසනාවන්ත ඉරණමට මුහුණ දෙන විට බොරකන්ද රජයේ රෝහලේ සේවය කරමින් සිටි ඔහු හදිසි රෝගීන්ට ප්‍රතිකාර කිරීමට රෝහල කරා ගියේ වෙලාව අවේලාව නොතකමිනි. රෝගීන්ගේ ජීවිත බේරා දීමට හැම විටම කැපවූ වෛද්‍ය පි‍්‍රයංකර ප්‍රසාද් ජයසිංහ මහතාට ජීවිතයෙන් සමුගැනීමට සිදුවූයේ නාඳුනන තුවක්කු කරුවකු එල්ල කළ වෙඩි ප්‍රහාරයකිනි.මුළු කරන්දෙණිය ප්‍රදේශයම හැඬවීමට සමත් වූ මේ වෛද්‍යවරයා ඝාතනය කිරීම සිද්ධිය හා බැඳුණු කඳුළු කතාවයි මේ.වෛද්‍ය පි‍්‍රයංකර ප්‍රසාද් ජයසිංහවෛද්‍ය වෘත්තියේ යෙදුණත් මගේ පුතා සල්ලි නොවෙයි හම්බ කළේ. මිනිස්සු. දුප්පත් රෝගීන්ට බෙහෙත් දී එයා කවදාවත් මුදල් අය කළේ නැහැ. මිනිස්සුන්ට ඒ විදියට අනුකම්පා කළ පුතෙක් තමයි මේ විදියට හිතක් පපුවක් නැතිව වෙඩි තියල මරල දැම්මෙ. මේ අපරාධය දෙවියන්ම බලා ගන්න ඕන.සිය පුතුගේ වියොවින් මුසපත්ව ඔහුගේ ගුණ සිහි කරමින් හඬා වැලපෙන දීපානි ජයසිංහ මාතාව තවමත් පසුවන්නේ දැඩි සිත් පීඩාවකිනි.නොහඳුනන තුවක්කුකරුවකුගේ වෙඩි පහරට ලක්ව මියගිය දොස්තර පි‍්‍රයංකර ප්‍රසාද් ජයසිංහ මහතා මියයන විට හතළිස් වැනි වියේ පසු විය. ඔහු මියයන විට බොරකන්ද රජයේ රෝහලේ සේවය කරමින් සිටියේය.කරන්දෙණිය කිරිපේද්දේ පදිංචිව සිටි අභාවප්‍රාප්ත ධර්මදාස ජයසිංහ මහතාගේ සහ දීපානි ජයසිංහ මහත්මියගේ වැඩිමහල් දරුවා ලෙස දොස්තර ප්‍රසාද් ජයසිංහ මහතා මෙලොව එළිය දුටුවේය. ඔහුට බාල සොහොයුරන් දෙදෙනාම විවාහකයෝ වෙතත් ඔහු තවම අවිවාහකයෙකි.කුරුඳුගහහැතැක්ම ශාන්ත තිසේරා විද්‍යාලයෙන් මූලික අධ්‍යාපනය ලැබු ජයසිංහ මහතා පස්වැනි ශ්‍රේණියේ ශිෂ්‍යත්ව විභාගයෙන් සමත්ව වැඩිදුර අධ්‍යාපනය සඳහා කොළඹ ආනන්ද විද්‍යාලයට ඇතුළු විය.වෛද්‍ය අංශයෙන් උසස් පෙළ හැදැරු ඔහු විශ්ව විද්‍යාලයට ඇතුළත් වූයේ තවත් විශිෂ්ට ආනන්ද පුතකු ලෙසිනි.අමු අමුවේ මරා දැමුණු වෛද්‍යවරයාගේ මව මේ අපරාධය ගැන දෙනෙතින් ඛ්ඡ්න කඳුළු පිස ගනිමින් අප හා පැවසු කතාව මෙසේ ය.“පුතා දොස්තර විභාගෙන් සමත් වෙලා පළමු පත්වීම ලැබුවෙ බොරකන්ද රජයේ රෝහලට. ඒ මෙයට වසර දහයකට කලින්. බොරකන්ද රෝහල තියෙන්නෙ අපේ ගම කිට්ටුවමයි. පුතා ඒ රෝහල අසල පෞද්ගලික බෙහෙත් ශාලාවක් ආරම්භ කරන්න සූදානම් වුණා. එවකට බොරකන්ද රෝහලේ හිටපු වෛද්‍යවරයෙක් රෝහල අසල බෙහෙත් ශාලාවක් විවෘත කරනවට විරුද්ධ වුණා. ඒ විතරක් නොවෙයි පුතාගෙන් බෙහෙත් ගන්න එපා කියලත් රෝගීන්ට කියල තිබුණා.තව නොයෙකුත් කරදර හිරිහැර කළා. ඊට පසුව පුතා මහඒදණ්ඩ ප්‍රදේශයේ පෞද්ගලික බෙහෙත් ශාලාවක් විවෘත කළා. විශේෂඥ වෛද්‍යවරු කැඳවා ප්‍රතිකාර කිරීමේ කටයුතු පුතා මේ ළඟදි ආරම්භ කළා. බැංකු ණයක් අරගෙන ඊට අවශ්‍ය වෛද්‍ය උපකරණත් ගෙනාවා. මේවට ඇතැම් පිරිස් ඊර්ෂ්‍යාවෙන් පසුවූ බව අපට තේරුණා. පුතාට වෙඩි තියන්න කලින් දිනක පුතාගෙ වාහනයට ගල් ගසා තිබුණා. වාහනයට මඩ ගහල තිබුණා. පුතා ඒව ගණන් ගත්තෙ නැහැ.වෛද්‍ය ප්‍රසාද් ජයසිංහට ගෞරව දැක්වීම සඳහා ජනතාව පෙළ ගැසී සිටි අයුරු.දවසක් පුතා ගෙදර ආව විතරයි. මම තේ එකක් හදල පුතාට දුන්න. තේ එක බොන්න අතට ගත් හැටියෙම එයාට දුරකථන ඇමතුමක් ලැබුණා. අම්මෙ අමාරු ලෙඩෙක් රෝහලට ගෙනැවිත් තියෙනව කියල බොන්න ගත් තේ එක පැත්තකින් තියල පුතා මෝටර් රියෙන් රෝහලට ගියා. පුතාගෙ හැටි එහෙමයි. රාත්‍රී එකට දෙකට වුණත් රෝගියකු ගෙනැවිත් කථා කළොත් පුතා කිසි දිනෙක රෝහලට නොගිහින් හිටියෙ නැහැ.පුතාගෙ බෙහෙත් ශාලාවට එන අහිංසක රෝගීන්ගෙන්, පූජ්‍ය පක්ෂයේ අයගෙන් ත්‍රිවිධ හමුදාවෙ අයගෙන් මගේ පුතා බෙහෙත්වලට මුදල් අය කළේ නැහැ. ඒ වගේ හිත හොඳ මිනිහෙක් මගෙ පුතා.මේ සිද්ධිය වූ දවසෙ පුතා උදේම කොළඹ ගියා. ගෙදර එන විට රෑ වේවි කියලත් කීවා. මම පුතාගෙන් ඇහුව රෑ කෑමට මොනවද හදන්න ඕන කියල. එයා රාත්‍රියට බත් කන්නෙ නැහැ. අම්මට කැමැති දෙයක් හදන්න කියලයි එයා නිවෙසින් පිටවුණේ. පුතා කොළඹ ගිහින් එන ගමන් බෙහෙත් ශාලාවට ගිහින් රෝගීන් පරීක්ෂාකොට තියෙනවා. ඒ කටයුතු අවසන් වෙලා නිවෙසට එන්න වාහනය ළඟට ගිහින් තියෙනවා. එතකොටම යතුරු පැදියකින් ආපු දෙදෙනකුගෙන් එක් අයෙක් පුතාට වෙඩි තියල තියෙනවා. පුතා ඒ එක්කම රෝහලට ගෙන ගොස් තිබෙනවා. නමුත් ඒ වන විටත් පුතා අවසන් හුස්ම හෙළා තිබුණු බව මට ආරංචි වුණා.මියගිය වෛද්‍යවරයාට අවසන් ගෞරව දැක්වීම පිණිස අතිවිශාල පිරිසක් ඔහුගේ නිවෙසට වැල නොකැඩී ඇදී ආහ. ඔවුන්ගෙන් වැඩි දෙනකුගේ මුවින් පිටවුණේ “මගේ ජීවිතය බේරා දුන් දොස්තර මහතාට බුදු බව ලැබේවා”යි යන වදන් පෙළය. මුළු කරන්දෙණිය ප්‍රදේශයම එකම මරණ ගෙයක් බඳු විය. කිලෝ මීටර පහළොවක් පමණ එක දිගට මාර්ගය දෙපස සැරසිලි කොට තිබිණි. ශෝකය ප්‍රකාශ කරන බැනර් හා වෛද්‍යවරයාගේ විශාල ප්‍රමාණයේ ඡායාරූප ප්‍රදර්ශනය කොට තිබිණි. තැනින් තැන ඉදිවූ තොරණ විය. මේ සියල්ලෙන් කියා පෑවේ මියගිය වෛද්‍යවරයාට මිනිසුන් මොනතරම් ආදරය කළා ද යන්නය.මුළු ප්‍රදේශවාසීන්ම හඬවමින් දොස්තර ප්‍රසාද් ජයසිංහ මහතා ඉකුත් 3 වැනි දින සවස් භාගයේ සියල්ලන්ගෙන් සදහටම සමු ගත්තේය.වෛද්‍යවරයාගේ මරණය සම්බන්ධයෙන් මෙතෙක් කිසිවකු අත්අඩංගුවට ගෙන නැත. මේ පිළිබඳව පූර්ණ පරීක්ෂණයක් ආරම්භ කොට ඇති බව කරන්දෙණිය පොලිස් ස්ථානාධිපති කේ. එච්. සුජිත් පි‍්‍රයන්ත මහතා අප සමඟ පැවසුවේය.ඡායාරූප හා සටහනආර්. ඤාණදාසඅම්බලන්ගොඩ සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=af1110096</link>
    <topic>නිසි පිළිවෙළ නිසා මුල් තැන ලැබුණු මොනරාගල බන්ධනාගාරය</topic>
    <author>ඉනෝකා සමරවික්‍රම</author>
    <content>ඔවුහු අඩුපාඩු බොහෝ ඇතැයි මැසිවිලි නඟන්නේ නැත. තිබෙන්නේ සීමිත ඉඩකඩකි. තිබෙන ඉඩකඩින් උපරීම ප්‍රයෝජන ගනිමින් ඔවුහු තම රාජකාරිය ඉටු කරන්නාහ. “සිරකරුවෝ ද මනුෂ්‍යයෝ ය” යන්න අර්ථවත් කරමින් ඔවුහු නේවාසිකයන්ට මානුෂීය ලෙස සලකති. යළිත් එහි ඒමට නොව එයින් පිටව ගිය තැන් පටන් ජීවිත අලුත් කරගන්නට සහකාර බන්ධනාගාර අධිකාරිවරයා ඇතුළු නිලධාරී මණ්ඩලය නේවාසිකයන්ට පාර පෙන්වති. පිළිවෙළ පිරිසිදුකම, විනය, ආදි අංග සියල්ල එක්තැන් වී මෙවර සිරකරු දිනය දා මොනරාගල බන්ධනාගාරය හොඳම බන්ධනාගාරය බවට තේරී පත්විය.“බන්ධනාගාර කියන්නේ මිනිස්සුන්ට යන්න හොඳ තැන් නෙමෙයි”මෙහෙම කතාවක් සමාජයේ තිබුණ ද විවිධ වැරැදි සම්බන්ධව බන්ධනාගාර ගතවන ප්‍රමාණය නම් දිනෙන් දින වැඩිවේ.ඉකුත් දිනෙක අපි මොනරාගල බන්ධනාගාරයට ගියෙමු.මෙවර සිරකරු සුබසාධක දිනයේදී දිවයිනේ හොඳම බන්ධනාගාරය ලෙස තේරී පත්වූ මොනරාගල බන්ධනාගාරයේ සුවිශේෂත්වය කුමක්දැයි සෙවීම එම ගමනේ මූලික අරමුණු විය.අප පිළිගැනීමට පෙරට පැමිණි ප්‍රධාන ජේලර් රෝහණ ගලප්පත්ති මහතා අප සිර කඳවුර ඇතුළට කැඳවාගෙන ගියේය.මහදොරින් බන්ධනාගාරයට ඇතුළු වීමේ පටන් ඇත්තේ සුහද පිළිගැනීම්ය. මේ සුහදශීලී බව වෙනත් බන්ධනාගාර තුළත් දකින්නට ඇත්නම් කෙතරම් යහපත් ද?සිරකරුවන් හාරසිය පනහක් පමණ සිටින මොනරාගල රිමාන්ඩ් බන්ධනාගාරයේ කාන්තා අංශයක් ද, තරුණ කඳවුරක් ද වේ. ඵලදායිතා සම්මාන දිනු මොනරාගල බන්ධනාගාරය සුහදශීලි ස්ථානයක් කිරීමේ ගෞරවයට හිමිකම් කියන්නේ සහකාර බන්ධනාගාර අධිකාරිවරයා ප්‍රමුඛ නිලධාරී මණ්ඩලයයි.සහකාර බන්ධනාගාර අධිකාරි ටී. උදයකාන්ත ප්‍රනාන්දු මහතා දෙදහස් පහ වසරේ සිට මෙම තනතුර හොබවයි.බස් නැවතුම් පොළවල් කාර්යාලිය කටයුතු සඳහා භාවිත කර ඇති අයුරු“මම මේ ස්ථානය භාරගන්න විට ගොඩනැඟිල්ල හදන්න භාරගෙන හිටපු කොන්ත්‍රාත්කරුවෝ වැඩේ අත්හැරලා ගිහින් හිටියේ. නමුත් මම ඒ කාර්යය රැඳවියන් ලවා නිමා කරනු ලැබුවා. ප්‍රධාන ජේලර්වරයා ඇතුළු නිලධාරී මණ්ඩලයේ කැපවීම අපේ ජයග්‍රහණය සඳහා උදක්ම බලපානු ලැබුවා. ඉලක්කය, අරමුණ, සුන්දරත්වය, පිබිදීම ආදි වූ තත්ත්ව කව හතරකට බෙදිලා තමයි අපේ ආයතනය කටයුතු කරනු ලබන්නේ. අපි 2007 වසරේ සිට ඵලදායිතා සම්මානය ලබා තිබෙනවා.”සහකාර බන්ධනාගාර අධිකාරි උදයකාන්ත මහතා පවසන්නේ සතුටිනි. මොනරාගල රිමාන්ඩ් බන්ධනාගාරය තුළ බැලු බැලු අත ඇත්තේ පිළිවෙළකි. අක්කර දෙකක භූමියක් පුරා පැතිර ඇති බන්ධනාගාරයේ එක් කොටසක එළවළු පලා වර්ග වවා ඇත. ඒ අතර භූමියඅලංකාරය සඳහා විසිතුරු මල් වර්ග වවා ඇත.“මල්වලට එළවළු පාත්තිවලට සාත්තු සප්පායම් කිරීමට නේවාසිකයන් හා නිලධාරීන් බෙදිලා ඉන්නවා. ඊට අමතරව අපේ හැම නිලධාරියකුටම මල් පෝච්චිය ගානේ බාර දීලා තියෙනවා. ඒ මල් පඳුර බලාගැනීමට පොහොර වතුර යෙදීම ඔහුට භාරයි.”මැහුම් අංශයප්‍රධාන ජේලර් රෝහණ ගලප්පත්ති මහතා පවසන්නේය. ඉතාම අඩු පහසුකම් යටතේ එමෙන්ම ඉවතලන දෑ භාවිත කරමින් පිළිවෙළකට බන්ධනාගාර භූමිය ඔවුහු නඩත්තු කරන්නාහ.මොනරාගල වෙළෙඳපළෙන් ඉවතලන එළවළු වර්ග ආදියත් ගොම හා ගව මුත්‍ර භාවිත කර මෙහි ජීව වායුව ද නිපදවෙයි.“මීට කාලෙකට පෙර අපට පරිත්‍යාග ලෙස මරණයෙන් නිදහස් කරන ලද ගවයන් දොළොස් දෙනකු ලැබුණා. ඊට අමතරව තවත් ඉවතලන දෑ උපයෝගී කරගෙන අපි ජීව වායුව නිපදවනු ලබන්නේ. මෙයින් අපට විදුලිය ඉතුරු කරගන්නට පුළුවන්කම ලැබී තියෙනවා. මුළුතැන්ගෙයි උයන පිහන කටයුතු කරනු ලබන්නේ ජීව වායුව භාවිතයෙන්.”බන්ධනාගාර භූමියේ එක් එක් ස්ථානවලට අප කැඳවාගෙන යමින් සහකාර බන්ධනාගාර අධිකාරිවරයා ඒ පිළිබඳව විස්තර කළේය.නගරයෙන් ඉවතලන බස් නැවතුම් පොළවලට බන්ධනාගාරය තුළ ඉහළ වටිනාකමක් ලබාදී ඇත්තේය. තදබදය වැඩි අවස්ථාවලදී බන්ධනාගාර ගතකිරීමට පැමිණි අය ලියාපදිංචි කරනු ලබන්නේ ඉවතලන බස් ආවරණවලින් සැදු කුටි තුළය.බන්ධනාගාර භූමිය පිටුපසින් ඈතින් පෙනෙන්නේ ජීලෝන් කඳු යායයි. කලකින් වැසි නොලද බිම දූවිල්ලෙන් වැසි ගොස් ඇත. එහෙත් ගහකොළ නිල්පාටය. ඒ ඒවාට ලැබෙන සාත්තුව හොඳ බැවිනි. බන්ධනාගාරය තුළ බොහෝ අඩුපාඩුකම් ඇත්තේය. එහෙත් ඒවා සපුරා දෙන්න යැයි කියමින් ඔවුහු රජයට බල කරන්නේ නැත. මේ නිසාම නේවාසිකයන්ගේ ශ්‍රමය භාවිත කර අලුත්වැඩියා කරන ලද පරණ ගොඩනැඟිල්ලක ඔවුහු රෝහල පවත්වාගෙන යන්නාහ. විවිධ පරිත්‍යාගශිලින්ගෙන් ලද වටිනා වෛද්‍ය උපකරණ තොගයක් ද බන්ධනාගාරය සතුය.සහකාර බන්ධනාගාර අධිකාරි ටී. උදයකාන්ත“සතියකට දවස් දෙකක් වෛද්‍යවරයා පැමිණෙනවා. ඒ වගේම අපට ඉතාම නවීන උපකරණ තිබෙනවා. එය නේවාසිකයෙක් රෝගී වූ විට ඉතාම වටිනවා. ප්‍රතිකාර කිරීම්, සායන පැවැත්වීම්වලට අමතරව නේවාසිකයන් සඳහා මසකට වරක් සමාජ රෝග, ක්ෂය රෝගය, ඩෙංගු රෝගය, ආදි වූ රෝග පිළිබඳව දේශන පවත්වනු ලබනවා.”රෝහල භාරව සිටින බන්ධනාගාර නිලධාරී දුමින්ද ජයලත් බණ්ඩාර මහතා පවසන්නේය.නිවෙසක හෝ වේවා කාර්යාලයක හෝ වේවා සෑම දෙයක්ම පිළිවෙළකට තිබීම ඇස පිනවන්නකි. එමෙන්ම එයින් කාලය ශ්‍රමය ද ඉතිරි වන්නේය. මොනරාගල බන්ධනාගාර සහකාර අධිකාරිවරයා ඇතුළු නිලධාරී මණ්ඩලය මේ පිළිවෙළ හොඳින් තේරුම් ගෙන ඇති බව වැටහෙන්නේ එකින් එක කාර්යාල අංශ විමසා බැලීමේදීය.වැරැදිකරුවා බන්ධනාගාර ගත වන විට ඔහු සතු සියලු දෑ අදාළ නිලධාරියාට භාරදිය යුතුය. යළිත් ඔහුට තමා සතු දෑ ලැබෙනුයේ බන්ධනාගාරයෙන් පිටවන දිනය. එතෙක් නේවාසිකයා සතු දෑ බන්ධනාගාරය බාරයේ තැබේ. මෙහි මේ සියල්ලම මනා පිළිවෙළට අසුරා ඇත්තේය. ඕනෑම නිලධාරියකුට නේවාසිකයාගේ බඩුබාහිරාදිය තෝරා දීම ඉතා පහසුය.ඵලදායිතාව ඉහළ දැමීමේ අරමුණින් සියල්ල පිළිවෙළකට කිරීමේ පෙරගමන් කරුවන් ලෙස සහකාර බන්ධනාගාර අධිකාරිවරයා ඇතුළු නිලධාරී මණ්ඩලය ක්‍රියාත්මක වූ විට නේවාසිකයෝ ද ඊට හුරු වූහ. ඔවුහු සියල්ල පිළිවෙළට කිරීමට හපනුන්ය.අපේ නේවාසිකයන්ට ජුකි මැෂින් පුහුණුව, ගෘහස්ථ විදුලි රැහැන් පාඨමාලාව, වඩු කාර්මික පාඨමාලාව, සිමෙන්ති ගල් නිපදවීමේ පාඨමාලාව, රූපලාවන්‍ය පාඨමාලා මෙන්ම කෘෂි කර්මාන්තය, සාක්ෂරතාව පිළිබඳවත් පුහුණුවක් ලබා දෙනවා. මේ පාඨමාලා සඳහා වැලිකඩ බන්ධනාගාරයෙනුත් නේවාසිකයන් ගෙන්වා ගන්නා අවස්ථා තිබෙනවා. ඊට අමතරව භාවනා වැඩ සටහන්, සෑම පොහෝ දිනකම සිල් සමාදන් වීම ආදි ආගමික වැඩසටහන් ද ක්‍රියාත්මක කෙරෙනවා. සහකාර බන්ධනාගාර අධිකාරිවරයා තොරතුරු පවසන්නේය.ප්‍රධාන ජේලර්රෝහණ ගලප්පත්තිනොමඟ ගිය මිනිසුන් යහමඟට ගැනීමේ පියවරක් ලෙස පුනරුත්ථාපනය කිරීම සඳහා බන්ධනාගාර ගත කර සිටින මිනිසුන්ගේ සහජ හැකියවන් ඔප්නංවා ගැනීමට ද මෙහිදී අවස්ථාව උදාකර ඇත්තේය.සීමිත ඉඩකඩක පවත්වාගෙන යන කාන්තා අංශයේ නේවාසිකාවන් දාහතක් පමණ සිටී. ඒ අතර අම්මලා සමඟ සිරගතවූ දැරියන් තිදෙනෙකි.දෙදහස් නමය වසරේදී ඵලදායිතාව පිළිබඳව සමස්ත ලංකා සම්මානය ලැබු මෙම බන්ධනාගාරය මත්ද්‍රව්‍ය අවම කිරීම සඳහා තදින් ක්‍රියාත්මක වන්නේය.අපේ වාට්ටුවල සහචර නායකයන් පත්කරලා තියෙනවා. එහෙම පත්කරලා තියෙන්නේ අලුතෙන් බන්ධනාගාර ගතවන්නන්ගේ බිය, සැක තුනී කිරීම සඳහා. මත්ද්‍රව්‍ය සම්බන්ධව අපි දැඩිව ක්‍රියාත්මක වෙනවා. සෝදිසි මෙහෙයුම් පවත්වනු ලබනවා. අපි සිරකරුවන්ට තමන්ගේ හැකියාවන් ඔපමට්ටම් කර ගැනීමට අවස්ථාව ලබා දෙනවා. මොනරාගල බන්ධනාගාරයට අයත් අම්පාර සිර මැදිරිය භූමියේ එළවළු වර්ග වගා කර තිබෙනවා.ඊට අමතරව මේ භූමයේ වගා කරන පලදාව නිලධාරීන්ගේ වියදම් අඩු කිරීමේ අදහසින් ඔවුන්ගේ ප්‍රයෝජනය සඳහා ලබා දෙනවා. ඒ වගේම මාස තුනකට වතාවක් නේවාසිකයන් සඳහා පවුල් හමුවක් පැවැත්වෙනවා. නේවාසිකයන් සමඟ සෑම පෝ දිනකම සිල් සමාදන් වන නිලධාරීන්ට මෙන්ම නේවාසිකයන්ට ද භේදයකින් තොරව සලකනු ලබන සහකාර බන්ධනාගාර අධිකාරිවරයා එදා මෙදාතුර බන්ධනාගාරයේ දියුණුව පිළිබඳව පවසන්නේ සියලු දෙනාගේ එකමුතුවේ ප්‍රතිඵලයක් ලෙසය.ඉනෝකා සමරවික්‍රමඡායාරූප -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=af1110097</link>
    <topic>වසරකට 2630 ක් බිලිගත් හදිසි අනතුරු අධික කාලයක්</topic>
    <author>තාරක වික්‍රමසේකර</author>
    <content>‘වාරියපොළ දී ලොරි දෙකක් ගැටී7 ක් මරුට’පසුගිය බ්‍රහස්පතින්දා බොහෝ පුවත්පත්වල සිරස්තලය ලෙස දැක්වුණේ මේ පුවතයි. අවමඟුල් උත්සවයකට ගොස් පැමිණි පිරිසක් රැගත් කුඩා ලොරි රථයේ ගමන් කළ හත්දෙනෙක් මෙම අනතුරින් මිය ගියහ.අනෙක් ලොරිය කුරුණෑගල සිට පුත්තලම දක්වා සෙවිළි තහඩු ප්‍රවාහනය කළ වාහනයකි.මිය ගිය පිරිස, පදිංචි ප්‍රදේශයට ආසන්න ස්ථානයකදී මෙම අනතුර සිදු වීම තවත් කනගාටුදායක ය.එසේම පසුගිය බ්‍රහස්පතින්දා උදෑසන කැකිරාව - දඹුල්ල ප්‍රධාන මාර්ගයේ වෑන් රථයක් හා ලොරියක් මුහුණට මුහුණ ගැටීමෙන් වෑන් රථයේ ගමන් කළ කාන්තාවෝ දෙදෙනෙක් මියගියහ.මෙහි වරද කා අත ද යන්න සොයා බැලීම හා නීති මඟින් කටයුතු කිරීම පොලිසිය සතු කාර්යයකි. අපගේ අරමුණ වන්නේ හරි වැරැද්ද කාගේ ද යන්න සෙවීම හෝ වැරැදි කරුවා යැයි සැකකර එක් පාර්ශ්වයකට චෝදනා එල්ල කිරීම නොව අප රටේ සිදුවන මාර්ග අනතුරු හා ඒවා වළක්වා ගැනීම කටයුතු කිරීම ගැන විවරණ කිරීම ය. මේ සිරස්තල දෙසත් මඳක් නෙත් හැර බලමු.‘තම දියණියගේ දේහය අවමංගල්‍ය රථයෙන් ගෙන යාමට පියාට සිදු විය.’‘අධික වේගයෙන් ආ පෞද්ගලික බසයට යට වූ කන්තලේ පාසල් සිසුවා එතනමයි’‘ගඩොල් පැටවූ ලොරියට යටවූ වැල්ලවායේ තරුණියන් 2 ක් මරුට’‘එකම පවුලේ 3 ක් යක්කල අනතුරින් මරුට’මේ පසුගිය මාසයක දෙකක කාලයකදී පුවත්පත්වල මුල් පිටුවල පළවූ බොහෝ දෙනාගේ ඇස් ඇරුණු පුවත් කිහිපයකි.ඉතා ශෝචනීය කතාන්තර රැසක් මුල් කරගත් ඒ අනතුරු සම්බන්ධව මඳක් හෝ ඇස් ඇර බැලිය යුත්තේ අනතුරු සිදුවූයේ ඇයි? යන පැනය හා අනතුරින් පසු වියෝ වූවන්ගේ පවුල්වලට ඇති වූ තත්ත්වය සොයා බැලීමෙනි.වාරියපොළ සිදුවූ අනතුරින් ඥාති පවුල් කිහිපයක හත්දෙනෙක් මිය ගියහ. අවමංගල්‍ය නිවසකට ගොස් තම ගම් පියසට පැමිණි මේ පිරිස රැගත් කුඩා ලොරි රථය ඉදිරියෙන් පැමිණි ලොරි රථයේ ගැටී කුඩු පට්ටම් වී ඇත. මිය ගිය අයගේ සිරුරු ගැනීමට වාහනය කපා දැමීමට සිදුවූ බව ප්‍රදේශවාසීහු පවසති.මිනුවන්ගොඩ ප්‍රදේශයේ පිරිසක් මරදන්කඩවල වෙද මැදුරකට ගමන් කරමින් සිටියදී ඉදිරියෙන් පැමිණි වැලි ලොරියක ගැටී වෑන් රථයේ ගමන් කළ පිරිස අනතුරට පත්විය.තම පෙම්වතා සමඟ දුම්රිය මගේ ගමන් කළ තරුණියක් එම මාර්ගයේ දුම්රියක් පැමිණෙනු දුටුවේ අන්තිම මොහොතේදී ය. ඇය තරුණයා සමඟ අනෙක් දුම්රිය මඟට පැන්නේ අනතුරින් බේරීමට ය. නොසැලකිල්ල අවාසනාවන්ත ලෙස ම ඔවුනට මරණය ගෙන ආවේ අනෙක් මාර්ගයේ ද දුම්රියක් පැමිණි නිසා ය. දුම්රියේ ගැටුණු දෙදෙනාම එතැනම මරුට බිලි විය.මිය ගිය දෙදෙනාගේ සිරුරු රැගෙන යාමට පැමිණි අවමංගල්‍ය රථයේ රියැදුරා දේහයන් දෙස බැලුවේ ය. මිය ගිය තරුණිය තමාගේ දියණිය බව ඔහු හඳුනා ගත්තේ ය. එය පියෙකුට ඉවසිය හැකි දුකක් නොවේ. එහෙත් තම දියණියගේ දේහය අවමංගල්‍ය රථයේ ගෙන යාමට එම පියාට සිදුවූයේ දියණියගෙත් ඇගේ පෙම්වතාගේත් නොසැලකිල්ල නිසා ය. යකඩ යකාට හිමි මඟේ ගමන් කිරීමට අපට අවසර නැත. ඒ බව දැන දැනත් ඔවුහු මරණය කරා ගියහ.කන්තලේ දී නොසැලකිලිමත්ව බස් රථයක් ධාවනය කළ රියැදුරකු කන්තලේ අග්‍රබෝධි විදුහලේ 10 වන ශ්‍රේණියේ සිසුවකුගේ ජීවිතය උදුරා ගන්නා ලදී. එයින් කෝප වූ ප්‍රදේශවාසීහු මඟ අවහිර කරමින් පැය ගණනාවක් කලහකාරී ලෙස හැසිරුණහ. බස් රථය පාරෙන් ඉවතට පැන අනතුරට පත්ව තිබූ අතර එය ඉවත් කිරීමට රැගෙන ආ බැකෝ යන්ත්‍රයට ද ප්‍රදේශවාසීහු හානි කළහ.වැල්ලවායේ දී ගඩොල් පැට වූ ලොරියක්, බස් රථයක් එනතුරු මාර්ගය අයිනේ සිටි තරුණියන් දෙදෙනකු යටකර දැමුවේ එහි රියැදුරාගේ නොසැලකිලිමත් බව නිසා ය.තරුණියන් දෙදෙනාම එම ස්ථානයේ මිය ගිය අතර එහි වඩාත් ශෝකාන්තය සිදුවූයේ ඉන් පසුව ය.2009 වසරේ විවාහ වී සිටි එක් තරුණියකගේ ස්වාමි පුරුෂයා තම භාර්යාව මිය ගිය සොවින් කණේරු ඇට කා දිවි නසා ගත්තේ ය. ඒ දෙදෙනාම එකට අවසන් ගමන් ගියහ.යක්කල දී අනුරාධපුරයට මෝටර් රථයකින් වන්දනා ගමනක් යමින් සිටි එකම පවුලේ මවත් පියාත් සිඟිති පුතුත් ජීවිතයෙන් සමුගත්තේ ද එම මෝටර් රථය පැදවූ මිය ගිය පියාගේ වරද නිසා ය. වංගු සහිත මාර්ගයකදී වෑන් රථයකට ඉස්සර කර යාමට උත්සාහ දැරීමේදී ඉදිරියෙන් පැමිණි බස් රථයක ගැටී මෝටර් රථය පොඩි පට්ටම් විය. පවුලේ තිදෙනකු එලෙස මිය යද්දී වැඩිමල් පුතු පමණක් තුවාල ලබා රෝහල් ගත කෙරිණි. එම දරුවාගේ මානසික ක්‍රියාකාරිත්වය අනාගතයේදී කෙබඳු විය හැකි ද?මේ සියලු අනතුරුවලට හේතුව නොසැලකිල්ල බව ඉතා පැහැදිලි ය. යාංගල්මෝදරදී මඟීන් 38 කට අධික පිරිසක් මිය ගියේ වසා තිබූ දුම්රිය රේල් ගේට්ටු අතරින් බස් රථයක් ධාවනය කිරීම නිසා ය. එහෙත් ඉන් පසුව ද දුම්රිය හරස් මාර්ගවල දී වසා තිබූ ගේට්ටු අතරින් රිංගා මාරක අනතුරු රැසක් සිදු විය.පසුගිය වසරේදී මහාමාර්ගයේ අනතුරු 37496 ක් සිදුව ඇත. එයින් අනතුරු 2483 ක් මාරක අනතුරු ය. මෙම අනතුරුවලින් මිය ගිය පිරිස 2630 කි. ආබාධිත තත්ත්වයට පත්වූවන්ගේ ගණන ඊටත් වැඩි ය. සදාකාලිකව බිහිරන් වූ හෝ විවිධ රෝගවලට අනතුරු නිසා මුහුණ පෑ අයගේ සංඛ්‍යාව ද අතිවිශාල ය. තත්ත්වය මේ තරම් දරුණු වී තිබියදීත් නොසැලකිල්ල නිසා සිදුවන අනතුරු සංඛ්‍යාව දිනෙන් දිනම වැඩි වේ. ගිය වසරේ සිදුවූ අනතුරු සංඛ්‍යාව 37496 ක් ලෙස පොලිස් ආරංචි මාර්ග පැවසුවත් මහාමාර්ගයේදී සමථයකට පත්ව පොලිසියට වාර්තා නොවූ අනතුරු සමඟ සංඛ්‍යාව මීට වඩා බෙහෙවින් වැඩි විය හැකි ය.මාර්ගයේ ගමන් කිරීම ජීවිතයත් මරණයත් අතර සටනක් නොවිය යුතු ය. වාහනයක් අතට ගත් පමණින් මාර්ගයම තමන්ගේ යැයි සිතීම හෝ මාර්ගයට යන පදිකයන් මාර්ගයේ වෙනත් වාහන නොමැති ලෙස ගමන් කිරීම හෝ පාර හරහා යාම නිසා මේ අනතුරුවලින් 90% කට අධික ප්‍රමාණයක් සිදුවන බව ඉතා පැහැදිලි ය.පෞද්ගලික බස් රථ මුදල් පසුපස හඹා යෑමෙන් තවත් අනතුරු රැසක් සිදුවන අතර නොවැළැක්විය හැකි අනතුරු සිදුවන්නේ ඉතා ස්වල්පයක් බව පැහැදිලි ය. මෙම අනතුරු සම්බන්ධයෙන් රියදුරන්ට බලපත්‍ර ලබාදීමට මුල් වූ වාහන රියැදුරු පාසල් (ලර්නර්ස්) සම්බන්ධයෙන් ද මෝටර් රථ වාහන දෙපාර්තමේන්තුවේ පරීක්ෂකවරුන් පිළිබඳවද සොයා බලා කටයුතු කළ යුතු ය.කිසිදු ප්‍රායෝගික පරීක්ෂණයකට හෝ මාර්ග සලකුණු හෝ නොදන්නා අයටත් රියදුරු බලපත් හිමි වී ඇත. මේ සම්බන්ධයෙන් කිසිදු පරීක්ෂණයක් මේ දක්වා සිදුවී නැත. මේ සම්බන්ධව වරින් වර අපි මාධ්‍ය මගින් පෙන්වා දුනිමු. එහෙත් කිසිදු පරීක්ෂණයක් නැත. වැලමිට ළඟින් අත සම්පූර්ණයෙන් වෙන්වූ අයෙක් ලොරියක් පදවාගෙන යද්දී පුත්තලම් ප්‍රදේශයේ දී පොලිස් මුරපළකට අසු වී තිබුණි. ඔහු සතුව රියදුරු බලපතක් තිබිණි. ඔහුට බලපත්‍රයක් ලබා ගත හැකි දැයි එම දිනවල මාධ්‍ය මඟින් ප්‍රචාරය කෙරිණි. ඒ සම්බන්ධව පරීක්ෂණ පවත්වා සියල්ල අනාවරණය කරගෙන වරද කරුවන්ට දඬුවම් පැමිණවීමට තිබුණි. එහෙත් සිදුවූ පරීක්ෂණයක් ගැන අසන්නට දැනගන්නට නැත.අතයට බොහෝ දේ සිදු වුවත් මිනිස් ජීවිතයක වටිනාකම් සම්බන්ධ කාර්යයන් මේ අතයට සිදුවන ගනුදෙනු වහා නැවැත්විය යුතු ය.දිනපතා ම මාරක අනතුරු සිදුවන බව ඉහත වාර්තා අනුව ඉතා පැහැදිලියි.මෙම අනතුරු සියල්ලම පාහේ වළක්වා ගැනීමට තිබූ ඒවා ය. 2010 වසරේ 2630 දෙනකු රිය අනතුරු නිසා මිය ගිය බව දන්නේ කී දෙනෙකු ද එය දිනකට සාමාන්‍යයෙන් 8 දෙනකුට ආසන්නය. මෙතරම් අවදානමක් තිබියදී අප අපගේ ආරක්ෂාව ගැන නොසැලකිලිමත් වන්නේ ඇයි. තමන්ගේ ජීවිතයත් අනුන්ගේ ජීවිතයත් රැකගෙන මහාමාර්ගයේ වාහන පැදවීමට හැකියාව ඇත.එමෙන් ම පදිකයන් ද, පාපැදි කරුවන් ද තම ජීවිත ගැන මීට වඩා ආරක්ෂා කාරී විය යුතු ය. රියැදුරුගේ අපරීක්ෂාකාරිත්වය නිසා මෙන් ම වාහනයක යාන්ත්‍රික දෝෂයක දී අනතුරක් වීමට ඇති ඉඩකඩ ගැන අවබෝධයක් තිබිය යුතු ය.විශේෂයෙන් ම රාත්‍රි කාලයේදී යතුරු පැදිකරුවන්ට සුදු පැහැති හිස් ආවරණ පැලඳීම සුදුසු බවට නිර්දේශ කර ඇතත් බොහෝ දෙනා ඒ සම්බන්ධ අවධානය යොමු නොකරන බව පෙනේ. පාපැදිවලට රාත්‍රි විනිවිද පසුපස ලාම්පු හෝ ඉදිරිපස ලාම්පු නැත.මේ සම්බන්ධව නීතිමය අවධානය ද අඩු ය. මාර්ග නීති රීති ද පාපැදිවලට නැත. සංඥා ආලෝක ගැන තැකීමක් බොහෝ පාපැදිකරුවන්ගේ නැත. අවසානයේ දිවියෙන් වන්දි ගෙවීමට සිදුවන්නේ ඔවුන්ටම ය.මාර්ග අනතුරු අවම කිරීමට මාධ්‍යයක් ලෙස අපට පෙන්වා දිය හැක්කේ ආරක්ෂාකාරීව වාහන පදවන ලෙසත් සුපරීක්ෂාවෙන් මාර්ගයේ ගමන් ගන්නා ලෙසත් ය. එසේ නොවුවහොත් මේ වසරේ දී සිදුවන අනතුරු සංඛ්‍යාව ගිය වසරට වඩා බෙහෙවින් වැඩිවීමට ඉඩ ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=af1110098</link>
    <topic>ළමා ලෝකය රැක දෙන්න</topic>
    <author>රූපාන්ති බුලත්සිංහල</author>
    <content>දරුවන් මල් වගේ ඒ නිසා තමයි හැමෝම ඒ අයට කැමැති. මලක් පිපුණම මුළු පරිසරයම ලස්සනයි. සුවඳයි. ඒ වගේමයි දරුවොත්; දරුවන්ගේ උපත අසිරියක්. පිපුණ මල ආදරයෙන් රැක බලා ගැනීම වැඩිහිටි සතු යුතුකමක්; නැත්නම් මලේ සුවඳ විඳින්න ලැබෙන්නෙ නැහැ. ඒ වගේම තමයි පුංචි දරුවෙකුගෙ උපත, වැඩීම, මේ හැම දේට වැඩිහිටියන්ගේ රැකවරණය ආදරය අවශ්‍යයි. දරුවන් වෙනුවෙන්ම දිනයක් යොදා තියෙන්නෙ මේ නිසා දරුවො ඒ තරමටම අපේ ජීවිතයට වටිනව. දරුවෝ තමන්ගේ මුළු ලෝකයම කියල කිවුවත්; ඒ අයට වෙන හිරිහැර ගැන නිතර කතාබහට ලක් කළත් ඒවා වැඩි වෙනවා මිස අවසානයක් වෙන්නෙ නැහැ.ඇත්තටම ළමා ජීවිතයේ සොඳුරු බව විඳින්න වැඩිහිටියන් ඉඩ දෙනව ද කියන එක අද තියෙන ලොකුම ගැටලුවක්.ළමා ලෝකය සමහර වැඩිහිටියෝ තලා කුඩු කර දමන්නෙ සැහැසි ආකාරයට.දරුවෝ, දරුවෝ විදිහටම දකින්න සමහර වැඩිහිටියෝ අකමැතියි. ඒ අය ළමයින් ගේ හදවත තේරුම් ගන්නෙ නැහැ. බැන වැඳීම්, කෑ ගැසීම් ඉවරයක් නැහැ. ළමා මනස සුවපත් කරන දේ වෙනුවට ළමා මනස රිදවන කටුක දේ බොහෝමයක් වැඩිහිටියන්ගේ අතින් සිදු වෙනව. තම දරුවාට ආදරයෙන් සලකන වැඩිහිටියෝ අනිත් අයගෙ දරුවන් ගැන කිසිම තැකීමක් නැහැ. කොයි දරුවත් දරුවෙක් කියලා හිතන්න තරම් හිතේ තෙතමනයක් නැහැ. නැතිබැරිකම් අඟහිඟකම් අහස තරම් විශාල වුණ දාට ළමා ජීවිතය අඳුරින් අඳුරට පත්වෙන්නෙ නොදැනුවත්වමයි. ළමා මෙහෙකාර සේවය එපා කියලා නීති රීති තිබුණත්, ඒවා ගැන තැකීමක් අපේ සමාජයේ නැහැ.ඒ මොකද අද සමාජයේ හැමෝම හිතන්නෙ තමන් ගැන; තමන්ගෙ දරුවන් ගැන; තමන්ගෙ පවුල ගැන; අනිත් අයට මොනවා වුණත් කමක් නැහැ. තරගකාරීත්වය මත හැමෝම ධාවකයො වෙලා. ගුණ දහම් කුණු මුල්ලට ගිහිල්ලා. සාරධර්ම, සදාචාරය කතාවට සීමා වෙලා. බල්ලො මරලා හරි සල්ලි තමයි ඕන. එහෙම නැත්නම් නින්ද යන්නෙ නැහැ. මෙවැනි සමාජ ක්‍රමයක ළමාකම ආරක්ෂා කිරීම හරිම අමාරුයි. හදිස්සියක පොඩි දරුවෙක් තනි පංගලමෙ කඩේට යවන්නෙ හිතේ දෙගිඩියාවෙන්. දරුවා පාසල් ඇරිලා ගෙදර එනතුරු හිතට නිවනක් නෑ. මේ හැම ගින්දරක්ම මවුපියන්ට උහුලන්න වෙලා. අනිත් අයට මොනව වුණත් කමක් නෑ. ආත්මාර්ථකාමීත්වය හැමදේම පරදවා නැඟී සිටියදී අනුන් වෙනුවෙන් යමක් කිරීමට සමහර අය ඉදිරිපත් වෙන්නෙ නැහැ. දරුවන්, දරුවන් විදිහට දකින දිනය උදාවෙන තෙක් මේ ගැටලුව කවදාවත් විසඳෙන්නෙ නැහැ.ළමයින් වෙනුවෙන් වෙන් වූ දිනයේදීත් ළමා හිංසනය පිළිබඳ පැමිණිලි දහඅටක් තිබුණ බව පුවත්පත් වාර්තා කර තිබුණා. තොරණ ගහලා උත්සව තියලා ළමා දින සමරන කොට ළමයි කී දෙනෙක් අසරණ විදිහට දුක් වේදනා විඳිනව ද? සමහර විට ඒ හැමදේම හොර රහසේ වෙනව ඇති. ඒත් ඒ දරුවො දිහා සෙනෙහසින් බලන්න වැඩිහිටියන්ට හැකිනම් කවදාවත් එවැනි වද වේදනා හිමි වෙන්නේ නැහැ.ළමා හිංසනය පිටු දකිමු කියලා පවත්වන කතා, වැඩමුළුවලින් එච්චරම වැඩක් වෙන්නෙ නැහැ. වැඩිහිටි ඔබ, තීරණයක් ගත්තෙ නැත්නම් අවශ්‍ය වෙන්නෙ දේශන, වැඩමුළු නෙවෙයි; ක්‍රියාව.වැඩිහිටියා, දරුවා හඳුනාගෙන දරුවා දෙස ආදරයෙන් බලන දවස වෙන තෙක් ළමයින්ට අසාධාරණකම් වේවි; එහෙත් දරුවා දෙස වැඩිහිටියා සෙනෙහසින් බලන දිනට සාධාරණය ඉටු වේවි.මල් වැනි සිත් තලා පොඩි කරලා දාන්න වැඩිහිටියන් පෙලඹෙන්නෙ ඇයි ද යන්න තවමත් ගැටලුවක්. ඒත් ඒ ප්‍රශ්නය සාධාරණය කරන්න කවදාවත් ලැබෙන්නෙ නැහැ.ළමා දින පැවැත්වීමේ නරකක් නැහැ. ඒත් ඊට වඩා වැදගත් ළමා මනස තේරුම් අරගෙන ජීවත්වීම. දරුවා දරුවා විදිහට දකින දිනයට මේ හැම ප්‍රශ්නයක්ම විසඳේවි.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=af1110099</link>
    <topic>‘කොණ්ඩයා’ මාංචු පිටින් බොල්ගොඩ ගඟට පැන මරුට</topic>
    <author>කීර්ති මෙන්ඩිස්</author>
    <content>නීතිය හා සාමය ආරක්ෂා කරදීම පොලිසියේ වගකීම ය. මෙම ක්‍රියාවලියේ දී නීති කඩවන අවස්ථා බොහෝ ය. එවැනි අවස්ථා වැලක්වීමත් අසාධාරණයන්ට ලක්වන්නන් හට යුක්තිය සාධාරණය ඉටු කර දීමත් පොලිසියේ භාරදූර වගකීම ය.එහෙත් ශ්‍රී ලංකා පොලිසිය කෙරෙහි බොහෝ දෙනාගේ ඇත්තේ යහපත් ආකල්පයක් නොවන බව නම් සැබෑ ය. ඒ පොලිසියේ ඇතැමුන්ගේ ක්‍රියා කලාපයන් නිසා ය. පොලිසියට එල්ල වූ ගල්මුල් ප්‍රහාර පසුගිය කාලය පුරාම දැකිය හැකි විය.මොරටුව අඟුලාන ප්‍රදේශයේ තරුණයන් දෙදෙනකු ගෙන ගොස් වෙඩි තබා ඝාතනය කිරීම මෑතකදී පොලිසියට එල්ල වූ දරුණුම චෝදනාව විය. කිරි කළයට ගොම බිඳක් වැටුණේ එදා ය. අවසානයේ ඊට සම්බන්ධවූවන්ට එල්ලුම්ගහ හිමි විය.කටුනායක වෙඩි තැබීමකින් හිටපු පොලිස්පතිවරයා ගෙදර ගියේ ය. පොලිසියට එල්ල වූ ගල් මුල් ප්‍රහාරවලින් නියෝජ්‍ය පොලිස්පතිවරයෙකු බරපතල තුවාල ලැබීය. තත්ත්වය සාමකාමී වූයේ යළි එවන් සිදුවීමක් ඇති නොවන බවට පොලිස්පතිවරයා පොරොන්දුවක් ද දෙමින් ය.ඒත් ගතවූයේ මාස කිහිපයකි. සොරකම් කරන ලද වතුර මෝටරයක් තම ත්‍රිවිලරයෙන් ගෙන ගිය බව කියමින් දොම්පේ පොලිසිය සැකපිට අත්අඩංගුවට ගත් තරුණයකු හිටි හැටියේ ඝාතනයට ලක් විය. පොලිස් මාධ්‍ය ප්‍රකාශක කීවේ තරුණයා පොලිස් ජීප් රියෙන් පැනීම නිසා දිවි තොර වූ බව ය. එහෙත් ඊට පසුදින පොලිස්පතිවරයා කීවේ එවැනි සිදුවීමක් පිළිබඳ සාක්කියක් නැති බව ය.මෙවැනි ක්‍රියාවන් පිළිබඳ මහජනයා තුළ පොලිසිය කෙරෙහි ඇත්තේ සුබවාදී ආකල්ප නොවන බව නම් පැහැදිලි ය. දොම්පේ සිදුවීමෙන් ප්‍රකෝපකාරී වූ ප්‍රදේශවාසීහු පොලිසියට ගිනි තැබූහ. පහර දුන්හ. අදත් දොම්පේ පොලිසියට රැකවරණය දී ඇත්තේ යුද හමුදාව විසින් ය.දොම්පේ සිදුවීමේ උණුසුම යන්නට ද මත්තෙන් මොරටුව මෝදර මුරපළේ පොලිස් නිලධාරියෙකු කඩුවකින් කපා ඝාතනය කරනු ලැබීය. ආසන්නයේ ම වූ සිදුවීම එය විය. මහජනතාව පමණක් නොව ඉහළ පහළ මුළු පොලිස් නිලධාරීන් ද එම සිදුවීමෙන් සංත්‍රාසයට පත්වූහ.පොලිස් කොස්තාපල්වරයා ඝාතනය කර තිබුණේ රාජකාරියකට යන මොහොතකදී ය. අවි ආයුධ රැගෙන නොයන ලෙස පොලිස්පතිවරයා උපදෙස් දී තිබූ හෙයින් ඔවුන් ගියේ නිරායුධව ය. සිදුවීමෙන් අනතුරුව වන්නට ගිය නොසන්සුන්තාව මෙන් ම ප්‍රකෝපකාරී තත්ත්වය වැළැක්වීමට කොළඹ නියෝජ්‍ය පොලිස්පතිවරයා ඇතුළු බලධාරීහු පියවර ගත්හ. ඒ සමඟම එවැනි සිදුවීමකට හේතු වූ කරුණු කාරණා සොයන්නට පොලිස් බලධාරීන් පසුබට වූයේ නැත. නීතිය හරි හැටි ඉටු කරන්නට ගිය කොස්තාපල්වරයාට එවැන්නක් සිදුවූයේ ඇයි දැයි කාගේත් කුතුහලය මෙන් ම ප්‍රශ්නයක් ද වූහ.කොස්තාපල් චන්ද්‍රවිමල සමරවික්‍රම පොලිස් දෙපාර්තමේන්තුවට එක් වූයේ 2009 වසරේ ය. ඔහු මෙම රැකියාව තෝරා ගත්තේ කුඩා කල සිට ම පොලිසියට බැඳීමට තිබූ ආශාව නිසා ය. ඔහු උසස් පෙළට වාඩි වූයේ ද “අම්මේ මම කවදා හරි පොලිසියට යනවා” කියන ඒකායන සිතිවිල්ලෙන් ය. කහවත්ත දිඹුල්වල විද්‍යාලයෙන් මූලික අධ්‍යාපනය ලැබූ හෙතෙම පසුව බළන්ගොඩ දාමහන විදුහලට ඇතුළුවිය. හේ විදුහලේ දීප්තිමත් ශිෂ්‍ය නායකයෙක් ද විය.“සෝමාවතී මාතාවට දරුවන් තිදෙනෙකි. බාල පුතා වූයේ සමරවික්‍රම ය. කහවත්ත තැපැල් කාර්යාලයේ සේවයේ නියුතු ඔහුගේ පියා 2001 වසරේදී මිය ගියේ ය. පියා අකාලයේ මිය යාමත් සමඟ පවුලේ බර කරට ගත්තේ සමරවික්‍රම ය. පොලිසියට එක්වූ ඔහුට මුල් ම පත්වීම ලැබුණේ මෝදර පොලිසියට ය. තරුණ සමරවික්‍රම සිය රාජකාරිය හරි හැටි ඉටු කළේ ය. ස්ථානාධිපතිවරයා ඇතුළු උසස් නිලධාරීන් ගේ පමණක් නොව ඔහුගේ රාජකාරිය පිළිබඳ ප්‍රදේශවාසීහු ද පැහැදීමකට පත්ව සිටියහ.සාමාන්‍යයෙන් මොරටුව පොලිස් වසමේ මෝදර ලුනාව, අඟුලාන, කොරලවැල්ල වැනි ප්‍රදේශවල රාජකාරි කිරීම එතරම් පහසු ක්‍රියාවලියක් නොවනු ඇත. බොහොමයක් ප්‍රදේශවාසීහු ජීවත් වනුයේ ධීවර රැකියාව මුල් කරගෙන ය. ඔවුන්ගේ නිවෙස් බොහොමයක් කුඩා පැල්පත් වැන්න ය. දුම්රිය පාරට මෙන් ම මුහුදු වෙරළට මායිම්ව ඉදිකෙරුණු මොවුන්ගේ සමහරක් මුඩුක්කු ආශ්‍රිත පරිසරයක ජීවත් වන්නවුන් ය. එකට එක බැඳුණු ගෙවල් පේලි... ඊටම යාබද වුණු වතුර පයිප්ප නිසා ප්‍රදේශවාසීන් අතර ආරවුල් බොහෝ ය. ඒ අතරතුර කෙරෙන නීති විරෝධී කසිප්පු ගංජා හා කුඩු ජාවාරම් ද දකින්නට ඇත. බොහොමයකු හැසිරෙන්නේ ‘චණ්ඩින්’ ලෙස ය. ගහ ගැනීම් කපා කොටා ගැනීම් බහුල ය.මෙම පළාත් හි ආරක්ෂාව සඳහා මුරපළවල් පිහිටුවීම සිදු කළේ මෙවැනි ක්‍රියා නිසාම ය. කෙසේ වෙතත් පොලිසියේ සුළු පැමිණිලි මෙන් ම අපරාධ අංශයට ද ප්‍රදේශවාසීන්ගෙන් ලැබෙන පැමිණිලි බොහෝ ය. එම පැමිණිලි විභාග කිරීම ද එතරම් පහසු කටයුත්තක් නොවිණ. ඊට පොලිස් නිලධාරියා සංයමයෙන් යුතුව මුහුණ දිය යුතු ය. නැතහොත් වන්නේ අඟුලානට, දොම්පෙට වූ දේ ම ය.එදා ඔක්තෝබර් මස දෙවැනිදා ය. රාත්‍රි නවයට පමණ එක්තරා පුද්ගලයෙකු මෝදර පොලිස් මුරපළ වෙත දිව ආවේ ය.“මහත්තයා මට අරුන් ගැහුවා” ඔහු ‘රිසව්’ එකේ හිටිය රාළහාමිට කීවේ ය. ‘රිසව්’ රාළහාමි කරුණු කාරණා සොයා ඔහුව සන්සුන් කොට පිටත්කර යැවුවේ” මොබයිල් එකට පණිවිඩය දෙන්නම්” යනුවෙන් ද පවසමින් ය.තවත් පැය බාගයක් පමණ ගත විය. එක් තරුණයෙකු ලේ පෙරාගෙන පොලිසියට දිව ආවේ ය. හිසෙන් ගලන රුධිරය දුටු රිසව් රාළහාමි කලබලයට පත් විය. පොලිසියේ සිටි දෙතුන් දෙනා ද ඊට එක්වූහ.“සර් මට එතනින් යනකොට කඩුවෙන් ගැහැව්වා. පොලිසියට යනවා කිව්වාමත් බැන්නා එක්කරගෙන වරෙන්කො පොලිසියේ එවුන් කිය කිය කඩුත් අරගෙන පස්සෙන් ආවා...”තුවාල ලත් තරුණයා පොලිසිය හමුවේ කීවේ ය. කඩු රැගෙන පහර දෙන්නවුන් කවුදැයි විමසීය.“ඔය කියන්නේ ‘බෝටා’ ලා නේද?”එක් නිලධාරියෙකු ඇසීය. පොලිසිය කරුණු කාරණා විමසුවේ ය. සොයා බලද්දී දැනගත හැකි වූයේ කොටහළු මඟුල් ගෙදරක ඇතිවූ ආරවුලකින් පසු දෙපාර්ශ්වයක් අතර ඇතිවූ සිදුවීමක් මීට මුල් වී ඇති බව ය.මෝදර ඩී 5 ප්‍රදේශයේ නිවෙසක පැවැති එම කොටහළු මඟුල් ගෙයට එක්වූ එක් පාර්ශ්වයක් මෙසේ අනෙක් පාර්ශ්වයට කඩුවලින් කෙටීම මීට මූලිකවූ කරුණු කාරුණා බව සොයාගත් පොලිසිය කඩු මන්නා ඇතිව නිදැල්ලේ හැසිරීම නීතියට අනුව වරදක් බව දැනගෙන වහා එතැනට යෑම සඳහා ‘මොබයිල්’ රථය ගෙනවිත් ඇත.ජීප් රියට නැඟුණු උපපරීක්ෂකවරයා ප්‍රමුඛ නිලධාරීන් හය දෙනා ම සිද්ධිය වූ ස්ථානයට ගියේ ඉන් අනතුරුව ය. ජිප් රියෙන් බැස ගත් ඔවුන් දුටු කඩු මන්නා රැගත් දෙතුන් දෙනා විසිරී ගිය අතර පොලිස් භටයන් එකා දෙන්නා මුඩුක්කු පෙළ අතර යමින් ඔවුන් සොයන්නට වූහ.චන්ද්‍රවිමල සමරවික්‍රම රාළහාමි ද එසේ ගිය කෙනෙකි. මුඩුක්කු පෙළ අතරින් යද්දී පසුපස පැමිණි පුද්ගලයා දුටු සමරවික්‍රමට කර කියාගත දෙයක් නොවූයේ ඔහු අත තියුණු කඩුවක් තිබූ බැවිනි. සමරවික්‍රම අත ආයුධයක් නොවීය. පරුෂ වචන දෙක තුනකින් ද සමරවික්‍රමට සංග්‍රහ කළ එකෙකු ඉදිරිපසින් යන සමරවික්‍රමගේ ගෙලට කඩු පහර දුන්නේ ඒ අතරතුර ය. කඩුපහර කා සමරවික්‍රම ඉදිරියට දිවයන්නට උත්සහ කළ ද ඒ පසුපස පන්නා ගිය එකී පුද්ගලයා දෙවෙනි කඩුපහර ද සමරවික්‍රමට එල්ල කළේ ය. ලේ පෙරාගෙන සමරවික්‍රම ඇද වැටෙද්දී එම පුද්ගලයා එතැනින් පලා ගිය අතර සෙසු නිලධාරීන්ට වූයේ රාජකාරිය පසෙක තබා සිය සොහොයුරා පාණදුර රෝහල වෙත රැගෙන යාම ය. එහෙත් සමරවික්‍රමට තවත් මෙලොව රැඳීමේ වරම් හිමි වූයේ නැත. ඔහු සදහටම දෙනෙත් පියා ගත්තේ ය.තත්ත්වය කෙමෙන් උණුසුම් වන්නට විය. පොලිස් නිලධාරියෙකු මෙලෙස ඝාතනය වීම මුළු දෙපාර්තමේන්තුවට ම කළු පැල්ලමක් එක් කළා වැනි ය. ප්‍රදේශය පුරා නොසන්සුන්තාවක් ඇති වීමට ඉඩ ඇති බව මොරටුව පොලිස් බලධාරින්ට ඒත්තු ගියේ ය.ප්‍රදේශවාසීහු එකා දෙන්නා තැන් තැන්වල රැඳෙන්නට වූහ. ඊට හේතුව වූයේ සමරවික්‍රම ගමේ කාගේත් හොඳ හිත දිනාගෙන රාජකාරි කළ නිලධාරියෙක් වීම ය. වසර දෙක හමාරක් මෝදර ම රාජකාරි කිරීම නිසා, ඔහු කවුරුත් දන්නා හඳුනන කෙනෙක් විය. අනෙක් හේතුව වූයේ පොලිස් නිලධාරියා මරා දැමූ පුද්ගලයන් ගමට ම එපා වූවන් වීම ය. නීති විරෝධී කසිප්පු මත්ද්‍රව්‍ය ඇතුළු විවිධ ක්‍රියාවලට සම්බන්ධ මොවුන් අතර අයිය මලෝ දෙතුන් දෙනකුම වූහ. ගමේ බොහොමයක් මොවුන්ට දැක්වූයේ බියක් ය. ඒ නිසා කට වහගෙන සිටියහ.මුළු ගමම පොලිසිය පැත්ත ගත්තේ ඔවුන්ට විරුද්ධව ය.එහෙත් තත්ත්වය උණුසුම්කාරී විය හැකි බව දත් මොරටුව පොලිස් බලධාරීහු මේ බව ඉහළ නිලධාරීන්ට දැනුම්දීමත් සමඟ කොළඹ නියෝජ්‍ය පොලිස්පති අනුර සේනානායක මහතා සිද්ධිය වූ තැනට පැමිණියේ ය.ගල්කිස්ස කොට්ඨාස භාර ජ්‍යෙෂ්ඨ පොලිස් අධිකාරි හේමන්ත අධිකාරි, සහකාර පොලිස් අධිකාරි ඒ. කරුණාකලගේ, මොරටුව හා ගල්කිස්ස මූලස්ථාන පොලිස් පරීක්ෂකවරුන් වූ උපුල් සෙනෙවිරත්න හා මහේෂ් පෙරේරා ඇතුළු නිලධාරීහු ද ඒ වනවිට එතැන සිටියහ. ගමේ මිනිසුන් දැනුවත් කළ ඔවුහු රාජකාරිය ඉටු කිරීමට අවශ්‍ය නිසා නොසන්සුන් තාවයක් ඇති නොකරන්නැයි ද සාමකාමීව සිටින්න යැයි ද ඉල්ලා සිටියහ.ඒත් ගම්වාසීහු පැවසුවේ අපරාධකරුවන් වහා අත්අඩංගුවට ගත යුතු බව ය. ඊට ද ඇහුම්කන් දුන් නිලධාරීන් වහා විශේෂ පොලිස් කණ්ඩායමක් ද කැඳවා සැකකරුවන් කොටු කර ගැනීමේ මෙහෙයුම ඇරඹීය.ඒ වනවිට මරණයට පත් ව සිටි කොස්තාපල් සමරවික්‍රම මහතාගේ අවසන් කටයුතු සොයා බැලූ බලධාරීහු ඔහු කළ සේවයට උපහාරයක් පිණිස වහාම ක්‍රියාත්මක වන පරිදි ඔහු සැරයන් තනතුරට උසස් කරනු ලැබීය. ඔහුගේ සේවය අගය කළ ඔවුහු දේහය ඔහු රාජකාරි කළ මෝදර පොලිසියට ගෙන ඒමට ද තීරණය කළහ.මෝදර පොලිසියේ තැන්පත් කර තිබූ සැරයන් සමරවික්‍රම දේහයට අවසන් බුහුමන් දැක්වීමට මෝදර, ලුනාව, අඟුලාන හා මොරටුව ප්‍රදේශවාසීහු වැල නොකැඩී පොලිසියට පැමිණීම මෑත ඉතිහාසයේ දකින්නට ලැබූ විශේෂ සිදුවීමකි.ඊට හේතුව වූයේ සමරවික්‍රමගේ රාජකාරි ක්‍රියාවන් මෙන්ම මනුස්සකම ඔවුහු අගය කිරීම ය. මැර කල්ලියට ඔවුන්ගේ අප්‍රසාදය හිමි විය.මෝදර පොලිසියේ ගෞරවාචාරයෙන් අනතුරුව ඔහුගේ දේහය ඔහු පදිංචි ව සිටි කහවත්ත නිවෙසට රැගෙන යනු ලැබිණ. කහවත්ත දිඹුල්වල පිහිටි ඔහුගේ නිවෙසේ තැන්පත් කර තිබූ දේහයට විශාල පිරිසක් අවසන් ගෞරව දැක්වූහ.අකාලයේ මිය ගිය සිය පියාගෙන් පසු පවුලේ බර කරට ගෙන අම්මාත් සොහොයුරුත් ජීවත් කරන්නට වෙහෙස ගත් සැරයන්වරයාට වූ විපත කාටත් දරාගත නොහැක්කක් වූහ.සිය බාල පුතුගේ දේහය අසල විලාප දෙමින් හඬා වැලපෙන සෝමාවතී මාතාව වරක ඉකිගසන්නීය. තවත් වරෙක සිහිසුන්ව ඇද වැටෙන්නීය. එය බලා සිටිය නොහැකි දර්ශනයක් විය. මසකට වරක් හෝ මවගේ දුක සැප බලන්නට ඔහු නිවෙසට ගියේ ය.“මල්ලී ඉස්කෝලෙ යන කාලේ ඉඳන් ම පුදුම ආශාවකින් හිටියේ පොලිසියට යන්න... ඒත් අපි කවුරුත් නොහිතපු වෙලාවක මල්ලි අපිව දාලා ගියා. ආසාවෙන් ගිය රස්සාවෙන් එයාට අත්වුණේ මේ ඉරණම නේද... අපරාධකාරයෝ මගේ මල්ලිගේ ජීවිතය උදුරාගත්තා...”සමරවික්‍රම ගේ සොහොයුරෙකු දේහය අසල හඬා වැලපෙමින් කියන්නට විය. ප්‍රදේශවාසීහු ඉල්ලා සිටියේ අපරාධකරුවන්ට ඉහළම දඬුවම ලබා දෙන ලෙස ය... පොලිසියට පවා නොබියව හැසිරෙන දාමරිකයන්ට දඬුවම් දිය යුතු බව සමරවික්‍රම සමඟ රාජකාරි කළවුන්ගේ ද මතය වූහ.සමරවික්‍රමගේ අවසන් කටයුතු සිය ගම් ප්‍රදේශයේදී එසේ සිදුවෙද්දී ඔහුගේ ඝාතකයන් විශේෂ පොලිස් කණ්ඩායමක් යොදා අත්අඩංගුවට පත් කර ගැනීමට සෙසු නිලධාරීහු සමත්වූහ. සැකකරුවන් පස් දෙනෙකුම ඒ අතර ය. ඔවුන් සොහොයුරන් ය. එකෙකු ‘කොණ්ඩ සුසන්ත’ය. අනෙකා ‘බෝටා’ ය.අත්අඩංගුවට ගත් ඔවුන්ගෙන් පොලිසිය ප්‍රශ්න කළේ ය. ඉන් අනතුරුව සැරයන් වරයා ඝාතනයට උපයෝගි කරගත් ‘කඩුව‘ සොයා ගැනීම නිලධාරීන්ගේ අභිප්‍රාය විය.ඒ අනුව එක් සැකකරුවකු වූ ‘කොණ්ඩ සුසන්ත’ රැගත් අපරාධ විමර්ශන අංශයේ ස්ථානාධිපති හෙට්ටිආරච්චි ඇතුළු නිලධාරීහු ඔරුවකින් බොල්ගොඩ ගඟට ගියේ ඝාතනයට යොදා ගත් කඩුව සඟවා තිබූ තැන සොයා ගන්නට ය. සැකකරුගේ දෑතටම මාංචු ද වැටී තිබුණේ ය.සැකකරු කඩුව පෙන්නුවේ ය. එතැන තවත් මන්නයක් ද විය. අපරාධයට යොදාගත් භාණ්ඩ ද රැගෙන යළි බෝට්ටුවට නැගගත් නිලධාරිහු මෝදර පොලිසිය වෙන එමින් සිටියහ.‘ජබොස්’ හඬ නගමින් සැකකරු ‘සුසන්ත’ ගඟට පැන්නේ ඔය අතර ය. ඒ මාංචු සහිතවමය. බෝට්ටුවේ ඔහු ළඟම ආරක්ෂාවට සිටි රාළහාමිවද පෙරළාගෙන ඔහු වතුරට පැන්නේ ය. රාළහාමි ද වතුරට වැටුණේ ය. වහා ක්‍රියාත්මක වූ සෙස්සන් මහත් පරිශ්‍රමයකින් පසු දෙදෙනා ම ගොඩට ගත්හ. ඒත් සැකකාර ‘කොණ්ඩ සුසන්ත’ ඒ වනවිටත් මිය ගොස් සිටියේ ය.වතුර පෙවීම නිසා බරපතළ තත්ත්වයෙන් පසු වූ කොස්තාපල් ලියනාරච්චි කළුබෝවිල රෝහලට ඇතුළු කරන්නට පියවර ගැනිණ. අනතුරුව ඔහු දැඩි සත්කාර ඒකකයේදී ප්‍රතිකාර ලැබීය.සැකකාර ‘කොණ්ඩයා’ ගේ සිරුර මෘත ශරීරාගාරයේ තැන්පත් කළේ ය. ඒ අතරතුර මොරටුව මෝදර වට රවුමේදී භික්ෂුන් වහන්සේලා හා මෝදර ප්‍රදේශවාසීහු උද්ඝෝෂණයක නිරත වෙමින් සැකකරුගේ සිරුර ගමට ගෙන ඒමට විරෝධය පෑහ.කෙසේ වෙතත් පසුගිය පස් වැනිදා වනතුරුත් සැකකරුගේ මළ සිරුර බාර ගැනීමට කිසිදු ඥාතියකු ඉදිරිපත් නොවීය. සිරුර මොරටුව බල ප්‍රදේශයේ කිසිම ස්ථානයකට ගෙන ඒමට වැළකිය යුතු බවට මොරටුව ප්‍රධාන මහේස්ත්‍රාත් බී.ආර්.ඒ. සෝමසිංහ මහතා ද නියෝගයක් කර තිබුණේ ය.මළ සිරුර බාර ගැනීමට කිසිවෙකු ඉදිරිපත් නොවුණහොත් එය රජයේ වියදමින් භූමදාන කරන ලෙස ද මහේස්ත්‍රාත්වරයා නියෝග කොට ඇත.සිද්ධියට සම්බන්ධ බව කියන මියගිය සැකකරුගේ සොහොයුරන් සිවු දෙනා මේ වනවිට අධිකරණයට ඉදිරිපත් කොට රක්ෂිත බන්ධනාගාර ගත කර ඇත.මේ අතර අපරාධකරුවන් අත්අඩංගුවට ගැනීම සඳහා යාමේදී පොලිස් නිලධාරීන් ආයුධ සන්නද්ධව සිටිය යුතු බවට පොලිස්පති එන්.කේ. ඉලංගකෝන් මහතා මේ වනවිට නියෝගයක් නිකුත්කර ඇත.එවැනි අවස්ථාවලදී නිරායුධව යන පොලිස් නිලධාරීන් අනතුරට ලක්වන අවස්ථා දිනෙන් දිනම ඉහළ යාම ඊට හේතුව වී ඇතැයි කියති. රාජකාරි කටයුතු වලදී පොලිස් නිලධාරීන්ට ගිනි අවි භාවිතා කිරීමට මේ නිසා කිසිදු බාධාවක් නැතැයි පොලිස් මාධ්‍ය ප්‍රකාශකයා ද කීවේ ය.රාජකාරි කටයුතුවල ස්වභාවය අනුව අවි නිකුත් කිරීම සහ භාවිත කිරීම තම අභිමතය පරිදි ක්‍රියා කිරීමට සියලුම පළාත් භාර ජ්‍යෙෂ්ඨ නියෝජ්‍ය පොලිස්පතිවරුන්ට, දිසා බාර නියෝජ්‍ය පොලිස්පතිවරුන්ට දිස්ත්‍රික් බාර නිලධාරින්ට, මූලස්ථාන පොලිස් පරීක්ෂකවරුන්ට හා පොලිස් ස්ථානාධිපතිවරුන්ට මේ වනවිටත් උපදෙස් ලබාදී ඇත.කොස්තාපල් චන්ද්‍රවිමල සමරවික්‍රම ඝාතනය වූයේ අපරාධ කරුවකු අත්අඩංගුවට ගැනීමට නිරායුධව ගිය මොහොතක ය.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=af11100910</link>
    <topic>මෙන්න දැන් ‘අපේ ගෑස්’ ඇවිත්</topic>
    <author>අරුණි මුතුමලී</author>
    <content>ගෑස් ටැංකියේ ගෑස් බැලු කාලය දැන් දැන් නිමාවට පත්වන ලකුණු පහළ වෙමින් පවතී. මේ සුබ ආරංචිය ජනාධිපතිතුමා විසින් පසුගියදා නුවර ශ්‍රී දළදා මැදුරේ සිට පළමුවැනි වරට ප්‍රකාශ කළ මොහොතේ පටන් බොහෝ දෙනාගේ අවධානය යොමු වුණේ අපේ රටේ ගෑස් නිධිවලින් ගෑස් ලබාගන්නා දිනය ගැන සෙවීමටය.ශ්‍රී ලංකාවට අයත් මුහුදු සීමාවේ ගෑස් නිධි ඇති බවට මුල්ම හෝඩුවාව ලැබුණේ 1967 දීය. ඒ අනුව ශ්‍රී ලංකා ඛණිජ තෙල් නීතිගත සංස්ථාව මන්නාරම් මුහුද අවට තෙල් වායුසංචිත ඇත්දැයි සොයා බැලුවේ කැම්පේන් ජෙනරල් ද ජියොෆිසික් නම් වූ ප්‍රංශ සමාගමේ ද ආධාර ඇතිවයි. කෙසේ වෙතත් ප්‍රමාණවත් නිධි ඇති බවට තොරතුරු නොලැබුණු බැවින් පර්යේෂණ නතර කෙරිණි.ඊළඟ වතාවේ සෝවියට් දේශයේ ආධාර ද ඇතිව 1974 දී යළි මන්නාරම් දූපත අසල ගවේෂණ කරන විට ද්‍රව වායු නිධි ඇති බවට සාක්කි හමු විය. ඒ අනුව පේසාලේ 2 හා 3 වශයෙන් නිධි දෙකක කැණීම් කළ ද එම පරීක්ෂණය ද අත්හිටුවන්නට සිදුවූයේ ප්‍රමාණවත් සංචිත නැති වූ බැවිනි. 1975 නැවත කාවේරි ද්‍රෝණියේ ගවේෂණ කිරීමට තෙල් සංස්ථාව පියවර ගත්ත ද එය ද අතරමඟ නතර විය.විදුලි බලය නිපදවීම සඳහාත්, ඉදිරියේදී ඉන්දියාවේ මෙන් ප්‍රවාහන කටයුතු සඳහාත් ස්වාභාවික වායු යොදා ගැනීමට ද හැකියාව ලැබෙනු ඇත. එමඟින් ඛණිජ තෙල් භාවිතයට වැය වන විශාල මුදලක් ඉතිරි කර ගැනීමට ද හැකි වනු ඇත. විදුලි නිෂ්පාදනයේ ඒකකයක පිරිවැය ද අඩු කිරීමෙන් ජනතාවට විශාල සහනයක් ලබා දීමට ද මෙවැනි ගෑස් භාවිතය ඉවහල් කර ගත හැකිය.ද්විමාන භූ කම්පන දත්ත රැස් කිරීමෙන් තොරතුරු ලබා ගැනීමට පළමුවරට උත්සාහ කළේ 1976 වෙස්ටන් ජියොෆිසිකල් සමාගම මඟින් පෝක් සමුද්‍ර සන්ධිය අසල කළ ගවේෂණ සඳහාය. ඒ අතර ඩෙල්ෆ් දූපත් හා පෝක් සමුද්‍ර සන්ධියේ තෙල් ළිං දෙකක් කැණීමට පෙක්සිමින් පැසිෆික් ගිවිසුම අස්සන් කෙරිණි.කෙසේ වෙතත් ප්‍රමාණවත් සංචිත පිළිබඳ තොරතුරු නොලැබීම නිසා බොහෝ ගවේෂණ සහ කැණීම් අතරමඟ නතර කරන්නට ඒ සමාගම් මෙන්ම ගිවිසුම්වලට අයත් පාර්ශ්ව කටයුතු කළහ. 1984 ෆීනික්ස් කැනඩා ඔයිල්, පෙට්‍රො කැනඩා සහ ශ්‍රී ලංකා තෙල් සංස්ථාව තෛ‍්‍ර පාර්ශ්වික ගිවිසුමක් අස්සන් කළේ මේ අතරය. එයින් මන්නාරම් බොක්ක අසළ ද්විමාන කම්පන මඟින් දත්ත රැස් කිරීම පළමුවැනි වතාවට සිදු කෙරිණි.මෙසේ වරින්වර සිදු කෙරුණු පර්යේෂණ අතරට 2001 වසරේ නෝවේජියානු ටී. ජී. එස්. නොපෙක් ආයතනය සමඟ සහ 2002 නිව් සවුත් ග්ලෝබල් සමඟ කළ ගවේෂණ ද ඇතුළත් වේ. 2007 වසරේදී තෙල් සම්පත් ලේකම් කාර්යාලය මඟින් මන්නාරම් බොක්කේ තෙල් ගවේෂණය සඳහා ප්‍රදේශ තුනකට අදාළව බලපත්‍ර ලබා දීම ආරම්භ කෙරිණි.මන්නාරම් බොක්කේ තෙල් සංචිත ප්‍රමාණය පිළිබඳ සෑහීමකට පත් විය හැකි මට්ටමක් ඇති බැවින් කිලෝමීටර් 4600 ක පමණ ප්‍රදේශයක දත්ත රැස් කිරීම් ඒ වන විට සිදුව තිබිණි.රජය 2008 වසරේ ඉන්දියා තෙල් ගවේෂණ සමාගමක් වන කෙයාන් සමාගම සමඟ ගිවිසුමක් අස්සන් කළේ මේ සංචිත පිළිබඳ නිවැරැදි ගවේෂණයක් ඉටු කරගැනීමේ අරමුණෙනි. ඒ අනුව තෙල් කැණීම් සඳහා මීටර් 7000 ක් පමණ ගැඹුරට ගවේෂණය කළ හැකි චික්යු නම් වූ කැණීම් තාක්ෂණයේ 5 වැනි පරම්පරාවට අයත් ජපන් නෞකාව ක්‍රියාත්මක විය. එයින් සොයාගත් තොරතුරු අනුව හයිඩ්‍රොකාබන ඇති බවට ලැබුණු තොරතුරු මඟින් තෙල් සහ වායු ඇති බවට සාක්ෂි ලැබී තිබේ.මේ පිළිබඳව ඛණිජ තෙල් කර්මාන්ත ඇමැති සුසිල් පේ‍්‍රමජයන්ත මහතා පවසන්නේ මූලික පර්යේෂණ සඳහා පමණක් ඩොලර් මිලියන 125 ක් පමණ වැය වන බවයි.ඇමැතිවරයා පවසන ආකාරයට ඉන්දියන් කෙයාන් ලංකා ලිමිටඩ් සමාගම මේ වන විට මුහුදු පත්ලේ කිලෝ මීටර් එකහමාරක පමණ දුරට ගවේෂණ කිරීම අරඹා ඇත. පළමුව ස්වාභාවික වායු ඇති බවට තොරතුරු සහ සාක්ෂි ප්‍රමාණවත්ව ලබා ගත හැකිව ඇත්තේ මීටර් 1354 ක් ඉන්දියන් සාගරයේ පතුළට පර්යේෂණ කළ පසුවයි. ඒ බව රජයට දැනුම් දුන් පසු දිගටම කැණීමේ කටයුතු කරගෙන යෑමට ද සමාගමට හැකියාව ලැබී ඇති අතර ගවේෂණ සඳහා වැය වන මුදල ද ඔවුන් විසින්ම දරනු ඇත.ඊළඟ පියවර වනුයේ වාණිජ මට්ටමින් කෙතරම් සාර්ථක බවක් මෙයින් ලබාගත හැකි ද යන්න සහ ඒ අනුව තවත් කට්ටි පහක ගවේෂණ කිරීම බව ද එය ඛණිජ සම්පත් සංවර්ධන ලේකම් කාර්යලය මඟින් තීරණය කර දෙනු ඇති බව ද ඇමැතිවරයා ප්‍රකාශ කළේය.සුසිල් පේ‍්‍රමජයන්ත මහතා පවසන පරිදි මෙහි සාර්ථකත්වය මත ලෝකයේ තෙල් හිඟයට අපේ රට මුහුණ දීමට ඇති හැකියාව වැඩිවන අතර රටේ බලශක්ති භාවිතයට මෙයින් විශාල රුකුලක් ලැබෙයි. එසේම විදුලි බලය නිපදවීම සඳහාත්, ඉදිරියේදී ඉන්දියාවේ මෙන් ප්‍රවාහන කටයුතු සඳහාත් ස්වාභාවික වායු යොදා ගැනීමට ද හැකියාව ලැබෙනු ඇත.එමඟින් ඛණිජ තෙල් භාවිතයට වැය වන විශාල මුදලක් ඉතිරි කර ගැනීමට ද හැකි වනු ඇත. විදුලි නිෂ්පාදනයේ ඒකකයක පිරිවැය ද අඩු කිරීමෙන් ජනතාවට විශාල සහනයක් ලබා දීමට ද මෙවැනි ගෑස් භාවිතය ඉවහල් කර ගත හැකිය. ඉදිරියේදී ගොඩනඟන විදුලි බලාගාර ද ස්වාභාවික වායු භාවිත වන අයුරින් නිර්මාණය කළ හැකි වනු ඇත. යූරියා නිපදවීමට ද මේ වායු භාවිත කළ හැකිය. එසේම ගෘහස්ථ භාවිතය සඳහා වර්තමානයේ යෙදෙන තෙල් පිරිපහදුවේ අතුරු ඵලයක් වන එල්. පී. ගෑස් වෙනුවට මුහුදේ සිට නළ මඟින් මේ වායු යොදා ගැනීමට ද හැකියාව තිබේ.ආසියාවේ ආශ්චර්යය කරා යන ගමනට මෙවැනි සම්පත් මහත් ආශිර්වාදයක් වන බව ද සුසිල් පේ‍්‍රමජයන්ත ඇමැතිවරයා පෙන්වා දෙයි. කෙසේ වුවද මෙය එක රැයකින් කළ හැකි කාර්යයක් නොවේ. වසර කිහිපයක් ගතවන දැවැන්ත කටයුත්තකි.මීට අමතරව මන්නාරමේ කාවේරි ප්‍රදේශය සහ දකුණේ සදන් බේස් යන ප්‍රදේශ ද ස්වාභාවික වායු සංචිත සහිත ප්‍රදේශ බව සොයාගෙන තිබේ. රටේ ගිනිකොණ දිග ප්‍රදේශයේ හා ඒ අවට මුහුදේ වන්නට මෙවැනි සංචිත ඇති බව පළමුව ප්‍රකාශ කර තිබුණේ පේරාදෙණිය විශ්ව විද්‍යාලයේ භූ විද්‍යා මහාචාර්ය පී. ඩබ්ලිව්. විතානගේ මහතා විසිනි. ලොව මෙතෙක් සාගර පත්ලේ තෙල් සංචිතවලින් සොයාගෙන ඇත්තේ සියයට 20 ක් පමණ බව විද්‍යාඥයින්ගේ මතයයි. ගොඩබිම තෙල් ශීඝ්‍රයෙන් සිඳී යන මොහොතක කෙතරම් අසීරු අවදානම් මිල අධික කටයුත්තක් වුවද සාගර පත්ලේ නිධි සඳහා ලෝකයේ අවධානය යොමු වන්නේ එහෙයිනි. යුරෝපීය රටවල් ලිබියානු කැරැලිකරුවන් මඟින් ඒ රට ආක්‍රමණය කරන්නට හේතුව ද ඛණිජ තෙල් සම්පත් යැයි ඇතැමුන්ගේ මතයයි.එවන් යුගයක අනාගත ලෝකයේ හිඟවන සම්පතක් අපේ මුහුදු තීරයෙන් මතුවීම ශ්‍රී ලංකාවේ ඉදිරි ගමනට සුබවාදී හැරවුම් ලක්ෂයක් වනු නිසැකය.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=af11100914</link>
    <topic>සිත්තම්ගල්ලෙන ඇසළ මහා පෙරහර</topic>
    <author/>
    <content>හම්බන්තොට දිස්ත්‍රික්කයේ මුල්ගිරිගල ආසනයේ වලස්මුල්ල ප්‍රාදේශීය ලේකම් කොට්ඨාසයේ පිහිටි ඓතිහාසික සිත්තම්ගල්ලෙන රජ මහා විහාරස්ථානයේ 44 වැනි වරටත් පවත්වන ඇසළ මහා පූජෝත්සවය සහ සංස්කෘතික මංගල්‍යය ඔක්තෝබර් 8 දින සිට 14 දක්වා ඉතා උත්කර්ෂවත් අන්දමින් සැමරීමට කටයුතු සංවිධානය කර ඇත.මෙතෙක් කාලයක් බැතිමතුන් ගේ හා පෞද්ගලික අංශයේ දායකත්වයෙන් පවත්වා ගෙන ගිය මෙම පූජෝත්සවය සහ පෙරහර සඳහා 2007 වර්ෂයේ දී ඓතිහාසික සිත්තම්ගල්ලෙන රජ මහා විහාරස්ථානයේ අභිනව බස්නායක නිලමේ ලෙස අභිෂේක ලද මහින්ද රාජපක්ෂ ජනාධිපතිතුමාගේ සම්බන්ධීකරණ ලේකම් හා ජාතික සවිය අනුරාධපුර දිස්ත්‍රික් සම්බන්ධීකරණ අධ්‍යක්ෂ ශ්‍රී රෝහණ කීර්ති කිත්සිරි ගංගානාත් අබේගුණවර්ධන මහතා මෙම පෙරහර සඳහා ජනාධිපතිතුමාගේ උපදෙස් හා අනුශාසනා පරිදි පූර්ණ රාජ්‍ය අනුග්‍රහය ලබාදීමට මැදිහත්වී මෙම පුණ්‍ය කටයුත්ත සඳහා නව ජීවයක් ලබාදෙන ලදී.අභිනව ප්‍රධාන බස්නායක නිලමේ තුමා මෙම විහාරස්ථානය හා පෙරහර මංගල්‍ය ජාත්‍යන්තර තලය දක්වා රැගෙන ගිය අතර, විහාරස්ථානය අවට මාර්ග පද්ධතිය ලක්ෂ 450 ක් වැය කර ඉදිකරන ලදී. ඉහළ විහාරය දක්වා විදුලි ආලෝකය ලබාදුන් අතර, විහාරස්ථානයට තොරතුරු තාක්ෂණ මධ්‍යස්ථානයක් ලබාදෙන ලදී. සතර මහා දේවාල සඳහා නිලමේවරයෙකු බැගින් පත් කර පේළි පෙරහරවල් සඳහා නව පණක් ලබාදුන් නව නිලමේ තුමා මෙම විහාරස්ථානයේ ඓතිහාසික තොරතුරු ඇතුළත් වෙබ් අඩවියක් ද ආරම්භ කරන ලදී.ශ්‍රී ලංකාවාසී බෞද්ධ ජනතාවට මෙතෙක් කලක් අප්‍රකට ව පැවැති ඓතිහාසික සිත්තම්ගල්ලෙන රජ මහා විහාරස්ථානය පුරාවිද්‍යා දෙපාර්තමේන්තුව යටතේ ඓතිහාසික ස්මාරකයක් ලෙස නම් කිරීමට කටයුතු කරන ලද්දේ ද ප්‍රධාන බස්නායක නිලමේ ධූරන්දරය හොබවන කිත්සිරි ගංගානාත් අබේගුණවර්ධන මහතා විසිනි.මහින්ද රාජපක්ෂ ජනාධිපතිතුමාගේ අනුශාසකත්වයෙන් පැවැත්වෙන මෙම ඇසළ මහා පූජෝත්සවයේ රන්දෝලි මහා පෙරහර ඔක්තෝබර් 12 දින රාත්‍රී 9.00ට වීදි සංචාරය කෙරේ. දි.මු.ජයරත්න අග්‍රාමාත්‍යතුමා, කථානායක චමල් රාජපක්ෂ, ආර්ථික සංවර්ධන අමාත්‍ය බැසිල් රාජපක්ෂ, ඌව පළාත් ප්‍රධාන අමාත්‍ය ශෂීන්ද්‍ර රාජපක්ෂ, හම්බන්තොට දිස්ත්‍රික් පාර්ලිමේන්තුª මන්ත්‍රී නාමල් රාජපක්ෂ, ආරක්ෂක ලේකම් ගෝඨාභය රාජපක්ෂ මහත්වරු ඇතුළු සම්භාවනීය අමුත්තන් පිරිසක් සහභාගි වෙති.පුරා දින 07ක් පැවැත්වෙන මෙම කලා මංගල්‍යය සඳහා ලක්ෂ 20කට අධික බැතිමතුන් පිරිසක් පැමිණෙතැයි අපේක්ෂා කැරේ. ජනාධිපති කාර්යාලය ප්‍රමුඛ රාජ්‍ය හා පෞද්ගලික අංශයේ පූර්ණ අනුග්‍රහයෙන් පවත්වන මෙම පූජෝත්සවය සඳහා සහභාගි වන බැතිමතුන් වෙනුවෙන් පහසුකම් රැසක් උපරිම මට්ටමින් සකස් කර ඇත.මේ පෙරහර සිත්තම්ගල්ලෙන රජ මහා විහාරස්ථානාධිපති හම්බන්තර දිසාවේ ප්‍රධාන සංඝනායක අගලබඩ පියසිරි නාහිමියන්ගේ හා කෘත්‍යාධිකාරී පූජ්‍ය කිරම ගුණරත්න ස්වාමීන් වහන්සේගේ අනුශාසනා පරිදි ප්‍රධාන බස්නායක නිලමේ ජනාධිපතිතුමාගේ සම්බන්ධීකරණ ලේකම් කිත්සිරි ගංගානාත් අබේගුණවර්ධන මහතා ඇතුළු දායක සභාව ප්‍රමුඛ ප්‍රදේශවාසීන් ගේ සංවිධායකත්වයෙන් පැවැත්වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=af11100912</link>
    <topic>ජීවිතය සුන්දරයි</topic>
    <author/>
    <content>ලේක්හවුස් ආදි වාසීන්ගේ දෙවැනි මංගල්ලය. ලේක්හවුස් එකේ වැඩ කළත් අපි හිටියේ වෙන වෙන තැන්වල. දැන් ගෙවල්වලට වී සිටින අපි තවත් ඈත්වෙලා. අපි හැමෝටම එකට එකතුවී සතුටු වෙන්නයි මේ සොමි සහගත ආරාධනාව.ලේක්හවුසියේ වයසට ගිය –තරුණයනි තරුණියනි ‘නාඹර’රස මතක අවදි කරගන්නට –එන්න බියගම විලේජ් එක වෙතසින්දු වතුරත් තිබේ බොන්නට -සින්දු කවි කළ හැකිය දවසෙමඩාන්සින් ස්ටාර් වෙන්නට –රට යකුම පුහුණු වී එනු මැනලේක්හවුස් ආයතනයේ පැරැණි සේවකයන්ගේ සුහද හමුවක් පසුගියදා පැවැත්වුණා. එයට සහභාගි වෙන්න කියා එවා තිබූ ආරාධනා පත්‍රයයි ඒ. පිස්සු වැඩක් වගේ නේද?’ලන්ඩන් ටයිම්ස්’ පත්‍රයේ ප්‍රධාන කර්තෘව සිටි හැරල්ඩ් එවන්ස් ‘ගුඩ් ටයිම්ස් - බෑඩ් ටයිම්ස්’ කියන පොතේ එක් තැනක මෙන්න මෙහෙම ලියා තියෙනවා.”පුවත්පත් කලාවේදියා කියන්නේ එක් වෙලාවකට පිස්සෙක් වගේ. විශේෂයෙන්ම පැරැණි පත්‍රකලාවේදීන් කලකට පසු හමුවුණාම මුළු මහත් අවන්හලම පිස්සන් කොටුවක් වෙනවා”මේ ආශ්වාදය විඳින්න පසුගිය අවුරුද්දෙ මට එන්න බැරිවුණා. මෙවර ගියෙත් සිළුමිණ පත්‍රයේ පාලිත ධර්මරත්න සොයුරාගේ බලකිරීම නිසයි. ඔහු සති දෙකක් තිස්සේම වරෙන් – වරෙන් කියා මට බල කළා.ඉස්සර අපි අවන්හලකට ගියාම මොන තරම් දේ කතා කරනවද? මොන තරම් ආශ්වාදයක් ලබනවද? ‘උඹගේ පරණ යාළුවොත් හමුවෙනවානේ සරත් මල්ලිත් එක්ක වරෙන්”.මම ගිය එක කොච්චර හොඳද කොපමණ වටිනවද කියන එක තේරුම් ගියේ එහි ගියාට පසුවයි.ඇත්තෙන්ම එතැන සිටි බොහෝ අය හමුවුණේ අවුරුදු ගණනකට පසුවයි. එඩ්මන් රණසිංහ, සිරි රණසිංහ, පර්සි ජයමාන්න, තලංගම ජයසිංහ, තිලක් කුරුවිට බණ්ඩාර වැනි ඉතා පැරැණි පත්‍ර කාරයන් වගේම මෑතකදී විශ්‍රාම ගිය අයත් වෙනත් දෙපාර්තමේන්තුවල සේවය කොට විශ්‍රාම ගිය අයත් සමඟ අත් අල්ලා වැලඳගෙන කතාකරන්නට ලැබීම වාසනාවක්. එතැන ලොකුම අඩුපාඩුවකට තිබුණේ ඩී.එෆ්.කාරියකරවන මහත්මයා නැති එකයි. මම ඔහුගේ පුත් මුදිත ළඟට ගොස් ඔහුගේ අත් දෙක අල්ලාගෙන මෙහෙම කීවා.”මචං මුදිත තාත්තා බලන්න නොගිය එක ගැන මට සමාවෙයන්.””පස්සෙ වෙලාවක පලයන්. තාත්තා උඹ දැක්කාම ගොඩක් සතුටුවෙයි. කාරියකරවන මහතා මෙන්ම ඒමන් කාරියකරවනත් පාටි දමන්න රජවරු.ඉස්සර මේ අයිය මලෝ දෙන්නා පාටියක් දැම්මොත් ඒක හරියට ඉස්සර රජ කාලෙ රජ්ජුරුවන්ගෙ පාටියක් වගේ තමයි.”රෑටත් ඉඳලා පලයල්ලා”... ඔවුන් දෙදෙනා පෙරැත්ත කරනවා.”රෑටත් එක්කම තව එකක් දාගෙන යන්නම්” අපි එහෙම කීවාම ඔවුන් දෙදෙනාගෙ හිනාව මතක් වෙලා දැනුත් දුක හිතෙනවා.පාටියෙ සින්දු කියන්න මුල පිරුවෙ අජන්තා රණසිංහ.ඔහු සින්දු දෙකක් හොඳට ගායනා කළා. ඊට පස්සෙ මම දන්නෙ නැහැ හරියට කීවා ද කියලා.”මචං අජන්තා උඹ, උඹ ලියපු සින්දුම කනවනෙ දැන් උඹ සින්දු කීවා ඇති””උඹ කියනවා නම් නවත්වන්නම්” අජන්තා කීවා. ඔහු මා වැලඳගත්තා.මේ හැම දෙනා සමඟම කතා කරන අතරතුර මට ධර්මෙ සමඟ කතාකරන්න ලැබුණෙ වචන දෙක තුනයි.”ඒකට කමක් නැහැ මචං උඹත් එක්ක මෙතැන ඔක්කොම කතා කරනවනෙ. ඒක උඹට ලොකු සතුටක්නෙ”අපි දෙදෙනා කතා කරද්දි අපේ පැරැණි මිත්‍රයන් වන දයාසේන ගුණසිංහ, ස්ටැන්ලි ප්‍රේමරත්න, දයාරත්න රණසිංහ, චන්ද්‍රගුප්ත වීරවර්ධන, බ්‍රයන් ගෝමස් වැනි අය මතකයට නැඟුණා. ධර්මෙ මගෙ අත තදින් අල්ලා ගත්තා. ඔහුට ද පුංචි දුකක් දැනුණු බව මම තේරුම් ගත්තා.සරත් මල්ලි එපා කියද්දි මම වීදුරුව පුරවා ගත්තා. මේක ස්ටැන්ලි වෙනුවෙන්...”මෙහෙම එක එක්කෙනා වෙනුවෙන් බොන්න ගියොත් උස්සාගෙන තමයි යන්න වෙන්නෙ.”සරත් මල්ලි එසේ විරෝධය පාද්දි ‘සුනිල්ගෙ ලෙඩ සනීපවෙයි’ කියා කිහිප දෙනෙක්ම කියන හඬ ඇසුණා.මේ එකමුතුකම මේ ආදරය අපට හැමදාම අවශ්‍යයි. එතකොට අපි කවදාවත් තනිවෙන්නෙ නැහැ.ඡායාරූපයක් ගැනීමෙන් පසු නිමල් පිටිපන ”මචං සුනිලෝ” කියා මා වැලඳගන්න උත්සාහ කරද්දී අපි දෙන්නම බිම ඇද වැටුණා. එලෙසම සිටියදී නිමල් කෑගසන්න පටන් ගත්තා.’සුනිලෝ අපි කවදාවත් වැටෙන්නෙත් නැහැ. වට්ටන්නත් බැහැ’ඒක හරි.. ඒක හරි.. සිරි රණසිංහ දිගු කළ දෑත් අල්ලා ගනිමින් මම එසේ කීවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=af11100913</link>
    <topic>කොහෙද ඔබ නොඑන්නටම ගියේ?</topic>
    <author>අරුණි මුතුමලී</author>
    <content>කන්තෝරුව ඇරිලා ගෙදර ආ ගමන්ම මම ගියේ කොම්පියුටරේ ළඟට. හිතේ තිබුණු ආවේගයේ තරමට වතුර එකක්වත් බොන්න මතක් වෙලා නැහැ. කියලා සිහි වුණේ අම්මා වතුර වීදුරුවක් ගෙනත් දුන්නාමයි.“මොකද ළමයෝ ලෝක විනාසේ අත ළඟයි වගේ?”“ලෝක විනාසේ නෙවෙයි අම්මා රටේ විනාසේ”“ඇයි”“ඉන්නකො ටිකක්” කියු මම අන්තර්ජාලය පුරා සැරිසරන්නට වුණා. එක එක වෙබ් අඩවි අතර. අතරමං වෙවි ඉඳලා බලද්දි සෑහෙන්න වෙලාව ගිහින්. අම්මා කුස්සියේ රෑ කෑමත් ලෑස්ති කරනවා.“අම්මේ... අම්මෙ මේ බලන්නකො ටිකක්” මගේ කෑගැහිල්ලට අම්මා ප්‍රතිචාර දැක්වූයේ විදුලි වේගයෙන්.“මෙන්න මේක කියවන්නකෝ” පරිගණක තිරයේ අකුරු ලොකු කළ මම අම්මාට කියවන්න පහසුවක් කළා.“හයියෝ කවුද මේවා මෙහෙම ලියන්නේ?” අම්මා ඇහුවේ විස්මය මුසු මුහුණින්.“ඒක තමයි පාහරකම කියන්නේ හ්ම්... අම්මා ඔය ටික කියවගන්නකෝ මම මූණකට හෝදං එන්නං”පරිගණකයේ දිස්වුණු “අඟුටු මිට්ටනි බලව් යෝධයෙකි නැතිවුණේ කවිය යටින් තිරයේ ‘කමෙන්ට්ස්’ තියෙන ඉසව්වට යොමුකර පෙන්වූ මම නාන කාමරයට ගියා.ජෝ අබේවික්‍රම කියන මහා රංගධරයා අපට අහිමි වුණා කියන කම්පනයට එක වෙබ් අඩවියක තිබුණු දුක් ගීයකට මෙලෝ හසරක් නැතිව ලියලා තිබුණු පහත් ප්‍රතිචාර ගැන මට කීවේ යාළුවෙක්. ඒක අහලා, දැකලා මගේ හිතේ ඇති වෙච්ච කේන්තිය ඇල් වතුරට තරමක් නිවී තිබුණත් ඒ ටික කියවමින් සිටි අම්මාගේ කේන්තිය නම් කුස්සියේ ලිපටත් වඩා ඇවිලෙමින් තිබුණේ.“අඩුම ගානේ ගමක හරක් හොරෙක් වුණත් මැරුණාට පස්සේ මේ විදිහට අගෞරව කරන්නේ නෑ. ඒකයි අපේ ක්‍රමේ” අම්මාට කිව හැකි උපරීමයෙන් වෙන්නැති ඒ කීවේ.නැඟිට කුස්සියට ගිය අම්මාගෙන් හිස්වුණු පුටුවේ වාඩි වී මම යළිත් ජෝ අබේවික්‍රමයන්ගේ වියෝවෙන් සැබෑවට දුක්වන රසිකයන් ලියු ප්‍රතිචාර අම්මාටත් ඇහෙන්න කියෙව්වේ කේන්තිය අඩු කරවන්නයි.“මෙන්න අම්මේ අර අශිලාචාර මිනිස්සුන්ට උත්තරයක් තියෙනවා!”“කෝ?” අම්මා යළිත් ආවා.ප්රතිචාර(දසන්) මෙහෙම කියනවා.පාණදුරේ...,තෝ දන්න ඉටිගෙඩිය...ඇරයුම් ලැබුණත් කෙතරම්එතුමා ගියේ නෑ කුණු දේශපාලනේට................සහ ............. වගේදෙයක් කියන්නට කලින්සායා දැනගනින් ඇත්තගරහන්නේ නැතිව වීරයන් හට මෙවන්ජෝ අබේවික්‍රම මහතාණෙනිඔබ සැබෑ අමරණිය වීරයෙකිකිව්ව වේලාව 2011 - 09 - 2406 - 10 - 57“අම්මේ තවත් එකක් තියෙනවා” මම හිනාවෙමින් කීවා.“හොඳනම් විතරක් කියවන්න”“කවියෙන් කියපු දේ ඇත්ත... ප්‍රතිචාර දැක්වූ එකා නරුමයෙක් හැමදේම දේශපාලනයෙන් මනින්න එපා මිනිහෝ... සේරම හොඳ අය ඉවර වෙනවා... වල් බල්ලෝ ඉතුරු වෙනවා ” මම කියෙව්වා.“ඒක නම් ඇත්ත” අම්මා සුසුම් හඬට වචන මුසු කළේ තවත් දෙයක් කියමින්“මේ සතියට දෙකට හොඳම තුන් දෙනෙක් ගියානේ, ඒ කට්ටියවත් තව සති දෙක තුනක් යද්දි අමතකම වෙලා යයි”“සති මාස ඕන නෑ අම්මේ දවසෙන් දෙකෙන් අනිත් අයට වුණු දේම මේ අයටත් වෙයි. මමත් කනත්තට ගියානේ. එතන හිටිය අය දැක්කානේ.” මම කීවා.“අලුත් නළු නිළියෝ කවුරුත් නෑලු නේද?”“සමහරු කලා භවනට බෙල්ල දාල ලකුණු දාගෙන ගිහින් තිබුණා. ඒත්...”“ඒත් කියන්නේ මොකද? ඔය අලුත් නළු නිළියන්ගෙන් කී දෙනාට ද රඟපාන්න පුළුවන්. රඟපෑම මොකද්ද කියලාවත් ඔය එක රැයින් එන තරු දන්නවද කියලා හිතෙනවා. එහෙට මෙහෙට වැනෙන හැටි දැක්කාම.” අම්මා කීවේ කට කොණකින් හිනාවක් ද තෙරපාගෙනයි.“අම්මා දන්නවද එදා කනත්තෙදි ඩී. බී. නිහාල්සිංහ මහත්තයාත් එක්ක ටිකක් කතා කර කර ඉද්දි කීව දේ “වැලිකතර චිත්‍රපටය පෙන්නලා හරියටම අවුරුදු හතළිහ පිරෙන දවසෙ අපිට මේ ආදාහනේට එන්න සිද්ධ වුණානෙ කිව්වා.”“අය්යෝ ගෝරිං මුදලාලි” අම්මට එකපාරටම කියවුණා.“අම්මා ඔහොම කියනවා. අපේ යාළුවෙක් ජෝ මහත්තයා රඟපෑ අලුත් ෆිල්ම් එකක කටවුට් එකේ පි‍්‍රන්ට්අවුට් එකක් ගන්න ගිහිං. ඒක පි‍්‍රන්ට් වෙලා එද්දි යාළුවා නිකමට වගේ කීවලු අනේ ඉතිං මේ වගේ අය අපේ රටට කවදා පහළ වෙයි ද දන්නෑ කියලා. එතන හිටපු කෙනා ඇහුවලු මැරිලා හුඟක් කල්ද මේ කීවෙනි පිංකම ද කියලා.”“හනේ අම්මපා මොන ලෝකේ ඉන්න එව්වොද ඒ” අම්මාගේ කෝපය වචනෙට පෙරළුණා.“නෑ අම්මේ ඉන්ටනෙට් වෙබ් සයිට් ෆේස්බුක් මේ හැමදේකටම දැන් ෆෝන්වලිනුත් යන්න පුළුවන් නිසා වෙලා තියෙන්නේ ඒ ක්‍රම භාවිත කරන හාල් කෑලි උඩ මතුවන එක. මොකද අලුත් කට්ටිය යන්තම් ෆේස්බුක් එකක් පෙරලලා පොඩි චැට් පාරක් දාල අනං මනං කරලා ප්‍රසිද්ධ වෙන්න ක්‍රමේ හදාගෙන මිසක් හරවත් දේකට යොමු වෙන්නෙ නෑනේ”“හනේ මන්දා” අම්මා සුසුමක් හෙළුවා.“දැන් බලන්න කේ. ජයතිලක මහත්තයාගේ නම දන්න, පොත් කියවපු කී දෙනෙක් ෆේස් බුක්වල ඉන්නවා ඇත්ද? මම දැන් බලද්දි යන්තම් එකක් ඇරලා තිබුණේ කේ. ජයතිලක කියලා. ඒකට කමෙන්ට්වත් හායි බායි චැට්වත් මුකුත් නෑ. ඔහේ තියෙනවා.හොඳක් බැරිනම් නරකක්වත් ලියනවානම්” මම කීවේ හරියට අම්මා කළ වැරැද්දක් වගේ.“ඒක නම් ඇත්ත. අඩුම ගානේ සාහිත්‍ය මාසෙවත් ඒ මනුස්සයා ගැන හරියට කතා වුණා ද? පත්තර කීපෙකයිටී.වී ප්‍රෝග්‍රෑම් දෙක තුනකයි ද කොහෙද දැක්කේ.” කියමින් අම්මා කුස්සියට ගියේ මටත් කෑමට එන ලෙස සංඥා කරමිනි.කම්පියුටරය ෂට්ඩවුන් කරන ගමන් මට තවත් දෙයක් මතක් වුණා. අම්මා දන්නවාද ජයතිලක මහත්තයාගේ අවමඟුලට මල් වඩමක් ගන්න ග්‍රන්ථ ප්‍රකාශන මණ්ඩලේ සභාපති රුපියල් දෙදහක් ඉල්ලුවලු.එකවුන්ටන් කීවලු රජයේ සල්ලි එහෙම නාස්ති කරන්න බෑ. ඕන නම් සුබසාධකෙන් සල්ලි හොයාගන්න කියලා.”දෙයි හාමුදුරුවනේ ඒ එකවුන්ටන් දන්නැද්ද ජයතිලක මහත්තයා කොච්චර කාලයක් ඒකේ සභාපති වෙලා හිටියද කියලා” අම්මා පුදුමෙනුත් පුදුමයට පත්වුණා.“ඔය ෆේස්බුක්වල ඉන්න උණගැට කොල්ලෝ කෙල්ලෝ අහලවත් තියෙනවද දන්නේ නෑ ජයතිලක මහත්තයා පොත් 20,000ක විතර පුස්තකාලයක් පරිත්‍යාග කරපු කෙනෙක් කියලා” අම්මා කීවා.”නැතුවත් ඇති. හැබැයි ඉතින් මයිකල් ජැක්සන්ගේ වෙදාගේ උපත ගැන වුණත් දන්නවා ඔය කට්ටිය””ඈ අම්මේ ඔය ජෝ මහත්තයට එහෙම හැංගි හැංගි අපහාස කතා ලියපු මිනිස්සු මාර කුණු රසයක් විඳිනවා ඇති නේද ඒවයින්?” මම කුස්සියට එන ගමන් ඇහුවා.”ඒ වගේ හැංගිලා කතා පතුරුවන මිනිස්සුන්ගේ ජීවිතවලත් ඇත්තේ කුණු කන්දල් විතරයි.ඒකනේ අනිත් මිනිස්සුන්වත් අගය කරන්න ඕන තරම් දේ තියෙද්දි මළාට පස්සෙත් කුණුම අදින්නේ”අම්මාගේ හෙඩ් තිබුණේ උපහාසය මුසු හිනාවක පෙනුමක්.අත්දෙක ආයෙත් සෝදාගෙන කෑම මේසේ ඉඳගත්තත් කතාව ඉවර කරන්න හිතුණේ නෑ. අම්මත් ඒ කතාවලට තිතක් තිබ්බෙත් නැහැ.”විජේරත්න රණතුංග ගැන ඔය කුණු වෙබ්කාරයෝ මුකුත්ම කියලා නැද්ද? හොඳක් කෙසේ වෙතත් නරකක්වත්?” අම්මා ඇහුවා.”මොන.. මට නම් අහුවුණේ පත්තරවල පළවෙච්ච ලිපි කෑලි දෙක තුනක් විතරයි. ඒවත් ඉංග්‍රිසි පත්තරවල පොඩි ඒවා” මම ඔහේ කීමි.“ඔය මිනිස්සුන්ගේ දක්ෂතා මේ අලුත් බෑන්ඩ්කාරයෝ අහලවත් තියෙනවද දන්නේ නෑ. හැබැයි පිටරට මිනිස්සු මෙහෙ අයට වඩා දන්නවා මගෙ හිතේ ඒ ගැන” අම්මා කියාගෙන ගියා.”අම්ම අහගෙනද එදා සමන් චන්ද්‍රනාත් වීරසිංහ මහත්තයගේ සඳමඬලේ සිට ප්‍රසංගයේදී විජේරත්න රණතුංග ගැන කීවා” මම මතක් කළා.”ඔව්. ඔව්. ඒක නම් මාර තබ්ලා ගැහිල්ලක් තමයි නේද? ඒ සරස්වතී ගීතය ලියලා තියෙන්නේ කොහිනූර් චිත්‍රපටයේ මධුබනුමේ රාධිකානා තේරේ සින්දුවටලුනේ. ඒ විදිහටම මියුසික් කරලා තියෙන්නේ සරත් ද අල්විසුයි තබ්ලාවෙන් රණතුංගයි. පුදුමයි නේද?” අම්මා වර්ණනාවක් කළා.”අම්මා දන්නවද 70 ගණන්වල රවි ශංකර් ලංකාවට ආපු වෙලාවේ අපේ කට්ටියක් කීවලු අපෙත් හොඳ තබ්ලා වාදකයෙක් ඉන්නවා. ඔබතුමාගේ සිතාර් වාදනයට සහය කරගන්න කියලා””ඉතිං”ඉතිං රවි ශංකර් කීවාලු ඉන්දියාවේ අගුපිල්වලිනුත් ඔය වගේ අය හොයාගත්තෑකි කියලා. ඒ පාර ඒකට නම් කොහොම හරි උත්තර දෙන්න ඕන කියලා හිතපු අපේ කට්ටිය බොහොම අමාරුවෙන් කියලා කියලා රවි ශංකර්ව කැමැති කරගත්තලු ටිකකට මේ තබ්ලා වාදනයක් අහන්න””ඉතිං අහලද?”ඔව් ඔව් ඉන්නකෝ - තබ්ලාව ටික වේලාවක් ගහද්දි රවි ශංකර් නැඟිට්ටලු – ගිහින් එයාගේ සිතාර් එක ගෙනත් විජේරත්න රණතුංග ළඟින් වාඩිවෙලා බැගෑපත්වෙලා ඉල්ලා සිටියලු අනේ මගේ සිතාර් එකට ඔයාට තබ්ලා එකම්පනි කරන්න පුළුවන්ද කියලා””කොහොමද වැඩේ” අම්මාගේ වම් අත මේසයට වැදුණේ හරියට පාර්ලිමේන්තුවේ සතුට ප්‍රකාශ කරන්නා වගේ.”අනේ මන්දා තව අවුරුදු දහයක් පහළොවක් යද්දි ඔය පරම්පරාවේ අය ටික ටික අඩුවුණාම මේ රටේ රස වින්දනය කොහෙට යයිද කියලා” අම්මා කනගාටු වුණා.”රස වින්දනය කෙසේ වෙතත් අම්මේ මෙහෙම මිනිස්සු මේ රටේ හිටියා නේද කියලාවත් දන්න පිරිසක් ඉතුරු වෙයිද කියලයි මට බය””ඉතිං ඔය හැම එකකටම වෙබ් අරවා මේවා හදන එකේ අපේ කලාකරුවන් ගැන මුකුත් නැත්තේ ඇයි?” අම්මා පුදුමය පළකළා.”හනේ මන්දා - සමහර ඒවායේ තියෙනවා විස්තර. ඒත් ඒවා හරි විදිහට අප්ඩේට් වෙනවද මන්දා. මම නං කියන්නේ කවුරුහරි වගකිවයුතු තැනකින් නිල වෙබ් අඩවියක් හදලා ඒක ගානට නඩත්තු කළා නම් හරිනේ” විය යුතු දේ ගැන මම කීවේ එහෙම.රෑ කෑම අවසන් වෙලා ටික වෙලාවකුත් අපි කතාකළේ අලුත් පරණ පරම්පරා දෙකේ හිඩැස ගැන. එහෙම කියව කියව ඉන්න අතරේ කාමරේ තිබුණු පරණ කැසට් පට වගයකුත් හොයාගන්න පුළුවන් වුණා.නින්දට යන්න කලින් සංගීතයක් රස විඳින එකත් හොඳ නිසා අපි ඒ කැසට් පටි වාදනය කළා. ඒ කැසට්පටයේ මුලින්ම තිබුණේ නිර්මලා රණතුංගගේ ගීතයක්.මේ උයන් තෙරේ මේ තුරු සෙවණේඔබේ කතා මට තවම ඇසේමේ නදී තෙරේ මේ අඩි පාරේඔබේ සිනා මට තවම පෙනේකොහෙද ඔබ ගියේ කියන්නකොහෙද ඔබ ගියේඅරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=as1110094</link>
    <topic>අම්මයි මමයි එක නැකතේ උපන්නේ අම්මට වැඩිය මා ‘වැඩිමල්’ කියන්නේ</topic>
    <author>උපාලි සමරසිංහ</author>
    <content>අම්මයි මමයි එක නැකතේ උපන්නේ අම්මට වැඩිය මා ‘වැඩිමල්’ කියන්නේකොළඹ මහ රෝහලේ ස්නායු රෝග පිළිබඳ විශේෂඥ වෛද්‍යමහාචාර්ය රංජනී ගමගේමම කොළඹ මහාරෝග්‍යශාලාවේ ස්නායු වෛද්‍ය ඒකකයේ වාට්ටු අතර ඇවිදිමි. පුරාණ රාජ යුගයේ අන්දරේ රාජ කුමාරියට උදෑසන කියන ලද කවියක් මගේ සවන්පත් පාරයි.  කට කැඩි කළේ දිය උකුලේ තබාගෙනලොට තන දෙකක් රෙදි කඩකින් වසාගෙනතඹක් පිත්තලත් දෙකනේ පැලඳගෙනරොඩී කෙල්ල කොහි යනවද උදෑසන”මේකට අපේ රාජ කුමාරියට කේන්ති ආවා. ඇය පිය මහ රජුට මේ ගැන පැමිණිලි කළා. පියරජතුමා උදහස් වේදැයි අන්දරේත් බයෙන් ගැහුණා. කුමරියගෙ බලවත් ඉල්ලීම පිට රජු ඒ කවිය නැවත කියන්නැයි අණ කළා.” ඇය හැඩ වැඩ දමමින් මට කියයි. මේ වයස්ගත කාන්තාවගේ මතක ශක්තිය පුදුමය. ඇඳක උඩුකුරුව සයනය කෙරෙමින් අන්දරේ එම කවිය වෙනස් කැර ගැයූ හැටි ද ඇය ගයා මට කීවාය.  රන් කළයේ දිය උකුලේ තබාගෙනරන් කුඹු දෙකක් රන් සළුවෙන් වසාගෙනරිදිත් රත්තරන් දෙකනේ පැලඳගෙනමල් මද බිසව් කොහි යනවද උදෑසනකවිය ඇසූ රජතුමා මේ කවියේ වරද කිමෙක්දැයි ඇමැතියන් විමසීය. ඇමැතියෝ ද මෙහි කිසිම වරදක් නැතැයි රජුට කීහ. මේ රසවත් කවි දෙපදය මේ වියපත් කාන්තාව මට කීවේ ඉතා ඕනෑකමිනි.”මට මගේ දුව පින්කඳක්. ඇය දැන් මාව හෝදන්නයි ආවෙ. මහත්තැන්ලා ටිකක් ඉන්න.” ඇය කීවාය. ඒ වනවිටත් අප ඇගේ දුව සමඟ විනාඩි තිහක් තිස්පහක් පමණ කතා කැර තිබිණි. අපේකම, ඉතිහාසය, රජකතා, සිටුකතා මතු නොව අපේ පැරැණි කියමන් ද ඉතා ම විශිෂ්ට මතකයකින් කියන මේ මාතාව තම එකම දරුවා සුවහසක් ජනතාවට සෙත සලසන්නට හැකි අයුරින් ලක්මවට දායාද කළාය. මේ කතා ඇසූ මට එසැණින් සිතුණේ පුංචි දවසදී ඇයට මේ මව කොතරම් නම් දේ කියාදෙන්නට ඇත්දැයි කියාය.මේ දියණිය කවුරුන්ද? ඇය කොළඹ මහ රෝහලේ ස්නායු රෝග පිළිබඳ විශේෂඥ වෛද්‍ය මහාචාර්ය රංජනී ගමගේ මහත්මියයි. වචනයේ පරිසමාප්තයෙන්ම ඇය මාතෘ ප්‍රේමයට වන්දනා කරන ගැහැනියකි. තම ආදරණීය මව තම වාට්ටුවේම අනෙක් ලෙඩුන් මෙන්ම බලාගන්නා ඒ උතුම් දියණිය තම මව් ගැන මා සමඟ සිහිපත් කළේ විටින් විට ඇද හැලෙන උණු කඳුළු කැටි රහසින් පිසදමමිනි. එහෙත් ඡායාරූප ශිල්පි විමල්ගේ කැමරාව එය හොඳින් දුටුවේය. මේ ඇගේ කතාවයි.මගෙ රත්තරං අම්මා සුජාතා වික්‍රමසිංහ. මාතර දික්වැල්ලෙ තමයි උපත ලැබුවෙ. අම්මගෙ පවුලෙ හිටියා නවදෙනෙක්. අම්මගෙ තාත්තා ඉඩම් හිමි වැවිලිකරු. වතු තිබුණා. ඒ වතු බොහොමයක් තිබුණෙ තිස්සමහාරාමෙ. අම්මගෙ අම්මා ගෘහණියක්. අම්මා ඒ පවුලෙ හත්වැනි දරුවා. අම්මගෙ පුංචි සන්දිය ගැන ඒ සමාජය ගැන අම්මා ගොඩාක් දේවල් මා සමඟ කතාකරලා තියෙනවා. අපෙ පවුලෙ එකම දරුවා මා නිසා මේ කතා මට හරිම වැදගත්. අම්මා විවාහ වෙලා තියෙන්නෙ වයස 16දි. මගෙ පියා මුලින් විදුහල්පතිවරයෙක්. පස්සෙ අධ්‍යාපන අධ්‍යක්ෂ කෙනෙක් ලෙස වැඩ කළා මතකයි. ඩැනිස්ටර් ලියනමාන්නගේ.ඒ කාලෙ ගැහැනු ළමයින් වැඩිදුර ඉගෙන ගන්ඩ අවශ්‍ය නෑ කියලා පැරැන්නො අතර මතයක් තිබුණා. ඒත් අම්මා ඉගෙනුමට උපන් හපනියක්. අම්මා ගමේ දික්වැල්ල පැත්තෙ ඉගෙන ගන්නා අතර අපේ මාමලා ඒ කියන්නෙ අම්මගෙ අයියලා කොළඹ ආනන්ද විද්‍යාලයයෙ ඉගෙනගත්තා. ඒත් අම්මගෙ දක්ෂතා නිසාම ඒ අය ඉගෙනගෙන අහවර වුණාම ඒ අයම සීයාගෙන් ඉල්ලලා තියෙනවා, “තාත්තෙ නංගිව කොළඹ මියුසියස් දාමු. අපි බලාගන්නම්” කියලා. ඒ අනුව අම්මා කොළඹ මියුසියස් විදුහලට ගිහින් පසුව ඉගෙනගෙන තියෙනවා. ඊළඟට උපාධියකුත් අරන් වුල්ෆැන්ඩල් විදුහලේ විදුහල්පතිනිය හැටියටත් කලක් කටයුතු කරලා තියෙනවා.අපෙ තාත්තා මුලින්ම අපේ මාමා කෙනකුගෙ යාළුවෙක්. දවසක් ඒ මාමා වෙනත් යාළුවකුට පෙන්වන්න අම්මාගෙ පින්තූරයක් තාත්තගෙ අතට ලබාදීලා තියෙනවා. ඒ වෙනකොට අම්මයි තාත්තයි දෙන්නම විවාහ නොවෙන්න හිතා හිටි දෙන්නෙක්. ඒත් අම්මගෙ ඡායාරූපය දැකපු තාත්තා මාමාගේ ගුණයහපත්කම ගැන හිතලා අම්මා ගැන කැමැතියි කියලා තියෙනවා. මේ විදියට තමයි ඒ දෙන්නා එකතුවෙලා තියෙන්නෙ.අම්මයි – තාත්තයි එකතු වුණත් අවුරුදු 7ක් විතර යනකම් දරුවන් ලැබිලා නෑ. ඒ නිසා සිංහල බෞද්ධයන් හැටියට බාර හාර වීම, යාතුකර්ම මේ හැම දෙයක්ම කරලා ඒ අය දරුවකු පැතුවෙ. කතරගම දෙවියන්ටත් බාරවෙලා තියෙනවා. මං පවුලෙ එකම දරුවා වුණේ ඒ විදියට.අම්මයි - තාත්තයි ගත්තාම තාත්තා බොහොම සමාජශීලී විශාල සමාජ වපසරියක් හඳුනන චරිතයක්. අම්මගෙ යාළුවො ටිකයි. නෑදෑයින් හැරුණාම අම්මා මහ පිරිසක් මැද හිටපු කෙනෙක් නොවේ. තාත්තා ගොඩාක් සමාජ ක්‍රියාකාරකම්වල හිටිය. උත්සව, සම්භාෂණ ආදියේ තාත්තා හිටියත් අම්මා ඒකෙ අනෙක් පැත්ත. ඇය ඇයගෙ කාලය ගත කළේ ගෙදර හැඩ කරන්න, මගේ වැඩ කරන්න කියලා හිතෙනවා.අපෙ ආච්චි ගැහැනු දරුවන් කිහිපදෙනකුට එක් එක් කාර්ය භාරය බාරදීලා තියෙනවා. ලොකු අම්මට රසකැවිලි හදන්න උගැන්නුවා. ගෙදර පිළිවෙළට තියාගන්න තවත් දුවකට උගැන්නුවා. අපෙ අම්මට උගන්නලා තිබුණෙ ගෙදර රසට උයන්න. ඒ නිසා මහා සූපවේදිනියක් වගේම අම්මට කටට රහට උයන්න පුළුවන්. අපේ අම්මට පිළිවෙළ රටාව කියා උගන්නලා තියෙන්නෙ ආච්චි. මැල්ලුම් ටික වුණත් හීනියට කපන්න, ඇඳුම් පැලඳුම් වුණත් සකස් කරගන්න චාම් විදියට කියාදුන්නෙ ආච්චි. ඒ ආච්චිගෙ යෝධ හෙවණැල්ල අපේ ගෙදර පුරාවටත් තිබුණු හින්දා මේ දෙන්නගෙ ආභාසය මටත් ලැබුණා. ගෙදර උදව්වට කවුරුන් හිටියත් තාත්තටයි මටයි කන්ඩ දෙන්න අම්මා තනිවම ලොකු මහන්සියක් ගත්තා.අම්මා ‘වුල්ෆැන්ඩල්’ විදුහලට මාවත් රැගෙන යන්නෙ මට යම්තම් අවුරුදු 3ක් පිරෙද්දි. ගෙදරදි අම්මගෙන් පාඩම් ලබාගෙන ඇතුළුවීමේදී 2 විභාගය කරලා මාව ඇතුළු කරන්නෙත් 3 පන්තියට. මගේ ගණිතමය හැකියාව ඉස්කෝලෙට ඇතුළු කරනකොටත් ඉහළයි. නොයෙක් රූප කපලා එක පෙළට තියලා, නැත්නම් මදටිය ඇට, රබර් ඇට ආදිය ගෙනැවිත් අම්මා මේවා එහෙට මෙහෙට දමලා අඩු කරලා වැඩි කරලා මගේ ගණිත හැකියාව වැඩෙව්වා.අපි කොළඹට ආවාට පස්සෙ අපි පදිංචි වුණේ පුංචි බොරැල්ලෙ. පසු කාලයක මාව විශාඛා විද්‍යාලයට යවන්නෙ අම්මා මගේ මේ අසිරිමක් ගණිත හැකියාව තේරුම් අරන්.අම්මගෙ සුරතල් වචන, ආදරය, කරුණාව, ඉවසීම හරහා මා මේ අසිරිමත් හැකියාව දියුණු කළ නිසා තමයි අද මෙතැන ඉන්නෙ. ‘බුදු බණ’ කියන එක මගේ පුංචි දවස හැඩ කළා. ඒක කළේ අම්මා. කුප්පියාවත්ත පන්සලේ වෙසක් දවසේ ඉඳන් ‘වස්’ වෙනකම්ම බණ දහම් දිනපතා තිබුණා. ‘වස් සමාදන්’ වීමේ පටන් ‘කඨින’ දක්වා නැවත බෞද්ධ වැඩ සටහන් දිගටම තිබුණා. අග්‍ර ශ්‍රාවක මහාවිහාරයෙ හැම පාසල් දවසකම හවසට සති අන්තයට මේ සියලු කටයුතුවලට අම්මා මාවත් අරන් සහභාගී වෙනවා.”දුවේ, යසෝදරා, විශාඛා වගේ වෙන්න. මේ ධර්මය ඇතුළේ තියෙන්නෙ අපේ පහන් ජීවිතය. මේ නිස්සාර වළෙන් ගොඩඑන්න අපි බණ දහම් ජීවිතයට ඇතුළු කරගන්ඩ ඕනෑ.” මේ විදියට අම්මා ඒ ගමන් ගිහින් එනකොට මට කියා දුන්නා. මට ඒ වෙලාවට මගේ අම්මා විහාරමහාදේවියක් වුණා. ඇය තුළ තිබුණු අභීත, කෙළින් කටයුතු කිරීමේ හැකියාව එහෙම හිතන්න තවත් අනුබල දුන්නා.අනෙක අපේ අම්මා බණ අහපු උපාසිකාවක් වගේම ඒ බණ පිළිපදින උතුම් මාතාවක්. කොච්චර වැඩ තිබුණත් බණ අහන්න යන්න කලින් ගෙදර කටයුතු පිළියෙල කරලා ගිහින් ආවත් කෑම ටික මේසයකට නොබෙදා තාත්තට කන්ට දීලම නෑ. ඇගෙ බණ දහම් හරිම ප්‍රායෝගිකයි. මාත් තාත්තගෙන් වැඩ නතර කරලා ඇය බණ ඇහුවෙ නෑ. පිරිමින්ට පුදුමාකාර ගෞරවයක් තිබෙනවා. තාත්තටවත් මාමා කෙනෙකුටවත් වට්ටියට නොබෙදා බත් පිඟානට බෙදන්නෙ නෑ. පිඟානක් කෝප්පයක් හෝදන්න දෙන්නෙ නෑ. “පිරිමින්ට එහෙම කටයුතු කරන්ඩ අරින එක පව්” කියලා අම්මා විශ්වාස කරන්නෙ. ඇගේ ස්වාමි භක්තියත් හරිම ඉහළයි. මං පුංචිකමට දවසක් ඇහුවා “අම්මෙ ඇයි පිරිමින්ට ඒ විදියට ගරු සැලකුම් කරන්නෙ” කියලා.”දුවේ, බුදු බව පතන්න ගැහැනු අපට බෑ. ඒ බුදු බව ප්‍රාර්ථනා කරන්න වුණත් පිරිමියෙක් වෙන්න ඕනෑ. මනුෂ්‍ය ආත්මයක් මේ සංසාරේ ලැබීම දුර්ලභයි. ඒක කණ කැස්බෑ විය සිදුරෙන් අහස බලන්නා වගේම දුර්ලභයි. ඒ මනුෂ්‍ය ආත්මය ලැබිලා පිරිමි ආත්මය ලැබීම ඊටත් බොහොම දුර්ලභයි” ඇය කීවා මතකයි.මා ළඟ සිටියදීම තවත් අපේ නෑයකු වන පිරිමි දරුවෙක් ගෙදර සිටියොත් එයාට සලකලා තමයි අම්මා මට සලකන්නෙ. ඒක හරිම උතුම් චාරිත්‍රයක්.එතුමිය හරිම එඩිතරයි. කොයි දෙයකින්වත් සැලෙන ගැහැනියක් නොවෙයි. ඒක අපටත් කියාදුන්නා. කරන්න ගත්ත දෙයක් අතරමඟ නවතා දමන සිරිතක් ඈ ළඟ නෑ. මට අවශ්‍ය ප්‍රමාණයට වඩා අම්මා බලාපොරොත්තු පැටෙව්වෙ නෑ. ඒත් පාඩම් කරන්න අත්වැල දුන්නා. උසස් පෙළට ලංකාවෙන්ම ගැහැනු ළමයින්ගෙ ස්කෝලවලින් පළමුවැනියා වෙලා පාස්වෙන්න මට පුළුවන් වුණේ අම්මාගෙ ආශිර්වාදය නිසයි. ඒ කාලෙ කුප්පියාවත්තෙ පන්සලේ හිටපු උවැසියො මහත් ආඩම්බරයෙන් කතා වෙලා තියෙනවා. මේ වතාවෙ බෙස්ට් රිසල්ට් අරන් පාස් වෙලා තියෙන්නෙ අර අම්මා පිරිත් පැන් ඔලුවෙ ගගා පිරිත් කියමින් ඔළුව අතගාන ළමයා” කියලා.අපෙ අම්මා කවරදාවත් කිසිම දෙයකින් ආඩම්බර වුණේ නෑ. ඇය මට කියාදුන්නෙ කිරි වදින වී කරල් බිමට නැමෙනවා වගෙ සම්පත්වලින් උඩඟු නොවී බිමට නැවී නිහතමානී වන්න කියලයි. හැම විභාග දවසකම උදේ පාන්දර අම්මා පිරිත් කියලා තෙල් ගාලා තමයි විභාග මධ්‍යස්ථානයට යවන්නෙ. ඒ පුරුද්ද අද මටත් තියෙනවා.මෙඩිකල් කොලේජ් යනකම් හා ඊට පෙරත් මගේ අතේ ඉඳුළක් ගෑවිලා නෑ. අම්මා කීවෙ පොත පත අතර ඉන්න කියලා විතරයි. ඒවා සියල්ලම කළේ අම්මා.මගේ දරුවාත් දැන් මෙඩිකල් කොලේජ් එකේ තුන්වැනි වසරේ. එයාත් මගෙ අම්මට කියන්නෙ ‘අපෙ අම්මා’ කියලායි. ඒ තරමට එතුමිය මගේ දරුවාටත් අම්මා කෙනෙක්ම වුණා. මගේ දරුවාට කෑගහලා අඬන්නවත් මගෙ අම්මා ඉඩ දුන්නෙ නෑ. මගේ අම්මා දරුවන් හදන්නෙ හරියට කිකිළියක් බිත්තරය රකිනවා වගේ ආදරෙන්. මගේ පුතාත් එහෙම කියනවා.ඇයගේ ජීවිතය හරහා පෙනෙන මහා එළිදහර තමයි බෞද්ධකම. පිරිත් කීම. දාන මාන දීම තරම් ඇය කැමැති තවත් දෙයක් නෑ. සියක් නමකට දාන දෙන්න ඇය පුදුම කැපවීම් කළා. දැන් අවුරුදු 90ක් වෙලත් ඇය පිරිත් කීමෙන් පසුවයි උදේ වැඩ අරඹන්නෙ. වැවුරුකන්නල චෛත්‍යය තුන්වතාවක් නෙළුම්මලින් වහලා පූජා කරපු කෙනෙක් මගේ සීයත්. ඒ වගේ බෞද්ධ පවුලකින් ඇය පවතින්නෙ.නෑයන්ට බතින් බුලතින් සංග්‍රහ කිරීම අම්මගෙ ඊළග සතුට. අම්මා කොයිතරම් පවුලෙ ජනප්‍රිය ද කියන්නේ අම්මා අසනීප වුණොත් අම්මා ළඟ වැඩියෙන්ම ඉන්නෙ තාත්තගෙ නෑයො. අම්මගෙ නෑදෑයො වගේම තාත්තගෙ නෑදෑයොත් ඇයට එක වගේමයි. කිසිම වෙනසක් නෑ.මගේ සැමියාගෙ කටයුතු වුණත් අම්මගෙ අතින් තමයි ඉටුවුණේ. මගෙ රාජකාරි ජීවිතය නිසා සමහර විට සැමියගෙ කටයුතු අතපසු වෙන්ට නොදී අම්මා කළ අවස්ථා තියෙනවා. අම්මට මගෙ සැමියා බෑනෙක් නොවේ පුතෙක්. එයත් එහෙමයි. විහිළු තහළු කරමින් අම්මා රැකබලාගන්නේ.තාත්තයි අම්මයි මාවත් රැගෙන ගමන් බිමන් ගියා. ඒ දෙන්නාම ආණ්ඩුවෙ සේවකයො. ඒ නිසා ලැබෙන වැටුපෙන් පිරිමහගත්තා. ණය වුණේ නෑ. ගමනක් යන්ඩ කලින් ගෙදර තිබුණු කාරයට පෙට්රල් අඩුවෙන් යන්න පුළුවන් පාර මොකක්ද? කියලත් අම්මා තාත්තා එක්ක කතාකරනවා මට ඇහිලා තියෙනවා. ඒ වගේ චාම් ජීවන රටාවක් අපටත් පුරුදු කළේ.මට ජීවිතය දුක කවරදාවත් දුන්නෙ නැති අම්මා උදේ පහන් පත්තු කරලා හිත සැහැල්ලු කරගත්තු උතුම් මාතාවක්. ඒ සැහැල්ලුව දවස පුරාම තියාගන්ඩ අපටත් ඉගැන්නුවා. ඒත් ඇය අවුරුදු 90කට පස්සෙ ඊයෙ පෙරේද බිම වැටිලා උකුල් ඇටය කැඩුණා. මේක තමයි මා ජීවිතයේ විඳි මහා වේදනාව. ඇය ඔපරේෂන් කරලා දවස් 10ක් විතර. (මේ සාකච්ඡාව සිදුවූයේ ඒ කාලයේදීය).ජීවිතය, උපේක්ෂාව ඉගෙනගත් අම්මා ඒ ඇඳ උඩ ඉඳන් මේ වගේ කවි කියන්නේ හිත සැහැල්ලු කරගන්ඩ. එදා මට සියලුම ලෙඩ රෝග හැදුණා. කක්කල් කැස්ස, සෙංගමාලය, උණසන්නිපාතය වගෙ දේවල් පවා. ඒ අවස්ථාවෙදිත් අම්මා ඇඳ ළඟ ඉඳන් පිරිත් කීවා. ඒ සැහැල්ලුව බිඳ ගත්තේ නෑ. මං වෛද්‍යවරියක් වුණත් වැස්සටවත් ඇය අපට තෙමෙන්න දෙන්නේ නෑ. රෑවෙලා ආවත් මං ඉස්සෙල්ලම අහන්නෙ අම්මගෙ කටහඬ. ඒ ආශිර්වාදය. බෙදාහදා ගැනීමත් අම්මගෙ විශිෂ්ට පුරුද්දක්.අද ලෙඩ ඇඳේ හිටියත් ගෙනෙන කෙසෙල් ඇවරිය හරි බෙදාගෙන කන්නයි ඇය කැමැති. කවරදාවත් අපේ පවුලටත් උපකාරයක් මිස මගේ සැමියාගේ හිත රිදෙන්නවත් වචනයක් කියලා නෑ. තමන්ගේ දුව වර්ණනා කරන අම්මලා අතර අපේ අම්මා ඒ වර්ණනා එහෙම කරන එක හරි නෑ කියලා හිතන මාතාවක්. මා කරන කියන දේ ගැන උපේක්ෂාවෙන් විඳලා සතුටු කඳුළු හදවතින් විඳගන්න එකයි අම්මා කරන්නේ.ඒ අම්මා පිරිසුදු කරන්නට සෝදන්නට ඒ මහා වෛද්‍යවරිය සූදානම් වෙන මොහොත එළැඹ ඇත. මම අම්මා ළඟට නැවත ගියෙමි. අම්මේ දුව ගැන මොනවද හිතෙන්නෙ? දුව අද මහා වෛද්‍යතුමියක්. මම අසමි. ඇය හිනාවී මෙසේ කීවාය.අම්මයි දුවයි එක නැකතේ උපන්නේඅම්මට වැඩිය දුව වැඩිමල් කියන්නේමේ ඇය හැදූ හිටිවන කවි දෙපදයකි. ඒ දුව අම්මාට වඩා වැඩිමල් කීවේ සමාජ සේවය අතිනි. අධ්‍යාපනය අතිනි. මේ මොනතරම් දයාර්ද මව් සෙනෙහසක් ද?උපාලි සමරසිංහඡායා -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=as1110091</link>
    <topic>ඔවුහු සුරතල් සිනා රැගෙන කොළඹ සිට තලාවේගමට නෑගම් ගියහ</topic>
    <author>සේමාලි කැල්ලපත</author>
    <content>ඔවුහු සුරතල් සිනා රැගෙන කොළඹ සිට තලාවේගමට නෑගම් ගියහකොළඹින් උදෑසන ඇරැඹි ගමන තවමත් නිමාවක් නොදකින තරම් ය. මහියංගනය නගරය පසු වෙන තෙක් හැල්මේ ගිය වාහන ඉන්පසු යන්නේ හෙමින් ගමනකි. ගමනාන්තයට තව යා යුතු දුර බොහෝ ය. තවත් දුර යද්දී පදියතලාව නගරය ද පසුවෙයි.මඟ දෙපස හාත්පස ගස් කොළං පීරුණු කැලෑ පසු කරමින් තවත් කිලෝ මීටර් 30 ක් පමණ ගම මැදට වාහන පෙළ ඇදෙයි. ගස් කොළං සිප ගෙන හමන සුළඟ ගමනේ විඩාව මදකට සන්සිඳුවතත් ගමනාන්තය කරා තවත් දුර යා යුතු ය.එක පිම්මට ගිය ගමනේ විඩා නිවාගැනීමක් නොමැතිව වාහන පෙළ වේවත්ත ගම්මානයට ළඟා විය. එහෙත්, ගමන තවමත් නිමා නැත. ගමනේ දුෂ්කරම හරිය ඇත්තේ මෙතැනින් එහාට ය. මෙතැනින් එහාට වාහන ගමන බොරු ය.කැලෑව මැද්දෙන් වට වී ඇති පාර වළ ගොඩැලි සහිත ය. හැරෙමින් වංගු ගැසෙමින් ගම මැද්දට ඇදෙන මේ පාර දිගේ යා යුතු වූයේ පයිනි. ඒ දුර ද කිලෝ මීටර් අටකට වැඩි මිස අඩු නැත.මෙරට බොදු අධ්‍යාපනයේ මුදුන් මල්කඩ බඳු වූ කොළඹ ආනන්ද විද්‍යාලයීය ශිෂ්‍ය විධායක මණ්ඩලය අප රටේ ම දුෂ්කර ප්‍රදේශයක ගම්බද අඩු පහසුකම් සහිත පාසලක සහෝදර සිසු සිසුවියනට අත්වැලක් සැපයීමේ ව්‍යාපෘතිය යටතේ මෙවර තෝරා ගනු ලැබුවේ බදුල්ල දිස්ත්‍රික්කයේ මහියංගනය තලාවේගම විද්‍යාලයයි.වේවත්තේ සිට තලාවේගම විද්‍යාලය දක්වා දිවෙන කිලෝමීටර් 8 කට වැඩිදුර ගෙවීමට ප්‍රවාහන පහසුකම් ඇත්තෙන් ම නැති තරම් ය. වාහන තිබුණ ද හරි ගමන් මාර්ගයක් නොමැති නිසා ගමන සිදුවූයේ පයින් ය.මාස හයක් තිස්සේ වැහි පොදක් නොලබා කුඹුරු ඉරි තලමින් පැවැති නියඟය හමාරකරමින් ප්‍රදේශයට වැස්සක් වැස්සේ යහපත් කාර්යක් සඳහා කොළඹින් පැමිණි අමුත්තන්ට ආශිර්වාද කරන්නාක් මෙනි. ඒ වට වැස්සෙන් වුව ගත පෙළන දාහය නම් අඩුවක් නැත.අවම සනීපාරක්ෂක පහසුකම් අතින් මෙන් ම ජන ප්‍රශ්නයෙන් ද පීඩා විඳින තලාවේගම ගම්මානය හේන් ගොවිතැනින් දිවි ගෙවන පාරම්පරික ගැමි පරපුරක් වෙසෙන ගම්මානයකි. එළවළු සහ ඉරිඟු වගාව ඔවුන්ගේ ප්‍රධාන වගා අතර වේ. හේන් වැඩ නොමැති කල ගම්මු මේසන් වැඩට අත්උදව් දීමට යති. ගමේ ගෙවල් පිහිටා ඇත්තේ ද ඈතින් ඈත ය. ගෙවල් එකිනෙක හා සම්බන්ධ වෙන්නේ අඩි පාර වලිනි. සර්පයන් බහුල මේ පරිසරයේ ගොවීනට ඇති අනෙක් ප්‍රශ්නය වල් අලි තර්ජනයයි.ගම්මුන්ට තම දරුවන්ගේ ඇස් පෑදීමට පළාතෙම ඇති එකම පාසල තලාවේගම විද්‍යාලයයි. සිසුන් දෙසීයක් පමණ ඉගෙනුම ලබන පාසලේ ගුරුවරු අටදෙනෙකි. චක්‍ර ලේඛයට අනුව නම් එම ගණන නිවැරදිය. ඒත් ඔවුහු පුහුණු ගුරුවරු නොවෙති.ගමට පාසලක් ලැබුණු දා සිට මේ දරුවා පාසලට ඉංග්‍රීසි හෝ ඉතිහාස ගුරුවරයකු ලැබී නැත. නුපුහුණු ගුරුවරුන් වුව ද පාසලේ ගුරු මණ්ඩලය සිය උපරිම සේවාව පාසලට ඉටු කරති.එක ගුරුවරයකු විෂයන් 5 ක් 6 ක් උගන්වන අතර සිංහල ගුරුවරිය එකේ සිට දොළහ දක්වා ම පන්තිවලට සිංහල උගන්වන්නීය. ඒ අතරම 3 සහ 4 පන්ති දෙකේම පන්ති බාර ගුරුවරිය ලෙස ද කටයුතු කරන්නීය.මේ ගමේ දරුවෝ පාවහන් නොමැතිව පවා පාසලට එන්නේ අකුරු කිරීමට ඇති ආශාව හා උවමනාව නිසා ය. එහෙත් විශේෂයෙන් ම සිසු දැරියන්ට අතර මඟදි පාසල හැරදමා යෑමට සිදුවන්නේ ආර්ථික අපහසුතා හේතුවෙනි. ඔවුහු අඩු වයසින් විවාහ වීම ද මේ ගම්තුලානවල දක්නට ලැබෙන්නකි.ආනන්ද විද්‍යාලයීය ශිෂ්‍ය විධායක මණ්ඩලය වාර්ෂිකව සංවිධානය කරන දුෂ්කර පාසල් පුනරුත්ථාපන ව්‍යාපෘතිය යටතේ අත හිත දීමට තලාවේගම විද්‍යාලය තෝරා ගැනීමට හේතු වූයේ ද එම පාසලේ තිබූ මේ අඩුපහසුකම් ය.ආනන්ද විද්‍යාලයීය 125 වැනි සංවත්සරයට සමගාමීව සිදු කෙරුණු මේ ව්‍යාපෘතිය යටතේ තලාවේගම විද්‍යාලයට ආනන්ද විද්‍යාලෙන් රුපියල් ලක්ෂ 8 කට ආසන්න බඩු බාහිරාදිය පරිත්‍යාග කෙරිණ.පාසල ආසන්නයේ ජල උල්පතක් තිබුණ ද පාසලට ජල පහසුව නොමැති වූයේ වතුර ගැනීමට ක්‍රමයක් නොමැති නිසා ය. ජල හිඟය මේ පළාතේ උග්‍ර ප්‍රශ්නයකි. ආනන්ද විද්‍යාලෙන් තලාවේගම විද්‍යාලයට වතුර මෝටරයක් පරිත්‍යාග කැරුණේ ඒ ජල ප්‍රශ්නයට විසඳුමක් ලෙස ය.පාසලේ ගොඩනැගිලි අලුත්වැඩියාකර අවශ්‍ය කරන ක්‍රීඩා උපකරණ ද අනඳ සිසුන් අතින් එදින තලාවේගම පාසලට පරිත්‍යාග කෙරිණි. පාසලට අවශ්‍ය පොත්පත් ද සිසුන්ට නිල ඇඳුම්, පාවහන් හා අවශ්‍ය පතපොත ද ප්‍රථමාධාර සඳහා අවශ්‍ය උපකරණ ද ලබා දුන්නේ ය.ඉගෙනීමට මෙන් ම ක්‍රීඩාවට දක්ෂ සිසුන් සිටින තලාවේගම විදුහල් සිසුනට මේ ලද තෑගි මහමෙරක් තරම් අගනේය.තලාවේගම විදුහලේ ප්‍රධාන ශිෂ්‍ය නායක ආර්.එච්. සුසන්ත ගුණරත්න එකොළොස් වැනි ශ්‍රේණියේ ඉගෙනුම ලබයි.“අපේ අම්මලා තාත්තලාත් ගමේ අයත් එකතු වෙලා ඉඩමක් ශුද්ධ කර ගමට ක්‍රීඩා පිටියක් හදලා දුන්නා. ඒත් අපට එහි ක්‍රීඩා කරන්න උපකරණ තිබුණේ නෑ.අපට නිසි ලෙස ක්‍රීඩාව උගන්වන්න ක්‍රීඩා ගුරුවරයෙක් නෑ. අපේ ළමයි ක්‍රීඩාවට දක්ෂයි. මේ ලැබුණු පරිත්‍යාග නිසා දැන් අපට ක්‍රීඩා කරන්න පුළුවන්.ඉස්සර අපි වතුර බොන්න හැතැප්ම බාගයක් විතර ඈතට ගියා. වතුර මෝටරයක් ලැබුණු නිසා දැන් ඉස්කෝලෙටම වතුර ගන්න පුළුවන්වීම ලොකු දෙයක්.අපි පරිගණක යන්ත්‍රයක් ජීවිතේටම දැකලා නෑ. ගෙවල් පහකටම එක රූපවාහිනියයි තියෙන්නෙ. අපේ ගමේ බොහෝ පවුල් දිනකට වේල් දෙකයි කන්නේ. අවුරුදු උත්සවයක් කවදාවත් නැහැ. ඒ ආර්ථික අපහසුතා නිසයි. ඒත් අප කෙසේ හෝ වෙසක් උත්සවය සමරනවා” සුසන්ත පැවසීය.පාසලේ ප්‍රධාන ශිෂ්‍ය නායිකා නිමාලි අනුරුද්ධිකා ඔවුන් ලද ත්‍යාග ගැන සැමට ම ස්තුති කළා ය.“අපි ඉස්සර බොහොම පිරිමහගෙන පොතපත පාවිච්චි කළේ අපේ දෙමවුපියන්ට ඒවා අරන් දෙන්න අපහසු නිසයි. අද අපට පොත්පත් ක්‍රීඩා උපකරණ ලැබුණා. අපි අමතර පන්ති යනවා නම් කිලෝ මීටර් 15 ක් ගිහින් පදියතලාව නගරයට යන්න ඕනෑ. අනේ අපේ ගමට බස් එකක් ලබාදී උදව් කරන්න කියා ඉල්ලා සිටිනවා” ඇය පැවසුවා ය.කේ.එස්.එස්. සෝමාවතී පාසලේ දරුවකුගේ මවකි. හේන් ගොවිතැනෙන් දිවි ගෙවන ඔවුන් ගේ දරුවන් ලද මේ උපකාර ඔවුන්ගේ අනාගත දියුණුවට මහත් පිටුවහලක් බව ඇය කීවා ය.“අපේ ළමයි ඉගෙන ගන්න දක්ෂයි. විභාග ප්‍රතිඵලත් ඉතාම හොඳයි. පහේ ශිෂ්‍යත්වයෙන් අපේ ළමයි 2, 3,6,7 ස්ථාන ලබා ගත්තා.එක් ළමයෙක් මෙවර විශ්ව විද්‍යාලයටත් තේරුණා. අපේ පළාතට වැස්ස එන්නේ අවුරුද්දට මාස 6 යි. හය මාසයක් අපට වතුර නෑ. ගංගා ඇළ දොළ සේරම හිඳෙනවා. අපට වතුර තියෙනවා නම් අවුරුද්දම බය නැතිව වගා කරන්න පුළුවන්” සෝමාවතී මහත්මිය කීවා ය.රණසිංහ බණ්ඩා ද සිය පවුල නඩත්තු කරනුයේ හේන් ගොවිතැනෙනි.“අපේ ගමේ ඉඳන් රෝහලට යන්න කිලෝ මීටර් 8 කට වැඩිය පයින් යන්න ඕනෑ. වගා කළ බවභෝග විකුණා ගන්නත් ගෙනියන්න ඒ දුකම විඳින්න වෙනවා. ගමට බස් එකක් හා පාරක් ලැබෙනවා නම් අපට මේ තත්ත්වයෙන් තරමක් හෝ මිදෙන්න පුළුවන්” ඔහු කීවේ ය.අනුලා වීරසේකර මහත්මිය පාසලේ සිංහල විෂය බාර ගුරුවරියයි.“මේ පාසලේ ළමයි ඉගෙනීමට දක්ෂයි. ඒත් ගැහැනු ළමයි ඉහළ පන්තිවලට යද්දී පාසල් ඒම නතර වෙනවා. හේන් ගොවිතැනට යනවා.සමහර දෙමවුපියන් මේ ළමයන් අඩු වයසින් කසාද බන්දලා දෙන්නේ පවුලේ බර අඩු කර ගන්නයි. අධ්‍යාපනයට කෙතරම් ලැදියාවක් තිබුණත් පවුලේ ආර්ථික අපහසුතා නිසා ඇතැම් දරුවන්ගේ ඉගෙනීම අතරමඟ අඩාල වෙනවා.කොළඹ පාසලක ළමයි තමන් වගේ ම සිසු පිරිසකට මෙසේ උදව්වට පැමිණීම ඉතාමත් ප්‍රශංසා කටයුතුයි. ඇත්තෙන් ම මේ ළමයින්ගේ දුකට පිහිටවීම අගය කළ යුතුයි. මේ පුතාලට ඉදිරියටත් මේ කටයුත්ත කරගෙන යන්න ශක්තිය හා ධෛර්ය ලැබේවා යැයි මං ප්‍රාර්ථනා කරනවා.”පසුගිය සැප්තැම්බර් මස 28 වැනිදා තලාවේගම විදුහලට මේ පරිත්‍යාග රැගෙන ගිය ගමනට කොළඹ ආනන්ද විද්‍යාලයීය විදුහල්පති එල්.එම්.ඩී. ධර්මසේන, පාසලේ සහකාර විදුහල්පති අතපත්තුකන්දේ ආනන්ද, රම්මල ධම්මරක්ඛිත යන හිමිවරු සහ ශිෂ්‍ය විධායක මණ්ඩලය බාර ආචාර්ය කුමාර රුද්‍රිගු මහතා ඇතුළු ගුරු භවතුන් කීප දෙනෙක් ද ආනන්ද විද්‍යාලයීය ශිෂ්‍ය විධායකයෝ 65 ක් ද සහභාගි වූහ.“මේ පාසලේ ගුරු හිඟයත්, උග්‍ර ජල හිඟයක් කාලයක සිට පැවතුණා. ඉන් ජල හිඟයට අද මෙලෙස විසඳුමක් ලැබුණා.ඒ ගැන අප ආනන්ද විද්‍යාලෙට ස්තුතිවන්ත වෙනවා. අපේ පාසලේ ඉගෙනීමට දක්ෂ සිසුන් සිටියත් දෙමවුපියන් පෙළන ආර්ථික අපහසුතා නිසා හේන් වැඩ කාලවලදී ළමයි පාසල් එන්නේ ඉතා අඩුවෙනි.අද මෙලෙස අප ලද පරිත්‍යාග මේ සිසු දරුවන්ගේ මතු දියුණුවට ඉතා ලොකු උපකාරයක් වෙනවා. මේ කළ සද්ක්‍රියාව ගැන සිසු දරුවන් මෙන් ම ඔවුන්ගේ මව්පියන්ගේ ද ස්තුතිය ආනන්ද විදුහල් පුතුන්ට හිමිවෙනවා.මේ ක්‍රියාව රටේ අනෙක් පාසල් සිසුන්ට ආදර්ශයක් වේවා” යැයි තලාවේගම විද්‍යාලයේ විදුහල්පති ආර්.එම්.ටී.එස්.එස්. රත්නායක මහතා පැවසීය.පාතේගම විද්‍යාලයට පරිත්‍යාග ද රැගෙන කොළඹ ආනන්ද මහා විදුහල් සිසුන් ගිය ගමනේ දී ඔවුන්ට අසන්නට දකින්නට ලැබුණු තවත් දෙයක් ඔව්හු අප හා විස්තර කළහ.ඒ මෙසේ ය.“මේ පාසලට අවශ්‍ය ආධාර හා උපකරණ රැගෙන ගිය විට එහි සිටි එක් ශිෂ්‍යාවක ගැන අපට තොරතුරක් ලැබුණා. 4 වැනි ශ්‍රේණියේ ඉගෙනුම ලබන ඇය පෙණහල්ලක සිදුරක් නිසා රෝගාබාධ වූ දැරියක්.ඇගේ දෙමවුපියන්ගේ ආර්ථික අපහසුතා නිසා ඇයට ප්‍රතිකාර කිරීමට ක්‍රමයක් නැහැ යැයි දැනගන්න ලැබුණා. ඉගෙනීමට දක්ෂ ඇය ගේ රෝගයට ප්‍රතිකාර කිරීමට කවරකු හෝ ඉදිරිපත් වෙනවා නම් ලොකු දෙයක්. අප ආනන්ද විද්‍යාලයීය ශිෂ්‍ය විධායක මණ්ඩලය මේ සිසුවියට ප්‍රතිකාර කිරීම ගැනත් අවශ්‍ය කටයුතු සොයා බලනවා” ඔව්හු පැවසූහ.සේමාලි කැල්ලපතසේයාරූ - ඔසඳ රඹුක්පොත- ශිෂ්‍ය විධායක ආනන්ද විදුහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=as1110092</link>
    <topic>යමක් කමක් ඇති අයට සලකන්නේ ගතිගුණ නිසා නොව වත්පොහොසත්කම් නිසා ය</topic>
    <author>සාකච්ඡා කෙළේ රමණී සුබසිංහ</author>
    <content>යමක් කමක් ඇති අයට සලකන්නේ ගතිගුණ නිසා නොව වත්පොහොසත්කම් නිසා යපසුබිම් කතාවසැවැත් නුවර දෙව්රම් වෙහෙරෙහි එකුදාන නම් තෙරුන් වහන්සේ නමක් විසූහ. පිරිසෙන් ඈත්ව, හුදකලාව වෙසෙනු පිණිස උන් වහන්සේ මහ වනයකට වැඩම කළහ. ඒ මහ වන මැද උන්වහන්සේ හැර වෙනත් කිසිවෙක් නොසිටියේ ය. එහෙත් එකුදාන තෙරුන් වහන්සේ සෑම පොහෝ දිනකම දෙවියන් උදෙසා ධර්මය දේශනා කළහ. දෙවියෝ ඒ දහම් ශ්‍රවණය කොට සාධුකාර දුන්හ.එකුදාන තෙරුන් රහතන් වහන්සේ නමකි. දිනක් ධර්මධර තෙරුන් වහන්සේ දෙනමක් උන්වහන්සේ වෙසෙන මහ වනයට වැඩියහ.ඒ සමඟ තවත් භික්ෂුන් වහන්සේ දහස් නමක් ද වැඩියහ. එකුදාන තෙරුන් වහන්සේ ඒ පිරිස සතුටින් පිළිගෙන සියලු ඇප උපස්ථාන කළහ. එදා පුර පසළොස්වක පොහෝ දිනකි. මේ නිසා එකුදාන තෙරහු ධර්මධර තෙරුන් දෙනමට දහම් දෙසන ලෙස ආරාධනා කළහ. එවිට ධර්මධර තෙරුන් වහන්සේ‘ඇවැත්නි, මේ මහ වන මැද කාට නම් බණ කියන්නේ ද?’ යි ඇසූහ.එවිට එකුදාන තෙරුන් වහන්සේ “ඇවැත්නි! මේ වන මැද දෙසන දහම් ඇසීමට දෙවියෝ පැමිණෙති. ඒ දහම් අසා සාධුකාර දෙති” යි කීහ.ඒ ඇසූ ධර්මධර තෙරහු ඉතා සතුටින් ආරාධනාව පිළිගෙන දහම් දෙසීමට පටන් ගත්හ. එක් තෙර නමක් පෙළ දේශනා කළ අතර, අනෙක් තෙරුන් වහන්සේ, එහි අර්ථය දේශනා කළහ. එහෙත් ඒ දහම් අසා දෙවියෝ සාධුකාර දුන්නේ නැත. එවිට ධර්මධර තෙරහු, ‘ඇවැත්නි! ධර්මය දේශනා කළ ද දෙවියන් ගේ සාධුකාර හඬක් නම් නොඇසුණේ ය’ යි කීහ. එවිට එකුදාන තෙරුන් වහන්සේ මෙතෙක් දවස් නම් දෙවියන් ගේ සාධුකාර හඬ ඇසුණේ ය යි පැවසූහ.එවිට ධර්මධර තෙරහු දෙවියන් ගේ සාධු හඬ පිරික්සීම සඳහා එකුදාන තෙරුන්ට ධර්මය දේශනා කරන ලෙස ආරාධනා කළහ. එකුදාන තෙරුන් ගේ ධර්ම දේශනාව අවසානයේ දෙවියෝ සාධුකාර දුන්හ.බුදුරජාණන් වහන්සේ යථෝක්ත ගාථා රත්නය දේශනා කොට වදාළේ මේ සිදුවීම මුල් කර ගනිමිනි.යමෙක් බොහෝ කොට ඉගෙන ගෙන අසා ධර්මය දේශනා කරයි ද, එපමණකින් හේ දහම් දරන්නෙක් නොවන්නේ ය. යමෙක් මදක් පමණ හෝ දහම් අසා, ධර්මය දකී නම්, පිළිවෙත් රකී නම් ඒ තැනැත්තා දහම් දරන්නෙක් වේ. යමෙක් නොපමාව රහත් ඵලයට පැමිණීම සඳහා වෙර වඩයි ද ඒ තැනැත්තා ද දහම් දරන්නෙක් වේ යන්න එහි අර්ථයයි.සියනෑ - අලුත්කූරු දෙකෝරළයේ ප්‍රධාන සංඝනායක, මහර ශාසනාරක්ෂක බල මණ්ඩලයේ ප්‍රධාන ලේඛකාධිකාරී, සූරිගම ශ්‍රී නාගාර්ජුන මහ පිරිවෙන් පරිවේනාධිපති, රාජකීය පණ්ඩිත ගිරාකඩුවේ සද්ධාතිස්ස නා හිමිමේ ගාථා රත්නයට පසුබිම් වූ කතා පුවතින් ද, එහි අර්ථයෙන් ද අප ගේ ජීවිතයට ඉතා අගනා ආදර්ශයක් ලබා ගත හැකි ය. පළමුව අපි ජීවත්වන සමාජය දෙස බලමු. වැඩි දෙනෙක් බොහෝ කොට අධ්‍යාපනය ලබා ගත්තේ වුවද කිසිදු ප්‍රතිපත්තියක නොපිහිටා ක්‍රියා කරන ආකාරය අපි දකිමු. ඒ උදාහරණයට ගෙන අනුන් නොව තමන් ප්‍රතිපත්තියෙහි පිහිටා කටයුතු කිරීමට අධිෂ්ඨානයක් ඇති කර ගත යුතුය.මවුපියන් ගේ උතුම්ම වස්තුව දරුවන් බව බුදුරජාණන් වහන්සේ දේශනා කොට වදාළහ. ජීවිතය ජීවත් කරවන්නට තරම්වත් ශක්තිමත් ආර්ථිකයක් නැතත් ගත වෙර වඩා මුදල් සරිකොට දරුවන් උගතුන් කරන්නට බොහෝ මවුපියවරුන් වෙහෙසෙන්නේ එහෙයිනි. මවුපියන් ගේ බලාපොරොත්තු මල්ඵල ගන්වන දරුවෝ ද බොහෝ වෙති. එහෙත් ජීවිතය ජය ගෙන ඉහළට යන සමහර දරුවන් සිය මවුපියන්ට නොසලක්නේ ය. මේ සමාජයේ ශක්තිමත් මිනිසුන් ලෙස නැඟී සිටින්නට තමන්ට යෝධ ශක්තියක් වූ අම්මා තාත්තා ඔවුන්ට බරකි.මේ පිරිස් ප්‍රතිපත්ති ගරුක අය නොවන්නේ ය. ගේ දොර යාන වාහන, මුදල් හදල් සපිරි දිවි පෙවෙතක් ගත කළ ද ඔවුන්ගේ ජීවිතය සාර්ථක නොවේ. සමාජයෙන් ලැබෙන ගරු සැලකිලි ද එතරම් යහපත් නොවේ. යමක් කමක් ඇති අයට සමාජය සලකන්නේ ඔවුන් ගේ යහ ගුණවලට නොව වත් පොහොසත්කම්වලටය. නිලයට හෝ බලයට ඇති බිය නිසා ය. ඇප උපකාර ලබා ගන්නට ජනතාව ඔවුන් වටා රොක් වෙති.ධනය බලය නැති දා තමන්ට ගරු සැලකිලි දැක්වූවන් හෝ තමන් වටා රැඳී සිටින්නේ නැත. එහෙත් ගුණ දහම් හඳුනන, යහපත් චර්යාවෙන් යුතු පුද්ගලයාට එසේ නොවේ. ධනය බලය ඇතත් නැතත් ගුණ දහමට ගරු කරන පිරිස්, යහගුණ දන්නා පුද්ගලයාට සැමදාමත් ගරු කරති. තම වාසිය පිණිස නොව, යහපැවැත්ම නිසා ජනතාව ඔහු හැර නොයති.අප ජීවත්විය යුතු වන්නේ කෙසේ ද? සමාජයේ ආදරය, ගරු සැලකිලි හිමි පුද්ගලයෙක් බවට පත්වන්නේ කෙසේ ද? තමන් ගැන, අඹු දරුවන් ගැන සොයා බලා කටයුතු කරනවා වගේ ම ඥාති මිත්‍රාදීන්ට, සමාජයට ද ඉටුවිය යුතු යුතුකම්, වගකීම් ඉටු කිරීමෙනි. පෙරළා සමාජයෙන් තමන්ට උපකාර ලැබෙන්නේ එවිටය.දන් දීම, සිල් රැකීම, ආදි ගුණ දහම් කෙරෙහි අප ගේ අවධානය යොමු විය යුතු ය. විහාරස්ථානය ඇසුරු කරගෙන වත් පිළිවෙත් සුරැකිය යුතු ය.සිඟාලෝවාද සූත්‍රයේ දී බුදුරජාණන් වහන්සේ දේශනා කොට වදාළේ පුද්ගලයා හා සමාජය අතර ඉටුවිය යුතු යුතුකම් ගැනය. එමඟින් තමන්ගේත් සමාජයේත් දියුණුව ඇති කර ගත හැකි බව උන්වහන්සේ අවධාරණය කළහ. එහෙත් අද යුතුකම් හඳුනන අය දුර්ලභය. තමන්ගේ අයිතීන් වෙනුවෙන් පමණක් හඬ නඟන ඇතැම් අය තමන් විසින් ඉටුකළ යුතු යුතුකම් හා වගකීම් අමතක කරති. සමාජය පිරිහෙන්නේ මෙසේ කටයුතු කිරීම නිසා ය.‘අත්තා නං උපමං කත්වා...’ සෑම අවස්ථාවක දී ම තමා උපමාවට ගෙන ජීවත්විය යුතු ය. තමන් අකැමැති, නුසුදුසු දෙයට අනිත් අය නොපෙලඹිය යුතු ය. එසේ කටයුතු කරන අය සිටී නම්, ඔවුන් එයින් මුදා ගත යුතු ය.යහපත් චර්යාවන්ගෙන් යුතු අය ලෙස ජීවත් වීමට ඔවුන් උනන්දු කළ යුතු ය. මේ ගාථා රත්නයට පසුබිම් වූ එකුදාන තෙරුන් මහ වනය මැද දී දහම් දෙසුවේ දෙවියන්ට ය. තමා උදෙසා ලබා දුන් ධර්ම දානයට දෙවියෝ සාධුකාර දුන්හ. එහෙත් පසුව පැමිණි තෙරවරුන් ගේ ධර්මය අසා සාධුකාර නොදුන්හ. ඊට හේතුව කුමක් ද? එකුදාන තෙරුන් වහන්සේ ධර්මය දේශනා කරන්නට සුදුස්සෙක් වීමය.ධර්මයේ පිහිටා, ප්‍රතිපත්තිගරුකව කටයුතු කිරීම නිසාය. අනෙක් තෙරුන් ගේ ධර්මය අසා දෙවියන් සාධුකාර නොදුන්නේ උන්වහන්සේ ධර්මය දේශනා කරන්නට නුසුදුසු වීම නිසා ය. ධර්ම ප්‍රතිපදාවෙහි පිහිටා කටයුතු නොකිරීම නිසා ය. ප්‍රතිපත්තිගරුක පුද්ගලයාට වැඩි කතාව අවශ්‍ය නැත. ඔහු ගේ ක්‍රියාවෙන් ම ඒ බව ඔප්පු වේ. තමන් ප්‍රතිපත්තියෙහි පිහිටා කටයුතු කරන්නේ නම් සමාජය ඉදිරියේ තමන් ගැන අනවශ්‍ය වර්ණනා කළ යුතු නැත. සමාජය විසින් ම ඔහු වර්ණනාවට ප්‍රශංසාවට භාජනය කරන්නේ ය.සමාජයෙන් පැසසුම් ලබන්නට විය පැහැදම් කිරීම ඇවැසි නැත. දින සති ගණන්, වෙහෙස වී වැඩ කළ යුතු ද නැත. මහා දාන මාන කළ යුතු ද නැත. කෙනෙක් ප්‍රාණඝාතයෙන් වැළකී සිටින්නේ නම්, අනුන් ගේ දේ සොරකම් නොකරන්නේ නම්, කාමය වරදව නො හැසිරෙන්නේ නම්, බොරු නොකියන්නේ නම්, සුරාවෙන් තොර නම් හේ තමන්ට මෙන් ම අනුන්ට ද බරක් නැති පුද්ගලයෙකි. ඔහුට සමාජයෙන් පැසසුම් ඉල්ලීම අවැසි නැත.ඔහු ගේ ක්‍රියාව සමාජය අනුමත කරයි. වචනය විශ්වාස කරයි. බිය සැක නැතිව ඔහු සමඟ ඕනෑම කාර්යයකට පැමිණේ. පොදුවේ ඔහු ගැන පූර්ණ විශ්වසනීයත්වයක් ඇති වේ. එමඟින් පුද්ගල සංවර්ධනය ඇතිවේ. සමාජ සංවර්ධනය ඇතිවේ.එහෙත් වත්මන් සමාජයේ පංචශීල ප්‍රතිපදාව ආරක්ෂා කරන අය විරලය. තෙරුවන් කෙරෙහි ශ්‍රද්ධාව ඇති කරගත් සැබෑ බෞද්ධයා නම් බුදුරජාණන් වහන්සේ ගිහියාට අනුදැන වදාළ පංචශීල ප්‍රතිපදාවෙහි පිහිටිය යුතු ය.නිවැරැදි දේ නිවැරැදි ලෙස දකින්නට යහපත් දේ යහපත් ලෙස දකින්නට, වරද වරද ලෙස තේරුම් ගැනීමට හැකියාව ඇත්තේ විය යුතුය. ධාර්මික සමාජයක් නිර්මාණය කළ හැකි වන්නේත්, සමාජයෙන් ගරු පැසසුම් ලබන නිවැරැදි පුද්ගලයකු විය හැකි වන්නේත් එවිටය.සාකච්ඡා කෙළේ රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=as1110093</link>
    <topic>පින්නවලට ප්‍රථම වරට අලි දානයක්</topic>
    <author>ඡායාරූප හා සටහන</author>
    <content>පින්නවලට ප්‍රථම වරට අලි දානයක්පින්නවල අලි අනාථාගාර ඉතිහාසයේ සුවිශේෂිතව සනිටුහන් වන දානමය හා පුණ්‍යමය අලි සත්කාරයක්, කුලියාපිටියේ මාහිම්පිටිය විහාරස්ථානය මුල් කොට ගත් ප්‍රදේශවාසීන් විසින් ඉකුත් දිනෙක එම අලි අනාථාගාර පරිශ්‍රයේ දී එදින එහි පැමිණ සිටි දහස් සංඛ්‍යාත දෙස් - විදෙස් සංචාරකයන්ගේ සිත් සතන් සත්ව කරුණාවෙන් පොබයවමින් සිදු කරනු ලැබිණ.එම මාහැඟි අලි සත්කාරය වූයේ පින්නවල අලි අනාථාගාරයේ රඳවා සිටින 88ක් වූ අලි ගහනයට දිනක පරිභෝජනය සඳහා අවශ්‍ය අලි කෑම වර්ග විශාල තොගයක් ලොරි 8ක පුරවා කුලියාපිටිය මාහිම්පිටිය විහාරස්ථානයේ සිට පින්නවල අලි අනාථාගාරය වෙත ගෙන ගොස් ‘අලිකෑම දන්සලක්’ පැවැත්වීමය.එම අලි කෑම වර්ග තොගයට පෝටාවැල්, කිතුල් බොඩ, හා කිතුල් අතු, පොල් බොඩ, පොල් අතු, ගොක් අතු, කොස් අතු, ගොරක අතු, කොමඩු, වට්ටක්කා හා කෙසෙල් ගෙඩි, අන්නාසි, උක් දඬු ද විය.ඊට අමතරව, සීනි, පැණි හා වියළි මිදි මිශ්‍රණය කර පිසූ මිහිරි කිරිබත් කැට විශාල තොගයක් ද විය.මේ අලි සත්කාරය සංවිධානය කරන ලද්දේ කුලියාපිටියේ මාහිම්පිටිය ශ්‍රී සුනන්දරාරාම විහාරාධිපති පූනාහැල විමලරතන හිමියන් විසිනි.මාහිම්පිටිය හා ඒ අවට ප්‍රදේශවාසීන්ගේ ද අනුග්‍රහය හා ආධාර උපකාර මත එක්රැස් කරන ලද අලි කෑම තොගය ලොරි 8ක පුරවා පින්නවල අලි අනාථාගාරය වෙත පැමිණි චාරිකාවට ප්‍රදේශවාසීහු 150 දෙනෙක් පමණ එක්ව සිටියහ.මේ අලි දානය සංවිධානය කළ පූනාහැල විමලරතන හිමියෝ මෙසේ පැවසූහ. ‘සමනය නොවන කුසගින්නෙන් නිතර පීඩා විඳින සතුන් තිදෙනෙක් ඉන්නවා. ඒ අලියා, කපුටා හා මාළුවායි. ප්‍රේත ආත්ම දෙකක ප්‍රේතයින් ද ඊට අයත්වන බව සඳහන් වෙනවා. xදැවැන්ත ශරීරයකින් යුතු අලියා ඒ සමනය නොවන කුසගින්න නිසා අත්විඳින පීඩාව ගැන හිතාගන්න පුළුවන්.එම සත්ව කොට්ඨාසයන්හි කුසගිනි නිවීම සඳහා ආහාර දානය කිරීම සාංඝික දානයක් දීම තරම්ම මහත්ඵල මහානිශංස බව බුද්ධ භාෂිතයේ දැක්වෙනවා.එම බුද්ධ භාෂිතයට අනුගතවෙමින් අප දානමය හා පුණ්‍යමය ‘අලි සත්කාරයේ යෙදුණා.”පින්නවල අලි අනාථාගාරයේ නියෝජ්‍ය අධ්‍යක්ෂ හා ව්‍යාපෘති කළමනාකාර ආනන්ද වික්‍රමාරච්චි මහතා එම දානමය අලි සත්කාරය ගැන අදහස් දක්වමින් මෙසේ පැවැසීය.“පින්නවල මේ වනවිට අලි ඇතුන් 88ක් සිටිනවා. ඉන් 38ක් පිරිමි සතුන්. 50ක් ගැහැනු සතුන්.මේ අලි ඇත් ගහනය සඳහා දිනකට ආහාර කිලෝ ග්‍රෑම් 17100ක් පමණ අවශ්‍ය වෙනවා.එම ආහාර තොග ප්‍රමාණය, කොන්ත්‍රාත් පදනම යටතේ සැපයුම්කරුවන් විසින් දෛනිකව ලබා දෙනවා.ඒ සඳහා දෛනිකව වැය වන මුදල රුපියල් දෙලක්ෂ පනස් දාහක් පමණ වෙනවා.මාහිම්පිටියේ සත්කාරක පිරිස, ලොරි 8ක පුරවා රැගෙන ආ අලි ආහාර තොගය, අප එවන් අලුත් අත්දැකීමක් ලත් ප්‍රථම අවස්ථාව මෙයයි.ඡායාරූප හා සටහනකුලියාපිටිය විශේෂ ඩබ්ලිව්.රණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=as1110096</link>
    <topic>කැලණි ගඟේ පරා මාළු</topic>
    <author>ජැක්සන් ඇන්තනී</author>
    <content>කැලණි ගඟේ පරා මාළුකැලණි විහාරයේ සිට ගඟ දිගේ මෝය කට දක්වා බෝට්ටුවක පැමිණි මම තවදුරටත් වික්ටෝරියා පාලම යට කොංක්‍රීට් හෙවණේ තේ වතුර බොමින් සිටිමි. මගේ මනස ගමන් කරන්නේ 1822 වර්ෂයටයි. 1822 ට පෙර කැලණි ගඟ දිගේ භාණ්ඩ ප්‍රවාහනය සිදු කළ උණ බට පාරුකරුවන් ද එදා මේ ස්ථානයේ කහට බොමින් කාලය ගත කරන්නට ඇතැයි මට සිතේ.පාරුකරුවන්ට බරපතළ වෘත්තීය අණ විනයක් සිදු කරමින් 1822 අවුරුද්දේ දී ලුතිනන් ජෙනරාල් ජෝන් ෆෙ‍්‍රසර් විසින් සැලසුම් කොට මේ ස්ථානයේ ගඟ හරහා ඔරු 21 ක් පෙළට තබා ඒ මත ලී අතුරා බෝට්ටු පාලමක් ඉදි කළේ ය. 1825 සැප්තැම්බර් මස 14 වැනි දින අලුයම 4 ට පමණ ආණ්ඩුකාර එඩ්වඩ් බාන්ස් උතුමාණන්ගේ අසුන් හය දෙනෙකු ඇදගෙන යන රාජකීය අශ්ව කරත්තය මේ පාරු පාලම තරණය කිරීමත් සමඟ ලංකාවේ ගමනාගමනයට අලුත් පණක් ලැබිණි.1822 ට පෙර කොළඹට ඇතුළුවීම සඳහා කැලණි ගඟ හරහා පාලමක් තිබුණේ නැත. කොළඹට කිට්ටු වත් ම පිටාර නිම්නයේ ගඟ පළල් වන නිසා ඔරු පාරු මඟින් පවා ජනතාව එගොඩ මෙගොඩ කරන තොටුපළවල් තිබුණේ ද ගඟ ඉහළිනි. රුවන්වැල්ල, පෙතංගොඩ සහ කඩුවෙල ආදී ගඟ හීනි වූ තැන්වලින් ඔරුවක නැඟී කැලණි ගඟ තරණය නො කළා නම් පහතරැටියන්ට උඩරට යෑම් බොරු ය.කොළඹ ආසන්නයේ ම ගඟ තරණය කරන තොටුපොළට ඒ දිනවල කීවේ “නාගලගම් තොටුපොළ” කියාය. පෘතුගීසි හමුදා පවා බත්තල් මඟින් කැලණි ගඟ තරණය කළේ මේ තොටුපොළෙනි. එය කොළඹට ඇතුළු වන ප්‍රධානතම තොටුපොළ වන නිසා පෘතුගීසීහු එයට “පාසෝ ග්‍රෑන්ඩ්” යැයි නම් තැබූහ. එය පසු කාලයේදී “ග්‍රෑන්ඩ් පාස්, බවට පත් විය.1822 වන විට පාසෝ ග්‍රෑන්ඩ් හී තිබු බත්තල් තොටුපොළ දිනෙන් දින වැඩි වන ප්‍රවාහන කාර්යයන්ට ප්‍රමාණවත් නොවූ නිසා ඒ හරහා පාරු පාලමක් තනන්නට ඉංගී‍්‍රසීහු උත්සුක වූහ. ගඟ හරහා පාලමක් තැනීමෙන් ගඟ දිගේ යාත්‍රා කළ පාරුකරුවන්ගේ සේවාව ඇන හිටියේ ය. රුවන්වැල්ල, කරවනැල්ල දෙස සිට එන උණබට පාරු මේ පාලම අසලින් නවත්වනවා හැර එය පසුකොට තොටළඟ, මෝදර, මට්ටක්කුලිය දෙසට යාත්‍රා කළ නො හැකි විය. එහෙයින් පාරුකරුවෝ අභිනව ග්‍රෑන්ඩ් පාස් පාලම පිළිබඳ තම විරෝධය දැක්වූහ.මේ සාධාරණ විරෝධයට කන් දුන් ඉංගී‍්‍රසි ආණ්ඩුව අපූරු තීරණයක් ගත්තේ ය. එනම් දිනකට එක පැයක් පමණක් පාරු පාලමේ මැද ඔරු දෙකක් අයින් කොට උණබට පාරුවලට ඉන් මාරු වීමට ඉඩ හසර සලසා දීමයි. එනිසා දිනකට එක පැයක් පාලම වසා තැබේ. පාලම වසනවා යනු ඔරු දෙකක් ඉවත් කොට ගඟ විවෘත කිරීමයි.ඒ පැය තුළ උණබට පාරුකරුවන් පාලම පසුකොට තොටළඟ පැත්තට යාත්‍රා කළ යුතු ය. පාරුකරුවන් මේ තීරණයෙන් සෑහීමකට පත් වුවද පාලමේ ගමන් කළ ගොං කරත්තකරුවෝ සහ අශ්ව කරත්තකරුවෝ ඊට විරෝධය පෑහ. දවසේ වැඩ වෙලාවෙන් එක පැයක් පාලම දෙ පසට වී බලා සිටීමට සිදුවීම මහත් පාඩුවක් බව ඔවුහු දන්වා සිටියෝ ය. එහෙත් ඒ විරෝධයට පාරුකරුවන් දුන් පිළිතුර හරි අපූරුය.“කරත්තකාරයෝ බලා ඉන්නෙ පැයයි. ඒත් අපි පැය විසි තුනක් බලා ඉන්නවා.”පාරු පාලම ද ස්වාභාවික විපත්වලට ඔරොත්තු නො දුන්නේ ය. කැලණි ගඟ පිටාර යන වස්සානයේ ගං වතුර හැඩ පහරට මේ ඔරු 21 ගසාගෙන යන්නේ ය. එවිට එතැන පාලමක් නැත. සෑම ගංවතුරකට ම පසු යළි පාලම අලුත්වැඩියා කරන්නට හෝ අලුතින් ම තනන්නට ඉංගී‍්‍රසි ආණ්ඩුවට සිදුවිය. එහෙයින් 1825 සිට 1895 දක්වා කාලය අතරතුර වසරින් වසර වැඩි වූ ප්‍රවාහන දියුණුව හේතුකොට ගෙන 1895 දී මේ සුන්දර පාරු පාලම වෙනුවට ඉතා ම දියුණු යකඩ පාලමක් සවි කරන ලදී.මේ කාලය වන විට එංගලන්තය ලී පාලම් වෙනුවට යකඩ පාලම් තනන්නට පටන් ගෙන තිබුණි. එහෙයින් එංගලන්තයේදී නිෂ්පාදනය කෙරුණු අඩි 700 ක් දිග අඩි 20 ක් පළල මේ යෝධ යකඩ පාලම නැව් මඟින් කොළඹට ගෙන අවුත් ලංකාවේ ප්‍රසිද්ධ වැඩ දෙපාර්තමේන්තුවේ දායකත්වයෙන් කැලණි ගඟ හරහා සවි කරන ලදි.මා බෝට්ටුව ධාවනය කොට වර්තමාන කැලණි ගඟේ තව ඉදිරියට ගමන් කළ යුතු ය. කැලණි ගඟ මුහුදට වැටෙන ගං මෝයේ පිරිසක් මා එනතුරු බලා සිටියි. ආරක්ෂක අමාත්‍යාංශයෙන් මා ලද ගෞරවනීය අනුග්‍රහය මත නාවුක හමුදාපතිතුමන් විසින් නිර්දේශ කෙරුණු ශක්තිමත් ජෙට් බෝට්ටු දෙකක් මා සමඟ “මහා සංචාරයට” එක් වන්නට ඇළ කන්දේ බලා සිටී. බෝට්ටුවේ සිට ම කහට බී ගිමන් නිවාගත් අප ඇන්ජිම පණ ගන්වා ගමනාරම්භ කරන විට මම 1895 වසරේ මැයි මස 24 වන දිනට මගේ ස්මෘතිය ගෙන ගියෙමි.එදින එංගලන්තයේ වින්ඩ්සර් මහ රැජනගේ උපන් දිනය යෙදී තිබුණි. උත්තමාවට ගෞරව පිණිස මේ පාලම “වික්ටෝරියා පාලම” යැයි නම් කිරීමට තීරණය කළ සුදු ආණ්ඩුව විශේෂ උත්සවයක් නො පවත්වා ම එදින මධ්‍යම රාත්‍රියේදී රජයේ වැඩ දෙපාර්තමේන්තුවේ ඉංජිනේරුවරයින් ලවා පාලම විවෘත කරන ලදි.මගේ බෝට්ටුව පාලමෙන් ඉවත් වත් වත් ම මට වික්ටෝරියා පාලම හොඳින් පෙනෙන්නට පටන් ගනී. එහෙත් 1895 දී විවෘත කළ මහා යකඩ කළු පාලම අද දක්නට නැත. එය ඊට වඩා දිගින් සහ පළලින් වැඩි නූතන කොංක්‍රීට් පාලමක් බවට පත් වී තිබේ. ජෝන් ෆෙ‍්‍රසර්ගේ පාරු පාලමේ සිට වින්ඩ්සර් රැජනගේ වික්ටෝරියා පාලම හරහා වර්තමානයේ අලුත් කැලණි පාලම දක්වා මොනතරම් මහා මාර්ග දියුණුවක් මගේ රට අත්පත් කොටගෙන ඇත්දැයි මෙනෙහි කරමින් ඉදිරිපස බැලූ මට තවත් පාලමක් වෙත මා ළං වී ඇති බව පෙනෙයි. ඒ පෑලියගොඩ අලුත් පාලමයි. මුලින් නුවර පාරත්, මීගමුව පාරත් දෙක ම සඳහා තිබු එක ම පාලම වෙනුවට දැන් නව පාලම් දෙකක් ඉදි වී ඇත. ගඟ මත බෝට්ටුවක සිටින මට රේල් පාලමත්, අලුත් පාලමත්, පෑලියගොඩ පාලමත් යන පාලම් තුන ම හොඳින් දර්ශනය වෙයි.මම සාමාන්‍ය දැනීම ප්‍රශ්නයක් අසමි.කැලණි පාලමේ නිර්මාතෘ වරයා කවුද? එහි මුල් ම සැලැස්ම අඳිනු ලැබුවේ 1822 දී ලුතිනන් ජෙනරාල් ජෝන් ෆෙ‍්‍රසර් විසින් යැයි දෙනු ලබන පිළිතුරට වඩා වැඩි පිළිතුරු ප්‍රමාණයක සඳහන් වන නම විය යුත්තේ ආර්. ආර්. සමරකෝන් යන්නයි. සමරකෝනුන් “කැලණි පාලම” නම් ජනකාන්ත වේදිකා නාටකය නිර්මාණය කළේ ය. දිනක් ආර්. ආර්. සමරකෝන් මහතා රහමෙරක් ද පානය කොට සිටි අවස්ථාවක මාර්ග නීති කඩ කිරීමක් සම්බන්ධයෙන් පොලීසියට හසු වී තිබේ. අවස්ථාවේ බරපතළකම තේරුම්ගත් සමරකෝන් මහතා රාලහාමිගෙන් බේරීම සඳහා තමාව හඳුන්වා දී ඇත්තේ මෙලෙස ය.“රාලහාමි මම ආර්. ආර්. සමරකෝන්, මම තමයි කැලණි පාලම හැදුවෙ“රාලහාමිට හොඳට ම කේන්ති ගියේ ය.“වැරැදි කෙරුවා මදිවට තව ඉංජිනේරු මහත්තුරුන්ටත් අපහාස කරන්න ගත්ත ද? තමුන් කැලණි පාලමේ බෝල්ට් ඇණයක්වත් හයි කරලා තියනව ද? බොරු කියන්නෙ නැතිව එනවා යන්න පොලීසියට”හොඳ වෙලාවට පොලීසියේ නාට්‍ය රසික සාජන් මහත්තයෙකු සිටි නිසා නාට්‍ය නිෂ්පාදකවරයා බේරී ආවේය. නැත්නම් එදා සමරකෝනුන්ට චෝදනා දෙකකි. එක, මාර්ග නීති කැඩීම, දෙක ඉංජිනේරුවරුන්ට අපහාස කිරීම. කැලණි මිටියාවතේ ගංවතුර ජන ජීවිතය අපූරු නාටකයකට නිර්මාණය කළ නාට්‍යවේදියකුට වූ හදිය සිහිපත් කරමින් මම තව තවත් ඉදිරියට ඇදුණෙමි.කැලණි මිටියාවත මගේ ඇස් පනා පිට වෙනස්කම් රැසකට භාජනය වෙමින් පවතියි. තව වසර 10 කින් මා කැලණි ගඟට බැස ගතහොත් තව කොයි තරම් වෙනස්කම් දැක බලාගත හැකි වනු ඇත්ද? කටුනායක සිට කොළඹ එන අධිවේගී මාර්ගය හා සම්බන්ධ වන්නේ පෑලියගොඩින් ය. එය කොට්ටාවේදී දක්ෂිණ අධිවේගී මාර්ගය හා සම්බන්ධ වෙයි. අධිවේගී මාර්ග මංසන්ධිවල නව නගර ඉදි වෙන්නේ ය. කොටුවේ මාළු මාර්කැට්ටුව පෑලියගොඩට ගෙන එන්නේ අනාගත මහා මාර්ග පද්ධතියේ සිදුවීමට සැලසුම් වී ඇති නව නගර සංකීර්ණය අරමුණු කොට විය යුතු යැයි කෙනෙකුට සිතෙන්නේ කැලණි ගඟට බැසගත් කල ය.එහෙත් පෑලියගොඩ මාළු මාර්කැට්ටුව නිසා මෝය අසළ කැලණි ගඟ තව කොයිතරම් අපවිත්‍ර වේ දැයි සිතා ගත නොහැක. සිරිපා අඩවියේදී සීයට සීයක් ම පානීය සුදුසුකම් ඇති පිරිසුදු ජලයකින් පටන් ගන්නා කැලණිය ගිනිගත්හේනෙන් මෙපිටට අපිරිසුදු වෙන්නට පටන් ගනී. කඩුවෙලින් කොළඹ සංස්කෘතියට ඇතුළු වන කල්්‍යාණි නදී තොමෝ කැලණි විහාරය පසු කරන විටත් සීයට පනහට වඩා පානීය නුසුදුසුකම් ජලයට මුසු කොට ගෙන තිබුණාහ.ගිනිගත්හේනේදී මහවැලි ගඟේ මුල් දියත්තක් වන හැටන් ගඟත්, කැලණි ගඟත් පිහිටන්නේ එක ම නෙරුවක දෙපසින් ගලන ගංගා ලෙසට ය. නෙරුව මුදුනේ ගිනිගත්හේන නගරය පිහිටා තිබේ. ගිනිගත්හේන පොලීසියේ වහලයට නැග ගත් මා මේ අපූරු භූගෝල විද්‍යාත්මක විශ්මය ද දැකගෙන ඇත. මේ පොලීසියේ ඇත්තේ පල දෙක වහලයකි. වහලයේ එක් පලයකට වැටෙන වැහි වතුර ගලා යන්නේ හැටන් ගඟට වන අතර අනෙක් පලයේ වැහි වතුර වැටෙන්නේ කැලණි ගඟට ය.හැටන් ගඟට වැටුණු වතුර පොද මහවිල්ලාවේදී මහවැලි ගඟට එකතු වී ගම්පොල, කඩුගන්නාව, මහනුවර, කටුගස්තොට, පොල්ගොල්ල, රන්දෙනිගල, රන්ටැඹේ හරහා දුම්බර මිටියාවතේ ගලා ගොස් මිනිපේ ද පසුකර මයියංගනයෙන් උතුරට හැරී වස්ගමු වනය, සෝමාවතී වනය ද තරණය කොට ත්‍රිකුණාමලයෙන් මහ මුහුදට වැටෙයි. අනෙක් වහලයට වැටුණු වතුර පොද ගලා යන කැලණි ගඟ දිගේ යාත්‍රා කරන මට කඩුවෙල පාලම හැරුණු කොටගෙන කැලණිමුල්ල නව පාලමත් එක්ක දැනට පාලම් 4 ක් පසු වී තිබේ. ගංගා මෝය කටට පෙර මට තවත් නව පාලමක් හමු වීමට නියමිත ය. ඒ කෙරවළපිටිය පාලමයි. මම දැන් පෑලියගොඩ අලුත් පාලමේ සිට යළිත් මීගමු පාරට සමාන්තරව බෝට්ටුව ධාවනය කරමින් සිටිමි. පෑලියගොඩ සිට වත්තල දෙසට දිවෙන මීගමු පාරේ ඇති සුපිරි කඩ සාප්පුවල පිළිකණු දකින්නට නම් මේ ඉසව්වෙන් කැලණි ගඟ තරණය කළ යුතු වේ.වෘද්ධ ගංගාවක පිටාර තැන්නේ විශාල වැලි නිධි පහළ වෙයි. මේ ඉසව්ව කැලණි ගඟේ වෘද්ධ පිටාර තැන්න ලෙස සටහන් වෙතත් වෙනත් ගංගාවල මෙන් මෙහි පිටාර තැන්න නිදහස් නැත. කොළඹ නගරාශි‍්‍රත දැඩි ජනගහනයකට වාසස්ථාන ඉදිකර දීම සඳහා කැලණි ගඟ තම පිටාර තැන්න පරිත්‍යාග කොට ඇත. එනිසා මහවැලි ගඟ පරිද්දෙන් වෘද්ධ අවස්ථාවේ විශාල වැලි නිධි කැලණි නදියෙන් හමු නො වෙතත් ඉඩ හසර ලද හැම විටක ම මේ ඉසව්වේ වැලි ගොඩ දමන පාරු ද දැකිය හැකි විය.යළිත් වමට නැම්මක් ගන්නා කල්‍යාණි නදී තොමෝ වත්තල නගරයෙන් මිදී තම අවසාන ඉම වෙත ගමන් අරඹන්නාහ. ඇය මතින් වැටී ඇති අවසාන පාලම වන්නේ කෙරවළපිටිය පාලමයි. එය අලුතින්ම ඉදි කරන ලද නව පාලම් ව්‍යාපෘතියේ නූතනාංගයකි. මේ පාලම ඉදි කරන්නට පෙර කෙරවළපිටිය සහ මට්ටක්කුලිය යනු කිසිදු සම්බන්ධතාවක් නොතිබුණු ගං දෑලේ ජනාවාස දෙකකි. එදා මට්ටක්කුලියේ පුද්ගලයකුට කෙරවළපිටියට යෑම සඳහා බස් තුනකවත් ගමන් කළ යුතු වේ.මට්ටක්කුලියේ සිට මෝදර හරහා තොටළඟට එක බස් එකකුත් එතැන් සිට තොටළඟ පාලමෙන් එගොඩ වී මීගමු පාර දිගේ වත්තලට තවත් බස් එකකුත් එතැන් සිට ඇළකන්ද පැත්තෙන් කෙරවළපිටියට තවත් බස් එකකුත් වශයෙන් අවමය බස් තුනකි. එහෙත් නව පාලම ඉදි වී මෝදර මට්ටක්කුලිය තරම් ළඟ නෑදෑකමක් කෙරවළපිටිය මට්ටක්කුලියට ද අද ඇති වී තිබේ.මම කැලණි ගං මෝය දෙස බලා සිටිමි. ඉන්දියන් සාගරය කහ පැහැ ගන්වන්නට තරම් කැලණි ගංගා භාරය පොහොසත් ය. ගං මෝය බියකරුය. මුහුදු රළ ගඟ දිගේ උඩුගං බලා පෙරළෙයි. මේ ඉසව්වේ මාළු අල්ලන ධීවරයින් කැලණි ගඟෙන් පරා මාළු අල්ලන්නේ උන් මූදු රළ සමඟ ගංගාව තරණය කොට ඇති නිසා ය. මම මගේ බෝට්ටුව මේ ධීවර ඔරුවක් වෙත ළං කොට බැලුවෙමි. ඇස්වහක් කටවහක් නැත. ඔරුව තුළ මාළු අස්වැන්න පිරී තිබේ. සියල්ල ම පරා මාළු ය. එකෙකු ග්‍රෑම් 500 කට වඩා වැඩි බරකින් යුතු පරා මාළු අහිනක් කැලණි ගඟෙන් අල්ලාගත් තැනැත්තා මිරිදිය ධීවරයෙක් ද කරදිය ධිවරයෙක් දැයි මම ප්‍රශ්න නොකළෙමි.ගංවතුර කාලයක ද මම හැමිල්ටන් ඇළ ආරම්භයේ ඇළකන්දට පැමිණ රුදුරු ගං මෝය දෙස බලා සිට ඇත්තෙමි. කැලණිතිස් රජ සමයේ මූද ගොඩගලා මහ විපත් සිදු වී දේවී කුමරිය රන් සැළක නංවා මූදට බිලි වූ බියකරු ෆැන්ටසිය මම වර්තමානයේ සිට බලා සිටියෙමු. හැමිල්ටන් ඇළ සීමාවේ මා එනතුරු නාවික හමුදා ජෙට් වර්ගයේ වේගවත් බෝට්ටුවක් බලා සිටී. මා කැලණියේ සිට කිරින්දට මූද දිගේ ගොස් දේවී කුමරියගේ ගමන් මාර්ගය යළි සංචාරය කරන්නට සූදානම් ය.ජැක්සන් ඇන්තනීwww.jacksonanthony.comනව ඡායාරූපදිනේෂ් ලක්දුසිංහ දේවපි‍්‍රය ජයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av1110092</link>
    <topic>යාත්‍රා</topic>
    <author/>
    <content>යාත්‍රාඋදාරි වර්ණකුලසූරියට රංගනයට අමතරව තවත් කලා කටයුත්තකට මේ දිනවල ආරාධනා ලැබෙනවා කියලා අපට ආරංචියි. ඒ තමයි සංගීත ප්‍රසංග වල සින්දු කියන්නට ලැබෙන ආරාධනා. මේ ආරාධනා මෙහෙම ලැබෙන්න විශේෂ හේතුවක් වුණේ ඇය ‘බොඳ මීදුම්’ ටෙලිනාට්‍යය වෙනුවෙන් පවත්වපු උත්සවයකදී ගීත කිහිපයක් ම ගායනා කරනු දැකීම නිසයි.ඇය ‘බොඳ මීදුම්’ ඉවරවෙනවාත් සමඟම ‘සිහින පියාපත්’ ටෙලිනාට්‍යය ඔස්සේ නැවතත් අපේ ප්‍රේක්ෂකයින් හමුවට පැමිණෙනවා. ‘බොඳ මීදුම්’ වල වගේ. අහිංසක පෙම්වතියක් නොවෙයි. ‘සිහින පියාපත්’ වල ඉන්නේ කියලයි උදාරි කිව්වේ. ‘සිහින පියාපත්’ වල ඉන්නේ සංසලා වගේ දඟකාරි අහිංසක පෙම්වතියක් නොවෙයි.වගකීමක් තිබෙන ඊට ටිකක් වෙනස් පෙම්වතියක්. මේ පාර මට ප්‍රේම කරන්න තිබෙන්නේ මේනක රාජපක්ෂ එක්කයි. මම මේනකත් එක්ක රඟපාන්නේ පළවැනි වතාවට. ඒත් එක්කම මේ දිනවල ප්‍රසංගවල ගීත ගායනා කරන්නත් මට ආරාධනා ලැබෙනවා. පුළු පුළුවන් වෙලාවට ඒ සඳහාත් මම එකතුවෙනවා.ප්‍රවීණ මාධ්‍යවේදී ගීත රචක සමන් චන්ද්‍රනාත් වීරසිංහයන් ගේ කලා ජීවිතයට දශක හතරක් සපිරීම වෙනුවෙන් ‘සඳ මඩලේ සිට’ උපහාර උලෙළ සහ ගීත ප්‍රසංගය ජෝන් ද සිල්වා සමරු රඟහලේදී පැවැත්වුණේ පසුගිය සතියේදියි. මෙහිදි ඔහුගේ සුරතින් ලියවුණු අපූරු සුන්දර ගීත රැසක් රස විඳිමින් හෝරා කීපයක් ම ගත කරන්නට කාටත් හැකිවුණා.හිම රේණු වැටෙනා සීතලේ... හිත ගාව රඳවා ආදරේ... සුදු සේල යහනා සැදුවේ... නුඹ නේද මගෙ මල් සරෝ...ගීතය රඟහල පුරාවට ඇසෙද්දී කාගේත් නෙතඟ උණුසුම් කඳුළකින් බොඳ වුණේ සොඳුරු ආශ්වාදයක් සමඟ මතකයක් ද ඉතිරි කරමින්. මීට දශක කීපයකට පෙරාතුව මේ ගීතය ගායනා කළේ ග්‍රේෂන් ආනන්ද සහ ලතා වල්පොලයි. අද ග්‍රේෂන් ආනන්ද නම් අසහාය ගායකයා අප අතර නැහැ..මේ උලෙළ රස ගන්වන්නට කුමක් දෝ හේතුවක් නිසා ලතා වල්පොලටත් එදින එක් වෙන්නට හැකිවෙලා තිබුණෙ නැහැ. මේ හින්ද මේ ගීතය ගායනා කළේ ග්‍රේෂන් ගේ ආදරණීය පුතු මාරියෝ ආනන්ද සමඟ ලතා ගේ ආදරබර දියණිය ධම්මිකා වල්පොලයි. හරි අපූරුවට මේ දෙන්නා මේ ගීතය ගායනා කළේ ග්‍රේෂන් - ලතා මතකය නරඹන්නන් අතරට එක් කරමින්. තාත්තා වෙනුවට පුතාත්, අම්මා වෙනුවට දුවත්, හරි අපූරු සුසංයෝගයක්! ඒ ගැන හැමෝම කතා කළා.ජාතික තරුණ සේවා සභාවෙන් තිළිණ කළ මෙරට සිටින සංගීතඥයන්, ගායකයන් අතර නමක් රැන්දු ගායකයෙක් ලෙස සෝමසිරි මැදගෙදර හැඳින්විය හැකියි. ඔහුගේ හඬින් ගැයුණු බොහොමයක් ගීත අදටත් රසිකයන් අතර ජනප්‍රියත්වයේ ඉහළම තැනක පවතිනවා. මේ ප්‍රවීණ ගායන ශිල්පියාගේ සංගීත දිවියට වසර 30 ක් සපිරිලා. ඒ වෙනුවෙන් ඔහු උදෙසා අද දින (09) උපහාර උලෙළක් හා සංගීත ප්‍රසංගයක් පැවැත්වෙනවා.“මම ජාතික තරුණ සේවා සභාවේ බෙල්වුඩ් සෞන්දර්ය නිකේතනයේ ලලිත කලාවේදී (සංගීත) ඩිප්ලෝමාධාරී ප්‍රථම කණ්ඩායමේ සාමාජිකයෙක් ලෙසයි සංගීත ක්ෂේත්‍රයට ප්‍රවේශ වුණේ. අද වෙන කොට ඒ ගමනට අවුරුදු 30 ක් සම්පූර්ණ වෙලා. ඒ වෙනුවෙන් අද දවසේ මහරගම ජාතික තරුණ මධ්‍යස්ථානයේදී රාත්‍රි 7.00 ට ඉස්සර බැඳි පෙම සිත්වල සුවඳයි. ආදරණීය මැදගෙදර 30 වසරක ගී සැමැරුම’ ප්‍රසංගය හා උපහාර උලෙළ පැවැත්වෙනවා. එහිදී මගේ නවතම ගීත ඇතුළත් සංගත තැටිය ‘පහන් වැටක්’ නමින් එළි දැක්වීම ද සිදුවෙනවා.මගේ සමකාලීන සහෝදර ගායක ගායිකාවන් ද ගීත ගායනා සමඟින් මේ උලෙළ හැඩ කරනවා. ඇත්තටම මෙවැනි උපහාරයක් ලබන්නට හැකිවීම ගැන මම හදවතින් ම සතුටු වෙනවා...”රංගනය, නර්තනය මෙන් ම නිවේදන හැකියාව ද නොඅඩුව හිමිකරගත් නව පරපුරේ රංගන ශිල්පිනී තෙසාරා ජයවර්ධන ග්‍රන්ථකරණයට යොමුවෙලා කියලා අපට දැනගන්නට ලැබුණා. තෙසාරාගේ කුලුදුල් නවකතාව ‘සඳ නොදුටු තාරකා’ පසුගියදා දොරට වැඩියේ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදීයි.“පුංචි කාලේ ඉඳලම ලේඛනයට මගේ හිතේ ඇල්මක් තිබුණා. ඒ අනුව මගේ කුලුදුල් නවකතාව නුගේගොඩ සරසවි ප්‍රකාශනයක් ලෙසින් මේ සාහිත්‍ය මාසයේදී එළිදක්වන්නට හැකි වුණා. මේ නවකතාවේ අන්තර්ගතය කුතුහලය දනවන්නක්. පුනරුප්පත්තිය පිළිබඳව කියවෙන, පාඨකයන්ට කුතුහලයෙන් යුතුව රස විඳින්න පුළුවන් සරල නවකතාවක්.පසුගිය කාලය පුරාම මම හිටියේ නවසීලන්තයේ. ඒත් දැනට මාසයකට පෙරාතුව මම ලංකාවට ආවා. ඒ මට ලැබුණු ශිෂ්‍යත්වයක් නිසා. ලන්ඩන් විශ්වවිද්‍යාලයේ නීතිය පිළිබඳ හදාරන්නට මට ශිෂ්‍යත්වයක් හිමිවුණා. ඒ වැඩ කටයුතුත් සමඟ මගේ කුලුදුල් නවකතාවත් එළිදක්වන්න ලැබීම මට සතුටක්.තෙසාරාගේ නවකතාව රස විඳපු බොහෝ කලාකරුවන් මේ නවකතාව ටෙලිනාට්‍යයකට හෝ සිනමාපටයකටත් උචිතයි කියලා තෙසාරාට සුබපැතුම් එක් කරලත් තිබෙනවා. මේ හින්ද තෙසාරා මේ දවස්වල ඉන්නෙ බොහොම සතුටින් ලු. තෙසාරාගේ ලේඛන දිවියට අපෙනුත් සුබපැතුම්.උදයන්ති කුලතුංග ගැන පසුගිය කාලය පුරාම කතා බහට ලක්වුණේ ඇගේ ආකර්ෂණීය රඟපෑම් හේතුවෙන්. උදයන්ති මේ දවස්වල තවත් කාර්ය බහුල වෙලා කියල අපිට දැනගන්න ලැබුණා. මේ හින්දම ඇයට කතා කරන්නට අපි හිතුවා. ඇත්තටම උදයන්ති කාර්ය බහුලයි. ඒකට හේතුව තමයි ඇය හා හා පුරා කියල ඇගේ කුලුඳුල් ටෙලිනාට්‍ය නිෂ්පාදනයට සූදානම් වීම.උදයන්ති නිෂ්පාදනය කරන්නට යන ටෙලිනාට්‍යයේ මූලික වැඩකටයුතු මේ දවස්වල සූදානම් කියලයි ඇය කියන්නේ. තවමත් නමක් යොදලා නැති මේ ටෙලිනාට්‍යයේ උදයන්තිත් එක්ක මේනක රාජපක්ෂ, උද්දික ප්‍රේමරත්න ප්‍රධාන චරිතවලින් දායක වෙන්නට සූදානම්ලු. කොහොම වුණත් උදයන්තිගේ මේ සොඳුරු පැතුමේ ප්‍රතිඵල තව නොබෝ දිනකින් අපේ නෙත ගැටේවි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av1110093</link>
    <topic>හිනා කතා</topic>
    <author/>
    <content>හිනා කතාමනෝජ් හද්දා පිටිසර තම ගම් පළාතේ සිට මුල් වතාවට කොළඹ ආවේ විශ්ව විද්‍යාලයට තේරුණු අවස්ථාවේදී ය. එහිදී තමාට මුහුණ පාන්නට වූ අපූරු සිදුවීමක් ඔහු ඊළඟ සතියේ ගමේ ගිය වේලේ තම මිතුරන් හට විස්තර කෙළේ ය.“කොළඹ කප්පං ගන්න ලොකු චණ්ඩියෙකුට මම හොඳ පාඩමක් ඉගැන්නුවා.”“මොනවා? උඹ මිනිහට ගැහැව්වද?” නෝන්ජලයකු වූ මනෝජ් ගේ කතාව අදහනු බැරි මිතුරකු වහා ඇසීය.“නෑ... මං කෝච්චියෙන් බැහැලා කොළඹ කොටුවේ ලොකු තට්ටු බිල්ඩිමක් දිහා පුදුමයෙන් බලා හිටියා. කොහෙන්දෝ එතනට කඩා පාත් වුණු කප්පං කාරයෙක් මගෙ පිටට රිදෙන්ඩ තට්ටුවක් දාලා සැරෙන් මෙහෙම කිව්වා.”“දොරේ තමුසෙ මෙහාට කෝඩු කාරයෙක් කියල ඔය සෝමාරි මූණ බැලුව ගමන් මට කිව්වැකි. තමුසෙට මේ බිල්ඩිම දිහා නිකං බලන් ඉන්ඩ බෑ. තමුසෙ බලන තට්ටුවට මට රුපියල ගානෙ ගෙවන්ඩ ඕනෙ.”“දැන් තමුසෙ බලා හිටියේ මොන තට්ටුව දිහා ද?”මිනිහා තදින් ඇහැව්වා. මම කිව්වා මම බලා හිටියේ දෙවැනි තට්ටුව දිහා කියල.“එහෙමනං මෙහාට ගන්නවා රුපියල් දෙකක් කියලා, මිනිහා මගෙන් රුපියල් 2 ක් ඩැහැගෙන යන්ඩ ගියා.”“ඉතිං කොහොමද බං උඹ මිනිහට පාඩමක් ඉගැන්නුවයි කියල කියන්නෙ?” මිතුරා සාවඥ ලෙස ඇසීය.“මොකද නැත්තෙ? මං බලා හිටියේ අටවැනි තට්ටුව දිහා නෙ.” මනෝජ් විරිත්තමින් කීවේය.එක් සවසක අපිත් ඉවක් බවක් නැතිව තම පුතාට තලද්දී පොඩි එකා මරහඬ දෙමින් කෑගසන්නට විය. එම හඬට අල්ලපු ගෙදර අන්කල් තාප්පයෙන් හිස පොවා බලා මෙසේ ඇසීය.“ඇයි අජිත්, තමුසෙ ඔය පොඩි එකාට ඔය විදියට තලන්නෙ? මොන වැරැද්දක් කළාට ද?“හෙට මෙයාගෙ ඉස්කෝලෙ විභාගෙ රිපෝට් එක ලැබෙනවා. ඒත් මං හෙට ගෙදර නෑ. උදේම දුර ගමනක් යනවා. ආයි එන්ඩ වෙන්නෙ සුමානෙකට පස්සෙ. එසේ කී අජිත් නැවතත් කොලුවාට තලන්නට විය.නව දුම්රිය සාමාන්‍යාධි කාරි වරයා කඳු කරයේ පිහිටි දුම්රිය ස්ථානයක් නිරික්ෂණය කිරීම සඳහා ගියේ ය. එයට ගොඩවන විට වේලාව උදේ 9.30 බැව් හෙතෙම තම අත් ඔරලෝසුව දෙස බලා සහතික කර ගත්තේ ය. දුම්රිය ස්ථානයේ ආලින්දයේ ටිකට් කවුන්ටරය ඉදිරිපිට බිත්ති ඔරලෝසුවේ වේලාව 9.40 ලෙස සටහන් වි තිබුණි. මදක් එහායින් වූ පාර්සල් භාර ගන්නා කාමරයේ බිත්ති ඔරලෝසුවේ වේලාව 9.25 විය. ඔහු වහාම දුම්රිය සාමාන්‍යාධිකාරිගේ කාමරයට ඇතුළු වුණේ ය. එහි බිත්ති ඔරලෝසුවේ වේලාව 9.35 විය.“මොකක්ද මේකෙ තේරුම අයිසෙ? මේ ස්ටේෂන් එකේ ඔරලෝසු තුනම වෙලාවල් තුනක්. ඒ ගැන තමුසෙට මොනවද කියන්න තියෙන්නෙ. සාමාන්‍යාධිකාරිවරයා ඇසුවේ සිය කෝපය අසීරුවෙන් යටපත් කරගනිමිනි.ඔරලෝසු තුනේ ම එකම වෙලාවක් තියෙනවා නම් ඔරලෝසු තුනක් වැඩක් නැහැනෙ සර්? ස්ථානාධිපතිවරයා ගණනකට නොගෙන සැහැල්ලුවෙන් පිළිතුරු දුන්නේ ය.වියට්නාම යුද්ධය පැවති අවධියේ දී ඇමරිකාවේ ඈත ප්‍රාන්තයකට ගිය එන්.ජී.ඕ. නිලධාරීන් පිරිසක් එහි රතු ඉන්දියානු ගමක වැසියන් හමුවී ඇමරිකන් ජනාධිපති වියට්නාමයෙන් ඉවත්විය යුතු ද යන ප්‍රශ්නය ඔවුන් වෙත යොමු කරමින් සමීක්ෂණයක් කෙළේ ය.රතු ඉන්දියානුවන් ගෙන් සියයට 109 ක් පවසා තිබුණේ ඇමරිකන් ජනාධිපති වියට්නාමයෙන් ඉවත්විය යුතු බවයි. ඉතිරි සියයට 90 ම ස්ථිරවම පවසා තිබුණේ ඇමරිකන් ජනාධිපති ඇමරිකාවෙන් ඉවත් විය යුතු බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av1110094</link>
    <topic>මවුපියන්ගේ ආශිර්වාදය මගේ විවාහයට ඕනෑමයි</topic>
    <author>ගාමිණි සුසන්ත</author>
    <content>මවුපියන්ගේ ආශිර්වාදය මගේ විවාහයට ඕනෑමයිමේනකා පීරිස්මේනකා පීරිස් දක්ෂ නර්තන ශිල්පිනියකි. පසුගියදා නිමාවුණු ඩාන්ස් ස්ටාර් ඩාන්ස් තරගාවලියේ තෙවැනි ස්ථානය හිමිකරගත්තේ ඇයයි. එම තරගාවලිය පුරා ඇය පෙන්නුම් කළ දක්ෂතාව විනිශ්චය මණ්ඩලයේ මෙන් ම ප්‍රේක්ෂකයින් ගේ ද ගෞරවාදරයට පත්වීමට හේතුවක් විය. මේ දිනවල දිවයින පුරා සිනමාශාලාවල තිරගත වන ‘කිව්වද නහී නොකිව්වද නහී’ චිත්‍රපටයේ ප්‍රධාන චරිතයක් නිරූපණය කරන මේනකා මෙහිදී නර්තනයට මෙන් ම රංගනයට ද තමා තුළ වූ හැකියාව මනාව පෙන්නුම් කර ඇත.කලා කටයුතු නිසා ඔබ මේ දිනවල කාර්ය බහුල ද?නැහැ මම මේ දිනවල ටිකක් විවේකයෙන් ඉන්නව. මගෙ නර්තන පන්තිය පටන් ගන්න මේ දවස්වල වෙහෙසෙනව. පසුගිය කාලය පුරාම මම ඩාන්ස් ස්ටාර් ඩාන්ස් වැඩසටහනට සහභාගි වුණු නිසා විවේකයක් තිබුණේ ම නැහැ.” ඒ නිසා මට හිතුණා ටික දවසක් විවේකයෙන් ඉන්න. මම රංගනයෙන් දායක වුණු ටෙලි නිර්මාණ මේ දවස්වල විකාශය වෙනවා. ‘කප් සුවහස් කල්’, ‘මොනරතැන්න’ ඒ අතරින් කීපයක්. ඒ වගේ ම මම රංගනයෙන් දායක වුණු ‘කිව්වද නහී නොකිව්වද නහී’ චිත්‍රපටය ඉතාම සාර්ථකව රට පුරාම තිරගත වෙනවා.ඔබ කලාවට සම්බන්ධවීම අහඹු සිදුවීමක් ද?මම පාසල් ගියෙ ගල්කිස්ස උසස් බාලිකාවට. පාසල් කාලෙ පටන් මම නර්තනයට ආශයි; දක්ෂයි. පාසල් වේදිකාවේ මම නැටුම් ඉදිරිපත් කළා. නර්තන ප්‍රසංග වලට පවා මම ඒ කාලෙ සහභාගි වුණා. පාසලෙන් ඉවත් වුණාට පසුව මම මැක්ස් රූපවාහිනි නාලිකාවට නිවේදිකාවක් ලෙස සම්බන්ධ වුණා. එම නාලිකාව නිර්මාණය කළ ‘සයිලෝනා’ නමැති ටෙලිනාට්‍යයේ ප්‍රධාන චරිතය නිරූපණය කළේ මම. ඒ මගේ පළමු ටෙලි රංගන අත්දැකීම. ඒක සංගීත කණ්ඩායමක් වටා ගෙතුණු කතාවක්.ඒ ටෙලිනාට්‍යයේ වැඩ කරන විට තමයි මට ‘විසිරුණු මල්’ චිත්‍රපටයට ඇරයුම් ලැබුණේ. ‘විසිරුණු මල්’ මම රඟපෑ පළමු චිත්‍රපටය. ඊට පසුව ටෙලිනාට්‍ය කීපයකටම රංගනයෙන් දායක වුණා. ඉන්පසුව ‘කිව්වද නහී නොකිව්ව ද නහී’ චිත්‍රපටයට රංගනයෙන් දායක වුණා. ඒ චිත්‍රපටයේ රූපගත කිරීම් අවසන් වුණු දවසේ තමයි මට ඩාන්ස් ස්ටාර් ඩාන්ස් තරගාවලියට ඇරියුම් ලැබුණේ. මේ නර්තන තරගාවලියට සහභාගි වන අතරතුර තමයි ‘මොනරතැන්න’ ටෙලිනාට්‍යයේ රඟපාන්න අවස්ථාව ලැබුණේ.‘ඩාන්ස් ස්ටාර් ඩාන්ස්’ ඔබේ ජීවිතයේ නොමැකෙන මතක සටහනක් නේද?ඇත්තෙන් ම ඔව්. ඒ වනවිට මම ටෙලිනාට්‍ය කීපයකට සහ නිවේදන කටයුතුවලට සහභාගි වෙලා තිබුණත් ප්‍රේක්ෂකයින් මාව හැඳින ගත්තේ ඩාන්ස් ස්ටාර් ඩාන්ස් ප්‍රසංගයෙන්. මගේ නර්තනයන් දැකල ප්‍රේක්ෂකයින් මට ආදරය කරන්න ගත්තා. රට පුරාම ඉන්න ජනතාවකගෙ ආදරයට පාත්‍ර වෙනව කියන එක වාසනාවක්. ඒ ගැන මම ගොඩක් සතුටු වුණා. ඒ වගේ ම ‘මොනරතැන්න’ වැනි ටෙලිනාට්‍යයකට දායක වෙන්න ලැබුණේ මෙම නර්තන වැඩසටහන නිසා.‘ඩාන්ස් ස්ටාර් ඩාන්ස් තරගාවලියෙන් ඔබට ලැබුණු ස්ථානය පිළිබඳ ඔබ තෘප්තිමත් ද?ඇත්තෙන් ම තෘප්තිමත්. මේ තරගාවලියේදි විශාල ප්‍රේක්ෂක පිරිසක් මා වටා එකතු වුණා. අවසන් වටයේ අවසන් දිනයේ දී විනිශ්චය මණ්ඩලයේ වැඩිම ලකුණු හිමි වුණේ මට. මම මේ ක්ෂේත්‍රයට ඇවිත් තවම කෙටි කාලයයි. ඒ කාලය තුළ ක්ෂේත්‍රයේ ප්‍රවීණයන් අතරට එන්න ලැබීම ගැන මම ආඩම්බර වෙනවා. ඒ නිසා මේ නර්තන තරගාවලියේදී මට ලැබුණු ස්ථානය ගැන මම තෘප්තිමත්.‘කිව්වද නහී නොකිව්වද නහී’ චිත්‍රපටයට ලැබෙන ප්‍රතිචාර කොහොමද?මේක හරි ම ලස්සන කොමඩි චිත්‍රපටයක්. මේ වනවිට රටේ ගොඩක් දෙනෙක් මේ චිත්‍රපටය නරඹල ඇති. ඉතාම ප්‍රවීණ ශිල්පීන් රැසක් ම මෙහි රඟපානව. මෙහි චරිතය කොමඩි චරිතයක් නෙමෙයි. ඒක ටිකක් සැර පරුෂ චරිතයක්. චිත්‍රපටය නරඹපු හැමෝම වගේ චිත්‍රපටයට හොඳ කිව්ව. ඒ වගේ ම මගේ රංගනය ගැනත් ඔවුන් සතුටින් කතා කළා.සිනමාවට පිවිසෙන්න ඔබට සිහිනයක් තිබුණද?පුංචි කාලෙ ඉඳලම මම ආශා කළේ නර්තනයට. ඒත් ඇතැම් අය කිව්ව මට රංගන හැකියාවක් තියෙනව කියල. කෙසේ හෝ සිනමාවට එන්න මට අවස්ථාව ලැබුණා. ඒක මා ලද විශාල ජයග්‍රහණයක්. එසේ පැතුම් ඉටු වීමක්.මොනවද ඔබේ පවුලේ තොරතුරු?අම්මයි තාත්තයි මමයි මල්ලියි තමයි අපේ පවුල. මම මගෙ ජීවිතයට වඩා මගෙ පවුලේ අයට ආදරය කරනව.ඔබේ පෙම්වතා සහ විවාහය පිළිබඳ සඳහන් කළොත්...?මට තවම පෙම්වතෙක් නෑ. ඒ ගැන මගේ හිතේ තවම කිසිම අදහසක් නෑ. නමුත් ආදරය හැමෝටම අවශ්‍යයි. මට ගැලපෙන කෙනෙක් මුණ ගැසුණාම මම මුලින් ම ඒ ගැන මගෙ අම්ම තාත්තට කියනව. ඔවුන්ගෙ ආශිර්වාදය අවසරය මට අවශ්‍යමයි. ඒ අනුව තමයි මගේ ජීවිතයේ සෑම දෙයක් ම සිදුවෙන්නෙ. මම විවාහ වෙන කෙනා මට ආදරය කරන මාව රැක බලා ගන්නා කෙනෙකු විය යුතුමයි. ඒ වගේ ම මම ඉන්න ක්ෂේත්‍රය පිළිබඳ අවබෝධයක්, මා ගැන විශ්වාසයක් ඔහුට තියෙන්න ඕන.මොනවද ඔබේ ඉදිරි බලාපොරොත්තු?රංගනයෙන් සහ නර්තනයෙන් හොඳ නිර්මාණවලට සම්බන්ධ වීම මගෙ ලොකු බලාපොරොත්තුවක්. ඒ වගේ ම මගෙ නර්තන පන්තිය ළඟදීම ආරම්භ කරන්න බලාපොරොත්තු වෙනවා.ගාමිණි සුසන්තඡායාරූපය - ඉන්දික මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av1110095</link>
    <topic>සිස්ටම් එකට අනුගත වෙන්න මටත් සිද්ධ වෙනවා</topic>
    <author>වසන්ත ජයසිංහආරච්චි</author>
    <content>සිස්ටම් එකට අනුගත වෙන්න මටත් සිද්ධ වෙනවාජගත්චමිලහිටපු ගමන් මහා රාත්‍රියේ ගෝනගල ගමට එල්ල වුණු ත්‍රස්ත ප්‍රහාරය අතිශය තීරණාත්මක වුණා. හතර වටින් ඇසෙන විලාප මැද්දේ මහා බියකරු අන්ධකාර රාත්‍රියක් කෙළවර පසුදා පහන් වුණේ වයස් භේදයක් නැතිව අහිංසක ගැමි ජීවිත 57 ක් කපා කොටා මරණයට පත් කිරීමෙන්. සියල්ල එසේ සිදුවී රටක් ලෝකයක් කම්පනයට පත්වෙද්දී අහස් කුස හඬා වැලපෙමින් දෙනෝ දාහක් දෙනාගේ සෝ සුසුම් මැද සමූහ මිනී වළක සියල්ල මිහිදන් වුණා.එහෙත් ආයෙමත් කුරිරු ත්‍රස්තයින් කොතරම් කුරුමානම් ඇල්ලුවත් නැවත කවමදාවත් මේ ගමට කුරිරු ත්‍රස්තවාදයේ සෙවණැල්ලක් නම් පතිත වුණේ නැහැ. ඒ එදා පටන් ගමේ බලය අතට ගත්ත ග්‍රාමාරක්ෂක සෙබළුන් නිසා. ඔව් ඒ විරු සඟයින් අතර ජගත් චමිලත් හිටියා.ග්‍රාමාරක්ෂක සෙබළෙකු විදිහට ජගත්ට ලොකු මෙහෙයක් කරන්නත් සිදුවුණා.පැහැදිලිවම යථාර්ථයෙන් ම එදා අපිට එහෙම වෙන්න තිබුණා නම් මොනතරම් නම් හොඳයි ද කියලා හිතුණා. මේ රටේ අහිංසක පුරවැසියන් දෙනෝ දාහක් ත්‍රස්තවාදය ඉදිරියේ වන්දිගෙව්වා. දැන් අපි නිදහස් වැසියෝ.“ගාමනි” සිනමා පටය මේ ඛේදවාචකය අපූරුවට අපිට සිනමාවට ගෙනත්. ජගත් චමිල මේ ග්‍රාමාරක්ෂක සෙබළුන් අතර අපට මුණ ගැහෙනවා.මෙම පිටපත මම කියවන අතරම සාර්ථක සිනමා නිර්මාණයක් වේවි කියන අදහස මා තුළ තිබුණා. එතරම්ම සාර්ථක පිටපතක්. ඒ තුළ මට දැනෙන්න ගත්තා මෙතැනදී මගේ රංගනය වෙනස්ම හැඩයකින් දුන්නොත් හොඳයි කියලා.ඇයි ඔබ එහෙම හිතුවේ?මෙතැනදී ගොඩනැඟෙන සියලු චරිත ප්‍රබලයි. එය ඉතාම හොඳින් ගොඩනැඟිලා තියෙනවා. ඒ නිසා ම මෙම සිනමාපටය කියන්න හදන දේ රටේ මිනිස්සු දකින්න ඕන. දැනෙන්න ඕන. ඒ නිසා සරත් සර් (සරත් වීරසේකර) එක්ක කතා කරලා චරිතය ගොඩනඟා ගත්තා. ඔහුගෙන් කිසිම බාධාවක් වුණේ නැහැ. හැම රූගත කළ දර්ශනයක් අවසානයේදී ම ඔහු ඇවිත් මට ප්‍රසාදය පළ කළා. ප්‍රේක්ෂකයින්ට සිත්වලට දැනෙන යමක් චරිතයෙන් ගොඩනැගේවි කියා මම විශ්වාස කළා. දැන් එය සාර්ථකයි කියලා හිතෙනවා.සමහරු හිතන්නේ කැමරාව ඉදිරියේ දෙබස් ටිකක් කියූ පමණින් එය රංගනයක් කියලා. මම හිතන්නේ ඔබ ළඟ ඊට පිළිතුරක් ඇති.රංගන ශිල්පියා කියන්නේ කවුද? මේක තවත් ශිල්පයක්. ඒකයි ඒක හදාරන්න ඕන කියන්නේ. කඩු ශිල්පය, දුනු ශිල්පය ඒ විතරක් නෙමෙයි වෛද්‍ය වෘත්තිය තාක්ෂණය හදාරන්න ඕන. පරිපූර්ණ වෙන්න ඕන. ඒ වගේමයි රංගනයත් එහි කෙළවරක් නැහැ. නමුත් මේක හෑල්ලුවට ගන්න නරකයි. ඔබ අහන ප්‍රශ්නය හරි. හැබැයි ඒ අයට පැවැත්ම අඩුයි. මම ඔබට උදාහරණයක් කියන්නම්. බලන්න අද මේ ‘ගාමනි’ සිනමා පටය දෙස. මෙහි සාර්ථකත්වයට මූලික හේතුව සියලු දෙනා වේදිකාවේ පය ගහපු නළු නිළි පිරිස් ඉන්නේ. ඔවුන් දන්නවා දෙබස් උච්චාරණය කරන්න ඕන කොහොමද? චරිතය පාලනය කරන්න ඕන කොහොමද කියලා. මම ස්තුතිවන්ත වෙන්න ඕන මෙහි අධ්‍යක්ෂ සරත් වීරසේකර මහත්මයාට ජනප්‍රිය සංකල්පයෙන් බැහැරව වේදිකාවෙන් ආ රංගන ශිල්පීන් කෙරෙහි විශ්වාසය තැබුවට.ජගත් චමිල ලැබෙන ඕනෑම චරිතයක් කරන කෙනෙක් ද?මම රංගන ශිල්පියෙක් නේ.හැබැයි ඒ සමහර චරිත තුළින් ඔබ තුළ ඉන්න රංගන වේදියා ඉස්මතු වුණා කියලා ඔබ හිතනවද?මම ජීවත්වෙන්නේ මේ රටේ. මේ සිස්ටම් එක ඇතුළේ. මේ ආර්ථික ක්‍රමය ඇතුළේ මමත් මගේ දරුවන්ටත් බිරිඳටත් ජීවත් වෙන්න සිද්ධ වෙනවා. මටත් හීන තියෙනවා. මීට වඩා හරවත් දේවල් කරන්න ඕන කියලා හිතෙනවා. හිතට එකඟ නොවී හෝ සමහර දේ කරන්න සිද්ධ වෙනවා. මේ රටේ සියයට අසූවක් විතර හිතට එකඟව වැඩ කරනවා කියලා මම හිතන්නේ නැහැ. මෙය සරලව කතා කරන්න බැහැ. එය දේශපාලනික සංස්කෘතික කාරණයක් වෙන්න පුළුවන්.මම මෙහෙම කියන්නම් උදාහරණයක් විදිහට ‘ස්වයංජාත’ ටෙලිනාට්‍යයේ ‘විභූතිරත්න’ චරිතයට මට ලැබෙන ප්‍රතිචාර ඉතාම ඉහළයි. නමුත් ඒ කාලය තුළ මම මගේ පවුල නඩත්තු කළේ ‘ජීවිතය ලස්සනයි’ ටෙලිනාට්‍යයෙන් ලැබුණු මුදලින්.ඒ කියන්නේ නිර්මාණය සරල වුණත් රංගන ශිල්පියකුට ජීවත්වෙන්න ඒ සඳහා දායක වෙන්න සිද්ධ වෙනවා.පැහැදිලිව ම. අපි පවුල් නඩත්තු වෙන්නේ මේ මුදලින්. මා මුලින් කිව්වේ ඒකයි. හිතට එකඟ නොවෙන්න පුළුවන්. නමුත් සිස්ටම් එකට අනුගත වෙන්න වෙනවා.අද හොඳ නිර්මාණයක් කරන්න හොඳ මිලක් අවශ්‍යයයි. නමුත් එහෙම ක්‍රමවේදයක් නැහැනේ. ජයන්ත චන්ද්‍රසිරිලා, ප්‍රසන්න ජයකොඩිලා, අශෝක හඳගමලා වෙනස්ම විදිහට නාට්‍ය කලාව දිහා බලපු අය. ඔවුන් මේ යන ක්‍රමවේදයට බයයි. මෙතන තියෙන්නේ නිර්මාණ බංකොලොත් භාවයක් නෙවෙයි මිල පිළිබඳ ගැටලුවක්.ජගත් මේ දිනවල අපි ඔබ සිරස මෙගා සංගීත් වැඩසටහනෙන් දකිනවා.මේ රටාවේ මේ මොහොතේ කිසිම දේකින් ගැළවෙන්න බැහැ. අපේ ඔළු වෙනස් වෙනවා. අපිට කරන්න වෙනවා. මම අද රියැලිටි වැඩසටහන් තුළ කරන ගනුදෙනුව වගේ ම රටේ බහුතරයක් රියැලිටි වැඩසටහන් සඳහා අහුවෙලා ඉවරයි. හැබැයි එක දෙයක් කියන්න ඕන මේ වැඩසටහන තුළින් රටේ සංස්කෘතියට සදාචාරයට හානියක් වෙන්නේ නැහැ. රටේ මාධ්‍ය වගකීමකින් හැසිරිය යුතුයි කියන තැන මම ඉන්නේ. ඒ සියල්ල හිතලයි මම එයට දායක වුණේ.අද රංගන ශිල්පීන් කිහිප දෙනෙක් ම රියැලිටි වැඩසටහන් කළ නිසා ඔබත් ඒ රැල්ලේ ගියා ද?නැහැ මට එහෙම යන්න ඕන වුණේ නැහැ. මෙයත් මා කියූ ආර්ථික ඛේදවාචකයේ එක් කොටසක්.මට හොඳ ආර්ථික ශක්තියක් තිබුණා නම් මම එය තෝරා නොගන්න තිබුණා. මේ තුළ අනුගතවීම තුළ යම් ආර්ථික සහනයක් අද මට තියෙනවා. මම හිතන්නේ එය රවීන්ද්‍ර රන්දෙණිය, කමල් අද්දරආරච්චි මේ අයටත් ඇති. අපිට සිද්ධ වෙනවා ජීවත්වෙන්න විකල්ප හොයා ගන්න. එහෙම අර්බුදයක් නැතිදාට මම මීට වඩා වෙනස් විදිහට දකින්න පුළුවන් වෙයි.අවසන් වශයෙන් අහන්නම් මෙතැනදී ඔබට ස්වරූපයෙන් පවා වෙනස් වෙන්න සිද්ධ වුණා.ඔව් හැබැයි මගේ බාහිර ස්වරූපය පමණයි. කොහොමත් සාමාන්‍ය ජීවිතේ මගේ ඇඳුම පැලඳුමට ලොකු ඉඩක් ලැබෙන්නේ නැහැ. ප්‍රතිපත්තියයි මට වැදගත්. මෙගා සංගීත් ඇතුළේ මට මාව හසුරුවන්න බැහැ. වැඩසටහන් ආකෘතියට අනුගත වෙන්න සිද්ධ වෙනවා. එහෙම වෙනකොට මගේ කොණ්ඩෙට වොට් තිස්තුන් දාහ වැදිලා වගේ කෙළින් වෙනවා. මොන දේ වුණත් එතන මම ඉන්නේ ජගත් චමිල විදිහට ම තමයි.වසන්ත ජයසිංහආරච්චිඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av1110096</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නඒකල මර්වින් පීරිස්ප්‍රශ්නය - සිනමා කැමරා ශිල්පි විලියම් ඔලම්ස් දැන් කොහි ද? පිළිතුර - අංක 79, තෙරේසා මාවත, රිලවුල්ල, කඳාන ලිපිනයෙන් විමසා බලන්න.  නාවලපිටියේ අසංක දාබරේප්‍රශ්නය - ධනපාල උඩවත්ත ගයන ‘කියයි මිහිරි කතා - නිතර රසට ගොතා - බොළඳ සුපෙම් ලතා - මලකි නාරිලතා’ නම්වූ ගීතය ලීවේ කවුද? පිළිතුර - සමන් චන්ද්‍රනාත් වීරසිංහ.  බෙලිඅත්තේ චන්දන බාලපටබැඳිප්‍රශ්නය - ටී. ඇම්. ජයරත්න ගයන ‘ඔබ හා මෙමා අතිනත් අරන්’ ගීතයේ පදමාලාව කාගේ ද? පිළිතුර - ගුවන්විදුලි සංස්ථාවේ අධ්‍යක්ෂ ජනරාල්වරයකුව සිටි දක්ෂ සිවිල් පරිපාලකයකු වූ රිජ්වේ තිලකරත්න. ඔහු ඒ ගීතය ලීවේ අන්වර්ථ නමකින්.  ග්‍රෑන්ඩ්පාස් හී විමල් රණසිංහප්‍රශ්නය - කරුණාරත්න අබේසේකර, ලලිත් එස්. මෛත්‍රිපාල වැනි ප්‍රවීණ නිවේදකයන්ගේ කටහඬ සංරක්ෂිතව තිබේ ද? පිළිතුර - ගුවන්විදුලියේ සංරක්ෂිතව ඇතැයි මා සිතනවා.  අගලවත්තේ චාමර කරන්නාගොඩප්‍රශ්නය - ලේඛක උපාලි වනිගසූරිය ලියු හොඳ නවකතා මොනවා ද? පිළිතුර - ඔහු හොඳ නවකතා ලියා තිබෙනවා ද? මා නම් දන්නේ නැහැ. ඔහු පේ‍්‍රමකතා පොත් ගණනාවක් නම් ලියා තිබෙනවා.  නිට්ටඹුවේ මධුරි අලහප්පෙරුමප්‍රශ්නය - චිත්‍රකතා කියැවීමෙන් පාඨකයන්ගේ කියැවීමේ රුචිය වර්ධනය වේයැයි සිතිය හැකි ද? පිළිතුර - ඇයි බැරි. ආචාර්ය ලියනගේ අමරකීර්ති මේ මෑතදී කියා තිබෙනවා තමා කියැවීමට යොමු වුණේ චිත්‍රකතා පත්තර කියැවීමට පුරුදු වූ නිසයි කියලා.  කිරුළපන තාරිකා විජේකෝන්ප්‍රශ්නය - තමාට කිසිදා සම්මානයක් නොලැබුණු බව කලක් ජනපි‍්‍රයව සිටි එක්තරා නළුවකු ප්‍රකාශ කර තිබෙනවා. පිළිතුර - ඔය විදියට රඟපෑවම කොහොමද ඉතිං එයාට සම්මාන ලැබෙන්නේ?  කොස්ගම ආරියරත්න කෝන්ගහගේප්‍රශ්නය - මහාචාර්ය කාලෝ ෆොන්සේකා ලියා ඇති ‘රත්තරන් දුවේ මගේ රත්තරන් දුවේ’ නම් වූ ගීතය ගැන ඔබේ අදහස් දක්වන්න? පිළිතුර - ඒක ගීතයක් නෙමේ. වාර්තාවක්. ගායනයෙත් ගී තනුවෙත් සාර්ථකත්වය නිසා ඒ ගීතය ජාම් බේරගෙන තිබෙනවා. මෙය අසාර්ථක ගී පදමාලාවක් බව ඇතැමුන් නොකියන්නේ ඔවුන් මහාචාර්යතුමාගෙන් නොමිලේ බෙහෙත් තුණ්ඩු ලියාගන්න නිසා වෙන්න ඇති.  ගල්කිස්සේ නදී කරුණාරත්නප්‍රශ්නය - ‘වන් - ටු - ත්‍රි බේබි හායි හායි හායි’ ගීතය රැගත් සිංහල චිත්‍රපටය කුමක් ද? පිළිතුර - ‘එදත් සූරයා අදත් සූරයා’  නුගේගොඩ සමන් ආනන්දප්‍රශ්නය - ‘සුසීමා’ චිත්‍රපටයේ අධ්‍යක්ෂ රොහාන් වැලිවිට ගේ දුරකථන අංකය සඳහන් කරන්න? පිළිතුර - 0717756866.මේ සතියේ පහත නම් සඳහන් අයත් ප්‍රශ්න එවා තිබුණා. කඳානේ සිරිල් ජයමහ, රදාවානේ කල්පනි අවන්ති, අනුරාධපුරේ නන්දවීර ගාල්ලගේ, කුලියපිටියේ කපිල ජයවිලාල් හේරත්, නුගේගොඩ එම්. පී. සෝමවීර, කටුගස්තොට අසෝකා එස්. බණ්ඩාර.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av1110097</link>
    <topic>‘සැතපෙන කල විඳි නිදි සුවේ’ සින්දුව නිරෝෂාගේ ද? මගේ ද?</topic>
    <author>ජෝජ් රොබ්සන් ද සිල්වා</author>
    <content>‘සැතපෙන කල විඳි නිදි සුවේ’ සින්දුව නිරෝෂාගේ ද? මගේ ද?සුජාතා ගුවන්විදුලි නාලිකාවකින් අසයිශ්‍රී ලාංකේය සංගීත ක්ෂේත්‍රයේ අමිල ගීතාවලියක් ඇයගේ මධුර හඬින් ගීතවත් වී ඇත. එම ගීතාවලියට “පරවුණු මල් වල සුවඳ අතීතේ” (පරසතු මල්) ගීතය මෙන්ම “පිරුණා හද සන්තානේ” (සීගිරි කාශ්‍යප), “ජීවන විල මැද” (මහ රෑ හමු වූ ස්ත්‍රිය), “චන්ද්‍රා මෙ රෑ පායා ආවා” (සත පනහ), “මාගෙ මතකේ” (මිනිසුන් අතර මිනිහෙක්), “පුතුනේ මේ අහගන්න” (කල්‍යාණි ගංගා) වැනි සුමියුරු චිත්‍රපට පසුබිම් ගීත ගණනාවක් ඇතුළත් ය. දශක ගණනාවක් පුරා ගීත ගායනයෙන් ගීතලෝලී සිත් වසඟ කර ගනිමින් ගී මිහිර බෙදන ඇය සුජාතා අත්තනායක “ස්වර වර්ණ” වර්ණවත් කරන්නට මෙවර අප සමඟ එක් වන්නීය.“මේ සැරේ මම ලංකාවට ආවේ සැප්තැම්බර් දෙවැනිදා. 1993 දී අපි හැමෝම ඇමෙරිකාවට ගියාට මම හැම අවුරුද්දකටම සැරයක් ලංකාවට ආවා. 1992 දී යුද්ධයේදි මගේ චානක පුතාගේ වියෝවීම නිසා තමා පිටරටක ජීවත්වෙන්න ගියේ.”ඇමෙරිකාවේදී ඔබ දවස ගත කරන්නේ කොහොම ද?මගෙ දවස ගත කරන්න නම් වෙලා තියෙන්නේ ගේ ඇතුළටම වෙලා තමයි. මහත්තයා වැඩට ගියාම මම ඉතින් ගේ ඇතුළේම නේ. එතකොට මම කරන්නේ ඉන්ටර්නෙට් එකට වෙලා ඉන්න එකයි. පනහේ හැත්තෑවේ දශකවල ඉන්දියාවේ අයගේ ගීත අහනවා. අලුතෙන් එන ගායක ගායිකාවෝ කවුද කියලත් බලනවා. ලංකාවේ සමහර ටෙලි නාට්‍ය බලනවා. විශේෂයෙන්ම හමුදාවේ පුතා එක්ක උන්නු ළමයින්ට කතා කරනවා.මම ගිය අවුරුද්දේ පුනරින්වලට ගිහින් පුතා නැති වුණු තැන බෝ පැළයක් හිටෙව්වා. (මේ සිද්ධිය වටිනවා. ඒ නිසා මේක විශේෂයෙන් ලියන්න.) එතැන හමුදාවෙන් වට කරපු තැනක්. ගොඩක් අය එතැන බලන්න යනවා.පසුගිය කාලයේදී ගීත ගායනයෙන් ඈත් වී සිටිය නිසා ඔබේ රසික රසිකාවියන් දැන් ඔබෙන් ඈත් වී ඇති නේද?නැහැ, මගේ ගීත රසිකාවියන් බුද්ධිමත් නිසා මගෙන් ඈත් වී ගිහිල්ලා නැහැ. ඒ සමහර රසික රසිකාවියන් දැන් ඇමෙරිකාව, ඉතාලිය, එංගලන්තය වැනි රටවල පදිංචියට හෝ රැකියාවට ගිහිල්ලා. ඔවුන් අතර ඉන්න එක්කෙනෙක් තමයි කැලිපෝර්නියාවේ වෛද්‍ය ලක්ෂ්මන් මාකඳුර. ඔහුගේ පි‍්‍රයතම ගායිකාව මමයි. ඔහු වගේම එංගලන්තයෙත් වෛද්‍යවරයෙක් ඉන්නවා. ඔහු මා සමඟ ‘චන්ද්‍රා මෙ රෑ පායා’ ගීතය ගායනා කරන්න කැමැතියි. ඔවුන් ඒ රටවලට එන්න කියලා මට ආරාධනා කරනවා.පසුගිය වකවානුවේ ඔබ සංගීත ක්ෂේත්‍රයේ කටයුතුවලට වැඩිපුර සහභාගි වූවේ නැහැ නේද?ආරාධනා කළ ඒවාට සහභාගි වුණා. වෙන අය වගේ අතින් වියදම් කරගෙන නම් ගියේ නැහැ.හින්දි ගීත ගායනා තරගවල විනිශ්චයට සහ විවිධ සංගීත වැඩ සටහන්වල ආරාධිතයා හැටියට සහභාගි වූ අවස්ථා තියෙනවා.ඇමෙරිකාවේ නිව්යෝර්ක් සහ කැලිපෝර්නියාවේ ගීත ප්‍රසංග කළා. ප්ලෝරිඩාවේදී හින්දි ගී ප්‍රසංගයක් වගේම කැනඩාවේ ටොරෙන්ටෝවේ දී ‘සුජාතා ගී’ ප්‍රසංගයක් කළා.චිත්‍රපට සංගීත අධ්‍යක්ෂණය ඔබ එක චිත්‍රපටයකට පමණක් සීමා කළේ ඇයි?ඊට පස්සෙ සුදුසු චිත්‍රපටයක් මට සංගීත අධ්‍යක්ෂණය කිරීමට ලැබුණේ නැහැ. මම චිත්‍රපට සංගීත අධ්‍යක්ෂණයට යොමු වෙද්දීත් ගීත දෙදාහක් පමණ ගායනා කරලයි උන්නේ. ඒත් බයත් හිතුණා.ඔබ කැමැති ඔබව කෙලෙස හඳුන්වනවාට ද?මම කරපු විභාග අනුව සංගීත විශාරද කියලා හඳුන්වන්න පුළුවන්. සෞන්දර්ය විශ්ව විද්‍යාලයෙන් මට ආචාර්ය පදවියක් දෙන්න සූදානමක් තිබුණා.ඒත් ආචාර්ය පදවි ගන්න මං පොත් ලියලා නැහැ. මං ඒ ආචාර්ය පදවිය එපා කිව්වා. මට ලැජ්ජා බය තියෙනවා. පදවිවලින් නෙමෙයි අපි මතු වෙන්න ඕනි ගී නිර්මාණවලිනුයි.වර්තමාන ගායිකාවන් ගැන ඔබට හිතෙන්නේ මොනවා ද?නිරෝෂා, උරේෂා, ශානිකා හොඳ හඬවල් තියෙන ළමයි. නවක ගායිකාවන් අතරත් හොඳ හඬවල් තියෙන ළමයි ඉන්නවා. හැබැයි ඔවුන්ට මඟ පෙන්වන්න, ඔවුන්ගේ හඬ හසුරුවන්න සුදුසු අය නැහැ. හරියට දුක තියෙනවා ඒ ගැන. සාමාන්‍යයෙන් අපේ කනට ඇහෙන මිනිස් කට හඬේ තියෙන සංඛ්‍යාත අඩුයි. හැබැයි මගේ කට හඬේ තියෙන සංඛ්‍යාත ටිකක් වැඩියි. ඒ නිසා මගේ ගීත මම ගායනා කර ඇති ස්වර වර්ණ අනුව ගායනා කරන්න වෙන කාටවත් පහසුවෙන් බැහැ. ගීතයකට ගායනයෙන් හැඩතල දෙන්න දැන් ඉන්න අයට බැහැ. ප්‍රධානම හේතුව දැන් ඉන්න අයව හසුරුවන්න කෙනකු නැතිකමයි.ඔබ පවසන්නේ දක්ෂ සංගීතවේදීන් අද මේ රටේ නැහැ කියල ද?සංගීතවේදීන් කියන්නේ සංගීතය ගැන පර්යේෂණ කළ, නිවැරැදි දැනුමක් ඇති අයයි. දැන් ලංකාවේ සංගීතවේදීන් නැහැ. අතීතයේ හිටියා.එවැනි හොඳ සංගීතවේදීන් තමයි ලයනල් අල්ගම, ආර්. මුත්තුසාමි, එම්. කේ. රොක්සාමි සහ ෂෙල්ටන් පේ‍්‍රමරත්න (මේ නම් මෙහෙමම ලියන්න) එවැනි සංගීතවේදීන් අද නැහැ. ඒ වචනය භාවිත කරන්නේ වැරැදියටයි දැන්.ඔබ ගැයු “සාධු දන්ත දා” මුලින් ගායනා කර ඇත්තේ ලක්ෂ්මි බායි නේද?නැහැ. ‘සාධු දන්ත දා’ මගේ අම්මා ගායනා කළ ගීතයක්. මං පුංචි කාලයේ ඉඳලම දන්නේ මේ ගීතය අම්මාගේ ගීතයක් විදිහටයි.ඔබ එහෙම කිව්වාට ලක්ෂ්මි බායි ‘සාධු දන්ත දා’ ගීතය ගුවන් විදුලියෙන් ගායනා කරනවා අප අසා තිබෙනවා.ලක්ෂ්මි ඇන්ටි ‘සාධු දන්ත දා’ ගීතය ගායනා කරනවා මං නම් අහලා නැහැ කවදාවත්. සමහර විට මගේ අම්මායි, ලක්ෂ්මි ඇන්ටියි සමකාලීන ගායිකාවන් වශයෙන් දෙදෙනාම මේ ගීතය ගායනා කරන්න ඇති. ඒ කොහොම වුණත් මම දන්නේ සී. වීරසේකර රචනය කර තියෙන ‘සාධු දන්ත දා’ ගීතය මගේ අම්මාගේ ගීතයක් කියලයි.ඔබ අනුන්ගේ ගී ගායනා කරලා නැද්ද?ජමුනා රාණි, කේ. රාණි, රුද්රානි ලියනගේ වගේ ගායිකාවන්ගේ ගීත මම ගායනා කරලා තියෙනවා. ජමුනාගෙ සින්දුව නම් මතක නැහැ. රුද්රානිගෙයි, කේ. රාණිගෙයි සින්දු නම් මතකයි. ‘කොළ කඩ කඩ බොරුවට දෙනවා’ (රාණි) සහ ‘කුල්ලෙන් පොළා පොළා’ (රුද්රානි) ඒ ගීතයි.ඔබේ ගීත වෙනත් ගායිකාවන් ගායනා කරනවා ද?ඔව්. කුමාරි, ශානිකා, උරේෂා ස්වර්ණවාහිනියෙන් මගේ ගීත ගායනා කළා. මගේ ‘සැතපෙන කල විඳි නිදි සුවේ’ ගීතය නිරෝෂා ගායනා කළාට පසු දැන් එය ඇයගේ ගීතයක් වෙලා. එක්තරා ගුවන් විදුලි නාලිකාවක නිවේදිකාවක් ‘නිරෝෂාගේ ගීතය සුජාතා ගායනා කරනවා’ කියා පවසා තිබුණා. ඉන්ටර්නෙට් රේඩියෝවල තියෙනවා. ඇන්ජලින් කියපු සින්දු මගේ කියලා. මම කියපු සින්දුවක් ලතාගේ කියලා. මං ඒවා අහගෙන උන්නා. මං ඒ දින වේලාවන් පවා ලියාගෙන තිබෙනවා. මාධ්‍යවල ඉන්න අයට ඇසූ පිරූ තැන් නැතිකම හින්දා තමයි ඔහොම වැරැදි වෙන්නෙ.ගී පද රචකයන් සහ ස්වර (සංගීත) රචකයන් සිය “බුද්ධිමය දේපළ” (ගීත) මුලින් ගැයු ගායක ගායිකාවන්ගෙන් අවසර නොගෙන වෙනත් ගායක ගායිකාවන්ට විකිණිම දැන් බහුලව සිදු කෙරෙනවා. එය සාධාරණ ද?සාධාරණ නැහැ. ගීතයක මම කියන පිළිවෙළ නම් (1) සංගීතඥයා, (2) ගායකයා හෝ ගායිකාව, (3) පද රචකයායි. සංගීතඥයා තමයි තනුව නිර්මාණය කරන්නේ. ගායනයේදී ගායකයාගේ හෝ ගායිකාවගේ හඬ තමයි ජනතාවට දෙන්නේ. වචන ඕනේ ජනතාවට පණිවිඩයක් දීමටයි. ඉතින් නාද මාලාව අලංකාරව ගැයීම පමණයි තියෙන්නේ. හඬ තමයි ප්‍රධාන.සංගීතයේ ස්වර සහිත කොටස තමයි ගීතය. චිත්‍රපටවල back ground වලට කටහඬ භාවිත කරනවා. ශෝකී අවස්ථා වල ආ... ආ... ආ... වුණත් මිනිසුන්ට දැනෙන්න ගායනා කළ හැකියි. සංගීතය කියන්නේ වචන නෙමෙයි. සාධාරණ වෙන්නේ ගීතය නිර්මාණය කරන ශිල්පීන් තිදෙනාටම සමාන අයිතිවාසිකම් ලබා දීමයි.ඔබේ ගීත රසික රසිකාවියන්ට පවසන්න ඔබ කැමැති මොනවා ද?චානක පුතා අප හැර ගිය වෙලාවේ මම ඇඬුවේ නැහැනේ. ඒ දැඩි කම්පනය නිසා ආබාධයක් ඇති වුණා. දැන් කටහඬ හරි ගිහින් තියෙන්නේ. කාලය තමයි එය හරි ගැස්සුවේ. එම නිසා මේ අවුරුද්දේ මගේ ගීත ප්‍රසංගයක් පැවැත්වීමට අදහස් කරගෙන ඉන්නවා. මේ දිනවල එයට ගැළපෙන ‘රැඟුම්’ ශාලාවක් සොයමින් ඉන්නවා. දරු මුණුබුරන් හතර දෙනකු සමඟ මෙම ප්‍රසංගය කිරීමටයි මගේ අදහස.ජෝජ් රොබ්සන් ද සිල්වාඩබ්ලිව්.කේ. සරත් විමලසිරි පිටපත ලියූ බොදු ගී සරණියක සුවය කැටිවුණු ශ්‍රද්ධාංජලී විශේෂ ගී සමාධිය වප් පුන් පොහෝදා (11 දා) දහවල් 12 සිට 12.45 දක්වා ශ්‍රී ලංකා ගුවන් විදුලි සංස්ථාවේ සිංහල ස්වදේශීය සේවය ඔස්සේ ප්‍රචාරය වේ.සිංහල සංගීත අංශය ඉදිරිපත් කරන ‘ශ්‍රද්ධාංජලී’ රෝහණ ධර්මකීර්තිගේ නිෂ්පාදනයකි. කථනය දිල්කා විමර්ශනී හඳුවන ගෙනි.ප්‍රේමකුමාර ජයවර්ධන අධ්‍යක්ෂණය කළ වසන්ති චතුරාණි නිෂ්පාදනය කළ ‘අග පිපිමල්’ ටෙලි වෘත්තාන්තය ඩිජිටල් සංගත තැටියක් (ඩී.වී.ඩී) ලෙස ටොරානා වීඩියෝ මුවීස් වෙතින් එළිදක්වා ඇත. සුමිත්‍රා රාහුබද්ධ ගේ තිර රචනයක් වනු මෙහි වසන්ති චතුරාණි, රොජර් සෙනෙවිරත්න, අයිරාංගනී සේරසිංහ, දුලීකා මාරපන, නිහාල් ප්‍රනාන්දු ඇතුළු ප්‍රවීණ නළු නිළියෝ රැසක් රංගනයෙන් එක්වූහ.මත්තේගොඩ කැමිලා පාසලේ වෙනස් හැකියාවන් සහිත දරුවන්ගේ අවශ්‍යතා සහ අනෙකුත් සමාජ සේවා ව්‍යාපෘති සඳහා ආධාර පිණිස සරත් කුලාංගගේ ‘දෙයියොත් දන්නෙ නෑ’ ප්‍රහසනාත්මක නාට්‍යය අද (09) දින සවස 6.00ට පාණදුර කෙසෙල්වත්ත, ජිලන් මධ්‍ය මහා විද්‍යාලයේ උම්මුල් මලීනා අනුස්මරණ ශ්‍රවණාගාරයේ වේදිකාගත කෙරේ.චීනයේ ෂාමන් නගරයේ පැවැති අන්තර් ජාතික නාට්‍ය ආයතනයේ 33 වැනි ලෝක සමුළුව සඳහා සහභාගිවීමට ජාතික නාට්‍ය ආයතනයේ අධ්‍යක්ෂිකා රත්නා පුෂ්ප කුමාරි ඇතුළු කණ්ඩායම පසුගියදා චීනය බලා පිටත්ව ගියහ. ලෝකයේ රටවල් සීයකට ආසන්න නාට්‍ය ශිල්පීන් සහභාගි වූ සමුළුවේදී ශ්‍රී ලාංකේය නාට්‍යකරුවන්ට විදෙස් පුහුණු අවස්ථා ලබා ගැනීම සම්බන්ධව අවධානය යොමු කර ගැනීමට රත්නා සමත් වූවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av1110098</link>
    <topic>උදේම නැගිටලා මුලින්ම කරන්නේ ඇමෙරිකාවට කතා කරන එක</topic>
    <author>ඉනෝකා පෙරේරා බණ්ඩාර</author>
    <content>උදේම නැගිටලා මුලින්ම කරන්නේ ඇමෙරිකාවට කතා කරන එකදයාවංශ ජයකොඩි2012 ඔහුට ඉතාමත් සුවිශේෂී වසරකි.දයාවංශ ජයකොඩි සමාගම 50 වැනි වසර සපුරන හෙයිනි.එහෙත් පොඩි කොස්සක් තිබේ.පොත් වෙළෙඳාම ගැනවත් ඒ හා බැඳුණු නම ගැනවත් සතුටට වඩා ඔහුගෙ හිත පිරී යන වෙනත් හේතුවකි.ඒ දයාවංශ ජයකොඩි, පොත් ප්‍රකාශකයකු වී පනස් වසර සපුරනවා යන සතුට ය.ගඟ ගලන්නා සේ ඇදී යන ජාත්‍යන්තර පොත් ප්‍රදර්ශන බිමේ සෙනඟ අතරේ හිඳ මේ කතා බහත් ඒ නිසාම ය.පාසල් ශිෂ්‍යයෙක් පත්තර 20,000 ක් මුද්‍රණය කොට පළ කළා යැයි කීවොත් ඒ පුවත තරමක් විස්මය ජනකය.නමුත් ඒ ඇත්තකි. 1962 කොළඹ ආනන්දයේ ශිෂ්‍යයකුව සිටි දයාවංශ ජයකොඩි ඒ හපන්කම කළ බැව් ආනන්ද ඉතිහාසයේ ලියැවී තිබේ.‘හෙළ බිම’ ඒ පුවත්පතයි. අවුරුදු 19 ක් ඉක්ම යන්නටත් පෙර පොත් ප්‍රකාශන උණ ඇඟට ආවේ එහෙමය.නැසීගිය ප්‍රකට ලේඛක නිමල් ආරියවංශ පෙරේරා ගේ පොතක් මුද්‍රණය කරමින් ‘හෙළ බිම ප්‍රකාශකයෝ’ ලෙස මුද්‍රණ කාර්යය පුළුල් වන්නේ එතැන් සිට ය.දොළොස් අවුරුදු වියේදී ‘සිසුමිණ’ නම් බිත්ති පුවත්පත සැකැසීමෙන් ඇරැඹි දයාවංශ ජයකොඩි සූරීන්ගේ පොත් ප්‍රකාශන කාර්යය දේශීය සාහිත්‍යයට කළ මෙහෙය ගැන වෙනම කතා කළ යුතු ය.මේ උත්සාහය එයට නොවේ.ඒ ආ ගමනේ සොඳුරු තැන් විමසන්නට ය. ආනන්දේ සිසුවා පොත් ප්‍රකාශයට පත්කොට ඉපැයූ ලාබයෙන් රු. 9000 කට මෝටර් රථයක් මිලට ගති. තාත්තලාගේ කාර් තමන්ම පදවාගෙන පාසලට එන ළමයින් අතරේ තමන්ම හම්බ කළ මුදලින් ගත් කාරයෙන් පාසල් යන්නට ආසාවක් දයාවංශගේ හිතට ආවේ නිකමට ය.තාත්තා වේලාසන පිටව ගිය වේලාවක ඒ ආසාව ඉටු කරගත්ත ද ගෙදර එනවිට තාත්තා කඩුල්ල ළඟය.“ඈත ඉඳන් ගුරුවරු පවා පයින් එද්දී උඹ මේ අඩි දහයට කාර් එක ගෙනිච්චා... මොකටද අගේ පෙන්නන්නද... නිහතමානී වෙයං...”කම්මුල් පහරේ සැරට වඩා හිතට වැදුණේ පාඩමයි. දෙපාරක් විභාගය කළ ද වෛද්‍ය විද්‍යාලයට යාමේ සිහිනය අල්ලා දැමූ දයාවංශට තාත්තාගේ එක් ලී බඩු සාප්පුවක් බාරවිණි. සල්ලි ගලා එයි. එහෙත් මොකක්දෝ සිතිවිල්ලකින් හිත වද වෙයි. ඒ පත පොත අත ගාන්නට නැති සාංකාව ය. පී.එම්. ජයතිලක ලේඛකයාගේ ‘ගිනි’ නම් කෘතිය ප්‍රකාශයට පත් කළේ තවත් නම් ඒ සාංකාව දරාගෙන ඉන්න හිටින්නම බැරි තැන ය.“පොත් 2000 ම විකිණුනා. පොතක මිල රු. 4.00 යි. ඒ විතරක් නෙවෙයි මුද්‍රණ ගාස්තුත් එකවර ම ගෙවා දැම්මා.ඔය අතරේ තාත්තා නැතිවුණා. මං කළේ ලී බඩු සාප්පුව බඩු එහෙම පිටින් ම විකුණල, ඒක පොත් සාප්පුවක් කළ එක. සියලු තාක්ෂණික පහසුකම් ඇති මුද්‍රණාලයක් එතැනම ඇරැඹුවා. ඒ එක්කම කුමාර කරුණාරත්න, එඩ්වඩ් මල්ලවාරච්චි, ගුණදාස අමරසේකර, ජයසේන ජයකොඩි, සෝමවීර සේනානායක, ආර්. ප්‍රේමදාස වගේ ලේඛක පරපුරක පොත් මුද්‍රණය කරන්න ලැබුණා.”හොඳ ලේඛකයන් පිරිසක් සමඟ බැඳගත් අත්වැල, අඩසිය වසක් ම මේ ගමන එන්නට ඔහුට දිරිය සැපයීය. පෙරළා ලේඛකයන්ට ලැබුණු දයාවංශයන්ගේ හිතවත්කම ද එසේම ය. කුමාර කරුණාරත්න, ජයසේන ජයකොඩි, කේ.ජී. කරුණාතිලක වැනි ජ්‍යෙෂ්ඨයන් , මියෙන තෙක් ම ඒ බැඳීම පවත්වාගෙන ආ ප්‍රබල ම සාක්ෂි කරුවෝ ය.“ලේඛකයන්ගේ ආශිර්වාදය නැතිව අපිට පවතින්න බැහැ. මං ඒ අයට ගරු කරනවා. අදටත්, මිය ගිය ඇතැම් ලේඛකයන්ගෙ පොත් නැවත මුද්‍රණය කරන විට ඒ පවුල්වලට මං අදාළ ගෙවීම කරනවා. ඒක මගෙ හිතට හරි සැහැල්ලුවක්. ව්‍යාපාර, සල්ලිය බාගෙ, වස්තුව දේපළ මොනව තිබුණත් දවසක මේ හැම දේම දාලා යනව කියන එක මමයි මගෙ බිරියයි නිතර සිහි කරන දෙයක්.නමුත් ව්‍යාපාරය ගොඩනඟන්න අලුත් බිල්ඩිමක් ඕනෙ නම් ඒක ගන්න මම දෙපාරක් හිතන්නෑ. ව්‍යාපාරය වෙනුවෙන් ගත යුතු ඕනෑම හොඳ තීරණයක් මං ක්ෂණිකව ගන්නවා. හැබැයි ඒක ඇලී ගැලී ගොඩගහන තණ්හාධික ජීවිතයක් නෙවෙයි. කරපු පළමු පොතේ පටන් තවමත් බැඳී සිටින බොහෝ ලේඛකයන් පිරිසක් ඉන්නවා මා වටා. ඒක මට සතුටක්. ආශිර්වාදයක්...”ඒ ආශිර්වාදයට තව තවත් කෘත ගුණ වන්නට දයාවංශයන්ට වුවමනා ය.“ඒ හින්දම මං ලබන අවුරුද්දෙ සුවිශේෂී යමක් කරනවා. දැනට තියෙන ස්වර්ණ පුස්තක සම්මානයට දෙවැනි නොවන සේ ‘දයාවංශ ජයකොඩි විශිෂ්ටතා පුස්තක සම්මානය’ නමින් සුවිශේෂී සම්මානයක් සමඟ රුපියල් ලක්ෂ 2 ක් වසරේ හොඳම කෘතියට මං පිරිනමනවා. හොඳම පොත තෝරන්නෙ වර්ගීකරණ යටතේ නෙවේ. ඕනෑම විෂයක් යටතේ පොදුවේ. මේක තරමක් සංකීර්ණ කටයුත්තක් වේවි. නමුත් සංස්කෘතික කටයුතු අමාත්‍යාංශය හා අදාළ ආයතන සමඟ මේ වෙනුවෙන් මං සැලසුම් හදනවා. හොඳ අනුග්‍රාහකයන් හොයාගෙන තෑගි මුදල තවත් වැඩි කරනවා.”මේ ලේඛක පරපුර හා දේශීය සාහිත්‍ය වෙනුවෙන් තවත් යමක් කරන්නට ඔහු හිතේ ඇති ආසාව ය.ගෙවී යන්නේ 68 වැනි විය වුව ද ඔහුට මහන්සියක් නැත. විඩාව ද නොදැනේ. කලෙක ඉංග්‍රීසි බස ඉගැන්වූ ගුරුවරියක වූ දමයන්ති ජයකොඩි සිය බිරිය, අද බෞද්ධ පත පොත ලියන්නටම ඇබ්බැහි වීම ඔහු සිත පහන් කරයි. දරු දෙදෙනා ගැනද දුකක් නැත. ඔවුහු සමාජයේ යෙහෙන් වැජඹෙති.“ග්‍රීන් කාඩ් ලොතරැයිය දිනලා අපිට ඇමරිකාවේ පුරවැසිභාවය ලැබුණා. දරුවො මෙහෙ උසස් පෙළ කරලා අවසන් වුණා විතරයි. දෙන්නගෙම උසස් අධ්‍යාපන කටයුතු වලට එහෙ විශ්ව විද්‍යාලවලට යන්න හරි ලේසියක් වුණා. අපි හතර දෙනා ම එක දිගට ටික කලක් ඇමරිකාවෙ හිටියා.අද අපේ පුතා උදිත දමිත්ත, පේටන්ට් බලපත්‍ර තුනක් හිමි විදුලි ඉංජිනේරුවෙක්. දූ කාංචනා සමන්ති. ‘කම්පියුටර් ඉන්ෆොමැටික්’ ඉංජිනේරුවරියක්. මේ දෙන්නම හොඳ සිංහල දරුවො දෙන්නෙක් එක්ක විවාහ වුණා. අපිට ඉන්නවා මුණුපුරු - මිනි බිරියො පස් දෙනෙක්. හැම අවුරුද්දකම අපේ දරුවො ලංකාවට එනවා ඒ අයගෙ දරු පවුල් පිටින්. අපි දෙන්නත් යනවා. දුරක හිටියත් අපි හතර දෙනාගේ ජීවිත තවමත් බොහොම සමීපව එකිනෙකාට බැඳිලා. ඇමරිකාවෙ අපේ කාර්යාලය තියෙන්නෙත් පුතාගෙ යටතේ. එයා ඒ හැම දෙයක් ම ඉතා උපරිමයෙන් පවත්වාගෙන යනවා...”එහෙත් හැමදාමත් පාන්දර පහට අවදි වී තේ බී, මුවකට දොවා බුදුන් වැන්දාට පසු ඇමරිකාවට කතා කිරීම දයාවංශයන්ගේ දින චරියාවේ ප්‍රධානම කොටසක් බවට පත්ව තිබේ. ඊළඟට මුද්‍රණාලයට ය. සියල්ල අධීක්ෂණය වන්නේ ව්‍යාපාරයේ යහ පැවැත්මට ය.“ගෙදර වැඩට කවුරු හිටියත් මගේ තේ කෝප්පෙ හදා ගන්නෙ මං. නෝනගෙ තේ එක හදල දෙන්නෙත් මං. මං අපි දෙන්නට තේ හදන කල් එයා උයන පිහන දේ ලෑස්ති කරනවා. මොකද අපි දෙන්නම උදේ 9 - 10 වෙද්දී පොත් සාප්පුවට යන නිසා...”නිර්මාංශී ජීවිතයකට හුරු වුව ද දමයන්තිය සිය සැමියා වෙනුවෙන් හදන මාළු කිරි හොද්ද කටට රහය. ඈ අතින් ඉදෙන ඔහුට වඩාත් ප්‍රිය බෝංචි කරිය, බන්ඩක්කා හෝ බීට් රූට් කරිය ද ඊට දෙවැනි නැත. 40 අවුරුද්දක් සපිරෙන විවාහ ජීවිතය ද ගෙවී ආවේ ඒ රහ ගුණ සමඟ ය.“රියැදුරෝ හිටියත් යාන වාහන තිබුණත් ඒ කාලෙ මගේ දරුවො දෙන්නම පාසල් අරන් ගියේ අපි දෙන්නා. පුතා නාලන්දෙට දාලා , දූ විශාඛාවට දාලා අපි දෙන්නම ‘එස්.එල්.ටී.ඒ.’ එකට යනව ටෙනිස් ගහන්න. ඊළඟට ‘එස්.එස්.සී.’ එකට යනව පීනන්න. කොහේ යතත් බොහෝ විට අපි ගියේ දෙන්නම එකට... හැම සෙනසුරාදාම අපි හතර දෙනා සිංහල චිත්‍රපටයක් බැලුවා. ඒ කාලෙ හරියට චිත්‍රපට තිබුණා. අපි හතර දෙනා කෑමට එළියට ගියා. අද ජීවිතෙන් සමහර දේ ඈත් වෙලා. ඒත් තවම හොඳ වේදිකා නාට්‍යයක් ආවොත් අපි දෙන්නා අත අරින් නෑ. ජීවිතේ සරලයි. සැහැල්ලුයි. එදා පටන් මේ සැනසීම අපේ ජීවිතවල තිබුණෙ බුදු දහමෙ පිහිටලා වැඩ කළ නිසා...”මොන තරම් සල්ලිය බාගෙ තිබුණ ද සිගරට් - අරක්කු ඔහුගෙ මුවේ කිසිදා රැඳුණේ නැත. සූදුව හෝ සල්ලාලකම ජීවිතේ අහලකටවත් ගත්තේ ද නැත. පොත පතටම ඇලුණු ජීවිතය එකම අරමුණ විය. දිනෙන් දින ම දියුණු වූ රහස එයයි.ඉදින්, ජීවිතය සුන්දර ද කෙතරම්... යැයි සිතන්නට ඔහුට වෙන කුමන කාරණා ද...ඉනෝකා පෙරේරා බණ්ඩාරඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av11100910</link>
    <topic>විජයගේ නෑ හිතවතුන් සොයා සීදූවට ගිය ගමනක්</topic>
    <author>සුනිල් මිහිඳුකුල</author>
    <content>විජයගේ නෑ හිතවතුන් සොයා සීදූවට ගිය ගමනක්අද (09) යෙදෙන විජය කුමාරතුංග ජන්ම අනුස්මරණ දිනය නිමිත්තෙනි.1994 වසරේදී මම ‘රස’ සිනමා පුවත්පතට සම්බන්ධව සිටියෙමි. එහි කර්තෘවර අර්නස්ට් වඩුගේ මහතා දිනක් මා කැඳවා මෙසේ කීවේය.”සුනිල්, විජය කුමාරතුංගගෙ නෑදෑයෝ, යාළුවෝ තාම සීදූවේ ඉන්නවා. ඔයා මනෝජ් එක්ක (ඡායාරූප ශිල්පි මනෝජ් රූපසිංහ) සීදූවට ගිහින් හොඳ ෆීචර් ආටිකල් එකක් කරන්න.”මම ඔහුගේ ඉල්ලීම පරිදි බසයක නැඟී සීදූවට ගියෙමි. එවක ‘රස’ පුවත්පතේ මා සමඟ එකට වැඩ කළ ජයන්ත ගාල්ලගේ ද මේ ගමනට මා හා එක්වූ බව මට මතකය.අප මුලින් ම ගියේ විජයගේ නෑනා වූ (විජයගේ සහෝදර සිඩ්නිගේ බිරිඳ) තිරිස් කුමාරතුංග මහත්මිය හමුවන්ටය. ඇය ජනප්‍රිය නළු -ප්‍රකට දේශපාලනඥ ජීවන් කුමාරතුංගගේ මව වන්නීය. අපි ඇයගෙන් විජයගේ ඇත්ත තොරතුරු විමසීමු.”මම සිඩ්නි සමඟ විවාහ වුණේ 1954රේදී. මගුල් දවසෙ දෙවැනි මනමාලයත් එක්ක මල් බොකේ එක අරගෙන ආවේ විජය. එතකොට විජයට අවුරුදු 9ක් විතර ඇති. විජය හුඟ කාලයක් හැදුණෙ වැඩුණෙ මගේ ළඟ. සිඩ්නි රැකියාව කළේ කොළඹ නගර සභාවේ සැලසුම්කරුවකු වශයෙන්. අපිට බග් පියට් වර්ගයේ කාර් එකක් තිබුණා. විජය කාර් එලවන්න පුරුදු වුණේ කුඩා කාලේ පටන්මයි.”තරුණ වියේදී විජයගෙ ප්‍රධාන විනෝදාංශය වී ඇත්තේ තරුණියන්ට ප්‍රේම කිරීම සහ එල්ලේ ගැසීමය. තිරිස් මහත්මිය මහත් කෝලබවකින් යුතුව විජයගෙ ප්‍රේම සබඳතා හෙළි කළා ය.”ඒ කාලේ විජයට හරියට කෙල්ලෝ හිටියා. විජය ඉරිදට පල්ලි යන්නෙ පූජාවට නෙමේ. කෙල්ලන්ට මුකුළු කරන්න. විජය එක ගෙදර අක්කටත් ලව්. නංගිටත් ලව්. ඉතිං ඒක ආරංචි වුණාම අක්කයි නංගියි ෆයිට්. දෙන්නම හඬනවා. හරියට සිංහල පික්චර් එකක කතාවක් වගේ.””විජය හුඟාක් කැමැතියි ඌරුමස් කන්න. දෙල් කන්න. තෙල්දාපු කරවල කන්න. එයා මෙහෙ ආපුවාම මම ඒ වගේ කෑම උයලා දෙනවා.”තිරිස් මහත්මිය එසේ කියාගෙන යද්දී මම විජයගේ මහගෙදර ඉදිරිපිට ඇති අවුරුදු ගාණක් පරණ රඹුටන් ගස දෙස බැලීමි.”ඔය රඹුටන් ගහට විජේ හරි ආදරෙයි. මේක එයා පුංචි කාලේ හදපු ගහක්.”තිරිස් මහත්මිය අපට විජයගේ තවත් ඥාතියකු හඳුන්වා දුන්නා ය. ඔහු නිව්ටන් වික්‍රමසිංහ ය. නෑකමින් විජයගේ නැන්දාගේ (පියාගේ සොහොයුරිය) පුතෙකි. ඔහු විජයගේ පිය පාර්ශ්වය ගැන බොහෝ තොරතුරු දන්නෙකි.”සුදු අප්පුයි, කළු අප්පුයි, පැස්කුවල් අප්පුයි කියල තුන්දෙනෙක් දකුණෙ ඉඳන් සීදූවට ඇවිල්ල තියෙනවා. ඔවුන් ගොවිගම කුලයේ. මේ අය ආවාහ විවාහ කරගෙන තියෙන්නෙ සීදූවේ දුරාවේ ගැහැනුන්ව. විජය, මම පැවැත එන්නේ මේ පරම්පරාවන්ගෙන්. අපි රෝමානු කතෝලිකයෝ. විජයගෙ සීයා (ඔහු මගෙත් සීයා) කෝවිලගේ ජගිරියස් ද සිල්වා කුමාරණතුංග. ඔය කුමාරණතුංග කියන එක පසුකලෙක නම්බු නාමයක් වශයෙන් ලැබුණු දෙයක්. ජගිරියස් සීයා ගමේ විදානේ. විජයගෙ තාත්තා බෙන්ජමින් ගම්මුලාදෑනියෙක්. විජයලගෙ මහ ගේ සීයාට ලැබුණු එකක් බව කියවෙනවා. සීයලට විජයගෙ තාත්තලට ගමේ විශාල ඉඩකඩම් තිබුණා. එහෙත් මා දන්න තරමින් විජයට නම් ඒවායින් බිම් අඟලක්වත් ලැබුණේ නැහැ.විජය දක්ෂ චිත්‍ර ශිල්පියකු හා නිශ්චල ඡායාරූප ශිල්පියකු බවත් වික්‍රමසිංහ අප සමඟ කීවේය.”විජයට චිත්‍ර අඳින්න පුළුවන්. ඔහු වැඩිපුරම අඳින්නෙ නාරි රූප. පාඩම් කරනවයි කියල ඔහු කරන්නෙ කෙල්ලන්ගෙ පින්තූර අඳීන එක. විජය සාමාන්‍ය පෙළ සමත් වූයේ විශිෂ්ට සම්මානයක් හා සම්මාන 5ක් ද සමඟිනි. මෙයින් විශිෂ්ට සම්මානය ලැබී තිබුණේ චිත්‍රකර්මයටය.”විජයට මහාචාර්ය කාලෝ ෆොන්සේකාගෙ මල්ලි කෙනෙකුගෙන් කැමරාවක් ලැබී තිබුණා. ඇලොයි ගුණවර්ධනගෙ ‘පඩිරුවන’ නමැති වේදිකා නාට්‍යයේ නිශ්චල ඡායාරූප ශිල්පියා වශයෙන් කටයුතු කළේ විජය. මේ නාට්‍යයේ සංගීතය මෙහෙයවූයේ තිලකසිරි ප්‍රනාන්දු. මේ නාට්‍යයට යන එන අතරවාරයේදී විජය එක්තරා චිත්‍රපට නිළියකගෙ දියණියක් හා ප්‍රේම සම්බන්ධයක් ඇතිකර ගත්තා. අවුරුදු දෙක තුනක් විතර මේ සම්බන්ධය තිබුණා.එසේ කියමින් නිව්ටන් මහතා නිවෙස ඇතුළට ගියේ ය. ඔහු පරණ ඇල්බමයක් ද අතැතිව යළි පැමිණියේ ය.”මේ ඇල්බම් එකේ තියෙන පින්තූර ඔක්කොම ගත්තෙ විජය.”මම ඇල්බමය පෙරළා බැලුවෙමි. එහි ‘පඬිරුවන’ නාට්‍යයේ ඡායාරූප හා තරුණියන් කීපදෙනකුගේ ම ඡායාරූප ද අලවා තිබිණි.”මේ ඇල්බම් එක පවා හැදුවෙ විජය.”විජය සීදූවේ සිටිය දී ඔහුගේ හොඳම මිතුරා වූයේ සුනිල් වික්‍රමසේකර ය. අපි ඔහුව ද මුණගැසුණෙමු.”විජේ පොඩි කොල්ලන්ගෙ අතේ කෙල්ලන්ට යෝගට්, මසල වඩේ අරිනවා. එක කෙල්ලෙක් හිටියා අපි ඒ කෙල්ලට කිව්වෙ වඩේ සෝමා කියල.”සුනිල්, විජයගේ තවත් මිතුරකු ද අපට හඳුන්වා දුන්නේය. ඒ නිව්ටන් වනසිංහ ය.විජය එල්ලේ ක්‍රීඩාවට දක්වා ඇත්තේ කැපී පෙනෙන කුසලතාවයකි. ඔහු කලක් ගමේ ‘සමරැස්’ නමැති එල්ලේ කණ්ඩායමේ ප්‍රබල සාමාජිකයෙක් ව සිටියේ ය. සාකච්ඡාවට එක්වූ නිව්ටන් වනසිංහ මෙසේ පැවැසීය.විජේ අයියා එල්ලේ ගහපු පිත්ත අදත් අපි ආරක්ෂා කරගෙන ඉන්නවා.සීදූවේ දී අපට හමුවූ අනුර ප්‍රනාන්දු විජයගේ මිතුරකු නොවුණත් ඔහුගේ පියා විජයගේ මිතුරකුව සිටියේය.”අපේ තාත්තයි විජය අන්කලුයි හොඳ යාළුවෝ. තාත්තාගේ නම බී.එල්.එල්.ඒ.ප්‍රනාන්දු. තාත්තට බණ්ඩාරවත්තේ තිබුණා රා තැබෑරුමක්. ඒ දවස්වල විජය අන්කල් එයාගේ ෆොක්ස්වැගන් එකෙන් සිනමා ක්‍ෂේත්‍රයේ එයාගේ යාළුවනුත් එක්ක මෙහෙ එනවා රා බොන්න. ඒ ගමනට ධර්මසේන පතිරාජ, දයා තෙන්නකෝන්, ඩබ්ලිව්.ජයසිරි, විමල් කුමාර් ද කොස්තා, පියසේන අහංගම යන අය ඇතුළත් වුණු බව මට මතකයි.”ඉහත සාකච්ඡා ඇසුරෙන් සකස් වූ ලිපිය 1994 පෙබරවාරි මස 17 වැනි දින ‘රස’ පුවත්පතේ මැද පිටුවේ විශේෂ තැනක් දී පළකර තිබිණි.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av11100911</link>
    <topic>‘චේ’ මහත්තයා ආපහු යද්දි මට සුරුට්ටු පෙට්ටියක් තෑගි දුන්නා</topic>
    <author>ටානියා මෝසස්</author>
    <content>‘චේ’ මහත්තයා ආපහු යද්දි මට සුරුට්ටු පෙට්ටියක් තෑගි දුන්නාචේ ලංකාවට ආ මොහොතේ ඔහු හමුවූ යහලකැලේ වතුයායේ ඩිංගිරි මහත්තයා කියයිමම ඔහු ‘චේ ගෙවාරා’ නමින් හැඳින්වීමට කැමැත්තෙමි. ඒ ඔහුගේ සැබෑ නමයි. මොන නමකින් ඔහුව හඳුන්වා දුන්නත් ඔහු ‘චේ’මයි. එනම් පීඩිත ජනයාගේ ‘මිතුරා’ ය. ‘චේ’ යන්නෙහි අර්ථය එයයි. “මාගේ සියල්ල ‘චේ’ යන්නෙහි කියැවෙයි” විටෙක ඔහු පවසා තිබෙනු මා මතකයට නැඟෙයි. අදට ඔහු මෙලොවින් සමුගෙන වසර 44 ගත වෙතත් ඔහු අමරණීය පුද්ගලයෙකි.1928 ජූනි 14 වැනි දින ආර්නෙස්ටො ගෙවාරා ඩිලා නමින් ආර්ජන්ටිනාවේ උපත ලද චේ ගේ ජීවිතයේ පළමු අවදිය මාක්ස්වාදී වෛද්‍යවරයකු ලෙස ද දෙවැනි අවදිය ‘ධනවාදයේ බූවල්ලන්ගෙන්’ පීඩිත ජනයා බේරා ගනිමින් නිදහස් නිවහල් දේශයක් ලබා දීමට ඉවහල් වූ මහා විප්ලවවාදියකු හා සටන් කරුවකු ලෙස ද, තෙවැනි අවදිය විල්පවයකින් ජයගත් රටක් ගොඩනැඟීමට ඇමතිවරයකු, දේශපාලනඥයකු හා ආර්ථික විද්‍යාඥයකු ලෙස ද ගෙවිණි.ජීවිතයේ අවසන් සමය රටකට පමණක් සීමා නොවී ධනවාදයට යටත්ව තිබූ ලොව සෑම රටකටම සමාජවාදය ගොඩනැඟීමට පිපාසිතව නැවතත් විප්ලවවාදියකු වී අවසානයේ දී සිරකරුවකු ලෙස ඔහුගේ ජීවිතයට සමුදෙයි.ඔහුගේ ජීවිතයේ පරිච්ඡේද අතුරෙන් වඩාත් සුවිශේෂී වන්නේ ඔහු ගත කළ දෙවැනි හා සිව්වැනි පරිච්ඡේදයි. ඒ මුළු ලොව පුරාම ‘චේ’ නාමය පතළ වන්නේ මේ අවදියේ නිසාවෙනි.’චේ’ සහ ආචාර්ය පිදෙල් කස්ත්‍රෝ එක්ව මෙහෙයවූ කියුබානු විප්ලවය හෙවත් කියුබානු නිදහස් අරගලය සහ එය ජයග්‍රහණය කරමින් නව රජයක් පිහිට වූ අවදිය මෙරටට ද ඓතිහාසික වැදගත්කමක් එක් කළ වකවානුවකි. ඒ නව කියුබානු ආණ්ඩුවට සහාය පළකළ සීමිත රටවල් කිහිපය අතරින් ශ්‍රී ලංකාව ද ප්‍රමුඛ ස්ථානයක් ගත් නිසාවෙනි. තමන්ට ලබා දුන් සහායට කෘතවේදීත්වය පළ කිරීමක් වශයෙන් කියුබානු නියෝජිත පිරිසක් ලංකාව බලා සැපත් වන්නේ එවකට අගමැතිව සිටි එස්.ඩබ්.ආර්.ඩී.බණ්ඩාරනායක මහතා වෙත ආචාර්ය කස්ත්‍රෝගේ සංදේශය පිළිගන්වා කියුබාව සහ ශ්‍රී ලංකාව අතර තානාපති සබඳතා ගොඩනඟා ගැනීමේ අරමුණෙනි.ඩිංගිරි මහත්තයාඑදා කස්ත්‍රෝ විසින් එවූ දූත පිරිසේ නායකත්වය දරන ලද්දේ එවකට 31 වැනි වියෙහි පසු වූ මේජර් චේ ගෙවාරා විසිනි. ඔහු කැටුව කපිතන් ෆ‍්‍රැන්සිස්කෝ ගර්සියා, ලුතිනන් හොසේ අර්ගුන්දින් සහ කියුබානු මහ බැංකුවේ අර්ථ ශාස්ත්‍රඥයකු ද පැමිණ ඇත. චේ ගේ ලංකා සංචාරය මෙරට තුළ අමරණීය සිහිවටනයක් වනු ඇති බවට ඔහු එදා සිහිනෙනුදු නොසිතන්නට ඇත. එහෙත් එය එසේ සිදුවිය.චේ මෙරටට පැමිණෙන්නේ දෙරට අතර තානාපති සබඳතා ඇරැඹීමට මෙන්ම තවත් අරමුණු කිහිපයක් ඇතුවය. මෙරට නිල සංචාරයේ යෙදෙන සමයේ චේ කියුබාවේ කර්මාන්ත ඇමැතිවරයා මෙන්ම එරට මහ බැංකුවේ සභාපතිවරයා ලෙස ද කටයුතු කළේය.මෙම නිල සංචාරයේදී කියුබාවෙන් මෙරටට සීනි සැපයීමටත් මෙරටින් රබර් කියුබාවට සැපයීමටත් අදාළව ගිවිසුමක් අස්සන් කිරීම චේ ගේ සංචාරයේ තවත් නිල කාර්යයක් විය. ඒ අතර චේ ගෙවාරා ඇතුළු පිරිස මෙරට රබර් වගාව කෙරෙහි දැක්වූ විශේෂ උනන්දුව නිසාම ඔවුන්ට මෙරට රබර් වගා කරන අයුරු දැක බලා ගැනීමටද ඕනෑ වී ඇත. එම නිසාම එවකට ආණ්ඩුකාරයා වූ සර් ඔලිවර් ගුණතිලක ගේ විශේෂ ඉල්ලීමකට අනුව ඔහුගේ සමීපතම හිතවතකු වූ ජේ.ඇල්.ඩී.පීරිස් මහතාට අයත් හොරණ මොරගහහේන පිහිටි යහලකැලේ වත්තට චේ ඇතුළු පිරිස කැඳවාගෙන විත් ඇත. අද වන විට අක්කර 42කට සීමා වී ඇති මෙම රබර් වත්ත එකල අක්කර 300ක පමණ දැවැන්ත රබර් වත්තකි.එහි පිහිටා ඇති යහලකැලේ බංගලාව සහ උයන ඓතිහාසික තැනක් බවට පත්වන්නේ චේ ගේ සංචාරයෙන් පසුවය. අදටත් මෙම ස්ථානයට පියනඟන ඕනෑම කෙනකුට චේ ගේ සංචාරයේ ඓතිහාසික තොරතුරු රැසක් මෙන්ම ලොව කිසිම තැනක නොමැති ඔහුගේ සිහිවටනය ද දැක ගැනීමට හැක. එදා යහලකැලේ පැය කිහිපයක් ගත කළ ‘චේ’ එතැනින් නික්ම යාමට පෙර සිහිවටනයක් ලෙස සිටුවන ලද මහෝගනී පැළය අද මහා දැවැන්ත වෘක්ෂයක් ලෙස යහලකැලේ උයනට සුවදායී සෙවණක් දෙමින් වැජඹෙයි.චේ පැය කිහිපයක් ගත කළ යහලකැලේ බංගලාවවසර 52ක් පුරාවට අතුපතර විහිදුවා සෙවණ දෙමින් පතාක යෝධයකු ලෙස වැජඹෙන මේ මහෝගනි ගස එදා චේ තුළ තිබූ එඩිතර කම, ගම්භීරත්වය හා කියුබානු නිදහස් අරගලයේ දී ඔහු කියුබාවට දැවැන්ත සෙවණක් වූ හැටි නිහඬව කියාපායි.යහලකැලේ වතුයායට චේ ඇතුළු පිරිස කැඳවාගෙන විත් ඇත්තේ එච්.සී.පීරිස් මහතා විසිනි. ඔහු විසින් තම වත්තට කැඳවාගෙන විත් තිබුණේ විප්ලවයක් කළ මහා විප්ලවවාදියකු වුණත් ඒ විප්ලවවාදියා තුළ සිටි මානව හිතවාදියා එදා එච්.සී.පීරිස් මහතා විසින් මනාව දැක තිබුණි. එච්.සී.පීරිස් මහතා ද අද ජීවතුන් අතර නැති වුණත් ඔහු චේ දුටු අයුරු මෙහි ලා සටහන් කිරීම වැදගත් යැයි සිතමි.”චේ.. ඔහු හරිම කාරුණික පුද්ගලයෙක්. මෙවැනි කෙනෙක් ගිනි අවියක් අතට ගෙන විප්ලවයක් මෙහෙයවූයේ කෙසේ දැයි මා පුදුමයට පත්වුණා”චේ හමුවූ පැය කිහිපය තමාගේ ජීවිතයේ ශ්‍රේෂ්ඨතම අවස්ථාවක් බව ඔහු විසින් වරක් පවසා තිබුණි. ඔහු හා ගතකළ පැය කිහිපයදී මෙරට ඉතිහාසය ගැන ද, ගැමි ජනතාව ගැන හා රබර් නිෂ්පාදනය පිළිබඳ දැනගැනීමට චේ උනන්දු වී ඇත.රබර් නිෂ්පාදනය මෙන්ම එම කම්කරුවන්ට වැටුප් ගෙවන අයුරු හා අක්කරයකින් ලැබෙන ආදායම ගැනද චේ බොහෝ ලෙස විමසිලිමත් වී ඇත. විප්ලවවාදියකු වුවත් කිසිම කලබලයක් නැති පුද්ගලයකු වූ චේ එදා පීරිස් මහතාගේ වතු යායේ හෙමින් හෙමින් එහාට මෙහාට ගමන් කළ අයුරු තමාගේ ජීවිතයේ නොමැකෙන දසුනක් වූ බවද පීරිස් මහතා පවසා ඇත.චේ අසුන් ගත් පුටුවයහලකැලේ බංගලාවෙන් තේපැන් සංග්‍රහයක් ද භුක්ති විඳි චේ පාවිච්චි කළ හවානා සුරුට්ටු පෙට්ටියක් ද පීරිස් මහතා වෙත තෑගි කළ චේ වතුයායෙන් පිටවීමට පෙර මහෝගනී පැළය සිටුවා ඇත්තේ ඔහුගේ ගමන සිහිවීම පිණිස එය රෝපණය කරන්නැයි පීරිස් මහතා කළ ආරාධනයකට අනුවය. එය දෝතින් ගෙන සිටුවා එම පැළයට වතුර දමා ඇති චේ ස්පාඤ්ඤ භාෂාවෙන් මොනවාදෝ එම පැළයට මුමුණා ඇත.චේ සහ පීරිස් මහතා අතර එදා පැය කිහිපයකදී ගොඩනැඟුණු සබඳතාව වසර ගණනාවක් තිබූ පැරැණි මිතුදමක් තරම් විය. චේ පීරිස් මහතාගෙන් සමුගෙන ඇත්තේ ඔහුට කියුබාවට එන ලෙස ආරාධනයක් ද කරමිනි.චේ ගේ ලංකා සංචාරයේ දී ඔහු හා පැය කිහිපයක් ගත කිරීමට අවස්ථාව ලැබූ තවත් සුවිශේෂී චරිතයක් අපට හමුවෙයි. චේ ගේ සංචාරයේ තතු කියන්නට වාර්තාවන අන්දමට දැනට ජීවතුන් අතර සිටින එකම පුද්ගලයා ඔහු වෙයි. ඔහු එදා යහලකැලේ වතුයාය සහ යහලකැලේ බංගලාව බලා කියාගත් ඩිංගිරි මහත්තයාය. මේ වනවිට 82 වැනි වියෙහි පසුවන ඩිංගිරි මහත්තයා තුළ අදටත් ඔහුට එදා හමුවූ චේ හෙවත් සුදු මහත්තයා ගැන ඇති ඇල්ම සෙනෙහස මඳකුදු වෙනස්වී නොමැති බව හැඟී ගියේ ‘චේ’ නම ඇසූ පමණින් ඔහුගේ නෙතට ඉනූ කඳුළු බිංදු නිසාවෙනි. චේ ගේ වියෝව ඩිංගිරි මහත්තයාට නම් අදටත් දරාගන්නට බැරි සත්‍යයකි.යහලකැලේ බංගලාවට පැමිණි චේ ඇතුළු පිරිසට උදෑසන ආහාර සහ තේ පැනින් සංග්‍රහ කිරීමට පැවරී තිබුණේ ඩිංගිරි මහත්තයාටය.ඔහුගේ මතකයට අනුව චේ ඇතුළු පිරිස යහලකැලේ වත්තට පැමිණ ඇත්තේ උදෑසන 6-7 අතරය. චේ සමඟ පැමිණි පිරිස හැරුණු විට එම කණ්ඩායම සමඟ මෙරට හමුදා නිලධාරියකු ද භාෂා පරිවර්තකයකු ලෙස ඔවුන් හා සහභාගි වී ඇති බව ඩිංගිරි මහතා පවසයි.චේ සිටවූ මහෝගනි ගසචේ ගේ ඉල්ලීමට අනුව බංගලාවේ මිදුලේ පුටු දමා අසුන්ගත් පිරිස එහි සිටම ඩිංගිරි මහත්තයා උදෑසන ආහාරය සඳහා සූදානම් කර තිබූ ආප්ප, ඉඳිආප්ප, සැන්විච් හා අන්නාසි කෙසෙල්ගෙඩි වැනි පලතුරු බොහෝමයක රස බලා ඇත. ඒ අතුරින් මෙරට කෙසෙල්වලට චේ මහත්තයා ප්‍රිය කළ බව ද ඩිංගිරි මහත්තයාගේ මතකයේ ඇත. වැඩිපුර කතා බහ කරන්නට ඉඩක් නොලදත් චේ ඩිංගිරි මහත්තයා ‘ආයුබෝවන්’ කියා පිළිගත් මොහොත චේ කෙරෙහි මහත් ඇල්මක් දළුලා වැඩුණු බව ඩිංගිරි මහත්තයා සිහිකරන්නේ මහත් භක්ත්‍යාදරයෙනි.”ඒ මහත්තයාගේ ලොකු එඩිතරකමක් තිබුණා. හරිම කාරුණිකයි. ඒ මහත්තයා විප්ලවයක් කරා කියලා කියන්නත් බැහැ. ආපහු එන්නම් කියලා මහත්තයා පාවිච්චි කරපු සුරුට්ටු පැකට්ටුවකුත් දීලයි ගියේ. මම හිතුවා අවුරුද්දකින් දෙකකින් ආයිත් ඒවි කියලා. ඒත් ඒ මහත්තයා නැතිවුණා කිව්වාම අපිට හිතාගන්නත් බැරි වුණා. අනේ ඒ මහත්තයා එන්නෑ කියලා දන්නවා නම් මම සුරුට්ටු පැකට් එක පරෙස්සමින් තියාගන්නවා...”ඩිංගිරි මහත්තයා තුළ චේට තිබූ ආදරය ඔහුගේ දෙනෙතේ රැඳී තිබූ කඳුළු චේ කොතරම් සාමාන්‍ය ජනයාට ළංවෙන්න ඇද්දැයි යන සිතුවිල්ල අවදි කළ වඩාත් සංවේදී මොහොතක් විය.චේගේ අකල් වියෝවෙන් පසු ලෝකයේ පුංචි රටක ඔහු තබා ගිය සිහිවටන අසල සිට වසරක් පාසා ඔහුව සිහි කිරීමට කියුබානු තානාපති කාර්යාලයෙන් යහලකැලේට ගොස් උපහාර පවත්වති.අද වනවිට චේ විසින් සිටවූ ගස යහලකැලේ උද්‍යානයට දැවැන්ත සෙවණක් ගෙන දුන්නත් එදා ප්‍රභූවරුන්ගෙන් පිරී පැවති යහලකැලේ බංගලාව අද වනවිට හුදකලා වී ඇතැයි කීවොත් නිවැරැදිය. අදටත් චේ අසුන් ගත් ඇඳි පුටුව, ඔහුගේ ඡායාරූප ඇතුළු තවත් වටිනා බොහෝ දෑ ඒ තුළ ඇතත් ඒවාට නිසි පිළිසරණක් ආරක්ෂාවක් නැති බව පෙනී යයි.සිය පණ මෙන් ඩිංගිරි මහත්තයා මේ සියල්ල බලාගත්ත ද බොහෝ ඓතිහාසික වැදගත්කම් ඇති යහලකැලේ වත්ත සංරක්ෂණය කළ හැකි නම් එහි ඇති වටිනාකම ඉදිරි පරපුරට ද දැක බලා ගැනීමට අවකාශ සැලසෙනු ඇත.චේ ඇතුළු පිරිස යහලකැලේ රබර් වත්තට පැමිණි මොහොතචේ, එච්. සී. පිරිස්, ෆ‍්‍රැන්සිස්කෝ ගර්සියා, සහ හොසේ අර්ගුන්දින ඇතුළු පිරිසචේ ඇතුළු දූත මණ්ඩලයේ ලංකා සංචාරයේ මේ කරුණු හැරුණු විට නිශ්චිත තොරතුරු විරලය. එකල ලංකාවේ කියුබානු තානාපති කාර්යාලයක් නොතිබීම එයට හේතුවක් වන්නට ඇත. චේ ගෙවාරා දින තුනක් මෙරට රැඳී සිටි ඇති අතර ඒ දින කිහිපය තුළ ඔවුන් කොළඹ, නුවර සහ සීගිරිය වැනි ප්‍රදේශවල සංචාරය කර ඇති බව පැවසේ.චේ කොළඹ ගාලුමුවදොර හෝටලයේ නවාතැන් ගත් බවත්, ඔහු එහි ගැවසෙනු කිහිපදෙනකු දැක ඇති බවට ආරංචි ඇතත් ඒ පිළිබඳ සනාථ කළ හැකි නිශ්චිත තොරතුරක් මෙතෙක් ලැබී නැත.චේ.. මේ ලොව තුළ ඔහුට නිජ භූමියක් නොතිබුණි. මුළු ලොවම ඔහුගේ නිජබිම විය. නිර්ධන පන්තිය ඔහුගේ ඥාතීහු වූහ. මරණය අබියසත් විප්ලවයේ අමරණීයත්වය ගැනම පමණක් සිතූ ඔහු සමාජවාදියකු ලෙස මියගියත් මිනිසා තවත් මිනිසකු ගොදුරක් බවට පත්කර නොගන්නට හා යුක්තිය හා සාධාරණත්වය රජයන ලොවක් ගොඩනඟන්නට අදත් සමාජවාදය වෙනුවෙන් චේ සටන් කරයි..ටානියා මෝසස්විශේෂ ස්තුතියකියුබානු තානාපති කාර්යාලයේ ලේකම් විල්ෆ්‍රඩ් ජයසිංහ මහතා යහලකැලේ වතුයායේ කාර්යය මණ්ඩලයඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av11100912</link>
    <topic>අමානුෂික පරිසරයක ජීවත්වන මිනිසුන් පිළිබඳ කතාන්දරය</topic>
    <author/>
    <content>අමානුෂික පරිසරයක ජීවත්වන මිනිසුන් පිළිබඳ කතාන්දරයතරුණ සිනමාකරුවෙක් විසින් නිර්මාණය කරන ලද Road to City නමැති වාර්තා චිත්‍රපටය ගැන මෙයට පෙර මෙම තීරුවෙන් සාකච්ඡා කළෙමු. මෙවර අපගේ සංවාදයට විෂය වන්නේ තවත් තරුණ සිනමාකරුවෙකුගේ එවැනිම ප්‍රයත්නයකි. ඔහු සමීර රංගන ය. කෘතියේ නමBehind the garbage mount (කසළ කන්ද පිටුපස) ය. සමීර රංගන තම වාර්තා චිත්‍රපටයට ප්‍රස්තුත කර ගන්නේ කොළඹ බ්ලූමැන්ඩල් මාදම්පිටිය හා කොලොන්නාව කසළ කඳුය.චිත්‍රපටය ආරම්භ වන්නේ කසළ කන්දේ අලුයම දර්ශනයකිනි. කොළඹ නගරය තවමත් නිදිය. එහෙත් මෙම කසළ කඳු මතට පැමිණෙන ළමා, තරුණ හා වැඩිහිටි පිරිසකි. පසුබිමෙන් ඇසෙන්නේ ගුවන්විදුලියෙන් විසුරුවා හැරෙන උදෑසන පන්සිල්ය. එය කාක්කන්ගේ හඬ සමඟ මුසුවෙයි. කෙමෙන් කසළ කන්ද මතට හිරු පායයි. හිරු උදාවත් සමඟ ආහාර සොයා ගෙන එන කාක්කන් සිය ගණනකි.පසුබිමින් පෙනෙන්නේ කන්ද මතට තව තවත් කසළ එකතු කරන බැකෝ යන්ත්‍රය. සිය ගණනක පිරිස අතර පාසල් නොයන දරුවවෝ ද වෙති. උදෑසන සිටම මෙම පිරිස සිය දවසේ කාර්යයන් ආරම්භ කරති. සමස්ත කොළඹ නගරයෙන් එක්රැස් කරනු ලබන කසළ ලොරි සහ ට්‍රැක්ටර් මඟින් මෙම ස්ථානයන්ට ගොඩබානු ලැබේ. දිනකට එකතුවන කසළ ප්‍රමාණය ටොන් 700ක් පමණ වේ. ඒ අනුව මසකට ටොන් 21,000ක් ද වසරකට ටොන් 252,000ක් ද වේ.කසළ කඳු මතට පැමිණෙන පිරිස අලෙවි කළ හැකි දේවල් සොයති. කාඩ්බෝඩ්, පත්තර, පොත්, බෝතල්, ඇළුමිනියම්, ප්ලාස්ටික්, පොල්කටු, ඔවුන් විසින් එකතු කරනු ලබන ද්‍රව්‍ය වේ. කිහිප දෙනකු පමණක් රබර් බූට්ස් පලඳින අතර අනෙක් අය රබර් සෙරෙප්පු පලඳිති. ඇතැමුන්ගේ දෙපා නිරාවරණය වී ඇත. කිසිවෙකුටත් අත්මේස් නැත.චිත්‍රපටයේ පසුබිම් කථනයේ දැක්වෙන ආකාරයට උදෑසන පටන් රාත්‍රිය එළැඹීම දක්වා වෙහෙස වී කටයුතු කළහොත් එක් අයකුට උපයා ගත හැකි මුදල රුපියල් 2000.00කට ආසන්නය. කෙසේ වුවද සාමාන්‍ය දෛනික ආදායම රුපියල් 750.00ත් 1000.00ත් අතර වේ. සමීර රංගන මෙම කසළ කඳු තුළින් මතුවන සමාජ හා සෞඛ්‍ය ප්‍රශ්න රාශියක් චිත්‍රපටයෙන් ඉස්මතු කරයි. මෙම කසළ කඳු මතට දිනපතා එකතු වෙන ද්‍රව්‍ය අතර නීත්‍යානුකූල නොවන ආකාරයට ආනයනය කළ විනාශ නොකළ සිගරට්, කල් ඉකුත් වූ ආහාර ද්‍රව්‍ය හා බෙහෙත් ද්‍රව්‍ය ආදිය ද වේ.විශේෂයෙන්ම ආහාර ද්‍රව්‍ය හා සිගරට් ඔව්හු භාවිතා කරති. කුඩා දරුවවෝ් පවා මෙම සිගරට් නිසා දුම්බීමට ඇබ්බැහි වෙති. මෙම කසළ කඳු මතට එන තරුණයෝ හා වැඩිහිටියෝ බහුතරයක් මත්ද්‍රව්‍යවලට ඇබ්බැහි වූවෝ වෙති. බොහෝ දෙනකුගේ අරමුණ වන්නේ සිය දෛනික මත්ද්‍රව්‍ය පරිභෝජනය සඳහා අවශ්‍ය මුදල සොයා ගැනීමයි. මෙම කසළ කඳු අවට ඇති පැල්පත් සංඛ්‍යාව 1000ක් පමණ වන අතර එහි ජනගහණය 500,000ක් පමණ වේ.මෙම පැල්පත්වාසීන්ට ප්‍රමාණවත් ජල පහසුකම් නැත. වැසිකිළි පහසුකම් නැත. බොහෝ පිරිමින් සිය ශාරීරික අවශ්‍යතා සඳහා යන්නේ ද කසළ කඳු වලටය. වතුර බැස යාමට නිසි කාණු පද්ධතියක් නැති අතර කාණු අපවිත්‍ර ජලයෙන් පිරී පවතී. මෙම අපවිත්‍ර ජලය බෝවෙන හා මාරාන්තික රෝග පතුරුවන මදුරුවන්ට කදිම තෝතැන්නකි. වැසි කාලයට කසළ කඳු මතින් වෑස්සෙන ජලය පැල්පත් ඇතුළට ද පැමිණේ.සමීර රංගන චිත්‍රපටය අවසානයේ මතු කරන ප්‍රශ්නය ඉතා වැදගත්ය. මෙම ජනතාවට අවම වශයෙන් පිරිසුදු වාතය ආශ්වාස කිරීමටවත් හැකියාවක් නැත. පරිසරයේ පවත්නා අප්‍රසන්න, කාලකණ්ණි, අමානුෂික වටපිටාවට උචිත ඡායාරූපකරණයත් දැකිය හැකිය. ඡායාරූප ශිල්පියා විශ්වජිත් කරුණාරත්නය. සංස්කරණය කර ඇත්තේ චාමර වර්ණකුලසූරිය වන අතර සංගීතය නදීක ගුරුගේය. චිත්‍රපටයේ ධාවන කාලය මිනිත්තු 17කි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av11100913</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමජෝ මහත්තය නැතිවුණා. දැන් ඉතින් අපේ මීඩියාස් කට්ටිය හැමෝටම ජෝ මහත්තය නැතුවම බැරි සයිස් එකක් තමයි පේන්නෙ. ඉරිද පත්තර හැම එකකම කපල පුරෝල ජෝ ලොක්ක ගැන ෆීචර්ස්, ආර්ටිකල්ස්, ඉන්ටර්වීව්ස්. ජෝ ගාමිණී ඩබලගෙ තිබිච්ච ගෝරි බෝරි ගැන පස්සෙ නියම ෆ්‍රෙන්ඩ්ස්ල වුණ හැටි වගේ දේවල් ගැන, ඒව ගැන ලියන්න ඔතොරිටි තියෙන රංජිත් කුමාර ලොක්ක ලියපු ටිකත් විජේ මල්ලි කියෙව්ව. ඔය පරණ ස්ටෝරීස් දැනගන්න ජෝලගෙ ගාමිණීලගෙ ෆෑන්ස්ල විතරක් නෙවි අපේ සිංහල බයිස්කෝප් බලන මැජොරිටියත් ආසයි.සරසවියෙ කට්ටියත් අනේද කියන්නෙ ජෝ ලොක්ක වෙනුවෙන් සප්ලිමන්ට් එකක්ම කරල තිබුණා.ටෙලිවිෂන් ස්ටේෂන් කට්ටියත් ජෝව මාකට් කෙරිල්ල අතෑරියෙ නෑ. අර ෆෝරම්ස් මේ ෆෝරම්ස් කියල නානාප්පරකාර ප්‍රෝග්‍රෑම්ස් දෙනව විජේ මල්ලි බලාගෙන හිටියා. හැබැයි ලාස්ට් සන්ඩේට ඉස්සරවෙලා සන්ඩේ එකක අපේ නැෂනල් ටෙලිවිෂන් එකක ගුඩ්මෝනින් ෂෝ එකක තිබුණු ෆෝරම් එක දැක්කම විජේ මල්ලිව පිස්සු හැදෙන සඳ මතක් වුණා. පිස්සු හැදෙන සඳ නෙවි ඇත්තටම පිස්සු ඩබල් වෙන සයිස් එකක් තමයි එදා සීන් එක. කට්ටියට මතකද කියල දන්නෙත් නෑ. ඔය ටීවී කට්ටිය එදා උදේ ආයිබෝවන් කියලා ඉන්වයිට් කරල තිබුණේ ජෝ ගැන ජෝගෙ ඇක්ටින් ගැන කතාකරන්න අයිඩියල්ම කැප්ටන්ල ටිකක්.ඒ ගොල්ල අතරිනුත් නම්බර් වන් ඩොක්ටර් ධර්මසේන පතිරාජ, ඊට පස්සෙ ධර්මසිරි බණ්ඩාරනායක වගේ ජෝත් එක්ක ළඟින් ෆිල්ම්ස් කරපු ඩිරෙක්ටර්, ඊළඟ සුදත් මහදිවුල්වැව. කට්ටිය ගැන විජේ මල්ලිට කිසිම අවුලක් තිබුණෙ නෑ. මේ කට්ටියත් එක්ක කවුදෝ ලේඩීස් කෙනෙකුත් ඇවිල්ල වාඩිවෙලා හිටියා.විජේ මල්ලි ෆුල් හොල්මන් වෙලා බලාගෙන හිටියෙ ඒ ලේඩීස් නෝනා ගෙනැල්ල හිටියෙ ජෝ ගැන මොනව කතා කරන්නද කියලා. අනෙක ඩොක්ටර් පතිරාජල ධර්මසිරි බණ්ඩාරනායකල ඉන්න ඩිස්කෂන් එකක ඒ වගේ ලේඩීස් කෙනෙක් මොනව කතා කරන්නද ජෝ ගැන කියල විජේ මල්ලි ෆුල් අංජබජල් වෙලා බලන් හිටියෙ. අපරාදෙ කියන්න බෑ ඒ ලේඩීස් නෝනටත් තිබුණ මාර ප්‍රශ්නයක් අහන්න ධර්මසිරි ලොක්කගෙන්. එයා ඇහුවෙ නැද්ද ජෝ අබේවික්‍රම ඇක්ට් කරන්න ආපු මුල් කාලෙ එයාටජෝක් අබේවික්‍රම කියල කිව්ව නේද කියලා.ජෝ වගේ ග්‍රේට් ඇක්ටර් කෙනෙක් ගැන පතීල, ධරිමසිරිල, සුදත්ල හිටපු පැනල් එකක් ඒ වගේ ජෝක් කතාවක් කියන්න මේ ලේඩීස් නෝනාට කොහොම ගටක් ආවද කියල විජේ මල්ලි තාමත් කල්පනා කරනවා. ඒ ස්ටෝරිය එහෙම යන අතරෙ පතිරාජ ලොක්කා ජෝගෙ ඇක්ටින් ගැන මාර ඇනෑලිසීස් එකක් කරන්න පටන් ගත්තෙ.ගමේකම, කොළඹට ගෙනාව කියන කතාව, ජෝ ගැමියා කියන පොපියුලර් ස්ලෝගන් එක ගැන ෆියුනරල් උත්සවේ කතාබහ ගැන පතිරාජ බොස් නියම ඩයලොග් එකකට එන්න සෙට් වුණා විතරයි පරණ කතා කැප්ටන් කෙනෙක්, ටෙලිෆෝන් එකෙන් සෙට් කරගෙන ජෝ ගැන අනම් මනම් පොලිටික්ස් දොඩවන්න ගත්තා විතරක් නෙවි පතීලට, ධර්මෙලට සුදත්ලට කියන්න තිබුණු වටිනා කියන අදහස්වලට මාර පොල්ලක් දැම්මා. විජේ මල්ලිලා ඉතින් මොනා කරන්නද බකන් නිලාගෙන ඉන්නව මිසක? ඉරිදා පත්තරේක චීෆ් එඩිටර් කෙනෙක් කෝල් කරල ඇහුවෙ මොකක්ද ඒ නටපු නාඩගම කියල.උදේ නවය වෙනකල් රත්වෙන්න තිබුණු ටෝකිං ෂෝ එක අටයි පනස් ගාණට කපල දැම්මෙ පෑලියගොඩ ෆිෂ් මාකට් එකේ මාළු කපන සයිස් එකට. විජේ මල්ලිගෙ තවත් යාළු මීඩියා පොරක් කෝල් කරල ඇහුවෙ, මොකටද මචං සමාව ඉල්ලන්න ප්‍රෝග්‍රෑම්ස් කරන්නෙ කියලා. පතීල, ධර්මෙල, සුදත්ල ගැන සොරිම තමයි කියලයි විජේ මල්ලිට කියන්න වෙන්නෙ. ප්ලීස් පතී, එදා කියන්න ඉඩ නොදුන්න ටික පත්තරේකට හරි ලියල යවමු. එතකොට ජෝ මහත්තයගෙ ඇක්ටින් එක කොහෙන් ආවද කියල අපිටත් මොනව හරි ඉගෙන ගන්න ලැබෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av11100914</link>
    <topic>රැල්ලෙන් මුදා ගැනීමේ වගකීම මම බාර ගත්තා</topic>
    <author>ගාමිණි සුසන්ත</author>
    <content>රැල්ලෙන් මුදා ගැනීමේ වගකීම මම බාර ගත්තාස්වාධීන රූපවාහිනි සේවයේ සභාපතිරොස්මන්ඩ් සේනාරත්නඒ,මීට වසර 50 කට පමණ පෙර එක්තරා දවසකි. ස්ථානය කොළඹ නාලන්දා විදුහලට ආසන්න මවුන්ට් මේරි පාරේ (අද ජේ. ඩී. ප්‍රනාන්දු මාවත) නිවෙසකි. එහි සිටින කෙසඟ සිරුරක් සහිත තරුණයකු උත්සාහ කරන්නේ තම නිවෙස ඉදිරිපස නිවෙසක සිටින තම පෙම්වතියට පණිවිඩයක් යැවීමටය. ඒ ගුවන්විදුලි තරංගයක් ආධාරයෙනි. එම ගුවන්විදුලි තරංගය යවන ට්‍රාන්ස්මීටරය නිපදවා ඇත්තේ මෙම තරුණයා විසින්මය. මෙසේ රහසිගතව පෙම් පණිවිඩ යවන්නේ දෙපාර්ශවයේම මව්පියන් මෙම පේ‍්‍රම සම්බන්ධයට විරුද්ධ නිසාය. කෙසේ හෝ තරුණයාගේ වෑයම සාර්ථක විය. ඒ යෞවන පේ‍්‍රමය නොනැවතී ඉදිරියටම ගලා ගියේය.මෙම යුවළට තම පේ‍්‍රමය ජය ගැනීමට උදව් වූයේ එම තරුණයා සතු වූ ගුවන්විදුලි තාක්ෂණය පිළිබඳ දැනුමය. 1960 වසරේදී මෙම තරුණයා ශ්‍රී ලංකා ගුවන්විදුලියට රැකියාවට ගියේ කාර්මික නිලධාරියකු ලෙසය. එලෙස ආරම්භ වූ ඔහුගේ වෘත්තිය ජීවිතයට දැන් වසර 50 ක් ගත වී ඇත. ඔහු රොස්මන්ඩ් සේනාරත්න නම් ජ්‍යෙෂ්ඨ මාධ්‍යවේදියාය. මීට වසර 50 කට පමණ පෙර ගුවන්විදුලි මහගෙදරින් තම වෘත්තීය ජීවිතය ඇරැඹු ඔහු අද නැවති සිටින්නේ රූපවාහිනී මහගෙදර වන ස්වාධීන රූපවාහිනී සේවයේය. රූපවාහිනී මහගෙදර හෙවත් ස්වාධීන රූපවාහිනියේ ගෘහ මූලිකයා ඔහුය: සභාපතිවරයා ඔහුය.රොස්මන්ඩ් සේනාරත්නයන් මෙතෙක් පැමිණි ගමන්මඟෙහි මල් මෙන්ම ගල් මුල් ද පිරී ඇත. ඒ අතීතය ඔහු සිහිපත් කරනුයේ හද පිරි පී‍්‍රතියෙනි.“අපේ පවුලෙ දරුවො හයදෙනයි. මම හතරවැනියා. මගෙ තාත්ත පාඨශාලා පරීක්ෂකවරයෙක් නිසා ලංකාවේ පාසල් කීපයකම ඉගෙන ගන්න අපට සිදුවුණා. රත්නපුරය, මාතර, වැනි ප්‍රදේශවල පාසල්වලට අපට යන්න සිදුවුණා. අවසානයේ කොළඹ ආනන්ද විද්‍යාලයට ඇතුළත් වුණා. ඒ; හත්වැනි ශ්‍රේණියට. ආනන්දය මගේ ජීවිතය වෙනස් කළා කියන්න පුළුවනි. හොඳ බෞද්ධ පරිසරයක් යටතේ මට ඉගෙන ගන්න ලැබුණා. එහිදී කොටගම වාචිස්වර හිමියන් වැනි උගත් ගුරුවරුන්ගෙන් ඉගෙන ගන්න අවස්ථාව ලැබුණා.විවිධ වූ ක්ෂේත්‍ර ගැන උනන්දු වෙන්න මම කුඩා කල පටන්ම ආශා කළා. චිත්‍ර කලාව, බෞද්ධ දර්ශනය වගේම කාර්මික අංශයටත් මම නැඹුරු වුණේ ඒ කැමැත්ත නිසාම වෙන්න ඇති. මගෙ තාත්තා මිය ගියේ මට වයස අවුරුදු 14 දී. තාත්තගෙ වියෝවෙන් පසුව අපේ පවුලට ආර්ථික අඩුපාඩුකම් ගොඩක් දැනෙන්න වුණා. ඒ නිසා මම උසස් පෙළ කරන කාලෙදි රැකියාවක් කිරීමේ වුවමනාවත් මට තිබුණා. ඒ කාලෙ මම පේ‍්‍රම් ජයන්ත් මහතාගේ ප්‍රචාරක ආයතනයෙ පෝස්ටර් කටවුට් ඇඳල මුදල් හෙව්වා. සිනමා ශාලාවලට පවා පෝස්ටර් කටවුට් මම ඇන්දා. එක අවුරුද්දක කොච්චිකඩේ තොරණ ඉදිකරන්න පේ‍්‍රම් ජයන්ත් මහතත් එක්ක වැඩ කළා.කාර්මික නිලධාරියෙක් හැටියට ශ්‍රී ලංකා ගුවන්විදුලියෙ කාර්මික අංශයට සම්බන්ධ වණාට පසුව විශාල අත්දැකීම් ප්‍රමාණයක් ලබන්න මට හැකිවුණා. එහිදී මම විවිධ කාර්මික අත්හදා බැලීම් කළා. ඉන් ටික කලකට පසුව කටහඬ පරීක්ෂණයට පෙනී සිට ගුවන්විදුලි සහන නිවේදකයකු ලෙස සේවය ආරම්භ කළා. ඒ අනුව මම 70 දශකයේදී ඊ. එච්. ගීත ධාරා, මොනරතැන්න වැනි ජනපි‍්‍රය වැඩසටහන් කීපයක්ම ඉදිරිපත් කළා. ඉන් ටික කලකට පසුව තමයි ස්වාධීන රූපවාහිනී සේවය ආරම්භ කළේ. එහි ආරම්භක සාමාජිකයකු වෙන්න මටත් අවස්ථාව ලැබුණා. ඒ වගේම ජාතික රූපවාහිනිය ආරම්භ කරන අවස්ථාවේදී ආරම්භක සේවක පිරිස අතර ඉන්න මට අවස්ථාව ලැබුණා.ජාතික රූපවාහිනියට මම සම්බන්ධ වුණේ ජ්‍යෙෂ්ඨ කාර්මික නිලධාරියෙක් හැටියට. එලෙස ටික කලක් වැඩ කරන විට රූපවාහිනී ප්‍රවෘත්ති නිවේදකයින් සඳහා වූ පරීක්ෂණයෙන් සමත් වෙන්න මට අවස්ථාව ලැබුණා. ඉන් පසුව ප්‍රවෘත්තිවලට අමතරව, දේශපාලන සංගීතමය ළමා වැනි සියලු වැඩසටහන් ඉදිරිපත් කරන්න මට අවස්ථාව උදාවුණා. ඉන් පසුව ජාතික රූපවාහිනියේ වාණිජ අංශයේ සහකාර අධ්‍යක්ෂවරයා ලෙස වැඩ කළා. කලකට පසුව වාණිජ අංශයේ ප්‍රධානියා වුණා. එහිදී මම රූපවාහිනී වැඩසටහන්වල ප්‍රමිතිය පවත්වාගෙන යන්න දැඩි තීරණ කීපයක්ම ගත්තා. එවිට මට විවිධ බලපෑම් එල්ල වුණා. එතැනදි මම රූපවාහිනියෙන් ඉවත්වෙන්න තීරණය කළා.ඉන් කලකට පසුව ආරම්භ කළ ස්වර්ණවාහිනී ආයතනයේ ආරම්භක සාමාජිකයෙක් වෙන්නත් මට හැකියාව ලැබුණා. එහිදී මම අලුත් යමක් කරන්න ඕන කියල හිතල “පෝ දින සාකච්ඡාව“ ආගමික වැඩසටහන ආරම්භ කළා. අදටත් මම ඒ වැඩසටහන ඉදිරිපත් කරනව. මේ ආගමික වැඩසටහනින් මම අදහස් කළේ විද්‍යාත්මකව ධර්මය දෙස බැලීමට පේ‍්‍රක්ෂකයින් යොමු කිරීමටයි. ස්වර්ණවාහිනියේ ප්‍රවෘත්ති අංශය කලක් බාරව ඉඳල මම එයින් ඉවත් වුණා. ඒ 2007 වසරේදී. ස්වාධීන රූපවාහිනී සේවයේ සභාපතිවරයා ලෙස මම වැඩ බාරගන්නේ පසුගිය වසරේදීරොස්මන්ඩ් සේනාරත්න මහතා රටේ ප්‍රධානම ජනමාධ්‍ය ආයතනයක සභාපතිවරයා ලෙස කටයුතු කළ ද ඔහු තනතුරින් හිස උදුම්මවා ගත් අයකු නොවේ. තමාත් බිරිඳත් දුක් මහන්සියෙන් උපයා ගත් මුදලින් රොස්මන්ඩ් මහතා තම දරු දෙදෙනාට නිවාස දෙකක් තනා ඇත. එම නිවාස දෙකෙහිම විදුලි රැහැන් ඇදීම වැනි සියලු විදුලි වැඩ ද, ජලනල කාර්මික වැඩ සියල්ල ද සිදුවූයේ ඔහු අතිනි.රොස්මන්ඩ් සේනාරත්නයන් ජීවිතයේ අභියෝග රැසකටම මුහුණ දුන් අයෙකි. නිවැරැදි තීරණවලට එළඹ ඒ සෑම අභියෝගයක්ම ජයගැනීමට ඔහුට උපකාර වී තිබෙන්නේ සිය මවගෙන් සහ පාසලෙන් ලද පන්නරයයි.“අපේ තාත්ත මියගියාට පසුව දරුවන් හත් දෙනෙක් හදන්න අම්ම විශාල වෙහෙසක් ගත්ත. අම්මා තුළ තිබුණු කළමනාකාරිත්වය සහ නොසැලී සිටීමේ ශක්තිය හරිම පුදුමයි. අම්මගෙ ඒ ගතිගුණ මම ආදර්ශයට ගත්තා. 1989 අවුරුද්දෙ රටේ තිබුණු වාතාවරණය නිසා මම ජාතික රූපවාහිනියෙ ප්‍රවෘත්ති සහ වැඩසටහන් ඉදිරිපත් කිරීමෙන් ඉවත් වුණා. එසේ නොවුණානම් මියගිය තේවිස් ගුරුගේ, පේ‍්‍රමකීර්ති ද අල්විස්, සාගරිකා ගෝමස් වැනි මාධ්‍යවේදීන්ගේ ගොඩට මමත් එකතු වෙන්න ඉඩ තිබුණා.”රොස්මන්ඩ් සේනාරත්න මහතා රූපවාහිනී මාධ්‍ය පිළිබඳ අතපොත තැබුවේ ස්වාධීන රූපවාහිනී සේවයෙනි. ඒ මීට වසර 32 කට පමණ පෙර ස්වාධීන රූපවාහිනිය ආරම්භ කරන අවස්ථාවේ එහි සේවයට බැඳීමෙනි. අද එහි ප්‍රධානියා ලෙස ඔහු පත්ව සිටී. එදාට වඩා වැඩි වගකීමක් අද ඔහුට ඇත. ස්වාධීන රූපවාහිනියේ තත්ත්වය උසස් කරලීමට ඔහු විවිධ ක්‍රමෝපාය සකසන්නේ එබැවිනි.“අද රටේ සියලු විද්යුත් මාධ්‍ය විශාල රැල්ලකට හසුවෙලා. ස්වාධීන රූපවාහිනිය ඒ රැල්ලෙන් මුදවා ගැනීමේ වගකීම මම බාර අරගෙනයි තියෙන්නෙ. හැබැයි එය එක රැයකින් කළ හැකි දෙයක් නෙමෙයි. ස්වාධීන රූපවාහිනියේ වෙනස්කම් සිදු කළ යුත්තේ උපක්‍රමශීලීව. වෙළෙඳ ආයතන සමඟ ගැටෙන්න අපට බැහැ. පළමුවෙන්ම රූපවාහිනී තිරය ලස්සන කිරීමට අප පියවර ගන්නවා. ඒ වගේම නවීන තාක්ෂණයෙන් යුතු මැදිරි සංකීර්ණයේ වැඩ කටයුතු ඉක්මනින් සිදු වෙනවා. ටෙලිනාට්‍ය ඇතුළු සියලු වැඩසටහන්වල ප්‍රමිතිය උසස් කරන්න පියවර ගෙන තිබෙනවා.”රොස්මන්ඩ් සේනාරත්නයන් පැමිණි 50 වසරකට ආසන්න මෙම ඇසිදිසි මාධ්‍ය චාරිකාව විටෙක අභියෝගවලින් පිරි එකක් ද විටෙක පී‍්‍රතිජනක එකක් ද විය. ඒ සෑම අවස්ථාවකදීම නොසැලී ඉදිරියට යාමට ඔහුට උපකාරී වූයේ ඔහු සමාජයෙන් එකතු කරගත් දැනුම සහ ආගමික පසුබිමය. මාධ්‍ය ක්ෂේත්‍රයේ තිබෙන ප්‍රධාන අංශ 5 වන ඉංජිනේරු අංශය, වැඩසටහන් අංශය, වාණිජ අංශය, ප්‍රවෘත්ති අංශය සහ කළමනාකරණ අංශය යන සෑම අංශයකම ඉහළම තලයට පැමිණි අයකු ශ්‍රී ලංකාවේ පමණක් නොව ලොව කොතැනක හෝ සිටී යැයි සිතීම උගහටය. එසේනම් මෙම ජ්‍යෙෂ්ඨ මාධ්‍යවේදියා ගිනස් වාර්තා පොතට ඇතුළුවීමට තරම් සුදුසුකම් ලබන්නෙකි.ගාමිණි සුසන්තඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av11100915</link>
    <topic>bollywood news</topic>
    <author>සුජීව තේවහෙට්ටිගේ</author>
    <content>bollywood newsසිනමා රසික රසිකාවියන් අතර ජනපි‍්‍රය වූ ‘ධූම්’ චිත්‍රපට මාලාවේ තුන්වැන්න ළඟදීම රූපගත කිරීමට සූදානම් වෙනවා. මෙහි අධ්‍යක්ෂවරයා, විජේ ක්‍රිෂ්ණා ආචාර්යා. නිෂ්පාදකවරයා, ආදිත්‍ය චොප්රා.‘ධූම් - 3’ චිත්‍රපටය වෙනුවෙන් ප්‍රධාන නිළියක් තෝරා ගන්නට මේ නිෂ්පාදකවරයාත්, අධ්‍යක්ෂවරයාත් පසුගිය මාස කිහිපය තිස්සේ උත්සාහ ගත්තා. මේ සඳහා බොලිවුඩ් සිනමාවේ ජනපි‍්‍රය නිළියන් කිහිප දෙනෙකුගේම නම් සඳහන් වුණත්, අවසානයේදී තෝරා ගැනුණේ කට්රිනා කායිෆ්වයි. චිත්‍රපටයේ ප්‍රධාන නළුවා අමීර් ඛාන්. මේ චිත්‍රපටයේ රූපගත කිරීම් ලබන දෙසැම්බර් මාසයේදී හෝ ජනවාරි මාසයේදී ආරම්භ කරන්නටයි දැනට තීරණය වී තිබෙන්නේ.“මමත්, ආදිත්‍ය චොප්රාත් ‘ධූම් - 3’ චිත්‍රපටයට අලුත් නිළියක් හොයන්න අවුරුද්දක් විතර ගත කළා. දැන් අපි කට්රිනාව තෝරාගෙන තියෙනවා. අමීර් සහ කට්රිනා මුල් වතාවට එකට රඟපාන්නෙත් මේ චිත්‍රපටයේ. ඒ නිසා චිත්‍රපටයට තවත් ආලෝකයක් ලැබේවි.” අධ්‍යක්ෂ විජේ ක්‍රිෂ්ණා පැවසුවා.ජනපි‍්‍රය ගායකයකු වන ජග්ජිත් සිං දැඩි ලෙස රෝගීව පසුගියදා මුම්බායි හි ලිලාවතී රෝහලට ඇතුළත් කර තිබෙනවා.ඔහුගේ මොළය අභ්‍යන්තරයෙහි රුධිරය ගැලීමක් සිදුවන නිසයි ඔහු රෝගාතුර වී සිටින්නේ. මේ සටහන ලියන මොහොත වන විට ඔහු දැඩි සත්කාර ඒකකයේ වෛද්‍යවරුන්ගේ පරීක්ෂාව යටතේ ප්‍රතිකාර ලබමින් සිටින බවත් දැනගන්නට ලැබුණා. රෝහලට ඇතුළත් කළ වහාම ජග්ජිත්, ශල්‍යකර්මයකට භාජනය කළ බවත් තවමත් ඔහුගේ සෞඛ්‍ය තත්ත්වය හොඳ අතට හැරී නැති බවත් පැවසෙනවා. ජග්ජිත් පිළිබඳ වෙනත් කිසිදු තොරතුරක් ඔහුගේ පවුලේ සාමාජිකයන්ගෙන් පැවසෙන්නෙ නැහැ. ඔවුන් පවසන එකම කාරණය වන්නේ ඔහුට වෛද්‍ය ප්‍රතිකාර කෙරෙමින් පවතින බව පමණයි.‘70 දශකය තුළ ඉමහත් ජනපි‍්‍රයත්වයක් ලබා සිටි ජග්ජිත් සිං, සංගීත අධ්‍යක්ෂවරයකු වශයෙන් ද තම හැකියාවන් ප්‍රකට කර තිබෙනවා. බොලිවුඩ් චිත්‍රපට රැසක පසුබිම් ගී ගයා ඇති ඔහු ගසල් ගායකයකු වශයෙන් ද ප්‍රකටයි. පද්ම භූෂන් සහ පද්ම ශ්‍රී සම්මානයෙන් ද ඔහු පිදුම් ලබා තිබෙනවා.ශාරුක් ඛාන් මෑතක සිට උත්සවවලට, මාධ්‍ය සාකච්ඡාවලට පැමිණෙන්නේ ප්‍රමාද වී බවයි බොලිවුඩ්පුරයේ බොහෝ දෙනෙකු පවසන්නේ. මේ ප්‍රමාදය ඔහුට දැන් පුරුද්දක් බවට පත්වී ඇති බවත් ඔවුන් පවසන්නේ චෝදනාත්මකවයි. මේ ප්‍රමාදය නිසා එවැනි අවස්ථා සංවිධානය කළ අය දැඩි අපහසුතාවන්ට පත්වූයේ වරක් දෙවරක් නොවෙයිලු.ශාරුක් ප්‍රමාද වන්නේ අනුන්ගේ උත්සව හෝ වෙනත් විශේෂ අවස්ථාවලට සහභාගි වීමේදී පමණක් නොවෙයි. තමන්ගේම කටයුතුවලදීත් ඔහුගේ ප්‍රමාද වීම දැන් සුලබ කාරණයක් බවට පත්වෙලා. ඔහු නිෂ්පාදනය කළ ‘රා. වන්’ චිත්‍රපටයේ දර්ශන කිහිපයක් අන්තර් ජාලයට එක් කිරීම වෙනුවෙන් පැවති විශේෂ හමුවටත් මේ ප්‍රමාදය බලපා තිබෙනවා. ශාරුක් එයට සහභාගි වී ඇත්තේ නියමිත වේලාවට වඩා පැය 3 ක් ප්‍රමාද වීලු.“මගේ ප්‍රමාදය ගැන ඇත්තටම මම කනගාටු වෙනවා. මට මේ දවස්වල වැඩ ගොඩ ගැහිලා. ඒ හින්දා නින්දකුත් නැහැ. මේ දවස්වල මට ඇහැරෙන්නෙ දවල් 11 ට විතර. ඉතින් ගොඩක් වැඩවලදී මම ප්‍රමාද වෙනවා. ඒ ගැන මට සමාවෙන්න.” ශාරුක් හැමෝටම ආයාචනා කළා.මධුරි ඩික්සිත් මේ දිනවල නැවතත් ඉන්දියාවට පැමිණ සිටිනවා. ඇය පදිංචිව සිටින ඇමරිකා එක්සත් ජනපදයෙන් තම රටට පැමිණ සිටින්නේ රූපවාහිනී වෙළෙඳ දැන්වීම් කිහිපයක රඟපාන්නයි.ඉන්දියාවේ ප්‍රකට වෙළෙඳ දැන්වීම් නිර්මාණකරුවකු වන පර්වේස් කුරේෂි පවසන්නේ එදා බොලිවුඩ් සිනමාව තුළ අතිශය ජනපි‍්‍රය වූ, දැනට විවාහ වී සිටින සුරූපී නිළියන් කිහිප දෙනකුම රූපවාහිනී වෙළෙඳ දැන්වීම් කලාව තුළ ද ජනපි‍්‍රය වී සිටින බවයි. මේ අය අතර මධුරි ඩික්සිත්, රවීනා තැන්ඩන් සහ සොනාලි බෙන්ද්රේ කැපී පෙනෙන බවත් ඔහු පවසනවා. ඒ අය විතරක් නොවෙයි. කරිස්මා කපූර්, කාජල්, ජූහි චව්ලා වැනි සුපිරි නිළියන්ටත් ඉන්දීය රූපවාහිනී දැන්වීම් කලාව තුළ හොඳ ඉල්ලුමක් පවතින බවත් පර්වේස් තවදුරටත් පවසනවා.මේ නිසා ඔවුන්ගේ ගාස්තු දිනෙන් දින ඉහළ යමින් තිබෙන බවත් ඔහු පවසනවා.භාරත ගීත කෝකිලා, ලතා මංගේෂ්කර්ට සැප්තැම්බර් 28 දා 82 වැනි විය සපිරුණා. ඒ වෙනුවෙන් විශේෂ උත්සවයක් එදින මුම්බායි හිදී පැවැත්වුණා. උත්සවයේ ප්‍රධාන ආරාධිතයා වුණේ සුපිරි නළු අමිතාබ් භච්චන්. එහිදී අමිතාබ් විසින් ලතා මංගේෂ්කර්ට ‘රිදයාන්ත්’ නම් වූ ගෞරව සම්මානය පිරිනමනු ලැබුවා.මේ අවස්ථාවට ප්‍රවීණ සිනමාකරු යාෂ් චොප්රා, ටෙනිස් ක්‍රීඩක ලීන්ඩර් පයස්, ශිව් සේනා පක්ෂයේ විධායක සභාපති උද්ධාව් තකරේ සහ ප්‍රවීණ ගායන ශිල්පීන්, ශිල්පිනියන් වන සෝනු නිගාම්, සධානා සරගම්, කවිතා ක්‍රිෂ්ණාමූර්ති ඇතුළු තවත් පිරිසක් සහභාගි වුණා.අමිතාබ් විසින් පිරිනමන ලද ගෞරව සම්මානය පිළිගත් ලතා පැවසුවේ තමන්ගේ සහෝදරයකු වැනි අමිතාබ්ට භාරත් රත්න වැනි ඉහළම ගෞරව සම්මානයක් පිදිය යුතු බවයි. අමිතාබ් පැවසුවේ ‘භාරත කෝකිලාව‘ට සම්මානයක් පුදන්නට තමන්ට අවස්ථාවක් ලැබීම උතුම් කාරණයක් හැටියට සලකන බවයි.සුජීව තේවහෙට්ටිගේ1. සම්පූර්ණ නම – බිපාෂා බාසු2. උපන් දිනය – 1979 ජනවාරි 73. උපන් ස්ථානය – නවදිල්ලිය4. දෙමව්පියන් - බෙංගාලි සහ හින්දු ජාතිකයන්ය.5. සහෝදරියන් - දෙදෙනයි (බිපාෂා දෙවැන්නියයි)6. ඉගෙනුම ලැබූ පාසල් :(i). භවාන්ස් ගන්ගාබක්ස් විද්‍යාමන්දිර්..(ii). බවානිපූර් ගුජරාට් අධ්‍යාපන ආයතනය(මෙය කොල්කටා විශ්වවිද්‍යාලයේ අනුබද්ධ ආයතනයකි)7. සිනමාවට පිවිසෙන්නට පෙර නිරතව සිටි කටයුතු - මෝස්තර නිරූපණය8. මුලින්ම රඟපෑ චිත්‍රපටය – ‘අජ්නාබ්’ (2001)9. මෙතෙක් රඟපා ඇති චිත්‍රපට සංඛ්‍යාව - 4710. ලබා ඇති සම්මාන - (i). 2001 වසරේ නැඟී එන හොඳම නිළියට හිමිවන ‘ෆිල්ම් ෆෙයාර්’සම්මානය (‘අජ්නාබ්’ චිත්‍රපටයේ රංගනය වෙනුවෙන්.)11. ඇසුරු කළ පෙම්වතුන් - (i). ඩිනෝ මොරෙයා (ii). ජෝන් ඒබ්‍රහම්12. ලබා ඇති වෙනත් සම්මාන - (i). 2005 දී සහ 2007 දී එංගලන්තයේ ප්‍රකාශයට පත්වන ‘ඊස්ටර්න් අයි’ සඟරාව පැවැත්වූ තරගවලින් ‘ආසියාවේ ආකර්ෂණීය කාන්තාව‘ ලෙස සම්මාන ලැබීම.13. ලිපිනය - 105/B, Ashiyana Estate’ John Bapist Rd., Bandra, Mumbai 400 500, India.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av11100916</link>
    <topic>මම ඉවුම් පිහුම් දන්නේ නැහැ</topic>
    <author>කුමාර සිරිවර්ධන</author>
    <content>මම ඉවුම් පිහුම් දන්නේ නැහැප්‍රකට නිළි වූෆි ගෝල්ඩ්බර්ග්කාරින් ඉලේන් ජොන්සන් යන නම කිසිවකු දන්නේ නැත. එහෙත් වූෆි ගෝල්ඩ්බර්ග් යනු අතිශය ජනප්‍රිය තැනැත්තියකි. කාරින් ඉලේන් තිරයට පැමිණියේ වූෆි ගෝල්ඩ්බර්ග් යන නමිනි. අද වූෆි නිළියක, ගායිකාවක, ගී පද රචිකාවියක දේශපාලන ක්‍රියාකාරිනියක සහ රූපවාහිනී වැඩසටහන් ඉදිරිපත් කරන්නියක ලෙස ලොව පුරා ජනප්‍රියත්වයට පත්ව සිටින්නීය.ඇය සිනමාවට පිවිසියේ 1985 දී ‘ද කලර් පර්පල්’ චිත්‍රපටයේ ප්‍රධාන චරිතය රඟපාමිනි. එම රංගනය වෙනුවෙන් ඇය වසරේ හොඳම නිළිය සඳහා ගෝල්ඩන් ග්ලෝබ් සම්මානයෙන් ද, ඔස්කාර් සම්මාන සඳහා නාම යෝජනා ද දිනාගත්තාය. 1990 ගෝස්ට් චිත්‍රපටයෙන් ඉදිරිපත් කළ රංගනය වෙනුවෙන් දෙවැනි වතාවට ගෝල්ඩන් ග්ලෝබ් සම්මානයත් හොඳම සහාය නිළිය සඳහා ඔස්කාර් සම්මානයත් ලබාගත්තාය. සිස්ටර් ඇක්ට්, මේඩ් ඉන් ඇමෙරිකා, ගර්ල්, ඉන්ටරප්ටඩ්, හා රැට් රේස් ඇය රඟපෑ චිත්‍රපට කිහිපයකි.රූපවාහිනී වැඩ සටහන් සඳහා එම් සම්මානත්, ගීත ගායනය හා රචනය සඳහා ග්‍රෑම් සම්මානත් කිහිප වතාවක්ම දිනා සිටින වූෆ් කළු ජාතිකයන්ගේ සුබ සාධනය උදෙසා ක්‍රියාකාරීව සටන් වදින්නියකි. 1955 නොවැම්බර් 13 දා උපන් ඇය මේ වනවිට 56 හැවිරිදි වුවද ඇය දේශපාලනයේ නිරත වන්නේ යෞවනියක මෙන් ක්‍රියාශීලීවය.පසුගියදා ඇය ඉතා අපූරු රහසක් හෙළිදරව් කළාය. ඒ පසුගිය සැප්තැම්බර් 30 සිකුරාදා නිව්යෝර්ක් නගරයේ පැවැත්වුණ ‘වයින් සහ ආහාර උලෙළ’ට සහභාගි වෙමිනි.”මට මේ උලෙළට ආරාධනා කළ නිසා සහභාගි වුණත් මෙයට සහභාගි වෙන්න තරම් සුදුසුකම් තියෙනවාද කියන එක මටම ප්‍රශ්නයක්” වූෆි සිනාමුසුව පැවසුවාය. “ඒ මොකද දන්නවාද? මට කිසිම දෙයක් උයන්න බැහැ. මම දන්නේ නැහැ. ඉවුම් පිහුම්වලදි මට කරන්න පුළුවන් එකම දේ අල පෙති ටිකක්, කුකුළු මස් කෑල්ලක් බැදගන්න එක විතරයි”ඇය එම උලෙළේ වාර්ෂිකව පැවැත්වෙන ‘බර්ගර් බෑෂ්’ සැකසීමේ තරගයේ විනිසුරුවරියක ලෙස ද කටයුතු කළාය.”විනිසුරුවරියක හැටියට කටයුතු කරන එකේ නම් ඒ තරම් ප්‍රශ්නයක් නැහැ. මොකද ඉවුම් පිහුම් බැරි වුණාට ආහාර පාන රස විඳින්න මම හොඳට දන්නවා. එක අතකට ඉවුම් පිහුම් බැරි ගැහැනියක වීමත් ටිකක් අමුතු දෙයක්””මට ඉවුම් පිහුම් බැරිවීම ගැන මගේ අම්මාට දොස් පවරන්න නම් එපා. අම්මා මට උයන්න පිහින්න උගන්වන්න සෑහෙන්න උත්සාහ කළා. ඒත් මට හිතෙන විදියට ඒ කටයුත්තට මට අත්ගුණේ නැහැ. යමක් උයන්න ගත්තොත් ඒ කටයුත්ත ඉවර වුණේ ඒ කෑම කන්න බැරි තරමට රොස් වෙලා. එහෙම නැත්තං කෑම පිළියෙල කරද්දි දාන්න ඕනෙ අඩුවැඩිය වැරැදිලා.එම උලෙළේදී තම ආහාර පාන රුචිකත්වයන් ගැන ප්‍රසිද්ධියේ අදහස් දක්වන්නට ද වූෆි මැළිවූයේ නැත.”බැදපු කුකුළු මස් තමයි මගේ පි‍්‍රයතම ආහාරය. බැදපු අල පෙති වලටත් මම කැමැතියි. අකැමැතියි කියන්න පුළුවන් විශේෂ කෑම ජාතියක් නම් නැහැ. ඒත් මම ප්‍රතිපත්තියක් හැටියට කොමඩු ප්‍රසිද්ධියේ කන්නේ නැහැ.”කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av11100917</link>
    <topic>රසවත් අඹ යෝගට් පානයක්</topic>
    <author/>
    <content>රසවත් අඹ යෝගට් පානයක්සති අන්තය රසවත් කරන කෑම බීම - උපදෙස් ප්‍රවීණ සූපවේදී ඩොන් ෂර්මන්මේ දිනවල දහවලට පවතින්නේ අධික රස්නයක්. මේ නිසා නිතරම පිපාසාව ඇතිවන එක වළක්වන්නත් බැහැ.විවේකී දවසේ දහවල් කාලයේ නිවෙසට පැමිණෙන හිතවතකුට සංග්‍රහ කරන්නට ඉතාම පහසුවෙන් සාදාගත හැකි රසවත් පානයක් අද කෑම බීම විශේෂාංගයෙන් ඔබට ගෙන එනවා.රසය මෙන්ම පෝෂණීය ගුණයෙන් පිරිපුන් මේ පානය ඔබේ පොඩිත්තන්ට වුණත් කදිමයි.ඇවැසි දේහොඳින් ඉදුණු අඹ ගෙඩියක් ( එක් අයෙක් සඳහා)යෝගට් 1ක්සීනි තේ හැන්දක්අයිස් කැට කිහිපයක්මෙහෙම හදමුඅඹ ගෙඩිය සෝදා පොතු ඉවත් කර සිහින් කැබැලිවලට කපාගන්න. ඉන්පසු එම කැබැලි බ්ලෙන්ඩරයකට දමා හොඳින් ගසාගන්න. දැන් එය භාජනයකට දමාගන්න. ඉන්පසු බ්ලෙන්ඩරය ගෙන එයට යෝගට් එක, සීනි සහ අයිස් කැට කිහිපය දමා තත්පර 30ක් පමණ බ්ලෙන්ඩ් කරන්න. දැන් බීම පිළිගන්වන උස ලස්සන වීදුරුවකට ගසාගත් අඹ හා යෝගට් මිශ්‍රණය දමා ශීතල තිබියදීම පිළිගන්වන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av11100918</link>
    <topic>ජූරි සභාවේ සියලු තීන්දු ස්වාධීනයි; අපක්ෂපාතියි</topic>
    <author>ඉනෝකා පෙරේරා බණ්ඩාර</author>
    <content>ජූරි සභාවේ සියලු තීන්දු ස්වාධීනයි; අපක්ෂපාතියිසිග්නිස් ජාතික අධ්‍යක්ෂබෙනඩික්ට් ජෝශප් ගරු පියනම‘සිග්නිස්’ (OCIC - UNDA) අන්තර්ජාතික සංවිධානයේ ශ්‍රී ලංකා පර්ෂදය 35 වැනි වරට පවත්වන ‘සිග්නිස් උත්තමාචාර උලෙළ’ මේ මස 14 වැනිදා ප.ව. 6.00 ට අතිඋතුම් කාදිනල් මැල්කම් රංජිත් අගරදගුරු හිමිපාණන්ගේ ප්‍රධානත්වයෙන් බණ්ඩාරනායක අනුස්මරණ ජාත්‍යන්තර රංග පීඨයේදී පැවැත්වේ. ජාතික කතෝලික ජනසන්නිවේදන අධ්‍යක්ෂ, සිග්නිස් ජාතික අධ්‍යක්ෂ සහ එහි සභාපති බෙනඩික්ට් ජෝශප් ගරු පියතුමන් හා සමඟ මේ කතා බහ ඒ අරභයායි.මෙවර සම්මාන උලෙළේ සුවිශේෂී බවක් තිබෙන බව ඔබවහන්සේ පැවසුවා...ඔව්. නව ආරක අංග කිහිපයක් ම මෙවර උලෙළට එක් වෙනවා. පසුගිය 2010 වසරේ ජනවාරි 01 දා සිට දෙසැම්බර් 31 වැනිදා දක්වා කාල පරාසය තුළ ප්‍රදර්ශිත ශ්‍රී ලංකාවේ දේශීය වෘත්තාන්ත චිත්‍රපට කෘති සහ විකාශිත ප්‍රාසාංගික රූපවාහිනි වැඩසටහන් තමයි මීට සලකා බැලෙන්නෙ. මින් පෙර කිසිදු සම්මාන සඳහා පාත්‍ර නොවූ සිනමාවේ සහ ටෙලිනාට්‍යයේ විවිධ අංශ කිහිපයක් සඳහා ම ප්‍රථම වරට සම්මාන පිදෙනවා.මොනවද ඒ අලුත් අංශ...හැමදාමත් නිර්මාණකරණයේදී අධ්‍යක්ෂවරයා සම්මානනීය වෙනවා. නමුත් ඔහුගේ කාර්ය වඩාත් හොඳින් කරගෙන යාමට සහාය අධ්‍යක්ෂවරයාගෙන් ලැබෙන සහයෝගය කිසිදා ඇගැයීමකට ලක් වෙන්නේ නැහැ. ඒ නිසා ම ඉතිහාසයේ ප්‍රථම වරට නිර්මාණශීලී සහාය අධ්‍යක්ෂවරයාට මෙවර සම්මානයක් පිරිනැමෙනවා. ඒ වගේමයි නිෂ්පාදන කළමනාකරුගේ දායකත්වය. ටෙලි සිනමා දෙඅංශයෙන් ම මේ සම්මාන දෙකක් පිරිනමන්න අප තීරණය කළා.එපමණක් ද...?නැහැ. වසරේ නිර්මාණශීලී ඒකාංගික ටෙලිනාට්‍ය, නිර්මාණශීලී කෙටි චිත්‍රපටය, නිර්මාණශීලී වෙළෙඳ දැන්වීම, නිර්මාණශීලී ශ්‍රව්‍ය - දෘශ්‍ය වියමන නිර්මාණශීලී පූර්ව දර්ශන (ට්‍රේලර්ස්, පූර්ව ප්‍රචාරක දර්ශන හා හඳුන්වාදීමේ දර්ශන සඳහා සම්මාන පිරිනැමෙන්නෙ මේ රටේ සම්මාන උලෙළ ඉතිහාසයේ ප්‍රථම වතාවට. ඒ විතරක් නෙවෙයි. වසරේ හොඳම ආධුනික විචාරයට ‘ජයවිලාල් විලේගොඩ’ අනුස්මරණ සම්මානයත් සිනමා සාහිත්‍යකරණය උදෙසා ‘සිරිල් බී. පෙරේරා’ අනුස්මරණ සම්මානයත් මෙවරත් පිළිගැන්වෙනවා.ඒ වගේ ම සිය දිවිය, සිනමා හෝ ගුවන් විදුලි මාධ්‍ය සඳහා කැප කළ විශිෂ්ටයන් තිදෙනකුට ජීවිතයේ එක් වරක් පමණක් පිදෙන සුවිශේෂී සම්මාන තුනක් පිරිනැමෙනවා. මේ සියල්ලට අමතරව සෑම අංශයක් ම ආවරණය වන පරිදි වෙනදා මෙන් ම කුසලතා සහතික, රජත සම්මාන, ස්වර්ණමය හා ලෝකඩ සම්මාන 15 ක් ද පිරිනැමෙනවා.මේ හැම දෙයක් ම ‘නිර්මාණශීලී’ සම්මාන. ඒ කියන්නෙ ‘හොඳම සම්මානය’ කියා දෙයක් නැති බව ද...?එය OCIC උත්තමාචාර උලෙළේ ආරම්භයේ පටන් සිදුවූ දෙයක්. ‘නිර්මාණාත්මක’ හෝ ‘නිර්මාණශීලී’ ලෙසින් විනා ‘හොඳම’ යන විශ්ලේෂණයක් අප භාවිතා කළේ නැහැ. යම් ටෙලිනාට්‍ය හෝ සිනමා කෘතියක නිර්මාණශීලී බව හෝ ශිල්පීය කාර්යයේ නිර්මාණශීලී ගුණයයි මෙහිදී සැලකිල්ලට ගන්නෙ. එය රටවල් 89 ක ව්‍යාප්තව - ක්‍රියාත්මක වන අන්තර්ජාතික සිග්නිස් මව් ආයතනයේ ප්‍රතිපත්තියක්.මානව ගුණයන්ගෙන්, සිනමාරූපී බවින්, අධ්‍යාපනික වටිනාකමින් හා විනෝදාත්මක බවින් හෙබි උසස් චිත්‍රපට නිපදවීම හා ඒ සඳහා දේශීය චිත්‍රපට කරුවන්ට සහායදීම, රුකුල් දීම හා අගය කිරීම ලෙස සිග්නිස් ප්‍රඥප්තියේ සඳහන්ව තිබෙන්නෙත් ඒ නිසා. සෑම විටම අපගේ නිර්ණායක වන්නේ නිර්මාණශීලිත්වය හා උසස් ගුණය පමණමයි.විනිශ්චය මණ්ඩලය ගැනත් දැනගන්න කැමැතියි...අපගේ මේ උලෙළේ වටිනාම සාධකය විනිශ්චය මණ්ඩලයයි. සිනමාවේ හා රූපවාහිනි ක්ෂේත්‍රයේ හසළ දැනුමක් ඇති. වපසරියක් ගොඩ නඟා ගත්, විශ්ව විද්‍යාල මට්ටමින් හා බාහිර ලෝකය සමඟ නිබඳ ගනුදෙනු කරන යථා අවබෝධය ඇති විද්වත් බුද්ධිමත් ජූරි සභිකයින් හත් දෙනකුයි විනිශ්චය මණ්ඩලයේ සිටින්නේ. ඔවුන් ගන්නාවූ සෑම තීරණයක් ම ඉතා ස්වාධීන හා අපක්ෂපාතියි.ඉදිරිපත් වන නිර්මාණ පිළිබඳ සෑහීමකට පත් වන්නට පුළුවන් කියා ඔබ වහන්සේ හිතනවද...?ඇතැම් නිර්මාණ ඉතා උසස් නිර්මාණශීලිත්වයෙන් යුක්තයි. නමුත් බහුතරය පිළිබඳ සෑහීමකට පත් වන්නට බැරි බවයි මගේත් ජූරි සභාවේත් අදහස. එක වෙලාවකදී අප කල්පනා කළා අපේ මේ නිර්මාණ ගමන් කරන්නේ කිනම් දිශාවකට ද එය ඉදිරියට ගමන් කරනවද, එක තැන පල් වෙනවද නැතිනම් පසුපසට ඇදී යනවද කියන වග.මේ ඔබ වහන්සේ සිග්නිස් සංවිධානයේ සභාපතිවරයා ලෙස දෙවැනි වතාවටත් පත්වී කරන දෙවැනි උත්සවය...අති උතුම් කාදිනල් හිමිපාණන් සෑම විටම මා හා පවසන්නෙ මේ උත්තමාචාර උළෙලේ අභිමානවත් බවට කිසිදු අයුරකින් හානි නොවන ලෙස එය පැවැත්විය යුතුයි කියන වග. මූල්‍යමය ගැටලු නැතුවා නෙවෙයි. නමුත් සිග්නිස් මව් සමාගම හා සම්බන්ධව උන්වහන්සේත් මාත් අඩුපාඩුවක් ඇති නොවන්නට හැම විට වග බලා ගන්නවා. උන්වහන්සේ මා කෙරෙහි තබා ඇති විශ්වාසය අනුව හැකි ඉහළම අයුරින් ම සෑම දේම කිරීමට මා වග බලා ගන්නවා.කොයිතරම් බාර දූර වුවත් ඉහළම ප්‍රමිතිය රඳවා ගන්නට සිග්නිස් උත්තමාචාර සම්මානවලට හැකි වෙලා තිබෙනවා.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av11100919</link>
    <topic>සිංහල ගීතයේ අතිරික්තයක්!</topic>
    <author/>
    <content>සිංහල ගීතයේ අතිරික්තයක්!මීට වසර කීපයකට ඉහත, ප්‍රදීපා ධර්මදාසගේ ගීත ආවර්ජනයක් වශයෙන් සංග්‍රහ වූ, ‘දූවිල්ලෙන් සැදුණු ලියේ’ නම් ලිපි එකතුවට සටහනක් එක් කළ ජයන්ත චන්ද්‍රසිරි එය අරඹන්නේ මෙසේ ය.“රටේ ගීත හිඟයක් නැත. රටේ ගීත වැඩිය. අතිරික්තයක් ද පවතී. එහෙත් ගීත රසිකයකු වශයෙන් මම අවාසනාවන්ත මිනිසෙක්මි. තොරතෝංචියක් නැතුව ඇසීමට සලස්වා ඇති මේ ගීත කන්දරාව මට මගේ එදිනෙදා ජීවිතය පවත්වාගෙන යාමට බාධා කොට ඇතිවා පමණක් නොව මා මානසිකව ද හෙම්බත් කොට ඇත. වරෙක විද්‍යුත් මාධ්‍යවලින් දමා ගසන ගීත මඟින් කන සිදුරු වී රුධිරය ගැලීය. තව වරෙක මගේ නාසයේ සිරවූ එබඳු ගීතයක් නිසා පැපිලියවෙල වෙද මහතාගෙන් නස්නයක් කර ගන්නට සිදුවිය. මේ දිනවල නම් මට ගිල දැමීමට සිදුවන ගීත නිසා මම අධික ඔක්කාරයෙන් පීඩා විඳිමි. ලැබෙන තොරතුරු අනුව මා සිතන්නේ මා මෙන්ම මේ රටේ බහුතර ගීත ශ්‍රාවක සමාජය ද දුක් විඳින බවකි”මෑතකදී රූපවාහිනි වැඩ සටහනකට පැමිණ සිටි තරුණ, ජනපි‍්‍රය ගායකයකු කියු දේවල් ඇසු මට ද ජයන්ත කියන ආකාරයේ ඔක්කාර ගතියක් ඇති විය.“මේ දවස්වල ඔබ කරන නිර්මාණ මොනවා ද?”නිවේදකයා ඇසුවේය.“මං අලුත් සින්දු දෙකක් කරනවා.එකක් හදවතට. අනික කකුලට.”ගායකයා, දෙවරක් නොසිතා ම කියා දැම්මේය. ශ්‍රාවකයන්ගේ සවනට නොව කකුලට දැනෙන්නට, ඇසෙන්නට ගීත නිර්මාණ කරන ගායකයන් මාධ්‍යයන්ට කැඳවීම පවා සාහසික සන්නිවේදන අපරාධයක් නොවේ ද?ජයන්ත කියන හැටියට දැන් ගීත ලෝකයේ සිටින බහුතරය ගායක ගායිකාවන් නොව ‘සින්දු කියන්නන්’ සහ ‘සින්දු කියන්නියන්’ ය. අර්ථ රසය පසෙක තිබේවා, ශ්‍රැති ඥාන, ස්වර ඥාන, රාග ඥාන, තාල ඥාන, ළය ඥාන වැනි ගායකයකු, ගායිකාවක සතු විය යුතු අනිවාර්ය ලක්ෂණවලින් එකක් දෙකක් හෝ නැති අය ද ඒ බහුතරයේ සිටිති. ඔවුන්ගේ ගීත ද රෑ එළිවෙන තුරු එෆ්. එම්. නාලිකා තුළින් අස්සවති! නිවේදක නිවේදිකාවන් ද නිතරම ‘සින්දු ගහනවා’ යැයි කියන්නේ ඒ ගීතවල ‘කොලිටිය’ ගැන දන්නා නිසා විය යුතු ය.ගීත අතිරික්තයේ භයානකකම කෙසේද යත් නාලිකාවකින් ගීතයක් ප්‍රචාරය කර ගැනීම ද මහා තරගයක් බවට පත්වී තිබේ. දැන් ගීතයක් ගැයුවාට මදිය. එය විෂුවල් (රූප රචනයක්) බවට පත්කර ගත යුතුය. ඒ සඳහා පනස්දාහේ, ලක්ෂයේ සිට මිලියනය දක්වාම ‘පැකේජ’ ඇත.මෑතකදී, ගීතයක් රූගත කර ගත් මගේ මිත්‍රයෙක් ප්‍රකට නාලිකාවක සිටින වැඩසටහන් නිෂ්පාදකවරයකු වෙත එය රැගෙන ගියේය. (එම නිෂ්පාදකවරයා අද විශ්‍රාම ගොස් සිටී) වැඩ සටහන් අධ්‍යක්ෂකගේ අනුමැතිය නොමැතිව එය ප්‍රචාරය කළ නොහැකි බව කී ඔහු එතෙක් එය ‘සින්දු පෝලිමට’ එක් කර තැබුවේය.මාසයක් ගියේය. දෙකක් ගියේය. ගීත නරඹන්නට අධ්‍යක්ෂකට වෙලාවක් නැති බව මගේ මිතුරාට දැන ගන්නට ලැබේ.‘එකම එක සැරයක් ප්‍රචාරය කරන්න. මට ඒ ඇති.’මගේ මිතුරා බැගෑපත් වෙයි.‘අනුමැතිය නැතුව ප්‍රචාරය කළොත් ඒ ගොල්ලො හිතන්නෙ අපි සල්ලි අරගෙන කියලා.’ නිෂ්පාදක මිත්‍රයා අසරණව පවසයි.තවත් සතියක් දෙකක් බලා සිටි මගේ මිතුරා දැඩි කලකිරීමෙන් යුතුව ගීතය නැවත ඉල්ලා ගත්තේය. ගීතයක රූප නිපදවීම මෙන්ම එහි ප්‍රචාරණය ද තරගකාරී වෙළෙඳාමක් බවට පත්ව තිබෙන්නේ ඔය ආකාරයටය. දුක් මහන්සි වී නිම කරන ටෙලි නාට්‍යයක් හෝ ගීතයක් ප්‍රචාරය කර ගැනීමටත් අත යට මුදල් ඉස්සර කළ යුතු නම් විද්‍යුත් කලා මාධ්‍යයන්හි පරිහානිය ගැන අප පුදුම විය යුතු ද? ‘ලිස්ට්නර්’ සඟරාවේ තීරු ලිපි රචකයෙක් ගීතයේ තිබෙන සමාජ බලපෑම ගැන ලියමින් අද ‘මිනිත්තු තුනේ සංස්කෘතියක්’ බිහි වී ඇතැයි සඳහන් කළේය.සාමාන්‍යයෙන් ගීතයක කාලය මිනිත්තු තුනකි. යුරෝපා රටවල මාර්ග සංඥා පුවරු අසල රථවාහන නතර කෙරුණු විට, පිටතට ගළා එන ඩිජිටල් සංගීත රාව, “සංගීතමය භූමි කම්පාවක්” (Musical earthquake) බඳු යැයි ඔහු කියයි. ලංකාවේ පෞද්ගලික බස්වල සින්දු කරච්චලය ගැන දන්නේ නම් ඔහුට භුමිකම්පාව වෙනුවට වෙනත් යෙදුමක් සොයා ගන්නට වෙනවා නිසැකය. කුමන නීති දැමුවත් පෞද්ගලික බස් රියැදුරන්ගේ “රස වින්දනයට” එරෙහි වන්නට කිසිවකුට නොහැකිය. පසුගියදා පැවැති සංගීත සම්මාන උළෙලේදී මෙරට තවමත් උසස් ගායක ගායිකාවන්, ගේය පද රචකයින් සිටිනා බව දක්නට ලැබීම මහත් සතුටකි. එහෙත් අප වැනි රසිකයන්ගේ දුකට කාරණය වන්නේ එබඳු ගීත ගැන බස්කාරයන් පමණක් නොව සින්දු රේඩියෝකාරයින් ද නොදැන සිටීමය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av11100920</link>
    <topic>සඳුන්ව කවදාවත් මගෙ හිතින් අයින් කරන්න බැහැ පුංචි</topic>
    <author/>
    <content>සඳුන්ව කවදාවත් මගෙ හිතින් අයින් කරන්න බැහැ පුංචිලියන්නේ නිව්ටන් ගුණසේකරඅඳින්නේ හර්ෂ ගුණවර්ධනපසුගිය දිනවල සිදුවූ සියලු අප්‍රසන්න සිදුවීම් මොහොතකට අමතක කළ සේරා කටහඬ බින්දේ සතුටිනි.”ඩගී.. ඔයා දැන් කොහෙද? .. වෙච්ච දේවල් සේරම දුව මට කිව්වා.. මං ඔය සිද්ධිය ටීවී එකෙන් දැක්ක ගමන් ගෙදර දුවගෙන ආවා..””පොලීසිය දැන් පිස්සු බල්ලො වාගෙ මාව හොයනවා සේරා... ලංකාවෙ හිටියොත් මට වෙන්නෙ හිරකූඩුවෙ ලගින්නයි.. මං මේ එයාර් පෝට් යන ගමන්..””මොනවා ඩගී..?””ඔව්.. දැන් වෙන කරන්න දෙයක් නැහැ සේරා.. මගෙ හොඳම යාළුවෙක් ඉන්දියාවෙ දිල්ලිවල ඉන්නවා..” ටික දවසක් මං එහෙ නතර වෙනවා.. හැබැයි මේ විත්තියක් ඔයා කා එක්කවත් කියන්නෙ එහෙම නැහැ .. කෝ දැන් දුව?..””දුව ගෙදර ඉන්නවා.. එයාටවත් කියන්න එපාද?””එපා.. මං ප්‍රවේශමින් ඉන්න විත්තිය විතරක් කිව්වාම ඇති..””මොන එහෙකට ඔයා ඔය පරට්ට ගෑනිත් එක්ක පැටලෙන්න ගියාද? මං මුල ඉඳන්ම කිව්වෙ නැද්ද ඕකි මහ නැහැදිච්ච ගෑනියෙක් කියලා.. අඩුගානෙ කෙළෙහිගුණේවත් තිබ්බද? මේවා ඔයාලට හොඳ පාඩම්..?””හරි.. හරි දැන් ඕවා ගැන කතාකරන එකේ තේරුමක් නැහැ සේරා.. මම ඔය බැල්ලිට යහතින් ඉන්න ඉඩ තියන්නෙ නැහැ.. ඒකිට මට වඩා ඇමැතියව ලොකුවුණා..” ඔහු තරහින් කියාගෙන ගියේය.”දැන් ෆ්ලයිට් එක කීයට ද තියෙන්නෙ?””සික්ස් තර්ටිවලට.. මං මේ එයාපෝර්ට් එකට කිට්ටු කරලයි ඉන්නෙ. .. ඒක නෙමේ සේරා මගෙ වාහනේ මිස්ටර් අල්මේදලාගෙ ගෙදර.. එයා හෙට දිහෑවෙ වාහනේ ගෙනත් දේවි.. බිස්නස් වැඩ ටිකත් ඔයා හොඳින් බලාගන්න ඕනෑ..””මං ඒවා බලාගන්නම් ඩගී..””එහෙනම් මං නතර වෙන්නම් සේරා.. දැන් මට හිත සැනසිල්ලෙ මේ ගමන යන්න පුළුවන්””දැන්වත් මොළේ පාවිච්චි කරලා වැඩ කරන්න ඩගී.. මට එච්චරයි කියන්න තියෙන්නෙ. දිල්ලිවලට ගිය ගමන් මට කෝල් එකක් දෙන්න...””ඕ.කේ.. ඩාලිං..” ඩග්ලස් දුරකථනය විසන්ධි කරමින් සැනසුම් සුසුමක් හෙළුවේය.එබඳුම සැනසුම් සිසිලක් සේරාගේ හිතටද දැනිණි.කෙසේ හෝ සැමියාගේ ජීවිතය පිළිබඳ ව මෙතෙක් හිත යට කීරි ගැසූ බිය හා සැකය පහව යාම හිතට ලොකු අස්වැසිල්ලකි. විවාහ වූ මුල් අවදියේ දී ඔහු සමඟ ගත කළ ඒ ප්‍රීතිමත් ජීවිතයේ සුන්දර මතක සේරාගේ දැස අබිමුව මැවුණේ සිත්තම් පටක් විලසිනි. ඒ සොඳුරු දිවිය ටිකින් ටික දෙදරා යන්නට පටන් ගත්තේ සැමියා ‘කුසුම්රානි’ කෙරෙහි ආසක්ත වීමෙන් පසුවය.ඒ සඳහා ඔහුව පොලඹවා ගන්නට ඇත්තේ කුසුම්රානි බවට ද සැකයක් නැත. ඔහු ඉබේටම වාගේ ඇගේ චාටු මායම් දැලට හසුවන්නට ඇතැයි සේරා සිහිකළේ හිතට පිවිසි අපුල දරා ගනිමිනි. පසුගිය කාලය තුළම ඇගේ සිතෙහි රැඳී තිබුණේ පසුතැවිල්ල .. අසහනය හා වේදනාව පමණි. කිසියම් සැනසිලි වදනක් තෙපළන කිසිවකු හෝ ඇය අවට නොවීය.උඩුමහලේ සිට හෙමින් හෙමින් පියගැට පෙළ දිගේ පහළට බට සේරා විමසිලිමත් වූයේ තිසරු කුමක් කරමින් සිටිනු ඇද්දැයි දැනගනු පිණිසය. ඇය දොර රෙද්ද අතරින් තිසරුගේ කාමරයට එබුණාය. දිය නා සිටි තිසරු කැඩපත ළඟට වී හිස කෙස්වල තෙත මාත්තු කරමින් සිටියාය.”අප්පච්චි දැන් මට කෝල් කළා දුව..””අනේ ඇත්තද? අප්පච්චි කොහෙ ඉඳන්ද කතාකළේ පුංචි?..” හිතට දැනුණු සතුට දෙනතින් පිට කරමින් තිසරු කටපුරා සිනාසුණාය.”බයවෙන්න දෙයක් නැහැ.. ආරක්ෂිත තැනකලු අප්පච්චි ඉන්නෙ.. කැන්ඩි කිට්ටුව එයාගෙ යාළුවකුගෙ එස්ටේට් එහෙක..” සේරා බොරුවක් ඇද බෑවාය.”එහෙම නම් කමක් නැහැ. මගෙ ඇඟට ලේ ටිකක් ඉනුවෙ දැනුයි..””හෙක්ටර් ආපුවම මීළඟට කරන්න ඕනෑ දේවල් කතා කරන්න ඕනෑ””ඔව් පුංචි මේ වෙලාවෙ එයාගෙන් ලීගල් ඇඩ්වයිස් ගන්න එක වැදගත්..””ඒක නෙමේ තිසරු .. මේ කරදර ඉවර වුණ ගමන්ම ඔයා හෙක්ටර්ව මැරි කරන්න ලෑස්තිවෙන්න ඕනෑ.. තේරුණාද?””ඔන්න ඉතින් පුංචි ආයෙත් කන්දොස්කිරියාව පටන් ගත්තා..””තාමත් අර පත්තරකාරයාව හිතින් අයින් කරලා නැද්ද?””සඳුන්ව කවදාවත් මගෙ හිතින් අයින් කරන්න බැහැ පුංචි..””එහෙමද හිතන් ඉන්නෙ? හොඳයි බලමුකො? කෝපයෙන් ඒ වචන ටික පිට කළ සේරා මුහුණ ගස්සාගෙන ඉවතට ගමන් කළාය.ඒ සමඟම වාගේ නිවෙසේ දුරකථනය හඬ නඟන්නට වුයෙන් සේරා යුහුසුලුව ඒ වෙතට ගමන් කළාය.”හලෝ.. ඔය මිස්ටර් දැරණියගලගෙ වයිෆ් ද?””ඔව්.. කව්ද ඔය කතා කරන්නෙ?” එම නුහුරු කටහඬින් තිගැස්සුන සේරා ඇහි බැමි රැළිකරමින් විමසුවාය.”මං වික්ටර්. දැරණියගල ගැන දන්න කෙනෙක්.. මගෙ නම කිව්වට මැඩම් දන්නෙ නැහැ.. මං මේ කටුනායක එයාර්පෝර්ට් එකේ ඉඳලයි කතා කරන්නෙ.. පොඩි ආරංචියක් දෙන්න තියෙනවා.. හැබැයි හිත කලබල කරගන්න එපා..”සේරාගේ හිතේ ගිනි ඇවිලී ගියේ එකවරමය. ඩගීට මොකක් හෝ කරදරයක් බව ඇයට ඉවෙන් මෙන් දැනිණි.”හස්බන්ඩ් දැන් ටිකකට ඉස්සෙල්ලා මට කෝල් කළා. මොකක්ද ඔයාට කියන්න තියෙන්නෙ?””එයාර්පෝට් එකේදි මිස්ටර් දැරණියගලව පොලිසියෙන් ඇරෙස්ට් කළා. මං ඒ ගැන දැනුම් දෙන්නයි මේ ෆෝන් කළේ..””මොනවා.. ඒක කොහොමටවත් වෙන්න බැහැ.””දන්න කියන කෙනෙක් අමාරුවෙ වැටුණම අහක බලන් ඉන්න එක මනුස්සකම නෙමෙයිනෙ මැඩම්? මං මේ බොරුවක් කියනවා එහෙම නෙවෙයි. මිනිස්ටර් කෙනෙකුගෙ මොකක්ද පැමිණිල්ලක් උඩලු එරෙස්ට් කරලා තියෙන්නෙ? රටින් පනින්න තරම් මොකක්ද දැරණියගල මහත්තයා කරපු වැරැද්ද මැඩම්?”අකල් හෙණ පථයකින් දෙසවන් අගුල් වැටුනාක් මෙන් සේරාට දැනිණි.ඇගේ දෙතොල් කිටි කිටියේ වෙව්ලුම් කෑවා මිස කිසිදු වචනයක් පිට නොවීය. මුළු සිරුරම අප්‍රාණික වී ගිය කලෙක මෙන් තුෂ්ණීම්භූතව බලා සිටියාය.”බලන්නකො ඔය නිව්ස් එක තව ටිකකින් ටී.වී. එකේ යන්නෙ නැද්ද කියලා?” ඔහු එසේ කියත්ම සේරා දඩාස් ගා රිසීවරය තැබුවාය. ඇගේ මුළු ඇඟපතම සට.. සට ගා ගැහෙන්නට විය.අනපේක්ෂිත ලෙස අසන්නට ලැබුණ මෙම අශුභ ආරංචිය සේරාගේ සිත තුළ ජනිත කළේ අසීමිත බියක් හා වේදනාවකි. ඇය ඒ මොහොතේම ඩග්ලස්ගේ ජංගම දුරකථනයට ඇමතුමක් ගන්නට උත්සාහ කළ ද එය ව්‍යර්ථ විය.”තිසරු.. දුවේ..?”ඇය කාමරයේ සිටි තිසරුට ඇසෙන සේ උස්හඩින් කෑගැසුවාය. ඇගේ කටහඬ ඇසුණ සැණින් තිසරු සාලය වෙතට දුව ආවාය.”ඇයි පුංචි.. මොකද මේ බිරන්තට්ටු වෙලා වගේ?””අප්පච්චිව පොලීසියෙන් එරෙස්ට් කරලලු?””කව්ද කිව්වෙ?” තිසරුගේ ඇස් දෙක උඩ ගියේ එකවරය.”දැන් කව්ද මනුස්සයෙක් කටුනායක එයාර්පෝර්ට් එකේ ඉඳලා කෝල් කළා.. අප්පච්චිගෙ ෆෝන් එක වැඩ කරන්නෙත් නැහැ.””කාගෙ හරි බොරුවක් වෙන්න ඇති. මිනිස්සු ඔහොම බොරු ලණු දෙනවා. අප්පච්චි එයාර්පෝර්ට් එකේ ඉන්න විදියක් නැහැනෙ?”මෙතෙක් වසං කරගෙන සිටි රහස තවදුරටත් තිසරුගෙන් සඟවාගෙන සිටීමේ අර්ථයක් නැතැයි හැඟුණෙන් සේරා සියලු තොරතුරු තිසරු ඉදිරියේ දිග හැරියාය.”පුංචි ඕක මගෙන් වහං කරගෙන හිටපු එක හරියි කියලා හිතනවද?””ඔය විත්තියක් ඔයා එක්කවත් කියන්න එපා කියල අප්පච්චියි මට කිව්වෙ. එයා කාටත් හොරෙන් ඉන්දියාවට පැන ගන්නයි බැලුවේ..””දැන්මම හෙක්ටර් අයියට කෝල් කරලා කියන්න පුංචි”සේරා ඒ මොහොතේම හෙක්ටර්ටත් ජංගම දුරකථනයට කතාකොට මෙම ආරංචිය දැනුම් දුන්නාය. ඇය ඉතා තදබල ලෙස කලබලයට පත්වී සිටින බව හෙක්ටර්ට වටහාගන්නට අපහසු නොවීය. ඔහු ඒ මොහොතේ සිටියේ ‘ටෙනිස් ක්ලබ්’ එක තුළය.”අක්කා කලබල නොවී ඉන්නකො. මං දැන්මම ඔය සිද්ධිය ඇත්තද කියල චෙක් කරලා බලලා කියන්නම්..”වැඩි වේලාවක් යන්නට මත්තෙන් රූපවාහිනී “පැයෙන් පැය” පුවත් මඟින් එම සිදුවීමට විශේෂ තැනක් දෙමින් ප්‍රචාරය වෙන්නට විය.තිසරුත් .. සේරාත් “පුංචි තිරය” දෙස දෑස් දල්වාගෙන බලාසිටියේ තුෂ්නීම්භූතවය. “ප්‍රසිද්ධ ව්‍යාපාරිකයෙක්” මෙන්ම චිත්‍රපට නිෂ්පාදකවරයක් ද වන ඩග්ලස් දැරණියගල නමැත්තා රජයේ ඇමැතිවරයකුට හා ජනප්‍රිය චිත්‍රපට නිළියකට තර්ජනය කිරීමේ වරදට කටුනායක ගුවන් තොටුපළේ දී අද පස්වරුවේ පොලිස් අත්අඩංගුවට පත්විය. ඔහු මෙසේ පොලිස් අත්අඩංගුවට පත්වූයේ හොර රහසේ රටින් පිටවී යාමට තැත් කළ අවස්ථාවේදී බව වාර්තා වේ..”මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av11100921</link>
    <topic>ගසක් මෙන් ලියලා වැඩෙන නිල් ගරුඬ ගල</topic>
    <author>සිරිසේන දේවප්‍රිය</author>
    <content>ගසක් මෙන් ලියලා වැඩෙන නිල් ගරුඬ ගලමෙරට ඇති අති දුර්ලභ වස්තූන් ගණන ඉතා ස්වල්පයකි. ඒ අතරින් ජාතික නාමල් උයන කෙළවර පිහිටි රෝස තිරිවානා පාෂාණය එකකි. එවන්ම වූ තවත් දුර්ලභ ජාතික වස්තුවක් වලපනේ රූපහ ගමේ ද පිහිටා ඇත.මේ සූදානම ඔබ එවෙත කැඳවාගෙන යාමටයි.මහනුවර සහ නුවරඑළිය සිට මාර්ග විස්තර හෙළි කිරීම ප්‍රමාණවත් යයි සිතමි. මහනුවර සිට රන්දෙණිගල හරහා වලපනේට පැමිණ නිල්දණ්ඩාහින්න හරහා රූපහ ගමට පැමිණිය හැකිය. නුවරඑළිය සිට රාගලට පැමිණ රාගල සිට රූපහ හරහා වලපනේ මාර්ගයේ පැමිණීමෙන් ද රූපහ ගමට පැමිණිය හැකිය.මසේ එනවිට කොටඹේ නමින් ගමක් හමුවෙයි. එහි සිට අප කියන මේ දුර්ලභ ස්ථානයට දුර සැතපුම් එකහමාරක් පමණ වේ. කොටඹේ සිට තරමක් සංවර්ධනය කළ අතුරු පාරක පැමිණ ඉතිරි ටික පයින්ම යා යුතුය.මේ යන්නේ ලෝකයේ අතිශයින්ම දුර්ලභම වස්තුවක් වූද, අග්නිදිග ආසියාවටම ඇති එකම වස්තුව වූද ‘නීල ගරුඬ පාෂාණය’ නැරඹීමටයි. ලෝකයේ අනිකුත් රටවල ඇති නීල ගරුඬ පාෂාණ ප්‍රමාණය වුවද දෙක – තුනකට වඩා වැඩි නොවේ.මීට ‘නිල් ගරුඬ ගල’ කියා ද ව්‍යවහාර කරයි. ගම්වාසීන් නම් එය හඳුන්වන්නේ නිකම්ම ‘ගරුඬ ගල’ කියාය. ඒ ඔවුන් එය නිතර දෙවේලේ දකින නිසා විය යුතුය.ඉහතින් කී ආකාරයට පයින්ම ගමන් ගන්නා ඔබට කුඩා ඇළ මාර්ගයක් හමුවෙයි. එය ගරුඬ ඇළයි. ඒ දිගේ මඳ දුරක් යත්ම පාෂාණ පර්වතයක් ඔස්සේ ඇළ ගලා බසිනු පෙනෙයි.ඒ පෙනෙන පාෂාණ පර්වතය දෙස විමසිලිමත්ව බලන්න. එය කළුගල් පර්වතයක් හෝ කබොක් ගල් පර්වතයක් මෙන් නොවේ. එහි ළා කොළ පැහැයක් පවතිනු ඔබට පෙනෙනු ඇත. බැලූ බැල්මටම කොළ පැහැය නොපෙනෙන නිසාවෙනි එදෙස විමසිලිමත්ව බලන්නට කීවේ. එසේ බැලීමේදී ගල තුළ තරමක් බබළන ලා කොළ පැහැයක් ඔබට පෙනෙයි.හිරු රැස් තදින් පතිත වන මොහොතකදී නම් ලා කොළ පැහැයම නොව, හිරු රැසින් එය දිදුලන ආකාරයකි දිස්වන්නේ. නිල් ගරුඬ ගලේ ඇති ප්‍රධානතම සුවිශේෂත්වය නම් එය ළා කොළ පැහැයෙන් යුක්ත වීමයි.කළු ගලක් රළුය. ගොරොස්යු. මුවහත්ය. එහෙත් නිල් ගරුඬ ගල නිතරම ඔපමට්ටම්ව පවතී. මැදුණුු ස්වභාවයකින් යුක්තය. ඒ මතුපිට අතගෑමේ දී අත්ලට දැනෙන්නේ සුව සහනයකි. එය නිල් ගරුඬ ගලේ ඇති දෙවැනි සුවිශේෂි ලක්ෂණයයි.නිල් ගරුඬ ගල ලියලා වැඩෙන සුලුය කීවොත් ඔබ මවිතයට පත්වනු ඇත. එහෙත් එය මුසාවක් නොවේ. මීට පෙර කුළුගෙඩි පහරින් හා ගල් වෙඩි දමා කැඩූ තැන් යළිත් එකට හාවෙමින් පවතී. එය මට පෙන්වූයේ ඒ ආසන්නයේ පදිංචි ගැමියෙකි. පාෂාණයක දෘශ්‍යමාන ලියලීම හෙවත් වැඩීම මවිතකරය. අප දැක ඇත්තේ කඩන්න – කඩන්න ක්ෂය වී යන ගල් පර්වත පමණි. එය ගරුඬ ගලේ තෙවැනි සුවිශේෂී ලක්ෂණයයි.නිල් ගරුඬ ගල් කැබෙල්ලක් තවත් ගලක් මත තබා වතුර ටිකක් ද දමා ඇතිල්ලීමෙන් දී ඉන් සුදු පැහැ පෙන මතුවීම එහි තවත් ලක්ෂණයකි. එහි සුවිශේෂීතම ලක්ෂණය නම් නිල් ගරුඬ ගල රෝග බොහොමයකටම අත් බෙහෙතක් ලෙස භාවිත කළ හැකි වීමයි. මිනිසාට වැළඳෙන ලෙඩ රෝග බොහොමයක් සුවපත් කිරීමේ අරුම පුදුම බලයක් ගරුඬ ගලට ඇතැයි ගැමියෝ පවසති.තවත් එක් දෙයක් කිව යුතුය. ගල් පර්වතයක් නම් එය නිතරම මහ පොළොවේ සිට ඉහළට නැඟී තිබේ. එහි මුදුන බලන්නට අප උඩ බැලිය යුතුය. එහෙත් නීල ගරුඬ පාෂාණ පර්වතය පිහිටියේ පොළොව අභ්‍යන්තරයේය. ගරුඬ ඔය ගැලීම නිසා පස් සේදී ගිය ස්ථාන කීපයකදී පමණක් නිල් ගරුඬ ගල අපට දක්නට ලැබෙයි.”මතුපිටට පේන්ඩ තියෙන්නෙ ටිකක් වුණාට ඕක එසේ මෙසේ ගලක් හෙම නෙවෙයි. මේ මණ්ඩියෙ හැතැප්ම හත අටක්වත් දුරට යනකල් ඔය ගල් පව්ව තියෙනව. පොළව යටින් තියෙන නිසා පෙනුමක් නෑ” මාර්ගය පෙන්වන්නට ආ අයෙක් මට කීවේය.නීල ගරුඬ ගල මනරම් හරිත තුරු වදුළකින් සෙවණ ලබයි. දිඹුල්, ඉඹුල්, වෙලන්, වල්සූරිය, රුක්අත්තන ආදී තුරුලතාවන්ගෙන් එය ආවරණය වී පවතී. එබැවින් එහි ඇත්තේ මන බඳින සිසිල් සුවයකි.අවට කැලෑරොද අංකෙන්ද, ඇත්හොඬ, දියනිල්ල, තොලබෝ, හාතාවාරිය වැනි ඖෂධ වර්ගවලින් ද පෝෂිතය. ගරුඬ ඔයේ ගලන ජලයට ද මෙම බෙහෙත්වල ඖෂධීය ගුණය කැවී ඇතුවාට කිසිදු සැකයක් නැත.නිල්ගරුඬ ගල දිගේ ගලා බස්නා ජලය නෑමෙන් වුවද එහි ගුණය අත්විඳිය හැකි යැයි ගැමියෝ පවසති. විශේෂයෙන්ම දද, කුෂ්ට, සමේ රෝග ආදියට එය ප්‍රත්‍යක්ෂ ඖෂධයක් වන්නේලු.අවට කෙත්වතු හා එළවුළු කොටු ආදී වගා බිම්වලට යොදන්නේ ද ගරුඬ ඔයේ ජලයයි. ගරුඬ ගල සේදීගෙන එන ජලයේ ඇති ඖෂධීය ගුණය කෙතේ වැවෙන ගොයමට ද, කොරටුවේ එළවුළු ගස්වලට ද කැවී ඇතැයි ගැමියෝ පවසති. ඒවා ආහාරයට ගන්නා ගැමියන්ගේ නීරෝගීකම මනාව ආරක්ෂා වී ඇතැයි ගැමියෝ කියති.පුරාණයේ දී ඇතැම් ගෙවල භාවිත කළ මිරිස් ගල සහ මිටුවන්ගල (උඩගල) සාදාගෙන තිබුණේ ද ගරුඬ ගලෙන්මය. එවිට ගලේ දමා අඹරන මිරිස්, තුන-පහ ආදී ඕනෑම දේකට ගරුඬ ගලේ ඖෂධීය ගුණය මිශ්‍රවන අතර ඒවා ශරීරගත වීමෙන් උදරයේ පවත්නා විවිධාකාර අසනීප සුවපත් වන බව ගැමි විශ්වාසයයි.දරුවෙකුගේ බඩ රිදීමක දී නිල් ගරුඬ ගල ගලගා බොන්නට දීමෙන් එය සුවපත් වන බවද, පත්තෑයා වැනි විෂකුරු සතෙකු කෑ විට නිල් ගරුඬ ගල ගලගා කෑ මුඛයේ තැවරීමෙන් විෂ බසින බව ද ප්‍රදේශයේ පවතින විශ්වාසකි.නිල් ගරුඬ ගල නිර්මාණය වූයේ කෙසේද යන්න පිළිබඳ ප්‍රදේශයේ පවත්නා ජනප්‍රවාද ගණනාවකි.ඉන් එකක් රාම-සීතා වෘත්තාන්තයට ද සම්බන්ධය. රාවණ පැහැරගෙන ආ සීතා දේවිය වලපනේ ගල්ගෙයක සඟවා තැබූ බවද, සඟවා තැබූ කාලයේ ඇය ආහාර වර්ජනය කළ බවද, ඒ හේතුවෙන් ඇයට බඩේ රුදාවක් සෑදී තිබුණ බවද, එය සුවපත් කරන්නට හනුමන්තා බෙහෙත් ගලක් රැගෙන ආ බවද, එය ගලගා සීතාට බොන්නට දී ඉතිරි කෑල්ල මෙම ස්ථානයේ දමා ගිය අතර එය කාලයාගේ ඇවෑමෙන් ලියලා වැඩී මෙම සුවිශේෂී ගල් පර්වතය නිර්මාණය වූ බව ද එක ජනප්‍රවාදයකි.තවත් ජනප්‍රවාදයකින් කියැවෙන්නේ මහා බ්‍රහ්මයා ප්‍රථමයෙන්ම පෘථිවිය මත පාතැබීමේ දී නීල ගරුඬ පාෂාණයක් මත පා තැබූ බවයි. එය ශුද්ධ වස්තුවක් වන්නේ යයි බ්‍රාහ්මණයෝ විශ්වාස කළහ. එබැවින් පුරාණයේ දී දඹදිව සිට වුවද මෙහි පැමිණ බ්‍රාහ්මණයන් නීල ගරුඬ ගලට පුද පුජා පවත්වා ඇතැයි ජනකතාවක් පවතී.කෙසේ වුවද නීල ගරුඬ පාෂාණය පිළිබඳ මෙතෙක් විධිමත් භූ විද්‍යා සමීක්ෂණයක් පවත්වා ඇති බවට තොරතුරු ලැබී නැත. මෙහි සංයුතිය කෙබඳු ද, නිර්මාණය වී ඇත්තේ කෙසේද යනාදී වශයෙන් ක්‍රමවත් භූ විද්‍යා සමීක්ෂණයක් පවත්වන්නේ නම් එහි වටිනාකම කියා නිම කළ නොහැකි තරම්ය.එසේම නිල් ගරුඬ ගල වටිනා සම්පතක් සේ සලකා සුරැකීමට අවශ්‍ය පියවර යෙදිය යුතුව ඇත. මීට කලකට ඉහතදී ඇතැමුන් නිල් ගරුඬ ගලෙන් කැබලි කඩාගෙන ගොස් විවිධ විසිතුරු දේ තනා අලෙවි කොට මුදල් ඉපයූ බව ද, අද වනතුරු ද මෙය නරඹන්නට එන ඇතැමුන් මෙයින් කෑලි කඩාගෙන යන්නේ යයි ද විවිධ පැමිණිලි ඉදිරිපත් වේ. ඇතැම්මු මෙම පාෂාණයෙන් කොටසක් කඩාගෙන ගොස් සිය නිවෙස්වල අලංකාරය පිණිස ද තබාගනිති.මෙම විනාශයෙන් වළකා නිල් ගරුඬ ගල ආරක්ෂා කිරීමට පරිසර සංවිධාන මෙන්ම වලපනේ ප්‍රාදේශීය සභාව ද අවශ්‍ය පියවර ලහි ලහියේ නොගත හොත් වැඩිකල් යා නොදී මෙම ජාතික සම්පත අපට අහිමි වී යන්නට ද පුළුවන.ඒ බව තේරුම් ගත් “පදියපැලැල්ල කඳුරට ප්‍රජාශක්ති පදනම” නමැති පරිසර සංවිධානය නීල ගරුඬ ගල සුරැකීම සඳහා එය සංරක්ෂණය කිරීමට පියවර ගනිමින් සිටින බව එහි සභාපතිනී මල්ලිකා සමාධි මෙනෙවිය මා සමඟ පැවසුවාය.”වලපනේ කඳුකර වනාන්තර සුරැකීමේ සංවිධානය” ද නීල ගරුඬ ගල සුරැකීමට අවශ්‍ය පියවර ගැනීමට අධ්‍යයනයක යෙදෙමින් සිටින බව එහි උප ලේකම් උපාලි අබේවර්ධන මහතා ද මා සමඟ පැවසුවේය.පරිසරයට සිදුවන අසාධාරණකම් හමුවේ මෙවන් සංවිධාන තව තවත් බිහි විය යුතුය යන්න මගේ හැඟීමයි.සිරිසේන දේවප්‍රිය‘කිව්වද නහී නොකීවද නහී’ චිත්‍රපටයේ මංගල දර්ශනය පසුගිය දා කොළඹ රීගල් සිනමා ශාලාවේදී පැවැත්විණි. එහිදී එම චිත්‍රපටයේ නිෂ්පාදක ජනිත මාරසිංහ වෙත සන්ෆ්ලවර් සංගීත කණ්ඩායම් නායක නීල් වර්ණකුල සුබ පැතුම් එක් කළ අවස්ථාව. ජාතික චිත්‍රපට සංස්ථාවේ සභාපති කුමාර් අබේසිංහ මහතා ද මේ අවස්ථාවට එක්විය.  මහාචාර්ය සුනිල් ආරියරත්න පොල් තෙල් පහන දැල්වූ අවස්ථාව. චිත්‍රපට නිෂ්පාදක ජනිත මාරසිංහ ද පසෙකින් සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=av11100922</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාරන්බීර් කපූර් ගේ උපන් දිනය වෙනුවෙන් පසුගිය සතියේ සාදයක් පැවැත්වුණා. මේ උපන් දින සාදය සංවිධානය කළේ ඔහුගේ මව්පියන් වන රිශි කපූර් සහ නීතු සිං. කිසිවකු අපේක්ෂා නොකළ අමුත්තියක් ද මේ සාදයට සහභාගි වී සිටියා. ඇය තමයි නාගිස් ෆාක්ජි.ඇය, රන්බීර් සමඟ ‘රොක් ස්ටාර්’ චිත්‍රපටයේ රඟපෑවා. මේ නවක සුරූපිනිය රන්බීර් ගේ හදවතට සමීප වූ අලුත්ම පෙම්වතිය කියලයි බොහෝ දෙනා පවසන්නේ. රන්බීර්ට සමීපව සිටි දීපිකා පදුකෝන් ද මේ සඳහා ආරාධනා ලැබ සිටියා. ඇය ද ඊට සහභාගි වූ බවයි දැනගන්නට ලැබුණේ. රන්බීර් සමඟ ‘බාෆී’ චිත්‍රපටයේ රඟපෑ ප්‍රියංකා චොප්රාත් පැමිණ සිටියාලු.රන්බීර් ගේ මව, (නීතු සිං) මීට පෙර දීපිකා සමඟ අමනාපව සිටියා. ඒත් නාගිස් නිසා ඒ අමනාපකම් දුරු වී තිබෙනවා. ඒ වුණත් දැන් රන්බීර්ගේ මවගේ හොඳ හිත දිනාගෙන සිටින්නේ නාගීස්ලු. රන්බීර්ට මීට පෙර පෙම් බැඳි කිසිදු තරුණියකට වඩා නීතු සිං ගේ ආදරය දිනාගන්නට තරම් වාසනාවන්තියක වී සිටින්නේත් නාගීස් ලු. රන්බීර් ගේ උපන්දින සාදයට නාගීස් පැමිණි මොහාතේදී ඇයව නීතු සිං පිළිගත්තේ ඉතාම උණුසුම් ආකාරයෙන්. සාදය අවසන් වන තුරුම රන්බීර්ලාගේ නිවෙසෙහි රැඳී සිටි නාගීස් එම නිවසින් පිටත්ව ගොස් ඇත්තේ මැදියම් රැයේදීයි.කොහොම වෙතත්, දීපිකා පදුකෝන් සමඟ හොඳින් කතාබහ කරන්නටත් නීතු සිං අමතක කරලා නැහැ. සාදයට සහභාගි වූ බොහෝ දෙනෙකු බලා සිටියේ රන්බීර් සහ දීපිකා අතර යම් ගැටුමක් ඇතිවේවිද කියලයි. නමුත් එවැන්නක් සිදුවී නැහැ. දෙදෙනා හොඳින් කතාබහ කරනු කාටත් දැකගත හැකි වුණා.‘කෞන් බනේගා ක්‍රෝපට්’ නම් වූ රූපවාහිනී රියැලිටි වැඩ සටහන ඉන්දියාවේ ඉතාම ජනප්‍රියයි. මේ වැඩ සටහන නිෂ්පාදනය වන්නේ එංගලන්තයේ විකාශය වන ‘හූ වෝන්ට්ස් ටු බී අ මිලියනයර්’ නම් වූ වැඩසටහන් ආකෘතිය අනුවයි. ප්‍රශ්න විචාරාත්මක වැඩ සටහනක් වන මේ සඳහා සහභාගි වන්නන්ට අති විශාල මුදලක් දිනාගත හැකියි. බොලිවුඩ් සිනමාවේ ජනප්‍රිය නළු නිළියන් ද සහභාගි වන ‘කෞන් බනේගා ක්‍රෝපට්’ වැඩ සටහන පසුගිය සතියේ මෙහෙය වූයේ සුපිරි නළු ‘බිග් බී’ හෙවත් අමිතාබ් භච්චන්.ඔහු නඟන ප්‍රශ්නවලට පිළිතුරු දී දසලක්ෂ පතියෙකු වීමේ බලාපොරොත්තුවෙන් එයට සහභාගි වූ තරගකාරියක පැවසූ කරුණකින් අමිතාබ් මහත් පුදුමයට පත්වුණා. ඇගේ නම රිචා. ඇය මේ රියැලිටි වැඩ සටහනේ ‘හොට් සීට්’ එක හෙවත් තරගකරුවකුට හෝ තරගකාරියකට හිමිවන අසුනේ වාඩි ගත්තා. අමිතාබ් ගේ ප්‍රශ්නවලට පිළිතුරු දෙන්නට කලින් ඇය අනාවැකියක් කියා සිටියා. ඇය කීවේ අමිතාබ් ගේ ලේලිය හෙවත් ඓයිශ්වර්යාට නිවුන් දරුවන් දෙදෙනකු ලැබෙනු නිසැක බවයි. බලාපොරොත්තු නොවූ මේ ප්‍රකාශයෙන් මහත් විමතියට පත්වූ අමිතාබ්, රිචාගෙන් විමසුවේ එවැන්නක් ප්‍රකාශ කරන්නේ කුමන කාරණයක් පදනම් කරගෙනදැයි කියායි.”මම මේ වැඩ සටහනට එන්න කලින් අපේ පවුලේ ඡ්‍යොතිෂවේදියාගෙන්, ඓයිශ්වර්යා ගැන මොනවද කියන්න තියෙන්නේ කියල ඇහුවා. එයා ගත් කටටම කිව්වා ඓයිශ්වර්යාට දරුවන් දෙන්නෙක් ලැබෙනවා කියලා.” රිචාගේ මේ ප්‍රකාශයෙන් අමිතාබ් ගේ මුහුණින් මතුවූ හැඟීම් යටපත් කරගන්නට ඔහුට හැකිවුණේ නැහැ. ඒ මොහොතේදී අමිතාබ් වෙතින් පළවුණේ අතිශය ප්‍රීතිමත් ස්වරූපයක් වැඩ සටහනට පැමිණි සියලුම දෙනා එය හොඳින්ම දුටුවා.“රිචා හොට් සීට් එකේ වාඩිවුණු ගමන්ම, ඓයිශ්වර්යා ගැන ඔය අනාවැකිය කිව්වා. එතකොට අමිතාබ් හොඳ හිනාවක් මතුකළා. ඒ හිනාව එයාට වළක්වාගන්න පුළුවන් වුණේ නැහැ. රිචා ගේ අනාවැකියට ප්‍රතිචාර දක්වපු අමිතාබ් කිව්වේ, “දෙවියන් දෙන ඕනෑම දෙයක් අපි හැමෝම සතුටෙන් භාරගන්නවා” කියලයි. මේ රියැලිටි වැඩ සටහනට සහභාගී වූ අයෙකු එලෙස ප්‍රකාශ කළා.මේ අනාවැකිය ඡ්‍යොතිර්වේදියකුගෙන් මුලින්ම ප්‍රකාශ වී ඇත්තේ මීටත් කලින්. බාවික් සන්ග්වි නම් වූ මේ ප්‍රවීණ ඡ්‍යොතිර්වේදියා, ඓයිශ්වර්යා සහ අභිෂේක විවාහ වූ කාලයේදීම ප්‍රකාශ කර තිබුණේ 2011 දී ඓයිශ්වර්යාට දරු සම්පතක් ලැබෙන බවයි. ඒ විතරක් නොවෙයි. ඇයට නිවුන් දරුවන් ලැබෙන බවත් ඔහු ප්‍රකාශ කර තිබුණා.මේ අතර භච්චන් පවුලට සමීප හිතවතෙකු පවසා තිබුණේ වෛද්‍ය පරීක්ෂණවලින් ද මේ බව තහවුරු කරගෙන ඇති බවයි. “මුලදී වෛද්‍යවරු ඓයිශ්වර්යාට අභිෂේක්ටත් පවුලේ හැමෝටමත් කියලා තිබුණේ ඓයිශ්වර්යාට නොවැම්බර් මාසෙදි දරුවා ලැබෙයි කියලා. නමුත්, දැන් ඒ තත්ත්වය වෙනස් වෙලා.ඓයිශ්වර්යාට නිවුන් දරුවන් හම්බ වෙන්න ඉන්න බව දැනගත්ත වෛද්‍යවරු කියන්නේ ඔක්තෝබර් 26දා දීපවාලි දවසෙදි ඓයිශ්වර්යාට මේ දරු දෙන්නාව හම්බ වේවි කියලයි. මේ බිලිඳු දරු දෙදෙනාව දැක ගන්නට මේ වනවිට මුළු භච්චන් පවුලම පුදුමාකාර සතුටකින් පසුවෙනවා. අභිෂේක්ගෙ පැතුම වුණේ මුලින්ම දියණියක දැක ගන්නටයි. ඒත් දැන් ඓයිශ්වර්යාට දරු දෙන්නෙක්ම ලැබෙන්න සිටින නිසා එයින් එක් අයෙකු දියණියක් වේවායි ඔහු ප්‍රාර්ථනා කරනවා ඇති.මේ කාරණයේදී ඉතාම පුදුමාකාර දෙයක් ද සඳහන් කරන්න පුළුවනි. ඒ, අභිෂේක් සහ ඓයිශ්වර්යා ගේ සිනමා ජීවිතයේ දී රඟපෑ චිත්‍රපටයක් පිළිබඳවයි. ඒ චිත්‍රපටය ‘ගුරු’. මෙහි අභිෂේක් සහ ඓයිශ්වර්යා රඟපෑවේ නිවුන් දරුවන් දෙදෙනකුගේ දෙමව්පියන් හැටියටයි. මීට වසර කිහිපයකට පෙර ඔවුන් දෙදෙනා සිනමාවේ දී නිරූපණය කළ ඒ චරිත අද ඔවුන්ගේ සැබෑ ජීවිතයේ දී සැබෑවක් බවට පත්වෙන්නට ආසන්නයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=am1110091</link>
    <topic>අනුන්ට වළ කපන්නාගේ මානසික සෞඛ්‍යය බිංදුවයි</topic>
    <author/>
    <content>අනුන්ට වළ කපන්නාගේ මානසික සෞඛ්‍යය බිංදුවයිමානසික සෞඛ්‍ය දිනය අප සියල්ලන්ගේම දිනයයි. එය වෙනත් විශේෂිත දිනයන් මෙන් විශේෂිත පුද්ගලයන්ට, ක්‍රියාවන්ට යොමු වූ දිනයක් නොවේ. මානසික සෞඛ්‍ය බිලිදාගේ පටන් බාල තරුණ මහලු සියල්ලන්ටම ඉතාම වැදගත් නිසා මානසික සෞඛ්‍ය දිනය අප සියල්ලන්ගේම දිනය වශයෙන් සැලකිය හැකිය.යහපත් නිරෝගි දිවියක් සඳහා මානසික සෞඛ්‍ය ඉතාම වැදගත් වන නිසා, මේ දිනයේදී මානසික රෝග සහ මානසික රෝගීන් ගැන පමණක් කතා නොකර විශේෂිත පරාසයක් තුළ කතා කළ යුතුව ඇත.මානසික සෞඛ්‍ය නිරෝගීව තබා ගැනීමට අප නිරන්තරයෙන්ම උනන්දු වනු ඇත. එම නිසා මානසික සෞඛ්‍ය එසේ තබා ගැනීමට හැකි වන්නේ කෙසේ ද යන්න සලකා බැලීම වැදගත් වනු ඇත.නිරෝගී මානසික සෞඛ්‍යයක් ඇති අයකුට නිරන්තරයෙන්ම තමන් පිළිබඳ නිවැරැදි අවබෝධයක් ඇත. එහිදී තම හැකියාවන් තමන්ගේ දුර්වලතා තමන්ගේ මනසේ ස්වභාවය මෙන්ම තම පරිසරය පිළිබඳව ද ඉතා හොඳ අවබෝධයක් ඇත. පරිසරය තුළ සිදුවන ලබන වෙනස්කම් පරිසරයේ සිටින පුද්ගලයන්ගේ වෙනස්කම් පිළිබඳව අවබෝධයක් ලබාගත හැකිය.එසේම නිරෝගි මානසික සෞඛ්‍යයක් ඇති අයකුට නම් තම සිතුවිලි චිත්තවේග පාලනය කර ගැනීමට හැකිය. නිරන්තරයෙන්ම චිත්තවේග වලට වහල් වී විවිධාකාර චර්යාවන් නොපෙන්වයි. ඔහුට විවිධාකාර අස්භාවික සිතුවිලි අදහස් හිතට ගලා ඒමක් නැත. සැකය අවිශ්වාසය හිතේ නැත. සිත නිරන්තරයෙන්ම සංසුන් විවේකී තත්ත්වයක පවත්වා ගැනීමට හැකිය. උදාහරණයක් ලෙසට හිතට කේන්ති එන සිතුවිලි එන විටදී ඒවා පාලනය කරගෙන ඒ අනුව තමන්ගේ චර්යාවන් වෙනස් නොකර ගැනීමට හැකියාවක් නිරෝගි මානසික සෞඛ්‍යයක් සහිත අයකුට ඇත. එසේම තම සිතැඟි, ආශාවන් ආ විටදී ඒවායේ හොඳ නරක තේරුම් ගෙන කාටවත් කරදර නොවන ආකාරයට සමාජය පිළිගත් ආකාරයට ප්‍රතික්‍රියා දැක්වීමේ හැකියාවක් නිරෝගි මානසික සෞඛ්‍ය ඇති අයකුට හැකිය. මෙම තත්ත්වයන් ඉතාම විශේෂිත ලක්ෂණ වනු ඇත.තව ද අවට සිටින අය සමඟ ඉතාම හොඳ සුහදාවයක් ඇතිකර ගැනීමට නිරෝගී මානසික සෞඛ්‍යයක් ඇති අයකු සතු තවත් ලක්ෂණයකි. එහිදී බියක් චකිතයක් නැතිව තේරුම් ගෙන එම තත්ත්වය උදාකර ගැනීමට ඔවුනට හැකියාව ඇත.නිරෝගී මානසික සෞඛ්‍යයක් ඇති අයකුට අන් අයගේ අවශ්‍යතා, හැකියා, දුබලකම්, බලාපොරොත්තු තේරුම් ගැනීමට හැකිය. ඔවුන් අන් අයගේ අදහස්වලට ගරු කරයි. වැරැදි අදහස් තිබුණත් ඒවා නිවැරැදිව කළමනාකරණය කළ හැකිය. මෙම තත්ත්වය නිසා එවැනි පුද්ගලයකුට ඉතාම සුහද හැඟීමකින් සමාජයේ ජීවත් විය හැකිය.අන් අයගේ දියුණුව, හැකියාව, තත්ත්වය ගැන නොඉවසා ඒ අයට කරදර කරන, පහත් කරන, ඔවුන් පාගා දමන, ඔවුන්ගේ දියුණුවට බාධා කරන චර්යාවන් හා සිතුවිලි නිරෝගී මානසික සෞඛ්‍ය ඇති අයකු නොකරනු ඇත.නිරෝගී මානසික සෞඛ්‍යයක් ඇති අයකු තමන් ගැන අධිතක්සේරුවක් හෝ අවතක්සේරුවක් කර නොගනී. ඔවුන් තමන් ගැන නිවැරැදි තත්ත්වය අවබෝධ කර ගනිමින් තම හැකියාවන් බලාපොරොත්තු, මෙන්ම පෞරෂත්වය ද ක්‍රමයෙන් දියුණු කර ගනී. අධිතක්සේරුව ඇතිවිට දී මෙන්ම අවතක්සේරුව ඇති විටදී ද යථා තත්ත්වයෙන් පිට පැන ක්‍රියා කිරීමෙන් විවිධාකාර බාධක කරදර ඇතිකර ගනී. එයින් ද මානසික සෞඛ්‍යය පිරිහීමක් සිදුවේ. මානසික සෞඛ්‍යය නිරෝගීව ඇති අයකුට අශුභවාදී සිතුවිලි හිතට නොඑයි. ආවත් ඒවා කළමනාකරණය කර ගැනීමේ හැකියාවක් ඇත. ඒ නිසා එවැනි අවස්ථාවකදී ඔවුනට ඉතාම තුලනාත්මක දිවියක් ගත කළ හැකිය.ආත්ම විශ්වාසය, ආත්ම අභිමානය ඇතිව ජීවිතය ගත කිරීම ද යහපත් මානසික සෞඛ්‍යයක් ඇති අයකු සතු ප්‍රධානතම ලක්ෂණවලින් එකකි. එවිට ඉතාම තුලනාත්මක දිවියක් ගත කිරිමට හැකි වේ.සමාජයීය නීතිරීතිවලට එකඟව, විවිධ පරිසරවලට අනුකූල වන අන්දමින් තම චර්යාවන් පාලනය කිරීම, චර්යාවන් පවත්වාගෙන යාමට හැකිවීම නිරෝගී මානසික සෞඛ්‍යය ඇති පුද්ගලයකු සතු විශේෂිත තවත් ලක්ෂණයකි.තම අඩුපාඩු හැකි පමණින් නිතරම තේරුම් ගැනීම යහපත් මානසික සෞඛ්‍යය ඇති අයකු සතු තවත් විශේෂිත ලක්ෂණයකි. එවිට තමන්ට සමාජය තුළ යහපත් ජීවිතයක් ගත කිරීමට හැකියාවක් ඇති වේ.තමන්ගේ හැකියාවන් යම් කිසි ඵලදායි ක්‍රියාවලියකට පත්කරලීමේ හැකියාවක් නිරෝගි මානසික සෞඛ්‍යය ඇති අයකුට හැකියාවක් ඇත. ඔහුට යම් යම් දේ කරමින් (හොඳ ක්‍රියා) ආත්ම විශ්වාසය හා ආත්ම ශක්තිය වර්ධනය කර ගැනීමට එය උදව් වනු ඇත. ඒ අනුව පිළිවෙලකට ක්‍රමවත්ව තම ජීවිතයේ කටයුතු කරගෙන යයි.නිරෝගී මානසික සෞඛ්‍යයක් ඇති අයකු නිරන්තරයෙන්ම ඉතා හොඳ කායික සෞඛ්‍යයකින් ද යුක්ත වේ.සමහර පුද්ගලයින්ගේ සිතුවිලි, ක්‍රියාවලි, මතිමතාන්තර හැසිරීම්, ආකල්ප, වැරැදි ක්‍රියා, අස්වාභාවික ආශාවන් නිසා අද සමාජයේ විවිධ මට්ටම්වල අයගේ මානසික සෞඛ්‍යයට දැඩි බාධාවන් වී ඇති බව අත්දැකීම් සහිතව අප දනී. එවිට එසේ ක්‍රියා කරන පුද්ගලයන් රෝග ඇති කරන ව්‍යාධිජනක ජීවින් මෙන්ම තවත් “ව්‍යාධි ජනකයින්” වශයෙන් හැඳින්විය හැකි වනු ඇත.මානසික සෞඛ්‍යය පිරිහීම නිසා විවිධාකාර චර්යාමය වෙනස්කම්, සිතුවිලිවල වෙනස්කම්, ක්‍රියාකාරිත්වවල වෙනස්කම් විඥානයික වෙනස්කම්, සමාජයීය ක්‍රියාවල වෙනස්කම් රාශියක් පුද්ගලයන් තුළ වර්ධනය වේ. එහෙයින් එම පුද්ගලයන්ට මානසික රෝග හා විවිධාකාර වූ මනෝ විද්‍යාත්මක රෝගී තත්ත්වයන් ඇතිවේ. මෙයට අමතරව විවිධාකාර කායික රෝග හා රෝගී ලක්ෂණ සහිත තත්ත්වයන් ද ඇතිවේ.මෙයට අමතරව පවුල් ප්‍රශ්න, රැකියා ගැටලු, අධ්‍යාපනික ගැටලු, මානසික සෞඛ්‍යය පිරිහීම නිසා ඇති වේ. එම සියලු තත්ත්වයන් අනියම් ක්‍රමයට සමාජයට බලපෑම් ඇති කරයි. මෙය රටක දියුණුවට යම් බලපෑමක් ඇති කරනු ලබයි.මෙම සියලු තත්ත්වයට ඔබින ප්‍රතිකාර ක්‍රම අද දින ලොව පුරා භාවිත වේ. ඖෂධ ප්‍රතිකාර, භෞතික ප්‍රතිකාර මෙන්ම මනෝ විද්‍යාත්මක ප්‍රතිකාර මේ අතර වේ. ලොව පුරාම ඖෂධ ප්‍රතිකාර මෙන්ම මනෝවිද්‍යාත්මක ප්‍රතිකාර ක්‍රම වර්ධනය කිරීම සඳහා ලොව පුරාම විවිධ පර්යේෂණ සිදු කෙරේ.මානසික සෞඛ්‍යය පිරිහීම් සඳහා ඉතාම හොඳ ප්‍රතිකාර ක්‍රම වර්ධනය වී ඇති නිසා, මෙම තත්ත්වය ගැන බිය යුතු නැත. අද සමාජය තුළ එම අවබෝධය දියුණු වෙමින් පවතින නිසා මානසික සෞඛ්‍යමය රෝග “සාමාන්‍ය රෝග“ තත්ත්වයකට පත්වෙමින් පවතී.ව්‍යවහාරික මනෝවිද්‍යාඥනිමල් ලියනගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=am1110092</link>
    <topic>බොහෝ දෙනාගේ කොන්දෙ අමාරු</topic>
    <author>ගාමිණී සුසන්ත</author>
    <content>බොහෝ දෙනාගේ කොන්දෙ අමාරුටික දවසක ඉඳල මගේ කොන්දෙ අමාරුවක් තියෙනවා. මොනවා ගෑවත් කිසිම අඩුවක් නෑ.”එවැනි කතා ඔබ කොතෙකුත් අසා ඇතිවාට සැක නැත. ‘කොන්ද රිදෙනවා’ යැයි කියන කතාව හැමදෙනාටම පොදු මාතෘකාවකි. වයස අවුරුදු 18 ඉක්මවූ පුද්ගලයින් දස දෙනෙක් සැලකුවහොත් එයින් අට දෙනකුට හෝ නව දෙනෙකුට ම ජීවිතයේ කවදා හෝ කොන්දේ අමාරුවක් ඇතිවී ඇති බව හෙළිවනු ඇත.ඇතැම් කොන්දේ අමාරු දීර්ඝ කාලයක් පවතිනු දැකිය හැකි වන අතර ඇතැම් කොන්දේ අමාරු කෙටි කාලයකින් නැතිවී යයි.කොන්දේ කැක්කුම් පිළිබඳව කතා කරන විට හඳුනා ගැනීමේ පහසුව සහ විස්තර කිරීමේ පහසුව තකා එය කෙටිකාලීන කොන්දේ කැක්කුම් (Accute back pain) සහ දීර්ඝකාලීන කොන්දේ කැක්කුම් (Cronic back pain) ලෙස වර්ග කෙරේ.මාසයකට වඩා අඩු කාලයක් පවතින කොන්දේ කැක්කුම් කෙටි කාලීන කොන්දේ කැක්කුම් ලෙස සැලකෙන අතර බොහෝ විට මාස තුනකට වැඩි කාලයක් පවතින කොන්දේ කැක්කුම් දීර්ඝකාලීන කොන්දේ කැක්කුම් ලෙස සැළකේ.ඊට අමතරව ශරීරයට නුහුරු ක්‍රියාවක් නිසා ඇතිවන කොන්දේ අමාරු (Mechanical Back Pain) සහ එසේ නොවන කොන්දේ අමාරු (Non Mechanical Back Pain) ලෙස කොන්දේ අමාරු වර්ග කෙරේ. මෙම වර්ග කිරීම කොන්දේ අමාරුවට හේතු වූ කරුණ සෙවීමට සහ ඒ සඳහා ප්‍රතිකාර කිරීමට ද ඉතා වැදගත් ය.ශරීරයට නුහුරු ක්‍රියාවක් නිසා ඇතිවන කොන්දේ කැක්කුම් බොහෝ දෙනෙකුට බොහෝ අවස්ථාවලදී ඇතිවන කොන්දේ කැක්කුම් තත්ත්වයකි. මෙම අවස්ථාවේදී කොන්දේ වේදනාව ඇතිවන්නේ කොන්ද කිසියම් කාර්යයක යෙදෙන විට ය. දීර්ඝ වේලාවක් සිටගෙන සිටින විට බරක් ඔසවන විට, හිඳගෙන සිට එකවර නැගිටින විට ඇතිවන කොන්දේ වේදනාවන් කැක්කුම් මේ යටතට ගැනේ. එවැනි වේදනා විවේකීව සිටින විට ඇති නොවේ.මේ අයුරින් ශරීරයට නුහුරු ක්‍රියාවක් නිසා කොන්දේ කැක්කුම බොහෝ විට ඇති වන්නේ කොඳු නාරටිය සෑදී තිබෙන අස්ථිවල ඇතිවන විවිධ ගැටලු නිසා ය. එසේ ම කොන්ද ආශි‍්‍රත මාංශපේෂිවල ඇතිවන විවිධ ගැටලු නිසා ද එවැනි වේදනාවන් ඇතිවේ. බොහෝ දෙනෙකුට ඇතිවන කොන්දේ අමාරු මේ සතියට අයත් වේ. බර වැඩ කරන, මහන මැෂින්වල එක දිගට වැඩ කරන, දීර්ඝ වේලාවක් රිය පදවන පුද්ගලයින්ට එවැනි වේදනාවන් ඇති වනු දැක ගත හැකිය. එසේ ශරීරයට නුහුරු ක්‍රියාවක් නිසා ඇතිවන කොන්දේ අමාරු භයානක කොන්දේ අමාරු නොවේ.කළ වැඩේ හෝ සිටින ඉරියව්ව වෙනස් කර විවේක ගැනීමෙන් එවැනි කොන්දේ අමාරුවලින් මිදීමේ හැකියාව ඇත.ඇතැම් විටෙක අධික වේදනාවක් ගෙන දුන්න ද මේවා භයානක හේතූන් නිසා ඇතිවන භයානක ප්‍රතිඵල ගෙන දෙන කොන්දේ අමාරු නොවේ. කොන්දේ කැක්කුම පාදයක් දිගේ පහළට යනවා සේ දැනෙන කොන්දේ අමාරු ආතරයිටිස් රෝගය නිසා ඇතිවන කොන්දේ අමාරු, අස්ථි බන්ධනයක් චලනය වීම නිසා ඇතිවන කොන්දේ අමාරු ද මේ ආකාරයෙන් ඇතිවීමේ හැකියාව ඇත.Non Mechanical Back Pain ලෙස හැඳින්වෙන කොන්දේ අමාරු පිළිකා වැනි භයානක හේතු නිසා ද සුළු සුළු කාරණා නිසා ද ඇතිවේ.එසේම එවැනි කොන්දේ අමාරු ඇතිවීමට කොදු නාරටිය විෂබීජයක් නිසා ආසාදනයට ලක්වීම දැක්විය හැකි අතර භයානක නොවන හේතුවක් වන්නේ මානසික ආතතියයි. මෙහිදී වැදගත් වන්නේ කොන්දේ කැක්කුම ඇතිවීමට හේතුව භයානක කරුණක් ද නැතහොත් භයානක නොවන කරුණක් ද යන්න පැහැදිලි කර ගැනීම ය.මේ කාණ්ඩයට අයත් කොන්දේ අමාරු ශරීරයේ වෙනස් අවයවයක හෝ ඉන්ද්‍රියක ඇතිවන ගැටලුවක් නිසා ද ඇතිවීමේ හැකියාව ඇත. උදරය ආශ්‍රිතව ඇතිවන විවිධ ආබාධ බොහෝ විට කොන්දේ අමාරු ලෙස මතුවේ. කාන්තාවන්ගේ ගර්භාෂය ආශ්‍රිතව ඇතිවන විවිද ගැටලු ද අවසානයේ පෙන්නුම් කෙරෙන්නේ කොන්දේ අමාරුවක් ලෙස ය. එසේ ම වකුගඩුවල ක්‍රියාකාරිත්වය දුර්වල වීම නිසා ඇතිවන Osteomalacia නම් රෝගී තත්ත්වය නිසා ද කොන්දේ අමාරු ඇතිවේ. එසේ ම මුත්‍රා මාර්ගයේ ගල් ඇතිවීම කොන්දේ කැක්කුම් ඇතිවීමට බලපාන හේතුවකි. වකුගඩුවල ගල් ඇතිවීම අධික කොන්දේ අමාරුවක් ඇති කිරීමට සමත් ය.කොන්දේ අමාරුවක් ඇතිවීම එය භයානක හේතුවක් නිසා ඇතිවන්නක් ද භයානක නොවන හේතුවක් නිසා ඇතිවන්නක් ද කියා හඳුනා ගැනීම පළමුව වැදගත් ය. භයානක හේතුවක් නිසා ඇතිවන කොන්දේ කැක්කුම් කුමන දේවල් කළ ද අඩුවන්නේ නැත.කිසිදු වැඩක නොයෙදී විවේක ගත්ත ද, වැඩ කරන ඉරියව්ව වෙනස් කළ ද මෙවැනි කොන්දේ අමාරු අඩු නොවේ.කොන්දේ කැක්කුම සමඟ උණක් ඇතිවන්නේ නම්, කොන්දේ කිසියම් නිශ්චිත ස්ථානයක් අල්ලන විට රිදීමක් ඇතිවෙයි නම්, කොන්දේ කැක්කුම සමඟ දෙපා හිරි වැටෙයි නම්, දෙපා පණ නැතිවෙයි නම්, මුත්‍රා කරන විට මෙන්ම මලපහ කරන විට ද කොන්දේ අමාරුව සමඟ අපහසුවක් ඇතිවේ නම්, කොන්දේ අමාරුව සමඟ මල මුත්‍රා නොදැනී පහවෙයි නම් මුත්‍රා අඩස්සිය ඇතිවෙයි නම්, හිඳ ගන්නා ප්‍රදේශයේ හිරියක් වැනි තත්ත්වයක් ඇතිවෙයි නම්, ආහාර අරුචියක් ඇත්නම් එම පුද්ගලයාට ඇතිවී තිබෙන කොන්දේ අමාරුවට හේතුව භයානක හේතුවක් විය හැකි බවට නිගමනය කළ හැකිය. ඉහත රෝග ලක්ෂණ ඇත්නම් වඩාත් සුදුසු වන්නේ වෛද්‍යවරයකු හමුවීමය.වැටීමකදී සිදුවන අස්ථි බිඳීමක් නිසා ද කොන්දේ අමාරු ඇතිවේ. ඔස්ටියෝපොරෝසිස් රෝගය නිසා අස්ථි දුර්වල වීම සිදුවේ. ඉන් පසුව ඉතාම සුළු වැටීමකදී පවා අස්ථි බිඳී යා හැකිය. ඔස්ටියෝපොරෝසිස් තත්ත්වය කශේරුකාවේ අස්ථි අතරේ ද ඇතිවිය හැකිය. එය ද කොන්ද ආශි‍්‍රතව කැක්කුමක් වේදනාවක් ඇතිවීමට සමත්ය.කාන්තාවන් අතර කොන්දේ අමාරු ඇතිවීමට ඔවුන්ගේ වැරැදි සහගත ඉරියව් ප්‍රබල ලෙස හේතු වන බව පෙනේ. බිම සිටින දරුවකු වඩා ගැනීමට එකවර එසවීම, රෙදි බේසම එකවර එසවීම වැනි අවස්ථාවලදී කාන්තාවන් එම බර ඔසවන්නේ බර කොන්දට පැටවෙන ආකාරයටය. එය වැරදිය.නිවැරැදි ලෙස බිම තිබෙන යමක් ඔසවන්නේ දණහිස තරමක් පහළට නැවීමෙනි. මේ මඟින් කොන්දට ඇතිවන අනතුරු බොහොමයක් වළක්වාගත හැකිය. එසේ නැතිව බිම තිබෙන යමක් එකවර නැවී එසවීමට යාමෙන් ඇතැම් විටෙක සුව කළ නොහැකි ආකාරයේ කොන්දේ ආබාධයක් ඇතිවීමට ඉඩ ඇත. එසේම පරිගණකවල දීර්ඝ වේලාවක් වැඩ කරන අය, කාර්යාලවල සේවය කරන අය දීර්ඝ වේලාවක් ඉදිරියට නැමී හිඳගෙන සිටීමට හුරු වෙති. කොන්දේ අමාරු ඇතිවීමට මෙය ද ප්‍රබල හේතුවකි.සැම විටම අප පුටුවක හිඳගත යුත්තේ කොන්ද පුටුවට හේත්තු වන ආකාරයෙනි. තම රාජකාරිය නිසා ඇතිවන කොන්දේ අමාරුවලින් මිදීම සඳහා තම රැකියාව වෙනස් කිරීමට පවා ඇතැමෙකුට සිදුවිය හැකිය.කොන්දේ අමාරුවක් නිසා යම් කිසිවකු වෛද්‍යවරයකු හමු වූ විට වෛද්‍යවරයා රෝගියාගේ රෝග ඉතිහාසය පිළිබඳව තොරතුරු විමසා බලයි. කලින් ක්ෂය රෝගය සෑදී තිබේ ද, පිළිකාවක් සෑදී මර්දනය වී තිබේ ද, වකුගඩු රෝගයකට හෝ ආතරයිටිස් රෝගයට ගොදුරු වී තිබේ ද යන කරුණු රෝගියාගෙන් විමසා බැලේ. එහිදී නොපැකිළව වෛද්‍යවරයාට සත්‍ය හෙළි කළ යුතුය. රෝග විනිශ්චයට එය උපකාරයකි.කොන්දේ අමාරුවක් සහිත රෝගියකුට කරනු ලබන මූලික වෛද්‍ය පරීක්ෂණයක් වන්නේ එක්ස් කිරණ පරීක්ෂාවය. එමඟින් බොහොමයක් ආබාධ හඳුනාගත හැකිය. එක්ස් කිරණ පරීක්ෂාවකින් කොන්දේ අමාරුවට හේතුව හඳුනාගත නොහැකි වුවහොත්, සී ටී ස්කෑන් හෝ එම් ආර් අයි ස්කෑන් පරීක්ෂාවකට රෝගියා භාජනය කෙරේ. මෙවැනි පරීක්ෂාවකට රෝගියා යොමු කරන්නේ කොන්දේ අමාරුවට හේතුව බොහෝ විට භයානක හේතුවක් ලෙස අනුමාන කළහොත් පමණි.මානසික ආතතිය, මානසික අවපීඩනය වැනි තත්ත්වයන් ද කොන්දේ අමාරු ලෙස මතු විය හැකිය. මෙවැනි තත්ත්වයන් ඖෂධ මඟින් සුව නොවේ. කොන්දේ අමාරුවක් සමඟ නින්ද නොයාම, කෑම අරුචිය, සැම විටම දුකෙන් සිටීම, කොන්දට අමතරව ශරීරයේ විවිධ ස්ථානවල රිදීම් ඇති බව පැවසීම වැනි ලක්ෂණයන් රෝගියා කෙරෙන් නිරූපණය වෙයිනම් එම කොන්දේ අමාරුව බොහෝ විට හේතු වන්නේ මානසික හේතුවක් බව සිතිය හැකිය.ස්ථුලභාවය කොන්දේ අමාරුවලට හේතු වන ප්‍රධානම සාධකයක් බව හඳුනාගෙන ඇත. එවැනි පුද්ගලයන්ගේ කොන්දේ අමාරු එම ස්ථුලභාවය අඩු කරගන්නා තෙක් සුව නොවේ. යමකු ව්‍යායාම කිරීමට සිතන්නේ නම් උපදේශකවරයකුගේ උපදෙස් අනුව ව්‍යායාම කිරීම ආරම්භ කිරීම ප්‍රයෝජනවත් ය. එසේ නොවුණහොත් ශරීරයට නොගැළපෙන ව්‍යායාම නිසා ද කොන්දේ අමාරු ඇතිවීමේ හැකියාව ඇත. ගර්භණී කාන්තාවන් අතර ද කොන්දේ අමාරු බහුලය. ඒ ඔවුන් දරුවාගේ බර දරා සිටින නිසාය. දරුවා ප්‍රසූත කළ පසුව එම කොන්දේ අමරු සුව අතට හැරේ.කොන්දේ අමාරුවේ ස්වභාවය අනුව ප්‍රතිකාර නියම කෙරේ. කය වෙහෙසා වැඩ කිරීම නිසා ඇතිවන කොන්දේ අමාරුවලින් මිදීම සඳහා “පැරසිටමෝල්” වැනි වේදනා නාශක ඖෂධයක් භාවිත කළ හැකිය. නැතිනම් වේදනාව සමනය වීමට ආලේප කරනු ලබන Diclofane ජෙලි වැනි ඖෂධයක් භාවිත කළ හැකිය. එවැනි ඖෂධවලින් සුව නොවූ විට වෛද්‍යවරයා ප්‍රබල වේදනා නාශක ඖෂධ පෙත්තක් හෝ එන්නතක් නියම කරනු ලැබේ. ඇතැම් කොන්දේ අමාරුවලින් මිදීම සඳහා ශල්‍යකර්ම ද අවශ්‍ය වේ.කොන්දේ අමාරුවලින් මිදීම සඳහා ඉතා සුදුසු ප්‍රතිකාර ක්‍රමයක් වන්නේ භෞත චිකිත්සක ප්‍රතිකාරයන් ය. එමඟින් කොන්ද ආශි‍්‍රත වේදනාවන් රැසකින්ම මිදීමේ හැකියාව ඇත. එසේම ඇතැම් කොන්දේ අමාරුවලින් මිදීමට ඇති එකම සහ සරලම ක්‍රමය වන්නේ වැරැදි සහගත ඉරියව්වලින් මිදීමය.වේදනා නාශක ඖෂධ දිගින් දිගටම ගැනීම වෙනත් ගැටලුවකට හේතු විය හැකි බැවින් වෛද්‍ය උපදෙස් අනුව පමණක් ඖෂධ භාවිත කර කොන්දේ අමාරු සුව කර ගැනීමට උත්සුක වීම සුදුසු ය.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=ay1110091</link>
    <topic>පන්තියේ අහිංසකයන්ට චණ්ඩි පාට් දාන ළමයින්ට මගෙන් බේරුමක් නෑ</topic>
    <author>සාගරිකා දිසානායක ජයසිංහ</author>
    <content>දොන් තිස්ස පෙරේරා ගුණතිලක’. ඒ ඔහුට මවුපියන් දුන්න නම. නවසිය තිස් පහේ සැප්තැම්බර් මාසේ විසි වැනිදා ඔහු උපන්නේ බළපිටිය රෝහලේ දී. ඒත් ඉපදිලා සති දෙක තුනකින් පසුව ඔවුන් කෑගල්ලේ මීපිටිය නම් වූ සුන්දර ගම්මානයට පදිංචියට ගියා එවකට ශ්‍රී ලංකා යුද හමුදාවේ සේවය කොට පසුව අධ්‍යාපන ක්ෂේත්‍රයට යොමු වී විදුහල්පතිවරයකු මෙන් ම අධ්‍යාපන නිලධාරියකු ලෙසත් සේවය කළ දොන් ජස්ටින් පෙරේරා ගුණතිලක ඔහුගේ පියා.වින්නඹු පරිපාලිකාවක් ලෙස සේවය කළ අම්මා මිස්ලින් ද සිල්වා. තිස්ස ගුණතිලක යුවළට උපන් එකම දරුවා. තිස්ස ගේ තාත්තාගේ තාත්තා තල්පිටිය පිංවත්ත ගමේ හිටපු විදානේ මහත්තයා වූ පාතකඩ රාලහාමි. අතීතයේ පටන් පැවත ආ විදානේ පරම්පරාවකට තිස්ස උරුම කම් කීවා. ඒ කාලේ පාතකඩ රාලහාමි කීවාම පළාතේ කොයි කවුරුත් බොහොම බය පක්ෂපාතියි. පරම්පරාවෙන් පැවත ආ ඉඩකඩම් ආතාට හිමි වුණා. පිංවත්ත ගමේ පන්සල හැදුවෙත් තිස්ස ගේ ආතා. තිස්සගේ තාත්තා ඒ කාලෙ රටේ නම ගිය භාෂා ශාස්ත්‍රඥයෙක්. ගුරුළු සංදේශය සහ කේශර සංදේශය යන සංදේශ කාව්‍ය දෙකම රචනා කළේ තිස්සගේ තාත්තා.තිස්සගේ අම්මා වින්නඹු පරිපාලිකාවක් විදිහට වැඩිපුරම කාලයක් සේවය කළේ කෑගල්ලේ. ඒ නිසා තිස්ස ගේ ළමා කාලයෙන් වැඩි කොටස ගත වුණේ කැගල්ලේ. ඒ නිසා ඔහු අද තමන්ගේ ගම ලෙස කෑගල්ල හඳුන්වන්ට කැමතියි. පවුලේ එකම දරුවා නිසා ම තිස්සට හැමෝම ආදරෙයි. ඔහුට මුලකුරු කියෙව්වේ තාත්තා. පුංචි කාලෙ ඔහු බොහොම හුරු බුහුටි ප්‍රිය මනාප දරුවෙක්. කාරුණික මිත්‍රශීලී හදවතක් තිබුණු තිස්සට පුංචි ම කාලේ පටන් ම අසාධාරණය, හොර බොරු වංචා පෙන්නන්න බෑ. පුංචි කාලෙ ඔහු අකුරු කළේ කෑගලු බාලිකාවේ. බාලිකාවක් වුණා ට ඒ කාලේ බාලාංශයට පිරිමි ළමයිනුත් ඇතුළත් කර ගත්තා.ගම් පළාතේ වින්නඹු පරිපාලිකාව විදිහට අම්මා බොහොම ජනප්‍රියයි. හදිසියේ ඕනෑ දුර බැහැරක ගැබිනි මවකට අසාධ්‍ය තත්ත්වයක් උද්ගත වුණොත් ඈ තනතුර පැත්තක තියලා තනිවම ගිහින් වින්නඹු සේවය ලබා දුන්නා. අම්මා ගම් පළාතේ බොහෝ දෙනෙක් හඳුනනවා. කෑගලු බාලිකාවේ හිටපු විදුහල්පතිනියත් අම්මාගේ යෙහෙළියක්. පුංචි කාලෙ තිස්සට තිබුණු ලොකුම ප්‍රශ්නේ පොඩ්ඩ වැරදුණොත් ඔහු ළමයින් සමඟ ගුටි බැට හුවමාරු කරගන්න එකයි.පන්තියේ ළමයෙක් යහළුවකුට කරදරයක් හිරිහැරයක් කළොත් තිස්ස ඒ යාළුවා වෙනුවෙන් වැරැද්ද කළ ළමයාට ගහනවා. මේ ගතිය නිසා ළමයි තිස්සට බයයි. තිස්සට වඩා ලොකු පන්තියක ළමයෙක් තිස්ස ගේ යාළුවකුට හිරිහැර කළොත් තිස්ස වහාම ඉදිරිපත් වෙලා ඒ ළමයට අභියෝග කරනවා අහිංසකයන්ට නොතලා තමා එක්ක ගහගන්න එන්න කියලා. තිස්සගේ මේ වැඩ නිසා ම ඔහුට ‘පෝරිසාදයා’ කියලා නමක් පටබැඳිලා තිබුණා. අම්මාට නිතරම තිස්ස ගැන පැමිණිලි. අම්මා ඒ ගැන හරියට කනගාටු වුණා.දෙකේ පන්තියේදී ළමයකුට හිටි හැටියෙම මල මූත්‍රා පිට වුණා. හැමෝම පිළිකුලෙන් ඒ ළමයා දෙස බලන විට වහාම ඉදිරිපත් වූ තිස්ස ඒ ළමයා අතින් අල්ලාගෙන ගිහින් ඇඳුම් මාරු කරවලා හෝදලා ඒ ළමයා ඉඳගෙන සිටි පුටු මේස දෙකත් හේදුවා. තෙමුණු ඇඳුම් වේළලා ළමයාට අන්දවා ගෙනයි ඔහු ආයෙත් පන්තියට ආවේ එදා ගුරුවරුන් ඔහුට ප්‍රසංශා කළා. හවස තිස්ස පාසල ඇරිලා ගෙදර ගියා. ගුරුතුමීලා දෙන්නෙකුත් තිස්සලාගේ ගෙදරට ආවා. මොකක් හරි චෝදනාවක් තමයි කියලා අම්මයි පුතයි දෙන්නාම බය වුණා. මොකක් හරි වැරැද්දක් කළොත් තිස්ස දුවලා ගිහින් හැංගෙන්නේ අම්මාගේ ඇඳුම් වැට අස්සේ. එදාත් ඔහු දුවලා ගිහින් ඇඳුම් වැට අස්සේ හැංගුණා.ටික වෙලාවක් ගියා. අම්මා පුතේ පුතේ කියලා අඬ ගැහුවාට වෙනදාට වඩා හඬ වෙනස්. ඔහු හෙමීට ඇඳුම් වැට අස්සෙන් එළියට ආවා. අම්මා ආදරෙන් ඔළුව අතගෑවා. “පුතා හොඳ වැඩක් කළා කියලා මේ ගුරුතුමීලා කීවා” කියලා කීවා. තිස්සගේ හිතේ බය තුනී වුණා. එදා පටන් අම්මා තිස්ස ගැන හිතාගෙන හිටපු විදිහ තරමක් වෙනස් වුණා.“පුංචි කාලෙ කෑම කවන්න හරිම අමාරුයි. ඔහු රැක බලාගන්න හිටි සේවිකාවන් දෙන්නයි අම්මයි මුරකාරයයි හතර දෙනෙක් දඟලලාත් තිස්සට හරියට බත් කවා ගන්න බෑ. තිස්සට මේක මහ වදයක්. ඔහු අම්මත් එක්ක කොන්දේසි සහගත එකඟතා ගිවිසුමකට ආවා. ඒ කුස්සියට වෙලා තනිවම බත් කන්න දුන්නොත් මුළු බත් පිඟානම කන බවට. කොන්දේසිය බත් කාලා ඉවර වෙනතුරු කාටවත් කුස්සියට එන්න තහනම්. දවසක් දෙකක් ළමයා මුළු බත් පිඟානම කෑවා. අම්මාට හරි සතුටුයි. ප්‍රශංසාත් ලැබුණා. තුන්වැනි දවසේ අම්මා හොරෙන් බලා සිටියා. තිස්සගේ හොඳම යාළුවන් ගෙදර ඇති කළ බලලුන්. ඔහු ගේ ගෙදර ඇතිවුණු බලලුන් දාසය දෙනෙක් හිටියා. තිස්ස බත් පිඟාන හොඳට අනලා බලල්ලුන් වට කරගෙන බෙදා හදාගෙන කෑවා. එදා අම්මාගේ අතට අහුවුණු බලල්ලු පියෑඹූ හැටි තිස්ස බලා හිටියේ හරිම කනගාටුවෙන්. අම්මා තිස්සට ගහන්න කෝටු කපලා තියාගන්නවා. තිස්ස අම්මාට හොරෙන් ඒ හැම කෝටුවේම බ්ලේඩ් තලයකින් කැපුම් දාලා තියනවා. ගහන්න හදන හැම වෙලාවෙම අම්මා අතින් කෝටුව කැඩෙනවා.කොයි තරම් දඟ කළත් ඔහු කවදාවත් පන්තියේ දෙවැනියා වෙලා නෑ. ගණිතය සහ සිංහලත් ඉංග්‍රීසිත් ඔහුට හොඳට පුළුවන්. තාත්තාට හොඳ භාෂා ඥානයක් තිබුණා. තිස්සට ඉංග්‍රීසි ඉගැන්නුවේ තාත්තා. ගම්බද පාසලක වුණත් ඔහුට හොඳ ඉංග්‍රීසි දැනුමක් තිබුණා. කථික තරගවලින් ඔහු දිනුවා. විවාද කණ්ඩායමේ නායකයා. ශිෂ්‍ය භට කණ්ඩායමේ නායක, ජවන හා පිටියේ ක්‍රීඩාවලට ඔහු තරම් ජගතෙක් කෑගලු දිසාවෙම නොසිටි තරම්.වයස අවුරුදු දොළහෙන් පහළ දිවීම් පැනීම් තරගවලින් ඔහු ජය ලැබුවේ වයස අවුරුදු නවයේ පුංචි ළමයකුව ඉදිමින්. ක්‍රීඩා ලෝලියකු මෙන් ම ක්‍රීඩා ශූරයකු වූ තාත්තාගෙන් ඔහුට ඒ සඳහා ලැබුණු ශක්තිය හා සහය අපමණයි. උපතින් ම සිහින් සිරුරක් හිමි තිස්ස කෙට්ටු වෙන නිසා අම්මා නම් ඔහු ක්‍රීඩා අංශයට යොමු වෙනවාට කැමැති වුණේ නෑ. ඈට වුවමනා කළේ ඔහු අක්ෂි රෝග විශේෂඥ වෛද්‍යවරයකු වනු දැකීමටයි. ඇත්තටම තිස්සට වුවමනා කළේත් එයමයි. ඒත් නොසිතූ ආකාරයට ක්‍රීඩාව ඔහු වෙනත් මඟකට යොමු කළා.තිස්ස ගේ තාත්තා වැඩ කළේ පාණදුරේ. පාණදුර පිංවත්තේ පිහිටි තාත්තාගේ මහ ගෙදර තාත්තා පදිංචිව සිටියා. පාසල් කාලයට අම්මා සමඟ කෑගල්ලේ ගත කළ තිස්ස නිවාඩු කාලෙට තාත්තා සමඟ පිංවත්තේ මහ ;ගදරට ආවා. අවුරුදු නිවාඩුව පිංවත්තේ ගත කළ ආකාරය අදත් ඔහු සිහිකරන්නේ මහත් වූ සොම්නසින්.“අපේ ගමේ අවුරුද්ද තිබුණේ අපේ ආතාලාගේ මහ ගෙදර කීවොත් හරි. පාතකඩ රාලහාමි නම් වූ මගේ ආතා උපන් ගම විතරක් නොවෙයි අවට ගම් හතක් හොල්ලාගෙන හිටියා. ඔහු කාටවත් බය නෑ. අක්කරයක් පමණ වූ වත්ත මැද පිහිටි ආතාගේ මහ ගේ කවදාවත් රෑට දොරවල් වහන්නේ නෑ. ඒ කාලේ කිසිම කෙනෙක් අපේ මහගෙදරින් තඹ සතේක දෙයක් හොරකම් කළේ නෑ. කාමර දහයක් පමණ වූ ඒ ගෙදර සියලුම දොර ජනෙල් ඇරලා දාලා අපි සුවසේ නිදා ගත්තා.වත්ත පුරා පොල් ගස් යට ලන්තෑරුම් එළි දල්වාගෙන අවට තරුණයන් ඩොලැක්කියකට තට්ටු කරමින් සින්දු කී හඬ රාත්‍රියේ අවදි වෙන පුංචි මට හීනෙන් වගේ ඇහුණා.අවුරුදු කාලෙට ගමටම ඇතිවෙන්න කැවිලි හදලා විශාල තේ මේසයක් ආතා - ආච්චි සූදානම් කළා. ගමේ ඕනෑම කෙනෙක් ඇවිත් මේ තේ මේසෙන් කාලා බීලා යනවා. ඒ කාලේ අපේ ගෙවල්වල විදුලිය නෑ. පැට්‍රෝල් මැක්ස් ලාම්පු වත්තේ තැනින් තැන පත්තු කරලා ගම්මු සින්දු කියනවා. ගමේ ගැහැනු උදවිය ඇවිත් රෑට දවල්ට බත් මාළු උයනවා. තේ කෝපි හදනවා. ඒ සඳහා ඕනෑ කරන අඩුවැඩිය ආච්චි හැම වෙලේම සූදානම් කරලා තියනවා. කවුරුවත් උයාගෙන පිහාගෙන කෑවත් කිසි තහනමක් නෑ. අපේ ගමේ අවුරුද්ද ජයයි කියන්නේ කොහේ හරි හොඳ ගුටි කෙළියක් ගියාම තමයි” ගුණතිලක මහත්තයා හිනා වෙනවා.හයේ පන්තියේදී තාත්තා තමා උගත් පාසල වූ පාණදුර ශාන්ත ජෝන් විදුහලට තිස්ස ඇතුළු කළා. අහල ගෙදරක තිස්ස නතර කළා. තිස්සගේ හොඳම යාළුවා වූ ආනන්දත් තිස්සත් එක්ක ඇවිත් පාණදුරේ සාන්ත ජෝන් විද්‍යාලෙට ඇතුළු වුණා. ඔහුත් තිස්ස සමඟම නවාතැනේ නතර වුණා.තිස්සගේ ක්‍රීඩා ජීවිතේට මූලික පදනම වැටුණේ හතේ පන්තියේදි. ඒ ඔහුට අවුරුදු දහයේදී පාසල් ක්‍රීඩා තරගවලදී “පුළුවන් නම් වයස අවුරුදු දොළහෙන් පහළ ළමයින් සමඟ දුවන්න” කියලා තාත්තා අභියෝග කළ දවසේ. ඒ අභියෝගය බාර ගත්ත තිස්ස තාත්තා සමඟ පුහුණුවීම් කළා. ඔහුට අලුත්ම ක්‍රීඩා සපත්තු ජෝඩුවකුත් තාත්තා ගෙනත් දුන්නා. ඒක ඔහු ගේ පුංචි කකුල්වලට ලොකු වැඩියි. තාත්තාට කීවාම සපත්තු මහන්නෙකුට දීලා තරමක් කුඩා කරගත්තා. ඒත් ඔහුට නුහුරුයි. නිරුවත් දෙපයින් දුවලා පුරුදු තිස්සට සපත්තු දෙක අලි වදයක්. ඔහු තමන්ගේ දුග්ගැනවිල්ල ලියලා දීර්ඝ ලිපියක් අම්මාට තැපැල් කළා. ඒත් තාත්තාගේ තීරණය අවසාන තීරණය. පූර්ව තරගයට ඔහු සපත්තු දාගෙන දිව්වා. ලැබුණේ දෙවැනි ස්ථානය. අවසාන වටයේ තරගයට මොහොතකට කලින් ඔහු සපත්තු ගලවලා යාළුවකුට දීලා දිව්වා. තරගයෙන් තිස්ස ජයගත්තේ අලුත්ම වාර්තාවක් තබමින්.එතැනින් ඇරැඹුණු ඔහුගේ ක්‍රීඩා ජීවිතය ජය පිට ජය වාර්තා කරමින් ඉදිරියටම ඇදුණා. තිස්ස උසස් පෙළ පන්තියට යන විට ඔහු ක්‍රීඩා නායකයෙක්. ශිෂ්‍ය නායකයෙක්. විද්‍යා සංගමයේ සභාපති. විවාද කණ්ඩායමේ නායකයා. ඒ වගේම පාසලේ දක්ෂතම ශිෂ්‍යාට හිමි කුසලාන කිහිප වරක්ම දිනාගත් පළාතේ නමක් දිනු ජනපි‍්‍රය ක්‍රීඩකයෙක්.රතු ලන්තෑරුම වගේ ජනපි‍්‍රය වූ පාසල් නාට්‍යවල ප්‍රධාන නළුවා ලෙස රඟපෑවා. 1974 වසරේ හොඳම ප්‍රතිඵල වාර්තා කරමින් සාමාන්‍ය පෙළ සමත් වූ තිස්ස උසස් පෙළ විද්‍යා අංශයෙන් විභාගයට සූදානම් වුණා. තිස්ස අම්මාගේ බලාපොරොත්තුව ඉටු කරන්නට වෛද්‍ය විද්‍යාලෙට යන්න ලකුණු ගන්න ක්‍රීඩාව මදකට නතර කරලා පොතපතට පමණක් අවධානය යොමු කරන්න හිතුවා.ඔහුගේ පාසල් ජීවිතේ වැඩි කොටසක් ගත වුණේ ක්‍රීඩා පිටියේ. ඒත් ඔහු ක්‍රීඩාවත් පත පොතේ වැඩත් පටලවා ගත්තේ නෑ. ක්‍රීඩා පිටියේදී ඔහු සම්පූර්ණ අවධානය යොමු කළේ ක්‍රීඩාවට. පන්තියේදී ඔහුගේ සම්පූර්ණ අවධානය යොමු වුණේ පාඩමට. පොත් කට පාඩම් කිරිල්ල ඔහුට නුහුරුයි. පන්තියේ ගුරුවරුන් කියන දේ අහගෙන සිටිනවා හැර කිසිදු අමතර පන්තියකට ඔහු ගියේ නෑ. පාණදුරේ ඉගෙනුම ලැබුවත් ඔහු කෑගල්ල වෙනුවෙන් ක්‍රීඩා තරගවලට ඉදිරිපත් වුණා. සුද්දකුගේ වැනි සුදු හමකුත් පෙනුමකුත් තිබුණු නිසා හැමදාම ක්‍රීඩා තරගවලට ඉදිරිපත් වන විට ඔහු සුද්දකුගේ දරුවකු නොවන බව සනාථ කර පෙන්නන්නට තිස්සට සිදු වුණා. දහසකුත් එකක් වූ පැතුම් හිසේ දරගෙන උසස් පෙළ විභාගෙට සූදානම් වූ තිස්සගේ පැතුම් බිඳ හෙලමින් ඔහුගේ ආදරණීය අම්මා මෙලොවින් සමු ගත්තේ විභාගෙට අවුරුද්දකට කලින්. එතෙක් තම ජීවිතයේ හපන්කම් දඟකාරකම් සුරතල් සියල්ල දයාවෙන් යුතුව විඳ ගනිමින් ජීවිතයට මහත් ශක්තියක් වූ අම්මාගේ අභාවය තිස්සගෙ වගේම තාත්තාගේ ජීවිතවලට එක්කළේ විශාල හිස්තැනක්. තිස්සට විභාගේ එපා වුණා. කෑගල්ලේ මතකයත් අම්මාගේ මතකයත් පමණක් හිතින් තුරුලු කරගෙන තිස්සත් තාත්තාත් පාණදුරේට ආවා. ක්‍රීඩාවත් එපා වුණා.ක්‍රීඩා ක්ෂේත්‍රයේ හැම ඉරියව්වකදීම තිස්ස ජය ගත්තේ ඊට කලින් තමා විසින්ම තබන ලද වාර්තා බිඳ හෙළමින්. ඔහු පාසලෙන් ඉවත් වන විට ඔහුගේ වයසට නොසෑහෙන තරම් සහතික සහ කුසලාන ඔහුට හිමි වෙලා තිබුණා. මේ ක්‍රීඩා කුසලතා දියුණු කර ගන්නත් බලාගෙන ශ්‍රී ලංකා යුද්ධ හමුදාවට බැඳෙන්න කියලා තාත්තා තිස්සට කිව්වා. ඒත් ඔහුගේ යාළුවා ආනන්දගේ ඉල්ලීමට අනුව ඔහු නාවුක හමුදාවේ ශිෂ්‍ය භට නිලධාරී තනතුරට ඉල්ලුම් කළා. දෙදහසක් පමණ වූ අයැදුම් කරුවන් අතරින් බඳවා ගත්තේ දොළොස් දෙනයි.අගනුවර ප්‍රධාන පාසල්වලින් පැමිණි ඒ සුදුස්සන් දොළොස් දෙනා අතර තිස්සත් හිටියා. 1973 දී ත්‍රිකුණාමලයේ පිහිටි නාවික හා සාගරික විද්‍යා පීඨයේ තුන් වසර ක සාර්ථක පුහුණුවකින් පසු ඉන්දියාවේ මාස නවයක විශේෂ පුහුණුවක් ලැබුවා. නාවික හමුදාවේදී තිස්ස ආයෙමත් ක්‍රීඩාව වෙතට යොමු වුණා. 1978 දී නාවුක හමුදාවෙ විධායක අංශයේ උප ලුතිනන් වරයකු ලෙස උසස් වීමක් ලැබුවා. තිස්ස පීනන්න පුහුණු වුණේ නාවුක හමුදාවට බැඳුණට පස්සේ. ඒත් ඉතා ඉක්මනින්ම දක්ෂ පිහිනුම් ශූරයකු වගේම දක්ෂතම කිමිදුම්කරුවකු වෙන්නටත් ඔහු සමත් වුණා.1982 දී ඇමෙරිකාවේ නාවුක විද්‍යා පීඨය මඟින් පවත්වන ලද ගැඹුරු මුහුදේ කිමිදීම සහ ගිලුණු නැව් ගොඩ ගැනීම පිළිබඳ වූ නව මසක පාඨමාලාවක් හදාරන්නට ඇමෙරිකාවට යන්නට තිස්සට අවස්ථාව උදා වුණා. ඒ සඳහා ඇමෙරිකාව, නයිජීරියාව වැනි රටවලින් තේරුණු සියලුම අපේක්ෂකයන් පරදවා ප්‍රථම ස්ථානය දිනා ගන්නට තිස්ස සමත් වුණේ ඉතිහාසයේ ප්‍රථම වතාවට ඇමෙරිකානුවකු නොවන පුද්ගලයකු එමෙන්ම ආසියාතිකයකු ප්‍රථම ස්ථානයට පත්වීමෙන් නව වාර්තාවක් තබමින්. එම අවස්ථාව සඳහා තමා තෝරා යැවු කොමදෝරු භක්ති බහාර් වගේම කාපිතාන් රන්ජිත් වෑත්තෑව මහත්වරුන් අද ඔහු සිහි කරන්නෙ තුති පූර්වකව.තිස්ස යුග දිවි ඇරැඹුවේ 1984 දී. ඔහුගේ අත ගත්තේ පුංචි කාලෙ පටන්ම දන්නා හඳුනන පවුලේ මිතුරියක වූ කාන්ති ද සොයිසා මෙණෙවිය. 1985 දී ඔවුන්ගේ ලොකු පුතා ලසිඳු උපන්නා. ඔහු දැන් සිංගර් සමාගමේ දිස්ත්‍රික් කළමනාකරුවකු ලෙස සේවය කරනවා. 1986 උපන් පුතා සඳරුවන් එච්. එස්. බී. සී. බැංකුවේ සේවය කරනවා. 1992 දී උපන් තිස්කා දියණිය කොළඹ ශාන්ත බ්‍රිජට් කන්‍යාරාමයේ ඉගෙන මෙවර උසස් පෙළ විභාගයට පෙනී සිටියා.1985 දී ලුතිනන් තිස්ස ගුණතිලක සිය ජීවිතයේ බිහිසුණුම අභියෝගයට මුහුණ දුන්නා. එවකට ඔහු සේවය කළ නාවික හමුදාවට අයත් මුර සංචාරක යාත්‍රාව ඔහුත් තවත් නාවිකයන් හත්දෙනකුත් සමඟ ඉන්දියා වෙරළාරක්ෂක සේවයට අයත් නැව් දෙකක් මඟින් අත්අඩංගුවට ගත්තා. ඉන්දියාවේ මණ්ඩතිව්හි දරුණු ගණයේ යුද අපරාධකරුවන් සේ සිර කරනු ලැබ සිටි ලුතිනන්වරයා ඇතුළු කණ්ඩායම ඔවුන්ට එල්ල කළ සියලු චෝදනාවලින් නිදොස් කොට නිදහස ලැබූයේ මාසයකට ආසන්න කාලයක් දැඩි සේ සිර දඬුවම් විඳීමෙන් පසුව.ගැඹුරු මුහුදේ දිය යට කිමිදීම පිළිබඳව මෙන්ම ගිලුණු නැව් ගොඩ ගැනීම පිළිබඳ අන්තර්ජාතික තලයේ විශේෂඥයකු වන ලුතිනන් තිස්ස ගුණතිලක මහතා 1992 ඔක්තෝබර් 09 දා කොළඹ සිට තලෙයි මන්නාරම දක්වා යුද සෙබළුනට ආහාර ද්‍රව්‍ය ප්‍රවාහනය කරමින් සිටියදී කල්පිටිය අසල ගැඹුරු මුහුදේ ගිලී ගිය කණ්ඩුල නැව ගොඩ ගත්තේ විජයග්‍රාහී අන්දමින්.1995 දී යුද සමයේදී අයිරිස් මෝනා මගී ප්‍රවාහන නෞකාව කොටි ග්‍රහණයෙන් මුදා ගැනීමට ගිය නාවික හමුදාවේ ඩෝරා යාත්‍රා දෙක තම සහෝදර නිලධාරීන් හතර දෙනකු සහ නැවියන් 21 දෙනකුත් සමඟ කොටි ප්‍රහාරවලට ලක්ව සිය දෑස් ඉදිරිපිටදීම මුහුදුබත් වනු දුටු කොමදෝරු තිස්ස ගුණතිලක එයින් ඇතිවූ දැඩි පසුතැවිල්ලෙන් සිය තනතුරෙන් ඉල්ලා අස්වුණා.1996 දී ආරියශීල වික්‍රමනායක මහතාගේ මාස්ටර් ඩයිවර්ස් ආයතනයේ වරාය භාර කපිතාන්වරයා ලෙස වැඩ භාර ගත් ගුණතිලක මහතා පුරා වසර හයක් එහි සේවය කළා. අනතුරුව 2002 දී රෝයල් කොම්රඩ්ස් සිකියුරිට් පෞද්ගලික සමාගම සහ රෝයල් ලංකා ඩයිවර්ස් පෞද්ගලික සමාගම නමින් තමාගේම ව්‍යාපාර ආයතන දෙකක් ඇරැඹු ඔහු අද ඒවායෙහි සභාපතිවරයා ලෙස කටයුතු කරනවා. ගතවූ දිවිය දෙස ආපසු හැරී බලන විට තමාගේ ජීවිතයේ පසුතැවිල්ලට හේතු වූ කරුණු නැති බව පවසන ගුණතිලක මහතා වියපත් වුවත් තවමත් දියේ ඉන්න මාළුවකු තරමටම පීනන්නත් කිමිදෙන්නත් ශූර බව පවසන්නේ දැඩි ආත්ම විශ්වාසෙකින්.සාගරිකා දිසානායක ජයසිංහඡායාරූප දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=ay1110092</link>
    <topic>ගුරු සේවයේ රස කතා</topic>
    <author/>
    <content>ගුරුවරයකු ඉස්සර පංතියට නොපැමිණියේ නම් ඒ ඉතා කලාතුරකිනි. මා සේවයට යද්දී අවුරුද්දකටම අපට හිමි වූයේ නිවාඩු දින හතකි. ඒකත් ගන්නේ නැත. ගුරුවරුන්ගේ පුරුද්ද වූයේ නිවාඩු අඩුවෙන් ගෙන වැඩ කිරීමටය. එයට හේතුවක් වූයේ වෙනත් රැකියාවක් මෙන් නො ව නිවාඩු ගත් දාට පංතියේ දඟකාරකම් කෙළවරක් නැති වීමය. දවසක් නිවාඩු ගන්නවා යනු ඒ දවසේ පන්ති වැඩ, විනය, විෂය කරුණු ඉගැන්වීමට සතියක් වෙහෙසෙන්නට වන නිසාය.මුල්ගුරුවරයා නම් දොළොස් මහේ පහන වගේමය. කිසිදාක පාසලෙන් බැහැරවීමක් නැත. අර රැස්වීමට, මේ රැස්වීමට සාකච්ඡාවලට උප ගුරුවරුන් යවනවා මිස මුල්ගුරුතුමා යන්නේ නැත.ඉඳ හිට ගුරුවරයකු නැති දාට අද වගේ ආදේශන වැඩ සැලැස්මක් ද නැත. එහෙම කරන්නට ගුරුවරුන් පාසල්වල හිටියේ ද නැත. පන්ති දහය නම් ගුරුවරු දහයකි. වැඩිම වුණොත් දොළහක් වෙති.මේ නිසා ගුරුවරයෙක් වැරදිලාවත් නිවාඩු ගත්තා නම් එදාට ඒ පන්තියේ මුල් ගුරුවරයා උගන්වනු ඇත.එවැනි දිනක ගුරුතුමා ගොස් ළමයින්ගේ සාමාන්‍ය බුද්ධිය බැලීමට ප්‍රශ්න අසන්නට විය.”ළමයි දැන් මං අහන ප්‍රශ්නවලට උත්තර දන්න අය අත ඔසොවන්න””අත්තක කුරුල්ලෝ හයක් ඉන්නවා. අනෙක් අත්තේ තුනක් ඉන්නවා, වෙඩික්කාරයකු එක් කුරුල්ලකු මැරුවේ නම් ඉතිරි ගණන කීය ද?”ළමයි අත ඔසොවමින් පිළිතුර කියන්නට වලි කති.”එකෙක්වත් නෑ””ඒ මොකද?””වෙඩි ශබ්දෙට සේරම ඉගිළෙනවා””බොහොම හොඳයි”ඉතා සතුටට පත් මුල් ගුරුතුමා තවත් ප්‍රශ්නයක් ඇසීය.”මෙතැන ඉඳල සමූපකාර කඩේට යන්න අක්කාට විනාඩි දහයක් යනවා, අක්කයි මල්ලියි උදේ අටට පිටත්වුණා නම් මේ දෙන්නා සමූපකාරයට යන වේලාව කීය ද?ළමයි අත් ඔසොවන්නට වූහ.”ඔව් කියන්න බලන්න”එක් ළමයෙකුට කතා කරන්නට ඉඩ දුන්නේය.”අක්කා උදේ අටයි දහයට යනවා, මං අටයි දොළහට දහතුනට විතර යනවා.””ඒ ඇයි ඔය ළමයාට විනාඩි දොළහක් දහතුනක් ගියේ””මං යන්නෙ අක්කගේ පස්සෙන් නේ.”ඩී.සී.ද සිල්වා විශ්‍රාමලත් විදුහල්පති කැස්බෑවඑක්දාස් නවසිය හතලිය දශකයේ ඒකල පාසලේ මුල්ගුරු පදවිය දැරුවේ ෆ‍්‍රැන්සිස්කු නම් ගුරුතුමකි. පාසලේ ආචාර්ය මණ්ඩලය පස්දෙනකු පමණක් වූ අතර, මුළු පාසලේම ශිෂ්‍ය සංඛ්‍යාව සියයකටත් අඩු ගණනක් විය.මුල්ගුරු ෆ‍්‍රැන්සිස්කු ගුරුතුමා ගම්මුන් විසින් හඳුන්වන ලද්දේ “පුරං ගුරුන්නාන්සේ” යන නමෙනි. ‘ඒබ්‍රහම්’ යන්න ගැමි වහරට ‘අබරං’ වූවා සේ ‘ෆ‍්‍රැන්සිස්කු’ යන්න ‘පුරං’ විය. මේ ගුරුන්නාන්සේ විසුවේ ගම් දෙකකට ඈතින්ය. නිවසේ සිට පාසලට දුර හැතැප්ම හතරක් පමණ විය. ඒ කාලයේ දැන් මෙන් තාර දැමූ පාරවල් හෝ ඒවායේ ධාවනය වූ බස්රථ හෝ නොවීය. ගමනාගමනය සිද්ධවූයේ කරත්ත මඟින්ය.ගුරුවර ගුරුවරියෝ ද ළමයි ද සැතැපුම් ගණන් මඟ ගෙවා පයින්ම පාසලට පැමිණියහ. මම ද එසේ ගිය එක් සිසුවෙක්මි. මේ ගුරුතුමා ද ටිවිඩ් රෙද්ද ද, කර පියවූ කබාය ද හැඳ හම් සෙරෙප්පු ද පයලාගෙන පාසලට පයින්ම පැමිණියේය. එහෙත් කෙතරම් දුර සිට පැමිණිය ද කිසිදු ප්‍රමාදයක් නොකර දිනපතා පාසලට පැමිණීම ඔහුගේ සිරිතය.මේ ගුරුතුමාට එක්තරා ඇබ්බැහිකමක් තිබිණි. එනම් සුරාලොල් බවයි. ඒ කාලයේ තිබුණ තරමක් තිබුණේ පොල් රාය. දිවයිනේ බස්නාහිර වෙරළ බඩ ප්‍රදේශය ඉස්තරම් පොල් රා නිපද වූ අතර, සෑම ගමකටම රා තැබෑරුමක් විය. ලොකු අකුරින් ‘රා’ යන්න ඇඳ ඒ මැද ‘බොමු’ යන වචනය ලියූ බෝඩ් ලෑලි කොළඹ සිට හලාවත දක්වා ගමන් කරන්නෙකුට හොඳ හැටි දැකගත හැකි දර්ශනයක් විය. එකල රා බෝතලයක මිල සත පහළොවක් හෝ විස්සකි.මේ ගුරුතුමා ද සෑමදාම උදයට ඒකල තැබෑරුමෙන් රා බෝතලයක් බී පාසලට පැමිණීම පුරුද්දක් කැරගෙන තිබුණේය. රා බොන නිසාමදෝ ඔහුට ඉදිරියට නෙරා ගිය ලොකු බඩක් තිබිණි. බීමට ඔරොත්තු දීම නිසා හෝ ඔහුට වෙරි ගතියක් කිසිවිට තිබුණේ නැත. ඉතා මැනැවින් පාසලේ කටයුතු කැරගෙන ගියේය. පාසලේ සියලු දෙනා ද මවුපියන් ද හා සෙසු ගම්වාසීන් ද ගුරුතුමාගේ සුරා ලෝලීත්වය පිළිබඳව දැනගෙන සිටි නමුදු, ඔහු සෑම දෙනා සමඟම ඉතා සුහදව කටයුතු කළ හෙයින් එය කිසිසේත්ම ගණන් ගත්තේ නැත.පුරං ගුරුන්නාන්සේ වේවැල ද රැගෙන පාසල පරීක්ෂා කරමින් ඇවිදින විට නාඩගම් ගීයක් ද හෙමින් සැරේ මුමුණයි. සාදවලදී ඔහු කදිමට ගී ගැයුවේය. ඒ නිසා පාසලේ ගුරුවරු ඔහුට ‘කෝකිල පුරං’ යැයි නාමයක් ද පටබැන්දාහ.එක් දිනක් පුරං ගුරුන්නාන්සේට අපූරු ලිපියක් තැපෑලෙන් ලැබිණි.ඒ කාලයේ ඒකලට තැපැල් කාර්යාලයක් තුබුණේ නැත. තැපැල් බෙදුණේ ජාඇළ තැපැල් කාර්යාලයෙනි.මා ඉහත සඳහන් කළ ලිපියේ ලිපිනය ලියා තිබුණේ කවියකිනි.  ජාඇළ තැපෑලෙන් ලිය කියවිලි ලැබෙනඒකල පාසලේ මුල්ගුරුකම දරනරා-කළ හත අටක් වුනමුත් ඇදබාන’කෝකිල පුරං’ හට මේ ලියමන ලැබෙනලිපිය තුළ වූයේ කුමක්දැයි කිසිවෙක් නොදත්හ. කෙසේ නමුත් විහිළු ප්‍රිය කළ ‘කෝකිල පුරං’ ගුරුතුමා මේ ලිපිය ආචාර්ය මණ්ඩලයේ සැමදෙනාටම පෙන්වා විනෝද විය. ඇතුළේ තිබූ දෙය ගැන ඔහු කීවේ නැත. ඇත්තෙන්ම මේ ලිපිය එවා තිබුණේ ආචාර්ය මණ්ඩලයේම ගුරුතුමෙකි.’කෝකිල පුරං’ ගුරුතුමා මේ ලිපිය සිය හිතවතුන්ට පවා පෙන්වමින් විනෝද වූයේය. ඔහු එය සුරක්ෂිතව තබා ගත්තේය.එයින් වසර කීපයකට පසුව මේ ගුරුතුමා සිය ගමේ ගම්මුලාදෑනියා වශයෙන් පත්කරන ලදී. ඔහු ඒ තනතුරේ රාජකාරිය හොඳින් ඉටු කළේය. එහෙත් රා බීම අත්නොහළේය. ඔහු ඒ ලිපිය ගම්වාසීන්ට ද තමා හමුවීමට පැමිණෙන අයට ද ඇතැම්විට පෙන්වා රසවින්දේය. ඔහු නවසිය හැත්තෑ ගණන්වල දී මෙලොව හැර ගියේය. කෙසේ හෝ ඔහු ජීවිතාන්තය දක්වාම ඒ ලිපිය ආරක්ෂා කැරගෙන තිබුණු බව නම් මම දනිමි.පී.ඩබ්ලියු. ප්‍රනාන්දුඇරැව්වල – පන්නිපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=ay1110093</link>
    <topic>“අපි නොදන්න පෙටිකෝට්... නැද්ද මැගිලියො...!”</topic>
    <author>කරුණාදාස සූරියආරච්චි</author>
    <content>සේතංකාරයා පහුගිය දොහක ඉස්ටැයික් එකක් කොරන්ට යෙදුණාය. දොස්තර මහත්තැන්ලා වාගේ පයිල් පුරස්නයක් එහෙම නෙමේය. අමද්‍යප කේස් හුටපටයක්ය.”අද අමද්‍යපනෙ...”සේතංකාරයාට හදිස්සියේම වාගේ සත්‍යය අවබෝධ වෙන්ට යෙදුණාය.”මේසන් වැඩෙන් හම්බ වෙච්චි රුපියල් එක්දාස් දෙසීය පනහම ගෙඩි පිටිං අතේ.. ෂෙහ්.. මෙච්චර කාලයක් මොන විනාශයක් ද කෙරුවේ.. සංසාරේ... සංසාරේ....”සේතංකාරයා “සංසාරේ .. සංසාරේ..” කියමින් ම පාරේ ඔහේ යන්ට වුණාය.මිරිස්වත්ත හන්දියේදී දබරේරා ඉස්කෝලෙ මහත්තයාගේ ගෝලබාලයෙක් මුණගැසෙන්ට යෙදුණාය.”කොහෙදෑ සේතං ගොයියො එෆ්.එම්. බට්ටෙක් වගේ දොඩමලු වෙවී යන්නෙ?””මං කැලණි යනවා ආයිබොවන්ඩ””මේ හදිස්සියෙ..?””අර කියමනක් තියෙනවනෙ “උපන්දා සිට කරපු පව් නැත වරක් වැන්දොත් කැලණියේ” කියලා”සේතං ගොයියා එහෙම ගායනා කොළා විතරමය. දබරේරා ඉස්කෝලෙ මහත්තයාගේ ගෝලබාලයා කොක්හඬලා සිනාසෙන්ට යෙදුණාය.”කැලණියත් හරියට ගැහැනිය වගේම තමයි” කියාගෙන ගෝලබාලයා යක්කල පැත්තට ගිය හින්දා සේතං කාරයා අන්දමන්ද භාවයට පත්ව මිරිස්වත්ත හන්දියේ ඇනතියා ඉඳගන්ට යෙදුණාය.දබරේරා ඉස්කෝලෙ මහත්තයාගේ ගෝලබාලයා කියාපු අපබ්බරංශය තේරුංගන්ට ඉස්සෙල්ල දබරේරා මහත්තයා කියන්නේ කවුද කින්ද මන්ද කියන එක කියලා දෙන එක වටිනවා කියලා හිතෙනවාය.ගම්පහ පළාතේ පුරාණ උදවිය නම් දබරේරා ඉස්කෝලේ මහත්තයා ගැන දන්නවාය. භාෂාව ගැන තිබුණ දැනුම ඉතින් කියලා වැඩක් නැතුවාය. ඔය දැන් ඉන්න මුතුගල මහත්තයාගේ ගුරුන්නාන්සේ වෙන්ට ඕනෑය.දෙන්නා එකතුවෙලා භාෂා ප්‍රීණනය කියලා මහා වටිනා ග්‍රන්ථයක් එහෙමත් සම්පාදනය කොරලා තියෙනවාය. ස්වර්ගස්ථ වෙලා බොහොම කල්ය. කෝට් එකයි රෙද්දයි ඇඳලා ඉස්කෝලෙ ආපු පරම්පරා වේ අන්තිම ඉස්කෝලේ මහත්තැන්ලා තුන්හතර දෙනාගෙන් එක්කෙනෙක්ය. උඩතුත්තිරිපිටියේ ජයකොඩි මහත්තයා තරම් සැර නැත. භාෂාව ගැන දැනුම ඊට දෙවැනි නැතුවාය.සේතං කාරයා මිරිස්වත්ත හන්දියේ ඇනතියාගෙන කල්පනා කෙරුවේ කැලණියයි ගැහැනියයි අතර තියෙන සමානකම ගැනය. හැබැයි දබරේරා ඉස්කෝලෙ මහත්තයාගේ ගෝලබාලයා වුණත් අහක යන දෙයක් නම් පවසන්නේ නැතුවාය. එහෙම අහක දාන දේවල් කියන ජාතියේ ගෝලබාලයෝ දබරේරා මහත්තේලාට නැතුවාය.කෝකටත් කියලා සේතං කාරයා ඇන උඩින් නැඟිටින්ට යෙදුණාය. දැන් ඉතින් පවු ඉවර කරගන්ට කැලණි යන්ට වුවමනාවක් නැතුවාය. ගෙදර යනවාය. ගෙදර ගිහින් ගෑනිට වඳිනවාය. මොකද කියනවා නම් කැලණියත් එකය. ගැහැනියත් එකය. දබරේරා ඉස්කෝලෙ මහත්තයාගේ ගෝලබාලයාට වරදින්ට විදියක් නැතුවාමය.සේතංකාරයා ආපසු හැරිලා ආපසු ගමන පටන්ගන්ට වුණාය. පිංසිබොල් මහත්තයා මුණගැහුණේ ඊළඟ හන්දියේදීය.”මොකදෑ සේතං ගොයියො ආපහු යන්නෙ?””ගෑනිට වඳින්ට””ඇයි ගෙදරින් පිටවෙන්ට ඉස්සෙල්ල වඳින්ට අමතක වුණාද? ඒවා ඉතින් වැදගත් සිරිත් විරිත් නොවැ. කොහෙද කසිප්පු බොනවා මිසක්ක වැදගත් සිරිතක් විරිතක් පිළිපදින එකක්යැ. ඒකට ඉතින් අපි... පිටවෙන්නෙම වැඳලා..””ඇත්තට..?””පෙටිකෝට් ගවන්මන්ට් නෙ””ඇත්තට..!””බලාගෙන වැඩිපුර කට අරින්ඩ එපා.. හක්ක පනියි””එහෙම ඒවත් තියෙනවද ආයිබොවන්ඩ””හුඟක් මහත්තුරුන්ගේ ගෙවල්වල එහෙම තමයි. ටයි දාල කාරෙකේ ගියාට.. පෙටි කෝට් පාලනේ තමයි..””ඒක තමයි... මාටින් ගේ කොල්ල කිව්ව විදියට ඉස්සරහ යන නෝන ලස්සන නම් කාරෙක මහත්තය ගත්තු එකක්... නෝනා කැත නම් දෑවැද්දට හම්බවෙච්චි එකක්.. එතකොට පෙටිකෝට්..””බස් එක එනවා..”සේතං කාරයා බලාසිටියදී බස් එක යන්ට යෙදුණාය. අවංක නිලධාරීන්ගේ ප්‍රවාහන සේවය.”සංසාරේ .. සංසාරේ”සේතං කාරයා නැවත දොඩමලුවෙමින් ගෙදර බලා ධාවනය ආරම්භ කරන්ට යෙදුණාය.”උපන්දා සිට කරපු පවු නැතවරක් වැන්දොත් ගෑනියේ”එසේ කියා සේතන් කාරයා මැගිලින් උන්දෑට දණගසා වැන්දා කියමුකෝ.. මැගිලින් උන්දෑ නයෙක් පොළඟෙක් පෑගුණාක් මෙන් උඩපැන පස්සට වීසිවී වැටෙන්ට ගිය හින්දා බිත්තිය අල්ලා යම්තමින් බේරුණා ය.”මොකද බොලං මේ..? යකෝ අමද්‍යප දවසෙත් බීලද?””ඕක නෙ කියන්නෙ.. බිව්වත් වැරදියි.. වැන්දත් වැරදියි. උපන්දා සිට කරපු පව් නැත වරක් වැන්දොත් කැලණියේ කියලනෙ කියල තියෙන්නෙ..””ඉතින් මට වැන්දෙ කැලණියෙ කොත වගේ පෙනුණාවත්දැ?””ගැහැනියයි කැලණියයි එකවගේලු””බොලං කවුද කිව්වේ?”දබරේරා ගුරුන්නාන්සෙගෙ ගෝලබාලයෙක්””මනුස්සයගෙන් වැඳුම් පිදුම් ගන්ට මට බෑ. කවුරු කිව්වත්.. මේක පෙටිකෝට් ගවන්මන්ට් නෙමෙයිනෙ.. මං අල්ලපු ගෙදර ඉංග්‍රීසි ටීචර් නෙමෙයිනෙ..”“මොකද්ද මැගිලියො ඔය පෙටිකෝට් ගවන්මන්ට් කියන්නෙ?”“බොලාට දැනගන්ටම ඕනෑ ද?”“ඒකනෙ බොලාගෙන් ඇහැව්වේ”“පෙටිකෝට් කිව්වේ යට ගවුමටනෙ”“හැ... බ්... බ්... බෑ... බෑ... ට...!”“බලාගෙන... හක්ක පනී...”ඉස්කෝලෙදි මැහුම් පටන්ගත්තේ පෙටිකෝට් මහන්ට පුරුදු වෙලානෙ... ඊට පස්සෙ තමයි නයිටි මැහුවේ”“බොලාල ඒවත් මැහුවද හැබෑට?”“දවල්ට චීත්තෙ... රෑට නයිටිය”“එතකොට ඔය පෙටිකෝට් ගවන්මන්ට් කිව්වෙ යට ගවුම් පාලනේට?”“ඔය තේරෙන්නෙ කිඹුලට වාගෙ... පෙටි කියන්නෙ ප්‍රංශ වචනයක්. පෙටි කෑෂ් කියන්නෙත් සුළු මුදල කියන එකනෙ... පෙටි බූෂුවා කියන්නෙ... සුළු ධනේශ්වරනෙ”“උඹැහැ දන්න දේවල් මැගිලියො”“මෙහෙම හිටියට මං පටන් ගත්තෙ කොන්වන්ට් එකෙන්නෙ”“පුදුමයි උඹ මේ ගෙදරත් පෙටිකෝට් ගවන්මන්ට් එකක් නොදාපු එක...”“මං ආසයි පෙටි කෝට් පාලනේට වඩා පෙටි අමුඩ පාලනේට... මොනව වුණත් ඒක සුන්දරයි බොලං”“ඇත්ත... ඇත්ත... ඒ වුණාට අර කැලණියයි ගැහැනියයි වෙනස් වෙන හුටපටේ නම් ඔල්මොරොන්දං”සේතංකාරයා ආපහු දිව්වේය. මිරිස්වත්ත හන්දියට යන්ටත් ඉස්සෙල්ලා දබරේරා මහත්තයාගෙන් ඉගෙනගත්තු තවත් ගෝලබාලයෙක් හමුවෙන්ට යෙදුණාය.”මොකක්ද අර කැලණියයි ගැහැනියයි එකවාගෙ කිව්වේ?””දෙකම තැනින් තැනට විටින් විට වෙනස් වෙනවනෙ.. කැලණියත් වෙනස් වෙනවා.. ගෑනිත් වෙනස් වෙනවා”සේතංකාරයා ආපහු වේගයෙන් ධාවනයෙහි යෙදෙන්ට වුණාය.”කැලණියත් තැනින් තැනට වෙනස් වෙනවලු.. ගෑනිත් වෙනස් වෙනවලු.. ඒකලු සමානකම””වෙනස්වෙන ගෑනුත් ඇති ඒත් මේ ගෑනි වෙනස් වෙන්නෙ නෑ බොලව්.. අහගෙන වරෙන් හැම ගෑනියක්ම එහෙම වෙනස් වෙනවද කියලා. ගැහැනු කවුරුද වරදෙ නොබැඳෙන කියලත් ලියලා තියෙනවනේ.. හරිම අසාධාරණ විදියට.. අපි වාගෙ ගෑනු සීගිරි ගල වගේ..”සේතංකාරයා ආපහු ධාවනය කරන්ට යෙදුණාය. ගෝල ගුරුන්නාන්සේ එතැනම හිටගෙන බසයක් එනතුරු බස ගැන සිතමින් සිටිනවාය.”මොකක්ද ආයිබොවන්ඩ මේ අපබ්‍රංශ කතාව?””ඕක අක්ෂර වින්‍යාසය පිළිබඳ ප්‍රශ්නයක්නේ උන්නැහැ.සමහර අය කැලණිය කියලත් ලියනවා. සමහරු කැළනිය කියලත් ලියනවා. ඒ වගේම සමහර අය ගැහැනිය කියලත් ලියනවා. සමහර අය ගැහැණිය කියලත් ලියනවා.. සමහර පොත්වල එක විදියක්.. සමහර පොත්වල තව විදියක්.. එක කල්ලියක් එක විදියක්.. තව කල්ලියක් තව විදියක්. ඒකයි ඔය කැලණියයි ගැහැනියයි සමානයි කියල කිව්වෙ”සේතංකාරයා කණපිට හැරී යන්ට යෙදුණාය. එහෙත් ගාට ගාටා කොට කොටා ධාවනයෙහි යෙදෙන්ට වුණාය. මැගිලින් උන්දෑ සේතං කාරයා එනතෙක් පිල්කඩට වී මඟබලා උන්නාය.”මොකදෑ බං වුණේ?””ඒක අක්ෂර වින්‍යාසය පිළිබඳ ප්‍රශ්නයක් බං””ඒක මිසක්ක.. අපි නොදන්න අක්ෂර වින්‍යාසය.. ගෑනු කියලත් කියනවා... ගෑණු කියලත් කියනවා.... හැබැයි දැන්නම් ගැහැනිය වෙනස් වෙන්නෙ නැහැ. වෙනස් වුණේ ඉස්සර ගැහැණිය තමයි. දැන් ගැහැනිය ම තමයි. කාලෙන් කාලෙට එහෙම තමයි. බොලං ගෑණු විතරක් නෙමෙයි ඉළන්දාරිත් වෙනස් වෙනවා.. සමහරු ඉළන්දාරි.. සමහරු ඉලංදාරි. අපි නොදන්න ඉලංදාරි””උඹ කොහොමද බං ඔච්චර දේවල් දන්නෙ?””අපිත් දවසක් හරි දබරේරා මහත්තේලගෙන් ඉගෙනගෙන තියෙනවා.. හැබැයි උඹ ඉළන්දාරියෙක් නෙමෙයි ඉලංදාරියෙක්..””ඒ කොහොමද?””දැරියක් ඉල්ලන්ට ගිහිල්ල බිංදුව දාගත්තු අය තමයි ඉලංදාරි වෙන්නෙ. හරිගිය අය ඉළන්දාරි...”ඉතින් එහෙම නම් මමත් ඉළන්දාරියෙක් නෙ.. මං ඉලංදාරියෙක් වුණා නම් මැගිලින් මට බිංදුව දානවනෙ””ඕවා බොලං අක්ෂර වින්‍යාස පිළිබඳ පුරස්න””අපි නොදන්න අක්ෂර වින්‍යාස.. නැද්ද මැගිලියො..”එතකොට උක්කුවා පාරේ යනවාය.”ආ ඉළන්දාරියා...””සේතං මාමෙ.. තාම නිකං ලයන්නයි බිංදුවයි බං””ඇයි උඹ දවටගහ ගෙවල් පැත්තෙ කරක් ගැහුවේ?””බිංදුව මැගිලින් නැන්දෙ””හැහ්.. බොල”..ගෘහිණියක් සිටිනවා නම් පිරිමි සතෙක් ද සිටියොත් හොඳ තමාය. එහෙම හිටියොත් කියන්නේ ගෘහපතියා කියාය. එහෙම වුණාට ගෘහපතියාගේ ගෑණු සතා හෝ ගෑනු සතා ගෘහිණිය නෙමේය. ගෘහපතිනියයි. ගෘහපතිනිය කියන්නේ ගැහැනියට නෙමේය. ස්වාමිදුවටය. ඒ කියන්නේ ටිකක් උසස් කෙනෙක්ය. මේවා තරමක් හුටපට දේවල් තමාය. පණ්ඩිත මහත්තැන් කෙනෙක් ළඟට හේත්තුවෙලා පටලැවිල්ල බේරුම් කරගත්තොත් හොඳා තමාය.එහෙම බලාගෙන ගියාම අපේ ගෙවල්වල ඉන්නේ ගෘහිණියන් මිසක්කා ගෘහපතිනියන් නෙමේය. ඔන්න විශාඛා තොමෝ නම් ගෘහපතිනියක් වෙන්ට ඕනෑය. හැබැයි ඉතින් අපේ සමහර ගෑනුත් හිතාගෙන ඉන්නේ ගෘහපතිනියන් කියලාය. පෙටි කෝට් ගවන්මන්ට් එකේ දිසාපතිනියන් ඉන්නේ එහෙම ගෙවල්වල තමාය.”මචං මට දාන්ඩ පුළුවන් සීයයි”මධු පානෝත්සවයන්හිදී නිතරම පාහේ එහෙම කියන මිත්‍රයෙක් දෙන්නෙක් ඉන්නවාය. සීයෙන් එහාට මැරුවත් යන්නේ නැතුවාය. බැලුවාම බොරුවක් නෙමේය. කතාව ඇත්තය. සාක්කුව හිස්ය. පඩියම ගෙඩි පිටින් ගෙදරට දෙන්ට නියම වෙලා තියෙනවාය. පෙටිකෝට් ගවන්මන්ට් එහෙම තමාය. එහෙම ගෙවල්වල සිටින්නේ ගෘහිණියන් නෙමේය. ගෘහපතිනියන්ය.”ලැජ්ජ නැද්ද ඕයි අනුන්ගෙන් බොන්ට”එහෙම කියලා රුපියල් දෙසීයක් තුන්සීයක් කමිසෙ සාක්කුවට දමන ගෑනුත් ඉන්නවාය.”අන්න ගෑනු”හැබැයි ඉතින් තිතට මත නැතුව ඒ ගෑනුන්ගේ සෙනෙහසේ ගෞරවය තියන්ටත් ඕනෑය. පති පතිනි සහවාසය කියන්නේ ඒකට තමාය.එතැන ස්ත්‍රී ආධිපත්‍යයකුත් නැතුවාය. පුරුෂාධිපත්‍යයකුත් නැතුවාය. එහෙම බලපුවාම සමහර ඒවා සහවාස නෙමේය. මරුවා සමඟ වාසේය.කරුණාදාස සූරියආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=ay1110094</link>
    <topic>ගිණුම් ගත නොකළ සහතික ඉක්මනින් ගිණුම්ගත කරන්න</topic>
    <author>තාරක වික්‍රමසේකර</author>
    <content>පසුගිය සතියට සාපේක්ෂව මේ සතිය ආරම්භයේදී කොටස් ගනුදෙනුවල අඩුවීමක් දක්නට ලැබුණි. පෙර සතියේ සිකුරාදා කොටස් 24628 ක් අලෙවි වූ නමුත් සතිය ආරම්භක සඳුදා අලෙවි වූ කොටස් සංඛ්‍යාව 19558 කි. අඟහරුවාදා එම සංඛ්‍යාව 18025 ක් දක්වා අඩු විය. සඳුදා දින හරිස්චන්ද්‍ර සමාගමේ කොටසක මිල රුපියල් 2400 සිට රුපියල් 2950 ක් දක්වා රුපියල් 550 කින් වැඩිවීම විශේෂ සිදුවීමක් ලෙස දැක්විය හැකිය.මිල ඉහළ ගිය සෙසු සමාගම් අතර එම් ඩී එෆ් සී, රෙග්නිස්, ඒ එම් එෆ් කම්පැණි ලිමිටඩ්, මිරමාර් සමාගම් විය.මිල පහළ ගිය සමාගම් අතර මුල් තැනක් ගත්තේ මොරිසන්ස් සමාගමය. පෙර දින රුපියල් 3450.00 ක් වූ සමාගමේ කොටසක මිල එදින රුපියල් 400 කින් අඩු වී රුපියල් 3050 ක් දක්වා අඩු විය. මොරිසන්ස් (ඡන්ද බලය රහිත) සමාගමේ කොටසක මිල ද පෙර දිනට සාපේක්ෂව රුපියල් 94.20 කින් අඩු විය.දිනයේ මිලියනය ඉක්මවා කොටස් අලෙවි වූ සමාගම් අතර මුල් තැනක් ගත්තේ එස් එම් බී ලීසිං සමාගමයි. එසේම ඇස්කොට් හෝල්ඩින්ග්, බ්ලූ ඩයමන්ඩ්, ඩයලොග්, ලක්ෂපාන, මුලර්ස් අමානා, සිලොන් ටී බ්‍රෝකර්ස්, ඊ චැනලින්, රයිගම් සෝල්ට්, රේණුකා ඇගි‍්‍ර, ටෙස් ඇග්‍රෝ, වැලිබල් වන්, ඩී එෆ් ටී සමාගම්වල ද කොටස් මිලියනය ඉක්මවා අලෙවි විය.අඟහරුවාදා වන විට වුවද වෙළෙඳ පොළේ එතරම් වෙනසක් දක්නට නොවුණි.සී ඒ එල් ෆිනෑන්ස් (CAL FINANCE) කොටස් 13592400 ක් අලෙවි වීම එදින කැපී පෙනුණි. පෙර දින රුපියල් 15.00 ක් වූ සමාගමේ කොටසක මිල රුපියල් 50.00 ක් දක්වාම ඉහළ ගියේය. දිනය නිමා වන විට එහි අගය රුපියල් 39.90 ක් දක්වා වැඩි වී තිබුණි. එය පෙර දිනට සාපේක්ෂව රුපියල් 24.90 ක වැඩිවීමකි. මිලියනය ඉක්මවා කොටස් අලෙවි වූ සෙසු සමාගම් අතර බ්ලු ඩයමන්ඩ්, ඩයලොග්, හයිඩ්‍රො පවර්, ලක්ෂපාන, මුලර්ස්, පෑන් ඒෂියන් පවර්, එස් එම් බී ලීසිං, සිලොන් ටී බ්‍රෝකර්ස්, ඊ චැනලින්, ෆී‍්‍ර ලංකා, රේණුකා ඇගි‍්‍ර, ටෙස් ඇග්‍රෝ, වැලිබල් වන්, සී එෆ් ටී සමාගම් විය. එලායන්ස් සමාගමේ හැරෙන්නට වෙනත් සමාගමක කැපී පෙනෙන වෙනස්කමක් දක්නට නොවිණි. මිල පහළ යාම් අතුරින් කැපී පෙනුණේ ලංකා අශෝක් ලේලන්ඩ් සමාගමයි. පෙර දිනට සාපේක්ෂව සමාගමේ කොටසක මිල එදින රුපියල් 296.40 කින් පහළ ගියේය. මිල පහළ ගිය සෙසු සමාගම් අතර සී එෆ් අයි, සී අයි ටී, ගෙස්ටෙට්නර්, එච් ඩී එෆ් සී, හන්ටර්ස් ඉන්ඩස්ට්‍රියල් ඒ එස් පී එම්, රෙග්නිස්, සින්ගර්, ආසිරි සෙන්ට්‍රල් විය.පෙර සතිය සිකුරාදා සමස්ත කොටස් මිල දර්ශකය දැක්වූයේ ඒකක 6783.55 ක් ලෙසය. එය සඳුදා දින ඒකක 6783.39 ක් ලෙසින් සුළු පහළ යාමකට ලක් විය. අඟහරුවාදා දින එම අගය ඒකක 6721.54 ක් දක්වා පහළ ගියේය. මිලංකා මිල දර්ශකය ද පෙර සතියේ සිකුරාදා ඒකක 6045.11 ක් ලෙස දැක්වුණ අතර සඳුදා දින එය 6031.97 ක් ලෙස දැක්වුණි. අඟහරුවාදා දින එහි අගය ඒකක 5982.85 ක් දක්වා සැලකිය යුතු ලෙසින් පහළ ගියේය.මර්කන්ටයිල් ඉන්වෙස්ට්මන්ට් පී එල් සී වසරේ දෙවන අතුරු ලාභාංශ ලෙසින් කොටසකට රුපියල් 12.00 ක් බැගින් ගෙවනු ලබන බවට නිවේදනය කර තිබුණි.අඟහරුවාදා දිනය වන විට සමාගම් 3 කට මිල පරාසය පනවා තිබුණි.ප්‍රාථමික කොටස් නිකුතුවෙන් ලබාගත් ගිණුම් ගත නොකළ කොටස් (සහතික ලෙස ළඟ තබාගෙන ඇති කොටස්) දෙසැම්බර් 31 වැනිදාට පෙර ගිණුම් ගත කරන ලෙස කොළඹ කොටස් වෙළෙඳ පොළ ආයෝජකයන්ට නිවේදනයක් නිකුත් කර ඇත. මේ සම්බන්ධ වරින් වර දැන්වීම් කර ඇතත් තවමත් ආයෝජකයන් රැසක් කොටස් සහතික ගිණුම් ගත කර නැති බව පෙනී ගොස් ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aj1110091</link>
    <topic>කුඩා-මධ්‍යම පරිමාණ ව්‍යවසායකයන්ට අත දීමට ප්‍රාදේශීය සංවර්ධන බැංකුවෙන් වෙළෙඳ සභාවක්</topic>
    <author/>
    <content>කුඩා-මධ්‍යම පරිමාණ ව්‍යවසායකයන්ට අත දීමට ප්‍රාදේශීය සංවර්ධන බැංකුවෙන් වෙළෙඳ සභාවක්ප්‍රාදේශීය සංවර්ධන බැංකුව ‘ආර්ඩීබී වෙළෙඳ සභාව‘ වැඩසටහන හඳුන්වා දෙයි. මෙහි ආරම්භක වැඩසටහන පසුගියදා දංකොටුව සිත්රූ උත්සව ශාලාවේ දී පැවැත්විණි. කුඩා සහ මධ්‍යම පරිමාණ ව්‍යවසායකයන් ඉලක්ක කරගනිමින් හඳුන්වා දෙනු ලැබූ ආර්ඩීබී වෙළෙඳ සභාව‘ මගින් ඔවුන්ට නව ව්‍යාපාර ආරම්භ කිරීමට සහ පවත්නා ව්‍යාපාර වැඩි දියුණු කිරීමට අවශ්‍ය උපදෙස් මෙන් ම දැනුම ලබාදීමට කටයුතු කරනු ඇත. මෙම වැඩසටහන මගින් ගිණුම්කරණය, අලෙවි කටයුතු මානව සම්පත් කළමනාකරණය පිළිබඳ තොරතුරු මෙන් ම මෙම ක්ෂේත්‍රයට අදාළව ඵලදායිතාව ඉහළ නංවාගන්නේ කෙසේද යන්න පහදා දෙනු ඇත.දිංකොටුවේ පැවැති ආරම්භක වැඩසටහනට පුත්තලම දිස්ත්‍රික්කයේ කුඩා සහ මධ්‍යම පරිමාණ ව්‍යවසායකයෝ 200 ක් පමණ සහභාගි වූහ.එහිදී ව්‍යවසායකයින් බැංකු සමඟ ගනු දෙනු කිරීමේදී උද්ගත වන ගැටලු පිළිබඳ සාකච්ඡා කෙරිණ.ව්‍යාපාර සැලසුම්කරණය, ව්‍යාපාරික සැලසුමක වැදගත්කම, බැංකුවකට යොමුවීම, මුදල් නිසි ලෙස පරිහරණය, ව්‍යාපාර පවත්වාගැනීම ආදී අවශ්‍යතා රැසක් එම වැඩසටහනේ දී සාකච්ඡාවට ගැනිණි.බැංකුවේ සමාජ සත්කාරක ව්‍යාපෘතියක් ලෙස ඇරඹුණු ‘ආර්ඩීබී වෙළෙඳ සභාව‘ මගින් මැදි හා අඩු ආදායම්ලාභී ජනතාවට සාමයෙන් පසුව ඇති වී තිබෙන සංවර්ධනයේ කොටස් කරුවන් වීමට ශක්තියක් ලබාදීම ආර්ඩීබී බැංකුවේ අපේක්ෂාවයි.  දංකොටුවේ පැවැති ආර්ඩීබී වෙළෙඳ සභාවට සහභාගි වූ පිරිස ප්‍රශ්න සහ පිළිතුරු සැසියට සහභාගි වෙමින් ‘ආර්ඩීබී ප්‍රාදේශීය සාමාන්‍යාධිකාරි (වයඹ) යූ.බී. සමරසිංහ, සාමාන්‍යාධිකාරි/ ප්‍රධාන විධායක නිලධාරි ‘රත්නසිරි සිරිවර්ධන, ඩී.එස්.අයි සමූහයේ සභාපති නන්දදාස රාජපක්ෂ සුළු හා මධ්‍යම පරිමාණ කර්මාන්ත මණ්ඩලයේ සභාපති ඇලොයි ජයවර්ධන ආර්ඩීබී සභාපතිනිය ජානකී කුරුප්පු, තරුණ ව්‍යවසායකයින්ගේ සංගමයේ තරුණ සභාපති පැට්‍රික් අමරසිංහ, ආර්ඩීබී මූල්‍ය, සැලසුම් හා අභ්‍යන්තර විගණක නියෝජ්‍ය සාමාන්‍යාධිකාරි ඩබ්.ඒ. සිරිසේන, ආර්ඩීබී ණය හා එකතුකිරීම් නියෝජ්‍ය සාමාන්‍යාධිකාරි ඒ.බී. ආරියරත්න මහත්ම මහත්මීහු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aj1110092</link>
    <topic>ස්ටාර් බස් රථ හිමිකරුවන් 35 දෙනෙක් ටාටා මෝටර්ස් කම්හලේ චාරිකාවක</topic>
    <author/>
    <content>ස්ටාර් බස් රථ හිමිකරුවන් 35 දෙනෙක් ටාටා මෝටර්ස් කම්හලේ චාරිකාවකස්ටාර් බස් රථ හිමිකරුවකුට ගහනාත් පණ්ඩිතගේ මහතා සංචාරක ටිකට් පත පිරිනමමින්. විජිත බණ්ඩාර මහතා හා ආරුප් බරුහා මහතා ද මෙහි සිටිති.ස්ටාර් බස් රථ මිලදී ගත් පාරිභෝගිකයින් 35 දෙනකු ඇගයීමේ උත්සවයක් මෑතකදී ඩීමෝ විසින් සංවිධානය කරන ලදී. එහිදී ඔවුන්ට ගෝවේ සහ පූනේ හි පිහිටි ටාටා මෝටර්ස් නිෂ්පාදන කර්මාන්තශාලාව නොමිලේ නැරඹීමට යාමේ අවස්ථාව හිමි විය.ඒ සඳහා අදාළ ගුවන් ටිකට්පත් ප්‍රදානය කිරීමේ උත්සවය මෑතකදී ග්‍රෑන්ඩ් ඔරියන්ටල් හෝටලයේදී ගහනාත් පණ්ඩිතගේ (නියෝජ්‍ය ප්‍රධාන විධායක නිලධාරි), බිශ්වදේව් සෙන්ගුප්තා (ප්‍රාදේශීය ප්‍රධානී – දකුණු ආසියාව, ටාටා මෝටර්ස්), විජිත බණ්ඩාර (සාමාන්‍යාධිකාරි – ටාටා වෙළෙඳ වාහන) හා ආරුප් බරුහා (ශ්‍රී ලංකාවේ කළමනාකරු - ටාටා මෝටර්ස්) යන මහත්වරුන්ගේ ප්‍රධාන්තවයෙන් සිදු කෙරිණි.වසර පනහකටත් වැඩි කාලයක් සපිරෙන ටාටා හා ඩීමෝ එකමුතුව ශ්‍රී ලංකාවේ ජනතාවගේ ගමනාගමනය පහසු කරවීමට විවිධ අයුරින් දායක වී ඇති බවද පළමුවෙන්ම භාණ්ඩ ප්‍රවාහන වාහනයක් ලෙස ට්‍රක් රථ හඳුන්වා දෙමින් ද බස් රථ සඳහා චැසි නිපදවීමෙන් ශ්‍රී ලංකාවේ සමස්ත ජනතාවගේ ප්‍රවාහන ජාලයට දායකවෙමින් ද සෑම විටම ශ්‍රී ලංකාවේ ප්‍රවාහනයේ දැවැන්තයකු ලෙස කටයුතු කිරීමට ලැබීම පිළිබඳව ටාටා මෝටර්ස් සතුටට පත් වන බවද ගහනාත් පණ්ඩිතගේ මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aj1110093</link>
    <topic>රිට්ස්බරි චොකලට් තෙත්බිම් පිළිබඳ පාසල් සිසුන් දැනුවත් කරයි</topic>
    <author/>
    <content>රිට්ස්බරි චොකලට් තෙත්බිම් පිළිබඳ පාසල් සිසුන් දැනුවත් කරයිව්‍යාපාරික අරමුණුවලින් ඔබ්බට ගොස් සැබෑ සමාජ සේවා සපයන්නකු ලෙස කටයුතු කරන රිට්ස්බරි චොකලට්, පාසල් ළමයින් අතර තෙත් බිම් පිළිබඳව දැනුවත් කෙරෙන දීප ව්‍යාප්ත පාසල් දැනුම මිනුම තරගාවලියකට පූර්ණ අනුග්‍රහය සැපයීමට ඉදිරිපත් වෙයි. රුපියල් ලක්ෂ 20 කට වැඩි වටිනාකමකින් යුක්ත මෙම අනුග්‍රාහකත්වය සපයන්නේ දුර්ලභ පරිසර පද්ධතියක් සහිත තෙත්බිම් සුරැකීමට ක්‍රියාත්මක කෙරෙන ජගත් වැඩසටහනට දායකවීමටයි.2012 වසරේ පෙබරවාරි මස 02 වනදාට යෙදෙන ලෝක තෙත්බිම් දිනය උත්කර්ෂවත් අන්දමින් සැමරීමට, මධ්‍යම පරිසර අධිකාරිය හා වනජීවී සංරක්ෂණ දෙපාර්තමේන්තුව විසින් මෙම දීප ව්‍යාප්ත පාසල් දැනුම මිනුම තරගාවලිය සංවිධානය කරනු ලබයි. පාසල් 2800 ක් නියෝජනය වන පරිදි අධ්‍යාපන කලාප, දිස්ත්‍රික්ක, පළාත් සභා ජාතික මට්ටම් වලින් මෙම දැනුම මිනුම තරගාවලිය පැවැත්වේ. සෑම පාසලකම 10 වසරේ සිට 13 වසර දක්වා නියෝජනය වන ලෙස එක් පාසලකින් එක් ශිෂ්‍යයකු බැගින් මෙම තරගාවලියට සහභාගි විය හැකියි.ඒ අනුව ජාතික මට්ටමේ තරගයෙන් ජයගන්නා තරගකරුවන්ට ලබන පෙබරවාරි මස 02 වනදා මධ්‍යම පරිසර අධිකාරියේදී පැවැත්වෙන ලෝක තෙත්බිම් දිනය සැමරීමේ ජාතික උත්සවයේදී ත්‍යාග සහ සහතික පත් පිරිනැමෙයි. මෙම දීප ව්‍යාප්ත පාසල් දැනුම මිනුම තරගාවලියට අමතරව තෙත්බිම් ගැන අඛණ්ඩව ජනතාව දැනුවත් කිරීමේ වැඩසටහන් ක්‍රියාත්මක කිරීමට ද රිට්ස්බරි චොක්ලට් බලාපොරොත්තුවේ.  සීබීඑල් ෆුඩ්ස් ඉන්ටනැෂනල් සමාගම් කළමනාකාර අධ්‍යක්ෂ සුසන්ත ගුණවර්ධන මහතා අනුග්‍රාහකත්ව චෙක්පත, මධ්‍යම පරිසර අධිකාරියේ සභාපති චරිත හේරත් මහතාට භාරදුන් අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aj1110094</link>
    <topic>විදේශගත ශ්‍රී ලාංකික ශ්‍රමිකයන්ට තොරතුරු සන්නිවේදන පුහුණුව</topic>
    <author/>
    <content>විදේශගත ශ්‍රී ලාංකික ශ්‍රමිකයන්ට තොරතුරු සන්නිවේදන පුහුණුවවිදේශ සේවා නියුක්ත කාර්යාංශය, ශ්‍රී ලංකා මත්ද්‍රව්‍ය විරෝධී සංගමය හා මයික්‍රොසොෆ්ට් ආයතනය ඒකාබද්ධව, විදෙස් ගත වන ශ්‍රී ලාංකිකයන්ට හා ඔවුන්ගේ පවුල්වල සාමාජිකයන්ට තොරතුරු සන්නිවේදන තාක්ෂණ දැනුම පුළුල් කිරීමේ ව්‍යාපෘතියක් සඳහා ගිවිසුමකට අස්සන් තබන ලදී. මෙම උළෙල විදේශ සේවා ප්‍රවර්ධන සහ සුබසාධන අමාත්‍ය, ඩිලාන් පෙරේරා මහතාගේ ප්‍රධානත්වයෙන් සිදු කෙරිණි.එමඟින් විදෙස් ගත වන ශ්‍රමිකයන්ට සහ ඔවුන්ගේ පවුල්වල සාමාජිකයන්ට කිසිදු බාධාවකින් තොරව තොරතුරු සන්නිවේදන තාක්ෂණය පිළිබඳ පුහුණුවක් නොමිලේම ලබාගැනීමට හැකියාව ලැබෙනු ඇත.වසර 2007 දී ප්‍රථමයෙන් මෙම මධ්‍යස්ථාන කොළඹ, කුරුණෑගල සහ හලාවත යන නගරවල ආරම්භ කරන ලදී. එමඟින් විදෙස්ගත වන ශ්‍රමිකයන් සහ ඔවුන්ගේ පවුල්වල සාමාජිකයින් මහත් ප්‍රතිලාභයන් අත්පත් කරගත් අතර අනතුරුව විදෙස්ගත වන ශ්‍රමිකයින් බහුලව සිටින ප්‍රදේශ වෙත ද ශ්‍රී ලංකා විදේශ සේවා නියුක්ති කාර්යාංශය සමඟ එක්ව තව දුරටත් එය ව්‍යාප්ත කරන ලදී. ප්‍රථම පියවරේදී විදෙස්ගත වන ශ්‍රමිකයින් 5000ක් පමණ දෙනා තොරතුරු තාක්ෂණ පුහුණුවක් ලැබූහ.  විදේශ රැකියා ප්‍රවර්ධන අමාත්‍ය ඩිලාන් පෙරේරා, අමාත්‍යාංශ ලේකම් නිස්සංක විජේරත්න, විදේශ සේවා නියුක්ති කාර්යාංශයේ සභාපති කිංස්ලි රණවක මහත්වරුන් සහ සොෆ්ට්ලොජික් ආයතනයේ ට්‍රේසි සෙලෝ මහත්මිය සහභාගී වූ උත්සවයේදි විදේශගත ශ්‍රමිකයෙකු සමඟ ස්කයිප් ඔස්සේ ඔහුගේ මව කතා කළ අයුරු. ඡායාරූපය - කවීන්ද්‍ර පෙරේරා කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aj1110095</link>
    <topic>යූනියන් ඇෂුවරන්ස් සේවා පුළුල් කිරීමට නව තාක්ෂණය</topic>
    <author/>
    <content>යූනියන් ඇෂුවරන්ස් සේවා පුළුල් කිරීමට නව තාක්ෂණයයූනියන් ඇෂුවරන්ස් සමාගමේ මනා පුහුණුවෙන් සහ වෘත්තීයභාවයෙන් සන්නද්ධ අලෙවි කණ්ඩායම පාරිභෝගිකයන්ගේ අනන්‍ය අවශ්‍යතා හඳුනාගෙන ඔවුන්ට වඩාත්ම ගැළපෙන රක්ෂණ විසඳුම් හඳුන්වා දිම මඟින් පාරිභෝගික විශ්වාසය දිනාගැනීමට සමත්වී සිටී. එසේ අද වනවිට රක්ෂණ ක්ෂේත්‍රයේ ඉහළම පාරිභෝගික සේවාවක් ලබාදෙන සමාගමක් ලෙස පිළිගැනීමට ලක්වී තිබෙන යූනියන් ඇෂුවරන්ස් ආයතනය එයිනුදු නොනැවතී නව තාක්ෂණය ද එකතු කර ගනිමින් සිය පාරිභෝගික සේවාවේ පෙරළියකට මුල පුරමින් සිටියි.අපගේ වෙනත් සාමාන්‍ය රක්ෂණ විසඳුම් දෙස බලන විට යම් අඩුවක් අපට දැකගත හැකි වුණා. නව හඳුන්වාදීම මඟින් එම හිඩැසද පුරවා සියලුම රක්ෂණ විසඳුම් සඳහා අංග සම්පූර්ණ පාරිභෝගික සේවාවක් ලබාදීමට අපට හැකි වනවා.” යූනියන් ඇෂුවරන්ස් සාමාන්‍ය රක්ෂණ අංශයේ සාමාන්‍යාධිකාරිනී රුවන්ති ගුණරත්න මහත්මිය පවසයි.මොනාත් පාමසියුටිකල් ලංකා පෞද්ගලික සමාගම ඔරේන්ජ් ස්පෝර්ට්ස් නියුට්‍රීෂන් ඇක්ටිව් නමින් පෝෂ්‍යජනක අතිරේක ශක්ති පදාර්ථයක් පසුගියදා වෙළෙඳපොළට නිකුත් කෙළේය. නව නිෂ්පාදන වෙළෙඳපොළට හඳුන්වාදීම වෙනුවෙන් පැවැති මාධ්‍ය හමුවට එක්වූ මොනාත් පාමසියුටිකල් කළමනාකාර අධ්‍යක්ෂ සුජිත් පීරිස් මහතා කරුණු දක්වයි.සභාපති නීල් පීරිස්, ප්‍රධාන විධායක නිලධාරි රොහාන් පීරිස්, ව්‍යාපාර විච්ඡේදන නිලධාරි ෂෙහාන් පීරිස්, ජාතික අලෙවි කළමනාකාර චන්ද්‍ර කුමාර් මහත්වරු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aj1110096</link>
    <topic>ලොව ජයගැනීමට තරුණ පරපුර සවිබල ගැන්වීම EDEX Expo 2012ට සියල්ල සූදානම්</topic>
    <author/>
    <content>ලොව ජයගැනීමට තරුණ පරපුර සවිබල ගැන්වීම EDEX Expo 2012ට සියල්ල සූදානම්”ශ්‍රී ලාංකේය තාරුණ්‍යය ජගත් තරගකාරිත්වය සඳහා සවිබල ගැන්වීම” යන්න මූලික තේමාව කරගත් EDEX Expo 2012 ප්‍රදර්ශනය සඳහා සියලු කටයුතු සූදානම් කර අවසන්ය.කොළඹ රාජකීය විද්‍යාලීය සංගමය විසින් අඛණ්ඩව 9 වැනි වරටත් සංවිධානය කරන මේ ප්‍රදර්ශනයේ ප්‍රථම අදියර 2012 වර්ෂයේ ජනවාරි 20, 21 හා 22 යන තෙදින තුළ කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී හා එහි දෙවන අදියර ජනවාරි 27 හා 28 යන දෙදින තුළ මහනුවර – කැන්ඩි සිටි සෙන්ටර් හිදී පැවැත්වීමට නියමිතය.EDEX Expo ප්‍රදර්ශනය, දේශීය හා ජාත්‍යන්තර උසස් අධ්‍යාපන ආයතන හා ඒ ආශ්‍රිත සේවා සපයන්නන්, නිපුණතා සංවර්ධන ආයතන, වෘත්තීය පුහුණු ආයතන හා රැකියා සපයන්නන්ට තම සේවාවන් පිළිබඳව ශ්‍රී ලාංකේය තාරුණ්‍යය දැනුවත් කිරීමට ඇති කදිම අවස්ථාවක් බවට මේ වනවිටත් පත්ව තිබේ. එසේම මේ ප්‍රදර්ශනය පාසල් ශිෂ්‍යයන්, පාසල් හැරයන්නන්, ගුරුවරුන්, දෙමාපියන්, රැකියා අපේක්ෂා කරන්නන් හා ඌණ සේවා නියුක්තිකයන්ගේ අවශ්‍යතා පරිපූර්ණ කිරීම සඳහා ම කැපවූවක් ලෙසින් ද ප්‍රකට වූවකි.EDEX සභාපති කමල් අබේසිංහ මහතා පැවසූයේ “ශ්‍රී ලංකාව සංවර්ධන මාවතකට පිවිස තිබීමෙන් කුසලතා පූර්ණ හා කදිම අධ්‍යාපනයක් හිමි ශ්‍රම බළකායකට මෙරට තුළ ඇතිවන ඉල්ලුමේ ඉහළ යෑමක් සිදු වේ. එයට සමාගාමීව ඉහළ වැටුප් හිමිවන රැකියාවන් සඳහා මෙරට යෞවනය තුළ ඇති අපේක්ෂාවන් හි ඉහළ යෑමක් ද සිදුවනු ඇත. මේ සියල්ල මැනවින් සලකා බලද්දී නිවැරැදි අධ්‍යාපනයක් හා වෙළෙඳපොළට ගැළපෙන කුසලතාවන්ගෙන් හෙබි තාරුණ්‍යයක් කාලානුරූපව පෙළගැස්වීම වැදගත්” බවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aj1110097</link>
    <topic>පරිසර හිතකාමී ගෘහ විදුලි උපකරණ ශ්‍රී ලංකාවට එයි</topic>
    <author/>
    <content>පරිසර හිතකාමී ගෘහ විදුලි උපකරණ ශ්‍රී ලංකාවට එයිපැනසොනික්, සොෆ්ට්ලොජික් සමඟ එක්ව විදුලි බලය පිරිමසන ගෘහ විදුලි උපකරණ කාණ්ඩය වන ‘එකෝ-ෆෙ‍්‍රන්ඩ්ලි” භාණ්ඩ හඳුන්වා දෙනු ලැබීය.මෙම කාණ්ඩයට කාර්යක්ෂමතාවයෙන් ඉහළ පැහැදිලි දසුන් මෙන්ම 40%ක් විදුලිය ඉතිරි කරන VIERA LED LCD ප්ලස්මා රූපවාහිනී සහ තත්ත්වයන් හඳුනාගන්නා, ජල ප්‍රමාණය හා සේදුම් කාලය අවම කරන පාලනයන් සිදු කරන මෙන්ම 45%ක් විදුලිය ඉතිරි කරන ‘ECONAVI රෙදි සෝදන යන්ත්‍ර’ සහ භාවිතා කරන පරිසරයට ගැළපෙන අයුරින් තත්ත්වයන් උපරිම වීමට ස්වයංක්‍රීයව සකස්වීමේ හේතුවෙන් ශක්ති පරිභෝජනය 40%කින් අඩු කරන ‘ඇඩ්වාන්ස් ඉන්ටෙලිජන්ට් ඉන්වර්ටර් ශීතකරණ’ ඇතුළත්ය.එසේම සමාගම විසින් නව්‍ය ක්‍රියාකාරිත්වයෙන් මෙන්ම වර්තමාන මෝස්තරවල “සිවිලිම් විදුලිපංකා” ද පැනසොනික් වෙළෙඳ නාමය යටතේ ශ්‍රී ලංකාවේ වෙළෙඳ පොළට ප්‍රථම වරට හඳුන්වා දෙන ලදී. පශ්චාත් යුද වාතාවරණය හමුවේ වර්ධනය වන ආර්ථිකයේ විදුලිය සඳහා ඇති ඉල්ලුම ඉහළ යන අවස්ථාවක ශ්‍රී ලංකාවට එකෝ සංරක්ෂණය ප්‍රථම වරට හඳුන්වාදීමට ලැබීම ආඩම්බරයට කරුණක් යැයි පැනසොනික් කෝපරේෂන්ස් හි කළමනාකාර විධායක නිලධාරි යොරිහිෂා ෂියොකාවා මහතා ප්‍රකාශ කළේය. ලෝක උරුමයන් හයක් සතු සුන්දර රටක් වන ශ්‍රී ලංකාව නුදුරු අනාගතයේදීම කලාපයේ ආර්ථික වශයෙන් මෙන්ම පාරිසරික වශයෙන් අංශ දෙකෙන්ම ප්‍රමුඛස්ථානයට පත්වන බව මට විශ්වාසයි.පැනසොනික් සෑම උත්සාහයක්ම දරන්නේ එහි භාණ්ඩ හා අදහස් හරහා ජනතාවට ‘ස්මාර්ට් ඇන්ඩ් එකෝ’ ජීවන විලාසයක් ලබාදීමටයි” යැයි ද ඒ මහතා කීය.  සීමාසහිත සොෆ්ට්ලොජික් හෝල්ඩිංග්ස් හි සභාපති අශෝක් පතිරගේ පැනසොනික් කෝපරේෂන් හි ආසියානු හා ඕෂනියා ආයතනික කළමනාකරණ අංශයේ කළමනාකරණ විධායක නිලධාරි හා පැනසොනික් ඒෂියා පැසිෆික් පුද්ගලික සමාගමේ කළමනාකාර අධ්‍යක්ෂ යොරිහිෂා ෂියොකාවා, පැනසොනික් කෝපරේෂන් හි ආසියානු හා ඕෂනියා ආයතනික කළමනාකරණ අංශයේ සාමාන්‍යාධිකාරි (අලෙවි සමූහය) කසුහිරෝ යමනිෂි මහත්වරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aj1110098</link>
    <topic>කියා පිකැන්ටෝ වෙළෙඳ පොළට</topic>
    <author/>
    <content>කියා පිකැන්ටෝ වෙළෙඳ පොළටKIA පිකැන්ටෝ මෝටර් රථය කොරියාවේ KIA සමාගම විසින් ලාංකීය වෙළෙඳපොළට හදුන්වා දී ඇත.කුඩා මෝටර් රථයක් වුවද මෝටර් රථ සඳහා භාවිතා කරන වඩාත් නවීන ආරක්ෂිත උපාංගයන් සහ පරිසර හිතකාමී තාක්ෂණය සමඟ මුසු වී මෝටර් රථ ලෝලීන් අතට පත්වන “KIAපිකැන්ටෝ” එම මෝටර් රථයෙහි ප්‍රධාන තේමාව වන ’small car all grown up’ අනුව යමින් විශාල මෝටර් රථයකින් බලාපොරොත්තු වන සුවපහසු ධාවනයක් ලබා දෙයි.පෙට්‍රල් ලීටරයකට කිලෝ මීටර් 20ක ධාවනයක් ලබා දෙන මේ රථයේ බඳ සහ සැකිල්ල ගැටීමකට ඔරොත්තු දෙන ආකාරයට සහ ගැටීමකදී ශක්තිය උරා ගන්නා ආකාරයට නිමවා ඇති බැවින් රිය අනතුරකදී මෝටර් රථය තුළ ගමන් ගන්නා අයට ආරක්ෂාව ලබා දෙන බව කියා මෝටර්ස් ලංකා කළමනාකාර අධ්‍යක්ෂ මහේන් තම්බයියා කියයි.කියා මෝටර්ස් (ලංකා) කළමනාකාර අධ්‍යක්ෂ මහේන් තම්බයියා සහ මුත්තයියා මුරලිදරන් කියා පිකැන්ටෝ මෝටර් රථය වෙළෙඳපොළට හඳුන්වා දීමේ මාධ්‍ය හමුවෙහිදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aj1110099</link>
    <topic>සෙලින්කෝ ලයිෆ් ප්‍රණාම ශිෂ්‍යත්ව 2012 වසරට අයැදුම්පත් බාර ගැනේ</topic>
    <author/>
    <content>සෙලින්කෝ ලයිෆ් ප්‍රණාම ශිෂ්‍යත්ව 2012 වසරට අයැදුම්පත් බාර ගැනේසෙලින්කෝ ලයිෆ් ප්‍රණාම ශිෂ්‍යත්ව වැඩසටහනේ 11 වැනිවාරය සඳහා සුදුසුකම් ලබන 164 දෙනකු වෙනුවෙන් සෙලින්කෝ ලයිෆ් සමාගම තවත් රුපියල් මිලියන 8.4ක් වෙන් කරයි.සෙලින්කෝ ලයිෆ් ප්‍රණාම ශිෂ්‍යත්ව සඳහා අයදුම් පත් භාර ගැනීම දැන් අරඹා ඇති අතර අධ්‍යාපන කටයුතු මෙන්ම ජාතික හෝ ජාත්‍යන්තර මට්ටමින් ක්‍රීඩා, කලා, නව සොයාගැනීම් හෝ නිර්මාණාත්මක කුසලතා ප්‍රකට කළ පාසල් දරු දැරියන් සහ තරුණ තරුණියන්ට කාණ්ඩ පහක් යටතේ මේ සඳහා ඉල්ලුම් කළ හැකිය.අයදුම් පත් භාර ගැනීම 2011 නොවැම්බර් 30 වැනි දිනෙන් අවසන් වන අතර, ශිෂ්‍යත්ව පිරිනැමීම 2012 ජනවාරි 28 වැනි දින සිදු කෙරේ.2011 ජනවාරි මස දී පැවැති සෙලින්කෝ ලයිෆ් ප්‍රණාම ශිෂ්‍යත්ව උලෙළේ දී උසස් පෙළ සිසුවකු සෙලින්කෝ ලයිෆ් හි කළමනාකාර අධ්‍යක්ෂ සහ ප්‍රධාන විධායක නිලධාරි ආර්.රෙන්ගනාදන් මහතා අතින් ප්‍රණාම ශිෂ්‍යත්වයක් ලබා ගනිමින්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>09</day>
    </date>
    <link>http://www.silumina.lk/2011/10/09/_art.asp?fn=aj11100910</link>
    <topic>එළිෆන්ට් හවුස් අයිස්ක්‍රීම් සමඟ තවත් අපූරු රසයක්</topic>
    <author>ඡායාරූපය - සමන් ශ්‍රී වෙදගේ</author>
    <content>එළිෆන්ට් හවුස් අයිස්ක්‍රීම් සමඟ තවත් අපූරු රසයක්එළිෆන්ට් හවුස් නව නිෂ්පාදනය ”Butter Crunch Ice Cream” නොබෝදා හඳුන්වා දුන්නේය.මිහිරි වඩා හොඳ බටර්ස්කොච් රසයක් සහිත එළිෆන්ට් හවුස් බටර් ක්‍රන්ච් පාරිභෝගිකයන් මවිතයට පත්කරනු ඇතැයි එළිෆන්ට් හවුස් හි අධිශීත ආහාර අංශයේ ප්‍රධාන නිලධාරි නීල් සමරසිංහ මහතා කීය. අපගේ නවතම නිෂ්පාදනය වන Butter Crunch Ice Cream ප්‍රණීත අයිස්ක්‍රීම් සඳහා ඇලුම් කරන පිරිසක් ඇති කරන බවත් එය හඳුන්වාදීම ගැන තමා සතුටට පත්වන බවත් එමඟින් පාරිභෝගිකයන් බලාපොරොත්තු වන දේ ඔවුනට තිළිණ කිරීම තම බලාපොරොත්තුව බවත් ඒ මහතා කීය.මාස් ලීනියා ඉන්ටිමේට්ස් ඇඟලුම් කම්හල පසුගියදා පල්ලේකැලේ කර්මාන්ත පුරයේදී විවෘත විය. ඇමෙරිකාවේ ලිමිටඩ් බ්‍රෑන්ඩ්ස් සමාගමේ විධායක උප සභාපති මේරි ඇලන් මහත්මිය මැසිමක ස්වීචය ක්‍රියාත්මක කරන අයුරු. එම සමාගමේ උප සභාපති ජොනතන් මග්ලර් සහ ටෙරන්ස් කියමාර් මහත්වරු ද මෙහි වෙති.ඡායාරූපය - සමන් ශ්‍රී වෙදගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=aa1110161</link>
    <topic>කොළඹ නාගරික සංවර්ධන අධිකාරිය නිසැකවම පිහිටුවනවා</topic>
    <author>සුනිල් දයා අල්විස්</author>
    <content>සුපිරි පහසුකම් සහිත ආකර්ෂණීය අගනගරයක් නිර්මාණය කිරීමටසුනිල් දයා අල්විස්කොළඹ නගරය ආශ්‍රිත ප්‍රදේශ ලොව ආකර්ෂණීය සහ සුපිරි පහසුකම් සහිත ප්‍රදේශයක් බවට පත්කිරීම සඳහා එම ප්‍රදේශවලට අදාළ පළාත් පාලන ආයතන පරිපාලනය එසේම තිබියදී කොළඹ අග නාගරික සංවර්ධන අධිකාරිය නිසැකවම පිහිටුවන බව මහින්ද රාජපක්ෂ ජනාධිපතිතුමා පවසයි.ජනාධිපතිතුමා මේ බව කියා සිටියේ රාජ්‍ය සහ පෞද්ගලික මාධ්‍ය ප්‍රධානීන් පසුගියදා අරලියගහ මන්දිරයේදී හමුවූ අවස්ථාවේදීය.ඒ අනුව කොළඹ, ශ්‍රී ජයවර්ධනපුර කෝට්ටේ, දෙහිවල – ගල්කිස්ස යන මහ නගර සභා, කොළොන්නාව නගර සභාව සහ කොටිකාවත්ත මුල්ලේරියාව ප්‍රාදේශීය සභාව යන පළාත් පාලන ආයතන බල ප්‍රදේශ ආවරණය වෙන පරිදි නව අග නාගරික සංවර්ධන අධිකාරිය පිහිටුවනු ඇත.මේ නව අග නාගරික සංවර්ධන අධිකාරිය පිහිටුවුවද අදාළ පළාත් පාලන ආයතනයන්හි පුරපතිවරු, නියෝජ්‍ය පුරපතිවරු, සභාපතිවරු සහ උප සභාපතිවරුන්ගේ බලතල අඩු නොවන බවද ජනාධිපතිතුමා අවධාරණය කෙළේය.එමෙන්ම කොළඹ මහ නගර සභාවේ බලය එ.ජා.ප.යට හිමි වුවද එම මහ නගර සභාවට ආණ්ඩුවෙන් ඉටු විය යුතු යුතුකම් හා වගකීම් අකුරටම ඉටු කරන බව ද ජනාධිපතිතුමා කියා සිටියේය.කොළඹ අග නාගරික සංවර්ධන අධිකාරිය පිහිටුවීමත් සමඟම කොළඹ නගරය ආශ්‍රිත නගර පරිසර හිතකාමී ලෙස අලංකරණය කිරීම කැළි කසළ බැහැර කිරීම සඳහා දීර්ඝ කාලීන වැඩසටහන් ක්‍රියාත්මක කිරීම, නාගරික ජනතාවට අවශ්‍ය පහසුකම් වැඩි දියුණු කිරීම ආදී වැඩසටහන් රැසක් ක්‍රියාත්මක කිරීමට ද නියමිතය.වසර කීපයකින් කොළඹ නගරය ආශ්‍රිත ප්‍රදේශ ආකර්ෂණීය සහ ආශ්චර්යවත් ලෙස සංවර්ධනය කිරීම රජයේ එකම අරමුණ බව ද ජනාධිපතිතුමා මාධ්‍ය ප්‍රධානීන් හමුවේ වැඩිදුරටත් කියා සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=aa1110162</link>
    <topic>ඖෂධ මිලදී ගන්න රජයේ රෝහල්වලට කෝටි 11,000ක්</topic>
    <author/>
    <content>එන වසරේ රජයේ රෝහල් සඳහා ඖෂධ මිලදී ගැනිමට රුපියල් කෝටි 11,000ක් වෙන් කිරීමට රජය පියවර ගෙන ඇත.රජයේ ප්‍රධාන රෝහල්වල බාහිර රෝගී අංශය රාත්‍රි 8 දක්වා විවෘතව තැබීමෙන් පසු ඖෂධ භාවිතය සියයට 34කින් ඉහළ ගොස් ඇති අතර මේ වෙනුවෙන් අමතර කෝටි 400ක මුදලක් වාර්ෂිකව වැය කිරීමට සිදුව ඇත.ජනාධිපතිතුමාගේ උපදෙස් පරිදි සීමාවකින් තොරව වුවද රජයේ රෝහල් සඳහා අවශ්‍ය ඖෂධ මිලදී ගැනීමට මුදල් ප්‍රතිපාදන ලබා ගැනීමට පූර්ණ සහාය ලබා දෙන්නැයි ද මහා භාණ්ඩාගාරයට ද උපදෙස් ලබා දී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=aa1110163</link>
    <topic>අවශ්‍ය ඕනෑම අවස්ථාවක ශ්‍රී ලංකාවට සහායවීමට සූදානම්</topic>
    <author/>
    <content>- වියට්නාම් ජනාධිපතිසමස්ත අන්තර්ජාතික ප්‍රජාව අතර මෙන්ම වෙනත් අන්තර්ජාතික වේදිකාවකදී වුවද ශ්‍රී ලංකාවට සහාය අවශ්‍ය වූ විටෙක ඒ සඳහා නොපැකිළව තමන් ඉදිරිපත් වන බව වියට්නාම් ජනාධිපති ට්‍රොන්ග් ටන් සන්ග් මහතා ජනාධිපති කාර්යාලයේදී මහින්ද රාජපක්ෂ ජනාධිපතිªමා සමඟ පැවැත්වූ ද්විපාර්ශ්වීය සාකච්ඡාවේදී පැවැසීය.මේ සාකච්ඡාවේදී වියට්නාම ජනාධිපතිවරයා පැවසුවේ දෙරට අතර පවතින ඉහළ පෙළේ දේශපාලන සබඳතා තමා අගය කරන බවය. එසේම මේ රටේ පැවැති කුරිරු ත්‍රස්තවාදී යුද්ධය පරාජය කිරීමෙන් අනතුරුව ඒ බව ජනාධිපතිතුමා විසින් ප්‍රථමයෙන්ම දැනුම්දුන් විදේශ රාජ්‍ය නායකයා තම රටේ හිටපු රාජ්‍ය නායකවරයා වීම මහත් ආඩම්බරයක් කොට සලකන බවය. වියට්නාම් ජනාධිපතිවරයා වැඩිදුරටත් පැවසුවේ දෙරට අතර පවතින සබඳතා අනුව වියට්නාම බහුජාතික සමාගම්වලට ශ්‍රී ලංකාව තුළ ආයෝජන කිරීමට දිරි දීමට තමා බලාපොරොත්තු වන බවය.මහින්ද රාජපක්ෂ ජනාධිපතිතුමා සඳහන් කළේ වසර 30 යුද්ධයෙන් පසු සාමයේ ප්‍රතිලාභ අත්විඳිමින් පසුවන අප රට වසර 2016 වන විට ශක්තිමත් මධ්‍යම ආදායම් ලබන රටක් බවට පත්කිරීමට තම රජය අපේක්ෂා කරන බවය.වියට්නාම කොමියුනිස්ට් පක්ෂයේ 11 වන සම්මේලන හා 13 වන ජාතික සමුළුව සාර්ථකව අවසන් වීම පිළිබඳව සුබ පැතුම් ද පළ කර සිටි මහින්ද රාජපක්ෂ ජනාධිපතිතුමා වියට්නාම කොමියුනිස්ට් පක්ෂ සාමාජිකයන්ට හා තරුණ කොටස්වලට ශ්‍රී ලංකා නිදහස් පක්ෂ සාමාජිකයන් සමඟ අන්තර් සබඳතා ගොඩනඟා ගැනීමට ද ආරාධනා කෙළේය.ත්‍රස්තවාදය හමුදාමය වශයෙන් පරාජය කළ ද ශ්‍රී ලංකාවට එරෙහි එල්ටීටීඊ ප්‍රචාරණ යාන්ත්‍රණය තවදුරටත් ක්‍රියාත්මක වන බව පෙන්වා දුන් මහින්ද රාජපක්ෂ ජනාධිපතිතුමා එවන් නිෂේධනාත්මක ප්‍රතිචාරවලට එරෙහිව නැඟී සිටීමට ශ්‍රී ලංකාව නිරන්තරයෙන් වියට්නාමයේ සහය අපේක්ෂා කරන බව ද පැවැසීය.නැඟෙනහිර ආසියානු කලාපය තුළ එල්ටීටීඊ ත්‍රස්තවාදීන් විසින් ක්‍රියාත්මක කළ නීති විරෝධී ක්‍රියාදාමයන්ට එරෙහි සටනේ දී වියට්නාමය ලබා දුන් සහය තමන් මහත් සේ අගය කරන බව ද, ගෝලීය තර්ජනයක් බවට පත්ව ඇති ත්‍රස්තවාදයට එරෙහි සටනේ දී දෙරට අතර සහයෝගීතාවය තවදුරටත් ශක්තිමත් කර ගැනීම අවශ්‍ය බව ද ජනාධිපතිතුමා වැඩිදුරටත් පැවැසීය.මෙහිදී අවබෝධතා ගිවිසුම් අටකට අස්සන් තැබීම ද සිදුකැරිණි.මේ ගිවිසුම් දේශපාලන, මූල්‍ය, කර්මාන්ත, අධ්‍යාපන, ඛණිජ තෙල්, ආරක්ෂක, ආයෝජන ප්‍රවර්ධන යන අංශවලට අයත් වෙයි.මෙකී අංශවල සහයෝගීතාවය උදෙසා මේ අවබෝධතා ගිවිසුම් අස්සන් තැබීම දෙරටේ රාජ්‍ය නායකයන් ඉදිරියේ සිදු කැරිණි.මහින්ද රාජපක්ෂ ජනාධිපතිතුමා සහ ජනාධිපති ආර්යා ශිරන්ති රාජපක්ෂ මැතිනිය විසින් වියට්නාම ජනාධිපති ට්‍රොන්ග් ටන් සන්ග් මහතා සහ එම මැතිනිය වෙනුවෙන් සිකුරාදා (14) රාත්‍රි භෝජන සංග්‍රහයක් ද ජනාධිපති මන්දිරයේ දී පවත්වනු ලැබිණ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=aa1110164</link>
    <topic>අපේ ගෑස් සම්පත් ගැන වැඩි බලාපොරොත්තුවක්</topic>
    <author>අරුණි මුතුමලී</author>
    <content>අරුණි මුතුමලීමන්නාරම් ද්‍රෝණියේ කල්පිටිය ආසන්නව කැණීම් කටයුතු කරගෙන යන ඩොරාඩෝ ළිඳෙන් ස්වාභාවික ගෑස් ඇතුළු ඛණිජ සම්පත් පිළිබඳ වැඩි බලාපොරොත්තු තබාගත හැකි බව ඛණිජ තෙල් සම්පත් සංවර්ධන ලේකම් කාර්යාලයේ ආරංචි මාර්ග පවසයි.මුහුදු පතුළේ ස්ථරයන්හි පිහිටීම් අනුව ඛණිජ සම්පත් නිධි ඇත්නම් ඒවායේ ප්‍රමාණය හා ඛණිජ වර්ගය කුමක්ද යන්න පිළිබඳව නිශ්චිත අවබෝධයක් ලබා ගැනීම සඳහා එම තාක්ෂණය සහිත රටවල් වන ඩුබායි හා එක්සත් රාජධානියට මෙතෙක් ලැබුණු සාම්පල යවා ඇති බව ද වාර්තාවේ.මන්නාරමෙන් උතුරු දිශාවට වන්නට මීට පෙර ඛණිජ සම්පත් සඳහා පර්යේෂණ සිදු කළ ද 1981 සිට 2011 දක්වා නිශ්චිත වශයෙන් ළිඳක් කැණීමට කටයුතු යොදා නොතිබුණු බව ද, කරන ලද පර්යේෂණ පවා අඩි 6000 ක් තරම් සීමාවූ බව ද ඛණිජ තෙල් සම්පත් සංවර්ධන ලේකම් කාර්යාලය පවසයි.එහෙත් මෙවර අඩි 12000 සිට 18000 ක් දක්වා පමණ ගැඹුරට ළිං කැණීම් කිරීමට කටයුතු යොදා ඇති බැවින් ප්‍රතිඵල පිළිබඳ වැඩි බලාපොරොත්තු තබා ගත හැකි බව ද එම ආයතනය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=aa1110165</link>
    <topic>දැන්වීම් ප්‍රචාරයෙන් දුම්රියට කෝටි 20 ක්</topic>
    <author>තාරක වික්‍රමසේකර</author>
    <content>තාරක වික්‍රමසේකරශ්‍රී ලංකා දුම්රිය ඉතිහාසයේ ප්‍රථම වරට දැන්වීම් ප්‍රචාරය මඟින් වසරකට රුපියල් කෝටි 20 ක් උපයා ගැනීමට ගිවිසුම් අස්සන් කළ බව ප්‍රවාහන නියෝජ්‍ය අමාත්‍ය රෝහණ දිසානායක මහතා පවසයි.දැන්වීම් ප්‍රචාරය වැනි කාර්යයක් දුම්රිය සේවාව වැනි රාජ්‍ය ආයතනයකට ඵලදායි ලෙස කළ නොහැකි හෙයින් ඒ සඳහා විවෘත ටෙන්ඩර් කැඳවීමකින් පසු ස්කේලින් හෝල් සංග්ස් සමාගම තෝරා ගත් බවත් එම සමාගම වසරකට දුම්රිය දෙපාර්තමේන්තුවට රුපියල් කෝටි 20 ක් ලබාදීමට එකඟව ගිවිසුම් අස්සන් කර ඇති බවත් නියෝජ්‍ය ඇමැතිවරයා පවසයි.දැන්වීම් ප්‍රචාරය මඟින් කෝටි 20 ක ආදායමක් ලබාගැනීමට කටයුතු කර ඇත්තේ දුම්රිය ඉතිහාසයේ ප්‍රථම වරට බවත්, එම ගිවිසුම වසර 3 කට බල පැවැත්වෙන බවත් දුම්රිය සාමාන්‍යාධිකාරී බී. ඒ. පී. ආරියරත්න මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=aa1110166</link>
    <topic>දිනමිණ සියවසක මුල් පිටු දිනමිණ සියවසක කතුවරු දොරට වැඩුම 19 දා</topic>
    <author/>
    <content>දිනමිණ සියවස් සමරුව නිමිත්තෙන් සම්පාදිත ‘දිනමිණ සියවසක මුල් පිටු’ හා ‘දිනමිණ සියවසක කතුවරු’ ග්‍රන්ථද්වය මේ 19 වැනි දා (බදාදා) පස්වරු 3.30ට ශ්‍රී ලංකා පදනම් ආයතන ශ්‍රවණාගාරයේ දී එළිදැක්වේ. පෑලියගොඩ විද්‍යාලංකාර පරිවේණාධිපති, කැලණිය විශ්වවිද්‍යාලයේ කුලපති, කොළඹ – හලාවත දෙදිසාවේ ප්‍රධාන සංඝනායක ආචාර්ය වැලමිටියාවේ කුසලධම්ම නා හිමියන්ගේ ප්‍රධානත්වයෙන් උත්සවය පැවැත්වේ.ප්‍රවීණ මාධ්‍යවේදී එඩ්මන්ඩ් රණසිංහ හා කොළඹ විශ්වවිද්‍යාලයේ දේශපාලන විද්‍යා අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය ධම්ම දිසානායක මහත්වරු එහි දී විශේෂ දේශන පවත්වති. ලංකාවේ සීමාසහිත එක්සත් ප්‍රවෘත්ති පත්‍ර සමාගමේ (ලේක්හවුස්) සභාපති ජ්‍යෙෂ්ඨ මාධ්‍යවේදී බන්දුල පද්මකුමාර, කර්තෘ මණ්ඩල අධ්‍යක්ෂ ප්‍රවීණ මාධ්‍යවේදී සීලරත්න සෙනරත්, දිනමිණ ප්‍රධාන කර්තෘ මහින්ද අබේසුන්දර මහත්වරුන් ද උත්සව සභාව ඇමතීමට නියමිතය.දිනමිණ හිටපු කර්තෘවරුන් ඇතුළු විශාල පිරිසක් මේ අවස්ථාවට ඇරියුම් ලැබ සිටිති. ‘දිනමිණ සියවසක මුල් පිටු’ සම්පාදනය දිනමිණ සම කර්තෘ සම්පත් දිප්පිටිගොඩගෙනි. ‘දිනමිණ සියවසක කතුවරු’ නවයුගය කර්තෘ ඉන්දික කුඩාහෙට්ටිගේ සංස්කරණයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=aa1110167</link>
    <topic>කොටින්ට මුදල් දුන් රාජ් ඇමෙරිකා සිරකූඩුවට</topic>
    <author/>
    <content>ඇමෙරිකා එක්සත් ජනපදයේ පුරවැසියකු ලෙස සිටිමින් මහා පරිමාණයේ වංචා දූෂණ රැසක නිරත වූ ශ්‍රී ලංකාවේ උපත ලද රාජ් රාජරත්නම් කොටි සංවිධානයට මුදල් සැපයූ ප්‍රධාන පෙළේ කෝටිපති ව්‍යාපාරිකයාට පසුගියදා වසර එකොළහක සිර දඬුවමක් නියම විය. ඇමෙරිකා අධිකරණයක් මඟින් මේ සිර දඬුවම නියම කැරිණි. රාජරත්නම් ගේ වංචනික ක්‍රියා සැලකිල්ලට ගෙන අධිකරණය මේ දඬුවම පනවා ඇත.ශ්‍රී ලංකාවේ උපත ලබා ඇමෙරිකා පුරවැසිභාවයට හිමිකම් කී රාජරත්නම් එරට සිදු කළ තම ව්‍යාපාරික කටයුතු හේතුවෙන් ප්‍රකෝටිපතියකු බවට පත්විය. ශ්‍රී ලංකාවේ, පකිස්ථානයේ මෙන්ම ඇමෙරිකාවේ ද ස්වාභාවික විපත් ඇතිවු අවස්ථාවලදී නොමසුරුව මුදල් පරිත්‍යාග කළ රාජරත්නම් දානපතියකු ලෙස නමක් දිනා සිටියේය.එහෙත් පසුව ඇමෙරිකා බුද්ධි අංශ විසින් තහවුරු කර ගනු ලැබුවේ රාජරත්නම් විශාල වශයෙන් වංචා සහ දූෂණවල නිරතවන බවයි. ඇමෙරිකාවේ කොටස් වෙළෙඳපොළ කටයුතුවලට වංචනික ලෙස මැදිහත්වීම ඒ අතරින් ප්‍රධාන විය. ඇමෙරිකා බුද්ධි අංශවල මෙම සොයා ගැනීම නිව්යෝර්ක් කොටස් වෙළෙඳපොළ දෙදරවීමට සමත් විය. එපමණක් ද නොව රාජරත්නම් තම උපන් බිම වූ ශ්‍රීී ලංකාවේ එල්ටීටීඊ ත්‍රස්තවාදීන්ට ද මුදලින් ආධාර කළ බවට ද අනාවරණය විය.වංචනික ක්‍රියාවල යෙදුණැයි චෝදනා මත ඔහු රැඳවුම් භාරයට පත් කෙරුණු අතර නඩු විභාගයෙන් අනතුරුව ඔහුට මේ සිර දඬුවම නියම කෙරිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=aa1110168</link>
    <topic>පළාත් පාලන ආයතන ප්‍රධානීන් දිවුරුම් දීම අද</topic>
    <author/>
    <content>පළාත් පාලන ආයතන 23 ක් සඳහා ඉකුත් දා පැවැති මැතිවරණයෙන් තේරී පත්වූ එක්සත් ජනතා නිදහස් සන්ධානයේ නගරාධිපතිවරුන්, උප නගරාධිපතිවරුන්, සභාපතිවරුන් සහ උප සභාපතිවරුන් මහින්ද රාජපක්ෂ ජනාධිපතිතුමා ඉදිරියේ අරලිය ගහ මන්දිරයේදී අද (16) දිවුරුම් දීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=aa1110169</link>
    <topic>වැඩ බලන විදුහල්පතිවරු 2767 ක් විදුහල්පති ශ්‍රේණියට</topic>
    <author/>
    <content>වැඩබලන විදුහල්පතිවරු 2767 දෙනකු විදුහල්පති ශ්‍රේණියට උසස් කිරීම සඳහා රජය කටයුතු යොදා ඇතැයි කැබිනට් ප්‍රකාශක ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා පවසයි.වැඩබලන විදුහල්පතිවරුන් විදුහල්පති ශ්‍රේණියට උසස් කිරීම කාලයක් තිස්සේ ගැටලුවක් බවට පත්ව තිබූ බවත් එම විදුහල්පතිවරුන් වෙනුවෙන් සාධාරණයක් ඉටු කළ යුතු ය යන ජනාධිපතිතුමාගේ අදහස අනුව මෙකී පියවර ගන්නා බව ද ඇමැතිවරයා පැවසීය.ගිය සතියේ පැවැති කැබිනට් මණ්ඩල රැස්වීමේදී ජනාධිපතිතුමා වැඩබලන විදුහල්පතිවරුන්ගේ ගැටලුව ගැන වැඩි අවධානයක් යොමු කළ බවත් එම නිසා ඉදිරි කැබිනට් මණ්ඩල රැස්වීමකදී ඊට කඩිනම් විසඳුමක් ලබා දීමේ අවශ්‍යතාව ජනාධිපතිතුමා පෙන්වා දුන් බව ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=aa11101613</link>
    <topic>තහනම් ගිනි අවි වැටලීම් දිගටම</topic>
    <author>දයා ඩි.ෆොන්සේකා</author>
    <content>දයා ඩි.ෆොන්සේකාඅනවසර ගිනි අවි සොයා දිගින් දිගටම වැටලීම් සිදු කිරීමට පොලීසිය කටයුතු කරන අතර අවශ්‍ය නම් ඒ සඳහා හමුදාවේ සහයෝගය ද ලබාදීමට රජය පියවර ගනු ඇතැයි ජාතික ආරක්ෂාව පිළිබඳව මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුලුගල්ල මහතා පවසයි.අනවසර ගිනි අවි සම්බන්ධයෙන් මතුවී ඇති ආන්දෝලනාත්මක ප්‍රශ්නය සම්බන්ධයෙන් රජයේ දැඩි අවධානය යොමුකර ඒ පිළිබඳව අඛණ්ඩව අවශ්‍ය කටයුතු සිදු කරමින් පවතින බව ද ඒ මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=aa11101614</link>
    <topic>පුත්තලම ගම නැඟුමට රුපියල් ලක්ෂ 4400ක්</topic>
    <author/>
    <content>මෙම වසර තුළ පුත්තලම දිස්ත්‍රික්කයේ ගම නැඟුම වැඩ සටහන ක්‍රියාත්මක කිරීම සඳහා රුපියල් ලක්ෂ 4400ක මුදලක් ආර්ථික සංවර්ධන අමාත්‍යාංශයෙන් ලබා දී ඇති අතර එම සංවර්ධන ව්‍යාපෘති සියල්ල මෙම වසර අවසන් වීමට පෙර අවසන් කිරීමට අපේක්ෂා කෙරේ.ඒ අනුව පුත්තලම දිස්ත්‍රික්කයේ ප්‍රාදේශීය ලේකම් කොට්ඨාස 16ක, ග්‍රාම නිලධාරි වසම් 548ක් ආවරණය වන පරිදි ග්‍රාමීය මාර්ග, විදුලිය සහ පානීය ජල ව්‍යාපෘති ක්‍රියාත්මක කිරීම සඳහා රුපියල් ලක්ෂ 1080ක් ද, සුළු වාරිමාර්ග ව්‍යාපෘති සඳහා රුපියල් ලක්ෂ 1296ක් ද, මාතෘ සායන සඳහා රුපියල් ලක්ෂ 864ක් ද, පාසල් වැසිකිළි සඳහා රුපියල් ලක්ෂ 1080ක් සහ පෙර පාසල් සඳහා රුපියල් ලක්ෂ 80ක් වශයෙන් මෙම ප්‍රතිපාදන ලබා දී ඇත.මෙහිදී වෙන්නප්පුව ප්‍රාදේශීය ලේකම් කොට්ඨාසය සඳහා රුපියල් ලක්ෂ 350ක්, දංකොටුව ප්‍රාදේශීය ලේකම් කොට්ඨාසය සඳහා රුපියල් ලක්ෂ 320ක්, නාත්තන්ඩිය ප්‍රාදේශීය ලේකම් කොට්ඨාසය සඳහා රුපියල් ලක්ෂ 280ක්, මහවැව ප්‍රාදේශීය ලේකම් කොට්ඨාසය සඳහා රුපියල් ලක්ෂ 260ක්, හලාවත ප්‍රාදේශීය ලේකම් කොට්ඨාසය සඳහා රුපියල් ලක්ෂ 280ක්, මාදම්පේ ප්‍රාදේශීය ලේකම් කොට්ඨාසය සඳහා රුපියල් ලක්ෂ 230ක්, ආරච්චිකට්ටුව ප්‍රාදේශීය ලේකම් කොට්ඨාසය සඳහා රුපියල් ලක්ෂ 260ක්, ආනමඩුව ප්‍රාදේශීය ලේකම් කොට්ඨාසය සඳහා රුපියල් ලක්ෂ 300ක්, කරුවලගස් වැව ප්‍රාදේශීය ලේකම් කොට්ඨාසය සඳහා රුපියල් ලක්ෂ 300ක්, පල්ලම ප්‍රාදේශීය ලේකම් කොට්ඨාසය සඳහා රුපියල් ලක්ෂ 170ක්, මහකුඹුක්කඩවල ප්‍රාදේශීය ලේකම් කොට්ඨාසය සඳහා රුපියල් ලක්ෂ190ක්, නවගත්තේගම ප්‍රාදේශීය ලේකම් කොට්ඨාසය සඳහා රුපියල් ලක්ෂ 180ක්, පුත්තලම ප්‍රාදේශීය ලේකම් කොට්ඨාසය සඳහා රුපියල් ලක්ෂ 280ක්, වනාතවිල්ලුව ප්‍රාදේශීය ලේකම් කොට්ඨාසය සඳහා රුපියල් ලක්ෂ 350ක්, මුන්දලම ප්‍රාදේශීය ලේකම් කොට්ඨාසය සඳහා රුපියල් ලක්ෂ 330ක් සහ කල්පිටිය ප්‍රාදේශීය ලේකම් කොට්ඨාසය සඳහා රුපියල් ලක්ෂ 320ක් වශයෙන් මෙම ව්‍යාපෘතිය යටතේ ප්‍රතිපාදන ලබා දී ඇත.මීට අමතරව වයඹ පළාත් සභාවේ වෙන්නප්පුව හා දංකොටුව ප්‍රාදේශීය ලේකම් බල ප්‍රදේශවල මාර්ගවල කාපට් ඇතිරීම සඳහා රුපියල් ලක්ෂ 7600ක පමණ මුදලක් ආර්ථික සංවර්ධන අමාත්‍යාංශය මඟින් ප්‍රතිපාදන ලබාදී තිබේ.ඒ අනුව වෙන්නප්පුවට වෙන්කර ඇති මුදල රුපියල් ලක්ෂ 3827කි. දංකොටුවට වෙන්කර ඇති මුදල ලක්ෂ 3579කි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=aa11101615</link>
    <topic>අති දුෂ්කර විහාරස්ථානවල සිදුකරන අටමහ කුසල් සහිත කඨින පිංකම් මාලාවක් 22 සිට</topic>
    <author/>
    <content>ත්‍රිකුණාමලය, අම්පාර හා පොලොන්නරුව යන දිස්ත්‍රික්කයන්හි ආර්ථික පීඩාවෙන් පෙළෙන ගම්මානවල කඨින පිංකමක් සිදු කිරීමට අපහසු විහාරස්ථාන 11 ක කඨින පිංකම් 11 ක් සිදු කිරීමට තලගල සුමනරතන නාහිමියන්ගේ අනුශාසනා පරිදි තලගල ශ්‍රී සිද්ධාර්ථ පදනම කටයුතු සංවිධානය කර ඇත.තලගල සිට මහනුවර - මහියංගණය - දෙහිඅත්තකණ්ඩිය - අම්පාර - පොලොන්නරුව හරහා ත්‍රිකුණාමලය දක්වා කඨින චීවර වැඩමවන පෙරහර පවත්වමින් ඒ ඒ විහාරස්ථානවලට සම්බුද්ධ ප්‍රතිමා - ධර්ම පුස්තක - කුඹුරු පූජා සිදු කරමින් ධර්ම ශාලා - සංඝාවාස - දාන ශාලා - ළිං පොකුණු - වැසිකිලි ඉදිකර පුදමින් අට මහා කුසල් සහිතව සිදු කරන ඉතා දුර්ලභ අසිරිමත් පිංකම් මාලාවක් ලෙස මෙම කඨින පුණ්‍යෙීත්සව සංවිධානය කර තිබේ.ශ්‍රී ලංකාවේ අති දුෂ්කර පෙදෙස්වල වැඩ සිටිමින් සම්බුද්ධ ශාසනයටත් බෞද්ධ ජනතාවටත් එම විහාරස්ථානවල පූජනීය මහා සංඝරත්නය සිදු කරන අමිල මෙහෙවරට උපහාරයක් වශයෙන් සිදු කරන මෙම පිංකම් සඳහා සහභාගි වන මෙන් පින්වත් ඔබ සැමට ශ්‍රී සිද්ධාර්ථ පදනම ආරාධනා කරයි.වැඩි විස්තර සඳහා 0342254334 - 0343449220 - 0773700628 යන දුරකථන අංකවලින් විමසිය හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=aa11101616</link>
    <topic>රාජ්‍ය තොරතුරු කේන්ද්‍රයට වසර 5 යි</topic>
    <author/>
    <content>ප්‍රධාන උත්සවය ජනපති ප්‍රධානත්වයෙන් හෙටරාජ්‍ය තොරතුරු කේන්ද්‍රයට (1919) වසර පහක් පිරීමේ සමරුව මහින්ද රාජපක්ෂ ජනාධිපතිතුමාගේ ප්‍රධානත්වයෙන් ඔක්තෝබර් මස 17 දා පෙරවරු 11 ට අරලියගහ මන්දිරයේදී පැවැත්වේ. එහිදී සමරු මුද්දරයක් සහ මුල්දින කවරයක් ද නිකුත් කිරීමට නියමිත බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය පවසයි.රාජ්‍ය තොරතුරු කේන්ද්‍රය සඳහා අලුත්ම තොරතුරු ලබා දෙමින් ඉතා උනන්දුවෙන් කටයුතු කළ රාජ්‍ය ආයතන මෙහිදී ඇගැයීමකට ලක් කෙරෙන බව ද නියෝජිතායතනය සඳහන් කරයි.රාජ්‍ය තොරතුරු කේන්ද්‍රය ඔස්සේ ලබා දෙන සේවාවන් තව දුරටත් පුළුල් විය යුතු ආකාරය පිළිබඳ විශේෂ සම්මන්ත්‍රණයක් ද පැවැත්වීමට නියමිතව තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=aa11101610</link>
    <topic>ප්‍රවෘත්ති සාකච්ඡාවලදී නිලධාරීන් පිළිතුරු දිය යුතුයි</topic>
    <author/>
    <content>- ඇමැති මෛත්‍රීපාල සිරිසේනසෞඛ්‍ය අමාත්‍යාංශයේ කටයුතු පිළිබඳව පවත්වනු ලබන ප්‍රවෘත්ති සාකච්ඡාවලදී මතුවන ගැටලුවලට ඒ ඒ අංශ භාර නිලධාරීන් පිළිතුරු සැපයිය යුතුව ඇතැයි සෞඛ්‍ය ඇමැති මෛත්‍රීපාල සිරිසේන මහතා අදහස් කරයි.”ඔවුන්ට වගකීම පවරා ඇත්තේ ඒ නිසා. ඇමැතිවරයා කරන්නේ ප්‍රතිපත්ති සම්පාදනය පමණයි. කටයුතු සිදුවන්නේ නිලධාරීන්ගේ අධීක්ෂණය යටතේ. නමුත් දැන් සිදුවන්නේ සියලු ගැටලුවලට ඇමැතිවරයාට පිළිතුරු දීමට සිදුවීමයි. මින්පසු ඒ ක්‍රමය වෙනස් විය යුතුයි.”ඇමැතිවරයා මේ අදහස් පළ කළේ අරලියගහ මන්දිරයේදී හමුවූ පුවත්පත් කතුවරුන් කිහිප දෙනකු සමඟය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=aa11101611</link>
    <topic>තීන්ත වර්ගවල උපරිම ඊයම් ප්‍රමාණය නියම කෙරේ</topic>
    <author/>
    <content>තීන්ත වර්ගවල අඩංගු විය යුතු උපරිම ඊයම් මට්ටම නිර්ණය කර නීතිගත කරවීම සඳහා පාරිභෝගික ආරක්ෂණ අධිකාරිය සහ තවත් අය වග උත්තරකරුවන් කරමින් 2011 පෙබරවාරි 14 වැනි දින පරිසර යුක්ති කේන්ද්‍රය විසින් ගොනු කරන ලද මූලික අයිතිවාසිකම් පෙත්සමින් අයැද ඇති පරිදි පාරිභෝගික ආරක්ෂණ අධිකාරිය විසින් නව ගැසට් නිවේදනයක් නිකුත් කර ඇත.පෙත්සමේ අයැද ඇති පරිදි අංක 1725/30 සහ 2011 සැප්තැම්බර් මස 30 වැනි දින දරන රජයේ අතිවිශේෂ ගැසට් නිවේදනය මඟින් තීන්තවල අඩංගු විය හැකි උපරිම ඊයම් ප්‍රමාණය නිර්ණය කරමින් 2013 ජනවාරි 01 දින සිට බලපැවැත්වෙන පරිදි පාරිභෝගික ආරක්ෂණ අධිකාරිය මඟින් මෙම නිවේදනය නිකුත් කර ඇත.ඒ අනුව දරුවන්ගේ සෙල්ලම් භාණ්ඩ සඳහා භාවිතා කරන තීන්ත වර්ගවල සහ බාහිර අලංකරණය සඳහා භාවිත කරන ඉමල්ෂන් තීන්ත සඳහා සහ අභ්‍යන්තර අලංකරණය සඳහා භාවිතා කරන ඉමල්ෂන් තීන්ත සඳහා කිලෝග්‍රෑම් එකකට මිලිග්‍රෑම් 90ක උපරිම ඊයම් ප්‍රතිශතයක් ද ඉනැමල් තීන්ත සහ ගෙබිම අලංකරණය සඳහා භාවිතා කරන තීන්ත ආලේපන සඳහා කිලෝග්‍රෑම් එකකට මිලිග්‍රෑම් 600ක උපරිම ඊයම් ප්‍රතිශතයක් ද මෙම ගැසට් නිවේදනය මඟින් රෙගුලාසි ගතකර ඇත.පරිසර යුක්ති කේන්ද්‍රය සහ ටොක්සිකස් ලින්ක්, දිගුකල් පවතින කාබනික රසායනික ද්‍රව්‍ය මුලිනුපුටා දැමීමේ අන්තර්ජාතික ජාලය (ධ්ර්‍ථඡ්ව්) සමඟ එක්ව සිදු කරන ලද “අලංකරණය සඳහා භාවිතා කරන තීන්ත වර්ගවල අඩංගු ඊයම් සම්බන්ධ අන්තර්ජාතික විද්‍යාත්මක අධ්‍යයනයට අනුව එවකට පැවැති ගැසට් පත්‍රයෙහි දක්වා තිබූ උපරිම ඊයම් ප්‍රමාණය වූ 600 නනථ (කොටස් මිලියනයකට තිබිය හැකි ඊයම් අංශු ප්‍රමාණය) මෙන් 228 ගුණයක් එනම් 137325 ක ඊයම් අංශු ප්‍රමාණයක් ශ්‍රී ලංකාවෙන් පරීක්ෂා කරන ලද ඉනැමල් තීන්ත සාම්පලයන්හි අන්තර්ගත වූ බව සොයාගන්නා ලදී.පරිසර යුක්ති කේන්ද්‍රයේ විධායක අධ්‍යක්ෂ හේමන්ත විතානගේ මහතා ප්‍රකාශ කරන්නේ “මෙම ගැසට් නිවේදනය, අලංකරණය පිණිස ආලේපකර ඇති තීන්ත වැනි ද්‍රව්‍යවල අඩංගු විෂ රසායනික ද්‍රව්‍ය හේතුවෙන් නිවසේදී පාසලේදී වැඩබිමේදී අහිතකර සෞඛ්‍ය බලපෑම් වලට ලක්වන පාරිභෝගිකයා ලද අතිවිශිෂ්ට ජයග්‍රහණයක් බවයි.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=aa11101612</link>
    <topic>1919 න් ගැටලු ලක්ෂ 50 කට ක්ෂණික විසැඳුම්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහරාජ්‍ය හා පෞද්ගලික ආයතන 300 ක් පිළිබඳව හා ඉන් කරගත හැකි විවිධ කටයුතු පිළිබඳව භාෂා තුනෙන් ම ජනතාවට තොරතුරු ලබාදෙන රාජ්‍ය තොරතුරු කේන්ද්‍රයට (1919) වසර 5 ක් සපිරෙයි.පසුගිය වසර 5 ඇතුළත විවිධ තොරතුරු ලබාගැනීමේ අපේක්ෂාවෙන් රාජ්‍ය තොරතුරු කේන්ද්‍රයට ඉදිරිපත් කරනු ලැබූ දුරකථන ඇමැතුම් ප්‍රමාණය ලක්ෂ 50 ඉක්මවන බව ද ඒවාට ක්ෂණිකව විසඳුම් ලබාදුන් බවත් විදේශිකයන් ද ඉන් තොරතුරු ලබාගත් බවත්, ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය පවසයි.2006 දී මහින්ද රාජපක්ෂ ජනාධිපතිතුමාගේ මෙහෙයවීමෙන් ඇරඹුණු රාජ්‍ය තොරතුරු කේන්ද්‍රය මගින් මෙරට ඕනෑම දුරකතනයකින් 1919 අංකය අමතා ඉහත ආයතන පිළිබඳව තොරතුරු ලබාගත හැකි බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය පවසයි.රාජ්‍ය තොරතුරු කේන්ද්‍රය මගින් ඉදිරියේදී තවත් ආයතන රැසක තොරතුරු ජනතාවට ලබාදීමට කටයුතු කරන බවත් තොරතුරු යාවත්කාලීන කරන බවත් ශ්‍රී ලංකා තොරතුරු සන්නිවේදන තාක්ෂණ නියෝජිතායතනයේ ජ්‍යෙෂ්ඨ වැඩසටහන් ප්‍රධානී අතුල පුෂ්පකුමාර මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=aa11101618</link>
    <topic>නාලන්දාවෙන් ගුරු පුදට පින් බිමක්....</topic>
    <author/>
    <content>කොළඹ නාලන්දා විදුහලේ සිසු දරුවන් වෙනුවෙන් සිය ජීවිත කාලය කැප කළ , ගුරු මවුපියවරු වෙත ගෞරව ප්‍රණාම පුදකිරීමේ ‘ගුරුන් පුදන පින් බිමක්’ ආදී නාලන්දීය බෞද්ධ සංගමය හඳුන්වාදීමට යයි. නාලන්දා විදුහලේ විශ්‍රාමික ආචාරිණී ඉන්ද්‍රාණී රුද්‍රිගු මුණසිංහ ගුරුමෑණියන් කඩුවෙල ඉහළ බෝමිරියේ අක්කර 2 1/2ක බිම් කොටස් මේ සඳහා පරිත්‍යාග කර ඇත.මේ ගුරු නිවාස සංකීර්ණය ද්විත්ව නිවාස 08 කින්ද, භාවනා සඳහා සහ රැස්වීම් ශාලාවකින් ද, වැඳුම් පිදුම් සඳහා චෛත්‍යයක් සහ බෝධි වෘක්ෂයක් ද, වෛද්‍ය මධ්‍යස්ථානයක් හා ක්‍රීඩාගාරයක් විශ්‍රාමික ගුරුභවතුන් වෙනුවෙන් ඉදිකෙරේ.මෙහි නිවස්නා විශ්‍රාමික ගුරුභවතුන්ගේ සුවදුක් විමසීම සඳහා පැමිණෙන ඔවුන්ගේ විදේශගතව සිටින දරු දැරියන් හට එහි නැවතී තම මවුපියන්ට සත්කාර කිරිම සඳහා සියලු පහසුකම් සහිත කාමර ද ඉදිකෙරේ.වැඩිහිටි නිවාස සංකල්පයෙන් බැහැරව ආදි නාලන්දීයන් හට පමණක් නොව වර්තමාන නාලන්දා පුතුණුවන්ට හා ගුරුමඬුල්ලට ද මේ ගුරු පූජාව දිනපතා සිදුකිරීමේ සත්ක්‍රියාව ආදී නාලන්දීය බෞද්ධ සංගමය සහ ආදී නාලන්දීය පූජ්‍ය කුප්පියාවත්තේ බෝධානන්ද ස්වාමීන් වහන්සේ විසින් සංවිධානය කර ඇත.මේ පුණ්‍යකර්මය සඳහා සියලු ආදී නාලන්දීයන්ගේ සහ සුබපතන්නන්ගේ අනුග්‍රහය සංවිධායක මඬුල්ල අපේක්ෂා කරයි. කුප්පියාවත්තේ බෝධානන්ද ස්වාමීන්වහන්සේ 0714232810, එල්.ඒ.පෙරේරා - සභාපති 0714727254, අසංග නානායක්කාර - ලේකම් 0777277747 දුරකතන අංකවලින් ඇමැතීමෙන් වැඩි විස්තර ලබාගත හැක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=aa11101617</link>
    <topic>පිහිටවන්න</topic>
    <author/>
    <content>අසාධ්‍ය තත්ත්වයේ පසුවන වකුගඩු රෝගියකුට බද්ධ කිරීම සඳහා ‘ඕ’ වර්ගයේ ලේ ඇති නිරෝගී පරිත්‍යාගශීලි අයකුගෙන් වකුගඩුවක් ලබා ගැනීමට අවශ්‍ය වී ඇත. රෝගියා වත්තල තෙලගපාත පාරේ පදිංචි අයෙකි. වකුගඩුව ප්‍රදානය කිරීමට කැමැති පින්වතාගේ වයස අවු. 21 - 50 ත් අතර විය යුතු වේ.එවැනි පුද්ගලයකු වේ නම් වැඩිදුර විස්තර ලබා දීම සඳහා කරුණාකර අංක 0775828600 දරන දුරකථනයට ඉතා ඉක්මණින් අමතන්න. වකුගඩුව ප්‍රදානය කරනු ලබන තැනැත්තාගේ සෞඛ්‍ය තත්ත්වය හා ආරක්ෂාව පිළිබඳව ඉතාමත් සැලකිල්ලෙන් කටයුතු කරන බව ද අවධාරණය කරමු.වේයන්ගොඩ, රුක්මලේ, අංක 03 ඊ, ලිපිනයේ ඔමික වින්සර සිඟිති පුතු දරුණු ශ්‍රවණාබාධයකින් පසුවෙයි. ඒ සඳහා කර්ණ සංඛ සැත්කමක් කළ යුතු බව විශේෂඥ වෛද්‍යවරු පවසති.සැත්කම සඳහා රුපියල් 2,995,000.00 ක මුදලක් වැය වන අතර ආර්ථික දුෂ්කරතා සහිත දරුවාගේ පියාට මෙතරම් විශාල මුදලක් එකවර සොයා ගැනීම ඉතා අසීරු කටයුත්තක් බැවින් පරිත්‍යාගශීලින්ගේ අනුග්‍රහය බලාපොරොත්තු වේ. පරිත්‍යාග මහජන බැංකුවේ නිට්ටඹුව ශාඛාවේ 278200110018622 ගිණුමට යොමු කළ හැක.මිනුවන්ගොඩ, ගල්ලොළුව, 107 ඒ, ‘කල්‍යාණි’ නිවෙසේ සන්ධ්‍යා සේපාලි දරුණු වකුගඩු ආබාධයකින් පෙළෙයි. ඇයට ‘බී’ පොසිටිව් රුධිර කාණ්ඩයේ වකුගඩුවක් බද්ධ කළ යුතු බව වෛද්‍ය විශේෂඥයෝ කියති. වකුගඩු පරිත්‍යාගශිලියකුට 0112295178, 077213338, 0335689188 දුරකතන අංකවලට ඇමතීමෙන් හෝ ඉහත ලිපිනයෙන් වැඩි විස්තර ලබාගත හැක.පූගොඩ, කුමාරිමුල්ල, 116, ලිපිනයේ කේ. ඒ. දයාවතී කොඩිකාරගේ වකුගඩු අක්‍රීය වී ඇති හෙයින් ඇයට ‘ඕ’ පොසිටිව් රුධිර කාණ්ඩයේ වකුගඩුවක් බද්ධ කළ යුතු බව ජාතික රෝහලේ වෛද්‍ය විශේෂඥවරු පවසති. වකුගඩු පරිත්‍යාගශීලියකුට ඉහත ලිපිනයෙන් හෝ 077629201, 0112404819 දුරකතන අංකවලින් විමසන මෙන් ඉල්ලා සිටිනු ලැබේ. සැත්කමට අධික මුදලක් වැය වන හෙයින් ආධාර කිරීමට කැමැති අයට ලංකා බැංකුවේ පූගොඩ ශාඛාවේ 2917449 ගිණුමට මූල්‍යාධාර බැර කළ හැක.රාගම, නැලිගම, අංක 362/1, ලිපිනයේ හෙළනි අනුෂිකා සිඟිති දියණිය උපතින්ම කන් නොඇසීමේ ආබාධයකින් පෙළේ. කර්ණ සංඛ බද්ධයකින් ඇගේ ආබාධය සුව කළ හැකි බව කියන පේරාදෙණිය සිරිමාවෝ බණ්ඩාරනායක රෝහලේ වෛද්‍ය විශේෂඥයෝ ඒ සඳහා රුපියල් ලක්ෂ 18 ක පමණ මුදලක් වැය වන බව ද පවසති.ස්ථිර ආදායමක් නැති පියා මේ මුදල සපයා ගැනීමට මහජන ආධාර පතයි. හොරණ මහජන බැංකුවේ 041-2-001-3-1020428 අංකය දරන ගිණුමට මූල්‍යාධාර ලබා දිය හැක. 077-9763944, 072-4882966 දුරකතනවලට ඇමැතීමෙන් විස්තර ලබාගත හැක.ඇඹිලිපිටිය, සෙවනගල මුතුමිණිගම නො. 33 ලිපිනයේ එස්. ඩබ්ලිව්. ගුණරත්න දරුණු වකුගඩු ආබාධයකින් පෙළෙයි. ඔහුට ඉක්මණින් ‘බී’ පොසිටිව් රුධිර කාණ්ඩයේ වකුගඩුවක් බද්ධ කළ යුතු බව විශේෂඥ වෛද්‍යවරු පවසති. වකුගඩු පරිත්‍යාගශිලියකුට ඉහත ලිපිනයෙන් හෝ 0718160790, 0712357138 දුරකතන අංකවලින් විස්තර විමසිය හැක.72 ඒ ගඟ පාර, කොටුගොඩ ලිපිනයේ පදිංචි ඇස්. ඇන්ටනී ප්‍රනාන්දු බරපතල වකුගඩු රෝගයකින් පෙලෙයි. ඔහුට ‘ඕ’ නෙගටිව් හෝ ඕ පොසිටිව් වර්ගයේ වකුගඩුවක් බද්ධ කළ යුතු බව ජයවර්ධනපුර රෝහලේ වෛද්‍ය විශේෂඥයෝ කීය. පරිත්‍යාගශීලීන්ට ඉහත ලිපිනයෙන් හෝ 0771903089, 011 - 2293017 දුරකතන අංකවලින් විමසිය හැකි ය.සේරුගලවත්ත, කඩ වීදිය කනංකෙ ලිපිනයේ එස්. පී. මිත්‍රසේන උසකින් ඇද වැටීමෙන් බෙල්ල හා උරහිස ආබාධ වී ඇති අතර ඒ කළ යුතු සැත්කමට රුපියල් 2,50,000 ක් වැය වන බව කරාපිටිය රෝහලේ වෛද්‍ය විශේෂඥයෝ පවසති. මේ මුදල සොයා ගැනීමට ඔහු මහජන ආධාර බලාපොරොත්තු වන අතර මහජන බැංකුවේ ඉමදූව ශාඛාවේ 247-2-001-0- 0014732 ගිණුමට මූල්‍යාධාර යොමු කළ හැක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=ab1110161</link>
    <topic>පොලිසියට මිනිස්සු මරන්ඩත් බෑ මිනිස්සුන්ට පොලිසි කඩන්ඩත් බෑ</topic>
    <author>කසුරි</author>
    <content>වෙලාව උදේ 8.45 යි. පුවත්පත් කර්තෘ වරු බලාගෙන හිටිය. අරලිය ගහ මන්දිරේ සාකච්ඡා ශාලාවට වෙලා. කර්තෘ වරු සමඟ විද්යුත් මාධ්‍ය ආයතනවල ප්‍රවෘත්ති අධ්‍යක්ෂවරුත් හිටිය. ජනාධිපති මාධ්‍ය අධ්‍යක්ෂ ජනරාල් බන්දුල ජයසේකර මහත්මයා බොහොම කඩිසර කමින් එහාමෙහා යමින් අඩුවක් පාඩුවක් නොමැතිව සියල්ල සඳහා ලක ලැහැස්ති කරමින් සිටින අතරතුර තමයි ජනාධිපතිතුමා සාකච්ඡා ශාලාවට පැමිණියේ. එතුමා සමග කෙහෙළිය ඇමැතිතුමාත්, ලලිත් වීරතුංග ජනාධිපති ලේකම්තුමාත් පැමිණියා. ගනේගල අපේ ලේකම්තුමා ඒ වන විටත් පැමිණිලා හිටියේ.“දැන් ඉතින් තමුන්නාන්සේලා ගේ වාරය. ප්‍රශ්න අසන්නට. යෝජනා ඉදිරිපත් කරන්නට. චෝදනා ඉදිරිපත් කරන්නට”කෙහෙළිය ඇමැතිතුමා ආරම්භය සනිටුහන් කෙළේ ඒ විදියට.“රාජ්පාල්”ජනාධිපතිතුමා එහෙම කියනකොටම හොඳ හිනාවක් පැතිරිලා ගියා. මොකද රාජ්පාල් තමයි කවදත් වෙඩිමුරය පත්තු කරන්නෙ. ඔහු ලක්බිම නිවුස් කර්තෘ. කිව්වත් වගේම ඔහු පළමු වෙඩිල්ල පත්තු කළා. ඒක ටිකක් සැර වෙඩිල්ලක්.“ජනාධිපතිතුමනි, ආයිමත් වතාවක් මේ ප්‍රභූ ආරක්ෂකයන් පිළිබඳ ප්‍රශ්න පැන නැගිල තියෙනවා. මෙච්චර අවශ්‍ය ද? දැන් යුද්ධයත් ඉවරයි. ඒත් තවමත් ඉවර නෑ වගේ ප්‍රභූ ආරක්ෂාව. අවි ආයුධත් ඒ වගේමයි. මුල්ලේරියාවෙ සිද්ධියත් මේ අවි ආයුධ නිදැල්ලේ තියෙන හින්දනේ. මේක මේ විදියටම දිගටම තියන්නෙ ඇයි?”ජනාධිපතිතුමා හෙමින් පටන් අරගෙන ඒකට දීර්ඝ පිළිතුරක් ඉදිරිපත් කළා.“ඒ අනවශ්‍ය ආයුධ එකතු කිරීමේ මෙහෙයුම අද පටන්ගත්තා. අනිත් එක හැම ප්‍රභූ ආරක්ෂකයෙක්ම යුනිෆෝම් ඇඳිය යුතුයි කියල නියෝගයක් පැනෙව්වා. ඒක තදින්ම ක්‍රියාත්මක කරන්ඩ කියල පොලිසියට උපදෙස් දුන්නා. එතකොට සැබෑ ආරක්ෂකයෝ කවුද කියල හඳුනගන්ඩ පුළුවන්. දැන් වෙලා තියෙන්නෙ හඳුනගන්ඩ බෑ. පෞද්ගලික ආරක්ෂකයොත් ඉන්නවා. මේ දෙගොල්ලොම ඉන්නෙ එකට. මේ තත්ත්වයත් නැති කරන්ඩ ඕනැ. ඔවුන්ට වගකීම පවරන්ඩ ඕනැ. මොනම හේතුවක් නිසාත් ඒ වගකීම පැහැර හරින්ඩ එපා කියලා. මෙවර ඒ පියවර ගැන දැඩි අවධානයකින් ඉන්නේ.සමහර ප්‍රභූ ආරක්ෂක පොලිස් නිලධාරීන් ඉන්නවා එක ප්‍රභූවරයා ළඟ අවුරුදු දහය පහළොව සිටින. එහෙම වෙන්ඩ බැහැ. ඔවුන්ට ද මාරුවීම් ලබාදිය යුතුය. නැත්නම් එතැන ඇතිවෙන සම්බන්ධය රාජකාරියෙන් එහාට යනවා. ප්‍රභූ ආරක්ෂක සේවය ක්‍රමවත් විය යුතුයි කියලා අපි පිළිගන්නවා.තවත් කතුවරයෙක් මතු කෙළේ ප්‍රභූ ආරක්ෂකයින් පිරිවරාගෙන දේශපාලකයින් මේ යන ගමන් නිසා දේශපාලකයින්ට ඇති ගෞරවය බොහෝ දුරට අඩුවී ඇති බවයි.“දැන් නිල හමුදාවටත් වඩා නිල නොවන හමුදා තිබෙන බවක් දැනෙනවා. ත්‍රස්තවාදය තදට තිබෙන දවස්වල දැඩි ආරක්ෂාවක් තිබුණාට කමක් නැහැ. දැන් ඒ තර්ජන නෑනේ. නරකද අපි අතර බොහොම ගැඹුරට කතිකාවතක් ඇති වුණොත් මොනවද කරන්ඩ ඕනෑ... මොනවද නොකරන්ඩ ඕනැ... මොනවද වෙනස් වෙන්ඩ ඕනැ කියල...?”කෙහෙළිය ඇමැතිතුමා :- ඇත්තටම මාධ්‍යවේදින්ගෙන් සහ මාධ්‍ය ආයතන බහුතරය ඉතා හොඳ ස්ථාවරයක ඉන්නවා. ඉතා ස්වල්ප දෙනෙක් සහ ආයතන එකක් දෙකක් පමණයි වැරැදි ස්ථාවරයක ඉන්නේ.ජනාධිපතිතුමා :- එක පුවත්පතක් මට පුවත්පත හරහා මට වරෙන්තුවකුත් එවල තිබුණා. නෑ ඇත්තටම බහුතරය හොඳ ස්ථාවරයක ඉන්නවා තමයි.වික්ටර් :- නෑ අපි කියන්නේ එහෙම කතිකාවක් ඇති වුණොත් ඔය ඔක්කොම දේවල් ගැන අපට පුළුල් සංවාදයකට එන්ඩ පුළුවන්. අනිත් එක තමයි මේ ඡන්ද ක්‍රමය. මනාප ක්‍රමය. හුඟාක් ප්‍රශ්න ඇතිවෙන්නෙ මනාප ක්‍රමය හින්ද... ඉස්සර ගහගත්තෙ විරුද්ධ පක්ෂයත් එක්ක. ඒත් දැන් එකම පක්ෂයේ අයත් එක්ක.ජනපති :- හැබැයි ඉතින් අලුත් කොල්ලො ටිකක් පාර්ලිමේන්තුවට ආවා.ඔන්න ඔය අතරෙ තමයි ජයවර්ධනපුර රෝහලේ පරිපාලනය ගැන ප්‍රශ්නයක් මතු වුණේ.ඒකට කෙටියෙන් වගේ පිළිතුරු දුන්නේ කෙහෙළිය ඇමැතිතුමා. ඒත් ටික වෙලාවකට පස්සෙ මෛත්‍රී සෞඛ්‍ය ඇමැතිතුමා පැමිණි නිසා දීර්ඝ පිළිතුරක් ලබාගන්ට හැකි වුණා.“දැන් සෑහෙන කාලයක සිට ජයවර්ධනපුර රෝහලේ පරිපාලනමය ප්‍රශ්න ඇතිවෙමින් පැවතුණා. ඒකට ප්‍රධාන හේතුව වශයෙන් අපි දැක්කෙ ඉතා ම දීර්ඝ කාලයක් එකම පරිපාලන මණ්ඩලයක් පැවැතීම. සභාපති, නියෝජ්‍ය සභාපති අවුරුදු පහළොවක් දහඅටක් විතර සේවා කාලයක් සම්පූර්ණ කරපු අය. පරිපාලනයේ ඒ තරම් දීර්ඝ කාලයක් සිටින විට ප්‍රශ්න මතු වෙනවා. විශේෂයෙන් අයහපත් පැත්තට කරුණු වර්ධනය වෙනවානම් තත්ත්වය බොහොම බරපතළයි.අධ්‍යක්ෂ මණ්ඩලයත් එහෙමයි. පරණයි. කරුණු වර්ධනය වෙමින් පැවතුණේ අයහපත් පැත්තට. අනික් ප්‍රධාන කාරණාව කළමනාකරණ කමිටුවේ අයයි. අධ්‍යක්ෂ මණ්ඩලයේ අයයි නිලධාරිනුයි මූණට මූණ බලන්නෙ නැති තත්ත්වයක හිටියෙ. කිසියම් ආයතනයක මුදුනෙම ඉන්න කට්ටිය මූණට මූණ බලන්නෙ නැති තත්ත්වයක ඉන්නකොට කොහොමද ආයතනයක් දියුණු වෙන්නෙ නෙමෙයි පවත්වාගෙන යන්නෙ.ඒ නිසා මේක වෙනස් කිරීම අනිවාර්ය දෙයක් බවට පත්වෙලා තිබුණා. අනිත් එක අධ්‍යක්ෂ මණ්ඩලයේ අය කළමනාකරණ කොමිටියෙත් ඉන්නවා. එහෙම වුණාමත් පරිපාලනයේ ප්‍රශ්න මතු වෙනවා. ඒක කාර්යයන් දෙකක්. ඒ නිසා අලුතින් සංවිධානය කිරීමේ අවශ්‍යතාවක් තිබුණා. කෝප් එකත්, දිගින් දිගටම පෙන්වා දී තිබුණා ජයවර්ධනපුර රෝහලේ අක්‍රමිකතා ගැන.ජයවර්ධනපුර රෝහල් ප්‍රශ්නය නිසා යට ගිය අවි ආයුධ ප්‍රශ්නය නැවත වතාවක් මතු කරල ගන්ඩ කර්තෘවරුන්ට ඕනෑ වුණා.“දේශපාලකයො පෞද්ගලිකවත් අවි ආයුධ අරගෙන තිබෙනවාලු.”“ඔව්... එහෙම අරගෙන තිබෙනවා. ඒවත් ආපහු ගන්නවා. දැන් මේකනෙ වෙන්නෙ සමහර දේශපාලකයො කුඩුකාරයො ළංකර ගන්නවා. සමහරු කප්පම් කාරයො ළංකර ගන්නවා. ඒ ගොල්ලො අතර ගැටුම් ඇති වෙනවා. මට හිතෙනවා ආර්ථික අතින් යම් ස්ථාවරයකට එනකොට මේ හුඟාක් දේවල් වලින් මිනිස්සු ඈත්වෙයි කියලා.හැම දෙයක්ම නීතියෙන් කරන්ඩ බැරි වේවි. ඒක අමාරු වැඩක්. හෙමින් හෙමින් සියල්ලටම විසඳුම් දෙන්ඩ ඕනෑ... බැරි නැහැ. පුළුවන්.කොළඹ පරාදයි. දැන් කොළඹ සංවර්ධන සැලසුම් වෙනස් වෙනව ද?නැහැ. නාගරික සංවර්ධන අධිකාරිය ස්ථාපිත වෙනවා. එතකොට කොළඹ, දෙහිවල, මුල්ලේරියාව, කොටිකාවත්ත, මේ හැම බල ප්‍රදේශයක්ම මේ අධිකාරියට එකතු වෙනවා. පුරපතිවරුන්ගේ බලතල හරි සභාපතිවරුන්ගේ බලතල හරි එහෙමමයි. කිසිම වෙනසක් නැහැ. ඒ වැඩ එහෙමම යනවා. කොළඹ සහ තදාසන්න ප්‍රදේශ සංවර්ධනය කිරීම ඒ විදියට කෙරෙනවා.පොලිසිවලට පහරදීම ගැනත් කතුවරුන් ප්‍රශ්න කළා.ඒ ප්‍රශ්නයට ජනාධිපතිතුමා උත්තර දුන්නේ මෙහෙමයි.“අත්අඩංගුවට පත්වූ මිනිහෙක්ව මරා දාන්ඩ පොලිසියට කිසිම අයිතියක් නෑ. ඒක සම්පූර්ණ වැරැදි වැඩක්. හැබැයි එහෙම සිද්ධියක් වුණයි කියල පොලිසිය කුඩු කරන්ඩත් මිනිස්සුන්ට අයිතියක් නෑ. කාටවත් නීතිය අතට ගන්ඩ අයිතියක් නෑ...හැබැයි ඔය පොලිසිවලට ගහන්නේ එකම පිරිසක්. දොම්පේ පොලිසියට ගහන්ඩ ඇවිල්ලා තියෙන්නේ කැලණියෙන්. එස්. එම්. එස්. වලින් තමයි සංවිධානය වෙලා තියෙන්නේ. ජාවාරම්කාරයො තමයි මෙහෙයවලා තියෙන්නේ. මේ වැඩේට ඉඩ දෙන්ඩ බැහැ.පැය එකහමාරක් විතර ගතවුණා. ඒත් වෙලාව යනව දැනුණෙවත් නෑ... ඒ තරමට සුහද සාකච්ඡාවක්. මීට පෙර සිටි කිසිම ජනාධිපතිවරයෙක් මේ විදියට සාකච්ඡා කළා කියල මම නම් අහලා නැහැ.ඊට පස්සෙ දවසෙ හැම පත්තරේකම හැම ගුවන්විදුලියකම හැම රූපවාහිනී චැනලයකම ප්‍රධාන සිරස්තල වුණේ මේ සාකච්ඡාවයි.කසුරිඡායාරූපය - චන්දන පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=ab1110162</link>
    <topic>ඡන්ද ප්‍රතිඵලය එජාපයට මෙන්ම ආණ්ඩුවටත් පාඩමක්</topic>
    <author>සාකච්ඡා කෙළේ සරත් පෙරේරා</author>
    <content>කොළඹ විශ්ව විද්‍යාලයේ දේශපාලන විද්‍යා හා රාජ්‍ය ප්‍රතිපත්ති අධ්‍යයන අංශයේ ජ්‍යෙෂ්ඨ කථාකාචාර්ය ධම්ම දිසානායකමේ ඡන්ද ප්‍රතිඵලයෙන් එජාපයට තිබුණු ඡන්ද පදනම මහා පරිමාණයෙන් සේදී ගොස් ඇති අයුරු පෙන්නුම් කරන බවත් ඡන්ද ප්‍රතිඵලය තුළ ආණ්ඩුවටත් අභියෝගයක් හා තර්ජනයක් තිබෙන බවත් කොළඹ විශ්වවිද්‍යාලයේ දේශපාලන විද්‍යා හා රාජ්‍ය ප්‍රතිපත්ති අධ්‍යයන අංශයේ ජ්‍යෙෂ්ඨ කථිකාචාර්ය ධම්ම දිසානායක මහතා පවසයි.‘සිළුමිණ’ සමඟ සම්මුඛ සාකච්ඡාවට එක් වෙමින් කථිකාචාර්ය වරයා මේ ප්‍රකාශය කළේ ය.එහිදී ඇසූ ප්‍රශ්න කීපයක් හා ඒවාට දිසානායක මහතා දුන් පිළිතුරු මෙසේ ය.මේ ඡන්දයෙන් තමයි පළාත් පාලන ආයතන සම්බන්ධව පැවැති මැතිවරණ ක්‍රියාවලිය සම්පූර්ණ වුණේ. සමස්තයක් ලෙස ගත්තහම මේ මැතිවරණයෙන් අපූරුවට පෙන්වූ දෙයක් තමයි ජනතා ප්‍රසාදය අඩු කර ගන්නවා වෙනුවට ආණ්ඩුව දිගටම ජනතා ප්‍රසාදය නැතිනම් තමන්ට ඇති ජනතා කැමැත්ත දිගින් දිගටම වැඩි කරගනිමින් සිටින බව. ආණ්ඩුවක් බලයට පත්වෙලා කල්ගත වීමත් සමඟ ඒ ආණ්ඩුවට ඇති ජනතා කැමැත්ත අඩුවන නමුත් මෙතන තියෙන සුවිශේෂත්වය තමයි වත්මන් ආණ්ඩුව තමන්ට ඇති ජනතා කැමැත්ත තවත් වර්ධනය කරගනිමින් සිටිනවා යන්න.වෙන කවරදාකවත් දිනාගත නොහැකි වූ එසේ ජයගත නොහැකි යයි කියූ මහනුවර හා නුවරඑළිය නගර සභාව වැනි පළාත් පාලන ආයතන පවා මේ ඡන්දයෙන් ශ්‍රී ලංකා නිදහස් පක්ෂය ජයග්‍රහණය කරන්න සමත්ව තිබෙනවා.කොළඹ නගරය තුළත් මේ ඡන්දයේදී පසුගිය කාලය තුළ පැවැති මැතිවරණ වලට වඩා තම ඡන්ද ප්‍රතිශතය වැඩිකර ගැනීමට ශ්‍රී ලංකා නිදහස් පක්ෂය සමත්වෙලා තිබෙනවා.මොන චෝදනා නැඟුවත් ආණ්ඩුවට තියෙන ජනතා ප්‍රසාදය තවත් වැඩි වී තිබෙන බව මේ ඡන්ද ප්‍රතිඵලයෙන් ඉතාම පැහැදිලියි. මෙතන දී අපි හොයන්න ඕන කාරණය මොකක්ද මේ ප්‍රසාදය ඔබ කිව්වා වගේ විපක්ෂය වගේ ම රටේ ඉන්න නිදහස් මතධාරීන් විවිධාකාර චෝදනා ආණ්ඩුවට එරෙහිව නඟන අවස්ථාවක් මේක.ප්‍රජාතන්ත්‍රවාදය පිළිබඳව චෝදනා නඟනවා. මානව හිමිකම් පිළිබඳව චෝදනා නඟනවා. රටේ සංවර්ධන ක්‍රියාවලිය විනිවිද භාවයකින් තොරයි කියල චෝදනා නඟනවා. වෙනත් රටවල් සමඟ තිබෙන සබඳතා ගැන චෝදනා මුඛයෙන් කතා කරන අය ඉන්නවා. රටේ දූෂණය නාස්තිය වැඩිවෙලා කියල චෝදනා නඟනවා.මේ සා විශාල චෝදනාවලියක් නැඟෙද්දී මැතිවරණ ප්‍රතිඵලය දිහා බලන කොට පෙනෙන දෙයක් තමයි රටක් විදියට ජාතික එකඟතාවක් පෙන්නුම් කරනවා ආණ්ඩුව සම්බන්ධයෙන්.ජනාධිපතිතුමාගේ නායකත්වය විය හැකියි. විශේෂයෙන් ම යුද්ධය නිමා කර සාමය දිනා දීමට එතුමා සමත් වී ම හා සංවර්ධන ගමනක් වෙන කාලයක නොවූ විරූ ලෙස ආරම්භ කිරීම ප්‍රබල කාරණා වෙනවා. තවත් කාරණා මේකට බලපෑවා වෙන්න පුළුවන්. මේ ගැන ඇත්තටම පර්යේෂණයක් කළ යුතුයි. එක පාරටම කියන්න බැහැ මේකට මෙන්න මේ හේතුව කියලා. නමුත් පෙනෙන දේ තමයි මේ හේතුව කියලා. හොඳින් පේන දේ තමයි ආණ්ඩුව පිළිබඳව ජනතා ප්‍රසාදය තව තවත් වර්ධනය වෙමින් පැවැතීම.මේක සියුම් ව විශ්ලේෂණය කර බලන්න ඕන. මේ තත්ත්වය තුළ ගැබ් වෙලා තියෙනවා එක්තරා විදියකට ආණ්ඩුවට තර්ජනයක් හා අභියෝගයකුත්. ඒ තර්ජනය හෝ අභියෝග තියෙන්නේ කොළඹ නොවෙයි. මේ මැතිවරණය පුරාවට දුන් ප්‍රතිඵලය තුළයි. මොකක්ද මේ තර්ජනය. ඒ තර්ජනය තමයි ජනතාව තම කැමැත්ත ප්‍රකාශ කරමින් මේ ආණ්ඩුවට ඉතා විශාල ප්‍රමාණයක වගකීම් බාර දෙනවා.රටේ විපක්ෂය ශක්තිමත් නැහැ. ශන්තිමත් දේශපාලන ව්‍යාපාර නැහැ. සමාජය විධිමත් කිරීමට හා සමාජය බාර ගැනීමට දේශපාලන ව්‍යාපාරයක් ආණ්ඩුවෙන් පිට වර්ධනය වෙලා නැහැ.එවැනි වාතාවරණය තුළ සියලු ජනතා තුළ තිබෙන වගකීම් වුවමනාවන් ජනතාවගේ ප්‍රාර්ථනා සියල්ල ම බාර දෙන්නේ ආණ්ඩුවට. මේ මැතිවරණ ප්‍රතිඵලයෙන් පේන්නේ ඒක.මට පෙනෙ විදියට ආණ්ඩුවට එක්තරා ආකාරයක තර්ජනයක් මේක. මේ දේ කරපල්ලා කියන ඇඟවීම ජනතාව කරලා තියෙනවා. මේ ඡන්ද ප්‍රතිඵලය තුළ ආණ්ඩුවට තිබෙන තර්ජනය ඒකයි.මම කියන්නේ ආණ්ඩුවක් චණ්ඩින්ගේ තර්ජනවලට බිය විය යුතු නැහැ. වෙනත් රටවල තර්ජනවලටත් බිය විය යුතුත් නැහැ. හැබැයි රටක ජනයාගේ තර්ජනවලට මේ ආකාරයේ දේශපාලනික තර්ජනවලට ආණ්ඩුවත් බිය විය යුතුයි. විශේෂයෙන් ඒ වගකීම් බාරගත යුතුයි.අනිත් පැත්ත ගත්තොත් මේ ඡන්ද ප්‍රතිඵලය ආණ්ඩුවට අභියෝගයක්. මේ සා ජනවරමක් ආණ්ඩුවකට ලැබෙන කොට ඒ ජනවරම දිගටම නඩත්තු කිරීම සඳහා කළ යුතු යුතුකම් ප්‍රමාණය හා වගකීම් ප්‍රමාණය ඉතා විශාලයි.අංක එක තමයි රට වේගවත් සංවර්ධනයක් කරා ගෙන යාම. රටේ පුරවැසි සමාජයේ නිදහස හා සාමකාමීභාවය වර්ධනය කිරීම. දේශපාලන නායකයන්ගේ හරි රටක ඉන්න ඉහළ නිලධාරීන් ගේ හරි රටක ඉන්න බලවතුන්ගේ හරි නිදහස් ජිවිතය ගැන නොවේ මා මේ කියන්නේ සාමාන්‍ය ජනයා ගැන. ඇත්ත ලෝකයේ නැතත් මානසික ලෝකයේ හරි යම් සැකක් බියක් තියෙනව නම් අවිශ්වාසයක් තියෙනව නම් මෙන්න මේ බිය සැක නැති කිරීමට ආණ්ඩුව කටයුතු කළ යුතුයි.ඒ නිසා මට හිතෙනවා මේ රටේ දේශපාලන සාමය, ආර්ථික සාමය, අනිත් පැත්තෙන් ගත්තම සමාජ සාමය වඩ වඩාත් තහවුරු කිරීම හා එහි තිරසාර බව සඳහා ආණ්ඩුවට ඉදිරියට වැඩි වැඩ කොටසක් සිදු කරන්න සිදුවෙනවා සේ ම ආණ්ඩුව එය වඩා කාර්යක්ෂමව සිදු කළ යුතුයි. ඉතින් මෙවැනි තර්ජනයක් හා අභියෝගයක් මේ ප්‍රතිඵලය තුළ ගැබ් වෙලා තියෙනවා.කොළඹ ප්‍රතිඵලය පැති කීපයකින් අපට බලන්න පුළුවන්. එකක් තමයි කොළඹ ප්‍රතිඵලය තුළ ආණ්ඩුව තම ඡන්ද දායක පදනම වැඩි කරගෙන තිබෙනවා. නමුත් ජයග්‍රහණය කරල නැහැ. ඒ කියන්නේ කොළඹ දැනටමත් ක්‍රියාත්මක වෙමින් පවතින නාගරික සංවර්ධන ව්‍යාපෘතියට කැමැති ඒ පිළිබඳව විචාරාත්මකව හා ඒ පිළිබඳව අනාගත දැක්මක් සහිතව බලන ජනයාගේ කැමැත්ත ආණ්ඩුවට ලැබී තියෙනවා. එවැනි පරිණතව දේශපාලන ක්‍රියාවලිය දකින රටේ සංවර්ධන ක්‍රියාවලිය දකින මැද පාන්තික ජනයාගේ කැමැත්ත හා ආශිර්වාදය ආණ්ඩුවට ලැබිල තියනවා. මේක ආණ්ඩුවේ ජයග්‍රහණයක් තවත් පැත්තකින්. මේක ආණ්ඩුව ලබපු දේශපාලන ජයග්‍රහණයක්. මැතිවරණ ජයග්‍රහණයක් නොවුණාට.කොළඹ නගරය කියන්නේ කොළඹ නගරයේ ජීවත් වන ජනයාගේ නගරයම නෙවෙයි. සමහරු හිතන බව පේනවා කොළඹ අයිති කොළඹ වෙසෙන ජනයාට කියලා.කොළඹට දෛනිකව ලක්ෂ 10 ක පමණ ප්‍රමාණයක් වැඩට එනවා. අනිත් කරුණ කොළඹ රැඳී සිටින ජනගහණයෙන් වැඩි පිරිස කොළඹින් පිට අයයි. සරල පැහැදිලි කිරීම වුණත් අපි තව ටිකක් හිතුවොත් කොළඹ නගරය කියන්නේ අපේ රටේ ජාතික අග නගරය. කොළඹ පෙනුමෙන් තමයි ලෝකයා අපේ රටේ පෙනුම මනින්නේ. කොළඹ විනයෙන් තමයි ලෝකය අපේ රටේ විනය මනින්නේ. කොළඹ සංස්කෘතියෙන් තමයි ලෝකය අපේ රටේ සංස්කෘතිය මනින්නේ. කොළඹ හැදිච්ච කමින් තමයි ලෝකය රටේ හැදිච්ච කම මනින්නේ. ලෝකයේ ඕනම රටක ඒ රට මනින මිනුම් දණ්ඩ බවට පත්වන්නේ. ඒ රටේ අගනගරය. ඒක ජාතික නගරයක්.කොළඹ නගරය මුළු රටටම අයිතියි. කොළඹ නගරයේ සිදු කරන ප්‍රතිසංස්කරණ සිදුවිය යුත්තේ හුදු කොළඹ ජනයාගේ කැමැත්තට අනුව විතරක් නොවෙයි. කොළඹ නගරය තුළ සිදුවන සංවර්ධන කටයුතු කොළඹ නගරය විධිමත් කිරීමේ කටයුතු කොළඹ නගරයේ සාමය පිළිබඳ කටයුතු පරිපාලනය පිළිබඳ කටයුතු සැලසුම් කටයුතු සිදුවිය යුත්තේ කොළඹ ජනයාගේ ඕන එපාකම් අනුව විතරක් නෙවෙයි. ජාතික සංවර්ධන න්‍යාය පත්‍රයට අඅනුවයි ඊට ගැලපෙන ආකාරයටයි කොළඹ නගරය සකස් විය යුත්තේ. මොකද කොළඹ ජාතික අග නගරය ලෙස කොළඹ සැලසුම් කිරීම සංවර්ධනය කිරීම සිදුවිය යුත්තේ ජාතිත එකඟතාවක් මතයි.ඒ සඳහා පාර්ලිමේන්තුවේ තුනෙන් දෙකක බලයක් තිබීම ප්‍රමාණවත්. මොකද ජාතික සංවර්ධන න්‍යාය පත්‍රයේ කේන්ද්‍රස්ථානය විදියට කොළඹ ප්‍රදේශය සංවර්ධන කිරීමේ කටයුත්ත අනිවාර්යයෙන් ම බාර විය යුත්තේ මහ ආණ්ඩුවට. හරිනම් කොළඹ නගරය ගැන දේශපාලන අලංකාරිකයන් කිව්වොත් කොළඹට කවුද තේරී පත්විය යුත්තේ කියල තීරණය කරන්න පැවැත්විය යුත්තේ ජාතික මැතිවරණයක්. ඇයි ඒ. මේක රටේ ජාතික අගනගරය නිසා.ආණ්ඩුව අනෙකුත් නගර සභා මහ නගර සභා ජයග්‍රහණය කරමින් ලබා ඇති ජාතික අනුමැතිය කොළඹ නගරය සංවර්ධනය කිරීම සඳහාත් අදාළයි.එක්සත් ජාතික පක්ෂය කොළඹ නගරය මැතිවරණයෙන් ජයග්‍රහණය කරල තියෙනවා. නමුත් දේශපාලනික වශයෙන් එම පක්ෂය පරාජය වෙලා. පක්ෂයකට වැදගත් වන්නේ ඒ පක්ෂය ලබන මැතිවරණ ජයග්‍රහණ නෙවෙයි ඒ පක්ෂය ලබන දේශපාලන ජයග්‍රහණයයි. ඒක තමයි පක්ෂයක පදනම අත්තිවාරම වෙන්නේ.කොළඹ මැතිවරණ ජයග්‍රහණය ලබා ගැනීමේදී එජාපය පාවිච්චි කළ සටන් පාඨ දිහා බලන්න. එක සටන් පාඨයක් තමයි කොළඹ මුඩුක්කු කඩන්න දෙන්නේ නැහැ අපේ සිරුරු මතින් තමයි මුඩුක්කු කඩන්න වෙන්නේ කියන එක. ඔවුන් පෙනී සිටියේ මුඩුක්කු වල කිසිම වෙනසක් සිදු නොවිය යුතුයි.මුඩුක්කු වතු සංස්කෘතිය වෙනස් නොකර ඒ ආකාරයටම පවත්වාගෙන යාම වෙනුවෙන්. මේක සමාජ හා සංවර්ධන දෘෂ්ටි කෝණයෙන් ඉතාම වැරදි ප්‍රතිපත්තියක්. වඩා හොඳ ජීවන තත්ත්වයක් ඒ ජනයාට දිනාදීම වෙනුවෙන් නෙමේ එජාපය පෙනී සිටියේ.එහිදී කොළඹ වතු හා මුඩුක්කුවල වෙසෙන ලුම්පන් නිර්ධන පන්තිය මේ සටන් පාඨයට ඇදී ගියා. මේ හුඟක් අය ජීවත්වන්නේ නීති විරෝධී හා සදාචාර විරෝධී ආර්ථික කටයුතුවලින්. කොළඹ නගර සභාව ජයග්‍රහණය කිරීමේදී එජාපයේ ඡන්ද පදනම වුණේ මෙන්න මේ පිරිස. දීර්ඝ ඉතිහාසයක් තියෙන එජාපය වගේ පක්ෂයක් මේ ඡන්ද පදනම ගැන සතුටු වෙනවනම් ඒක දේශපාලන අනවබෝධයේ ප්‍රතිඵලයක්. මොකද එජාපය ශ්‍රීලනිපය වැනි දේශපාලන පක්ෂවල ඡන්ද පදනම විය යුත්තේ දේශපාලන සමාජ අවබෝධයක් තියන මැද පාන්තික ජනයා. එතකොට තමයි ඒ පක්ෂ ගුණාත්මකව වර්ධනය වන්නේ. ශක්තිමත් වෙන්නේ. සමාජ ප්‍රතිසංස්තරණ කරන්න පුළුවන් විදියේ ඉඩකඩක් ලැබෙන්නේ ඒ පක්ෂවලට.නමුත් එජාපය අවසාන වශයෙන් ගත්තොත් දිනාගත් මහ නගර සභාව තුළත් තමන්ගේ ඡන්ද පදනම විදියට යොදාගෙන තියෙන්නේ අර ලුම්පන් නිර්ධන පන්තිය හා ලුම්පන් ප්‍රභූන්. එජාපය කොළඹදී ලැබු ජයග්‍රහණය මැතිවරණ ජයග්‍රහණයක් තමයි නමුත් මේක දේශපාලනික වශයෙන් එජාපයේ බිඳ වැටීම හා පරාජය පෙන්නුම් කරන ප්‍රතිඵලයක්. මේකෙන් එජාපයට සතුටු වෙන්න බැහැ.මොකද ප්‍රාදේශීය වශයෙන් පැවැති සියලු සභාවල බලය නගර සභා හා ප්‍රාදේශීය සභාවල බලය හිමිවුණේ එක්සත් ජනතා නිදහස් සන්ධානයට. එක්සත් ජාතික පක්ෂය කොයිතරම් දුරකට මැද පාන්තික ජනතා ව්‍යාපාරයක් නොවී පාදඩ නිර්ධන පාන්තික දේශපාලන පක්ෂයක් බවට පත්වුණා ද කියන එක මේ මැතිවරණ ප්‍රතිඵලයෙන් පේනවා.මැතිවරණ දේශපාලනය තමයි දේශපාලනය කියල හිතාගෙන ඉන්න දේශපාලන පක්ෂයක් ඊළඟ මැතිවරණයකදී ජය ගැනීමේ අරමුණින් මෙවැනි සංකේත නිසා ප්‍රබෝධයට පත්වීම මෙවැනි ප්‍රතිඵල නිසා සතුටුවීම ඒ සතුට තමන්ගේ පාක්ෂිකයන්ට පෙන්නුම් කිරීම උපායිකව වැදගත්. දෙමාපියන් තමන්ට තියන ප්‍රශ්න දරුවන්ට පෙන්නන්නේ නැහැනේ. මොකද දරුවෝ දුක්වෙයි කියන බයට.ඒ වගේ පක්ෂයක නායකයෙක් වශයෙන් විපක්ෂ නායකතුමා තමන්ගේ පක්ෂය පත්ව ඇති ඛේදවාචකය දැක දැකත් ඡන්ද පදනම් කඩා වැටී ඇති ආකාරය දැක දැකත් තම පාක්ෂිකයන් සතුටින් තබා ගැනීමේ බලාපොරොත්තුවෙන් කොළඹ ජය පෙන්නුම් කිරීම එම පක්ෂයට වැදගත්.කොළඹට ආණ්ඩුවේ න්‍යාය පත්‍රය තිබුණේ කොළඹ ජනතාවත් එක්ක නෙවෙයි. රටේ ජනතාවත් එක්ක. ආණ්ඩුව රටේ අගනගරය විදියට කොළඹ වෙනුවෙන් කොළඹ සංවර්ධනය කොළඹ විධිමත්භාවය වෙනුවෙන් රටේ අගනගරය ලෙස ඇති ජාතික වැදගත්කම නිසාම රජයේ අග නගර සංවර්ධන සැලසුම් ඒ ආකාරයෙන්ම ක්‍රියාත්මක වෙයි කියල මා හිතනව වගේම එසේ විය යුතුයි කියලත් මා කියනවා. ඒ සඳහා කිසිදු නීතිමය බාධාවක් නැහැ. දේශපාලන බාධාවකුත් නැහැ. එයට ජාතික එකඟතාවක් ලැබී තියනවා.කොළඹ සංවර්ධන සැලසුම් ක්‍රියාත්මක කිරීම සම්බන්ධයෙන් පළාත් සභා මට්ටමින් මධ්‍යම ආණ්ඩු මට්ටමින් බලය තිබෙනවා.ඒ නිසා කොළඹ සිදුකරන ජාතික සංවර්ධන සැලසුම් ඉදිරියට ගෙන යාමට තාක්ෂණික බාධාවක් නැහැ. ජන සමාජයෙන් බාධාවකුත් නැහැ.නැහැ. නාගරික සංවර්ධන අධිකාරිය කියන්නෙත් ව්‍යවස්ථාපිත ආයතනයක්. නගර සභාවක් කියන්නෙත් ආඥා පනතින් ඇති කරපු ආයතනයක්. මේ ආයතන සියල්ල තියෙන්නේ ගමට නගරයට රටට වැඩ කරන්න. ඒ නිසා මෙය දේශපාලන යුද්ධයක් බවට පත් කරගත යුතු නැහැ කවුරුත්. ජාතික සංවර්ධන ප්‍රතිපත්තිය ක්‍රියාත්මක කිරීමේදී නගර සභාවේ දේශපාලන නියෝජනය නම්‍යශීලී විය යුතුයි.ගැටුමක් නැතිව මේ ගමන යන්න නීති පනත්වලට ඇතුළත්.අග නාගරික සංවර්ධන අධිකාරිය වගේ එකක් ගත්තොත් වැදගත් අදහසක්. හේතුව රට සංවර්ධනය කිරීමේ ව්‍යාපෘතියේ කොළඹ කියන එක කොළඹ නගරය පමණක් නෙවෙයි. ශ්‍රී ජයවර්ධනපුරය, දෙහිවල ගල්කිස්ස, කොලොන්නාව කොටිකාවත්ත වගේ නගර සභා හා ප්‍රාදේශීය සභා, පෑලියගොඩ මේ කේන්ද්‍රයට හා එයට අදාළ පරිවාරය ඒකාබද්ධ කරමින් ඇතිකරන අග නාගරික සංස්ථාවක් අත්‍යවශ්‍යයි. මොකද මේ ප්‍රදේශවල සිදුවන වැඩ කටයුතු එකට එකක් සම්බන්ධයි. මේවා අතර මනා සම්බන්ධීකරණයක් ඇතිවිය යුතුයි. මේවා අතර පළාත් පාලන ආයතන බෙදීම් නැතිවෙන්න ඕන.කොළඹ නගරය දිනුවේ ශ්‍රීලනිපය වුණත් මේ අග නාගරික සංස්ථාව අවශ්‍යයි. මේ අවශ්‍යතාව අපි දේශපාලනික වුවමනාවන්ට ලඝු කරන්න යන්න ඕන නැහැ.අවුරුදු තිහක් තිස්සේ අපේ රටේ තිබෙන ඛේදවාචකයක් තමයි විශේෂයෙන් නව ලිබරල් ආර්ථික ක්‍රමය 1978 පටන් ගත්තට පස්සේ අපේ රටේ දේශපාලනය, අපේ රටේ සංස්කෘතිය අපේ රටේ ව්‍යාපාර, වෙළෙඳාම මේ වාගේ එක්තරා විදියේ පාදඩ වෛරසයක් පැතිරෙන්න පටන්ගත්තා.අවුරුදු තිස් ගණනක් තිස්සේ අප මේ වර්ධනය කරගත් දේශපාලන අසංස්කෘතියේ බිහිසුණුම නිදර්ශනාත්මක සිදුවීමක් තමයි අපි මුල්ලේරියාවේදී දැක්කේ. වෙනස් කළ යුත්තේ මෙවැනි ආදර්ශන නැවත නැවත ඇතිවන දේශපාලන අසංස්කෘතිය බව කිව යුතුයි.මැතිවරණ ක්‍රමය වහා සංශෝධනය කිරීම, ඒ ඒ ප්‍රදේශවල නිශ්චිත නියෝජනයක් ලැබෙන ආකාරයට අපේ මැතිවරණ ක්‍රමය සංශෝධනය කිරීම, මනාප ක්‍රමය සම්පූර්ණයෙන්ම අහෝසි කිරීම.දේශපාලකයන්ට රැකවල් ලබා දීම සම්පූර්ණයෙන්ම නීත්‍යනුකූල ආරක්ෂක අංශ වෙත පැවරීම. තරාතිරම නොබලා අපරාධකරුවන්, අපරාධකරුවන් ලෙස සලකා දඬුවම් දීම.නැවත පක්ෂ දේශපාලනය ලංකාව තුළ ශක්තිමත් කළ යුතුයි. අට්ටාල දේශපාලනය නෙමෙයි පක්ෂ දේශපාලනය. සමහර තැන්වල සමහර අවස්ථාවල බලවත් වෙන්නේ අට්ටාල දේශපාලනයනේ. හිටපු ගමන් එනවා, හිටපු ගමන් යනවා. අර අට්ටාලෙට නඟිනවා. මේ අට්ටාලෙට නඟිනවා. අලි එන කාලෙට අට්ටාලෙට නඟිනවා. අලි නැති කාලෙට අට්ටාලෙ දිරනවා.මේ අට්ටාල දේශපාලනය වෙනුවට පක්ෂ දේශපාලනය ශක්තිමත් කළ යුතුයි. පක්ෂවල සිටිය යුත්තේ පක්ෂවලට මෙහෙයවිය හැකි මෙල්ල කළ හැකි පුද්ගලයන්. දේශපාලන පක්ෂ ක්‍රමයයි ශක්තිමත් කළ යුත්තේ.එහෙම කළොත් අපට ආර්ථික පැත්තෙන් විතරක් නෙමෙයි හැම අතින්ම ආසියාවේ ආශ්චර්ය වෙන්න පුළුවන් වේවි.සාකච්ඡා කෙළේ සරත් පෙරේරාසේයාරුව විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=ab1110166</link>
    <topic>අනවසර ගිනි අවි රටේ කොහේවත් බැහැ</topic>
    <author>චන්දන බණ්ඩාර</author>
    <content>ආරක්ෂක ලේකම් කියයිගිය සතියේ සෙනසුරාදා පළාත් පාලන මැතිවරණය පැවැත්වෙද්දී ජනාධිපතිතුමා සිටියේ හම්බන්තොට ප්‍රදේශයේය. ජනාධිපතිතුමාට ඒ වන විට ද දැන ගන්නට ලැබී තිබුණේ එ.ජ.නි. සන්ධානයට වැඩි වාසි අත්ව තිබෙනු බව ය. කොළඹ මහ නගර සභාවේ ජයග්‍රහණය ගැන ද ජනාධිපතිතුමා අපේක්ෂාවෙන් සිටියේ ය.මේ අතර සවස 5.30 ට පමණ ජනාධිපතිතුමාට ආරංචි වූයේ හිටපු පාර්ලිමේන්තු මන්ත්‍රී භාරත ලක්ෂ්මන් ප්‍රේමචන්ද්‍ර මහතාට සහ පාර්ලිමේන්තු මන්ත්‍රී දුමින්ද සිල්වාට වෙඩි වැදී ඇති බවයි. ඉන් පසුව ජනාධිපතිතුමාට දැන ගන්නට ලැබුණේ භාරත ලක්ෂ්මන් ප්‍රේමචන්ද්‍ර මහතා මෙලොවින් සමුගෙන ඇති බව ය. එහෙත් ජනාධිපතිතුමා එය කිසිසේත් විශ්වාස කළේ නැත. ජනාධිපතිතුමා ඉන් අනතුරුව ආරක්ෂක ප්‍රධානීන්ට කතා කොට විමසා සිටි විට එය සත්‍යයක් බව දැන ගන්නට ලැබිණි.ඉන් අනතුරුව ජනාධිපතිතුමා කොළඹ බලා පිටත්ව ආවේ ය. කොළඹ එන අතරතුර ජනාධිපතිතුමා කීවේ කොළඹ නගරාධිපතිකමට මුලින් ම යෝජනා කළේ භාරතගේ නම කියා ය. එහෙත් භාරත ඊට කැමැති නොවූ බවත් වඩාත් ඊට ගැළපෙන්නේ තිලංග සුමතිපාල හෝ දුමින්ද සිල්වා බව භාරත පැවැසූ බව ද ජනාධිපතිතුමා කියා සිටියේ දැඩි සංවේගයෙන් යුතුව ය.“ඒත් මේ වගේ දෙයක් වෙයි කියලා මං හිතුවේ නැහැ” ජනාධිපතිතුමා කීවේ ය.ඉන් අනතුරුව ජනාධිපතිතුමා ආරක්ෂක ප්‍රධානීන් ගෙන්වා විශේෂ සාකච්ඡාවක් කළේ ය. ඉන් පසුව ජනාධිපතිතුමා ගියේ භාරත ලක්ෂ්මන් මහතාගේ දේහය තැන්පත් කර තිබූ නිවෙසට ය.“මං භාරතට ආරක්ෂාවට ජනාධිපති ආරක්ෂක අංශයේ නිලධාරීන් දෙදෙනෙක් ලබා දී තිබුණා. පාර්ලිමේන්තු මන්ත්‍රී කෙනෙකුටවත් එහෙම ජනාධිපති ආරක්ෂක නිලධාරීන් දෙන්නේ නෑ. මන්ත්‍රීවරයකුට නැති වරප්‍රසාද එයාට දුන්නා. ජනාධිපති කාර්යාලයේ ම වෙනම කාර්යාලයක් පවත්වාගෙන යන්න ඉඩ දුන්නා.මං ජනාධිපති වුණ ගමන් වෘත්තිය සමිති අධ්‍යක්ෂ ජනරාල් කර ගත්තේ භාරත. මම අගමැති වෙලා පළමුවෙනි කැබිනට් පත්‍රිකාව දැම්මේ භාරත වෙනුවෙන්” ජනාධිපතිතුමා භාරත ගේ සහෝදරියන්ට කීවේ ය.මම එයා කොළඹ නගරාධිපතිකමටත් යෝජනා කළා. ඒත් එයා ඒ අවස්ථාව ප්‍රයෝජනයට ගත්තේ නැහැ” ජනාධිපතිතුමා කියා සිටියේ ය.ජනාධිපතිතුමා භාරත ලක්ෂ්මන් මහතාගේ දේහයට අවසන් ගෞරව දැක්වූ පසුව හිටපු ජනපතිනි චන්ද්‍රිකා කුමාරතුංග සහ විපක්ෂ නායක රනිල් වික්‍රමසිංහ භාරත මහතාගේ දේහයට අවසන් ගෞරව දැක්වූහ.මේ අතරතුර ආරක්ෂක ලේකම් ගෝඨාභය රාජපක්ෂ මහතා මුල්ලේරියාව කොටිකාවත්ත ප්‍රාදේශීය සභාවේ හිටපු සභාපති ප්‍රසන්න සෝලංගආරච්චි කොළඹට කැඳවූයේ ය.“ප්‍රසන්න ඔයා දන්නවද කොළඹ ඇතැම් ස්ථාන සංවර්ධනය කරන්ඩ ඉවත් කරන කොට මට ලොකු විරෝධයක් ආවා. එතකොට වතුවලට මාත් එක්ක යන්න හිටියේ දුමින්ද. අනවසර ඉදිකිරීම් කඩන කොට හිටියේ දුමින්ද. ඒ විතරක් නෙමෙයි ආණ්ඩුව වෙනුවෙන් මිනිස්සු 5000 ක් ගේන්න කීවත් ඉන්නේ දුමින්ද. ඒවා මට අමතක කරන්ඩ බැහැ. එයා ලෙඩ වුණා ම රෝහලට ගියේ ඒකයි.අපි කවුරුත් මනුෂ්‍යයෝ නේද. ඒක වැරදි දෙයක්ද. ආරක්ෂක ලේකම් ගෝඨාභය රාජපක්ෂ මහතා විමසා සිටියේ ය.“ඒ විතරක් නෙමෙයි සෝලංග මම කොළඹ තියෙන සියලුම ආයුධ ඉවත් කරනවා. කාගේ වුණත් කමක් නැහැ. නිත්‍යානුකූල නොවන කිසිම ආයුධයක් කොළඹ තියෙන්ඩ බැහැ. මේ රටේ තියෙන්ඩත් බැහැ. ඒ විතරක් නෙමෙයි මේ සිද්ධියට සම්බන්ධ ආයුධ විතරක් නෙමෙයි සියලු දෙනා අත්අඩංගුවට ගන්නවා. වැරදි කරුවන්ට දැඩි දඬුවම් දෙනවා” ආරක්ෂක ලේකම්තුමා ප්‍රසන්න සෝලංගආරච්චිට කියා සිටියේ ය.මේ අතර භාරත ලක්ෂ්මන් මහතාගේ බිරිය ජනාධිපතිතුමාට දුරකථනයෙන් කතා කළා ය. “සර් මං භාරතට කිව්වා දැන් ඇති දේශපාලනයෙන් අයින් වෙන්ඩ කියලා. භාරතට ගොඩක් තර්ජන තිබුණා. භාරත එතකොට මට කිව්වා බය වෙන්ඩ එපා මාව මැරුණොත් ඔයාටයි දරුවන්ටයි ජනාධිපතිතුමා උදව් කරවි කියලා. දැන් සර් භාරතගේ අවසන් කටයුතුවලට පස්සේ මාත් දරුවොත් අසරණ වෙනවා” භාරත ලක්ෂ්මන් හිටපු මන්ත්‍රීවරයාගේ බිරිය ජනාධිපතිතුමාට හැඬූ කඳුළින් කියා සිටියා ය.“භාරතට මං යුතුකම් ඉටු කළා. ඒ වගේ ම අදත් හෙටත් භාරත වෙනුවෙන් මං යුතුකම් ඉටු කරනවා. ඒ නිසා භාරතගේ අවසන් කටයුතු ඉවරවෙලා දරුවෝ එක්ක ඇවිත් මාව හමුවෙන්ඩ” ජනාධිපතිතුමා භාරත ගේ බිරියට කීවේ ය.මුල්ලේරියාවේදී ඇතිවූ සිදුවීමෙන් පසුව ඒ මොහොතේම එය ගම්පහ දිසා පාර්ලිමේන්තු මන්ත්‍රිනි සුදර්ශනී ප්‍රනාන්දුපුල්ලේට දැනගන්නට ලැබිණි. ඒ සමඟම කොටිකාවත්ත මුල්ලේරියාව ප්‍රාදේශීය සභාවේ හිටපු සභාපති ප්‍රසන්න සෝලංගආරච්චිගේ හිතවතකු මන්ත්‍රීවරියට කීවේ හිටපු සභාපතිවරයාට කරකියා ගත නොහැකිව ඔහුගේ නිවෙසේ සිටින බවය.ඒ සමඟම සුදර්ශනී මන්ත්‍රීවරිය හිටපු සභාපති ප්‍රසන්න සෝලංගආරච්චිට දුරකථනයෙන් කතා කොට කීවේ තමා එවන වාහනයෙන් කොළඹ පිහිටි තමාගේ නිවෙසට පැමිණෙන ලෙසටය. ඒ අනුව මන්ත්‍රී සුදර්ශනී එවු වාහනයෙන් සවස 4 පමණ වන විට ප්‍රසන්න සෝලංගආරච්චි කොළඹ පිහිටි මන්ත්‍රී සුදර්ශනීගේ නිවෙසට ගියේය.ඒ සමඟම ප්‍රසන්න සෝලංගආරච්චිට ජනාධිපතිතුමා කතාකොට කීවේ මුල්ලේරියාව කොළොන්නාව ප්‍රදේශයේ ජනතාවට සන්සුන්ව කටයුතු කරන ලෙස උපදෙස් දෙන ලෙසයි.ඒ සමඟම හිටපු සභාපති ප්‍රසන්න සෝලංගආරච්චි ජනාධිපතිතුමාට කීවේ, “සර් මට ආරක්ෂාව දෙනවානම් මං කොළොන්නාවට යන්නම්” කියාය.ඉන් පසුව මන්ත්‍රී සුදර්ශනීගේ නිවෙසට පොලිස් විශේෂ කාර්ය බළකායේ වාහන දෙකක් පැමිණියේය. ඔවුන්ගේ ආරක්ෂාව යටතේ ප්‍රසන්න සෝලංගආරච්චි මුල්ලේරියාවේ පිහිටි තමන්ගේ කාර්යාලයට ගියේය. ඒ වෙන විට එහි දෙදහසකට ආසන්න පිරිසක් රැස්ව සිටියේය. ඔවුන්ට සාමකාමීව හැසිරෙන ලෙස දන්වා ප්‍රසන්න සෝලංගආරච්චි ගියේ භාරත ලක්ෂ්මන් මහතාගේ නිවෙසටය. ඒ වන විට එම ස්ථානයේ ද අති විශාල පිරිසක් රැස්ව සිටියේය. එම පිරිසට ද සාමකාමීව හැසිරෙන ලෙස ප්‍රසන්න ඉල්ලා සිටියේය.ඉන් පසුව රාත්‍රී 12.00 පමණ වන විට ඇමැති සුසිල් පේ‍්‍රමජයන්ත හිටපු සභාපති ප්‍රසන්න සෝලංගආරච්චිට කතා කොට කීවේ හැකි ඉක්මනට ඇමැති ඒ. එච්. එම්. ෆවුසිගේ නිවෙසට පැමිණෙන ලෙසටය. ඒ වන විට ඇමැති ෆවුසිගේ නිවෙසට ඇමැතිවරුන් වන බැසිල් රාජපක්ෂ, සුසිල් පේ‍්‍රමජයන්ත, නියෝජ්‍ය ඇමැති ලසන්ත අලගියවන්න, පාර්ලිමේන්තු මන්ත්‍රී තිලංග සුමතිපාල සහ බස්නාහිර පළාත් මන්ත්‍රී නවුෆර් ෆවුසි ඇතුළු පිරිසක් පැමිණ සිටියහ.“ජනාධිපතිතුමා දැනටමත් අවශ්‍ය පියවර ගෙන තිබෙනවා. දැන් කොළොන්නාවට එස්. ටී. එෆ්. ආරක්ෂාව දීලා තියෙනවා. දැන් මේක සාමකාමීව විසඳා ගමු. කිසිම පාර්ශ්වයකට අගතියක් නොවන විදියට. වැරැදිකරුවන් කවුරු වුණත් දඬුවම් දෙනවා” ඇමැති බැසිල් රාජපක්ෂ කීවේය.ජනාධිපතිතුමාගේ ප්‍රධානත්වයෙන් ගිය සතියේදී ද සුපුරුදු පරිදි කැබිනට් මණ්ඩලය රැස්විය.කැබිනට් මණ්ඩල රැස්වීම අවසන් වීමෙන් අනතුරුව විශේෂයෙන්ම කතාබහට ලක්වූයේ වැඩ බලන විදුහල්පතිවරුන්ට විදුහල්පති තනතුරු ලබා දීමට ඇති වී තිබෙන ගැටලු ගැනය.මීට පෙර අධ්‍යාපන ඇමැති බන්දුල ගුණවර්ධන කැබිනට් මණ්ඩලයට දැනුම් දී තිබුණේ රාජ්‍ය සේවා කොමිසම එම නියෝජ්‍ය විදුහල්පතිවරුන්ට විදුහල්පති ශ්‍රේණිය ලබා දීම සඳහා අනුමැතිය ලබා දී නැති බවය.ගිය සතියේ කැබිනට් රැස්වීමට අධ්‍යාපන ඇමැති බන්දුල ගුණවර්ධන සහභාගි වී සිටියේ නැත. ඒ ඇමැති බන්දුල විදේශගතවී සිටීම නිසාය. ඒ වෙනුවට මෙවර කැබිනට් රැස්වීමට සහභාගි වී සිටියේ වැඩ බලන අධ්‍යාපන ඇමැති විජිත් විජිතමුණි සොයිසාය.ඇමැති වාසුදේව නානායක්කාර වැඩ බලන අධ්‍යාපන ඇමැති විජිත් විජිතමුණි සොයිසාගෙන් විමසා සිටියේ නියෝජ්‍ය විදුහල්පතිවරුන්ට විදුහල්පති ශ්‍රේණිය ලබා දීම ප්‍රමාද මන්ද කියාය.රාජ්‍ය සේවා කොමිසම අවසරය ලබා නොදීම තමයි ගැටලුව. අවුරුදු තුන සේවය සම්පූර්ණ කළ නියෝජ්‍ය විදුහල්පතිවරුන් 2811 ක් සිටිනවා. ඒත් විදුහල්පති පුරප්පාඩු 8000 ක් පමණ තිබෙනවා” වැඩ බලන අධ්‍යාපන ඇමැති විජිත් විජිතමුණි සොයිසා කීවේය.“ඉතින් ගැටලුවක් නැහැ නේද?” ජනාධිපතිතුමා වැඩ බලන අධ්‍යාපන ඇමැතිවරයාට කියා සිටියේය. “නමුත් ජනාධිපතිතුමනි 18 වෙනි ව්‍යවස්ථා සංශෝධනයට පසුව රාජ්‍ය සේවා කොමිසමට ඉහළින් කැබිනට් මණ්ඩලයට යම් යම් තීරණ ගත හැකියි” ඇමැති රාජිත සේනාරත්න කියා සිටියේය.ඒ සමඟම ඇමැති වාසුදේව නානායක්කාර එම කතාබහට මැදිහත් විය. “අපි රාජ්‍ය සේවා කොමිසම ගෙන්වා ඒ ගැන ප්‍රශ්න කළා. නමුත් ඔවුන්ගේ විරෝධයක් නැති බව තමයි හෙළි වුණේ” ඇමැති වාසුදේව කියා සිටියේය.ඉන් පසුව ජනාධිපතිතුමා වැඩ බලන අධ්‍යාපන ඇමැතිවරයාට උපදෙස් දුන්නේ නියෝජ්‍ය විදුහල්පතිවරුන්ට විදුහල්පති තනතුරු ලබා දීමට තිබෙන නීතිමය තත්ත්වයන් ගැන නීතිපතිවරයාගෙන් විමසීමක් කරන ලෙසටය.“නීතිමය ගැටලුවක් නැතිනම් ඊළඟ කැබිනට් මණ්ඩලයේදී නියෝජ්‍ය ෂජහල්පතිවරුන්ට විදුහල්පති ශ්‍රේණිය ලබා දීම ගැන තීන්දුවක් ගත හැකියි” ජනාධිපතිතුමා අවධාරණය කළේය.ගිය සෙනසුරාදා පළාත් පාලන මැතිවරණයේ තෙවැනි අදියර යටතේ මහ නගර සභා 17 ක් නගර සභා 05 ක් සහ එක් ප්‍රාදේශීය සභාවක් සඳහා මැතිවරණය පැවැත්විණි.මෙවර බොහෝ දෙනාගේ අවධානය යොමු වී තිබුණේ කොළඹ මහ නගර සභා මැතිවරණය කෙරෙහිය. එහි ජය හිමි වූයේ එජාපයට වීම ද විශේෂත්වයක් විය.මැතිවරණ ප්‍රතිඵල ඉරිදා උදෑසන වන විට නිකුත් වී තිබිණි. ඒ අනුව එජාප නායකයා විසින් සිරිකොත එජාප මූලස්ථානයට නියෝජ්‍ය නායක කරු ජයසූරිය, මහ ලේකම් තිස්ස අත්තනායක, ජෝෂප් මයිකල් පෙරේරා, රවි කරුණානායක ආදින් කැඳවා තිබිණි. ඒ මැතිවරණ ප්‍රතිඵල විශ්ලේෂණය කිරීමටය.“ආණ්ඩුව හැදුවේ කොළඹ මහ නගර සභාව පරදවන්න. ආණ්ඩුව කොළඹ උපරීම බලය යෙදුවා. අපේ පක්ෂයේ සමහර උදවියත් කොළඹින් අපි පරදිනවා දකින්ඩ බලාගෙන හිටියේ. ඒත් කොළඹ ජනතාව එජාපය දිනෙව්වා.” එජාප නායක රනිල් වික්‍රමසිංහ කියා සිටියේය.න් අනතුරුව එජාප මහ ලේකම් තිස්ස අත්තනායක අදහස් දැක්වූයේය. “කඩින්කඩ පැවැත්වූ මැතිවරණයට සාපේක්ෂව අපේ ඡන්ද ප්‍රතිශතය සියයට 21 සිට 32 දක්වා වැඩි වෙලා” එජාප මහ ලේකම්වරයා කීවේය.මේ අතර ගිය සඳුදා එජාප නායකයා විසින් කොළඹ මාර්කස් ප්‍රනාන්දු මාවතේ පිහිටි විපක්ෂ නායක කාර්යාලයට කොළඹ මහ නගර සභාවට තරග කළ එජාපයේ සියලු අපේක්ෂකයන් කැඳවූයේය. එම අවස්ථාවට එජාප නායකයා, නියෝජ්‍ය නායක කරු ජයසූරිය, මහ ලේකම් තිස්ස අත්තනායක, පාර්ලිමේන්තු මන්ත්‍රී රවි කරුණානායක සහ මන්ත්‍රිනී රෝසි සේනානායක සහභාගි වූහ.“අපේ ජයග්‍රහණය සුවිශේෂයි. මේ ජයග්‍රහණයට දිනූ පරාජය වුණු හැමෝම දායක වුණා. මන්ත්‍රී ධුරයට පත්වුණේ නැහැ කියලා කාටවත් අපි නොසලකා ඉන්නේ නැහැ. තේරී පත් නොවූ සෑම අපේක්ෂකයකුටම අප සලකනවා. ඒ අයටත් සංවර්ධන යෝජනා ඉදිරිපත් කිරීමට අප ඉඩ ලබා දෙනවා.” එජාප නායකයා එහිදී අවධාරණය කළේය.ඒ සමඟම එම අවස්ථාවේදීම කොළඹ නගරාධිපති ධුරයට ඒ. ජේ. එම්. මුසම්මිල් සහ නියෝජ්‍ය නගරාධිපති ධුරයට ටයිටස් පෙරේරා නම් කරමින් එජාප නායකයා විසින් නිකුත් කළ ලිපි ඔවුන් දෙදෙනා වෙත ලබා දීම සිදු විය.ඉන් අනතුරුව එජාප නායකයා ඒ. ජේ. එම්. මුසම්මිල්ට විශේෂ උපදෙසක් ද ලබා දුන්නේය. “මුළු ජනතාවටම නගරාධිපති ඔබයි. ඒ නිසා ප්‍රායෝගිකව සියලුම ජනතාව වෙනුවෙන් සේවය කරන්ඩ” රනිල් වික්‍රමසිංහ අවධාරණය කළේය.එ.ජා.ප. නියෝජ්‍ය නායක කරු ජයසූරිය ගිය සතියේ හම්බන්තොට ප්‍රදේශයේ සංචාරයක නිරත විය. කරු හම්බන්තොට වරාය ආශ්‍රිත ප්‍රදේශවල සංචාරයක නිරත වූයේ එ.ජා.ප. පාක්ෂිකයන්ගේ නිවෙස්වලට ද ගොඩ වෙමිනි.කරු හම්බන්තොට නගරයට පැමිණි පසුව එ.ජා.ප. මන්ත්‍රී සජිත් ප්‍රේමදාසගේ මව වන හේමා ප්‍රේමදාස ද මුණගැසී වත්මන් දේශපාලන තත්ත්වය ගැන සාකච්ඡා කළේය.අනතුරුව එ.ජා.ප. නියෝජ්‍ය නායක කරුට එ.ජා.ප.යේ දෙවැනි නියෝජ්‍ය නායක සජිත් පේ‍්‍රමදාස හමුවුණේය. ඒ හම්බන්තොට වරාය ඉදිරිපිට ඇති සමුද්‍රාරාම විහාරස්ථානයේදීය.මේ අතරතුර ගිය සඳුදා දිනයේ යළිත් වරක් එ.ජා.ප. කැරැලිකාර මන්ත්‍රීවරු පිරිසක් එ.ජා.ප. නියෝජ්‍ය නායක කරු ජයසූරිය හමුවූහ. ඔවුන් එම සාකච්ඡාවේදී අවධාරනය කොට තිබුණේ එ.ජා.ප. නායකත්වයේ වෙනසක් සිදුවිය යුතු බවයි.කොළඹ මහ නගර සභාව එ.ජා.ප. නායකයා ජයග්‍රහණය කළේ ඔහුගේ ශක්තියෙන් නොවන බවත් එය එ.ජා.ප. මන්ත්‍රීවරුන් සියලු දෙනාගේ ජයග්‍රහණයක් බවත් එහිදී එ.ජා.ප. මන්ත්‍රීවරු පෙන්වා දුන්හ.මේ අතර ගිය බ්‍රහස්පතින්දා එ.ජා.ප.ය තීරණය කළේ එ.ජා.ප. මාතර දිසා පාර්ලිමේන්තු මන්ත්‍රී බුද්ධික පතිරණ සහ බස්නාහිර පළාත් සභා මන්ත්‍රී ශිරාල් ලක්තිලකගේ පක්ෂ සාමාජිකත්වය තාවකාලිකව අත්හිටුවීමටය.ඒ ඔවුන් දෙදෙනාට එරෙහි විනය පරීක්ෂණය අවසන් වෙන තුරුය. එ.ජා.ප. නායකයාට හිතවත් ආරංචි මාර්ගයක් හෙළි කළ පරිදි නිසැකවම මන්ත්‍රී බුද්ධික සහ ශිරාල් ලක්තිලකගේ මන්ත්‍රී ධූරයන් අහිමි කිරීමට නියමිතය.එමෙන්ම එ.ජා.ප. නායකයා එ.ජා.ප. මහ ලේකම්වරයා මඟින් පාර්ලිමේන්තු මන්ත්‍රීනී රෝසි සේනානායක, මන්ත්‍රී දුනේෂ් ගන්කන්ද, සුජීව සේනසිංහ සහ දකුණු පළාත් සභා මන්ත්‍රී මෛත්‍රී ගුණරත්න ඇතුළු එ.ජා.ප. පළාත් සභා මන්ත්‍රීවරු රැසකට සහ නගර සභා ප්‍රාදේශීය විපක්ෂ නායකවරු රැසකට අවසාන වශයෙන් තරයේ අවවාද කරන ලෙස දැනුම් දී තිබේ.තවදුරටත් එ.ජා.ප. නායකත්වයට එරෙහි සටනට සහාය ලබා දීමෙන් වළකින ලෙස ඔවුන්ට එ.ජා.ප. මහලේකම්වරයා දැනුම් දී තිබේ. එසේ නොවුණහොත් අනිවාර්යයෙන්ම ඔවුන්ගේ ද පක්ෂ සාමාජිකත්වය තහනම් කොට ඔවුන් පක්ෂයේ දරනු ලබන සියලුම තනතුරු සහ මන්ත්‍රී ධූරයන් අහිමි කරන බවට ද එ.ජා.ප. නායකයා අනතුරු හඟවනු ඇතැයි එ.ජා.ප. අභ්‍යන්තර ආරංචි මාර්ග හෙළි කළේය.සෞඛ්‍ය අමාත්‍යාංශය විසින් සංවිධානය කරන ලද සෞඛ්‍ය සතියේ අවසාන දිනය නම් කර තිබුණේ “වින්දන දවස” ලෙසටයි. සෞඛ්‍ය අමාත්‍යාංශය යටතේ ඇති ආයතනවල සේවක සේවිකාවන්ගේ කලා කුසලතා ඇති පිරිස් විසින් විශේෂ ප්‍රසංගයක් ද එහිදී පවත්වනු ලැබීය.එහිදී වෛද්‍යවරුන්, හෙදියන් ඇතුළු අනෙකුත් කාර්ය මණ්ඩල සේවක සේවිකාවෝ නැටුම් ගැයුම් ද ඉදිරිපත් කළහ.සෞඛ්‍ය ඇමැති මෛත්‍රීපාල සිරිසේන ද එම අවස්ථාවට සහභාගි වී සිටියේය. මේ ප්‍රසංගය නරඹමින් සිටි ඇමැති මෛත්‍රීපාල සංවිධායක මණ්ඩලයේ ප්‍රධාන අතිරේක ලේකම් සරත් චන්ද්‍රසිරිට කීවේ මටත් සින්දුවක් කියන්ට ඕනේ කියාය.බොහෝ දෙනා උනන්දුවෙන් බලා සිටියේ ඇමැතිවරයාට හොඳට සින්දු කියන්ඩ හැකිවේවිද කියාය. නමුත් සෞඛ්‍ය අමාත්‍යාංශයේ නිලධාරීන් කීපදෙනකු දැන සිටියේ ඇමැති මෛත්‍රීට හොඳට ගීත ගායනා කළ හැකි බවය.ඇමැති මෛත්‍රීපාල ගායනා කළ මුල්ම ගීතය වූයේ දවසක් පැල නැති හේනේ ගීතයයි. ඉන් අනතුරුව ගීතය අවසානයේ “මං එනතුරු ඉඳිකඩ ළඟ ඉන්නවාද අම්මේ” යන ගීත ඛණ්ඩය ඇමැතිවරයා ගායනා කළේ ඉතා හැඟුම්බරවය.ඇමැතිවරයා මවු ගුණ කියැවෙන ගී දෙකක්ම අපූරුවට ගායනා කළේය. ඉන් පසුව ඇමැතිවරයා සිය ආයතනයට පැමිණි පසුව නිලධාරීන් විමසා සිටියේ මවුගුණ ගී ගැයුවේ කුමන හේතුවක් නිසාද කියාය.තම දරුවෝ අඬනකොට ඇඟේ තියෙන ලේ කිරි කරලා පොවලා බඩ පිරුණු දරුවෝ දිහා බලා සතුටු වෙන්ඩ පුළුවන් අම්මාට විතරයි. පොඩි කාලේ දරුවෝ එනකල් බලාගෙන හිටපු අම්මලා හුඟ දෙනෙක් අද වැඩිහිටි නිවාසවලට වෙලා කවදාවත් දරුවෝ නොඑන බව දැනගෙන බලාගෙන ඉන්නවා” ඇමැති මෛත්‍රී කීවේ හැඟුම්බරවය.”මට මගේ අතීතය මතක් වෙනවා. අපේ පවුලට තිබුණේ පුංචි ගෙයක්. ඒ ගෙයි ඇතුලේ දරුවෝ 12ක් ලොකුමහත් වුණා. අපි ටික ටික ලොකු වෙනකොට අම්මා ඇහුවේ අපිට ඉන්ඩ මේ ගෙය ඉඩ මදිද කියලා. ඒත් ඒ ගෙය දැන් වහලා. කවුරුත් නැහැ. දරුවෝ ඔක්කෝම ඒ ගෙය අතහැර ගිහින්.ජීවිතේ කියන්නේ ඒකටයි” ඇමැති මෛත්‍රීපාල කීවේ සංවේදී ලෙසය.පැපිලියාන සුනේත්‍රා දේවී පරිවේණාධිපති මැදගොඩ අභයතිස්ස හිමියන්ගේ උපන් දිනය යෙදුණු ඉකුත් 10 වැනිදා ජනාධිපතිවරයා ද එහි ගියේ පූර්ව දැනුම්දීමකින් තොරව උන්වහන්සේට සුබ පැතීමටය.අභයතිස්ස හිමි සමඟ ටික වේලාවක් කතා බහ කර සුබපැතුම් එක්කර ජනාධිපතිවරයා නැවත මන්දිරයට ගියේ අවට සිදුවන සංවර්ධන ව්‍යාපෘති ද හොඳින් නිරීක්ෂණය කරමිනි.ඊට පසුදින කිසියම් වෙබ් අඩවියක ජනාධිපතිතුමා අභයතිස්ස හිමියනුත් අතර සිදුවූ කතාබහට කිසිසේත්ම සම්බන්ධයක් නැති ප්‍රකාශයක් සඳහන් වී තිබිණි. ඒ බව දැනගත් අභයතිස්ස හිමියන්ට සිත් වේදනාවක් ද ඇතිවිය. ඒ සමඟම උන්වහන්සේ දුරකථනයෙන් ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ මහතාට කීවේ “බලන්න මහත්තයෝ මේ වෙබ් අඩවි කරන අපරාධ. මමත් ජනාධිපතිතුමාත් අතර ඔය කියන කිසිම ප්‍රකාශයක් කියවුණේ නෑ. මේවා පාපකාරී වැඩ” යැයි කීවේය.”ඕවට කලබල වෙන්න හොඳ නෑ අපේ හාමුදුරුවනේ. ජනාධිපතිතුමාටත්, පවුලේ අයටත් සමහර වෙබ් අඩවිවලින් කොයිතරම් මඩ ගහනවද? ඕව යහපත් චේතනාවලින් කරන දේවල් නොවෙයිනේ. ඒ නිසා විපාක විඳින්න වෙන්නෙත් ඒ අයටම නේ.” හෙට්ටිගේ මහතා කීවේය. පළාත් පාලන මැතිවරණයට පසුව මනාප ප්‍රතිඵල ලැබුණු පසුව දෙහිවල – ගල්කිස්ස මහ නගර සභාවේ වැඩිම මනාප හිමිකරගත් ධනසිරි අමරතුංග ජනාධිපතිතුමා හමුවීමට ගියේය.”ආ දෙහිවල වීරයා එනවා නේද” ජනාධිපතිතුමා ධනසිරි දුටු විගසම කීවේය. ජනාධිපතිතුමා ඒ මොහොතේ සිටියේ ආරක්ෂක ලේකම්තුමා සමඟය. ඉන්පසු ධනසිරි අමරතුංග ජනාධිපතිතුමාට බුලත් අතක් දී වැඳ ආශිර්වාද ලබා ගත්තේය.”මං දැනගෙන හිටියා ඔයා ඉහළින්ම දිනනවා කියලා. වසර ගණනකට පස්සේ අපි දෙහිවල ගල්කිස්ස දිනුවේ.” ජනාධිපතිතුමා කීවේය. “මාත් උදව් කරන්නම් දෙහිවල අලංකාර කරන්න. දෙහිවල ඇළ මාර්ග ආදිය පිළිසකර කරමු” ආරක්ෂක ලේකම් ගෝඨාභය රාජපක්ෂ මහතා කීවේය.මේ අතරතුර ධනසිරි තම දුක් ගැනවිල්ලක් ද ඉදිරිපත් කළේය. මට සර්, රත්මලාන, දෙහිවල දේශපාලන අධිකාරියේ උදව් ලැබුණේ නැහැ.ආසන සංවිධායකවරු, පළාත් සභා මන්ත්‍රීවරු උදව් කළේ නෑ. මට උදව් කළ දේශපාලන නායකයන්ට ඉන්නේ ඔබතුමා, නාමල් මැතිතුමා, අපේ ආරක්ෂක ලේකම්තුමා සහ මැති ඇමැතිවරු විතරයි.” ධනසිරි ජනාධිපතිතුමාට කීවේය.”හරි හරි දැන් හැම දෙයක්ම අමතක කරලා උදව් කරපු නොකරපු අය එකතු කරගෙන වැඩ කරන්න” ජනාධිපතිතුමා උපදෙස් දුන්නේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=ab1110163</link>
    <topic>පළාත් පාලන ඡන්ද ප්‍රතිඵල විග්‍රහය</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>අදියර තුනක් යටතේ පැවැත්වූ පළාත් පාලන ආයතන සියල්ලේම ඡන්ද කටයුතු මේ වන විට අවසන්ය. මේ සියලු පළාත් පාලන ආයතනවලින් අතිවිශිෂ්ට ඓතිහාසික ජයග්‍රහණයක් වාර්තා කරන්නට එක්සත් ජනතා නිදහස් සන්ධානයට හැකි විය. ඔක්තෝබර් 8 දා ඡන්දය පැවැති කොළඹ ඇතුළු ඉතිරි පළාත් පාලන ආයතන 23 න් 21 කම බලය සන්ධානය අත්පත් කරගත් අතර කොළඹ මහ නගර සභාවේ බලය පමණක් එක්සත් ජාතික පක්ෂයට රැකගත හැකි විය. මෙහිදී දැකිය හැකි විශේෂත්වයක් වූයේ එක්සත් ජාතික පක්ෂ බලය යටතේ තිබුණු පළාත් පාලන ආයතන රැසක බලය මෙවර එම පක්ෂයෙන් ගිලිහී යාමයි.මෙදා කඩුල්ලෙන් පසු විපරමක් කරන්නේ පළාත් පාලන ඡන්දයේ ප්‍රතිඵල පිළිබඳවය.මහජන එක්සත් පෙරමුණේ නායකජල සම්පාදන හා ජලාපවහන ඇමැතිදිනේෂ් ගුණවර්ධනමෙදා පැවැති මහ නගර සභා නගර සභා ඡන්දයෙන් රටේ ජනතාව නැවත වරක් එක්සත් ජනතා නිදහස් සන්ධානයට විශිෂ්ට ජයක් අත්කර දුන්නා. මෙය අලුත් දේශපාලන ප්‍රවේශයක් මෙන්ම රජය ලබා ඇති විශිෂ්ට ජයග්‍රහණයක් ද වනවා. මේ තත්ත්වය පළාත් පාලන ඡන්ද සියල්ලෙන්ම කැපී පෙනෙන දෙයක්.මේ ඡන්ද සියල්ලෙන්ම එක්සත් ජාතික පක්ෂය හා ඔවුන්ට සහය දෙන පක්ෂ දේශපාලනමය වශයෙන් අන්ත පරාජයකට පත්කර සියයට 86ක් වැනි වැඩි ප්‍රතිශතයක ආයතන බලය මහජනතාව විසින් එක්සත් ජනතා නිදහස් සන්ධානයට ලබාදුන්නා. ජනාධිපතිතුමා ත්‍රස්තවාදය පරාජය කර රටට අත්කර දුන් විශාල ජයග්‍රහණයත්, ඒ ඔස්සේ රට ගමන් කරන විශාල ආර්ථික සංවර්ධන ඉදිරි පිම්ම ජනතාව විසින් අනුමත කරන බවට මෙය සාක්ෂි දරනවා.ආර්ථික සංවර්ධන වේගය අද සියයට 8.1ක වේගයෙන් ඉදිරියට ගමන් කරනවා. ස්ථාවර ආර්ථික වේගයකින් ඉදිරියට ගමන් කරන රටක් ලෙස නගරවාසි ජනතාව ද සිය විශ්වාසය සන්ධනායට ප්‍රකාශ කළා. සංවර්ධනය ඉදිරියට ගලා යාමේදී එහි ප්‍රතිලාභ ග්‍රාම සේවක වසමේ සිට පළාත් පාලන ආයතන හරහා රටම අත්විඳින බව ජනතාව අවබෝධ කරගෙන හමාරයි.ප්‍රතිපක්ෂය බලාපොරොත්තු වූ ඡන්ද ප්‍රමාණය අඩුවීමට මෙන්ම ප්‍රතිපක්ෂයට හිමිව තිබූ ආසන පරාජයට පත්වීම අපිට මෙදා ඡන්දයේදී දකින්න පුළුවන්. ප්‍රතිපක්ෂයට ලබා ගැනීමට හැකිවේ යැයි ඔවුන් විශ්වාස කළ අන්තර්ජාතික ප්‍රතිගාමී තත්ත්වයේ විශාල පසුබෑමක් ජනතාව ලබා දුන් මේ තීන්දුවෙන් හොඳටම පැහැදිලියි.එක්සත් ජාතික පක්ෂය තමන් දිනුවා යැයි උදම් අනන කොළඹ මහ නගර සභාව හා කොළඹ නගරයේ ඔවුන් ගත් ඡන්ද ප්‍රමාණය මෙදා විශාල වශයෙන් අඩුවී තියෙනවා. එයින් අපිට හොඳින්ම සනාථ වෙනවා දැන් දැන් එ.ජා.පක්ෂය හැර යන ප්‍රමාණය වැඩිවෙමින් පවතින බව නගර සභාවේ නියෝජිතයන් පත්වීමේදී එ.ජා. පක්ෂ මන්ත්‍රී කණ්ඩායමට වඩා වෙනත් පක්ෂවල මන්ත්‍රී සංඛ්‍යාව වැඩිවීම ද සුළුතර පාලනයක අස්ථාවරත්වය පෙන්නුම් කරයි. එක්සත් ජාතික පක්ෂය බලාපොරොත්තු වූ පරිදි සිංහල දෙමළ මුස්ලිම් ජන කොට්ඨාසවල අතිමහත් බහුතර ඡන්දය දිනා ගැනීමට මෙදාත් බැරිවී තියෙනවා. මෙයින් අපිට එ.ජා.පක්ෂය මුහුණ දී ඇති බරපතළ අර්බුදයත්, පසුබෑමත් හොඳින් පැහැදිලියි. ඒ වගේම ඔවුන් කෙරෙහි ඇති ජනතා විශ්වාසය සෝදාපාළුවකට ලක්වෙලා.ජනතාව ජනාධිපතිතුමාගේ නායකත්වය යටතේ ඉදිරියට ගමන් කරන්නට සූදානම්. අද පළාත් පාලන ඡන්දයෙන් ජනිත කරන්නේ අලුත් දේශපාලන ප්‍රවේශයක්.මෙවර පළාත් පාලන ඡන්දයෙන් පත්වූ සියලු නාගරික, මහ නගර සභා හා සුළු නගර සභා මන්ත්‍රීවරු මේ අභියෝගාත්මක ගමනේ දී ජනාධිපතිතුමන්ගේත් එක්සත් ජනතා නිදහස් සන්ධානයේත්, ජනතාවගේත් බලාපොරොත්තු ඉටු කරන්නට කැපවෙනු ඇතැයි අපි බලාපොරොත්තු වෙමු.එජාප මහලේකම් තිස්ස අත්තනායකඔක්තෝබර් 8 දා පැවැති පළාත් පාලන මැතිවරණය කොටස් තුනක් යටතේ පැවැත්වුණු මැතිවරණයක්. ආණ්ඩුවේ ශක්තිය හා රාජ්‍ය බලය පෙන්වන්න තමයි මෙහෙම කෑලි කෑලිවලට කඩා මැතිවරණය පැවැත්වූයේ. ඔක්තෝබර් 8 දා පැවැත්වූ අවසාන පළාත් පාලන 23 ක ඡන්දයේ කොළඹ නගර සභා ඡන්දය රජය මෙහෙයවූයේ ජනාධිපතිවරණයක් හා පාර්ලිමේන්තු මැතිවරණයක් ආකාරයෙනුයි. නීති රීති කඩමින්, විවිධ බලපෑම් කරමින් තමයි මෙදා ඡන්ද ව්‍යාපාරය ගෙන ගියේ.අපි ඇත්තටම සතුටු වෙනවා. මන්ද ආණ්ඩුව ප්‍රජාතන්ත්‍ර විරෝධි ලෙස කටයුතු කරන විට ප්‍රජාතන්ත්‍රවාදීව කොළඹ මහ නගර සභාව ජයග්‍රහණය කරන්න අපිට හැකිවීම ගැන. කොළඹ වැදගත් වුණේ එය රටම බලා සිටි නිසා. ආණ්ඩුව කොළඹ නගර සභාව දිනාගෙන එක්සත් ජාතික පක්ෂය බිම වට්ටන්න බලා සිටියා.අනිකුත් ආයතන ගැන කතා කරනවාට වඩා හැමෝම බලාගෙන හිටියේ කොළඹ නගර සභා ඡන්දය දෙසයි. එම නිසා මේ ලද ජයග්‍රහණය ගැන අපි හැමෝම සතුටු වෙනවා. දැන් ප්‍රතිඵල නිකුත් කර අවසානයි. අපි දැන් කනගාටු වෙනවා නීතිය පිරිහෙන තත්ත්වයකට රට පත්වීම ගැන.ආරක්ෂක හමුදාව මැතිවරණ රාජකාරි සඳහා යොදවා ගැනීමෙන් වැරැදි පූර්වාදර්ශයක්. කොළඹ නගර සභාව පවා පිරිසුදු කිරීමට ඔවුන් යොදා ගැනීම හෑල්ලුවක්. කොළඹ නගර සභාවේ මෙවර ඡන්දය ප්‍රකාශ කිරීමේ ප්‍රතිශතය අඩුයි. මේ තත්ත්වය කොළඹ පමණක් නොවේ අනිකුත් තැන්වලත් පැවැතුණා. මාස තුනෙන් හතරෙන් මැතිවරණ තියෙන විට ජනතාවට මැතිවරණ ගැන තියෙන විශ්වාසය නැතිව යනවා. ඡන්දය ප්‍රකාශ කිරීමේ ප්‍රතිශතය අඩුවීමෙන් වැඩිම පාඩුවක් සිදුවුණේ එජාපයටයි. වඩා උනන්දුවක් තියෙන පිරිසක් ඡන්දය දුන්නාට බහුතරයක් ඡන්දය ප්‍රකාශ කරන්න ගිහින් නැහැ. මෙය අපේ පැත්තෙන් පාඩුවක්. ඒ වගේම ආණ්ඩුවටත් යම් පාඩුවක් සිදුවෙලා තියෙනවා. ජනාධිපතිවරණ, මහ මැතිවරණ දෙස බලා සිටින විට මේ නගර සභා ඡන්දයේ දී ඡන්දය ප්‍රකාශ කිරීමේ ප්‍රතිශතය අඩුවෙලා. මෙහෙම වුණේ මැතිවරණ ගැන ජනතාවට විශ්වාසයක් නොතිබීම නිසායි.එක්සත් ජාතික පක්ෂයේ බලය යටතේ තිබුණු නගර සභා පාලනයන් මෙදා ගිලිහී යෑම අපිට බලවත් පාඩුවක්. නමුත් ඒ සියල්ලම යට වුණේ කොළඹ මහ නගර සභා ඡන්දයෙන්. ආණ්ඩුව මේ ඡන්දය තුන්වන අදියරට දැම්මේ වෙන එකම පළාතක් දෙසවත් බලා නොව කොළඹ නගරය ජයග්‍රහණය කිරීමේ අරමුණ ඇතිවයි.කොළඹ දිනන සටනෙන් රජය පැරදුණු විට මහජනතාවත් කතා කරන්නේ දිනූ ඒවා ගැන නොවේ, රජයේ පරාජය ගැනයි. අපිට යම් පාඩුවක් සිදුවුවත් මෙය කාලයෙන් කාලයට සිදුවන දෙයක් පමණයි. 2002 පළාත් පාලන මැතිවරණයෙන් අත්තනගල්ල ආසනය ඇතුළුව සියයට 99 ක් එජාපය ජයග්‍රහණය කළා. නමුත් 2004 මෙය නැවතත් වෙනස් වුණා.කොළඹ ජය සමඟම එජාපයට විශාල ධෛර්යයක් ලැබුණා. අපි මුලින්ම කොළඹ මහ නගර සභාව මහජන පාලනය යටතට ගන්නවා. මීට පෙර නිලධාරීන් තමයි කොළඹ මහ නගර සභාව පාලනය කළේ. නිලධාරීන්ගෙන් මහජනතාවට සිදුවන සේවයට වඩා මහජනතාවගෙන් මහජනතාවට වැඩි සේවයක් ලබාගන්න පුළුවන්. එම නිසා කොළඹ නගර සභාව වෙනුවෙන් එජාපය සකස් කළ බස්නාහිර පළාත් සැලැස්ම අනුව කොළඹ නගරයේ බොහෝ වැඩ කටයුතු සිදුකළ යුතුයි. මේ යටතේ මහ නගර සභාවේ වැඩ කටයුතු විධිමත් කළ යුතුයි. නගරය ලස්සන කළ යුතුයි. සංවර්ධනය කළ යුතුයි. ප්‍රධාන ආර්ථික කේන්ද්‍රස්ථානය බවටත් පත්කළ යුතුයි. අපිට මේ සඳහා හොඳ සැලසුමක් තියෙනවා.මහජන පාලනයක් ස්ථාපිත කර මෙහි තිබුණු නිලධාරීවාදය ඉවත් කිරීමයි අපේ එකම අරමුණ.පළාත් පාලන මැතිවරණ සටනේ අවසන් වාරය පසුගිය 8 වැනිදා නිමා විය. කොටස් තුනකින් පැවැති මෙවර පුංචි ඡන්ද ප්‍රතිඵල අනුව බැලීමේදී එක්සත් ජනතා නිදහස් සන්ධානය විශිෂ්ට ජයක් ලබා ගත් බව පුන පුනා කිව යුතු නොවේ. එහෙත් මෙවර මැතිවරණයේ විශේෂත්වය වන්නේ පසුගියදා පැවැති අවසන් සටනේ දී පළාත් පාලන ආයතන 23න් 21 ක්ම ජයගැනීමට ආණ්ඩු පක්ෂයට හැකිවීමයි.ඒ අතරින් මහ නගර සභා 17 කින් 15ක් ම එ.ජා.නි.ස.ට අයත් විය. ගිලිහී ගියේ කොළඹ මහ නගර සභාව සහ කල්මුණේ මහ නගර සභාව පමණි.එක්සත් ජාතික පක්ෂය මැතිවරණය ආරම්භයේ සිටම සිය ජයග්‍රහණය පිළිබඳ දැඩි බලාපොරොත්තු තබාගෙන සිටිය ද වසර 58ක් පුරා ඔවුන්ගේ බලය පැවැති මහනුවර, වසර 34ක් බලය පැවැති නුවරඑළිය මෙන්ම දෙහිවල - ගල්කිස්ස, කොළොන්නාව නගර සභාව හා ගම්පහ මහ නගර සභාවත් ඔවුන්ගේ බලයෙන් ගිලිහී එ.ජ.නි.ස.යට අත්පත්ව තිබේ.කල්මුණේ මහ නගර සභාව සුපුරුදු පරිදි ජය ගත්තේ ශ්‍රී ලංකා මුස්ලිම් කොංග්‍රසයයි. එහි ඡන්ද සංඛ්‍යාවේ ද 2006 මැතිවරණයට වඩා කැපී පෙනෙන වෙනසක් දැක්වූයේ නැත.එහෙත් පසුගිය වර මැතිවරණයේ දී ලබාගත් මන්ත්‍රී ධූර 11 වඩා මෙවර ලැබුණු මන්ත්‍රී ධූර ගණන එකකින් අඩුය. 2006 මැතිවරණයේ දී කල්මුණෙන් දෙවැනි ස්ථානයට පැමිණි ඉලංගෙයි තමිල් අරසු කච්චි පක්ෂයට ලැබුණු මන්ත්‍රී ධූර සංඛ්‍යාව 6ක් වුවද මෙවර එය 4ක් දක්වා අඩුවී තිබේ. එහෙත් තෙවැනි තැන රඳවා ගැනීමට සමත් වූ එ.ජ.නි.ස. මන්ත්‍රී ධූර සංඛ්‍යාව එකකින් වැඩිවී ඇත්තේ ඡන්ද සංඛ්‍යාව ද දෙදහස ඉක්මවා වැඩිවෙමිනි. 2006 දී කල්මුණට ඉදිරිපත් නොවූ එ.ජා.ප.ය මෙවර එක් මන්ත්‍රී ධූරයක් දිනා ගැනීමට ද සමත් වී ඇත.තිස් හතර වසරක එ.ජා.ප. බළකොටුවේ ඉතිහාසය වෙනස් කරමින් 2006 දී මන්ත්‍රී ධූර 7ක්ව තිබූ එ.ජා.ප.යට මෙවර නුවරඑළියෙන් ලැබුණේ මන්ත්‍රී ධූර 3ක් පමණි. එහෙත් 2006 දී මන්ත්‍රී ධූර 2ක් පමණක් හිමිකරගත් එක්සත් ජනතා නිදහස් සන්ධානය මෙවර මන්ත්‍රී ධූර 6ක් ලබාගනිමින් ඓතිහාසික ජයග්‍රහණයක් තහවුරු කෙළේය. ඒ ඡන්ද සංඛ්‍යාව ද 3000ක් ඉක්මවා වැඩි කරගනිමිනි.නිදහස ලැබීමෙන් පසු කිසි විටෙකත් වෙනස් නොවූ එ.ජා.ප. බළකොටුව මහනුවරයි. මෙතෙක් ඉතිහාසයේ ප්‍රථම වතාවට ඡන්ද 23189ක් ලබා ගනිමින් එ.ජා.ප.ය 2006 ලබාගත් ඡන්ද 21963ට මන්ත්‍රී ධූර 14ක් වූ මහ නගර සභාවේ බලය එක්සත් ජනතා නිදහස් සන්ධානය මෙවර දිනාගත්තේ මන්ත්‍රී ධූර 13ක් හිමිකර ගනිමිනි. එ.ජා.ප.යට ලබා ගත හැකිවූයේ මන්ත්‍රී ධූර 10ක් පමණි. ඒ ඡන්ද 20087ක් සඳහාය.එසේම 2006 වසරේ මන්ත්‍රී ධූර 2ක් දිනාගැනීමට හැකිවූ ජ.වි.පෙ. මෙවර නුවර මහ නගර සභා සීමාවට අමතක වී ගොසින් තිබේ.ගම්පහ දිස්ත්‍රික්කයේ වාමාංශික බලය කෙතරම් පැවැතිය ද ගම්පහ මහ නගර සභාවේ බලය එ.ජා.ප.ය 2006 දී තහවුරු කළේ ඡන්ද 10565ක් සඳහා මන්ත්‍රී ධූර 9ක් ලබා ගනිමිනි. එහෙත් මෙවර එය ඡන්ද 6478ක් දක්වා පහළ වැටී ඇති අතර ලබාගත් මන්ත්‍රී ධූර සංඛ්‍යාව ද 3කි. ඒ අතර එක්සත් ජනතා නිදහස් සන්ධානය ඡන්ද 22679ක් ලබාගෙන මන්ත්‍රී ධූර 14ක් දිනා ගැනීමට සමත් විය.ජනතා විමුක්ති පෙරමුණ 2006 දී මන්ත්‍රී ධූර 4ක් ලබාගෙන තිබුණ ද, මෙවර ගම්පහ මහ නගර සභාවට ද ජ.වි.පෙ. අමතකව ගොස් තිබේ.දෙහිවල ගල්කිස්ස මහ නගර සභාව ද තිබුණේ එ.ජා.ප. බළකොටුවක් ලෙසිනි. 2006 වසරේ ඡන්ද 32600ක් සහ මන්ත්‍රී ධූර 15ක් ලබාගෙන බලය පිහිටුවූ එහි මෙවර එක්සත් ජනතා නිදහස් සන්ධානය වාර්තා කළ ඡන්ද සංඛ්‍යාව 39812කි. මන්ත්‍රී ධූර 16කි.ජනතා විමුක්ති පෙරමුණ 2006 දී ඡන්ද 8320ක් ලබා ගනිමින් මන්ත්‍රී ධූර 3ක බලය හිමිකරගත් දෙහිවල ගල්කිස්ස මහ නගර සභාවෙන් මෙවර ඔවුන් හිමිකරගත්තේ ඡන්ද 1568ක් සඳහා මන්ත්‍රී ධූර 1ක් පමණකි.කොළොන්නාව නගර සභාවේ ද ජය එක්සත් ජනතා නිදහස් සන්ධානය තහවුරු කළේ ඡන්ද 11303ක් සඳහා මන්ත්‍රී ධූර 6ක් ලබා ගනිමිනි. කොළඹ මහ නගර සභාව 2006 වසරේ කණ්ණාඩි කුට්ටම ලකුණෙන් තරග කළ ස්වාධීන කණ්ඩායම් අංක 3 ඡන්ද 82380ක් හා මන්ත්‍රී ධූර 23ක් ලබා ගනිමින් ජයගත් අතර මෙවර එ.ජා.ප.ය ඡන්ද 101920 සහ මන්ත්‍රී ධූර 24ක් ලබා ගනිමින් ජයගත්තේය. එහෙත් 2006 දී එක්සත් ජනතා නිදහස් සන්ධානය ලබාගත් ඡන්ද 57158 හා මන්ත්‍රී ධූර 14 වෙනුවට මෙවර ඡන්ද 77089ක් හා මන්ත්‍රී ධූර 16ක් ලබා ගැනීමට සමත් වී තිබේ.ජනතා විමුක්ති පෙරමුණ 2006 වසරේ ලබාගත් ඡන්ද සංඛ්‍යාව මෙන්ම මන්ත්‍රී ධූර සංඛ්‍යාව ද අඩකින් අඩුවී ඇත්තේ මෙවර මන්ත්‍රී ධූර 1ට හා ඡන්ද 3012ට පහළ බසිමිනි.මේ සියලු කරුණු සහ කොටස් 3න් යුතු සමස්ත ප්‍රතිඵල සලකා බලන කළ එක්සත් ජාතික පක්ෂය තුළ පැවැති විවිධ ගැටලු හමුවේ ජනතාව වඩ වඩාත් එක්සත් ජනතා නිදහස් සන්ධානය කෙරෙහි විශ්වාසය පලකර ඇති බව පෙනී යයි.මේ පිළිබඳ කරුණු දක්වමින් වරින් වර එ.ජා.ප.ය ප්‍රකාශ කළේ ඡන්දය කොටස් වශයෙන් පැවැත්වීම පිළිබඳ ඔවුන්ගේ නොසතුට පළ කරන බවකි. නමුත් ශ්‍රේෂ්ඨාධිකරණ තීන්දු සහ නාම යෝජනා ප්‍රතික්ෂේප වීම් ආදී හේතු නිසා පළාත් පාලන ඡන්දය කොටස් වශයෙන් පැවැත්වීම 2006 දී ද සිදුවිය.එවර පළාත් පාලන මැතිවරණ ක්‍රමය සංශෝධනය කිරීම සඳහා එ.ජා.ප.යේ ද සහාය ලබා දෙන බවට ප්‍රතිඥා දී තිබිණි.මෙවර පළාත් පාලන මැතිවරණයේ ප්‍රතිඵල සමඟ සසඳන කළ ජනතාව රජය කෙරෙහිත් එක්සත් ජනතා නිදහස් සන්ධානයේ නියෝජිතයන් කෙරෙහිත් තබා ඇති විශ්වාසය පිළිබඳ ධූරලාභීන්ට ඇත්තේ දැඩි වගකීමකි. පුද්ගලයකුගේ උපතේ සිට මරණය දක්වා විශේෂ අවස්ථාවල ගම් බිම් මට්ටමින් සම්බන්ධ වන ආයතනය ලෙස මහ නගර සභා, නගර සභා සහ ප්‍රාදේශීය සභාවලින් කෙරෙන කාර්ය අති මහත්ය. එසේම යටිතල පහසුකම් සැපයීමේ දී රජයේ ප්‍රතිපාදන නිවැරැදි ලෙස හා සමානව සියලු දෙනා අතර බෙදී යාමට ඇති හොඳම මාර්ගය ද මේ පළාත් පාලන ආයතනයි. එබැවින් පළාත් පාලන ආයතනවල ධූරධාරීන් ලෙස තේරී පත්වන සියලු දෙනා හට සිය ඉදිරි දේශපාලන ගමන මෙන්ම ඡන්දදායකයින්ගේ විශ්වාසය තහවුරු කිරීමට ඇති හොඳම අවස්ථාව ද ආසියාවේ ආශ්චර්යය කරා යන ගමනේ තම ප්‍රදේශයේ ජනතාවට උපරිම වශයෙන් සේවය කිරීම සහ සංවර්ධනය කරා ඔවුන් ගෙන යෑමට මඟ පෙන්වීම බව මෙයින් තහවුරු වේ.සාකච්ඡාකෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=ab1110164</link>
    <topic>මෙතෙක් ඉදිරිපත් වූ විශාල අයවැය යෝජනාවලිය</topic>
    <author>රංජිත් සියඹලාපිටිය</author>
    <content>තුන්වැනි සිතිවිල්ලඉදිරි වර්ෂය සඳහා රජයේ ආර්ථික ප්‍රතිපත්ති ක්‍රියාත්මක කිරීමට සකස් කරන මූල්‍ය සැලැස්ම සරලව ගතහොත් අයවැය ලේඛනයයි. රාජ්‍ය මූල්‍ය කටයුතුවල බලධාරියා වන පාර්ලිමේන්තුවට ඉදිරි වසර සඳහා වූ රජයේ වියදම් සහ එය පියවා ගැනීමට බලාපොරොත්තු වන ආදායම් ලබාගැනීම පිළිබඳ තොරතුරු ඉදිරිපත් කර සම්මත කර ගැනීම මෙහිදී සිදුවේ.අපේ ප්‍රථම අයවැය ලේඛනය පාර්ලිමේන්තුවට ඉදිරිපත් වූයේ 1947 දෙසැම්බර් මස පළමුවෙනිදා ය. එය ඉදිරිපත් කළේ එවකට මුදල් ඇමතිව සිටි ජේ.ආර්. ජයවර්ධන මහතා විසිනි. එදා පටන් 2011 දක්වා අයවැය ලේඛන 64 ක් පාර්ලිමේන්තුවට ඉදිරිපත් කර ඇත. විශේෂයක් වූයේ 2006 වර්ෂය සඳහා අයවැය ලේඛන 2 ක් ඉදිරිපත්වීමයි. මහින්ද රාජපක්ෂ ජනාධිපතිතුමන් 2005 අවසානයේ පත්වන විට 2006 වර්ෂය සඳහා අයවැය ඉදිරිපත් කර සම්මත කර තිබුණි. එහෙත් එහි යෝජනා මහින්ද චින්තනය ශීඝ්‍රයෙන් ඉදිරියට ගෙන යාමට නොගැළපෙන ඒවා වූ බැවින් මසක් ඇතුළත එතුමාගේ මඟ පෙන්වීම යටතේ නව අය වැයක් ඉදිරිපත් කිරීමට මුදල් අමාත්‍යාංශයට සිදුවූවා මට මතකය.අදාළ වසරේ පළමු කාර්තුව ගතවෙත්ම ජාතික අය වැය දෙපාර්තමේන්තුව මඟින් අයවැය කැඳවීමේ චක්‍රලේඛනය නිකුත් කොට රජයේ සියලුම අමාත්‍යාංශවල ඉදිරි වර්ෂයේ ඇස්තමේන්තු කොටුම්පත් ගෙන්වා සමාලෝචනය අරඹනු ලබයි. මහින්ද රාජපක්ෂ ජනාධිපතිවරයා පත්වීමෙන් අනතුරුව රජයේ ප්‍රධානියා ලෙසත්, මුදල් අමාත්‍යවරයා ලෙසත් සෑම අමාත්‍යාංශයකම අයවැය ලේඛනය සකස් කිරීමේ දී බොහෝ විට එම අමාත්‍යාංශයන්හි අයවැය සමාලෝචනයට එතුමා සහභාගි වීම ඉතා විශේෂ සිද්ධියකි. ඇස්තමේන්තු සකස් කර ඒ පිළිබඳ අවසාන තීන්දු ගැනීමෙන් පසු ඒ ඒ අමාත්‍යාංශ යටතේ වන මුළු රාජ්‍ය වියදම් ප්‍රමාණය ඇතුළත් කර විසර්ජන පනත් කෙටුම්පත සකස් කරයි. ඉන්පසු එම කෙටුම්පත නීතිපතිවරයා වෙත ඉදිරිපත් කර ආණ්ඩුක්‍රම ව්‍යවස්ථාවට අනුකූල බව තහවුරු කරගැනීමෙන් පසු කැබිනට් මණ්ඩලයට ඉදිරිපත් කර සම්මත කරගැනීම සිදුවේ.ඉන්පසු විසර්ජන පනත් කෙටුම්පත ගැසට් මඟින් ප්‍රකාශ කිරීම සිදුකරන අතර ඉන් අවම වශයෙන් සතියකට පසු එය පාර්ලිමේන්තුවට ඉදිරිපත් වේ. මෙය මුදල් ඇමැතිවරයා හෝ කැබිනට් ඇමතිවරයෙකු විසින් පාර්ලිමේන්තුවට ඉදිරිපත් කරන අතර පළමුවර කියවීම යනුවෙන් අදහස් වන එහිදී ඉදිරිපත් වන්නේ රජයේ ඉදිරි වර්ෂයේ බලාපොරොත්තු වන වියදම් ප්‍රමාණය පමණි. 2012 වසර සඳහා විසර්ජන පනත් කෙටුම්පත ඉදිරිපත් කිරීම ඔක්තෝබර් 18 දා සිදුකිරීමට නියමිත අතර බලාපොරොත්තු වන මුළු වියදම රු. කෝටි දෙලක්ෂ විසි දෙදාහකි.දෙවන වර කියවීම පළමුවර කියවීමෙන් සති හතරකට පසුව මුදල් අමාත්‍යවරයා විසින් සිදුකරන අතර අය වැය යෝජනා ඇතුළත් අපට පුරුදු ‘බජට්’ එක එදින ය. වියදමට ගැළපෙන පරිදි ආදායම් යෝජනා සාදා නිමකර ගන්නේ අයවැය දෙවන වර කියවන දා පහන් වන මධ්‍යම රාත්‍රියේ ය. මෙම යෝජනාවලිය මුද්‍රණය කිරීම මුදල් අමාත්‍යාංශය තුළ දී සිදුකෙරෙන අතර එදින රාත්‍රියේ මුදල් අමාත්‍යාංශයේ ලේකම්තුමා ගේ සිට කාර්යාල කාර්යය සහායකයා දක්වා අදාළ නිලධාරීන් අමාත්‍යාංශය තුළ ගතකරමින් මෙම සුවිශේෂී කාරණාවට දායක වේ. එදින රාත්‍රියේ කෑම බීම ද අමාත්‍යාංශයෙන් සපයනු ලැබේ. අනතුරුව එම යෝජනාවලිය විශේෂ කැබිනට් රැස්වීමකට ඉදිරිපත් කිරීමෙන් පසුව සංශෝධන ඇතොත් ඒවා ද සිදුකර දෙවන වර කියවීම සඳහා ගෙනයනු ලැබේ. මෙය විශේෂ ආරක්ෂාව සහිතව තොරතුරු කිසිවක් පිටනොවන අයුරින් කරන සුවිශේෂ කාරණාවක් වන අතර ඒ නිසා ම ස්ථානාධිපතිවරයකු සහිත පොලිස් ස්ථානයක් ද මුදල් අමාත්‍යාංශයේ පිහිටුවා ඇත.දෙවන වර කියවීමේ යෝජනාවලිය පෙර මුදල් අමාත්‍යවරුන් පාර්ලිමේන්තුවට රැගෙන ආවේ විශේෂ අයවැය පෙට්ටියක දමාගෙන ය. මහින්ද රාජපක්ෂ ජනාධිපතිතුමා මුදල් අමාත්‍යවරයා වූ පසු පොදු ජනතාව වෙනුවෙන් ඉදිරිපත් වන මෙම යෝජනාවලිය පෙර පැවැති ගාම්භීර සම්ප්‍රදායෙන් බැහැර කොට සාමාන්‍ය ලිපි ගොනුවක දමා නිහතමානීව පාර්ලිමේන්තුවට රැෙ¼ඟන එන්නට කටයුතු කළ අයුරු 2005 වර්ෂයේ සිට පස් වතාවක් එතුමා අසලින් මුදල් නියෝජ්‍ය අමාත්‍යවරයා ලෙස ඒ ගමන පැමිණි මට හොඳින් මතක ය. මෙවර ඒ අනුව දෙවැනි වර කියවීම සිදුවන්නේ නොවැම්බර් 21 වෙනිදා ය.දෙවන වර කියවීමෙන් පසු සමස්ත අයවැය පිළිබඳ විවාදය ආරම්භ වේ. විවාදය විපක්ෂ විසින් අරඹන අතර කැපීපෙනෙන ලක්ෂණය නම් හැම විටකම මුළු වියදම යෝජනාවලියෙන් සත දහයක් අඩු කිරීමේ සාම්ප්‍රදායික නව යෝජනාවක් ඉදිරිපත් කරමින් විපක්ෂය විවාදය ආරම්භ කිරීමයි. දෙවැනි වර විවාදය කියවීම අවසානයේ ඡන්ද විමසීමක් සිදුවේ. මෙවර එය සිදුවන්නේ නොවැම්බර් මස 30 වැනිදා ය.එය සම්මත වීමෙන් පසු තෙවැනි වර කියවීම හෙවත් කාරක සභා අවස්ථා විවාදය ආරම්භ වේ. එහිදී කථානායකවරයා ද කථානායක පුටුවෙන් බැස ෂවාදය පැවැත්වීම සඳහා කාරක සභා පුටුවේ වාඩි වන අතර විවාදය අමාත්‍යාංශයෙන් අමාත්‍යාංශයට වෙන වෙන ම හෝ අමාත්‍යාංශ කිහිපයක් එකතුව පැවැත්වෙන අවස්ථා ද ඇත. ඒ හැම විටම විපක්ෂයට අවශ්‍ය නම් ඡන්දයක් ඉල්ලීමට හැකියාව ලැබෙන අතර අවසන් දිනයේ මුදල් අමාත්‍යාංශය වෙනුවෙන් වෙන්වන අතර එදින සවස එනම් මෙවර අයවැයේ අවසන් ඡන්ද විමසීම දෙසැම්බර් මස 21 වන දින සිදුවේ. මෙසේ බහුතර ඡන්දයකින් සම්මත වීමෙන් පසු කථානායකතුමාගේ අනුමැතිය ලැබී වියදම් දැරීමට මුදල් අමාත්‍යවරයාට අධිකාරි බලය ලබාදුන් පසු අයවැය ලේඛනය නිත්‍යානුකූලවේ.අයවැය ලේඛනයක් පරාජය වීම පාර්ලිමේන්තුව විසිරුවීමක් සේ සැලකෙන ප්‍රබල කරුණක් වන්නා සේ ම අදාළ වර්ෂයේ ජනවාරි මස පළමු දින සිට රජයේ වියදම් සහ ආදායම් ක්‍රියාත්මක කිරීමට බලය ලැබෙන්නේ එම වසර සඳහා අයවැය ලේඛනය සම්මත වී තිබුණහොත් පමණ ය.විසර්ජන පනතට ඇතුළත් වුව ද අයවැය ලේඛනයෙන් පාර්ලිමේන්තුවෙන් වසරක් පාසා සම්මත කර ගැනීමට අවශ්‍ය නොවන වියදම් ද ඇත. ඒවා නම්, විශ්‍රාම වැටුප්, රාජ්‍ය ණය ගෙවීම් ආදියයි. එසේ වන්නේ එම වියදම් දැරීමට රාජ්‍යයක් අනිවාර්යයෙන් බැදී සිටින නිසා ය. අය වැය ලේඛනයේ සම්මත නොවූ වියදමක් දැරීමට අවශ්‍ය වෙතොත් එම වියදම අදාළ අමාත්‍යාංශයේ පරිපූරක ඇස්තමේන්තුවක් ලෙස අමාත්‍ය මණ්ඩලයට ඉදිරිපත් කර අනුමත කිරීමෙන් පසුව පාර්ලිමේන්තුවේදී සම්මත කරගත යුතු ය. මැතිවරණ සමයක් වැනි අවිනිශ්චිත කාලයකදී නියමිත පරිදි පාර්ලිමේන්තුවට අයවැය ලේඛනයක් ඉදිරිපත් කර ගැනීමට නොහැකි නම් ඉදිරි වර්ෂයේ නිශ්චිත කාලයක් සඳහා ගෙවෙන වර්ෂයේ පරිදි ම ආදායම් වියදම් දැරීමට පාර්ලිමේන්තුවේ අවසර ලබාගත හැකි ය. ඊට අතුරු සම්මත ගිණුම යැයි කියවේ.2012 සඳහා ඉදිරිපත් වන 65 වන අයවැය ලේඛනය මෙතෙක් ඉදිරිපත් වුණු විශාලතම අයවැය යෝජනාවලියයි. රජය 2012 සඳහා දැරීමට බලාපොරොත්තු වන වියදම් ප්‍රමාණය රු. බිලියන 2220 ක් වන අතර වැදගත් වන්නේ සංවර්ධනය සඳහා වූ වියදම් ප්‍රමාණය හරි අඩකඩ වැඩි එනම් රු. බිලියන 1111 ක් වේ. එයින් ම මහින්ද චින්තනය අනාගතයේ ජාතියට නිර්මාණය කරදීමට සූදානම් ආශ්චර්යමත් ගමන සිහිගන්වන පැහැදිලි කැඩපතක් ලෙස මෙවර අයවැය හුවා දැක්විය හැක.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=ab1110165</link>
    <topic>පොලිස් ආරක්ෂාව ප්‍රභූවරුන්ට හොඳටම ප්‍රමාණවත්</topic>
    <author>සංවාද සටහන සුමේධා නවරත්න</author>
    <content>ධීවර හා ජලය සම්පත් සංවර්ධන ඇමැති රාජිත සේනාරත්නප්‍රභූ ආරක්ෂාව සම්බන්ධයෙන් ඇතිවී තිබෙන තත්ත්වය ගැන ඔබ මොකද හිතන්නෙ?ප්‍රභූ ආරක්ෂාවට ලැබෙන පොලිස් ආරක්ෂාව ප්‍රභූවරුන්ට හොඳටම ප්‍රමාණවත්. පොලිසියට ඒ කටයුත්ත ගැන අවබෝධයක් තියෙනවා. ඔවුන් ප්‍රභූවරුන් කරදරවලින් මුදාගන්නවා මිස කරදරවල පටලවා අනාරක්ෂිත කරන්නේ නැහැ. නියම ප්‍රභූවරයකු නම් ලබා ගත යුත්තෙ ප්‍රභූ ආරක්ෂකයො. කුඩුකාරයො, පාතාල නායකයො, මැරයො තම ආරක්ෂාවට තබාගන්න අය ප්‍රභූවරු නොවෙයි.ඇතැම් ප්‍රභූ ආරක්ෂක කටයුතු ජනතාවටත් හිරිහැරයක් නේද?ප්‍රභූ ආරක්ෂාවට සැලසුමක් නැතිවීමයි මීට ප්‍රධාන හේතුව. ප්‍රභාකරන් තියා ඔහුගෙ පහළම සාමාජිකයකුවත් නොදන්න ඇතැමකුට විශේෂ කාර්ය බළකායෙන් ආරක්ෂාව සැපයුණා. එහෙම අය ලංකාවෙ ඉන්නවද කියලවත් එල්.ටී.ටී.ඊ.ය දැනගෙන හිටියෙ නැහැ. ඒ නිසා මේ ප්‍රභූ ආරක්ෂාව දිය යුත්තෙ සැලසුමකට අනුවයි. යාළුකම්වලට ආරක්ෂාව සැපයීම නතර විය යුතුයි. විජේවීරගෙ වගේම ප්‍රභාකරන්ගෙ ත්‍රස්තවාදයටත් අපිට ආරක්ෂාව සැපයුවේ පොලීසිය. ඒ ආරක්ෂාව අපට ප්‍රමාණවත් වුණා.පොලිස් නිල ඇඳුම ප්‍රභූ ආරක්ෂකයන්ට අනිවාර්ය කිරීම ගැන මොකද හිතන්නෙ?මම දන්න විදියට නම් ලෝකයේ කිසිම රටක ප්‍රභූ ආරක්ෂකයන් පොලිස් නිල ඇඳුමෙන් ඉන්නෙ නැහැ. ඒත් අපේ රටේ සමහර මැර මැති ඇමැතිවරුන්ට ඉන්න පාතාල ආරක්ෂකයන්ගෙ ප්‍රශ්නය නිසා නිල ඇඳුම අනිවාර්ය කරන්න සිද්ධවෙලා.සමහර මැති ඇමැතිවරු තමන්ගෙ මැරයන්ටත් නිල ඇඳුම අන්දයිද කියලයි මට නම් සැක.රටේ මෙවැනි තත්ත්වයක් නිර්මාණය වුණේ ඇයි?දේශපාලනය ජරාජීර්ණ වෙලා. අපි දේශපාලනයට ආවේ මතවාදයක් එක්ක. දැන් මේ රටේ දේශපාලකයන් සිටින්නෙ ටික දෙනයි. අනිත් අය මැති ඇමැති කියන නිල නාමයට පමණයි අයිති වන්නෙ. ඔවුන් දේශපාලකයන් නොවේ. මහා ලොකු පදවි තානාන්තර තිබුණට දේශපාලනය ගැන හය හතරක් දන්නෙ නැහැ. මතවාදයක් නැහැ. සදාචාරයක් නැහැ.අනික තමයි යුද්ධය නිසා අවි ආයුධ සමාජයේ සුලභ වුණා. දැන් මේ තත්ත්වයෙන් රට ගොඩගන්න කටයුතු කළ යුතුයි.දේශපාලනයෙ ජ්‍යෙෂ්ඨයො විදියට ඔබ වැනි අයටත් මේ තත්ත්වයෙන් රට ගොඩගැනීමේ වගකීමක් තියෙනවා නේද?මේ තත්ත්වය ගැන මම නිරන්තරයෙන් ජනතාව දැනුවත් කළා. මැරයො හොරු පාර්ලිමේන්තුවට නොයවා සිටීමේ ප්‍රධාන වගකීම තියෙන්නෙ ජනතාවට. ඒ නිසා චූදිතයා වෙන්නෙ ජනතාවයි.මේ තත්ත්වයෙන් රට බේරා ගැනීමට නම් ජනතාව බුද්ධිමත්ව සිය ඡන්දය භාවිතා කළ යුතුයි. ජනතාව බුද්ධිමත්ව පෙළගැසෙනවා නම් ඒ අරගලය උදෙසා අපි ඕනෑම කැපවීමක් කරනවා. එවැනි ගමනක් මඟින් තමයි ජනාධිපතිතුමා කියූ පරිදි ලංකාවේ ආශ්චර්ය ඇති කළ හැක්කේ.එ.ජා.ප. නියෝජ්‍ය මහ ලේකම් ජයලත් ජයවර්ධනප්‍රභූ ආරක්ෂාව ගැන ඇතිවී තිබෙන තත්ත්වය ගැන ඔබ මොකද හිතන්නෙ?ප්‍රභූ ආරක්ෂාවට පොලිස් ආරක්ෂාව ප්‍රමාණවත්. දැන් මේ ආරක්ෂාවේ කිසිම ප්‍රමිතියක් නැතිවීමයි ප්‍රධාන ගැටලුව. මන්ත්‍රීවරයකුට සිටිය යුත්තේ පොලිස් නිලධාරීන් දෙන්නයි. ඒත් සමහර මන්ත්‍රීවරුන්ට හතර දෙනයි. තවත් අයට හය දෙනයි.බලපුළුවන්කාරකම වැඩි මන්ත්‍රීවරු ඔවුන්ගෙ පදිංචි සීමාවට අයිති පොලිසියෙන් තවත් සන්නද්ධ පොලිස් නිලධාරීන් ඇතැම්විට ගෙන්වා ගන්නවා.මෙතැනදි පොලිස් ස්ථානාධිපතිතුමාගේ පටන් පොලිස්පතිතුමාට වෙනතුරු කරන්න දෙයක් නැහැ.මොකද ඔවුන් දේශපාලන බලයට යටයි. ස්වාධීන පොලිස් කොමිසමක් තිබුණා නම් ඔවුන්ට නිසි ලෙස රාජකාරිය කරන්න තිබුණා. රජය ඔවුන්ගේ මැති ඇමැතිවරුන්ට පක්ෂපාතීව වැඩි ආරක්ෂාවක් දෙනවා. ඔවුන්ගෙ ක්‍රියාකලාපය අසාධාරණයි.එ.ජා.ප. ආණ්ඩු සමයේ පොලීසියට ප්‍රභූ ආරක්ෂාව සම්බන්ධයෙන් ස්වාධීනව කටයුතු කරන්න ඉඩ ලැබුණද?සත්‍ය ලෙසම ඉඩ ලැබුණා. මම උතුර පුනරුත්ථාපන, නැවත පදිංචි කිරීම, සරණාගතයන්ගෙ ගැටලු විසඳීම වැනි අංශ බාර ඇමැතිවරයාව සිටියදී, මට ලැබුණෙත් සාමාන්‍ය පොදු ප්‍රභූ ආරක්ෂාවයි. අඩුම තරමේ විශේෂ කාර්ය බළකායේ ආරක්ෂාව හෝ මට ලැබුණෙ නැහැ.දැන් යුද්ධයත් අවසන්. ඒ වුණාට මැති ඇමැතිවරු ආරක්ෂකයො පිරිවරාගෙන යනවා. මේ තත්ත්වය නිවැරැදිව වෙනස් විය යුතුයි.ප්‍රභූ ආරක්ෂකයන්ට නිල ඇඳුම අනිවාර්ය කිරීම ගැන මොකද හිතන්නෙ?එවැනි නිර්ණායක තිබිය යුතුයි. ඒත් කොතරම් කාලයක් මේ නීති ක්‍රියාත්මක වෙයිද දන්නෙ නැහැ.ඒ වගේම මැති ඇමැතිවරු කී දෙනකු මේ නියෝග පිළිගනීද දන්නෙත් නැහැ.මැර මැති ඇමැතිවරු පත් නොකිරීම ජනතාවගේ වගකීමක් බව ඇතැම් ඇමැතිවරයකුගේ අදහසයි. ඔබ මොකද මේ ගැන හිතන්නෙ?ඇත්තටම ඒ ගැන ජනතාවට වගකීමක් තිබෙනවා තමයි. හැබැයි රජයේ මාධ්‍ය එක් දේශපාලකයන් ගැන වර්ණනා කරමින් අහිංසක ජනතාව මුලා කරනවා. ජනතාව මේ ප්‍රචාරයට රැවටිලයි ඡන්දය දෙන්නෙ.පෞද්ගලික මාධ්‍ය ආයතනත් ඔවුන්ගෙ බලපත්‍ර තහනමට බියෙන් නැති නම් ආණ්ඩුවෙ දැන්වීම් නැතිවෙයි කියන බියෙන් හෝ එවැනි දේ කරනවා තමයි. ඒත් රාජ්‍ය මාධ්‍ය තරම් නම් නෑ.එ.ජා.ප. සමයේ රාජ්‍ය මාධ්‍යයට පූර්ණ නිදහසක් තිබුණද?ඒ ආණ්ඩුව වැරැදි කළා කියලා මේ ආණ්ඩුවත් වැරැදි කරන්න ඕනෙද? එහෙම වැරදි කරන්නද ජනතාව ඡන්දය දුන්නේ.?සංවාද සටහන සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=af1110161</link>
    <topic>බෝතලයක් ඇවිදිල්ලා තුන්දෙනාම අරන්ගියා</topic>
    <author>සටහන සුභද්‍රා දේශපි‍්‍රය</author>
    <content>මන්දාරම් අහස කළු වළාවකින් වැසී ගොස්ය. මහ වරුසාවක් බිම හෙළන්නට අහස අරඅඳිමින් සිටී. ඈත අහසේ කුරුල්ලෝ ඒ මේ අත පියාසර කරති. ප්‍රදේශය පුරා පැතිර තිබුණේ පාළු නිහැඬියාවකි. සුදුපාට කොඩිවැල් සුළඟට සැළෙයි. මඟ දෙපස මහ සෙනඟින් පිරී ඇත. පැමිණ සිටි සියල්ලෝ ම සුසුම්ලති. නිහඬියාව බිඳ හෙළමින් දරුවන් ඉල්ලා අම්මා කෑගසන්නීය. ඇගේ නෙතඟින් කඳුළු ධාරා ගලා හැළෙයි. මවගේ විලාප හඬින් පැමිණ සිටි සියල්ලගේම කඳුළු සිත් පවුරු බිඳ හෙළමින් පිටාර ගලන්නට විය. විටෙක ඇය නිවෙසේ සුන්බුන් අතර කුෂාන් සහ තනුක පුතුන් සොයන්නීය. හිස් අහසට දෑත දිගුකොට දරුවන් යදින්නීය. අම්මාගේ විලාප පුතුන්ට නම් නෑසුනා සේය.කුෂාන් නිරාෂ් පළිහේනතනුක රසංජල්මින්දූලි ප්‍රසංගි පළිහේනදස මසක් කුස දරා ලේ කිරට හරවා පෙවූ මවටත් වැඩූ පියාටත් දෑස මෙන් සිටි පුතුන් දෙදෙනාම අකාලයේ මෙලොව හැර යාම දරාගත නොහැකි වේදනාවකි. ලොකු, පුතා කුෂාන්ගේ නිසල දේහය දෙස අම්මා එක එල්ලේ බලා සිටින්නීය. පොඩි පුතු තනුකගේ රුව අම්මාට මින්පසු දකින්නටවත් නොහැක. සිය පොඩි පුතුගේ දේහය බහාලු මුද්‍රා තැබු පෙට්ටිය මත තිබු ඡායාරූපය ළයට තුරුළු කරගත් අම්මා වැලපෙන්නීය. ඇගේ කඳුළින් සේයාරුව තෙත බරිත වී ඇත.සිත් පිත් නැති අකාරුණික රියදුරකුගේ නොසැලකිල්ලෙන් වටිනා ජීවිත තුනක් රටට අහිමි විය. කුෂාන් නිරාෂ් පළිහේන (25) තනුක රසාංජල් (19) මින්දූලි ප්‍රසංගි පළිහේන (04) දැරිය මේ අවාසනාවන්ත ඉරණමට ගොදුරු වූහ. පසුගිය 09 වැනිදා සවස 04ට පමණ නවගමුව වදුරමුල්ල මාර්ගයේ ගමන්ගත් ටිපර් රථයක් මාර්ගයෙන් ඉවතට පැන නිවෙසක් ඉදිරිපස සිටි තරුණයන් දෙදෙනා හා දැරිය යට කරමින් නිවෙස ද කඩා බිඳ දමමින් නැවතිණි. රියදුරා ටිපර් රථය ඉවතට ගන්නට උත්සාහ දැරීය. ටිපර් රථය ඉවතට ගැනීමට රියදුරා සමත් වුවත් ඉන් සිදුවූයේ නිවෙසේ බිත්තිය ඇද වැටී තිදෙනකු ඊට යට වීමය.කුෂාන් නිරාෂ් පළිහේන (25) තනුක රසාංජල් පළිහේන (19) චන්ද්‍රසේන පළිහේන මහතාගේ සහ සුනීතා දෙනවක මහත්මියගේ පුතණුවන් දෙදෙනා එලෙස බිත්තියට යට වී අවසන් හුස්ම හෙළූහ. ඔවුන් වදුරමුල්ල ප්‍රදේශයේ ආගමික සහ සමාජ කටයුතුවලදී මූලිකත්වය ගෙන කටයුතු කළ ගමේ විශාල මෙහෙවරක් කළ තරුණයන් දෙදෙනෙකි.ගමේ තරුණ සමිතියක, ආගමික උත්සවයක, අවුරුදු උත්සවයකට කුෂාන් ගේ හඬ නැතුවම බැරිය. ඔහු දක්ෂ නිවේදකයෙකි. බෝමිරිය ජාතික පාසලෙන් උසස් පෙළ ඉහළින් සමත් වූ කුෂාන් කැලණිය විශ්ව විද්‍යාලයේ ව්‍යාපාර කළමනාකරණ උපාධිධාරියෙකි. ඔහු විජය පුවත්පත් සමාගමේ දැන්වීම් අංශයේ සේවය කළේය. ලබන වසරේ කුෂාන් නිමාෂි සමඟ විවාහ වීමට සූදානම් වී සිටියේය. ඒ පැතුම් සියල්ල මොහොතකින් සුනු විසුණු වී ගියේ කිසිවකු නොසිතූ විලසිනි.තනුක රසාංජල් (19) තර්ස්ටන් විද්‍යාලයේ ජීව විද්‍යා අංශයෙන් උසස් පෙළ හැදෑරුවේය. ඔහු ගමේ ආගමික, සමාජයීය මෙන්ම දේශපාලන කටයුතුවල නිරත වූ තරුණයෙකි. නාගරික මන්ත්‍රීවරයකු වන චන්ද්‍රසේන පළිහේන මහතාගේ දේශපාලන කටයුතුවලට සහයෝගය ලබා දුන්නේ තනුකය.ගමේ දරුවන්ට දෙමවුපියන් ආදර්ශයට ගෙන හැර දක්වන්නේ කුෂාන් සහ තනුක මෙන් හැදෙන ලෙසයි. කුෂාන් සහ තනුක අම්මාට තාත්තාට අතිශයින්ම කීකරු දරුවෝ වූහ. කුඩා කල සිට පවුලේ සිව්දෙනාම එකට එකතු වී සමගියෙන් කල් ගෙවූහ. සෑම පොහොය දිනකම පන්සලට යන කුෂාන් සහ තනුක ගමේ දාන මාන දීමේ කටයුතුවල ප්‍රමුඛත්වය ගෙන කටයුතු කළහ.දරුවන් අකාලයේ තමන් හැර යාම ඔවුන්ගේ මවට දරාගත නොහැකිය. ඇය දරුවන් පිළිබඳ මතකය අවදි කළේ මෙසේය.“එදා උදේ අපේ ගෙදර කිරි අම්මලා වෙනුවෙන් දානයක් තිබුණා. හවස හතරට විතර ඒ සිද්ධිය වෙන වෙලාවේ මම හිටියේ කුස්සියේ. මට එක පාරට ලොකු සද්දයක් ඇහුණා. මම හිතුවා තාප්පේ කඩාගෙන යනවා කියලා. මම ගේ ඇතුළේ ඉඳලා ඉස්සරහට දුවගෙන ආවා. එතකොටත් ඉස්සරහා ගේ කඩාගෙන වැටෙනවා. මම හිතුවේ පුතාලගේ තාත්තාට කරදරයක් වෙලා කියලයි. දරුවො දෙන්නා ඉස්සරහා හිටියා කියලා මම දන්නෙ නැහැ. පුතාලා ගේ ඇතුළේ කියලා හිතලා මම කෑගැහුවා “පුතේ තාත්තා ඉවරයි” කියලා. “ඒ වෙලාවේ නිදාගෙන ඉඳලා ඉස්සරහට දුවගෙන ඇවිත් පුතාලගේ තාත්තා දරුවෝ දෙන්නවා දැකලා මහ හඬින් කෑ ගහනවා පුතාලා යටවෙලා ඉන්නවා කියලා දැනගත්තාම මම කෑ ගැහුවා ‘අපිට ජීවත්වෙලා වැඩක් නැහැ’ කියලා මගේ කෑගැහිල්ල මුළු ලෝකෙටම ඇහෙන්න ඇති. ඊට පස්සෙ සෙනඟ පිරුණා. ලොකු පුතා ‘අම්මේ අම්මේ’ කිව්වා මට තාම ඇහෙනවා වගේ මල්ලිට අමාරුයි කිව්වා මල්ලිට බලන්න කිව්වා ලොකු පුතා මල්ලිට හරිම ආදරෙයි. දරුවො දෙන්න පුදුම සහෝදර බැඳීමකින් හිටියේ. ඒ නිසා වෙන්න ඇති එකටම අපිව දාලා ගියේ. ලොකු පුතාගෙයි පොඩි පුතාගෙයි මුහුණු හුඟක් තුවාල වෙලා තිබුණා.පොඩි පුතාගේ යටිබඩ හරිය ලොකු තුවාලයක් තිබුණා. මගේ දරුවො දෙන්නා හරියට පොඩි අය වගෙයි අම්මා නැතුව අපිට ඉන්න බෑ සෙනසුරාදා ගෙදර ඉන්න කොහෙවත් යන්න එපා කියලා පුතාලා නිවාඩු දවසට මට කොහේවත් යන්න දෙන්නෙ නැහැ. මම හරි වාසනාවන්ත අම්මා කෙනෙක් කියලා හිතාගෙන හිටියේ. එක මොහොතකින් මගේ සියලු බලාපොරොත්තු සුනු විසුණු වෙලා ගියා. දරුවෝ දෙන්නව හොරු අරන් ගියා වගේ. මට කිසි දෙයක් ඕන නැහැ. මට මගේ දරුවෝ දෙන්නව ලැබෙනවානම්. මට තව දරුවෝ නැහැ. මගේ දරුවෝ දෙන්නම මට නැතිවුණා. යැයි ඇය විලාප තබන්නීය.ටිපර් රථයට පොඩිපට්ටම් වූ නිවෙසමියගිය සොහොයුරන්ගේ මව, පියා සහ කුෂාන් විවාහ වීමට සිටි හිමාෂිමින්දූලි ප්‍රසංගි දියණියගේ අම්මා සහ අක්කලා දෙදෙනාකුෂාන් සහ තනුක නිවසට එන්නේ අම්මාගේ මුහුණ දැකීමටය. ඔවුන් අම්මාට අසීමිත ලෙස ආදරය කළහ. කිරි දානයත් නිමවා වෙහෙසට පත්වී සිටි සහෝදරයෝ මින්දුලි ඥාති නැඟණිය තුරුළට කරගෙන ඇගෙන් සින්දුවක් අසන්නට සූදානමින් සිටියහ.බීමත් රියදුරකුගේ නොසැලකිල්ලෙන් සියල්ල සුනු විසුණු වී ගියේය. මින්දුලිට සිංදුව කියන්නට ලැබුණේ නැත. අයියලා දෙන්නා දෑස් පියා ගත්හ.සුරලොව සිට මින්දුලි අයියලාට ඇසෙන්නට ගී ගයනු ඇත.දවල් මගේ චූටි පුතා කිව්වා අම්මේ මට හරියට බඩගිනි කියලා. මම නාන්න යන්න හැදුවේ. අම්මා නාලා එන්න කිව්වා. ඒත් දරුවට බඩගිනි නිසා මාත් නාන්න යන්නේ නැතුව කෑම කෑවා. එයාලට ඕන හැමදේම එකට කරන්න. බත් කාලා කිව්වා අම්මේ කෑම හරිම රසයි කියලා. පුතා මට චොක්ලට් ගේනවා මම කන්න ආස නිසා එදත් කිව්වා අම්මේ චොකලට් තියෙනවා කියලා. මං කිව්වා අපි හවසට කමු කියලා. පුතා හවසට චොක්ලට් කන්න හිටියේ නැහැ. අපිව දාලා ගියා. මගේ දරුවෝ අම්මේ කියනවා වගේ මට ඇහෙනවා. මගේ පපුව පැලෙන්න තරම් දුකක් දැනෙනවා.මගේ දරුවෝ දෙන්නා මාව දාලා ගියේ කොහොමද කියලා මට හිතාගන්නත් බැහැ. ලොකු පුතා ලබන අවුරුද්දේ විවාහ වෙන්නයි හිටියේ. එයාලට අපේ ආශිර්වාදය ලැබිලා තිබුණේ. පුතාට විශ්ව විද්‍යාලෙන් පිටවෙන කොටම හොඳ රැකියාවක් ලැබුණා.මගේ දරුවෝ හරිම වාසනාවන්තයි. ඕනම තැනකින් ඉදිරියට එන්න එයාලට හැකියාවක් තිබුණා. ඇය යළිත් හඬන්නට වූවාය.ලබන වසර වන විට හිමාෂි කුෂාන් සමඟ එක වහලක් යට තමන්ගේම කැදැල්ලක් හදන්නට සිහින මැවූහ. ඔවුන් දෙදෙනාම මුදල් යොදවා මෝටර් රථයක් ද මිලදී ගෙන තිබුණි. නමුත් සිය පෙම්වතිය සමඟ බලාපොරොත්තු වූ ආකාරයට අනාගතය ගොඩ නඟන්නට ඔහුට නොහැකි විය.“එදා උදේ කුෂාන් කිව්වා හිමාෂි මම අපේ කාර් එකේ අංක තහඩු හදන්න යනවා කියලා.” ඒත් කුෂාන්ට ඒ ගමන යන්න ලැබුණේ නැත.“කුෂාන් මට සැලකූ තරම් ඇති එයා හොඳ තැනක උපදින්න . කුෂාන් හැම වෙලාවෙම කිව්වේ විරහ ගී. ඉතින් මම එයාට කියනවා අසුබවාදී වෙන්න එපා කියලා. කුෂාන්ට කවදාවත් තරහා යන්නේ නැහැ. මට වගේ ම අපේ අම්මලටත් එයා ආදරයෙන් සිටියා. ඇය ඔහු වෙනුවෙන් මෙසේ ලියා තැබුවාය. සඳ ගිනි ගත්තාඋණුසුම දීමතකය පමණයිඔබ මියැදීආදරණීය කුෂාන් අපේ ජීවිතේ ලස්සනම දවස ළංවෙද්දි හිමාෂිටත් නොකියා සදහටම යන්න ගිහින්.”වාවනු බෑ හිත ගිනි ගද්දීමට උණුසුම විතරයි ඔබ ඉද්දීසුදු පාටින් ඇයි ඔබ සැරසීඔය නිල් නෙතු නිහඬයිඅද දියවී”මේ වගේ කනගාටුදායක දේ තමයි කුෂාන් හැම තිස්සෙම කීවෙ. ඔහුගෙ අකල් මරණය දැනගෙන කිව්වා වගෙයි.මගේ ආදරණීය කුෂාන් ජාති ජාතිත් ඔබ මගේ වෙන්න. මා අමතක කරන්න එපා. හිමාෂි කුෂාන්ගේ නිසල දේහය අසලින් ලියා තැබුවාය.කුෂාන් වෙනදා මෙන් දෑස් හැර සිය පෙම්වතිය දෙස බැලුවේ නැත. කුෂාන් එනතුරු හිමාෂි මඟ බලා සිටින්නීය. ජීවිතේ බොහෝ දේ කුෂාන් හිමාෂිට කියා දුන්නත් ඔහු නැතිව ජීවත්වන අයුරු ඇයට කියාදීමට ඔහුට අමතක වූ බව හිමාෂි කියයි.තම පුතුන් එනතුරු අම්මා මග බලා සිටී. කුෂාන් එනතුරු හිමාෂි බලා සිටී.මින්දුලි එනතුරා අම්මා බලා සිටී.එහෙත් ඔවුන් කිසිදා යළි නොඑනු ඇත.සටහන සුභද්‍රා දේශපි‍්‍රයඡායාරූප විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=af1110162</link>
    <topic>‘ගාමණී’ ජනතා සම්මාන ලබයි</topic>
    <author>සුදත් රෝහණ</author>
    <content>ලෝක සිනමාව සමඟ සසඳන කල්හි යුද්ධය ආශ්‍රිතව ගොඩනැගුණු සිනමාවට හිමි වනුයේ ඉතාම සුවිශේෂී තැනකි. යුද්ධයක අතිබිහිසුණු කම පමණක් නොව ඒ පිටුපස සැඟවුණු අවිහිංසකකම, මිනිසත්කම, අසරණකම, ආදී කාරණා වඩාත් තීව්‍ර අන්දමින් නිරූපණය කිරීමට යුද පසුබිම් කතන්දර තුළ ඇති හැකියාව අති ප්‍රබලය. ලෝක සිනමාව පිරික්සා බලන කල්හි ඒ සඳහා හමුවන උදාහරණ ඕනෑ තරම් වේ.පසුගිය වකවානුව තුළ දී යුද්ධය අපට කොතරම් සමීප අත්දැකීමක් වුව ද යුද්ධය හා බැදුණු සිනමාව අපට ඉතාමත් ම දුරස් එකක් වූයේ යුද්ධය පසුබිම් වූ සැබෑ සිනමාවක් අප කරා කිසිදා ළං නොවූ නිසා යන කරුණු රහසක් නොවේ. එකල එහි වූ සැබෑ තත්ත්වයට යුද්ධය තරමට ම භයානක එකක් විය. යුද්ධයට ආ වැඩූ විවිධ රාජ්‍ය නොවන සංවිධාන සහ සමහර රටවල අවශ්‍යතා මූලික කරගෙන ඩොලර් - යූරෝ වලට වහල් වූ ඉතා විකෘති සිනමාවක් අපට දක්නට ලැබුණි. මේවායේ සිංහලයා එසේත් නැත්නම් සිංහල සොල්දාදුවා මෙන් ම හමුදා නිලධාරියා ද ඉතා පහළ මට්ටමේ අයෙකි. එසේත් නැත්නම් ඉතා විකෘති මානසිකත්වයෙන් පෙළෙන අයෙකි. මේවායේ යුද්ධය යනු ඉතා ආත්මාර්ථකාමී ක්‍රියාවකි. නමුත් මේවාට ලෝක සිනමාව තුළ පැසසුම් ලැබිණි.නමුත් ඉන් කිසිදාක සැබෑ යුද්ධයේ මුහුණුවර එසේත් නැත්නම් ත්‍රස්තවාදයේ කුරිරු ම්ලේච්ඡ බව කිසිදිනක ඉස්මතු වූයේ නැත. සිනමා කරුවා තව කෙනකුගේ මෙහෙයවීම මත යුද්ධය දුටුවේ ඒ ආකාරයට ය.වත්මන වන විට තිස් වසරකට අධික යුද සාක්‍ය නිමා වී ඇත. එහෙත් අප සිනමාවේ නිරත වූවන්ට ජය ගැනීම අපොහොසත් වූ සත්‍ය සැබෑ යුද පිටියේ ජීවත්වූ අයෙක් අතින් සිනමාවට නැඟී තිබීම ලෝක සිනමාව උදාහරණ කොට ගත්ත ද ඉතා විරළ සුවිශේෂී සන්ධිස්ථානයකි.සැබෑ යුද්ධයක් පසෙක තිබිය දී යුද්ධයෙන් ජීවත් වූ අය මෙන් ම යුද්ධය වවාගෙන කෑ පිරිසක් ද සිටි බව අප හොඳා කාරවම දනිමු. නමුත් සහමුලින් ම නිමාව දකින තුරු සැබෑ ම්ලේච්ඡ යුද්ධය සාමාන්‍ය ජනතාවට ජීවත්වීම අභියෝගයක් කරමින් සැමදාම පැවතුණි.සිනමාත්මක අතින් ගත් කල උසස් සිනමාත්මක ගති ලක්ෂණ මෙන් ම සරල වානිජ ගති ද පළ කරමින් ‘ගාමණි’ සිංහල රිදී තිරය ඔපවත් කරන්නේ මෙවැනි වකවානුවකදී ය. රියල් අද්මිරාල් සරත් වීරසේකර නම් නවක සිනමා කරුවා තමා යුද පිටියේ දී මුහුණ දුන් අත්දැකීම් ඇසුරු කර ගනිමින් සිනමා පාටයක් නිර්මාණය කර තිබේ. පළමුව අපගේ අවධානයට ලක්විය යුත්තේ සැබෑ යුද බිමේ ජීවත් වූ සැබෑ යුද අත්දැකීමෙන් පෝෂණය වූ අත්දැකීම් නිර්භයවත්, අව්‍යාජ ලෙසත්, නිර්මාණශීලී ලෙසත් ඉදිරිපත් කරන්නට දරන උත්සාහයයි. සැබැවින් ම එය විශාල පිරිවැයක් දරා නිර්මාණය වූ සිනමා පටයකි. ඉන් කතිකා කරනුයේ ත්‍රස්තවාදයේ වූ කුරිරු ම්ලේච්ඡ බවයි. ඒ සඳහා ඔහු සත්‍ය සිදුවීමක් මූලාශ්‍ර කර ගනිමින් ඒ ඔස්සේ නිර්මාණය කරන ලද වෘතාන්තයක් ප්‍රේක්ෂකයාට තිළිණ කරයි.මෙයට බැඳෙන්නට මා පෙළඹ වූ මූලික ම කරුණ ලෙස මා විශ්වාස කරන්නේ යුද පිටිය හා බැඳුණු නිර්මාණකරණයට මාද විශාල වශයෙන් නෑ කම් කියුමෙන් නිසා විය යුතු යැයි මා විශ්වාස කරමි. සැබෑ යුද්ධයෙ උච්චතම අවස්ථාවක් පැවති යුගයක විශාල කණ්ඩායමක් සමඟ සැබෑ යුද පිටිය තරණය කරමින් ම විසින් නිර්මාණය කරනට යෙදුණු ‘යුග විලක්කුව‘ ටෙලි නිර්මාණය සිහිපත් වේ. එයට පසුබිම් වූයේ ද යුද්ධයේ සැබෑ මුහුණුවරයි. 1985 මැයි 14 වන දින ජය සිරි මහ බෝධියට ත්‍රස්තවාදීන් විසින් එල්ල කළ ප්‍රහාරයේ සිට 1994 දක්වා සිදුවූ සත්‍ය සිදුවීම් රාශියක් ඒ සඳහා පාදක විය. ‘ගාමණි’ මැවීමට උත්සාහ දරන යුද්ධයේ සැබෑ බිහිසුණු කමම එදා සියැසින් දුටුවෙකු ලෙස මෙවැන්නක් ලිවීමට මා සුදුසු කම් සපුරා ඇති බව ද කල්පනාවේ.ඒ යුගය කිසිම ජනමාධ්‍ය කණ්ඩායමක් හෝ උතුරු කරයට නොයන වකවානුවකි. එකල යුද්ධයේ බිහිසුණු කම කොතෙක් ද යත් මේ මොහොතේ අප සමඟ කතා කරන කෙනා ඊට ස්වල්ප මොහොතකින් හමු වන්නෙ එක්කෝ මළ කඳක් ලෙසිනි. එසේත් නැත්නම් අත පය අහිමි වූවෙකු ලෙසිනි. යුග විලක්කුව සේ ම යුද පිටියේ විවිධ වාර්තා වැඩ සටහන් රාශියක් රූප ගත කරද්දී ඇසින් දුටු අත්දැකීම් සහ ගාමණි සසඳන කල්හි අනෙකුත් යුද ආශ්‍රිත සිනමාව පරයා ගාමණි කෙරෙහි මා සිත නිතැතින් ම බැඳී යයි.එමෙන් ම මෙය පසුගිය දිනවල ඉතා උණුසුම් ලෙස කතා බහට ලක් වූ චැනල් 4 ප්‍රශ්නයට ද කදිම පිළිතුරකි. ජාත්‍යන්තරය කලඹමින් ඉතා සැළසුම් සහගත ලෙස නිර්මාණය වූ චැනල් 4 සිද්ධිය කල්පිතයක් බව තාක්ෂණය පිළිබඳ යම් තරමක හෝ දැනුමක් ඇති අයට නොරහසකි. එම රූපාවලියේ කැමරාව පිහිටි වීම ආදිය දකින කල එය සැලසුම් සහගත ක්‍රියාවක් බව විශද වන අතර එවැනි ම බිහිසුණු කමක් ගාමණි හි සමහර ජවනිකා වලින් ද මවා තිබේ.විශේෂයෙන් ම මිනිසුන් කපන කොටන අවස්ථා, කුඩා දරුවා පොළොවේ ගසන අවස්ථා වැනි තැන්වලදී එහි බිහිසුණු කම අපට හොඳින් ම වැටහේ. නිර්මාණ තුළින් මෙසේ කළ හැකිය යන්න කදිමට පෙන්වා දෙන ගාමණි චැනල් 4 සිද්ධියට කදිම පිළිතුරක් වන්නේ එහෙයිනි. යුද්ධයේ කුරිරු බව කෙතරම් ද යත් ඉන් කම්පනයට පත්ව මන්ද මානසික වූ ළමයින් මිනිසුන් සහ ගැහැනුන් තවමත් ජීවත් වන බව නොරහසකි. එමෙන් ම තම ජීවිතය හා බැදුණ වුන් අහිමිව පීඩා විඳින මිනිසුන් ද ඒ අතර වේ. එහෙත් නිර්මාණ තුළින් හෝ මාධ්‍ය තුළින් මේවායේ යථාර්ථය කතා බහට ලක් කරන්නේ කොතරම් අඩුවෙන් ද? ඒ අනුව බලන කළ මෙම නවක සිනමා කරුවා ඒ සැඟවුණු මිනිස් ගති තුළ කිමිද ඒවා පුළුල් ලෙස ඉස්මතු කිරීමට ගත් උත්සාහය පැසසිය යුතු ය.ගාමණි ආරම්භය ඉතාමත් විශිෂ්ට සිනමාත්මක ලක්ෂණ පෙන්නුම් කරයි. ගෝනගල නම් ග්‍රාමයේ සාමාන්‍ය වැසියෝ පනස් හත් දෙනකු පමණ අමු අමුවේ කපා කොටා ඝාතනය කරන තැන් සිට ඔවුන් භූමදානය කිරීම දක්වා වූ රූප පෙළ අතිශය සංකීර්ණ ලෙස ගොඩ නැඟීමට සිනමා කරුවා සමත් වේ.බූන්දි ගෙන එන බව සිය ආදරණීය පුතුට පවසා ගෙදරින් එළියට බසින පියා ආපසු එන විට සිදුවූ ඛේදනීය සිද්ධියට මුහුණ දෙන ආකාරය, තම පුතුගේ තුවාල වූ කකුලෙන් මෘත ශරීරය හඳුනා ගැනීම, ඉන් පසු බූන්දි බිම වැටීමේ දර්ශනය ආදී සියුම් කාරණා තුළ සිනමා බස මනා පිළිඹිබු වේ. ඉන් පසු ඔහු උන්මන්තකයෙකු වී සිය දිවි හානි කර ගැනීම තුළ යුද්ධයේ ම්ලේච්ඡ බව සංකීර්ණ ලෙස ගම්‍ය වේ. එමෙන් ම රාත්‍රි කැලේ සැඟවෙන පවුල් අතර වූ කුඩා දරුවෙක් සඳඑළියේ චිත්‍ර ඇඳීම අති ප්‍රබල මානවීය ලක්ෂණ පෙන්නුම් කරන අවස්ථාවක් ලෙස සැලකිය හැක.සිය පවුලේ සියල්ලන් ම කපා කොටා මරණයට පත්කරන අයුරු සියසින් දුටු කුඩා දැරිය ලද කම්පනය නිසා ගොළු බවට පත් වීම ද එසේ ම ප්‍රබල අවස්ථාවකි. නමුත් අවසානයේ දී ඇය කතා කිරීම දක්වා සිනමා කරු සිය කෘතිය හැසිරවීමේ දී මාගේ අදහසට අනුව නම් එය හුදු සරල වාණිජ සිනමාවකට අත වැනීමකි. එමෙන් ම කෘතිය අවසන් කරන්නට යෑමේදී සියල්ල විසඳීම යන බොළඳ ආකල්පයේ නොසිට තිරනාටකය සකස් කරගත්තේ නම් ඉතා විශිෂ්ට කෘතියක් අපට විඳීමට හැකි වන බව ද විශ්වාස කරමි.තිරනාටකය යම් විසිරුණු ස්වභාවයක් දක්නට ලැබීම ද දුර්වල ලක්ෂණයකි. එය තව දුරටත් නැටි කරගන්නට සමත් වූයේ නම් අප දකින ඇතැම් ආධුනික ලක්ෂණයන්ගෙන් බැහැර වී සිටීමට ඔහු සමත් වන බව නොඅනුමානය. එහෙත් අප සැලකිල්ලට ගත යුතු වැදගත් ම කාරණය වනුයේ සැබෑ හමුදා නිලධාරියෙකු වූ සරත් වීරසේකරයන් අනවශ්‍ය ලෙස තම වෘත්තිය හෝ සමස්ත හමුදා නිලධාරීන් ඉස්මතු කිරීමට උත්සාහ නොගත් එකයි.ඔහු තම වෘතාන්තයේ ප්‍රධාන නිලධාරියාට මඟපෙන්වීම ලබා දෙන්නේ ගමේ පන්සලේ හාමුදුරුවෝ සහ ගුරුවරිය මාර්ගයෙනි.එය නිර්මාණය අලංකාර කරගැනීමට මහත් රුකුලක් වූ කාරණයක් මෙන් ම විශ්වාසනියත්වය ද පලුදු නොවන ප්‍රබල කරුණකි.එමෙන් ම විශ්වාසනීයත්වය පලුදු කරගත් සමහර අවස්ථා ද මෙම තිර රචනයේ ඇති බව පෙනේ. කෘතිය අවසන් බාගයේ ජීවිතයත් මරණයත් අතර නිමේෂයකදී ගම්මුන් අතර ඉන්නා කාන්තාව සිය රත්රන් බඩු ගෙන ඒමට යාමට තැත්කිරීම ද එවන් ලක්ෂණයක් පෙන්නුම් කරයි.එය ග්‍රාමාරක්ෂක නිලධාරියාගේ වීරත්වය පෙන්වීම සහ කුඩා දැරිය කතා කිරීමට සැලැස්වීමේ හුදු අරමුණින් ම සිදු කළ එකක් බව අපට වැටහේ. එමෙන් ම මෙසේ පහත දක්වන කාරණා ද පොදුවේ ගත් කල නිර්මාණයේ ගුණාත්මක බවට තරමක් හරස් වූ අවස්ථා ලෙස සැලැකිය හැකි ය.ග්‍රාමාරක්ෂක නිලධාරීන්ගේ හාස්‍ය මුසු අවස්ථා කෘතිය පුරා යෙදවීම, සිංහල ජාතිය පිළිබඳ වුවමනාවට වඩා කෙරෙන වර්ණනා, දෙමළ පවුල කෘතිය වෙත ගෙන එන ආකාරය සහ ඉන්පසු උදාවන සරල සාමාන්‍ය අවස්ථා, කොටි පිහි පමණක් ම පාවිච්චි කිරීම, සටන්කරුවාගේ පැමිණීම, (මෙය නිර්මාණයට කෙතරම් අලංකාරයක් වුව ද කෙතරම් දුරට භව්‍ය ද යන්න ගැටලුවකි.), දෙමළ පවුලට ආරක්ෂාව සැපයීම කොතරම් මානුෂීය කාරණාවක් වුව ද එමගින් නිර්මාණාත්මක බවක් ගොඩනැෙ¼ඟන්නේ නැත, අවසානයේ සියල්ලම විසඳා ‘සියල්ලෝම සතුටින් විසිර ගියහ’ සංකල්පය වාණිජ සිනමාවට ආවේනික වූ සරල ගති ලක්ෂණයකි.මේවා හුදෙක් එකිනෙක දුර්වල කම් ඉස්මතු කිරීමට ලියූ ඒවා නොවේ. මෙම ලක්ෂණ තරමක් දුරට හෝ සාධාරණීකරණය වෙමින් නිර්මාණාත්මකව තිරනාටකය ගොඩනැගුණේ නම් උක්ත සිනමා පටය ඉතා විශිෂ්ට එකක් වීමට තිබූ ඉඩකඩ බොහෝ ය.කෙසේ වෙතත් රියර් අද්මිරාල් සරත් වීරසේකර සිනමා කරුවාට අපගේ සුබපැතුම් නිබඳවම හිමි විය යුතුය. ඒ මෙම කුරිරු සාපීය යුද්ධයේ එක්තරා අඳුරු පැතිකඩක වූ සත්‍ය නිර්මාණාත්මකව ප්‍රදර්ශනය කිරීමට ගත් අනුපමේය උත්සාහය අරඹයා ය.මේ වනවිට මෙය මහත් ජනතා ප්‍රසාදය ලබමින් සාර්ථක ලෙස තිරගත වේ. එය ඉතා සුබ ලකුණකි. සිනමා ශාලාව වෙත ප්‍රේක්ෂකයා නොපැමිණේ යැයි නිතර අසන්නට ලැබෙන මෙවන් වකවානුවක ඒ කතාවලට මෙය කදිම පිළිතුරකි. වැදගත් ම කරුණ වනුයේ මෙවැනි සැබෑ නිර්මාණයක් තුළින් ජාත්‍යන්තරය යැයි හඳුන්වන අප මුලින් කී සම්මාන උත්සව සඳහා මේවාට ආරාධනා නොලැබෙන්නට පුළුවන. ඒ මෙය සත්‍ය මෙන් ම යුද්ධයේ සැබෑ පැතිකඩක් නියෝජනය කිරීමේ හේතුව උඩ ය.එසේ වූවාට කම් නැත මෙය අප රටේ ජනතාව වෙනුවෙන් සැදූ අපේ නිර්මාණයකි. මෙයට අප රටේ ජනතාවගේ සම්මානය නිබඳවම හිමි වනු ඇත. එසේ නම් අප සැමගේ යුතු කමක් වනුයේ මෙම සිනමා පටය අනිවාර්යයෙන් ම නැරඹීමයි. අප ඉදිරි පරම්පරාවට නැරඹීමට සැලැස්වීමයි.නුදුරු දිනක රියර් අද්මිරාල් සරත් වීරසේකරයන් තුළ සිටින විශිෂ්ට සිනමා කරුවා තව තවත් විශිෂ්ට සිනමා නිර්මාණ රැගෙන අප ඉදිරියට එනු ඇතැයි අප නෙත් දල්වා බලා සිටිමු.සුදත් රෝහණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=af1110163</link>
    <topic>‘කෞශල්‍යා ඔයා හැබෑම පුංචි වීරවරියක්’</topic>
    <author>රූපාන්ති බුලත්සිංහල</author>
    <content>කවුද අකමැති වීරයෙක් වෙන්න. අද වීරත්වය හොයන්න උත්සාහ කරන්නෙ එක එක විදිහට. නපුරු ගතිවලින් වීරත්වය හොයන පිරිස්වල නම් අඩුවක් නැහැ. හැබැයි හැබෑ වීරයෙක් කියන්නෙ කාටද කියන එක ගැන සැබෑ වැටහීමක් තියෙන්න ඕන. මේ නිසා ඇතැමුන් සැබෑ වීරයන් ගැන හොයන්න උත්සාහ කරනව නැත්නම් සැබෑ වීරයෙක් වෙන්න උත්සාහ ගන්නවා. සැබෑ වීරයා සදා අමරණීයයි.කාටවත්, කවදාවත්, ඒගොල්ලො අමතක කරන්න බැහැ. අදට වුණත්, ඒ අය ගැන අපට ඇතිවෙන්නෙ ගෞරවයක්. ඒ ගෞරවය සදාතනිකයි. එතරම් ප්‍රසාදයක් ගොඩනැඟෙන්න ඔහුගේ හෝ ඇයගේ ජීවන පසුබිම ප්‍රබල විය යුතුයි. ඒ පසුබිම සාදා ගැනීමත් මිනිසුන් අතර වීරයෙක් වීමත් එතරම් පහසු දෙයක් නොවේ.අතපය විසි කරලා හැඩිදැඩිකම් පෙන්වලා වීරයෝ වෙන පිරිස් අද එමටයි. ඒ කවුරු කවුරුත් හිතාගෙන ඉන්නෙ තමන් වීරයෝ කියලා.ඇත්තටම අද වීරත්වය අවශ්‍ය වෙන්නෙ කැපී පෙනෙන්න. තාන්න මාන නම්බු නාම ලබාගන්න.මේ නිසා හැමෝම වීරයෝ වෙන්න උත්සාහ කරනවා. ඒත් ඒකෙ කොහෙත්ම වැරැද්දක් නැහැ. හැබැයි වීරයෝ වෙන්න උත්සාහ කරන විදිහයි වැරැදියි.මහ කකුළුවො ඇදේට යද්දි පොඩි කකුළුවන්ට කවදාවත් කෙලින් යන්න බැහැ නොවැ. මේ කොහොම වුණත්. පොඩි කකුළුවන්ගේ අනාගතය ගැන මහ කකුළුවන්ට ඇත්තෙ පුදුම බයක් සංකාවක්.මේ කොහොම වුණත්, සමහර වැඩිහිටියෝ පොඩි අයට වැදි බණ නොකියනවම නොවේ.ආදර්ශ, ගුණ දහම් නොපිළිපදින සමාජ පසුබිමක කුඩා දරුවන් තම යුතුකම් නොපිරි හෙළා ඉටුකිරීම ප්‍රශංසනීයයි. ලොකු මිනිස්සු මොන වැරැද්ද කළත්, පොඩි අය හරි, නිවැරැදි දේ කරනව නම් කොච්චර දෙයක් ද? සැබෑ වීරයා යනු කරදරකාරයෙක් නොව යහපත කරන්නෙක් බව පුංචි සිත්වලටත් ටික ටික දැනිල.මේ ප්‍රවෘත්තිය වාර්තා කළේ 11 වැනිදා දිවයින. ලොකු වැඩක් කළ පුංචි වීරවරියක් ගැන. බොහෝ අය මිනිස්සුන්ට හිරිහැර කරලා වීරයෝ වෙන්න උත්සාහ කරන කොට, මේ පුංචි දුව මිනිස් ජීවිතයක් බේරාගෙන වීරවරියක් වුණා. මෑත නොවෙයි. ඈත ගමක පුංචි කෙල්ලක්. තවම යන්තම් අවුරුදු දොළහ පිරුණ විතරයි. ඒත් වල් අලියකුගෙන් ජීවිතය බේරා ගැනීම කෙතරම් ලොකු පිනක් ද?කරගහවැවට දැවැන්තයෝ ඉඳහිට එනව. ඒ ආව වෙලාවට කාගෙ කවුද? කියල මොට ද? හැම දෙයක්ම සුණුු විසුණු වෙනව. එදත් තව අලුත් දවසක්. කෞශල්‍ය වෙනදා විදිහටම ඉස්කෝලෙ යන්න මඟට ආවා. දැකපු දර්ශනය නිසා හිත කැළඹුණා.වල් අලියා මාමා කෙනෙක් බිම දාගෙන, තව දශමයක්වත්, එහා මෙහා වුණොත් කෞශල්‍යාගේ හිත ඩිග්... ඩිග් ගාලා ගැහුණා. මහ හයියෙන් කෑගහනව හැර කරන්න වෙන දෙයක් තිබුණෙ නැහැ. පුළුවන් තරම් වෙර දාලා කෞශල්‍යා කෑගැහුවා.වල් අලියා වනය දෙවනත් කරගෙන ඈතට ගියා. නැතිවෙන්න ගිය ජීවිතයක් පුංචි එකෙක් නිසා බේරුණා. අද වීරවරියක්. පුංචි වීරවරියක්. ඒත් ලොකු අයට පුංචි අයගෙන් ඉගෙන ගන්න කොච්චර පාඩම් තියෙනව ද? මං හිතන්නෙ මේක හොඳ පාඩමක් කියලා. අනුන්ට හිරිහැර කරනවාට වඩා පිහිටක් සරණක් වෙලා වීරයෙක් වෙන්න උත්සාහ ගන්න එක කොච්චර ලොකු දෙයක් ද?රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>10</month>
      <day>16</day>
    </date>
    <link>http://www.silumina.lk/2011/10/16/_art.asp?fn=af1110164</link>
    <topic>පාන් පිටි වෙනුවට හාල් පිටි ජනපි‍්‍රය කරමු</topic>
    <author>නිහාල් පී. අබේසිංහ</author>
    <content>ජගත් ආහාර දිනය අදට (16) යෙදී තිබේ. මෙවර තේමාව ආහාර මිල අර්බුදයෙන් ස්ථාවරත්වයට යන්නයි.අපේ රටේ ආහාර මිල ස්ථාවර කිරීමට රජය විවිධ කටයුතු මෙහෙයවමින් සිටී. ‘අපි වවමු - රට නගමු’ වැඩපිළිවෙළත් දිවි නැඟුම වැඩපිළිවෙළත් ඒ අතර ප්‍රමුඛත්වයක් ගනී. දැනට අපේ රට සහළින් ස්වයංපෝෂිතය. සහල් අතිරික්තය පිටරට යැවීමට ද සැලසුම් සකස් වෙමින් පවතී. නමුත් අපේ රට වාර්ෂිකව තිරිගු පිටි ගෙන්වීමට රුපියල් කෝටි 2900 ක් වැය කරයි. ඒ අනුව තිරිඟු පිටි වෙනුවට හාල් පිටි ජනප්‍රිය කිරීම කාලීන අවශ්‍යතාවකි.වසර 32 - 35 අතීතයට මගේ සිත යයි. ඒ මාගේ පාසල් සමයයි.“පුතේ කඩෙන් ඔය පාන්පිටි බනිස් කන්න එපා. මේ බත් කටවල් හත අටක් කාලා යන්න”මගෙ අම්මා මට පාසල් යාමට පෙර හිමිදිරියේ ඇවිටිලි කළා මතකය. එමෙන්ම අම්මා වදෙන් පොරෙන් බත් කටවල් දහයක් දොළහක් මට කැවුවා මතකය. එය කෑවේද පාසල් යාමට සූදානම් වෙන අතරය.එලෙස අපේ අම්මලා ගමේ කමට රතු හාලෙන් පිසු බත් ටිකක් කැවුවේ පාන්වල බනිස්වල හිස් බවත් රතු හාලේ බත්වල ගුණවත් බවත් අපේ අම්මලා දැනගෙන සිටි බැවිනි.අතීතයේ කලක් පාන්පිටි කෑමේ විපාකය අද සමහරුන්ට දැනෙන්නේ ස්ථුලතාව, දියවැඩියාව, අධික රුධිර පීඩනය වැනි දේවල් වැලඳෙන විටය.අද මෙරටට තිරිඟු පිටි ගෙන්වීමට වසරකට රුපියල් කෝටි 2912 ක් පමණ වැයවේ. මේ මුදල වසර 3 ක් ඉතුරුකර ගතහොත් මාතර කොළඹ අධිවේගි මාර්ගය වැනි මාර්ගයක් ඉදිකළ හැකිය. නමුත් මෙරට වී අස්වැන්න අපේ ඉල්ලුමටත් වඩා තිබේ. ඒ අනුව ලෙඩ හදන පාන්පිටි තිරිඟු පිටි වෙනුවට සහල් පිටි ආශි‍්‍රත නිපැයුම් කෑමට ජනතාව යොමු කළ යුතුය.පාසල් ආපන ශාලාවල පාන් පිටි ආහාර තහනම්.පාන් පිටි ගෙන්වීමට වසරකට රුපියල් කෝටි 2912 ක්.හාල් පිටි ආහාර ජනපි‍්‍රය කරවීමට ආර්ථික සංවර්ධන අමාත්‍යාංශය පෙරට එයි.අප එසේ කියන්නේ වෛද්‍ය විද්‍යාත්මක උපදේශන අනුවය. ලෝක සෞඛ්‍ය සංවිධානය පවසන පරිදි ශ්‍රී ලංකාවේ අලුත්ම පර්යේෂණවලට අනුව කාර්මිකරණය වූ රටවල වැඩිවෙමින් පවතින හෘද රෝග දියවැඩියාව හා අන්ත්‍ර පිළිකා වැනි උදර හා බඩවැල් ආශි‍්‍රත රෝගාබාධවලට හේතු සාධකයක් වන්නේ ඔවුන්ගේ ආහාරවල තන්තු අඩුවීමයි. නමුත් අපේ ප්‍රධාන ආහාරය හාල් වන බැවින් බත් කෑවොත් අපට විශාල තන්තු ප්‍රමාණයක් ලැබේ. නමුත් පාන් පිටිවල තන්තු අඩුය. ආහාරවල ප්‍රමාණවත් තරම් තන්තු අඩංගු වේ නම් අපට බහුලව ලෙඩ ඇති කරන සීනි හා මේද අණු රුධිරයට මුදා හරින වේගය අඩුකර ශරීරයට මෙම අණු පාලනයකින් යුතුව හසුරුවා ගැනීමට හැකියාව ලැබේ. මෙම තන්තුවලින් ආහාරයේ ප්‍රමාණය විශාල වන නිසා පිරිපහදු කළ පිටිවලින් කළ ආහාර මෙන් නොව බත්වලින් බඩගිනි ඇතිවීම ද ප්‍රමාද කරයි.මිනිසාට අවශ්‍ය ඇමයිනෝ අම්ල 8 ක් මිනිස් ශරීරය ඇතුළත නිපදවාගත නොහැකි අතර ඒවා දෛනිකව ආහාරවලින් ලබා ගත යුතුය. ඒ අනුව අප ශරීරයට ඇමයිනෝ අම්ල ලබා දෙන හොඳ ප්‍රභවයක් වන්නේ බත් කෑමයි. කුරුට්ට ඉවත් කළ තිරිඟු පිටිවලට වඩා වැඩි ඇමයිනෝ අම්ල ප්‍රමාණයක් බත්වල අන්තර්ගත වේ. විටමින් පිළිබඳව සැලකීමේදී තිරිඟු පිටි ආහාරවලට වඩා සහල්වල අඩංගු තයමින් හා නයසින් ප්‍රමාණය හතර ගුණයකින් පවා වැඩිය.අනෙක් ප්‍රශ්නය වන්නේ අපේ රටට ගෙන්වනු ලබන තිරිඟු පිටිවල කුරුට්ට සියයට 75 ක්ම ඉවත් කිරීමයි. මේ නිසා මේ තිරිඟු පිටි කෑමෙන් කිසිම පෝෂ්‍ය දායක තත්ත්වයක් ශරීරවලට නොලැබෙන බව සෞඛ්‍ය අමාත්‍යාංශයේ ඉහළ පරිපාලන වෛද්‍යවරු පෙන්වා දී තිබේ. අද අපේ රටේ දියවැඩියා, අධික රුධිර පීඩන වැනි රෝග වැළඳුණු අය පිළිබඳව කළ අධ්‍යයනවලදී පැහැදිලිව පෙනී ගියේ ඉන් වැඩි පිරිසක් වැඩිපුර පාන් පිටි මිශ්‍ර ආහාර අනුභව කළ අය බවයි. එම අධ්‍යයන වැඩි ගණනක් සෞඛ්‍ය අමාත්‍යාංශයේ හා සෞඛ්‍ය අධ්‍යාපන කාර්යාංශයේ වෛද්‍යවරු හා පවුල් සෞඛ්‍ය සේවිකාවන් විසින් ගම් මට්ටමින් සිදුකර තිබේ.සෞඛ්‍ය අමාත්‍යාංශයේ පෝෂණ උපදෙශක අංශයේ අධ්‍යක්ෂ වෛද්‍ය ශාන්ති ගුණවර්ධන මහත්මිය පවසන පරිදි මෙරට ශ්‍රී ලාංකිකයන්ට අවශ්‍ය සියලු ප්‍රෝටින අවශ්‍යතාව සහල් මඟින් ලබා දෙයි.රටේ පෝෂණ ගැටලුවලට විසඳුමක් ලෙස රටේ ජනතාවට සුවසෙත ළඟා කර දීමට ආර්ථික සංවර්ධන අමාත්‍යාංශය හා මුදල් අමාත්‍යාංශය යටතේ ඇති ආර්ථික සංවර්ධන කවුන්සලයේ උපදේශකත්වය යටතේ “සුව දිවියක් ඉසුරුමත් හෙටක්” යන තේමා පාඨය පෙරදැරි කරගෙන සහල් පිටි භාවිතයෙන් පෝෂ්‍යදායි බේකරි ආශි‍්‍රත ආහාර නිෂ්පාදන දිරි ගැන්වීම සඳහා අවශ්‍ය ප්‍රවර්ධන වැඩ සටහනක්, ස්විච් ඒෂියා ආයතනයේ මූල්‍ය අනුග්‍රහයෙන් පැවැත්වීමට කටයුතු සංවිධානය කොට ඇත.සහල් පිටි ආශි‍්‍රත නිෂ්පාදන බිහි කිරීම කෙරෙහි ආයෝජකයින් නැඹුරු කිරීම ඉතා පලදායි කාර්යයක් ලෙස වර්තමානයේ දී සැලකිය හැක. මෙම කාර්යයේදී සහල් පිටි නිෂ්පාදන පරිභෝජනය සඳහා පාරිභෝගිකයන්ගෙන් වැඩි උනන්දුවක් දක්නට ලැබෙන බැවින් මෙම නිෂ්පාදන කෙරෙහි වඩා ඉහළ ඉල්ලුමක් ඇති වෙමින් පවතින බව ආර්ථික සංවර්ධන අමාත්‍යාංශයේ අධ්‍යක්ෂ ජනරාල් මහාචාර්ය සුනන්ද මද්දුම බණ්ඩාර මහතා පවසයි.නමුත් පාන් පිටිවලට ආදේශකයක් ලෙස යම්කිසි ප්‍රමාණයක් සහල් පිටි යොදා නවීන තාක්ෂණය භාවිතයෙන් එවැනි නිෂ්පාදනයක් සිදු කළ හැකි නම් පාන් පිටි සඳහා තිබෙන ඉල්ලුමම මේ සඳහා ද ඇතිවිය හැක. ඒ බැවින් බේකරි නිෂ්පාදකයින් සහල් පිටි භාවිත කර තම නිෂ්පාදන සිදු කිරීම උනන්දු කිරීම වඩාත් ප්‍රායෝගික වේ.සහල් පිටි භාවිත කර ආහාර නිෂ්පාදන කිරීම මඟින් වැඩි පෝෂණ ගුණයක් පැවතීම, පාන් පිටි ආනයනය සඳහා වැය වන විශාල විදේශ විනිමය ප්‍රමාණයක් අඩු කර ගැනීම වැනි ආර්ථිකමය හා සමාජීය කාරණාවලට අමතරව තවත් වාසි දායක පැත්තක් පවතී.එනම් පාන් පිටි ආනයනය සහ ඒවා රට තුළ බෙදා හැරීමේදී ප්‍රවාහනය නිසා ඇතිවන පරිසර දූෂණය ද අඩුකර ගත හැක. එසේම සහල් පිටි නිෂ්පාදන කෙරෙහි කර්මාන්තකරුවන් යොමු කරවීමත් සහල් පිටි නිෂ්පාදන මිලදී ගැනීම සඳහා පාරිභෝගිකයා පෙලඹවීමත් පාන් පිටි නිෂ්පාදන මිල හා තරගකාරී ලෙස මෙම නිෂ්පාදනවල මිල ද තීරණය වීම සඳහා අවශ්‍ය වැඩසටහනක් ක්‍රියාත්මක කිරීම ඉතා අත්‍යවශ්‍ය කාර්යයකි.මේ අනුව සහල් පිටි භාවිත කර ආහාර නිෂ්පාදනය කරන්නේ කෙසේ ද, ඒ සඳහා ඔවුන්ට අවශ්‍ය දැනුම, තාක්ෂණික උපදෙස් ලබාදීම මෙන්ම ඔවුන්ගේ නිෂ්පාදනවල පිරිවැය අඩු කර ගන්නේ කෙසේ ද යන්න පිළිබඳව පූර්ණ දැනුමක් හා අවබෝධයක් ලබා දීමට මෙම වැඩ මුළුව මඟින් බලාපොරොත්තු වේ. එමෙන්ම මෙම වැඩ සටහන දීප ව්‍යාප්තව දිවයින පුරා පැවැත්වීමට කටයුතු කෙරෙන අතර ආර්ථික සංවර්ධන අමාත්‍යාංශය යටතේ ඇති ස්වයංරැකියා ප්‍රවර්ධන අංශය හරහා ස්වයං රැකියාවක් ලෙස මේ සඳහා ජනතාව යොමු කරවීමට ද කටයුතු කෙරේ.ඒ මඟින් පාරිභෝගිකයා වැඩි වශයෙන් සහල් පිටි ආශි‍්‍රත නිෂ්පාදන සඳහා යොමු කර වීම හා ඒ මඟින් මෙරට දේශීය වී නිෂ්පාදනය ඉහළ නංවාලීම, දේශීය කෘෂි වගාවන් වෙත ජනතාව යොමු කිරීම තුළ කෘෂි ආර්ථිකය දියුණු කිරීම මෙම ව්‍යාපෘතියේ අවසාන අරමුණ වන බව ආර්ථික සංවර්ධන අමාත්‍යාංශයේ සහල් පිටි මිශ්‍ර ආහාර ව්‍යාපෘතියේ උපදේශිකා දිල්රුක්ෂි කෝන්ගහවත්ත මෙනෙවිය පවසන්නීය.ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් පරිදි ක්‍රියාත්මක වන වැඩපිළිවෙළ යටතේ රටපුරා සිටින බේකරි හිමියන්ට නවීන තාක්ෂණය මගින් හාල් පිටි ආහාර ජනප්‍රිය කරවීම පිළිබඳව දැනුමක් ලබාදීම ආරම්භ කෙරේ. මේ යටතේ මුලින් ම බස්නාහිර පළාතේ බේකරි හිමියන්ට මේ පිළිබඳව තාක්ෂණික, විද්‍යාත්මක, ව්‍යාපාරික හා ආර්ථික අංශවලින් දැනුමක් ලබාදීමට කටයුතු කරයි. මෙරට ප්‍රධාන පෙළේ පර්යේෂණ ආයතනයක් වන කාර්මික තාක්ෂණ ආයතනය හා අනුරාධපුර සහල් සැකසුම් පර්යේෂණ හා සංවර්ධන මධ්‍යස්ථානය මගින් හාල් පිටි සියයට 40 ක් යොදා පාන් බනිස් ද හාල් පිටි සියයට 100 ක් යොදා බිස්කට් කේක් ආදිය ද නිපදවා තිබේ.දැනටමත් සමහර බේකරි හිමියන් හාල් පිටි ආශි‍්‍රත පාන් බනිස් බිස්කට් නිපදවා ඉහත තාක්ෂණය මගින් රටට ජනතාවට ප්‍රයෝජනයක් ලැබෙන පරිදි කටයුතු කර ඇත.තිරිගු පිටි මිශ්‍ර ආහාරවලට ඇබ්බැහි වීමෙන් ඇතිවන විපාකයත්, සහල් පිටි මිශ්‍ර ආහාර ගැනීමෙන් සිදුවන සෞඛ්‍යය ආරක්ෂිත බවත් රටේ සියලු ජනතාවට පෙන්වාදීමට සෞඛ්‍ය අමාත්‍යාංශය දැන් දීප ව්‍යාප්ත වැඩපිළිවෙළක් ක්‍රියාවට නංවයි.සෞඛ්‍ය ඇමැති මෛත්‍රිපාල සිරිසේන මහතාගේ උපදෙස් මත ක්‍රියාත්මක මේ වැඩපිළිවෙළ යටතේ සහල් සහ සහල් පිටි මිශ්‍ර ආහාර ප්‍රචලිත කිරීමේ වැඩසටහනක් පසුගිය වසරේ සිට ක්‍රියාවට නංවා තිබේ. මේ පිළිබඳ උපදෙස් මාලාවක් අඩංගු චක්‍ර ලේඛයක් අමාත්‍යාංශයේ අතිරේක ලේකම් විසින් සියලු ම පළාත් සෞඛ්‍ය සේවා අධ්‍යක්ෂවරු හා සියලු ම සෞඛ්‍ය වෛද්‍ය නිලධාරීන් වෙත හා අමාත්‍යාංශයේ සියලුම ආයතන ප්‍රධානීන් වෙත යවා තිබේ.ඒ අනුව පළාත් අධ්‍යක්ෂවරයාගේ සිට ගමේ පවුල් සෞඛ්‍ය සේවිකාව දක්වා සහල් මිශ්‍ර ආහාර භාවිතය පිළිබඳව උපදෙස් ලබාදෙන බවත් ඉන් ගම්වල ප්‍රජාව දැනුම්වත් කරන බවත් සෞඛ්‍ය අමාත්‍යාංශයේ පෝෂණ සම්බන්ධීකරණ අංශයේ අධ්‍යක්ෂ වෛද්‍ය ශාන්ති ගුණවර්ධන මහතත්මිය පවසයි.“හාල් පිටි විටමින් බී වලින් සරුයි. තන්තු වැඩියි. ජීර්ණය කිරීමේ හැකියාව වැඩියි. ඒවා කෑවාම ඉක්මනට බඩගිනි වෙන්නේ නැහැ.රුධිරයේ සීනි මට්ටම පාලනය කිරීමේ හැකියාව ද සහල් පිටි මිශ්‍ර ආහාරවලට තිබෙනවා. ලෝකයේ කර ඇති අලුත් ම පර්යේෂණ අනුව හාල් පිටි මිශ්‍ර කෑම කන අයගේ මතක ශක්තිය කුරුට්ට ඉවත් කර අප කන විදියේ පාන්පිටි කන අයට වඩා හුඟක් වැඩි බව ඔප්පු වී තිබෙනවා” වෛද්‍ය ශාන්ති ගුණවර්ධන මහත්මිය පෙන්වා දෙයි. මේ වැඩපිළිවෙළ යටතේ මුලින් ම සෞඛ්‍ය අමාත්‍යාංශයේ සේවකයන් දැනුම්වත් කෙරේ.ඊට පසු සායන සඳහා පැමිණෙන දෙමව්පියන් ඇතුළු අනෙකුත් ප්‍රජාව දැනුම්වත් කිරීම සිදුවෙයි. ඒ සමඟම ජාතික පෝෂණ කවුන්සිලය මගින් ජාතික පෝෂණ ප්‍රතිපත්තිය අනුව රටේ සියලු ජනතාවට හාල් පිටි මිශ්‍ර ආහාර පිළිබඳව දැනුම්වත් කිරීම සිදු කෙරේ. ඒ සමඟම රෝහල්වල ළමා හා මාතෘ සායන වලට එන ජනතාවට හාල් පිටි මිශ්‍ර ආහාර අනුභව කිරීම පිළිබඳව වැටහීමක් ලබා දෙයි. පාසල් ගුරුවරුන් හා දෙමව්පියන් මෙන්ම ස්වේච්ඡා සෞඛ්‍ය සේවකයන් ඉලක්ක කොටගත් හාල් පිටි පිළිබඳව දැනුම්වත් කිරීමේ වැඩ සටහනක් ක්‍රියාවට නැංවෙන බවත් වෛද්‍ය ගුණවර්ධන පවසයි.ඒ සමඟ ම ප්‍රදේශයේ ක්‍රියාකාරී ප්‍රජා මූලික ස්වේච්ඡා සංවිධාන හරහා සහල් මූලික කරගෙන ආහාර ආදර්ශන පිළියෙළ කර පෙන්වා ප්‍රජාව දැනුම්වත් කිරීමට පියවර ගෙන තිබේ. එක් එක් ප්‍රදේශවල වගකිවයුතු ආයතන හා පුද්ගලයන් ආගමික නායකයන් තරුණ සංවිධාන සමඟ කරනු ලබන වැඩසටහන ද ක්‍රියාවට නංවා තිබේ. ඒ සමඟම වතු ආශ්‍රිත ප්‍රදේශවල සුලභ පෝෂණ ගැටලු හා බෝ නොවන රෝගවලට විසඳුමක් ලෙස සහල් හා සහල් පිටි නිෂ්පාදන පාරිභෝජනයේ වැදගත්කම උචිත පරිදි දැනුම්වත් කිරීමේ වැඩසටහනට ක්‍රියාත්මක කර තිබේ.මේ අතර වතු ආශ්‍රිත ජනතාව හාල් පිටි මිශ්‍ර ආහාර සඳහා ජනප්‍රිය කරවීමට මධ්‍යම පළාතේ ප්‍රධාන ඇමති සරත් ඒකනායක ද ඌව පළාතේ ප්‍රධාන ඇමැති ශෂින්ද්‍ර රාජපක්ෂ යන මහත්වරුන්ගේ මෙහෙයවීමෙන් දිස්ත්‍රික් සම්බන්ධීකරණ කමිටු රැස්වීම්වල ද ඒ පියවර ගෙන තිබේ. එම රැස්වීම් වල පෝෂණ අනුකමිටුව මගින් මන්ද පෝෂණ හා අඩුබර සහිත අය දැනුම්වත් කිරීමට මුලින් ම පියවර ගනු ලැබේ.මේ යටතේ මුලින් ම නුවරඑළිය හා මොනරාගල දිස්ත්‍රික්ක දෙකේ හාල් පිටි ජනප්‍රිය කරවීමේ වැඩසටහන් ක්‍රියාත්මක කිරීමට කටයුතු යොදා ඇත.ඒ සමඟම ග්‍රාම නිලධාරීන් පවුල් සෞඛ්‍ය නිලධාරීන් කෘෂිකර්ම පර්යේෂණ හා සංවර්ධන නිලධාරීන් දිවි නැගුම යටතේ පෝෂණය නංවාලීම සඳහා වැඩ සටහන් ක්‍රියාත්මක කරයි. ඒ සමඟම පෝෂණ කවුන්සිලය යටතේ ත්‍රිකුණාමලය දිස්ත්‍රික්කයේ ද හාල් පිටි ජනප්‍රිය කරවීමේ වැඩසටහන ක්‍රියාත්මක කරන බව වෛද්‍ය ශාන්ති ගුණවර්ධන පවසයි.මේ අතර අධ්‍යාපන අමාත්‍යාංශයේ පාසල් සෞඛ්‍ය හා පෝෂණ අංශයේ අධ්‍යාපන අධ්‍යක්ෂ රේණුකා පිරිස් මහත්මිය පවසන්නේ නිරෝගි ක්‍රියාශීලි ඥානවන්ත දරු පරපුරක් බිහි කිරීම පිණිස අධ්‍යාපන අමාත්‍යාංශය ද පාසල් දරුවන් සඳහා හාල් පිටි ආහාර ජනප්‍රිය කරවීමට සුවිශේෂි වැඩපිළිවෙළක් ක්‍රියාත්මක කරන බවයි. ඒ යටතේ සෑම දරුවකුම පෝෂණ කටයුතු සඳහා බලගන්වන බවත් චර්යාමිස වෙනස්කම්වලින් යුත් සංවර්ධනයක් ඇති කිරීමට කටයුතු කරන බවත් රේණුකා පීරිස් මහත්මිය පවසන්නීය. මේ යටතේ සෞඛ්‍යයට හිතකර ප්‍රතිපත්ති පාසල් සිසු සිසුවියන් අතර ඇති කිරීම සිදු කෙරේ. ඒ යටතේ නිවසින් පාසලට ගෙන යන ආහාරවල හාල් පිටි ආශ්‍රිත හා ධාන්‍ය ආශ්‍රිත දේ වැඩි කිරීමත් තිරිගු පිටි නිපැයුම් අඩු කිරීමටත් පියවර ගැනේ.සිසු පරපුර හා ගුරුවර ගුරුවරියන් දැනුම්වත් කිරීමට ප්‍රාථමික හා ද්විතියික විෂය මාලාව වෙනස් කිරීම කරනු ලැබේ. ඒ යටතේ 1 - 5 ශ්‍රේණි සඳහා පරිසර අධ්‍යයනය යටතේ ද වසර 6 - 11 සඳහා සෞඛ්‍ය හා ශාරීරික අධ්‍යාපනය හා ගෘහ ආර්ථික විද්‍යාව යටතේ ද හාල් පිටි ආහාර ජනප්‍රිය කරවීමට කටයුතු කෙරේ. ඊට අමතරව සෞඛ්‍ය පිළිබඳ ශිෂ්‍ය කඳවුරු පැවැත්වීමට ද කටයුතු කර ඇත. ඒ අනුව වසර 10 - 12 ශ්‍රේණිවල දරුවන්ට හාල් පිටි ජනප්‍රිය කරවීම පිළිබඳව දැනුම්වත් කිරීම සිදු කෙරේ.ඊට පසු සමාජය ඇතුළත සෞඛ්‍යවත් පාසල් පරිසරයක් ඇති කිරීමට ද පියවර ගැනේ. ඒ යටතේ දෙමව්පියන් දැනුම්වත් කිරීමට මෙන් ම පාසලට ගෙන එන ආහාර වර්ගවලට තිරිගු පිටි අඩංගු ආහාර අඩංගු නො කිරීමට ද කටයුතු කරනු ලැබේ. ඒ සමඟම අධ්‍යාපන අමාත්‍යාංශය මගින් යවා ඇති චක්‍ර ලේඛයක් අනුව පාසල්වල ආපන ශාලාවල තිරිගු පිටි මිශ්‍ර ආහාර විකිණීම සම්පූර්ණයෙන් තහනම් කර තිබේ. එමෙන් ම පාසල්වලට සිසු සිසුවියන් ගෙන එන ආහාරවල ද පාන් පිටි මිශ්‍ර ආහාර අඩංගු වීම නොකළ යුතු බවට සිසු සිසුවියනට උපදෙස් ලබා දී ඇත. ලබන වසරේ සිට මේ නීති රීති පිළිබඳව පසු ඇගැයීම් සිදු කිරීමට ද යෝජිත ය. ප්‍රජා දායකයකු හා සෞඛ්‍ය නිලධාරීන් ලවා සිසු සිසුවියන් සෞඛ්‍ය පරීක්ෂණ පැවැත්වීම ද ඉන් සිසු සිසුවියන්ගේ පෝෂණය පිළිබඳ මට්ටම ඔවුන්ට ම බලා ගැනීමට අවස්ථාවක් ලබාදීම ද මේ යටතේ සිදු කෙරේ. වසර 1, 4, 7, 10 පන්තිවල දී එම සෞඛ්‍ය පරික්ෂණ පවත්වනු ලැබේ.මේ අතර 2006 වසරේ සිට පාසල් 7700 ක සිසු සිසුවියන් පාසල් දිවා ආහාර ලබාදීමේ වැඩපිළිවෙළක් අධ්‍යාපන අමාත්‍යාංශය ක්‍රියාත්මක කරයි. අධ්‍යාපන ඇමැති බන්දුල ගුණවර්ධන මහතාගේ උපදෙස් අනුව එය ක්‍රමවත්ව දැන් සිදු කෙරේ. මෙහිදී පාන්පිටි මිශ්‍ර ආහාර සම්පූර්ණයෙන් ඉවත් කර සහල් පිටි හා මුං ඇට කඩල වැනි ධාන්‍යවලට ප්‍රමුඛත්වය දී ඇත. මෑතකදී කළ අධ්‍යයන අනුව ඒ පාසල් දිවා ආහාරය ලබාදීමෙන් පසු විශේෂයෙන් ගම්බද සිසු සිසුවියන්ගේ මන්ද පෝෂණ මට්ටම අඩුවී තිබේ. මතක ශක්තියේ ද වැඩිවීමක් පෙන්නුම් කරන බව අධ්‍යාපන අධ්‍යක්ෂිකා රේණුකා පීරිස් මහත්මිය පෙන්වා දෙන්නීය.පාසල් අවට හෝටල්වල පාන්පිටි මිශ්‍ර ආහාර අලෙවිය සීමා කිරීමට ද කටයුතු කෙරේ. ඒ අනුව ඒ පිළිබඳ මහජන සෞඛ්‍ය පරීක්ෂකවරු විසින් පරීක්ෂා සිදු කරනු ලැබේ. ගුරුවරු 12000 කට පමණ සෞඛ්‍ය හා පෝෂණ කටයුතු පිළිබඳව දැනුම්වත් කිරීම ලබාදී ඔවුන් මගින් පාසල් දූ දරුවන්ට දැනුමක් ලබා දීමේ වැඩපිළිවෙළක් ද ක්‍රියාත්මක වෙයි. පාසල් වල සෞඛ්‍ය ශිෂ්‍ය සංගම් ද ඇති කර තිබේ.මේ කටයුතු අනුව සෞඛ්‍ය අමාත්‍යාංශය හා අධ්‍යාපන අමාත්‍යාංශය රට පුරා තිරිගු පිටි ආහාර භාවිතය අවම කිරීමට ජාතික වැඩපිළිවෙළ දෙකක් ක්‍රියාවට නංවා තිබේ.ආර්ථික සංවර්ධන අමාත්‍යාංශය මගින් ආර්ථික සංවර්ධන පිළිබඳ ජාතික සභාව මගින් මේ කටයුතු සඳහා පූර්ණ සහාය දෙයි.නිරෝගී, ක්‍රියාශීලී, ඥානවන්ත රටට ආදරේ කරන යහගුණ පිරි ලාංකිකයන් පිරිසක් රටට දායාද කිරීම මෙම වැඩපිළිවෙළේ පරමාර්ථය වේ. එය සාර්ථක කර ගැනීමට සියලු දෙනාගේ පූර්ණ සහය අත්‍යවශ්‍ය බව අපිත් අවධාරණය කරමු.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post></root>