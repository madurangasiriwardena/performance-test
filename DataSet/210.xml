<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=af1012269</link>
    <topic>හෙළ කලාව පෝෂණය කළ මාපලගම විපුලසාර හිමි</topic>
    <author>මහාචාර්ය කුඹුරුගමුවේ වජිර ස්ථවිර</author>
    <content>ශ්‍රී ලංකාවේ පමණක් නොව අන්තර්ජාතික වශයෙන් ද කීර්ති නාමයක් දිනා සිටි කලාශූරී මාපලගම විපුලසාර හිමියන් අපවත් වී දස වසරක් සම්පූර්ණ වේ. ජාති, ආගම්, දේශපාලන භේදයකින් තොරව, උන්වහන්සේ අදත් ජන හදවත් තුළ ජීවත් වෙති. කාගේ වුවද නිර්මාණයක් ක්‍රමවත්ව කලාත්මකව සිදුකර ගැනීමට අවශ්‍ය වී නම් ඒ සඳහා විපුලසාර හිමියන්ගේ උපදේශය හා මග පෙන්වීම නැතිවම බැරි කාරණයක්ව තිබිණ.ශ්‍රී ලංකාවේ නිදහස් අරගලයේ හා භාෂා ශාස්ත්‍ර අධ්‍යාපනයේ මූලස්ථානයක් ලෙස සැලකෙන රත්මලානේ පරමධම්ම චේතිය පිරිවෙනින් පැවිදි උපසම්පදාව ලබා පසු කාලීනව එහි අධිපතිත්වය ඉසිලීමට තරම් වාසනාවත් වූ මාපලගම විපුලසාර හිමියෝ, අගලවත්ත ප්‍රතිරාජ පිරිවෙනින් හා මාලිගාකන්ද විද්‍යොදය පිරිවෙනින් ශාසනික වත් පිළිවෙත් හා ධර්‍ම විනය ශබ්ද ශාස්ත්‍ර පිළිබඳ ප්‍රවීණත්වය ලබා ගත්හ. උපතින්ම උරුම කරගෙන ආ හැකියාවන් රැසක් විපුලසාර හිමියන් සතුව පැවතියේය. මෙම හැකියාවන් මැනවින් නිරීක්‍ෂණය කළ මහාචාර්ය ජී.පී. මලලසේකර මහතා ඒ කුසලතා වර්ධනය කර ගැනීමට හා ඒ කුසලතාවන්ගෙන් රටට සේවාවක් ලබාදීමේ අරමුණ ඇතිව රජයේ කලායතනයේ අධිපති ජේ.ඩී.ඒ. පෙරේරා මහතාට විපුලසාර හිමියන් හඳුන්වා දුන්නේය. එහි ප්‍රතිඵලයක් වශයෙන් වසර තුනක් මුළුල්ලේ රජයේ කලායතනයේ අධ්‍යාපනය ලැබූ විපුලසාර හිමියෝ කලාකරුවකු ලෙස සමාජයේ ඉහළ පිළිගැනීමට ලක්වූහ.සිය කලා කුසලතා උද්දීපනය කර ගැනීමට කලායතනයේ මග පෙන්වීම උන්වහන්සේට පිටිවහලක් වූයේය. තරුණ භික්‍ෂූන් වහන්සේ නමක් හැටියට නිර්මාණ කරණයේලා දැක්වූ දස්කම් විස්කම් බොහෝ දෙනාගේ අවධානය දිනා ගැනීමට සමත් විය. සුප්‍රකට මාධ්‍යවේදී ඩී.බී. ධනපාල මහතාගේ උපදෙසින් ‘ලංකාදීප’ පත්‍රයේ පළවූ ‘ලොකු වැඩ කරන පොඩි සාදු’ නම් වූ ලිපිය මෙම නැඟී එන පැවිදි කලාකරුවා රටට හඳුනා ගැනීමට අගනා අනුබලයක් වූයේය. සිංහල ශිල්ප කලාවේ විශාල පසු බැස්මක් පවත්නා බව දුටු විපුලසාර හිමියෝ එවකට දිවයිනේ ප්‍රකටව සිටි කීර්තිධර කලාකරුවන් ඒකරාශී කොට 1951 වසරේදී ජාතික කලා පෙරමුණ පිහිටුවා ගැනීමට පියවර ගත්හ. එම පෙරමුණ මඟින් විසිරී සිටි කලාකරුවන් ඒකරාශී කිරීමෙන් ද සම්මන්ත්‍රණ හා ප්‍රදර්ශන සංවිධානය කරෙමින් ද කලාකරුවන්ගේ කුසලතා සංවර්ධනයට මඟ පෙන්වමින් ද ඇති කරන ලද ප්‍රබෝධය සිංහල කලාවේ අභිවර්ධනයට ඉමහත් අනුබලයක් විය.අපේ රටේ අගනා කලා නිර්මාණයක් ලෙස සැළකෙන ගොක් කලාවට ප්‍රමුඛත්වය ලබා දුන්නේ විපුලසාර හිමියන් විසිනි. පන්සලේ, පල්ලියේ කෝවිලේ පමණක් නොව රජ ගෙදරටත් සම්භාවනීයයන්ගේ වේදිකාව සැරසීමටත් ගොක් කලාව උපයෝගී කර ගැනීමට පටන් ගැණුනේ විපුලසාර හිමියන්ගේ මඟ පෙන්වීම නිසා බව කිව යුතුය.ලංකාවේ බුදු පිළිම නිර්මාණයට නව ජීවයක් ලැබුණේ විපුලසාර හිමියන් නිසාය. විවිධ විචිත්‍ර බුදු පිළිම නිර්මාණය කෙරෙමින් ප්‍රතිමා කලාව විපරීතභාවයට පත්කර තිබූ අවදියක නියම බුදුගුණ විදහා දැක්වෙන කලාත්මක බුදු පිළිම නිර්මාණයට පිළිපන්නේ විපුලසාර හිමියන්ය. ඉන්දියාව පුරා සැරිසරා විවිධ සම්ප්‍රදායයන්ට අයත් කලාකරුවන් විසින් නිර්මාණය කරන ලද අගනා කලා කෘති නරඹා ඒ පිළිබඳ පර්යේෂණාත්මක ගවේෂණයක යෙදී ලබා ගත් අවබෝධයත්, බුදු දහම හා බුද්ධ චරිතය පිළිබඳ ලබා සිටි සියුම් දැනුම හා අවබෝධයත් නව ආරක කලාත්මක බුද්ධ ප්‍රතිමා නිර්මාණයෙහිලා විපුලසාර හිමියන්ට ප්‍රබල ශක්තියක් ලබා දුන්නේය.කලාශූරී මාපලගම විපුලසාර හිමියන්ගේ නිර්මාණ කුසලතාවන් හා කලා කෞශල්‍යය මොනවට පිළිබිඹු කොට දක්වන අගනා නිර්මාණයන් හැටියට කොළඹ ආනන්ද විද්‍යාලයේ බුද්ධ ප්‍රතිමාව, විහාර මහා දේවි උද්‍යානයේ නිමා කොට ඇති ලෝහමය බුද්ධ ප්‍රතිමාව, කොළඹ රජ ගෙදර ප්‍රතිමාව හා කොස්සින්නේ රජමහා විහාරයේ බුද්ධ ප්‍රතිමාව උදාහරණ වශයෙන් දැක්විය හැකිය. ගෞතමයන් වහන්සේගේ මහා පෞරුෂය, මහා කරුණාව හා ප්‍රඥාව කැටි කොට ගත් සමාධි ලක්‍ෂණයන් ගෙන් අනූන මෙම බුද්ධ ප්‍රතිමාවන්ට සමාන කළ හැකි වෙනත් නිර්මාණයක් දැකිය හැකිදැයි සැක සහිතය.පාප් වහන්සේගේ ආරාධනයෙන් 1974 වසරේදී වතිකානුවට වැඩම කළ විපුලසාර හිමියෝ රෝමය ගී‍්‍රසිය ආදි රටවල පවත්නා විවිධ කලාත්මක නිර්මාණයන් ද මයිකල් ඇන්ජලෝ ආදී විශිෂ්ට ගණයේ කලාකරුවන්ගේ අගනා කෘතීන් ද දැක බලා ලබාගත් දැනුම හා පරිචය ද උන්වහන්සේ තම නිර්මාණවලට දායක කරගත්හ.ෆයිබර් ග්ලාස් උපයෝගී කොට ගෙන බුද්ධ ප්‍රතිමා නිර්මාණය ආරම්භ කළේ ද විපුලසාර හිමියන්ය. එය අතිශයින්ම ජනපි‍්‍රය භාවයට පත් නිර්මාණ විශේෂයක් විය. ලන්ඩන්, වොෂින්ටන්, නිව්යෝක්, බර්ලින්, පැරිස් ආදී ලෝකයේ විවිධ නගරවල විහාරස්ථානවල දක්නට ලැබෙන්නේ විපුලසාර හිමියන්ගේ් නව නිර්මාණයන්ට අයත් අගනා බුද්ධ ප්‍රතිමාවන්ය.විපුලසාර හිමියන්ගේ කැපවීම නිසා හෙළ කලාව ජාතියේ අභිමානයට ලක්වූ අතර අන්තර්ජාතික වශයෙන් ද කීර්තියට පත්විය. රටේ නව කලාකරුවන් රැසක් බිහිවීමට ද මග සැලසුණේය. උන්වහන්සේ ලබා සිටි අන්තර්ජාතික කීර්තිය නිසාම 1974 පාප්වහන්සේ ලංකාවට සැපත්වන අවස්ථාවේ එතුමාණන් පිළිගැනීමේ උත්සව මණ්ඩපය සැලසුම් කිරීමේ කාර්ය භාරය පැවරුණේ ද විපුලසාර හිමියන්ටය. උන්වහන්සේ එම කාර්යය ජාතියේ අභිමානය පිළිබිඹුවන අන්දමින් ඉටු කළහ.1984 වසරේදී රජය මගින් කලාශූරී ගෞරව නාමය විපුලසාර හිමියන් වෙත පිරිනැමීය. විපුලසාර හිමියන්ගේ සේවය කලාවට පමණක් සීමා වූයේ නැත. රටේ භික්‍ෂු අධ්‍යාපනය නඟා සිටුවීම සඳහා ද අර්ථවත් සේවාවක් ඉටු කළෝය. පරමධම්ම චේතිය පිරිවෙන ආරම්භ කොට දියුණුවට පත්කළ අතර පිරිවෙන් ගුරුවරුන් පුහුණු කිරීම පිණිස පරමධම්ම භික්‍ෂු අභ්‍යාස විද්‍යාලයක් පිහිටුවීමට ද පුරෝගාමී වූහ. එසේම ශ්‍රී ලංකා බෞද්ධ හා පාලි විශ්වවිද්‍යාලය ගොඩනැඟීමට ද ප්‍රමුඛව ක්‍රියා කළහ. තම ආරාමය තුළ නිදහස් වෛද්‍ය මධ්‍යස්ථානයක් ආරම්භ කොට විශාල පිරිසකට වෛද්‍ය පහසුකම් ලබා ගැනීමට උපකාර කළහ. තමන් වහන්සේ වැඩියෙන්ම අගය කළ හෙළ කලාවේ සංවර්ධනය, පෝෂණය හා ව්‍යාප්තිය පිණිස විපුලසාර සංස්කෘතික මධ්‍යස්ථානය පිහිටුවා එමගින් ශිෂ්‍යයන් පුහුණු කිරීමටත් අගනා කලා කෘති ජනතාව අතරට පත්කර ලීමටත් විධිවිධාන සැළසූහ.නැතිවී ගිය බෞද්ධ උරුමයන් ලබා ගැනීමත් බුදු සමයට එරෙහිව විටින් විට නැඟී ආ බලවේගවලට එරෙහිව ක්‍රියා කිරීමත් අරමුණු කොට ගෙන උන්වහන්සේ ආරම්භ කළ ශ්‍රී ලංකා බෞද්ධ මහා සම්මේලනය ප්‍රබල සංවිධානයක් වූයේය.ඉන්දියා මහා බෝධි සංගමයේ මහ ලේකම් පදවිය පිරිනැමීම විපුලසාර හිමියන්ගේ ජීවිතයේ සුවිශේෂ අවස්ථාවකි. ඓතිහාසික ඉන්දියානු බෞද්ධ සිද්ධස්ථානවලට සුදුසු දැන උගත් භික්‍ෂූන් වහන්සේ පත්කොට එම ආයතන ආරක්‍ෂා කර ගැනීමට හා එමඟින් ආගමික හා ශාසනික මෙහෙවරක් ඉටුකිරීමටත් උන්වහන්සේ සුවිශාල වැඩ කොටසක් ඉටු කළහ.ලෝක බෞද්ධ රාජ්‍යයන් හා ජන කොටස් අතර සම්බන්ධතා තහවුරු කිරීම පිණිසත් බුදු දහම තුළින් ලෝක සාමය උදාකර ගැනීමත් සඳහා අන්තර්ජාතික මට්ටමේ සම්මන්ත්‍රණ, සාකච්ඡා හා දේශන නිරතුරුව සංවිධානය කිරීමට විපුලසාර හිමියෝ ක්‍රියා කළහ. ලෝක සංඝ සම්මේලනයේ ආසියාතික ලේකම් ධුරය විපුලසාර හිමියන් වෙත පිරිනැමීම මේ කාර්යයන් වඩාත් සඵල කර ගැනීමට අනුබලයක් විය.කලාශූරී විපුලසාර හිමියන් තුළ පැවතියේ ප්‍රගතිශීලි චින්තනයකි. සමාජවාදී රාජ්‍යයන්ගේ ඇසුර මේ චින්තනය ඔපවත් වීමට හේතුවක් විය. 1956 වසෙර්දී මේ රටේ සිදුවූ දේශපාලන පෙරළියේ අගනා කාර්ය භාරයක් ඉටු කරමින් පංච මහා බලවේගයට සහාය වෙමින් නව රජයක් බිහි කිරීමට සක්‍රීයවම උපකාර කළහ. එපමණක් නොව බණ්ඩාරනායක මහතා බිහි කළ චින්තනය අගය කෙරෙමින් එම දේශපාලන දර්ශනය ඔස්සේ රටේ භාෂා සංස්කෘතික දියුණුවක් හා ආර්ථික සංවර්ධනයක් ඇති කිරීම පිණිස කළ හැකි කළ යුතු සියලු දේ ඉටු කළහ.ගතානුගතික චින්තනයෙන් බැහැරව ධර්‍මවිනයට අනුකූලව ශාසනයේ උන්නතිය පිණිස ඉවහල් වන ඕනෑම කාර්යයක් ඉටු කිරීමට විපුලසාර හිමියෝ පෙරමුණ ගත්හ. බෞද්ධ කාන්තාවන්ගේ නැතිවී ගිය ශාසනික උරුමයක් වන පැවිද්ද හා උපසම්පදාව නැවත ආරම්භ කිරීමට පුරෝගාමී නායකත්වයක් ලබා දුන්නේ උන්වහන්සේය. විවිධ විවේචන විරෝධතා එල්ල වුවද තමන් ගන්නා ක්‍රියා මාර්ගය ධර්‍ම විනයට අනුකූල බව දන්නා උන්වහන්සේ නොබියව හා එඩිතරව එය සාර්ථක කරලීමට පියවර ගත්හ. බෞද්ධ රටවල ථෙරවාද මහායාන භික්‍ෂූන් වහන්සේලා හා බෞද්ධ නායක නායිකාවන් රැසක් ඉන්දියාවේ බුද්ධගයාවට රැස්කොට බෞද්ධ සම්මන්ත්‍රණයක් පවත්වා විනය කර්‍මයක් සිදු කොට භික්‍ෂුණී ශාසනය නැවත ආරම්භ කළේය. විපුලසාර හිමියන්ගේ මෙම එඩිතර ක්‍රියාමාර්ගයේ ප්‍රතිඵල වශයෙන් ලංකාවේ භික්‍ෂුණී ශාසනය ස්්ථාපිත වී ඇති අතර දහස් ගණනක් භික්‍ෂුණීන් වහන්සේලා ශාසනික සේවාවන්හී යෙදී සැදී ක්‍රියා කෙරෙති.ජාතික හා ආගමික සමගිය වෙනුවෙන් නිරතුරුවම ක්‍රියාත්මක වූ විපුලසාර හිමියෝ පල්ලියේ කෝවිලේ සිදු කෙරෙන ජාතික ආගමික සේවාවන්ට ද තම සේවය නොපැකිලව ලබා දුන්හ. රටේ සාරය හා සමෘද්ධිය උදාකර ගත හැක්කේ සියලු ජාතිකයන් හා ආගමිකයන් අතර ඇතිකර ගන්නා අන්‍යොන්‍ය අවබෝධය හා විශ්වාසය මත බව විපුලසාර හිමියෝ තරයේ විශ්වාස කළහ.කලාශූරි මාපලගම විපුලසාර හිමියෝ ප්‍රගතිශීලි චින්තනයකින් යුතුව කලාවත්, අධ්‍යාපනයත්, ශාසනික කටයුතුත් විෂයෙහි නොමැකෙන සේවාවක් ඉටු කළ සදානුස්මරණීය නමක් දිනා සිටි අති දක්‍ෂ මහා යතිවරයෙකි. මේ නිසාම උන්වහන්සේ වෙත ගලා ආ කීර්ති ප්‍රශංසා හා ගෞරව සම්මාන විශාලය.ඒ කිසිවකිනුදු උඩඟු භාවයකට පත් නොවූ උන්වහන්සේ වඩාත් අල්පේච්ඡ බව අගය කරමින් නිහතමානීව ජනතා සේවාවේ නිරත වූහ. විපුලසාර හිමියන්ගෙන් පුරප්පාඩු වූ හිදැස පිරවීමට සමත් අයකු මෙතෙක් බිහිවී නොමැත.විපුලසාර හිමියන්ට නිවන් සුව අත්වේවා.මහාචාර්ය කුඹුරුගමුවේ වජිර ස්ථවිරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=as1012261</link>
    <topic>නත්තල කියන්නේ අධ්‍යාත්මික දෙයක්</topic>
    <author>ඉනෝකා සමරවික්‍රම</author>
    <content>නත්තල කියන්නේ අධ්‍යාත්මික දෙයක්නත්තල් සැරසිලි කරන දරු දැරියෝකලක් අපි යුද්ධයෙන් බොහෝ පීඩා වින්දෙමු. ඒ අතර අපි සුනාමි ව්‍යසනයට ද ගොදුරු වූයෙමු. අතීතයේදී අප කඳුළු සැලූ සුසුම් හෙළූ වාර අපමණය. විටෙක සිත බියෙන් තිගැස්සුණේය. කඳුළට සුසුමට නැවතීම තබා අපි යළිත් හිනැහෙන්නට පටන් ගතිමු. මහ වැසි නිමාවී පරිසරය අලුත්වී ඇත. උඳුවප් ශීතල සුළං රැළි දසත හමායයි. මහමන්දිරයේ පමණක් නොව දුගී පැලේ ද සාමයේ කුමරුන්ගේ ජන්ම දිනය වූ ‘නත්තල’ මහ ඉහළින් සැමරුවේය. ගවලෙනක්, නත්තල් ගසක් නොසෑදූ කතෝලික නිවෙසක් නැති තරම්ය. නත්තලේ සොඳුරු බව වඩාත් විඳින්නේ කුඩා දරුවන්ය.වෙනත් කවරදාටත් වඩා මෙවර නත්තල අපේ රටට සුවිශේෂි වන්නේය. ඒ වසර ගණනකට පසුව අපේ රටට කාදිනල් වරයකු තේරී පත්වූ නිසාය. මැල්කම් රංජිත් නව කාදිනල් තුමා ආසියාවම නියෝජනය කරන්නාහ.දොරින් දොර නත්තලේ මිහිරියාව පැතිර යද්දී, පල්ලියේ සීනු හඬ රටපුරා පැතිර යද්දී කතෝලිකයන් බහුලව වාසය කරන මීගමුව කට්ටුව හා කටුවපිටිය ගම්මානයන්ට අපි ගියෙමු. ඒ ඔවුන් නත්තල සැමරූ අයුරු මෙන්ම අතීතයේදී ඔවුන් විඳි අත්දැකීම් පිළිබඳව දැනගැනීමටය. මේ එහිදී අපට හමුවූ අය පැවැසූ සොඳුරු අත්දැකීම් කිහිපයකි.සිසිල් ජෝ පෙරේරා මහතා කුඩා කල සිටම පල්ලියේ ගීතිකා කණ්ඩායමේ සිටි අයෙක්. ඔහු මෙවර නත්තල වෙනුවෙන් “ලෝකයේ ආරම්භයේ සිට නත්තල දක්වා දිග කතාවක් වේදිකාවට ගෙන ආවේය. මේ ඔහු දැක්වූ අදහස්.”මම උපන්නේ කටුවපිටිය ගමේ. දැන් මගෙ වයස අවුරුදු හැටදෙකක් වෙනවා. අපි පුංචි කාලේ ඉඳලම ආවේ ගියේ කටුවපිටිය ශාන්ත සෙබස්තියන් පල්ලියට. මම අවුරුදු හයේ ඉඳලා පල්ලියේ ගීතිකා කණ්ඩායමේ ඉන්නවා. අපි පුංචි කාලේ ගීතිකා ගැයුවේ ලතින් භාෂාවෙන්. මගෙ තාත්තා මිනර්වා නාට්‍ය කණ්ඩායමේ හිටපු ගායකයෙක්. ඔහු එම්.ජෝන් පෙරේරා.හැටේ දශකයේදී කැලිප්සෝ ගයන්න පටන් ගත්තා. මේවා පල්ලියේ ගීතවලට සමානයි. නත්තලට පෙරත් නත්තල් පූජාවෙදිත් ගීතිකා ගායනා කරනවා. මේ කාලෙදි නම් ගීතිකා ගයන්නේ සිංහලෙන්. අද මේ වෙනකොට නත්තල වාණිජ කරණය වෙලා. නමුත් පල්ලිය තුළදි මේ තත්ත්වය දකින්න නැහැ. අපි පුංචි කාලේ කැරොල් ගීතිකා ගයමින් ගෙදරින් ගෙදරට යනවා.එහිදී ලැබෙන මුදල් ආධාර සියල්ල පිරිනැමුවේ පල්ලියට. නමුත් අද තරුණ පරම්පරාව මේ දේවල්වලට නැඹුරු වෙන්නේ නැහැ. අපි කුඩා කාලයේ දහමින් පිට ජීවිතයක් ගැන සිතුවේ නැහැ. මෙවර මම කළ නාට්‍යයට කැපවීමෙන් කටයුතු කරන තරුණ පිරිසක් සොයාගන්න අමාරු වුණා. මේ නාට්‍ය පදනම් වුණේ ආදම් සහ ඒවගේ සිට ජේසු බිලිඳාගේ උපත දක්වා.]මම හිතුවා නළු නිළියන් තෝරා ගැනීමේදී ඉස්සර වගේ තරුණ පිරිසගේ වැඩිවීමක් තිබේවි කියලා. නමුත් කැපවීමෙන් කටයුතුª කරන තරුණ පිරිසක් සොයා ගැනීම ඉතාම අපහසු කාර්යයක් වුණා. මට නත්තලේදි කරන්න තියෙන ප්‍රාර්ථනය තමයි අපේ රටේ තරුණ පිරිස් අයාලේ නොගොසින් තමන් අදහන දහම සමඟ යහපත් ජීවිත හැඩගස්වා ගනීවා කියලා.”මීගමුව කුට්ටිදූව ග්‍රාමය කියන්නේ සුනාමියෙන් විනාශයට පත්වූ ගමක්. පවුල් තුන්සීයක් පමණ වෙසෙන මෙම ගමේ සිටින සියලුම දෙනා කතෝලිකයෝ. අපි එහි යන අවස්ථාවේ ඔවුන් ‘නත්තල’ සැමරීමට ලහි ලහියේ සූදානම් වෙමින් සිටියේ. පල්ලියේ දහම් පාසලේ උත්සවය සඳහා සූදානම් වෙමින් සිටියදී අප හා කතාබහට එක්වූයේ දහම් පාසලේ ආචාරිනී ඇන්.සුරංගි පෙරේරා මහත්මියයි.”අපි නත්තල් දා වගේම ඊට පසුදාත් නත්තල සමරනවා. නත්තල කියන්නේ වානිජීකරණය වුණ දෙයක් නෙමෙයි. අපි සල්ලි තියෙන අයත් එක්ක නත්තල සමරලා වැඩක් නැහැ. සල්ලි තියෙන අයට හැමදාම නත්තල්. ඒවගේම කාලා බීලා ඇඳුම් ඇඳලා ඉන්නවට නෙමෙයි නත්තල කියන්නේ. පව්කාර ලෝකයෙන් අපව මුදාගත්තේ ජේසු. නත්තල කියන්නේ අධ්‍යාත්මික දෙයක්.නත්තල් සැරසිලි මිලට ගන්නා පිරිසක්අපි හිතන්න ඕන දෙයක් තමයි අපි ජේසුව පිළිගන්නේ කොහොමද කියලා. කන්න නැති අයට කන්න දෙන්න ඕන. අඳින්න නැති අයට අඳින්න දෙන්න ඕන. කාලා බීලා විනෝද වන එකම නෙමෙයි නත්තල කියන්නේ. එදා සුනාමිය දවසේ අපි දුවගෙන ආවේ පල්ලියට. මුහුද හිඳෙනවා දැක්කට පස්සේ අපි ජේසුට යාඥා කළා. දවල් 12 වන විට ගමට වතුර දැම්මා. හැමෝම වගේ හිටියේ පල්ලියේ.පල්ලියට වතුර බිදක්වත් දැම්මේ නැහැ. දේපළ හානි සිදුවුණාට කාගෙවත් ජීවිත නැති වුණේ නැහැ. මෙවර නත්තල අපට විශේෂයි. අවුරුදු ගාණකට පස්සේ අපට කාදිනල්වරයෙක් ඉන්නවා. අපි මේ සියල්ලටම ජේසුට ස්තුතිවන්ත වෙනවා.වසර ගණනකට පසුව කාදිනල්වරයෙක් පත්වීමේ සතුට ඔවුහු බුක්ති විඳින්නාහ. කඩසාප්පුවල දකින්නට ඇත්තේ නත්තල් සැරසිලිය. ඒ අතර ‘නත්තල්’ සීයාගේ අනුරූ බොහෝය. එහෙත් සැරසිලි හා උත්සව නොව ආධ්‍යාත්මිකව නත්තල සැමරිය යුතුය යන්න කතෝලිකයන්ගේ අදහසයි.අද නොව මීට වසර ගණනකට පෙර අතීතයේ නත්තල් දා තමන් විඳී සතුට සිහිපත් කරන කුට්ටිදූවේ රෝසමේරි සිල්වා මහත්මිය:”දැන් මගේ වයස අවුරුදු හැත්තෑපහයි. මේ පල්ලිය පටන් ගත්තේ 1951 අවුරුද්දේ. මුලින්ම සුරුවමක් තියලා ගමේ අය යාඥා කර කර හිටියේ. අපිට ඉන් පිහිටක් තිබුණා. මගේ තාත්තා ධීවරයෙක්. අම්මා මාළු විකුණුවා. මගෙ පවුලේ සහෝදර සහෝදරියෝ හයදෙනෙක් හිටියා. මං ඉගෙන ගත්තේ දූවේ ඉස්කෝලේ. ඒ කාලේ කලපුව හරහා පාලමක් තිබුණා. ඔරුව ගෙනල්ලා පාලමට තට්ටු කරනවා. ඔරුවෙන් තමයි එගොඩට ගියේ. ඉස්කෝලේ යනකොට මට අවුරුදු හතක් විතර ඇති. පුංචි කාලේ දූවේ ඉස්කෝලේ නත්තලට උත්සව තියෙනවා.අපිට තෑගි හම්බවෙනවා. මම ඉස්කෝලේ අටේ පන්තියට යනතුරු ගියා. තාත්තා අපට තෑගි ගෙනත් දෙනවා. නත්තල් දවසට කලින් දවසේ රෑ එකොළහට විතර අපි පල්ලි යනවා. ඒ කාලේ මේ හරියටම තිබුණේ මහවීදියේ පල්ලිය විතරයි. රෑ 12 පූජාවට ඉන්නවා. එක විතර වෙනකොට පූජාව ඉවරයි. ඊට පස්සේ ගමට එන කැරොල් කණ්ඩායම පිටිපස්සෙන් අපිත් එනවා.දැන්නම් අපි රෑ දොළහට එකතු වෙන්නේ ගමේ පල්ලියට. මගේ අම්මා තාත්තා වගේම ධීවර රස්සාව කළේ. මං විවාහ වුණේ අවුරුදු දාහතෙන්. මට දරුවෝ හත්දෙනෙක් ඉන්නවා.මම දැන් දරුවන්ගේ දරුවොත් ඒ දරුවන්ගෙ දරුවෝත් දැකලා තියෙනවා. නත්තල් දවසට මේ හැමෝම ගෙදරට එකතුවෙනවා. ඉස්සර අපි යන්නේ වැල්ලවීදියේ මාළු කඩේට. මාළු වට්ටිය ඔලුවේ තියාගෙන ගෙයින් ගෙට යනවා. දවසට රුපියල් තුන්සියයක් විතර හම්බ කරගන්නවා. අපි කරවලත් හැදුවා. අද වගේ එදා කොළඹට ‘සිප්පම්’ බඳින්නේ නැහැ. (පෙට්ටිවල අසුරන්නේ නැහැ) කඩවල දාලා තියෙනවා. දැන්නම් මගෙ දරුවන්ට බෝට්ටු තුනක් තියෙනවා.ජේසු පිහිටෙන් ඉස්සරට වඩා දියුණුවක් තියෙනවා. අපි පුංචි කාලේ අම්මා නත්තලට කැවිලි හදනවා. දැනුත් අපි කෑම ජාති හදනවා. දරුවෝ ගෙදරට එනවා. තෑගි බෝග හුවමාරු කරගන්නවා. කුට්ටදූව ගමේ හැමෝම එකමුතුයි. නත්තල් දවසට කාලා බීලා විනෝද වුණා කියලා ‘ජරමර’ නැහැ.නත්තලේ සැබෑ අරුත නම් කුමක්ද? කුට්ටදූව ගමේදී අපට හමුවූ රුවිනා ගුරුවරියක්. ඇය සිටියේ තම දරු දෙදෙනා හා ගමේ අනෙකුත් දරුවන් ද එකතු කරගෙන ගවලෙන සරසමින්.”අපි කුඩා කාලයේ සිටම නත්තල් උදාවේ ඒ කියන්නේ ජේසු උපදින වෙලාවේ හිටියේ පල්ලියේ. අපේ අම්මා තාත්තා අපිව වඩාත් යොමු කළේ ආගමික පැත්තට. අද ගොඩක් අයට නත්තල කියන්නේ සාප්පු සවාරි යෑමක්. නමුත් අපි නත්තලේදි අභ්‍යන්තර වශයෙන් පිරිසිදු වෙන්න ඕන එකිනෙකාට උදව් කරන්න ඕන. මෙවර නත්තල පටන් ගත්තේ නොවැම්බර් 28.මේ කාලයට කියන්නේ ආගමන කාලය කියලා. ඒ කාලය තුළ අපි ජේසුට අපේ සිතේ උපදින්න හිත සූදානම් කරනවා. නරක සිතුවිලි මර්දනය කරනවා. හිතේ සාමය ඇතිකර ගන්නවා. අන් අයට උදව් කරනවා. නත්තල දා වන විට අපේ හිත පිරිසුදුයි. මෙවරත් අපි සුපුරුදු විදිහටම පල්ලි ගියා. ඊයේ වගේම අදත් අපි නත්තල සමරනවා. පවුලේ ඔක්කෝම මහගෙදරට එකතුවුණා. මේ එකමුතුකම, සිරිත් විරිත් අපිට අපේ දෙමවුපියන්ගෙන් ලැබුණා වගේම මගෙ දරුවන්ටත් ඒවා හුරු කිරීමයි මගෙ බලාපොරොත්තුව.නත්තල් උත්සවයට සති හතරක් පමණ තිබියදී ඔවුහු නත්තල පිළිගැනීමට සූදානම් වන්නාහ. ඒ කාලය තුළදී ඔවුහු අන් අයගේ සතුට වෙනුවෙන් කැප වන්නාහ. තෑගි බෝග දෙන්නාහ. අන් අයගේ කුසගිනි නිවන්නාහ. නත්තල් දා මහගෙදරට එකතුවන ඔවුහු ඥාතීන්ට “නත්තල් කතා කරන්නාහ” වැඩිහිටි ආශිර්වාද ලැබගන්නාහ. විවිධ වර්ගයේ කැවිලි සාදන්නාහ. ‘නත්තල් කේක්’ මේ අතර විශේෂය.ඇය මරිය සෙලින් පෙරේරා. වයස අවුරුදු හැත්තෑ නමයයි. වසර තිස්පහක්ම පල්ලියේ දහම් පාසලේ ඉගැන්වීම් කටයුතු කළ ඇය අද ද ආගමික කටයුතුවලට සම්බන්ධ වන්නීය. ඇගේ ප්‍රාර්ථනය වූයේ කන්‍යා සොයුරියක වීමය. එය මඟහැරී ගියද ඇය තවමත් අන් අයගේ යහපත සඳහා කටයුතු කරන්නීය.”කුට්ටිදූව මගෙ උපන්ගම. මං ඉගෙන ගත්තේ මීගමුව ශාන්ත නිකුලස් විද්‍යාලයේ. ඒ කාලේ හැටියට මං අටේ පන්තිය දක්වා ඉගෙනගත්තා. මං තාමත් නත්තලට කෑම ජාති හදනවා. ඕනෑම දෙයක් හදන්න පුළුවන්. මෙවරත් සහෝදරිය, ඇගෙ දරුවෝ සමඟ එකතුවෙලා විවිධ දේ හැදුවා. ඉඳලා හිටලා මම තාමත් දහම් පාසලේ කටයුතුවලට සම්බන්ධ වෙනවා. නැති බැරි අයට උදව් කරනනවා.”නත්තලේ සතුට බොහෝ විට භුක්ති විඳින්නේ කුඩා දරුවෝය. ඔවුන්ට තෑගි බෝග ලැබෙන්නේය. සියලු පව්කම්වලින් මිදී කතෝලික ජනතාව තම ආගමික නායකයාගේ ධර්ම මාර්ගයේ ගමන් කිරීමට උත්සාහ දරන්නාහ.කුඩා වියේදී නත්තල් දා ගවලෙන සදා සතුටු වූ අයුරු අපට පැවැසූ කටුවපිටියේ බර්නාඩ් ශ්‍රීකාන්ත:අපිට නත්තල පටන් ගත්තේ දෙසැම්බර් පළමුදා. නත්තල් උදාව සිදුවන්නේ දෙසැම්බර් 24 දා රෑ. අපි පළවැනිදා ඉඳලම නත්තලට සූදානම් වෙනවා. අපි පුංචි කාලේ හිටියේ මුහුද අයිනේ. දෙසැම්බර් මාසේ ශීත හුළඟ හමනකොට වැඩිහිටියෝ කියන්නේ ‘නත්තල් හුළඟ‘ එනවා කියලා. පරිසරයෙත් තියෙන්නේ අමුතු ලස්සනක්. පුංචි කාලේ යාලුවෝ අපි එකතු වෙලා මීගමු නගරයට යනවා කඩවල්වල තියෙන නත්තල් සැරසිලි බලන්න. ඊට පස්සේ අපි ඇවිල්ලා ගෙවල්වල ගවලෙන හදනවා. රෙජිෆෝම්වලින් සැරසිලි කරනවා. බැටළුවෝ හදන්නේ මැටියෙන්.රතිඤ්ඤා පත්තු කරනවා. රෑට කැරොල් යනවා. අපි කුඩා කාල් කරපු දේවල් අද දරුවන්ට කරන්න බැහැ. ඒ ඔවුන්ට අපට තරම් නිදහසක් නොතිබීම. මෙවර නත්තල අපට සුවිශේෂයි. අවුරුදු ගාණකට පස්සේ අපට කාදිනල්වරයෙක් ඉන්නවා ඔහු ආසියාවටම පත්වූ කෙනෙක්. මේක සුවිශේෂී දෙයක්. කාලා බීලා සතුටු වෙනවා වගේම අපි අධ්‍යාත්මිකවත් හිත පිරිසුදු කරගෙන සතුටු විය යුතුයි.කටුවපිටිය, කුට්ටිදූව යන ගම්වල කතෝලික ජනතාව පමණක් නොව රටපුරා විසිරී සිටින සියලු කතෝලිකයෝ නත්තල සැමරූහ. තම ආගමික නායක ජේසු බිලිඳාගේ උපත සමරන මේ අවස්ථාවේ විනෝදයට නොව අධ්‍යාත්මික සුවය, සැනසීම හරහා සාමය සමඟිය රජයන රටක සුන්දර හෙට දවසක් දැකීමේ සිහිනය සියලු සිත්වල ඇත්තේය. ඒ සිහිනය සැබෑවී ඇත්තේය. යුද මානසිකත්වයෙන් තොරව මෙවර සියලු දෙනාම නත්තලේ සතුට විඳගත්තේ යැයි අපට හැඟේ.ඔබ සැමට සුබ නත්තලක් වේවා.ඉනෝකා සමරවික්‍රමඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=as1012268</link>
    <topic>අම්මගෙ ‘හත් මාළුවෙ’ රස තාමත් දැනෙනවා</topic>
    <author>උපාලි සමරසිංහ</author>
    <content>අම්මගෙ ‘හත් මාළුවෙ’ රස තාමත් දැනෙනවා-බෙනඩික්ට් ජෝෂප් ගරු පියනමසාමයේ කුමරුන් ලොවට එබී බලන මේ අසිරිමත් නත්තලේ මම එතුමන් වෙනුවෙන් විශිෂ්ට දේව මෙහෙයක යෙදෙන පාදිලි උතුමකු සොයා ගියෙමි. සිග්නීස් උත්තමාචාර කලා උළෙලේ අධ්‍යක්ෂ බෙනඩික්ට් ජෝෂප් ගරු පියනම තමා ගුණ නැණින් පෝෂණය කළ ඒ දයාබර මෑණියන් ගැන මෙසේ මතකය අවදි කරයි.මගෙ ගම් පළාත තරාල පූගොඩ. අම්මත් තාත්තත් දෙන්නම මේ ගම් පියසෙ ජීවත්වුණු අය. සියයට සියයක්ම කතෝලික ජනතාවගෙන් සැදුම්ගත් මේ ගම්පියස වටා ඈතින් බෞද්ධ අය මුස්ලිම් අය සිටියේ. තරාල කියන්නෙ සම්පූර්ණයෙන් ම කතෝලික ගමක්.සමරතුංග මුහන්දිරම්ගේ දෝන ආනා අම්මගෙ නම. ගෘහණියක් හැටියට හිටියා මිසක රැකියාවක් කළේ නෑ.පියා වර්ණකුලසූරිය ආරච්චිගේ දොන් ජෝෂප්. දේශීය වෛද්‍යවරයෙක්. මා අපේ ගමේ දකින සුවිශේෂත්වය තමයි ගමේ වෙල්එළිය, බැත, කෙත, කුඹුර, ලියද්ද, ඇළ දොළ මේ හැම දෙයක් බෙදා හදා ගැනීමේදී ගැමියන් අතර පුදුමාකාර අන්‍යොන්‍ය සහයෝගයක් සහජීවනයක් තිබුණ. ගම වටේ හිටපු බෞද්ධ අය සමඟත් මේ කතෝලික ගම පුදුමාකාර අන්‍යොන්‍ය සහයෝගයෙන් කටයුතු කළේ. ගමේ තිබුණු පාසල සිරිකුරුස මිශ්‍ර පාඨශාලාවෙන් තමයි මං මුලකුරු හැදෑරුවේ. සිරිකුරුස විදුහලේ බෞද්ධ දරුවන් හිටියා.ඒ තරම් සුබවාදී ආකල්පයක් හැමතැනම පිරී තිබුණෙ.ඒත් ගමේ පල්ලියෙ පූජා මෙහෙයන් සඳහා ගමේ වැදගත් ආගමික වශයෙන් සුසිල්වත් පවුල්වල පිරිස් තමයි එකතු කැරගෙන තිබුණේ. පොඩි කාලෙ ඉඳන් අම්මා ගෙදර ඉඳන් පල්ලියෙ ගීතිකා මධුර හඩින් ගායනා කළා මතකයි.ඒ විතරක් නොවේ ඈ පල්ලිය සමඟ ඉතා කිට්ටුව දේව මෙහෙයන්වලට පවා සහභාගි වූ මාතාවක්. එතුමියට අවශ්‍ය කළා මාවත් ඒ දේව මෙහෙය කටයුතුවලට පුංචි කාලෙ ඉඳන්ම සහභාගී කරවන්න.ඇය පල්ලියෙ ස්වාමි කේ.විලියම් උතුමන්ට මා ඊට සම්බන්ධ කරගන්නැයි ඉල්ලීමක් කැර තිබුණා. ඒ අනුව කුඩාම දරුවකු කාලෙ පටන් පල්ලිය මගෙ ජීවිතයට විශාල බලපෑමක් කළා. ගමේ ස්වාමි ඒ දවස්වල පැවැත්වූ කතෝලික පාසලේ ගුරුවරියක් හැටියට අම්මා ටික කලක් වැඩ කළා මතකයි. මට නංගිලා දෙන්නෙක් හා අක්කා කෙනෙක් ඉන්නවා. අක්කා අද කන්‍යා සොයුරියක්.අපේ ගෙවත්තෙ ලස්සනට මල් හිටවලා ඒක ලස්සන කරන්න අම්මා ගත් මහන්සිය පුදුමාකාරයි. අල බතල ඛ්රඅල වගෙ දේවල් වත්ත පිටිය පුරාම තිබුණ. කොහොමත් මහගෙදර ඇත්තෝ හිටවපු කොස්, දෙල්, පොල් ගස්වලින් සාරවූ වත්තක් අපට අයිතිව තිබුණා.ඒක වැඩිදියුණු කරන්න අම්මා මහන්සි ගත්තා. ගමේ ගැහැනු සතියකට වතාවක් විතර එකතුවෙලා අපේ ගමේ වෙල් එළියට එපිටින් තිබෙන ළඳු කැලෑ පුරන් කුඹුරු අතරින් තරමක වන වදුලට රිංගලා දර කඩන්න යනවා.වැව් අමුණු ඇළ දොළ අයිනෙන් රංචු ගැසී යන මේ ගමන හරිම චමත්කාරයි. කොලු පොඩිත්තො හැටියට මේ ගමනෙදි අපිත් හරියට සතුටු වෙනවා. කුඹුරු තිබුණත් ඒවා අඳයට දීලා නිසා අපි කුඹුරුවල ගොවිතැන් කළේ නෑ.ඒත් ඒ ඕවිටි, නියර, වක්කඩ, පිටි අපට පුරුදුයි. අපේ සම වයසේ ළමයින් කරන හැම සෙල්ලමක්ම මාත් කළා.ගස් නැග්ගා, කුරුම්බා කැඩුවා, ඇළේ දොළේ පීනුවා. වෙලේ නියරේ සරුංගල් යැව්වා. හැබැයි! වැරැදි වැඩ කළේ නෑ. කොලුකමට කරන මේ දේවල් අම්මා ඉවසුවා.ඒත් කතෝලික දහමට හරි තමන්ගේ චරිතයට හරි සමාජයට හරි නපුරක් වෙන දෙයක් කළොත් අම්මා කැමැති නෑ.ඒ නිසාම මාත් ඒ වැඩ කළේ නෑ. මහ වැසි කාලෙට ගමේ පැත්තක් යටවෙන්ඩ ගංවතුර එනවා. අම්මා ඇතුළු පවුලේ වැඩිමලුන් කලබල වුණත් අපි නම් ඔරු පාරු හොයාගෙන සතුටු වෙන්ඩයි බලා ඉන්නෙ.ඒ ගංවතුර මැද්දට පැනලා පීනලා අපූරු සතුටක් අපි ලබනවා. ඒත් විසබීජ තිබේවි කියලා අම්මා මේවාට නම් හරස්වෙන අවස්ථා තියෙනවා.අපෙ අම්මට ඉතාම මධුරව ගායනා ඉදිරිපත් කරන්ඩ පුළුවන්. මං ඒක කලිනුත් කීවා. පල්ලියෙ ගිහින් ඇය කියන ගීතිකා අහන් ඉන්න ආසයි. පවුලෙ එකම පිරිමි දරුවා නිසා ඇය මාව ළෙහිපපුවෙ තබාගෙන හැදුවෙ.ගමේ නාට්‍යවලදිත් පාස්කු උත්සවයේදි යේසුතුමන්ගේ දුක්ඛප්ප්‍රාප්තිය කියැවෙන ඇතැම් නාට්‍යවලත් මා රඟපෑම් ඉදිරිපත් කරලා තියෙනවා. සමහර ඒවා සිරිකුරුස විදුහලේදි. අම්මා හරිම සංවේදී කෙනෙක්. මේවා බලලා ඇස්වල කඳුළු පුරෝගෙන ඇය මාව වැළඳගත්තා.”පුතා හරියට තමන්ගෙ රංගනය තේරුම් අරගෙන කළා. මගේ පුංචි දේවදූතයා කියා ඇය මා සිඹ සැනැසුවා. ආගම, යහජීවනය, කලාව, සිල්වත් බව මේ කරුණු කෙරහි මා නැඹුරු කරන්ඩ ඈ නොගත් උත්සාහයක් නෑ කියලා හිතෙනවා. මට මේ වන විට වයස 9-10 ක් පමණ ඇති. අපේ මීසමට ආපු ස්වාමි චරිත හරිම ආදර්ශවත්. දෙවියන් කෙරෙහි භක්තිය, දැහැමි බව, කරුණාව, ප්‍රේමය වැනි දෙයින් ඔවුන් අපේ සිත් සනහන්නන් බවට පත්වුණා. මගේ සිතත් ඒ පැත්තට ඇදී ගියා. උන්වහන්සේ තුළ තිබුණු කරුණාව මට අපේ ගෙදරින් කියාදුන්නේ අම්මා.සමරතුංග මුහන්දිරම්ගේ දෝන ආනා මාතාවඅපේ තාත්තා කැඩුම් බිඳුම් වෙදෙක්. ඇවිදගන්ඩ බැරි අමාරු ලෙඩ්ඩු, සමහර විට ගස්වලින් වැටිලා කොඳු නාරටිය පවා කැඩුණු අය දවාලෙදිත් මහ රාත්තිරියෙත් අපේ ගෙදරට එනවා.පියා කොහොමත් දේශීය ;;වද්‍යවරයෙක්නෙ. එයාට කොහොමත් ප්‍රශ්නයක් නෑ. අම්මාත් ඒ අය පිළිගන්නෙ බොහොම සතුටින්.ලෙඩාට ප්‍රතිකාර කරන්ඩ අවශ්‍ය බෙහෙත් කොළ වර්ග ආදිය මහ රාත්‍රිය කියලා නෑ අම්මත් එහෙ මෙහෙ දුවලා හොයාගන්නවා. පියා ලෙඩාට ප්‍රතිකාර කරද්දි ආපු පිරිස සියලුම දෙනාට තේ ටිකක් පිළිගන්වන්නත් අම්මා සූදානම්. අනෙක සල්ලි ඉල්ලලා ලබාගැනීම අපේ තාත්තා කවරදාවත් නොකළ දෙයක්. ලෙඩෙක් සතුටින් සත 50ක් රුපියලක් බුලත් කොළයක ඔතලා දුන්නොත් ගන්නවා මිසක දේශීය වෛද්‍ය ක්‍රමය පාවාදීලා සල්ලි ගත්තේ නෑ.අම්මත් එහෙමයි. පාරම්පරික වෛද්‍ය ක්‍රමය පාවාදීම ඔවුන් කවරදාවත් නොකළ දෙයක්. මට අවුරුදු 12-13 පමණ වෙද්දි අපේ පල්ලියේ විලියම් පියතුමා “මේ ළමයා පියතුමෙක් කරන්ඩ සුදුසුයි. මෙයාගෙ දේවභක්තිය අනුව මෙයා වඩාත් සුදුසු දේව සේවයට” කියලා අම්මට කියා තිබුණා. අම්මා මගෙන් ඇහුවා පියතුමෙක් වෙන්ඩ කැමැතිද කියලා. මාත් දෙපාරක් හිතුවෙ නෑ. එක පයින්ම කැමැති වුණා.මේ ගැන පියා කීවෙ අපූරු කතාවක්. “පුතේ න¼ගුල අතට ගත්තොත් පිටිපස්ස බලන්ඩ එපා. ලෝගුව දාගත්තොත් ආයිත් ඒක මොනම හේතුවක් නිසාවත් ගලවන්ඩ බෑ” කියලයි.මට පුදුමෙ පවුලෙ එකම පිරිමි දරුවා වූ මා පියතුමෙක් වුණාම පරම්පරාවට මොකද වෙන්නෙ කියලා ඔහු අහපු නැති එකයි. තමන්ගෙ පරම්පරාව ගැනවත් නොතකා පියා මෙහෙම කතාවක් කීවා. “පුතේ, අපේ අවසන් කාලේ අපට කාත් කවුරුත් නැතිව පාරෙ හිඟා කෑවත් කමක් නෑ. නුඹේ හිත පිරිසුදු නම් ඒක කරන්ට හිතෙනවා නම් එහෙම කරපන්..”අම්මා ජීවිතේ අහපු ලස්සනම වචනය තමයි මං ස්වාමි කෙනෙක් වෙන්ඩ කැමැති වූ මොහොත. තමා තමාවම ත්‍යාග කරලා ජේසු ස්වාමි දරුවන් සමඟ ගමන් කරන්න පුතේ.. ඇය ජේසුතුමන් කී වදන් එසේම සිහිපත් කළා.පල්ලියෙ පූජාවට උදව් කරමින් ඉඳලා එකපාරට මාව නුවර දෙව්සත්හලට යැව්වා. දෙව්සත්හල කියන්නෙ පියතුමන්ලා පුහුණු කරවන ආයතනයක්. පූජකවරයට සුදුසු වන තරම් අධ්‍යාපනය ලැබීම මෙහිදී කරනවා.නමුත් එතෙක් ඇඳි අපේ ඇඳුම් ඉවත් කැර සහෝදරතුමන් ලෙස ලෝගුව පළමු වරට පළඳින අවස්ථාවක් තියෙනවා. මේ අවස්ථාව අම්මා කෙනෙකුට හරිම සංවේදී අවස්ථාවක්.පූජකවරය ලැබෙන්නේ ඒ ආශ්‍රිත අධ්‍යාපනය අවුරුදු 2ක් හැදෑරුවාට පස්සෙයි. මා පූජකවරය ලබද්දී අම්මගෙ ඇස් දෙකින් කඳුළු ‘සට’ ‘සට’ ගාලා වැටුණා මා දැක්කා. අපේ අම්මා තුළින් වෑහුණේ ඇත්තටම මහා කරුණාවක්. ඇය කතෝලික මවක් වුණත් සිංහල සංස්කෘතියේ ජනප්‍රිය ‘හත් මාළුව‘ හැදුවා. ඇත්තටම හත්මාළුව කීවත් ඒ මාළු හොද්දේ මාළු 10ක් පමණ තිබුණා.එළවළු කීපයක් හීන්වෙන්න කපලා අරගෙන පලා වර්ගත් එක්කාසු කරලා කජු, පතෝල ආදියත් එක්කාසු කරලා අම්මා හදපු මේ ‘හත්මාළුව‘ පුදුමාකාර රසයක්. මං හිතන්නෙ අම්මා ඊටත් වඩා දක්ෂයි මස් මාංශ ඉවුමට.පුදුමාකාර සුවඳක් රසයක් ඒ කෑමවල තිබුණා. සව්දොදොල්, වැලිතලප ඇය හදන තරම් රසට මා ලෝකයේ දීවත් කාලා නෑ. මුං ඇට ඉඹුල් කිරිබත් ඇගේ තවත් ජනප්‍රිය කෑමක්. මං දෙව්සත්හලේ ඉගෙනගන්නකම් අම්මා මා ආසා කළ මේ කෑම වර්ග අනෙක් අයටත් බෙදා හදාගෙන කන්ඩ තරම් ගොඩ ගහලා ගෙනැවිත් දුන්නා.නත්තල එනකොට මුළු මහක් ගෙදරම පිරිසුදු කරලා ගේ හෝදලා ඇඳන් මෙට්ට පිරිසුදු කරලා ඇය වැඩ පටන් ගත්තේ.ඒ කාලෙට ගෙයින් ගෙට ගිහින් නත්තල් කැරොල් ගී කියන තරුණ තරුණියන් අතර මාත් හිටියා. දෙවියන් පිළිබඳ සුපුවත රැගත් මේ අවස්ථාවලට යන්ඩ අම්මා මා උනන්දු කළා. පාස්කු කාලයට ‘පසන් ගී’ ගායනයටත් අපිට අවස්ථා ලැබුණා. මා මුලින්ම ඒ ආශ්‍රිත නාට්‍යමය ජවනිකාවකට පෙනී සිටියෙ කාන්තා චරිතයකට. අම්මා මේක හැමදාම සතුටින් මතක් කළා.අම්මා අන්තිම කාලෙ හිටියෙ පොඩි නංගි ළඟයි. මටත් ජීවිතයේ පුදුමාකාර සමහන් කරගන්ඩ බැරි සිතිවිල්ලක් තියෙනවා.ඒක කවරදාවත් සමහන් වන එකක් නෑ. අම්මා ලෙඩ ඇඳේ ඉඳිද්දි ඇයව මගේ තැනක තබාගෙන මගේම අතින් උවැටැන් කරලා කටයුතු කරන්න බැරිවුණු සියුම් කනගාටුවක් මට තියෙනවා. නංගි අතින් කටයුතු නොපිරිහෙළා ඉටුවුණත් අම්මට දරුවෙක් හැටියට මට අම්මා වෙනුවෙන් ඒ කාරිය කරන්ට තිබුණා. මා පූජකවරය මහා ආශිර්වාදයක් ලෙස සැලකුවත් එසේ නොවී සිටියා නම් අම්මට ඒ විදියට සලකන්ඩ තිබුණැයි මොහොතකට සිතෙනවා.මගෙ අම්මත් පොඩි දරුවෙක් වගේ. ඇයට කොයිතරම් අසනීප තිබුණත් ඒවා මා ඇය බලන්ඩ ගියාම කීවෙ නෑ. ඒවා පසුකාලෙක මගේ සහෝදරියන් මට කීවෙ. ඒ තරමට මගේ හිත සලිත වනවාට ඇය කැමැති නෑ.දෙවියන් කෙරෙහිම මිස තමා වෙත නැඹුරු වනවාට කැමැති නෑ. ඒ පිරිසිදු කතෝලික මාතාවකගේ චාරිත්‍රයක්.අම්මා අවසන් සුසුම් හෙළුවෙත් මා ළඟ ඉන්දැද්දිමයි. ඇය අමාරුවෙන් ඇඳේ ඉඳන් අවසන් මොහොතේ කියා තිබෙනවා “පියතුමාට මට අමාරුයි කියන්ඩ එපා කියලා. මා ඒ වෙලාවෙ වෙනත් කාමරයක කෑම ගනිමින් හිටියෙ.“පුතා කාලා ඉවර වෙනකම් මගේ අමාරුව කියන්ඩ එපා” ඇය එකළොස්වන පැයේ මර ඇඳේ ඉඳගෙනත් දැක්වුව ආදරය, සෙනෙහස. මා කෑම ගෙන අවසන්වී අම්මගෙ අලුත් තත්ත්වය බලන්ඩ යනකොට ඇය අපහසුවෙන් හුස්ම ගනිමින් හිටියා.මීසමේ ස්වාමීන් පැමිණ ඇයට අවසන් ආලේපය දුන්නා. මේ ආලේපය ගත් අම්මා මා දිහා බලලා ඇස් පියාගත්තා.දුප්පත් මිනිසුන්ගේ දුක වේදනාව වෙනුවෙන් බොහෝ කැපකිරීම් කළ මගෙ අම්මා ඒ දුප්පත් අහිංසක ජනතාව වෙනුවෙන් මා කරන සේවය හැමදාම අගය කළා. මගේ හැම සිතිවිල්ලක්ම අලුතින් පහන් කළේ අම්මාගේ ඒ පහන් සිතිවිල්ලයි. මා දෙවියන් වෙනුවෙන් කැපවී සිටින්නේ ඒ අම්මාගේ මඟපෙන්වීම නිසයි.මගේ අම්මා මියගියායින් පසුවත් දෙවතාවක් මට හීනෙන් පෙනුණා. ඇය ඉතාම අලංකෘතව හැඳ පැළඳගෙන හිටියා.“පුතේ, දෙවියන් වෙනුවෙන් නොඅඩුවම සේවය කරන්න. හැමදාම ඒ සේවය කරන්න” ඇය මට හීනෙන් එහෙම කියුවා.අපේ ගෙදර චිත්‍රපට බලන්ඩ එදා ඉඩක් තිබුණෙ නෑ. චිත්‍රපටිකාරයො කියන්නෙ මහ නරක පිරිසක් හැටියටයි මුල් කාලෙ ගැමියෝ සැලකුවෙ. ටෙලි නාට්‍ය හා සිනමා ශිල්පීන්ට උත්තමාචාර දැක්වීම අම්මා බලාපොරොත්තු වූ දෙයක් නොවෙයි.ඒත් අම්මා බලාපොරොත්තු වූ දේ බොහොමයක් මා දැන් ඉටුකරලා ඉවරයි.උපාලි සමරසිංහඡායාරූපය -විමල් කරුණාතිලකනිවැරැදි කිරීමයිඉකුත් සතියේ පළවූ ජයන්තා රුක්මණී සිරිවර්ධන මහත්මියගේ මෑණියන් පිළිබඳ විශේෂාංගයේදි එතුමියගේ පියා විශ්‍රාමලත් විදුහල්පති මර්පි ගුණදාස ලෙස පළවුයේ ප්‍රමාද දෝෂයකිනි. එම නම විශ්‍රාම ලත් විදුහල්පති ම.පි. ගුරුදාස යනුවෙන් නිවැරැදි විය යුතුය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=as1012262</link>
    <topic>මංජේශ්වරී</topic>
    <author/>
    <content>මංජේශ්වරීමෙතෙක් කතාවචාමික සෙනෙවිරත්න ශ්‍රී ලංකා නාවික හමුදාවට බැඳී පසුව පුහුණුවක් සඳහා ඉන්දියාවට යයි. එහිදී ඉන්දියානු ජාතික, හින්දු ආගමික මංජේශ්වරී නම් විශ්ව විද්‍යාල ශිෂ්‍යාවකට බොහෝ තහංචි මැද ඔහු ආදරය කරන්නට පටන් ගනී. මංජේශ්වරීට ආදරය කරන නළුවකු වූ ක්‍රිෂ්ණදේව ඈ තමන්ට නතු කර ගැනීමට සීමාව ඉක්මවා යමින් උත්සාහ දරයි. චාමික සෙනෙවිරත්නට හමුදා නීති අනුව විදේශික තරුණියක හා විවාහය තහනම් ය. ඒ හැරුණු විට මංජේශ්වරීට සිංහල බෞද්ධයකු හා කෝවිලේ දී විවාහය ද තහනම් ය. මේ දෙදෙනාට උදව් කරන්නේ එල්.ටී.ටී.ඊ. සාමාජිකයකු හා විවාහ වූ චින්තා නම් තරුණියකි. මංජේශ්වරී චාමිකගෙන් ඈත් කිරීම සඳහා ක්‍රිෂ්ණදේව විවිධ උපක්‍රම යොදයි.අද එතැන් සිට...ගස් අතුපතර සෙලවෙමින් මාර මල් බිම වැටෙන්නට විය. මල් රේණු අප දෙදෙනාගේ ම හිස පුරා තැවරෙමින් තිබිණ.“මේ මලුත් වෙලාවකට අපට කරදරයක්”මංජේශ්වරී පැවසුවේ මගේ හිස මත වැටුණු මල් රේණු ගසා දමමිනි.“මල් විතරක් නොවෙයි. අපට නොහිතා එන කරදර කොච්චරක් ද? එදා වතුර බාල්දිය?”“දැන් ඒ සේරම ඉවරයි. අපි අර ගමන යනවද?“කොහේද?”“සේරම අමතක වෙලා වගේ. අර යෝගියෙක් හමුවෙන්න යන ගමන.”“යනව යනව. මං මේ බලන් හිටියෙ ඔයාට සනීප වෙනකං. ඒත් හොඳට සනීප වෙනකං යන්නෙ කොහොමද?”“දැන් හොඳටම සනීපයි”“එහෙනම් හෙට යමු”මගේ සිතට කිසියම් අස්වැසිල්ලක් දැනිණ.“උදය කුමාරත් එනවද?”මංජේශ්වරී යළිත් ඇසුවා ය.“එන එකක් නෑ. චින්තට සනීප නෑ”“එහෙනම් අපි දෙන්නට තනියමයි යන්න වෙන්නෙ”“ඇයි ළමයො දෙන්නෙක් යනකොට කොහොමද තනියම වෙන්නෙ.”“ඒකත් ඇත්ත. මං කැමතියි.”ඈ මට තුරුලුවන බව මට දැනිණ. අඳුර නිසා ඒ ආස්වාදය තීව්‍ර විය.මෙය කිසියම් ප්‍රාතිහාර්යකැයි මට සිතිණ. ජීවිතයේ වෙනස්කම් ඇතිවීමට ගතවන කාලය ඉතාමත් අල්පය. ශිල්පීය නැවියකු වශයෙන් පුහුණුව ලබන්නට විදෙස් රටකට පැමිණි මම දැන් ජීවිතයේ සුන්දරත්වය අත් විඳිමින් සිටිමි. දැන් මට මතකය අලුත් කිරීමට අවශ්‍යතාවක් නැත.දයාසිරි ඇතුළු මා සමඟ මෙහි පැමිණි හැම දෙනෙක් ම වාගේ තවමත් සිටින්නේ සිතින් ලංකාවේය. ඔවුන් හා පෙම් සබඳතා පැවැත්වූ ගැහැනු දරුවන් ගැන සිතන්නේ හොර රහසේ ය. ගෙවල්වල ඇති ආර්ථික ප්‍රශ්න ගැන නම් ප්‍රසිද්ධියේ කතාබහ කරති. සමහරුන්ගේ දෙමාපියෝ වාරු නැති තරම් අබලන්ව මහලුවියේ පසුවෙති. එක් සගයෙක් තම පියා මහලු මඩමකට යැවූ බව ද මට පැවසුවේ ය.තිලකා සමඟ ඇති කරගත් ප්‍රේම සම්බන්ධය මේ දක්වා පැවතුණේ නම් මා සිටින්නේ ඒ දණ්ඩක හරි මැද ය. දැන් මා සිතින් නිදහස් ය. ඒ දණ්ඩක ගමන් කිරීමට අවශ්‍යතාවක් නැත. අම්මා තාත්තා ගැන වුව ද වැඩිපුර සිතිය යුතු නැත. ඔවුන් දැන් ආර්ථික වශයෙන් නිදහස් ය. කවදා හෝ මට ප්‍රශ්නයක් වශයෙන් ඉතිරි වන්නේ ගොළු නැගණිය පමණි. ඈ විවාහ කර දීමටත් කවුරුන් හෝ ඉරණම් කාරයකු පැමිණෙනු ඇත. ශිල්ප දන්නා ඈ ගැන අමුතුවෙන් සිතිය යුතු නැත.මෙසේ සිතිවිලි ඒකරාශි වෙද්දී මා ඉන්නේ කොතැනකද යන වගවත් මට අමතකව ගොස් තිබිණි.“මොකද මේ. මොකද වෙලා තියෙන්නේ. තවම ආපු වෙලාවෙ ඉඳන් එක වචනයක් කතා කළේ නැහැ. කොහෙද හිත ගිහින් තියෙන්නෙ. ශ්‍රී ලංකාවෙ ගෑනු ළමයෙක් වත් ඉන්නවද? එහෙම නැත්නම් ඔයා මේ ගමන යන්න අකමැති ද?”මංජේශ්වරී සෙමෙන් මගේ උරහිසට අත තබමින් ඇසුවා ය. අප මේ සිටින්නේ දුම්රියේ ය. සැතපුම් සියයක පමණ දුරක් යා යුතු බව දුම්රියට නගිද්දීම මංජේශ්වරී පැවසුවා ය. ඉන්පසු සැතපුම් දෙක තුනක් පයින් යා යුතුව ඇත. ගමන මෙසේ දීර්ඝ වීම ගැන මා තුළ ඇත්තේ සතුටකි.“ඇයි මං අකමැති. මංජු එක්ක කොයි දීපංකරේ යන්න වුණත් මං කැමතියි. මට හිතාගන්න බැහැ මේ වගේ ගමනක් යන්න ඔයා මට කතා කරපු එක ගැන.”“දැන් ඉතින් මට කතා කරන්න වෙන කෙනෙක් නෑනෙ.”“ඇයි නෑදෑයො. මට තමයි නෑදෑයෙක් වත් මෙහේ නැත්තෙ.”මංජේශ්වරී මොහොතක් කල්පනා කරමින් සිටියා ය.දුම්රිය ඇදෙන්නේ අපට නුහුරු නුපුරුදු පරිසරයක ය. එහෙත්, කර්කෂ, කඨොර බවක් නොදැනේ. තැනිතලා, ගස් කොළන්, කඳු ගැට මෙන් ම හීන් දිය පාරවල් අප පසුකරමින් යයි. උදේ පාන්දරින් ගමන පිටත්වීම නිසා ගත සිතට දැනෙන්නේ සිසිලසකි. ලාහිරු රැස් තවමත් සිසිල් ය. ගලා එන්නේ ගස් අතු පතර පීරාගෙන ය. මංජේශ්වරීගේ සුවඳ මට දැනේ. එය වත්සුණු සුවඳක් නොව ඇගේ ඇඳුම් හා මුසු වූ සුවඳක් යැයි මට සිතේ. ගුණදාස අමරසේකර ජීවන සුවඳ යැයි හඳුන්වන්නට ඇත්තේ මේ සුවඳට විය යුතු ය.“මං හිටියෙ නැත්නම් මේ ගමන යන්නෙ ක්‍රිෂ්ණ දේව එක්ක නේද?”“පිස්සුද. මතක් කරන්න එපා. මං කවදාවත් ක්‍රිෂ්ණ එක්ක කිසිම ගමනක් ගිහින් නැහැ.”“ඒ වුණාට යාළුවෙලා හිටියනෙ.”“නෑ. චාමික. අම්මල ගෙනා යෝජනාවක් විතරයි.”“අවුරුදු කීයක් ද?”“මට මතක නෑ.”“මංජේශ්වරී හා ක්‍රිෂ්ණදේව අතර වූ දීර්ඝකාලීන සම්බන්ධය කැඩී බිඳී ගියේ ඇගේ ජීවිතයට මා ඇතුළුවීමෙන් පසුව බව මට දැන් සක්සුදක් සේ පැහැදිලි ය. එහෙත් වැඩි ලස්සනක් නැති තලෙළු පැහැති මා වැනි කොල්ලෙක් මංජේශ්වරීගේ ජීවිතයට ඇතුළුවීමත් මහ පුදුමයකි.“ඇත්තටම මංජේශ්වරී ඔයා මට ආදරේ කරන්න පටන් ගත්තේ මොන හේතුවක් නිසාද?”“එහෙම විශේෂ හේතුවක් නැහැ.”“”ඇත්තටම ක්‍රිෂ්ණදේව කොච්චර ලස්සනද? නළුවෙක් වගේ කියන්න ඕන නෑ. ඇත්තටම නළුවෙක්නෙ.”“අනේ එයාගෙ නළුකම. පොත්ත සුදුයි. එච්චරයි. ඔයාගෙ ඇස් දෙක දිහා මට දවස් ගණනක් වුනත් එක දිගට බලන් ඉන්න පුළුවන්. ඔයා ඇස් දෙකෙන් කතා කරනවා. අනික කොච්චර හැන්ඩි කොල්ලෙක් ද? නිල ඇඳුම ඇන්දම මට හිතාගන්න පුළුවන්...”මට හිනා ගියේ ය. මගේ ඇස් දෙක ලස්සන යැයි මින් පෙර මා සමඟ කිසිවකු හෝ පවසා ඇත. ඉබේම වගේ දෑත ඇස් දෙක වෙත ගියේ ය.“අතගාල බැලුවට ලස්සන පෙනේනෙ නෑ ළමයො”“මං යුනිෆෝම් එක ඇඳල කැප් එක දාල ගත්ත පින්තූරයක් ගෙනත් ;දන්නම්කො”“ඔන්න අමතක කරන්න බෑ”ආදරයෙන් අන්ධ වූ විට ඕනෑම අවලස්සන අයකුම ලස්සනට පෙනේ. ලස්සන ඇත්තේ ලස්සන දකින්නාගේ හිතේ ය. මට මංජේශ්වරී රූප සුන්දරියක් තරම්ම ලස්සනය. ඒ මා ඇයට ආදරය කරන නිසා ද? මා ඇයට ආදරය කරන නිසා ඇගේ ලස්සන මට දෙගුණ තෙගුණ වී පෙනෙනවා විය යුතු ය. මගේ ලස්සන ඇයට පෙනෙන්නේ ඒ අයුරින් ම විය යුතු ය. “සිත ගිය තැන මාලිගාව යනුවෙන් අපේ ආප්තෝපදේශයක්” ඇත. එය ද මට මේ මොහොතේ සිහිපත් විය. අප යන්නේ කොහිද? ආපසු එන්නේ කීයට ද? මේ කිසිවක් මංජේශ්වරී මා සමඟ පැවසුවේ නැත.“මේක දිග ගමනක්...”පරිසරය දෙසට නෙත් යොමාගත් මංජේශ්වරී පැවසුවා ය.“කොච්චර දුරද?”“කි. මීටර් 100 කට කිට්ටුයි”“කොහේද?”“අන්නවරම් කෝවිල. හුඟක් ප්‍රසිද්ධ තැනක්. හිත දියුණු කරපු සාමි කෙනෙක් එතන ඉන්නවා.”“ආපහු එන්න හුඟක් රෑ වුණොත්”“රෑ වුණොත් නම් හොස්ටල් එකට යන්න අවසර නෑ.”“එතකොට පුංචි අම්මලගෙ ගෙදර යනව““මාත් එක්ක”මංජේශ්වරී මොහොතක් කල්පනා කරමින් සිටියා ය.“ඒක ඒ වෙලාවට බලමුකො”අපි අන්නවරම් කෝවිලට යන විට උදෑසන දහයට ආසන්නව තිබිණ. ඉරිදා දිනයක් වූ බැවින් සෙනඟ අඩු ය. උදෑසන පූජාව අවසන් වීමෙන් පසු බැතිමත්හු තැන තැන වාඩි වී ස්තෝත්‍ර ගයමින් සිටියෝ ය. මගේ සිතට කිසියම් සැනසිලි සුවයක් දැනිණ. අතු විහිඳුවමින් වැඩුණු බෝරුකක් මෙන් ම දසත මුල් විහිදුවමින් වැඩුණු නුඟ ගසක් ද දෙතැනක විය.“දන්නවද අපේ බුදුහාමුදුරුවො සත් සතිය ගත කළේ අජපාල කියන නුගරුක මුල. බුද්ධත්වය ලැබුවේ මේ වගේ බෝරුකක් මුල.”මා කීවේ මගේ ආගම සිහිකරමිනි.“මම ඒ ගැන කියවල තියෙනව. හින්දු ආගමෙන් බුද්ධාගම වෙනස් වුණේ ඒක දර්ශනයක් බවට පත්වුණු නිසා.”“එතකොට මංජු බුද්ධාගම දර්ශනයක් බව පිළිගන්නවද?”“ඔව්. හින්දු ආගම ඇදහිලිවලට බරයි. ඒත් බුද්ධාගමේ හුඟක් හිතන්න දේවල් තියෙනවා. බුද්ධාගම අනුව සත්‍ය ගවේෂණයට මුල් තැනක් ලැබෙනවා. හිත පිරිසුදු වෙනවා. සිත නිවෙනවා. අපේ ආගමේ තියෙන්නෙ සිත බදා ගන්න දේවල්. ඒ නිසා දේව විශ්වාසවලින් අපට ගැලවෙන්න බැහැ. මේ හැම දෙයකම කිසියම් සත්‍යයක් තියෙනවා. අපි ආගම් දෙකක බව ඇත්ත. හැම ආගමකින් ම උගන්වන්නෙ යහපත් මනුෂ්‍යයකු වීම.”කොයි ආගමේ වුණත් අපි සත්‍යයට ගරු කළ යුතුයි” ගවේෂණයක අරමුණත් සත්‍යය සොයා යෑමයි.”“අපිත් දෙවියො වඳිනවා. අපෙත් හැම පන්සලකම දෙවියො ඉන්නවා. දේවාල තියෙනවා. හින්දු ආගමේ විෂ්ණු කියන්නෙ අනාගතයේ ඉපදෙන මෛත්‍රි බෝධිසත්වයන්ගේ අවතාරයක් කියලයි කියන්නේ.”ඒ මා එහෙන් මෙහෙන් ඇසූ දුටු දේවල් ය.මංජේශ්වරි කිසිදු පැකිලීමක් නොමැතිව කෝවිලේ තිරයකින් වටවූ කිසියම් ස්ථානයක් වෙත පිය මැන්නා ය. ඒ දෙසින් ඇසුණු බජන් සංගීතය කනට මිහිරි ය.“සාමි...”මංජේශ්වරීගේ කටහඬ ඇතුළත උන් කිසිවකුට ඇසෙන්නට ඇත. ඔහු තිරයෙන් පිටතට ආවේ ය. කහපාට වේට්ටියක් ඇඳි කහපාට සාටකයක් පොරවාගෙන උන් ඔහු අපේ රටේ පෙරහර කාලයට කතරගම යන සන්නාසියකුට නොදෙවෙනි ය.“මංජේශ්වරී හා සාමි අතර වචන හුවමාරුවක් සිදුවිය. එය තෙළි¼ගු බසිනි. මට කිසිවක් තේරුම් නොගියේ ය. මදක් ඈතින් සිටගෙන උන් මා දෙස බලා ඔහු තවත් මොනවාදෝ පවසන්නට විය. ඉන්පසු මංජේශ්වරී ඔහු දුන් පැදුරක් බිම එළාගෙන ඉඳ ගත්තා ය. සාමි ද මිටි අසුනක් ගෙනවුත් ඈ ඉදිරියෙන් ඉඳ ගත්තා ය. මංජේශ්වරී මා ඇමතුවේ මට ද ඉඳගන්නා ලෙස පවසමිනි.“සාමිට ප්‍රශ්නයක්. දැන් මං ආපු කාරණාව වෙනත් පැත්තකට හැරවිලා”“ඒ මොකද? මෙච්චර දුරක් ගෙවාගෙන ආපු එකේ ආපු කාරණාව ඉෂ්ට කරගන්නකෝ”“මං ආපු කාරණය කිව්වා. ආගම් අතර ඇති මතභේද ගැන සාමි කතා කරන්න කැමති නෑ.”මංජේශ්වරී පැවසූ අන්දමට රාමාස්වාමි නම් මේ සාමිවරයා හිමාලයානු කඳු පාමුල පිහිටි තනිලාල් වනන්තරයේ බවුන් වැඩූ අයෙකි. තමාට කිසියම් අධ්‍යාත්මික ශක්තියක් ලැබුණා යැයි සිතමින් ඔහු ආපසු තම නිවස බලා පැමිණ ඇත. බිරිය ඔහු පැමිණෙන තුරු බලා සිටිය ද ඔහු පැමිණි පසු ඇයට ඔහුගෙන් ඈත්වීමට අවශ්‍ය විය. ඒ තමා වැනි පෘථග්ජන ගැහැනියකට තවදුරටත් ඔහුට සමීප විය නොහැකි බව තේරුම් ගත් බැවිනි. ඉන්පසු මහා ;සනඟක් පැමිණ ඔහු මෙම ස්ථානයට කැඳවාගෙන විත් තිබිණි. මෙම කෝවිල ගොඩ නැඟී ඇත්තේ එවන් මිනිසුන්ගේ අනුග්‍රහයෙනි. “දෙවියො අපිත් එක්ක ඉන්නවා. අපට බැහැ දෙවියන්ට බොරු කරන්න.”ඉන්පසු ඔහු මට තේරෙන ඉංග්‍රීසි බසින් පැවසුවේ ය.“මේ ළමය අපට අයිති කෙනෙක් නෙවේ”“අප අතර කුල භේදයක් තියෙනවා. ආගම් භේදයක් තියෙනවා. මේ දරුවො දෙන්නම ඉන්නෙ විවාහාපේක්ෂාවෙන්. එහෙම නේද? අද මෙතනට ආවෙ ඒ ගැන කතා කරන්න නෙවෙයි.“ඔබ බෞද්ධ. මෑ හින්දු. වෛදික කුලයට අයිතියි. මෙහේ තියෙන උසස්ම කුලය. මේ රටේ තියෙන බ්‍රාහ්මණ සම්ප්‍රදාය අනුව ඇයට තමන්ගෙ කුලයට වෙනස් කිසිම කුලයක කෙනෙකු හා විවාහ විය නොහැකියි.”“ඒත් මං ආවෙ ඒ ගැන කතා කරන්න නෙමෙයි සාමි. මගේ නිබන්ධනයට අවශ්‍ය කරුණු ටිකක් හොයා ගන්න.”“මේ ප්‍රායෝගික කරුණු ඔබේ නිබන්ධනයට අවශ්‍යයයි. ඉන්දියාව තුළ ආගම් අතර ඇති මතභේද හුඟක් තදයි.”“ඒක මම දන්නවා. ඒත් මම ඒව විශ්වාස කරන්නෙ නෑ.”“ඔබ දන්නවද රන්දෙවොල ගැන,. ඒකට අඩුකුලේ අයට යන්න බැහැ. ඔබ ගිහින් තියෙනවද?“මම ගිහින් නෑ. ඒත් මම යන්න කැමතිත් නෑ”“ඔබ මේ දරුව සමඟ විවාහාපේක්ෂාවෙන් සිටිනව නම් ඔබට සිද්ධ වෙනවා ඔබේ ආගම අත අරින්න. ඔබට කුලභේදය නිසා පවුලෙන් අයින් වෙන්න සිද්ධ වෙනවා. මේව මං හිතනව ඒ දරුවගෙ රටටත් පොදුයි කියල.”සාමිගේ සියලු කතාබහ මංජේශ්වරී ඒ අයුරින් ම මා සමඟ පැවසුවා ය. ඇගේ මුහුණේ සතුට සේදී ගියාක් මෙන් විය. ඒ සමඟම ඈ තුළ කිසියම් ආවේගයක් ද මතු වෙමින් තිබිණ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=as1012263</link>
    <topic>මිනිත්තුවක කතා</topic>
    <author/>
    <content>මිනිත්තුවක කතාදැනට ජීවතුන් අතර නොමැති මගේ සොයුරා පාසල් ගණනාවකම සේවය කළ දක්ෂ ගුරුවරයෙකි. ඔහු සේවය කළ එක පාසලක උගෙනීම ලැබූ සිසුන් දෙදෙනකු මෑත දිනකදී මා සමඟ කළ ප්‍රකාශයක් මෙහි සඳහන් කිරීමට අදහස් කළේ එය රසවත් සිදුවීමක් වීම නිසා මෙන් ම එම වෘත්තියේ නිරතවූවනට එයින් ගත හැකි යමක් අන්තර්ගතව ඇතැයි හැගුන නිසා ය.භූගෝල විද්‍යාව විෂයය උගැන්වීමේදී ඡ්‍යොතිෂය ගැන ද සඳහන් කිරීමට ගුරුවරයාට සිදුවිය. එවිට ගුණපාල හා සිරිසේන යන සිසුහු දෙදෙන නැඟී සිට “සර් ඔය ඡ්‍යොතිෂය කියන්නේ බොරුවක්” කියමින් ගුරුවරයා සමඟ තර්ක කිරීමට පටන් ගත්හ.මෙයින් කලකිරීමට පත් ගුරුවරයා පොත් ටිකත් රැගෙන පන්තියෙන් එළියට ගියේ ය. භූගෝල විද්‍යාව විෂයය උගැන්වීම සඳහා ගුරුවරයා ඉන්පසු පැමිණියේ ද නැත.දින තුනක් ගත විය. තෙවන දින උදෙන් ම පාසල පටන් ගැනීමේ සීනුව නාදවීමට පෙර ගුණපාල හා සිරිසේන කැඳවූ ගුරුවරයා “ඔය දෙන්නම පන්සලට ගිහිල්ලා ලොකු හාමුදුරුවන්ගෙන් මගේ දරුවාගේ හඳහන බලවාගෙන එන්න” කියා වේලාව ලියූ කොළ කෑල්ලක් බුලත් අතක් හා රු. 10 නෝට්ටුවක් සිසුන් දෙදෙනා අත තබා ඔවුනට යෑම සඳහා තම පාපැදිය ද දුන්නේ ය. පාසලේ පිරිසුදු කිරීමේ කටයුතුවලින් ගැලවීමට ලැබීම නිසාත්, බයිසිකල් පැදීමට ඇති ආශාව නිසාත් ගුණපාල හා සිරිසේන අතින් මිට හළ කුරුල්ලන් මෙන් පන්සල කරා ඇදී ගියහ.පන්සලේ හාමුදුරුවෝ කොළ කෑල්ලේ ලියා තිබූ වේලාව ගෙන උන්වහන්සේ ගේ කාමරයට ගොස් ලිවීමට පටන් ගෙන ටික වේලාවකින් නළල රැලිගන්වමින් එළියට ගොස් නැවතත් පැමිණ ඇඟිලි ගනිමින් ලිවීමට පටන් ගත්හ. තවත් ටික වේලාවකට පසු උන්වහන්ස් එළියට පැමිණ බුලත් අත වීසි කොට“මොකාද මේක දුන්නේ?” යි ගුගුළේ ය.“අනේ හාමුදුරුවනේ, අපේ සර් තමා ඕක දුන්නේ” ගුණපාල පිළිතුරු දුන්නේ ය.“උඹලා ඉස්කෝල ළමයි හින්දා මම ඉවසනවා. සර්ට ගිහිං කියපල්ලා සර්ගෙ ළමයට කකුල් හතරකුයි වලිගයකුයි තියෙනවද කියලා මම ඇහුවා කියලා” පන්සලේ හාමුදුරුවෝ කියත්ම, බුලත් අත හා රු. 10 අහුලාගෙන එළියට පැනගත් සිසුහු දෙදෙන අසල කඩයකට ගොඩවැදී කුස පුරවාගෙන හෙමින් සීරුවේ පාසල කරා ළඟා වූහ.පාසලේ ඉදිකඩුල්ල වෙත ඔවුන් පැමිණෙත්ම සිනා මුසු මුහුණින් ඔවුන් හමුවට ආ ගුරුවරයා “හාමුදුරුවෝ මොකද කීවේ?” විමසීය.“හාමුදුරුවෝ ඇහුවා සර්ට හම්බවෙලා ඉන්නෙ කකුල් හතරකුයි වලිගයකුයි තියෙන දරුවෙක් ද කියලා” කටකාර ගුණපාල කීවේය.“හා හොඳයි පන්තියට යමුකො” සිනා සෙමින් ම ගුරුවරයා ඔවුනට පැවසීය.පන්තියේ සිසුන් ඉදිරියේ ගුරුවරයා කියා සිටියේ තම වැස්සියට ඊයේ පැටවකු ලැබුණු බවත්, ඒ පැටවා ලැබුණු වේලාව පන්සලේ හාමුදුරුවන් වෙත යැවූ බවත්, හාමුදුරුවෝ වැස්සිට පැටවකු ලැබුණු පුවත නොදන්නා බවත්, එහෙත් ඡ්‍යොතිෂය අනුව හාමුදුරුවෝ එය නිවැරැදිව ම ප්‍රකාශ කර ඇති බවත් ය.“ගුණපාල, සිරිසේන, ඡ්‍යොතිෂය තවත් බොරු කියලද හිතන්නෙ?” ගුරුතුමා ඇසීය.“නෑ සර්”ඉන්පසු දිගටම භූගෝල විද්‍යාව පාඩම කෙරීගෙන ගියේ ය.විශ්‍රාමික විදුහල්පති,විජේරත්න දාහිගමුව,මාවීදළුපොත,කුරුණෑගල.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=as1012264</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිඋතුම් අපේ අසල්වැසි දරුවකු ව සිටියා පමණක් නොව පැටි වයසේ සිටි ම’පුතණුවන් ගේ මිතුරකුව ද සිටියේ ය. එහෙයින් එකල ඔහු අප නිවෙසට නිතර ආ ගියේ ය.ඔහු සෙසු දරුවන් හා දහම් පාසල් ගියේ ය. කඨින පෙරහරේ එක් ලී කෙළි නැට්ටුවකු වූයේ ද ඔහු ය.පැතුම් ගේ මාපියන් එකෙ’කා ගෙන් වෙන් ව ගියේ ඔහු පුංචි සන්දියේ ම ය. මෙය පැතුම් ගේ නරකට හිටියේ ය.මව රට රැකියාවකට ගියා ය. පැතුම් වැඩිහිටියන් මැද අතරමං වූයේ ය.ඔහුට මුහුණ දෙන්නට සිදු වූයේ අග හිඟකමින් පිරුණු රළු දිවියකට ය.කලකට පසු මව ගෙදර ආවා ය. එහෙත් දරුවාට සෑහීමට පත්විය හැකි හව්හරණක් ලැබුණ ද යන්න සැක සහිත ය. එහෙයින් ඔහුට මිතුරු ඇසුර රන්රස සේ ම විය.පැතුම් ගේ පවුලේ වැඩිහිටියන්ට ද දිගින් දිගටම මුහුණ දෙන්නට සිදුවී ඇත්තේ කරදර තොගයකට ය. එහෙයින් ඔවුහු පදිංචිය වෙනස් කළහ.මේ නිසා ම පැතුම් ද මපුතු ද අතර වූ මිතුදම අකා - මකා වී ගියේ ය.කලක් ගත විය.පැතුම් සිය වැඩිහිටි ඥාති පෙදරේරුවකු ගේ අත් උදවුවට යන බවත්, ගල් වළක ද වැඩ කරන බවක් දැන ගන්නට ලැබී අපි තැවුණෙමු.දිනක් අපි ගේ ඉස්සරහ වැට පිළිසකර කරමින් සිටියෙමු.යෞවනයෙක් පාරේ ආවේ ය. ඔහු ගේ මුහුණේ වූයේ හුරු පුරුදු සිනාවකි.මා පුතුත්, මා බිරියත් ඔහු හඳුනා ගෙන කතා - බහ කළහ.ඒ පැතුම් ය.තමා මේ දෙසැම්බරයේ අපොස විභාගයට පෙනී සිටින බව ද ඔහු කියා තිබිණි.දරුවා කෙසේ හෝ ජීවිතය ජය ගනු ඇතැයි එවෙලේ මම සිතුවෙමි. එහෙත් ඊට සුළු දිනකට පසු ලද ආරංචියෙන් අපි සසල ව ගියෙමු.පැතුම් දුම්රියකට පැන දිවි හානි කර ගෙන තිබිණි. දැන හෝ නොදැන ඔහු පැන තිබුණේ ද සිය මව වැඩ ඇරී එන දුම්රියට ය.අපමණ දුක් විඳිමින් ජීවිතය ජය ගන්නට වෙහෙස දැරූ දරුවකු අවසානයේ මේ සා දරුණු තීන්දුවක් ගත්තේ ඇයි?සිත් තැවුල්, වධ වේදනා ඉවසා දරාගත නොහැකි තැන ඔහු පැරදුණේ ද?දහම් පාසලින් හික්මීමක් ලද, පින්කම් පෙරහරේ නැටූ දරුවකු මෙසේ පරාජය වීම මහා සමාජයෙන් වෙන් කොට හුදෙකලා සිද්ධියක් ලෙස සැලකිය හැකි දෙයක් ද?සමාජ ප්‍රශ්න නිසා ම පැතුම් ගේ ළමා විය නැති විය. එනිසා ම යොවුන් විය ද අවුල් වී ජීවිතය ද සුන් විය.පැතුම් දැන් නැති බැවින් ඔහු ගේ සැබෑ ගැටලු මොනවා දැයි අපට නිශ්චය කළ නොහැකි ය. එහෙත් ඔහු ගේ අකල් මරණය අපට නොකියා කියන ප්‍රසිද්ධ රහසක් ඇත.ඒ මෙසේ නොවිය හැකි ද?“නැන්දේ, මාමේ, මා බඳු තවත් දරුවන් ඔබ අතර සිටිනවා විය හැකිය. ඔවුන් ද බැරි ම තැන මා ගත් තීරණය ගනු ඇත. ඊට පෙර, ගම රට දෙස නෙතු හැර බලා ඒ අය වෙනුවෙන් කළ හැකි පුංචි දෙයක් හෝ කරන්න!”නාවින්නේ සුනිල් ශාන්ත මහතා විසින් යොමු කරන ලද ලිපියක් ඇසුරිනි.  මද්දහනකි.මම යතුරු පැදියේ නැගී ගමනක් යමින් සිටියෙමි.නොයෙක් යාන වාහන පාරේ එහා මෙහා යමින් තිබිණ.කිසිවකු පාර අයිනේ ගෙයක් ළඟ නතර වී පා පැදියකට හුළං ගසනු හදිසියේ ම දුටිමි.ඔහු හඳුනා ගත් මම ඔහු ළඟ නතර වීමි.“මොකද මන්ත්‍රීතුමා වෙලා තියෙන්නේ?” මට ඇසිණ.හැරී බැලූ ඔහු මා දුටුවේ ය.“ආ... මහත්තයා, මං ගෙදරිං එනකොට මේකෙ හුළං තිබුණ. මගදි බැලින්නං අඩුවෙලා. ඒකයි මේ හුළං ටිකක් ගහන්නෙ” ඔහු සිනාසුණේ ය.“කොහෙද මේ යන්නෙ?”“රාජකාරියකට යනව.”ඔහු වසර ගණනාවක් ප්‍රාදේශීය සභා මන්ත්‍රීකම් කර තිබේ. තවම මහජන සේවාව පිණිස යන්නේ මෙලෙස ය.මේ කතාව ගැන ඔබ සිතෙහි කුකුසක් ඇති වන්නේ නම් සරල දිවියක් ගෙවමින් විනිවිද භාවයෙන් යුතුව වැඩ කරනවා සේ ම අනුන් ගෙන් ඉල්ලා ගත් පාපැදියකින් රාජකාරි ගමන් යන නාත්තණ්ඩියේ රෙක්සි ඩෙන්සිල් ප්‍රාදේශීය සභා මන්ත්‍රීවරයා මුණ ගැසී බලන්න.නාත්තණ්ඩිය, මයිලාවේ, ඒ.පී. පෙරේරා (0322255229) මහතා විසින් යොමු කරන ලද ලිපියක් ඇසුරිනි.පොලිස් සේවාවෙහි නිරත ව සිටි මා බිරිය වවුනියා පෙදෙසෙහි රාජකාරියේ යෙදී සිටිය දී හෘදයාබාධයකින් මිය ගියා ය.අවසන් කටයුතු නිම වී තෙමසක් ඇතුළත මම ඇගේ අග්‍රහාර වන්දිය ඉල්ලීමි.මාස නවයක් පමණ ගෙවී ගියේ ය.ඒ ගැන විමසීමට මම අදාළ කාර්යාලයයට ගියෙමි.“මිස්, මට මේ වන්දි මුදල ඉක්මනට ගන්න ඕනෑ. මගෙ නෝනගෙ අවුරුද්දෙ පිංකමත් ළඟයි. ඒකට වියදම් කරන්න බලාගෙන තමයි මේ වන්දි මුදල ඉල්ලන්නෙ” මම නිලධාරිනියට කරුණු පැහැදිලි කළෙමි.ලිපි ගොනුවේ අඩු පාඩු ඇති බවත්, ඒ බව මට දන්වා ඇති බවත් ඇය කීවා ය.“නැහැ, මට එහෙම කිසිම දැනුම් දීමක් කරල නෑ.” මම අවධාරණය කළෙමි.ඇය ලිපි ගොනුව ගෙන පෙරළා බැලුවා ය. එබඳු ලිපියක පිටපතක් එහි නොවී ය.එසේ වුව ද, ලිපි ගොනුවේ ඇති අඩුපාඩු සම්පූර්ණ කර දෙන ලෙස ඇය කීවා ය.ඈ කී අඩු පාඩු සපුරා ගනු පිණිස මම නිවාඩු ගෙන වව්නියා බලා ගියෙමි. මේ සඳහා කිහිප අවස්ථාවක දී නිවාඩු ගැනීමට මට සිදු විය.අඩුපාඩු සියල්ල සපිරිණි.එහෙත් නිහඬව ම මාස තුනක් ගෙවී ගියේ ය.පිංකම් දිනය ළං විය. වන්දි මුදල නොලැබෙන බැවින් නියමිත දින පිංකම සිදු කිරීමට නම් මා ණය තුරුස් විය යුතු විය.අවසානයේ කෙසේ හෝ මම පිංකම සිදු කළෙමි. එහෙත් සිතූ පරිදි සාර්ථකව පිංකම කර ගැනීමට නොහැකිවීම නිසා මා තුළ වූයේ දැඩි වේදනාවකි.මට හදිසියේ ම අග්‍රහාරයේ ප්‍රධානයා සිහිපත් විය. මම ඔහු ගේ දුරකථන අංකය සොයා ගෙන ඔහු අමතා මගේ වේදනාව පළ කළෙමි.“වහාම ඇවිත් මාව හම්බ වෙන්න” ඔහු කීවේ ය.මා ඔහු හමුවට යනවිට විෂයයට අදාළ නිලධාරීහු ද කැඳවනු ලැබ සිටියහ.මා පිළිගත් ඔහු නිලධාරීන් ඇමතුවේ ය.“පොලිස් නිලධාරීන් රාජකාරි කරන්නෙ හුඟක් දුක් මහන්සිවෙලා. අපි ඒක හොඳින් මතක තියා ගන්ඩ ඕනෑ. හොඳයි, දැන් කියන්ඩ බලන්ඩ මෙයාගෙ මිය ගිය භාර්යාවට අදාළ වන්දි මුදල ගෙවන්ඩ බැරි හේතුව මොකක්ද කියල” ඔහු ප්‍රශ්න කළේ ය.විෂයය භාර නිලධාරීහු නිරුත්තර වූහ.“කරුණාකරල, විනාඩි පහක් ඇතුළත මේ මහත්තයාගෙ චෙක් එක දෙන්ඩ! නැත්තං මං චෙක් එකත් අරගෙන මේ මහත්තයගෙ ගෙදරට ගිහින් දීල අපේ ආයතනයෙන් සිද්ධ වෙච්ච වැරැද්දට සමාව ගන්නව.” ඔහු අවධාරණය කළේ ය.පුදුමයකි. විනාඩි පහක් ගියේ නැත. චෙක් පත මා අත පත් විය. එය මට දුන්නේ ද කලින් මා රස්තියාදු කළ අයම ය.මම චෙක් පත අත දරාගෙන, කෘතඥපූර්වකව ප්‍රධානයා දෙස බැලුවෙමි.“ඔය චෙක් එක ඔච්චර කාලයක් පමා වීම ගැන අපිට සමාවෙන්ඩ! ඔහු සියල්ලන් වෙනුවෙන් මගෙන් සමාව ඉල්ලුවේ ය.මම ඔහුට කෘතඥතාව පළ කළෙමි. ඒ මොහොතේ මගේ දෑස තෙත් ව යනු මට දැනිණ.ඒ, චෙක්පත ලද නිසා නොවේ. මිනිසුන් ගේ අමාරුකම් තේරෙන කාරුණික මිනිසකු මා වෙනුවෙන් ඉදිරිපත් වීම ගැන ඇති වූ සංවේදනාවෙනි.අග්‍රහාර රක්ෂණ ක්‍රමයේ සභාපති සේනක අබේගුණසේකර මහතාණෙනි, ඔබ රාජ්‍ය සේවාවට මුදුන්මල්කඩකි. ඔබට යහපත සැලසේව්!පොලිස් පරීක්ෂක කේ.ඩී. ගුණරත්න මහතා විසින් යොමු කරන ලද ලිපියක් ඇසුරිනි.මානෙලුත්, මල්කාන්තිත් තකහනියේ ම කොස්මෝදර සුබෝධාරාමයට ගොස් පණ්ඩිත හාමුදුරුවන් මුණ ගැසී වැඳ එකත්පස්ව සිටියහ.“මොකද මේ ඇත්තො?” උන්වහන්සේ ඇසූහ.“අනේ හාමුදුරුවනේ” යි දුක්ගැනවිල්ල පටන් ගැනිණ. හාමුදුරුවෝ කන් දී ගෙන සිටියහ.ඒ දුක්ගැනවිල්ලේ හරය මෙබඳු ය.මාතර, හක්මන ආසනයේ කෙළවරෙහි කිරිලපන නමැති ගම්මානයක් වෙයි. එහි කඳු මුදුනෙහි විග්ලන්ඩ් වත්ත නමැති දුෂ්කර පෙදෙසක් තිබේ. එහි පවුල් විසි හතරකට බොන්නට වතුර නැත. කිලෝමීටර් බාගයක් කන්දෙන් පහළ බැස වතුර රැගෙන යා යුතු ය. මෙය ගම්මුන්ට දුකකි. අකුර කරනු දරුවන්ට මහත් දුකකි.කඳු ගමට වතුර දෙන්නට සැලසුමක් සකසා තිබේ. ඒ අනුව කඳු පාමුල ඇති උල්පත පාදා එතැන කළුගලින් ළිඳක් බැඳ පොම්පාගාරයක් ඉදි කළ යුතුව තිබේ. ඉන් පසු අඩි 650 ක් උස කඳු ගමට ජලය පොම්ප කළ යුතු ය. ශ්‍රමය හැර මෙයට රුපියල් ලක්ෂ හය හමාරක පමණ මුදලක් වැය වෙයි.එහෙත් ලක්ෂ ගණන් මුදල් මේ ගම්මුන්ට කොයින් ද?“අනේ හාමුදුරුවනේ අපිට පිහිට වෙන්න” ආගන්තුක උපාසිකාවෝ ආයාචනා කළහ.දිනක් පණ්ඩිත හාමුදුරුවෝ සකසන ලද ලිපියක් ද අතැතිව පිරිවරන උපාසිකාවන් ද සහිතව දියවන්නා පාර්ලිමේන්තු සංකීර්ණයේ ජනාධිපති කාර්යාලය ඉදිරියේ පෙනී සිටියෝ ය. හාමුදුරුවන් ගේ ඉල්ලීමට කන් දුන්නේ ජනපති පාර්ලිමේන්තු කටයුතු පිළිබඳ ලේකම් කුමාරසිරි හෙට්ටිගේ මහතා ය.“හොඳයි, අපි ඔය කටයුත්තට ලක්ෂයක් දෙන්නම්. ඒකෙන් වැඩ ආරම්භ කරන්න. අදාළ අංශවලට කියල තවත් උදව්වක් කරන්න බලන්නම්. බය නැතුව වැඩ පටන්ගන්න’ ඔහු කීවේ ය.සතියක් ඉක්ම ගියේ නැත.පණ්ඩිත හාමුදුරුවෝ ගමට වැඩියහ. උන්වහන්සේ වැඩම කළේ රුපියල් ලක්ෂයක් වටිනා චෙක් පත් දෙකක් ද අතැති ව ය.විග්ලන්ඩ් වත්ත පිබිදිණ.ජල උල්පත පාදා ගැනිණ. අඩි 10 ක් උස ළිඳක් කළුගලින් බැඳීම ඇරඹිණ. නිලධාරීහු පැමිණ උපදෙස් දුන්හ. දැන් අඩක් වැඩ නිමවී තිබේ.ඉතිරි වැඩ කරන්නට තවත් ලක්ෂ 5 1/2 ක් පමණ අවශ්‍ය ය.එය කවුරුන් හෝ සපයා දෙනු ඇතැ’යි යන බලාපොරොත්තුවෙන් ගම්මු බලා සිටිති.එසේ අපේක්ෂාවෙන් සිටින ඔවුහු මෙතෙක් උදවු උපකාර කළ කොස්මෝදර, සුබෝධාරාමයේ අධිපති ආචාර්ය පණ්ඩිත තලන්ගල්ලේ පුඤ්ඤසාර ස්වාමීන් වහන්සේටත්, ජනාධිපතිතුමන් ගේ පාර්ලිමේන්තු කටයුතු පිළිබඳ ලේකම් කුමාරසිරි හෙට්ටිගේ මහතාටත්, ග්‍රාම නිලධාරි සුනිල් මනම්පේරි, මාතර ජල සම්පාදන ව්‍යාපෘතියේ තුෂාර, ලලිත් යන මහත්වරුන්ට සහ උදවු උපකාර කළ සියලු දෙනාට පින් දෙති.කිරිලිපන ග්‍රාම සංවර්ධන සමිතියේ ඩබ්ලිව්. ගජනායක මහතා විසින් යොමු කරන ලද ලිපියක් ඇසුරිනි.මහ පාරේ ලී ලොරියක ගෑවී අප්‍රාණිකව ඇද වැටුණු වසු පැටවකු ප්‍රතිකාර පිණිස යැවිය හැකි වන්නේ කුමන රෝහලකට දැයි ප්‍රශ්නයක් නැගුණොත් ඊට දෙන පිළිතුර සිතා නොගත හැකි ව ඔබ නිරුත්තර වන බව මම දනිමි.එහෙත් මගේ මිතුරකු ඊට අපූරු ප්‍රායෝගික පිළිතුරක් සොයා ගෙන තිබේ.මේ සතා අනතුරින් අසරණ වී ඇද වැටුණේ මීට මාස කිහිපයකට පෙර ය. මා මිතුරා සෙස්සන්ගේ ද උදවුවෙන් ඌ රියක පටවා ගෙන ගෙදර ගෙනාවේ ය.ගෙදර අය ගේ ද, අසල්වාසීන් ගේ ද උදවුවෙන් පියස්සක් බෑ ඔහු සතා රඳවා තබනු පිණිස තොටිල්ලක් බඳු ආධාරකයක් ද සැකසුවේ ය.කොඳු ඇට පෙළ බිඳීමෙන් ගාත්‍රා අප්‍රාණික ව සිටින සතා දැන් ඒ තොටිල්ලේ හොවනු ලැබ සිටී. මා මිතුරා ඌ පෝෂණය කරයි; විශේෂ කැඳක් සාදා පොවයි; තුවාලවලට බේත් කරයි.මේ සියල්ල වෙනුවෙන් විශ්‍රාමික ගුරිවරියක වන ඔහු ගේ ආදරණීය බිරියත්, දරුවනුත් අසල්වාසි වෛද්‍ය ශිෂ්‍ය තරිඳුත්, අසල්වාසි පිරිසකුත් උදවු කරති.බෙහෙත් සපයා ගැනීමට කළුතර සත්ව සායනයේ වෛද්‍යවරයාද, ආයුර්වේද වෛද්‍යවරයෙක් ද ඔහුට සහාය වෙති.සහායක පිරිස ගේ උදවුවෙන් වසු පැටවා ඔසවනු බලා සිටින දෑස් පෙඟී යයි.මේ වසුපැටවා ගේ හානියට පත් ව ඇති කොඳු ඇට පෙළ සුවපත් කර ගැනීමට පේරාදෙණිය සත්ව රෝහලේ බලධාරින් ගේ පිහිට ලබා ගනු සඳහා මහනුවර සත්ව අවිහිංසා සංගමයේ අවධානය යොමු වේ නම් යෙහෙකි.ගිහිගෙය හැර ගොස් බවුන් වඩමින් සිටි සිද්ධාර්ථ තාපසයාණන් බිලි පූජාවක් සඳහා දක්කා ගෙන යමින් සිටි එළු රංචුවක පිටුපස රෝගීව ගාටමින් සිටි එළු පැටවකු වඩා ගෙන රජු වෙත ගොස් කරුණු කියා ඔවුන් බිලි දීමේ අපරාධය වැළැක්වීමට කටයුතු කළ ආකාරය මේ මොහොතේ දී මට සිහිපත් වේ’අතුරුගිරියේ මොරටුහේන පාරේ, තුන්වන පටුමගේ, විජය ජයසූරිය (077 – 3353540) මහතා විසින් යොමු කරන ලද ලිපියක් ඇසුරිනි.නෙළුම් විල,සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=as1012265</link>
    <topic>යව්වන උයන</topic>
    <author/>
    <content>යව්වන උයනඋත්පත්තියෙම උරුමවු දුක දැවුන හද අත්විඳ මැදියමේ උඳුවප් සිසිලෙ තද බෙත් ලෙහෙමෙදී ගව ඔරුවක උපත ලද උත්තම ජේසු දිවමන් නත්තලය අද!උපතින් නැතත් සම්පත් ලව්කිකව හොඳ සිය දෙවි පියාගේ ආසිරි මිහිර විඳ ලෝ ජන චීර ජීවනයට කරන ලද මෙහෙයෙන් ඔබේ බැබළෙයි නිති කිතුනු හදගැරහුම් ලැබූ කවුරුන් වුව සමා ජයේ පව් කාරත්වයට නොදමා කුළුණෙන් පරා ජයේ ඔවුනට සමා දී සෙනේ හයේ ඔබ උන් මිදෙව්වෙහි අඳුරෙන් විනා සයේ!මඬිනට අයුතු සහගතකම් නැගෙන ලොවේ පිළියම අඬ දබර කලකෝලහල නොවේ බැඳුමෙන් සහෝදර බැම්මෙන් සමගි බවේ සතොත් ලොව දනන් එය කිතු දහම මවේ!දිද්දෙනියේ ඩී.සී. වැලිකලසුදු අයියේ හමුදාවෙන් නිවාඩුගෙන ගෙදර එන්න උණ බටයට බලු දං ඇට දාලා යමු වෙඩි තියන්නලන්ද පුරා මා තනියම තවමත් දුව පනිනවානේ කිසිම සතෙක් මගේ අතින් මැරුණේ නෑ දන්නවානේ...උණ වෙඩි තරගයට යන්න ගමේ කොල්ලො පරදවන්න වක්කු කඳ තියලා එන්න දිනුවොත් හැකි තෑගි ගන්නඅවුරුද්දට හදපු කැවුම් පරිස්සමින් ළඟ තියාන අයියා එනතුරු ඉන්නවා දහි ගහ යට ඇන තියානපන්සිල් පද පහ රකින්න අයියට මං උගන්වනවා පොඩි සාදුව බලන්න අපි පන්සල් යමු ගෙදර එන්නහර්ෂණී විජේමාන්න”රෝමියෝ... කිමද පෙම්වත මා මළ වග සිතා... නසා ගත්තේ ඔබ දිවි... සමාවනු මිතුර, පෙරළා මටද ඒ සොවින් දිවි නසාගත නොහේ... මේ ලොවෙහි මා දෙමාපියනට කිසිවෙකු ඇතොත් ඒ මා පමණි...”  මධුරංගි ෆොන්සේකාඋඳුවප් මහේ බියකරු සිහිනයක් වගේ දෑසක මිදුණු කඳුළක් ඇත තවම මගේ වැලපුම් සුසුම් ඇහෙනවා අද ඊයේ වගේ මතකය ගලා යයි කරදිය කැරලි දිගේඋඳුවප් මහේ සීතල ගිනියම් කෙරුවා දහසක් පැතුම් මල් අඳුරේ හිර කෙරුවා කරදිය කැරලි අහසට නැඟ බිය කරුවා මගෙ මිනිසුන්ගෙ ගෙල සිර කෙරුවා මරුවාසයුරයි ජීවිතය රටවට වැට බැන්දා දියඹ වෙරළ එක ලෙස සෙනෙහස බැන්දා දරු පරපුරක පැතුමන් පෙරටම කැන්දා ලක් මව ඉන්දු සයුරෙහි උණුසුම වින්දාදවසක් උදාවී හිරු නැගුණත් පෙරසේ උඳුවප් මහේ සීතල දැනුණා එකසේ නත්තල් සිරිය මැද ගම නගරය සැරසේ සුන්දර පැතුම් ගිනිබත් කෙරුවද කෙලෙසේමොහොතින් සයුර අහසට නැගුණා බිදුණා මහ ජල කඳක් ජීවිත අතරට වැදුණා සුරතල් පැතුම් දෑඟිලි අතරින් මිදුණා සයුරක් රකුසු වෙස්ගෙන සටනට වැදුනාඑකමෙක විශාලාවකි මුතු ඇටය බිඳී වැළපුම් හඬට සමුදුරු ගොසවුව පරදී සුනාමියක අමිහිරි මතකය පෙරදී සිහිපත් වනවිටත් නෙත කඳුළැලි උපදීකෙතරම් දරුණුමුත් සාගර ජල කන්ද පරදා නැගුණ මව්බිම සෙනෙහස් කන්ද දෑත් දිගුකළා නොනැඟිට පුළුවන්ද ජල කඳ මැදින් නැගුණ මල් මකරන්දනිමල් කරුණාදාසමහනුවරමම තිගැස්සී වටපිට බැලුවෙමි. යෝධ රූපයක් සේ මගේ සිතෙහි රැඳී තිබෙන අක්කාගෙ දෙනුවන මට පෙනෙයි. ම්! ඇයි මා මේ තරමට හිතුවක්කාර? මම මටම කියා ගතිමි. ඊයෙ රෑ සිදුවීම මගේ දෙනෙතට කඳුළු පිරෙයි.හිමාෂා ; පොඩ්ඩක් මෙහාට එන්න ළමයො. අක්කා මට අඬ ගැසුවාය.මම ඕනවට එපාවට මෙන් ඇය ලඟට ගියෙමි.හිමාෂා; ඔයා දැන් පොඩි ළමයෙක් නෙවීනෙ. දැනුම් තේරුම් තියෙන වයසනෙ.ආ! ඒක නෙමේ; මම ඔයාට හොඳ තැනකින් බැලුවා. කොල්ලා නම් හරි හැඩකාරයි. ඔයාට නම් නියමෙට ගැළපෙනවා.අක්කා එක දිගටම කියාගෙන ගියාය. මම ඇය දෙස නපුරු ඇස් වලින් බැලුවෙමි. මගේ පපුව ගිනි පුපුරු සේ දැවෙයි.ආ! අක්කත් ආවද එහෙනම් මට මඟුල් කපුකම් කරන්න. නෑ; නෑ; අක්කා මං ගැන බලන්න ඕනෙ නැහැ.මම තරයේ ඇයට කියා ගෙන ගියෙමි.මට දැන් පිරිමි සංහතියම එපා වෙලා. “ධනුක” දුන්නු වේදනාව නිසා පිරිමි දකින කොටත් තිත්තයි. මට අක්කා ගැනද තරහක් ඇති වන්නේ ඒ නිසාවෙනි.මගේ දෙනෙත කඳුළු වලින් පිරී ඇත. විටෙක අක්කා ගැන පව් සිතෙයි. සැණෙකින් මට අක්කා ගැන තියෙන අනුකම්පාව මැකී යයි. මන්ද; මා හට මනමාළයෙක් සොයන්නට අක්කා දරන වෑයම නිසාය.අද නම් මම කන්නෙම නෑ. මම තරයේ සිටා ගතිමි.හිමාෂා; හිමාෂා; මෙහාට එන්න ළමයෝ! මම තරහ යන දෙයක් නෙමේනෙ කිව්වෙ. ඇවිත් බත් කන්න.අක්කා විධාන කර ගියාය.මම ඇඳෙහි පොරවනයෙන් මුළු ශරීරයම වසා ගත්තෙමි. මම හිතුවක්කාරකමට බත් කටක්වත් නොකෑවෙමි.අක්කාගෙ ඉකි බිඳුම් ස්වර ඇසී මම හෙමිහිට ගොස් බැලුවෙමි. ඇගේ පිඟානද මේසය මතය. නමුත් මගේ සිතෙහි අක්කා ගැන අනුකම්පාවක් ඇති නොවූවේ මන්දැයි විටෙක මගේ සිත ප්‍රශ්න නගයි.තීරණය කර ගත් පරිදි හිමිදිරියෙම අක්කා තනිකර දමා මම නිවෙසින් පිට වුණෙමි.බසයෙන් ටවුමට පැමිණි මම; කුමන හෝ බසයක නඟිම්දැයි සිතමින් කල්පනා සයුරෙහි ගැලී සිටියෙමි.”මේ හැම දේකටම වග කියන්න ඕන ‘ධනුක’ තමයි. ධනුක නිසා තමයි මට දැන් අක්කවත් පේන්න බැරි. පව්; මම අක්කට කොයි තරම් වද දෙනවද? මගේ ඇස් දෙකෙන් කඳුළු වැල් රූරා වැටිණි.සිහිනයක් දුටුවෙකු මෙන් මම එකවරම පිටුපස හැරී බැලුවෙමි. ඈතින් එන අක්කාගෙ රුව මට පෙනිණ. මගේ දෙනෙත කඳුළු ගුලි වලින් පිරී ඇත.අක්කා! අක්කා! මම ඇයව සිප ගතිමි.”මට සමාවෙන්න අක්කා”...සඳුනිකා කුෂානි උපවංශසඳ කිඳුරු දා කවිපොතේ එන ලකල් වූ කිඳුරා කිඳුර’ඟන ඔබ තමයි හැමකල් ප්‍රේමයේ ඇඳුරා ලොවේ දුදනුන් සුපුල් පෙම්ලොව තලා ඇත උඳුරා විහඟ ගීතය නිහඬ ඇයි ඔබ කියනු මැන කොඳුරා ලපළු වනපෙත් සුපුල් වනමල් සිව්දිගත් අහුරා සිහිල් පවනැල් සෙවු ප්‍රේමය අපමණද මියුරා රාග මනලොල් බවින් පිරිහුණු පෙම කොහිද මියුරා විහඟ ගීතය නිහඬ ඇයි ඔබ කියනු මැන කොඳුරාඒ.පී. තිළිණි මදුකා කොළඹ විශ්වවිද්‍යාලය ශාස්ත්‍ර පීඨය 1 වසරපොහොසත් දරුවා සුව පහසුවම මත දරු ජීවිතය පාවී අත්දැකීම් නැහැ වගෙයි ගින්දර ලාම්පුව දැකලම නැහැ දුගී දරුවා ලාම්පුවට අත තිබ්බා දැනගත්තා සැරයි කියලා ලැබූ අත්දැකීම් හැම දිවිය ශක්තිමත් කළා  කෝට්ටපිටියේ පඤ්ඤාසිරි හිමිනාරම්මලඑවකට රුසියාවේ අගනුවර පීටර්ස් බර්ග් නගරයයි. මුළු මහත් රුසියානු දේශයම අධිරාජ්‍යයාගේ ඒකාධිපති පාලනයට යටත්ව තිබුණු යුගයයි. බොහෝ රුසියානු ජනතාව ඉඩම් හිමි රදළයන් යටතේ දාස මෙහෙවරෙහි යෙදී සිටි යුගයයි. මේ කාලය වන විට රුසියානු ඕතෝඩ්ක්ස් සභාවත් අධිරාජ්‍යයත් අතර ඉතා තද බැදීමක් පැවතියා.මේ වන විට ඕතෝඩ්ක්ස් සභාවේ පූජකතුමෙක් වීමට නම් ඒ තැනැත්තා වඩා උගත් ධනවත් රදළවාදී ප්‍රභූ පවුලකින් පැවත ආවෙකු විය යුතු බව තමයි පිළිගැනීම වී තිබුණේ. මේ කාලයේ රුසියාවේ පොල්තාවා පලාතේ සොරෝචින්ස්කි ගම්මානයේ ඉතා දිළිඳු පවුල් තුනකට අයත් කොලු ගැටයින් තිදෙනෙකුට පූජකවරයෙකු වීමට තදබල ආශාවක් ඇතිවී තිබුණේ මේ ළමයින් තිදෙනාගේම මව්වරුන් දැඩි ආගම් භක්තියකින් සිටි නිසා විය හැකියි.කෙසේ වෙතත් මොවුන්ගේ බලාපොරොත්තුව ඉටුකර ගැනීමට නොහැකි වූවේ ඔවුන්ගේ පවුල් ඉඩම් හිමි රදළයින්ගේ දාස මෙහෙවරෙහි යෙදී සිටි අන්ත දිළිදු ජන කොටසට අයත්ව සිටි නිසයි. එහෙත් පැවිදි ජීවිතයට ඇතුළත් වීමේ බලාපොරොත්තුව මේ ළමයින් කෙරෙන් ඉවත් කිරීමට කිසිවෙකුටවත් නොහැකි වූවේ ඔවුන් තදබල දේව විශ්වාසයකින් ජීවත් වූ නිසා දිනපතා ගමේ දෙව්මැදුරට ගොස් යාච්ඥා කිරීමට පුරුදු වී සිටි නිසාත් විය හැකියි.ඔවුන් තරුණ වයසට පත්වූ විට සිය දෙමවුපියන්ගෙන් සමුගෙන මේ තරුණයන් තිදෙනා තම ගම්පියසෙන් පිටත් වූවේ පිට දේශයකට ගොස් තම බලාපොරොත්තුව ඉටු කර ගන්නා බව කියා සිටිමිනුයි අවසානයේ මේ තරුණයන් තිදෙනා රුසියාවේ වොල්ගා ගංගාවේ දූපතක් කරා ළඟාවී එහි පොඩි මඩුවක්තනා මේ තරුණයන් තමන්ගේ දිවි පැවැත්ම සඳහා ගොවිතැන් කරමින් යාච්ඥාවේ ජීවිත පැවැත්මකට යොමුවී ජීවත් වූවා.එවකට රටේ භාවිතා කළ කිසිම යාච්ඥාවක් මොවුන් නොදැන සිටියත් මොවුන් දිනපතා උදේ සවස දෙවියන් වහන්සේව මෙනෙහි කරමින් හා දෙවියන් වහන්සේට ස්තුති කරමින් ඉතා නිහතමානි ජීවිතයක් ගතකළා. කාලය කෙමෙන් ගෙවී ගියා. එක් වසන්ත කාලයක් මුළු ප්‍රදේශයම ගස්වැල් මල්වලින් පිරීගිය සමයක පීටර්ස් බර්ග් අගනුවර අගරදගුරුතුමන්ට ශුද්ධ වූ දේශයට වන්දනාවේ යෑමට ආශාවක් ඇති වූයෙන් අධිරාජ්‍යයාගෙන් එතුමන්ට ඉතාමත් දක්‍ෂ නාවිකයන් සමඟ නෞකාවක් ලැබුණෙන් අගරදගුරු හිමියන් සහ තවත් සහායක පූජක තුමන්ලා කීප දෙනෙක් සමඟ ඉතාම පැහැබර දිනක ඔවුන්ගේ මේ වන්දනා ගමන ඉතාම සතුටෙන් හා සාමයෙන් පිටත් වූවා. පිටත්වූ දින හිරු අවරට යන මොහොතේ ඔවුන් වොල්ගා ගංගාවේ ඉතාම පැහැදිලි අහස් කුසයට එක්තරා සීමාවකදී ඔවුන්ට දක්නට ලැබුණේ ඉතා මනහර දූපතකි.මේ දූපත දෙස මහත් ආශාවෙන් බලා සිටින පූජකයන් වෙත පැමිණි නාවිකයන් කියා සිටියේ ඒ දූපතේ තාපසයන් තිදෙනෙක් ජීවත්වෙන බව හා ඔවුන්ට උගත්කමක් නොතිබුණත් ඔවුන්ට යම්කිසි දේව බලයක් ඇති බව බොහෝ අය කියා සිටින බවත්ය.මේ ඇසූ පූජකතුමන්ලාට මේ දූපතට ගොස් ඔවුන්ව දැක ගැනීමට ආශාවක් ඇතිවූ නිසා. මේ බව අගරදගුරු තුමාට දන්වා සිටියෙන් අගරදගුරු හිමි හා තවත් පූජකතුමන්ලා කීපදෙනෙක් සමඟ දූපත කරා නැවේ තිබු බෝට්ටුවකින් ගොස් ඔවුන්ව දකින විට තාපසයන් ඔවුන්ගේ දවසේ වැඩ නිමා කර සැන්දෑ යාච්ඤවකට සූදානම් වෙමිනුයි සිටියේ. ඒත් අගරදගුරුතුමා දුටු විගස මොවුන් තිදෙනා වහා දුවගොස් එතුමන්ගේ පා ළඟ වැද වැටී නමස්කාර කරමින් කියා සිටියේ ඔවුන් කිසිම ලිඛිත යාච්ඤවක් නොදන්නා බවත් ඔවුන්ට ස්වාමින් වහන්සේගේ යාච්ඥාව පමණක්වත් කියා දෙන ලෙසයි.මේ ඇසූ අගරදගුරු හිමි ඔවුන්ට ස්වාමින් වහන්සේගේ යාච්ඥාව කීපවිටක්ම උගන්වා ඔවුන්ගෙන් සමුගෙන නැවතත් නැව කරා පැමිණියේ ඔවුන් වෙත උපහාසයෙන් කථා කරමිනුයි. ඒත් සමඟම ඔවුන් දුටු දර්ශනයෙන් ඔවුන් හැම භීතියටත් විමතියටත් පත්වූයේ මේ තාපසයින් තිදෙනා දිය මතුපිටින් කිසිම අපහසුතාවක් නොමැතිව නැව වෙත පැමිණෙනු දැකීමෙනුයි. නැව වෙත පැමිණ අගරදගුරු තුමන් ඉදිරිපිට වැඳවැටී ඔවුන් කියා සිටියේ කොතරම් පාඩම් කළත් ඒ යාච්ඤව ඔවුන්ට නිවැරැදිව කීමට නොහැකි වූ නිසා තව එක්වරක් පමණක්වත් ඒ යාච්ඤව උගන්වා දෙන ලෙසටයි. ඒත් සමඟම අගරදගුරු තුමන් ඔවුන්ට කියා සිටියේ ඔවුන්ට දැනටම දෙවියන් වහන්සේව අත් දකින්නට හැකිවී තිබෙන නිසා ඔවුන්ගේ යාච්ඥා ඔවුන්ට ප්‍රමාණවත් බවත් තවත් යාච්ඤ ඔවුන්ට අනවශ්‍ය බවත්ය. මිනිපසු අගරදගුරු හිමියන්ගෙන් සමුගෙන ඔවුන් සියල්ලන් බලා සිටියදීම දියමතු පිටින්ම ඔවුන්ගේ දූපතට පානගන ලද්දේ ඔවුන් හැම මවිතයට හා භීතියට පත් කරමිනි. ඒත් සමඟ අගරදගුරුතුමන් සිහිසුන්ව ඇඳ වැටිණ.(රුසියානු මහා නවකතාකරු වන ලියෝ ටෝල්ස්ටෝයි ගේ කතාවකින් උපුටා ගැනුණී.)එන්.ඩබ්.පී.පෝල් පෙරේරාතෙන්නකෝන් මාවත,ගයියාල, කුලියාපිටිය.එදින, නරලොව සිට අපායට අලුතින් පැමිණි පව්කාරයෙකුට දඬුවම් නියම කරන දිනයකි. නවීන ක්‍රමයට සකැසුණු අධිකරණ ශාලාවේ විනිශ්චය ආසනයට කලිසම්, කෝට්, ටයිපටි ආදියෙන් සැරසුනු යමරජු සම්ප්‍රාප්ත වෙයි.උසාවිය... නෝ හෙල්ලුන්!ඉන්පසු යමපල්ලා ශබ්ද නගමින් යම්කිසිවෙකුගේනමක් කියා වේගයෙන් හඬ ගසයි.දෙකට තුනට නැමුනු පුද්ගලයෙකු විත්ති කූඩුවට පැමිණෙයි.යමරජු - (විත්තිකරු දෙස බලමින්)මිස්ටර්, කොහේ ඉඳලද ආවේ!විත්තිකරු - සර්, මම සාගරයක් මැද රටේ ඉඳලයි ආවේ.යම රජු - යම, මොහු කළ වරද කුමක්ද?යමපල්ලා - සර්, මේ මිනිහා පට්ට පල් බොරු ඇදබාලා එහෙදි හුඟ දෙනෙක් අමාරුවේ දාපු කෙනෙක්.යමරජු - හොඳයි, බොරු කීමට දඬුවමක් වශයෙන් මොහුට ලෝදිය ගැලොම් තුනක් පෙවීමට නියම කරමි.යමපල්ලා - වැඩක් නෑ සර්, මේ මිනිහා එහෙ ඉන්න කාලේ ලෝදිය වලට වැඩියෙ හුඟාක් සැර බීම පාවිච්චි කරලා තියෙනවා.යමරජු - හොඳයි කමක් නැහැ. මොහු එහෙදිම දඬුවම් විඳලා තියෙනවා. මෙයා කරපු අනික් වැරදි මොනවාද?යමපල්ලා - සර්, මේ මනුෂ්‍යයා එහෙදි කාමමිත්‍යාචාර්යේ යෙදිලා අනුන්ගේ පවුල් හුඟාක් කඩා ඉහිරවලා තියෙනවා.යමරජු - එහෙනම් මොහුව දඬුවම් වශයෙන් කටු ඉඹුල් ගහේ නග්ගනු.යමපල්ලා - අපෝ වැඩක් නෑ සර්, මේකා මේ ගහට නැග්ගොත් මේකේ කටු ටික රැහැලා දාලා ගහ කපලා වඩු මඩුවකට පිටත් කරයි. අපට ඒ ගහත් නැතිවෙනවා.යමරජු - වහාම මොහුව නිදහස් කරනු.ටී.ඇම්. තෙන්නකෝන්පල්ලේගෙදරමොරතිහඔබේ නිර්මාණාත්මක ලිපි කවි, සංකල්පනා, විනෝද කතා, සත්‍ය අත්දැකීම් මේ ලිපිනයට එවන්න.සංස්කාරක ,යව්වන උයන, සිළුමිණ, ලේක්හවුස්කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=as1012266</link>
    <topic>සසරින් මිදෙනවා වෙනුවට සසරෙහි බැඳෙන පිරිස වැඩිවීම ලෝක ස්වභාවයයි</topic>
    <author>සාකච්ඡා කළේ -රමණී සුබසිංහ</author>
    <content>සසරින් මිදෙනවා වෙනුවට සසරෙහි බැඳෙන පිරිස වැඩිවීම ලෝක ස්වභාවයයිකොළඹ විශ්ව විද්‍යාලයේ බෞද්ධ අධ්‍යයන අංශයේ ජ්‍යෙෂ්ඨ කථිකාචාර්යදර්ශනපති උඩුහාවර ආනන්ද හිමිබෞද්ධයන් වශයෙන් අපි තුනුරුවන් මූලික කර ගනිමින් විවිධ පුද පූජා පවත්වමු. ආමිස පූජා යනුවෙන් හැඳින්වෙන්නේ එම පූජාවන් ය. ආමිස පූජා, ප්‍රතිපත්ති හෙවත් ධර්ම පූජා යැයි කොටස් දෙකක් පිළිබඳව බුද්ධ දේශනාවේ සඳහන් ය. එහි දී ආමිස පූජාවට වඩා ධර්ම පූජාව උසස් යැයි බුදුජාණන් වහන්සේ දේශනා කොට වදාළහ.‘එතදග්ගං භික්ඛවේ ඉමාසං ද්වින්නං පූජානං යදිදං ධම්මං පුජාති’ යන දහම් පදයෙන් අර්ථවත් වන්නේ එයයි. ආමිස පූජාව ඵල රහිත යැයි ඉන් අදහස් වන්නේ නැත. බෞද්ධයා ආමිස පූජාව, ප්‍රතිපත්ති පූජාවට දොරටුවක් කර ගත යුතුය.ආමිස පූජාවේ දී තෙරුවන් උදෙසා යමක් පරිත්‍යාග කිරීම පූජා කිරීම සිදුවේ. එහෙත් එය කෙසේ සිදුකළ යුතු ද යන්න පිළිබඳ අද සමහර බෞද්ධයන්ට නිවැරැදි වැටහීමක් නැත. මුදල් උපයා ගැනීමේ පරමාර්ථය මුල් කර ගත් ඇතැම් ආමිස පූජාමය අවස්ථාවන් විනෝද සැණකෙළි බවට පත්ව ඇත. මේ සඳහා අලුත් පුද පූජා ක්‍රමයන් ද හඳුන්වා දෙමින් තිබේ.‘අඤ්ඤාභිලාභුපනිසා අඤ්ඤානිබ්බාන ගාමණී’ බුදුරජාණන් වහන්සේ දේශනා කොට වදාළේ ලාබ උපයන මාර්ගයත්, නිර්වාණගාමී මාර්ගයත් දෙකක් වන බවය. මේ දෙක වෙන් කර ගත නොහැකි වූයේ නම් ගිහි පැවිදි දෙපිරිස ම පිරිහීමට පත්වීම වැළැක්විය නොහැකිය.බුද්ධ දේශනය අනුපූර්ව ප්‍රතිපදාවක් යටතේ දේශිත ධර්මයකි. එය අනුගමනය කළ යුතු වන්නේ ද අනුපිළිවෙළිනි. ශාසනයට ඇතුළත් වනවාත් සමඟ ම නිවන් අවබෝධ කළ නො හැකි බව පෙන්වා දුන් බුදුරජාණන් වහන්සේ ගිහියන් උදෙසා එක්වර ම ගැඹුරු ධර්මය දේශනා කළේ නැත. උන්වහන්සේ පළමුව හඳුන්වා දුන්නේ පරිත්‍යාගය පිළිබඳවය. දෙවනුව සීලය හෙවත් කායික වාචසික සංවරය ඇති කර ගන්නා ආකාරය පිළිබඳවය. තෙවනුව දෙව් ලොව පිළිබඳවත්, කාමයන් ගේ ආදීනව හා සසරින් මිදීමේ වටිනාකමත් පැහැදිලි කළහ. බුද්ධ ධර්මය සීල, සමාධි, ප්‍රඥා යැයි අවස්ථා තුනකින් යුක්තය. අප අනුපිළිවෙළින් සීලයෙන් සමාධියටත්, සමාධියෙන් ප්‍රඥාවටත් යා යුතුය.බුදුරජාණන් වහන්සේ, විවිධත්වයෙන් යුතු මේ ලෝකය නෙළුම් විලකට උපමා කළහ. එහි විවිධ ප්‍රමාණයේ පුෂ්පයෝ වෙති. මේ සමාජයත් එපරිදිය. එහි කෙලෙස් අඩු අය මෙන් ම කෙලෙස් වැඩි අය ද වෙති. සංවේදී, අසංවේදී, යහපත්, අයහපත් අය වෙති. නුවණැත්තෝ මෙන් ම අනුවණයෝ ද වෙති. ධර්මය අවබෝධ කොට සසරින් මිදෙන අය අල්ප වන බවත්, සසරෙහි බැඳි දිගින් දිගට ම සසර ගමන් කරන අය වැඩි බවත් උන්වහන්සේ දේශනා කළහ.මදක් සිතන්න. බුද්ධ කාලයේ බුදු බණ ශ්‍රවණය කළේ කොතරම් ප්‍රමාණයක් ද? කොපමණ පිරිසක් සංඝ ශාසනයට ඇතුළත් වූයේ ද? මාර්ගඵල අවබෝධ කර ගත්තේ ද? අඩුම තරමින් අපායෙන් මිදුණේ කොපමණ පිරිසක් ද? බුදුරජාණන් වහන්සේ ජීවමානව වැඩ සිටියත් බණ පදයක්වත් අහන්නට තරම් අවකාශයක් නොලද අය කොතරම් ද? එදා මෙන් ම අද ද දහමට එකතු වන අය අඩුය. අධර්මයෙහි පි‍්‍රය වූවෝ බොහෝ ය. අසත් පුරුෂයන්, පාප මිත්‍රයන් වැඩි සමාජයේ කලණ මිතුරන්, සත්පුරුෂයන් දුලබය. සසරින් මිදෙනවා වෙනුවට සසරෙහි බැඳෙන පිරිස වැඩිය. ලෝක ස්වභාවය නම් මෙයයි. ලෝකය විවිධත්වයෙන් යුතු බව දැන් ඔබට පැහැදිලිය.බුදුරජාණන් වහන්සේ ආමිස පූජාව අනුදැන වදාළේ අනුපූර්ව ප්‍රතිපදාවත්, පුද්ගල විවිධත්වයත් නිසාය. අප උත්සාහ කළ යුතු වන්නේ ආමිස පූජාවෙන් සසර සැපවත් කර ගන්නා අතර ම කුසල් වැඩීමට අවශ්‍ය පදනම සකස් කර ගැනීමට ය. විවිධ වූ වැඩ කටයුතු හමුවේ කාර්යබහුල වන ජීවිතයේ භාවනාවට වෙන් කෙරෙන්නේ කොතරම් සුළු කාලයක් ද? එසේ තිබිය දී අඩුම තරමින් බුද්ධ වන්දනාවට හෝ බුදු ගුණ සිහි කිරීමට හෝ අවස්ථාවක් උදා කර ගැනීම වැදගත් ය. එය අපා දුකින් නිදහස් වීමට හෝ හේතු වේ.ආර්ය මාර්ගයේ පළමු පියවර ශ්‍රද්ධාවයි. තුනුරුවන් කෙරෙහි ඇති කර ගන්නා වූ විශ්වාසය හෙවත් පැහැදීමයි. ශ්‍රද්ධාව නොමැති සිතක ධර්මය පිහිටන්නේ නැත. තුනුරුවන් පිළිබඳව නිතර ම සැකයෙන් පසුවන්නේ ශ්‍රද්ධාව නොමැති තැනැත්තාය. ඒ නිසාම ඔහු ආගමික පුද පූජාවන්, පිංකම් පහත් කොට සලකයි. ඒවාට බාධා පමුණුවයි. ආමිස පූජාවෙහි පදනම වන්නේ ද ශ්‍රද්ධාවයි. ශ්‍රද්ධාව වර්ධනය කර ගැනීමට බෞද්ධාගමික වත් පිළිවෙත් බෙහෙවින් උපකාරී වේ. බුදුරජාණන් වහන්සේ ආනන්ද හාමුදුරුවන් අමතා ශාරීරික ධාතුන් වහන්සේ තැන්පත් කළ දාගැබ් ආදිය වන්දනාමාන කිරීමෙන් උසස් ආනිසංස ලබාගත හැකි බව දේශනා කළහ.පිදිය යුත්තන් පිදීම උතුම් මංගල කරුණක් බව මහා මංගල සූත්‍රයේ සඳහන් ය. පිදීමට යෝග්‍ය වූ, සියලු කෙලෙස් මුලිනුපුටා දැමු, තථාගතයන් වහන්සේට හෝ තථාගත ශ්‍රාවකයකු උදෙසා පුද පූජා පැවැත්වීමෙන් මහා පින් අත්වන බව බුදුරජාණන් වහන්සේ සඳහන් කළහ. පෙති පිළිම, බෝධිය, දාගැබ ආදිය බුදුරජාණන් වහන්සේ ගේ ගුණ සිහි කිරීමට උපකාරී වන පූජනීය වස්තූන් ය. ඒවා දකින කිසිවකු ගේ සිත වෛරය, ක්‍රෝධය ආදි හැඟීම් ඇති වන්නේ නැත.මේ සියලුම ආගමික සංකේත අප කෙරෙහි ශ්‍රද්ධාව ඇති කර ගැනීමට උපකාරී වන පූජනීය වස්තූන් ය.සියලුම ආමිස පූජාවන් සකස් විය යුතු වන්නේ තෙරුවන් උදෙසා කරන උපහාරයක් හා ගෞරවයක් වශයෙනි. එය බුද්ධානුස්සතියක් බවට පත්කර ගත යුතුය. පටු ආකල්ප, ලාබ අපේක්ෂාවන් එහි නොතිබිය යුතුය.සමහර පුද්ගලයන්ට තෙරුවන් සිහි වන්නේ කරදරයක දී ය. ඉන්පසු දින ගණන් පුද පූජා පවත්වමින් ආශිර්වාද හා පිහිට අපේක්ෂා කරති. එහෙත් ඔවුන් කෙරෙහි ශ්‍රද්ධාව නැත.කුසල් සිත් පහළ වන්නේ නැත. තමන්ටත් නොදැනීම තමන් කෙරෙහි තෘෂ්ණාව වර්ධනය වන බව දන්නේ නැත. අනන්ත බුදු ගුණ සිහි කොට එක මලක් පූජා කළත් පින් සිදු කර ගත හැකි බව බෞද්ධයා අවබෝධ කරගත යුතුය. අපි බුදුරජාණන් වහන්සේ උදෙසා මල් පූජා කරමු. එහෙත් එහි වටිනාකම පිළිබඳ බොහෝ දෙනකුට අවබෝධයක් නැත.‘පුදමි බුදු හිමි මෙමලින් ලබමි මොක්සුව එපිනෙන් මෙමල මැලවෙද යම් සේ මෙ කය එලෙස ම මැලවේ’අප මල් පූජා කරන පාලි ගාථාවේ සිංහල අරුතයි මේ. මේ සුවඳැති වනමල් අපි බුදුරජාණන් වහන්සේට පූජා කරමු. එහෙත් මේ මල තවත් මොහොතකින් මැල වී යයි. මල මැල වී යන්නේ යම් සේ ද මගේ කය ද ඒ තත්ත්වයට පත් වේ. මෙසේ සිහිපත් කිරීම කායගතාසති භාවනාවයි. මෙසේ කල්පනා කරන පුද්ගලයා ගේ සිත කුසල සිතිවිලි වැඩේ. ඒ අනුව ප්‍රතිපත්ති පූජාවට, කුසල් වැඩීමට ආමිස පූජාව පදනමක් කර ගත හැකි ය.පරිත්‍යාග චේතනාව වර්ධනය වන්නේ ආමිස පූජාවෙනි. ලෝබ සහගත අකුසල ධර්මය නිසා අපි නොයෙක් දේ කෙරෙහි ඇලී ගැලී වාසය කරමු. ආමිස පූජාවෙන් මේ අකුසල සහගත මානසිකත්වය දුරු කර ගැනීමට පුළුවන.කායික මානසික සංවරය ඇති කර ගැනීම සඳහා ද ආමිස පුද පූජා උපකාරී වේ. විහාරස්ථානයක දී අප ගේ හැසිරීම සංවරය. සාමූහිකව කෙරෙන එවැනි පින්කම් අප ගේ නරක චිත්තවේග පාලනයට උපකාරීය.සමහර පුද්ගලයන් ආමිස පූජාව කෙරෙහි ම මුල් තැන දේ. ප්‍රතිපත්ති පිරීම සඳහා එය අවස්ථාවක් කර ගන්නේ නැත. ආමිස පූජාවට පමණක් මුල් තැන දෙන අයට අධ්‍යාත්මික දියුණුව ඇති කර ගැනීම ප්‍රමාද වේ.ආමිස පූජාවන් හි නිරත වූ කාලයේ පමණක් සංවර වූ ඔවුන් ගේ සිත එයින් බැහැර වූ පසු සංවර නොවන්නේ ප්‍රතිපත්ති සපුරා ගත නොහැකි වූ නිසාය. බුද්ධිමත් බෞද්ධයා සියලුම ආමිස පූජා භාවනාවක් බවට පත්කර ගන්නා නිසා ඒ තුළින් ප්‍රතිපත්තියට අවශ්‍ය පදනම සකස් කර ගනී. තර්ක කිරීමෙන් ම සියල්ල අවබෝධ කළ නොහැකිය. ඒ සඳහා හදවත ද ඇවැසි ය. බුද්ධියෙන් පමණක් සියල්ල විසඳීමට ද නොහැකිය.බුද්ධිය පමණක් වර්ධනය කළොත් ඔහු කපටියකු බවට පත් වේ. හදවත පමණක් වර්ධනය කළොත් හිත හොඳ මෝඩයෙක් බවට පත් වේ. මේ දෙදෙනාම සමාජයේ යහපතට බාධාවකි. කරුණාව හා ප්‍රඥාව එක සමානව පැවතිය යුතු යැයි බුදු දහමේ සඳහන් ය. හදවත පෝෂණය වීමට ඇවැසි ගුණධර්ම සම්පූර්ණ වන්නේ ආමිස පූජාවෙනි.බුදු ගුණ මෙනෙහි කරන සිතක රාග, දෝෂ, මෝහ සිතිවිලි ඇති වන්නේ නැත. එවැනි සිත නිරන්තරයෙන් ම පී‍්‍රතිමත් ය. ඒ නිසා කය ද සැහැල්ලු ය.ජීවිතයේ අප බොහෝ දේ අපේක්ෂා කරමු. පි‍්‍රයමනාප දේ අහන්නට දකින්නට කැමැත්තෙමු. මේ සියල්ලටම වඩා ශ්‍රද්ධාවෙන් යුතුව බුදුරජාණන් වහන්සේ හා උන්වහන්සේ ගේ ශ්‍රාවක සංඝයාවහන්සේ දැකීම උතුම්ය. හේතුව සෙසු කිසිදු අපේක්ෂාවකින් නිවීමක් සැනසීමක් නොලැබීමය.ශ්‍රද්ධාවෙන් තොරව මේ ධර්ම මාර්ගයේ ගමන් කිරීමට නොහැකිය. ආර්යයන් වහන්සේ පිදීම උතුම් ම පූජාවය. මේ නිසා අප ශ්‍රද්ධාව වර්ධනය කැරෙන ආමිස පූජාව බුදුරජාණන් වහන්සේ දැකීමට, උන්වහන්සේ ගේ ධර්මය ශ්‍රවණය කිරීමට, ඒ ඉගැන්වීම් පිළිපැදීමට, උන්වහන්සේට උපහාර දැක්වීමට අවස්ථාවක් කරගත යුතුය.ගසක අරටුව පවතින්නේ ඒ ගසෙහි පොත්ත පැවතුණේ නම් පමණි. ප්‍රතිපත්ති පූජාව නමැති අරටුව පෝෂණය වන්නේ ආමිස පූජාවෙනි. ගස රැකෙන්නට පොත්තත් අරටුවත් අවශ්‍ය වේ. බුදුරජාණන් වහන්සේ ගේ ධර්මයෙන් ප්‍රයෝජන ලබාගත හැකි වන්නේ ආමිසයත් ප්‍රතිපත්තියත් රැකුනොත් පමණි. මෙය ශ්‍රද්ධාවේ හා ප්‍රඥාවේ පදනමය.අතීතයේ අප බෞද්ධ සමාජයේ පුද පූජාවන්හි ඒකාත්මික බවක් තිබුණි. වත්මන්හි මේ තත්ත්වය වෙනස් වී ගොසිනි. පූජාවන් සඳහා යොදා ගන්නා ගාථා පාඨයන් හි ඒකමතික බවක් නැත. පූජා ද්‍රව්‍ය පිළිබඳ ඒකමතික බවක් නැත. අප ගේ ථෙරවාදී බුදු දහමට එකඟ ද නොවේ ද යන්න පිළිබඳ ඒකමතික බවක් නැත. අද ථෙරවාදී බුදු දහමට නොගැළපෙන විවිධ පුද පූජාවන් සිදු කෙරෙන අවස්ථාවන් අපි දකිමු. මෙය විශාල ඛේදවාචකයකි. එම නිසා මේ පිළිබඳ විශාල සංවාදයක් ගොඩ නැඟීම, ඒ හරහා බෞද්ධ පුද පූජාවන් පිළිබඳ ගිහි සමාජයේත් පැවිදි සමාජයේත් ඒකමතික බවක් ඇති කිරීම යුගයේ අවශ්‍යතාවක්ව පවතී.සාකච්ඡා කළේ -රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=as1012267</link>
    <topic>ලීයට පණදෙන ගමේ තරණයා</topic>
    <author/>
    <content>ලීයට පණදෙන ගමේ තරණයාකැටයම් කලාවට නව ජීවයක් ලබාදෙමින් විශ්මය දනවන අයුරු විවිධ කැටයම් මවා එමඟින් සිය ජීවනෝපාය සරිකර ගැනීමට උත්සාහ දරන තරුණයකු ඇහැලියගොඩ – දංකුඹුර ප්‍රදේශයේදී අපට හමුවිය.මොහු නමින් 28 හැවිරිදි කේ.ඩී.කෝසල සෝමසිරි දිසානායකය. දෑතේ හුරු පුරුදු කර්මාන්තය කරගත් කැටයම් කැපීමේ ශිල්පය මොහු ඉතා අපූර්වශීලීව කලාත්මකව නිර්මාණය කිරීමට හැකියාව ඇති දක්ෂ ශිල්පියෙකි. කැටයම් කලාව පිළිබඳව මොහු 1998 වසරේදී පනාවල පිහිටි වෘත්තීය පුහුණු මධ්‍යස්ථානයේදී පාඨමාලාවක් හදාරා ඇත.එයින් ලබා ගත් දැනුමත් සිය සහජ හැකියාවත් මත වසර දහයක පමණ කාලයක සිට කැටයම් කලාව ඔහුගේ ජීවිතයේ දියුණුව සඳහා මාර්ගයක් කර ගෙන ඇත්තේය.කෝසලගේ නිර්මාණ අතර සීගිරියේ බිතුසිතුවම්, ඉසුරුමුණියේ පෙම් යුවළ, පලාපෙති, මල්වැල්, දියවැල්, දේව ප්‍රතිමා පසාරු කැටයම් ආදී ඔහු විසින් කරන ලද නිර්මාණ අතර ප්‍රධාන තැනක් ගනී. මේ සඳහා ඔහු භාවිතයට ගන්නේ හුදෙක්ම මහෝගනී දැවය. දැනට මොහු නගරයට ආසන්න කුලී කාමරයක සිය කර්මාන්තය කරගෙනයයි. මෙම කලාව වැඩි දියුණු කරගැනීම සඳහා යම් ආයතනයක් හෝ ඉදිරිපත් වන්නේ නම් තමන්ට දැඩි ශක්තියක් බව කෝසල පවසයි.එච්.ඇම්.කිත්සිරි රූපසිංහඇහැලියගොඩසමූහ වාර්තාකරුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=as1012269</link>
    <topic>සාමයේ පණිවුඩය සිරිලකට ගෙනත් පන්සිය වසරයි</topic>
    <author>ශාස්ත්‍රපතිමුතුමානි රාජහෙට්ටි</author>
    <content>සාමයේ පණිවුඩය සිරිලකට ගෙනත් පන්සිය වසරයිවිදේශීය රටවලින් අපට පැමිණි ආගම් පිළිබඳ ඉතිහාසයේ සඳහන් වෙයි. එයින් අප රට ජනයාගේ ජීවිතවලට කළ බලපෑම ඉතා සුවිසල් නිසා ම එය සුවිශේෂ ලෙස සැලකිය හැකි සිදුවීමකි. ජනයාගේ ආගමික දෘෂ්ටියට පමණක් නොව ඇදහිලි විශ්වාසවලට ද ඉතා ප්‍රබල අන්දමින් එම ආගම් බද්ධ වී ඉහළින් ම සිටියේ ය. ගෞරව උපහාර ප්‍රණාම ලබන්නේ ය.සංස්කෘතිය, දේශපාලනය, භාෂාව හා කලාව, සාහිත්‍ය නිර්මාණ, ගෘහ නිර්මාණ ශිල්පය ආදි කොට ඇති කුදුමහත් සැම කටයුත්තකටම එම ආගම් අවියෝජනය ආකාරයෙන් සම්බන්ධ වි ය.ඒ තත්ත්වය පරපුරෙන් පරපුරට යුගයෙන් යුගයට වෙනසක් නැතුව අද දක්වා ම පැවත ගෙන එයි. එය කොතරම් ප්‍රබල වූයේ ද යත් අපගේ උපතේ සිට සුසාන භූමිය දක්වා ම ආගම අපගේ පිටුපසින් ගමන් කරයි.එදවස ක්‍රිස්තු පූර්ව තුන්වැනි සියවස දේවානම් පියතිස්ස රාජ්‍ය සමයේ මෙරටට පැමිණි බුද්ධාගම විදේශයකින් අපට ලැබුණු ප්‍රථම ආගම වූ අතර එය මෙරටට ආගන්තුක නොවන්නේ එහි ඉතිහාසය බුද්ධ කාලය තරම් ඈතට දිවයන නිසාය.බුදුන් වහන්සේ මෙරටට තුන්වරක් ම වැඩියේ උන්වහන්සේ අවධියේ ය. දෙවැනි ආගම වන්නේ කෝට්ටේ හත්වැනි ධර්ම පරාක්‍රමබාහු රාජ්‍ය සමයේ පැමිණි කතෝලික ධර්මයයි. ක්‍රිස්තු වර්ෂ 1505 දී පෘතුගාලයෙන් නොසිතූ පරිදි මෙරටට පැමිණි පෘතුගීසිහු මෙම දහම ගෙන ආහ.එදා ක්‍රි. ව. 1542 පෘතුගාලයේ ෆ‍්‍රැන්සිස්කන් නිකායට අයත් පූජකවරුන් මෙරටට ගෙන්වා ලංකාවේ මුහුදුබඩ පළාත්වල කතෝලික ධර්මය ප්‍රථම වතාවට ප්‍රචාරය කරන්නට යෙදුණි. ඒ බව එම නිකායික පූජකවරයකුගේ සටහනකින් පැහැදිලි වෙයි. මෙම ආගම් දෙකකින් ම අප රටේ ඉතිහාසය තීරණාත්මකව වෙනස් කිරීමට හේතු වූ බව පැහැදිලි කරුණකි. එතැන් සිට සිදුවූ මහා විපර්යාසය තවමත් අවසන් වී නැත.පෘතුගීසි පාලක පක්ෂය ගෙරි සමක් එළාගන්නට තරම් බිම්කඩක් වරායෙන් ලබාගෙන කල් ගත වන විට එය මුහුදුබඩ පළාත් කරා වර්ධනය වෙද්දී කතෝලික දහම ව්‍යාප්ත කිරීම සඳහා කොළඹ ප්‍රධාන කැර දේවස්ථාන ඉදිකළ බවට සාක්ෂි ඇත. ප්‍රථමයෙන් තුන්දහසක් පමණ වූ ස්වදේශීය වැසියා එම ආගම වැළඳගෙන ඇති බවට සාක්ෂි එකී වාර්තාවලින් උපුටා ගත හැකි ය.මෙලෙස සාමාන්‍ය රටවැසියා අතර ප්‍රචලිත වූ කිතු දහම කෙමෙන් රජ වාසල දක්වා පැතිර ගියේ ය. ඊට හොඳ ම උදාහරණය ඔවුන්ගේ පාලන සමය ආරම්භයේ දී ම සොයා ගත හැකි ය. හත්වැනි බුවනෙකබාහු රජතුමාගේ මුණුබුරු ධර්මපාල කුමාරයා කතෝලික ධර්මය වැළඳ ගත්තා පමණක් ද නොව ඒ අනුව කිරුළු පලඳවන්නට ද ඔවුහු අවස්ථාව උදා කැර ගත්තේ ය. කතෝලික ආගම ව්‍යාප්ත කරන්නට ප්‍රතිකාලුන්ට මෙය ලොකු ශක්තියක් විය. එහි විශාල ම ව්‍යාප්තිය සිදු ව ඇත්තේ වත්තල, ජාඇල, කටුනායක, මීගමුව ආදි කොළඹට උතුරු ප්‍රදේශවල ය.මෙම කාලය තුළ දී ඔවුන් කොළඹ සිට දෙවුන්දර දක්වා දේවස්ථාන 40 ක් ඉදිකැර ඇති බවට සඳහන්ව තිබේ. කොළඹ කොටුව ඇතුළත දේවස්ථාන 16 ක් ගොඩ නැගුණි. කොළඹ නගරයේ ආරක්ෂකයාණන් හැටියට සැලැකෙන සාන්ත ලෝරන්ස් මුනිතුමාට කැප වූ පැරැණි ම කතෝලික දේවස්ථානය ද බ්‍රේක්වෝටර් බැම්මේ පහළ කොටසේ පිහිටුවා තුබු බවට පෘතුගීසි වාර්තාවල තව දුරටත් සඳහන් වේ. එසේ ම මෝදර ස්නාවක ජුවාම් තුමාට කැපකළ දර්ශනීය දෙව් මැඳුරක් ද ඉදිකොට තිබිණි. ඩොමිනික් පියවරුන්ගේ දේවස්ථාන පෙදෙස ඩොමිනික් වීදිය යනුවෙන් එදා හැඳින්විය. මිලාගිරියේ ද කතෝලික දෙව් මැඳුරකි. එය දැනටත් දැකිය හැකි ය. කෝට්ටේ මාලිගාව අසල වූ දෙව් මැඳුරකි. පසු කාලයක ලන්දේසිහු මෙරට පාලනයට අත ගැසු විට එය විනාශ කළ අතර එහි වූ ඝණ්ටාරය වර්තමානයේ දී කොළඹ කොටුව කයිමන් දොරකඩ එල්ලී තිබෙනු දක්නට ලැබේ.මේ අතර විවිධ නිකායවලට අයත් කතෝලික ආගම් කොටස් (නිකායන්) බිහි විය. ෆ‍්‍රැන්සිස්කන්, ජෙසුයිට්, ඩොමිනිකන්, ඔගස්ටීනියන් යනුවෙන් ඒවා නම් කැර තුබු අතර එක් එක් නිකායවල පූජකවරු එම නිකාය ප්‍රචාරය කළහ. පූජකවරයාට භාර ප්‍රදේශය ‘මීසම’ නම් විය.එම මීසම භාර පූජකවරුන් තම ප්‍රදේශය තුළ පාසල් ඉදි කැරවා ආගම ව්‍යාප්තියත් අධ්‍යාපනයත් ගොඩ නැංවීම තවත් සුවිශේෂ සිද්ධියකි. එම පාසල් හි ගුරුවරුන් වූයේ මීසම භාර පූජකවරුන් ය. ප්‍රධාන වශයෙන් කතෝලික දහම ද ලතින් භාෂාව ලිවීම, කියවීම, ගීතිකා ගායනය එම පාසල් තුළ සිදු විය.මේ අන්දමේ අධ්‍යාපනය දුන් ප්‍රධාන සුවිසල් පාසල් කීපයක් කොළඹ, යාපනය, නවගමුව, මීගමුව යන ප්‍රදේශවල ඉදි කළහ.මුල් යුගයේ දී විශේෂයෙන් නම සඳහන් වන කැපී පෙනෙන වැඩ කොටස් කළ ආගමික පූජකවරු කීප දෙනෙක් වෙති.ඉන් ප්‍රධාන තැනක් ගන්නේ ජුසේ වාස් පියතුමාය. පෘතුගීසින්ට පසුව මෙරටට පැමිණි ලන්දේසීන් කතෝලික ආගමට ද එම ආගම ඇදහූ ජනයාට ද පෘතුගීසි පාලනයට ද විවිධ තාඩන පීඩන බාධා පමුණුවන ලද්දේ ය.එම තත්ත්වයෙන් විශේෂයෙන් කතෝලික ආගමත් එය ඇදහූ ජනයාත් මුදවාගන්නට එවකට ඉන්දියාවේ විසූ ජුසේ වාස් පියතුමා මෙරටට පැමිණියේය. ප්‍රථමයෙන් මන්නාරම ප්‍රදේශයට පැමිණි එතුමා වෙස් වලාගෙන සිටිමින් කතෝලික දහම ඛ්ා සසුන රැක ගැන්මට පරිත්‍යාගශීලිව ක්‍රියා කළේ ය. ගම් නියම්ගම්වල සංචාරය කරමින් කිතු බැතිමතුන් ආරක්ෂා කරමින් කිතු දහම රැක ගැනීමට වෙර දැරුවේය.මෙලෙසට ඇරැඹි කිතු දහම රටේ අස්සක් මුල්ලක් නෑර ව්‍යාප්ත ව කාලයාගේ ඇවෑමෙන් එයට අයත් සියලුම සංස්කෘතික අංග වැඩෙන්නට විය. එක් එක් විශේෂිත දින සුවිශේෂ උතුමන් සඳහා කැප කළ දෙව් මැඳුරු, නත්තල, කැරොල් ගී, සැරැසිලි, සුබ පැතුම් පත් ආදිය ද ආගමික අංශයේ ඇදහිලි පුද පූජා, මංගල්‍යය ආදිය ද ජීවය ලබමින් වැඩෙන්නට විය.ඊට සමගාමී ව අධ්‍යාපනික ආයතන, දේවස්ථාන, ඇඳුම් පැලඳුම්, සංස්කෘතික උත්සව ආදිය පෝෂණය ලැබුවේ ය. තවද පුද්ගල නාම, මංමාවත් නාම, පාසල් හා විද්‍යස්ථාන ආදියට ද එම ආගම් මුහුණුවර, බලපෑම සෘජුවම එල්ල විය. මේ අතර ආගම් දෙකක් වුවත් කාන්තා - පුරුෂ ඔවුනොවුන් අතර ආවහ විවාහ ද සිදුවුණේ ය.මෙයට අමතර සිංහල ලේඛන කලාවට ද කිතු ආගම බල පෑවේ ය. ඒ අනුව කතෝලික සාහිත්‍යයක් නිර්මාණය විය. ලතින් බසින් ලියැවී තුබුණු දේව පණිවිඩය කතෝලික ආගමික තොරතුරු ඇතුළත් පොත සිංහල භාෂාවෙන් ලිවීමට මුල් වූයේ ජාකොබ් ගොන්සල්වේස් පියතුමාය.මේ ලෙසට එතුමා සිංහල භාෂාවෙන් කිතු දහම් ග්‍රන්ථ විසි දෙකක් රචනා කළ බව පැවැසේ. තවද ගීතිකා සාහිත්‍යයක් ගොඩ නැංවීමට අඩිතාලම වැටුණේ ද ඒ පියතුමාගෙන් ය. මේ ගීත සිංහල ගුණ රුව දෙක ම මැනැවින් රැක ගත් ඒවා බව වෙසෙසින් සඳහන් කළ යුතු වෙයි.සුර ලොවිනේ බැස මෙදිනේ මව් කුසිනේ බිහි වෙමිනේ එරි දෙතනේ කිරි බොමිනේ මිණි ලෙසිනේ වැඩුණු තැනේ දිලෙන රනේ රුව ලෙසිනේ මල් උයනේ සිටිය දිනේ මේ මරණේ ඔබට වුණේ කිමෙක අනේ දෙව් රජුනේජේසු සමිඳුන්ගේ මරණය හෙවත් දුඞඛ ප්‍රාප්තිය අවස්ථාව එකී පියතුමාගේ අනුභූතියෙන් සිංහල බසින් මනරම් ලෙසට ප්‍රකාශයට පත්වූයේ සිත් බැඳගන්නා පරිද්දෙනි.අප රටට විදේශයකින් පැමිණි එම කතෝලික ධර්මයට මෙම අවස්ථාව වන විට වසර පන්සියයක් පසු කැර තිබේ. ඒ ඉතිහාසය තුළ සිංහල, දමිළ හා වෙනත් ජාතික ලාංකික විශාල ජන කොටසක් මෙම ආගම අදහති. එයින් සැනැසෙති. ස්වර්ගය අපේක්ෂා කරති. එබැවින් කිතු දහම ශ්‍රී ලාංකික ජන සමාජයේ වැදගත් ම ඇදහීමක් බවට පත් වී හමාරය.ශාස්ත්‍රපතිමුතුමානි රාජහෙට්ටිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=as10122610</link>
    <topic>මට දැන් හොඳට මහන්න පුළුවන්</topic>
    <author>ටෙක්ලා පද්මිණී කාරියවසම්</author>
    <content>මට දැන් හොඳට මහන්න පුළුවන්“මම කඩේ වැඩට ගියේ ආච්චි විතරක් වැඩ කරලා ගන්න සල්ලි අපිට මදි නිසා. අපි ඔක්කොටම කෑම අරන් දෙන්න ඒ සල්ලි මදි. අක්කයි මමයි මල්ලියි හිටියේ ආච්චි ළඟ. ඉස්සරම අපේ මාමත් හිටියේ එහේ. ඒත් මාමා නැන්දා කෙනෙක් එක්ක ආවට පස්සෙ වෙනම ගෙයක් හදා ගත්තා. එයාලා හිටියේ ඒ ගෙදර.අපේ අම්මා මාවයි අක්කවයි මල්ලිවයි දාලා වෙන කෙනෙක් එක්ක ගියා. ආයේ ඉක්මනට එනවා කියලයි ගියේ. ඒ වුණාට අම්මා තවම ආවේ නැහැ. අම්මා යන කොට මම පොඩියි. ඒත් මට මතකයි අම්මා යනවා. අම්මා මල්ලිව දාලා ගියාට මාමා හොඳටම බැන්නා. ආච්චිගෙනුත් ඇහුවා ඇයි මල්ලිව තියාගත්තෙ කියලා. ඒත් ආච්චි මොකුත් කීවේ නැහැ.මල්ලිව තියා ගත්තා. දැන් අක්කයි මල්ලියි දෙන්නා ඉස්කෝලේ යනවා. මම ඉස්කෝලෙ ගියේ ටික දවසයි. ඊට පස්සේ මුදලාලිගේ කඩේ වැඩට ගියා. මුදලාලි මට කවදාවත් පඩි දුන්නේ නැහැ. ආච්චි ඇවිත් ගෙදරට ඕන හාල් පොල් තුනපහ මුදලාලිගෙන් ඉල්ල ගෙන යනවා. මුදලාලි කවදාවත් මොකුත් කියන්නෙ නැහැ. මටත් හොඳට සැලකුවා. කෑම බීම දුන්නා. මටත් කීවා ඉස්කෝලෙ යන්න කියලා. ඒත් මම ගියේ නැහැ.අපේ මාමා ගියා අම්මව හොයන්න. ගිහින් ඇවිත් කීවා අම්මා හොඳින් ඉන්නවා කියලා. අපිට යන්න කියලා. ආච්චි කීවා “එයා උඹලා දාලා ගියා බලන්න ආවේ නැහැනේ. උඹලා යන්න එපා” කියලා. අපි ගියේ නැහැ. ඇත්තනේ එනවා කියලා ගියාට අම්මා ආවේ නැහැනේ. අම්මා කෙනෙකුට එහෙම ඉන්න පුළුවන්ද? ඒත් අපේ අක්ක නම් හැමදාම අම්මා මතක් වෙලා අඬනවා. ඒත් අපි කොහොමද අම්ම බලන්න යන්නේ. ඒ බාප්පා කොහොමද කියලා දන්නේ නෑනේ.එතකොට ඔයාලගේ තාත්තා? තාත්තා ඔයාලව බලා ගන්නවා ඇතිනේ නේද? මම මේ යෞවනයාගෙන් විමසීමි. ඔහුගේ දෑස් විසල්ව ගියේ ය. මුව හයා ගත් ඔහු මදෙස බලා සිටියේ මොකුත් ම නොදන්න කිරි සප්පයෙක් විෂකුරු සර්පයකු හුරතල් කරන අයුරු බලා සිටිනා ලෙස ය.ඇයි? මම ඔහුගෙන් තවත් පැනයක් විමසූවෙමි. එවර ඔහු සිනාසුණේ ය.නෑ. මොකුත් නෑ. කී යෞවනයා තණ කොළ බිස්සේ ඉහළට ඇදී ආ තණ පත් එකින් එක නියඟින් කඩා දමමින් තණ පලස ඔප මට්ටම් කළේ ය.අපේ තාත්තා අම්මා යන්නත් කලින් වෙන එක්කෙනෙක් එක්ක ගියේ. තාත්තා කොහේ ඉන්නවද මොනවා කරනවද කියලා අපි කව්රුත් දන්නෙ නැහැ. තාත්තව හොයන්න කවුරුවත් ගියෙත් නැහැ. අපි ඉන්නේ අම්මගේ අම්මා ළ¼ඟ. අපේ ආච්චි වැඩ කරන්නේ වත්තේ. එයා කිරි කපනවා. මටත් කිරි කපන්න පුළුවන්. මට මෙහෙන් ගියහම වත්තේ වැඩ කරන්න පුළුවන්.යෞවනයා කියවා ගෙන ගියේය.මේ අහිංසකයා මට හමු වූයේ රැඳවුම් නිවසේ කාමරයක් අසල කම්මුලට අත ගසා ගෙන හිස් අහස දෙස බලා සිටියදීය. මා රැඳවුම් නිවසේ විදුහල්පතිවරයා හමුවීමේ අරමුණින් ඔහුගේ කාර්යාලය වෙත පිය නඟද්දී කිළිටි කොට කලිසමක් ද කොළ පැහැ කහට තැවරුණු ටීෂර්ටයකින් ද සැරසුණු යෞවනයා සිමෙන්ති පොළොවෙහි හිඳ අහස දෙස නෙත් යොමු හුන්නේ ය. එතැනට ඉදිරිපසින් වූ කුඩා දැල් ගැසූ කාමරයෙහි සිටියේ රැඳවුම් නිවසේ දී වැරැදි වැඩ, දඟ වැඩ කොට දඬුවම් ලැබූවන් ය. ඔවුහු දිවා ආහාරයට නිදහස් කරන තුරු දැල් මත ඇඟිලිවලින් එල්ලී කෑ ගසමින් සිටියෝ ය. ඔවුන්ගේ හඬ මට අමතකව ගියේ ඉමක් කොනක් නොපෙනෙන අහස දෙස බලා සිටින සකීර් දුටුවිට ය. ඔහුගේ ඇත්ත නම සකීර් නොවේ.මොකද කල්පනාව?මට අක්කයි මල්ලියි මතක් වෙනවා. එයාලා මොනවා කරනවා ඇත්ද? එයාලා කෑවද දන්නෙ නැහැ. අක්කා ඉස්කෝලේ යනවද වත්තේ වැඩ කරනවද දන්නේ නැහැ. දැන් අපේ ආච්චිට අවුරුදු අසූව පැනලා. මම මෙහේට එන කොටත් එයා හිටියේ බාගෙට නැමිලා එයාට වැඩ කරන්න බැහැ. මම මෙහෙට ඇවිත් අවුරුදු තුනට මාස හයක් අඩුයි. අපේ ආච්චි දැන් මැරිල ද දන්නේ නැහැ. එයා මැරුණාම අක්කයි මල්ලියි බලා ගන්න කෙනෙක් නැහැ. මාමා බලා ගනීවි. ඒත් අපේ නැන්දා ටිකක් වෙන්න වසයි. සකීර් කීවේ දෑසේ කඳුළු කිලිටි කමිසයෙන් පිසදා ගනිමිනි.මම මෙහේ ආවට පස්සේ අපේ ගෙදරින් කව්රුත් මාව බලන්න ආවේ නැහැ. මෙහෙන් කියලා නැතිව ඇති ආච්චිට මම මෙහේ ඉන්නවා කියලා. මුදලාලි කියන්න නැතිව ඇති මාව පොලිසියෙන් එක්ක ආවා කියලා.මාව පොලිසියට ගෙනිච්ච දාට පහුවෙනිදම මාව මෙහේට ගෙනත් දැම්මා. අපේ මාමත් දන්නෙ නැතිව ඇති මං මෙහේ ඉන්න බව. ගෙදරින් කවුරුත් ම ආවේ නැතොත් මාව මෙහෙන් රස්සාවකට දාවි. මම මෙහෙදි ඇඳුම් මහන්න ඉගෙන ගත්තා. දැන් මට හොඳට ඇඳුම් මහන්න පුළුවන්. මම දැන් ඇඳුම් කපන්න ඉගෙන ගනිමින් ඉන්නේ. එතකොට ගිහින් ඇඳුම් මහන්න පුළුවන්.” යෞවනයා අපේක්ෂා සහගත දෑසින් මදෙස බලා සිටියේ ය. එහෙම නැති වුණොත් මෙහෙන් මාව වැඩට දානවා. එහෙම දැම්මහම සල්ලි හොයා ගෙන ගෙදර යනවා.ගෙදර යන්න පාර දන්නවද?“ඔව්. මට මතකයි රත්නපුරයට ගිහින් රත්නපුරෙන්...” ගෙදරට යන පාර දරුවා හොඳට මතක තියාගෙන ඇත.මේ ගෙවෙන්නේ විසි එක්වන සියවසයි. ශ්‍රී ලංකාවේ සාක්ෂරතාවය සියයට අනූ අටක් දක්වා ඉහළ මට්ටමක තිබේ. එහෙත් රැඳවුම් නිවහනේ සිටින දරුවන්ගේ සාක්ෂරතා මට්ටම ඉතා පහළය. එහි සිටින දරුවෝ රැසක් පාසල් යති. ලිවීමට කියැවීමට බැරි පාසල් නොගිය දරුවන් වෙනුවෙන් වෙනම භාෂා අධ්‍යන පන්ති ද තිබේ. ඒ බොහෝ දරුවන් අකුරු ඉගෙනීමේ අගය හඳුනාගෙන නැත. පිරිසිදුව සිටීමේ අගය හඳුනාගෙන නැත.නීරෝගීව සිටීම ඔවුන්ගේ සුවතාවට හේතුවන බව පිළිබඳ ඔවුන්ට නිවැරැදි වැටැහීමක් නැත. පාසල වෙත ගිය ද පාසල් අධ්‍යාපනයෙහි වැදගත්කම පිළිබඳ හොඳ වැටැහීමක් ද නැත. පාසල් යන දරුවන්ගේ අධ්‍යාපන කටයුතු සඳහා ආයතනයෙන් පහසුකම් සැලැසුව ද ඔවුන්ට අධ්‍යාපන කටයුතුවල නිරතවීමට අවශ්‍ය නිදහස හා විවේකී ස්ථානයක් කියැවීම් ශාලාවක් නැත.අම්මා අප්පා දෙදෙනාට ම එපා වූ මේ දරුවන් හදා වඩාගත් වයසක අත්තම්මා තමන්ට හැකි කාරිය කර අවසන් ය.හෙටත් අම්මාට අප්පාට එපාවී දමා යන දරුවන් හිඳිනු ඇත. එසේ නොවන්නට නම් සමාජ ආකල්ප වර්ධනය කළ යුතු ය. මවුපිය වගකීම් පිළිබඳ තරුණ පරපුර දැනුම්වත් කළ යුතු ය. ළමා අයිතිවාසිකම් පිළිබඳ පමණක් දරුවන් දැනුම්වත් කොට ප්‍රමාණවත් නැත. පාසල් අධ්‍යාපනය ලබන යෞවන යෞවනියන්ට මවුපිය වගකීම් පිළිබඳ අධ්‍යාපනයක් ද ලබා දීම වැදගත්වේ. පාසල් නොයන යෞවන පිරිසට අවිධිමත් අධ්‍යාපන ක්‍රමය යටතේ හෝ මාපිය වගකීම් පිළිබඳ දැනුම්වත් භාවයක් ලබාදිය යුතු ය.ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=av1012262</link>
    <topic>ඉඩකඩ පිරිමහගන්න බිත්තර ගෙයක්</topic>
    <author>සේමාලි කැල්ලපත</author>
    <content>ඉඩකඩ පිරිමහගන්න බිත්තර ගෙයක්මිනිස්සුන්ට පුදුමාකාර ආශා ඇතිවෙනවා.මේකත් එහෙම එකක්. කලිනුත් අපි ලිව්වා ගොලු බෙලි කටුවක් වගේ ගෙයක් හදපු ගෘහ නිර්මාණ ශිල්පියෙක් ගැන. ඒ වගේ අය තම දස්කමින් අරුම පුදුම නිර්මාණ කරනවා.ඩායි හයිකොයින් ගෘහ නිර්මාණ ශිල්පියෙක්.චීනයේ බීජිංවලට ආවෙ හුනාන් පළාතේ ඉඳලයි. සිය ගෘහනිර්මාණ ශිල්ප පාඨමාලාවේ එක් අංගයක් වූ ඉඩකඩ පිරිමසින ගෘහයක් නිර්මාණය කිරීම යටතේ ඩායි නිර්මාණය කළේ බිත්තරයක හැඩයක ගෘහයකුයි.හැබැයි ඩායිට මේ බිත්තර ගේ නිර්මාණය කරන්න තවත් හේතු තිබුණා.බීජිං නගරයේ තියෙන අධික තදබදය නිසා ඩායි මුලින්ම කල්පනා කළේ තැනින් තැන ගෙනයා හැකි අන්දමේ ගෙයක් තනන්නයි.ඒ නිසා ඔහු පාරක් අයිනේ තවත් ගෙදරක පිළිකන්න පැත්තේ ඔහුගේ මේ බිත්තර ගේ නිර්මාණය කළා. ගෙයි ඇතුළත උස අඩි 6 යි.උණ බම්බු උපයෝගී කරගෙන තැනූ මේ සැකිල්ල ඇතුළත යන්තම් ඇවිදගන්න පමණක් ඉඩ තියෙනවා.ගේ සඳහා ඩායි උපයෝගි කරගත්තෙ ලී පතුරු සහ ගෝනි මලුයි. ඔහු මේ ගෝනි මලු උඩ තණකොළ ඇට දැම්මේ මීළඟ වසන්තයේදී ඒවා පැළවෙයි කියන බලාපොරොත්තුවෙන්.ඔහුගේ මේ කුඩා බිත්තර ගෙයි ඇතුළත දැල්වෙන එකම විදුලි බල්බයට විදුලිය ලැබෙන්නේ සූර්ය බල පද්ධතියකින්.මේ ගෙට වැයවුණු මුළු මුදල යෙන් 6427 යි. ඒ කියන්නේ ඩොලර් 1000 ක් පමණ මුදලක්. බීජිං වාසීන්ගේ ඉතා සුළු ඉඩකඩක ජීවත්වීමේ ප්‍රවණතාවට අනුගත වෙමින් තමයි ඩායි මේ ගේ හැදුවේ.එසේ වුවත් මෙයත් ඇත්තටම ගෙයක්ද? කෑම කන්නෙ නාන්නෙ කොහේද යන ප්‍රශ්න නඟන්නෙ විචාරකයොයි.ඩායි ගේ වයස අවුරුදු 24 යි. ඔහු දැන් මේ ගෙයි මාස දෙකක ඉඳන් පදිංචිවෙලා ඉන්නවා. ඔහුට කිසිම කුලියක් නෑ. වියදමක් නෑ.වෙනත් ගෙදරක අයිනේ මේ ගේ හදලා තියෙන නිසා ඒ ගෙයි අයිතිකරු ඩායිට මේ බිත්තර ගේත් අරන් එතැනින් යන්න කිව්වොත් යන පැනය ඔහුගෙන් මාධ්‍යවේදීන් ඇහුවා.”ඇත්ත, වත්ත අයිතිකරු මට මේ ගේත් අරන් යන්න කිව්වා. ඒත් මට යන්න තැනක් නෑ. ඒ නිසා බැරිම තැන ඒ අය මට ඉන්න ඉඩ දුන්නා.” ඩායි උත්තර දුන්නේ එලෙසයි.බිත්තර ගේ තැනීමේ අදහස ගැන ඩායි මාධ්‍යවලට පැවසුවේ මෙහෙමයි.”මගේ අම්මයි තාත්තයි වයසයි. ඒ අය තවමත් මහන්සිවෙලා වැඩ කරනවා. මං ඒ අයට කිව්වා ගමට ගිහින් අපේ කුඩා ගොවිපොළේ වගාකරගෙන ඉන්න කියලා. ඒත් ඒ අය කියන්නේ මට ගෙයක් හදාගන්න මුදල් ඉතිරි කරන්න ඒ අය මහන්සිවෙනවා කියලයි.ඒත් බීජිංවලින් ගෙයක් ගන්න නම් ඒ අයට අවුරුදු 300 ක් විතර මුදල් හම්බ කරන්න වෙනබව එයාලා දන්නේ නෑ.”ඩායි සේවය කරන ගෘහ නිර්මාණ ශිල්ප ආයතනය එහි ගෘහනිර්මාණ ශිල්පීන්ට සිය නිර්මාණ ඉදිරිපත් කරන්න සංකල්පයක් ඉදිරිපත් කර තිබුණා. ඒ සංකල්පය යටතේ ඩායි ඇතුළු නිර්මාණ ශිල්පීන් විවිධ ආකාරයේ ඉඩ පිරිමසින අඩු වියදම් නිවාස හැදුවා.බංකු නිවාසයක්, කුඩා කඩයක් වැනි නිවාසයක්, පලතුරු තට්ටුවක් වැනි නිවාසයක් ඒ අතර තිබුණා. මේ සියලු නිවාසවල විශේෂත්වය වුණේ ඒවා තැනින් තැන ගෙනයාහැකි වීමයි.බීජිංවල වෙසෙන ජීවත්වීම සඳහා අරගලයක් කරන ජනයාට ජීවනෝපාය ද සලසා ගත හැකි අන්දමේ නිවෙසක් නිර්මාණය කිරීමත් මේ අලුත් නිර්මාණවල එක් සංකල්පයක් වුණා.”මේ ගේ හදන්න මට මාස දෙකක් ගතවුණා. ගේ නගරබද තියෙන නිසා මට බස් ගාස්තුවක් වැය වෙන්නේ නෑ. කන්නේ කඩෙන්. අනෙක් සියලු අවශ්‍යතා ඉටුකර ගන්නේ පොදු සේවා ස්ථානවලින්. ඒ නිසා මගේ කාලය බොහෝ ඉතිරියි” ඩායි එසේ පවසනවා.ඩායි ගේ මේ බිත්තර හැඩයේ නිවෙසට පසුගියදා වාර්ෂික චීන ගෘහනිර්මාණ මාධ්‍ය සම්මානය ද හිමිවුණා.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=av1012263</link>
    <topic>මං කැමැති හැමෝම එක්ක විනෝදෙන් ඉන්න</topic>
    <author>ගාමිණී සුසන්ත ඡායාරූපය - ටෙනිසන් එදිරිසිංහ</author>
    <content>මං කැමැති හැමෝම එක්ක විනෝදෙන් ඉන්නඅංජුලා රාජපක්ෂඇය පුංචි තිරයේ දඟකාරියකි. යොවුන් රංගන ශිල්පිනියන් අතර ඇයට හිමි වන්නේ සුවිශේෂී ස්ථානයකි. ඒ ඇය සතු රංගන හැකියාව නිසාය. ඒ නිසාම වරෙක රයිගම් ටෙලි සම්මාන උළෙලේදී හොඳම සහාය නිළියට හිමි සම්මානය ද ඇයට හිමි විය. ඇය අංජුලා රාජපක්ෂයි. අද සතුටු සාමීචියට එක්වන්නේ ඇයයි.ඔබ මේ දවස්වල කාර්ය බහුල ද?ඔව් තරමක් කාර්ය බහුලයි. මේ දවස්වල ටෙලි නාට්‍ය කීපයකම රූපගත කිරීම්වලට සහභාගි වෙනවා. සෙනේෂ් බණ්ඩාර දිසානායකගේ ‘වැහි පබළු සේල’ ඉන් එක් ටෙලි නාට්‍යයක්. ඒ වගේම ස්වර්ණවාහිනියෙන් විකාශය වන ‘ඇන්ඩ් කොම්පැනි’ ටෙලි නාට්‍යයේ රූපගත කිරීම්වලටත් සතිපතා සහභාගි වෙනවා. සතියේ දින පහම වගේ රූපගත කිරීම්වලට සහභාගි වන නිසා තරමක් කාර්ය බහුලයි.‘ඕලු’ ටෙලි නාට්‍යයේ ඔබ කළ රංගනය ඔබේ රංගන ජීවිතයේ කඩඉමක් වුණා නේද?ඇත්තෙන්ම ඔව්. ‘ඕලු’ ටෙලි නාට්‍යයේ චරිතයට මම හරිම ආදරෙයි. මුලදී ඒ චරිතය නපුරු චරිතයක් වුණාට පසුව කාගෙත් ආදරයට අනුකම්පාවට ලක්වෙන චරිතයක් වුණා. ඒ නිසා බොහෝ පේ‍්‍රක්ෂකයින් ඒ චරිතයට ඇලුම් කළා. මම ඒ චරිතය ගොඩක් හොඳින් කළා කියලා ඒ දවස්වල මට ගොඩක් දෙනෙක් ප්‍රසංශා කළා. ඒ වගේම ඒ රංගනයට රයිගම් ටෙලි නාට්‍ය උළෙලේ හොඳම සහාය නිළියට හිමි සම්මානය පවා මට හිමි වුණා.දඟකාර නපුරු චරිතවලට ම ඔබ කොටු වෙලා ද?ටෙලි නාට්‍ය රංගනයට ආව මුල් කාලෙ ඉඳලම මට ලැබුණේ ඒ වගේ චරිත. ඒ චරිත මම හොඳින් කළා කියල හිතනව. අහිංසක චරිතයක් රඟපානවාට වඩා නපුරු චරිතයක් රඟපාන්න අමාරුයි.සාමාන්‍ය ජීවිතයේදී වුණත් කේන්ති ගියාම අපිටම අමාරුයි නේද? ඒ වගේම රංගනයේදීත් නපුරු චරිත නිරූපණය කිරීම අපහසුයි. මම ඒව හොඳින් කළ නිසා වෙන්න ඇති අධ්‍යක්ෂවරු මාව ඒ චරිතවලට තෝරා ගන්නේ.ගොඩක් අධ්‍යක්ෂවරු අපි කලින් රඟපෑ චරිතයක් මතකයේ තියාගෙන තමයි අපිව ඔවුන්ගෙ නිර්මාණවලට ගන්නෙ. ඉතින් ඒ නිසා වෙන්න ඇති වැඩිපුරම මට නපුරු චරිත ලැබිල තියෙන්නෙ. හැබැයි නපුරු නොවන චරිතත් කීපයක්ම මම කරල තියෙනව. ඉන් එකක් ‘වැහි පබළු සේල’ ටෙලි නාට්‍යයේ ඉන්දුගේ චරිතය.ඒක මම රඟපෑ චරිත අතරින් ගොඩක් වෙනස් චරිතයක්. තමන්ගේ පවුල වෙනුවෙන් කැපවුණු දරුවන් දෙදෙනෙක් ඉන්න මැදිවියේ කාන්තාවකගේ චරිතයක් තමයි ඉන්දුගේ චරිතය. එය මම ඉතාම ආශාවෙන් කළ රංගනයක්.ඇත්තට ම ඔබ නපුරු ද?අපොයි නැහැ. හැබැයි මම දඟකාරයි. පුංචි කාලෙ ඉඳලම. සැබෑ ජීවිතයේදී මම කොහෙත්ම නපුරු නෑ. හැබැයි මට කවුරුහරි නපුරුකමක් කළොත් ඒකට ප්‍රතිචාර දක්වනවා. ඒකත් ටික වෙලාවයි. ඒ හැර මම නපුරු කෙනෙක් නෙමෙයි.ඔබ ඉපදුණේ විදෙස් රටක නේද?ඔව් මම ඉපදුණේ ඉතාලියේ ෆිරෙන්ස් නගරයේ දෙසැම්බර් 30 වැනිදාවක. මගෙ තාත්තා ඉතාලියෙ රැකියාවක් කළා. ඒ නිසා අම්මයි තාත්තයි දෙන්නම කලක් හිටියෙ ඉතාලියෙ.ඔබ චිත්‍රපටවල දකින්න අඩු ඇයි?මේ වන විට මම චිත්‍රපට 5 ක රඟපාල තියෙනව. පසුගිය කාලෙ චිත්‍රපට කීපයකටම ඇරියුම් ලැබුණා. ඒත් මම දැන් ටෙලි නාට්‍ය කීපයකම වැඩ බාර අරගෙන ඉන්න නිසා චිත්‍රපටවලට කළ ඇරියුම් ප්‍රතික්ෂේප කරන්න සිදු වුණා. සමහර චිත්‍රපට අධ්‍යක්ෂවරු චිත්‍රපටයට කතා කරන්නෙ රූපගත කරන්න සතියකට කලින්. එහෙම වුණාම බාරගත්ත වැඩ කරන්න බැරි වෙන නිසයි ඒ චිත්‍රපට ප්‍රතික්ෂේප කරන්න සිදු වුණේ. එහෙම නැතිව චිත්‍රපටවලට අකැමැත්තෙන් නෙමේ. හොඳ චිත්‍රපටවල රඟපාන්න මම හරිම කැමැතියි.මෙගා ටෙලි නාට්‍ය ගැන ඔබේ අදහස?පුද්ගලිකව මම මෙගා ටෙලි නාට්‍ය එක්ක කිසිම විරුද්ධතාවයක් නෑ. හැම දේකම වාසි වගේම අවාසිත් තියෙනවනේ. මෙගා ටෙලි නාට්‍යවලට සම්බන්ධ වීමෙන් හොඳ ආර්ථික වාසියක් ලැබෙනව. අපේ වෘත්තිය රංගනයනේ. මෙහි තිබෙන අවාසිය තමයි එකම චරිතයකට බොහෝ කාලයක් සිරවී සිටීමට සිදුවීම. මෙගා එකක වැඩ කරන විට වෙනත් වැඩ බාරගන්නත් අමාරුයි. මෙතැනදි තවත් දෙයක් කියන්න ඕන මෙගා ටෙලි නාට්‍යවලට බැන බැන හිටපු අධ්‍යක්ෂවරුත් දැන් මෙගා ටෙලි නාට්‍ය හදනවා.යහළු යෙහෙළියන් අතර කොහොම කෙනෙක් ද?මම කා එක්කත් හරිම මිත්‍රයි. මට කවුරුහරි වරදක් කළොත් ඒක දරාගන්න මට අමාරුයි. මම කැමැතියි කා එක්කත් විනෝදෙන් සිනාවෙලා ඉන්න.ඔබේ පවුලේ තොරතුරු?අම්මයි තාත්තයි මමයි මල්ලියි තමයි අපේ පවුල.ඔබ දැන් විවාහ වෙන වයසේ යුවතියක් නේද?සෑම තරුණියක්ම වගේ මමත් විවාහ දිවියට ඇතුළත් වෙන්න කැමැත්තෙන් ඉන්නෙ. ඒත් ඒක කවදා සිදුවෙයි ද කියල දැන්ම කියන්න බෑ.ගාමිණී සුසන්ත ඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=av1012265</link>
    <topic>ගෙදර උදෙන්ම නැගිටල සේරටම තේ හදන්නෙ මං</topic>
    <author>හේමාලි විජේරත්න</author>
    <content>ගෙදර උදෙන්ම නැගිටල සේරටම තේ හදන්නෙ මං- සේනකසේනක නිරංජලා කැදැල්ලදූ දරුවන්ගෙන් පිරුණු නිවහනක සුන්දරත්වය කෙතරම් ද කියලා පසුගිය සතියේ අපි අත්වින්දා. මේ නිවෙසත් හැඩ කරන්නේ දියණියන් තුන්දෙනකුගෙන් සහ පුතකුගෙන්. මේකත් ආදරය වගේම සෙනෙහස පිරුණු සොඳුරු නිවහනක්.මේ නිවෙසේ ගෘහමූලිකයා අපේ කලා ක්ෂේත්‍රයේ ජනපි‍්‍රය කෙනෙක්. සටන් කලාව, රංගනය සේම වෘත්තීය ජීවිතය හා දේශපාලන ක්‍රියාකාරකමුත් එක්ක කරට කර හැපෙමින්, දූ දරුවන් සිවු දෙනකුගේත්, නිවසේත් වගකීම් සමුදායක් කරට ගත් ඔහු සේනක විජේසිංහයි.සේනකගේ ආදරණීය බිරිඳ නිරංජලා, දියණියන් තුන්දෙනා සහ පුතු මේ ගෙදර සාමාජිකයින්. නුගේගොඩ තලපත්පිටියේ පිහිටි මේ නිවහන සේනකගේ ස්ථිර පදිංචි ස්ථානය නොවෙයි.සේනකගේත් - නිරංජලාගේත් උපන් ගම් ප්‍රදේශය වෙන්නේ කන්ද උඩරට මහනුවර. සේනක කලා ලෝකයේ කාර්ය බහුල වෙනවාත් සමඟම තමයි ඔවුන් අගනුවර පදිංචියට පැමිණ ඇත්තේ. මේ දෙන්නා විවාහ වී තිබෙන්නේ පේ‍්‍රම සබඳතාවයකින්. ඒ හමුවීම ගැන අපට කිව්වෙ නිරංජලා.“මම ඉස්සර මහනුවර ඉන්ෂුවරන්ස් කොම්පැණි එකක වැඩ කළා. උදේ හවස කාර්යාලයට යනකොට එනකොට තමයි නුවර ටවුන් එකේදී සේනකව මුණ ගැහුණේ. එතකොට එයා ජනපි‍්‍රය නළුවෙක් නොවෙයි. ඒ වන විට ‘දඬුබස්නාමානයේ’ රඟපා තිබුණත් ඒක විකාශය වෙලා තිබුණේ නෑ. ඒ නිසා එයා නළුවෙක් කියලා මම කොහොමටවත් දැනගෙන හිටියේ නෑ.”“සේනකට මම කැමැත්ත දුන්න දවසේ තමයි ‘දඬුබස්නාමානය’ විකාශය වුණේ. එයා මට මතකයි කිව්වා රෑට ගිහින් ටී. වී. එකේ මේ කතාව බලන්න කියලා. එතකොට තමයි දැනගත්තේ එයා නළුවෙක් කියලා.”සේනක - නිරංජලා ආදරය ඵල දරලා 1996 දී මේ දෙන්නා එක වහලක් යටට වෙනවා. ඒ වෙනකොට සේනක ජනපි‍්‍රය නළුවෙක් වෙලා ඉවරයි. දෙන්නා පදිංචි වුණේ මැදවෙල සේනකගේ මහ ගෙදර. නිරංජලා කිව්වෙ සේනකට ඒ වෙනකොට ස්ථිර රැකියාවක් නොතිබුණු නිසා නිරංජලාගේ ගෙදරින් පොඩි අකැමැත්තකුත් තිබුණා කියලයි. ඒ වුණාට සේනකගේත් - නිරංජලාගේත් අතිනත ගැන්මට ඒක බාධාවක් වුණේ නෑ.දැන් මේ දෙන්නා සිවු දරු මවුපිය යුවළක්. පවුලේ වැඩිමල් දෝණිය භාෂිනීට දැන් වයස අවුරුදු 12 යි. ඇය නුගේගොඩ සුජාතා බාලිකා විද්‍යාලයේ අටවෙනි ශ්‍රේණියේ ඉගෙනුම ලබනවා. දෙවැනි දියණිය නිත්‍යාට දැන් අවුරුදු 10 ක්. ඇයත් සුජාතා විද්‍යාලයේම 6 වැනි ශ්‍රේණියේ ඉගෙනුම ලබනවා.තුන්වැන්නියත් දියණියක්. ඇය ආකර්ෂා වයස අවුරුදු 6 යි. සුජාතා විද්‍යාලයේ පළවැනි ශ්‍රේණියේ ඉගෙනුම ලබනවා. දුවලා තුන්දෙනා ළඟට ලැබුණේ පුතෙක්. ඔහු තමයි මේ ගෙදර චණ්ඩියා. චවින් පුතුට තවම අවුරුදු 04 යි. එයත් මොන්ටිසෝරි යනවා.වැලේ ගෙඩි වැලට බර නැති වුණාට උදේට ඉස්කෝලෙ යන්න ලෑස්ති වෙනකොට නම් මේ ගෙදර තිබෙන්නේ එකම යුද්ධයක් කියලා නිරංජලා කියන්නෙ. හතර දෙනෙක්ව සූදානම් කරන එක ලේසි පහසු නෑ. මේ හැම දෙයක්ම සිද්ධ වෙන්නේ නිරංජලාගේ අත් දෙකින්. පුංචි කාලේ නම් මේ ගෙදරත් උදව්වට අය හිටියත් දැන් නම් උදව්වට කවුරුවත්ම නැහැ කියලයි නිරංජලා කියන්නෙ.“අපේ ගෙදර පාන්දරින්ම නැගිටින්නේ මම. උදේ පහ වෙනකොට නැගිටලා නිරංජලාටත් දරුවන්ටත් තේ හදන්නේ මම. ඊට පස්සෙ තමයි නිරංජලාට ඇහැරවන්නේ. එයා නැගිටලා තමයි උයන්න පිහින්න ගන්නේ. සේනක කිව්වෙ එහෙමයි. දරුවෝ ඉස්කොලෙට ගිහින් ඇරලුවට පස්සෙ තමයි ගෙදර ඉතිරි වැඩ කරන්නේ.“ඇත්තටම කිව්වොත් සේනකගෙන් ගෙදර වැඩ වලටත්, දරුවන්ගේ වැඩ වලටත් මට ලොකු සහයෝගයක් ලැබෙනවා. නැත්නම් කොහොමද මම දරුවෝ හතර දෙනකුත් එක්ක මේ වැඩ ඔක්කොම කරන්නේ. මාර්කට් ගිහින් බඩු මුට්ටු ගේනව වගේම ගෙදර පරිපාලනය කරන්නෙත් සේනක. මම කරන්නේ ගෙදර ඉඳගෙන උයා පිහාගෙන දරුවන් බලාගෙන ඉන්න එක. දරුවන්ගේ අධ්‍යාපන කටයුතු ගැන මම හොයලා බලනවා.”“සේනකට කොච්චර වැඩ තිබුණත් දරුවෝ ගැන, මම ගැන හොයලා බලන්න, යුතුකම් ඉටු කරන්න එයා කොයි මොහොතකවත් අමතක කරන්නේ නෑ. අපි විවාහ වෙලා දැන් අවුරුදු 14 ක් වෙනවා. එදා මට මුණ ගැසුණු සේනකම තමයි අදත් ඉන්නේ. ඒ ආදරේ පොඩ්ඩක්වත් වෙනස් වෙලා නෑ. ආපස්සට හැරෙත්දි මට ලොකු සතුටක් දැනෙනවා.දරුවෝ හතර දෙනකුගේ අම්මා කෙනෙක් නේද කියලා. එයා මටයි දරුවන්ටයි කිසි දේකින් අඩුපාඩුවක් කරන්නේ නෑ. සේනකගේ සටන් කලා පන්ති මේ වන විට මහරගම, නුගේගොඩ සහ කිරිබත්ගොඩ පවත්වාගෙන යනවා. ඒ එක්කම ඔහු මධ්‍යම සංස්කෘතික අරමුදලේ ප්‍රචාරක නිලධාරියා ලෙසත් සේවය කරනවා.”සටන් කලාව තුළින් දියුණු කරගත් මනසක් තිබෙන නිසා මේ හැම දෙයක්ම සමබරව කරගෙන යාමේ ශක්තිය මට තිබෙනවා. මේ කොයි දේත් මට අභියෝග නොවෙයි. ඉදිරියේදී චිත්‍රපට තුනක් කරන්නත් සැලසුම් කරගෙන ඉන්නවා. ඒ අතර සේනක තම ඉදිරි කටයුතු මතක් කර සිටිනවා.සේනකගේත් - නිරංජලාගේත් එකම පැතුම යහපත් ගතිගුණ ඇති පුරවැසියන් ලෙසින් තමන්ගේ දරුවන් සමාජගත වෙනව දකින්න. ඊට අවශ්‍ය මඟ පෙන්වීම නිරතුරුවම ඔවුන් දරුවන්ට ලබා දෙනවා. සේනකගේ ලොකු දුවත් කලා හැකියාවන් රැසක්ම පිහිටලා තිබෙනවා. ඇයට හොඳට සින්දු කියන්න පුළුවන්. ඊට අමතරව පාසලේදී නාට්‍ය පිටපත් ලියන්නත් නාට්‍ය කරන්නත් ඇය සම්බන්ධ වෙනවා. සේනකගේ නාට්‍ය දෙකකම ඇය රඟපාලා තිබෙනවා.හේමාලි විජේරත්නඡායාරූප -බර්නාඩ් ෂෝ පේ‍්‍රමසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=av1012267</link>
    <topic>ඉස්සර අපි සල්ලි ගණන් ගත්තේ නෑ</topic>
    <author>වසන්ත ජයසිංහ ආරච්චිගේ</author>
    <content>ඉස්සර අපි සල්ලි ගණන් ගත්තේ නෑඇලෙක්සැන්ඩර් ප්‍රනාන්දුසිංහල සිනමාවේ සටන් නළුවන් අතර එදා මෙදා තුර පෙරමුණේ රාල වුණේ ඇලෙක්සැන්ඩර්. අටුවා ටීකා නොලිව්වාට සිය භාව පූර්ණ රංග ප්‍රතිභාවත් දේහදාරී ශරීරයත් ඔහුට ම කියාපු එකක්. මල්ලව පොර ශූරයෙක් විදිහට ජාතික මෙන් ම ජාත්‍යන්තර මට්ටමේ පවා නම ගෙන ගිය ඇලෙක්සැන්ඩර් ප්‍රනාන්දු නම් මේ ප්‍රතිභාපූර්ණ රංගන ශිල්පියා අද ඉන්නේ ජීවිතේ සැදෑ සමය ගත කරමින්.ඒත් තවමත් ගතින් මෙන් ම සිතින් ද එකසේ ශක්තිමත් ඇලෙක්සැන්ඩර් එදා මෙන් ම ජවසම්පන්න ශරීරය ඔහු අතහැර ගොස් නැති වග අපට තේරුණා. පත්තර මහගෙදරට ඔහු එන්නේ කලකට පසුව අප හා සම්මුඛ වීමේ අරමුණින්. ඒ සංලාපය අපි ඔබ හමුවේ කියන්න හිතුවේ ඇලෙක්සැන්ඩර් ප්‍රනාන්දු නම් සිංහල සිනමාවට තම ජීවිතය එක් කළ ප්‍රවීණ රංගධරයෙක් තවමත් අප අතර ඉන්න වග කාටත් මතක් කරදීමේ අරමුණින්.ශ්‍රී මදාරා, හාර ලක්ෂේ, ඇගේ ආදර කතාව, සරදියෙල් ගේ පුතා වැනි සිය රංගන පරාසය ගෙනහැර පෑ සිංහල සිනමාපට ඔහුගේ ගිණුමේ ඕන තරම්.කාලෙකට පස්සේ කොහොමද දැන් ජීවිතේ.වරදක් නැහැ කියන්නත් බැහැ. අපි දැන් අවලංගු කාසි වගේනේ. ඒත් ඉතිං සරල විදිහට ජීවිතේ ගෙනයනවා.කලාව ගැන ඔය තරම් කලකිරිල ද ඉන්නේ.අද කොහෙද කලාවක් කියලා තියෙන්නේ. අද කලාව මැරිලා.ඇයි එහෙම කියන්නේ.දක්ෂ මිනිස්සු අද ඉන්නවද? දක්ෂ අය කලාවේ නැහැ. අද සමහර අය කියන්නේ මේ රූපවාහිනිය නිසා චිත්‍රපට ක්ෂේත්‍රය වැටිලා කියලා. චිත්‍රපට බලන්න මිනිස්සු එන්නේ නැහැ කියලා. එහෙම කියන්නේ ඔය වැඩ බැරි මිනිස්සු. මම උදාහරණයක් කියන්නම්. දැන් එක පේළියට දානවා සිංහල, දෙමළ, මුස්ලිම් කඩ තුනක්. හැබැයි අපි තෝරා බේරා ගෙන යන්නේ නැහැනේ. කෑම හොඳ කඩේ මොකක්ද කියලා බලලනේ යන්නේ. අද සිනමාවත් ඔය වගේ. හොඳ චිත්‍රපටයක් බලන්න මිනිස්සු ආසයි.ඔබ කලාවට අවතීර්ණ වෙන්නෙම සටන් නළුවකු විදිහට.හේතුව මම මුල් කාලේ කළේ ක්‍රීඩා. ක්‍රීඩාවට තමයි මගේ හිත තිබුණේ. ක්‍රිකට් ගැහැව්වා. ඒත් මල්ලවපොර තමයි මම කැමැත්තෙන් කළේ. ජාතික තරග ජාත්‍යන්තර තරග මම ජයග්‍රහණය කළා. ඒත් අහම්බයෙන් වගෙයි මට සිනමාවට එන්න අවස්ථාව උදා වෙන්නේ. ඒ සටන් නළුවකු විදිහට. අද වගේ නෙමෙයි ඒ කාලේ අපිට ෆයිට් කරන්න වෙනවා. අපට පහර වදිනවා. ඒක මවා පෑමක් නෙවෙයි. ඒක තමයි දක්ෂකම. දැන් ඔය මොනවද තියෙන්නේ ෆයිට් නෙවෙයිනේ. වඳුරෝ වගේ එහෙට මෙහෙට පනිනවා. ජිම්නාස්ටික් කියන්නේ ෆයිට් නෙමෙයි කියලා මතක තියාගන්න.කලාවට ඔබ එන්නේ කොයි කාලේ වගේ ද?මම එන්නේ 1963 අවුරුද්දේ. ‘වෙන ස්වර්ගයක් කුමටද’ කියන චිත්‍රපටයෙන්. ඒත් 1966 දී රඟපෑ ‘රුහුණු කුමාරි’ සිනමාපටය ඊට කලින් තිරගත වුණා.ඒ කියන්නේ දැන් ඔබ කලාවට ඇවිත් අවුරුදු 48 ක්.ඔව්. ආව ගමනේ මට ලැබුණේ මහජන ප්‍රසාදය විතරයි. ඒක නම් උපරිමයෙන් ලැබුවා. ඒත් දැන් මට හිතෙනවා ආණ්ඩුවේ රැකියාවක් කළා නම් හොඳයි කියලා. එහෙම වුණා නම් පෙන්ෂන් (විශ්‍රාම වැටුප) එක හරි ලැබෙනවා. අද නම් මම කියන්නේ ඔය වග කියන උදවිය ගෙන් අපට ලැබුණු දෙයක් නැහැ. කලාවට කෙනෙක් එනවා නම් මුදල් තියාගෙන එන්න. මොකද කලාවෙන් මුදල් හම්බ කරන්න බැහැ. ඒක බොරුවක් විතරයි.අදටත් ඔබට රඟපාන්න ආරාධනාවක් ලැබුණොත් ඔබ භාර ගන්නවාද?ඇයි නැත්තේ දැන් කවුද අපෙන් වැඩක් ගන්නේ. මොකද අපි වෘත්තීය රංගන ශිල්පීන්. අපිට වෙන රැකියා නැහැනේ. මේක අපේ රැකියාව. ඕන වෙලාවක රඟපාන්න කැමැතියි. තාම ෆයිට් කරන්න පුළුවන්. කියලා දෙන්න පුළුවන්. එහෙම ආරාධනාවක් ලැබුණොත් අනිවාර්යයෙන් ම භාර ගන්නවා.දැන් ඔබේ ජීවිතය ගෙවෙන්නේ කොහොමද?ඔව් මම විශ්වාස කරන්නේ දෙවියෝ තමයි මේ හැමදේම මවලා තියෙන්නේ. සතුන් මවලා තියෙන්නේ. කුසගින්න නැත්නම් කුසගින්න නැතිකම මේ සියල්ල දෙවියන්ගේ කැමැත්ත. සාමාන්‍ය විදිහට ජීවිත් වෙන්න මට පුළුවන්. බඩගින්නේ නිදාගන්නේ නැහැ. අනෙක් සත්ත්වයින් වගේ ම ජීවිතයෙන් යන්න ඕන වුණා ම යනවා. නැත්නම් මේක ඕන අරක නැහැ කියලා දෙයක් නැහැ.දැන් සමහරු අඬනවා සපත්තු නැහැ කියලා. හැබැයි ඒ අය දන්නේ නැහැ කකුල් නැති අයත් අපි අතර ඉන්නවා කියලා.සිනමාවට ඔබ යමක් කළා කියලා අද දැනෙනවද?ඔව්. උපරිමයෙන් ම මම සිනමාවට දෙයක් කළා. ඒකට කාටවත් මොකුත් කියන්න බැහැ. ඒක මගේ වෘත්තිය. ඒ ඩියුටිය මම හරියටම කළා. හැබැයි මට ලැබුණු දෙයක් නැහැ. ලැබුණේ මහජන වරප්‍රසාද විතරයි.අපේ රටේ සටන් නළුවට තැනක් තියෙනවද?හැමදාම අපි කරන්නේ පිටරට දේවල්නේ. ලෝකේ මොනවද වෙන්නේ අපි කරනවා. මොකක් හරි පිටරට එහෙකට මෙහේ කොඩියක් උස්සගෙන කෑ ගහනවා. හැබැයි ඒ මිනිස්සු අපේ කොඩි උස්සන් කෑගහන්නේ නැහැනේ. අද සටන් නළුවා කියන කෙනා හෑල්ලුවට දාලා. කීයක් හරි දෙනවා තමන්ගේ වැඩේ කරගන්නවා එච්චරයි. දැන් මේ මිනිස්සුන්ට අමාරුයි නේද? අපි අත දෙන්න ඕන මෙයාලට එහෙම කවුද හිතන්නේ. එහෙම තැනක් අද අපට නැහැ.අවසානයේ තම සන්තකේ තියෙන දේවල් දරුවන්ට දීලා පේමන්ට් එක තමා නිදාගන්න ලැබෙන්නේ.හැබැයි සමහරු කියන්නේ මුදල් ලැබෙන කාලේ අත දිග හැරලා මේ අය වියදම් කරනවා මිසක් ඉතුරුවක් නැහැ කියලා.ඒක හරිම අසාධාරණ කතාවක් නේ. ඇයි දැන් ඔය රජයේ හෝ වෙන රැකියා කරන අය වියහියදම් කරන්නැද්ද? අපිට මිනිසුන් අතරට යනකොට සාමාන්‍ය විදිහට ඉන්න බැහැ. අපි අඳින ඇඳුම් පැලඳුම් දිහා පවා මිනිසුන් බලනවා. අපි වටේ ඉන්න පිරිස වැඩියි. ඔවුන්ට උදව් පදව් කරන්න වෙනවා. ඒ නිසා කලාකරුවට යම් වියදමක් තියෙනවා. අනෙක රංගන ශිල්පීන් කියලා අපට මහා ලොකු මුදලක් ලැබෙන්නේත් නැහැ. ඒක තේරුම් ගන්න කලාවටම ඇවිත් බලන්න ඕන.කලාකරුවෙක් වුණ එක අපරාධයක් කියලා දැන් හිතෙනවද?වෙලාවකට මට එහෙමත් හිතෙනවා. ක්‍රීඩාව පැත්තෙන් ගියා නම් අද මම ක්‍රීඩා උපදේශකවරයෙක් විදිහටවත් වැඩ කරනවා. එහෙනම් අද විශ්‍රාම වැටුපක් ලැබෙනවා. ඒත් ඉතිං මේක හොඳයි කියලා මම මේ පැත්තට ආවේ.මම නම් කියන්නේ ඔය වග කියන උත්තමයොවත් කලාකරුවා දිහා බලන්න ඕන. අපිට ඉන්න වහළක් වත් හදලා දෙනවා නම් ඒකම ඇති. අද අපේ අය දේශපාලනයට යනවා. හැබැයි ඒ අයවත් කලාකරුවාට කරපු දෙයක් නැහැ.මගේ පුතා ඉතාම කඩවසම්. සිනමාවට එන්න කියලා ආරාධනා කළා බොහෝ දෙනෙක්. මට ඇහෙනවා එයා අම්මා එක්ක කියනවා පේනවානේ අද තාත්තට වෙලා තියෙන දේ. ඒ නිසා මම යන්නෑ කලාවට කියලා.පවුලේ විස්තර කතා කරපු නිසා අපි ඒ ගැන අවසන් වශයෙන් කතා කරමු.මට ඉන්නේ එක පුතයි දුවලා දෙන්නයි. මගේ බිරිය අනෝමා ලුම්බිණි. ලොකු දුව අනෙෂ්කා පුතා අනෝජන්, පොඩි දුව ආශා. මම ඇලෙක්සැන්ඩර් නිසා අපි පවුලම ඒ ශ්‍රේණියේ පවුලක්.වසන්ත ජයසිංහ ආරච්චිගේඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=av1012268</link>
    <topic>නත්තල් සීයාගේ කතන්දරේ</topic>
    <author>ටානියා</author>
    <content>නත්තල් සීයාගේ කතන්දරේඅම්මේ, අම්මේ! මේ බලන්න නත්තල් සීයා මට බෝනික්කෙක් තියලා ගිහින්. අනේ අම්මේ නත්තල් සීයා ඉන්නේ කොහේද? පුංචි සරලා උතුරා යන සතුටින් සිය බෝනික්කාවත් තුරුළු කරගෙන මවගෙන් විමසුවේ යළි නත්තල් සීයා දැකගැනීමට ඇතිවූ ආශාවෙනි.ඇත්තටම මේ නත්තල් සීයා කව්ද? එන්නේ කොහේ ඉඳලා ද? මෙවැනි ප්‍රශ්න මේ නත්තල් සමයේ නිතර දෙවේලේ පුංචි දරුවන්ගේ මුවින් නැඟෙන වාර අනන්තයි. ඒ නත්තල් සමයේ ඔවුන්ගේ හොඳම මිතුරා නත්තල් සීයා නිසාවෙනි.කුඩා සැමගේ ආදරය දිනා ගත් මේ සුවිශේෂි චරිතයේ උපත පිළිබඳ විවිධ අදහස් පළ වෙයි. හතරවන ශතවර්ෂයේදී තුර්කියේ මයිරා නගරයේ විසු ගී‍්‍රක ජාතික බිෂොප් තුමෙකු වූ ශාන්ත නිකොලාස් තුමා පිළිබඳ කියැවෙන පුරාවෘත්තය ඉන් විශේෂිතයි.ඔහු ඉතා කාරුණික හදවතක් ඇති පරිත්‍යාගශීලි පුද්ගලයෙක් විය.නගරයේ විසු දිළිඳු පුද්ගලයකු තම දියණියන් තිදෙනා විවාහ කර දීමට දෑවැද්දක් නොමැතිව ළතවන බව දැනගත් බිෂොප්වරයා දින තුනක් රාත්‍රී කාලයේ ගොස් හොර රහසේම ඔහුගේ නිවෙසේ දුම් කවුළුව තුළින් රන් කාසී දැමීය.හදිසියේම මේ දිළිඳු පුද්ගලයාගේ නිවෙසෙහි තිබු රන් කාසි නිසා ඔහුගේ දියණියන් තිදෙනාව තමන් සිතු පරිදිම දෑවැදී සමඟ විවාහ කර දීමට ඔහුට හැකි විය.එහෙත් මේ පරිත්‍යාගශීලි පුද්ගලයා කවුරුන්දැයි දැනගැනීමේ කුහªහලයකින් පෙළුණු මේ දිළිඳු පුද්ගලයාට තුන්වන දින රාත්‍රියේදී ඔහු අන් කිසිවකු නොව තම නගරයේ බිෂොප්වරයා වූ ශාන්ත නිකොලස් තුමා බව හෙළි විය. එතැන් පටන් ඔහුගේ පරිත්‍යාගශිලි බව දස අතර පැතිර ගියේය.ශාන්ත නිකොලාස් මුනිතුමන් ඇසුරින් නත්තල් සීයාගේ චරිතය ලොව දස දෙස පැතිරෙන්නේ මේ අයුරිනි. ශාන්ත නිකොලස් තුමාගේ දිනය දෙසැම්බර් මස 06 දිනට යෙදි තිබෙන මුත් කුඩා වැඩිහිටි සැම නත්තල සමරන 25 වැනි දිනය ඔහු වෙනුවෙන් ද වෙන් කොට ඇත.ඉංගී‍්‍රසි භාෂාවෙන් ‘Santa Claus’ නමින් හඳුන්වන නත්තල් සීයා විවිධ රටවලදී විවිධ නම්වලින් හඳුන්වනු ලැබෙයි. ඉතාලියේ ‘Betona’ නමැති යහපත් ගති ගුණ ඇති මායාකාරයකු ලෙස නත්තල් සීයා පිළි ගැනෙයි.යහපත් ගති ඇති ළමුන්ට තෑගි රැගෙන එන ඇය යහපත් ළමයින්ට අඟුරු තබා යන බව එරට ජනප්‍රවාදයෙන් පැවත එයි.නත්තල් සීයා පැමිණෙන්නේ මේස් කකුල්වලට තෑගි පුරවාගෙන පිනි මුවන් බැඳි කරත්තයකින් බවත් ඔහු කුරුමිට්ටන් සමඟ සෙල්ලම් බඩු කම්හලක් පවත්වාගෙන යන අතර නත්තල ළං වූ වහාම එම සෙල්ලම් බඩු පිනි මුවන් බැඳි කරත්තයකින් රැගෙන විත් රාත්‍රියේදි නිවෙසට ඇතුළු වී තෑගි තබා යන බව කුඩා දරුවන්ගේ විශ්වාසයයි.අද වන විට සාමයේ සංකේතයක් වන නත්තල් සීයා ද වාණිජ ලොවට හසු වී ඇති නමුත්. ලොකු කුඩා සියලු දෙනාගේම ආදරය අදටත් ඔහුට හිමිය. ඒ ඔහු ද නත්තලේ කොටස්කරුවකු වන නිසාවෙනි.ටානියාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=av1012269</link>
    <topic>අභය භූමියක් මැද පිහිටි පූජක තාපසාරාමය</topic>
    <author>සුනිල් මිහිඳුකුල ඡායාරූප – බර්නාඩ් ශ්‍රී කාන්ත</author>
    <content>අභය භූමියක් මැද පිහිටි පූජක තාපසාරාමයකඳු මිටියාවත අතර දැවටී හාත්පස විහිදී පැතිරී යන මීදුමත් කඩින් කඩ ඇද හැලී ඇතිවී නැති වී යන හිරිපොද වැස්සත් නිසා අප ගමන් ගත් වාහනය ධාවනය වන්නේ සෙමිනි. අප මේ පැමිණ සිටින්නේ හපුතලේ නගරයටය. එය මුහුදු මට්ටමින් අඩි පන්දාහක් උසින් පිහිටා තිබේ. හපුතලේ නගරයේ සිට අනන්තය තෙක් බැලූ විට දිස්වන්නේ හම්බන්තොට නගරය බව කීවේ අපේ ගමන් සඟයෙකි. එහෙත් අධික මීදුම නිසා නගරයෙන් ඔබ්බට කිසිවක් නොපෙනේ.අපේ ගමනාන්තය ඇඩිෂම් (ADISHAM) මන්දිරයයි. ඒ සඳහා හපුතලේ නගරයේ සිට වැලිමඩ පාරේ කි.මි. 4 ක් පැමිණිය යුතුය. එය ග්ලේනෝර් වතුයායේ එක් අන්තයකි. පාර අලුත්වැඩියා කරන බැවින් අප ගමන්ගත් වාහනය එම ස්ථානයේ නවතා තැබීමට අපට සිදුවිය.තංගමලේ අභය භූමිය පටන්ගත්තේ එතැන් සිටය. අක්කර 420 කින් යුතු මේ අභය භූමිය හෝර්ටන් තැන්න තෙක් විහිදී පැතිර ඇති බව කිසිවකු කියනු මට ඇසිණි. පයිනස් ගස් දෙපේළිය අතරින්, මීදුම නිසා අඩ අඳුරෙන් යුතු පටු මංපෙතේ අපි පයින් ගමන් කළෙමු. මඳ දුරක් ගියවිට ඇඩිෂම් මන්දිරයේ ප්‍රධාන දොරටුව හමුවෙයි. එතැන ප්‍රවේශපත්‍ර කවුළුවකි. ප්‍රවේශපත්‍ර මිලට ගත් අප දැන් මේ ඇතුළු වන්නේ ඇඩිෂම් මන්දිරය වෙතය.අක්කර 12 කින් යුතු ඇඩිෂම් මන්දිර භූමියේ සිට ඈත බැලූවිට අපට කඳු තුනක් දක්නා ලැබේ. ඒ පිදුරුතලාගල, නමුණුකුල හා තොටුපළ කන්දයි. තවත් පසෙකින් දියතලාව නගරය දිස්වෙයි. එහෙත් මීදුම නිසා අපට ඒ කිසිවක් දැක ගැනීම උගහටය.ඇඩිෂම් මන්දිරය අවුරුදු 80 ක් පැරණි ගොඩනැගිල්ලකි. 1931 දි එය ඉදිකරන ලද්දේ සර් තෝමස් ලීස්ටර් විලියර්ස් ය. ඔහු ගැනත් ඇඩිෂම් මන්දිරය ගැනත් නොයෙක් දේ ලියැවී කියැවී ඇත.එහෙයින් මෙවර මා ඇඩිෂම් මන්දිරය වෙත ගියේ එය ගැන තවදුරටත් යමක් ලිවීමේ අභිප්‍රාය ඇතිව නොවේ. එහි දැනට පවත්වාගෙන යන ශාන්ත බෙනඩිකානු පූජක තාපසාරාමය ගැන කරුණු විමසා බලන්ටය.සර් තෝමස් විලියර්ස්ගෙන් පසු ඇඩිෂම් මන්දිරය අයත්ව තිබුණේ් මහත් ආන්දෝලනාත්මක දේශපාලන චරිතයක් වූ විමලා ජයවර්ධන මහත්මියටය.1961 දී එය ශාන්ත බෙනඩිකානු නිකාය විසින් ඇගෙන් මිලට ගන්නා ලදි. එතැන් සිට එය හැඳින්වෙන්නේ ’සිල්වෙස්ත්‍රෝ බෙනඩිකානු නිකායේ ආධුනික තාපසාරාමය’ යනුවෙනි.අපට හමුවූ මේ තාපසාරාමයේ ජ්‍යෙෂ්ඨ පියතුමා වන දොන් මයිකල් ඒකනායක පියනම අප හා මෙසේ කීවේය.”ලබන අවුරුද්දට අපේ තාපසාරාමයට අවුරුදු 50 පිරෙනවා. ඒත් ඒ රිදි ජුබිලිය අප ගන්නේ 2012 දී.”ශාන්ත බෙනඩිකානු නිකායේ දේශීය මූලස්ථානය පිහිටා ඇත්තේ මහනුවර අම්පිටියේය. එහි විශේෂත්වයක් වන්නේ දැනට ඉතාලියේ ටියුරින් නගරයේ ආරක්ෂිතව පවතින ක්‍රිස්තුන් වහන්සේගේ අවසන් කටයුතු සිදු කළ අවස්ථාවේ උන්වහන්සේ පැලඳ සිටි බවට විශ්වාස කෙරෙන සළුවේ පිටපතක් මෙකී මූලස්ථානයේ තිබීමය.දොන් මයිකල් ඒකනායක පියනම අප හා කියා සිටි ආකාරයට ශාන්ත බෙනඩිකානු නිකාය යුරෝපයේ පැරණිම කතෝලික ආගමික නිකායකි. ශාන්ත බෙනඩික්ට් තුමා ආරම්භ කළ මෙය පසුව ශාන්ත සිල්වෙස්තර් ගොසොලිනි තුමා විසින් වර්ධනය කරන ලදි. ඒ 1231 දී මධ්‍යම ඉතාලියේ මොන්ටෙෆොනෝ නම් වු ස්ථානයේය. මේ ශුද්ධවන්තයන් දෙදෙනාගේ පැහැදිලි වෙනස වූයේ බෙනඩික්ට් තුමා තනිවත් ශාන්ත සිල්වෙස්ටර්තුමා සාමූහිකවත් භාවනා කළ බැවිනි.ශාන්ත බෙනඩිකානු නිකාය මරියා බ්‍රාවී නම් වූ ඉතාලි ජාතික පූජකතුමා 1845 දි ශ්‍රී ලංකාවට හඳුන්වා දෙනු ලැබූවකි. උන්වහන්සේ කොළඹ, මහනුවර හා බදුල්ල පදවි තුනේම නිර්මාතෘවරයා ද වෙයි.එසේම කොළඹ වසමේ පළමු යුරෝපීය රදගුරුතුමා වූයේ ද එතුමාය. ලංකාව පුරා දේවස්ථාන හා පාසල් රැසක් ගොඩනැංවීමෙහිලා ශාන්ත බෙනඩිකානු නිකාය ඉටුකර ඇති සේවාව මහානර්ඝය.කොටහේන ආසන දෙව්මැදුර, මෝදර ශාන්ත ජේම්ස් ප්‍රමුඛ දේවස්ථාන මීගමුව, ගාල්ල, මහනුවර, බදුල්ල, වහකෝට්ටේ යන නගරවල ඉදිකර ඇත. කොළඹ ශාන්ත බෙනඩික්ට්, මහනුවර ශාන්ත සිල්වෙස්තර්, කොටහේනේ යහපත් එඬේරාගේ කන්‍යාරාමය මේ නිකාය මඟින් පාලනය වන්නාවු කීර්තිමත් පාසල්ය.යාච්ඤා කිරීම හා වැඩ කිරීම ශාන්ත බෙනඩිකානු නිකායේ ආදර්ශ පාඨය වෙයි. සියල්ල දෙවියන් සඳහාය යන්න ශාන්ත සිල්වෙස්ටර් තුමාගේ ආදර්ශ පාඨයයි. සතියේ දින හතෙන් දින හයක් භාවනාව හැරුණුකොට නොයෙක් ක්‍රියාකාරකම්වල නිරතවීම මේ කන්‍යාරාමයේ පූජකවරුන් හා පූජක පුහුණුවට පැමිණ සිටින ආධුනිකයන්ගේ චර්යා රටාව වෙයි. ඔවුහු දිනකට හත් වරක් යාච්ඤාවන්හී හා භාවනාවන්හි යෙදෙති.ඔවුන් භාවනා කරන්නේ බයිබල් පාඨ කියවමින් වීම විශේෂත්වයකි. ඉරිදා ඔවුන්ට විවේක දිනයයි. එහෙත් එදින පෙරවරු 7.00 එහි පූජාව පැවැත්වෙයි. ඒ සඳහා අවට සිටින ඉතාම සීමිත කතෝලික බැතිමත්තු පිරිසක් සහභාගි වෙති.මේ ප්‍රදේශය කේන්ද්‍ර කරගෙන කතෝලික දෙවස්ථාන තුනක් පවතී. ඒ ඉදල්ගස්හින්න, ඔහිය හා ග්ලෙනොර් වතුයාය ය. මෙයින් මීසම් පල්ලිය වන්නේ ඉදල්ගස්හින්නය. සෙසු දේවස්ථාන දෙක එම මීසම යටතේ පාලනය වෙයි.පූජක තාපසාරාමය විශාල පලතුරු වත්තක් ද පවත්වගෙන යයි. ඇපල්, පෙයාර්ස්, ස්ටෙ‍්‍රාබෙරි, ග්‍රේට්පෲට්, පේර, දොඩම් එහි සුලභය. මේ පලතුරු වත්තෙන් නෙළාගන්නා පලතුරු යොදාගෙන ජෑම්, කෝඩියෙල් නිෂ්පාදනය කිරීමත් ඒවා සාධාරණ මිලකට අලෙවි කිරීමත් මෙහි සිදුවෙයි.පලතුරු හැරුණුකොට මුළු භූමිය පුරාම දක්නා ලැබෙන්නේ් විවිධ වර්ගයට අයත් මල්ය. එහි සුවඳ දසත පැතිරේ. මම පූජක කන්‍යාරාමයෙන් පිටතට පැමිණියෙමි. මීදුම කෙමෙන් පහව යමින් පවතී. තොටුපළ කන්ද මා ඉදිරියේ දිස්වෙයි. මට ශුද්ධ වූ සිල්වෙස්තර් තුමාගේ ආදර්ශ පාඨය සිහිපත් වෙයි.”යාච්ඤා කිරීම හා වැඩ කිරීම.”සුනිල් මිහිඳුකුල ඡායාරූප – බර්නාඩ් ශ්‍රී කාන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=av10122610</link>
    <topic>ලෝකයේ ජනප්‍රියම නත්තල් ගීතය</topic>
    <author>කුමාර සිරිවර්ධන</author>
    <content>ලෝකයේ ජනප්‍රියම නත්තල් ගීතයසාමයේ කුමරුන් ගේ උපත සැමරෙන සීතල උඳුවප් මාසයේ නිතර ඇසෙන ගීත දෙකක් වෙයි. ආගම්, ජාති භාෂා බේදයකින් තොරව දේශ සීමා ඉක්මවා ලොව පුරා ප්‍රචලිත වී ඇති මේ ගීත ලෝ වැසි බහුතරය ගේ සවන් වලට ඉතාමත් ම හුරු පුරුදු ය. ‘සයිලන්ට් නයිට්’ ඉන් එක් ගීයකි. කුඩා ළමයින්ගේ සිට වැඩිමහල්ලා දක්වා මුවඟ නිතර රැඳෙන ‘ජින්ගල් බෙල්ස්’ අනෙක් ගීතයයි.ලොව වඩාත් ජනප්‍රිය නත්තල් කැරොල් ගීයක් වූ සයිලන්ඩ් නයිට් බිහිවූයේ ඕස්ට්‍රේලියාවේ දී. ඔස්ට්‍රියානු භාෂාවෙනි. එහෙත් එම මුල් ගීයට වඩා එහි ඉංග්‍රීසි පරිවර්තනය අද ලොව පුරා ප්‍රචලිත වී තිබේ.මුල් ගීයේ පදමාලාව ඔස්ට්‍රියානු බසින් 1816 වසරේ දී ලියැවුණේ. ජෝසප් මොහාර් පියතුමා අතිනි. ඊට දෙවසරකට පසු එම පද මාලාව පාසල් මුල් ගුරුවරයකු වූ ෆ‍්‍රාන්ස් ක්සේවර් ගෲබර් අතට පත්වූ අතර ඔහු ඒ සඳහා අපූරු තනුවක් නිර්මාණය කළේ ය. ඔස්ට්‍රියාවේ ඔබර්ෆ්ඩොර්ෆ් හි ශාන්ත නිකලස් දේවස්ථානයේදී 1818 දෙසැම්බර් 24 දා සන්ධ්‍යාවේ ගැයෙද්දී එම ගීය හා තනුව සියවස් දෙකකට ආසන්න කාලයක් ලොව රැඟුමින්, ඉමහත් ජනප්‍රියත්වයක් ලබනු ඇතැයි කිසිවකුත් සිතන්නට නැත.ශාන්ත නිකලස් දේවස්ථානයේ ඕගනය ක්‍රියාවිරහිතව තිබූ නිසා ගිටාරය පමණක් වයමින් ගැයිය හැකි ගීයක අවශ්‍යතාවේ මත ගෲබර්, මොන්රි පියතුමා අතින් ලියැවුණු ගීයට තනුව යොදා තිබිණි.මේ බව සඳහන් වූයේ ‘සයිලන්ට් නයිට්’ ගීත යේ ඉතිහාසය අලළා රෙනේට් එබෙලින්ග් - වින්ක්ලර් ලියා ඇමෙරිකාවේදී ප්‍රසිද්ධියට පත් කළ පොතකිනි. එහෙත් තවත් අය පවසන්නේ තමාට ගිටාරය වයමින් ගායනා කළ හැකි ගීයක් මොහ්ර් පියතුමාට අවශ්‍ය වීම මත මෙම ගීය නිර්මාණය වූවා කියා ය.මේ වන විට ඔස්ට්‍රියාවේ ‘සයිලන්ඩ් නයිට්’ සමාජයක්, සයිලන්ට් නයිට් කෞතුකාගාරයක් මෙන් ම සයිලන්ට් නයිට් අනුස්මරණ දේවස්ථානයක් ද තිබේ. කෞතුකාගාරය හා අනුස්මරණ දේවස්ථානය මුලින් ම පිහිටා තිබුණේ ඔබර්න්ඩොර්න් හි ශා. නිකලස් දේවස්ථානයේ ය. නමුත් 1900 දී ඇති වූ ගංවතුරෙන් දේවස්ථානය විනාශ වූ පසු එම ස්ථානයට මඳක් එපිටින් අලුතෙන් තැනුණු දේවස්ථානය සයිලන්ට් නයිට් අනුස්මරණ දේවස්ථානය යනුවෙන් නම් කෙරිණි.ඒ අසල වූ කුඩා නිවහනක් කෞතුකාගාරය ලෙස සැකසිණි. මෙම ස්ථාන වෙත අදත් සංචාරකයෝ බෙහෙවින් ඇඳී එති. 1820 දී මොහාර් පියතුමාගේ අත් අකුරු ද මෙම කෞතුකාගාරයේ ප්‍රදර්ශන භාණ්ඩ අතර වෙයි.ඔස්ට්‍රියානු බසින් වූ මුල් ගීතය ඉංග්‍රීසි බසට 1859 දී පරිවර්තනය වූයේ ඇමෙරිකාවේ ෆ්ලොරීඩාහි එපිස්තොපාල් දියෝකීසයේ දෙවැනි බිෂොප් වරයා වූ ජෝන් ෆ‍්‍රීමන් යන්ග් අතිනි. ඒ සමඟම ගීතය වඩාත් වේගයෙන් ලොව පුරා ප්‍රචලිත වීම ඇරැඹිණි.මේ වන විට ‘සයිලන්ට් නයිට්’ ගීතය භාෂා 44 කට පරිවර්තනය වී තිබේ. මර්සලීනු ජයකොඩි පියතුමන් එම ගීය සිංහලට නඟා ඇත්තේ ‘නිසසල ඒ මිහිරි රැයේ’ යනුවෙනි. ලොව ගායක ගායිකාවන් 300 පමණ දෙනා තම ගී තැටි වලට ‘සයිලන්ට් නයිට්’ ගීතය ගායනා කර තිබේ. ප්‍රකට ගායක එල්විස් ප්‍රෙස්ලි 1957 දී නිකුත් කළ ‘එල්විස් ක්‍රිස්මස් ඇල්බම්’ ගී තැටිය වෙනුවෙන් මෙම ගීතය ගැයුවේ ය.ජෝසප් මොහාර් පියතුමා1988 දී නාට්‍යානුසාරී වාර්තාමය රූපවාහිනී වැඩසටහනක් අමෙරිකාවේ නිපැයිනි. ‘සයිලන්ට් මවුස් ටෙල්ස් ද ස්ටොරි’ යන නමින් යුත් එයින් මීයකුගේ දෘෂ්ටි කෝණයෙන් එම කැරොල් ගීතය පිළිබඳ ඉතිහාසය ප්‍රේක්ෂකයන් වෙත ගෙන එනු ලැබිණි.‘ජින්ගල් බෙල්ස්’ ලොව වැඩි දෙනා දන්නා එමෙන් ම වැඩි වශයෙන් ශ්‍රවණය කිරීමට ලැබෙන ගීයකි. 1857 දී ජේම්ස් ලෝඩ් පියර්පොන්ට් (1822 - 1893) මේ ගීතය ලියුවේ ‘වන් හෝස් ඕපන් ස්ලේග්’ යනුවෙනි. එමෙන් ම එය ලියැවුණේ නත්තල් ගීයක් ලෙස නොව තුති පිදීමේ දිනයේ (Thanks giving day) ගායනා කරන්නක් ලෙසිනි.එහෙත් එම ගීයේ මිහිරි බව නිසාම එය තුති පිදීමේ දිනයේ පමණක් නොව නත්තලේ දී ද ගායනා කෙරිණි. කාලයත් සමඟ එය මේ වන විට නත්තල් ගීයක් බවට පත්ව තිබේ. 1857 සැප්තැම්බර් 16 දා මෙම ගී පද මාලාව හා තනුව ප්‍රකාශන අයිතිය සඳහා ලියාපදිංචි කෙරුණේ ‘One Horse Open Sleign’ යනුවෙනි. අනෙක් අතට මෙම ගීයේ පදවැලට පසු බිම් වූයේ පින් පොන්ට් විසූ මෙඩ් ෆෝඩ් නගරයේ සමකාලීනව ඉතා ජනප්‍රියව තිබූ ‘ස්ලේජ් ධාවන තරග‘ ය.‘ජින්ගල් බෙල්ස්’ පද මාලාව කාලයත් සමඟ සුළු සුළු වෙනස්කම් වලට භාජනය වූයේ ය. එය මුලින් ම 1898 දී පටිගත කෙරුණේ තෝමස් අල්වා එඩිසන්ගේ සිලින්ඩරාකාර පටිගත කිරීමේ යන්ත්‍රයෙනි.‘ජින්ගල් බෙල්ස්’ ගීතය වෙනත් භාෂාවකට පරිවර්තනය වනවාට වඩා සිදුවී ඇත්තේ එම තනුවට අනුව ඒ ඒ භාෂාවන්ගෙන් පදමාලා ලියැවීම ය. ‘සිංහල බසින් ‘අද නත්තල්’ ගීතය ලියැවී ඇත්තේ ජින්ගල් බෙල්ස් පද මාලාවට අනුවය.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=av10122611</link>
    <topic>සිහිල් සුළං පාවී ලොව දසත හමන්නේ</topic>
    <author>ඉනෝකා පෙරේරා බණ්ඩාර</author>
    <content>සිහිල් සුළං පාවී ලොව දසත හමන්නේඋඳුවප් මහේ සීතලත් අරන් නත්තල එන බව කියාපාන මොන තරම් සුන්දර දේ තියෙනවද...ඇහැට පේන දේවල් වගේම කනට ඇසෙන දේවලුත් ඒ අතරෙ.ලොව පුරා ඇසෙන නත්තල් ගී අතරෙ ලාංකේය අපිටත් අනන්‍ය වූ ගී මිහිරක් ඇති බව දැනෙන්නෙ නත්තල් සමයෙදි.ගරු මර්සලීන් ජයකොඩි පියතුමායි, ඒ නත්තල් ගීත මිහිරෙ පුරෝගාමි හිමි.ඇන්ජලින් ගුණතිලක, ආර්. එස්. මෙන්ඩිස්, ලතා වල්පොල, අයිවෝ ඩෙනිස්, සුනිල් ශාන්ත, ධර්මරත්න සහෝදරයෝ මෙන්ම අනිල් භාරතී ඒ ගීත කලාව තව තවත් ඔපලූ අපේ රටේ ගායක ගායිකාවන්.‘රෑ තරු බබළනවාමල් පිපිලා වාගේඑළියෙන් නැහැවෙනවාමල් වැහැලා වාගේරැව් පිළි රැව් දෙනවා...ගීත නාද වාගේ//බිලිඳෙකු හිනැහෙනවාමුහුදක රැලි වාගේ...’මේ හැඟුම්බර නත්තල් ගීයට අඩුම තරමේ අවුරුදු 60 ක් පැනල ඇති. මුල්ම ගැයුම, මර්සලීන් ජයකොඩි පියතුමා ඇතුළු පිරිස ලෙස ගුවන් විදුලි ගීත පටි - තැටි ගබඩා පුස්තකාලයේ සඳහන් මේ ගීයේ රචකයාත් ජයකොඩි පියතුමායි.ඇන්ජලීන් ගුණතිලක ගැයූ නත්තල් ගී අතරෙ මේ ගීය ඉතාමත් සමීප එකක් කියලයි ඈ කියන්නෙ.“මං මේ ගීතය මුලින්ම ගායනා කළේ කොළඹ බිෂොප් පැලස් එකේදි, සී. ටී. ප්‍රනාන්දු සහ තවත් පිරිසක් එක්ක.සී. ටී. ල එතකොට බොහොම ජනපි‍්‍රය කට්ටිය. එයාට ඇති අවුරුදු 30 ක් තරමෙ. ෆාදර් ජයකොඩි අපිව බිෂොප් පැලස් එකට අරන් ගිහින් ගීතය තැටිගත කළා. මට මතක විදියට එල්. පී. තැටියක්. ඒ ඔරිජිනල් ගීතය තවම බිෂොප් පැලස් එකේ තියෙනවා.Silent Night... Holy Night...  ඉංගී‍්‍රසි ගීතය අහල තිබුණට කවදාවත් එහි සිංහල ගීතයක් තිබුණෙ නැහැ.ෆාදර් ජයකොඩි ලාංකීය නත්තල් ගී ඉතිහාසය ප්‍රථම වතාවටඉඪතඥදබ ව්ඪඨඩබ සිංහල ගීතය හැදුවා.‘ශාන්ත මේ... රාත්‍රියේගෝපලුවෝ... රෑ බැලුවෝ...’නමින් එදා අපි පළමු වතාවට මේ ගීය ගායනා කළා. මට මතක විදියට මේ ගීතය සංගීතවත් කළේ. පී. එල්. ඒ. සෝමපාලයන්.මේ ගීතය අපි රෙකෝඩ් කළේ කොම්පඤ්ඤවීදියේ හඩ්සන් ස්ටුඩියෝ එකේදි. මර්වින් රොද්‍රිගෝ අපේ රෙකෝඩින් ඉංජිනියර්.World Hit තනුවකට මේ වගේ සිංහල ගීත දෙකක් ගයන්න ලැබීම ඇත්තටම අපි ලබපු ලොකු වාසනාවක්. මොකද මං තමයි එදා ඒ කණ්ඩායමේ හිටි ළාබාලම ගායිකාව. අද කී දෙනෙක් මේ ගීත ගයනවද...”සුනිල් සාන්තයන් සහ අයිවෝ ඩෙනිස් ගැයූ ජේසු උපන්දා ගීය අද අහන්නවත් නැති එක නම් කනගාටුවට කාරණයක්, ඒත් අයිවෝ ඩෙනිස් නම් මේ ජ්‍යෙෂ්ඨ ගායකයාට ඒ නත්තල් ගී මිහිර තවම මතකයි.ජේසු උපන්දා - සිහියට නංවාඅහස් කුසේ - මිනි පහනක් නැංඟාරහස දකීදෝ - ලෝකය මන්දානත්තල මේ එනවා...’“සුනිල් සරත් පෙරේරා ලියූ මේ ගීය මං ගැයුවෙ මගේ ගුරුතුමා එක්ක. මොල්ලිගොඩ මෝසස් පෙරේරා පියතුමා සහ කේ. ෆ්‍රැන්සිස් ඉදිරිපත් කළ ගුවන් විදුලි නත්තල් වැඩසටහනකයි අපි මුලින්ම මේ ගීය ගැයුවේ. මෙහි තනුව යෙදුවෙත් මගේ ගුරු සුනිල් සාන්තයන්මයි.සිත් තුළ සාමය පුබුදාලොව්තුරුයෙන් නැහැ වීනත්තල පැමිණේ - සොම්නස උතුරාදුකඳුරු යයි සේදී...වෙන්නප්පුවේ පයස් පෙරේරා රචනා කළ මේ ගීය මං තනිව ගැයු ගීයක්. එදා අපි සැමරුවෙ ආරලු - බූරලු නැති ශ්‍රද්ධාවත් නත්තලක්. නත්තල් ගීයක් ගැයුවත් එතැන තිබුණෙ භක්තියක්. ස්වදේශීය සේවයෙ සහ වෙළෙඳ සේවයේ මේ ගීත හරියට ප්‍රචාරය වුණා...”අයිවෝ ඩෙනිස් ජ්‍යෙෂ්ඨ ගායකයා පවසන ඒ සොඳුරු අතීතයේ බිහිවූ නත්තල් ගී ප්‍රමාණය බලන්න.යුග යුග පැවති අදත් අප රස විඳින්නේ ඒ පැරැණි ගීයක මිහිරියාවමයි.‘පුළුන් වගේ සුදු රැවුල දිගයිමේ එන්නේ නත්තල් සීයයිරබන් ගසයි හෙජ්ජි ද සොලවයිමේ එන්නේ නත්තල් සීයයි’පොඩි දරුවන්ගේ පවා මුව මුව රැව්දෙන මේ නත්තල් ගීය අසා නැත්තේ කවුරුද...H. M. V. කොම්පැනියේ නිෂ්පාදිත W. N. 239 දරන ග්‍රැමෆෝන් රෙකෝඩින් තැටියේ අඩංගු මේ නත්තල් ගීය ගයන්නේ ආර්. එස්. මෙන්ඩිස් නම් ගායකයා බව ඔබ දැන නොසිටින්නට ඇති. ඔහු ගැයු මුල් ගීය අද වන විට කී දෙනෙක් නම් ගායනා කර ඇතිද.බෞද්ධයකු, ප්‍රවීණ රංගධරයකු වන උපාලි අත්තනායකයන් මේ ගීතයේ රචකයා වීම තවත් සුවිශේෂී කාරණයක්. පැට්‍රික් දෙණිපිටියගේ සංගීතයෙන් හැඩවුණු මේ ගීය ග්‍රැමෆෝන් යුගයේ පටන් අද දක්වාම හිමි කරගෙන තිබෙන්නේ නොමැකෙන ස්ථානයක්.ආර්. එස්. මෙන්ඩිස්ට පසු, සීතා නානායක්කාර මේ ගීය ගැයු ගායිකාව.නිසැකයෙන්ම 1950 ට පෙර රචනා වී ඇති නමුත් නිවැරැදි දත්ත සොයා ගන්නට මෙහි ඔරිජිනල් ග්‍රැමෆෝන් තැටිය ගුවන් විදුලි සංස්ථාවේ හෝ නැතිවීමයි කනගාටුවට කාරණය.මේ තැටියේම අනික් පැත්තේ පටිගත කළසිහිල් සුළං පාවීලොව දසත හමන්නේමේ නත්තල් කාලේ බවලොවට කියන්නේ...රඟ දෙන්නේ... රඟ දෙන්නේ...//නත්තලේ මිහිර පාමින් මුළු ලොවම දිලෙන්නේ...’මොන තරම් මිහිරි ගීයක්ද...සී. ඩී. ෆොන්සේකා සහ පිරිස ගයා ඇති මේ ගීතය අද නම් අහන්නවත් නැති තරම්.‘රැයක අඳුර දුරු වෙලාමුළු අහසම තරු වෙලාපොඩි තරුවක් හිරු වෙලාමහඟු මඟුලකි...’කුරුලු රංචු ඇහැරිලාමල් සීතට ඇහිරිලාහැම තැන හිම ඉහිරිලාමහඟු මඟුලකිසීතත් ඇත - ගීතත් ඇතරැයකුත් ඇත - ගෙයකුත් නැතගව්වක් දුර යන්නටත් ඇතදරුවකු සොයලා...’පද රචනය, සංගීතය, ගායනය ගරු මර්සලීනු ජයකොඩි පියතුමාගේ වන මේ අසිරිමත් ගීතය නත්තල් දා රාත්‍රි දිව්‍ය පූජාවේදී නොවරදින කිතුනු ගීයක්.සීනු හඬින් ලොව පිබි දෙනවානත්තල දොර ළඟහිනැහෙනවාගව හලකට තරුවක් යනවාඅහසට පොළොව ගැටේ//තරු එළියේ - කඳු වැටියේබෙත්ලෙහෙමේමංගල එළියේමල් වැසි වසිනු පෙනේ...ගුවන් විදුලියේ කොමර්ෂල් තැටියක අඩංගු මේ නත්තල් ගීයේ හිමිකරුත් මර්සලීනු ජයකොඩි ගරු පියනම.පද රචනයෙන්, සංගීතයෙන් නොනැවතී උන්වහන්සේ මුල්ම ගායනාව ද කර ඇති බවයි ඒ තැටියේ සඳහන් වන්නේ.බෙත්ලෙහෙමේඅද රෑ උපන්නාලස්සන බිලිඳෙකු මල් වගේමවගෙ ළයේසුරතල් විඳින්නා...අයිවෝ ඩෙනිස් පසු කලෙක ගායනා කළ මේ ගීයත් පද සහ සංගීතයෙන් ගරු ජයකොඩි පියනම අතින් නිමැවූ ගීතයක්.බෙත්ලෙහෙම් පුරේ - දිළිඳු ගව ලෙනේඔරුව තුළේ සිසිලේ - නිදයිජේසු බිලින්දා - සාමෙ රජින්දාලෙළෙන කැන් දිදී - අමුතු තරුවකිඅඳුර මැදින් එළිය මවයි - ජේසු බිලින්දාසාමේ රජින්දා...කරුණාරත්න අබේසේකරයන් ලවා ක්ලැරන්ස් විජේවර්ධනයන් රචනා කරවාගත් බෙත්ලෙහෙම් පුරේ ගීය එදා පටන් අදත් ගායනා කරන්නේ අනිල් භාරතී.“එතකොට මං ක්ලැරන්ස්ගේ ‘Golden Chimes’ සංගීත කණ්ඩායමේ ලීඩ් සිංගර්. සරසවි ස්ටුඩියෝ එකේ අපි මේ ගීය රෙකෝඩ් කරද්දි, රෙකෝඩින් ඉංජිනියර්, මර්වින් රොද්‍රිගෝ අපූරු දෙයක් කළා.ස්ටුඩියෝ එකේ පැත්තකට දාලා තිබුණු පරණ සීනුවක් උස්සගෙන ඇවිත්, පොඩ්ඩක් ඉන්න මේ සීනව ගහලම පටන්ගන්න’ කිව්වා.ඇත්තටම අදත් ගීයෙ මුලටම ඇහෙන සීනු හඬ. ඔහු ගීතයට එකතු කළ අපූර්වත්වයක්. පල්ලියේ ගීතිකා පොත්වලටත් ගිය මේ ගීතය මේ තරම් ජනපි‍්‍රය වෙයි කියල ක්ලැරන්ස්වත් මමවත්, කරු අයියවත් එදා නිකමටවත් හිතුවෙ නැහැ.ක්ලැරන්ස්ට ඕනෙ වුණේ, පිටස්තරයෙක් බෞද්ධයෙක් නත්තල දකින විදිහ සරලව ලියා ගන්න. බෞද්ධයෙක් වන කරු අයියව ක්ලැරන්ස් තෝරා ගත්තෙ ඒ නිසා. ක්ලැරන්ස් කතෝලික වුණත්, මේ ගීය 100% ක් සාර්ථකව ලියැවීම ගැන හරිම සතුටු වුණා. තනුව දැම්මෙත් ක්ලැරන්ස්මයි...”අනිල් භාරතී කියන්නේ, බෙත්ලෙහෙම් පුරේ...’ ගීයේ ඉතිහාසය ගැන. නත්තල් ගීයක්ම නොවුණත්,, ලතා වල්පොල ගයනනමෝ මරීයනි - නමෝ මරීයනිනමෝ මරීයනී - ප්‍රසාද පූර්ණවන්තිනිදේවදූතයා ස්පී‍්‍රතු සාන්තු වරමිනාපිළිසිඳීය දෙවි බෙලෙන්ශ්‍රී ඔබේ කුසේ...’සැමදා දෙව් මැඳුරේ ගැයෙන ගුවන් විදුලියේ ඇහෙන ජනපි‍්‍රයම කිතුනු ගීතයක්.කලකට පෙර ඒ බෙත්ලෙහෙමේශුද්ධ වූ නගරේජේසුස් මෙලොවට බිහි වුණේපුංචි ගවමඩුවේ...උඳුවප් මාසේ සීතල දවසකමැදියම් රෑ යාමේදෙව් මව් තුරුලේ උණුසුම ලබමින්මේ ලෝකෙට ආවේ...1968 වසරේ මුලින්ම අපේ සවනට ඇසුණු මේ නත්තල් ගීය ගායනා කළේ ධර්මරත්න සහෝදරයෝ ගායන කණ්ඩායම විසින්.මේ ගීතයේ ඔරිජිනල් තනුව ගායනා කළේ ‘නෛනා ඇන්ඩ් ෆෙඩ්රික්’ යුවළ. ඒ 1950 දශකයේ අන්තිම කාලයේ. ජීම් රිව්ස් සහ එල්විස් ප්‍රෙස්ලි වැනි ලොව ජනපි‍්‍රය ගායක ගායිකාවන් පසු කලෙක මේ තනුව වෙන වෙන ශෛලීන්ගෙන් ගායනා කළ අතර ලොව භාෂා කිහිපයකින්ම මේ ගීය ගායනා වී තිබීම විශේෂÀවයක්.මෙහි සිංහල අනු වාදනය රචනා කළේ 1968 දී මෙල්රෝයි ධර්මරත්නයන් විසින්. ප්‍රථම වරට ගුවන්විදුලි ගීතයක් වශයෙන් තැටිගත වූයේ 1969 වසරේ.ගෞරි කෝපරේෂන් නිෂ්පාදනය කළ ‘පිලිප්ස්’ තැටියක මෙය සිංහල ගීතයක් ලෙස තැටිගත කළේ දිවංගත පැටි‍්‍රක් කුරේරා විසින්.පල්ලියේ ගැයෙන ගීතිකාවක් බවට පත්ව ඇති ‘කලකට පෙර ඒ බෙත්ලෙහෙමේ...’ ලොව පවතින තාක් ගැයිය හැකි තරමේ සොඳුරු නත්තල් ගීයක්.ඉදින් මේ නත්තලේදීවත් සැමදා නෑසෙන මේ ඇතැම් ගී කවර හෝ විද්‍යුත් මාධ්‍යයක ප්‍රචාරය වෙනවා නම් ඒ මොනතරම් මිහිරක් ද...ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=av10122612</link>
    <topic>දෙව්මැඳුරුවල කාන්තාවන් පවා චිත්‍ර ඇඳලා තියෙනවා</topic>
    <author>ඉනෝකා පෙරේරා බණ්ඩාර</author>
    <content>දෙව්මැඳුරුවල කාන්තාවන් පවා චිත්‍ර ඇඳලා තියෙනවාලක්ෂ්මන් හෙන්රි සිල්වාලක්ෂ්මන් හෙන්රි සිල්වාවෘත්තියෙන් ගුරුවරයකු වන ලක්ෂ්මන් හෙන්රි සිල්වා කැලණිය විශ්වවිද්‍යාලයේ ලලිත කලා උපාධිධාරියෙක්. පුරාවිද්‍යා පශ්චාත් උපාධිය සහ ශාස්ත්‍රපති උපාධිය හදාරා ඇති ඔහු, ඉන්දියාවේ අජන්තා, එල්ලෝරා, සාන්චි වැනි ස්ථානවලට ගොස් කලා කෘති ගවේෂණය කරමින් අධ්‍යයනය කරමින් චිත්‍ර කලාවේ නව ඉසව් සොයා යන්නෙක්.ලාංකේය කතෝලික දෙව් මැඳුරු බිතු සිතුවම් කලාව ඔහු විසින් විරචිත ප්‍රථම කෘතිය. මේ කතා බහ ඒ වෙනුවෙන්.ඔබේ ප්‍රථම කෘතිය මෙතෙක් නොලියැවුණු ආකාරයේ පර්යේෂණාත්මක එකක්.ඇත්තටම මේ මගේ පශ්චාත් උපාධිය සඳහා කළ පර්යේෂණාත්මක නිබන්ධය. මේ සඳහා දේවස්ථානවල සිවිලිං චිත්‍ර, බිත්ති චිත්‍ර ධජ හා පතාක චිත්‍ර වශයෙන් කොටස් 4 ක් පාදක කර ගත්තා. බෞද්ධ බිතු සිතුවම් කලාව ගැන ලියැවුණු පත පොත තිබුණත් කතෝලික දෙව් මැදුරු චිත්‍ර කලාව ගැන මින් පෙර පර්යේෂණ ග්‍රන්ථයක් ලියැවී තිබුණෙ නැහැ. අනික මෑත අතීතයේ සාර්ලිස් ගුරුන්නාන්සේ සෝලියස් මෙන්ඩිස් වගේ චිත්‍ර ශිල්පීන්ට යුරෝපීය ආභාසය ලැබී තිබුණා.සමහර දෙව් මැදුරු චිත්‍ර ඇඳිල තියෙන්නෙ එවැනි ම කාල වකවානුවක. එහෙම හිතද්දියි මට හිතුණෙ දෙව් මැඳුරු බිතු සිතුවම් කලාව පර්යේෂණයකට ලක් කළ යුතුයි කියල.අනික් හේතුව තමයි මගේ ලලිත කලාවේදී උපාධියේ විෂය පථය වුණේ් අනුරාධපුර, පොලොන්නරු යුගයේ බිතු සිතුවම් කලාව. පල්ලිවල බිතු සිතුවම් කලාවකුත් තියෙනව නේද කියල ඒ වෙලාවෙ මගෙ ඔළුවට ආවා. මේ සියල්ලෙ ප්‍රතිඵලය තමයි මේ ග්‍රන්ථය.”රට පුරා දෙව් මැදුරු මොනතරම් තියෙනවද... ඔබ මේ හැම එකක් ම පර්යේෂණයට යොදා ගත්තද...”“නැහැ. කොළඹ අගරදගුරු පදවියේ දෙව්මැදුරු 325 ක් තියෙනවා. ඒ ටික තමයි මං අධ්‍යයනය කළේ.පල්ලි 29 කින් බිතුසිතුවම් හමු වුණා. රංජිත වීදුරු (ඉබපඪදඨ ඨතචඵඵ) එහෙමත් නැති නම් වීදුරු සිතුවම් කලාව තවත් පල්ලිවලින් හමුවුණා. මුහුර්ති, මියුරල්, වශයෙන් විවිධ පල්ලිවල විවිධ කලා නිර්මාණ යොදා ගෙන තිබුණා. මේවා විවිධ නිර්මාණ ඉසව් කරා විහිදුණත් බිතු සිතුවම් සෑහෙන ප්‍රමාණයක් තියෙන නිසා පර්යේෂණ ඒ පැත්තෙන් ඉදිරියට ගෙනයන්න පහසු වුණා.දෙව් මැදුරු බිතු සිතුවම් කලාවේදී ඔබට හමුවූ චිත්‍ර ශිල්පීන් ගැනත් කියන්න දේ ඇති...“ඔව්... චිත්‍ර ශිල්පීන් 12 දෙනෙක් හමුවුණා. ප්‍රධාන චිත්‍ර ශිල්පීන් 8 දෙනෙක් සහ සහාය චිත්‍ර ශිල්පීන් හතර දෙනෙක්. මීගමුව මහ වීදියේ ශාන්ත මරියා දේවස්ථානයේ බිතු සිතුවම් ඇඳපු ප්‍රධාන චිත්‍ර ශිල්පියා හෙන්රි ධර්මසේන. එන්.එස්. ගොඩමාන්න සහ ඩොනල්ඩ් රාමනායක එහි සහය චිත්‍ර ශිල්පීන්.”“කොළඹ මෝදර ශාන්ත ජේම්ස් දෙව් මැදුරෙ චිත්‍ර ඇඳල තියෙන්නෙ රිචඩ් ජෝර්ජ් හෙන්රි කස් ශිල්පියා. මෝදර ජේම්ස් පල්ලියෙ සහ ශාන්ත ඇන්ඩෲ දෙව් මැදුරුවල චිත්‍ර ඇඳි එමැනුවෙල් ඩැනියෙස්ටර් පෙරේරාත් ප්‍රධාන චිත්‍ර ශිල්පියෙක්.”මෑත යුගයේ එවැනි දෙව් මැඳුරු සිතුවම් කළ චිත්‍ර ශිල්පීන් ඔබට මුණ ගැහුණෙ නැද්ද?කළුතර කලමුල්ලේ ශුද්ධ වූ අන්තෝනි මුනිඳුන්ගේ දෙව් මැඳුරේ සිතුවමක්“ඇයි නැත්තෙ. ජෙරාඩ් ප්‍රියන්ත සිල්වා ගරු පියතුමා කොළඹ අගරදගුරු මැදුරේ.දිව්‍ය හෘදයේ කුඩා දෙව් මැඳුරේ චිත්‍ර ඇඳි ශිල්පියා. එතුමාගේ චිත්‍ර කලාව වෙනස්ම විදියක සිතුවම් කලාවක්. නුවර යුගයේ සිතුවම් කලාව ආභාසයට ගනිමින් නව නිර්මාණ ක්‍රමවේදයක් එතුමා අනුගමනය කරලා.ඒ කියන්නෙ සාම්ප්‍රදායික කතෝලික දෙව් මැඳුරු බිතු සිතුවම් කලාව නව ආරකට යොමු වෙලා... ඔව්. ඒක කතෝලික පල්ලියක නැවුම් අත්දැකීමක්.බෞද්ධ බිතු සිතුවම් කලාවට කාන්තා ශිල්පීන් සම්බන්ධ වී නැතත් කිතුනුු බිතු සිතුවම් කලාවේදී කාන්තා ශිල්පීන් සම්බන්ධ වී තිබෙන බවක් ඔබ කීවා.“බොරැල්ලේ සියලු සාන්තුවරුන් ගේ දෙව් මැඳුරේ, 1930 ගණන්වල බිතු චිත්‍ර ඇඳ තිබෙන්නේ බෙනඩික්ටා ද සිල්වා චිත්‍ර ශිල්පිණිය. වැල්ලවත්ත ශාන්ත ලෝරන්ස් දෙව් මැඳුරේ බිතු සිතුවම් ඇඳ තිබෙන්නෙ දමයන්ති මුතුකුමාරණ. ඒ 1940 ගණන්වල.කතෝලික පල්ලියෙ බිතු සිතුවම් කලාව බොහොම ඇහිරුණු ස්වභාවයක් දරනවා...“ඒකට හේතුවක් තියෙනවා. ආරුක්කු හැඩයේ විසල් දොර ජනෙල් පල්ලියක අනන්‍යතාව. ඒවාට දෙපස බිත්තිවලින් සෑහෙන ඉඩ කඩක් වෙන් වෙනවා. ඒ නිසා මිනිස්සුන්ට පේන, ඉතිරිවෙලා තියෙන හොඳම තැන අල්තාරයේ බිත්තිය. එහෙමත් නැතිනම් සිවිලිං වහල. නමුත් පන්සල්වල එහෙම නැහැ. බිත්ති දෙපස ඕනෑ තරම් ඉඩකඩ. ඒකයි අර විදියෙ යම් ඇහිරුණු ස්වභාවයක් ඉස්මතු වෙන්නෙ.”මේ චිත්‍ර අතරින් වඩා සුවිශේෂ යැයි හඳුනාගත් චිත්‍රත් ඇති...ඔව්. කිහිපයක් ම තිබෙනවා. මීගමුව මහ වීදියේ ශාන්ත මරියා දෙව් මැදුරේ බිතු සිතුවම් වලින් ක්‍රිස්තු උපත, ජේසුතුමන් මවුපියන් හා පිටත්ව යෑම, ළදරු ජේසුතුමන් පඬිවරුන් මැද සිටීම, කන්ද උඩ දේශනය, අන්තිම රාත්‍රි භෝජනය ආදී සිතුවම් දොළහක් තිබෙනවා.ලෝකයේ මැවීම, දෙව් මවුන් ආත්ම ශරීර පිටින් ස්වර්ගාරෝහණය වීම, ගාබ්‍රියෙල් දේව දූතයා දෙව් මවුන්ට දර්ශනය වීම වැනි සිතුවම් එම දෙව් මැදුරේ සිවිලිමේ ඇති චිත්‍ර.”“කොළඹ මෝදර ශාන්ත ජේම්ස් දෙව් මැදුරේ බිතු සිතුවම් නිර්මාණය කර තිබෙන්නෙ ජෝර්ජ් හෙන්රිකස් නම් මෝදර ප්‍රදේශයේ ම චිත්‍ර ශිල්පියෙක්.සිතුවම් ඇඳීමට පෙර පියතුමා මේ චිත්‍ර ශිල්පියාව යුරෝපීය චිත්‍ර ශිල්පීන්ගේ සිතුවම් අධ්‍යයනය කිරීමට වතිකානුවේ ඇති ලියනාඩෝ ඩාවින්චිගේ සිතුවම් බැලීමට යැවූ බව කියැවෙනවා. ශාන්ත ජේම්ස් හි ඔහු ඇඳි චිත්‍ර අතර අන්තිම රාත්‍රි භෝජනය සිතුවම සුවිශේෂී එකක් ලෙස සැලකෙනවා.ජුසේ තුමා සහ මරිය ඔවුන්ගේ විවාහ ගිවිස ගැනීම, ශුද්ධ වූ ත්‍රිත්වයේ සිතුවම, ජේසු උත්පත්තිය ඒ අතර ඇති සෙසු ප්‍රධාන චිත්‍ර.වාද්දුව ස්ප්‍රීතු දෙව් මැදුරේ අල්තාරය පිටුපස බිත්තියේ නිර්මාණය කර ඇති ජේසු තුමන්ගේ ගෝලයින් වෙත ස්ප්‍රීතු සාන්තු වහන්සේ ගිනි දිවක ආකාරයෙන් වැඩම කරන අයුරු දැක්වෙන සිතුවමත් බොහොම සුවිශේෂී එකක්. එය තෙල් සායමින් නිමවූවක්. කළුතර කටුකුරුන්දේ පදිංචිව සිටි චිත්‍ර කර්ම ගුරු උපදේශකවරයකු වූ කේ. හර්මන් ජෝශප් සිල්වා තමයි මෙහි නිර්මාණ ශිල්පියා.වාද්දුව ස්ප්‍රීතු සාන්ත දෙව්මැදුරේ සාන්තු වැඩම කිරීමේ සිතුවමක්ඔහු මේ චිත්‍රයෙන් කියන්නට උත්සාහ දරන්නේ, දිව්‍යා සත්ප්‍රසාද වහන්සේ ඉදිරිපිට සෑම තරාතිරමකම මනුෂ්‍යයින් එක සමාන වන බවයි.ඔය විදියට බලද්දී සෑහෙන දෙව් මැඳුරු ප්‍රමාණයක මේ සුවිශේෂි ගණනයට වැටෙන චිත්‍ර සම්ප්‍රදායන් තිබෙනවා.ඔව් කළුතර කලමුල්ලේ ශාන්ත සෙබස්තියන් දෙව් මැදුර, රද්දොළුව ශාන්ත සිසිලියා දෙව් මැදුර, බොරැල්ලේ අගරදගුරු නිවෙසේ ඉදිරිපිට කුඩා පල්ලිය, වැල්ලවත්තේ ශාන්ත ලෝරන්ස් දෙව් මැදුර, මීගමුව - දූවේ සුබ ගමනේ අප ස්වාමි දූගේ දෙව් මැදුර වශයෙන් දෙව් මැදුරු ගණනාවක් ඊට උදාහරණ සේ දක්වන්න පුළුවන්.ඇයි මේ කතෝලික පල්ලි විතරක් මීට පාදක කර ගන්නේ...?අගරදගුරු පදවියේ කතෝලික නොවන ක්‍රිස්තියානි දෙව් මැදුරුවල බිතු සිතුවම් නැති ප්‍රධාන හේතුව, ඔවුන් රූප වන්දනාව සිදු නොකිරීමයි.මොරටුමුල්ලේ ශාන්ත පාවුළු ඇන්ග්ලිකන් දෙව් මැදුරේ වීදුරු තහඩු තුළ පමණක් ජේසු තුමන්ගේ කුරුසියේ ඇණ ගැසීම සිතුවමට නඟා තිබෙනවා.අවසාන වශයෙන් ඔබ ගැනත් යමක් කියන්න.දැනට කළුතර විද්‍යාලයේ චිත්‍ර කලා උපදේශකවරයා මං. අවුරුදු 30 ක් වෙන මේ ගුරු ජීවිතයේ දී චිත්‍ර කලාවේ බොහෝ ඉසව් පිළිබඳ අධ්‍යයනය කිරීම්, පර්යේෂණ කරල තියෙනවා. මගේ බිරිය, ඉන්ද්‍රානි අශෝක මාලා, ඇයත් ගුරුවරියක්. කටුකුරුන්ද ධර්මපාල ප්‍රාථමික විදුහලේ.පුතාල දෙන්නෙක් සහ දුවෙක් ඉන්නෙ. ලොකු පුතා වෛද්‍ය විද්‍යාලයේ.ඔබේ කෘතිය ගැන මොකද හිතෙන්නෙ...සිංහල බසින් තියා, දෙමළ හෝ ඉංග්‍රීසි බසින්වත් මේ ලාංකේය දෙව් මැදුරුවල බිතු සිතුවම් කලාව ගැන කෘතියක් මෙතෙක් ලියැවිලා නැහැ. පර්යේෂණයක් ඇසුරෙන් මෙවැනි කෘතියක් කිරීම, විසල් වපසරියක විහිදෙන දෙව් මැදුරු සිතුවම් කලාව අධ්‍යයනය කිරීමට හොඳ පියවරක් වේවි. ඒ ගැන හුඟක් සතුටුයි.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=av10122613</link>
    <topic>දිව පැටළෙන රට කජු සින්දුව</topic>
    <author>ජෝජ් රොබ්සන් ද සිල්වා</author>
    <content>දිව පැටළෙන රට කජු සින්දුවරතු රට කජු සුදු රට කජු එකට උයාලාරතු චීත්ත දෙජාතියෙන් ගවුමක් මහලාසමරේ අයියගේ සරමේ සමර ගෑවිලාඒව අනේ හෝද ගන්න වතුර මදිවෙලා චූටි ටීවගේ ටෝවී එකෙ බැටරිය බැහැලාඅල ලොරියයි ලුණු ලොරියයි එකට පෙරළිලාකෙහෙල්බද්දරින් තරගෙට බයිල ඇහෙනවාකිඹුල බනිස් වගේ ඒව නැගලම යනවා රම්පෙට පොරි හැලෙයි දෙල්ගහේ පොල් හැදෙයිදොම්පෙට හරි දුරයි වියදම් කෝටියයිදෙල්කඳ පොළෙන් ගොනා හොඳ කිරි අළුවාවාගෙ සින්දු ගොතා කියල බැලුවා මේ වගේ සින්දු ගොතා කියල බැලුවාඑංගලන්තෙ මහ රැජිනට බයිලා කියනවාවිලියම් කුමරුට ඩොලැක්කි ගහමු කියනවාආනමාලු අරන් ගිහින් බෙකම්ට දෙනවා ලන්ඩන්වල පාරෙ මැද්දෙ කොකිස් බඳිනවාසාරි ගප්පි අරං ගිහින් සාරි මහනවාවයිට් හවුස් කුලියට ගෙන කඩේ දානවාසාරි කඩේ වැඩ කරන්න මධුරි ගේනවාඅතුගාන්න ෂාරුක් හට එන්න කියනවා රම්පෙට පොරි හැලෙයි... චක්දේ ලංකා කියලා කොඩිය වනනවාචක්නෝරිස් අරං ඇවිත් ටොකුත් අනිනවාචක් අල්ලන අම්පයර්ල මෙහෙට ගේනවාඇස් ඇතුළේ වංගු ඇද්ද හොයල බලනවා ලෝකාන්තේ බලන්න මම තනියම යනවාපාට පාට කොළ අරගෙන රොකට් හදනවාරොකට් යවල බළන්ගොඩදි එකතු කරනවාකවදා හරි සිංහ කොඩිය හඳේ ගහනවා රම්පෙට පොරි හැලෙයි...පද රචනය - මනුරංග විජේසේකරසංගීතය සහ ගායනය - ලහිරු පෙරේරාමනුරංග විජේසේකරමෑත කාලයේ මෙරට සංගීත ක්ෂේත්‍රයේ ජනපි‍්‍රය ගීත බොහොමයක්ම නිර්මාණය කෙරී ඇත්තේ තරුණ පරපුරේ නිර්මාණකරුවන් වෙතින් බැව් නොරහසකි. එවැනි ගීත වැඩි ප්‍රමාණයක් අමුතු ආරකට නිර්මාණය කෙරී ඇති බව ද පැහැදිලිව පෙනෙන කරුණකි. මෙවර “ගී මුතු” අතරට එක්වන “රතු රට කජු” ගීතය ද ඒ අමුතු ආරේ ගී අතරින් ගීත ලෝලී සිත් ගත් ගීතයකි.ශබ්ද පරිපාලකයකු, සංගීත අධ්‍යක්ෂවරයකු ලෙස ද කටයුතු කරන ගායන ශිල්පී ලහිරු පෙරේරා ගයන “රතු රට කජු” ගීතයේ සංකල්පනාව මෙන්ම “රම්බරි” සහ “සුදු ගවුමේ ඇයි මඩ ගෑවුණේ” වැනි ගී සංකල්පනා ද පද රචනය කර ඇති නව පරපුරේ ගී පද රචක මනුරංග විජේසේකර මෙරට සංගීත ක්ෂේත්‍රයට එක්වී සිටින අනාගත බලාපොරොත්තු තැබිය හැකි නිර්මාණකරුවෙකි.වෘත්තීය ගී පද රචකයකු වශයෙන් සිය කලා දිවිය සංගීත ක්ෂේත්‍රය පිළිබඳව මනා අවබෝධයකින් යුතුව පෝෂණය කර ගනිමින් රත්මලාන, පිරිවෙන පාරේ, අංක - 48 නිවහනේ දිවි ගෙවන මනුරංග, කොළඹ අසෝක සහ ආනන්ද විද්‍යාලයන්හි ආදි සිසුවකු වන අතර පාසල් අවදියේ සිටම කලාකරුවෙක් වීමට මහත් ආසාවෙන් සහ කැපවීමකින් කටයුතු කර ඇති උත්සාහවන්ත තරුණයෙකි.“සෙන්ටිග්‍රේට්” සංගීත කණ්ඩායම ගයන “සුළඟ සේ පාවී” ගීතය හර්ෂණ මල්වත්ත සමඟින් රූප රචනය කර අධ්‍යක්ෂණය කරමින් රූප රචනා අධ්‍යක්ෂවරයෙක් ලෙස ද, ගුවන් විදුලි අභ්‍යාසලාභි නිවේදකයෙක් ලෙස ද, වාදක මණ්ඩලයක් සංවිධානය කරගෙන ගායන ශිල්පියෙක් හෝ වීමේ අරමුණින් ගායන ශිල්පියෙක් ලෙස ද වශයෙන් කුමන හෝ කලාකරුවෙක් වීමේ ආසාවකින් කටයුතු කරමින් කැපවීම් කර ඇති මනුරංග 2008 වසරේදී සිංගප්පූරුවට ගොස් ඇත්තේ හොටෙල් කළමනාකරණය හැදෑරීමටය.එහෙත් ශබ්ද පරිපාලනය හැදෑරීමට සිංගප්පූරුවට පැමිණි ලහිරු පෙරේරා සමඟ එකම කාමරයක වාසය කිරීමෙන් පසුව මනුරංග ලංකාවට පැමිණියේ ගීත පද රචකයකු වී කුමන හෝ කලාකරුවකු වීමට තමා තුළ වූ ආසාව සැබෑ කර ගනිමිනි.“රම්බරී” ගීතය මනුරංග ලියු ගීත අතරින් ජනපි‍්‍රය වූ ප්‍රථම ගීතය වුවද ඔහුගේ ප්‍රථම ගීතය “ළබැඳියේ” ය. එම ගීතය තව නොබෝ දිනකින් ලහිරු පෙරේරාගේ නවතම මියුසික් වීඩියෝව ලෙස නිකුත් වීමට නියමිතය. මේ දිනවල නිතර ඇසෙන “රතු රට කජු” මියුසික් වීඩියෝව “රන්මිහි තැන්න” රූපවාහිනී සිනමා ගම්මානයේදී රූගත කළ පළමු මියුසික් වීඩියෝව වීම ද විශේෂයකි. රතු රට කජු” ගීතය පිළිබඳ මනුරංග “රසඳුන” සමඟ කතා බහ කළේ මෙසේ ය.“රතු රට කජු” ගීතය පමණක් නොවේ මගේ සෑම ගීතයකම පද රචනය තරමක් අමුතු ආරකට තමා මම පද රචනය කරන්න කැමැති. මට මගේ මුහුණ නෙමේ ජනපි‍්‍රය වෙන්න ඕනේ, මගේ නිර්මාණයි. නටන්න පුළුවන් කෙනාට නටන්න, අහන්න විඳින්න හිතන්න කැමති කෙනාට ඒ ඒ විදිහට ගැළපෙන්න ගීත පද රචනය කරන්නයි මගේ වෑයම.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=av10122614</link>
    <topic>පුංචි කාලේ මං අඬනකොට ක්ලැරන්ස් අන්කල්</topic>
    <author>ටානියා මෝසස්</author>
    <content>පුංචි කාලේ මං අඬනකොට ක්ලැරන්ස් අන්කල්- දිල්හානි කොරයාමේ ගීතයේ කියැවෙන දිල්හානිය මමයි කියලා දැන ගන්න කොට මට වයස අටක් නමයක් විතර ඇති. හැමෝම ආදරය කළ ඒ ගීතය ක්ලැරන්ස් අන්කල් ලිව්වේ මටයි කියලා මම දැනගත් මොහොතේ මට අන්කල් ගැන ඇතිවුණ ආදරය ගෞරවය වචනයෙන් විස්තර කරන්නට අපහසුයි.පුංචි කාලේ මම හරියට අඬනවාලු. ඉතින් මාව නලවන්න අන්කල් මාව තොටිල්ලේ තියලා තොටිල්ල හෙමිහිට පද්ද පද්ද අන්කල්ගේ ගිටාර් එක වාදනය කරද්දි මම අඬන්නේ නැතිව අන්කල් කියන සින්දු අහගෙන ඉන්නවාලු. ඔය වගේ දවසක මාව නලවන කොට තමයි අංකල්ට හිතුණේ මම වෙනුවෙන් ගීයක් නිර්මාණය කරන්න.මේ ගීතය ඉන්ද්‍රානිගේ හඬින් ඇසෙන්න පටන් ගත්තාම බොහෝ දෙනෙක් හිතලා තිබුණේ අන්කල් මේ ගීතය හැදුවේ එකල ජනපි‍්‍රය නිළියකගේ දියණියට කියලා.නමුත් අන්කල්ට මේ විස්තරේ දැනගන්න ලැබුණහම ගොඩක් දුක හිතිලා. ඒ නිසාම තමයි නව රඟහලේ පැවැත්වූ සංගීත සංදර්ශනයකදී අන්කල් මාව වේදිකාවට ගෙන්වලා තුරුළු කරගෙන හැමෝටම හඳුන්වලා දුන්නේ. ඔහුගේ ගීතයේ කියැවුණු ආදරණීය දිල්හානී දියණිය මමයි කියලා. එදා තමයි බොහෝ දෙනෙක් දැන ගත්තේ මේ ගීතය හැදුවේ වෙන කාටවත් නෙමෙයි. ශ්‍රී සඟබෝ කොරයාගේ දියණියට කියලා. ඉතින් එදා මට දැනුණ සතුට කියලා නිම කරන්න බැහැ.පුංචි වුණත් මාව දැන් හැමෝම දන්නවානේ මම දැන් ජනපි‍්‍රයයි නේද කියල, පුංචි ආඩම්බරයකුත් තිබුණා. එදා ඒ ප්‍රසංගය අවසානයේදී තාත්තා මාව හොයල කලබල වෙලා තිබුණා. ඒත් මම ඒ වෙලාවේ වේදිකාවේ කොණකට වෙලා සමරු පොත් අස්සන් කළා මට අද වගේ මතකයි. එදාම මට තවත් දෙයක් හිතුණා. අංකල් හදපු මේ ගීතය තවත් ජනපි‍්‍රයත්වයෙන් ජනපි‍්‍රයත්වයට පත්වේවි කියලා. එය අද සැබෑවක් වෙලා අදටත් ඒ ගීතයට ආදරය කරන පිරිස බොහොමයි.මේ ළඟකදී ඉන්ද්‍රානි මට හරි අපූරු කතාවක් කිව්වා. ඔස්ට්‍රේලියාවේදී ඇය සහභාගි වූ සංගීත ප්‍රසංගයකදී, එය නිමා කිරීමට ජාතික ගීය ගැයීමෙන් පසුවත් කිසිම කෙනෙක් එම ස්ථානයෙන් ඉවත් වුණේ නැහැලු.මේකට හේතුව ඉන්ද්‍රානි පැමිණි සිටි අයගෙන් අසද්දි ඔවුන් සියල්ලටම අවශ්‍ය වෙලා තිබුණේ ඇය ලවා දිල්හානි ගීතය නැවත ගායනා කරවාගන්නට. ඒ වන විටත් දෙවතාවක්ම එම ගීතය ගායනා කර තිබු නිසාත් ප්‍රසංගය අවසන් කර තිබු නිසාත් ඔවුන්ගේ ඉල්ලීම ඉටු කිරීමට අපහසුයි යැයි ඉන්ද්‍රානි පහදා දෙන්නට උත්සහ කර තිබුණත් එය සාර්ථක වෙලා නැහැ. අවසානයේදී ඇයට දිල්හානි ගීතය තෙවැනි වතාවටත් ගායනා කරන්නට සිදු වුණාලු.දිල්හානීගේ සොයුරිය රමණි කොරයාඉතින් මෙවැනි දේවල් අසන්නට ලැබෙද්දි මට දැනෙන්නේ ක්ලැරන්ස් අන්කල්ගේ ගීත එදා පමණක් නොවෙයි සදාකාලිකවම ජනතාවගේ සිත් තුළ ඔහුගේ ගීත මතකයේ රැඳෙන්නට තරම් ඔහුගේ ගීතවල ආකර්ශනීය බවක් තිබෙනවා කියලයි.ඉන් පසු කිහිප වතාවක්ම මම ඉදිරියේ ඒ ගීතය ගායනා කරනවා අසන්නට තරම් මම වාසනාවන්ත වුණා. මගේ විවාහ උත්සවයේ දෙවැනි දවසේ ඉන්ද්‍රානි මේ ගීතය ගායනා කරද්දි ඇය මා දිහා බලාගෙන ඇඬුවා මට අද වගේ මතකයි.කුඩා කාලයේදී මේ ගීතයේ අරුත, මෙහි පද මාලාව ගැන මට එතරම් දැනීමක් තිබුණේ නැහැ. නමුත් තේරෙන වයසට පා තබද්දි මට ඒ වචන වටහා ගැනීමට හැකි වෙන කොට ඒ පද මාලාවෙන් කියැවුණු උතුරා යන ආදරය හමුවේ මම කිහිප වරක්ම හැඬුවා මට මතකයි. අදටත් සෑම ඉරිදාවකම අපේ පවුලේ සියලු දෙනාම එකතු වෙලා මේ ගීතය ගායනා කරනවා. අදටත් ඒ වචන තුළ තිබෙන අරුත මම ඇස් දෙක පියාගෙන කල්පනා කරනවා.ඒ පද මාලාවට සවන් දෙන ඕනෑම කෙනකුගේ දෙනෙත් කඳුළින් තෙත් වනවා නියතයි. ඒ අතර මම විශේෂිතයි. මගේ දෙනෙතින් කඳුළු වැගිරෙන්නේ ක්ලැරන්ස් විජේවර්ධන නමැති සුන්දර මිනිසා කෙරෙහි මා තුළ තිබෙන ආදරය ගෞරවය මුසු කරගෙනයි.රමණී සැනසුම ගෙන දෙන.... යන ගීය නිර්මාණය කළා ඒ ගිතය ලියැවුණේ මගේ අකක් රමණි වෙනුවෙනුයි. නම්ත් අපේ නංගි ශාමිනි වෙනුවෙන් ගිතයක් ලියන්න අන්කල්ට අවස්ථාවක් ලැබුණේ නැහැ.දිල්හානී (මැද) ඇගේ දියණියන් සමගමට මතකයි අංකල් කියනවා එයාගේ හිතේ තිබුණු ලස්සනම වචන ඔක්කකෝම එකතු කරලා මගෙයි අක්කාගෙයි ගීත හදපු නිසා නංගීට වෙනුවෙන් ගිතයක් ලියන්න අන්කල්ට වචන නැති වුණාලූ.ක්ලැරන්ස් අංකල් කෙරෙහි මා තුළ තිබෙන ආදරය අසීමිතයි. ඔහු අපෙන් සදහටම වෙන්වුණා කියන වදන් පෙළ මට ඇසුණු මොහොත... නැහැ ඔහු අප අතර නැහැයි කියලා කියන්නටවත් අසන්නටවත් අදටත් මම කැමැති නැහැ. ඔහු මිනිසුන් අතර සිටි අපූර්වතම සොඳුරු මිනිසෙක්.අන්කල් අසනීප වෙලා අවසාන කාලයේ රෝහල් ගත කර සිටිද්දී ඔහු බෙහෙත් බිව්වේ නැහැ. ඔහුගේ බිරිය මට තුන් වරක් පමණ දුරකථනයෙන් කියනවා “අනේ දිල්හානි, අන්කල් බෙහෙත් බොන්නේ නැහැ ඔයා හරි ඇවිත් පොවන්න එතකොට අන්කල් බොයි කියලා” ඉතින් මම කාර්යාලයේ ඉඳල හනි හනිකට දුවනවා අන්කල්ව බලලා බෙහෙතුත් පොවන්න.හැබැයි ඔහු දැනගෙන හිටියේ නැහැ මම ආවේ ඔහුට බෙහෙත් පොවන්න කියලා මම අංකල්ගේ දුක සැප ආදරෙන් අහලා අන්තිමේදී බෙහෙත් ටිකත් මගේ අතින්ම අංකල්ට පොවනවා. මම අන්ංකල්ව බලන්න රෝහලට ගිය දිනකදී ඔහුට බෙහෙත් පොවලා මම එන්න සැරසෙද්දී දිනක් “දුව පොඩ්ඩක් ඔහොම ඉන්න මට ඔයාගේ ඉස්සරහම ඔයාට ලියපු සින්දුව ගායනා කරන්නට ඕනේ කියලා” කිව්වා.ඉතින් එදා ඔහු ලෙඩ ඇඳේම ඉඳගෙන ගිටාරයක් නැතුව වේදනාවෙන් ඒ ගීතය ගයපු විදිහ අදටත් මගේ සවනට රැව් දෙනවා වගෙයි මට දැනෙන්නේ. මම කුඩා කාලයේදී අන්කල්ව සමීපව ඇසුරු කරන්නට මට අවබෝධයක් තිබුණේ නැහැ. නමුත් දැනුම් තේරුම් ඇති වයසට එළැඹෙද්දි මමයි අන්කලුයි අතර තිබුණේ ඉතා දැඩි සෙනෙහසක්.දිල්හානි කියන නම එතරම් ජනපි‍්‍රය නමක් නොවුණත් මේ ගීය ප්‍රචාරයෙන් පසු දිල්හානි යන නම කොතරම් ප්‍රසිද්ධ වුණා දැයි කීවොත් බොහෝ මව්පියො තම දියණියට මේ නම දැම්මේ අන්කල්ගේ දිල්හානි ගීතය නිසා කියා මම අසා තිබෙනවා. දැන් මමත් ආදරණීය මවක් වැඩිහිටියෙක්.නමුත් අදටත් දිල්හානි ගීතයට සවන් දෙද්දි මම නැවතත් පුංචි දිල්හානි දියණියගේ ලෝකයට ගමන් කරනවා. අන්කල් අප අතරින් සමුගෙන වසර ගණනක් ගත වුණත් අදටත් ලංකාවෙ බිහිවූ විශිෂ්ටතම නිර්මාණ කරුවා දක්ෂතාවලින් පරිපූර්ණ වූ මිනිසා ඔහු පමණයි යන්න මගේ හැඟීමයි.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=av10122615</link>
    <topic>සල්ලි දීලා සම්මාන අරගෙන නිකම් ලැබුණු විදියට බෙර ගහනවා</topic>
    <author>ඉඳුනිල් වීරරත්න</author>
    <content>සල්ලි දීලා සම්මාන අරගෙන නිකම් ලැබුණු විදියට බෙර ගහනවාශ්‍රී ලංකා ජනමාධ්‍ය පදනමේ සභාපති මහින්ද කේ.ප්‍රේමසිරි2010 වසරේ ආසියානු ජනමාධ්‍ය සම්මාන උළෙල එළඹෙන 27 වැනිදා (හෙට) සවස 7.00 කොළඹ සුගතදාස ගෘහස්ථ ක්‍රීඩාංගණයේදී පැවැත්වේ.ශ්‍රී ලංකා ජනමාධ්‍ය පදනම මඟින් සංවිධානය කරන මෙම සම්මාන උළෙලේදී ’Mass Media Highlights’ සඟරාව ද එළිදැක්වීමට නිමිත අතර ආසියාවේ පමණක් නොව ලෝකයේම ජනප්‍රිය මාධ්‍යවේදීන් මාධ්‍යවේදිනියන් මෙහිදී සම්මාන ලැබීමට ද නියමිතව තිබේ.මේ පිළිබඳව තොරතුරු දැනගැනීමට සුදුසුම පුද්ගලයා දැන් මා ඉදිරියේ. ඔහු අපේ රටේ කලාකරුවකු ලෙසත්, මාධ්‍යවේදියකු ලෙසත් නමක් දිනා සිටින ශ්‍රී ලංකා ජනමාධ්‍ය පදනමේ සභාපති මහින්ද කේ.ප්‍රේමසිරි.මොකක්ද මේ සංවිධානය?මාධ්‍යවේදියෙක් ලෙස කටයුතු කරන විට මම අවබෝධ කරගත් දෙයක් තමයි අපේ රටේ මාධ්‍ය වේදීන් බහුතරයක් දේශපාලනය සමඟ බැඳුණු වෘත්තියක තමයි නිරතවෙලා ඉන්නෙ. එයට ඔවුනට දොසක් කියන්නත් බෑ. ඒ මොකද තමන්ට කැමැති දේශපාලන මතයක් දරන්නට නිදහස තිබෙනවා. තමන්ට කැමැති දෙයක් ලියන්න කියන්න අයිතියක් තිබෙනවා. ඊටත් අමතරව තමන් රැකියාවක් ලෙස කිරීමේදී අදාළ ආයතනයට, ඒ ආයතනය පාලනය කරන පාලනාධිකාරියට අවශ්‍ය ආකාරයට කටයුතු කිරීමට ඔවුන් බැඳී සිටිනවා. එහි වරදක් අප දකින්නේ නෑ.එහෙත් අපට දැනුණා දේශපාලනයෙන් තොර එකමුතුවක අවශ්‍යතාව. ඒ කියන්නේ දේශපාලනික නොවන මාධ්‍ය සංවිධානයක අවශ්‍යතාව. (Non Political Organization) ඒ අනුව තමයි ශ්‍රී ලංකා ජනමාධ්‍ය පදනම ආරම්භ වෙන්නෙ.මේ අදහස එන්නෙ 1996 වසරේ. එය ක්‍රියාත්මක වුණේ 2004 වසරේ සිට. අද වන විට අට දහසකට (8,000) අධික ආසියානු කලාපයේ සාමාජික සංඛ්‍යාවන් පිරිසක් ඉන්නවා.මෙහි අපේ රටේ ප්‍රසිද්ධ මාධ්‍යකරුවන් නැතැයි පැවසුවහොත්?ඒක සත්‍යයක්. අපේ පදනමේ ශ්‍රී ලංකාවේ ජනප්‍රිය චරිත කවුරුවත් නෑ. එයට හේතුව තමයි අපේ රටේ මේ වගේ ජනප්‍රිය පුද්ගලයෙක් නිර්මාණය වීමට දේශපාලනයක් අවශ්‍ය වීම. අපේ සංවිධානය දේශපාලනයෙන් තොරයි. මේ නිසා ඔවුන් අපේ සංවිධානයට බැඳී නැහැ. පුංචි කනගාටුවකුත් තිබෙනවා. හේතුව අපේ රටේ මාධ්‍යකරුවන් නොවන අය තමයි අපට වැඩිපුරම සම්බන්ධ වෙලා ඉන්නෙ.එයට හේතුවක් තිබෙනවා. අපේ රටේ මාධ්‍ය සංවිධාන දේශපාලනික වෙලා. ඔවුන් තමන්ගේ දේශපාලනික වුවමනා පවත්වාගෙන යාම තමයි කරන්නෙ. තමන්ගේ අභිමතාර්ථ ඉෂ්ට සිද්ධ කරගන්න ඕන නිසා අනෙක් කෙනා තලා පෙලා දමනවා. එය තමයි ඔවුන්ගේ දේශපාලනය.ඔවුන් සිතාගෙන ඉන්නෙ මාධ්‍ය ක්‍ෂේත්‍රයේ යමක් කරන්න පුළුවන් ඔවුන්ට පමණයි කියලා. ඔවුන් තමයි හරි අය කියන මතයේ තමයි ඉන්නෙ. ඒ වගේම අපි එළියට බැස්සොත් ආණ්ඩුව දෙකට නැවෙනවා කියල තමයි ඔවුන් සිතාගෙන ඉන්නෙ.එහෙත් අපි සංවිධානය වුණේ දේශපාලනික නොවන අරමුණකට. මේ නිසා සංවිධානයක් විදිහට අපි කවදාවත් එළියට බහින්නෙ නෑ. උද්ඝෝෂණය කරන්නෙ නෑ.ඒ කියන්නෙ ඔබේ සංවිධානයේ සිටින අයට දේශපාලන මතයක් නැහැ කියලද?පෞද්ගලිකව ගත්තම කෙනකුට දේශපාලන මතයක් තිබෙන්න පුළුවන්. එහෙත් මෙහි කිසිම අයෙක් වෘත්තීමය වශයෙන් දේශපාලනික නෑ. ඔහු දක්ෂිණාංශික වෙන්න පුළුවන්. නැතිනම් වාමාංශික වෙන්න පුළුවන්. නමුත් මාධ්‍යවේදියෙක් ලෙස ඔහුට දේශපාලනයෙන් තොරව කටයුතු කළ හැකියි. අන්න එවැනි අය තමයි අපේ සංවිධානයේ ඉන්නෙ.සම්මාන ලබාදීම ගැන කතා කළොත්?මගේ අදහස අපේ බොහෝ මාධ්‍යවේදීන් සහ මාධ්‍ය ආයතන ජනමාධ්‍යය භාවිතා කිරීමේ වරදක් තිබෙනවා. මොකද ජනමාධ්‍ය අවබෝධයෙන් භාවිතා කළා නම් ලෝකයේ යුද්ධයක් ඇතිවෙන්න බෑ. ඒ වගේම පුවත්පත් සහ රූපවාහිනිය නොතිබුණා නම් වීරයෝ බිහිවෙන්නෙත් නෑ. ජනමාධ්‍යයට සදාචාරයක් තිබිය යුතුයි. සදාචාරාත්මක ජනමාධ්‍ය කරුවෙක් ඉදිරියේදී හෝ නිර්මාණය කරන්න ඕන. මෙය තමයි වර්තමාන යුගයේ අත්‍යවශ්‍ය කාරණය.ඕනම රටක සංස්කෘතිය වෙනස්වන වේගයට වැඩි වේගයෙන් අපේ මාධ්‍ය වෙනස් වෙන්න ඕන. මෙන්න මේ කාරණයේදී.අපේ අරමුණ වෙන්නේ ජනජීවිතයට වඩා සුබවාදී මාධ්‍ය කලාවක්.පසුගිය කාල වකවානුවේ ජනමාධ්‍ය තුළින් අපේ සංස්කෘතිය විනාශයක් සිදුවුණා. මාධ්‍ය කරුවාට මේ පිළිබඳව අවබෝධයක් තිබිය යුතුයි. එයින් සමාජය බේරාගැනීමට ඔහු සිය හැකියාව යෙදවිය යුතුයි. මේ නිසා එවැනි මාධ්‍යවේදීන් අපි අගැයීමකට ලක්කරනවා. ඒ ජනජීවිතයට වඩාත් සුබවාදී මාධ්‍ය සදාචාරයක් සඳහායි. ඒ අනුව තමයි හෙට (27) මේ සම්මාන ලබා දීම සිදුවන්නේ. 2011 වසරේ නොවැම්බර් මාසයේ පැවැත්වීමට නියමිත ජාත්‍යන්තර සම්මාන උළෙලට පෙර අත්දැකීමක් ලෙස මෙය ආසියානු කලාපයේ සම්මාන උළෙල ලෙස තමයි පැවැත්වෙන්නේ. මින් පස්සෙ ආසියානු කලාපයේ සම්මාන උළෙල ජාත්‍යන්තර සම්මාන උලෙළක් ලෙස තමයි නිර්මාණය වෙන්නෙ.කව්ද මේ සම්මානලාභීන්මෙවර ආසියානු ජනමාධ්‍ය සම්මාන උළෙල සමරන්න සම්මානලාභීන් හැටියට ඉන්දියාවේ අරුන්දතී රෝයි, එන්රාම්, නේපාලයේ කුණ්ඩා ඩික්සිත්, බංගලාදේශයෙන් මුන්නි ඇතුළු 48 දෙනෙක් නිර්දේශ වෙමින් සම්මාන ලබනවා. රටවල් 47කින් රටවල් 23ක මාධ්‍යකරුවන්ගෙන් තෝරාගත් විශේෂ රටවල් 7ක් මෙහිදී හොඳින් තරග කර ඇති බවත් කියන්න ඕන.බංග්ලාදේශය, චීනය, ඉන්දියාව, ජපානය, පාකිස්ථානය, නේපාලය සහ ඕස්ට්‍රේලියාව එම රටවල් 7යි.මේ අතරේ ආයතන හැටියට ඉන්දියාවේ දූර්දර්ශන්, ඕස්ට්‍රේලියාවේNHK, චීනයේ China Times, නේපාලයේ Himalian සහ Napli Times සමඟ ඉන්දියාවේ The Hindu ඉදිරියෙන්ම සිටිනවා.කොහොමද ඔබේ ආයතනය සම්මාන දෙන්නෙ? මොකක්ද ඒ සඳහා ඇති අයිතිය?අපේ රටේ එක මාධ්‍ය සංසදයක් තිබෙනවා ආයතන ගතවුණු තැනක් නැති කිසිම තැනෙක ලියාපදිංචි කර නැති. සාමාජිකයින් පවා ඉන්නෙ අඩු ගණනක්. ඒත් ඔවුන්ට යැපුම් මාර්ග තිබෙනවා. ඒක හොඳයි. ඒ වගේම ඔවුන් මිනිස්සුන්ට ප්‍රසිද්ධියේ පහර ගහනවා. මඩ ගහනවා. ඒක හොඳයි. අපේ තර්කය සරලයි. ඒ වගේ ආයතන වලටත් ප්‍රසිද්ධියේ මඩගහන්න පහර ගහන්න අවසර ගන්න ඕන නැත්නම් අපට මිනිස්සුන්ව අපේ මාධ්‍ය වේදීන්ව අගය කරන්න අවසර ගන්න ඕනද?මෙය දැවැන්ත පිරිවැයක් යන කාර්යයක්. ඒ සඳහා මුදල් ලැබෙන්නේ කොහෙන්ද?’පොදු වැඩක් කරනවා නම් බැනුම් අහන්න සූදානම් වෙන්න. ගොඩක් වැඩ කරනවා නම් ගොඩක් බැනුම් අහන්න වෙනවා’ මෙහෙම කියලා තියෙන්නේ අනගාරික ධර්මපාලතුමා.ඒ වගේම මේ වනතුරු ගොඩක් ප්‍රමාණයක් අහන්න ලැබෙන්නෙ බැනුම් තමයි. ඒ වගේම විශාල ලෙස ප්‍රශ්න කිරීම් දෝෂ දර්ශනයට ලක්කිරීම් වලටත් ලක්වෙලා තිබෙනවා. එහෙත් මම මෙය අතහරින්නෙ නෑ.මගේ දරුවො දෙන්නටයි බිරියටයි කන්න දෙන්න තියෙන සල්ලි තමයි වියදම් කරන්නෙ. හැබැයි මම එහෙම වියදම් කරන්නෙ අවුරුද්දයි. ඊට පස්සෙ මේකට මාවතක් හැදෙනවා. එතැනින් පස්සෙ අපි වියදම් කරන්න ඕන නෑ.ඒ කියන්නෙ ඉදිරියේදී සල්ලි දීලා සම්මාන ගනීවි කියන එකද?දැන් තියෙන්නෙ එහෙම සල්ලි දීලා සම්මාන ගන්න කලාව බව ඇත්ත. සමහරු සල්ලි දීලා සම්මාන අරගෙන බෙර ගහලා ප්‍රසිද්ධ කරන්නෙ නිකං ලැබුණ විදිහට.ඒත් අපි කවදාවත් එතැනට වැටෙන්නෙ නෑ. එවැනි සමහර සම්මාන උළෙලවල ෆොටෝ එකට, ඉඳුල් පිඟානට සල්ලි දෙන්න ඕන. ඒත් අපේ සම්මාන උළෙලට ලෝක පූජිත මාධ්‍යවේදීන් තමන්ගේ වියදමෙන් සහභාගිවෙනවා. ඒ ඊට සහභාගිවීමට ලැබීම ඔවුනට ගෞරවයක් ලෙස සලකලා.ඔබේ කාර්යය එතැනින් අවසන්ද?සන්නිවේදනය දියුණුවෙන්නෙ ජනමාධ්‍ය කරුවාගේ අවශ්‍යතාවකට නෙමෙයි. පළමුවැනි මෙවලම හොයාගත්තට පස්සෙ මේක එළියට දාන්නෙ (මහජනතාවට ගෙනියන්නෙ) කොහොමද කියල ඇමෙරිකාව සහ රුසියාව කල්පනා කළා. ඔවුන් චන්ද්‍රිකා තාක්ෂණය තුළින් සන්නිවේදනයේ මූලාශ්‍ර සොයාගන්නවා. ඒ තමයි රූපපෙට්ටිය නැතිනම් රූපවාහිනිය. ඊළඟට ඔවුන් අපි හඳට යනවා කිව්වා. ඊළඟට හඳට ගිය එක පෙන්නුවා.එහි තිබුණෙ හඳට යාමට එහා ගිය බලවත් අරමුණක්. මතවාද කඩන්න තමයි කිව්වෙ ඔවුන් හඳට ගියා කියලා. පුංචි බොරුව තමයි මිනිස් ස්වභාවය සමඟ බද්ධ වෙන්නෙ නැති එක. මෙය ගමන් කළ යුතු තැනට වඩා වේගයෙන් ගිහින්. අපේ මීළඟ උත්සාහය තමයි මාධ්‍යකරුවාට එය අභිබවා යා හැකි මාර්ගයක් යෝජනා කිරීම. ශ්‍රී ලංකා ජනමාධ්‍ය පදනම හැටියට අපි ලෝකයට යෝජනා කරනවා මෙය කිරීමට ක්‍රමවේදයක්. ඒ සඳහා තාක්ෂණය අභිබවා යා හැකි ක්‍රම ශිල්ප අප හදාරමින් යනවා.ඊළඟට Media Village සහ ජනමාධ්‍ය විශ්වවිද්‍යාලය ආරම්භ කරනවා.මෙය ආසියානු කලාපයේ මාධ්‍යවේදීන්ට උසස් අධ්‍යාපනය සඳහා වෙන්වුණු විශ්වවිද්‍යාලයක්. දැනට මෙහි සියලු කටයුතු සාකච්ඡා කරමින් යනවා.ලංකාවේ සුදුසු භූමියක මෙම විශ්වවිද්‍යාලය ඉදිවේවි. 2013 වසර වන විට බොහෝ විට මෙහි වැඩ කටයුතු ආරම්භ වේවි. නව රජය මේ යෝජනාවට නිරන්තරයෙන් සහයෝගය ලබාදෙනවා. මේ නිසා එය අතිශයින් සාර්ථක වේවි.මෙහි සාමාජිකයින් වැඩි ප්‍රමාණයක් ඉන්නේ වෙනත් ආසියානු රටවල මාධ්‍යවේදීන්. ඒ නිසා අපේ මාධ්‍යවේදීන් අගැයීමට වෙනම ක්‍රමවේදයක් තිබේද?සැබැවින්ම ආසියාවේම මාධ්‍යවේදීන් අගය කරන අතර අපේ රටේ මාධ්‍යවේදීන් වෙනමම අගය කිරීමේ ක්‍රමවේදයක් ද ක්‍රියාත්මක කරනවා.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=av10122616</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නරාගම වැලිසර අයිලින් සෝවිස්ප්‍රශ්නය - ‘සිකුරු තරුව‘ චිත්‍රපටය නිපද වූ ජෝන් අමරතුංග හා ගම්පහ දිස්ත්‍රික් පාර්ලිමේන්තු මන්ත්‍රී ජෝන් අමරතුංග එක් අයෙක් ද?පිළිතුර - නැහැ.කුරුණෑගල චන්දිම එන්. බණ්ඩාරප්‍රශ්නය - ප්‍රථම සිංහල සිනමා පුවත්පත කුමක් ද?පිළිතුර - ‘සිනමා’ (සංස්කරණය රොබට් ජයවර්ධන)  දොඩම්ගස්ලන්දේ ඩබ්ලිව්. ඒ. රණසිංහප්‍රශ්නය - එච්. ඩි. පේ‍්‍රමරත්න අධ්‍යක්ෂණය කළ ‘උඩු සුළඟ’ චිත්‍රපටය තිරගත වෙන්නේ නැද්ද?ආරියරත්න ඇතුගලපිළිතුර - බොහෝ දුරට තිරගත වන එකක් නැහැ.හල්කඳවිල සරත් කරුණාරත්නප්‍රශ්නය - ආනන්ද සමරකෝන් මියගියේ ඔහු ලියු ජාතික ගීය වෙනස් කළ නිසා බවට කියැවුණ කතා සත්‍යයක් ද? එය සිදුවූයේ ගණ දෝෂයක බලපෑමෙන් ද?පිළිතුර - ගණ දෝෂ නම් මා විශ්වාස කරන්නේ නැහැ. නමුත් ජාතික ගීය වෙනස් කිරීම සම්බන්ධයෙන් නම් ඔහු අවසාන කාලයේදී මහත් කලකිරීමකින් සිටි බව පැවසෙනවා.ගම්පහ බණ්ඩාරවත්තේ මිල්ටන් මලවිආරච්චිප්‍රශ්නය - ප්‍රවීණ චිත්‍ර ශිල්පී පී. වික්‍රමනායක දැන් කෝ?පිළිතුර - 32/2, පැපිලියාන පාර, නුගේගොඩ ලිපිනයේ ඔහු පදිංචිව සිටිනවා.මාතලේ ධර්මා ඒකනායකප්‍රශ්නය - මහාචාර්ය ආරියරත්න ඇතුගල ගැන ඔබේ අදහස් දක්වන්න?පිළිතුර - ඔහු දක්ෂ, ප්‍රතිභාන්විත ටෙලි නාට්‍ය අධ්‍යක්ෂවරයෙක්. එසේම ජනමාධ්‍ය ප්‍රවීණයෙක්. ජනසන්නිවේදන විෂයය පිළිබඳ අපේ රටේ දැනට සිටින ඉහළම ගණයේ විද්වතෙක්.බෙලිගල මනහර මහින්ද වෑකඩප්‍රශ්නය - ‘සත්‍යම් ශිවම් සුන්දරම්’ ගීතය ගයන ගායිකාව කවුද?පිළිතුර - ලතා මංගෙෂ්කාර්කුලියපිටියේ කපිල ජයවිලාල් හේරත්ප්‍රශ්නය - සතිස්චන්ද්‍ර එදිරිසිංහ පෙම්වතාගේ චරිතය රඟපෑ චිත්‍රපට මොනවා ද?පිළිතුර - ඇයි මාතර ආච්චි?ඇල්ලේ ගුණසිරි ද මැල්ප්‍රශ්නය - ‘දෝ රාස්තේ’ නම් වූ හින්දි චිත්‍රපටය ගැන තොරතුරු දක්වන්න?පිළිතුර - රාජ් කෝශ්ල අධ්‍යක්ෂණය කළ මේ චිත්‍රපටයේ රාජේස් ඛන්නා, මුම්ටාස්, බාල්රාජ් සහ්නි, පේ‍්‍රම් චොප්රා, කාමිණි කෞශ්‍යාල්, බිංදු, මෙහෙමුඩ් හා අසිත් සෙත් රඟපෑවා.හබරාදුවේ ගාමා ගාමිණි සුබසිංහප්‍රශ්නය - මාලදිවයිනේ ජාතික ගීය සංගීතවත් කළේ ආචාර්ය පණ්ඩිත් අමරදේවයන් තමයි. ඒ වුණාට එම ගීය ලීවේ ඔහු නොවේ නේද?පිළිතුර - එය ලීවේ මහාචාර්ය ඩී. ඊ. හෙට්ටිආරච්චි බවයි මගේ මතකය.මීගමුවේ මහහුණුපිටියේ යොහාන් කුමාර් ද සිල්වාප්‍රශ්නය - ප්‍රකට නළු සංජය ලීලාරත්නගේ ලිපිනය සොයා දෙන්න?පිළිතුර - 21/40, පොල්හේන්ගොඩ, කොළඹ 05.  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=av10122617</link>
    <topic>බොලිවුඩ් පුරයෙන්</topic>
    <author>සුජීව තේවහෙට්ටිගේ</author>
    <content>බොලිවුඩ් පුරයෙන්බොලිවුඩ්පුරයේ ‘කිං ඛාන් යුවළ’ ඔබ දන්නවා ඇති. ඒ තමයි, ශාරුක් ඛාන් සහ ගෞරී ඛාන්. මේ යුවළ අද කා අතරත් ජනපි‍්‍රයයි. ඒ ජනපි‍්‍රයත්වයට හේතුව ශාරුක් බවට කිසිම සැකයක් නැහැ. මේ අයුරින්ම රසික පරපුරේ ආදරය දිනාගත් තවත් යුවළක් සිටිනවා. ඔවුන් දෙදෙනා තමයි, රිතික් රෝෂන් සහ සුසෑන්.පසුගිය 20 දාට රිතික් සහ සුසෑන් විවාහ වී අවුරුදු 10 ක් සපිරුණා. ඉතින්, ඒ වෙනුවෙන් විශේෂ සාදයක් පවත්වන්නට රිතික් - සුසෑන් යුවළට වුවමනාව තිබුණා. ඒ අනුව සුන්දරත්වයෙන් නොඅඩු ගෝව ප්‍රදේශයේ එක්තරා ස්ථානයක එය පැවැත්වුණු බවයි දැන ගන්නට ලැබුණේ.රිතික් මුලින්ම අදහස් කරගෙන සිටියේ මුම්බායි නගරයේ සුපිරි රාත්‍රී සමාජ ශාලාවක තම දසවැනි විවාහ සංවත්සරය සමරන්නයි.නමුත්, මුම්බායි නගරයේ රාත්‍රී සමාජ ශාලා මැදියම් රැයට ආසන්නට වෙද්දී වසා දමන බව දැනගත්ත රිතික් සහ සුසෑන් තීරණය කළේ ගෝව ප්‍රදේශයේ සුපිරි අවන් හලක මේ පි‍්‍රය සම්භාෂණය පවත්වන්නටයි.කොහොම වෙතත් සාදය පැවැත්වුණේ කොහේදැයි තවමත් අනාවරණය වෙලා නැහැ. තවත් දින දෙක තුනකින් ඒ වගතුග දැනගන්නට ලැබේවි.“රිතික්ට එයාගෙ දහවැනි විවාහ සංවත්සරය මහ ඉහළින් පවත්වන්න ඕනැ වුණා. විශේෂයෙන්ම පහුගිය දවස්වල රිතික් ප්‍රධාන චරිතය රඟපාපු ‘ගුසාරිෂ්’ චිත්‍රපටය වෙනුවෙන් ලැබූ උණුසුම් ප්‍රතිචාර නිසා එයාට ඕනැ වුණා තරු පහේ හෝටලයක විවාහ සංවත්සරය සමරන්න.වෘත්තීයමය තරගකාරිත්වය නිසා ශාරුක් සහ රිතික් අතර පසුගිය කාලය තුළ එතරම් සුහද බවක් දකින්නට ලැබුණේ නැහැ. නමුත්, ශාරුක්ගේ බිරිඳ ගෞරී සහ රිතික්ගේ බිරිඳ සුසෑන් අතර පවතින දැඩි හිතවත්කම නිසා ශාරුක් සහ ගෞරී මේ සාදයට සහභාගි වුණා. දිදුලන තරු රැසක් ද මේ සාදයට එක්වූ බවයි පැවසෙන්නේ.සුසෑන් සහ ගෞරී අතර තිබෙන හිතවත්කමට විශේෂ හේතුවක් තිබෙනවාදැයි බොහෝ දෙනෙකුට ප්‍රශ්නයක් වෙලා. මේ හිතවත්කමට හේතුව, ව්‍යාපාරික කටයුත්තක්.සුසෑන් සහ ගෞරී මේ වන විට සැලසුම් සකස් කර තිබෙන්නේ නිවාස අභ්‍යන්තර අලංකරණ කටයුතු සිදුකරන ව්‍යාපාරයක් ආරම්භ කරන්නටයි. “සුසෑන්ට මේ වෙනකොටත් අභ්‍යන්තර ගෘහ අලංකරණ කටයුතු කරන ව්‍යාපාරයක් තියෙනවා.ගෞරීටත් මේ වැඩ ගැන අවබෝධයක් තියෙනවා. ඒ නිසා දැන් දෙන්නාම කතා කරගෙන ඉන්නෙ දෙන්නාම එකතුවෙලා මේ ව්‍යාපාරය කරගෙන යන්නයි. දැනටමත් ඉන්දියාවේ ප්‍රධාන පෙළේ ව්‍යාපාරිකයන් කිහිප දෙනෙකුගෙ නිවාසවල අභ්‍යන්තර ගෘහ අලංකරණ කටයුතු කරන්න ඇණවුම් ලැබිලයි තියෙන්නේ.” සුසෑන් සහ ගෞරීගේ යහළුවෙකුයි, ඒ කරුණු හෙළි කළේ.මේ ව්‍යාපාර කටයුත්ත නිසා ශාරුක් සහ රිතික් අතර දැඩි මිත්‍රත්වයක් ඇතිවෙලා. දෙන්නා දැන් අඹ යහළුවන් ලෙස නිතරම හමුවී කතාබහ කරනවා. රිතික් ‘ගුසාරිෂ්’ චිත්‍රපටයේ නිරූපණය කරන චරිතයට ශාරුක් බෙහෙවින් පි‍්‍රය කරනවාලු.මෑතකදී ඔහු තම නිවසට පැමිණෙන ලෙස රිතික්ට සහ සුසෑන්ට ආරාධනා කර තිබුණා. ඒ ආරාධනය පිළිගත් රිතික් - සුසෑන් යුවළ ශාරුක්ගේ නිවෙසට ගොස් බොහෝ වේලාවක් කතාබහ කරමින් සිටියාලු.රාණි මුඛර්ජි ගැන පසුගිය කාලය පුරාම පැතිරී ගිය කතාවල ඇත්තක් තියෙන්න පුළුවන් ද? රාණි ගැන මොනවාද පැතිරී ගිය ආරංචි? අමුතුවෙන් සටහන් කරන්න ඕනෙ නැහැ. ඇය සහ චිත්‍රපට අධ්‍යක්ෂ ආදිත්‍ය චොප්රා අතර පවතින සබඳතාව ගැනයි, පසුගිය වසර දෙක තිස්සේ වරින්වර පුවත් නිර්මාණය වුණේ.ආදිත්‍ය, ප්‍රවීණ චිත්‍රපට අධ්‍යක්ෂ සහ නිෂ්පාදන යාෂ් චොප්රා ගේ පුත්‍රයායි. ආදිත්‍ය විවාහකයෙක්. ඔහු පායෙල් ඛන්නා ව විවාහ කර ගත්තේ මීට වසර 8 කට කලින්. ආදිත්‍ය - පායෙල් දීගය සුනු විසුනු වී ගියේ රාණි සමඟ ආදිත්‍ය තහනම් පෙමක පැටලුනු නිසයි.රාණි නිසා තමන් සහ ආදිත්‍ය ගේ විවාහ ජීවිතය විනාශ වූ බව පායෙල් ඛන්නා ප්‍රසිද්ධියේ ප්‍රකාශ කර තිබුණා. මේ අනියම් සබඳතාව ගැන ආදිත්‍යගේ පියා තුළ කිසිදු කැමැත්තක් නැහැ. ඔහු එයට දැඩි ලෙස විරුද්ධ වී තිබෙනවා. නමුත්, ඒ විරුද්ධත්වයෙන් වැඩක් වී නැහැ.පසුගිය සතියේ බොලිවුඩ්පුරයෙන් දැන ගන්නට ලැබුණේ ආදිත්‍ය සහ රාණි අතර විවාහ ගිවිස ගැනීම ලබන වසරේ පෙබරවාරි මාසයේදී සිදු කෙරෙන්නට ඉඩ ඇති බවයි.ආදිත්‍ය - රාණි අතර විවාහය සිදු කෙරෙන බවට මුලින්ම ආරංචි පැතිරී ගියේ 2008 දීයි. ඒත් එය දිනෙන් දින ප්‍රමාද වුණේ ආදිත්‍ය ගේ නිත්‍යනුකූල බිරිඳ, පායෙල්, ඔහුගෙන් දික්කසාද වීමට නඩුවක් පවරා තිබුණු නිසයි. මේ වන විට එහි තීන්දුව ලැබිලා.ඒ අනුව, ආදිත්‍ය සහ පායෙල්ට නිත්‍යනුකූලව වෙන්වීමට ඉඩ ලැබී තිබෙනවා. ලබන පෙබරවාරි මාසයේ දිනකදී විවාහ ගිවිස ගැනීමෙන් පසුව විවාහ මංගල උත්සවය පැවැත්වීමට ආදිත්‍ය සහ රාණි තීරණය කර තිබෙන බවයි දැනගන්නට ලැබුණේ. ඒ වුණත් මේ දෙදෙනා විවාහ ගිවිස ගැනීම පිළිබඳව කිසිවක් ප්‍රසිද්ධියේ ප්‍රකාශ කර නැහැ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=am1012261</link>
    <topic>මහත දරුවාට ලෙඩ ගොඩයි</topic>
    <author>සාකච්ඡා කළේ</author>
    <content>මහත දරුවාට ලෙඩ ගොඩයිකොළඹ වෛද්‍ය පීඨයේ ජ්‍යෙෂ්ඨ කථිකාචාර්යළමා රෝග පිළිබඳ විශේෂඥ වෛද්‍යපූජිත වික්‍රමසිංහස්ථුල භාවය වෛද්‍ය උපදෙස් පැතිය යුතු රෝගී තත්ත්වයකි. ස්ථුල භාවය යනු පුද්ගලයකුගේ සිරුරෙහි බර ඔහුගේ හෝ ඇයගේ උසට නොගැළපෙන පරිදි වැඩි වීමයි. එය ශරීර ස්කන්ධ දර්ශකය ඇසුරෙන් නිර්ණය කළ හැකිය.වැඩිහිටියන් පමණක් නොව කුඩා දරුවන් පවා බර වැඩි තත්ත්වයට පත්ව සිටිති. දරුවා ආහාර ගන්නා ප්‍රමාණය මදි යැයි සිතා පමණට වඩා ආහාර ලබා දීමත්, වැරැදි ආහාර රටාවත් හේතු කොටගෙන කුඩා ළමයි ස්ථුල භාවයට පත් වෙති. එය නිසි පරිදි පාලනය නොකිරීමෙන් විවිධ රෝගවලට ගොදුරු වෙති.ළමා කාලයේදීම දියවැඩියාව, අධික රුධිර පීඩනය හෝ රුධිරයේ මේද ප්‍රමාණය ඉහළ යෑම, හෘද රෝග මෙන්ම පිළිකා, අංශභාගය වැනි බෝ නොවන රෝගවලට ගොදුරු වීමට ඇති අවදානම ඉතා ඉහළ වේ. ස්ථුල භාවයෙන් පෙළෙන දරුවෝ වැඩි වශයෙන් මානසික පීඩාවන්ටද ලක්වෙති. ඔවුන් උදාසීනය. මිතුරු ඇසුර අඩුය. එලෙසම වැඩිහිටියකු බවට පත් වන විට රැකියාවක් සොයා ගැනීමට හෝ සහකාරියක හෝ සහකරුවකු සොයාගැනීම ද අසීරුවේ.ස්ථුල භාවය කුඩා කාලයේදීම හඳුනාගෙන ප්‍රතිකාර කිරීම මඟින් එමඟින් ඇතිවන සංකූලතා බොහොමයක් වළක්වා ගත හැකිය. ඒ සඳහා සාර්ථකව භාවිතා කළ හැකි ඖෂධයක් නැති හෙයින් ක්‍රමවත් ජීවන රටාවකට හුරු වීමෙන් පමණක් සාර්ථකව ප්‍රතිකාර කළ හැකිය. ක්‍රමවත් ජීවන රටාවක් සඳහා පාලනයකින් යුතුව ආහාර ගැනීමත් නිසි පරිදි ව්‍යායාමවල යෙදීමත්, කය වෙහෙසා කරන වැඩවල වැඩිපුර යෙදීමත් කළ යුතුය.ස්ථුල භාවය හා බැඳුණු ශාරීරික වෙනස්කම් කුඩා කල සිටම ආරම්භ වේ. එහෙයින් පහසුවෙන් එය හඳුනාගත හැකිය. නිවැරැදිව ප්‍රතිකාර කළ විට එම වෙනස්කම් බොහොමයක් යථා තත්වයට පත් කර ගත හැකිය. දරුවන්ගේ ශරීරය වර්ධනය වන බැවින් ආහාර සීමා කිරීම ක්‍රමානුකූලව සිදු කළ යුතුය. බර අඩු කර ගැනීම සඳහා දරුවාට මවුපිය සහය අත්‍යවශ්‍ය වේ. එහිදී ආහාර ගැනීම හා බැඳුණු වැරැදි පුරුදු වෙනස් කර ගැනීම ඉතා වැදගත්වේ.ඒ සඳහා පහත දැක්වෙන ක්‍රම අනුගමනය කළ යුතුය. දරුවාට දිනපතා ප්‍රධාන ආහාර වේල් තුනක් සහ සුළු ආහාර වේල් දෙකක් පමණක් දෙන්න. වරින් වර ආහාර ගැනීමට අනුබල දිය යුතු නැත.ආහාර ගන්නා විට රූපවාහිනිය නැරඹීම, සතුටු සාමීචියේ යෙදීම හෝ පොත්පත් කියවීමෙන් වැළකිය යුතුය.පිටතින් ආහාර ගැනීම හැකිතාක් අඩු කරන්න. එයද ප්‍රධාන ආහාර වේලක් කර ගන්න.දරුවාට බඩගිනි වූ විට පමණක් ආහාර දිය යුතුය. ප්‍රධාන ආහාර වේලකදී අනිවාර්යයෙන්ම ආහාර ගත යුතුය. එසේම දරුවාගේ කුසගින්නේ තරමට පමණක් ආහාර දිය යුතුය. ආහාර බෙදන විට අවශ්‍ය ප්‍රමාණයට මදක් අඩුවෙන් බෙදා පසුව අවශ්‍ය නම් පමණක් දෙවරක් බෙදන්න.ශක්තිය වැඩි ආහාර වර්ග (විස්කෝතු, කේක්, චොකලට්) නිවසේ අනවශ්‍ය ලෙස රැස්කර නොතැබිය යුතුය. සාදයක් වැනි අවස්ථාවකදී දරුවාට රිසි පරිදි විවිධ ආහාර ගැනීම වැළැක්වීමට උත්සාහ නොකරන්න.තෑගි ලෙස ආහාර දීමෙන් වළකින්න. ඒ වෙනුවට පෑනක් පොතක් ගෙන දෙන්න. දරුවා කැමති චිත්‍රපටයක් නරඹන්න එක්ක යන්න. නෑදෑ හිතවතුනටද තෑගි ලෙස පැණි රස කෑම වෙනුවට දරුවාට ප්‍රයෝජනවත් යමක් ගෙන යන්න.දරුවා පිළිබඳ තීරණ ගැනීමේදී මවත් පියාත් දෙදෙනාම සාකච්ඡා කොට එකම ස්ථාවරයක පිහිටා කටයුතු කළ යුතුය. එම තීරණය දරුවාට දන්වා ඒ අනුව කටයුතු කළ යුතුය.ජීවිත කාලය පුරා මනා ආහාර පුරුදු මඟින් මන්දපෝෂණය අධිපෝෂණය නිසා ඇතිවන හෘදරෝග, පිළිකා, දියවැඩියාව වැනි රෝගවලින් වැළකිය හැකිය. නිසි පෝෂණයක් සඳහා පෝෂ්‍ය පදාර්ථ සියල්ලෙන්ම සපිරි විවිධ ආහාර වර්ග ලබා ගත යුතු වේ. දිනක ආහාර වේලක පහ සඳහන් ආහාර සංඝටක සියල්ල අඩංගු විය යුතුය.පිෂ්ඨය සහිත ආහාර (පාන්, ධාන්‍ය වර්ග, බත්, පැස්ටා හෝ නූඩ්ල්ස් වැනි ආහාර)එළවළු පලතුරු කිරි අඩංගු ආහාර (නැවුම් හෝ පිටිකිරි, චීස්, යෝගට්, මුදවපු කිරි) ප්‍රෝටීන් බහුල ආහාර – මස්, මාළු, බිත්තර, රනිල බෝග .මේවාට අමතරව සුලභව දක්නට ලැබෙන ආහාර බොහෝමයක් ඇතත් අධික පැණිරස ආහාර සහ තෙල් අඩංගු ආහාර වැඩි වශයෙන් ආහාරයට එක් කිරීම නුසුදුසුය. මෙවැනි ආහාර කුඩා ප්‍රමාණවලින් නිතර ආහාරයට ගැනීමෙන් වැලකී සිටිය යුතුයි.නිසි පෝෂණය සඳහා හැම විටම ඉහත සඳහන් සියලු පෝෂ්‍ය සංඝටක සුදුසු ප්‍රමාණවලින් අඩංගු වන ලෙස ආහාර වේල පිළියෙල කළ යුතුය.ඒකාකාරී බවින් මිදීම සඳහා විවිධත්වයකින් යුතු ආහාර වර්ග තෝරා ගත යුතුය.පිෂ්ඨය සහිත ආහාර කිරි සහිත ආහාර මධ්‍යස්ථ ප්‍රමාණවලින් ආහාර වේලට එක් කළ යුතුය. අමතර ආහාර, තෙල් සහ මේද සහිත ආහාර එක්කළ යුත්තේ කුඩා ප්‍රමාණවලින්.ජලය හැකිතරම් බීම සුදුසුය.එක් එක් දරුවාට අනුව ඔවුනට අවශ්‍ය ආහාර ප්‍රමාණය වෙනස් වේ. බඩගිනි වූ විට ප්‍රමාණවත් තරමට පමණක් ආහාර දීම වැදගත්ය. ප්‍රමාණය ඉක්මවා ආහාර දීම නොකළ යුතුය.අමතර ආහාර වෙනුවට පලතුරක් හෝ පොතු ඉවත් කළ අමු එළවළු වර්ගයක් ගැනීමට හුරු කළ යුතුය. කිරි, යෝගට් හා චීස් අවශ්‍යතාව අනුව වැඩි හෝ අඩු කළ යුතුය. පැණි බීම වෙනුවට හැමවිටම ජලය බොන්නට දෙන්න. තෙල් හෝ මේද සහිත ආහාර අඩු කරන්න. කෙඳි සහිත ආහාර වර්ග වැඩිපුර ගන්න. පාන් පිටි හෝ ශුද්ධ කරන ලද පිටිවලින් තැනූ පාන් වැනි ආහාර වර්ග අඩු කරන්න. ලුණු ප්‍රමාණයද අඩුවන තරමට හොඳය.අමු එළවළු සහ පලතුරු පෝෂණයෙන් ඉහළය. එහෙත් හැම විටම සෝදා පිරිසුදු කරගත් පලතුරු හෝ එළවළු දීම කළ යුතුය. එක් එක් කාලයට සුලභ පලතුරු වැඩිපුර ලබා දිය හැකිය. ටින් කළ පලතුරු ආහාරයට ගැනීම පහසුය. එහෙත් ඒවා සීනි මිශ්‍ර නොකළ ස්වභාවික යුෂවල අඩංගු ඒවා විය යුතුය. වියළි පලතුරු පෝෂ්‍යදායකය. එහෙත් දත් දිරා යාමට ඉඩ ඇති හෙයින් දිනකට එක් වරක් පමණක් දීම සුදුසුය. පලතුරු යුෂවලට වඩා පලතුරු කෑමට හුරු කිරීම වැදගත් වන්නේ ඒවායෙහි කෙඳි බහුල වන හෙයිනි.එළවළු වර්ගද පලතුරු සේම පිරිසුදුව ලබාදීම වැදගත්ය. එළවළු පමණක් ගන්නා දරුවකුට නම් ධාන්‍ය ඇට වර්ග, රනිල බෝග වැඩිපුර ලබා දෙන්න. ධාන්‍ය පූර්ණ ආහාරයක් ලෙස ගැනීමෙන් යකඩ හා සින්ක් වැඩිපුර සිරුරට එක්වේ. පැඟිරි සහිත පලතුරු හෝ යුෂ එක්කර ගැනීමෙන් පහසුවෙන් යකඩ ශරීරයට උරා ගනී. යකඩ අඩංගු කරන ලද ධාන්‍යමය උදේ ආහාර ලබා දෙන්න. මාංශ ආහාර වෙනුවට චීස් යොදා ගැනීමට පුළුවන.දරුවකු දිනකට අවම වශයෙන් මිනිත්තු 30 – 60 කාලයක් ව්‍යායාමවල යෙදිය යුතුය. පිහිනීම, බයිසිකල් පැදීම, සෙල්ලම් කිරීම, දිවීම හෝ දරුවා කැමති ක්‍රීඩාවක යෙදීමට ඉඩ දෙන්න. දරුවන් වැඩිපුර කණ්ඩායම් ක්‍රීඩාවල යෙදවීම.කය නොවෙහෙසා කරන කටයුතු අඩු කරන්න.* දිනකට පැය 1 – 2 අඩුවෙන් රූපවාහිනිය නැරැඹීමට ඉඩදීම සුදුසුය.* අවශ්‍යම උපකාරක පන්තියකට පමණක් යවන්න.* දෛනික කටයුතු දරුවාටම කරගැනීමට ඉඩ හරින්න.(කාමරය පවිත්‍ර කිරීම, තමාගේ ඇඳුම් සේදීම හා මැදීම වැනිදේ)* වෛද්‍යවරයකුගේ නියමයක් නැති නම් සෑම දරුවකුටම ඇති තරම් ක්‍රීඩා කිරීමට අවස්ථාව සලසා දීම සෑම මවකගේම පියකුගේම යුතුකමද වගකීමද වේ.සාකච්ඡා කළේසාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=am1012262</link>
    <topic>ශරීර ආබාධ ඇතිව උපදින දරුවන්ට ප්ලාස්ටික් සැත්කම්</topic>
    <author>සාකච්ඡා කළේ</author>
    <content>ශරීර ආබාධ ඇතිව උපදින දරුවන්ට ප්ලාස්ටික් සැත්කම්කොළඹ ජාතික රෝහලේ ප්ලාස්ටික් ශල්‍ය වෛද්‍ය විශේෂඥ තුෂාන් බෙණරගමප්ලාස්ටික් සැත්කම්’ කී විට බොහෝ දෙනෙකුගේ සිතට එකපාරම නැඟෙන්නේ තම පෙනුම වෙනස් කරගත හැකි රූපලාවණ්‍ය කටයුතු සඳහා පමණක් භාවිතා කරන සැත්කම් විශේෂයක් යන හැඟීමකි.එය වැරදිසහගත සිතිවිල්ලකි. ‘ප්ලාස්ටික් සැත්කම්’ යනු බටහිර වෛද්‍ය ක්‍රමයේ එන සුවිශේෂී සැත්කම් කාණ්ඩයකි. රූපලාවණ්‍ය කටයුතු වලදී මෙන්ම වෙනත් අවස්ථා රැසකදීම ප්ලාස්ටික් සැත්කම් ඉතා සාර්ථකව යොදා ගත හැකිය.දරුවකු උපදින විටම ඇතිවන ආබාධ, හදිසි අනතුරු නිසා ඇතිවන ආබාධ මෙන්ම පිළිස්සීම් නිසා ඇතිවන කැළැල් ද ප්ලාස්ටික් සැත්කම් මඟින් සාර්ථකව සුවපත් කරගත හැකිය.ප්ලාස්ටික් සැත්කමකදී සිදුකෙරෙන්නේ, උපදින විට හෝ වෙනත් අනතුරක් නිසා හෝ ශරීරයේ යම් ස්ථානයක පටක හෝ මාංශපේශීන් අඩුවූ විට එම ස්ථානයට ශරීරයේ වෙනත් ස්ථානයකින් මාංශ පේශීන් හෝ පටක බද්ධකර සැකසීමය.ඇතැම් දරුවන් උපදින විටම ශරීරයේ විවිධ අවයවවල අඩුපාඩුකම් සහිතව උපදිනු දැකගත හැකිය. අතපයේ ඇඟිලි අඩුවීම, වැඩිවීම, ඇඟිලි ඇදවීම, උඩුතොල පැලීම, තල්ලේ ඇතිවන ආබාධ එම උපන් අඩුපාඩුකම් අතරින් කීපයකි. මෙම ආබාධ තත්ත්වයන් ප්ලාස්ටික් සැත්කම් මඟින් ඉතා පහසුවෙන් සුවපත් කරගත හැකිය.එමෙන්ම නියමිත ප්‍රමාණයට වඩා බරින් සහ ශරීර ප්‍රමාණයෙන් වැඩි දරුවන් උපදින විට එම උපතේදී මාංශ පේශීන් සහ ස්නායු තෙරපීම නිසා විවිධ ආබාධ ඇතිවිය හැකිය. එවැනි ආබාධයන් ද ප්ලාස්ටික් සැත්කම් මඟින් ඉතා පහසුවෙන් සුවපත් කරගත හැකිය.ප්ලාස්ටික් සැත්කම්වලදී දෑත්වලට කරනු ලබන සැත්කම් බහුලව සිදුකෙරේ. මෙහිදී ඕනෑම වයස් මට්ටමක අයකුගේ අතක සිදුවන කැපීමක්, අතක ඇති ගෙඩියක්, රුධිර නාළවල අසාමාන්‍ය වර්ධනයක් යථා තත්ත්වයට පත්කිරීමට සැත්කම් සිදුකෙරේ. එමෙන්ම දෑත්වල අස්ථිවල සිදුවන බිඳීම්, පටක අහිමිවීම් මෙන්ම ස්නායුවල ඇතිවන ආබාධයන් සඳහා ද ප්ලාස්ටික් සැත්කම් සිදු කළ හැකිය.ප්ලාස්ටික් සැත්කම්වල එන තවත් එක් සැත්කම් විශේෂයකි හදිසි අනතුරු නිසා ඇතිවන ආබාධයන්ට පසු කරනු ලබන ප්ලාස්ටික් ශල්‍යකර්ම. හදිසි අනතුරකට මුහුණදුන් විට අස්ථි බිඳී ඒවා එළියට පැමිණ සමේ පටක බිඳී විනාශ වී යා හැකිය. එසේම හදිසි අනතුරකදී මුහුණට හානියක් සිදුවුවහොත් මුහුණ විකෘති විය හැකිය. එවැනි විකෘතීන් ප්‍රකෘතිමත් කිරීමට ද ප්ලාස්ටික් සැත්කම් යොදාගත හැකිය.ප්ලාස්ටික් සැත්කම් උපයෝගී කරගත හැකි තවත් වැදගත් අවස්ථාවක් වන්නේ පිළිකාවක් නිසා ශරීරයේ යම් යම් කොටස් ඉවත් කිරීමට සිදුවූ අවස්ථාය. ශරීරයේ කිසියම් ස්ථානයක පිළිකාවක් ඇතැයි සිතන්න. එම පිළිකාවට ප්‍රතිකාර කිරීමේදී පිළිකාව සමඟ ඒ අවට ඇති මාංශ පේශීන් විශාල ප්‍රමාණයක් ද ඉවත් කිරීමට සිදුවේ.උදාහරණයන් ලෙස, කාන්තාවකගේ පියයුරක ඇති පිළිකාවක් ඉවත් කිරීමට යාමේදී ඇතැම්විට එම පියයුරෙන් විශාල කොටසක් ඉවත් කිරීමට සිදුවිය හැකිය. එය කාන්තාවකගේ පෙනුමට විශේෂයෙන් බලපාන කරුණකි. තම පියයුර හෝ එයින් කොටසක් හෝ ඉවත් කිරීමට සිදුවීම එම කාන්තාවගේ මානසික තත්ත්වයට ද බෙහෙවින්ම බලපාන කරුණකි. මෙහිදී ප්ලාස්ටික් සැත්කමක පිහිට පැතිය හැකිය. කොටසක් ඉවත් කළ පියයුර යථා තත්ත්වයට පත්කළ හැකිය. පිළිකාවක් ඉවත් කළ පසුව Radio Therapy, Chemo Thera  වැනි ප්‍රතිකාර රෝගියාට ලබා නොදෙන්නේ නම් පිළිකාව ඉවත් කරන විටම එම ස්ථානය යථා තත්ත්වයට පත්කිරීමට ප්ලාස්ටික් සැත්කමක් කළ හැකිය.ඉහත ප්‍රතිකාර රෝගියාට ලබා දෙන්නේ නම් ප්ලාස්ටික් සැත්කම කරනුයේ එම ප්‍රතිකාරවලින් පසුවය. පිළිස්සීමකින් පසුව ශරීරයේ ඇතිවන කැළැල් අතපය විකෘතිවීම් ආදිය යම් මට්ටමකින් යථා තත්ත්වයට පත්කර ගැනීමට ද ප්ලාස්ටික් සැත්කම් උපයෝගී කරගත හැකිය. පිළිස්සීමට ලක්වූ විගසම රෝගියා පහසුකම් ඇති රෝහලකට ගෙන ගිය හොත් මූලික ප්‍රතිකාර කරන අතරතුරේම ප්ලාස්ටික් සැත්කම් මඟින් පිළිස්සීමෙන් ඇතිවූ විකෘතීන් ඉවත් කළ හැකිය.එසේ නැතිව පිළිස්සීමෙන් පසුව ඇතිවන තුවාල සුවවී එහෙත් ඇඟිලි එකට ඇලීම්, සමේ විකෘතිවීම් ඉතිරි වුවහොත් කලක් ගතවී වුවද ඒවා සුවපත් කර යම් තරමකින් යථා තත්ත්වයට පත්කිරීමට ප්ලාස්ටික් සැත්කම් උපයෝගී කරගත හැකිය.උපතේදීම ඇතිවන නාසයේ ඇදවීම ද ඉතා පහසුවෙන් මෙම ප්ලාස්ටික් සැත්කම් මඟින් යථා තත්ත්වයට පත්කරගත හැකිය. උපතින් ඇතිවන ආබාධ සඳහා අදාළ සැත්කම් සිදු කරනු ලබන වයස් මට්ටම් ඇත. නාසයේ කිසියම් විකෘතිතාවයක් සහිතව ළමයෙක් ඉපදුණු විට වෛද්‍යවරුන් විසින් ඒ පිළිබඳව වැඩිදුරටත් පරීක්ෂා කරනු ලැබේ. මෙම තත්ත්වය සැත්කමකින් වෙනස් කළ හැකිනම් එම දරුවාව සැත්කමකට යොමු කරන්නේ බොහෝවිට ළමයාට වයස අවුරුදු 16 ඉක්ම වූ පසුවය. ඊට කලින් එම සැත්කම කළ විට නියම ප්‍රතිඵල නොලැබී යා හැකිය.තොලෙහි පැළීමක් සහිතව උපදින දරුවන් සඳහා එම සැත්කම කරනුයේ දරුවාට මාස 3ක් ගත වූ විටය. තල්ලේ ආබාධ ඇතිව උපදින දරුවන්ගේ එම තත්ත්වය වෙනස් කිරීම සඳහා වන සැත්කම සිදුකරන්නේ දරුවාට මාස 9ක් ගත වූ පසුවය. උපතින්ම දෑත්වල එන ආබාධ යථා තත්ත්වයට පත්කර ගැනීම සඳහා වන ප්ලාස්ටික් සැත්කම් සිදුකරනුයේ දරුවාට වයස අවුරුදු එකක් හෝ දෙකක් වූ පසුවය.ප්ලාස්ටික් සැත්කම් රූපලාවන්‍ය ක්ෂේත්‍රයේදී බොහෝවිට උපයෝගී කරගනු දැකගත හැකිය. රූපලාවන්‍ය කටයුතු වෙනුවෙන් කරනු ලබන ප්ලාස්ටික් සැත්කම් ලංකාවේ රජයේ රෝහල්වල නොකෙරෙන තරම්ය. එයට හේතුව ජීවිත අවදානමක් සහිත රෝගීන් වැඩිවීම සහ රෝහල්වල ඉඩපහසුකම් මඳවීමය. මුහුණේ හෝ ශරීරයේ ඕනෑම ස්ථානයක ඇති ඉන්නන් ඉවත් කිරීම ලප ඉවත් කිරීම, ශරීරයේ විවිධ ස්ථානවල ඇති ගැටිති ඉවත් කිරීම ආදියත් ප්ලාස්ටික් සැත්කම් මඟින් සිදු කළ හැකිය. බොහෝවිට කැළැල් සම්පූර්ණයෙන්ම ඉවත් කළ හැකි නොවූව ද කැළැල් අවම වන සේ සාර්ථකව එම සැත්කම් සිදු කළ හැකිය.ගනු ලබන ආහාර වර්ග නිසා ව්‍යායාම මඳකම නිසා මෙන්ම යම් යම් ඖෂධ වර්ග දීර්ඝ කාලයක් ගැනීම නිසා ද පිරිමින්ගේ පපු ප්‍රදේශය විශාල වී එල්ලා වැටෙනු දැකගත හැකිය. වර්තමානයේදී පාසල් යන බොහොමයක් පිරිමි දරුවන් මෙම තත්ත්වයට ගොදුරු වී ඇත.එය එම දරුවනගේ මානසික තත්ත්වය යම් පමණකින් බිඳවැටීමට හේතුවක් විය හැකිය. ඔවුන්ට පිහිනීම, මලල ක්‍රීඩා වැනි කාර්යයන්හි යෙදීමට අපහසුවේ. ඒ මිතුරන්ගේ උපහාසයට ලක්වන නිසාය.එවන් තත්ත්වයන්ට ද ප්ලාස්ටික් සැත්කම් මඟින් සාර්ථකව පිළියම් යෙදිය හැකිය.හදිසියේම ඇඟිල්ලක් කැපී වෙන්වූවා යැයි සිතන්න. හැකි ඉක්මනින් එම ඇඟිල්ල සමඟ රෝගියා ශල්‍යාගාරයක් සහිත ළඟම ඇති රෝහල වෙත ගෙන ගිය හොත් ප්ලාස්ටික් සැත්කමක් මඟින් එම ඇඟිල්ල නැවත ශරීරයට බද්ධ කළ හැකිය.දරු ප්‍රසූතියෙන් පසුවද ඇතැම් කාන්තාවන්ගේ උදරය ඉදිරියට නෙරාවිත් තිබිය හැකිය. මෙම තත්ත්වයෙන් මිදීමට ද ප්ලාස්ටික් සැත්කම්වල පිහිට පැතිය හැකිය. ශරීරයේ මේදය ප්‍රමාණය වැඩිවීම, ව්‍යායාම මඳකම, ආදියේ ප්‍රතිඵලය වන්නේ විශාල උදරයකට හිමිකම් කීමය. මෙහිදී උදරය අඩුකිරීම සඳහාත් අත් පාවල එල්ලා වැටෙන අනවශ්‍ය මාංශපේශීන් ඉවත් කිරීම සඳහාත් ප්ලාස්ටික් සැත්කම් උපයෝගී කරගත හැකිය.දරුවන් ලැබී මැදි වියට එළඹි විට බොහෝ කාන්තාවන්ගේ පියයුරු එල්ලා වැටේ. එසේම ඇතැම් තරුණියන්ගේ පියයුරු පිහිටන්නේ ඉතා කුඩාවටය. එය උපතින් ලැබෙන තත්ත්වයකි.ඉහත සඳහන් කළ අවස්ථාවන් දෙක නිසාම කාන්තාවන් අසහනකාරී තත්ත්වයට පත්වනු දැකගත හැකිය. ප්ලාස්ටික් සැත්කම් මඟින් එම ගැටලු දෙකටම පිළිතුරු ඉතා සාර්ථකව සොයාගත හැකිය.නාසය, කන නැතිව උපදින දරුවෝ ද සිටිති. එවැනි තත්ත්වයන් ද ප්ලාස්ටික් සැත්කම් මඟින් සුවපත් කිරීමේ හැකියාව ඇත.ප්ලාස්ටික් සැත්කම්වලදී සැලකිය යුතු වැදගත්ම කරුණ වන්නේ කල් නොදමා හැකි විගස ශල්‍යකර්ම සඳහා යොමුවීමය. කල්ගත වන විට එම සැත්කම්වලින් ලැබෙන ප්‍රතිඵලය අඩුය. කිසියම් හදිසි අනතුරක් සිදු වූ විට අතේ හෝ පයේ පටක ආපදාවට ලක්වී ඇත්නම්, එම ස්ථානයට පැරිස් බදාම ප්ලාස්ටරය යෙදීමට පෙර ආපදාවට ලක්වූ පටක ප්ලාස්ටික් සැත්කමක් මඟින් යථා තත්ත්වයට පත්කළ යුතුය. එසේ නැතිව පැරිස් බදාම ප්ලාස්ටරය යොදා මාස ගණනක් ගත වූ පසුව එම පටක ප්ලාස්ටික් ශල්‍යකර්මයක් මඟින් සුවපත් කළ නොහැකිය.ප්ලාස්ටික් සැත්කමකට භාජනය වූ පුද්ගලයකු වෛද්‍ය උපදෙස් නිසි පරිදි පිළිපැදිය යුතුය. විශේෂයෙන්ම දෑත්වල කරනු ලබන ප්ලාස්ටික් සැත්කම්වලින් අනතුරුව ව්‍යායාම සඳහා රෝගියාව යොමු කෙරේ. එම ව්‍යායාම මඟින් මාංශ පේශීන් ශක්තිමත් කෙරේ. රෝගීන් මූලික සැත්කම්වලින් පසුව නියමිත සායනවලට සහභාගිවීම ඉතා වැදගත්ය. විශේෂයෙන්ම තොලෙහි සහ තල්ලේ සිදුකරන ප්ලාස්ටික් සැත්කම්වලින් පසුව කතා පුහුණුව සඳහා කථන පුහුණු උපදේශකවරයකු වෙත යොමුවීම අත්‍යවශ්‍යය.සාකච්ඡා කළේගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=am1012263</link>
    <topic>ඉන්සියුලින් වෙනුවට ඌරු සෛල</topic>
    <author>කේ.සී.ජේ.</author>
    <content>ඉන්සියුලින් වෙනුවට ඌරු සෛලදියවැඩියා රෝගීන්ට සුබ පණිවිඩයක් ගෙන එන පුවතකි මේ. සීනි මට්ටම පාලනය කිරීමට දිනපතා ඉන්සියුලීන් එන්නත් කර ගත යුතු රෝගීන් සඳහා නවතම ප්‍රතිකාරයක් තව නොබෝ දිනකින් හඳුන්වා දෙනු ඇත. එය ලෝකයේ ප්‍රථම වරට සත්ත්ව අවයව මිනිස් සිරුරට බද්ධ කිරීම සඳහා නිල අනුමැතිය ලැබීමක් වශයෙන්ද සැලකිය හැකිය.ඌරන්ගෙන් ලබා ගන්නා සජීවි සෛල මිනිස් සිරුරේ අග්න්‍යාශයේ තැන්පත් කළ විට ස්වාභාවිකවම ඉන්සියුලින් නිෂ්පාදනය වන්නට පටන් ගනී. ඒ අනුව දියවැඩියා රෝගීන්ට දිනපතාම ඉන්සියුලීන් ශරීරගත කැර ගැනීම අවශ්‍ය නොවේ. එම ප්‍රතිකර්මය නම් කැර තිබෙන්නේ යඥදධබපචදඵ නතචදබචබඪධද යනුවෙනි.සජීවි සෛල තාක්ෂණය මුලින්ම සොයා ගන්නා ලද්දේ නවසීලන්තයේ වෛද්‍ය පර්යේෂණ ආයතනයක් විසිනි. ඔවුන් මේ චිකිත්සාව නම් කැර තිබුණේ ඩයබිසෙල් යනුවෙනි. මෑතකදී එම තාක්ෂණය ලබා ගත් රුසියාව 2007 වසරේ සිට සායනික අත්හදා බැලීම් සිදු කෙළේය. මුලින්ම රෝගීන් 08 ක් තෝරා ගෙන ඔවුන්ට අග්න්‍යාශික සෛල බද්ධය සිදු කළ අතර පසුව අනාවරණය වුණේ ඒ අතරින් හය දෙනෙකුගේ සෞඛ්‍ය තත්ත්වය හොඳ අතට හැරී ඇති බවයි.සාමාන්‍යයෙන් සිරුරට බාහිර ආගන්තුක යමක් බද්ධ කළ විට ප්‍රතිශක්තිකරණ පද්ධතිය මඟින් එකී ආගන්තුක ද්‍රව්‍ය ප්‍රතික්ෂේප කිරීම සාමාන්‍ය දෙයකි.ඇතැම්විට වකුගඩු බද්ධ කිරීම් වැනි අවස්ථා අසාර්ථක වන්නේද ඒ හේතුව නිසාය. එහෙත් ඌරන්ගේ අග්න්‍යාශයේ සෛල මිනිස් සිරුර විසින් ප්‍රතික්ෂේප නොකරනු ලබන ලෙස මේ සජීවී සෛල තාක්‍ෂණය පොහොසත්ය.රෝගීන් වැරදි මාත්‍රාවෙන් ඉන්සියුලින් ශරීරගත කැර ගැනීම නිසා බරපතළ සෞඛ්‍ය උපද්‍රව හට ගත හැකි බව වෛද්‍යවරු පවසති. හදවත හා රුධිර සංසරණ පද්ධතිය, ස්නායු පද්ධතිය යනාදියට බලපෑම් හට ගනී. එහෙත් මේ සෛල බද්ධ චිකිත්සාව නිසා සිරුරට අවශ්‍ය පමණින් ඉන්සියුලීන් නිෂ්පාදනය කෙරෙන නිසා දියවැඩියා රෝගීන්ටද සාමාන්‍ය පුද්ගලයන් ලෙස ජීවිතය පවත්වා ගෙන යා හැකිව තිබේ.කේ.සී.ජේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=ay1012261</link>
    <topic>මගේ එළවළු අස්වැන්න අහල පහල බෙදන එක පුංචි මට ලොකු සතුටක් වුණා</topic>
    <author>සාගරිකා දිසානායක ජයසිංහ</author>
    <content>අද අපේ කතා නායකයා ශ්‍රී ලංකාවේ නායයෑම් හා භූමිකම්පා පිළිබඳ භූ විද්‍යාත්මක හා පර්යේෂණ අධ්‍යයන රාශියක් සිදුකර ඇති තවමත් එම කාරියෙහි නියැළෙන පේරාදෙණිය විශ්ව විද්‍යාලයේ භූ විද්‍යාව පිළිබඳ ජ්‍යෙෂ්ඨ මහාචාර්ය කපිල දහනායක මහතා. ගාල්ලේ ශාන්ත ඇලෝසියස් හා මහින්ද විද්‍යාලවලින් අධ්‍යාපනය ලත් ඒ මහතා පේරාදෙණිය විශ්ව විද්‍යාලයෙන් විද්‍යාවේදී භූ විද්‍යා විශේෂ ගෞරව උපාධිය ලැබීය. ප්‍රංශයේ ව්‍යවහාරික භූ විද්‍යාව හා ඛනිජ ගවේෂණය සඳහා වූ පශ්චාත් උපාධි ආයතනයෙන් අවසාදිත භූ විද්‍යාව පිළිබඳ ආචාර්ය උපාධිය ලත් ඔහු කලක් පේරාදෙණිය විශ්ව විද්‍යාලයේ භූ විද්‍යා අංශාධිපති ලෙසද පශ්චාත් විද්‍යා උපාධි ආයතනයේ අධ්‍යක්‍ෂවරයා ලෙසද ශ්‍රී ලංකා ජාතික විද්‍යා පදනමේ සභාපතිවරයා ලෙසද කටයුතු කෙළේය.රාජ්‍ය සේවයෙන් විශ්‍රාම ලබා සිටින මහාචාර්යතුමා පේරාදෙණිය විශ්ව විද්‍යාලයේ බාහිර මහාචාර්යවරයකු ලෙසද එහි විද්‍යා පශ්චාත් උපාධි ආයතනයෙහි පාඨමාලා සම්බන්ධීකරුවකු හා පර්යේෂකයකු ලෙස කටයුතු කරයි.කපිල ගාමිණී අමරසිංහ දහනායක”. ඒ ඔහුගේ සම්පූර්ණ නම. උපන්නේ නවසිය හතළිස් පහේ ජනවාරි මාසේ දාසය වැනිදා ගාල්ල මහ රෝහලේදි. ඔහුගේ පියා වින්සන්ට් අමරසිංහ දහනායක එවකට අක්මීමන තැපැල් ස්ථානාධිපති ලෙසත් පසුව උසාවියේ කොමසාරිස්වරයකු ලෙසත් රාජකාරි කළා.අම්මා සිරිසෝමවතී කරුණාරත්න ගුණසේකර. ඈ සිංහල පුහුණු ගුරුවරියක්. කපිලගේ පවුලේ සේරම සහෝදර සහෝදරියෝ හතර දෙනයි. වැඩිමලා අක්කා. කපිල දෙවැන්නා. ඔහුට බාල මල්ලිලා දෙන්නා. අක්මීමන ඉහළගොඩ ඔවුන්ගේ නිවස පිහිටා තිබුණා.ගිං ගඟේ අත්තක් වූ මාදොළ ගලා ගියේ නිවසට පිටුපසින්. පුංචි කාලේ පටන්ම මේ මා දොළේ පැනලා පීනලා අදටත් ඔහුට හොඳට පීනන්න පුළුවන්. ගමේ පන්සල කළුගල මාවතේ ශ්‍රී සද්ධර්මෝධය විහාරයේ නායක හාමුදුරුවො අත්තනගල්ලේ සෝමාලෝක හාමුදුරුවො කපිලට මුලකුරු කියෙව්වා. වයස අවුරුදු අනූ ගණනක් වෙලත් අදටත් ඒ හාමුදුරුවන්ට කපිල අකුරු කියවපු හැටි මතකයිලු.කපිල මුලින්ම ගියේ ගමේ ඉස්කෝලෙට. ඒ ඉහළගොඩ ගැහැණු පාසල. ඔහුගේ අම්මා ඒ පාසලේ ඉගැන්වූ නිසා අවුරුදු තුනේ පටන්ම ඈත් එක්ක ඒ පාසලටම ගියා. අම්මගේ අතේ එල්ලිලා පයින්ම පාසලට ගිය හැටිත්, ඒ පාසලේ බාල්කවල ලොකු අකුරින් ලියා තිබුණු ආප්තෝපදේශත් මහාචාර්යතුමාට තවම මතකයි.”පනින්ට පෙර සිතා බලනු”, “අවවාදයට වඩා ආදර්ශය උතුම්ය”, “දිලිසෙන සියල්ල රන් නොවේ” වගේ උපදේශ බාල්කවල ලියා තිබුණා. පුංචි ළමයින්ට නිතර දෙවේලේ මේ වැකි ඇහැ ගැහෙනකොට ඒවා ඉබේම මනසේ තැන්පත් වුණා. අදටත් ඒ අවවාද උපදේශ තමන්ගේ ජීවිතේට මහෝපකාරී වන බව මහාචාර්යතුමා කියනවා. කපිලගේ තාත්තා දැඩි නීතිදාරියා. ඉංගී‍්‍රසි ඉගෙනීම ගැන ලොකු උනන්දුවක් දැක්වූවා. ඒ නිසාම හැමදාම ගෙදරට ඊව්නින් ඔබ්සවර් සහ ඩේලි නිව්ස් පත්තර ගත්තා. පුංචි වුණත් කපිලත් සහෝදර, සහෝදරියොත් මේ පත්තර පුළුවන් හැටියට කියවා ගත්තා.බුද්ධාගම ගැනත් තාත්තා විශේෂ අවධානයක් යොමු කළා. හැමදාම හවසට මල් පහන් පූජා කරන්න ඕනෑ. නමස්කාරයෙන් පටන් අරන් තුන් සූත්‍රය, ජයමංගල ගාථා ඇතුළු සියලු වන්දනා ගාථා කියලා වඳින්නට ඕනෑ. මේ දෛනික වන්දනාවට අඩු ගානේ පැයක්වත් ගත වෙනවා. රෑට කෑම දෙන්නේ වන්දනා පැයෙන් පස්සේ.වයස අවුරුදු පහ සම්පූර්ණ වෙන විට කපිල ගාල්ලේ ශාන්ත ඇලෝසියස් විද්‍යාලෙට ඇතුළු කළා. ඒ කතෝලික පාසලක්. ඉතාලි ජාතික පියවරුන් පාසලේ ඉගැන්වීම් කළා. පුංචි කාලේ පටන්ම ලතින් භාෂාව ඉගෙන ගන්න කියලා තාත්තා නියෝග කළා. කපිලට අමාරුම කටයුත්ත ලතින් පාඩම් දීම. ශබ්ද උච්චාරණය, වර නැගීම හැමදාම පාසලේ අනිවාර්යයි. වැරදුණොත් වේවැල් පාර වදිනවා. ඒ කාලේ ගෙදර වැඩ දෙන්නේ නෑ.පාසල ඇරිලා ඇවිත් ඇති තරම් සෙල්ලම් කළා. ඒ වගේම පොත පතේ වැඩත් කළා. කපිල ගෙවතු වගාවට හරි කැමතියි. බටු, බණ්ඩක්කා, මිරිස් පාත්ති දාලා ඒවට සාත්තු කළා. ගෙදර තිබුණු අත් කරත්තේ ගෙනිහින් ගමේ හරක්මඩු තිබෙන ගෙවල්වලින් ගොම ගෙනත් පාත්තිවලට දැම්මා. බතල හිටවන්න ලේසි නිසා වැඩිපුරම වැව්වේ බතල. අස්වැන්න නෙළපුදාට කපිලට හරි සතුටුයි. අහල පහළ හැමෝටම බෙදා දුන්නා. හැම පෝයටම සිල් ගැනීමත් අනිවාර්යයෙන් කළ දෙයක්. තාත්තයි කපිලයි මල්ලිලා දෙන්නයි හැම පෝයදාටම කලින් දවසේ හැන්දෑවේ පිටත්වෙලා ගිහින් වවුළුගල ආරණ්‍යසේනාසනයේ නවතිනවා.පෝයදා පාන්දරින්ම අවදි වෙලා ශීතලේ ගැහි ගැහීම මූණ කට හෝදාගෙන සිල් රෙදි ඇඳගෙන වැඩිහිටියොත් එක්කම සිල් සමාදන් වෙනවා. පුංචි ළමයි කියලා නෑ වැඩිහිටියන්ට නියමිත ශීල භාවනා වැඩසටහන්වලට සහභාගි වෙන්න සිදු වෙනවා. කොතරම් අපහසු වුණත් වයස අවුරුදු හත අට කාලේ පටන්ම කපිලලා ඒ ශීල ව්‍යාපාරෙට සම්බන්ධ වුණා.විශ්වවිද්‍යාලෙට එනතුරුම පෝයට සිල් සමාදන් වීම සිරිතක් බවට පත්වෙලා තිබුණා. ඔහු වඩාත් පි‍්‍රය කළේ ගණිතයට සහ ඉංගී‍්‍රසි විෂයන්ට. ක්‍රීඩාවලට යොමු නොවුණේ දිනපතා නිවසේ සිට පාසල් ගිය නිසා.ඒත් පුංචි කාලෙ පටන්ම චෙස් ක්‍රීඩා කළා. බයිසිකල් පැද්දා. නිවාඩුවට මැටියෙන් සෙල්ලම් ගෙවල් හදලා පොල් අතු වියලා වහල හෙවිල්ලුවා. තාත්තා පවුලම කාරෙකේ නංවාගෙන උදෙන්ම පාසල් සේවය ආරම්භ කරනවා. පළවැනියාට අක්කා පාසලට බස්සවනවා. ඊළඟට අම්මා. අන්තිමට කපිල පාසලට ඇරලවලා තාත්තා වැඩට යනවා.ආපසු එනවිටත් හැමෝම එකතු කරගෙන ගෙදර එනවිට තරමක් හවස් වෙනවා. කපිල පන්තියේ මුල් තැනට එන දහදෙනා අතර ඉන්නවා. ඔහු කවදාවත් පළමුවැනියා වුණේ නෑ. ඒත් පසු කලෙක එකල පළවැනියා වුණු ළමයින්ට වඩා අධ්‍යාපනයෙන් ඉහළටම යන්න කපිල සමත් වුණා. විද්‍යාව, ගණිතය හෝ ඉංගී‍්‍රසි වැනි විෂයකට කපිලට තෑගි ලැබුණා.එන්.යූ. ජයවර්ධන හෝ ජේ.ඒ.සී. රොද්‍රිගෝ වැනි මහත්වරුන් අතින් තෑගි ලබා ගන්නකොට “මටත් මේ වගේ තෑගි බෙදන මහත්තයෙක් වෙන්න ඇත්නම්” යන ආසාව කපිලගේ පුංචි සිතේ ඇතිවුණා. ඒ ආසාව ඉෂ්ඨ වුණේ ඔහු ප්‍රධාන ආරාධිතයා විදිහට තමා ඉගෙනගත් පාසලේම තෑගි ප්‍රදානෝත්සවයට සහභාගී වූ දවසේ.පාසල ඇරිලා ගෙදර ඇවිත් ගමේ ළමයි එක්ක පොල් පිති බැට් එකෙන් ඔට්ටපාලු බෝලයට ගහමින් ක්‍රිකට් ක්‍රීඩා කළ හැටි ඔහුට මතකයි. අවුරුදු කාලෙට මිදුලෙ කොටු ඇදලා කට්ටි පනිනවා. කපිලට හොඳට ගස් නගින්නත් පුළුවන්. ඔහුට අදටත් ගහකට නැගලා ගෙඩියක් කඩා ගන්න පුළුවන්. අවුරුදු කාලෙ ගමේ ළමයින්ට සැණකෙළි කාලයක්. කාලා බීලා සෙල්ලම් කරලා විනෝද වුණා. නෑගම් ගියා. සිංහල සිරිත් විරිත්වලට ගෙදර මුල් තැනක් ලැබුණා.ඔහු අ.පො.ස සාමාන්‍ය පෙළ පන්තියට සමත් වෙනවිට පාසල රජයට පවරා ගත්තා. එවිට පියා ඔහු පාසලෙන් ඉවත්කොට ගාල්ල මහින්ද විද්‍යාලයට ඇතුළු කළා. මහින්දෙ බෞද්ධ පාසලක්. ඔහු පාසලේදි ඉන් පෙර බුද්ධාගම විෂයයක් ලෙස ඉගෙන ගෙන තිබුණේ නැතත් විභාගෙට බුද්ධාගම ගන්න ඕනෑ කියලා විදුහල්පතිතුමා කීවා. කපිල ඒ අභියෝගය බාර ගත්තා. තනියම පොත් හොයාගෙන පාඩම් කළා. ගෙදරදි හොඳටම වන්දනාමාන කළ නිසා ගාථා සියල්ලම දැනගෙන හිටියා. විභාගෙට ලීවා. පාසලෙන්ම බුද්ධාගම විෂයට විශිෂ්ට සම්මානයක් තිබුණේ කපිලට විතරයි.උසස්පෙළට කපිල ගණිත විෂය ධාරාව තෝරා ගත්තා. ඒ වන විට ඔවුන්ගේ ආර්ථිකය තරමක් දුර්වල වුණේ හිටි හැටියේම අම්මා අසනීප වී ලෙඩ ඇඳට වැටුණු නිසයි. ඈ සනීප කරගන්නට පියා සෑහෙන්න මහන්සි වුණා. කපිල ඒ ;වනවිට ගමන බිමන පාපැදියෙන්. උදේ හවස පාසලට හැතැප්ම හයක් පාපැදියෙන්ම පාසල් ගියා. උසස් පෙළ විභාගෙට ලියාපු ගමන්ම ශිෂ්‍ය ගුරු විභාගෙටත් ලිව්වා. දකුණු පළාතේ පළවැනියා ලෙස ගුරු විභාගෙන් සමත් වුණා. රුපියල් සීයේ වැටුපට අහංගම රෝහන විද්‍යාලේ ගුරුකමට ගියා. ඉංගී‍්‍රසි සහ විද්‍යාව උගන්වන්නට.ඒ 1965 දි කපිලට යන්තම් අවුරුදු විස්සයි. පන්තිවල ළමයි ඔහුට වඩා උසයි. වැල්ලබඩ පාසලක්. ටිකක් දඩබ්බර ළමයි අලුත් ගුරුතුමා ඒ හැටි ගණන් ගත්තේ නෑ. වරක් හතේ පන්තිය බාර වුණා. පන්තියේ චණ්ඩියා පාලනය කරන්න බැරි පාටයි. දවසක් වරදකට හොඳට අත දිග ඇරලා පාරක් දුන්නා. එදා ඉඳලා කවුරුත් පුංචි ගුරුතුමා කියන දේ ඇහුවා. කපිල තුනේ පන්තියට වතු වැඩත් ඉගැන්නුවා.ඔහුට වුවමනා කළේ මහරගම ගුරු විද්‍යාලෙට ඇතුළු වෙලා ඉංගී‍්‍රසි පුහුණු ගුරුවරයෙක් වෙන්න. කපිලට කලින් පාසලේ හිටි ඉංගී‍්‍රසි පුහුණු ගුරුතුමියට කපිල ඒ තරම් හිතට ඇල්ලුවේ නැත්තේ ඔහු ඉංගී‍්‍රසි පාඩම වේලාවට ළමයින්ට ඉංගී‍්‍රසියෙන්ම පමණක් කතා කළ නිසයි. කපිලට වුවමනා වුණේ ගමේ ළමයින්ට වුණත් හරියට කතා කරන්න උගන්වන්න. ඉගැන්වීමට ඔහු බොහොම කැමතියි. ඒ වගේම පඩියත් ගෙදර වියදමට හොද තල්ලුවක්.උසස් පෙළ ප්‍රතිඵල පිටවුණා. ඔහු තේරුණේ විද්‍යා අංශයට. ඔහුට ඕනැ වුණේ ඉංජිනේරු අංශයට යන්න. ඔහු විශ්වවිද්‍යාලෙ යන අදහස අතහැරලා ගුරුකමේ රැඳෙන්න තීරණය කළා. දවසක්දා හදිසියෙම තාත්තා පාසලට හොයාගෙන ආවා. “අන්න උඹට අම්මා විශ්වවිද්‍යාලෙට යන්නම කීවා”. අම්මාගේ කැමැත්ත ඉටු කරන්න කපිලට සිදු වුණා. ඔහු පසුවදාම පේරාදෙණිය විශ්වවිද්‍යාලෙට පැමිණියා.භෞතික විද්‍යා අංශයට යොමු වුණා. ඒ 1965 සැප්තැම්බර් මාසේ තිස් වැනිදා. මාකස් ප්‍රනාන්දු ශාලාවේ නවාතැන් ලැබුණා. ඒ කාලෙත් නවක වදේ තිබුණා. ඒත් අද වගේ සාහසික වද දීමක් නොවෙයි. පාන්දර 4 ට නැගිටලා නාන්න. එළිවෙනකල් ව්‍යායාම කරන්න වගේ දේවල්.දවසක් නවක වදේ වේලාවෙදි ජ්‍යෙෂ්ඨ ශිෂ්‍යයෙක් කපිලට තොරතුරක් දුන්නා. ඒ එක්තරා මහාචාර්යවරයෙක් “භූ විද්‍යාව“ නමින් අලුත් උපාධි පාඨමාලාවක් අරඹන්නට යනවග. “උඹටත් කැමැති නම් ගිහින් ඒ ආචාර්ය තුමා හමුවෙයන්” ජ්‍යෙෂ්ඨයා කීවා. කපිල පහුවදාම ඒ ආචාර්යතුමා හමුවුනා. ඒ මහාචර්ය ජිනදාස විතානගේ. ඔහු කපිලට බොහොම කැමැත්තෙන් අවසර දුන්නා. රසායන විද්‍යාව, ගණිතය සහ භූ විද්‍යාව විෂයන්. ඊට අමතරව ක්‍ෂෙත්‍ර අධ්‍යයන කටයුතු රාශියක්. ක්‍ෂෙත්‍ර වැඩට කපිල බොහොම කැමතියි. අලුත් පාඨමාලාව මෙරට ආචාර්යවරුන් සමඟ ඔස්ටි‍්‍රයාව, කැනඩාව හා එංගලන්තය වැනි රටවලින් පැමිණි ආචාර්යවරුන් ඔවුන්ට ඉගැන්වූවා.විදේශීය ගුරුවරුන්ගෙන් ඉගෙන ගන්නා විට කපිලගේ ඉංගී‍්‍රසි දැනුම හා ලතින් දැනුම ඔහුට මහෝපකාරී වුණා. බ්‍රිතාන්‍ය භූ විද්‍යා සිතියම් ඇසුරින් දේශීය සිතියම් නිර්මාණය කිරීම, ඛනිජ විද්‍යාව ඔහු අධ්‍යයනය කළේ සතුටින්. කඳු නගින්න, නාය යෑම්, භූ විෂමතා ලක්‍ෂණ සොයා බලන්න ලංකාවේ විවිධ පළාත්වලට ඔහුට යන්න සිදු වුණා.ඉගෙනීමේ වැඩ වගේම කපිල බාහිර වැඩටත් සම්බන්ධ වුණා. අක්බාර් නෙල් ශාලාවේ ශිෂ්‍ය සංගමයේ සභාපතිවරයා ලෙස පත්වුණා. ඒ කාලේ ශිෂ්‍යයන් අතර කපිල ජනපි‍්‍රයයි. ඔහු ශාලාවේ සහය ශාලාධිපතිවරයා ලෙස කටයුතු කළ කාලෙ ශිෂ්‍යයන්ට හොඳ ආහාර වේලක් ලබා දෙන්න, ශිෂ්‍යයන්ගේ සුබ සාධනය වෙනුවෙන් කැපවෙලා වැඩ කළා. අධ්‍යාපන කටයුතුවලදි ඇතැම් විට කලකිරුණු අවස්ථාත් තිබුණා.ඒත් අවසාන වසරේ විභාගෙට හොඳින් මූණ දුන්නා. දෙවන පෙළ සාමාර්ථ්‍යයක් සමඟ විභාගය සමත් වුණා. ආධුනික කථිකාචාර්යවරයකු ලෙස සේවයට එක්වුණා. ඒ අතරේ නේවාසිකාගාරේ ශාලාධිපති ලෙසත් වසර 7 ක්ම කටයුතු කළා.1971 ශිෂ්‍ය සටන් ඇරැඹුණු කාලෙත් විශ්වවිද්‍යාලෙ කබලබල නොකර නේවාසිකාගාරේ සිසුන් පාලනය කරගන්න ඔහු සමත්වුණා. ඒ අතරේ ප්‍රංශ රජයෙන් පිරිනැමුණු ශිෂ්‍යත්වයක් ලබා ගෙන කපිල ප්‍රංශයේ ව්‍යවහාරික භූ විද්‍යාව හා ඛනිජ ගවේෂණය සඳහා වූ පශ්චාත් උපාධි ආයතනයට ගියා. පළමු මාස කිහිපය ඇතුළත ඔහුට ප්‍රංශ භාෂාව ඉගෙන ගන්න සිදුවුණා. ලතින් භාෂා දැනුම නිසා ඔහුට ප්‍රංශ භාෂාව ඒ තරම් අමාරු වුණේ නෑ. හිටපු ජනාධිපතිනි චන්ද්‍රිකා බණ්ඩාරනායක මෙණෙවියත් ඒ කාලෙ ප්‍රංශ සරසවියක ඉගෙනුම ලැබුවා. 1974 දි කපිල අවසාධිත භූ® විද්‍යාව පිළිබඳ ආචාර්ය උපාධිය ලබා ගත්තා. 1975 දි පේරාදෙණිය විශ්වවිද්‍යාලයේ භූ විද්‍යා අංශයේ කථිකාචාර්යවරයකු ලෙස කටයුතු ඇරැඹුවා.ප්‍රංශ භාෂාව පිළිබඳ පුළුල් දැනුමක් ලබා තිබූ නිසා කපිල මහනුවර ඇලියොන්ස් ආයතනයට සම්බන්ධ වුණා. ඉගැන්වීමට අවස්ථාවක් ලැබුණු නිසා ඔහු ප්‍රංශ භාෂාව පිළිබඳ ඩිප්ලෝමාවක් ලබා ගත්තා. 1976 දි ඇලියොන්ස් ආයතනයේ සභාපතිධුරයට පත්වුණා. 1983 වන තුරුම ඔහු ඒ තනතුරෙහි කටයුතු කළා. 1986 දි ප්‍රංශ භාෂාව උදෙසා කරන ලද මෙහෙවර සඳහා ඔහුට ප්‍රංශ රජයෙන් නයිට් පදවියක් පිරිනැමුවා.1989 දි ප්‍රංශ රජය ප්‍රංශ විප්ලවය ඇතිවී අවුරුදු 200 සැමරීම සඳහා පත් කරන ලද කමිටුවේ ශ්‍රී ලංකා කමිටුවේ සභාපතිවරයා ලෙසත් ඔහු කටයුතු කළා.1978 දි ඔහු විවාහ දිවියට ඇතුළත් වුණා. යෝජනාවකින් පසු ඔහුගේ අතගත් ඈ මහනුවර තිලකා රුවන්පතිරණ. ඒ වන විට ඈ මහනුවර උසස් බාලිකා විද්‍යාලයේ විද්‍යා ගුරුවරියක් ලෙස සේවය කළා. ඔවුන්ට පුතුන්ම තිදෙනෙක්. ලොකු පුතා මන්තින්ද ප්‍රමුදිත් උපන්නේ 1979 දි. අද ඔහු ඇමරිකාවේ හුස්ටන් විශ්වවිද්‍යාලයෙන් ව්‍යාපාර පරිපාලනය පිළිබඳ උපාධියක් ලැබ තමන්ගේම ව්‍යාපාරයක් පවත්වාගෙන යනවා. 1986 දි උපන් දෙවැනි පුතා ජනින්ද විදුමිත් කොළඹ රසායන විද්‍යා ආයතනයේ උසස් අධ්‍යාපන කටයුතුවල යෙදී සිටිනවා. 1992 උපන් ධර්මින්ද යෂ්මන්ත් මහනුවර ට්‍රිනිටි විද්‍යාලයෙන් උසස් පෙළ විභාගෙට පෙනී සිටියා.කුඩා වියේදිම චෙස් ක්‍රීඩාවට හපන්කම් දැක්වූ කපිල මධ්‍යම පළාතේ පාසල් අතර චෙස් ක්‍රීඩාව ප්‍රචලිත කරන්නට මූලිකත්වය ගෙන කටයුතු කළා. ඔහු වගේම පුත්තුත් චෙස් ශූරයෝ. 1981 දි කපිල භූ විද්‍යා අංශයේ අධිපති ධුරයට පත්වුණා. 1982 දි සහය මහාචාර්ය ධුරයට පත් වූ එතුමා 1988 දී භූ විද්‍යා අංශයේ මහාචාර්ය ධුරයට පත්වුණා.1979 පටන් දශක තුනකටත් අධික කාලයක් පුරා ශ්‍රී ලංකාවේ නායයෑම් හා භූමි කම්පා පිළිබඳ භූ විද්‍යාත්මක අධ්‍යයන සිදු කරන මහාචාර්ය තුමා දෙස් විදෙස් ප්‍රකට පර්යේෂකයෙකු හා උපදේශකවරයකු ලෙසත් කටයුතු කරනවා. ශ්‍රී ලංකාවේ මැණික් පිළිබඳ සුවිශේෂ පර්යේෂණ රාශියක් සිදුකොට ඇති ඒ මහතා කලක් නරේෂා ආයතනයේත්, ජාතික විද්‍යා පදනමේත් සභාපතිධුරය දැරුවා.පේරාදෙනිය විශ්වවිද්‍යාලයේ පශ්චාත් විද්‍යා උපාධි ආයතනයේ අධ්‍යක්‍ෂවරයා ලෙස 1997 සිට 2003 වසර දක්වා කටයුතු කළා. 2003 – 2004 වසරවල ඉහළ ගංගා ජලාගාර කළමනාකරණ ව්‍යාපෘතියේ උපදේශකයා ලෙස කටයුතු කළා. 1997 දි හිටපු ජනපතිනිය විසින් නායයෑම් පිළිබඳ අනුකමිටුවේ සභාපතිවරයා ලෙස එතුමා පත් කළා.සුනාමි ව්‍යසනයක් පිළිබඳව මේ රටේ ප්‍රථමවරට අදහස් පළ කළ මහාචාර්ය දහනායක 2004 සුනාමියෙන් පසුව ජපානය, තායිලන්තය හා ඔස්ට්‍රේලියාව යන රටවල සංචාරය කරමින් ඒ රටවල භූමිකම්පා නිරීක්‍ෂණය කරමින් සුනාමි පෙර දැනුම් දීමේ පද්ධති ක්‍රියාත්මක වන ආකාරය අධ්‍යයනය කොට ඒ දැනුම ආශි‍්‍රතව මෙරට පෙර දැනුම් පද්ධති පිහිටුවීම පිළිබඳ සිය දැනුම යොදවනවා. පාර්ලිමේන්තුවේ ස්වභාවික ආපදා කළමනාකරණය පිළිබඳ තේරීම් කමිටුවේ ක්‍රියාකාරිකයකුද වන මහාචාර්යතුමා දැන් පශ්චාත් උපාධි ආයතනයේ පාඨමාලා සම්බන්ධීකාරකවරයකු ලෙසත් කටයුතු කරනවා.එප්පාවල පොස්පේට් නිධිය පිළිබඳ එතුමා කළ පර්යේෂණවල ප්‍රතිඵල මේ වන විට සාර්ථක ලෙස ලැබෙමින් පවතිනවා. භූ විද්‍යාව පිළිබඳ දෙස් විදෙස් ප්‍රකාශන හා සමුළු සැසිවාර සඳහා එතුමා විසින් ඉදිරිපත් කරන ලද ප්‍රකාශන වාර්තා සංඛ්‍යාව විශාලයි. මේ දිනවල මෙරට තෙල් නිධි හා රත්‍රන් නිධි පිළිබඳ පර්යේෂණවල නියැලෙමින් සිටින මහාචාර්යතුමා තවමත් විශ්ව විද්‍යාල සිසුන්ටත්, පශ්චාත් උපාධි අපේක්‍ෂකයන්ටත් සිය දැනුම ලබා දෙනවා. ලංකාවේ භූමිකම්පා හා නායයෑම්වලට ලක්විය හැකි ප්‍රදේශ පිළිබඳ සොයා බලා ජනතාව දැනුවත් කරනවා. විශ්‍රාම ලබා සිටියත් එතුමා සිය ජීවිතයේ වැඩිම කාලයක් පර්යේෂණ හා ගවේෂණය සඳහා කැප කර සිටිනවා. ජීවිතයේ අවසානය දක්වාම සිය දැනුම හා සේවය ලක්මවටත් ඇගේ දරුවන්ටත් ලබා දීම තම පරම සතුට බව අපට සමුදෙමින් මහාචාර්යතුමා පවසා සිටියා.සාගරිකා දිසානායක ජයසිංහඡායාරූපය – දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=ay1012262</link>
    <topic>වෙඩි පිපිරුණු බිමේ මල් පිපෙයි</topic>
    <author>ත්‍රිකුණාමල සංචාරයකින් පසුසකස් කළේ</author>
    <content>සුන්දර වෙරළකට නෑකම් කියන ත්‍රිකුණාමල දිස්ත්‍රික්කය ඇත්තෙන්ම සුන්දර සංචාරක පුරවරයකි. දශක තුනක පීඩාකාරි යුද්ධය නිසා සමස්ත ජන ජීවිතයම අඩපණ වුවද අද යුද්ධයේ නිමාවත් සමඟම ත්‍රිකුණාමල දිස්ත්‍රික්කයද දොම්නස් පිසදා අවධි වී ඇත. නැඟෙනහිර නවෝදය යටතේ ත්‍රිකුණාමල දිස්ත්‍රික්කයට නව හිරු පායන්නට විය.නැඟෙනහිර පළාත් සභාවට අයත් ත්‍රිකුණාමලය දිස්ත්‍රික්කය අනුරාධපුර, මඩකලපුව සහ මුලතිව් දිස්ත්‍රික්ක මායිම් කොට ගනී. පවුල් 105,166 කට අයත් 412457 ක් මේ දිස්ත්‍රික්කයේ ජීවත් වෙති. ප්‍රාදේශීය සභා 11 ද, නගරසභා 2 ද ග්‍රාම සේවා වසම් 330 ක්ද දිසාව තුළ පිහිටා තිබේ.ත්‍රිකුණාමල දිස්ත්‍රික්කයේ බහුතරයගේ ජීවනෝපාය කෘෂිකර්මාන්තයයි. දිසාවේ සමස්ත ජනගහනයෙන් සියයට 60 කෘෂිකර්මය ජීවනෝපාය කරගෙන ඇති අතර සියයට 30 ක් වෙරළ ආශි‍්‍රතව ජීවත්වන ධීවර කාර්මිකයෝ වෙති.නැඟෙනහිර නවෝදය යටතේ සංචාරක පුරවරයක අසිරිය විඳගැනීමේ භාග්‍යය දෙස් විදෙස් සංචාරකයාට දැන් උදාවෙමින් පවතියි. අක්කර 500 ක භූමි භාගයක අංග සම්පූර්ණ සුපිරි සංචාරක පුරවරයක් ඉදි කරන්නට මේ වන විටත් කටයුතු සූදානම්ය.ත්‍රිකුණාමලයට උතුරින් නිලාවැලි මුහුදු තීරයේ ඉරක්කන්ඩි පාලමේ සිට සලජයාර් දක්වා වෙරළ තීරයේ එම සංචාරක පුරවරය ඉදිවෙයි. එම සංචාරක පුරවරයේ ඉදිකිරීම් සමඟ ගෝමන් කඩවල, පුල්මුඩේ, නිලාවැලි, ත්‍රිකුණාමලය වැනි ප්‍රදේශද සංවර්ධනය වෙයි.ත්‍රස්තවාදය විසින් වපුරපු භීතියේ අංශු මාත්‍රයක් හෝ අද ත්‍රිකුණාමලයේ දක්නට නැත. සැම තැනකම ඇත්තේ පුදුමාකාර නිදහසකි. ජන ජීවිතය නැවතත් ප්‍රතිනිර්මාණය වී ඇත. එදා විනාශ වී ගිය මංමාවත් වෙනුවට අද ත්‍රිකුණාමලයේ ඇත්තේ අලුතින්ම ඉදිකළ පුළුල් මංමාවත්ය. විසල් පාලම්ය. හබරණ සිට කන්තලේ හරහා ත්‍රිකුණාමලය දෙසට යාමේදි මාර්‍ගය දෙපස සුවිසල් ගොඩනැගිලිය.අද දේශීය විදේශීය සංචාරකයෝ සිය දහස් ගණනක් ත්‍රිකුණාමලයේ රමණීයත්වය සොයා ඇදී එති. ඇතැම්විට මේ මහා සංචාරක රැල්ල ත්‍රිකුණාමලයට දරා ගැනීමටද අපහසු තරම්ය. නගරයේ සුළු ව්‍යාපාරිකයන්ගේ අලෙවිසැල් මෙන්ම ව්‍යාපාරික ස්ථාන සියල්ල කාර්ය බහුලය. මේ හැම දෙනාටම අද යහපත් කල දවසක් උදාවී ඇත.එදා කොළඹ සිට ත්‍රිකුණාමලයට ආ සංචාරකයන් නැවත ගියේ, ආයේත් නම් නොඑන බව පවසමිනි. ඒ තරමට මාර්ග අබලන්ය. කොළඹ සිට ත්‍රිකුණාමලයට යාමට පැය 7 1/2 ක පමණ කාලයක් ගතවිය.අද මාර්‍ග සියල්ල නවීකරණය වී හමාරය. මේ නිසා පැය 5 කින් අද ත්‍රිකුණාමලයට ළඟාවිය හැක.ගම නැඟුම ජාතික සවිය යන වැඩසටහන් මුල් කරගෙන ත්‍රිකුණාමල නගරයද නව වෙනසකට බඳුන් විය. ආර්ථික සංවර්ධන අමාත්‍ය බැසිල් රාජපක්‍ෂ මහතාගේ නායකත්වය යටතේ ත්‍රිකුණාමලයට ටිකෙන් ටික අරුණලු උදාවන්නට විය.මේ යටතේ ජල සම්පාදන, වාරිමාර්ග පද්ධති අලුතින් ඉදිවන්නටත්, නවීකරණය වන්නටත් විය. අංග සම්පූර්ණ නිවාස පද්ධති ඉදිවන්නට විය. ත්‍රිකුණාමලය නගරයට පමණක් නොව ගම්දනව් සිසාරාද විදුලි බලය පැතිරෙන්න විය. කරුවලේ ජීවත් වූ ජනයාගේ ජීවිතවලට එළිය වැටිණි. ප්‍රධාන ජීවනෝපායන් වන කෘෂිකර්මය, වී ගොවිතැන, ධීවර කර්මාන්තය දියුණු වන්නට විය.ජාතික සවිය ගම නැගුම වැඩසටහන් මඟින් ග්‍රාමීය මාර්ග හා කාණු පද්ධතීන් කි.මි. 84.5 ක් සංවර්ධනය වන අතර වැව් 86 ක් ප්‍රතිසංස්කරණය වී ඇත. පාලම් හා බෝක්කු 37 ක් ගම නැගුම වැඩසටහන යටතේ ඉදිවී හා නවීකරණය වී ඇත.කෘෂි ළිං, ඇළ මාර්‍ග පවිත්‍ර කිරීම් ඇතුළු ත්‍රිකුණාමලයේ ජාතික සවිය ගම නැඟුම ව්‍යාපෘති සියල්ලම මේ වන විට අවසානයක් දැක ඇති අතර රුපියල් මිලියන 992 ක මුදලක් ඒ සඳහා විය පැහැදම් කර ඇත.ත්‍රිකුණාමල දිස්ත්‍රික්කය තුළ ඒ වර්ගයේ හා බී වර්ගයේ මාර්‍ග පද්ධති 15 ක් පිහිටා ඇත. අඹේපුස්ස, කුරුණෑගල හරහා ත්‍රිකුණාමලය වෙත දිවෙන මාර්‍ගය ඉන් සුවිශේෂීය. පුත්තලම සිට ත්‍රිකුණාමලය දක්වා ද මඩකලපුව සිට ත්‍රිකුණාමලය දක්වා ද දිවෙන මාර්‍ග 2 ඒ වර්ගයට අයත්ය. බී වර්ගයේ මාර්‍ග වලින් ප්‍රධාන වන්නේ ඇල්ල කන්තලේ මාර්‍ගයයි. පාලන්තෝරු සිට සේරුවිල දක්වා ද, පුල්මුඩේ සිට ත්‍රිකුණාමලය දක්වා ද, තම්පලාකාමන් සිට කින්නියා දක්වා ද දිවෙන මාර්‍ග බී. කාණ්ඩයේ මාර්‍ග 12 ට අයත්ය.වළගොඩැලි මතු වී තිබූ ත්‍රිකුණාමල පුල්මුඩේ මාර්‍ගය අද ඉතා අලංකාර කාපට් ඇතිරූ පුළුල් මාවතක් බවට පත්ව ඇත. වාහනයක් තබා පයින්වත් යාමට නුසුදුසු තත්ත්වයේ වූ බෝගහවැව පුල්මුඩේ මාර්‍ගය, මඩකලපුව ත්‍රිකුණාමලය මාර්‍ගය අද දියුණු රටක මංපෙත්හි සිරිය උසුලයි. ගවුගණනක දුරක් ඈත පෙනෙන මේ මාර්‍ගයන්ගේ ගමනාගමනය අද වේගවත්ය. බියෙන් සැකෙන් තොරව ගමන් ගත හැක්කා සේම ප්‍රමාදයකින් තොරවද ත්‍රිකුණාමලයටත්, එතැන් සිට අවශ්‍ය අනෙක් ස්ථාන කරාත් ළඟා විය හැකිය.මහාමාර්‍ග මෙන්ම විශේෂයෙන්ම ත්‍රිකුණාමලයේ පාලම් බහුතරයක් මේ වන විට සංවර්ධනය හා නවීකරණය වී හමාරය. මඩකලපුව, ත්‍රිකුණාමලය මාර්‍ගයේ උප්පාරු ගෙන්ගේ, රාල්කුලී, වෙරුගල්, කයල්කර්නී යන මහවැලි ගඟ හරහා වැටෙන පාලම් සියල්ලම මේ වන විට නිමාවක් දකිමින් පවතියි.ශ්‍රී ලංකාවේ දිගම පාලම වන කින්නියා පාලමේ ඉදිකිරීම් පසුගිය වසර තුළ අවසන් විය.එදා කින්නියාවේ පාලම් පාරුවෙන් එගොඩ වූ බහුතරයක් දෙනාටත් මේ මඟ හරහා එහා මෙහා ගිය නොගිය හැමටත් අද පුළුල් වූ අති නවීන කින්නියා පාලම ලැබී ඇත. එය දිගින් මීටර් 398 කි. සවුදි රජය විසින් මේ පාලම ඉදිකිරීමට රුපියල් මිලියන 724 ක් ලබා දෙන ලදි.ත්‍රිකුණාමලය පුල්මුඩේ මාවතේ වූ ඉරක්කණ්ඩි, පොඩව කමිටු, යන ප්‍රධාන පාලම් ද මේ වන විට ඉදිකර අවසන්ය. ඒ සඳහා රුපියල් මිලියන 1800 ක් වියදම් කර ඇත.ත්‍රිකුණාමල සංවර්ධන වැඩසටහන යටතේ යුද්ධය මෙන්ම සුනාමි ව්‍යසනය. නිසා විනාශ වූ නිවාස දැන් ලහිලහියේ ඉදිවෙමින් පවතියි. යුද්ධයෙන් 38100 ක් නිවාස අලාභ හානි වූ අතර සුනාමි ව්‍යසනයේ 10406 ක් විනාශ විය.නැඟෙනහිර නවෝදය යටතේ නව කර්මාන්ත ශාලාද ඇතිවී ත්‍රිකුණාමලය නගරය නිෂ්පාදන මධ්‍යස්ථානයක් වශයෙන් දියුණුවට පත්විය. රයිගම් ආයතනයේ ආයෝජනයෙන් හෙක්ටයාර් 197 ක කුච්චවේලි ස්ථානයේ ලුණු ලේවායක් ඉදිවෙමින් පවතියි. මේ මඟින් වාර්ෂික ලුණු මෙට්ටි‍්‍රක් ටොන් 30,000 ක් නිෂ්පාදනය කළ හැකි අතර ඍජු හා වක්‍ර රැකියා 800 ක්ද බිහි වෙයි.දැනටමත් ත්‍රිකුණාමල ප්‍රදේශයේ ක්‍රියාත්මක වෙමින් පවතින මහා පරිමාණ ව්‍යාපාර ගණනාවකි. පී‍්‍රමා තිරිඟු පිටි සමාගම, ඉන්දියා තෙල් සමාගම, මිටිෂු ටෝකියෝ සිමෙන්ති කර්මාන්ත ශාලාව ඒ අතරින් ප්‍රධානය. ඉදිරියේදි ගල් අඟුරු බලාගාරයක්, ඇඟලුම්, කෘෂි, හෝටල් ආශි‍්‍රත කර්මාන්ත ඇතුළු ව්‍යාපෘති 25 ක් ඉදිකිරීමට අනුමැතිය ගෙන ඇති අතර ඉන් 11 ක වැඩ කටයුතු දැන් ආරම්භ කොට ඇත. කුච්චවේලි නගරය ආශි‍්‍රතව සංචාරක කර්මාන්තයේ ප්‍රවර්ධනය උදෙසා පරිසර හිතකාමී සංචාරක කලාපයක් ඉදිකිරීමේ සැලැස්මක් ද යෝජනා කර ඇත.මේ යෝජිත සංචාරක ව්‍යාපෘති කලාපය අක්කර 595 කින් සමන්විත වන අතර අක්කර 150 ක ගොල්ෆ් පිටියක්ද, අක්කර 120 ක පරිපාලන ඒකකයක්ද, හෝටල් සඳහා අක්කර 325 ක්ද වෙන් කිරීමට යෝජිතය. මේ සංචාරක කලාපය තුළ හෝටල් 47 ක් ඉදිකිරීමට යෝජිත අතර දිනකට සංචාරකයින් 6000 කට නවාතැන් පහසුකම් ද ලබාගත හැකිවෙයි.එමඟින් ඍජු රැකියා අවස්ථා 8000 ක්ද, වක්‍ර රැකියා අවස්ථා 12,000 ක්ද බිහි වනු ඇතැයි අපේක්‍ෂා කරන අතර නව සංචාරක කලාපය තුළ ත්‍රිකුණාමලයට ආවේණික ඓතිහාසිකව වැදගත් කමක් උසුලන ස්ථාන රාශියක් සංචාරක ස්ථාන බවට පත් කිරීමට යෝජිතය. තිරියායේ ගිරිහඬු සෑය, රතු කන්ද, පරෙවි දූපත, නිලාවෙලි වෙරළ, විල්ගම් විහාරය, උණු දිය ළිං, කෝනේෂ්වරම් කෝවිල, පේදුරු තුඩුව යන ස්ථාන ඉදිරියේදි දැකුම්කලු ස්ථාන බවට පත්කර එම සංචාරක කලාපයට ඇතුළත් කෙරෙනු ඇත.ත්‍රිකුණාමලය නව නගර සැලැස්ම යටතේ කන්තලේ ප්‍රදේශයේ සිට ත්‍රිකුණාමලය දක්වා සංවර්ධන ව්‍යාපෘති ක්‍රියාත්මක වෙයි. ත්‍රිකුණාමලය එළවළු වෙළෙඳපොළ භූමිය නැවත නඟා සිටුවීම සඳහා රුපියල් මිලියන 135 ක් වැයකොට ඇත.රටක සංවර්ධනය වේගවත් කිරීමට නම් ඒ රටේ ආර්ථික, සමාජ, සංස්කෘතික යන අංශවල සංවර්ධනයක් ද සිදු විය යුතුය. රටකට ආයෝජකයන් පැමිණිය යුතුය. මේ ඉක්මන් සංවර්ධනය ත්‍රිකුණාමලය තුළ සිදුවීමෙන් ආසියාවේ ආශ්චර්යය කරා යන ගමන් මඟ වඩාත් වේගවත් වනු ඇත.ත්‍රිකුණාමල සංචාරයකින් පසුසකස් කළේසුභාෂිණි ජයරත්නඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=ay1012263</link>
    <topic>මම ශ්‍රේෂ්ඨ වොලිබෝල් ක්‍රීඩකයන්ට වැඳපු ඇමැතිවරයෙක්</topic>
    <author>සුනිල් අභයවර්ධන</author>
    <content>ශ්‍රී ලංකාවෙ ජාතික ක්‍රීඩාව වොලිබෝල් ඒ වගේම දැනට ජාතික ශූරතාවනට වැඩිම ක්‍රීඩා සමාජ ගණනක ක්‍රීඩක ක්‍රීඩිකාවන් පිරිසක් රොක්වී සිටින්නේ වොලිබෝලය වටා. සම්මේලනයක් විසින් වසරක් තුළදී පැවැත්විය යුතු ජාතික ශූරතා සියල්ලක්ම පවත්වන ශ්‍රී ලංකාවේ එකම සම්මේලනය වොලිබෝල් සම්මේලනයයි. ජාතික මට්ටමේ තරගාවලි පමණක් නොව ජාත්‍යන්තරව පැවැත්වෙන ආසියාතික ශූරතා තරගාවලි සඳහා ද ශ්‍රී ලංකාවෙන් ජ්‍යෙෂ්ඨ, කනිෂ්ඨ, පිරිමි - කාන්තා කණ්ඩායම් සහභාගි කරනවා. හිටපු ක්‍රීඩා අමාත්‍යවරුන් පවා සඳහන් කර සිටින්නේ, පෞද්ගලිකව - අනුග්‍රාහකයින් සොයාගෙන ජාතික සංචිත හතරක් නඩත්තු කරමින් ජාත්‍යන්තර තරගාවලිවලට පවා සහභාගිවෙමින් ක්‍රීඩා අමාත්‍යාංශයට ද බරක් නොවී පවත්වාගෙන යන ක්‍රීඩා සම්මේලනය වොලිබෝල් බවයි. එවැනි සහතික ලැබෙන ශ්‍රී ලංකා වොලිබෝල් සම්මේලනයේ සභාපති විදෙස් රැකියා ප්‍රවර්ධන සහ සුබසාධන කටයුතු ඇමැති ඩිලාන් පෙරේරා මහතායි. පාසල් සමයේවත්, විශ්වවිද්‍යාල සමයේවත් වොලිබෝල් ගහලා නැති ඔහු අද වොලිබෝල් පරිපාලනයේ ප්‍රශංසනීය නියමුවා ලෙස තමයි හැඳින්වෙන්නේ. ක්‍රීඩාවට යොමුවී නැතිවුණාට අද ඔහු ක්‍රීඩාවේ පාලනයේ ප්‍රවීණයෙකු වෙලා. බදුල්ල ධර්මදූත විදුහලේ දීත් කොටහේන ශාන්ත බෙනඩික්ට් විදුහලේදීත් කොළඹ රාජකීය විදුහලේදීත් කැලණිය විශ්වවිද්‍යාලයේදීත්, කොළඹ නීති විද්‍යාලයේදීත් ක්‍රිකට්, ටෙනිස් ක්‍රීඩා කරමින් වොලිබෝල් දිහා බලා සිටි ඩිලාන් පෙරේරා මහතා අද වොලිබෝල් ගැන කතා කරන්නේ හසල දැනුමක් ඇතිවයි.ඔබ වොලිබෝල් සම්මේලනයේ සභාපතිවරයා ලෙස මෙතෙක් පැමිණි ගමන ගැන සෑහීමකට පත්වෙනවාද?සතුටු වෙනවා. ඒත් පූර්ණ සෑහීමකට පත්වෙන්නේ නැහැ. මම සතුටු වෙන්නේ, යම් ප්‍රමාණයකට සෑහීමකට පත්වෙන්නේ මගේ කාලය පිළිබඳ මැනල බලල නෙමෙයි. මෙරට ජාතික ක්‍රීඩාව වන වොලිබෝලයේ වර්තමාන පරපුර මෙන්ම ජ්‍යෙෂ්ඨ පරපුර මා ගැනත්, වර්තමාන වොලිබෝල් පවුල ගැනත් දක්වන ප්‍රතිචාරත් මත. මම යම් පමණකට සෑහීමකට පත්වෙනවා.ඒ සඳහා හොඳම උදාහරණය මෙරට අංක එකේ වොලිබෝල් පුහුණුකරුව සිටි, විජේපාල මහතා ඔහුගේ උපහාර ග්‍රන්ථය සඳහා කළ සඳහනක්. ඒ මහතා කියනවා අනෙක් අයගේ වොලිබෝල් යුග වගේම ‘ඩිලාන් පෙරේරාගේ වොලිබෝල් යුගය’ ගැන. එය මට චරිත සහතිකයක් බඳුයි.ඒත් මගේ ඉලක්කය වොලිබෝලයෙන් ඉර හඳ අල්ලන්න. මම තාමත් තරුවක්වත් අල්ලලා නැහැ.ඔබ මෙවරත් වොලිබෝල් සම්මේලනයේ සභාපති වෙනවාද?මේ සභාපති තනතුර වෙනත් අයෙකුට දෙන්න හිතුවේ මීට වසර දෙකකට පෙර. ඒත් හැමෝම එකතුවෙලා මට තවත් අවුරුදු දෙකකට මේ තනතුර බාර දුන්නා. එක පැත්තකින් ඒක වගකීමක්, අභියෝගයක්. මම පෞද්ගලික ජීවිතයෙත්, දේශපාලන ජීවිතයෙත් අභියෝග බාරගන්න කැමැති කෙනෙක්. ඒ නිසා මම ඒ අය දුන්න අභියෝගය බාර ගත්තා. මම හිතන්නේ මෙවරවත් අලුත්, මටත් වඩා යමක් කළ හැකි අයෙක් ඉදිරි වසර 2 සඳහා වගකීම බාරගත යුතු බවයි.එහෙත් ලබන 2011 පළමුවන දකුණු ආසියාතික වෙරළ ක්‍රීඩා තරගාවලිය පැවැත්වෙනවා ශ්‍රී ලංකාවේ. මම වොලිබෝල් සංගමයේ සභාපතිවරයා ලෙසත්, ඩිලාන් පෙරේරා ලෙසත් එහි සංවිධායක මණ්ඩලයට ඇතුළත්. ඒ වගේම 2018 පොදු රාජ්‍ය මණ්ඩල ක්‍රීඩා උළෙල සඳහාත් සංවිධාන කටයුතුවල මටත් වගකීමක් පැවරී තිබෙනවා.මම ජාතිකවත්, ජාත්‍යන්තරවත් වොලිබෝල් සභාපති ලෙස ලබාගත් අත්දැකීම් සහ සම්බන්ධතා ඉහත තරගාවලි දෙක සඳහාම වැදගත් වෙයි කියලා මම විශ්වාස කරනවා. ඒ නිසා ඉදිරි දෙවසර තුළත් ක්‍රීඩා පරිපාලනයේ රැඳී සිටීම අර්ථවත් කියලයි මම හිතන්නේ. ඒත් ඔබත් දන්න මගේ ප්‍රතිපත්තියක් තියෙනවා. මම කිසිම විටෙක ක්‍රීඩා සංගම් තනතුරු සඳහා තරග වදින්නේ නැහැ කියන එක. ඒක ජාතික සහ දිස්ත්‍රික් සම්මේලන යන දෙකම සඳහා පොදුයි.මම දැනට බදුල්ල දිස්ත්‍රික් ක්‍රිකට් සම්මේලනයේත් සභාපති. ඒත් නිතරගයෙන්. මම අදහස් කරන අනෙක් වසර දෙකත් වැඩ කරන්නේ තරගකරුවෙක් නැතිව නිතරගයෙන් පත්වුණොත් පමණයි. තරගකරන්න වෙනත් කෙනෙක් ඉදිරිපත් වුණොත් ඔහුට හෝ ඇයට පූර්ණ සහයෝගය දීලා ඉවත් වෙනවා. එහෙම ඉවත් වුණාට මම වොලිබෝල් සමඟ ජීවත් වෙනවා.ශ්‍රී ලංකාවේ ක්‍රීඩා සම්මේලන අතර ක්‍රියාත්මක සහ ආදර්ශවත් සම්මේලනයක් ලෙස බොහෝ දෙනෙක් වොලිබෝල් සම්මේලනය හඳුන්වනවා?මම මුලින්ම කිව්ව විජේපාල මහතාගේ සහතිකය වගේම ඔබේ මේ සහතිකයත් අපට වටිනවා. ඒ වගේම නව ක්‍රීඩා අමාත්‍යතුමාත් ඔවැනිම සහතිකයක් අපට ලබා දුන්නා. මේ සහතික අපට ධෛර්යයක්. ඒත් අපි මේ සහතික නිසාම තව තවත් නිවැරැදි වෙන්න, ධෛර්යසම්පන්න වෙන්න උත්සාහ ගන්නවා.මම වොලිබෝල් බාරගන්න කොට සම්මේලනයේ රුපියල් තියා සතයක්වත් ඉතිරිවෙලා තිබුණේ නැහැ. මම සම්මේලනයේ ආර්ථිකය ශක්තිමත් නෑ කියන එක මතුර මතුර හිටියේ නැහැ. මම අනුග්‍රාහකයෝ සොයා ගත්තා. ඒ අය අඛණ්ඩව රඳවා ගත්තා. මම වොලිබෝලයට ගෙනාවේ මෙරට සුපිරි ගණයේ ක්‍රීඩා යැයි කියන ක්‍රීඩාවන්ට අනුග්‍රහය දක්වන අය. ඒ සමඟම මට ලැබුණු අමාත්‍යාංශ හරහා ඒවායේ සහයෙන් සම්මේලනයට අවශ්‍ය සහයෝගය ලබාගත්තා.බොහෝ අය කියන්නේ ක්‍රීඩා සම්මේලන වලට එන දේශපාලනඥයෝ ඒවායේ හයියෙන් තමන්ගේ දේශපාලනය කරනවා කියලා. මම ඒ තත්ත්වය වෙනස් කළා. මම මගේ දේශපාලන ශක්තියෙන් සම්මේලනයට සහාය ලබා ගත්තා. අධිකරණ අමාත්‍යාංශයේ ඉන්දැද්දි බන්ධනාගාරය හා සම්මේලනය එක්ව වැඩ කරන්න උත්සාහ ගත්තත්, අමාත්‍යාංශයේ හිටපු එක්තරා බහිරවයෙක් ඊට ඉඩ දුන්නේ නෑ.දැනට ශ්‍රී ලංකාවේ වැඩිම ක්‍රීඩා සමාජ ගණනක් ක්‍රීඩක ක්‍රීඩිකාවන් පිරිසක් රැඳී සිටින්නේ ඔබේ සම්මේලනයේ. ඉතින් සම්මේලනය ඔවුන් වෙනුවෙන් මොනවද ලබාදී තියෙන්නේ?රෙජී රණතුංග මහතා වරාය නියෝජ්‍ය ඇමැති සහ වොලිබෝල් සම්මේලනයේ සභාපති ලෙස කටයුතු කළ කාලයෙන් පසුව මමයි, කනිෂ්ඨ මට්ටමේ ජාතික ක්‍රීඩක ක්‍රීඩිකාවන්ට වැඩිම රැකියා අවස්ථා ලබාදුන්නේ.චරිත රත්වත්ත මහතා එතුමාගේ කාලේ ජාතික තරුණ සේවා සභාව හරහා රැකියා ලබාදුන්නා.පසුගිය කාලේ ඩලස් අලහප්පෙරුම අමාත්‍යතුමා ප්‍රවාහන අමාත්‍යවරයාව සිටියදී දුම්රිය දෙපාර්තමේන්තුව හරහා වොලිබෝල් ක්‍රීඩක ක්‍රීඩිකාවන්ට රැකියා දුන්නා.ඒත් දැන් ඒ තත්ත්වය කනගාටුදායක ලෙස අන්තයටම කඩා වැටිලා.දැන් මම කටයුතු කරන විදේශ රැකියා ප්‍රවර්ධන සහ සුබසාධන අමාත්‍යාංශය මෙන්ම ඒ යටතේ වන ආයතන හරහා යම් යම් දේ කරන්න මම බලාපොරොත්තු වෙනවා.පසුගියදා පැවැති ආසියාතික කනිෂ්ඨ වොලිබෝල් තරගාවලියේදී අපේ කණ්ඩායම සෑහෙන දුරට ඉදිරියට ආවා. ඒ තත්ත්වය දිගටම රැකගන්න මොනවගේ වැඩපිළිවෙළක් ද යොදලා තියෙන්නේ?මම ඉතාම සතුටින් කියන්න ඕනේ. පිරිමි කනිෂ්ඨ, පිරිමි යොවුන් අංශය සහ පිරිමි වෙරළ වොලිබෝල් අංශය ශීඝ්‍රයෙන් පිමි ගණනාවක් පැනලා ජාත්‍යන්තර ජයග්‍රහණවලට අද ළංවෙලා. ඒ කියන්නේ අපි අපේ සිහිනය සැබෑවෙන දිනය අත ළ¼ඟයි.කාන්තා වොලිබෝල් බැහැලා ගිහින්?ඒ වගේම මම විවේචනත් පිළිගන්නවා. අපේ කාන්තා වොලිබෝල් ගැන තත්ත්වය ඒ මට්ටමට නැති බව. ඒ ගැන මට පෞද්ගලිකව කනගාටුවක් තියෙනවා.එහෙම කියල බැහැ නේද? ඒත් අපේ ජාතික ක්‍රීඩාවේ එක් පැත්තක්?කාන්තා වොලිබෝල් ගැන අලුත් වසරේදී අලුත් විධි ක්‍රම අත්හදා බලන්න අපි සූදානම්. ඒ උත්සාහය මත ඉදිරි වසර දෙක තුළ කාන්තා අංශය පිරිමි අංශයට සමානවම වර්ධනය කරන්න බලාපොරොත්තු වෙනවා.පිරිමි අංශය සහ කාන්තා අංශය මෙන්ම විශේෂයෙන්ම බීච් වොලිබෝල් අංශ යන ත්‍රිත්වයම එක්වරම එකිනෙකට සමාන්තරව ඉහළ නැංවීමයි අපේ ඉලක්කය.ඒ වුණාට කනිෂ්ඨ කණ්ඩායමේ ක්‍රීඩකයින් දැන් විසිරිලා. සංචිතයේ නැහැ. ඉදිරි ආසියාතික ජ්‍යෙෂ්ඨ ශූරතාවයට ඒ කට්ටිය ඉදිරියට ගේන්න පුළුවන්නේ?හොඳ ප්‍රශ්නයක්. ඔවුන් විසිරුණා තමයි. විවිධ දක්ෂතා ඇති යෞවනයන්ට දැන් දැන් ජ්‍යෙෂ්ඨ කණ්ඩායමේ දොරට තට්ටු කරනවා. කනිෂ්ඨ අයට ජ්‍යෙෂ්ඨ කණ්ඩායම සමඟ එක්වීමේ පුහුණු සංචිත, අපි ලබන වර්ෂයේදී ආරම්භ කරනවා.පිරිමි වෙරළ වොලිබෝල් ක්‍රීඩාවෙන් අපට ඉදිරියට යන්න පුළුවන් වුණා?අපි ඉතිහාසයේ දී පරද්දවන්න බැරි වුණ රටවල් ගණනාවක් මෑත කාලයේදී අපි වෙරළ වොලිබෝල් හරහා පරාජය කළා. පසුගියදා පැවැති ආසියාතික වෙරළ ක්‍රීඩා උළෙලේ දී රටවල් විසිගණනක් අතුරින් අපේ කණ්ඩායම අර්ධ අවසන් පූර්ව වටයට ඇවිත් ප්‍රබල චීනයට පරාජය වී ආසියාවේම පස්වැනි ස්ථානයට ආවා. ඒක ලොකු හයියක්.අපි හිතන ආකාරයට දැන් අපිට අවශ්‍ය අපේ වෙරළ වොලිබෝල් කණ්ඩායමේ තත්ත්වය වර්ධනය කිරීමට අවශ්‍ය විදේශ තාක්ෂණික පුුහුණුව. ඒක අපේ අයට ඊළඟ වසරේදී ලැබෙනවා. ඒ හා සමඟම පෝෂණය සහ ශරීර යෝග්‍යතාව පවත්වා ගැනීම පිළිබඳව අනුග්‍රාහකයන් සොයා ගන්නත් බලාපොරොත්තු වෙනවා.පාපන්දු, මලල ක්‍රීඩා වැනි ප්‍රධාන ක්‍රීඩාවල දකුණු ආසියා කලාපයේ සංගම් පිහිටුවා තරගාවලි පවත්වනවා. ඒත් වොලිබෝල්වල එහෙම ක්‍රියාකාරිත්වයක් දකින්නට නැහැ.මේ පිළිබඳව පළමු යෝජනාව මීට අවුරුදු 2කට පෙර සාෆ් රටවල සියලු වොලිබෝල් සම්මේලන වෙත අපි ඉදිරිපත් කළා. සියල්ලෝම එය ඒකමතිකව පිළිගත්තා. අනතුරුව තරගාවලි සඳහා දින වකවානුත් අපි වෙන්කර ගත්තා. අවාසනාවන්ත තත්ත්වය ආවේ ඉන් පස්සේ. ඒ අපේ රටවල් පිළිබඳව වූ ආරක්ෂක තත්ත්වය. තරග පවත්වන්න තිබුණෙ අපේ රටේ. කෙසේ වෙතත් ලබන වසරේ දී පළමු දකුණු ආසියානු වෙරළ තරගාවලිය ලංකාවේ පැවැත්වෙන නිසා ඔබේ ප්‍රශ්නයට සතුටුදායක පිළිතුරක් ගැන බලාපොරොත්තු තියාගන්න.ශ්‍රී ලංකාවේ පැවැති අංශ කිහිපයක වොලිබෝල් අඩපණ වෙලා. ජනසතු සේවා වෙළඳ සේවා ඒ අතර ප්‍රධානයි. සයකොන් ආරක්ෂක වොලිබෝල් තරගාවලි නැහැ. ප්‍රවීණයන්ගේ වොලිබෝල් දස්කම් මියඇදෙන්න දීලා.ආරක්ෂක සේවා පමණයි දන්නා තරමින් සාර්ථක වොලිබෝල් තරගාවලියක් පවත්වන්නේ. ඒත් වොලිබෝල් සම්මේලනය නෙමෙයි ඒ ආරක්ෂක අංශ විසින් ජනසතු රාජ්‍ය සේවා වෙළඳ සේවාවල අය මගේ ළඟම හිතවතුන් වුණත් ඒ අය ශ්‍රීී ලංකාවේ වොලිබෝල් නංවන්න මොනතරම් විශිෂෂ්ට දායකත්වයක් දැක්වූවත්, තම තමන්ට සෘජුව සම්බන්ධ ක්‍ෂේත්‍රවල කටයුතු අතපසු කරන බවක් දක්නට ලැබෙනවා. මගේ අලුත් අමාත්‍යාංශයේ විෂය ක්‍ෂේත්‍රයේ සහයෝගය හරහා වෙළඳ සහ ජනසතු සේවා වොලිබෝල් මෙන්ම අනෙක් ක්‍රීඩාත් නංවන්න මම සැලසුම් කරනවා.මම රාජ්‍ය පරිපාලන සහ ස්වදේශ කටයුතු නියෝජ්‍ය අමාත්‍ය තනතුර දැරූ මාස හය තුළ දී දිස්ත්‍රික් ලේකම්තුමාලා, ප්‍රාදේශීය ලේකම්තුමාලා හා එක්ව ප්‍රාදේශීය සංගම් හදන්න පදනම සකස් කළා. දැන් මම උත්සාහ කරන්නේ ඩබ්ලිව්.ඩී.ජේ. සෙනෙවිරත්න අමාත්‍යතුමාත් විජය දහනායක නියෝජ්‍ය අමාත්‍යතුමාත් සමඟ එක්ව රාජ්‍ය සේවා අංශයේ වොලිබෝල් ශක්තිමත් කරන්න.ප්‍රවීණයන්ගේ තරගාවලිය මීට වසර දෙකකට පෙර දක්වා පැවතුණා. ඒ තරගාවලිය ක්‍රීඩාවට සහ අපට විනෝදයත් අතීත මතක දක්ෂතා දකින්න පුළුවන්. එය එක්තරා ආකාරයකට වටමේස සාකච්ඡාවක් බඳුයි. මම බොහෝ දේ වොලිබෝල් පිළිබඳව ඉගෙන ගත්තා. ඉදිරියේදී දැනට නතර වී ඇති ප්‍රවීණයන්ගේ තරගාවලියත්, ප්‍රවීණයන්ගේ උපහාර උළෙලත් නිසැකවම පවත්වනවා.ජනසතු සේවා, වෙළෙඳ සේවා ප්‍රවීණයින්ගේ සංගම් අක්‍රියවුණාට නිලවරණවලදි තනªරුවලට පත්වීමේදී ඔවුන්ගේ ඡන්ද - සහයෝගය බලාපොරොත්තු වෙනවා?ඡන්දය ඕනේ තනතුරු සඳහා තරග කරන අයට. මට තරග නහැ. ඒ නිසා ඡන්ද බලාගෙන වැඩ කරන්නේ නැහැ. ඒ හින්දා ප්‍රශ්නය මට බලපාන්නේ නැහැ.අනෙක් ක්‍රීඩා සම්මේලන පුළුල්වෙලා තියෙන්නේ දිස්ත්‍රික් සංගම් හරහා. ඒත් වොලිබෝල් දිස්ත්‍රික් සංගම් ගැන හඬක් නැහැ.දිස්ත්‍රික් සම්මේලන ලෙස වර්ගයක් අපේ නැහැ. ඒත් දිස්ත්‍රික් ක්‍රීඩා සමාජ, ප්‍රාදේශීය ක්‍රීඩා සමාජ ආදියට අපි විශාල වශයෙන් අතහිත දෙනවා. සමහර දිස්ත්‍රික් අපිත් සමඟ කරට කර වැඩ කරනවා. ඒ අය අතර අංක 01 මහනුවර අපේ දිළුම් අමුණුගම මන්ත්‍රීතුමා ගේ මහනුවර දිස්ත්‍රික්කය. ඒ වගේමයි අපේ වොලිබෝල් පවුලේ කාංචන ජයරත්න පළාත් සභා මන්ත්‍රීතුමා, ඩබ්ලිව්.ඩී.ජේ.සෙනෙවිරත්න අමාත්‍යතුමාත් සමඟ සාර්ථකව මෙහෙයවන රත්නපුර දිස්ත්‍රික්කය. පුත්තලම දයාශ්‍රිත අමාත්‍යතුමයි, ප්‍රියංකර ජයරත්න අමාත්‍යතුමයි තරගකාරී ලෙස වැඩ කිරීම. ඒ අතරටම යාපනය දිස්ත්‍රික් කණ්ඩායම ක්‍රියාශීලියි. මමත් නාමල් රාජපක්ෂ මන්ත්‍රීතුමත් පසුගිය දා කිලිනොච්චි දිස්ත්‍රික් සංගමයත් පිහිටෙව්වා. මේ වගේ බොහෝ තැන්වල සමහර ක්‍රීඩා සමාජ දිස්ත්‍රික් සහ ප්‍රාදේශීයව හොඳින් ක්‍රියාශීලීව වැඩ කරනවා.තරගාවලි පවත්වද්දි පොදුවේ මාධ්‍ය සහයෝගය ගන්නේ අනුග්‍රාහක චෙක්පත ලබාගැනීමෙදි විතරයි. ඉන්පසු සම්බන්ධතාවකුත් නැහැ. අවසාන තරග සජීවී ලෙස පෙන්වලා අතපසුවීම වහගන්න හදනවා?වහගෙන හංගන්න දෙයක් මටත්, අපේ සම්මේලනයටත් නැහැ. මගේ ජීවිතයම පමණටත් වඩා විවෘතයි. ඒ ගැන විටෙක මගේ ගෙදරින්, පවුලෙන්, සමීපතමයන්ගෙන් විවිධ චෝදනා එල්ල වෙනවා. මටත්, අපිටත් තියෙන චෝදනාව අපි විවෘත වැඩියි කියන එක. ඒ නිසා ඔබේ චෝදනාව බැහැර කරනවා. අපි උත්සහ කරන්නේ හැම දෙයක්ම සජීවීව විකාශය කරන්න.ඒ සඳහා පෞද්ගලික අනුග්‍රාහකයන්ගේත් සහය ගන්නවා. නාමල් මන්ත්‍රීතුමා කිව්වෙත් ක්‍රීඩාව සම්බන්ධ හොඳම රූපවාහිනී වෙළෙඳ දැන්වීම ජනාධිපති රන්කුසලාන තරගාවලියට අයත් වෙළෙඳ දැන්වීම කියලා. අපේ ක්‍රීඩකයෝ පළමු වතාවට වොලිබෝල් රූපවාහිනී දැන්වීම්වල පෙනී හිටියා. අපේ අය පෙනී හිටියේ සල්ලි නැතිව නොමිලේ.මම කලින් කිව්ව වගේ මාධ්‍ය මට සමීපයි. ඒත් මම මාධ්‍ය පසුපස ගිහින් යැපෙන්නේ නැහැ. පදනම් සහිත මාධ්‍ය විවේචන බාරගන්නවා. පිළිතුරු දෙනවා. පදනම් විරහිත චෝදනාවලට නිර්දය ලෙස පහර දෙනවා. සමහර විට අපේ මේ ප්‍රතිපත්තිය නිසා සමහර තැන්වලට ලැබිය යුතුම වූ මාධ්‍ය අවධානයක්, සහයක් වොලිබෝලයට ලැබුණේ නැහැ කියලා මට හිතෙනවා. ඒත් අපේ මධ්‍යම ප්‍රතිපදාව ගරු කරන බොහෝ මාධ්‍ය ආයතනත්, සහෝදර මාධ්‍යවේදීනුත් අපේ ජාතික ක්‍රීඩාවට උපරිම ලෙස සහය දුන්නා. ඒ අය දන්නවා අපේ ප්‍රතිපත්තියට අනුවම අපි මාධ්‍යයට ඉඩ දෙන, ගරු කරන ප්‍රමාණය.වොලිබෝල් ක්‍රීඩාවේ ප්‍රවීණයන්ට උපහාර දක්වනවා කියල හැමදාම කියනව. අසනීප වුණාම මියගියාම සලකනවා. ඒත් ජීවත්ව සිටියදී ඔවුන්ව අගය කිරීම තමයි වටින්නේ.මම මගේ අම්මටයි, තාත්තටයි, සමහර ගුරුවරුන්ටයි රටේ නායකයාටයි ඇරුණහම වැඳලා තියෙන්නේ දෙන්නටයි. ඒ ගම්පහ ප්‍රවීණ වොලිබෝල් ක්‍රීඩක සිරිවර්ධන මහතාට සහ ප්‍රවීණ පුහුණුකරු විජේපාල මහතාට. ඒ ඩිලාන් පෙරේරා විදිහට නෙමෙයි ජාතික ක්‍රීඩාව වූ වොලිබෝල් සම්මේලනයේ සභාපති විදිහට. මමත්, අපේ වොලිබෝල් පවුලත් හැම විටෙකම ජ්‍යෙෂ්ඨ, ප්‍රවීණ වොලිබෝල් ඥාතීන්ට ගරු කරනවා. ප්‍රවීණයන්ගේ උපහාර උළෙල නමට පමණක් නොතියා ප්‍රමාණාත්මකව කරන්න ඕනේ නිසයි අපි ඒක නිතරම කල්දැමුවේ. මම දැන් ‘සිළුමිණ පිට්ටනියට’ පොරොන්දු වෙනවා 2011 දි අනිවාර්යයෙන් ප්‍රවීණයන් ගේ උපහාර උළෙල පවත්වන බවට.ඔබ වොලිබෝල් සම්මේලනයේ සභාපති ලෙස ඉඳල ජාතික ඔලිම්පික් කමිටුවේ උප සභාපති තනතුරකට එක්වෙන්න උත්සාහ කළ ද එහි ඡන්දයක් පැවැති නිසා ඔබේ ප්‍රතිපත්ති අනුව ඔබ එහිදී තරග කළේ නැහැ. ඒ නිසා ඒ තනතුර එදා අහිමි වුණා. නමුත් දැන් ඔබ ඔලිම්පික් කමිටුවේ ජනප්‍රිය උප සභාපතිවරයෙක්. අද ඔබ ගැන ඔවුන් ප්‍රශස්ති නඟනවා.කොච්චර හොදද? මට අකමැති වුණ මාව සුදුසු නැහැ කියපු අය දැන් මාව, අපේ සම්මේලනය ආදර්ශයට ගන්න කියනවා. මම ඒ ගැන සතුටු වෙනවා. මම එදා සටන් කළේ ඩිලාන් පෙරේරාට උප සභාපතිකම ගන්න නෙමෙයි. මම උත්සාහ කළේ ජාතික ක්‍රීඩාවට ජාතික ඔලිම්පික් කමිටුවේ ඉඩක් ගන්න. ඒ නිසයි මම කිව්වේ ජාතික ක්‍රීඩාවේ නියෝජනයක් නැති ජාතික ඔලිම්පික් කමිටුව විජාතිකයි කියලා.ඔලිම්පික් කමිටුවේ සභාපති වෙන්න ලබන සැරේ ඔබට ආරාධනාවක් ලැබුණොත්?වර්තමාන ඔලිම්පික් කමිටුවේ සභාපති හේමසිරි ප්‍රනාන්දු මහතා ලබාගෙන ඇති අත්දැකීම් ඉදිරි වසර කිහිපයේදී ලංකාවට අතිශයින් වැදගත් වෙනවා. පොදුරාජ්‍ය මණ්ඩල ක්‍රීඩා උළෙල සත්කාරක රට වීමට අපි උත්සහ කරන මොහොතේ ඊට අවශ්‍ය ඡන්ද විමසීම තිබෙන්නේ 2011දි. ජැමෙයිකාවේ ජාත්‍යන්තර කමිටුවේ උප සභාපතිවරයෙක් ලෙස හේමසිරි ප්‍රනාන්දු මහතාගේ වැදගත්කම එතැනදි මතුවෙනවා.වර්තමාන ක්‍රීඩා අමාත්‍යවරයාත් ජාතික ඔලිම්පික් කමිටුවත් යා කරන අත්වැල, පාලම වෙන්න මම ලෑස්තියි. ඒ නිසා මේ මොහොතට අදාළව හේමසිරි ප්‍රනාන්දු මහතා තමයි අපේ ජාතික ඔලිම්පික් කමිටුවට අදාළව අවශ්‍ය වන සුදුසුම කෙනා.ක්‍රීඩා අමාත්‍ය තනතුර පිළිබඳ අනාවැකි පළවෙද්දි ඔබේ නමත් ඉදිරියෙන් තිබුණා?මටත් වඩා හොඳ ක්‍රීඩා අමාත්‍යවරයෙක් ක්‍රීඩාවට ලැබිලා තියෙනවා. ඒ මගේ කල්‍යාණ මිත්‍ර මහින්දානන්ද අලුත්ගමගේ අමාත්‍යතුමා.මම හිතන්නේ අපේ රටේ හිටපු හොඳම ක්‍රීඩා අමාත්‍යවරයා එස්.බී. ඇමැතිතුමා. ඒක සත්‍යයක්. මම ක්‍රීඩා ඇමැති වුණා නම් වෙන්නේ වොලිබෝල් සම්මේලනයේ සභාපති තනතුර දරද්දී. එතකොට මම කොච්චර අපක්ෂපාතී වුණත් මට චෝදනා කරයි මම පක්ෂපාතියි කියලා. මහින්දානන්ද අමාත්‍යතුමාට ඒ චෝදනාව නැෙඟන්නේ නැහැ.එතුමා අභියෝග ඉදිරියෙහි නොසැලෙන කෙනෙක්. එතුමා මේ විෂය ඉතා හොඳට සංවර්ධනය කරයි. නිසැකවම මගේ මිත්‍රයා එස්.බී. ඇමැතිතුමාගේ තැනත් පසුකරයි. ඒ ගැන ක්‍රීඩා ලෝලියෙක් ලෙසත්, මිත්‍රයෙක් ලෙසත් මම සතුටුයි. හැම විටෙකම අපි අවංකවම එතුමාට සහාය දෙනවා.සුනිල් අභයවර්ධනකාල්ටන් සුපර් ස්පෝර්ට්ස් තරගාවලිය එන මස’තාරුණ්‍යයට හෙටක්’ සභාපති පාර්ලිමේන්තු මන්ත්‍රී නාමල් රාජපක්ෂ මහතාගේ සංකල්පයක් අනුව ශ්‍රී ලාංකීය තාරුණ්‍යයේ හැකියාවන් අන්තර්ජාතික තලයට රැගෙන යාම පිණිස වාර්ෂිකව සංවිධානය කරනු ලබන කාල්ටන් සුපර් ස්පොර්ට්ස් ක්‍රීඩා තරගාවලිය 2011 ජනවාරි මස 28 වැනි දින සිට 30 දක්වා තිස්සමහාරාම CEYLON AUTO DROME ධාවන පථයේදී පස්වන වරටත් පැවැත්වීමට ‘තාරුණ්‍යයට හෙටක්’ සංවිධානය මඟින් සියලු කටයුතු යොදා ඇත. මේ තරගාවලිය ප්‍රථම වතාවට ශ්‍රී ලංකාවේදී සංවිධානය කරනු ලබන තුන් ඉසව් මලල ක්‍රීඩා තරගාවලියකින් සමන්විත වන අතර, තරග පැවැත්වෙන සෑම දිනකම අවසානයේ සංගීත සංදර්ශන පැවැත්වේ. විවෘත තරගාවලියක් ලෙස සංවිධානය කරනු ලබන මෙම තරගාවලියෙන් ලැබෙන සියලු මුදල් රිජ්වේ ආර්යා ළමා රෝහලට එම්.ආර්.අයි.ස්කෑන් යන්ත්‍රයක් මිලදී ගැනීම සඳහා යොදවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=ay1012264</link>
    <topic>සමස්ත කොටස් ඉහළට මිලංකා පහළට</topic>
    <author>තාරක වීක්‍රමසේකර</author>
    <content>දෙසැම්බර් මස සාමාන්‍යයෙන් දක්නට ලැබෙන වෙළෙඳපොළ සාමාන්‍ය ලෙසින් ඉහළ පහළ යාම දිගින් දිගටම එලෙසින්ම දක්නට ලැබුණි. පසුගිය සතියේ මෙන්ම මේ සතියෙත් විවිධ ක්ෂේත්‍රයන්හි ඉහළ පහළ යාම් දක්නට ලැබුණි.හොටෙල් ක්ෂේත්‍රය ගත් කළ එක් හෝටලයක කොටස් මිල ඉහළ යද්දී තවත් හෝටලයක කොටස් මිල පහළ ගියේය. තවත් හෝටලයක මිල නොවෙනස්ව පැවතුණි. පසුගිය අඟහරුවාදා සිදුවූ ගනුදෙනු සලකා බැලීමේදී මේ තත්ත්වය මැනැවින් පෙන්නුම් කරන ලදී.සෙරන්ඩිබ් හෝටලයක කොටසක මිල රුපියල් 115 සිට 119ක් දක්වා රුපියල් 4කින් ඉහළ ගිය ද එසේම රේණුකා සිටි හෝටලයක මිල ද රුපියල් 330 සිට 348 දක්වා රුපියල් 18කින් ඉහළ ගියේය. ඊඩන් හොටෙල් රුපියල් 52 සිට 53 දක්වා ඉහළ ගියේය. එහෙත් ට්‍රාන්ස් ඒෂියා හෝටලයේ කොටසක් රුපියල් 181 සිට 166.40 ක් දක්වා රුපියල් 14.60කින් පහළ ගියේය.එමෙන්ම බ්‍රවුන්ස් බීච්, සීගිරිය විලේජ්, හොටෙල් සීගිරිය, හුන්නස් ෆෝල්ස් සමාගම්හි කොටස් මිල පහළ ගියේය. නුවරඑළිය හෝටලයක කොටස් මිල රුපියල් 815ම රැඳී තිබුණි. මහවැලි රීච් ශත 20කින් ඉහළ ගියේ එය ද මිල විශාල නොවෙනස් බවක් පෙන්නුම් කරමිනි. මේ ආකාරයට ඉදිකිරීම්, රෝහල්, ආරෝග්‍යශාලා, මූල්‍ය සමාගම් හා බැංකු ක්ෂේත්‍රයන් ද දක්නට ලැබුණි.කොමර්ෂල් බැංකුවේ කොටසක මිල රුපියල් 258.60 සිට රුපියල් 255.40ක් දක්වා රුපියල් 3.20කින් අඩුවූ අතර ජාතික සංවර්ධන බැංකුවේ කොටසක මිල ද රුපියල් 348-90 සිට රුපියල් 346.20ක් දක්වා රුපියල් 2.70 කින් මිල පහළ ගියේය. එහෙත් සෙන්ට්‍රල් ෆිනෑන්ස් සමාගමේ කොටසක මිල රුපියල් 759.80 සිට රුපියල් 776.70ක් දක්වා රුපියල් 6.90ක් දක්වා ඉහළ ගියේය. මර්චන්ට් බැංකුවේ කොටසක මිල රුපියල් 43.10 සිට ඉහළ ගියේ ශත 30ක් පමණි.මේ ආකාරයට සියලු සමාගම්හි කොටස් විශේෂ වෙනසක් නොමැතිව අලෙවි විය.පසුගිය අඟහරුවාදා ගනුදෙනු අවසානයේ සියලු කොටස් මිල දර්ශකය ඒකක 6378.91ක් ලෙසින් දැක්වුණු අතර එය පෙරදින (18 සිකුරාදා) දැක්වූයේ ඒකක 6360.84ක් ලෙසිනි. මෙසේ සමස්ත කොටස් මිල දර්ශකය ඒකක 18.07ක් ලෙසත් ඉහළ ගියේය.එහෙත් මිලංකා මිල දර්ශකය ඊට වඩා වෙනස් විය. එය පහළ ගියේය. පෙරදින ඒකක 6834.07ක් ලෙසින් පැවැති මිලංකා මිල දර්ශකය ඒකක 6828.87ක් ලෙසින් අඟහරුවාදා දිනයේ පෙන්නුම් කෙළේ ඒකක 5.2ක් පහළ යවමිනි.අඟහරුවාදා සිදුවූ ගනුදෙනු අතර විශේෂත්වයක් ලෙස පෙන්නුම් කෙළේ සමාගම් රැසක සුළු කොටස් අලෙවි වීමයි. කොටස් 100ක් බැගින් සමාගම් 8කම අලෙවි විය. උඩුපුස්සැල්ලාව, ඊ-චැනලින්, ටී සර්විස් (NV) සතොස මෝටර්ස්, රේණුකා සිටි හොටෙල්, හොටෙල් සීගිරිය, සීඑෆ්අයි, සිලෝන් ටුබැකෝ සමාගම්හි අලෙවි වූයේ කොටස 100ක් බැගිනි. එසේම සෙරන්ඩිබ් හොටෙල්, නුවරඑළිය ගෙස්ටෙට්නර්, කොමර්ෂල් ඩිවෙලොප්මන්ට් සමාගම්වල කොටස් අලෙවි වූයේ 200ක් බැගිනි.වැඩිම කොටස් ප්‍රමාණයක් අලෙවි වූයේ එස් එම් බී ලීසිං සමාගමේය. සමාගම් 3කට 10%ක මිල පරාසය පැනවීමට සුරැකුම්පත් හා විනිමය කොමිසන් සභාව තීරණය කර තිබුණි.පිරමල් ග්ලාස් සමාගමේ කොටස් 3248300ක් අලෙවි වීම සහ ලාෆ් ගෑස් (NV) සමාගමේ කොටස් 3776600ක් අලෙවි වීමත් එදින ගනුදෙනු අතර මුල් තැනක් ගන්නා ලදී. වැඩිම අගයකින් මෙන්ම ඉහළම ප්‍රතිශතයකින් මිල ඉහළ ගියේ සීඑෆ්අයි සමාගමේ කොටස්ය. රුපියල් 160 සිට 199ක් දක්වා රුපියල් 39කින් එහි මිල ඉහළ ගියේය.එමෙන්ම ඩිමෝ සමාගමේ කොටසක් රුපියල් 974.80 සිට රුපියල් 950.00ක් දක්වා පහළ ගියේ රුපියල් 24.80ක පහළ යාමක් පෙන්නුම් කරමිනි. මෑතදී කොටස් වෙළෙඳපොළට පිවිසි ඔඩෙල් සමාගමේ කොටසක් රුපියල් 32.10ක් ලෙසින් හා ලාෆ් ගෑස් සමාගමේ කොටසක් රුපියල් 25ක් ලෙසින් ද ලාෆ් ගෑස් (ඡන්ද බලය රහිත) කොටසක් රුපියල් 17ක් බැගින් ද අලෙවි විය. ඒ වෙළෙඳපොළට නිකුත් වූ අගයට ඉහළින්ය.තාරක වීක්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=aj1012261</link>
    <topic>සංචාරකයන් ලක්ෂ හතක් ලබන වසරේ මෙරටට පැමිණේවි</topic>
    <author>සුනිල් දයා අල්විස්</author>
    <content>සංචාරකයන් ලක්ෂ හතක් ලබන වසරේ මෙරටට පැමිණේවි- ආර්ථික සංවර්ධන නි. ඇමැති සුනිල් දයා අල්විස්ශ්‍රී ලංකාවේ ස්වාභාවික පරිසරයට දක්වන ආකර්ශනය නිසා මෙරටට පැමිණෙන සංචාරකයන් සංඛ්‍යාව ශීඝ්‍රයෙන් වැඩිවෙමින් පවතින බවත් ලබන වසරේ මෙරටට පැමිණීමට අපේක්ෂිත සංචාරකයන් සංඛ්‍යාව ලක්ෂ හත හමාරක් පමණ වනු ඇතැයි අපේක්ෂා කරන බවත් ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා කියයි.ඇමැතිවරයා එසේ පැවසුවේ මෙරටට සංචාරකයන් වැඩි වශයෙන් කැඳවා ගැනීම අරමුණින් විසිට් ශ්‍රී ලංකා නමින් පැවැත්වෙන වැඩසටහන පිළිබඳව අදහස් දක්වමිනි.මේ වැඩසටහන ලබන වසරේ ජනවාරි සිට දෙසැම්බර් මාසය දක්වා ක්‍රියාවට නැංවීමට ද පියවර ගෙන ඇත.ඉකුත් වසරට සාපේක්ෂව මේ වසරේ මැද පෙරදිගින් සියයට 59.8 ක් ඉන්දියාවෙන් සියයට 51.8 ක් සහ යුරෝපයෙන් සියයට 32.2 ක් ද වශයෙන් සැළකිය යුතු වාර්තාගත ප්‍රමාණයක සංචාරකයන් මෙරටට පැමිණ තිබේ.කල්පිටිය ප්‍රදේශයේ පිහිටි දූපත් 17 න් 14 ක සංචාරක ව්‍යාපාර වෙනුවෙන් හෝටල් ඉදිකිරීමට ආයෝජකයන් ඉදිරිපත් වී ඇත. මෙසේ හෝටල් ඉදිකිරීමට එන ආයෝජකයන් එම ප්‍රදේශවල ජනතාව හා පරිසරය රැක ගනිමින් ක්‍රියා කිරීමටත් උපයන ආදායමෙන් සියයට 5 පාසල් නිවාස ආදී ප්‍රදේශයේ ජනතාවගේ අවශ්‍යතා හා සුබසිද්ධිය උදෙසා ද කැප කළ යුතු බව ඇමැතිවරයා පෙන්වා දෙයි.මෙම වසරේ සංචාරකයන් ලක්ෂ 6 ක් දෙසැම්බර් අවසන් වනවිට අපේක්ෂා කළත් එම ඉලක්කය පසුගිය සතියේ ම ඉටුකර ගැනීමට හැකි වූ බව ලක්ෂ්මන් යාපා අබේවර්ධන මහතා සඳහන් කරයි.දිවි සවි මණ්ඩලයට ඇතුළු වෙමින් නොබෝදා කොළඹ කොටස් වෙළෙඳපොළට පිවිසි සීමාසහිත සිටිසන්ස් ඩිවලොප්මන්ට් බිස්නස් ෆිනෑන්ස් සමාගම (CDB) පසුගියදා කොළඹ කොටස් වෙළෙඳපොළේ ප්‍රධාන මණ්ඩලයට උසස් කොට ඇත. දැනට CDB හි වෙළෙඳපොළ ප්‍රාග්ධනීකරණය රුපියල් බිලියන 2 ක් පමණ වෙයි.CDB අධ්‍යක්ෂ / ප්‍රධාන විධායක නිලධාරී මහේෂ් නානායක්කාර මහතා ප්‍රකාශ කළේ “කොළඹ කොටස් වෙළෙඳපොළේ කාර්යසාධනය යුද්ධයෙන් පසුව ශ්‍රී ලංකා ආර්ථිකයේ ගමන් මග පෙන්නුම් කරන එක් ප්‍රධාන දර්ශකයක් බව ද කොටස් වෙළෙඳපොළෙන් ව්‍යාපාරික ආයතනවල ව්‍යාප්තිය සඳහා ප්‍රාග්ධනය උත්පාදනය කර ගැනීමට පුළුල් ප්‍රවේශයක් සපයන අතර එමඟින් ආර්ථික වර්ධනයට සහ රැකියා උත්පාදනයට මහත් අනුබලයක් ලැබෙන බවත්ය.”CDB දැනට මූල්‍ය සමාගම් පනත යටතේ ශ්‍රී ලංකා මහ බැංකුවේ ලියාපදිංචි කොට ඇති මූල්‍ය ආයතන 36 අතරින් මුළු වත්කම් ප්‍රමාණය අනුව 7 වැනි ස්ථානයේ පසුවෙන බව ද ඒ මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=aj1012262</link>
    <topic>විශිෂ්ටතම වෙබ් අඩවිය තේරීමේ තරගය ලාංකික වෙබ් නිර්මාණකරුවන්ට දිරියක් වේවි</topic>
    <author/>
    <content>විශිෂ්ටතම වෙබ් අඩවිය තේරීමේ තරගය ලාංකික වෙබ් නිර්මාණකරුවන්ට දිරියක් වේවිආචාර්ය ගාමිණි වික්‍රමසිංහ මහතා උත්සව සභාව ඇමතූ අවස්ථාව.එල්. කේ. ඩොමේන් රෙජිස්ට්‍රි ආයතනය විසින් වාර්ෂිකව සංවිධානය කරන “ජනපි‍්‍රයතම සහ විශිෂ්ටතම ශ්‍රී ලාංකීය වෙබ් අඩවි තේරීමේ තරගාවලිය” අන්තර්ජාලය සඳහා වෙබ් අඩවි නිර්මාණය කරන අය දිරි ගන්වන්නක් බව ලංකා බැංකුවේ සභාපති ආචාර්ය ගාමිණි වික්‍රමසිංහ මහතා පවසයි. ඒ මහතා මෙසේ පැවැසුවේ “2010 වසරේ ජනපි‍්‍රයතම සහ විශිෂ්ටතම ශ්‍රී ලාංකීය වෙබ් අඩවි තේරීමේ තරගාවලියේ” ජයග්‍රාහකයන්ට සම්මාන ප්‍රදානය කිරීමේ උත්සවයට ප්‍රධාන ආරාධිතයා වශයෙන් සහභාගි වෙමිනි.එල්. කේ. ඩොමේන් රෙජිස්ට්‍රි ආයතනයේ ප්‍රධාන විධායක නිලධාරී මහාචාර්ය ගිහාන් ඩයස් පැවසුවේ අන්තර්ජාලයේ ජනපි‍්‍රයතම සහ විශිෂ්ටතම ශ්‍රී ලාංකික වෙබ් අඩවි තේරීම සඳහා පැවැත්වෙන පිළිගත් ජාතික තරගාවලිය මෙය බවයි.විශේෂයෙන් සිංහල සහ දෙමළ ද ඇතුළු ශ්‍රී ලාංකික වෙබ් අඩවි ප්‍රවර්ධනය කර ඒවා වඩාත් ජනපි‍්‍රය කිරීම, වෙබ් අඩවිවල ගුණාත්මක බව වැඩි දියුණු කිරීම, වෙබ් නිර්මාණකරුවන් දිරි ගැන්වීම මෙම තරගාවලියේ ප්‍රධාන අරමුණු බව ඔහු වැඩිදුරටත් පැවැසීය.සිකියුර් සිකියුරිටි ඇන්ඩ් ඉන්වෙස්ටිගේෂන්ස් පෞද්ගලික සමාගමේ ;ස්වය කරන සේවකයන්ගේ 2010 පහ වසර ශිෂ්‍යත්වය සමත් වූ දරුවන් 10 දෙනකුට මුදල් ආධාර හා පොත්පත් උපකරණ බෙදාදීමේ උත්සවයක් එම සමාගමේ මූලස්ථානයේ දී නොබෝ දා පැවැත්විණි. එහිදී සිකියුර් සිකියුරිටි සමාගමේ අධ්‍යක්ෂ ලුතිනන් කර්නල් ඩන්කන් අලවතුගොඩ මහතා විසින් ශිෂ්‍යත්ව සමත් දරුවෙකුට ත්‍යාග ප්‍රදානය කළ අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=aj1012263</link>
    <topic>සාපෙළ විශිෂ්ටයන් 56කට සිසු උදාන කුසලතා ප්‍රණාම</topic>
    <author/>
    <content>සාපෙළ විශිෂ්ටයන් 56කට සිසු උදාන කුසලතා ප්‍රණාම2009 අ. පො. ස. (සා.පෙළ) විභාගයෙන් දිවයිනෙන්ම ප්‍රථම ස්ථානය ලැබු කොළඹ දේවි බාලිකා විද්‍යාලයේ සචිත්‍රා ශමාලි ගුණවර්ධන සිසුවියට හිමි ශිෂ්‍යත්වය ශ්‍රී ලංකා මහ බැංකුවේ නියෝජ්‍ය අධිපති ධර්මා ධීරසිංහ, පාසල් විභාග කොමසාරිස් කේ. එම්. එච්. බණ්ඩාර, මහජන බැංකුවේ ප්‍රධාන විධායක නිලධාරී / සාමාන්‍යාධිකාරී එච්. එස්. ධර්මසිරි යන මහත්වරුන් අතින් ලබාගත් අවස්ථාව.සිසු උදාන කුසලතා ප්‍රණාම ශිෂ්‍යත්ව ප්‍රදානය ඉකුත් දා මහජන බැංකු මාණ්ඩලික අභ්‍යාස විද්‍යාලයීය ශ්‍රවණාගාරයේදී පවත්වන ලදී. මහජන බැංකුවේ සමාජ සත්කාරයක් ලෙස එම ශිෂ්‍යත්ව ප්‍රදානය මෙවර පැවැත්වූයේ 18 වන වරටය.2009 අ. පො. ස. (සා.පෙළ) විභාගයෙන් විශිෂ්ට ප්‍රතිඵල ලැබු සිසු දරු දැරියන් 56 දෙනකුට එහිදී ශිෂ්‍යාධාර පිරිනැමිණි.කොමර්ෂල් බැංකුවේ ක්‍රෙඩිට් සහ ෂොපින් ඩෙබිට් කාඩ්පත් හිමියන්ට මුල් පෙළේ රෙදිපිළි හා පාවහන් වෙළෙඳසල් 07 කින් ආකර්ෂණීය වට්ටම් පිරිනැමෙනු ඇත. මේ 20 සහ 31 අතර දිනයන්හි, හමීඩියාස්, අඩිඩාස්, රේමන්ඩ්, සිග්නේචර්, හවුස් ඔෆ් ෆැෂන් සහ ෆැෂන් බග් යන වෙළෙඳසල් වලින් භාණ්ඩ මිලදී ගන්නා කොමර්ෂල් බැංකු කාඩ්පත් හිමියන්ට සියයට 20 ක වට්ටම් ද ඩී. එස්. අයි. ප්‍රදර්ශනාගාරවලින් රුපියල් 1000 වැඩි මිලට ගැනීම් සඳහා සියයට 25 ක වට්ටම් ද හිමි වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=aj1012264</link>
    <topic>සෙලින්කෝ ලයිෆ් මිලියන 340 ක හිමිකම් පියවයි</topic>
    <author/>
    <content>සෙලින්කෝ ලයිෆ් මිලියන 340 ක හිමිකම් පියවයි2010 වර්ෂයේ ප්‍රථම මාස 9 අවසන් වන විට තම සමාගමේ ඔප්පු හිමියන්ගේ රක්ෂණ හිමිකම් ඔප්පු 12,700 ක් පියවමින් ඔවුන්ට රුපියල් මිලියන 240 ක් ලබා දීමට සෙලින්කෝ ලයිෆ් සමාගම කටයුතු කර ඇත. පසුගිය මූල්‍ය වසරේ ප්‍රථම මාස 9 ක කාලසීමාව තුළදී පියවූ රුපියල් මිලියන 303.5 ක් වටිනා හිමිකම් හා සන්සන්දනය කර බැලීමේදී මෙවර සමාගමේ හිමිකම් පියවීම සියයට 12 කින් වර්ධනය වී ඇත.ශ්‍රී ලංකාවට ස්වයං රැකියාවක් ලෙසින් නව ගෙවතු වගා සංකල්පයක් හඳුන්වා දුන්, පිළියන්දල, යලමහ ඇග්‍රෝ ප්ලාන්ටේෂන් සමාගම, තම පළමු සංවත්සරය සමරමින්, මුල් වරට ජාතික තලයේ ඖෂධ ශාක වගා ව්‍යාපෘතියක් ඇතුළුව තවත් ඵලදායි වගා ව්‍යාපෘති රැසක් ම හඳුන්වා දෙයි.වසරකට පෙර දී ඇරැඹුණු, යලමහ ඇග්‍රෝ ප්ලාන්ටේෂන් සමාගම, ඇපල්වලට ආදේශකයක් ලෙසින්, බැංකොක් මසං මෙරට හඳුන්වා දී, එය ස්වයං රැකියාවක් ලෙසින් හා ආදායම් මාර්ගයක් ලෙසින් වගා කිරීමට අවශ්‍ය උපදෙස් හා එහි පොහොර දැමීම් හා නඩත්තු කටයුතු නිවසට ම පැමිණ කර දුන් පළමු සමාගම ද වේ.සිය වෙබ් අඩවිය වන ඹඹඹ. රචතචථචඩච.ජධථ ද, පළමු සංවත්සර උත්සවයේදී එළි දැක්විණි. එයට අනුව සමාගම, යුද්ධයෙන් මුදාගත් උතුරු නැඟෙනහිර පළාත්වලට ද ව්‍යාප්ත කෙරෙනු ඇත.ජාතික මට්ටමේ ආයුර්වේද ඖෂධ ශාක වගා ව්‍යාපෘතිය යටතේ, වඳ වෙමින් පවතින ඖෂධ ශාකවලට නව පණක් ලබාදීම, විදේශයන්ට ඇඳියන අපේ මුදල් රැකගැනීම හා විදේශ විනිමය ඉපයීම, ආර්ථික වගාවක් ලෙසින් වෙළෙඳපොළක් හඳුන්වාදීම, පහසුවෙන් වගා කළ හැකි ඖෂධ ශාක හඳුන්වාදීම හා එදිනෙදා ජීවිතයට අවශ්‍ය වන ආයුර්වේද ඖෂධ ශාක ගෙවත්තෙන් ම ලබාගැනීමේ හැකියාව කෙරෙහි අවධානය යොමු කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=aj1012265</link>
    <topic>ප්‍රථම වරට ජංගම දුරකථන ක්‍රියාපත ගබඩාවක් එටිසලාට් සමාගමෙන්</topic>
    <author/>
    <content>ප්‍රථම වරට ජංගම දුරකථන ක්‍රියාපත ගබඩාවක් එටිසලාට් සමාගමෙන්එටිසලාට් සමාගම hSenid ආයතන හා එක්ව ’AppZone’ ජංගම දුරකථන ක්‍රියාපත ගබඩාවක් එටිසලාට් පාරිභෝගිකයන් වෙත විවෘත කරයි. ඒ අනුව එටිසලාට් පාරිභෝගිකයින්ට මෙම ජංගම දුරකථන ක්‍රියාපත ගබඩාවක් ඔස්සේ තමන් කැමැති ජංගම දුරකථන ක්‍රියාපත ලබාගත හැකිය.එටිසලාට් පාරිභෝගිකයන්හට #141# ඇමැතීමෙන් දුම්රිය කාලසටහන්, දවසේ ඡ්‍යොතිෂ පලාපල, ක්‍රීඩා තොරතුරු සහ විනෝදාත්මක ක්‍රීඩා, කැබ් සේවා විස්තර ලබාගත හැකියි. මෙම ජංගම දුරකථන ක්‍රියාපත සියල්ල දේශීය අවශ්‍යතා අනුව මෙරට මෘදුකාංග නිර්මාණකරුවන් විසින් සකස් කර තිබේ.එටිසලාට් ප්‍රධාන විධායක නිලධාරි දුමින්ද්‍ර රත්නායක මහතා පැවසුවේ ජංගම දුරකථනයේ අගය වැඩිකරන නැවුම් සේවාවක් සාර්ථකව හඳුන්වා දීමට හැකිවීම ගැන සතුටු වන අතර මෘදුකාංග නිර්මාණකරුවන්ට නියමු ව්‍යාපෘතියක් ලෙස ආරම්භ කළ AppZone’ දැන් සියලු එටිසලාට් පාරිභෝගිකයන්ට විවෘතව ඇති බවයි.මෙම ව්‍යාපෘතිය මඟින් ජංගම දුරකථන ක්‍රියාපත ගබඩාවක් නිර්මාණය කිරීමේ ව්‍යාපාරික ස්වභාවය නව මානයකට යොමු කර ඇති අතර මෙමඟින් ලැබෙන ආදායමෙන් 70%ක් අදාළ මෘදුකාංග නිර්මාණකරුවන්ට ලබා දෙන බව හෙතෙම වැඩිදුරටත් පවසයි.ශ්‍රී ලංකා ශි‍්‍ර නාරායන ගුරු සංසදයේ සභාපති එම්.කේ. රාහුලන් සර්ව ආගමික නායකයන් ඇතුළු ආරාධිතයන් සමුළුවට එක්වී.තිරසාර සමාජ සංවර්ධනයක් උදෙසා ශ්‍රී නාරායන ගුරු අනුස්මරණ ශාලාව ස්ථාපනය කිරීමේ සිට ශ්‍රී නාරායන ගුරු සංසදයට වසර 75 ක් පිරීම සැමරීමට සමගාමීව පැවැත්වූ ගෝලීය සමුළුව සාර්ථකව නිමාවට පත්විය. බණ්ඩාරනායක අනුස්මරණ සම්මන්ත්‍රණ ශාලාවේ පළමු දින ආරම්භක සැසිවාරය පවත්වනු ලැබුවේ ශ්‍රී ලංකාවේ ශ්‍රී නාරායන ගුරු සංසදයේ සභාපති එම්.කේ. රාහුලන් මහතා විසින් පැමිණි පිරිස සාදරයෙන් පිළිගැනීමෙනි.මෙම අවස්ථාවට විශේෂ ආරාධිතයා ලෙස සහභාගී වූ ඉන්දියානු මහකොමසාරිස් අශෝක් කේ. කාන්තා මහතා පැමිණ සිටි පිරිස අමතමින් මෙම සමුළුවේ වැදගත්කම පැහැදිලි කළේය. එසේම සිංගප්පූරු පාර්ලිමේන්තු මන්ත්‍රී අමාත්‍ය විශ්වා සදාසිවන්, ඉන්දියානු අමාත්‍ය එන්.කේ. ප්‍රේමචන්ද්‍රන්, ඉන්දියානු රාජ්‍ය සංස්කෘතික දෙපාර්තමේන්තුවේ පරිපාලක, ඉන්දියානු ජාතික කෞතුකාගාර ආයතනයේ උපකුලපති ආචාර්ය සී.වී. ආනන්ද බෝස් හා වියානා ස්ථිර සභාවේ හිටපු තානාපති, වොෂිංටන් ඉන්දියානු තානාපති කාර්යාලයේ නියෝජ්‍ය ප්‍රධානී ටී.පී. සිරිනිවාසන් මහත්වරුන් විසින් ද මෙම අවස්ථාවේ දේශන පවත්වන ලදී.මෙම සමුළුවේ ආධ්‍යාත්මික හරය විධහා දක්වමින් ශ්‍රී ජයවර්ධනපුර විශ්වවිද්‍යාලයේ කුලපති මහාචාර්ය බෙල්ලන්විල විමලරතන හිමි, කොළඹ රාම ක්‍රිෂ්ණන් සභාවේ සභාපති ස්වාමි සර්වරූපනන්ද හිටපු කොළඹ අගරදගුරු ආචාර්ය ඔස්වල් ගෝමිස් පියතුමා, සමස්ත ලංකා ජම්මියතුල් උලමා හා සිවගිරි මාදම් හි අශායික් ෆසිල් මොහොමඩ් ෆාරුක්, අති ශුද්ධ වූ ප්‍රකාශනන්ද, අති ශුද්ධ වූ ස්වාමි රිතම්බරන්දා හා ස්වාමි සචිදානන්ද ඇතුළු ආගමික නායකයෝ ආශිර්වාදාත්මක අනුශාසනා සිදු කළහ.”මෙම සමුළුව ඉන්දියාව හා ශ්‍රී ලංකාව අතර දර්ශනය පිළිබඳ සම්ප්‍රදායන් ගොඩ නැංවීමට ඉතා වැදගත් මාවතක් තනා දෙන අතරම මිනිස් ජීවිත ප්‍රතිනිර්මාණය කිරීමට හා බැඳීම් පුළුල් කිරීමට කලාතුරකින් ලැබෙන අවස්ථාවක් උදා කර දී තිබෙනවා.” යනුවෙන් රෙව්ලොන් ලංකා පුද්ගලික සමාගමේ සාමාන්‍යාධිකාරී සහ ලෝක සම්මේලන සංවිධානයේ ලේකම් ටී.එස්. ප්‍රකාශ් මහතා එහිදී කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=aj1012266</link>
    <topic>ජගත් වෙළෙඳනාම විශිෂ්ටතා සම්මේලනයේදී මන්චි සහ රිට්ස්බරි ඉහළ සම්මාන දිනයි</topic>
    <author>සම්මානය කැල්ටන් සමූහයට</author>
    <content>ජගත් වෙළෙඳනාම විශිෂ්ටතා සම්මේලනයේදී මන්චි සහ රිට්ස්බරි ඉහළ සම්මාන දිනයිසිලෝන් බිස්කට්ස් සමාගමේ ජනපි‍්‍රයම නිෂ්පාදන දෙකක් වන මන්චි සහ රිට්ස්බරි ඉන්දියාවේ මුම්බායි නුවරදී පසුගියදා පැවති 2010 ජගත් වෙළෙඳනාම විශිෂ්ටතා සම්මේලනයේදී සම්මානයට පාත්‍රවෙයි.සම්මාන උළෙලේ කඩිනමින් අලෙවි වන පාරිභෝගික භාණ්ඩ අංශයේ විශිෂ්ටතම වෙළෙඳනාම දෙක ලෙස මන්චි සහ රිට්ස්බරි වලට සම්මාන පිරිනැමිනි. ලොවපුරා රටවල් රැසකින් ඉදිරිපත් කර තිබූ ජාත්‍යන්තර කීර්තියට පත් වෙළෙඳනාම ඇතුළු ප්‍රධාන වෙළෙඳනාම සමඟ පැවති තියුණු තරගයකින් පසු මන්චි සහ රිට්ස්බරිවලට පමණක් විශිෂ්ටතා සම්මාන හිමිවීම විශේෂත්වයකි.පසුගියදා පැවති 2010 ස්ලිම් වෙළෙඳනාම විශිෂ්ටතා සම්මාන උලෙළේදී ද වසරේ විශිෂ්ටතම වෙළෙඳනාමය ලෙස මන්චි සම්මානයට ලක්විය.ලොවපුරා නන්විද භාණ්ඩ සහ සේවා අතරින් සාර්ථක සහ උසස් වෙළෙඳනාම බිහිකිරීමට පුරෝගාමිවූ ප්‍රමුඛ අලෙවිකරුවන් හමුවන තෝතැන්නක් සහ එම වෙළෙඳ භාණ්ඩ ඇගයීමට ලක් කෙරෙන ලොව ප්‍රධානම අලෙවිකරණ උත්සවය වන්නේ, ජගත් වෙළඳනාම විශිෂ්ටතා සම්මේලනයයි.සිලෝන් බිස්කට්ස් සමාගමේ සමූහ අධ්‍යක්‍ෂ සහ අලෙවි හා විකුණුම් අංශ ප්‍රධානි නන්දන වික්‍රමගේ මහතා පවසන්නේ අභියෝග සහ බාධක මධ්‍යයේ මන්චි සහ රිට්ස්බරි ලබාගත් ජයග්‍රහණවල සැබෑ සහතිකය ජගත් වෙළෙඳනාම විශිෂ්ටතා සම්මේලනයේදී ලැබුණ බවයි. “ජනපි‍්‍රය ජාත්‍යන්තර වෙළෙඳනාම සමඟ කරටකර තරගකිරීමේ හැකියාව ඇති දේශීය වෙළෙඳනාම බිහිවෙන තත්ත්වයක් උදාවී ඇති බවත්, එම නිෂ්පාදන මෙරට තුළ ඉතා ජනපි‍්‍රය බවත්” වික්‍රමගේ මහතා සඳහන් කරයි.ජගත් වෙළෙඳනාම විශිෂ්ටතා සම්මේලනයේදී අලෙවිකරණය සහ වෙළෙඳනාම ප්‍රවර්ධනය වෙනුවෙන් දක්වන සුවිශේෂ දායකත්වය සඳහා පිරිනමන ජගත් වෙළෙඳනාම නායකත්ව සම්මානය නන්දන වික්‍රමගේ මහතාට හිමි විය.සම්මානය කැල්ටන් සමූහයටකැල්ටන් සමූහ ව්‍යාපාරයට අනුබද්ධිත කැල්ටන් ස්විට් හවුස් පෞද්ගලික සමාගම සහල් පිටි ආශි‍්‍රත බේකරි නිෂ්පාදන වෙළෙඳපොළට හඳුන්වා දෙයි. කැල්ටන් සමූහ ව්‍යාපාරයේ අධිපති ඩී. සෝමචන්ද්‍ර ද සිල්වා මහතා පවසන්නේ සහල් පිටි ආශි‍්‍රත නිෂ්පාදන සඳහා පාරිභෝගිකයන්ගේ ඉහළ ඉල්ලුමක් ඇති බවයි. දීප ව්‍යාප්තව මෙම නිෂ්පාදන ප්‍රචලිත කිරීමට පියවර ගෙන ඇතැයි ද ඔහු කියා සිටී.මේ දක්වා සමාගම විවිධ සම්මාන 20 කට අධික සංඛ්‍යාවකට හිමිකම් ලැබ තිබේ. සමාගමට අලුතින්ම හිමි වූයේ ආහාරපාන ක්ෂේත්‍රයේ බස්නාහිර පළාතේ හොඳම ව්‍යවසායකයා සම්මානයයි. ලංකා කාර්මික සංවර්ධන මණ්ඩලය මඟින් මෙම සම්මානය පිරිනමනු ලැබීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=aj1012267</link>
    <topic>නව යුගයට ගැළපෙන ඩෙල් විසඳුම්</topic>
    <author/>
    <content>නව යුගයට ගැළපෙන ඩෙල් විසඳුම්ග්ලේන් ස්පියරිංන්ග් හි ශ්‍රී ලංකා ව්‍යාපාර සංවර්ධන කළමනාකරු, ආසියා පැසිෆික් ශාන්තිකර කලාපයේ ගබඩා විසඳුම් උපදේශක කෞෂල ලංකාධිකාර, දකුණු ආසියාවේ ගබඩා විසඳුම් උපදේශක හා ජ්‍යෙෂ්ඨ කළමනාකරු විලියම් ටැන්, ශ්‍රීී ලංකාවේ කළමනාකරු ෂෙමාල් ජයතිලක, ආසියා ශාන්තිකර කලාපයේ අලෙවි කළමනාකරු ජෙසිකා වොංන්ග් මහත්ම මහත්මීන් ඩෙල් හඳුන්වා දුන් නව විසඳුම් පිළිබඳ මාධ්‍යයට කරුණු දැක්වීමට එක්වී.කාර්යක්ෂමතාව නව යුගයට ගැළපෙන අයුරින් ඉහළ නැංවීමට ඩෙල් සමාගම විසඳුම් සපයා දෙයි. එමඟින් පාරිභෝගිකයන්ට මෙන්ම ආයතන හිමිකරුවන්ට ද වාසි සැලසේ.එම සේවා හා විසඳුම් මඟින් තොරතුරු ගබඩා කිරීම සඳහා යන වියදම 50% කට වඩා අඩු කරගත හැකිය.ඒකබාද්ධ දත්ත හුවමාරු කරගැනීම හා පවතින යටිතල පහසුකම්වලින් ක්‍රියාත්මක කළ හැකි ආකෘතියක් යොදාගෙන ඇති අතර එමඟින් පාරිභෝගිකයන්ට පහසු වඩාත් විශිෂ්ට තොරතුරු මධ්‍යස්ථානයක් ගොඩනැඟීමට හැකියාව ලැබේ.ඩෙල් හඳුන්වා දෙන එම විසඳුම් ඕනෑම පාරිභෝගිකයකුට පවතින තොරතුරු තාක්ෂණ පද්ධතිවල කාර්යක්ෂමතාව පිළිබඳ පසු නොතැවෙමින් නවතාක්ෂණයන් ඒකාබද්ධ කරගත හැකිය.ඩෙල් හි මෙම නව විසඳුම් හා සේවා නව යුගයට ගැළපෙන නිදහස හා නව ව්‍යාපාරික මට්ටම්වල කාර්යක්ෂමතාවය පාරිභෝගිකයින්ට පෙන්වා දෙන අතර තොරතුරු කළමනාකරණ වියදම 50% කින් අඩු කිරීමට මෙමඟින් හැකිවන නිසා උපායමාර්ගික ආයෝජන සඳහා අවස්ථාව උදාවේ.”ආයතනවල නව්‍යතාවය හා කාර්යක්ෂමතාවය රඳාපවතින්නේ විවෘත, සුදුසු හා ලාභදායී විසඳුම් මතයි” යනුවෙන් ඩෙල් ශ්‍රී ලංකා හි ගබඩා විසඳුම් උපදේශක කෞෂල ලංකාධිකාර මහතා කියයි.තොරතුරු බිඳවැටීම ව්‍යාපාරික කටයුතුවලට මහත් බාධාවක් වන අතර විශේෂයෙන්ම සැලසුම්සහගත නොවන තොරතුරු වන ඊ-මේල් පණිවුඩ හා 2008 පැවැති ප්‍රමාණයට වඩා 2012 දී පස් ගුණයකින් විශාල වේ යැයි අනුමාන කරන විශාල පණිවුඩ මෙමඟින් කළමනාකරණය හා ආරක්ෂාකර ගැනීමට හැකියාව ලැබේ.ශ්‍රී ලංකා තොරතුරු තාක්ෂණ කර්මාන්ත මණ්ඩලය (ෆිටීස්) නව විදුලි සංදේශ සහ තොරතුරු තාක්ෂණ අමාත්‍යාංශයට සුබ පතන බව, එම ආයතනය කියයි.තොරතුරු සහ සන්නිවේදන තාක්ෂණ ක්ෂේත්‍රය සඳහා වෙනම ම අමාත්‍යාංශයක් ස්ථාපිත කිරීම ගැන අදහස් දක්වන ෆිටීස් ආයතනයේ ප්‍රධාන විධායක නිලධාරි දමිත් හෙට්ටිහේවා මහතා පැවැසුවේ තොරතුරු තාක්ෂණ සහ ෂජලි සංදේශ ක්ෂේත්‍රය අනිකුත් අංශ සමඟ ඉතා සමීප සම්බන්ධතාවයක් ඇති බවත්, ඒ නිසාම ප්‍රතිපත්ති පිළිබඳ සාකච්ඡාවලදී එකිනෙක අංශ අතර අදහස් හුවමාරු කර ගැනීම ඉතා වැදගත් බවත් පැවැසීය.ෆිටීස් ආයතනය 2011 වර්ෂය සඳහා වූ අයවැය දැනුම් ආර්ථිකය ඉදිරියට ගෙනයාමේ ඉදිරි පියවරක් ලෙස ද දකී.නව අය වැය යෝජනා සහ එහි ඇති ඇතැම් දිරි ගැන්වීම් දේශීය මෘදුකාංග කර්මාන්තයේ වර්ධනයට, බ්‍රෝඩ්බෑන්ඩ්වල ප්‍රගමනයට, පර්යේෂණ සහ සංවර්ධන කටයුතුවල පුළුල්වීමට, විදුලි සංදේශ ආවරණ කලාපවල ව්‍යාප්තියට, තොරතුරු සහ සන්නිවේදන ක්ෂේත්‍රයේ සෑම අංශයකම ප්‍රවේශ මාර්ගවල වර්ධනයට සහ ඕර්‍ථර්‍ණ අංශයේ වර්ධනයට හේතු වනු ඇති බව තමාගේ විශ්වාසය යැයි දමිත් හෙට්ටිහේවා පැවැසීය.රජය මෙවර අයවැයෙන් තොරතුරු සහ සන්නිවේදන තාක්ෂණ සාක්ෂරතාව වර්ෂ 2016 වනවිට 75% දක්වා ඉහළ නැංවීමේ ජාතික ඉලක්කය සපුරා ගැනීමට අවශ්‍ය පදනම දමා ඇති බව ද හෙට්ටිහේවා පැවැසීය.විදුලි සංදේශ හා තොරතුරු තාක්ෂණ භාණ්ඩ සඳහා රේගු බදු නිදහස් කිරීම, විදුලි සංදේශ සේවා සඳහා බදු අඩු කිරීම මෙම ක්ෂේත්‍රයට යහපත් බලපෑමක් ඇති කරනු ඇති බවයි.එසේම පර්යේෂණ වියදම්, විදේශ රැකියා පුහුණු වියදම් සහ ගමන් වියදම්වලට අදාළ ආදායම් බදු අඩු කිරීමේ වාසිය තොරතුරු තාක්ෂණ කර්මාන්තයේ ස්වභාවය වෙනස් කිරීමට විශාල රුකුලක් වනු ඇතැයි තවදුරටත් ඔහු පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>26</day>
    </date>
    <link>http://www.silumina.lk/2010/12/26/_art.asp?fn=aw1012261</link>
    <topic>මැරෙන්න පෙර අත්හදා බලන්න ගිහින් මං මැරුණා</topic>
    <author>මතුගම</author>
    <content>තණ්හාව නිසා ම උපතක් ලබන සත්ත්වයා තණ්හාව නිසා ම ජීවත් වී ඒ ජීවිතය අවසන් කොට ඊළඟ භවයක් ලබන්නේ ද තණ්හාව නිසා ම ය. මේ තණ්හාව යනු වුවමනාව යි. මිනිසා උපතේ සිට ම සිදු කරන්නේ වුවමනාවන් ඉටු කැර ගැනීමට උත්සාහ කිරීමයි. මිනිසා උපන් හැටියේ හඬන්නේ කුසගින්න හෝ පිපාසය නිවා ගැනීමේ වුවමනාවට ය.ඉන් පසු සීත ඌෂ්ණාදියෙන් වැළකී සිටීමේ වුවමනාවට ය. තිරිසන් සතුන්ට ඇත්තේ ද මේ ප්‍රධාන වුවමනාවන් ය. එහෙත් මිනිසා වැඩෙත් ම පසිඳුරන් පිනවීමේ වුවමනාව හෙවත් තණ්හාවෙන් ලෝකය ම අල්ලා ගැනීමට හැකි යැයි සිතා ගෙන කටයුතු කරති. තමන් ගේ ඇස කන නාසය දිව ශරීරය පිනවීම සඳහා “සිත” ඉල්ලන දේ ලබා දීමට ජීවිත කාලය ම වැය කරති.පිරිමියා මේ ලෝකයෙන් වඩාත් ම පි‍්‍රය කරන වස්තුව ස්ත්‍රිය යි. ස්ත්‍රියක්, දැකීම, කතා කිරීම, ඇසුරු කිරීම, ස්පර්ශය පිරිමියා ගේ ප්‍රධාන වුවමනාවයි. ස්ත්‍රිය වඩාත් ම පි‍්‍රය කරන්නේ පිරිමියකු දැකීම යි. කතා කිරීමයි.ඇසුරයි. ස්පර්ශයයි. මේ ලෝකය පවතින්නේ ඒ තුළිනි. මේ තණ්හාව නිසා ම පුද්ගලයින් හා භෞතික වස්තූන් කෙරෙහි ආශාවෙන් ඇලෙති. එසේ ම තමන් අකැමැති පුද්ගලයින් හා භෞතික වස්තූන් කෙරෙහි ගැටෙති. මේ තණ්හාව නිසා ම ලාභය, ලෝභය, ආදරය, ආශාව, තරහව, වෛරය, ක්‍රෝධය, ඊර්ෂ්‍යාව, පසුතැවිල්ල, උපදවා ගෙන කෙනෙක් සිත සතුටු කර ගනිති. ප්‍රසන්න කැර ගනිති. තව කෙනෙක් සිත කිළිටි කැර ගනිති.තමන් ආශාවෙන් සිටින පුද්ගලයින් හෝ වස්තූන් නොලැබී යෑම ද දුකකි. විප්‍රයෝගය ද දුකකි. ඒවා අනුන් සතු වීම ද දුකකි. මේ සියල්ල සිදු වන්නේ සිතින් දැඩි සේ අල්ලා ගෙන සිටීම නිසා ය. මේ මහනුවර වටපුළුව ප්‍රදේශයේ සිදු වූ එවන් සිද්ධියකි. අමර සාමාන්‍ය පවුලක ප්‍රසන්න තරුණයෙකි. කලාවට හා සුන්දරත්වයට පි‍්‍රය කළ ඔහුගේ විනෝදාංශය වූයේ වස්දඬුවක් පිඹීම ය. ඔහුගේ වස්දඬු රාවය ගම පුරා විහිද ගියේ ගම්වැසි සිත් සතන් නළවාලමිනි. අමර ගේ පවුලේ ඒ වන විට සිටියේ අමරත් අම්මාත් අයියාත් පමණි. අයියා ලොරි රියැදුරෙකි.අමර ගේ හදවත තාරුණ්‍යයෙන් කිති කැවෙද්දී ඒ ගමේ ම එහා කෙළවරේ තරුණියක හා සිත ඇලුණේය. මාලිනී නම් වූ ඇය ද සුන්දරත්වය පි‍්‍රයා කළ අහිංසකාවියක් වූවාය. වැඩි කල් නොගොස් මේ දෙදෙනා ගේ පේ‍්‍රම සම්බන්ධය පවුල්වල වැඩිහිටියන් ගේ කනට ගියේ ය. දෙපැත්තෙන් ම වැඩිහිටියෝ ඊට විරුද්ධ වූහ.මේ වන විට ජංගම දුරකතන භාවිතය ලංකාවේ පැතිර නොතිබුණු බැවින් ද දෙදෙනාට මුණ ගැසීමට නොහැකි සම්බාධක, පැනැවී තිබුණු බැවින් ද මේ දෙහදවත් පීඩනයෙන් තෙරපීමෙන් වේදනාවට පත් ව තිබුණි. දෙන්නා දෙපොළේ සුසුමින් ආදරය ආවර්ජනය කළහ. මේ අතර මාලිනීගේ මව්පියෝ ඇයට අමර එපා කරවනු පිණිස මන්ත්‍ර ගුරුකම් පවා කළහ. ඒ අතර ම මාලිනියට විවාහයක් කැර දීමට සුදුසු මනාලයකු සෙවූහ. මේ තොරතුරු අමරගේ කනට ද ටිකෙන් ටික කාන්දු වූයේය.දිනක් අමරගේ අම්මා බඩු ගෙන ඒම සඳහා සමූපකාර වෙළෙඳ සලට ගොස් සිටියාය. අයියා ලොරියේ වැඩට ගොස් සිටියේය. ගෙදර තනි වූ අමර මනෝ ලෝකයේ සිහින මවන්නට වූයේ ය. අවසානයේ “මාලිනිය මට අහිමි වුණොත්?” යන ප්‍රශ්නය ඔහුගේ සිතට මතු වී ආයේය. එසේ වුවහොත් මාලිනී දෙමවුපියන්ට අවනත විය යුතුය. ඔවුන් සොයා දෙන මනාලයකු සමඟ මංගල පෝරුවට නැගිය යුතුය. ඒ අවස්ථාවේත් මා ගැන ඇය කල්පනා කරනු ඇත. “අනේ! අමර! මට සමාවෙන්නැ”යි හදවතින් හඬා වැළපෙනු ඇත.දෙපාර්ශවයේ නෑදැයින් ඉදිරියේ ව්‍යාජ සිනාවක් මුවට නඟාගෙන ඒ අවස්ථාවට මුහුණ දෙනු ඇත. සුදු පීත්ත පටිවලින් හා සුදු මලින් සැරසූ මංගල රථයක ඇය නංවා ගත් මනාලයා ඇය සමඟ ගමන් අරඹනු ඇත. ඒ මංගල රථය පිටත්වන විට රතිඤ්ඤා හඬ නැගෙනු ඇත. මංගල රථය මගේ නිවස ඉදිරිපිට පාරෙන් ගමන් කරන විට “අනේ! මගේ අමර...” යැයි ඇයට සිතෙනු ඇති. අනේ! එහෙම වුණොත් මම මොනවා කරන්න ද? මටත් රැකියාවක් තිබුණා නම් මොනවා හෝ පියවරක් ගන්නට තිබුණි. ඒත්...එහෙම වුණොත් මාලිනී මංගල රථයේ වීදුරු කවුළුවෙන් බැලුවොත් ඇයට දර්ශනය විය යුත්තේ කුමක් ද? මම නිවසේ ප්‍රධාන උළුවස්ස ළඟ ගෙල වැළ ලා ගෙන ඇය වෙනුවෙන්, ආදරය වෙනුවෙන් ජීවිතය පූජා කරමින් තීරණයක් ගන්නෙමි.මේ අතර අමරගේ අයියා ලොරියේ හැපී මිය ගිය කුකුළෙක් ද රැගෙන ලොරි සහායකයා සමඟ ගෙට ඇතුළු වී කුස්සියට යනු පෙනුණි. දැන් කුස්සියේ කුකුළා කපන කොටන හඬ ඇසේ.ඉතින් එහෙම වුණොත්? මම කොහොමද බෙල්ලට ලණුව දා ගන්නේ? අත්හදා බලන්න ඕනෑ” යි සිතූ අමර නිවසේ තිබු නයිලෝන් ලණුවක් නිවසේ ප්‍රධාන උළුවස්සට ඇතුළත ඉහළින් තිබු බාල්කයක ගැට ගැසීය. පුටුවක් තබා ඒ මත නැගී ඒ නයිලෝන් ලණුවෙන් පුඩුවක් හදා ගත්තේය. මළ පුඩුව ;දස බලා සිනාසුණේය. එය ගෙලට දමා අත්හදා බැලිය යුතු යැයි සිතුවේය. පුඩුව බෙල්ලට දා ගත්තේය.“දඩස්”“අපොයි උග් හ්...හ්...”පුටුව පෙරැළී ගියේය. බලාපොරොත්තු නැති දෙයක් සිදු විය. පුටුව පෙරැළීමත් සමඟ ම අමර ගේ ගෙල හිර වී ප්‍රාණය නිරුද්ධ විය.වෙනදාත් අම්මා ගමනක් ගොස් ගෙදරට එන විට උළුවස්ස උඩ විහිළුවට පාර හරස් කරන අමර අදත් එතැන ය. අම්මා බඩු මල්ලක් එල්ලා ගෙන ගෙට ගොඩ වෙමින් “එහාට වෙයං කොලුවෝ” යි අතින් තල්ලු කළා ය. වෙන දා හිනාවෙමින් එහාට යන අමර අද පැද්දී ගොස් ආපසු මව ගේ ඇඟේ හැපුණි.“අය්යෝහ්... දෙය්යනේ! මගේ බුදු පුතා...” යි කෑ ගැසු අම්මා සිහි සුන් වී ඇද වැටුණා ය. අමරගේ පා ඇඟිලි පොළවේ ගැටෙන්නට අඟල් කාලක්වත් නැති තරම් ය. සියල්ල සිදු වී හමාර ය.අමරගේ මරණයෙන් පසු සත් දින දානය ද තුන් මාසයේ දානය ද දී පින් අනුමෝදන් කළහ. තුන්මාසයේ දානය දුන් දා රාත්‍රී මාලිනී ගේ ස්වරූපය වෙනස් විය. ඇය හඬන්නට වූවාය. විකාර කියවන්නට වූවාය. ඇයට භූත දෝෂයක් ඇතැයි තේරුම් ගත් වැඩිහිටියෝ ඇදුරෙකු ගෙන්වා ආරක්ෂාවක් කරන්නට කටයුතු කළහ. ඒ අනුව අංග සම්පූර්ණ ශාන්ති කර්මයක් කරන්නට සිදු විය.ඒ ශාන්ති කර්මය අවස්ථාවේ මාලිනී ප්‍රලය වී අඬන්නට වූවාය.“ඇයි මේ අඬන්නේ?” ඇදුරා ඇසීය.“අඬන්නේ දුකට” ටිකක් රළු හඬින් පිළිතුරු ලැබුණි.‘ඇයි දුක් වෙන්නේ?’‘දුක් වෙන්නේ උඹලා මාව පන්නන්න හදන නිසා’‘ඊට කලින් අපි කැමතියි මේ කවුද? කියා දැන ගන්න’‘මම ද? මම අමර. මම මැරෙන්න හිතා ගෙන කරපු දෙයක් නෙවෙයි. මං නිකමට එල්ලිලා මැරෙන හැටි අත්හදා බැලුවා. ඒත් කරුමෙට පුටුව පෙරළුණා.’‘අපි කොහොමද? ඔය කියන කතා පිළිගන්නේ?’‘එහෙනම් කව්රු හරි ගිහින් අපේ ගෙදර බිත්තියේ එල්ලලා තියෙන මගේ පින්තූරය පිටුපස මගේ බටලී නළාව ඇති. ඒක ගෙනැත් දෙන්න.’අමරගේ නිවසට ගොස් ඒ බටලී නළාව අරගෙන එන්නට කිසිවකුවත් කැමැත්තක් දැක්වූයේ නැත. එහෙත් එහි සිටි කෙනෙක් වෙනත් බටලී නළාවක් ගෙනැත් දුන්නේය. මාලිනී කිසි දිනක බටලී නළා වාදනයක් ඉගෙන ගෙන තිබුණේ ද නැත. මඳ සිනහවක් පළ කළ ඇය බටලී නළාව අතට ගෙන හොඳ පළපුරුදුකාරියක් මෙන් යටි තොල සමීපයෙන් නළාව තබා ගත්තා ය.ඉස්සර අමර තමන් ගේ නිවස ඉදිරිපිට කුඹුරු යාය මැද්දේ පිහිටි ගොඩැල්ලේ ගලක් මත හිඳ ගෙන සිටි ඉරියව්වෙන් ම ඇය ද හිඳ ගත්තා ය. මාලිනී වාදනය පටන් ගත්තා ය.මේ මාලිනිය නොව අමර ම බව කාටත් වැටහී හමාරය. හැන්දෑවට වෙල් යාය සිසාර හමන සිසිල් සුළඟට මිශ්‍ර වී අමර සිය වස්දඬුවෙන් වාදනය කළ මේ ගී රාවය අසා පුරුදු ගමේ කාගේත් නෙත් කඳුළෙන් පිරී ගියේය. එහි සිටි අයගේ ඉල්ලීම පරිදි ගීත කීපයක් ම වාදනය විය.“අනේ! මං මැරෙන්න නෙවෙයි හිටියේ, මාලිනීට ආදරේ හින්දා, මාලිනී නොලැබුණොත් එල්ලිලා මැරෙනවා යි හිතා ගෙන අත්හදා බලන්න ගිහින් මට වැරදුණා. මං මාලිනීට ආදරෙයි. මං මාලිනී ළඟට වෙලා ඉන්නවා.”“එහෙම බෑ. මෙතනින් යන්න ඕනෑ” යි ඇදුරා කීවේය.“එහෙනම් මම මාලිනීගෙ ශරීරයට නෑවිත් මේ ගෙදර ඉන්නම්.”“එහෙමත් බෑ”“එහෙනම් අර මිදුලේ දොඩම් ගහ ළඟට වෙලා ඉන්නම්”“එහෙමත් බෑ”“එහෙනම් ඉඩමේ ඈත කෙළවරේ ඉන්නම්”“එහෙමත් බෑ. අපි දැන් හොඳ පේ‍්‍රත දානයක් දෙනවා. හොඳ රසමසවුළු හතළිහක් එක්ක ඒ දානය දෙනවා.”“මට එපා. මට එපා. මට මාලිනී දිහා බලාගෙන ඉන්න දීපල්ලා. මාව පන්නන්න එපා. මගේ මාලිනිට මං ආදරෙයි.”මේ ඇදුරා විශේෂ පේ‍්‍රත දානයක් සකස් කරවා තිබුණි. එය බත්, කිරිබත්, මාළු පිණි, කිරි රොටි, කිරි පැණි, වැළ වරකා ආදි ආහාර පාන හා පලතුරුවලින් අංග සම්පූර්ණ විය.තමන් පේ‍්‍රත තටුව ජීවම් කොට අවසානයේ පන්දමත් රැගෙන නිවසින් පිට වී සොහොන් පිටිය දක්වා යන විට පේ‍්‍රත තටුවේ ඇති ආහාර භාජන අරගෙන තවත් දහ දොළොස් දෙනකු ඔහු පසු පසින් ගමන් කළ යුතු බවට ඇදුරා කටයුතු සංවිධානය කොට තිබුණි. තටුව ජීවම් කොට ඇදුරා පන්දමත් රැගෙන පිටත් විය. ඔහු පසුපසින් එක පෙළට ආහාර පාන රැගත් පිරිස ගමන් ගත්හ. ඇදුරාට මඟ දෙපස සිටින පේ‍්‍රතයින් පෙනෙයි. ඒ පේ‍්‍රතයන් ඉල්ලන දේ ඔහුට ඇසෙයි.“මට කිරි රොටි ඕනෑ...” එක් පේ‍්‍රතයෙක් ඉල්ලයි.“ඔය කිරි රොටි දෙන්න” ඇදුරා කියයි.කිරි රොටි ගෙනා පුද්ගලයා කිරි රොටි අත්ලට ගෙන අත දිගු කර ගෙන ගමන් කරයි. ඔහුගේ අතේ රළු මවිල් ස්පර්ශ වෙනු දැනේ. ඉතා සෙවල අතකින් ඔහු අතේ තිබු කිරි රොටි උදුරා ගනී. ඔහු කිරි රොටි භාජනය ද අත හැර දමා ඇදුරා අසලට සමීප වෙයි. මෙසේ සොහොන් පිටිය දක්වා ගමන් කරද්දී අතර මඟ මුණ ගැසුණු පේ‍්‍රතයන්ට ඔවුන් ඉල්ලන කෑම දෙමින් ගොස් අවසානයේ අමරගේ භූතාත්මය සොහොනට බාර කොට ආවේ ය. මාලිනී සුවපත් වූවාය.එහෙත් ඇය තමන් වෙනුවෙන් ජීවිතය පූජා කළ ඒ අහිංසක පෙම්වතා ගැන තනිවම දුක් වූවාය. ගෙදර අයට හොරෙන් ඔහුට පින් දුන්නා ය. පොහොයට සිල් සමාදන් වී නිවාඩු අවස්ථාවල පන්සලට ගොස් බෝධි පූජා පවත්වමින් දුගියනට දන් දෙමින් අමරට පින් දුන්නාය. ඒ පින් අනුමෝදන් වූ අමර ඒ පේ‍්‍රතාත්මයෙන් මිදී බූමාටු දේවාත්මයකට ගියේය.මෙහි දී සිදු වූයේ කුමක් ද? අමර මනෝ ලෝකයේ සිතුවිලි පාලනයකින් තොරව දිගින් දිගට ඈතට ගියේය. ඉක්මනින් රැකියාවක් සොයා ගනිමියි සිත සුබවාදී පැත්තට නොයවා ධෛර්ය හීන වී හැඟීම්වලට බර වී මාලිනිය වෙනත් කෙනෙකු සමඟ දීග යනු දුටුවේය. එය සිහින සිතුවිල්ලකි. මනසට වහල් වීමකි. දෙදෙනාට එක් වන්නට බැරි වුණොත් ගන්නා මෝඩ තීරණය, අත්හදා බලන්නට ද ගියේය.කලාතුරකින් ලැබෙන මිනිසත් බවේ වටිනාකම යටපත් වී චිත්ත ධෛර්යය හීන වී ගියේය. බුද්ධි හීන තීරණයක්, පරාජයක් ලබන්නට පෙර ම පරාජය බාර ගැනීමේ බොළඳ අවස්ථාවක් උදාවිය. නුනුවණ නිසා අඩමානයේ තිබුණු පුටුව පෙරැළී ගියා ද? පූර්ව කර්ම විපාකයක් පල දී මරණයට පත් වුණා ද? මාලිනීගේ පවුලේ අය කළ මන්ත්‍ර ගුරුකම් ක්‍රියාත්මකව භූතාත්මක් පුටුව පෙරළුවා ද? කෙසේ නමුත් නුවණ මෙහෙයවා බුද්ධියෙන් කටයුතු කළ අවස්ථාවක චිත්ත ධෛර්යය හීන වී වටිනා ජීවිතයක් නැති වී ගියේය. ඒ අවස්ථාවේ ඔහුගේ සිත දැඩිව අල්ලාගෙන සිටියේ මාලිනිය ගැන යි. මරණයෙන් පසු ඒ ඇල්ම නිසා ඇය ඇසුරු කොට ගෙන ම උපන්නේය. ඒ උපාදානය හෙවත් දැඩිව අල්ලා ගෙන සිටීමේ විපාකයයි.මතුගමමහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aa1101021</link>
    <topic>ශ්‍රී ලංකාව ආර්ථික වශයෙන් දිනනවා</topic>
    <author>දයා ඩී. ෆොන්සේකා / අරුණි මුතුමලී</author>
    <content>රුපියලේ අගය 6% කින් ඉහළටකොටස් වෙළෙඳපොළ 250% කින් ඉහළටඇමෙරිකාවේ ‘වෝල් ස්ට්‍රීට් ජර්නල්’ කියයිදයා ඩී. ෆොන්සේකා / අරුණි මුතුමලීමේ වසරේදී ශ්‍රී ලංකාව ආර්ථික අංශයේ දැවැන්ත ජයග්‍රහණ හිමි කරගනු ඇතැයි විදෙස් මාධ්‍ය අනාවැකි පළ කරයි. ඇමෙරිකාවේ සුප්‍රකට වෝල් ස්ට්‍රීට් ජර්නල් පුවත්පත 2010 වසර සඳහා වූ විශ්ලේෂණය මඟින් මේ බව සඳහන් කර ඇති අතර පකිස්තානයේ ඩේලි ටයිම්ස් පුවත්පත ද ශ්‍රී ලංකාව ආයෝජකයන්ට ඉතා හොඳ රටක් බව සඳහන් කැර තිබේ.ත්‍රස්තවාදය පරාජය කිරීමෙන් පසු ශ්‍රී ලංකාව ඉහළ ආර්ථික වර්ධනයක් අත් කර ගනිමින් සිටින බවත්, එය සංචාරක කර්මාන්තය ඉහළ නැංවීමට සුබවාදීව බලපාන බවත් පසුගිය දශකය හා සසඳන විට 2010 වසරේදී ශ්‍රී ලංකාව සියයට 8 ක ආර්ථික වර්ධනයක් කරා ළඟා වූ බවත් ඒ නිසාම ලොව පුරා බැඳුම්කර වෙළෙඳ පොළ උපාය මාර්ගිකයන්ගේ බලාපොරොත්තුව වන්නේ ණය සීමා ලබන වසරේ සිට ප්‍රතිශෝධනය කරනු ඇති බවත් වෝල් ස්ට්‍රීට් පුවත්පත දෙසැම්බර් 30 දා නිකුත් කළ සිය වසර අවසාන විශ්ලේෂණයේ වාර්තා කර තිබේ.යුද්ධය අවසන් කර මාස 19 ක් ගතවෙත්දී කොටස් වෙළෙඳපොළ සියයට 250 කින් ඉහළ ගොස් ඇති අතර රුපියලේ අගය සියයට 6 ක වර්ධනයක් අත්කර ගැනීමටත් හැකි වී ඇති බැව් එම පුවත්පත පෙන්වා දෙයි. රජයේ වියදම් සඳහා වන ඉල්ලුම ඉහළ යෑමත්, ශ්‍රී ලංකාවේ ඩොලරයේ නාමික බැඳුම්කර වටිනාකම හා එක්සත් ජනපදයේ භාණ්ඩාගාරයේ අගය අතර වෙනස සියයට 3.5 ක් දක්වා අඩු වී ඇති අතර එය පසුගිය වසරේ සියයට 6 ක වෙනසක් පෙන්නුම් කළ බව බාක්ලේ කැපිටල් ආයතනය පෙන්වා දෙන බව ද එහි සඳහන්ය.මේ හේතුන් නිසා සංචාරක කර්මාන්තයේ විශාල වර්ධනයක් ඇති වීම නොවැළැක්විය හැකි අතර රටේ නැඟෙනහිර සිට බටහිර දක්වා පිහිටි වරායන් පිළිබඳව ද බලාපොරොත්තු තබා ගත හැකි බවත්, සටන් බිමක් නොවන නිසා ඊසාන දිග වගා බිම්වල මෙන්ම වෙරළබඩ තීරයේ සංවර්ධනය පිළිබඳව ද ඉහළ මට්ටමින් අපේක්ෂාවක් තබා ගත හැකි බව එම පුවත්පත ;පන්වා දෙයි.මේ අතර පකිස්තානයේ ජනපි‍්‍රය ඉංගි‍්‍රසි පුවත්පතක් වන “ඩේලි ටයිම්ස්” සමඟ කරච්චියේ සිටින ශ්‍රී ලංකා කොන්සල් ජනරාල්වරයා අදහස් දක්වමින් යුද ජයග්‍රහණයෙන් පසු උදාවූ සාමයත් සමඟ ලෝකයේ බොහෝ රටවල්වල ආයෝජකයින්ගේ අවධානය ශ්‍රී ලංකාව වෙත යොමු වී ඇති බවත්, නැඟී එන ආසියාවේ ආර්ථික ආශ්චර්ය හිමිකර ගැනීමට සමත්වන බවට බලාපොරොත්තු තැබිය හැකි ශ්‍රී ලංකාව කෙරෙහි පාකිස්තානු ආයෝජකයන් උනන්දුවක් දක්වනු ඇතැයි පැවසු බවත් වාර්තා වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aa11010212</link>
    <topic>2011 වසරේදී අපේ ආර්ථික ගමන්මගේ ප්‍රබල ඉදිරි ගමනක් ඇති වේවි</topic>
    <author>නිහාල් පී. අබේසිංහ</author>
    <content>- ඇමැති බැසිල් රාජපක්ෂනිහාල් පී. අබේසිංහ2011 වසර ශ්‍රී ලංකාවේ ආර්ථික සංවර්ධන ගමන්මගේ තීරණාත්මක සංධිස්ථානයක් ඇති කරන වසරක් බවට පත්වනු ඇතැයි ආර්ථික සංවර්ධන ඇමැති බැසිල් රාජපක්ෂ මහතා පවසයි. ඒ මහතා එසේ ප්‍රකාශ කළේ ශ්‍රී ලංකාවේ ආර්ථික අපේක්ෂාවන් පිළිබඳව අදහස් දක්වමිනි.යුද්ධයෙන් පසු ආර්ථික සංවර්ධනය සඳහා සම්පූර්ණ අවධානය යොමුකර කටයුතු කළ හැකි තත්ත්වයක් දැන් උදා වී ඇති බැවින්, සංවර්ධනය සඳහා අවශ්‍ය දේශපාලන ස්ථාවරත්වය ගොඩනැගී ඇති බැවින් ද, දේශීය සහ විදේශීය ආයෝජන සම්බන්ධයෙන් විශාල උනන්දුවක් ඇති වී ඇති බැවින් ද, ආර්ථිකයේ සියලුම අංශවල උත්තේජනයක් සිදු වී තිබෙන බැවින් මෙලෙස ප්‍රකාශ කරන බව ද ඇමැතිවරයා කීය.දශක තුනක කාලයක් මේ රටේ ආර්ථික සමාජීය සහ දේශපාලන ක්‍රමය දැඩි අස්ථාවරත්වයට ගොදුරු කර තිබූ යුගය අවසන් කිරීමට මහින්ද රාජපක්ෂ ජනාධිපතිතුමන්ගේ අභීත නායකත්වය යටතේ් ශ්‍රී ලංකාවට හැකිවිය. දැන් ශ්‍රී ලංකාවාසී සියලු දෙනාගේ බලාපොරොත්තුව වී ඇත්තේ සාමයේ අරුණැල්ල මඟින් එකලු කළ දේශය ආර්ථික සංවර්ධන ගමන්මගේ ඉහළම ස්ථානයට පත් වනු දැකීම යැයි ද ඒ මහතා ප්‍රකාශ කළේය.යුද්ධය අවසන් වීමෙන් පසු ගෙවී ගිය මුල්ම පූර්ණ වසර වූ 2010 වසරේදී ආර්ථික සංවර්ධනය සම්බන්ධයෙන් ජයග්‍රහණ රැසක් අත් කර ගැනීමට ශ්‍රී ලංකාවට හැකි විය. ආර්ථික වර්ධන වේගය සියයට අටකට ආසන්න වේ යැයි අපේක්ෂා කරන අතර, සේවා නියුක්තිය ඉහළ නැංවීමට ද, උද්ධමනය සහ අයවැය හිඟය පහළ මට්ටමක පවත්වාගෙන යාමට ද හැකි විය.මේ සියලු ජයග්‍රහණයන් ලබා ගැනීමට හැකි වූයේ ලෝක ආර්ථික අර්බුදයේ බලපෑම තවමත් නිමා නොවී තිබියදී බව ද බැසිල් රාජපක්ෂ මහතා තවදුරටත් ප්‍රකාශ කළේය.2010 වසර තුළ අප විසින් නිර්මාණය කරන ලද මෙම පසුබිම තුළ 2011 දී ආර්ථික සංවර්ධනය සඳහා වූ නව ගමන්මඟකට අවතීර්ණය වීම සඳහා දැන් අපට අවස්ථාව සැලසී තිබේ. ආරම්භ කර ඇති යටිතල පහසුකම් ව්‍යාපෘති බොහෝමයක් එම වසරේ නිම කිරීමට හැකි වන අතර, ඒ තුළින් ආයෝජන සඳහා වැඩි ඉඩකඩක් සැලැසේ. ආර්ථික වර්ධනය ඉහළම මට්ටමකට පත් කර ගැනීමටත්, එම වර්ධනයේ ප්‍රතිලාභ මහජනතාවගේ ජීවන මට්ටම ඉහළ නැංවීම සඳහා යොදා ගැනීමටත් ඉඩ සැලසෙනු ඇත. එබැවින් 2011 වසරේදී ශ්‍රී ලංකාව සාමයේ මංපෙත් ඔස්සේ ආර්ථික සංවර්ධනය තුළින් ඉසුරුබර නව යුගයකට අවතීර්ණය වීම ඒකාන්ත යැයි ද ඒ මහතා ප්‍රකාශ කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aa1101022</link>
    <topic>විරසක කම් පසෙකලා එක්ව නැඟී සිටිමු</topic>
    <author/>
    <content>- ජනපතිනව වසරක් උදාවන මේ මොහොතේ අප අනාගතය දෙස බලන්නේ අධිෂ්ඨානය, දැඩි කැපවීම හා සුබ බලාපොරොත්තු රාශියක් පිළිබඳ නැවුම් හැඟීම් සමඟ ය. එබඳු සුබවාදී ප්‍රාර්ථනා ඇති කර ගැනීමට අවශ්‍ය නිදහසත්, සාමයත් අප මාතෘ භූ®මියේ මේ වන විටත් ගොඩනඟා ගැනීමට හැකිවීම අප ලද විශාල ජයග්‍රහණයක් යැයි 2011 නව වසර සඳහා සුබපැතුම් පණිවුඩයක් නිකුත් කරමින් මහින්ද රාජපක්ෂ ජනාධිපතිතුමා පවසයි.එම නිවේදනයේ මෙසේද දැක්වෙයි.ඉදිරියේ අප වෙත ඇත්තේ අපේ රට ලෝකයේ ඉහළට ඔසවා තැබීමේ දැවැන්ත අභියෝගයයි. පංච මහා කේන්ද්‍රයන් පෙරටු කොටගත් සංවර්ධන ඉලක්කයක් වෙත යෝධ පියවර රාශියක් තබන වසරක් ලෙස මේ නව වසර අපි හඳුන්වමු. එසේම විජයග්‍රහණය ලැබීම සඳහා පසුගිය පස් වසරේදී අප කළ කැප කිරීම මේ වසරේ දී දෙගුණ තෙගුණ කළ යුතු බව මම විශ්වාස කරමි.එමඟින් දශක තුනකටත් වඩා වැඩි කාලයක් පුරා ශ්‍රී ලාංකික ජන ජීවිතයට අහිමිව ගිය දේ යළි ඉක්මනින් ලබා දීම අපේ අරමුණ වේ. සැමට එක ලෙස ආර්ථික ප්‍රතිලාභ හිමි කර දී රටේ ජන ජීවිතය සමෘද්ධිමත් කිරීමට ලැබෙන සෑම අවස්ථාවක්ම ප්‍රයෝජනයට ගැනීම මේ වසරේ ප්‍රාර්ථනාවය.මාතෘ භූ®මිය එක්සේසත් කිරීමේ දී මෙන් ම රට සංවර්ධනය කිරීමේ දී වැදගත්ම සාධකය වන්නේ ජාතික සමඟිය යි. එබැවින් සියලු විරසක කම් අමතක කොට එක්ව නැඟී සිටිය යුතු කාලය එළඹ තිබේ. සහජීවනය අහිමි කිරීමෙන් ජනතාවත්, රටත් පෙරළීමට පෙළ ගැසී සිටින සියලු කුමන්ත්‍රණ පරාජය වන්නේ එවිට ය.අපි දැඩි අධිෂ්ඨානයෙන් හා ඉවසීමෙන් කටයුතු කොට රටේ ජනතාව අතර දැඩි අන්‍යොන්‍ය අවබෝධයක් හා රට ගොඩනැඟීම පිළිබඳ විශ්වාසයක් ගොඩනැඟුවෙමු. වඩ වඩාත් එය තහවුරු කිරීම නව වසරේ ප්‍රාර්ථනා අතරට එක්කළ යුතු ය. එසේ ක්‍රියාකරමින් ලැබුවා වූ නව වසර ජාතියේ ජයග්‍රාහී වසරක් බවට පත්කිරීමට සැමට ශක්තිය ධෛර්යය ලැබේවා!යි මම ප්‍රාර්ථනා කරමි.ලැබුවා වූ නව වසර ප්‍රීතිමත් නව වසරක් වේවා!කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aa1101024</link>
    <topic>මේ උදාවන්නේ සශ්‍රීකත්වයේ වසරයි!</topic>
    <author/>
    <content>- අගමැතිවසරක් ගෙවී ගොස් නව වසරක උදාව යනු ජීවිතය පිළිබඳ අලුතින් සිතන්නටත්, සිතුවිලි නව මානයකට රැගෙන යන්නටත් සොබාව දහම විසින් මිනිසුන් වෙත ලබාදෙන අගනා තිළිණයකැයි අගමැති තුමා කියයි. ඒ අර්ථයෙන් ගත් විට උදාවූ 2011 අභිනව වර්ෂයේදී ශ්‍රී ලංකාවාසීන් වන සමස්ත ජනතාවට පොදුවේ සඵල කරගත යුතු අපේක්ෂාවන් ද, තනි තනි පුද්ගලයන් ලෙස අත්පත් කරගත යුතු ජයග්‍රහණයන් ද බොහෝ වෙතැයි මම සිතමි.පුද්ගලාර්ථය මත තම දියුණුව වෙත ළඟාවීමට අවැසි පසුබිම සලසා ගන්නා අතරම, ඒකීය රටක් හා එකම ජාතියක් ලෙස, සංවර්ධන ඉලක්ක සපුරා ගැනීමට ශක්තියක්, එකමුතුකම හා මාතෘභූමියේ ගරුත්වයත් ආරක්ෂා කර ගැනීමට අප මේ මොහොතේ තරයේ අදිටන් කරගත යුතු යැයි අගමැති දි.මු.ජයරත්න මහතා අවුරුදු පණිවුඩයක් නිකුත් කරමින් පවසයි.2600 වැනි සම්බුද්ධත්ව ජයන්තිය ද සැමරෙන 2011 වර්ෂය ලක්වැසියන්ට මෙන්ම, ලෝවැසි බෞද්ධ ජනයාට ද වඩාත් සුවිශේෂී එකක් වන අතර, ඒ පෙරටු කොට සැබෑ බෞද්ධයන් ලෙස අර්ථාන්විත දිවි පෙවෙතකට පුරුදුවීමට ද අප සිහිතබා ගැනීම වැදගත්ය. සර්ව ආගමික සංහිඳියාවකින් ජාති, කුල, ආගම්, උස්, පහත් බේදයන් පසෙකලා සැමට සමානව සලකන එකම ශ්‍රී ලාංකීය ජාතියක් ලෙස ක්‍රියාකළ යුතු අතර, ඒ සඳහා වන අධ්‍යාත්මික ගුණ වගාවන් තම භක්තිමතුන් අතර, ප්‍රචලිත කරවීමේ පරම වගකීම සර්ව ආගමික පූජ්‍ය පක්ෂය වෙත පැවරෙන බව ද අවධාරණය කරනු කැමැත්තෙමි.ඔබ සැමට සුබ නව වසරක් වේවා!කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aa1101025</link>
    <topic>නව වසර රටේ ආශ්චර්යේ ආරම්භයයි</topic>
    <author>ඉන්දික පොල්කොටුව</author>
    <content>- ඇමැති කෙහෙළියඉන්දික පොල්කොටුවශ්‍රී ලංකාව ආසියාවේ ආශ්චර්යවත් රට බවට පත් කිරීමේ ඉලක්ක ගත පස් අවුරුදු වැඩපිළිවෙළ නව වසරේ ආරම්භයේම ක්‍රියාවට නංවන බැව් ජනමාධ්‍ය හා ප්‍රවෘත්ති අමාත්‍ය කැබිනට් ප්‍රකාශක කෙහෙලිය රඹුක්වැල්ල මහතා පවසයි.ඒ අනුව ජනවාරි මුල් සතියේ සිට මෙම වැඩපිළිවෙළ ක්‍රියාත්මක කැරේ. නිදහසින් පසු ගතවූ දශක හයක කාලයෙන් දශක තුනක් ත්‍රස්තවාදයෙන් රට පීඩා විඳි බවත් එය නිමා කැර ඉදිරි දශකයේදී “ත්‍රස්තවාදයෙන් තොරවූ රටක්” නැමති ඉහළම ත්‍යාගය ජනතාවට පිරිනැමූ බවත් ශ්‍රී ලංකාව ආසියාවේ ප්‍රමුඛයා බවට පත් කරමින් නව දශකයේ ඊටත් වඩා ඉහළ ත්‍යාගයක් ජනතාව උදෙසා පිරි නැමීමට වත්මන් රජය ක්‍රියා කරන බවත් ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aa11010210</link>
    <topic> “Visit Sri Lanka 2011” මෙවර ඉලක්කය සංචාරකයන් ලක්ෂ 7ක්</topic>
    <author>සාගරිකා දිසානායක</author>
    <content>සාගරිකා දිසානායකමේ 2011 වසර සංචාරක වසර යනුවෙන් නම් කැර ඇති අතර වසර පුරාම විශේෂ සංචාරක ප්‍රවර්ධන වැඩසටහන් ක්‍රියාත්මක කිරීමට ද කටයුතු යොදා තිබේ. ඒ අනුව “Visit Sri Lanka 2011” යන තේමාව යටතේ ජනවාරි සිට දෙසැම්බර් දක්වා වෙරළ තීර, ක්‍රීඩා හා ත්‍රාසජනක ක්‍රීඩා, අන්තර්ජාතික සම්මන්ත්‍රණ, සංස්කෘතික, මංගල උත්සව, සොබාදහම හා වනජීවීන් ආශ්‍රිත වැඩසටහන් සෑම මසකම ක්‍රියාත්මක කැරෙයි.සංචාරක ප්‍රවර්ධන කාර්යාංශය මඟින් ක්‍රියාත්මක කැරෙන මේ වැඩ පිළිවෙළේ අරමුණ වන්නේ 2011 දී 700,000කට අධික සංචාරකයින් සංඛ්‍යාවක් මෙරටට ගෙන්වා ගැනීමය. 2010 වසරේදී සංචාරක පැමිණීම 600,000ක් ලෙස අනුමාන කැර තිබුණ ද 2010 දෙසැම්බර් මාසය අවසන් වීමටත් පෙර එකී ඉලක්කය ඉක්මවා ගිය බව සංචාරක ප්‍රවර්ධන කාර්යාංශය පවසයි.2011 දී ශ්‍රී ලංකාවට පැමිණෙන 250,000, 500,000 600,000 හා 700,000 වන සංචාරකයන් සඳහා විශේෂ තිළිණ ලබාදීමට ද එම කාර්යාංශය කටයුතු යොදා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aa1101028</link>
    <topic>පොල් පලදාව ඉහළ නැංවීමට බහුකාර්ය වැඩසටහනක්</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහමෙරට පොල් අස්වැන්න ඉහළ නැංවීම පිණිස මහින්ද රාජපක්ෂ ජනාධිපතිතුමාගේ උපදෙස් පරිදි දිගු කාලීන, මධ්‍ය කාලීන හා කෙටි කාලීන වැඩ පිළිවෙළ රැසක් ක්‍රියාවට නැංවීමට රජය තීරණය කර තිබේ. එහි මුල් පියවර ලෙස මහින්ද රාජපක්ෂ ජනාධිපතිතුමාගේ් අදහසක් අනුව රුපියල් කෝටි 228ක මුදලක් පොල් පොහොර සහනාධාරය සඳහා පොල් වගාකරුවන්ට වෙන් කිරීමට රජය තීරණය කර තිබේ.මේ අනුව පොල් වගාකරුවන්ට කිලෝ 50ක පොල් පෝර මිටියක් රුපියල් 1000ට ලබාදීමට මහින්ද රාජපක්ෂ ජනාධිපතිතුමා කැබිනට් අනුමැතිය ද ලබාගෙන තිබේ. මේ පිළිබඳව පොල් වගාකරුවන්ගේ සංගම් සිය ස්තුතිය ද පළකර ඇත. මීට අමතරව පොල් නිෂ්පාදනය පහළ වැටීම පිළිබඳව අනෙක් කරුණු සොයා බලා එම කර්මාන්තය මුහුණ පා සිටින අනෙක් ගැටලු විසඳීම පිණිස මූලික වැඩ පිළිවෙළ රැසක් සකස් කිරීමට රජය පියවර ගෙන ඇතැයි ආර්ථික සංවර්ධන ඇමැති බැසිල් රාජපක්ෂ මහතා පවසයි.මේ පිළිබඳව මූලික සාකච්ඡාවක් ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් පැවැත්විණ.දැනට වගා කර ඇති පොල් ඉඩම්වලින් ඉහළම ඵලදාවක් ලබාගත හැකි අයුරින් පොහොර යෙදීම දිරිමත් කිරීමට ද මෙහිදී තීරණය විය. මේ වන විට රට ඇතුළත විශාල පොල්වතු ප්‍රමාණයක් තිබෙන නමුත්, ඉන් සමහරක කැලෑ වැවී ඇති බවත්, පොල් අස්වැන්න වැඩි කිරීමට ඒවා කාර්යක්ෂම ලෙස යොදා ගෙන නැති බවත් මෙම සාකච්ඡාවෙහි දී පැහැදිලි විය. ඒ අනුව එම ඉඩම්වලින් උපරිම පොල් අස්වැන්නක් ලබාගැනීමට එම වගාකරුවන් දිරිමත් කිරීමට හා ඒ පිළිබඳව අවබෝධයක් ලබාදීමට ද වැඩ පිළිවෙළක් සකස් කෙරේ.මීට අමතරව රෝගවලට ඔරොත්තු දෙන වැඩි අස්වැන්නක් දෙන පොල් පැළ ලබාදීමට දිගුකාලීන වැඩ පිළිවෙළක් සකස් කිරීමට ද, කෘෂි පර්යේෂණ හා කෘෂි විද්‍යානුකූල උපදෙස් වගාකරුවන්ට ලබාදීමට ද කටයුතු කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aa1101023</link>
    <topic>පුංචි ඡන්දයට සන්ධානය සූදානම්</topic>
    <author>සුනිල් දයා අල්විස්</author>
    <content>අයදුම්පත් කැඳවීම ජනවාරි 05 ට පෙරසුනිල් දයා අල්විස්එළැඹෙන පළාත් පාලන මැතිවරණය සඳහා එක්සත් ජනතා නිදහස් සන්ධානය දිස්ත්‍රික්ක 25 සඳහාම බුලත් කොළය ලකුණින් තරග වැදීමට තීරණය කැර තිබේ. මේ මැතිවරණය සඳහා ඉදිරිපත් වන ශ්‍රී ලංකා නිදහස් පක්‍ෂයේ සියලු අපේක්‍ෂකයන් (දැනට සිටින නියෝජිතයන්ද ඇතුළුව) ජනවාරි 05 දාට ප්‍රථම තම අයදුම්පත් ශ්‍රී ලංකා නිදහස් පක්‍ෂ මූලස්ථානය වෙත යොමු කළ යුතු යැයි එම පක්‍ෂයේ ජ්‍යෙෂ්ඨ ප්‍රකාශකයකු සිළුමිණට පැවසීය. දේශපාලන ආරංචි මාර්ග සඳහන් කරන පරිදි ජනවාරි මැද භාගය වන විට සියලු පළාත් පාලන ආයතන විසුරුවා හැරෙන අතර ඡන්දය මාර්තු මාසයේදී පැවැත්වීමට නියමිතය.එක්සත් ජනතා නිදහස් සන්ධානයේ මැතිවරණ කමිටුව මේ වන විට ක්‍රියාත්මක වෙමින් පවතින අතර ප්‍රදේශ මට්ටමින් ද සංවිධාන කටයුතු සිදු කැරෙයි. මේ මැතිවරණයේදී ද අති විශිෂ්ට ජයග්‍රහණයක් හිමි කැර ගැනීමට එ.ජ.නි.ස සමත්වන බවත් එම ප්‍රකාශකයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aa1101026</link>
    <topic>දෙහිවලට ලක්ෂ 19ක් ඇවිත්</topic>
    <author/>
    <content>පසුගිය වසරේදී දෙහිවල සත්ව උද්‍යානය නැරැඹීමට දෙස් විදෙස් සංචාරකයන් ලක්ෂ 19ක් පමණ පැමිණ ඇතැයි සත්ව උද්‍යාන දෙපාර්තමේන්තුවේ අධ්‍යක්ෂ ජනරාල් භාෂ්වර සේනාංක ගුණරත්න මහතා පවසයි.පසුගිය නොවැම්බර් 30 වන විට පැමිණ සිටි සංචාරකයන් ගණන 15,78,000ක් බවද අධ්‍යක්ෂ ජනරාල් වරයා කීය. මින් වැඩි පිරිසක් උතුරු නැඟෙනහිර සංචාරකයන් බවද ඔහු පවසයි.මෙතෙක් සත්ව උද්‍යානයේ පැවැති සත්ත්ව රංගන අවස්ථාවලට අමතරව නව රංගන අංග එකතු කිරීමට සහ පවතින රංග පීඨ නවීකරණය කිරීමට ද විශේෂයෙන් අලි රංග පීඨය නවීකරණය කිරීමට ද ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් පරිදි කටයුතු කර ඇතැයි අධ්‍යක්ෂ ජනරාල් වරයා පවසයි.ආර්ථික සංවර්ධන අමාත්‍ය බැසිල් රාජපක්ෂ මහතාගේ උපදෙස් පරිදි දෙහිවල සත්ත්වෝද්‍යානය නවීකරණය කර සංවර්ධනය කිරීමට වැඩසටහන් රැසක් ආරම්භ කර ඇත. දෙහිවල සත්ත්වෝද්‍යානයේ නිරීක්ෂණ චාරිකාවක යෙදී එහි පවත්නා ගැටලු සහ අඩු පාඩු නිරීක්ෂණය කිරීමෙන් පසු ඒ සම්බන්ධව නිලධාරීන් සමඟ පැවැති සාකච්ඡාවලදී අමාත්‍යවරයා මෙම උපදෙස් ලබාදී තිබේ.ඒ අනුව සත්ත්වෝද්‍යානය වඩාත් හොඳින් නැරඹීම සඳහා පිවිසුම් මාර්ග හා උද්‍යාන අලංකරණය කිරීම, පිවිසුම් දොරටුව නවීකරණය කිරීම, රථගාලක් ඉදිකිරීම, නව ආපනශාලා දෙකක් ඉදිකිරීම, ජනතාවට එක්රැස්වී සිටීමට හැකි ප්‍රදේශයක් ලෙස සත්ත්වෝද්‍යානයේ ඉදිරිපස සැකසීම, සතුන්ගේ කූ®ඩු ආශ්‍රිතව නව හඳුන්වාදීම් සහ ඒවායේ තත්ත්වය, හැඩය සහ ප්‍රමාණය ජාත්‍යන්තර ප්‍රමිතීන්ට අනුකූ®ලව වන පරිදි සැකසීම, සත්ත්වෝද්‍යානයේ කාර්ය මණ්ඩලය පුහුණු කිරීම යනාදී කාර්යයන් මේ වන විට ආරම්භ කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aa1101027</link>
    <topic>පැයකට ත්‍රිරෝද 40ක්</topic>
    <author>තාරක වික්‍රමසේකර</author>
    <content>තාරක වික්‍රමසේකරසෑම පැයකට වරක්ම අලුතින් ත්‍රිරෝද රථ 40කට අධික සංඛ්‍යාවක් ලියාපදිංචි කරනු ලබන බව මෝටර් රථ ප්‍රවාහන කොමසාරිස් ජෙනරාල් බී.ඩී.එල්.ධර්මප්‍රිය මහතා පවසයි. 2010 වසරේ ජනවාරි මස පළවැනිදා සිට නොවැම්බර් මස 30 වැනිදා දක්වා වූ මාස 11ක කාලය තුළ මෝටර් රථ ප්‍රවාහන දෙපාර්තමේන්තුවේ අලුතින් ලියාපදිංචි කර ඇති ත්‍රිරෝද රථ සංඛ්‍යාව 78,365ක් බව කොමසාරිස්වරයා පැවසීය.ඒ අනුව වැඩකරන දිනකදී ආසන්න වශයෙන් ත්‍රිරෝද රථ 330ක් 350ක් අතර සංඛ්‍යාවක් ලියාපදිංචි වන බවත් එය පැයකට 40ට වැඩි සංඛ්‍යාවක් බවත් ඒ මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aa1101029</link>
    <topic>වසරේ විශිෂ්ටතම විශේෂාංග රචකයා ‘සිළුමිණ’ උපාලි</topic>
    <author>ඡායාරූපය – විමල් කරුණාතිලක</author>
    <content>සිළුමිණ කර්තෘ මණ්ඩලයේ නියෝජ්‍ය විශේෂාංග කර්තෘ උපාලි සමරසිංහ මහතාට වසරේ හොඳම විශේෂාංග රචකයාට හිමි ආසියානු ජනමාධ්‍ය සම්මානය චීනයේ ප්‍රධාන ජාතික පුවත්පත් කාටුන් ශිල්පි ලින් චු මහතා විසින් පිරිනැමූ අවස්ථාව.ඉකුත් දා සුගතදාස ගෘහස්ථ ක්‍රීඩාංගණයේදී මේ උත්සවය මැලේසියානු පාර්ලිමේන්තුවේ කතානායක ධාතුක් ආර්.ගනේෂන් මහතාගේ ප්‍රධානත්වයෙන් පැවැත්විණ. ශ්‍රී ලංකා ජනමාධ්‍ය පදනම විසින් ආසියානු ජනමාධ්‍ය සම්මාන උළෙල සංවිධාන කර තිබිණි.ඡායාරූපය – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aa11010211</link>
    <topic>සහන මිලට පොත්</topic>
    <author>සුභාෂිණී ජයරත්න</author>
    <content>සුභාෂිණී ජයරත්නජනතාව හා පාසල් සිසුන් අතර කියවීමේ රුචිය වැඩිකිරිමටත්, ලේඛකයන් දිරිමත් කරවීමටත් සහන මිලට පොත් ලබාදෙන පොත් අලෙවි ප්‍රවර්ධන මධ්‍යස්ථාන 20 ක් 2011 වසර අවසන් වන විට රට පුරා ආරම්භ කිරීමට අධ්‍යාපන ප්‍රකාශන දෙපාර්තමේන්තුව සූදානම් වන බව අධ්‍යාපන ප්‍රකාශන කොමසාරිස් ජනරාල්  ඩබ්.එම්.එන්.ජේ.පුෂ්පකුමාර මහතා සිළුමිණට පැවැසීය.මේ වන විටත් පෙළපොත්, 364ක් ද අතිරේක පොත්, ගුරු මාර්ගෝපදේශ සංග්‍රහ, විභාග දෙපාර්තමේන්තුවේ අනුමැතිය අනුව සැකසූ විභාග ප්‍රශ්නපත්‍ර පොත් මෙන්ම වෙනත් ප්‍රකාශකයින්ගේ අධ්‍යාපනික පොත් ඇතුළු වර්ග 5ක පොත් ලබා දීමේ අලෙවි ප්‍රවර්ධන මධ්‍යස්ථාන 4ක් ඕල්කට් මාවත, ඉසුරුපාය, යාපනය සහ මීපේ යන ස්ථානවල ආරම්භ කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aa11010213</link>
    <topic>දෙපානම විද්‍යාලයට ගෝඨාභය රාජපක්ෂ මහතාගෙන් තෑග්ගක්</topic>
    <author/>
    <content>පාසල් නිවාඩු කාලය වූවත් පසුගිය 18 වැනි සෙනසුරාදා දෙපානම ධර්මපාල කනිෂ්ඨ විද්‍යාලයේ 160ක් පමණ සිසු පිරිස සහ ඔවුන්ගේ දෙමව්පියන් කල්වේලා ඇතිව විද්‍යාලයීය ප්‍රධාන ශාලාවේ අසුන් ගත්තේ සිනාමුසු මුහුණින්ය. මේ දරුවන්ට දෙපානම ත්‍යාගශීලීන්ගෙන් පාසල් උපකරණ ප්‍රදානය කරනු ලබන බව ඔවුන් දැන සිටියහ. එහෙත් මේ පාසල් උපකරණ බෙදාදීමේ උත්සවය ඓතිහාසික දිනයක් වන බව ඔවුන් දැන සිටියේ නැත.කම්කරු අමාත්‍ය ගාමිණී ලොකුගේ ඇමැතිතුමා පාසලේ ඓතිහාසික උත්සවය හෙබවීමට සම්ප්‍රාප්ත වූයේ ප්‍රධාන අමුත්තා ලෙසය. ලොකුගේ් මහතා රැස්වීම අමතමින් මෙසේ පැවසීය.”පාර්ලිමේන්තු ඡන්දයට පෙර කරුණාරත්න මහතාගේ නිවසේ පැවැති රැස්වීමේදී දෙපානම ගම්වාසීන් කළ ප්‍රධානම ඉල්ලීම වූයේ වැසෙන්නට යන දෙපානම පාසල බේරා ගැනීමට නගර සංවර්ධන අධිකාරියට අයත් දෙපානම පාසල ආසන්නයේම පිහිටි දෙනියලන්ද ඉඩමෙන් ඉතිරි වී ඇති පර්චස් 228ක් පාසලට ලබා දෙන ලෙසයි. බස්නාහිර පළාත් සභාව තක්සේරු කළ මුදල නගර සංවර්ධන අධිකාරියට ගෙවීමට සූදානම්ව සිටියත් එහි බිම් කොටස් කිහිපයක් පෞද්ගලික සංවිධානයකට දී ඇති බවත් එය පාසලට කෙසේ හෝ නොලැබුණ බවත්ය.ආරක්ෂක ලේකම් ගෝඨාභය රාජපක්ෂ මැතිතුමා සමඟ මා කළ සාකච්ඡාවට දෙපානම ශ්‍රී ලංකා නිදහස් පක්ෂ ශාඛාවේ නියෝජිතයන් ලෙස ආර්.ඒ.ටී.කරුණාරත්න මහතා ද සහභාගි වුණා. එම සාකච්ඡාවේ ප්‍රතිඵලයක් හැටියට ඉඩමේ බදු ගිවිසුම අවලංගු කර එය පාසලට පවරා දීමට අවශ්‍ය උපදෙස් ගෝඨාභය රාජපක්ෂ මැතිතුමා ලබාදුන්නා.1984 සිට ගම්වාසීන් කරනු ලැබූ ඉල්ලීම ඉටු කිරීම ගැන ආරක්ෂක ලේකම් ගෝඨාභය රාජපක්ෂ මැතිතුමාට අපි ගරු කරනවා. මෙම ශුභ ආරංචිය ඔබට හෙළි කිරීමට හැකිවීම නිසා අද දින පාසලේ මේ පොත් බෙදාදීමේ උත්සවය ඓතිහාසික අවස්ථාවක් වෙනවා.”කම්කරු අමාත්‍ය ගාමිණී ලොකුගේ, බස්නාහිර පළාත් අමාත්‍ය උපාලි කොඩිකාර, මහරගම නගරාධිපතිනි කාන්ති කොඩිකාර, දෙපානම සීමන් දේවප්‍රිය, විදුහල්පති උපාලි කළුආරච්චි, පොල්වත්තේ සමන් කුමාර, කැන්දහේනේ ප්‍රෂාද් විමලරත්න, වීර දැහැන සභාපති කරුණාරත්න යන මහත්ම මහත්මීන් විසින් පාසල් උපකරණ බෙදා දෙනු ලැබීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aa11010214</link>
    <topic>ආසියානු ජනමාධ්‍ය උලෙළේදී සම්මාන ලැබූවෝ</topic>
    <author>සේයාරූ - රුක්මාල් ගමගේ</author>
    <content>ශ්‍රී ලංකා ජනමාධ්‍ය පදනම මගින් සංවිධානය කළ ආසියානු ජනමාධ්‍යවේදී සම්මාන උලෙළේ දී ජ්‍යෙෂ්ඨ මාධ්‍යවේදීන් වන සමන් චන්ද්‍රනාත් වීරසිංහ, අනුර සොලමන්ස්, මහින්ද අබේසුන්දර, ආරියසිරි විතානගේ ගෞරව සම්මානවලින් පිදුම් ලැබූහ. එම පිරිස ද මැලේසියාවේ කතානායක ධාතූක් ආර්. ගනේසන් සහ කේ.පී. සිවම් යන මහත්වරු ද මෙහි සිටිති. වික්ටර් අයිවන්, එල්මෝ ප්‍රනාන්දු, කුමාරසිරි හෙට්ටිගේ, එම්.ඩී.එප්. ගුණතිලක යන මහත්වරු ද මෙම ගෞරව සම්මාන සඳහා සුදුසුකම් ලබා සිටියහ.ආසියානු ජනමාධ්‍ය සම්මාන උලෙළේ දී ලේක්හවුස් ආයතනයේ සරසවි පුවත්පතේ ටෙනිසන් එදිරිසිංහ මහතාට වසරේ හොඳම විශේෂාංග ඡායාරූප ශිල්පියාට හිමි සම්මානය චීනයේ ප්‍රධාන ජාතික පුවත්පත් කාටුන් ශිල්පී ලින් චු මහතා අතින් ලබාගත් අයුරු.සේයාරූ - රුක්මාල් ගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aa11010215</link>
    <topic>දශක තුනකට පසු මණ්ඩතිව් එළිය වෙයි</topic>
    <author>තාරක වික්‍රමසේකර</author>
    <content>තාරක වික්‍රමසේකරමණ්ඩතිව් දූපතේ ජනතාවට ලබන මාසය වන විට විදුලි බලය පානීය ජලය ඇතුළු පහසුකම් සියල්ල සපයා දෙනු ලබන බව සම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍ය ඩග්ලස් දේවානන්ද මහතා පවසයි.මේ සඳහා උතුරේ යුද, නාවික හමුදා සහාය ද ලැබී ඇති බවත් ඒ මහතා පෙන්වා දෙයි.එසේම තිස් වසරකට අධික කාලයකට පසු වේලනෙයි පුලියන්කුඩල් හා කයිට්ස් මාර්ගය හා යාපනය මණ්ඩතිව් මාර්ගය විවෘත කර බස් රථ ධාවනයට ද මේ වන විට පියවර ගෙන ඇත. උතුරු පළාත් ආණ්ඩුකාර මේජර් ජෙනරාල් ජී.ඒ. චන්ද්‍රසිරි මහතාගේ ඉල්ලීම මත මණ්ඩතිව් දක්වා බස් රථ සේවාව ආරම්භ කර ඇති අතර කාලසටහනකට අනුව ලංගම බස් රථ ධාවනයට ද පියවර ගෙන ඇත.මෙම ප්‍රදේශයේ තිබූ කර්මාන්ත යළි ආරම්භ කිරීමට ද මේ අනුව පියවර ගෙන ඇතැයි ද දේවානන්ද මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=ab1101022</link>
    <topic>නව වසරේ අපේක්ෂාව කුමක් විය යුතුද...?</topic>
    <author>සුභාෂිණී ජයරත්න අරුණි මුතුමලී</author>
    <content>විදුලි බල හා බලශක්ති අමාත්‍ය, ජාතික හෙළ උරුමයේ මහ ලේකම් පාඨලී චම්පික රණවකපළමුවෙන්ම අපේ පක්‍ෂයේ, ජාතික හෙළ උරුමයේ අපේක්‍ෂාව පැහැදිලි කරන්නම්.ත්‍රස්තවාදය පරාජය කිරීමෙන් පසු මැතිවරණ ජයග්‍රහණ ද ලබාගෙන දේශපාලන ස්ථාවරයක් ඇති රටක් ලෙස අද අපේ රට ආර්ථික සංවර්ධනයට නැඹුරු වෙලා තිබෙනවා. නමුත් තවම අපේ මතයක් ගොඩ නැගී නැහැ. අප ගොඩ නගා ගත යුත්තේ කුමන ආර්ථික ක්‍රමවේදක් ද කියා. සිංගප්පූරුවේ, තායිවානයේ වැනි මාදිලිවලට අපට යන්න බැහැ. මොකද එවැනි ආර්ථික මාදිලි සමඟ ලෝකයේ රටවල් භෞතික දියුණුවක් ලැබුවත්, පාරිසරික හා අධ්‍යාත්මික වශයෙන් ගැටලු ඇති වී තිබෙන නිසා එය පරිපූර්ණ ස්ථිරසාර සංවර්ධනයක් යැයි අපට පිළිගන්නට අමාරුයි.””අපේ රටේ ඇතිවිය යුත්තේ පරිසර හිතකාමී, මානසික හා අධ්‍යාත්මික දියුණුව සමඟ යාවන, ලෙඩ දුක්වලින් තොර සමාජයක් බිහිකළ හැකි තිරසර සංවර්ධනයක්. ඒ මාදිලිය කුමක්ද යන්න පිළිබඳව අවධානය යොමු කර ඒ සඳහා රටේ මතයක් ගොඩ නැඟීමත්, සම්බුද්ධත්ව ජයන්තිය සමඟ සුරා සූදුවෙන් තොර සත්ත්ව අවිහිංසාවට මුල් තැන දෙන, දුසිරිත්වලට එරෙහිව කටයුතු කරන රටක් සඳහා ජනතාව පෙළ ගැස්වීම තමයි අපේ පක්‍ෂය 2011 වසර සඳහා අපේක්‍ෂා කරන්නේ.””අමාත්‍යාංශයේ නව වසරේ අපේක්‍ෂා ලඟා කර ගන්නට පසුගිය මාස හයේ ක්‍රියාකාරි සැලැස්මෙන් ලද විපුල ඵල ප්‍රයෝජන අපට වැදගත් වෙනවා.දැන් අපි පස් අවුරුදු මධ්‍යකාලීන සැලැස්මක් ජනවාරි පළමුවැනිදා සිට ක්‍රියාත්මක කරන්න පටන් ගත්තා. ඒ අනුව ආයතනයේ අභ්‍යන්තර කටයුතුවල වෙනසක් ඇති කරන්න කටයුතු කර තිබෙනවා. ලංකා විදුලිබල මණ්ඩලය, ලංකා විදුලි පෞද්ගලික සමාගම, සුනිත්‍ය බල ශක්ති අධිකාරිය ආදී වශයෙන් වූ අප අමාත්‍යංශය යටතේ ඇති ආයතන නවීකරණය කිරීමෙන් කාර්යක්‍ෂම හා කඩිනම් සේවයක් ජනතාවට ලබා දීමට අප කටයුතු කරනවා.ඒ වගේම අපේ සේවකයන් ඇගයීමට අමාත්‍යංශ මට්ටමින් පළමුවැනි වරට සංවරණ හා තුලන ක්‍රමයට කාර්ය සාධන ඇගැයීමක් කර ඒ අනුව උසස්වීම් ආදිය අප ලබා දෙන්න කටයුතු කරනවා.””ධ්ඉර්‍ණ 9001හා 14000 වැනි ඇගැයීම් ක්‍රම අපේ සේවා ඇගැයීමටත් යොදාගෙන ඒ මගින් ජනතාවට වඩාත් විධිමත් සේවාවක් ලබා දීමට කටයුතු කරනවා.කලාප ඉංජිනේරු කාර්යාල ආදියේ නවීකරණ කටයුතුත් ඒ සඳහා වැදගත්. අඩු වියදම් ජනන ක්‍රම දියුණු කිරීම, ගල් අඟුරු බලාගාරය ක්‍රියාත්මක කිරීම සිදුවන්නෙත් මේ වසරේදීයි. ලක්‍ෂපාන බලාගාරය ප්‍රතිසංස්කරණය, බ්‍රෝඩ්ලැන්ඩ්, මොරගොල්ල ව්‍යාපෘති ආරම්භ කිරීම වගේම ලංකාවේ ප්‍රථම වරට සුළං හා සූර්ය බලය වැනි පරිසර හිතකාමී අඩු වියදම් පුනර් ජනනීය බලශක්ති ක්‍රම රජයේ මැදිහත් වීමෙන් අරඹන්නත් 2011 දී හඳුන්වා දීමට නියමිත ද්‍රව වායු බලශක්ති ක්‍රමය ආරම්භ කිරීමත් මේ වසරේ අපේ අපේක්‍ෂාවයි.””උතුර හා නැඟෙනහිර ඇතුළු ප්‍රදේශවල සම්ප්‍රේෂණ පද්ධති විශාල සංඛ්‍යාවක් ඇති කිරීමටත් “දිදුලමු ලංකා” යටතේ රටටම විදුලිය ලබාදී දැනට පවතින විදුලියන ප්‍රතිශතය 85% සිට 93 – 95% දක්වා වැඩි කිරීමේ ඉලක්කය කරා ලඟා වීමටත් මේ වසරේ අප අපේක්‍ෂා කරනවා. භූමිතෙල් පහන සම්පූර්ණයෙන්ම ඉවත් කර ඒ සඳහා සූර්ය පහන ලබා දීමටත්, අප බලාපොරොත්තු වෙනවා. පෙරගෙවුම් ක්‍රම මීටර පරිගණකගත කිරීම, ඊ - සිටි වැඩපිළිවෙළ ආදී අපේ ප්‍රමුඛ ව්‍යාපෘති මඟින් විධිමත් කාර්යක්‍ෂම සේවා ආයතනයක් බවට පත් කිරීමයි අපේ අපේක්‍ෂාව.””රජය පිළිබඳ මේ වසර සඳහා ජනතාව තැබූ අපේක්‍ෂාව අඩු ප්‍රතිඵල ගෙනදී බිඳහෙළන්නේ නැතිව ඉහළ මට්ටමින් සපුරාලීමේ අභියෝගය තමයි රජයේ අපේක්‍ෂාව වන්නේ. යුද ජයග්‍රහණයෙන් පසු රට ආසියාවේ ආශ්චර්යය බවට පත් කිරීම සඳහා වන අභියෝගය ප්‍රථම වතාවට නිවැරැදි අයවැයක් සහ දේශපාලන ස්ථාවරයක් සමඟ ජනතාවට සුබ අනාගතයක් ලබා දීමේ ගමන දිගින් දිගටම ධනාත්මකව වර්ධනය කර ගැනීමට රජය අපේක්‍ෂා කරනවා.””ජනතාව මේ වසර සඳහා තබා ඇති අපේක්‍ෂාව වනු ඇත්තේ සුරක්‍ෂිත අනාගතයක්. එහිදී ඇතැම් ජනමාධ්‍ය මඟින් සුළු සිදුවීම් විශාල කර පෙන්වීමේ මුලාවෙන් ජනතාව බේරිය යුතුයි. උදාහරණයක් ලෙස රටේ විදුලිය පරිහරණය කරන්නන්ගෙන් සියයට 79 ට බලපාන්නේ නැති විදුලි බිල පිළිබඳ ප්‍රශ්නය විශාල ගැටලුවක් ලෙස ගෙන ජනතාව කළඹන්න සමහර මාධ්‍යය කටයුතු කළා. මෙයත් එක්තරා ත්‍රස්තවාදයක්.ඉතින් මේ වසරේදී මා ජනතාවගෙන් ඉල්ලන්නේ මාධ්‍ය ත්‍රස්තවාදයට නොරැවටී තමන්ට දැනෙන තේරෙන ඇත්ත සමඟ ජීවත් වන්න කියලායි.””රටේ හැම අවස්ථාවකම කුමක් හෝ ඉස්මතුවන ප්‍රශ්නයක් තිබෙන්න පුළුවන්. ඒ දවස්වල කසළ. ඒත් දැන් කවුරුත් කසළ ගැන කතා කරන්නේ නෑ.දැන් ලූනු, පොල් තමයි ප්‍රශ්නය. මේ වසරෙත් වරින්වර මොකක් හරි එයි. ජනමාධ්‍යවල වගකීම ජනතාව අවුස්සා වැරැදි ප්‍රචාර කිරීම නොවේ. ඒ ප්‍රශ්නය දෙස ධනාත්මකව බලා ජනතාවට තුලිත මානසිකත්වයක් ඇති කර ගැනීමට උදව් දීමයි. ජනතාවටත් වගකීමක් තිබෙනවා ප්‍රචාරයට නොරැවටී තුලිතව ප්‍රශ්න දෙස බලන්න. මට මේ වසරේ පෞද්ගලික වූ අපේක්‍ෂාවන් නැහැ. අප අද පසුවන්නේ අතරමැද අවස්ථාවක. ඒ නිසා සමාජීය ජාතික හා අමාත්‍යංශ මට්ටමෙන් ඉලක්ක සපුරා ගැනීමට තමයි අපේක්‍ෂා කරන්නේ. ඒ අපේක්ෂා සියල්ල සපුරාලන ආලෝකවත් නව වසරක් වේවා.ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය හා ජාතික නිදහස් පෙරමුණේ නායකවිමල් වීරවංශ2011 වසර කොයි විදියට බැලුවත් ලංකා ඉතිහාසයේ ඉතාම වැදගත් වසරක් විදියටයි අපි දකින්නේ. සාමය උදා වීමෙන් පසුව බිහිවන දෙවන වසරයි මේ උදා වුණේ.මේ වසරේ මුළු රටම බලාපොරොත්තු වන්නේ සමාජ, ආර්ථික, සංස්කෘතික දියුණුවක් කරා මේ රට රැගෙන යාමයි. ඒ සඳහා ජාතික නිදහස් පෙරමුණ හැටියට අපි මේ අරමුණ සාක්ෂාත් කරගන්න, පිබිදුණු හැඟීමකින් යුතු ජාතියක් ලෙස මේ අරමුණ මෙහෙයවන්න දියයුතු දිය හැකි ඉතා ම ඉහළ කාර්ය භාරය අපි ලබාදෙනවා.”“ඒ වගේ ම අපි අමතක කරන්න නරකයි අන්තර්ජාතික වශයෙන් අපේ රටට තියන බලවේග ගැන. ඔවුන් මේ සටන අතහැර නැහැ. යුද අපරාධ ඊනියා චෝදනා පත්‍ර හදාගෙන, ජනාධිපතිතුමා, හමුදා නායකයන් රණවිරුවන් දඩයම් කරන්න හදන තීව්‍ර වසරක් ලෙස 2011 වසර පත්වේවි. මේ නිසා ඒ අභියෝගයන්ට සාර්ථකව මුහුණදීලා මුළු මහත් ජනතාවට අවදි කිරීමේ වගකීම අපිට තියනවා. ඒ අධිරාජ්‍යවාදී කාර්ය භාරය ඉටු කරන්නත් දේශපාලන පක්ෂයක් ලෙස 2011 වසරේ දී අපි සූදානමින් ඉන්නවා. අනෙක් අතට රටේ අධ්‍යාපනය, ආර්ථිකය සමාජමය හා සංස්කෘතිමය ක්ෂේත්‍රවල විශාල වෙනස්කම් සඳහා රට මෙහෙයවන්න අවශ්‍යයයි.ඒ සඳහා ක්‍රියාකාරීව මැදිහත් වන්න අපි බලාපොරොත්තු වෙනවා.“අපේ රටේ දැනටමත් ආරම්භ වෙලා තියන සංවර්ධන යෝජනා ක්‍රම පමණක් නොව බිම් මට්ටමේ මුදල් ගලා ගෙන යන ක්ෂුද්‍ර ආර්ථික සංවර්ධන ක්‍රම රාශියක් 2011 වසරේ දී ආරම්භ වෙනවා. විශේෂයෙන් ම ආර්ථික සංවර්ධන අමාත්‍යාංශය මඟින් පවුල් දසලක්ෂයක් සඳහා ජීවනෝපාය ක්‍රම සකසන්න කටයුතු සූදානම් කර තියෙනවා.ඒ මඟින් රටේ ජනතාවගේ අතමිට සරුවන ආර්ථිකයකට තමයි 2011 වසරේදී රජයේ අපේක්ෂාව.”“ඒ වගේ ම අපේ අමාත්‍යාංශය මගින් අපි ජනාවාස වැඩසටහනක් ආරම්භ කරන්න බලාපොරොත්තු වෙනවා. එමගින් නිවාස අවශ්‍යතාව ඇති අයගේ නිවාස අවශ්‍යතාව සපුරනවා. මේ පියවර තබන ආරම්භක වසර බවට 2011 වසර පත්වෙනවා.”“මේ හැම වැඩ සටහනක් මගින් ම අපේ රටේ ජනතාවගේ ජන ජීවිතයේ සැබෑ වෙනසක් සිදුවේවි, මේ එළැඹුණු 2011 වසරේදී ඒ වගේ ම දැනට පවතින ආර්ථික දුෂ්කරතා පවා දුරු කරන්න හැකිවේවි. ඔබ සැමට සුබ නව වසරක්.ගාල්ල දිස්ත්‍රික් පාර්ලිමේන්තු මන්ත්‍රී හාඑ.ජා.පක්ෂ මාධ්‍ය ප්‍රකාශකගයන්ත කරුණාතිලක2011 වර්ෂය කියන්නේ එ.ජා.ප යට ඉතාමත් ජයග්‍රාහී වසරක් පක්ෂයේ දැවැන්ත පරිවර්තනවලට ජයග්‍රාහී ගමන් මඟකට පක්ෂ ව්‍යවස්ථාවේ විප්ලවීය වෙනසක් සහිත නව ව්‍යවස්ථාවක් සම්මත කරගත් අවස්ථාවක් මෙය. මේ ව්‍යවස්ථාවට අනුව පක්ෂයේ තනතුරුවලට සුදුස්සන් පත්කර ගෙන නව ජවයකින් 2011 වසරට අපිට පිය නගන්න පුළුවන්.ජනතාවගේ සිතුම් පැතුම් ඉටු කරන, ජීවන බරින් තොර සංවර්ධනයක් සහිත අලුත් ආණ්ඩුවක් බිහි කරන අධිෂ්ඨානශීලී ගමන් මඟකට යන්නයි නව වසරේ අපේ අරමුණ. ඒ අනුවයි මේ වසරේ අපේ පක්ෂයේ වැඩකටයුතු සිදුවෙන්නේ. විශේෂයෙන් ම කියනවා නම් ඉතිහාසයේ කවමදාවත් සිදු නොවූ පරිදි ජීවන වියදම පිළිබඳ ප්‍රශ්නයේ අදෝනාව ජනතාව අතරින් මතුවන මොහොතක අපි ඒ සඳහා ජනතාව පෙළ ගස්සවමින් දිගින් දිගටම ප්‍රජාතන්ත්‍රවාදී උද්ඝෝෂණ ව්‍යාපාර පවත්වනවා, පක්ෂයක් ලෙස මෙහි ආරම්භය ලක්ෂයක් පමණ ජනකායක් කොළඹට රැස් කර ජනවාරි 26 දායින් පටන් ගන්න සැලසුම් කර තියනවා.”“”ඒ වගේ ම ඉදිරියේදී පවත්වන්න නියමිත පළාත් පාලන මැතිවරණය සඳහා ද අපි දැන්ම සිට සූදානම් වෙනවා. පරාජයට පත්වෙමින් ගමින් ප්‍රතික්ෂේප වෙමින් පවතින ආණ්ඩුවේ බලයට එරෙහිව ඉතා දක්ෂ කණ්ඩායම් ඉදිරිපත් කොට නිවැරැදි නායකත්වයක් සපයා ඉතාම ශක්තිමත්ව පළාත් පාලන මැතිවරණ ජයග්‍රහනයට උර දෙන්න එළඹෙන වසරේදී එ.ජා.පක්ෂය කටයුතු කරන්නට ද සූදානම්.    විශේෂයෙන් ම පාර්ලිමේන්තුව තුළ වගේ ම ඉන් පිටතත් මේ දුර්දාන්ත පාලනයට එරෙහිව ජනතා මතය නියෝජනය කරමින් දිගින් දිගටම හඬ නගන්නට නව වසරේ අපි ක්‍රියාත්මක වෙනවා. රජය තුළත් මේ වනවිට එළිපිටත් මතුවෙමින් පවතින අර්බුදකාරී තත්ත්වය මත රජය බලයට පත් කරන්නට කටයුතු කළ ජනතාවට ම රජය ගැන කළ කිරිලා. දුන් පොරොන්දු කිසිවක් ඉටු කරගන්න බැරිව ලෝකයේ ලොකුම අමාත්‍ය මණ්ඩලය නඩත්තු කරමින් ආණ්ඩුවේ සියලු සටන් පාඨ පම්පෝරිවලට පමණක් සීමා වුණු මොහොතක ජනතා අභිලාශ ඉටුවන නව පාලනයක් ඇති කිරීමට එ.ජා.ප නායකත්වය හා දායකත්වය දෙන්නට මේ නව වසරේ අපි කටයුතු කරනවා.“2011 වසර එ.ජා.පක්ෂ ගමන් මග නැවුම් මුහුණුවරකින් නැවුම් බලාපොරොත්තු ඇතිව ඉතා ම ක්‍රියාශීලීව ක්‍රියාත්මක වන හැටි හැමෝටම නව වසර මුලදීම දැකගන්නට ලැබෙයි. එළඹෙන නව වසර සියලු ජනතාවට ප්‍රීතිමත් නව වසරක් වේවා. ජනතා සිතුම් පැතුම් ඉටුවන නව පරිවර්තනයක් සහිත වසරක් වේවා.සුභාෂිණී ජයරත්න අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=ab1101021</link>
    <topic>අපට අවශ්‍ය සමගිය පමණයි</topic>
    <author>සංවාද සටහන සුමේධා නවරත්න</author>
    <content>එජාපයේ හිටපු පාර්ලිමේන්තු මන්ත්‍රී වජිර අබේවර්ධන* අලුත් අවුරුද්දෙ අලුත් බලාපොරොත්තු මොනවා ද?එජාපයේ සියලු දෙනා සමගියෙන් කටයුතු කළොත් බලය ගන්න පුළුවන්. එක්සත් ජාතික පක්ෂය 1988 න් පසුව දිගටම පැරදුණේ අසමගිය නිසා. දැන් පක්ෂය නැවත සමගි වෙලා තියෙනවා.ඒ නිසා ඉදිරියේ පක්ෂය ජයග්‍රහණය කරා යෑමට ඒක විශාල බලයක් වේවි.* ඔබේ පෞද්ගලික බලාපොරොත්තු මොනවා ද?වසර 23 ක් පූර්ණකාලීන දේශපාලනඥයකු හැටියට මම කටයුතු කරලා තියෙනවා. ඒ අත්දැකීම් එක්ක මම හිතන්නෙ දේශපාලනඥයකුට පෞද්ගලික බලාපොරොත්තු නැහැ කියලයි.එහෙම වුණා නම් ලංකාව තවමත් සංවර්ධනය වෙමින් පවතින රටක් වෙයි ද? ඒක නම් දිග කතාවක්. ප්‍රශ්න පහකින් ඒකට උත්තර දෙන්න බැහැ.* ඉදිරි පළාත් පාලන මැතිවරණය ගැන එජාපයට බලාපොරොත්තු තබා ගන්න පුළුවන් ද?එක්සත් ජාතික පක්ෂයට අවශ්‍ය කරන්නෙ සමගිය පමණයි.එජාපයට පළාත් පාලන මැතිවරණය දිනීමට අවශ්‍ය ශක්තිය, බලය තිබෙනවා. මේ මැතිවරණයට එජාපයෙන් හත්දහසක් තරග කරනවා.ඒ තරග කරුවන් අතර පැරැණි මුහුණු වගේ ම අලුත් මුහුණු, තරුණ මුහුණු එකතු වෙනවා. ඒ සාමාජිකයන්ට ජයග්‍රහණය සඳහා අවශ්‍ය කරන උපකාරය ශක්තිය මට දිය හැකි උපරීම ප්‍රමාණයෙන් මම ලබා දෙනවා.මෙතැනදි අවශ්‍ය වන්නෙ පක්ෂයේ ඉහළ පිරිස් සමගියෙන් සිටීම පමණයි.එහිදී පරස්පර විරෝධි ප්‍රකාශ නිකුත් නොකර ආණ්ඩුවට වාසිවෙන විදියට කටයුතු නොකළ යුතුයි. එවැනි පසුබිමක් යටතේ පක්ෂයට දිනන්න පුළුවන්. ඒ සඳහා මගේ ශක්ති ප්‍රමාණයෙන් මම පක්ෂයට සහාය දෙනවා.* ආණ්ඩුවෙ ඇමැතිවරු නම් කියන්නෙ කැඩී බිඳී ගිය එජාපයට ජයග්‍රහණයක් පේන තෙක් මානයක නැති බවයි?හැම විපක්ෂයක්ම කියන්නෙ ආණ්ඩු පක්ෂය දුර්වල වෙලා කියලයි. හැම ආණ්ඩුවක්ම කියන්නෙ විපක්ෂය දුර්වලයි කියලා. මේ චෝදනා උරගා බලන්න මේ ඉදිරි පළාත් පාලන මැතිවරණ ප්‍රතිඵලවලින් හැකි වේවි.ජනතාවට යමක් නොවෙන්නෙ ආණ්ඩුවෙත් විපක්ෂයෙත් තිබෙන මේ ආකල්ප නිසා නොවේ.රට දියුණු කරන්න නම් ලෝකයත් සමඟ අපි සම්බන්ධය මීට වඩා හොඳ මට්ටමකට ගේන්න ඕනෙ.ලංකාව ලෝකයත් සමඟ තරග කරන්න ඕනෙ. දැනුමෙන්, නිෂ්පාදනවලින් තරග කරන්න ඕනෙ.මේ ආණ්ඩුව නම් එහෙම කරන පාටක් නැහැ.ඒ නිසා ඉදිරියේදී ආණ්ඩුවේ විශාල පිරිසක් එජාපයට එකතු වේවි.ධීවර හා ජලජ සම්පත් සංවර්ධන ඇමැති රාජිත සේනාරත්න* අලුත් අවුරුද්දෙ අලුත් බලාපොරොත්තු මොනවා ද?ආසියාවේ ආශ්චර්යය, ලංකාව බවට පත්කිරීමේ මෙහෙයුම සාර්ථක කර ගැනීම තමයි අපේ අරමුණ. 2011 වසර තීරණාත්මක වසරක්. අපේ සැලසුම්වල ප්‍රතිඵල ලැබෙන වසරක්මගේ අමාත්‍යාංශයෙ සැලසුම් පසුගිය 31 න් අවසන්. 2011 කියන්නෙ මගේ අමාත්‍යාංශයේ ප්‍රතිඵල නෙළන වසරක්. එහිදී ප්‍රධාන අරමුණු තුනක් තියෙනවා. සාධාරණ මිලකට මාළු අලෙවි කිරීම හා එමඟින් මන්දපෝෂණය අවම කිරීම ප්‍රධාන බලාපොරොත්තුවයි.* අනෙක් බලාපොරොත්තු ?නවීන ධීවරයෙක් බිහි කිරීම අනෙක් අරමුණයි. ඒ වගේම මෙරට ධීවර කර්මාන්තය අන්තර්ජාතික තලයට ගෙන ඒම හා ධීවර කර්මාන්තයෙන් උසස් ප්‍රතිඵල ලැබීම අපේ ප්‍රධාන අරමුණුයි.* ඒ කියන්නෙ ජීවන වියදම පහළ හෙළීමට ඔබ දායක වෙනවා?ජීවන වියදම තීරණය වෙන්නෙ උද්ධමනය නිසා. ලෝකයේ කොහේවත් උද්ධමනය අඩුවෙන්නෙ නැහැ. අපට කළ හැක්කේ බඩු මිල වේගයෙන් වැඩිවීමට නොදී පාලනය කිරීම පමණයි.2008 අවුරුද්දෙ ජීවන වියදම සීයයට 22.4 යි. 2010 අවුරුද්දේ ඒක සියයට අටට බැහැලා තියෙනවා. ජනතාවට මතක නැහැ මීට අවුරුදු දෙකකට කලින් මේ වගේ තුන් ගුණයකින් ජීවන වියදම ඉහළ ගිය බව.* එජාපය ලබන වසරේදී මේ ජීවන වියදමට එරෙහිව ජනතාව සමඟ වීදි බසින බව කියනවා?ජීවන වියදමට වීදි බැසීමට නායකත්වය දෙන්නෙ කව්ද කියලවත් එජාපයට තවම තීරණයකට එන්න බැරි වෙලා තියෙනවා. දෙමළ සන්ධානය පවා ආණ්ඩුව සමඟ ඉදිරියේ කටයුතු කිරීම සම්බන්ධයෙන් සාකච්ඡා පවත්වමින් යනවා. ඔවුන් අයවැයේදී ආණ්ඩුවට විරුද්ධ ඡන්දය ප්‍රකාශ කිරීමෙන් වැළකී සිටියා. දැන් එජාපයට එකතු වෙන්න කවුරුත් නැහැ.ලෝක බැංකුව, ආසියානු සංවර්ධන බැංකුව වැනි මූල්‍ය ආයතන පවා කියන්නේ ලංකාවට දීප්තිමත් අනාගතයක් තිබෙන බවයි. මේ අය ජීවන වියදමක් ගැන වීදි බසින්නෙ කොහොම ද?* කෙසේ නමුත් ආණ්ඩුවෙම ඇතැම් ඇමැතිවරු කියනවා ආණ්ඩුවේ මේ වසරේ තිබෙන එකම අභියෝගය ජීවන වියදම අඩු කිරීම බව?මේ රටේ සංවර්ධනයට තිබුණ එකම බාධකය ජනාධිපතිතුමා ජය අරගෙන ඉවරයි. එහෙත් යුද්ධයෙන් විනාශ වී ගිය ජනතා සිතුම් පැතුම්, කඩා වැටුණ ජිවිත හා දේපළ නැවත නඟා සිටුවීමට පුනරුත්ථාපනයට විශාල මුදලක් වැය වෙනවා.ඒ සමඟම යෝධ සංවර්ධන ව්‍යාපෘති ඇරැඹෙනවා. ඒ මඟින් ජනතාවගේ දූ පුතුන්ට රැකියා විශාල සංඛ්‍යාවක් ලැබෙයි. ජීවන වියදම අඩුවීමට මේ සියල්ල බලපානවා.ජීවන වියදම ගැන කතා කරන්නෙ පත්තර කන්තෝරු විතරයි. ජනතාවට ඊට වඩා දෙයක් තේරෙනවා. ඊළඟ පළාත් පාලන මැතිවරණ ප්‍රතිඵලවලින් ඒ බව තේරෙයි.සංවාද සටහන සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=ab1101023</link>
    <topic>විපක්ෂයට සිහි බුද්ධිය ලැබේවා !</topic>
    <author/>
    <content>දෙදහස් දහය ගෙවිලා ගියා. දෙදහස් එකොළහ පටන් ගත්තා. ජනවාරි පළවෙනිදා කියන්නේ අලුත් බලාපොරොත්තු ඇතිවෙන දවස නේ. කාගෙ කාගෙත් හිත්වල අලුත් බලාපොරොත්තු මහ ගොඩාක් ඇතිවෙලා ඇති.සමහරු මේ අවුරුද්දේ විවාහ වෙන්න, ගෙයක් දොරක් හදාගන්න, කොහොම හරි රස්සාවක් හොයාගන්න.. ඒවා ඔක්කොම පෞද්ගලික බලාපොරොත්තු.ඒ වගේම පොදු බලාපොරොත්තුත් තිබෙනවා. එකක් තමයි අපේ රට ආසියාවේ ආශ්චර්යය බවට පත්කිරීම.හැබැයි ඉතිං ආශ්චර්යය ඉබේ එන්නේ නැහැ. අව්ව, වැස්ස නම් ඉබේ එනවා. නමුත් අව්වෙන් වැඩ ගන්නත් වැස්සෙන් වැඩගන්නත් මහන්සි වෙන්ඩ ඕනෑ... මහන්සි නොවුණොත් වැස්ස අපතේ යනවා.. අව්වත් අපතේ යනවා.අපේ පැරැන්නෝ මහන්සි වෙලා අව්වෙන් වැස්සෙන් වැඩගත්තා.. මහ වැව් හැදුණේ.. කෙත් වතු සරු සාර වුණේ ඒ මහන්සිය හින්දා...අපේ පැරැන්නන් විතරක් නෙමෙයි අපේ කාලයේ උදවියත් මහන්සි වුණා. තිස් අවුරුදු ත්‍රස්තවාදය නැතිකර ගත්තේ මහන්සිවෙලා.. කැප කරලා.. අතපය විතරක් නෙමෙයි ජීවිතත් කැප කළා..ඒ වගේම තමයි ආශ්චර්යය කැඳවා ගන්නත් මහන්සි වෙන්ඩ ඕනෑ..පළවෙනි පන්තිය සමත් වෙන්ඩත් සාමාන්‍ය පෙළ සමත් වෙන්ඩත් උසස් පෙළ සමත් වෙන්ඩත් ඒ වගේම උපාධිය සමත් වෙන්ඩත් මහන්සි වෙන්ඩ ඕනෑ.. කැප කරන්ඩ ඕනෑ.පසුගිය අවුරුද්දේ අපි හුඟාක් කැපකිරීම් කළා.. මේ අවුරුද්දේත් අපි මහන්සි වුණොත් කැප කළොත් අපේ රට ආශ්චර්යමත් දේශයක් බවට පත්වෙනවා නිසැකයි.තිස් අවුරුද්දක් තිස්සේ විනාශ වුණු අපේ රට අපි ගිය අවුරුද්දේදී යළි ගොඩනඟන්නට මහන්සි වුණා. ඒ අතර ම සංවර්ධනයත් අමතක කළේ නැහැ. මේ අවුරුද්ද ආශ්චර්යයේ වසර ලෙසින් සලකා කටයුතු කිරීමට අධිෂ්ඨාන කරගත යුතුයි. එසේ අධිෂ්ඨාන කිරීම සඳහා හොඳම දවස් කිහිපයයි මේ.එක පැත්තකින් අපි හම්බන්තොට වරාය ඉදිකළා. නොරොච්චෝල විදුලි බලාගාරය, වීරවිල ගුවන්තොටුපොළ, අධිවේගී මාර්ග පද්ධතිය, ගුවන් පාලම්, කොන්ක්‍රීට් පාරවල් මේ හැම දෙයක්ම ආශ්චර්යවත් දේශයකට පියමං කරන මාවතේ මඟ සලකුණු.. ඒ අතරම මතට තිත, පාතාලය මර්දනය කිරීම, විචිත්‍ර වූ පරිසරය, නව අධ්‍යාපන ක්‍රමය, වගේම සංචාරක ව්‍යාපාරයත් ආශ්චර්යවත් දේශය දක්වා අපව කැඳවාගෙන යනවා.හැබැයි ඉතින්... වැස්ස වැඩිවුණා, ගංවතුර ආවා.. ලෝක වෙළෙඳ පොළේ භාණ්ඩ මිල ඉහළ ගියා.. වෙළෙඳපොළ තරමක කටුක තැනක් වුණා.ඒත් ඒවා තත්කාලික තත්ත්වයන් මිස සදාකාලික දේවල් නෙමෙයි. වැස්ස අඩු වුණාම එළවුළු නරක් වෙන්නේ නෑ.. වගාබිම් විනාශ වෙන්නේ නෑ..දෙදහස් දහයේදී අපේ විශිෂ්ට නායකයා.. නැවතත් රට භාරගත්තා..ඒ නිසා දෙදහස් එකොළහ කියන්නේ දෙදහස් දහයේදී වපුළ බිජුවට වලින් අස්වැන්න නෙළාගන්නා වසරක් වේවි.අපේ අපේක්ෂා, බලාපොරොත්තු යථාර්ථයක් බවට පත්වෙන වසරක් වේවි.මේ වසරේදී ජනතා අපේක්ෂා ඉටුවේවා’යි යන ප්‍රාර්ථනයත් සමඟ විපක්ෂයටත් සිහිබුද්ධිය ලැබේවා යි යන ප්‍රාර්ථනයත් මගේ සිතේ තිබෙනවා.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=ab1101024</link>
    <topic>මෛත්‍රී ගිය සෝපානය අතරමඟ නැවතිලා</topic>
    <author>චන්දන බණ්ඩාර</author>
    <content>ජ්‍යෙෂ්ඨ ඇමැති රත්නසිරි වික්‍රමනායක එක්තරා රැස්වීමකදී රජය අපහසුතාවට ලක් වෙන ආකාරයේ ප්‍රකාශයක් ගිය සතියේ කැර තිබිණි. ඒ සමඟම කළුතර දිසාවේ මැති ඇමැතිවරු පිරිසක් ජනාධිපතිතුමා හමුවට පැමිණ, ජ්‍යෙෂ්ඨ ඇමැතිවරයා කළ ඒ ප්‍රකාශය පිළිබඳව සිය කනස්සල්ල පළ කැර සිටියහ.“සර් 2005 ජනාධිපතිවරණය වේලාවේ එතුමා ගෙදර යන්න හිතාගෙන හිටියේ. ඒ ඔබතුමා ජනාධිපති වුණොත් අකුලගෙන ගෙදර යන්න. එතුමා එදා ජනාධිපතිවරණය වෙනුවෙන් එක මැතිවරණ වේදිකාවකටවත් ගොඩ වුණේ නැහැ. නමුත් ඔබතුමාගේ හිත හොඳකමට එතුමාට අගමැතිකම දුන්නා. ඇත්තටම ඒක එතුමාටත් අදහාගන්න බැරි වෙන්ඩ ඇති. මොකද රත්නසිරි ඇමැතිතුමා 2005 ජනාධිපතිවරණය වේලාවේ මඟ හැරලා හිටියා කියලා එතුමාම දන්නවා.” කළුතර දිසාවේ මැති ඇමැතිවරු පිරිස ජනාධිපතිතුමා හමුවේ කියා සිටියහ.“දැන් රත්නසිරි මැතිතුමාට තියෙන්නේ වෙනත් තරහක් එතුමා අගමැතිකම බලාපොරොත්තු වෙලා හිටියා. ඒක නොලැබීම ගැන එතුමා තරහින් ඉන්නේ. පසුගිය මහා මැතිවරණයේදී තාත්තටයි පුතාටයි දෙන්නටම පාර්ලිමේන්තු එන්න අවස්ථාව නොලැබී සිටියදී ඔබතුමා රත්නසිරි ඇමැතිතුමාට විශේෂ අවස්ථාවක් දුන්නා. එතනදිත් එතුමා වෙනුවෙන් ඔබතුමා පෙනී සිටියා. මේ කිසිම දෙයක් මතක නැතිව තමයි අද එතුමා වැඩ කරන්නේ.” කළුතර දිසාවේ මැති ඇමැතිවරු පිරිස එක හඬින්ම කියා සිටියහ.ජනාධිපතිතුමාට ඒ සමඟම සිනහ ගියේය. “මං එයාලාට ලේකම්වරු දීලා තියෙනවා. අනෙත් පහසුකම් පවා දීලා තියෙනවා. චන්ද්‍රිකා කුමාරතුංග ජනාධිපතිනියගේ කාලේ සමහර කැබිනට් ඇමැතිවරුන්ට ගෙවල් හොයා ගන්න මාස තුන හතරක් ගියා. මට ඇත්තටම පුදුමයි. මට කනගාටුයි මෙහෙම වෙනකොට” ජනාධිපතිතුමා කළුතර දිසාවේ මැති ඇමැතිවරු හමුවේ කියා සිටියේය.මේ අතරතුර නිර්මල කොතලාවල කළුතර දිසාව නියෝජනය කරන නියෝජ්‍ය ඇමැතිවරයා ජ්‍යෙෂ්ඨ ඇමැතිවරයාගේ ප්‍රකාශය විවේචනය කරමින් පුවත්පත්වලට ගිය සතියේ විශේෂ ප්‍රකාශයක් ද නිකුත් කැර තිබිණි. ඊට අමතරව ගිය සතියේදී කළුතර දිසාවේ ප්‍රාදේශීය සභා මන්ත්‍රීවරු ද ජ්‍යෙෂ්ඨ ඇමැතිවරයාගේ ප්‍රකාශයට විරුද්ධව විශේෂ ලිපියක් ජනාධිපතිතුමා වෙත ඉදිරිපත් කැර තිබිණි.ස්වාධීන රූපවාහිනියේ බලධාරින් ගිය සතියේ ජනාධිපතිතුමා හමුවට කැඳවා තිබිණි. ඒ ස්වාධීන රූපවාහිනියට සම්බන්ධ ප්‍රයිම් ටී. වී. නාලිකාව පාඩු ලබන නිසා වසා දැමිය යුතු බවට එක්තරා නිලධාරියකු කැර තිබු යෝජනාවක් පිළිබඳව සාකච්ඡා කිරීමටය.“මොනවා හරි ආයතනයක් වහන්න ඕන කියලා හිතුණොත් අපට දෝෂ විතරමයි පෙනෙන්නේ. යුද්ධය කාලේදිත් සමහරුන් යුද්ධය ගැන විවිධ කෝන වලින් බලා දොස් කිව්වා. මතක තියා ගන්න ආයතන වහනවාට වඩා පවත්වාගෙන යන එකයි වැදගත්. මහින්ද චින්තනය තියෙන්නේ ආයතන විවෘත කරන්න මිසක් ආයතන වහන්න නෙමෙයි. විදේශ රටවලින් අපි විවිධ තාක්ෂණය ගේන්න ඕන තමයි. හැබැයි අපට ගැළපෙන දෙය අපි තෝරා ගන්ඩ ඕනේ.” ජනාධිපතිතුමා ස්වාධීන රූපවාහිනියේ බලධාරීන් හමුවේ කියා සිටියේය.මේ අතරතුර ජනාධිපතිතුමා මතක් කර දුන්නේ පසුගිය කාලයේ සිදුවූ එක්තරා සිදුවීමක් ගැනයි. කෙනෙක් වාහන නම්බර් ප්ලේට් ගහන වැඩක් ගැන යෝජනාවක් ගෙනත් තිබුණා. එයාට තිබුණේ තනියෙන් බැබළීමේ උවමනාවක්. එයා කිව්වේ හැම නම්බර් ප්ලේට් එකක්ම එක තැනකින් ගන්ඩ ඕනේ කියලා. රජයත් ඒ යෝජනාව පිළිගෙන ඒකට ඉඩ දුන්නා. හැබැයි ඒ නිසා ජීවත් වූ දහස් ගණනක් ගරාජ් හිමියන්ගේ ආදායම් නැති වුණා. එක්කෙනෙක් කෝටිපතියෙක් වුණා. දහස් ගණනක් පාරට වැටුණා.රජය හැම වේලාවෙම ලාබය ගැන විතරක් නෙමෙයි ජීවිත නඟා සිටුවීම ගැනත් හිතා වැඩ කරන්ඩ ඕනේ.” ජනාධිපතිතුමා ස්වාධීන රූපවාහිනියේ බලධාරීන් හමුවේ කියා සිටියේය.ගිය සතියේදී ජනාධිපතිතුමා හමුවීමට ශ්‍රී ලංකා ක්‍රිකට් පාලක මණ්ඩලයේ නිලධාරි පිරිසක් පැමිණියහ. ඒ වන විට ජනාධිපතිතුමා සිටියේ ව්‍යායාමවල නිරත වෙමිනි. “සර් අපේ ක්‍රිකට් ටීම් එක ලෝක කුසලාන තරගාවලියට සූදානම් වෙනවා. ඒ නිසා අපේ ක්‍රිකට් ටීම් එකේ ක්‍රීඩකයන්ගේ සෞඛ්‍ය මට්ටම රැක ගත යුතුයි. ඒ නිසා මේ දවස්වල පැතිරීගෙන යන ඉන්ෆ්ලුවන්සා වෛරසයෙන් බේරා ගන්ඩ එන්නත් ලබා දෙන්න අපි තීරණය කළා. අපි මීට කලින් නම් හැම එන්නතක්ම ක්‍රීඩකයන්ට ලබා දුන්නේ පෞද්ගලික අංශයෙන් ලබා ගෙන. මං හොයලා බැලුවා මේ එන්නත පෞද්ගලික වෛද්‍ය මධ්‍යස්ථානවල නැහැ. ඒ නිසා මේ එන්නත සෞඛ්‍ය අමාත්‍යාංශයෙන් තමයි ගන්ඩ වෙන්නේ” ජනාධිපතිතුමාට ක්‍රිකට් පාලක මණ්ඩලයේ නිලධාරියෙක් දීර්ඝ විස්තරයක් කරමින් කියා සිටියේය.ගිය සතියේදී ජනාධිපතිතුමා ඒ එච්1 එන්1 රෝගයට ලබා දෙන එන්නත පිළිබඳව සොයා බැලුවේය. එහිදී ජනාධිපතිතුමාට දැන ගැනීමට ලැබී තිබුණේ දෙසැම්බර් 18 වැනිදාට පෙර ලබා දීමට තිබු එන්නත් විශාල තොගයක් කල් ඉකුත් වී ඇති බවය. දෙසැම්බර් 31 දාර පෙර ලබා දීමට තිබු එන්නත් ද කල් ඉකුත් වීමට ඉඩ ඇති නිසා එම එන්නත් ජනතාවට ලබා දෙන ලෙස ගිය සතියේදී ජනාධිපතිතුමා සෞඛ්‍ය බලධාරීන්ට උපදෙස් දී තිබිණි.රජයේ ජීවන වියදම් කමිටුව ජනාධිපතිතුමාගේ ප්‍රධානත්වයෙන් ගිය සතියේ රැස්වීය. එම රැස්වීමට ඇමැතිවරුන් වන බන්දුල ගුණවර්ධන සහ රාජිත සේනාරත්න සහ බස්නාහිර පළාත් ප්‍රධාන ඇමැති ප්‍රසන්න රණතුංග ඇතුළු පිරිසක් එක්ව සිටියහ. එහිදී ජනාධිපතිතුමා ජීවන වියදම් ප්‍රශ්න පිළිබඳව සාකච්ඡා කරන අතරතුර ඒ එච්1 එන්1 රෝගයට ලබා දෙන එන්නත් ගැන ද සඳහන් කළේය. එහිදී ජනාධිපතිතුමා බස්නාහිර පළාත් ප්‍රධාන ඇමැති ප්‍රසන්න රණතුංගට විශේෂ උපදෙසක් ලබා දුන්නේය.“ප්‍රසන්න මේ එන්නත පාසල් දරුවන්ට වහාම ලබා දෙන්ඩ. ඊළඟ අවුරුද්දේ පාසල් වාරය පටන් ගන්න කලින් පාසල් දරුවන්ට එන්නත ලබා දුන්නොත් තමයි හොඳ? හැම පාසල් දරුවෙක්ම එන්නත් කරවන්ඩ. මේවා කල් ඉකුත් වුණොත් අපරාධයක්. එක එන්නතකට ඩොලර් 100 ක් වැය වෙලා තියෙනවා.” ජනාධිපතිතුමා කියා සිටියේය.“අනෙක තමයි මට පෙනෙන විදියට මේ එන්නත කල් ඉකුත් වීමට වැඩ සලසන නිලධාරින් ඉන්නත් ඉඩ තියෙනවා. ඒවා පිටුපස ඉන්න අය ගැනත් සොයා බලන්ඩ. ඔය හැම දෙයක් ගැනම සොයා ගන්ඩනම් සාමාන්‍ය ජනතාව අතරට යන්ඩ වෙනවා.පසුගිය මාසයක විතර කාලයක් තංගල්ල රෝහලේ මෘත ශරීරාගාරය අක්‍රිය වෙලා තිබෙනවා. මට ආරංචි වුණ ගමන් ඒ ගැන මං ආණ්ඩුකාරයාට කතා කළා. ඊට පස්සේ පළාත් සෞඛ්‍ය අධ්‍යක්ෂ, ප්‍රාදේශීය සෞඛ්‍ය අධ්‍යක්ෂට කතා කළා. එයාලා කවුරුවත්ම ඒ ගැන දන්නේ නැහැ.” ජනාධිපතිතුමා කියා සිටියේය.ඒ නිසා පළාත් ඇමැතිවරුන් තම තමන්ගේ ප්‍රදේශවල පවතින ගැටලු ගැන අවධානයෙන් සිටිය යුතුයි. මං පසුගියදා බාලදක්ෂ ජම්බෝරියට සහභාගි වුණා. මං එතැනදි ඇහුවා එතැන සිටි බාලදක්ෂයන් 1000 පමණ පිරිසට ඉන්ෆ්ලුවන්සා එන්නත ලබා දුන්නා ද කියලා. එතැන සිටි නිලධාරියෙක් කිව්වා නැහැ කියලා. මං උපදෙස් දුන්නා බාලදක්ෂ ජම්බෝරිය අවසන් වෙන්ඩ පෙර ඒ එන්නත දරුවන්ට ලබා දෙන්ඩ කියලා.” ජනාධිපතිතුමා කියා සිටියේය.ගිය සතියේදී එජාප පාර්ලිමේන්තු මන්ත්‍රී ගයන්ත කරුණාතිලකට පාර්ලිමේන්තු සංකීර්ණයේදී එජනිස රත්නපුර දිසා මන්ත්‍රී වික්ටර් ඇන්තනී සහ ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ පාර්ලිමේන්තු සංකීර්ණයේදී හමු වුණේය.“කොහොමද මන්ත්‍රීතුමා පක්ෂයේ අර්බුද තවම ඉවර නැද්ද?” වික්ටර් ඇන්තනී මන්ත්‍රීවරයා එජාප මන්ත්‍රී ගයන්ත කරුණාතිලකගෙන් විමසා සිටියේය. “නැහැ නැහැ දැන් පක්ෂයේ අර්බුද විසඳීගෙන එන්නේ.” ගයන්ත කරුණාතිලක මන්ත්‍රීවරයා පිළිතුරු දුන්නේය.“ඒක නෙවෙයි ඔබතුමාලාගේ පක්ෂයේ කණ්ඩායම් කීයක් තියෙනවාද? ඔබතුමා ඉන්නේ සජිත් පිලේ ද රනිල් පිලේ ද?” ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ විමසා සිටියේය.“මම හැමදාම ඉන්නේ ජනතාව එක්ක” ගයන්ත මන්ත්‍රීවරයා කියා සිටියේය.“හැබැයි ඉතින් ජනාධිපතිතුමාට කිට්ටු වෙන්ඩ පුළුවන් කෙනෙක් ඔබතුමාලාගේ පක්ෂයේ අහලකවත් නැහැ. ඒ නිසා දැන්ම සටන් කරලා වැඩක් නැහැ.” හෙට්ටිගේ ලේකම්වරයා කීය. හොඳයි අපි බලමුකො කියා එතැනින් ගයන්ත මන්ත්‍රීවරයා පිටව ගියේ වික්ටර් ඇන්තනී මන්ත්‍රීවරයාගේ පිටට තට්ටුවක් ද දමමිනි.මේ අතරතුර ගිය සතියේදී ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ වෙත එවන ලද ලිපි අතර විශේෂ ලිපි කීපයක් හමුවීය. “අනේ මාමේ නාමල් අයියා හමුවෙන්ඩ ආසයි. අපට වේලාවක් අරන් දෙන්ඩ” එම ලිපිවල සඳහන් වී තිබිණි. එම ලිපි එවා තිබුණේ කුඩා දරුවන් පිරිසකි.එම ලිපි කියවා බැලු හෙට්ටිගේ ලේකම්වරයා නාමල් මන්ත්‍රීවරයාට දුරකථනයෙන් කතා කැර කීවේ, නාමල් මන්ත්‍රීතුමා මේ වැඩේ හරියන්නේ නැහැ. ගොඩක් දරුවෝ ඔබතුමා හමුවෙන්ඩ ඕනේ කියලා ලියුම් එවනවා. මේකට හොඳම විසඳුම ඉක්මනට ළමා සමුළුවක් තියලා ඒ අය හමුවීමයි.” හෙට්ටිගේ ලේකම්වරයා කීය.“මං දැන් ඉන්නේ කිලිනොච්චියේ. මෙහෙ ඉන්න දරුවොත් මා හමුවෙන්ඩ දඟලනවා. මේ දරුවන්ට නම් ප්‍රභාකරන් කරලා තියෙන්නේ මහා අපරාධයක්. ඒ නිසා මේ අයට අපි පිහිට වෙන්ඩ ඕනේ.” නාමල් මන්ත්‍රීවරයා කියා සිටියේය.කොළඹ රිජ්වේ ආර්යා ළමා රෝහලේ විවෘත කිරීම් ගණනාවක් ගිය බදාදා සිදු විය. ඒ සෞඛ්‍ය ඇමැති මෛත්‍රිපාල සිරිසේනගේ ප්‍රධානත්වයෙනි. පාර්ලිමේන්තු මන්ත්‍රී තිලංග සුමතිපාල සහ සෞඛ්‍ය අමාත්‍යාංශයේ ලේකම් වෛද්‍ය රවින්ද්‍ර රූබේරු ඇතුළු පිරිසක් එම අවස්ථාවට එක්ව සිටියහ.එම විවෘත කිරීම්වලින් අනතුරුව සෞඛ්‍ය ඇමැතිවරයා ඇතුළු පිරිස විදුලි සෝපානයේ නැඟී නව වැනි මහලට යන්නට වූහ. එහෙත් සිදු වූයේ එක්වරම විදුලි සෝපානය නැවතී වේගයෙන් ආපසු පහළට පැමිණීමය.මේ ආකාරයට දෙවරක් විදුලි සෝපානය ක්‍රියා විරහිත විය. මේ නිසා විදුලි සෝපානයේ සිටි ඇමැතිවරයා ඇතුළු පිරිසට කර කියා ගත හැකි දෙයක් නොවූහ. “මීට කලින් මෙහෙම විදුලි සෝපානය අක්‍රිය වෙලා තියෙනවා ද?” ඇමැති මෛත්‍රිපාල සිරිසේන රෝහල් අධ්‍යක්ෂ වෛද්‍ය රාජමන්ත්‍රීගෙන් විමසා සිටියේය.“මෙහෙම දෙයක් නම් මීට පෙර වෙලා නැහැ සර්. හැබැයි අපේ රෝහලේ වෙනත් ගැටලු නම් තිබෙනවා. ඒ ගැන ඔබතුමාගේ අවධානය යොමු කරන්න විදුලි සෝපානය අක්‍රිය වුණාද දන්නේ නැහැ.” රිජ්වේ ආර්යා ළමා රෝහලේ අධ්‍යක්ෂ වෛද්‍ය රාජමන්ත්‍රී කියා සිටියේය.ඉන් අනතුරුව අටවැනි මහලේ විදුලි සෝපානය නැවැත්විණි. එසේ වුවද අටවැනි මහලට ඇතුළු වෙන දොර ඉබි යතුරු දමා වසා දමා තිබිණි. ඇමැතිවරයාගේ ආරක්ෂක අංශය විසින් එම ඉබි යතුරු ගලවා දමා ඇමැතිවරයා ඇතුළු පිරිස කරදරයකින් තොරව අටවැනි මහලට ගෙන එනු ලැබූහ. ඉන් අනතුරුව ඇමැති මෛත්‍රිපාල ඇතුළු පිරිස බිම් මහලට පැමිණියේ වෙනත් විදුලි සෝපානයකිනි.“අර විදුලි සෝපානය රුහුණු කුමාරි වගේයි. මේ විදුලි සෝපානය සමුද්‍ර දේවිය වගෙයි.” ඇමැති මෛත්‍රිපාල කියා සිටියේ සිනහ සෙමිනි.රිජ්වේ ආර්යා ළමා රෝහලේ වැඩසටහන අවසානයේ ඇමැති මෛත්‍රිපාල තමන් මුහුණ දුන් අත්දැකීම මාධ්‍යවේදින් හමුවේ විස්තර කළේය.“වෙනදා හැමදාම විදුලි සෝපානයේ දොරවල් නවවෙනි තට්ටුවේදී ඇරෙනවා. නමුත් අද ඒ දොරවල් වැහිලා ගියා. අන්තිමට ඉබි යතුරු කඩාගෙන අපි හැමෝම එළියට ආවා. අපේ මාධ්‍ය හිත මිතුරන්ගේ කැමරා නොතිබුණු නිසා හොඳයි. හැබැයි මම මේ ගැන දෙවරක් හිතනවා මොකද සෞඛ්‍ය සේවාවේ තිබෙන ඇතැම් ගැටලු ගැන. මේ වගේ වැඩ නිසා රෝගින් වෛද්‍යවරු, හෙදියන් වගේම සෞඛ්‍ය කාර්ය මණ්ඩල අපහසුතාවට පත් වෙනවා.” ඇමැති මෛත්‍රිපාල කියා සිටියේය.ජනාධිපතිතුමාගේ ප්‍රධානත්වයෙන් ආපදා කළමනාකරණ කමිටුව ගිය සතියේ රැස්විය. ඇමැතිවරුන් වන නිමල් සිරිපාල ද සිල්වා, ඩබ්. ඩී. ජේ. සෙනෙවිරත්න, රාජිත සේනාරත්න, මහින්ද අමරවීර, බැසිල් රාජපක්ෂ, බන්දුල ගුණවර්ධන, පවිත්‍රා වන්නිආරච්චි, විමල් වීරවංශ, මහින්ද යාපා අබේවර්ධන සහ නියෝජ්‍ය ඇමැති ලලිත් දිසානායක ද ඊට සහභාගි වූහ.“මොකද්ද මේ ආපදා කළමනාකරණ පනතට සංශෝධන ගෙන එන්නේ” ඇමැති විමල් වීරවංශ විමසා සිටියේය.ඊට පිළිතුරු දුන්නේ ආපදා කළමනාකරණ අමාත්‍යාංශයේ ලේකම්වරයාය. “අපි නව අධිකාරියක් පිහිටුවනවා. ඒකට තමයි සංශෝධන ගෙන එන්නේ. ස්වාධීන පුද්ගලයන්ගෙන් තමයි මේ කමිටුව සමන්විත වෙන්නේ.” අමාත්‍යාංශ ලේකම්වරයා කියා සිටියේය.“ස්වාධීන කියන කණ්ඩායම් එක්ක වැඩක් කරන්න ගියාම ගැටලු ඇති වෙනවා. ඒ නිසා රජය සමඟ වැඩ කරන්න දන්න පිරිසක් ඔය අධිකාරියට පත් කරගන්න. මොකද ඔය පිරිස් යම් දෙයකට මැදිහත් වුණොත් රජයට තමයි වග කියන්ඩ වෙන්නේ. ඒ විතරක් නෙමෙයි ඔය කියන අධිකාරියට දේශපාලන අධිකාරියේ දක්ෂයන් පත්කර ගන්ඩ. මොකද එයාලා අනිවාර්යයෙන්ම ජනතාවට වග කියන්න බැඳිලා ඉන්නේ.” ජනාධිපතිතුමා ආපදා කළමනාකරණ කමිටුවේදී කියා සිටියේය.ඊළඟට එම කමිටුවට අදහස් දැක්වූයේ ඇමැති විමල් වීරවංශය. “ඔය කියන ස්වාධීන අධිකාරියත් කොටුවේ කඩේ වගේ වෙයිද දන්නේ නැහැ. ඒ නිසා හරියට වැඩ කළේ නැතිනම් ඔය කියන දේශපාලන අධිකාරිය රටටත් ආපදාවක් වේවි” ඇමැති විමල් වීරවංශ කියා සිටියේය.“රටේ මොනවාහරි ආපදාවක් ඇති වුණාම ජුගුප්සාජනක ප්‍රවෘත්ති ඇතැම් අය පළ කරනවා. ඒවාට විරුද්ධව යම් පියවරක් ගන්ඩ බැරි ද?” ඇමැති බන්දුල ගුණවර්ධන විමසා සිටියේය.ඊට පිළිතුරු දුන්නේ ආපදා කළමනාකරණ අමාත්‍යාංශයේ ලේකම්වරයාය. “අමාත්‍යාංශයට කොහොමත් නීතිමය පියවර ඒ වගේ දේවලට එරෙහිව ගන්ඩ පුළුවන්.” අමාත්‍යාංශ ලේකම්වරයා කියා සිටියේය.“එහෙම පුළුවන්කමක් තියෙනවානම් දැඩි පියවර ගන්ඩ” ඇමැති බන්දුල ගුණවර්ධන කියා සිටියේය. “ඔය දේවල් කරන්ඩ ගිහින් මාධ්‍ය නිදහස ගැන ප්‍රශ්න ඇතිවෙයි. ඒ නිසා ඒ ගැනත් අපි කල්පනා කරන්න ඕනේ.” ඇමැති බැසිල් රාජපක්ෂ කියා සිටියේය.ඉන් අනතුරුව ජනාධිපතිතුමා අදහස් දැක්වූයේය. “මාධ්‍යයට අත තියන්ඩ එපා. ඒවා අවශ්‍ය නැහැ. අපි ඔය පිහිටුවා ගන්නා ස්වාධීන අධිකාරියට මාධ්‍යවේදින් පිරිසක් පත් කර ගනිමු. එතකොට එයාලාත් ඒකේ කොටස්කාරයෝ වෙනවා.” ජනාධිපතිතුමා කියා සිටියේය.ඉන් අනතුරුව ආපදා කළමනාකරණ කමිටුවට ඇමැති නිමල් සිරිපාල ද සිල්වා කියා සිටියේ නිල්වලා ගඟ සහ කළු ගඟ පිළිබඳව ව්‍යාපෘති වාර්තාවක් ඉදිරිපත් කිරීමට තමා කටයුතු කරමින් සිටින බවයි.“ගිය පාර්ලිමේන්තුවේදීත් ඒ ගැන කමිටුවක් පත් කරලා තිබුණා. ඒ රත්නසිරි වික්‍රමනායක ඇමැතිතුමාගේ ප්‍රධානත්වයෙන්. මාත් කමිටුවේ හිටියා. හැබැයි ඉංජිනේරුවන් ඒ කමිටුවට දුන්න වාර්තාව අසම්පූර්ණයි. අනෙක් දෙය තමයි කළු ගඟ, නිල්වලා ගඟ පිළිබඳ වාර්තා දෙකක් තියෙනවා. එකක් ආචාර්ය එස්. ඒ වික්‍රමසිංහගේ වාර්තාව. අනෙක ඉංජිනේරුවන්ගේ වාර්තාව.” ඇමැති රාජිත සේනාරත්න කියා සිටියේය.“හැබැයි ආචාර්ය වික්‍රමසිංහගේ වාර්තාව යල් පැනලා තියෙන්නේ. ඒක ප්‍රායෝගික නැහැ. ඇමැති නිමල් සිරිපාල ද සිල්වා කියා සිටියේය.ඉන් අනතුරුව ඒ ගැන අදහස් දැක්වූයේ ජනාධිපතිතුමාය. “මට මහාචාර්ය හේවගේ හමුවුණා. එතුමා මට නිල්වලා සහ කළු ගඟ පිළිබඳ සක්‍යතා වාර්තාවක් මට පෙන්වුවා. මහාචාර්ය එස්. ඒ. හේවගේ හොඳ යෝජනාවක් කැර තිබෙන බව මං දැන ගත්තා.” ජනාධිපතිතුමා කියා සිටියේය.“නැහැ සර් ඔය කියන වාර්තාව 1972 ඉදිරිපත් කළ වාර්තාවක්” ඇමැති චන්ද්‍රසිරි ගජධීර කියා සිටියේය.මේ අතරතුර ආපදා කළමනාකරණ අමාත්‍යාංශයේ ලේකම්වරයා ඉල්ලා සිටියේ ආපදාවකදී ප්‍රයෝජනයට ගැනීමට සෑම අමාත්‍යාංශයකම වියදමින් සියයට එකක් වෙන් කරන ලෙසටයි.ඉන් අනතුරුව ජනාධිපතිතුමා ආපදා කළමනාකරණ කමිටුවේ කතාව වෙනතකට හැරවීය. “ඒ නවය මාර්ගයේ යාපනයට යන ගමන් මං දන්න කෙනෙක් කතා කළා. ඒ නවය මාර්ගයේ වාහනයක් යන්න බැරි තරමට කැඩිලා කියලා මට දොස් කීවා.” ජනාධිපතිතුමා කියා සිටියේය.“නැහැ සර් ඔය කියන ගැටලුව තියෙන්නේ කිලිනොච්චියෙන් එහාට. මීට පෙර කිලිනොච්චියට කොහොමටවත් යන්ඩ බැරි තත්ත්වයක් තිබුණේ.” ඇමැති මහින්ද අමරවීර කියා සිටියේය.“මේ වසරේදි විතරක් ලක්ෂ 25 ක් විතර ඒ නවය මාර්ගයේ යාපනයට ගිහින් තිබෙනවා. සමහරු කාලා බීලා, නටලා ඒ අයට හිරිහැර වෙන විදියට හැසිරුණ අවස්ථා තියෙනවා. සමහරු යාපනය නල්ලුර් කෝවිලට මත්පැන් පානය කරලා යනවා.” ජනාධිපතිතුමා කියා සිටියේය.ඒ නිසා හමුදාව අලිමංකඩදී යාපනයට යන දකුණේ අයට දැන් උපදෙස් දෙනවා හැසිරෙන්න ඕන විදිය ගැන. “ඒක නම් හරිම ෂෝක්. බොහොම හොඳ වැඩක්” දෙමළ ජාතික සන්ධාන මන්ත්‍රී සුමන්දිරම් කියා සිටියේය.“මේ වෙනකොට විපක්ෂය හොඳටම දුර්වලයි. ටී. එන්. ඒ. එක රජයට එකතු වුණොත් විපක්ෂය තවත් දුර්වල වෙනවා.” ජනාධිපතිතුමා කියා සිටියේය.“විපක්ෂය දුර්වල වෙන නිසා තමයි අපි විපක්ෂයට වෙලා ඉන්නේ.” සුමන්දිරම් මන්ත්‍රීවරයා කියා සිටියේය.ගිය සතියේදී කැබිනට් මණ්ඩලය රැස්වූයේ ජනාධිපතිතුමාගේ ප්‍රධානත්වයෙනි. එහිදී ඇමැති ෆිලික්ස් පෙරේරා කැබිනට් මණ්ඩලයට විශේෂ යෝජනාවක් ගෙන ආවේය. ඒ කිලිනොච්චි සහ මුලතිව් දිසාවල ආබාධිතයන්ට සහ වැඩිහිටියන්ට ආධාර දීමේ ලෝක බැංකු ව්‍යාපෘතියක් පිළිබඳවයි.“එන්. ජී. ඕ. එක්ක වැඩ කරනකොට ප්‍රශ්න දිහා බලන විදිය පුරුදු වෙන්ඩ. ඔය සංඛ්‍යා ලේඛන අරගෙන ඒවාම අනෙක් පැත්තට පෙරළලා ආණ්ඩුවටම ගහන්න ඔය සංඛ්‍යා ලේඛන යොදා ගන්නවා.” ජනාධිපතිතුමා කියා සිටියේය.“ලෝක බැංකුව ලබා දෙන මුදල් දැන් වෙන් කරලා තියෙන්නේ. ඒ නිසා එක එක ව්‍යාපෘතිවලට එහෙම මුදල් ලෝක බැංකුව වෙන් කරනවා ද කියලා හොයා ගන්ඩ ඕනේ.” ඇමැති බැසිල් රාජපක්ෂ මහතා කැබිනට් මණ්ඩලයේදී කියා සිටියේය.ජාතික නිදහස් පෙරමුණේ දේශපාලන මණ්ඩලය පසුගිය සතියේදී බත්තරමුල්ලේ පිහිටි එහි ප්‍රධාන කාර්යාලයේදී රැස්වූයේ පක්‍ෂ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශගේ සහ ප්‍රධාන ලේකම් ප්‍රියන්ජිත් විතාරණගේ ප්‍රධානත්වයෙනි.එහිදී ප්‍රධාන වශයෙන් අවධානයට භාජනය වූයේ ඉදිරියේදී පැවැත්වීමට නියමිත පළාත් පාලන මැතිවරණය පිළිබඳවය.”පළාත් පාලන මැතිවරණය මාර්තුවේදී පැවැත්වෙන බැවින් අපි ඒ සඳහා වහාම පක්‍ෂය සූදානම් කළ යුතුයි. ජනවාරියේදී විසුරුවා හැරෙන බැවින් කඩිනමින් අපේ අපේක්‍ෂක ලැයිස්තු සකස් කළ යුතුයි.” විමල් වීරවංශ පෙන්වා දුන්නේය.”මේ වන විට අපි සක්‍රීයව දේශපාලන කටයුතු සිදු කරන දිස්ත්‍රික්ක 21 හි පවතින සෑම පළාත් පාලන ආයතනයකටම අපේක්‍ෂකයන් ඉදිරිපත් කිරීමට හැකියාව තිබෙනවා.” ප්‍රධාන ලේකම් පි‍්‍රයන්ජිත් විතාරණ සඳහන් කළේය.”එහෙම නම් අපි මේ පිළිබඳව එක්සත් ජනතා නිදහස් සන්ධානය සමඟ සාකච්ඡා කළ යුතුයි. එමඟින් අපට එක් එක් පළාත් පාලන ආයතනයට ඉදිරිපත් කරන අපේක්‍ෂකයන් සංඛ්‍යාව පිළිබඳ අදහසක් ගන්න පුළුවන්.” පියසිරි විජේනායක පෙන්වා දුන්නේය.එක්සත් ජනතා නිදහස් සන්ධානය සමඟ සිදු කෙරෙන මේ සාකච්ඡාව සඳහා පි‍්‍රයන්ජිත් විතාරණ, පියසිරි විජේනායක, ජයන්ත සමරවීර හා වීරකුමාර දිසානායක යන මහත්වරුන් සහභාගි කරවීමට ද එහිදී තීරණය විය.”මේ සාකච්ඡා අතරතුර අපි වහාම පළාත් පාලන මැතිවරණය සඳහා ඉදිරිපත් කරන, අපේක්‍ෂක ධුර සඳහා සුදුස්සන් සම්මුඛ පරීක්‍ෂණයකට භාජනය කළ යුතුයි. ජනවාරි මුල් සතිය ඇතුළත මේ සම්මුඛ පරීක්‍ෂණ පවත්වා අවසන් කළ යුතුයි.” විමල් වීරවංශ අවධාරණය කළේය.ඒ අනුව සම්මුඛ පරීක්‍ෂණ මණ්ඩලයක් නම් කෙරිණි. පි‍්‍රයන්ජිත් විතාරණ, පියසිරි විජේනායක හා දීපාල් ගුණසේකර මහත්වරු එහි සාමාජිකත්වය දරති.ඉන්පසුව ජාතික නිදහස් පෙරමුණේ් දේශපාලන මණ්ඩලයේ අවධානය යොමු වූයේ මැතිවරණ කොමසාරිස් දයානන්ද දිශානායක මහතා විසින් පක්‍ෂ ලේකම් පි‍්‍රයන්ජිත් විතාරණ මහතා වෙත යොමු කරන ලද විශේෂ ලිපියක් පිළිබඳවය.”පක්‍ෂයේ සලකුණ ලෙස ‘පංචායුධය’ වෙන්කර දෙන ලෙස අප මැතිවරණ ;කාමසාරිස්තුමාගෙන් කළ ඉල්ලීමට යහපත් ප්‍රතිචාර ලැබී තිබෙනවා.අපේ ඉල්ලීම ඉටු කිරීමට කල්ගත වීම පිළිබඳව ද එතුමා පැහැදිලි කිරීමක් මේ ලිපියේ සිදු කොට තිබෙනවා.” පි‍්‍රයන්ජිත් විතාරණ සඳහන් කළේය.”ශ්‍රී ලංකාවාසී ජනතාවගෙන් බහුතරයක් සිය දරුවන්ගේ කුඩා කාලයේ පලඳවනු ලබන ආභරණයක් වන ‘පංචායුධය’ දේශපාලන පක්‍ෂයකට වෙන්කර දීම පිළිබඳව තමන් තනි තීරණයකට එළඹීම නොගැළපෙන නිසා ඒ පිළිබඳව අදාළ පාර්ශ්ව සමඟ සාකච්ඡා කර අවසාන තීරණයක් ගැනීමට සිදු වූ නිසා කල්ගත වූ බවයි මැතිවරණ කොමසාරිස්තුමා පවසන්නේ.” පි‍්‍රයන්ජිත් විතාරණ වැඩිදුරටත් සඳහන් කළේය.”අදාළ පාර්ශ්වවලින් විරෝධතාව ගැන නොනඟින බව දැන් තහවුරු වී ඇති නිසා පංචායුධය ලකුණ ලබා දෙන බවද මැතිවරණ කොමසාරිස්තුමා සඳහන් කර තිබෙනවා.” සමන්සිරි හේරත් සංවාදයට එක්වෙමින් පැවසුවේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=af1101027</link>
    <topic>මානුෂික මෙහෙයුමකින් වෙළෙඳ පොළ ද මුදාගත යුතුය</topic>
    <author>කේ.සී.ජේ.රත්නායක</author>
    <content>2009මැයි 17දා ලංකා සිතියමෙන් “මුදා නොගත් ප්‍රදේශ” අහෝසි වී ගියේය. මුළු රටම එක නීති පද්ධතියකට නතු විය. එහෙත් මුදා නොගත් ප්‍රදේශ තවත් තිබේ. වරෙක චම්පික රණවක ඇමැතිවරයා කී පරිදි විශ්වවිද්‍යාල යනු මුදා නොගත් ප්‍රදේශයකි. අන්තරේ කැලෑ නීතිය තවමත් එහි රජ කරයි. අපට පෙනෙන හැටියට වහාම මුදාගත යුතුව තිබෙන තවත් ප්‍රදේශයක් නම් වෙළෙඳ පොළය. පකිස්පෙට්ටි සිල්ලර කඩයේ සිට සුපිරි සාප්පු සංකීර්ණ දක්වාම රජ කරන වෙළෙඳ මාෆියාව පාතාල ලෝකයටත් වඩා හානිකරය.එහෙයින් අද වෙළෙඳ ත්‍රස්තවාදයෙන් පාරිභෝගිකයා මුදාගැනීම සඳහා තවත් මානුෂීය මෙහෙයුමක් අත්‍යවශ්‍ය වී තිබේ. මේ කතා කරන්නේ “විවෘත ආර්ථිකයට මානුෂික මුහුණුවරක් දීම” වැනි නොකෙරෙන වෙදකමක් ගැන නොවන බවත් කිව යුතුය. ජිනා මැඩම් ගේ ගණිකා අධිරාජ්‍යයට පහර ගැසුවා මෙන්ම කිඹුලා ඇළේ ගුණාගේ කුඩු අධිරාජ්‍යයට පහර ගැසුවා මෙන්ම වෙළෙඳ ත්‍රස්තවාදයත් හමාර කළ යුතුව තිබේ.ජොන්ස්ටන් ප්‍රනාන්දු ඇමැතිවරයා ඉකුත් දා අනාවරණය කළ පරිදි, මෙරට බිත්තර අධිරාජ්‍යයක් ද පවතී. බිත්තර සැපයුම හා මිල තීරණය කරන්නේ තනි පුද්ගලයෙකි. විවෘත ආර්ථිකය ස්වභාවයෙන්ම තරගකාරීය. එසේ නම් බිත්තර සැපයුම තනි මිනිසකුගේ බුක්තියට සවිවීම විවෘත ආර්ථිකයේ න්‍යායන්ටත් පටහැණිය. සහල් සම්බන්ධයෙන් ද මෙවැනිම කතා අසන්නට ලැබේ. කෘත්‍රීම සහල් හිඟයක් මවා පෙන්වා රජයේ වී තොග හමාර කිරීමට ගෙන ගිය තවත් කුමන්ත්‍රණයක් හෙළි කෙළේ කෘෂිකර්ම ඇමැතිවරයාය.තත්ත්වයෙන් බාල ඖෂධ ආනයනය කොට රජයේ මුදල් වංචා කරන නිලධාරීන් ගැන රටට කීවේ සෞඛ්‍ය ඇමැතිවරයාය. පොල්, හාල්, එළවුළු, බිත්තර, ලූනු මිල ඉහළ යන්නේ නම් ඊට සාපේක්ෂව ගොවියා ගේ ආදායම ද ඉහළ යා යුතුය. එහෙත් ඉහළ ගිය මිලට සාපේක්ෂව ගොවියාගේ ආදායම යටත් පිරිසෙයින් 30% කින් වත් ඉහළ ගියේ දැයි සොයා බැලිය යුතුය. එදාට වඩා ගොවි ජනතාව අද වැඩි ආදායමක් ලබන බව ඇත්තකි.එය සුබ පණිවුඩයකි. එහෙත් භාණ්ඩ මිල ඉහළ යන ප්‍රතිශතයට සාපේක්ෂව ගොවියාගේ ආදායම ඉහළ ගියේ ද? නොඑසේ නම් ඒ මුදල ගියේ කාගේ සාක්කුවට ද? කොළඹ මැනිං වෙළෙඳපොළ, දඹුල්ල, ගොඩගම වැනි විශේෂිත ආර්ථික මධ්‍යස්ථානවල තොග ඳල හා සිල්ලර වෙළෙඳපොළේ පවතින මිල දිනපතා අධ්‍යයනය කළ හොත් තොග හා සිල්ලර මිලේ පරතරය හොඳින්ම පෙනෙයි. එහි නොපෙනෙන පැත්තක් ද තිබේ.තොග වෙළෙන්දා ගොවියාගෙන් එළවුළු මිලට ගන්නේ කීයටද? ඒ මිල තීරණය කරන්නේ කවුද? ලාබ නැතිනම් වෙළෙඳාමක් නැත. ලාබ ලැබීම ප්‍රශ්න කළ නොහැක. එහෙත් අධික ලාබය නම් නිසැකයෙන්ම ප්‍රශ්න කිරීම සාධාරණය. ඇත්තටම මිල තීරණය වන්නේ වෙළෙඳපොළේ ඉල්ලුම - සැපයුම මතද? නොඑසේ නම් වෙළෙඳ මාෆියාවේ සටකපටකම් අනුවද? මේ හොඳින් විමර්ශනය කළ යුතු කාරණයකි. එක් පැත්තකින් ගොවියාත් අනෙක් පැත්තෙන් පාරිභෝගිකයාත් ප්‍රාණ ඇපයට ගන්නා වෙළෙඳ ත්‍රස්තවාදයක් මෙරට ක්‍රියාත්මක වන බව නොරහසකි.කසළ තේ වෙළෙඳපොළට සැපයීම මඟින් දිනපතා ලාබ උපයන්නේ කවුද? ඒ ලබන ආදායම කොපමණද? පාරිභෝගිකයාට වස - විස කවා ලාබ උපයන වෙළෙඳ ත්‍රස්තයන් මෙරට නොසිටින්නේද? මීට කලකට පෙර කොළඹ පිටකොටුවේ බෝධිරාජ මාවතේ දුගඳ හමන මඩ වළක් තිබුණේය. කුණු වීමට ආසන්න අර්තාපල්, ලොකු ලූනු, යනාදිය මේ මඩ වතුරට ගෙනැවිත් දැමීමේ පුරුද්දක් විය. ඒ අල, ලූනු මඩ වතුරෙන් ගොඩට ගෙන සෝදා රෙදිකඩකින් පිසදමා විකුණන කල්ලියක් තාමත් ඇතැම් තැන්වල දකින්නට ලැබේ.ඇතැම් මහා පරිමාණ වෙළෙඳ ත්‍රස්තයන් සිදුකරන විනාශය හා සසඳන විට මේ කුණු අර්තාපල් හා ලූනු විකිණීම අහිංසකය. එහෙත් අර ජරාව රෝල්ස්, කට්ලට්, මාළු පාන් හැටියට ගිල දමන්නට සිදුවන්නේ කාටද? කොළඹ නගර සභාවේ වාර්තා අනුව ආපන ශාලා කීයක් නම් පිරිසිදු තත්ත්වයේ පවතින්නේද? මේ උදාහරණ කිහිපය ගෙන හැර පෑවේ භීතියක් මැවීමට නොව අපේ වෙළෙඳපොළේ ඇත්ත හැටි පෙන්වීමටය. මේ සියල්ලකින් පෙන්නුම් කැරෙන්නේ වෙළෙඳපොළ සුද්ද කරන මහා මානුෂීය මෙහෙයුමක් අවශ්‍ය බව නොවේද? කිරි පිටිවලට මෙලමයින් මිශ්‍ර කළ චීන ව්‍යාපාරිකයාට හිමි වූයේ මරණ දඬුවමයි.චීනය වැනි මහා ආර්ථික ශක්තියක් ඇති රටක පවා නොපනත්කම් කරන්නෝ වෙති. එහෙත් ඒවාට ලැබෙන දඬුවම ද ඉතා සැරය. පැරසිටමෝල් නම් වේදනා නාශකය වෙළෙඳ නාමවලින් ඕනෑම පෙට්ටි කඩයකින් මිලට ගත හැකිය. එහෙත් පැරසිටමෝල් පෙති හෝ දියර අධි මාත්‍රාවෙන් ගැනීම මරණයට අත වැනීමකි. යම් හෙයකින් නොමැරී බේරුණත් එයින් අක්මාවට හානි ඇතිවන බව වෛද්‍යවරු පවසති. නොයෙක් කැක්කුම් හා උණ ඇති විට හිතෙන හිතෙන හැටියට පැරසිටමෝල් ගැනීමෙන් වැළකිය යුතු බවට පාරිභෝගිකයා දැනුවත් කිරීමට මහා වියදමක් යන්නේ නැත.අදාළ ඖෂධයේ ඇසුරුම් හා වෙළෙඳ දැන්වීම්වල තේරෙන සිංහලෙන් “මේ පෙත්ත පමණට වඩා ගන්න එපා” යැයි සඳහන් කළ හැකිය. නමුත් ඒ වෙනුවට අද ඒ ඇසුරුම්වල හා වෙළෙඳ දැන්වීම්වල දකින්නට ලැබෙන්නේ පාරිභෝගිකයා තවදුරටත් නොමඟ යවන සුලු ප්‍රයෝගකාරී උපදේශයකි. “දුම්බීම හෘදයාබාධ ඇති කරයි” යනුවෙන් සිගරට් පැකට්ටුවේ රතු අකුරින් භාෂා දෙකෙන් ම මුද්‍රණය කැර ඇත. ලෙඩ සුව කරන ඖෂධ පවා නුවුමනා ලෙස ගතහොත් නැති ලෙඩ ඇතිවීම හෝ මරණය පවා සිදුවිය හැකිය.ඒ පණිවිඩය පාරිභෝගිකයාට නො දෙන්නේ ඇයි? කොළඹ ජාතික විස තොරතුරු මධ්‍යස්ථානයේ වසර ගණනාවක් පැරණි වාර්තා අධ්‍යයනය කළහොත් වසරකට පැරසිටමෝල් නිසා රෝහල්ගත කැරෙන සංඛ්‍යාව සොයා ගත හැකිය. අපේ වෙළෙඳපොළේ මිතුරු වෙසින් සතුරන් ද සිටින බවට මේ එක් උදාහරණයක් පමණී.ශ්‍රී ලංකා මහ බැංකුවේ නිල සංඛ්‍යා ලේඛන අනුව අත්‍යවශ්‍ය ආහාර මත පණවා තිබූ සියලු බදු මේ වන විට ඉවත් කැර තිබේ. මීටත් අමතරව තවත් ඍජු බදු සහන ගණනාවක් මහජනතාවට ලබා දී ඇත. විදුලි ඒකක 120 ක් දක්වා සහනය ඉහළ දැම්මේත් ඊයේ පෙරේදාය. මෙතරම් බදු සහන ලබා දුන් ආණ්ඩුවක් මීට පෙර තිබුණේ ද යනු සැක සහිතය. හේතුව රජය විශාල වශයෙන් බදු සහන ලබා දී තිබීමය. එසේ නම් ජීවන වියදම පාලනය විය යුතුය. ඒ එසේ නොවන්නේ නම් කුමක් හෝ දෝෂයක් ඇති බව වටහා ගත යුතුව තිබේ. ජීවන වියදම පාලනය කිරීම සඳහා බදු බර ඉවත් කිරීම, වෙනත් සහන ලබාදීම යනාදිය මෑත කාලයේ කැපී පෙනෙන අයුරින් ඉහළ ගියේය. එහෙත් රජය ඒ සහන දුන් ප්‍රමාණයට හෝ යටත් පිරිසෙයින් ඊට සාපේක්‍ෂව සියයට 50 කින් වත් ජීවන වියදම පහත වැටුණේ ද? ඒ එසේ නොවුණේ ඇයි? පාරිභෝගිකයා ගසා කන වෙළෙඳ ත්‍රස්තවාදය ශක්තිමත් වූ නමුත් පාරිභෝගිකයා ආරක්ෂා කරන යාන්ත්‍රණය දිනෙන් දින දුර්වල වෙමින් පැවතිණ.1977 දී විවෘත ආර්ථිකය ක්‍රියාත්මකවීමත් සමඟම මිල පාලනය වැනි රජයේ මැදිහත්වීම් අහෝසි කෙරිණ. තරගය, ඉල්ලුම හා සැපයුම මත මිල තීරණය වන්නට ඉඩ හැරියේය. කොහොමත් විවෘත ආර්ථිකයක හැටි එහෙමය. එහෙත් පාරිභෝගිකයන්ගේ ආරක්ෂාව සඳහා නව නීති සම්පාදනය කෙරුණු බවත් ඇත්තකි. එවකට වෙළෙඳ ඇමැතිව සිටි ලලිත් ඇතුලත් මුදලි මහතා ගෙන ආ 1979 අංක 01 දරන පාරිභෝගික ආරක්ෂක පනත මේ සඳහා එක් නිදසුනකි. විලවුන් ඖෂධ හා උපකරණ පනත තවත් උදාහරණයකි.අභ්‍යන්තර වෙළෙඳාම පිළිබඳ කොමසාරිස් දෙපාර්තමේන්තුව, ජාතික ඖෂධ තත්ව පාලන අධිකාරිය, කිරුම් – මිණුම් දෙපාර්තමේන්තුව, ශ්‍රී ලංකා ප්‍රමිති ආයතනය වැනි පාරිභෝගික ආරක්ෂණය සඳහා ඍජුව ක්‍රියා කරන රාජ්‍ය ආයතන ගණනාවක් ද තිබිණ. මෑතකදී ස්ථාපිත කරන ලද මහජන උපයෝගීතා කොමිසම පාරිභෝගික ආරක්ෂාව සඳහා ඇති අලුත්ම ආයතනයකි.නීති පනත් තිබේ. ඒවා ක්‍රියාත්මක කරන ආයතන හා නිලධාරීහු ද වෙති. එහෙත් ඉඳහිට හෝ වෙළෙඳපොළට කඩා පැන යමක් කරන බව පෙනෙන්නේ මහජන සෞඛ්‍ය පරීක්ෂකවරුන් පමණී. එහෙත් මහජන සෞඛ්‍ය පරීක්ෂකවරුන්ට ඉටු කළ හැක්කේ සීමිත කාර්ය බාරයකි. සිසිල් බීම බෝතලයක් නියමිත මිලට වඩා රුපියලක් වැඩියෙන් අලෙවි කළොත් නඩු වැටෙන කාලයක් ද තිබිණ. අද එවැනි ප්‍රවෘත්ති අසන්නට ලැබෙන්නේ ම නැත. මේ නිදසුන් මඟින් තවදුරටත් පෙන්නුම් කැරෙන්නේ පාරිභෝගික ආරක්ෂණ යාන්ත්‍රණය පමණ ඉක්මවා දුර්වල වී ඇති බවයි. එහෙත් වෙළෙඳ ත්‍රස්තවාදය දිනපතා නොයෙකුත් ආකාරයෙන් ශක්තිමත් වෙමින් පවතින බවද නොරහසකි.තෙල් මිල අද ක්‍රමයෙන් පහත වැටෙමින් තිබේ. රජය නිසි ලෙස අවශ්‍ය මොහොතේ මැදිහත්වීම ඊට හේතුවයි. එයින් පෙනෙන්නේ රජයේ මැදිහත්වීම් නිසි ලෙස සිදු වන්නේ නම් වෙළෙඳපොළ ත්‍රස්තවාදය පසුබසින බවයි. ගොවියාගේ අස්වැන්න මිලට ගන්නා මොහොතේ සිට ඒවා පාරිභෝගිකයා අතට ලැබෙන තුරු සිදුවන මිල තීරණය, තත්වය හා ප්‍රමිතිය යනාදිය සම්බන්ධයෙන් නිරතුරුව විමර්ශනය කැරෙන පුළුල් සෝදිසියක් අද අත්‍යාවශ්‍යය. එසේ නොවන්නේ් නම් වැටුප රුපියල් 15000 කින් වැඩි කළත් ඇඟට දැනෙන සහනයක් පාරිභෝගිකයාට නොලැබෙයි. හේතුව නම් වැඩි කරන වැටුප, ලබාදෙන බදු සහනය, පවා පික්පොකට් ගසන සංවිධානාත්මක කල්ලියක් වෙළෙඳපොළේ රජකරමින් සිටීමය.අදාළ නිලධාරීන් ශාරීරික ව්‍යායාමය පිණිසවත් වෙළෙඳපොළට ගොස් සෝදිසියක් කිරීමේ පුරුද්ද නැවත ආරම්භ කළොත් හොර තරාදිවලින් බඩු කිරීම අඩු වනු ඇත. විකිණීමට තිබෙන භාණ්ඩ පරීක්ෂා කරන්නේ නම් පාරිභෝගිකයාට ජරාව කෑමට සිදුවන්නේ ද නැත. ජාතික ආරක්ෂාව පමණටම ආහාර සුරක්ෂිතතාව ද වැදගත්ය. ගොවිපොළේ සිට වෙළෙඳපොළ දක්වා වූ කටයුතු කිසියම් නියාමයකට හසුවෙන්නේ නම් ජීවන වියදම කිසියම් ප්‍රමාණයකට පාලනය කිරීම හා පාරිභෝගිකයාට ගුණාත්මක දේ පරිභෝජනය කිරීමට අවස්ථාව ලැබෙන බව පැහැදිලිය. මැලේසියාව, පාරිභෝගික අයිතීන් සම්බන්ධයෙන් විශිෂ්ට වාර්තාවක් තැබූ රටකි. ඇමෙරිකාවේ ඖෂධ හා ආහාර අධිකාරිය තවත් හොඳ උදාහරණයකි.මානව හිමිකම් යනු තවත් අතකින් ගත් කළ පාරිභෝගික අයිතීන් ලෙස නිර්වචනය කළ හැකිය. ප්‍රංස ජනාධිපති හා ප්‍රංස ආණ්ඩුව මෑතක දී ලොකු අර්බුදයකට මුහුණ දුන්නේය. එනම් මාරාන්තික ඖෂධයක් කාලයක සිට විකිණීම සඳහා අවසර ලබා දී තිබීමය. එහෙත් නිරතුරු සෝදිසියෙන් සිටින්නේ නම් ඕනෑ තරම් වැරදි අල්ලා ගත හැකිය. අපේ රජයේ නිලධාරීන් සතියකට වතාවක් වත් වෙළෙඳ පොළට ගොස් තරමක සෝදිසියක් කිරීමේ පුරුද්ද නැවත පටන් ගතහොත් එය හොඳ ආරම්භයක් වනු ඇත. එහෙත් මේ සෝදිසි “ජරාව“ කෑමේ තවත් මාර්ගයක් බවට පත් නොවන හැටියට වග බලා ගැනීමත් රජයේ යුතුකමකි.ඊට සමාන්තරව පාරිභෝගිකයා දැනුම්වත් කිරීමේ වැඩසටහනක් රාජ්‍ය හා රාජ්‍ය නොවන යන දෙඅංශයෙන්ම සිදුවීම ද කාලීන අවශ්‍යතාවකි. මෑතකදී අපේ මිතුරෙක් ශ්‍රවණාබාධ සඳහා පලඳින ඉලෙක්ට්‍රොනික උපකරණයක් මිලට ගත්තේය. එහෙත් නිවසට ගොස් බැලීමේදී අනාවරණය වූයේ ඒ උපකරණය ඔහුට නොපෑහෙන බවයි. ඔහු වෙළෙඳ ආයතනයට ගොස් ඒ බව කී විට වෙළෙන්දා කියා තිබුණේ විකිණූ භාණ්ඩ නැවත බාර නොගන්නා බවයි. ඒ බව බිල්පතේ මුද්‍රණය කැර තිබෙන ආකාරය ද පෙන්වා ඇත. ඔහු කරකියා ගත හැකි දෙයක් නැතිව හැරී ආවේය. එහෙත් මෙරට ක්‍රියාත්මක පාරිභෝගික නීති අනුව විකිණූ භාණ්ඩ ආපසු බාරගන්නේ නැතැයි කිව නොහැකිය.බිල්පතේ කුමක් මුද්‍රණය කැර තිබුණත් රටේ නීතිය වෙනස් වන්නේ නැත. එහෙත් නීතිය හා අයිතීන් නොදන්නා නිසා බොහෝ අය දුෂ්කරතාවන්ට මුහුණ දෙති. නීතිය, ආයතන, හා නිලධාරීන් සිටියත් ඒවා ක්‍රියාත්මක නොවන්නේ නම් එතැන රජකරන්නේ කැලෑ නීතියයි. විවෘත ආර්ථික ක්‍රමය ගැන හොඳ – නරක විවේචන කොතෙක් තිබුණ ද විවෘත ආර්ථිකයට වචනයේ පරිසමාප්ත අර්ථයෙන්ම තරගකාරීව පවතින්නට ඉඩ හැරීම වෙළෙඳපොළටත් පාරිභෝගිකයාටත් හොඳය. එහෙත් විවෘත ආර්ථිකය තුළ ඒකාධිකාරියක් පවත්වා ගෙන යන්නේ් නම් එතැන රජ කරන්නේ ත්‍රස්තවාදයයි. විවෘත ආර්ථිකය හඳුන්වා දුන් අය හා ඊට මානුෂික මුහුණුවරක් දෙන බව කී තවත් අය පාන්පිටි හා ගෑස් සම්බන්ධයෙන් ඒකාධිකාරියක් ගොඩ නඟා ගැනීමට රජයෙන්ම ලයිෂන් දුන්නේය. එවැනි දුර්භාවිතයන් අද දකින්නට නොලැබීමත් වාසනාවකි. ජංගම හා ස්ථාවර දුරකථන සබඳතා සඳහා පැවතියේ දැඩි ඉල්ලුමකි.එහෙත් ඒකාධිකාරිය බිඳ දමා අලුත් ආයතන වෙළෙඳපොළට පැමිණීමත් සමඟම ඒ ටෙලිෆෝන් උණ සුවපත් විය. අද රජයේ එක් අරමුණක් වන්නේ පරිගණක සාක්ෂරතාව හා විශේෂයෙන්ම තොරතුරු තාක්ෂණ දැනුමෙන් මහජනතාව සන්නද්ධ කිරීමය. තොරතුරු තාක්ෂණයට අන්තර්ජාල සබඳතා නැතිවම බැරිය. එහෙත් මෙරට පවතිනඒච්ඉඹ් අන්තර්ජාල සබඳතා සඳහා අය කරන අධික ගාස්තුව නිසා රජයේ ප්‍රතිපත්තිය හා වෑයම දුර්වල කරන්නේය. රජය කොතරම් හොඳ ප්‍රතිපත්ති තීරණ ගෙන තිබුණ ද ඒවා ක්‍රියාත්මක වීමේදී ඇති මෙම බාධාවන් පිළිබඳව නිරතුරු සෝදිසියෙන් නොසිටියොත් සිදුවන්නේ මහජනතාවට නිසි සහන නොලැබී යෑමය.කෙසේ වෙතත් බලාපොරොත්තු තබා ගත හැකි ප්‍රවෘත්ති ද අසන්නට ලැබීම වාසනාවකි. ඇමැති ජොන්ස්ටන් ප්‍රනාන්දු මහතා සිළුමිණට පැවසූ පරිදි ඉකුත් කෙටි කාලයේදී හොර වෙළෙඳුන් 11000ක් නීතියේ රැහැනට කොටු කැර ගෙන තිබේ. ඔවුන්ගෙන් දඩ වශයෙන් අයකැර ගෙන ඇති මුදල මේ වන විට තුන්කෝටි දසලක්ෂයකි. ඉතිහාසයේ වැඩිම වෙළෙඳපොළ වැටලීම් සිදුවන්නේ දැන් බවද ඇමැතිවරයා කීය. වෙළෙඳපොළ වැටලීම් වේගවත් වන ලකුණු දකින්නට ලැබීම සතුටට කරුණකි. මුළු රටම වෙළාගත් නිරතුරු ආරක්ෂක ඇසක් වෙළෙඳපොළේ ක්‍රියාත්මක වන්නේ නම් එය පාරිභෝගිකයාගේ මහත් සැනසීමට හේතු වන්නේය.කේ.සී.ජේ.රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=af1101021</link>
    <topic>අප රටට හා ලෝකයට</topic>
    <author>හරිප්‍රිය ගුණසේකර</author>
    <content>රාශි චක්‍රයේ සූර්යයා ගුරු හිමි ධනු රාශියේ අඩක් ගමන් කර 15 භාගය වන පුවසල නැකතේ පළමු පාදයට පිය නඟන මොහොතේ ක්‍රිස්තු වර්ෂ 2011 වන නව වසර ආරම්භ වන්නේය. නැවත සූර්යයා එම නැකතේ දෙවැනි පාදයට ගමන් කරන මොහොතේ එනම් ජනවාරි මස 04 වැනි අඟහරුවාදා 12.10ට සූර්යග්‍රහණයක් ආරම්භ වී සවස 4.30ට පමණ අවසන් වෙයි. එම ග්‍රහණයේ මධ්‍යය අවස්ථාව දහවල් 02.22 වන්නේය. ධනු රාශියේ පුවසල නැකතේ 2 පාදය මත මේ වසරට සිදුවන පළමුවන ග්‍රහණය මෙය වන අතර ඉදිරියට ග්‍රහණ 06 ක් සිදුවනවා ඇත. එයින් චන්ද්‍රග්‍රහණ දෙකක් හා සූර්යග්‍රහණ 04ක් වෙයි. තවද ග්‍රහ යුද්ධ 21 ක් සිදුවේ. එයින් කුජ ග්‍රහයා යුද්ධ 04 ක් ජයගනී. බුද හා සිකුරු යුද්ධ 03 ක් බැගින් ද ගුරු හා ශනි යුද්ධ 02 ක් බැගින් ද ජය ගනී.අනතුරු ඡායා ග්‍රහයන් වන නෙප්චූන් හා යුරේනස් යුද්ධ 7 ක් ජය ගන්නවා ඇත.මෙම පළමු සූර්යග්‍රහණය අවසන් වී පැය 02 ක් ගත වීමත් සමඟ වසරේ පළමු ග්‍රහ යුද්ධය සිදුවෙයි. ගුරු හා යුරේනස් අතර සිදුවන එම යුද්ධයෙන් ගුරුන්ගේ ගුරු වූ ද ධනය, සෞඛ්‍ය, දරුවන්, ඥානය, ආගම් ධර්ම නීතිය හා සාමයට අධිපති බ්‍රහස්පති ග්‍රහයා පරාජයට පත්වන්නේය.ධනු රාශිය හිමි ගුරු එයින් සිව්වැන්න වන මීනයේ බලවත්ව ගමන් කරමින් සිටියදී ලග්න ගතව සිටින කුජගේ දෘෂ්ටිය හා ධනුවට 10 වැන්නේ සිටින ශනිගේ මධ්‍ය සන්ධි දෘෂ්ටි හේතුවෙන් ද ගුරු ග්‍රහයා කීප විටක් පීඩනයට පත්වීම අප රටට හා ලෝකයට වසර මුල් භාගයේ සුබ තත්ත්වයක් ඇති නොවන අතර විපත් ගණනාවකට මඟ සැලසේ. භූමිකම්පා, නායයාම්, ගිනිකඳු පිපිරීම්, ලැව් ගිනි, යුද බිය, ගොඩනැඟිලි ගින්නෙන් විනාශ වීම් හා ජල ගැලීම් ද සුනාමි තර්ජන ඇතිවීමට ද හේතු වෙයි.මෙසේ ගුරු පීඩනයට පත්වීම ලොව වෙසෙන ජනයාට කරදර මෙන්ම මානසික අවුල් වැඩිවීම ආහාර පාන හිඟවීම් හා අර්බුද ආදිය නැඟී ඒමට හේතුවෙයි.මේ වසර අප රටට සුබ අසුබ මිශ්‍රපල දෙන වසරකි. වරින් වර යෙදෙන ග්‍රහණ හා අර්බුද නිසා කෘෂිකර්මාන්තයට හා සත්ව පාලන ක්ෂේත්‍රයට හිතකර කාලයක් උදාවෙයි.බෝග වගා මෙන්ම ආහාර පාන අලෙවියේ ක්‍රමවත් දියුණුවක් ගොඩනැඟේ. ගොවි කර්මාන්තවල නියැලී සිටින අයගේ ජීවන තත්ත්වය උසස් වන අතර ඉඩම් හිමියන්ට ඔවුනගේ වගා කටයුතු සඳහා පෙබරවාරි මස කුම්භ රවිය උදාවීමත් සමඟම දියුණුව මතුකර දෙනු ඇත. වෙළෙඳ ව්‍යාපාර වැඩි දියුණු වෙයි. අදාළ තාක්ෂණික ක්‍රම හා ගුරුපදේශ විදේශ ආයතනවලින් පරිත්‍යාග ලෙස ලැබෙනු ඇත.කල්ප වෘක්ෂ වශයෙන් සැලකෙන පොල් වගාවට නව පණක් හා පොල් වතු හිමියන්ට දිරිය දෙන වසරක් වනු ඇත. නව මිල පාලන නීති රීති සැකසේ.මේ නිසා භාණ්ඩ මිලේ සැලකිය යුතු අඩුවීමක් බලාපොරොත්තු විය හැක.පොල් මිල පහළ බැසීම මෙන්ම වෙනත් ආහාර පානවල මිල පහළ යාමක් සිංහල අලුත් අවුරුද්ද වන විට සැකසෙනු ඇත.විදේශිකයන්ගේ පැමිණීම වැඩිදියුණු වන වසරකි. ඔවුනට නවාතැන් පහසුකම් සැපයෙන සුඛෝපභෝගී නිවාඩු නිකේතන වැඩියෙන් ගොඩනැඟෙනු ඇත.මහාමාර්ග සංවර්ධනය නව දුම්රිය මාර්ග අධිවේගී මාර්ග ඉදිවීමට, අවකාශ සැලැසෙන අතර දුම්රිය සේවයේ වැඩිදියුණුව සඳහා නව දුම්රිය මැදිරි සැපයෙනු ඇත. විදේශාධාර ඇතිව ගොඩනඟන නිෂ්පාදනාගාර හා කම්හල් සංඛ්‍යාව ඉහළ යන අතර මේ නිසා වැඩියෙන් රැකියා අවස්ථා සැලසෙනු ඇත.නැව් භාණ්ඩ ක්‍ෂේත්‍රයේ සැලකිය යුතු දියුණුවක් අත්වන අතර බහලුම් මෙහෙයුම් ක්ෂේත්‍රය තව තවත් සංවර්ධනයට පත්වනු ඇත.වරින් වර කුණාටු සහිත වැසි ඇතිවීමේ ගංවතුර තර්ජන ඇතිවීම සමඟ බෝවන රෝග තර්ජනයන් ද ඇතිවනු ඇත.ශනි ග්‍රහයාගේ වක්‍රය ආරම්භ වන ජනවාරි 26 වැනිදා වන විට පළාත් පාලන ආයතන විසුරුවා හැරීමට ඉඩ යෙදේ. මැතිවරණ මාර්තු මස කුම්භ රවිය ගෙවී යාමට ප්‍රථම සිදුවනු ඇත. තවද පාලන තන්ත්‍රවලට බලපාන රවි කුජ හා රාහු ගුරු හිමි ධනු රාශියේ සිට මීනයේ සිටින රාශිපති ගුරු හා යුරේනස්ට දෙන දෘෂ්ටි අනුව රටේ ආරක්ෂක අංශ වැඩි දියුණුවට පත්වෙයි. මේ ක්ෂේත්‍රයේ නව පියවරක් වශයෙන් ප්‍රධාන නගරවල කැමරා පද්ධතියක් සවිකිරීම ඉතා වැදගත් වෙයි.මේ යටතේ අපරාධ මර්දනයට ඉඩ සැලසෙන අතර රටේ ප්‍රධාන නගරවල ශීඝ්‍ර සංවර්ධනයක් සිදුවෙයි.ඇමෙරිකාව, බ්‍රසීලය, කැනඩාව ආදී රටවලට වරින් වර ගංවතුර තර්ජන ඇතිවන අතර බටහිර යුරෝපා රටවලට තද ශීත කාලගුණයක් දීර්ඝ වශයෙන් බලපවත්වයි. හිමපතනය නිසා ගමනාගමනයට බාධක යෙදේ.ඕස්ට්‍රේලියාව, පෝලන්තය, ජෝර්ජියාව, ස්පාඤ්ඤය, මැඩගස්කරය, හංගේරියාව, ප්‍රංසය, ඉතාලිය හිම කුණාටු, ලැව්ගිනි නිසා විපත් වැඩි කැරේ.ඉන්දියාවේ, මහරාෂ්ට්‍රය, අයෝධ්‍යාව, මධ්‍ය ප්‍රදේශ, මෙන්ම පාකිස්තානයේ ප්‍රදේශවල ගංවතුර, ඇතිවන අතර යුද ගැටුම් වර්ධනය වෙයි. දුම්රිය ගැටුම් ගුවන්යානා අනතුරු ආදිය අසන්නට ලැබේ.පාකිස්ථාන, ඇෆ්ගනිස්ථාන, රුසියාව, නේපාලය හා අරාබි රටවල යුද ගැටුම් වැඩි වන අතර ත්‍රස්ත කල්ලි එක්ව සිදුකරන විනාශකාරී ක්‍රියා නිසා සාමාන්‍ය ජනතාවට ඇතිවන මාරක තර්ජන වැඩි කැරේ. කාශ්මීරය, ටිබෙට්, චීන, භූ®තාන් රටවල පාලන තන්ත්‍රයේ අර්බුද මතු වනු ඇත.නව වසර උදාවන මොහොතේ ග්‍රහ තත්ත්වය විමසා බැලීමේදී ලග්නාධිපති කුජ ග්‍රහයා රවි හා රාහු සමඟ භාග්‍ය ස්ථානයේ සිටීම මිශ්‍රපල උදාවීමකි. බලාපොරොත්තු අධිකව ඇති කැර ගැනීම නිසා මනසට පීඩා ඇතිවිය හැක.ඉඩම් ආරවුල් නිරවුල් වීමට අවකාශ සැලැසේ. ආර්ථික දුෂ්කරතා නිසා මානසික අවුල් මතු කෙරේ.ජනවාරි 8 හා පෙබරවාරි 15 අතර කාලයෙත් නැවත ජූලි 25 සැප්තැම්බර් 09 අතර කාලයෙත් හදිසි ධන ලාබ උදාකැරේ. දරුවන්ගේ අධ්‍යාපන කටයුතුවලට හෝ එතෙර අධ්‍යාපනය සඳහා විශාල වශයෙන් මුදල් වැය කිරීමට සිදුවෙයි.අධ්‍යාපන කටයුතුවල නියුතු අයට තම අරමුණ උසස් තත්වයකින් ඉටුකර ගැනීමට හැකිවෙයි. විවිධ විෂයයන් පිළිබඳව ප්‍රගුණ කිරීමට හැකිවෙයි. 4 අධිපති ජල රාශියක 3 හා යෝග වීමත් නිසා දේශීය වෛද්‍ය ක්‍රම ඖෂධ පැළෑටි පිළිබඳ දැනුමද, මිනින්දෝරු සේවා, නිවාස සැලසුම් ගොවි කර්මාන්ත ආදී වෘත්තිය සේවා වලින් සම්මාන ලැබේ.දරුපල ලාබ පිළිබඳ බලාපොරොත්තු තබන අයට වාසනාවන්ත දරුවන් ලැබීමේ. භාග්‍යය උදා කරයි. අවිවාහක අයට මාර්තු හා ජුනි අතර සහ ජූලි අගෝස්තු හා සැප්තැම්බර් නොවැම්බර් අතර කාල සීමාවේ මංගල යෝග උදාකරයි. ගෘහ ජීවිත සතුටුදායක වෙයි. පෙම් සබඳතා වැඩි දියුණු වෙයි. ව්‍යාපාර ක්‍රමයෙන් දියුණුවට පත්වෙයි.අගෝස්තු - සැප්තැම්බර් අතර කාලයේ ආර්ථික ප්‍රශ්න මතුවෙයි. එහෙත් එම ප්‍රශ්න සාර්ථක ලෙස විසඳා ගැනීමට හැකිවෙයි. මවු පාර්ශ්වයේ ඥාතියකුට අපල ගෙන දෙයි. විවාහ දිවියේ සහකරුට මෙන්ම සහකාරියට පී‍්‍රතිමත් කාලයක් උදාවෙයි.අධික රුධිර පීඩනය සෙම් රෝග හා චර්ම ගත රෝගද ගෙවල්වල ඇති කරන සුරතල් සතුන්ගෙන් ඇතිවන රෝග ගැනද කල්පනාකාරී විය යුතුය.ලග්නාධිපති සිකුරු 6 වැන්නේ මීනයේ සිටින ගුරුගේ නැකතක ගමන් ගනී. උසස් සිතුවිලි හා නිර්මාණ වලින් ප්‍රසිද්ධියට පත්වෙයි. තනතුරු උසස්වීම් ලැබේ. පවුලේ සහෝදර සහෝදරියන්ගේ දියුණුව වෙනුවෙන් වෙහෙසෙන අතර ඔවුනගේ ජයග්‍රහණ දෙස බලා සතුටු වෙයි.විදේශ සංචාරවලට සම්බන්ධ ව්‍යාපාරවල නිරත අයට ලාබ උපයාගත හැක. ජන්මයේ කුජ, ගුරු හා බුදගේ නැකත්වලින් උපත ලබා ආරක්‍ෂක සේවා කටයුතුවල නිරත අයට වැටුප් වර්ධක හා තනතුරු උසස්වීම් ලැබෙයි.රජයේ සේවාවල නිරතවූවන්ට තනතුරු උසස්වීම් ලැබේ. විදේශ සංචාරවලට සම්බන්ධ ව්‍යාපාරවල නිරත අයට ලාබ උපයාගත හැක.වර්ෂයේ මැද භාගයේ විදේශවල සිටින අය මෙරට ඉඩකඩම් ලාබ හිමිකර පදිංචිය තහවුරු කර ගැනීමට ගන්නා උත්සාහය සාර්ථක කර ගනී.විවාහ අභිමුඛව සිටින අයට මවුපිය විරෝධතාවලට මුහුණ පෑමට සිදුවෙයි. පෙම් සබඳතාවලට බාධා එළැඹේ. මාර්තු, මැයි, ජූලි, අගෝස්තු, නොවැම්බර්, දෙසැම්බර් අතර කාලය නව දිවියකට පිවිසීමට සුබය.අධ්‍යාපන කටයුතුවල නිරත අයට උසස් ප්‍රතිඵල ලැබේ. දේපළ වලින් කොටසක් විකුණා සුළු කොටසක් ජීවත්වීමට තබා ගැනීමේ අරමුණක් ගැන වෙහෙසෙයි.විවාහක අය අතර භේද මතු කැරේ.සෞඛ්‍ය තත්ත්වය පිළිබඳ විශේෂයෙන් සැලකිලිමත් විය යුතුය. පෙණහලු ආශි‍්‍රත රෝග, හදිසි අනතුරු වසර පුරා වරින්වර යෙදේ. අගෝස්තු - ඔක්තෝබර් කාලය ශල්‍යකර්මවලට මුහුණ පෑමට ඉඩ ඇත.මේ නව වසරේ ඔබට මිශ්‍රපල ගෙන දෙයි. නැතිවි ගිය උරුමයන් ලබා ගැනීමට හැකි වර්ෂයකි.කෘෂිකර්ම කටයුතු සඳහා මුදල් යෙදවීමෙන් ලාබ උපයා ගනී. හිතවත් අයගේ සහයෝගය ඇතිව අරඹන ව්‍යාපාර මඟින් රැකියා නොමැති අයට රැකියා ලබා දීමටද හැකිවෙයි.පාලන තන්ත්‍රයේ නිරත විධායක පදවි හා කථිකාචාර්ය පදවි දරණ අයට යහපත්ය.අපේ‍්‍රල් 2 සිට මැයි 27 දක්වා කාලයේ විශේෂ ඇරයුම් ලබා යෙදෙන විදේශ සංචාරයක් ගැන බුද්ධිමත් විය යුතුය.ජුනි 30 සිට සැප්තැම්බර් 20 අතර පවුලේ වියදම් අධික වෙයි. කාලයක් පවත්වාගෙන ගිය ප්‍රේම සම්බන්ධයක් ඔක්තෝබර 5 සිට දෙසැම්බර 15 කාල සීමාවේ විවාහයකින් නිමාව දැකීමේ වාසනාව හිමිවෙයි.විදේශයක සිටින ඥාතියෙකුගේ පැමිණීම තම වැඩ කටයුතුවලට මහත් භාග්‍යයක් වනු ඇත.වැටීම් තැලීම් තුවාල වීම් වැනි පීඩනද, සෙම් රෝග ස්නායු ආබාධ, වාතාබාධ අධික රුධිර පීඩනය ආදි රෝග ගැන කල්පනාකාරී විය යුතුය.වසර ආරම්භයේ ලග්නාධිපති සඳු 5 වැන්නේ බුද හා යෝගව සිටි. ශනි හා ගුරුගේ දෘෂ්ටියට ලක්වෙයි. උසස් ප්‍රභූවරුන්ගෙන් හා බුද්ධිමත් අයගෙන් ආදර ගෞරව ලබනු ඇත. සමාජයේ ගෞරවාදරයට පාත්‍ර වෙයි.ජනවාරි 26 දක්වා හිතවත් අයට උපකාර වන්නට යාමෙන් අනවශ්‍ය අන්දමින් මුදල් වැයකර ගනී.මේ හැරුණු විට රැකියාවේ ප්‍රශ්නවලට මුහුණ පෑමටද සිදු වෙයි.මාර්තු 23 සිට මැයි 03 අතර කාලය ඉඩම් ලාබ හා නව නිවාස ගොඩ නගා ගැනීමට ගන්නා උත්සාහය සාර්ථක වෙයි. ගණකාධිකරණ, සන්නිවේදන ක්ෂේත්‍රය, බැංකු නීති, වෛද්‍ය ක්ෂේත්‍රවලට යොමුවන අයට ධන භාග්‍ය ඇත.දරුපල නොමැති අයට දරුපල වාසනා ඇතිවෙයි. දියුණුව ඉතා උසස් මට්ටමට යෙදුනද පෞද්ගලික ජීවිතය සුහද පසුබිමක ගෙනයාමට දුෂ්කරතා මතු වෙයි.අගෝස්තු 20 සිට සැප්තැම්බර් 20 දක්වා කරදරකාරි කාලයකි. රැකියාවලින් පහත වැටීම්, ස්ථාන මාරු, චෝදනා ආදියට මුහුණ දීමට සිදුවෙයි.සැප්තැම්බර් 20 සිට ඔක්තෝබර් 18 දක්වා සෞඛ්‍ය තත්ත්වය දුර්වල විය හැක. සොර සතුරු බිය ඇතිවිය හැක.ස්ථානගත කරදර මතුවිය හැකි හෙයින් බුද්ධිමත්ව කටයුතු කිරීම වැදගත්ය.ලග්නාධිපති රවි කුජ හා රාහු සමඟ යෝගව පස්වැන්නේ සිටියදි ආරම්භ වන මෙම නව වසර මිශ්‍රපල උදා කරයි.ජනවාරි 8 වැනිදා බුද ග්‍රහයා ධනු රාශි ගතවීමෙන් රවි කුජ සමඟ යෙදෙන සම්බන්ධය කලක සිට පැවැතුන ඉඩම් ප්‍රශ්නයක් නිරවුල් කරගත හැකි වෙයි.බලාපොරොත්තු රහිත ධන ලාබයක් වසර මුල් කාලයේදී හිමි වෙයි. නඩු හබවලින් ලබන වන්දි මුදලක් හෝ ලොතරැයි දිනුමක් හෝ ලබාගත හැකිය.සේවා ස්ථානවල ප්‍රධානින්ගේ විශේෂ අවධානය ලැබීමෙන් සේවා ස්ථානවල දියුණුව අත් කැර ගත හැක.දරුවන්ගෙන් සතුටු විය හැකි වසරක් නොවේ. ඔවුන් නිසා ඇතිවන විවිධ ප්‍රශ්න සඳහා මුදල් වැය කරන්නට සිදු වෙයි.විටෙක දරුවන්ගේ අනාගතය පිළිබඳ මහත් වෙහෙසක් දරන්නට සිදු වෙයි. අවාහ විවාහ කල්ගත වෙයි. මවුපියන්ට සුබය.උසස් අධ්‍යාපන කටයුතුවල නිරත අයට යහපත් කාලයක් වසර මුල් භාගයේ සිට ගොඩ නැඟේ. ශාස්ත්‍රීය මෙන්ම කලා අංශවල නිරත අයට යහපත්ය.පවුලේ අය අතර සතුට ගෙන දෙයි. අගෝස්තු 20 සිට සැප්තැම්බර් අතර කාලයේ බිරිඳට හෝ සැමියාට කරදර වැඩි කරයි. අධික ලෙස මුදල් වැය වන වැඩ කටයුතු යෙදේ.අගෝස්තු 31 සිට නොවැම්බර් 25 දක්වා කාලය නව නිවාසයකට හිමිකම් ලැබීමේ භාග්‍යය උදා කරයි.වාතාබාධ, කන්වල ආබාධ ස්නායු ආබාධවලින් හට ගැනෙන රෝග වරින්වර පීඩාවලට හේතුවෙයි.රාශි චක්‍රයේ හා නවාංශක චක්‍රයේ ද කේන්ද්‍ර ගත වීම ජීවිතය ඉතා උසස් තත්ත්වයකට පත් වීමට හේතු වෙයි. තම හැකියාව කුමන ආකාරයකින් හෝ ක්‍රියාත්මක කර අදහස් සඵල කර ගනී. නව වසරේ කන්‍යා ලග්න හිමියන්ට මිශ්‍ර ඵල දෙන්නේ ශනි ග්‍රහයා ලග්න ගත වීම නිසා බව පෙන්වයි.විදේශික හිතවතකුගෙන් සහයෝගය ලබා තම අදහස් සඵල කර ගනී. ශනි ලග්නයේ සිටම සුබපල හීන කරන යෙදුමක් නිසා සොර සතුරු බය ඇති කරයි.වංචා කාරයන්ගේ රැවටිලිවලට හසු විය හැක. මවු පාර්ශවයෙන් ඥාතීන්ගේ විශේෂ උදව් උපකාර ලබාගනී. ව්‍යාපාර ගොඩ නැඟේ.පාපියකු වූ කුජ ලග්නාධිපති හා යෝග වුණ විට සොර සතුරු බය වැඩි කරයි. අධ්‍යාපන කටයුතුවලින් ජයග්‍රහණ ලබා ගනී. ගෘහ ජීවිතයේ උසස් දියුණුවක් අත් වෙයි. වාහන පහසුකම් හා නිලතල ලාබ හිමි වෙයි.ව්‍යාපාරකයනට සුබ වසරකි. කෘෂිකර්මාන්තය ක්‍රමවත් ලෙස ගොඩ නඟා ගැනීමට හැකි වෙයි. නව නිර්මාණ තුළින් ජීවිතය උසස් තත්ත්වයකට පත්කර ගනී.මැයි 7 සිට ජුලි 27 හා සැප්තැම්බර් 17 සිට නොවැම්බර් 15 අතර කාලය මංගල කටයුතු සඳහා සුබයි.කලා ලෝකයේ ජනපි‍්‍රය ශිල්පීන්ට උසස් තත්ත්වයක් හිමිවන වසරකි.රැකියා නොමැති අයට රැකියා ලාබ ලැබේ. මාර්තු සිට සැප්තැම්බර් කාලවල ඉඩකඩම් ලාබ හිමි කරගත හැකිය. අලුත් නිවාස ඉදිකිරීමට හැකි වෙයි.එතෙර රැකියාවල නිරත අයට විශේෂ සහන හිමිකර ගත හැකිය.ජීවිතය සැනසිලිදායක ලෙස ගත කිරීමට අවස්ථාව උදා වෙයි.උෂ්ණාධික ආහාරපාන ගැනීමෙන් වැළකී සිටීම රෝග බොහොමයකට හොඳ ප්‍රතිකාරයක් වශයෙන් සඳහන් කළ හැක.මේ වසර මිශ්‍රඵල උදා කරයි. ආරම්භයේ සිට තරමක සිත් සතුටු කරවන වාතාවරණයක් උදාවන අතර එය සිතේ සහනය ඇතිවන සමයක් වෙයි.එහෙත් බොහෝ දුරට ආගමට බර සිතුවිලි මතු කර ගනී. දේශීය නිෂ්පාදන කෙරෙහි ලැදියාව වැඩි කරවන වසරකි. නව නිවාසයක වාසයට අවස්ථාව උදා වෙයි.කලා අංශ රූපලාවණ්‍ය කටයුතු ප්‍රදර්ශන පැවැත්වීම ආබරණ අලෙවිය ධනය උපයා ගත හැකි මාර්ගයන්ය. වාහන හා සංචාරක සේවාවලින් ද ලාබ අත්වෙයි.අධ්‍යාපන කටයුතුවලින් මේ වසරේ උසස් දියුණුවක් ලැබිය හැකිය. විශේෂයෙන් ගණිත අංශවලින් දක්ෂකම් පෙන්වයි.දිගුකලක් සිට දැන හැඳින සිටි අයකු සමඟ විවාහ වීමට අවස්ථාව උදා වෙයි. මැයි 8 ජුලි 17 කාල හෝ සැප්තැම්බර් 20 නොවැම්බර් 17 අතර කාලයේ විවාහය සිදුවෙයි.දරුවන්ගේ අනාගතය සුබදායකය. අධ්‍යාපන කටයුතු නිමා කළ අයට රජයේ රැකියා හිමිවීමෙන් සතුටු විය හැකිය. මාර්තු 22 අපේ‍්‍රල් 16 හා ජුනි 29 ජුලි 23 අතර කාලයේ ජීවිතයේ සතුටුදායක ආරංචියක් ලැබීමට වාසනාවන්ත වෙයි.අක්ෂි රෝග ස්නායු ආබාධ ගැන ප්‍රවේශම් විය යුතුය.මේ නව වසර ව්‍යාපාරිකයන්ට සිය නිෂ්පාදන කිහිපයක් සාර්ථකව අලෙවි කරගත හැකි වෙයි. ප්‍රචාරයට වැඩිපුර හිත යොමු වන වසරකි.උසස් තනතුරු දරන අයට හා කලා කරුවන්ට යහපත්ය. සිය ක්ෂේත්‍රයට අදාළ විශේෂ ගෞරව සම්මාන ලාබ හිමිකර ගත හැකිය. දරුවන්ගේ අධ්‍යාපනික ජයග්‍රහණ ගැන සතුටු වීමේ අවස්ථා උදා වෙයි.ගෘහ ජීවිතයේ මිශ්‍ර ඵල දෙයි. ඥාතින් අතර ජනපි‍්‍රය පුද්ගලයෙක් වනුයේ ඔවුනගේ අවශ්‍යතා සපුරාලීමට නිරන්තරයෙන් කැප වන නිසාය.අවිවාහක අයට මංගල යෝජනා පෙබරවාරි 26 සිට මාර්තු 27 දක්වා කාලය තුළ ද මැයි 8 සිට ජූලි 17 දක්වා කාලය ද ඉදිරිපත් වෙයි.ඉඩම් ලාභ හෝ නව නිවාස පිළිබඳ වැඩියෙන් අවධානය යොමු කරන වසරකි. වැවිලි කර්මාන්තය කෙරෙහි සිත් යොමු කරයි. රෙදිපිළි නිෂ්පාදනය, ගෘහ අලංකාරයට අදාළ උපකරණ නිෂ්පාදකයන්ට අගෝස්තු සැප්තැම්බර් කාලවල අපනයන ඇණවුම් ලැබේ.වරින්වර සෙම් පීඩා හා වාතාබාධ මතු වෙයි.ලග්නාධිපති සිව්වැන්නේ සිටියදී ආරම්භ වන මේ නව වසර මිශ්‍රඵල උදාකරයි. ගුරු ග්‍රහයා ගමන් ගන්නා කාලය තුළ නැතිවුණ දේ නැවත සොයාගත හැකි වෙයි. නිවෙසේ අඩුපාඩු සම්පූර්ණ කරගත හැකි අවස්ථා සැලසේ.අවිවාහක අයට මංගල යෝග පෙබරවාරි 15 සිට මාර්තු 15 අතර ද ජූලි 17 - නොවැම්බර් 27 අතර කාලවල උදාවෙයි. පෙම් සබඳතා වැඩි දියුණුවේ. තීරණ ගැනීමේදී වැඩිහිටියන් සමඟ සාකච්ඡා කිරීම වඩාත් ප්‍රතිඵල දායක වනු ඇත.වසර ආරම්භයේදී රවි හා සඳු ජල රාශිවල සිටීම නිසා විදේශගතවීමට අරමුණු කරන අයගේ අභිප්‍රාය සපිරෙයි.සැප්තැම්බර් 18න් පසු කාලය සිය සහෝදරයකු හෝ සහෝදරියකට යහපත් කාලයක් උදාවෙයි. සහකරුගේ පියාට හෝ පිය පාර්ශ්වයේ ඥාතියකුට අපල ගෙනදෙයි.චර්මාබාධ, මුත්‍ර දෝෂ ආදිය වැළඳීමට ඉඩ ඇත.නව වසරේ සමාජයේ කැපී පෙනෙන තත්ත්වයක් උදාකරයි. ආගම ධර්මයට වැඩිපුර යොමුවන වසරකි.මේ වසරේ ග්‍රහ යෙදුම් අනුව උසස් අධ්‍යාපන කටයුතුවල යෙදුණු අයට සුබයි. විවිධ විෂයයන් පිළිබඳව ඉගෙනීම ලබන්නට උත්සාහවන්ත වෙයි. සංගීත හා නාට්‍ය අංශවල ඉගෙනීම කරන අයට තම අදහස් සාර්ථක කරගැනීමට හැකිවෙයි.වසරේ මුල් කාලයේ ආර්ථික තත්ත්වය එතරම් යහපත් නොවේ.12 වැන්නේ ධෛර්යය යෝගයක් උදාකර තිබීම අනාගත ආර්ථිකය තහවුරු වීමට බාධකයක් වනු ඇත. එබැවින් ස්වෝත්සාහයෙන් ඉදිරියට යාමට උත්සාහ දැරිය යුතුය.ආර්ථික වර්ධනය කැරගැනීමේ අරමුණු ඇතිව ව්‍යාපාරික කටයුතුවල යෙදෙන අයට සාර්ථක ප්‍රතිඵල අත්වෙයි.මංගල යෝග උදාවුවද ගැලපෙන සහකාරියක් හෝ සහකරුවකු සොයා ගැනීමට කල්ගත වෙයි. එහෙත් තම අරමුණු ඉටු කැර ගැනීමට හැක. වසරේ මැද භාගය වන විට බලාපොරොත්තු සඵල වෙයි.සෞඛ්‍යය පිළිබඳව විශේෂයෙන් සැලකිලිමත් වීම සුබයි. සමේ රෝග වාත රක්ත වැනි ආබාධ පීඩා ගෙන දිය හැක.වසර ආරම්භයේ සිට වසර අවසානය දක්වා ලග්නාධිපති ශනි ලග්නයෙන් 8 වැන්නේ ගමන් කැරේ. මෙම වසර මිශ්‍රපල ගෙනදෙයි. ආර්ථික තත්ත්වය හොඳ අතට හැරෙයි. කලක් බලාපොරොත්තු වූ ණය මුදලක් අනුමත කර ගැනීමට හැකිවෙයි. හිතවතකුගේ හෝ ඥාතියකුගේ සහාය මේ සඳහා ලැබෙයි. සොර බිය සතුරු බිය ඇති විය හැක.පවුලේ ප්‍රශ්න නැඟී ආවත් ඒවා සාර්ථක ලෙස විසඳා ගැනීමට හැකිවෙයි. එදිනෙදා කටයුතු ප්‍රමාද නොකර ඉටු කිරීමේ ක්‍රමවත් සැලසුමක් සකසා ගනී.ජීවනෝපාය සඳහා නව රැකියා ක්ෂේත්‍රයකට පිවිසෙන බව ග්‍රහ තත්ත්වය පෙන්වයි.මේ වසරේ ධනලාභ ඇති අතර විදේශවල සිටින අයට හෝ අධ්‍යාපන කටයුතුවල නිරත වන අයට යහපත්ය.ප්‍රේම සම්බන්ධකම් පවත්වන අයගේ අරමුණු ඉටුවෙයි. ඉගෙනීමේ කටයුතුවල යෙදෙන අයට යහපත්ය. සෞඛ්‍ය තත්ත්වය යහපත්ව පවත්වාගෙන යාමට එදිනෙදා ආහාර රටාව යහපත් ආකාරයෙන් පවත්වාගෙන යාම වැදගත්ය.ලග්නාධිපති ගුරු තම බලවත් රාශිය වන මීනයේ මේ වසරේ මැයි 5 දක්වා ගමන් කරනු ඇත.මීන ලග්න හිමියන්ට මේ වසර කීර්තිනාමය හිමිකර ගැනීමට අවස්ථාව සැලසේ. එහෙත් පාපීන් දෙදෙනකු වන කුජ හා ශනිගේ දෘෂ්ටියට ලක්වීමෙන් ජීවිතයේ පසුබටවීම් සිදුවෙයි.ව්‍යාපාර සඳහා මුදල් යෙදවීමෙන් සාර්ථක ප්‍රතිඵල ලබාගත හැක.ගෘහ ජීවිතය මධ්‍යස්ථ වශයෙන් සුබ ගෙන දෙයි. දියුණුවට සහාය දෙන සහකරුවකු හෝ සහකාරියක ලැබීම ජීවිතය වාසනාවන්ත කරගැනීමට උපකාරී වෙයි. අවිවාහක අයට මංගල යෝග මාර්තු, අප්‍රේල්, ජූලි, අගෝස්තු හා සැප්තැම්බර්, දෙසැම්බර් අතර කාලවල උදා කැරේ.රැකියා ලාබ ජනවාරි 15 මාර්තු 15 අතර ද මැයි 7 ජූනි 27 අතර ලැබෙනු ඇත.රැකියාවල නිරතවුණ අයට උසස්වීම් තනතුරු ලාබ ගෙන දෙයි.වසර මුල සිට ජනවාරි 26 අතර කාලය ද අප්‍රේල් 2 සිට මැයි 27 අතර කාලය අපල ගෙන දෙන අතර දේව පූජා ආදියෙන් එම අපල උපද්‍රව පහ කැර ගත හැකිය.සංචාරක කටයුතුවල නිරතවන අයට හා විදේශ රටවලට සම්බන්ධ වෙළෙඳ ව්‍යාපාර හිමියන්ට මැයි 5 දක්වා කාලය ඉතා යහපත්ය. කෘෂිකර්මයට සම්බන්ධ රැකියාවල නිරත අයට සුබපල උදාකරයි.අධික රුධිර පීඩනය, උදරාබාධ ආදී රෝග ගැන විමසිලිමත් විය යුතුය.හරිප්‍රිය ගුණසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=af1101022</link>
    <topic>හැප්පුණා! ප්‍රශ්නයක් නෑ... වන්දි ගන්ඩ පුළුවන්</topic>
    <author>තාරක වික්‍රමසේකර</author>
    <content>රථවාහන අනතුරකට වන්දි ලබා ගැනීමට පොලිස් වාර්තාවක් අත්‍යවශ්‍ය නොවන බවට මීට වසර 10 කට පමණ පෙර සිට ක්‍රියාත්මක කරන ලද නීතියක් විය. මේ ක්‍රමය නිසා ගැටලු රාශියක් මතු විය.ඉන් පළමුවැන්න වූයේ වාහන දෙකක් ගැටුණු විට හෝ නොසැලකිලිමත් කමින් වාහන පදවා සිදුවන අනතුරුවලින් වැරැදිකරු වන රියැදුරන්ගෙන් රජයට අය කර ගත හැකි දඩ මුදල් අහිමි වීමය. දෙවැන්න අනතුරු සඳහා පොලිසි යෑම අත්‍යවශ්‍ය නොවන බව දන්නා රියැදුරන් නොසැලකිලිමත්ව රිය පැදවීමය. එමඟින් සිදුවන්නේ අහිංසක ජීවිත අකාලයේ මිලින වීමයි. රියැදුරන් නොසැලකිලිමත් වීමට රක්ෂණයේ තිබු ලිහිල් නීති ද හේතුවක් වූ බව සඳහන් කළ හැක.මේ තත්ත්වය අවබෝධ කරගත් නිසා මෝටර් රථ වාහන ආඥා පනතට 2009.07.01 දින සිට 161 (51/ච) වගන්තිය පරිදි රියැදුරන්ට දැඩි අවවාදාත්මක දැනුම් දීමක් ලැබුණි. එය නීතියක් විය.ඒ අනුව රියැදුරකු විසින් සියලුම රථවාහන අනතුරු ළඟම ඇති පොලිස් ස්ථානයට වාර්තා කළ යුතු වූ අතර එසේ අනතුරු වාර්තා කිරීමට අපොහොසත් වන අයගෙන් රුපියල් 3000 සිට 5000 ක් දක්වා දඩ මුදලක් අය කරනු ලබන බවට දන්වන ලදී.මේ නීතිය අකුරටම ක්‍රියාත්මක කිරීමට පොලිසියට උපදෙස් ලබා දුන් අතර එය කෙටි කලක් ඒ අයුරින්ම බලාත්මක විය.එහෙත් ඇතැම් පොලිසිවලින් රථවාහන අනතුරු වාර්තා ලබා ගැනීම අපහසු වූ බැවින් රථවාහන හිමියන් තරමක මන්දෝත්සාහි ස්වරූපයක් රක්ෂණය කෙරෙහි දක්වන ලදී. ඔවුහු රක්ෂණ සමාගම්වලට දොස් නැගූහ. තමන්ට පොලිස් වාර්තා ලබා ගැනීම ගැටලුවක් බව ඔවුහු කීහ. තමන් වාහන පූර්ණ රක්ෂණයෙන් ඉවත් කර ගන්නා බව ද ඔවුහු අනතුරු ඇඟවූහ. මේ සඳහා ඔවුහු පිළියමක් ඉල්ලා සිටියහ.පොලිසියේ ඉල්ලීම් මත කලකට පෙර අනතුරු වාර්තා කිරීම අත්‍යවශ්‍ය නොවන බවට නීතිය සංශෝධන විය.ඒ සංශෝධනය යටතේ පුද්ගල අනතුරු හා රාජ්‍ය දේපළ වලට සිදුවන අනතුරු හැර අනෙකුත් වාහන අනතුරු ගැන රක්ෂණ සමාගම් සහ වාහන හිමියන්ට ගැටලු විසඳාගත හැකි නම් එය වාර්තා කිරීම අනවශ්‍ය විය.එහෙත් මෙයින් අනතුරු සම්බන්ධව පොලිස් ආරංචි මාර්ග නිවැරැදි නොවීමත් විශාල අකටයුතුකම් සිදුවීමත් මත ඉහත දැක්වූ පරිදි 2009.07.01 දින සිට රථවාහන ආඥා පනතේ 161 (51/ච) වගන්තිය යළි අකුරටම ක්‍රියාත්මක විය.එසේම අනතුරකට වන්දි ගෙවීමේදී රක්ෂණ සමාගම විසින් ද අදාළ පොලිස් ස්ථානයට අනතුර ගැන විස්තරයක් සහ රියැදුරු පිළිබඳ විස්තරයක් ද ලබා දිය යුතු විය. එසේ ඉදිරිපත් කිරීමට අපොහොසත් වුවහොත් අදාළ රක්ෂණ සමාගමට රුපියල් 5000 සිට 10000 ක දඩ මුදලකට යටත් වීමට සිදුවිය.එහෙත් වසරක් යාමටත් පෙර මේ කොන්දේසි දෙකම කඩ වී ඇති බව පෙනෙන්නට ඇත. වාහන හිමියන් විසින් දිගින් දිගටම තමන්ට පොලිස් වාර්තා ලබා ගැනීමේදී සිදුවන කරදර හිරිහැර ගැන දැනුම් දීම නිසා රක්ෂණ සමාගම් ද තම ව්‍යාපාර රැකගැනීමට නැඹුරු වන්නට ඇත.එහි ප්‍රතිඵලයක් වශයෙන් මේ වන විට පොලිස් වාර්තා නොමැතිව රක්ෂණ වන්දි ලබා දීම අරඹා ඇත.වාහන හිමියන්, රියැදුරන් පොලිසියට යාමට අකමැත්ත ප්‍රකාශ කළ විට ඔහුට උපදෙස් ලැබෙන්නේ පොලිසියට යාම අත්‍යවශ්‍ය නොවන බවත් අනතුර පිළිබඳව කෙටි විස්තරයක් ඉදිරිපත් කරන ලෙසත්ය. එවිට හිමිකම් ලබා ගැනීමට හැකි බව බොහෝ රක්ෂණ සමාගම් දැනුම් දෙයි.මේ නිසා යළිත් පෙර පරිදිම රක්ෂණ වන්දි ලබා ගැනීමට රියැදුරන්ට හා වාහන හිමියන්ට හැකියාව ලැබී ඇත. මෙයින් රක්ෂණ සමාගම්වලට වංචා කිරීමට වාහන හිමියන්ට හා රියැදුරන්ට හැකියාව ඇත. තවත් පැත්තකින් රජයට හිමි විය යුතු දඩ මුදල් ආදායම අහිමි වනු ඇත. එසේම මහමඟ ගමන් කිරීම පදිකයන්ට ගැටලුවක් ද වනු ඇත.පොලිස් වාර්තාවලින් තොරව වන්දි ගෙවීම දැන් සිදුවන ආකාරය නිසා බොහෝ විට වාහන හිමියා හෝ රියැදුරුට විශාල පහසුවක් වාසියක් සිදුවන අතර වංචා කිරීම ද ඉතා පහසුය.වාහන හිමියන්ට / රියැදුරන්ට මෙයින් සැලසී ඇති අයථා වාසි1. බීමතින් වාහන පදවා අනතුර සිදුවූ පසු වෙනත් රියැදුරකු කැඳවා ඔහු අතින් අනතුර සිදුවූ බව පවසා වන්දි ලබා ගැනීම.2. වරදේ ස්වභාවය කුමක් වුවත් (පුද්ගල අනතුරු හා රාජ්‍ය දේපළ හානි හැර) පොලිසියට වාර්තා නොකර සිටීම.3. අධිකරණය මඟ හැරීම හෙවත් නීතියට පිටු පෑම.4. වරදට දඬුවම් (දඩ මුදල්) නොගෙවීම.5. බොරු අනතුරු පෙන්වා රක්ෂණ වන්දි ලබා ගැනීම.මෙමඟින් රජයට සිදුවන අවාසි1. දඩ මුදල් විශාල ප්‍රමාණයක් අහිමිවීම2. රියැදුරන්ගේ නොසැලකිලිමත්කම් වැඩිවීම නිසා සිදුවන අනතුරුවලට ලක්වන පදිකයන්ට ප්‍රතිකාර කළ යුතු වීම3. ඇතැම් විට රාජ්‍ය දේපළ හානි සිදුවූ විට අනතුර සිදුකළ තැනැත්තා නීතියේ රැහැනට අසුකර ගැනීමට නොහැකිවීම4. බීමතින් හා වලංගු රියැදුරු බලපත්‍ර නොමැතිව රිය පදවන්නන් නීතියේ රැහැනට හසුකර ගැනීමට නොහැකිවීමමෙමඟින් රක්ෂණ සමාගම්වලට සිදුවන අවාසි1. බොරු අනතුරක් මවා පා වන්දි ලබාගැනීම නිසා ගෙවීම් ප්‍රමාණය වැඩිවීම2. සිදුවූ අනතුර ද නිවැරැදි තක්සේරුවකට භාජනය කළ නොහැකිවීම (විශේෂයෙන් රාත්‍රි කාලයේදී)3. රාත්‍රි කාලයේ සිදුවන අනතුරු සම්බන්ධව පසු දින පරීක්ෂා කරන විට වාහනයේ හිමිකරුට අනතුරේ ස්වභාවය වැඩිකර පෙන්වීමට හැකියාව ලැබීම.4. මත්පැන් පානය කොට රිය පදවා නීති විරෝධී ලෙස රිය පදවන අය නීතියේ රැහැනට හසු කරදී වන්දි ගෙවීම්වලින් වැළකීමට නොහැකිවීම.5. වලංගු රියැදුරු බලපත් නොමැතිව වාහන පදවා සිදුවන අනතුරු සම්බන්ධයෙන් නිසි පරිදි කටයුතු කිරීමට නොහැකිවීම.රජයට, රක්ෂණ සමාගම්වලට වාහන හිමිකරුවන්ට රියැදුරන්ට කුමන ආකාරයේ වාසි අවාසි සිදු වුවත් මෙයින් වැඩිම අවාසිය හානියක් සිදුවන්නේ පදිකයන්ටය. පාපැදිකරුවන්ටය. ඇතැම්විට යතුරු පැදිකරුවන් ද මේ හානියට පත්වන්නන්ගේ කොටස්කරුවන් බවට පත්වේ.නීතිය මඟින් දඬුවම් නොලැබීම, රක්ෂණ වන්දි ගැටලුවකින් තොරව ලබාගැනීමට හැකිවීම යන කරුණු මත බොහෝ රියැදුරන් නොසැලකිලිමත් ලෙසින් රිය පැදවීම නිසා පදිකයන් ආබාධිතයන් බවට පත්වීම, මිය යෑම වැනි විශාල මාරාන්තික අනතුරු දිනපතාම සිදුවේ. රියදුරන් ගේ නොසැලකිල්ලට අමතරව රක්ෂණ වන්දි සම්බන්ධව ඇති ප්‍රතිපත්තිය ද මෙයට හේතු සාධක වී ඇත.අනතුර සිදුකළ වාහනය සම්බන්ධ තොරතුරු මඳ වශයෙන් හෝ පොලිසියට දැන්වීම කළ යුතු නිසා රක්ෂණ සමාගම් ඒ පිළිබඳව අදාළ පොලිස් වසමේ පොලිසියට දැන්වුවත් පොලිසියට ඇති අධික රාජකාරි කටයුතු මධ්‍යයේ මෙවන් කරුණු යට යාම ස්වභාවිකය. කෙසේ වුවත් මෙසේ පොලිස් වාර්තා නොමැතිව රක්ෂණ වන්දි ගෙවීම නොකළ යුතු බව දැක්වෙන වගන්තිය පවා කඩා දමා රක්ෂණ සමාගම් ක්‍රියා කිරීම මත වාහන හිමිකරුවන්ට වන්දි මුදල් ලැබෙනුයේ වරද රියැදුරා අත තිබියදී හෝ විය හැකිය. එහෙත් වරදට දඬුවමක් නැත. තෙවන පාර්ශ්වයේ සිදුවන අනතුරු පවා මේ අයුරින් ආවරණය වන නිසා ඒවා කිසිදු ලේඛනගත වීමක් සිදු නොවේ.එම නිසා මේ සඳහා කළ යුතු වන්නේ රථ වාහන අනතුරු අදාළ පොලිසියට දන්වා පොලිස් වාර්තාවක් ලබාගැනීම යළි පණගැන්වීමයි. එහිදී රියැදුරාට හෝ වාහනය හිමිකරුට හෝ ගැටලුවක් ඇති නොවන අයුරින් සහතික කළ පිටපතක් එම අවස්ථාවේම ලබාගැනීමට පහසුකම් ඇති කළ යුතුය. මේ සඳහා අති විශේෂ තාක්ෂණයක් අවශ්‍ය නොවේ. ඡායා පිටපතක් සහතික කරදීම එසේත් නැත්නම් පිටපතක් ලබාගත හැකි අයුරින් පැමිණිල්ල සටහන් කිරීම වැනි කාර්යයක් මේ සඳහා කළ හැකිය. එසේ කළ හොත් වංචා කිරීම බොහෝ දුරට අඩුවී යනු ඇත. රක්ෂණයේ මෙරට සියලු සමාගම් වෙත දෛනිකව රක්ෂණ සඳහා පැමිණෙන රථවාහන හිමියන්ගේ සංඛ්‍යාව අතිවිශාලය.මෙරට ප්‍රධාන පෙළේ රක්ෂණ සමාගමක 2008 වසරේ දත්තයන් සලකා බලමු.අලුත් කළ වාහන පූර්ණ රක්ෂණයන් සංඛ්‍යාව - 189864අලුත් කල වාහන තෙවන පාර්ශ්ව රක්ෂණයන් සංඛ්‍යාව - 457007අලුතින් පූර්ණ රක්ෂණ ලබාගත් වාහන සංඛ්‍යාව - 91969අලුතින් තෙවන පාර්ශ්ව රක්ෂණයන් ලබාගත් වාහන සංඛ්‍යාව - 271996මේ අනුව එකී රක්ෂණ සමාගමේ පමණක් එම වසර අවසන් වන විට සියලුම රථවාහන පූර්ණ රක්ෂිතයන් සංඛ්‍යාව 281883ක් වන අතර සියලු තෙවන පාර්ශ්ව රක්ෂිතයන් ගණන 729003කි. සම්පූර්ණ රථවාහන රක්ෂණ ගණන 1010886කි.මේ අනුව පැහැදිලිව පෙනී යන්නේ එක් රක්ෂණ සමාගමකින් පමණක් මිලියනයකට අධික වාහන සංඛ්‍යාවකින් වාර්ෂිකව ආදායම ලැබෙන බවකි. මේ තත්ත්වය තවත් වර්ධනය කර ගැනීම ඔවුන්ගේ අභිප්‍රායයි.රටක නීතියක් සදාචාරයක් තිබිය යුතුය. මෙහිදී ඒ කරුණු දෙකම ඉවත ගොස් ඇත. එයින් වඩාත්ම හානිය පදිකයන්ට සිදුවේ.ඇතැම් බස්රථ හිමිකරුවන් උදෑසන බස් රථය රියැදුරා අතට දෙන්නේ කෙසේ හෝ නිශ්චිත ආදායම රැගෙන එන බව දන්වමිනි. අනතුරක් වුණොත් ‘ෆුල් ඉන්ෂුවරන්ස්’. මේ වදන සිත්හි තබාගන්නා රියැදුරන් මඟී ජීවිතත්, පදිකයනුත් යටකරගෙන හෝ බස්රථ ධාවනය කෙරේ.එහෙත් රථවාහන නීතිය අකුරට ක්‍රියාවට නැංවිය යුතු නම් රක්ෂණ සම්බන්ධ මේ නීතිය ද බලාත්මක විය යුතුය. එසේ නොවුවහොත් පදිකයන්ට දෙයියන්ගේම පිහිට පමණක් ලැබෙනු ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=af1101023</link>
    <topic>දියමන්ති ජුබිලියෙන් නාවික හමුදාව තවත් ශක්තිමත් වුණා</topic>
    <author>දයා ඩී. ෆොන්සේකා</author>
    <content>නාවික හමුදාපති වයිස් අද්මිරාල් තිසර සමරසිංහශ්‍රී ලංකා නාවික හමුදාවට වයස අවුරුදු 60 ක් පිරීමේ උත්සවය හෙවත් දියමන්ති ජුබිලි උත්සවය පසුගිය මාසයේ සාර්ථක ලෙස අවසන් විය.ඉන්දියාව පකිස්ථානය ඕස්ට්‍රේලියාව බංග්ලාදේශය එක්සත් අරාබි එමීර් රාජ්‍ය යන රටවල් පහේ නාවික හමුදාපති වරුන් හා තවත් රටවල් 14 ක නාවික හමුදා උසස් නිලධාරීන් මෙන් ම රටවල් හතක යුද නෞකා ද සහභාගි වූ මේ නාවික ප්‍රදර්ශනය මෙන් ම උත්සවය ද ඇති උත්කර්ෂවත් ලෙසින් ඉතා සාර්ථකව අවසන් වූ බව පසුගිය සතියේ ශ්‍රී ලංකා නාවික හමුදාපති වයිස් අද්මිරාල් තිසර සමරසිංහ මාධ්‍යයන්ට දැනුම් දුන්නේ ය.ශ්‍රී ලංකා නාවික හමුදාපතිතුමා විදේශීය නාවික හමුදාපතිවරුන් සමඟඑහිදී ඔහු මේ උත්සවයේ හා ප්‍රදර්ශනයේ වැදගත්කම මෙන් ම එයින් ශ්‍රී ලංකාවට අත්වූ ප්‍රතිලාභ හඳුන්වා දුන්නේ ය.ඉන්දීය හා පකිස්ථානු නාවික හමුදාපතිවරුන් සුහද සිතින් සිනාමුසු මුහුණින් අතට අත දී අදහස් හුවමාරු කිරීම කලාපීය වශයෙන් සාමයේ සලකුණු විදහා පාන බව ශ්‍රී ලංකා නාවික හමුදාපති වරයා මුලින් ම සඳහන් කළේ ය.එමෙන් ම මෙසේ විදේශීය නැව් මෙරටට පැමිණ මෙරටින් ඉන්ධන මිලට ගැනීමේ දී ඩොලර් මිලියන 6000 ක මුදලක් මෙන් ම විදේශීය නාවික නිලධාරීන් මෙරට සංචාරය කිරීමේදී ද විශාල විදේශීය විනිමය ප්‍රමාණයක් ද මෙරටට ඇදී ආ බව ද අවධාරණය කළ ශ්‍රී ලංකා නාවික හමුදාපතිවරයා නාවික හමුදා ප්‍රදර්ශනයේ දී එකතු වූ මුදල් හා ඒ සඳහා ආධාර වශයෙන් විවිධ පුද්ගලයන් ගෙන් ලද අරමුදල් නාවික හමුදාවේ සුබසාධන කටයුතු වලට හා ‘අපි වෙනුවෙන් අපි’ අරමුදලට බැර කිරීමෙන් ද සැලකිය යුතු ප්‍රතිලාභයක් රටට අත් වූ බව ද කීය.“එමෙන් ම විදේශීය නැව් එක පෙළට අපේ වරාය ඇතුළට ගෙන ඒවා එකිනෙකට මීටර් 50 ක් පමණ ළංව එක පෙළට පෙළ ගස්වා තිබීම ද මීට පෙර කිසිම රටකදී අප නොදුටු ආශ්චර්යයක් වුණා. ඔවුන් නැව් පෙළ පාලියකින් පැමිණ මහ මුහුදේදී ශ්‍රී ලංකා ජනාධිපති මහින්ද රාජපක්ෂ මහතාට ආචාර දැක්වීම ද විශේෂ සිද්ධියකි.ඒ වගේ ම විදේශීය නාවික හමුදා නිලධාරීන් සමහර දෙනා උතුරු නැගෙනහිර ප්‍රදේශවල සංචාරය කරමින් අවතැන් වූ පුද්ගලයින්ට සහන සලසා දී ඇති අයුරු දැකීමෙන් ඉතා සතුටට හා සෑහීමට පත් වුණා.එය අපේ රටට ලැබිය හැකි විශාල ගෞරවයක් හා හොඳ ප්‍රතිචාරයක් නාවික හමුදාපති වරයෙකු යනු ඒ ඒ රටවල නායකත්වයට කෙළින් ම කතා කළ හැකි පුද්ගලයෙක්. ඔවුන් මගින් විශේෂයෙන් ඒ ඒ රටවල නායකයන්ට ශ්‍රී ලංකාව පිළිබඳ යහපත් මතයක් මෙයින් ගොඩ නැඟෙනවා ඇති.එමෙන් ම ශ්‍රී ලංකා නාවික හමුදාපති වශයෙන් ඒ ඒ රටවල නාවික හමුදාපතිවරුන් හා නිලධාරීන් සමඟ අපේ ප්‍රශ්න කෙළින් ම කතා කිරීමේ නිදහස මට ආරක්ෂක ලේකම් ගෝඨාභය රාජපක්ෂ මහතා විසින් ලබාදී තිබෙනවා. එයින් මුහුදේ දී අපට හා ඒ ඒ රටවලට එල්ල වන ත්‍රස්තවාදී හා නොයෙකුත් ප්‍රශ්න විසඳා ගැනීමට පහසු මගක් අපට ලැබී තිබෙනවා.”මේ උත්සවයට සපැමිණි බොහෝ නාවික හමුදාපතිවරුන් හා නිලධාරින් ඔවුන් ගේ හමුදා නිලධාරීන්ට අපේ රටේ පුහුණුව ලබාදීමට ඉල්ලා ඇති බව ද දැනටමත් අපේ ත්‍රිවිධ හමුදා මාණ්ඩලික අණ හා ආරක්ෂක විද්‍යාපීඨයේ විදේශීය හමුදා නිලධාරින් 6 දෙනෙකු ද පුහුණුව ලබන බව ද ශ්‍රී ලංකා නාවික හමුදාපතිවරයා සඳහන් කළේ ය.“ඒ වගේ ම ඔස්ට්‍රේලියාව ඇමෙරිකාව ඉන්දුනීසියාව ඉන්දියාව වගේ රටවල අපේ හමුදා නිලධාරීන් පුහුණු කිරීමේ පාඨමාලා සඳහා අවස්ථා වැඩි වැඩියෙන් ලබාදීමට එකඟ වුණා. උදාහරණයක් වශයෙන් වසරකට ඕස්ට්‍රේලියාවේත් අපට ලබාදුන් පුහුණු පාඨමාලා දෙක 12 දක්වා වැඩි කර තිබෙනවා.ඒ වගේ ම මේ ප්‍රදර්ශනය නිසා මෙරටට ආ විදේශීය නාවික නිලධාරීන් හා අපේ නාවික නිලධාරීන් අතර සුහද බව වැඩි වුණා. එය ද අනාගතයේදී සුහද රාජ්‍යතාන්ත්‍රික සබඳතාවලට රුකුලක් වේවි.බ්‍රිතාන්‍යයේ උසස් නාවික නිලධාරීන් හා ඇමෙරිකානු නිලධාරීන් අපේ රටේ සංවර්ධනය හා පුනරුත්ථාපන ක්‍රියාවලිය ගැන සිය දෑසින් ම දැක සතුටු වුණා. ඔවුන්ට අපේ රටේ ශීඝ්‍ර සංවර්ධනය දැක ගැනීමට සැලැස්වීමෙන් අන්තර්ජාතික වශයෙන් අපට කීර්තියක් ලැබෙනවා. වසර 27 ක 28 ක රුදුරු ත්‍රස්තවාදය අප පරාජය කළ අන්දම ඔවුන්ටත් පුදුමයක්. ඔවුන් සමඟ කළ කතාබහ වලදී ඔවුන් මට ඒ බව ප්‍රකාශ කළා. ඒ නිසා ඔවුන් අපේ හමුදා නිලධාරීන් ගෙන් උපදෙස් පතනවා. අපද අන්තර්ජාතික මුහුදේ ත්‍රස්තවාදය නැති කිරීමට එබඳු උපදෙස් දෙන්නට සූදානම්.මේ වනවිට රට ඇතුළේ ත්‍රස්තවාදය අවසන් වී ඇතත් රටින් පිට කොටි ත්‍රස්තවාදීන් තාමත් හොල්මන් කරනවා. යළිත් මුහුදෙන් එවන් ත්‍රස්තවාදයක් ඇතිවීමට හෝ ඔවුන්ට ආධාර ලැබීමත් කිසිසේත් නොලැබීමට නාවික හමුදාව කටයුතු කරනවා. එසේ ම ධීවර කර්මාන්තයට නාවික හමුදාව ආධාර කරන්නේ මහ මුහුදේ දී ශ්‍රී ලංකා ධීවරයා ආරක්ෂා කර ගැනීමෙනුයි.මෙහිදී ඕස්ට්‍රේලියාවට හොරෙන් සංක්‍රමණය වන පුද්ගලයන් මැඩීමට ශ්‍රී ලංකා නාවික හමුදාව කළ සේවය ඕස්ට්‍රේලියානු නාවික හමුදා නිලධාරීන් ගේ හා ඕස්ට්‍රේලියානු රජයේ පැසසුමට ලක්වී තියෙනවා.ශ්‍රී ලංකා නාවික හමුදාවට 60 වසරක් පිරීමේ උත්සවය සාර්ථක කර ගැනීමට මහින්ද රාජපක්ෂ ජනාධිපතිතුමාගෙන් හා ආරක්ෂක ලේකම් ගෝඨාභය රාජපක්ෂ මහතා ගෙන් ලද මග පෙන්වීමත් නිදහසත් මහෝපකාරී වූ බවත් එය මා ලද විශේෂ ධෛර්යයක් බවත් ප්‍රකාශ කළ හැකියි.දයා ඩී. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=af1101024</link>
    <topic>සිතට තවම මිහිර ගෙනෙන එදා පළමු පාසල් ගමන</topic>
    <author>සුමේධා නවරත්න</author>
    <content>ඒ පුරාණ කාලයේ දරුවකු මූලික අධ්‍යාපනය ආරම්භ කළ සැටිය. ආනන්ද කේ.කුමාරස්වාමි මහතා සිය මධ්‍ය කාලීන සිංහල කලාකෘතියේ (පරිවර්තනය එච්.ඇම්.සෝමරත්න) එවග සටහන් කර තැබූ ආකාරයයි ඒ.ස්වස්ති සිද්ධම්! ඒ වදන් ඇස ගැසෙන විටම මා මතකය දිව ගියේ මාර්ටින් වික්‍රමසිංහයන් ගේ “අපේ ගම” කෘතිය වෙතටය. එතුමන් ස්වස්ති සිද්ධම්! ආශිර්වාදය ලබා අකුරු කළ සැටි ගැනය. ඒ මෙසේය.”මෑණියන් ඔහු ගෙන්වා ඔහු ලවා ‘ස්වස්ති සිද්ධම්’ යන්නෙන් පටන් ගන්වා පුස්කොළ හෝඩිය කියවූ සැටි මට විවිධාකාරයෙන් මතක් කළ හැකිය.” (අපේ ගම – මාර්ටින් වික්‍රමසිංහ)මේ එකල ශිෂ්‍යයා මුලින්ම අත තබන හෝඩිය ය. එයද පුස්කොළ හෝඩිය ය. පුස්කොළයක ලොකු අකුරෙන් පේළි තුනක් වන සේ ලියූ හෝඩිය කියැවීමෙන් පසු බැඳි අකුරු සහිත මිශ්‍ර (සිංහල) හෝඩි පොතක් ළමයාට ලැබිණි. ඔහු එය කියවූ සැටි මධ්‍ය කාලීන සිංහල කලා කෘතියේ සඳහන්ව ඇත්තේ මෙලෙසය.”අකුරු උගත්තේ ගී තාලයට ශබ්ද නඟා පුන පුනා කීමෙනි. ශිෂ්‍යයා ගුරුවරයා ඉදිරියේ නැඟී සිට, වැසූ පොත නළල මත තබාගෙන, තම පාඩම කට පාඩමින් කීයේය. වැරැදීමක් හෝ ඇනහිටීමක් නොමැතිව හෝඩිය කට පාඩමින් කිය හැකි වන තාක් අන් කිසිවක් නූගන්වන ලදී. .....ලිවීම උගන්වන ලද්දේ මේ සවිස්තර පුන පුනා කීම හොඳ හැටි ඉගෙනගත් පසු පමණි. වැලි අතුරන ලද වැලි පිළ නම් වූ පටු ලෑල්ලක් මත (ලිවීමෙන්) ලිවීම ඉගෙන ගන්නා ලදී.වැලිපිළ! නැවතත් මසිත දිවෙන්නේ අපේ ගම වෙතය. ඒ මතකය මෙබඳුය.”මැදැඟිල්ල මත දබරැඟිල්ල තබාගෙන මැදැඟිල්ලෙන් වැලිපිල්ලේ ලොකු අකුරු ලියූ සැටි සිහිකරන විට මා තුළ ප්‍රීතිය පමණක් නොව අතීතයට එබී බලන්ට තුඩු දෙන කුතුහලයක් ද හට ගනියි.....ගල්ලෑලි හා ගල්කූරු පාසලින් පැන්නූ නිසා තීන්ත පෑන් සහ ඇක්සයිස් පොත් බහුල වූ මෙකල ගම්බද ළමයකුට වුවද වැලිපිල්ල අමතක වූ උපකරණයකැයි සිතමි.... කඩදාසියෙන් සාදන ලද කොපි පොතෙහි මා පිහාටු පෑනෙන් ලියන්ට පටන් ගත්තේ වැලිපිල්ලේ ලිවීමෙන් ටිකක් අත පුරුදු වුණු පසුය.”1940 දී “අපේ ගම” කෘතිය ලියා පළ කළ වික්‍රමසිංහයන් සිය ජීවිතයේ හතළිස් වසරකට පමණ පෙර සිය මුල්ම අධ්‍යාපන පෙරහුරුව ලැබූ අයුරු සිහි කරන්නේ එලෙසය.වික්‍රමසිංහයන්ට ඔහුගේ මුල්ම අධ්‍යාපනය ගැන ඇති මතකය සොඳුරුය. එහෙත් මෙකල ඇතැම් දරුවකුට එවැනි සුන්දර මතකයන් තිබිය නොහැක. ඇතැම් විට ඔහුගේ මතකයට නැඟෙනු ඇත්තේ සිය මවුපියන් ජනප්‍රිය පාසලක් තමාට ලබාදීමට දැරූ වෙහෙසේ ප්‍රතිඵලයක් ලෙස කට පාඩම් කෙරූ බොරු පාසල් ප්‍රධානීන් ඉදිරියේ වැමෑරූ සැටිය. ඒ ප්‍රලාප වැරැදී ගොස් තමන්ට පාසල ද අහිමි වී මවුපියන් ද අමාරුවේ වැටුණ සැටිය. එසේත් නැතිනම් පාසලට ඇතුළත් කර ගනු!, සාධාරණය ඉටු කරනු! වැනි බෝඩ් ලෑලි උස්සාගෙන තම මව්වරුන් සමඟ පාසල ඉදිරියේ උපවාස කළ සැටිය.සැබැවින්ම එකල දරුවන් පුස්කොළ පොතේ හෝඩිය කියවා වැලිපිල්ලේ අකුරු කරවා නිදහසේ ලත් අධ්‍යාපනය ඇතැම්විට ඔව්හු පඬිවරු කළහ. එහෙත් මෙකල දරුවෝ තමන්ට ජනප්‍රියම පාසලක් ලබා දීම වෙනුවෙන් තරගයක යෙදෙන මවුපියන් සමඟ මාර යුද්ධයකට බැස සිටිති.ඉපදෙන දරුවාට නමක් සොයන්නට සිතන්නට මත්තෙන් නමක් ඇති පාසලක් ගැන සිතන්නට මවුපියන් පෙළෙඹෙන තරමටම ඒ යුද්ධය උග්‍ර වී තිබේ.මේ කරන යුද්ධයෙන් සමහරු දිනති. සමහරු පරදිති. පරදින්නෝ නඩු යති. මානව හිමිකම් කොමිසමේ පිහිට පතති. උපවාස, උද්ඝෝෂණ කරති. පෙත්සම් ගසති. තවත් සමහරු ඊළඟ වසරේ හෝ ජාතික පාසලක් සොයා ගනු අටියෙන්, දරුවා තවත් වසරක් පෙර පාසල්ම යවති. ඒ වසරේ ද නොහැකි වූවොත් පාලකයන්ට, වගකිවයුත්තන්ට දෙස් දෙවොල් තබමින් ගමේ පාසලට ම යවති. පාලකයෝ ද වසරින් වසර මේ අර්බුදය විසැඳීමට විවිධාකාර ක්‍රම සොයති. ඒ විසඳුම් ද ක්‍රම ද අවුලෙන් අවුලට ම පත්වන්නේ මේ කියන ජනප්‍රිය පාසල් ගොන්න ඒ ප්‍රමාණයෙන් ම තිබෙන බැවිනි. ඒ ප්‍රමාණයට එකම විදියට තරගයක් ඇති බැවිනි.එබැවින් දරුවෝ තුටින්, නිදහසින් පාසල් යනවා වෙනුවට පාසලකට ඇතුල් වන්නේ ම පීඩාවෙනි. ඒ පීඩාව වැඩිවන්නේ පිටේ එල්ලෙන බර පොත් බෑගයෙනි. ඒ පොත් බෑගයට ද දොස් පරොස්ය. මන්දයත් දරුවාගේ මනසට මෙන්ම ශරීරයට ද මේ බර අහිතකර නිසාය. ඇතැම් වෛද්‍යවරයකු පවසන්නේ මේ බර දරුවන්ගේ කොඳු නාරටියට බලපෑම් කරන බවය. එමඟින් දරුවන් රෝගීන් වන බවය.එබැවින් පාලකයෝ ඊට ද විසඳුම් සොයති. නව පොත් බෑගයක් තනති. බරැති පෙළ පොත් කාණ්ඩ කීපයක් ලෙස මුද්‍රණය කරති.දරුවකු පළමු වසරටම ඇතුළත් කර ගැනීමේ යුද්ධයක තරම! ස්වස්ති සිද්ධම්! කිය කියා ඉන්නට කාට හැකිද? එකල දරුවන්ට මෙබඳු ගැටලු නොතිබුණි. ගුරුවරු, පාසල, පොත්, ඇඳුම් පැලඳුම්, අධ්‍යාපනය ලැබූ අයුරු මේ සියල්ලෙහි එකල මෙකල දරුවා විඳින්නේ වෙනස්ම වූ ආකාරයේ අත්දැකීම්ය.පුස්කොළ හෝඩියෙන් සිය පළමු වසරට අත්පොත් තබන එකල දරුවකු පිළිවෙළින් උගත යුතු පොත් කීපයක් තිබුණි. පුස්කොළ හෝඩියෙන් පසු ඔහු හැදෑරීය යුතුව තිබුණේ ”නම් පොත” ය. මේ මුල්ම පාඩම් පොත් ගැන ‘මධ්‍යකාලීන සිංහල කලා’ නම් වූ කෘතියේ ඇති සටහන මෙබන්දකි.”හෝඩියෙන් පසු කියවා ඉගෙන ගන්නේ නම් පොතයි. වැදගත් ස්ථානයන්හි හා විහාරයන්හි නාම ලේඛනයක් වූ මෙය ලංකාව පිළිබඳ ආරම්භක භූමි ශාස්ත්‍රයකි. ඊළඟ පොත මඟුල් ලකුණයි. මෙය බුදුන්ගේ සිරිපතුල්වල පිහිටි මඟුල් ලකුණු දෙසිය සොළොස පිළිබඳ විස්තරයකි. සංස්කෘත වචනද පාලි වාක්‍යයද මෙහි දක්නා ලැබේ. ඉගෙන ගන්නා සෑම දෙයම කටපාඩම් කොට නිවැරැදිව කිව යුතුයි. මෙසේ උගත් දැයින් වැඩි කොටසක් හෝ ඒ සියල්ලම හෝ මේ අවදියේදී නොතේරුණ නමුත් එයින් උසස් අධ්‍යාපනයට යහපත් අත්තිවාරමක් වැටුණේය. ඊළඟට කියවූ පොත් නම් ගණ දෙවි හෑල්ල (ගනේෂගේ බාල කාලය හා ඉගෙනීම පිළිබඳ විස්තරයකි) වදන් කවි පොත (ව්‍යාකරණ, අක්ෂර විද්‍යාව ආදිය) බුද්ධ ගජ්ජය (සංස්කෘතයෙන් ලියැවුණ බුද්ධ ස්ත්‍රොතයකි) හා සකස්කඩයයි. (අමාරු බැඳි අකුරු සහිත ගද්‍යයකි. “සකස්කඩ නොකී කට උගේ කට හුඹස් කට” යයි කියමනක් තිබේ.මෙකල දරුවන්ට පුස්කොළ හෝඩිය වෙනුවට වර්ණවත් එක් එක් ප්‍රමාණයේ විචිත්‍ර රූප සහිත හෝඩි පොත් විවිධ මිල ගණන්වලට ගන්නට තිබේ. පළමු වසරට ඇතුළත් වීමට පෙර දරුවා අකුරු කියවන්නේ එවැනි පොතකිනි. ඇතැම් බාල පොත් ප්‍රකාශන සමාගමක් ලාබයට දෙන හෝඩි පොත්ද මහාචාර්යවරුන් විසින් රචිත හෝඩිපොත් ද ඒ අතර වේ. මහාචාර්ය ජේ.බී. දිසානායකයන් විසින් රචිත අකුරු මිහිර නැමැති හෝඩි පොත ද ගීතමය ආකාරයෙන් ලියැවී ඇති එක් හෝඩි පොතකි.මහාචාර්යවරු හෝඩි පොත් ලිවීමට පෙර හෝඩියට ගියහ. හෝඩියෙන් වැටුණ අත්තිවාරම ඔව්හු මහාචාර්ය නිලයට ඔසවා තැබූහ. මහාචාර්ය චන්ද්‍රසිරි පල්ලියගුරු මහතා සිය පාසල් ජීවිතයේ පළමු වසර ගැන කළ සිහිගැන්වීම මෙබන්ඳකි.”පහළ බාලාංශයට මාව බාරදෙනකොට මට වයස අවුරුදු තුනයි. මාතර ශාන්ත මරියා කන්‍යාරාමය තමයි මගේ මුල්ම පාසල. දෙකේ් පංතියට වෙනතුරු පමණයි කන්‍යාරාමවල පිරිමි ළමයින්ට ගැහැණු ළමයි සමඟ ඉගෙන ගන්න පුළුවන් වුණේ. මට මතකයි මම ස්කෝලෙ ගිහින් ඇවිත් අම්මගෙන් කිරි බිව්වා.”පහළ බාලාංශයේදී අපට මුලින් ම ඉගැන්නුවෙ හෝඩිය. ඊට පස්සෙ වචන. අවුරුද්ද ඉවර වෙද්දි වාක්‍යයක් ගළපා කියවා ගන්න පුළුවන් වුණා. ඒ වගේම අපි කවි සිංදු කිව්වා, කතන්දර ඇහැව්වා. සෙල්ලම් කළා. මම ඒ කාලෙ කැමැතිම චිත්‍ර අඳින්න. හැබැයි අදටත් මට බැරිම චිත්‍ර ඇඳීමයි. ඒත් මට මතකයි මගේ චිත්‍රයකට තෑග්ගක් ලැබුණා. “ර” යන්න “ට” යන්න එකතු කරලා ඇඳපු හාවකුට තමයි ඒ තෑග්ග ලැබුණෙ. මම ඒ තෑග්ගෙන් ලොකු සතුටක් වින්දා.””හෝඩි පොතයි, ගල්ලෑල්ලයි ගල් කූරයි තමයි අපි ඒ කාලෙ පාසලට රැගෙන ගියේ. ඊට අමතරව ගෙදරින් දෙන කෑම පාර්සලය. හැබැයි පාසලෙන් දුන් බනිස් ගෙඩිය කෑමට තමයි වඩා කැමැති.”අද වගේ ඒ කාලේ දරුවන්ව පළමු වසරට ඇතුල් කර ගැනීමට තරගයක් තිබුණෙ නැහැ. කන්නන්ගර මහතා හදපු මධ්‍ය විදුහල් දෙකක් විතර එක දිස්ත්‍රික්කයකට තිබුණා. එපමණයි.කන්‍යාරාමයෙ කන්‍යා සොහොයුරියො ගැන ඔබේ මතකය කොහොමද?”ඇත්තටම ඒ සිස්ටර්ලා අපිට හරිම ආදරෙයි. කරුණාවන්තයි. මට පහළ බාලාංශයෙ ඉගැන්වූ සිස්ටර් දවසක් මට මාතර පාලම උඩදි මුණ ගැහුණා. එතුමිය ඒ වෙලාවෙත් පුංචි පැටව් ටිකක් එක්ක කොහෙද යනවා. මම ගමන් කරමින් හිටි බයිසිකලය නතර කරලා ඇය ළගට ගිහින් කිව්වා, මම ඔබ තුමියගෙ ගෝලයෙක් කියලා. එතුමිය මට එතැනම ආශිර්වාද කළේ ඇස්වල සතුටු කඳුළු පුරවගෙන.”මහාචාර්ය පල්ලියගුරු මහතා සිස්ටර්ලා ගැන කියනකොට මගේ මතකය දිවෙන්නේ සිබිල් වෙත්තසිංහ මහත්මිය සිය ළමා අවදිය පිළිබඳ ලියා ඇති වැනියං කළු වැනීයං හා නොමියෙන කළු දූ නැමැති කෘති වෙතටයි. නොමියෙන කළු දූ කෘතියේදී ඇය අලුත් පාසලකට ඇතුල් වෙයි. ඒ කොළඹ ශුද්ධ වූ පවුලේ කන්‍යාරාමයටයි. ඇය සමඟ ඇගේ මල්ලී ද ඊට ඇතුල් වෙයි.ඇයත් සොහොයුරාත් පාසලට ඇතුළත් කර ගැනීමට ඔවුන් සමඟ සිය මව පාසලට ගිය අවස්ථාව සිබිල් සිය නොමියෙන කළු දූ කෘතියේ සඳහන් කරන්නේ මෙලෙසය.”මේ ළමයි දෙන්නා පාසලට ඇතුළු කරන්නයි මම මෙහෙ ආවේ. අම්මා කීවාය.”මම ගිහින් මදර් සුපීරියර් කැඳවාගෙන එනතුරු ඇතුළට ඇවිත් වාඩිවෙලා ඉන්න, කියමින් ඒ තැනැත්තිය පිටවී ගියාය.””මදර් සුපීරියර්” දකින සිබිල් හා මල්ලිගේ ප්‍රතිචාර ඇය සටහන් කර ඇත්තේ මෙසේය.”මේ පුදුම තැනැත්තිය දුටු මගේ මුළු ඇඟම සීතල විය. මල්ලී සිටිය තැන වතුර ගංගාවකි. .... මදර් සුපීරියර් මල්ලිගේ හිස අත ගෑවේ ආදරයෙනි.”මේ තරම් පහසුවෙන් ශුද්ධ වූ පවුලේ බාලිකාවට ළමයින් ඇතුළත් කර ගැනීම නම් අද සිහිනයකි. මේ සියලු පාසල්වලට දරුවන් ඇතුළු කර ගැනීමට අද ඇත්තේ මහත් තරගයකි.”පසුවදා තාත්තා කොළඹ ගිහින් අපට ගෙනාවේ සුදු ඇඳුම් මහන රෙදි, මේස් සපත්තු වැනි පාසල් යෑමට නියමිත සියලුම බඩු බාහිරාදියයි. ජීවිතයේ කවරදාවත් පාසලට මේස් සපත්තු දමාගෙන නොගිය මට මෙවන් අරුම – පුදුම අත්දැකීමක් අමතක නොවන තරම්.” යැයි සිබිල් මේ සටහන තබන්නේ ඇගේ පළමු පාසල් ගමන මේ නොව හෙයිනි. ඇය මීට පෙර පාසල් ගියේ ගාල්ල ගිංතොට ගමේ පාසලටය. ගමේ පාසලට ඇය ඇන්දේ අම්මා මසා දුන් චාම් ඇඳුම්ය. සිබිල් ද මුලින්ම පාසලට ඇතුළු වූයේ වයස අවුරුදු තුනේදීය.”මා පාසලට යන දා උදේ අම්මා කිරි බත් හැදුවා. හකුරු, කෙසෙල් හා ලුණු මිරිස් එක්ක කිරි බත් කෑ තාත්තාත් මාත් බුලත් අතකුත් අරගෙනයි පාසලට ගියේ. පාසලේ ලොකු මහත්තයා දැක මගේ හිතට මහා බයක් ඇතිවුණා. ......”සිබිල්ගෙ පළමු පාසල් දිනය ගැන ඇය සිය වැනියං කළු වැනීයං කෘතියේ සඳහන් කර තිබුණේ එලෙසය.හෝඩි පොතයි, ගල්ලෑල්ලයි, ගල්කූරයි අතින් රැගෙන රන් වළලු දෙකක් ද දෙඅතට දාගෙන සිය මුල්ම පාසල් ගමන ගිය මහාචාර්යවරයකු සමඟත් කතා බහ කිරීමට අපට හැකිවිය. ඒ මහාචාර්ය විනී විතාරණ මහතාය.“මම මුලින්ම ගියේ තංගල්ලෙ ක්‍රයිස්ටඩ් සිංහල පාසලට. ටවර් හෝල් රඟහලට නාට්‍ය ලියපු, රඟපෑ සිරිසේන විමලවීර මහත්තයාගෙ බාප්පා තමයි අපේ පාසලේ මුල් ගුරුතුමා. ඔහුගේ නෝනාත් අපේ පාසලේ ගුරුතුමියක්. ඒ අය ක්‍රිස්තියානි නොවුණත් ක්‍රිස්තියානි විදියට ජීවත් වුණා. මොකද එහෙම නොවුණොත් ඒ පත්වීමයි වැටුපයි දෙකම ඔවුන්ට ලැබෙන්නෙ නැහැ.”යුරෝපීය ක්‍රමයට කලිසමයි කමිසයයි ඇඳගෙන අත් දෙකට රන් වළලු දෙකකුත් දාගෙනයි මම ඉස්සර වෙලාම පාසලට ගියේ. අපේ පංතියෙ කලිසම් කමිස ඇඳපු තව එක ළමයෙක් ද කොහෙද හිටියා. අනෙක් ළමයි සියලු දෙනාම ඇන්දෙ සරම හා උරහිසෙන් පටි ගැට ගැසූ කමිස. විමලවීර මුල් ගුරුතුමා ඇන්දෙ සුදු සරමයි සුදු කබායයි. කොණ්ඩයකුත් බැන්දා. ස්කෝලෙ නෝනා කර පළල් හැට්ටෙත් සායත් ඇන්දා.”“මම ගියේ සිංහල ස්කෝලෙට නිසා ඉංගී‍්‍රසි ඉගෙන ගන්න අම්මා යැවුවේ අපේ ගමේ හිටපු ලංසි නෝනා ළඟට. ඇය මගෙන් මුදල් ගත්තෙ නැහැ. අම්මා ඇයට අපේ වතුපිටිවල හැදුණ පලතුරු, එළවළු යැව්වා. මේ ඉංගී‍්‍රසි ඉගෙනීම නිසා ඉංගී‍්‍රසි විදුහල ඒ කියන්නේ ක්‍රයිස්ටඩ් කොලේජ් එකේ තිබුණ ශිෂ්‍යත්ව විභාගය පාස්වෙලා ඒ පාසලට යන්න මට පුළුවන් වුණා. සිංහල පාසලේ හිටියෙ අවුරුදු දෙකක් විතර. ඉංගී‍්‍රසි පාසලේ ගුරුවරු තමයි කිව්වෙ වළලු දැමීම පිරිමි ළමයින්ට එතරම් හරි මදි කියලා. ඊට පස්සෙ ඉංගී‍්‍රසි විදුහලට මම ගියේ රන් වළලු ගලවලා.”“කොලෙජ් එකේ ගේට්ටුවෙන් ඇතුළු වුණාට පස්සෙ සිංහල කතා කිරීම තහනම්. සිංහල කතා කළොත් හිංගලයා කියනවා. ඒ කාලෙ ඒක ලැජ්ජාවක්. අපි ඒ කාලෙ තොප්පිත් දැම්මා. ඉතිං ගුරුවරු දුටු තැන තොප්පිය ගලවලා ගුඩ් මෝර්නින් සර් කියන්න ඕනෙ. අධිරාජ්‍යවාදීන්ගේ පාසල වුණාට අපට ඒ විදුහල්වලින් හොඳ විනයක් ලැබුණ බව නම් කියන්න ඕනෙ. මම අහලා තියෙන විදියට ඒ කාලෙ කොල්ලන්ට තලන්න කොළඹ පාසල්වල කේනින් රූම් තිබුණා. ඒකට වෙනම කේනින් සර් කෙනෙක් හිටියා. ටොකුවලින් වේවැල් පාරෙන් වැරැදිවලට දඬුවම් ලැබුණා.”මහාචාර්ය විනී විතාරණ මහතා සිය ප්‍රාථමික අධ්‍යාපනය ගැන සිය මතකය අවදි කළේ එලෙසය.විතාරණයන් පාසලට ඇතුළත් වූයේ 1930 දශකයේ අග භාගයේදීය. එකල පළමු වසර දරුවකු ලැබු අත්දැකීම් එබඳුය. කේ. ජයතිලක මහතා සිය ස්වයං චරිතාපදාන කෘතිය වූ පුංචි පැලෙ ගසවෙනා කෘතියේ සිය මුල්ම ගමන ගැන සටහනක් තබයි. ඒ සටහන දකින මා හට සිහි වන්නේ දරුවකු පාසලට ඇතුළත් කර ගැනීමට මෙකල මවුපියන් විඳින අප්‍රමාණ දුක් ගැහැටය.“අප පාසලට ඇතුළත් කර ගන්නා ලද්දේ පෝරම පිරවීමෙන් නොවේ. නම ගම වයස ආදිය අසාගෙන අකුරු ද කියවීමෙනි. ගුරුතුමා හෝඩි පොත මේසය මත දිග හැර ගෙන මගේ සුරතේ දබරැඟිල්ල එහි වූ මුල් අකුරට තබා ‘අ යන්න’ යැයි කීය...”එකල මවුපියන් මෙන්ම දරුවන් ද ඒ අතින් නම් වාසනාවන්ත යැයි මට සිතේ. එකල දරුවන් මුලින්ම පාසලට ඇතුළත් කර ගනු ලැබුවේ කෙසේ ද? ඔවුන්ගේ පළමු වසර ගෙවුණේ කෙසේ ද? යනාදි කරුණු ගැන සොයා බැලීමේදී ඩී. අමරසේන නමැති මහතාගේ මද්දුම පුතා නම් වූ කෘතියෙන් ද වටිනා යමක් උකහා ගැනීමට හැකි විය. මීට වසර පනහකට පමණ එහා යුගයක් ගැන එහි කියැවී තිබිණි.“එදින උදයේ අම්මා කිරිබත් පිළියෙල කළාය. එය සාමාන්‍ය කිරිබතක් නොව ඉඹුල් කිරිබතක් වීය. අම්මා මට හැඳ ගැනීමට දුන්නේ උරපටි දැමු කමිසයක් හා ජංගියකි. අයියා පාසලට හැඳගෙන ගියේ කමිසයක් හා සරමකි. එවැනි ඇඳුම් මිස ගම්බද පාසල් ළමයින් සඳහා නිල ඇඳුමක් තිබුණේ් නැත. සපත්තු හෝ පොත් බෑග් හෝ නොවීය. පොත් ටික ගෙන යන ලද්දේ කර මත තබාගෙනය.”“බුලත් අත් දෙකක් සහ කැවිලි පාර්සල් දෙකක් ද ඔහු අත වීය. ගල් ලෑල්ල ද ගල් කූර ද හෝඩි පොත ද රැගත් මම තාත්තා පසුපස ගියෙමි. පාසලට ගොඩ වූ මට එහි එතරම් අමුත්තක් දැනුණේ නැත. එහි සිටි ලොකු කුඩා සියලුම ළමයි අපේ අසල්වැසියෝය. අපේම නැදෑයෝය. යාළුවෝය. ගුරුවරු ද නිතර දැක පුරුදු අය වූහ.”අමරසේන මහතාගේ සටහනේ අවසන් වාක්‍ය කීපය බොහෝ දේ ගැන අපට දැනුම් දෙයි. එනම් එකල දරුවෝ සියලු දෙනා ගමේ පාසලටම පැමිණි බවය. ගුරුවරුන් ගම හා බද්ධ වී සිටි බවය. තරගයක්, යුද්ධයක් නොතිබුණ බවය.එකල දරුවන් වැඩිහිටියන් අද සිය පළමු පාසල් ගමන සිහි කරන්නේ එලෙසය. අද දරුවන්ට ද එවැනි මතක අනාගතයේ වැඩිහිටියන් වූ පසු තිබෙන්නට පුළුවන. පාසලට නිල වශයෙන් ඇතුළත් වීමට පෙර දින දෙක තුනක් පාසල් වත්තේ සෙල්ලම් ගෙවල තුළ සෙසු දරුවන් හා ගුරුවරියන් සමඟ සෙල්ලම් බත් පිසු හැටි, මැටි අනා අත්කම් කළ සැටි, පෙරහර ගිය සැටි ඔවුන්ට සිහි වෙනු ඇත. එමෙන්ම ඔවුන් නිල වශයෙන් බාර ගන්නා දිනයේ තූර්ය වාදක කණ්ඩායම පෙරදැරි කරගෙන පෙරහරෙන් පාසලට ගිය සැටි, ජ්‍යෙෂ්ඨයන් රතු රෝස මලක් දී ඔවුන් පිළිගත් හැටි, ගෑස් බැලූන් උඩ ගිය සැටි තවත් දරුවකුට සිහි විය හැකිය.මේ කිසිවක් නොමැතිව ගමේ පාසලට යන කේ. ජයතිලකලා සිබිල් වෙත්තසිංහලා ද අනාගතයේ සිය චාම් වූ පළමු පාසල් ගමන සිහි කරනු ඇත. එමෙන් ම බහුතරයක් දරුවෝ තමන් ද තම මවුපියෝ ද ජනපි‍්‍රය පාසලක් වෙනුවෙන් කළ යුද්ධය ද සිහි කරනු ඇත. ඒ සියලු සිහි කිරීම් මැද ආනන්ද කේ. කුමාරස්වාමි මහතා මධ්‍ය කාලීන සිංහල කලා නම් වූ කෘතියට තබා තිබු මේ සටහන ද අමතක කිරීමට නොහැකිය. පුරාණ අධ්‍යාපන ක්‍රමය ගැන ඔහු දරන අදහස මෙබඳුය.“ඇත්ත වශයෙන් එහි දෝෂ ද ඇත්තේ ය. එහෙත් පුරාණ අධ්‍යාපන ක්‍රමයෙහි පැවැති නියම වැඩදායක අංග බොහොමයක් නවීන ක්‍රමයෙහි නැතිවීම අතිශයින් අභාග්‍යසම්පන්නය.රාජකීය විද්‍යාලය දෙන අධ්‍යාපනය වැනි “ඉංගී‍්‍රසි අධ්‍යාපනයක” පිහිට ලබන “උගතා” තමාට විශේෂයෙන් වැදගත් අගනා සියල්ල ගැන කිසිත් නොදන්නෙකු වීමත්, ලෝකය ගැන තමන් දන්නා දෙය පමණක් නොව ඉතිහාසය හා අන් මිනිසුන්ගේ සිරිත් විරිත් පිළිබඳව තමන් උගත් දෙය පවා අනුනට දීමට අපොහොසත් වීමත් විශේෂයෙන් අභාග්‍යසම්පන්නය. සිංහල වූ හැම දෙයම පහත් කොට සැලකීමේ හිස් මානයත් ඉංගී‍්‍රසි වූ හැම දෙයම කල්පනා රහිතව උසස් කොට සැලකීමත් මහ ලොකු අමනකමකි.”මීට වසර සියයකට පමණ පෙර කුමාරස්වාමි මහතා කළ මේ ප්‍රකාශය අදටත් වලංගුය.සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=af1101025</link>
    <topic>වඳීන්න යන මේ නඩේට සුමන සමන් දෙවි පිහිටයි</topic>
    <author>අරුණි මුතුමලී</author>
    <content>ශ්‍රී පාද පද්මය වැඳ පුදා ගැනීමට දහස් ගණන් පිරිස් සමනොළ ගිර කරුණා කරන්නේ ඉමහත් භක්තියෙන්. වසර දහස් ගණනක් තිස්සේ අපේ සමස්ත බොදු ජනතාවගේ ඉමහත් ගෞරවාදරයට පත්ව තිබෙන ශ්‍රීපාදස්ථානය බෞද්ධ සංස්කෘතිය පවතිනතාක් සුරැකෙන සිද්ධස්ථානයක් වශයෙන් හැඳින්විය හැකියි.වෙනත් ආගම් භක්තිකයෝ ශ්‍රී පාදස්ථානය පිළිබඳ ඔවුනගේ මත පළ කළත් අපිට කියන්නට තිබෙනවා විශේෂ කතාවක්. මහාවංශයේ සඳහන් ආකාරයට සමන්ත කූ®ඨයෙහි වැඩහුන් මහා සුමන නමින් හඳුන්වන දෙවියන්ගේ කුමාරයා බුදුරජාණන් වහන්සේ ලක්දිවට වැඩි අවස්ථාවේ දී උන්වහන්සේ ගේ සම්ප්‍රාප්තිය සිහිපත් කරමින් වැඳ පුදා ගන්නට මතක සටහනක් තබන ලෙස කළ ඉල්ලීමකට අනුව තථාගතයන් වහන්සේගේ වම් පාද පද්මය නිල් මැණිකක් මත සළකුණු කර වදාරන ලදුව ඒ නීල මාණික්‍යය සුමන සමන් දෙවියන් විසින් විශාල ගල් පර්වතයකින් වසා ආරක්ෂා කරන ලද බවයි ඒ.එදා සිට ශ්‍රී පාදය සහිත සමනොළ ගිර වන්දනා මාන කිරීමටත් වර්ණනා කිරීමටත් අපේ නිර්මාණකරුවන් අමතක කෙළේ නැහැ.සිරිපා වන්දනා කිරීමේ ගාථාවේ සිට අද දක්වා ම යුගයෙන් යුගයට පරපුරෙන් පරපුරට වෙනස් නොවූ මෙන් ම වෙනස් වූ නිර්මාණ බොහෝයි.පැරැණි කවියා එය ඔහුගේ බසින් කියන්නේ මෙසේයි.සමන් දෙවිඳුන්ගේ කරුණාව නොලබා සාර්ථකව සිරිපාදය වැඳ පුදා ගන්නට ඉඩක් නැහැ. ‘සැහැල්ලුවේ’ කන්නට බොන්නට යමක් ඔතාගෙන සිරිපාදෙ ‘කරුණා කරන්න’ යන නඩවලට එකතු වෙන කිරිකෝඩු කාර දරු පැටව් වගේ ම වැඩිහිටි දඬු කෝඩු කාරයිනුත් ඉන්නවා. ඕනෑම කෝඩුකාරයකුට නම් සමන් දෙවියන්ගේ සමාව ලැබෙනවා. අවුරුද්දකට වරක් සමනොළ ගිර තරණය කරන අයගේ නම් කට වරදින්නේ නැහැ. එහෙම සැදැහැවෙන් කරුණා කරන අයටඒ පිහිට ඉල්ලන්න අපේ ඇත්තෝ සමන් දෙවියන්ට මෙහෙමත් කියනවා.සමන් දෙවියන්ගෙන් අවසර අරගෙන ශ්‍රීපාද කන්ද තරණය කරන අපේ පැරැන්නෝ හිම ගිරේදී තම නඩයේ ආරක්ෂාව ගැනත් සැලිකිලිමත් වුණා. කෝඩු කාරයින් වගේ ම නෝක්කාඩු කාරයින්ටත් ඒ බව තේරුම් කරන්න වඩාත් හොඳ සිව් පදය කියලයි හැමදාම පිළිගැනෙන්නේ.ඔහොම පිටත් වුණු ඉස්සර නඩ සමනොළගිර තරණය කරන්නේ මෙහෙම කියමින් නඩේ ගුරා මුල් පදය කියද්දී නඩේ සැම දෙවැනි පදය කියන්න පුරුද්දක් තිබෙනවා. කන්ද නඟින විට දැනෙන මහන්සිය දුරු කරන්නත් එය හොඳ උපායයක්.බුද්ධාලම්භන ප්‍රීතියෙන් සිත ඉපිලෙද්දී මහන්සි දැනෙන්නේ නෑ. ඒ වගේ ම කරුණා කරන්න යන නඩවලට කරුණා කරලා එන නඩවලින් ලැබෙන ආශිර්වාදයත් විශාල හයියක්. සිරිපාදෙ වැඳ ගෙන කුසල් සිත් පුරෝගෙන ගම් රටවල් බලා ආපසු යන අයයනුවෙන් ආසිරි පතද්දී සාර්ථකව ගමන අවසන් කරන නඩේට ස්තුති පූර්වක ආශිර්වාද කරන්නත් අපේ ඇත්තන්ට හුරුවක් තිබෙනවා. ඒ වැඳලා බහින මේ නඩේට සුමන සමන් දෙවි පිහිටයි කියමිනුයි.එදත් අදත් සිරිපාද වන්දනාවට යන බොහෝ දෙනාගේ මුවේ රැඳෙන්නේ තුන් සරණේ පිහිට ලබා ගැනීමට තාලයකට ගයන කවිය.මේ ගැමි වහර බොහෝ ගීත රචකයන්ට තමන්ගේ නිර්මාණ හැඩ ගන්වන්න අත්වැලක් වුණා. බොදු බැති ගී, සිරිපා වන්දනා ගී වගේ ම චිත්‍රපට සඳහා ගීත ද ශ්‍රී පාදය හා ඒ ආශ්‍රිත ජනශ්‍රැති පාදක කරගෙන නිර්මාණය වුණා.අද කාලේ ශ්‍රී පාද වන්දනාවට යන සමහරු එය සලකන්නේ විනෝද චාරිකාවක් විදියට. ඒ නැතත් වෙනත් විනෝද චාරිකාවලදීත් රිද්මයට අනුව ගැයෙන ගීත අතර අපට හොඳට මුවට හුරු ගීතයක් තිබෙනවා.පෝය දිනෙක ශ්‍රී පාදස්ථානයේ දක්නට ලැබෙන සෝබාව එහි විස්තර කෙරෙන අතර ඒ වැනි ගමනකට ම ගැලපෙන රිද්මයකින් “දෙයියන්ගේ රටේ” චිත්‍රපටයේ ජෝතිපාලයන් ගයන “සීත සුනිල් දිය දහරා - ලා නිල් කඳු මනහාරා, තුරුලිය පිරිලා වන මල් පිපිලා සිත අලවයි ඇස නලවයි” ගීතය ද යොදා ගන්න පුළුවන්. ඒ ගීතයෙන් සිරිපාද වන්දනාවේ යන බැතිමතුන්ට හමුවන ප්‍රධාන ස්ථාන පිළිබඳව ද කියැවෙන අතර අවසානයේ සුපුරුදු පරිදි සමන් දෙවි පිහිට ඉල්ලන්නේ “මුනි සිරිපාදේ බුදු රැස් විහිදේ සමන්ත කූට රජාගේ” යැයි ගයමින්.වැඩිම බැති ගී සංඛ්‍යාවක් ගායනා කළ මොහිදින් බෙග් ගැයූ “සකල සතම බුදු බැතියෙන් නමදින බිඳ හැර සැම භේදේ” - සුගත තථාගත ලෝක තිවංකර සම්බුදු සිරිපාදේ” මෙන් ම සිසිර සේනාරත්නයන්ගේ “සිරිපා වඳිමු මුනිගේ” වැනි ගීත ද “දෙවියන් කෝ සමන් දෙවියන්” “සාදු සිරිපා ශ්‍රී මුනිදාගේ” “නිර්වාණ ස්වර්ණ ද්වාරයෙන් පිවිසූ තිලෝ සතුන් - සම් බෝධි රාජ පාද පද්ම වන්දනා කරම්” “පායාලා සූර්ය දිව්‍ය රාජයා ආකාසේ”“මුනි නන්දන සිරිපාද වදිමි සමනොළ කන්දේ විහිදෙන මෝක්ෂ සුගන්ධේ”, ‘ගෞතම ශ්‍රී පාද වඳිමි සමනොළ කන්දේ”, ආදී ගීත රැසක් සිරිපාද වන්දනාව හා බැඳුණු ස්ථාන, සිරිපා කඳු වැටියේ සොබා සොඳුරු බව මෙන් ම බැතිමතුන්ගේ විශ්වාසය ගෙන හැර පානවා.බුද්ධාලම්භන ප්‍රීතියට අමතරව සිරිපාදය නැඟීමේදී පළ කරන සහයෝගීත්වය, දයා කරුණාව මෙන් ම වන පියසේ සුන්දරත්වයෙන් පිබිදෙන යොවුන් හැ¼ගුම් නිර්මාණ කරුවන්ගේ ආදර හැඟුම්වලට වචනයෙන් පෙරළුණේ නිතැතින්.“සීත ගඟුලෙ පීන පීනා කරුණා දයා ගුණේ ගිමන නිවන ගමනේ සැනසුම ඔබ හමුවුණේ” එදා එය කියූ එක් ආකාරයක්.සිරිපාදය නගින බසින නඩ දෙකක එවැනි දේ සිදුවන්නත් පුළුවන්. එහෙම නැත්නම් නව යොවුන් යුවළක් සමනොළ කන්ද තරණය කරද්දී එහි සොබා සෞන්දර්යයෙන් කුල්මත් වී මෙසේ කියන්නත් පුළුවන්.කෙළි ලොල් දරුවකුට වුණත් ශ්‍රී පාදය කරුණා කරන්න හිත් දෙනවා. දූ දරුවන්ගේ ආශාව ඉතා සරලයි.මේ කුමන ආකාරයකින් සිතමින් ශ්‍රී පාදය කරුණා කළත් යන්තම් හෝ මහන්සියක් දැනෙන විට ඉහළට යන නඩේ “දෙන්න අපට සංහිඳේ” කියා කියනවා. එවිට පහළට ඕන නඩේකින් ඒ සංහිදේ ලැබෙන්නේ “ඔන්න ගන්න සංහිඳේ” කියායි.ඒ වගේ ම සිරිපාදෙ යන විට සීතලට ඔරොත්තු දෙන්න ගම්මිරිසුත්, ඇඟට ශක්තිය දෙන්න බැඳිහාල් සමඟ හකුරු හෝ සීනි මිශ්‍ර අග්ගලා හදාගෙන එදා අපේ ඇත්තෝ ගියේ “අග්ගලා කං ඩෝං පුතා - හෙලේ නගින් ඩෝං පුතා” කියමින්.ඒත් අද අපි සිරි පාදේ යන්නේ එහෙමද? එදා සැහැල්ලුව වෙනුවට අද පොලිතින් උර, එදා මේ කව්, සීපද වෙනුවට කණට ඇබ ගහගෙන රේඩියෝ, වෝක්මන් සෙට් පැලඳගෙන හරියට හිපියන් රැළක් වගේ. එයින් වුණේ සිරිපා පියුම අවට මඩ තවරන්න අපෙන් උදව් ලැබෙන එකයි.හෙට දවසේ එහෙම නොවෙන්න තාරුණ්‍යයට හෙටක් වැඩසටහනින් පියවර රැසක් ගෙන තිබෙන්නේ ඒ නිසයි. පොලිතින් මලු වෙනුවට රෙදි මලු, කඩදාසි මලු, පන් මලු වැනි දේ භාවිතා කරන්න. ඔබේ ගෞරවය වගේ ම ඔබේ පින් පෙත් ඔබම රැස් කරගන්න. තාරුණ්‍යයට හෙටක් ඉල්ලන්නේ ඒ විනය විතරයි. එසේ වූයේ නැත්නම් හෙට දවසේ තරුණයන්ට ඉතුරු වෙනවා ඇත්තේතාරුණ්‍යයට විනෝදය අයිතියි වගේ ම තාරුණ්‍යයේ ගෞරවයත්, රටේ උරුමය රැක ගැනීමේ වගකීමත් අයිතියි.විහිළුවට මේ වගේ සම්පප්‍රලාප අතීතයේ තරුණ පිරිස් ගොතා කීවා නම් අද අපට ලියන්නට සිරිපාදයේ ඉතිහාසයක් ඉතුරු වෙයිද? අප නොහිතා තරුණකමට කරන පුංචි අත්වැරැද්දක් නිසා අනාගතයේ දී ලෝකයා ඉදිරියේ දණ නමන්න ඉඩ තබන්න එපා.මොකද ශ්‍රී පාදය සමඟ අපට කතා කරන්න පුළුවන් වන්නේ කව් සීපද, භක්තිය, ජනප්‍රවාද, ආදරය පමණක් නොවේ. අපේ පැතුම්, දේශාභිමානය මෙන් ම ජීවිතයේ විමුක්තිය ශ්‍රී පාදයෙන් වෙන් කරන්න බැරි තරමට බද්ධ වී තිබෙනවා.අපේ වීර මවුපියන් අභීත දූ දරුවන් නැළැවූයේ සිරිපාදය පිස එන සුළඟින් සනසමින් කියා ටිබෙට් ජාතික ඇස්. මහින්ද හිමියන් ලීවේ ඒ නිසයි.නන්දා මාලිනියන් අමරදේවයනුත් ඒ ගීය ගයන්නේ එදත් අදත් හෙටත් රට වෙනුවෙන් කැපවන වීර දූපුතුන්ගේ අභිමානවත් නැළැවිළි ගීය ලෙසයි.ඒ වගේ ම ජෝතිපාලයන් ගේ ප්‍රාර්ථනය එ දූ පුතුන්ගෙන් පිරි දැහැමි දැයක් බිහි කරන්නයි.“සමනොළ මුදුණේ සිරිපද සිඹ සිඹ උදා ඉරක් පායයි සැන සිලි සුව දෙන නව මල් සුවඳින් දැහැමි දැයක් පිබිදෙයි”නන්දා මාලනිය ඒ දැහැමි දැයේ උරුමය පවසන්නේයනුවෙන් ගයමිනුයි.මහගම සේකරයන් විසින් රචිත අමරදේවයන්ගේ මුවින් සුගැයුණු “සිරිපද ලස සමනොළ සිරසේ සිඹ සිඹ සිහිලස විඳ සොඳසේ” ගීතයෙන් අප සිරිපාද පද්මයේ සිසිලස විඳින ආකාරයත් ඒ සිසිලසින් ඔද වැඩුණු අපගේ පැතුම් මල් පුබුදින්නේ සිරිපාදයෙන් බවත් කියන්නේ “සිරි සමනොළ සිරසින් මුදුන් වන දහසක් අපගේ ප්‍රාර්ථනා” ගීතයෙනුයි.එවන් සුබ ප්‍රාර්ථනා මල් දහසක් පූදින අපේ රටේ, අපේ දැයේ පින්වත් මිනිසුන් අවසානයේ නිවී සැනැහෙන්නේද ශ්‍රී පාද පද්මය පිස එන සුළං රැල්ලේ සුවයෙනි.සැනැහුණු ළයත් පිබිදුණු මනසත් ජීවිතයට සුවය ළ¼ඟා කරනවා. ඒ සුවය අත් විඳින්න යහපත් සිතුවිල්ලෙන් සිරිපා කරුණා කරන ඔබට සුමන සමන් දෙවි පිහිටයි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=af1101028</link>
    <topic>මහරගම ලක්ෂ 50 රන්බඩු කොල්ලය වැරැදුණු හැටි</topic>
    <author>පිංතූර - සාලිය රූපසිංහ සුලෝචන ගමගේ කීර්ති මෙන්ඩිස්</author>
    <content>දිගින් දිගට ම සිදුවන කොල්ලකෑම් පිළිබඳ ව දැඩි අවධානයෙන් පසුවන ලෙස පොලිස්පතිවරයා පසුගියදා සියලුම පොලිස් ප්‍රධානීන්ට නියෝග කර තිබිණ. ඊට අමතරව පැන ගිය සෙබළුන් කොටුකර ගැනීමේ මෙහෙයුම් ද නොනවත්වා සිදු කරන ලෙසත් ඔහු පොලිස් ස්ථානවලට දැනුම් දීමත් කළේ ය. ඊට හේතුව වූයේ පසුගියදා සිදුවූ කොල්ල කෑම් රැසකට ම පැනගිය සෙබළුන් සම්බන්ධ වී සිටීම ය. මේ නිසා පොලිස් බුද්ධි ඒකකවලට දැවැන්ත වැඩ කොටසක් පැවරී තිබිණ.උප පොලිස් පරීක්ෂක සාමනායක කලක් තිස්සේ කොළඹ රාජකාරි කළ නිලධාරියෙකි. පාතාලය හා වෙනත් අපරාධවලට සම්බන්ධවූවන් බොහොමයක් ඔහු විසින් කොටුකර ගත් අවස්ථා බොහෝ ය. ඔහු මේ වන විට රාජකාරි කරනුයේ කොළඹ උතුර කොට්ඨාසයට අනුයුක්ත බුද්ධි විමර්ශන කොට්ඨාසයේ ස්ථානාධිපතිවරයා ලෙස ය. උතුර බාර පොලිස් අධිකාරි පාලිත සිරිවර්ධන ඔහුගේ ප්‍රධානියා ය.පසුගිය විසි දෙවැනිදා ඔහුට “ඔත්තුවක්” ලැබුණේ ය.ඒ ඔහු කලක් තිස්සේ දන්නා හඳුනන ඔත්තුකරුවෙකුගෙනි.“සර්... කට්ටියක්... මහරගම උකස් කඩේ කොල්ලකන්න ලෑස්ති වෙනවා...”ඔත්තුකරු දන්නා දේ සාමනායකට කීවේ ය.කොල්ලකරුවන් පැමිණි මෝටර් සයිකලය“කවදාද...”“විසිතුන් වෙනිදා...”සාමනායක ඔත්තුකරුගෙන් තවත් දේ විමසුවේ ය. ඔහු ද දන්නා දේ කීවේ ය.තමා ට ලැබුණු ඔත්තුව ගැන සාමනායක සිතුවේ ය. එය බොරුවක් වන්නේ නැත. ඔත්තුකරු සාමනායකට හොඳටම විශ්වාසය. ඔහු මීට කලින් දුන් ඔත්තු නිසා අපරාධකරුවන් රැසක් කොටු කර ගැනීමට සාමනායකට හැකි විය. තමාට ලැබුණු ඔත්තුව ඔහු සිය ප්‍රධානියා වූ පොලිස් අධිකාරි පාලිත සිරිවර්ධන මහතාට කීවේ ය.“සර්... පාතාලයේ සෙට් එකක් තමයි වැඩේ දෙන්න හදන්නේ...”කොල්ල කල්ලිය ඒ වන විට මාතර ප්‍රදේශයේ රැඳී සිටින බවත් ඔවුහු 23 වැනිදා මෙම කොල්ලය සඳහා මහරගමට එන්නට සූදානමින් සිටින බවත් හෙතෙම පොලිස් අධිකාරිවරයා හමුවේ කීවේ ය.“ඔයගොල්ලෝ මාතරට යන්න... ගිහින් එවුන් පස්සේ ඉන්න. මොනවද කරන්නේ කියලා බලන්න. අනෙක 23 වැනිදා රොබරිය දෙනව නම්... ඊට කලින් මහරගම ඔය කියන තැනට ගිහින් එතැන හොයලා බලලා... උන්ට පැනලා යන්න බැරි විදියට පැත්තම කවර් කරන්න...”පොලිස් අධිකාරිවරයා කීවේය. ඉන් පසු මේ සම්බන්ධව කොළඹ දිසා බාර නියෝජ්‍ය පොලිස්පති අනුර සේනානායක මහතා දැනුවත් කරන්නට ද ඔහු පියවර ගත්තේ ය. ඔහුගේ ද උපදෙස් ලබාගත් පොලිස් අධිකාරිවරයා කොල්ල කල්ලිය කොටුකර ගැනීම සඳහා උප පරීක්ෂක සාමනායකට අවශ්‍ය සහාය ලබාගැනීමට කොළඹ උතුර යටතේ පවතින ග්‍රෑන්ඩ්පාස්, මෝදර, හා වෙරළබඩ පොලිසිවල නිලධාරීන් ද අනුයුක්ත කරන්නට විය. එහි නායකත්වය වෙරළබඩ පොලිස් ස්ථානාධිපති ජානක කරුණාසිංහ මහතා වෙත පැවරිණ. නියෝජ්‍ය පොලිස්පතිවරයා ගේ නියෝගය මත කොළඹ අපරාධ කොට්ඨාසයේ (ඛ්.ඛ්.ච්) නිලධාරීන් ද මීට සම්බන්ධ කෙරිණ.ඒ අනුව පොලිස් පිරිස් මුලින් ම කළේ මහරගම එකී උකස් මධ්‍යස්ථානය සොයා යෑම ය. එහි අයිතිකරුට හා සේවකයන්ට නොදැනෙන ලෙස රන් බඩු මිලදී ගන්න වුන්ගේ වෙස් ගත් නිලධාරීහු ස්ථානය පිරීක්සා ඒ අවට ද සුපරීක්ෂාවට ලක් කළහ.කොල්ලකරුවන් රන් බඩු කොල්ලකෑමෙන් අනතුරුව පලා ගිය හොත් ඔවුන්ට යා නොහැකි වන සේ ඒ අවට මංමාවත් අසල නිලධාරීන් රැඳිය යුතු තැන් ද නිරීක්ෂණය කළහ.ඊට අමතර සාමනායක ඇතුළු කණ්ඩායමක් මාතරට ද ගියහ. ඒ කොල්ලකරුවන් පිළිබඳ තොරතුරු රැස් කිරීමට ඔවුන් පසුපස සිටීමට ය. සාමනායක තව තවත් තොරතුරු රැගෙන කොළඹට පැමිණ සිය ප්‍රධානියා දැනුවත් කළේ ය.විසිතුන් වැනිදාට උදා විය. සැලසුම් කළ පරිදි සිවිල් ඇඳුමෙන් සැරසුණු පොලිස් නිලධාරීහු කාටත් නොදැනෙන ලෙස මහරගම උකස් බඩු මධ්‍යස්ථානය අවට රැඳෙන්නට වූහ. තිස් දෙනෙකුට ආසන්න පිරිසක් මෙහෙයුමට එක්ව සිටි අතර ඔවුන් කඩවල, වීදිවල, හා පාර අසල තැන තැන සාමාන්‍ය පුද්ගලයන් සේ හැසිරුණහ. සිය පිස්තෝල ද ඉණේ සඟවාගෙන කරුණාසිංහ හා සාමනායක ඒ අවට රැඳී සිටියහ.කාලය කෙමෙන් ගෙවී ගියේ ය. ඒත් ඔවුන් බලාපොරොත්තු වූ කිසිදු කොල්ලකරුවෙකුවත් පැමිණියේ නැත. කාගේත් මුහුණුවල තිබුණේ අවිනිශ්චිත බවකි.“මුන් එන්නේ නැහැ වගේ...”කොළඹ උතුර පොලිස් අධිකාරි පාලිත සිරිවර්ධන“මිනිහා බොරුවක් නම් කියන්නේ නැහැ”“මටත් පුදුම ඒකයි...”සාමනායක කීවේ ස්ථානාධිපතිවරයා ට ය. මොහොතින් මොහොත ගත වූවද කොල්ලකරුවන් පැමිණියේ නැත. ඒ අතර සාමනායකගේ ජංගම දුරකථනය නාද විය. රිසිවරයේ එහා කෙළවර වූයේ විශ්වාසවන්ත ඔත්තුකරු ය.“සර්... අද වැඩේ වෙන්නේ නැහැ... කට්ටිය ආවා. වාහනේ මගදි හැප්පිලා... ඒ නිසා අද බලාගෙන ඉඳලා වැඩක් නැහැ...”“එතකොට...”“සර් මම ආයෙත් බලලා සර්ට කෝල් කරන්නම්...”ඔත්තුකරු කීවේය. හිස් වූ බලාපොරොත්තු සමඟ සියල්ලෝ ම ආපසු ගියහ.“ඔය කිව්වට වැඩේ වෙන්නේ නැහැ...”“ඕක බොරුවක් ද කොහේ ද?...”“මම නම් හිතන්නේ නැහැ ඕක හරියාවි කියලා...”සමහර නිලධාරීහු එසේ කියන්නට වූහ. කවුරු මොනවා කීවත් ඔත්තුකරු ගැන සාමනායකට විශ්වාස ය. ඔහු තමා අන්දවන්නට කිසිසේත් කටයුතු නොකරන බව සාමනායක දන්නේ ය.තවත් දිනයක් දෙකක් ගත විය. යළි සාමනායකට ඔත්තුකරුගෙන් පණිවිඩයක් ලැබුණේ ය. සුන් වූ බලාපොරොත්තු යළි පණ ගැන්විණ.“සර් ඔන්න වැඩේ හරි... නත්තලට පහුවෙනිදා උදේ වැඩේ කෙරෙනවා...”“උඹට ෂුවර් ද?”“මේක නම් ෂුවර්ම තමයි... සර්...“එදා වෑන් එක කැඩුණේ නැත්නම් අනිවාර්යයෙන් ම එදා වැඩේ වෙනවා... හැබැයි මේ පාර නම් ෂුවර්ම තමයි...”ඔත්තුකරු දුන් පණිවිඩයෙන් සාමනායක දිරිමත් විය. ඔහු වහා මේ බව පොලිස් අධිකාරිවරයාට දැන්වීය.“එදා වගේ ද මෙදාත්...”උප පරීක්ෂක සාමනායක“නැහැ සර්... මේක නම් ෂුවර්ම තමයි...පොලිස් අධිකාරිවරයා යළිත් අවශ්‍ය උපදෙස් දුන්නේ ය. යළිත් නියෝජ්‍ය පොලිස්පතිවරයා ද දැනුවත් කෙළේ ය. ඔහු ද පෙරළා කළ යුතු දේ කීය. ඒ අනුව වෙරළබඩ පොලිස් ස්ථානාධිපතිවරයා ඊළඟට කළ යුතු දේ සැලසුම් කළේ ය.විසි හය වැනිදාට උදා විය. වැටලීමට අවශ්‍ය නිලධාරින් වහා එක තැනට රැස් කළ පොලිස් ස්ථානාධිපතිවරයා ඔවුන්ට අවශ්‍ය උපදෙස් ලබා දුන්නේ ය.“මේ පාරවල් සේරම කවර් වෙන්න ඕන... උන්ට පැනලා යන්න බැරි වෙන්න...”සියල්ලෝම මහරගමට ගියේ ඉන් පසුව ය. සිවිල් වෙස්ගත් ඔවුහු තමන්ට දුන් ඉලක්ක හා නියමිත ස්ථානවල රැඳෙන්නට වූහ. ස්ථානාධිපති කරුණාසිංහත් උප පරීක්ෂක සාමනායකත් උකස් මධ්‍යස්ථානය ඉදිරිපිට කතාබහක ය. සාමාන්‍ය පුද්ගලයන් සේ රැඳුණු ඔවුහු කොල්ලකරුවන්ගේ පැමිණීම බලාපොරොත්තුවෙන් සිටියහ.උදේ සුුපුරුදු පරිදි, උකස් මධ්‍යස්ථානය ද විවෘත කෙරිණ. එතැන සේවකයෝ මේ කිසිත් නොදත්හ.“අට හමාරයි..” සාමනායක කීය.“අදත් එදා වගේ වෙයිද”“නැහැ... අද වැඩේ හරි... දැන්නම්...”ඔහුට කියා කටගන්නට හැකි වූයේ නැත. මෝටර් සයිකලයක පැමිණි තිදෙනෙක් උකස් මධ්‍යස්ථානය ළඟ සිය බයිසිකලය නතර කළහ. සාමනායක තම ප්‍රධානියා දෙස බැලුවේ ය. ඔහු ද හිස වැනුවේ ය.“මුන් වෙන්න ඕනෑ...”කාගේත් අවධානය ඔවුන් වෙත ය.බයිසිකලයෙන් පැමිණි එක් අයෙකු කෙළින් ම ගියේ උකස් මධ්‍යස්ථානය ඇතුළට ය. අනෙකා උකස් කඩේ ඉදිරියේ ය. තුන්වැන්නා මහ පාරේ රැඳී සිටියේ ය.ඇතුළට ගිය පුද්ගලයා කිසියම් දෙයක් අතට ගෙන එතැන සිටි සේවිකාවට දුන්නේ ය.“මුද්ද බේර ගන්න ආවේ...”රිසිට් එක අතට ගත් සේවිකාව ඔහු දෙස බලා සිනාසුණා ය.“අපි මීට කලිනුත් ආවා... රිසිට් එක ගේන්න බැරි වුණා.”ඔහු සේවකයෙකු දෙස බලමින් කීවේ ය. මොවුන් මීට කලින් ද රන් බඩු බේරා ගන්නා අය ලෙස මෙතැනට පැමිණ උකස් කඩේ ඇතුළත සියල්ල බලා ගොස් තිබූ බව සේවකයෝ නොදත්හ.“අපේ බොස් දැන් එනවා. පොඩ්ඩක් ඉන්න...”සේවිකාව කීවා ය. ඒ අතරතුර උකස් කඩේ ඉදිරියේ සිටි පුද්ගලයා ද ඇතුළට ආවේ ය. ඒ සැණින් සිය ඉණේ ස¼ඟවා ගෙන තිබූ පිස්තෝලය අතට ගත් සේවිකාව ළඟ සිටි තැනැත්තා එකවරම ඇයට පිස්තෝලය දිගු කළේ ය.“ඇරපන් සේප්පුව.”මේ අතර සියල්ල දෙස උකුසු ඇස් යොමා සිටි ස්ථානාධිපතිවරයා හිසෙන් සංඥාවක් කොට උකස් කඩේ ඇතුළට ගියේ ය. ඒ සැණින් සාමනායක ද එතැන සිටි සිවිල් වෙස් ගත් භටයන්ට අතින් සංඥාවක් කළේ ය. ඒ කඩේ ඉදිරිපිට සිටි පුද්ගලයා ගැන ය. ඔහු ද ස්ථානාධිපතිවරයා සමඟ කඩයට ඇතුළු වූයේ ය.“අපි පොලිසියෙන්...”ස්ථානාධිපතිවරයාට කියන්නට ලැබුණේ එපමණකි.නයින් එම්.එම්. වර්ගයේ පිස්තෝලය අතැති ව සේවිකාව අසල සිටි පුද්ගලයා වහා පිස්තෝලය ස්ථානාධිපතිවරයා දෙසට එල්ල කළේ ය. ඒ සමඟම තම පිස්තෝලය අතට ගත් සාමනායක වහා ඉදිරියට පැන ඔහුට වෙඩි තැබීය.මුළු උකස් කඩය ම කලබල විය. වෙඩි කෑ ඔහු එතනම ඇදගෙන වැටුණේය. පොලිසියෙන් පැමිණ ඇති බව තේරුම් ගත් අනෙකා එතැනින් පලා යන්නට උත්සාහ ගනිද්දී පොලිස් පිරිසට කොටු වූහ. සෙසු නිලධාරීහු මේ අතර එතැනට රොක්වූහ. කාල ගෝට්ටිය මැද තුන් වැන්නා ඒ අතරින් පලා ගියේ ය.උකස් කඩේ සේවක සේවිකාවන් ද සිදු වන්නට යන්නේ කුමක්දැයි දැන සිටියේ නැත. සියල්ල ම නිමා විය. ඔත්තුකරුගේ ඔත්තුව නිවැරැදි විය. රන් බඩු සේප්පුව බේරිණ. තුවාලලත් කොල්ලකරුගේ තත්ත්වය බරපතළ විය. අනෙකා කොටු වී ඇත.කට්ටිය තුවාලකරු ජයවර්ධනපුර රෝහලට ගෙන ගිය ද අතරමගදී ඔහු මිය ගියේ ය. පසුව කළ සෝදිසි කිරීමේදී ඔහු කල්ලිය මෙහෙය වූ නායකයා බවත් ඔහු මොරටුවේ ප්‍රේමරත්න ලෙසත් හඳුනා ගැනිණ. අල්ලාගත් පුද්ගලයා බද්දේගම අජිත් ය.මෙහෙයුම සාර්ථක වීම නිසා කාටත් ඇති වූයේ සතුටකි. සිද්ධිය වූ තැනට මහරගම පොලිසියේ නිලධාරීහු පැමිණ සිටියහ.“වැඩේ වැරදුණා නම් ලක්ෂ 50 ක් උන්ගේ අතේ...”සාමනායක සෙසු නිලධාරීන්ට කීවේ ය. කොල්ලකරුවන් උකස් කඩේට කඩා පනිද්දී උකස් කරන ලද මාල වළලු, බ්‍රේස්ලට්, කරාබු ආදී ලක්ෂ 50 ක රන් බඩු සේප්පුව තුළ තිබිණ. කොල්ලකරුවෝ මේ පිළිබඳ කලින් දැන සිටියහ.අල්ලාගත් සැකකාර පුද්ගලයාගෙන් ප්‍රශ්න කිරීමේදී ඔවුන් මිය ගිය පාතාල ප්‍රබලයකුගේ ගෝලයන් බව අනාවරණය කරගත හැකි විය. මෙවැනි ම කොල්ලකෑම් කිරීම නිසා කිහිප වතාවක් ම පොලිසියට කොටුව බන්ධනාගාර ගත ව සිටි ඔවුන් ඇප මත මුදා හැරීමෙන් පසු යළිත් මෙසේ කොල්ලකෑම්වල නිරත වූ බව ද දැනගන්නට හැකි විය.කෙසේ වෙතත් තෙවැන්නා අල්ලා ගැනීම සඳහා මහරගම පොලිස් ස්ථානාධිපති අනුරාධ මහින්දසිරි මහතාගේ ප්‍රධානත්වයෙන් පරීක්ෂණ ඇරැඹිණ.මෙහෙයුම සාර්ථක කර ගැනීමට උරදුන් පොලිස් කණ්ඩායමට පොලිස්පති මහින්ද බාලසූරිය මහතාගේ ප්‍රශංසාව හිමි විය.පිංතූර - සාලිය රූපසිංහ සුලෝචන ගමගේ කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=af1101029</link>
    <topic>ඔබේ දරුවා ආරක්ෂිත ද? අම්මේ තාත්තේ මේ ගැනත් සිතන්න</topic>
    <author>සාකච්ඡා කෙළේ රමණී සුබසිංහ</author>
    <content>ජාතික ළමා ආරක්ෂක අධිකාරියේ සභාපතිනි අනෝමා දිසානායකජනවාරි 04 වැනිදාට යෙදෙන ළමා හිංසනයට එරෙහි ජාතික දිනය නිමිත්තෙනි.වත්මන් පර්යේෂණ වාර්තා හෙළි කරන අන්දමට දරුවන් වැඩි වශයෙන් ම ශාරීරික, මානසික හා ලිංගික අතවරවලට ගොදුරු වන්නේ තම නිවෙස තුළ දී බව ජාතික ළමාරක්ෂක අධිකාරිය අනාවරණය කරයි. එහෙත් බොහෝ මවුපියන්ගේ නැඹුරු වනුයේ පවුලේ නම්බුව, අභිමානය සුරක්ෂිත කර ගැනීම උදෙසා නිවෙස තුළ දී දරුවාට වන අකටයුතු හෙළි නොකොට සඟවාගෙන සිටීමටය. මේ වෙනුවෙන් හඬක් නැඟිය යුතු කාලය එළඹී ඇත්තේ දිනෙන් දින ම දරුවන් ගේ අනාරක්ෂිත බව ඉහළ යමින් තිබෙන නිසාය. දරුවන් සුරක්ෂිත කිරීම සඳහා ජාතික ළමාආරක්ෂක අධිකාරියේ කාර්යභාරය පිළිබඳව එහි සභාපතිනී නීතිඥ අනෝමා දිසානායක මහත්මිය දක්වන අදහස් මෙසේය.* දරුවන් ගේ ආරක්ෂාව පිළිබඳ මොනතරම් කතා කළත් ඔවුන් හිංසනයට ගොදුරු කරගන්නා පුද්ගලයන්ට ලැබෙන දඬුවම් ප්‍රමාණවත් නොවන බවට දිගු කලක සිටම චෝදනා නැඟෙනවා. ජාතික ළමාආරක්ෂක අධිකාරිය මේ සම්බන්ධව මැදිහත් නොවන්නේ ඇයි?දණ්ඩ නීති සංග්‍රහයේ සමහර දඬුවම් දීර්ඝ කාලයක් තිස්සේ වෙනස් වී නැති බව සත්‍යයක්. වැරැදි කරන පුද්ගලයාට නීතියෙන් උපරීම දඬුවම් නොලැබුණේ නම් ඔහු නැවතත් ඒ වරදම කරන්න පුළුවන්. විශේෂයෙන් දරුවන් හිංසනයට ලක්කරන පුද්ගලයන්ට ලැබෙන දඬුවම් කිසිසේත්ම ප්‍රමාණවත් නෑ. එය ළමා අපයෝජන වැඩිවීමට ප්‍රධාන හේතුවක්. මේ දඬුවම වෙනස් කිරීම සඳහා, ළමාආ රක්ෂක අධිකාරිය තවදුරටත් බල සහිත කිරීම සඳහා අපි විද්වතුන්ගෙන් සමන්විත අනු කමිටුවක් පත්කර තිබෙනවා. ළමා රක්ෂක අධිකාරි පනතේ වගන්ති වෙනස් විය යුත්තේ කෙසේ ද?, දරුවන් අපයෝජනයට ලක්කරන අයට දෙන දඬුවම් වෙනස් කළ යුත්තේ කෙසේ ද ආදි වශයෙන් විශේෂ කරුණු රැසක් පිළිබඳව මේ කමිටුව හරහා රජයට දැනුම් දෙනවා. ලබන වසරේ මැද වන විට මේ කටයුතු ක්‍රියාත්මක කෙරෙනවා.* ළමා අපයෝජන සම්බන්ධව විභාග වන සමහර නඩු අවසන් වන්නේ දරුවා වැඩිවියට පත්වීමෙනුත් පසුවයි. විශේෂයෙන් ගැහැනු දරුවන්ට මෙය විශාල අසාධාරණයක්. මේ සාම්ප්‍රදායික ක්‍රමවේදයන් වෙනස් නොකර ළමා හිංසනයට එරෙහි වීම ගැන කතා කිරීම ඵල රහිතයි නේද?දරුවෙක් අපයෝජනයට ලක් වූ අවස්ථාවක දී අපි මූලිකවම ඒ දරුවා ලබා දෙන සාක්ෂි පටිගත කරනවා. උසාවියට ඉදිරිපත් කෙරෙන්නේ එසේ ලබාගත් සාක්ෂියයි.දරුවාගේ පැමිණීම අවශ්‍ය නෑ. හිංසනයට ගොදුරු වූ දරුවා තවත් අපහසුතාවයට පත් නොකර, මේ කටයුතු ක්‍රමානුකූලව කළ යුත්තේ කෙසේ ද යන්න පිළිබඳව පෙර සඳහන් කළ කමිටුව හරහා රජයට දැනුම් දීමට බලාපොරොත්තු වෙනවා.අනෙක් අතට කුඩා වියේදී හිංසනයට ලක්වෙන දරුවාට කල් යත් ම ඒ ඒ සිදුවීම් අමතක විය හැකියි. වරදකරුට නීතියෙන් බේරීමට එය අවස්ථාවක් වීමට පුළුවන්. මේ ක්‍රමවේදය නිසා ඊට වැට බැඳෙනවා.* දරුවන්ට වන අකටයුතුකම් පිළිබඳ දැනුම් දීමට පැය 24 පුරා ක්‍රියාත්මක වන අංක 1929 දුරකථන සේවයට ඉතා කෙටි කලක දී පැමිණිලි විශාල ප්‍රමාණයක් ලැබී ඇති බව ඔබ මාධ්‍යයට ප්‍රකාශ කර තිබුණා. ඒ සම්බන්ධයෙන් ළමා රක්ෂක අධිකාරිය ක්‍රියාත්මක වන්නේ කෙසේ ද?ලැබෙන ඇමැතුම් සියල්ලට ම අප කාරුණිකව ඇහුම්කන් දෙනවා.ඒ ඒ ප්‍රශ්න සම්බන්ධයෙන් අවශ්‍ය උපදෙස් ලබාදීම් හා මඟ පෙන්වීම් සිදු කෙරෙන අතරම අපයෝජන සම්බන්ධයෙන් නම් වරදකරුවන් නීතියේ රැහැනට හසුකර ගැනීමට ක්ෂණිකව ක්‍රියාත්මක වෙනවා. 1929 දුරකථන අංකය රටේ දරුවන් ගේ ආරක්ෂාව වෙනුවෙන් සුවිශාල මෙහෙවරක නිරත වන බව මා විශ්වාස කරනවා.* දරුවන්ගේ ආරක්ෂාවට ගැටලුවක් වන්නේ ඇතැම්විට පවුලේම සමීපතමයන්. දරුවාගේ ම ඥාතින්. එවැනි පරිසරයක දරුවන්ගේ සුරක්ෂිත බව, මානසික නිදහස තහවුරු කළ හැකි ද?වැටත් නියරත් ගොයම් කා නම් කාට පවසම් ඒ අමාරුව‘ දරුවන් ආරක්ෂා කර ගැනීමේ පූර්ණ වගකීම හිමි වන්නේ මවුපියන්ට. ඒ වගකීම පැහැර හරිනවා නම්, දරුවන් අමතක කොට කටයුතු කරනවා නම් සමාජයෙන් ඒ දරුවාට රැකවරණයක් බලාපොරොත්තු විය නොහැකියි. යම් අකටයුත්තක් වීමට පෙර එය වළක්වා ගැනීමයි වැදගත්.වරදකරුවන්ට දඬුවම් දුන් පමණින් හෝ සාධාරණය ඉටුවූ පමණින් දරුවා ගේ ජීවිතයට වූ වරද නිවැරැදි කළ නොහැකියි. පසුගියදා කුඩා දැරියක් කල් ඉකුත් වූ කිරි පානය කිරීම නිසා ජීවිතය හැර ගියා. ඇයගේ මව යම් තරමකට හෝ සැලකිලිමත් වුණා නම් දරුවාට එවැනි අවාසනාවන්ත ඉරණමක් අත්වෙන්නේ නෑ. මේ එක සිදුවීමක් පමණයි. දරුවන්ට කොයි මොහොතේ කොයි විදිහෙන් වරදක්, විනාශයක් සිදුවේදැයි අපට කියන්න බෑ. එහෙත් වගකීමෙන් කටයුතු කළොත්, විමසිලිමත් වුණොත් එය වළකා ගත හැකියි.විශේෂයෙන් මවුපියන් දරුවන්ට ආදර්ශවත්ව ජීවත් විය යුතුයි.විවාහ ගිවිස ගැනීමට පෙර දෙපාර්ශ්වයම තමන්ගේ දරුවන්ට සතුටින් පිරුණු ළමා කාලයක් උදා කරනවා යන හැඟීම ඇති කර ගත යුතුයි.අද වෙනදාට වඩා දික්කසාද නඩු වැඩි වෙලා. අම්මයි, තාත්තයි දරුවා දෙපැත්තට අදිනවා.පවුල් ප්‍රශ්න ඇතිවීම සාමාන්‍යයි. දරුවන් වෙනුවෙන් ඒ ගැටලු සාමකාමීව විසඳා ගන්නට උත්සාහ නොකළොත් ඔවුන්ගේ අනාගතය ආගාධයකට ඇද වැටීම වළක්වන්න බෑ.* අපේ රටේ මවුපිය රැකවරණය අහිමි දරුවන් 17000 ක් පමණ ළමා නිවාසවල ජීවත් වෙනවා. පසුගිය කාලයේ සමහර ළමා නිවාසවල දරුවන්ගේ ආරක්ෂාව සම්බන්ධව විවිධ ගැටලු මතු වුණා.එහෙම සිදුවීම් වාර්තා වුණා. එහෙත් ඉදිරියේදී එවැනි ක්‍රියා සිදුවීමට ළමාරක්ෂක අධිකාරියෙන් ඉඩ ලැබෙන්නේ නෑ. මහින්ද රාජපක්ෂ ජනාධිපති තුමා ලංකාවේ සියලුම ළමා නිවාස අධීක්ෂණය කරන ලෙස අපට උපදෙස් දී තිබෙනවා.ළමා නිවාස අධීක්ෂණය කිරීම පිළිබඳ පසුගියදා යම් යම් විරෝධතා මතු වුණා. පරිවාස හා ළමාරක්ෂක කොමසාරිස් තුමා පැවසුවේ පසුගිය දෙසැම්බර් මාසය වන විට මෙම ළමා නිවාස වර්ගීකරණය කොට නුසුදුසු ළමා නිවාස ඉවත් කරන බවයි. මේ මාසේ මුල ඉඳන් අපි අධීක්ෂණ කටයුතු ආරම්භ කරනවා.* යුද සමයේ දී මවුපිය රැකවරණය අහිමි වූ දරුවන්ගේ ජීවිත සුරක්ෂිත කිරීම උදෙසා ළමාආරක්ෂණ අධිකාරියේ කාර්ය භාරය කෙබඳු ද?විශේෂයෙන් උතුරේ දරුවන් වෙනුවෙන් අපි මවුපිය කැපකරුදායක ක්‍රමයක් යෝජනා කර තිබෙනවා. මුලතිව්වල මවුපියන් දෙදෙනාම හෝ එක් අයෙක් අහිමි දරුවන් 405 ක් ඉන්නවා.කිලිනොච්චියේ හයසියයක් මේ දරුවන් වෙනුවෙන් ඕනෑම කෙනකුට දායක වන්නට පුළුවන්. අවුරුදු දහයට අඩු දරුවන්ට මසකට රුපියල් 1500 ය බැගිනුත්, අවුරුදු දහයට වැඩි දරුවන් සඳහා රුපියල් 2000 ක් බැගිනුත් අරමුදල වෙත බැර කළ හැකියි. මේ දරුවන්ට ආදරය කරුණාව අවශ්‍යයි.ඔවුන් ගේ දුක සතුට බෙදා ගන්නට, ඔවුන් තනි නොකළා යන හැඟීම් ඇති කරන්නට ඒ අයට පුළුවන්.සාකච්ඡා කෙළේ රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=af11010210</link>
    <topic>බොදු පුනරුදයේ පුරෝගාමී ශ්‍රීමත් සිරිල් ද සොයිසා</topic>
    <author>ආචාර්ය සරත් අමුණුගම</author>
    <content>කළුතර බෝධීන් වහන්සේ සමස්ත බෞද්ධ ජනතාවගේ ගෞරවාදරයට පත්වූ ආගමික සිද්ධස්ථානයකි. කළුතර නගරයට පිවිසෙන විට දිස්වන චෛත්‍ය රාජයාණන් වහන්සේ ශ්‍රීමත් සිරිල් ද සොයිසාගේ අප්‍රතිහත ධෛර්යයේ ප්‍රතිඵලයකි. එතුමාගේ නාමය කළුතර බෝධින් වහන්සේ හා සම්බන්ධ වුවද බෞද්ධාගමේ තිර පැවැත්ම උදෙසා එතුමාගෙන් සිදුවූ මෙහෙය ප්‍රබල එකකි. බොහෝ බෞද්ධ සිද්ධස්ථාන හා පුද බිම් එතුමාගේ පුරෝගාමිත්වයෙන් පෝෂණය වී ඇත. කර්මාන්ත ක්ෂේත්‍රයේ වර්ධනයට ද එතුමාගෙන් සිදුවූ සේවාව නිසා මෙරට කර්මාන්ත වර්ධනයට විශාල රුකුලක් වී තිබේ.ශ්‍රීමත් සිරිල් ද සොයිසා මැතිතුමා හඳුනා ගැනීමේ මහඟු වරප්‍රසාදය කළුතර කච්චේරියේ සේවය කළ තරුණ සිවිල් සේවකයකු වශයෙන් මට ලැබුණි. එතුමාගේ බෑණනුවන් වූ කිංස්ලි වික්‍රමසිංහ මගේ මිතුරා වූ අතර කිංස්ලිගේ මනරම් නිවෙසේදී අපි මුණ ගැසුණෙමු. පසුව කොළඹ සිය නිවෙසේදී ශ්‍රීමත් සිරිල් ද සොයිසා මට හමුවිය.ශ්‍රීමත් සිරිල් ද සොයිසා විශිෂ්ට ජාතික පුත්‍රයෙක් ද ආගමික වීරයෙක් ද විය. එතුමන්ගේ උද්යෝග පාඨය වූයේ “සමාජයට අහිතකර බලපෑමක් ඇති වන්නේ පුද්ගලයා අවංක වන විට නොව ඔහු වංක වන විටය. රටට අහිතකර බලපෑමක් ඇති වන්නේ පුද්ගලයා වැඩ කරන විට නොව ඔහු නිකරුණේ කල ගත කරන විට පමණි” යනුවෙනි.“අධිෂ්ඨානයක් තිබේ නම් මාර්ගයක් ද තිබේ” යන දර්ශනය විශ්වාස කළ එතුමා විවිධ ක්ෂේත්‍ර රාශියක් පුරා ම තමා ලද අති විශිෂ්ට ජයග්‍රහණයන් මඟින් එය මනාව ප්‍රදර්ශනය කළේය. ජාතික, අධ්‍යාපනික, ආගමික, ආර්ථික හෝ දේශපාලනික හෝ වේවා, ඒ හැම කරුණකදී ම ශ්‍රීමත් සිරිල් නොමැකෙන දායකත්වයක් ලබා දුන්නේය.උද්යෝගයශ්‍රීමත් සිරිල් උපත ලද්දේ සියවස් තුනක යටත් විජිත පාලනයකින් පසුව දීර්ඝ කාලයක් තිස්සේ ඇති වී තිබු අකර්මණ්‍ය තත්ත්වයකින් බෞද්ධයන් ක්‍රමයෙන් මුදා ගැනෙමින් පැවති යුගයක ය. දිවයිනේ බෞද්ධයන්ගේ මූලික අයිතිවාසිකම් රාශියක් මෙන් ම ඔවුන්ගේ ආත්ම ගෞරවය ද ඔවුනට දිගින් දිගට ම අහිමි වෙමින් තිබුණි. බෞද්ධාගම නැවත බේරා ගැනීමේ කාර්යය වීරෝදාර පෞරුෂත්වයෙන් යුත් මිනිසුන් විසින් සාර්ථකව අරඹන ලදී. ඔවුන් නම් අනගාරික ධර්මපාල තුමා, මොහොට්ටිවත්තේ ගුණානන්ද හිමි, හෙන්රි ස්ටිල් ඕල්කට් මැතිතුමා, ශ්‍රී සුමංගල හිමි, වලිසිංහ හරිස්චන්ද්‍ර තුමා ඇතුළු අනෙකුත් “වීර පුතුන්” ය.තරුණ සිරිල් බලපිටියෙන් සංග්‍රාමයට අවතීර්ණ වූයේ හරියට ම මේ යුගයේදී ය.මේ කාලය වන විට කළුතර ප්‍රදේශයේ බුද්ධාගම පැවතියේ ඉතා පහත් අඩියක ය. බෞද්ධ මවුපියන්ගේ දරුවන් සඳහා ප්‍රදේශයේ පාසල් නොතිබිණි. සියවස් 4 කට 5 කට පෙර කළු ගඟ අසබඩ ඉදි වී තිබු ගංගාතිලක විහාරය නමින් සුපතළ මනරම් විහාරය ආක්‍රමණික පෘතුගීසි හමුදාව විසින් පොළොවට සමතලා කරනු ලැබ තිබු නිසා වන්දනාකරුවන්ට සිය වැඳුම් පිදුම් සඳහා සුදුසු ස්ථානයක් තිබුණේ නැත. කඳුගැටය මුදුනේ පිහිටි එක ම බෝධි වෘක්ෂය ආරක්ෂා වී තිබුණත් එය පැවතියේ අත් හැර දමන ලද තත්ත්වයක ය.මෙය, තරුණ නීතිඥයකු වශයෙන් කීර්තියක් අත්පත් කර ගනිමින් සිටි සිරිල් තුළ විප්ලවයක් ඇති කිරීමට හේතු වූ දර්ශනයක් විය. පූජනීය බෝධි වෘක්ෂයට ගරු සත්කාර කළ නිහතමානී බැතිමතකු විසින් ඔහු තුළ මහත් අනුප්‍රාණයක් හා පෙලඹවීමක් ඇති කරනු ලැබීය. ඒ අනුව බෞද්ධයන්ගේ යහපත උදෙසා පූජනීය පෙදෙස් නැවත යථා තත්ත්වයට පත් කිරීමට එතුමා තමාට ම සපථ කළේය. ශ්‍රීමත් සිරිල් ද සොයිසාගේ අප්‍රතිහත ධෛර්යයේ ප්‍රතිඵලයක් වශයෙන් 1951 නොවැම්බර් 7 වැනි දින කළුතර බෝධි භාරය පිහිටුවන ලදී. එහි අරමුණ වූයේ මේ පූජනීය ස්ථානය ආරක්ෂා කිරීම ය.පූජනීය ස්ථානසිය පෞද්ගලික ධනය වියදම් කරමින්, අද රටේ තිබෙන ඉතා ම වන්දනීය ආගමික ස්ථානවලින් එකක් බවට එතුමා මේ පූජනීය ස්ථානය පරිවර්තනය කළේය.ස්ථානය වෙන ම කොටස් දෙකකට බෙදමින් උඩමළුව සහ පහළ මළුව අතරින් යටත්විජිත සමයේදී ගාලු පාර ඉදි කරන ලදී. ඒ අනුව පූජනීය ස්ථානයෙන් කොටසක් ආණ්ඩුවේ ඒජන්තවරයාගේ කාර්යාලය පිහිටි භූමි භාගයට ඇතුළත් වීම නිසා, රාජකාරි කටයුතු සඳහා එහි ගිය මහජනයාට මෙන් බෝධිය වැඳීමට පැමිණි බැතිමතුන්ට ද එය අපහසුවක් විය.එහි ප්‍රතිඵලයක් වශයෙන් බෝධි පරිශ්‍රය සංවර්ධනය කිරීමට සහ යථා තත්ත්වයට පත් කිරීමට හැකි වන පරිදි අලුත් තැනකට ආණ්ඩුවේ ඒජන්ත කාර්යාලය ගෙන යෑම සඳහා ආණ්ඩුව කැමැති කරවා ගැනීමට ශ්‍රීමත් සිරිල්ට හැකි විය.තමාගේ අනාගත සැලැස්ම සඳහා භූමි භාගය ලබා ගත් ශ්‍රීමත් සිරිල් විශාල ශක්තියකින් සහ ජවයකින් යුතුව, මැද කුහරය සහිත චෛත්‍යයක් සෑදීමේ සැලැස්ම ක්‍රියාවට නංවන්නට විය. එවක මහත් ප්‍රසිද්ධියට පත්ව සිටි ඉංජිනේරු වෘත්තිකයකු වූ ආචාර්ය ඒ. එන්. එස්. කුලසිංහගේ අදහස් හා උපදෙස් ලබා ගත් එතුමා, නූතන යුගයේ විශිෂ්ට හා විස්මිත ඉංජිනේරු නිර්මාණයක් සඳහා සැලසුම් සකස් කරවා ගත්තේ ය.පෙරසවි කොන්ක්‍රීට් රාමුවක් මත ඉදි කරන ලද චෛත්‍යය අඩි 95 ක විෂ්කම්භයකින් ද, අඩි 300 ක පරිධියකින් ද යුක්ත විය.මේ සුවිසල් ඉදිකිරීම සඳහා 1964 දී පදනම දමන ලද අතර වසර දහයක ඉදි කිරීම කටයුතුවලින් පසු 1974 ජනවාරි මාසයේදී චෛත්‍යයේ කොත පැලඳවීම සිදු කරන ලදී.1980 පෙබරවාරි 28 දින කොත නිරාවරණය කර ධාතු ගර්භයේ ධාතු නිදන් කිරීම සිදු කරන ලදී. අද කළුතර නගරයට පිවිසෙන ස්ථානයේ තේජවන්ත හා චිත්තාකර්ෂණීය දසුනක් මවමින් ඒ චෛත්‍ය රාජයාණන් දිස් වේ.දස දහස් ගණන් බැතිමතුන් කළුතර පූජනීය බෝධීන් වහන්සේට දිනපතා වැඳුම් පිදුම් කරන අතර, සියලු ම ආගම්වල සහ සමාජයේ විවිධ අංශවල ශ්‍රී ලාංකිකයන් වෙතින් ඊට ලැබෙන ආධාර උපකාරවලින් ප්‍රදර්ශනය වන්නේ සැබවින් ම ශ්‍රී ලාංකික අධ්‍යාත්මික වන්දනීය ස්ථානයක් වශයෙන් එය අත්පත් කරගෙන ඇති සුවිශේෂී තත්ත්වයයි.බොදු පරිසරයශ්‍රීමත් සිරිල්ගේ නම මූලික වශයෙන් ම කළුතර බෝධිය හා සම්බන්ධ වුවත් බෞද්ධාගමේ තිර පැවැත්ම උදෙසා එතුමාගෙන් ඉටු වූ සේවය බොහෝ අංශවල පැතිරුණු ප්‍රබල එකක් විය. බොහෝ බෞද්ධ සිද්ධස්ථාන, පුදබිම් හා ආයතන එතුමාගේ ත්‍යාගශීලීත්වයෙන් පෝෂණය ලද අතර, කතරගම කිරි වෙහෙර සහ එහි ම වන්දනාකරුවන්ගේ විශ්‍රාම ශාලාව ප්‍රතිසංස්කරණය කිරීමේ කාර්යයේදී ද එතුමා පුරෝගාමී විය. බෙල්ලන්විල රජ මහා විහාරය, කුප්පියාවත්ත ජයශේඛරාරාමය, පින්වත්තේ සද්ධර්මාකාර පිරිවෙන යන පූජනීය ස්ථාන සංවර්ධනය කිරීම සහ පොළොන්නරුවේ විශ්‍රාම ශාලාවක් ඉදි කිරීම සඳහා ද ශ්‍රීමත් සිරිල්ගේ ත්‍යාගශීලී ක්‍රියා උපකාරී විය.කළුතර දිස්ත්‍රික්කයේ ප්‍රමුඛ පෙළේ අධ්‍යාපනික ආයතන බවට පත් වී තිබෙන, කළුතර බාලිකා විද්‍යාලයත්, කළුතර විද්‍යාලයත් එතුමා ආරම්භ කළේය. කළුතර බාලිකා විද්‍යාලයය මුලින්ම ආරම්භ කරනු ලැබුවේ 1942 දී එතුමාගේ ම නිවෙසේ ය.එවක අභාවයට යමින් තිබුණු ලන්ඩන් බෞද්ධ විහාරය ද ශ්‍රීමත් සිරිල් විසින් නැවත යථා තත්ත්වයට පත් කරන ලදී. ලන්ඩනයේ ඔවින්ග්ටන් උද්‍යානයේ සිව් මහල් ගොඩනැඟිල්ලක් වසර දහයකට බද්දට ගනිමින් එතුමා ඒ සඳහා පෙරමුණ ගත් අතර 1954 වෙසක් මාසයේදී ඒ විහාරය නැවත විවෘත කරන ලදී. සම්පූර්ණ වසර දහයක් සඳහා පවුම් 700 ක වාර්ෂික බදු කුලියේ වගකීම ශ්‍රීමත් සිරිල් විසින් ම බාර ගනු ලැබීය.ජාතිවාත්සල්‍යයරටවැසියන්ට උපකාරී වීමේ ඉතාම ඵලදායී මාර්ගය වශයෙන් එතුමා අවබෝධ කරගත් රැකියා සම්පාදනයයි. මෝටර් රථ බැටරි, බයිසිකල් ටයර් සහ ටියුබ් නිෂ්පාදනය සඳහා විශාල කම්හල් සමූහයක් දකුණු කළුතර ඉදි කළ එතුමා ඉන් පසුව, මහා පරිමාණයෙන් ටයර් නැවත පිරවීමේ ක්ෂේත්‍රය දක්වා එය ව්‍යාප්ත කළේය. ඉන් පසුව විදුලි රැහැන් හා ශීතකරණ නිෂ්පාදන ව්‍යාපාරය ආරම්භ කරන ලද අතර කළුතර අවට ගම්වාසීන් දහස් ගණනකට ඒ කම්හල්වල රැකියා අවස්ථා උදා විය. . ශ්‍රීමත් සිරිල්ගේ බස් සමාගම ජනසතු කිරීම ජාතිවාත්සල්‍යය පිළිබඳව එතුමා සතු වූ විශාල හැඟීම ප්‍රදර්ශනය කළ අවස්ථාවක් විය.ඒ ඉරණමට මුහුණ දුන් අනෙකුත් සමාගම් හිමියන් තමන්ගේ වාහන ලංකා ගමනාගමන මණ්ඩලයට භාර දීමට පෙර ඒවායේ තිබු අලුත් ටයර් ආදී කොටස් ගලවා ගැනීමට වග බලා ගත් නමුත්, ශ්‍රීමත් සිරිල් තම කාර්ය මණ්ඩලයට උපදෙස් දුන්නේ තමාගේ සියලු ම බස්රථ ආපසු භාරදීමට පෙර ඒවාට අලුත් ම ටයර් සහ ටියුබ් දමා, ඉන්ධන ටැංකි ද පුරවා භාර දෙන ලෙස ය. අවුරුදු 19 ක් සභාපති වශයෙන් හිඳිමින් කොළඹ තරුණ බෞද්ධ සංගමය, බෞද්ධ පරම විඥානාර්ථ සමාගම, කළුතර බෞද්ධ සංගමය, වැඩිහිටි නිවාසය මෙන් ම ළමා නිවාසය සම්බන්ධව ශ්‍රීමත් සිරිල් ද සොයිසා ඉටු කළ කාර්යයන් නිසා ද එතුමාගේ නම සිහිපත් කරනු ලැබේ. මේ සියලු කටයුතු එතුමා මහත් උද්යෝගයකින් යුතුව ඉටු කළේය.දහම් පාසල් පුනර්ජීවනය සහ ශක්තිමත් කිරීම මෙන් ම අනෙකුත් ක්‍රියාකාරකම් සඳහා පිහිටුවන ලද “බෝධිමග පදනම” යන විශේෂ අංශය මඟින් කළුතර බෝධි භාරය ශ්‍රීමත් සිරිල් ද සොයිසා මහතාගේ අඩි පාරේ තවත් ඉදිරියට ම යමින් සිටිනු දැකීම සතුටකි. පිරිවෙන්වල අධ්‍යාපනය ලබන සාමණේර භික්ෂුන් වහන්සේලාට නොමිලේ පෙළ පොත් බෙදා දෙන බෝධි භාරය සියලු නිකායන්හි උපසම්පදා පුණ්‍ය කර්ම සඳහා ද ආධාර හා අරමුදල් සපයයි.පුන් පොහෝ දිනවල සිල් සමාදන් වන බැතිමතුන් දහස් ගණනකට ද එය දානය සපයයි. මස් කඩයේදී මරණයට කැප වීමට නියමිතව සිටින ගවයින් මරණයෙන් මුදා ගෙන, උතුරු මැද පළාතේ දිළිඳු ගොවීන්ගේ ආර්ථික සුබසිද්ධිය වැඩි දියුණු කිරීම සඳහා ඔවුන්ට ලබා දෙනු ලැබේ. උතුරු කළුතර භාරය විසින් ස්ථාපනය කරන ලද බෝධි ඥාන පුස්තකාලය කොළඹින් බැහැර පිහිටි හොඳ ම පහසුකම්වලින් යුත් පුස්තකාලවලින් එකක් වශයෙන් සැලැකේ.මේ ව්‍යාපෘති සියල්ල සඳහා පෙළඹවීම හා උනන්දුව ඇති වී තිබෙන්නේ එක් සුවිසල් මූලයකිනි. එනම් ශ්‍රීමත් සිරිල් ද සොයිසා මැතිතුමා වෙතිනි.ජීවන මාර්ගය1896 ඔක්තෝබර් 26 දින උපත ලත් එතුමා වයස 82 තරම් දීර්ඝ ආයුෂ විඳ 1978 ජනවාරි 2 දින අභාවප්‍රාප්ත විය. එතුමා සිය ජීවිතයේ සන්ධ්‍යා භාගයේදී ගැඹුරු ආධ්‍යාත්මික ශාන්ත භාවයකට පත් වී සිටියේය. “මම දැන් නිදහස්ය. ඔබ කොතරම් පොහොසත් ද යන්න වැදගත් දෙයක් නොවේ. ඒවා සියල්ල ඔබ මුලා කරන සුළුය. කිසිදු ධනයක් නොමැතිව මම ඉපදුණෙමි. කිසිදු ධනයක් නොමැතිව මම මිය යන්නෙමි. මගේ සැනසුම ද, සතුට ද, ශක්තිය ද වන්නේ බුද්ධ ධර්මයයි.” මේ එතුමා පැවසූ අයුරු ය.ශ්‍රීමත් සිරිල් ද සොයිසා මැතිතුමන්ගේ බෑනාවරුන් වන කළුතර බෝධි භාරයේ සභාපති අජිත් ද සොයිසා සහ එහි ලේකම් දේශබන්ධු තිලක් ද සොයිසා යන මහත්වරුන් විසින් ශ්‍රීමත් සිරිල් ද සොයිසාගේ දර්ශනය වඩා ඵලදායි හා කාර්යක්ෂම ලෙස දැන් ඉදිරියට ගෙන යමින් පවතී. එහි අනෙකුත් භාරකරුවන් වන්නේ දේශබන්ධු ඉන්ද්‍රදාස හෙට්ටිආරච්චි, ජනාධිපති නීතිඥ වරුණ බස්නායක, අශාන් ද සොයිසා, විවේන්ද්‍ර ලින්තොටවෙල මහත්වරු සහ චිත්‍රා මෙන්ඩිස් මහත්මියයි.ශ්‍රීමත් සිරිල් ද සොයිසා මැතිතුමාගෙන් අප ලද ශ්‍රේෂ්ඨ දායාදය වන්නේ, එතුමාගේ ශ්‍රමයේ, දර්ශනයේ සහ එක් අරමුණකට යොමු වී තිබීමේ ප්‍රතිඵල අද එහි අවසන් ප්‍රතිලාභීන් වන ශ්‍රී ලාංකික ජනතාවට භුක්ති විඳීමට හැකි වී තිබීම ය.ඔබ කළ පුණ්‍යකර්මයන් උතුම් නිවන් සුවය සාක්ෂාත් කර ගැනීමට ඔබට උපකාර වේවා!ආචාර්ය සරත් අමුණුගමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=af11010211</link>
    <topic>දෙදහස් දහය ගෙවී ගියේ ය</topic>
    <author>ටෙක්ලා පද්මිණි කාරියවසම්</author>
    <content>මතකයේ රැඳෙන වැදගත් සිදුවීම්වසරක් ගෙවී 2011 වසර එළැඹ ඇත. ගෙවුණු දින 365 ක කාල සීමාවේ මෙරට සිදුවූ වැදගත් සිදුවීම් මෙසේ ආවර්ජනය කරමු.ජනවාරිමහින්ද රාජපක්ෂ ජනාධිපතිතුමා මහින්ද චින්තනය 2 ඉදිරි දැක්ම ප්‍රතිපත්ති ප්‍රකාශය හෙළි දැක්වීමජනාධිපතිධූරයේ දිවුරුම් දීමෙන් පසු අග විනිසුරුගෙන්සුබ පැතුම්උදා වූ දශකයේ ප්‍රථම සූර්යග්‍රහණය. වළයාකාර සූර්යග්‍රහණයක් වූ මෙය මෙතෙක් දර්ශනය වූ දීර්ඝතම සූර්ය ග්‍රහණයයි.හෝමාගම මහින්ද රාජපක්ෂ අන්තර්ජාතික ක්‍රීඩාංගණය විවෘත කිරීමශ්‍රී ලංකාවේ හයවැනි විධායක ජනාධිපතිවරයා තෝරා ගැනීම සඳහා වූ ජනාධිපතිවරණය පැවැත්වීම11 වැනි දකුණු ආසියා ක්‍රීඩා උළෙලේදී බර ඉසිලීමේ ඉසව්වෙන් ශ්‍රී ලංකාවට රන් පදක්කම් 2 ක් හිමි වීමපෙබරවාරිමහින්ද රාජපක්ෂ ජනාධිපතිතුමාට ලුමුම්බා විශ්ව විද්‍යාලයෙන් ආචාර්ය උපාධියක් පිරිනැමීමමොරගහකන්ද කළු ගඟ සංවර්ධන ව්‍යාපෘතිය යටතේ අඹන් ගඟ හරහා ඉදි වූ පාලම කෘෂිකර්ම ඇමැති මෛත්‍රිපාල සිරිසේන මහතා අතින් විවෘතවීමකෙරවළපිටිය ද්විත්ව චක්‍රීය විදුලි බලාගාරයේ මෙගා වොට් 100 ක ධාරිතාවයෙන් යුත් අවසන් අදියර මහින්ද රාජපක්ෂ ජනාධිපතිතුමා අතින් විවෘත වීමනැඟෙනහිර නවෝදය යටතේ ත්‍රිකුණාමලය පුල්මුඩේ යාන් ඔය පාලම හිටපු අගමැති රත්නසිරි වික්‍රමනායක මහතා අතින් විවෘත වීම.මාර්තුමන්නාරම කලපුව හරහා රුපියල් කෝටි 246 ක වියදමින් ඉදිවූ ජපන් ශ්‍රී ලංකා මිත්‍රත්ව පාලම හා දියකඩනය මහින්ද රාජපක්ෂ ජනාධිපතිතුමා අතින් විවෘත වීමශ්‍රී ලංකාවේ ප්‍රථම ටෙලි සිනමා ගම්මානය වූ ‘රන්මිහිතැන්න’ ටෙලි සිනමා ගම්මානය ජනතා අයිතියට පත්වීමඅප්‍රේල්ශ්‍රී ලංකාවේ 14 වැනි පාර්ලිමේන්තුව සඳහා මන්ත්‍රීවරුන් 196 දෙනකු තෝරා පත්කර ගැනීමේ මැතිවරණය14 වැනි පාර්ලිමේන්තුව සඳහා මන්ත්‍රීවරුන් තෝරා ගැනීමේ මැතිවරණයෙන් එ.ජ.නි.ස. ආසන 117 ක් ද එජාපය ආසන 46 ද තමිල් අරසු කච්චි ආසන 12 ක් ද ලබා ගැනීමඉන්දීය සුපිරි නළු අමිතාබ් භච්චන් ශ්‍රී ලංකාවට පැමිණීම.පොදුජන එක්සත් පෙරමුණේ මහලේකම් දී.මු. ජයරත්න මහතා 14 වැනි අගමැතිවරයා ලෙස ජනාධිපතිතුමා ඉදිරියේ දිවුරුම් දීමශ්‍රී ලංකා ජනරජයේ 7 වැනි පාර්ලිමේන්තුවේ මංගල රැස්වීම 19 වන කතා නායකවරයා ලෙස චමල් රාජපක්ෂ මහතා නිතරගයෙන් පත්වීමමැයිමාධ්‍යවේදී තිස්ස නායගම් ජනාධිපති සමාව යටතේ නිදහස ලැබීම. ඔහුට බරපතළ වැඩ ඇතිව 20 අවුරුදු සිර දඬුවමක් නියමව තිබිණි.අවතැන් වූවන් 5000 ක් කිළිනොච්චියේ පදිංචි කරවීමවිශිෂ්ට වොලිබෝල් ක්‍රීඩකයකු වූ සිරිවර්ධන (‘වොලිබෝල් සිරා’) අභාවප්‍රාප්ත වීම.ප්‍රවීණ ගායක නාරද දිසාසේකර මහතාගේ අභාවයජූනිනව තීරු බදු සංශෝධන අනුව මෝටර් රථවාහන ආනයන බදු 50% කින් අඩු කෙරිණි. විදුලි උපකරණ බදු 10% කින් පහත දැමුණි.11 වැනි අයිෆා සම්මාන උලෙළ කොළඹදී පැවැත්විණි. මෙහිදී හොඳම චිත්‍රපටය ලෙස ‘ත්‍රී ඉඩියට්’ සම්මාන දිනූ අතර හොඳම නළුවා සහ නිළිය ලෙස අමිතාබ් බච්චන් සහ කරීනා කපූර් සම්මාන ලැබූහ.18 වැනි ආණ්ඩු ක්‍රම ව්‍යවස්ථා සංශෝධනය සඳහා කැබිනට් අනුමැතිය ලැබීමචීන උප අගමැති සාන්ග් චෙප්යා ගේ මහතා තෙදින නිල සංචාරයක් සඳහා ලංකාවට පැමිණීමවව්නියාවේ පොම්පෙමඩු පුනරුත්ථාපන මධ්‍යස්ථානයේ දී පුනරුත්ථාපනය වූ එල්.ටී.ටී.ඊ. සාමාජිකාවන් 53 දෙනෙක් යුග දිවියට පිවිසීමජපානයේ විශේෂ නියෝජිත යසුෂි අකාෂි ශ්‍රී ලංකාවට පැමිණීමඑක්සත් ජාතීන්ගේ සංගමයේ දේශපාලන කටයුතු පිළිබඳ උපලේකම්, එක්සත් ජාතීන්ගේ මහලේකම් බෑනකී මූන් ගේ ප්‍රධාන දේශපාලන උපදේශක ලීන් පැස්කෝ ශ්‍රී ලංකාවට පැමිණීමත්‍රස්තවාදයෙන් මිදුණු ඒකීය රටක් ලෙස රට මුදා ගැනීමේ විස්මිත ජයග්‍රහණයේ පළමු සැමරුම ගාලු මුවදොර පිටියේදී පැවැත්වීමකොළඹ මහ නගර සභාව විසුරුවා හැරීමඉන්දියානු නාවික හමුදාපති අද්මිරාල් නිර්මාල් වර්මා ශ්‍රී ලංකා රජයේ සහ නාවික හමුදාවේ වයිස් අද්මිරාල් තිසර සමරසිංහ මහතාගේ ආරාධනයෙන් මෙරටට පැමිණීමජූලිජාතික තැපැල් කෞතුකාගාරය විවෘත කිරීම.මාලදිවයින් ජනාධිපති මොහොමඩ් නෂිඩ් සහ එරට පාර්ලිමේන්තු බලය හිමි විපක්ෂය අතර අර්බුදය ජනාධිපතිතුමාගේ මැදිහත් වීමෙන් විසඳීම. එක්සත් ජාතීන් ගේ උපදේශන මණ්ඩලය ඉවත් කරගන්නා ලෙස බල කරමින් ජාතික නිදහස් පෙරමුණේ නායක අමාත්‍ය විමල් වීරවංශ මහතා එක්සත් ජාතීන්ගේ කාර්යාලය ඉදිරිපිට මාරාන්තික උපවාසයක් ඇරැඹීම.ඉතිහාසයේ පළමු වතාවට කැබිනට් රැස්වීමක් කිළිනොච්චියේදී පැවැත්වීම. එය මහින්ද රාජපක්ෂ ජනාධිපතිතුමාගේ ප්‍රධානත්වයෙන් කිළිනොච්චි බලසේනා මූලස්ථානයේදී පැවැත්විණි.පාර්ලිමේන්තු රැස්වීම් සවස් කාලයේ පැවැත්වීමට තීරණය කිරීම.මුත්තයියා මුරලිදරන් ටෙස්ට් පිටියෙන් සමු ගැනීම. ටෙස්ට් කඩුලු 800 ක් දවාගත් ලෝකයේ පළමු පිට දඟ පන්දු යවන්නා ලෙස ඔහු ටෙස්ට් ක්‍රිකට් පිටියෙන් සමු ගත්තේය.අගෝස්තු2010 ලෝක උරුම සමුළුවේදී ශ්‍රී පාදස්ථානය, නකල්ස් රක්ෂිතය, හෝර්ටන් තැන්න ලෝක උරුම ලෙස නම් කිරීම.සක්විති රණසිංහ අත්අඩංගුවට ගැනීම. ඔහු කෝටි 105 ට අධික මුදලක් වංචා කොට රටින් පැන ගොස් සිටියේය.මාගම්පුර නව වරායට පෙරවරු 10.02 යෙදුණු සුබ මොහොතින් ජලය පිරවීම.විදේශ සංචාරකයන්ගේ නොමඳ අවධානයට ලක්වන සීගිරි ලෙනෙහි ඉපැරැණි බිතු සිතුවම් අවපැහැ ගැන්වීමක් වාර්තා වීම.සැප්තැම්බර්එල්ටීටීඊයට අයත් සැහැල්ලු ගුවන් යානා 2 ක් සොයා ගැනිණි.ශ්‍රී ලංකා - යුනාන් වෙළෙඳ සහයෝගීතා සමුළුව ප්‍රකාශයට පත්කිරීම.18 වැනි ව්‍යවස්ථා සංශෝධන පනත වැඩි ඡන්ද 144 කින් පාර්ලිමේන්තුවේදී සම්මත වීම.“කන්දක් සේමා” ස්වර්ණ පුස්තක සම්මානය දිනයි. වසරේ ප්‍රකාශිත හොඳම නවකතාව සඳහා පොත් ප්‍රකාශකයින්ගේ සංගමය මඟින් මෙය පිරිනමනු ලැබිණි.නැඟෙනහිර සංවර්ධනය සඳහා පෞද්ගලික සමාගම් 2 ක් ගෙන්වා තිබු පුපුරණ ද්‍රව්‍ය කන්ටේනර් 3 ක් කරදියනාරු පොලිස් ස්ථානයේ නවතා තිබියදී පුපුරා යෑමෙන් දහ නව දෙනෙකු ජීවිතක්ෂයට පත්ව 49 දෙනකු තුවාල ලැබීම.නිව්යෝර්ක් නුවර පැවැති එක්සත් ජාතීන්ගේ සංවිධානයේ 65 වන සමුළුවේ රාජ්‍ය නායක සැසි වාරයේදී මහින්ද රාජපක්ෂ ජනාධිපතිතුමා සැසිය ඇමතීම.ඔක්තෝබර්පේරාදෙණිය විශ්ව විද්‍යාලයේ 50 වසරක ඉතිහාසයේ ප්‍රථම වතාවට චතුරිකා ලක්මිණි දන්දෙණිය වෛද්‍ය ශිෂ්‍යාව විෂයයන් 13 ටම අධි සම්මාන ලබා විශිෂ්ට ලෙස වෛද්‍ය උපාධිය සමත් වීම.නොවැම්බර්ඉහළ කොත්මලේ ජල විදුලි බලාගාර ව්‍යාපෘතියේ ප්‍රධාන ජල උමඟ විවෘත කිරීම. මෙම උමඟ කිලෝමීටර් 12.8 දිගින් ද පළල මී. 5.2 කින් ද යුක්තය.වැලිකඩ බන්ධනාගාරයේ හදිසි සෝදිසි මෙහෙයුමකදී සිරකරුවන් පහර දීම හේතුවෙන් පොලිස් නිලධාරීන් 44 ක් හා බන්ධනාගාර නිලධාරින් 4 දෙනකු තුවාල ලැබීම.අවුරුදු 18 කට පසු කොළඹ සහ තදාසන්න ප්‍රදේශයන්ට පැය 18 ක් පුරා ඇද හැළුණු වර්ෂාවෙන් සහ ඒ සමඟ ඇතිවූ ජල ගැලීමෙන් ප්‍රදේශ රැසක ජනතාව පීඩාවට පත්විය.දියවන්නා ඔය පිටාර ගැලීම හේතුවෙන් ශ්‍රී ජයවර්ධනපුර පාර්ලිමේන්තු සංකීර්ණයේ බිම් මහල ජලයෙන් යට වීම.සමස්ත ලංකා බෞද්ධ මහා සම්මේලනය සංවිධානය කළ ලෝක බෞද්ධ මහා සම්මේලනයේ 25 වැනි වාර්ෂික සමුළුව කොළඹ දී පැවැත්විණි.කොළඹ ජාතික රෝහල ඇතුළු රෝහල් 150 බාහිර ප්‍රතිකාර අංශය පෙරවරු 8 - රාත්‍රි 8 දක්වා විවෘතව තැබීම ආරම්භ කෙරිණි.දැයට සෙවණ ජනාධිපති උත්තමාචාර රුක් රෝපණ වැඩ සටහන යටතේ පැළ 1100000 ක් සිටුවීමේ ඉලක්කය ඉහළ යාම.ෂෙල් ගෑස් ‘ලිට්ට්‍රෝ’ නමින් වෙළෙඳ පොළට නිකුත් කිරීම.නොරොච්චෝලේ ගල් අඟුරු බලාගාරයේ මෙගා වොට් 300 ධාරිතාවයෙන් යුත් පළමු අදියරේ උඳුන ඉන්ධන දහනය මඟින් ආරම්භ කිරීම.හම්බන්තොට මාගම්පුර වරාය මහින්ද රාජපක්ෂ වරාය ලෙස නම් කොට විවෘත කිරීම හා වරායට මංගල නෞකාව ඇතුළු වීම.සුපවේදී පබිලිස් සිල්වා ඇතුළු තරු පහේ හෝටල් කිහිපයක සූපවේදීන් 350 දෙනකුගේ දායකත්වයෙන් ලොව විශාලම කිරිබත නිදහස් මන්දිරයේදී සකස් කිරීම.ශ්‍රී ලංකාවේ පස්වැනි විධායක ජනාධිපති ලෙස මහින්ද රාජපක්ෂ ජනාධිපතිතුමා සිය දෙවැනි ධූර කාලය සඳහා දිවුරුම් දීම.රෝමයේ වතිකානුවේ සාන්ත පීතර බැසිලිකාවේදී 16 වැනි බෙනඩික් පාප් වහන්සේ විසින් මැල්කම් රංජිත් කොළඹ අගරදගුරු තුමන්ට කාදිනල් වරය පිරි නැමීම.ඇමැතිවරු 61 දෙනෙක් සහ නියෝජ්‍ය ඇමැතිවරු 34 දෙනෙක් ජනාධිපතිතුමා ඉදිරියේ දිවුරුම් දීම.පකිස්ථාන ජනාධිපති අසිෆ් අල් සර්දාරි සිව්දින නිල සංචාරයක් සඳහා දිවයිනට පැමිණීම.ශ්‍රී ලංකා කල්‍යාණ වංශ නිකායේ 200 වන වර්ෂ පූර්ණය නිමිත්තෙන් මහින්ද රාජපක්ෂ ජනාධිපතිතුමාට ශ්‍රී ලංකා අමරපුර ශ්‍රී කල්‍යාණ වංශ නිකාය “ශ්‍රී ලංකා ධරණීෂ්වර කල්‍යාණි දර්ශී” ගෞරව නාමයෙන් පුදනු ලැබීම.දෙසැම්බර්ශ්‍රී ලංකා නාවික හමුදාවේ 60 වැනි සංවත්සරය නිමිත්තෙන් මානුෂීය මෙහෙයුමේදී කළ මෙහෙවර අගයා නාවික හමුදාවේ උතුරු විධානය, නැගෙනහිර විධානය හා දියත් විධානය වෙත ජනාධිපති තිළිණ පිරි නැමීම.අර්තාපල් අල තුල සූක්ෂමව සඟවා මෙරටට ගෙන එන ලද රුපියල් කෝටි 50 වටිනා හෙරොයින් කොළඹ වරායේදී අත්අඩංගුවට ගැනීම.ශ්‍රී ලංකා යුද හමුදා සන්නාහ සන්නද්ධ බලකායේ 55 වැනි සැමරුම කොළඹ දී පැවැත්වීම.සෝමාලියානු මුහුදු කොල්ලකරුවන් රඳවාගෙන තිබුණු අල් නිසර් අල් සෞදි නෞකාවේ සිටි ශ්‍රී ලාංකික කපිතාන්වරයා සහ නැවියන් 13 දෙනා මාස නවයකට පසු නිදහස ලබා ලංකාවට පැමිණීම.කලාශූරි වජිරා ‘නර්තන තිලක’ සම්මානයෙන් පිදුම් ලැබීම.ආසියානු කලාපයේ හොඳම පවුල් සෞඛ්‍ය සේවිකාව ලෙස දිඹුලාගල ලලිතා පද්මිණි ඇගැයීමට ලක්වීම.ප්‍රවීණ ගායක ග්‍රේෂන් ආනන්ද මහතාගේ අභාවය.ටෙක්ලා පද්මිණි කාරියවසම්ගෙවී ගිය 2010 වසර වඩාත් අවධානයට ලක්වන්නේ ලොව පුරා රටවල් ගණනාවක ස්වභාවික ආපදා නිසා දේපළ මෙන්ම ජීවිත හානි රැසක් සිදුවූ වසරක් ලෙසය. මහා පරිමාණ දේශපාලන පෙරැළි අවම වුවද ගැටුම් පවතින රටවල් කීපයක දිගින් දිගටම සිදුවූ බෝම්බ පිපිරීම් නිසා ඒ රටවල දේශපාලන අස්ථාවර බවක් ඇති වී තිබේ.2010 වසර ලොව පුරා සිදු වූ වඩාත් අවධානයට ලක් වූ සිදුවීම් සැකෙවින් මෙසේ ය.ජනවාරි 03 - අල්ක්වයිදා තර්ජන හමුවේ යේමනයේ පිහිටි ඇමෙරිකානු හා මහා බ්‍රිතාන්‍ය තානාපති කාර්යාල වසා දැමීම.ජනවාරි 12 - වසර ආරම්භයේදීම හයිටි රාජ්‍යයේ සිදුවූ රිච්ටර් මාපක 7 ක ප්‍රබල භූමි කම්පාව මුළු ලොවම ශෝකයෙන් සලිත කිරීමට සමත්විය. ඒ නිසා මිය ගිය සංඛ්‍යාව දෙලක්ෂයකට ආසන්න විය.ජනවාරි 15 - තෙවැනි සහශ්‍රකයේ දීර්ඝතම සූර්ය ග්‍රහණය.ජනවාරි 25 - සදාම් හුසේන් ගේ ඥාති සහෝදරයකු වූ කෙමිකල් අලි මරා දැමීම. මොහු ඉරාන ඉරාක යුද සමයේදී කුර්දිවරුන් 180,000 කගේ මරණවලට වගකිව යුතු යැයි චෝදනා එල්ල විය.පෙබරවාරි 12 - ඇමෙරිකානු, ඇෆ්ගනිස්ථාන සහ බ්‍රිතාන්‍ය සෙබළුන් ඒකාබද්ධ ව තලේබානුන්ට එරෙහි විශාලතම යුද මෙහෙයුම දියත් කිරීම.පෙබරවාරි 22 - නේටෝ ප්‍රහාරයකින් ඇෆ්ගනිස්ථාන සාමාන්‍ය වැසියන් 27 ක් ජීවිතක්ෂයට පත්විය.චිලී පතල්කරුවකු මුදා ගැනුණු අවස්ථාවපෙබරවාරි 27 - චිලී රටේ සිදුවූ විශාල භූමි කම්පාවකින් 497 දෙනකු ජීවිතක්ෂයට පත්වීම.මාර්තු 28 - චීන ගල් අඟුරු පතලක සිදුවූ ජල ගැල්මක් නිසා පුද්ගලයන් රැසක් පතලේ හිරවීම.අපේ‍්‍රල් 04 - චීන ගල් අඟුරු පතලේ හිරවූ පුද්ගලයන් අතරින් 34 දෙනකු බේරා ගැනීම.අපේ‍්‍රල් 05 - ඇමෙරිකාවේ බටහිර වර්ජිනියාහි පිහිටි පතලක වූ පිපිරීමකින් 29 දෙනෙක් මිය යති.අපේ‍්‍රල් 08 - රුසියාව සහ ඇමෙරිකාව න්‍යෂ්ටික අවි සම්බන්ධ ගිවිසුමකට අස්සන් තැබීම.අපේ‍්‍රල් 10 - පෝලන්තයේ ජනාධිපතිවරයා සහ ඔහුගේ බිරිය රුසියාවේදී සිදුවූ ගුවන් අනතුරකින් මරණයට පත්වීම. හේතුව ලෙස වාර්තා වූයේ ප්‍රදේශයේ පැවති ඝන මීදුම් තත්ත්වයයි. ඔහු ගමන් ගත් යානයේ එරට හමුදා ප්‍රධානීන් ද සිටි බවට ද වාර්තා විය.අපේ‍්‍රල් 14 - අයිස්ලන්තයේ කැට්ලා ගිනි කන්ද පුපුරා යාමෙන් නිකුත් වූ අළු යුරෝපයේ ගුවන් ගමන් අඩාල වීම.මැයි 05 - ප්‍රවීණ චිත්‍ර ශිල්පී පැබ්ලෝ පිකාසෝ විසින් 1932 දී අඳින ලද චිත්‍ර කිහිපයක් ඇමෙරිකානු ඩොලර් මිලියන 106.5 කට අලෙවි වීම.මැයි 08 - රුසියාවේ පතලක සිදු වූ පිපිරීමකින් 63 දෙනකු මිය යාම.මැයි 10 - බ්‍රිතාන්‍ය අගමැති ගෝඩ්න් බ්‍රවුන් එරට අගමැති ධුරයෙන් ඉල්ලා අස්වීම. ඒ සමඟම එරට කම්කරු පක්ෂයෙන් ද අස්වන බවට ප්‍රකාශ කිරීම.මැයි 22 - ඉන්දියානු ගුවන් යානයක් බැංගලෝර් හිදී කඩා වැටී 158 ක් මිය යාම.මැයි 27 - මෙක්සිකෝ බොක්කේ සිදුවූ ලොව විශාලතම තෙල් කාන්දුව සටහන් වීම. ඉන් දිනකට බැරල් 19000 ක් කාන්දු වීම.මැයි 31 - ඊශ්‍රායල නාවික හමුදාව ගාසා තීරයට ආධාර රැගෙන ආ නෞකාවකට පහරදීම.ජූනි 01 - ජපන් අගමැති යුකියෝ හකයාමා ඉල්ලා අස්වීම.ජූනි 09 - එක්සත් ජාතීන්ගේ ආරක්ෂක මණ්ඩලය ඉරානයට එරෙහිව සම්බාධක පැනවීම.ජූනි 24 - ඔස්ට්‍රේලියානු ප්‍රථම අගමැතිවරයා ලෙස ජුලියා ගිලාඩ් පත්වීම.ජුලි 03 - ඇමෙරිකානු ටෙනිස් ක්‍රීඩිකා සෙරීනා විලියම්ස් විම්බල්ඩන් ටෙනිස් ශූරතාව දිනා ගැනීම.ජුලි 11 - ස්පාඤ්ඤය නෙදර්ලන්තය පරදවා ලෝක පාපන්දු ශූරතාව දිනා ගැනීම.ජුලි 25 - විකිලීක්ස් වෙබ් අඩවිය ඇමෙරිකානු යුද රහස් හෙළි කරයි.ජුලි 30 - පකිස්තානයේ ඇති වූ මහා ගංවතුර තත්ත්වය හේතුවෙන් 1600 ක පමණ පිරිසක් මිය යාම.අගෝස්තු 06 - ජුලි මාසයේදී පමණක් ඇමෙරිකාවේ රැකියා අහිමි වූ පිරිස 131000 ක් බවට වාර්තා වීම. මේ වන විට එරට විරැකියා ප්‍රතිශතය 9.5 දක්වා ඉහළ නැඟ ඇත.අගෝස්තු 15 - ජපාන ආර්ථිකය පසු කරමින් ලෝකයේ විශාලතම ආර්ථිකය බවට පත් වීමට චීනය සමත් වීම.සැප්තැම්බර් 16 - වසර 15 කට පසු ඇමෙරිකාව එරට වැඩිම දුප්පතුන් පිරිස වාර්තා වීම.ඔක්තෝබර් 12 - දින 68 ක් පුරා පොළව යට පතලක සිර වී සිටි චිලී ජාතික පතල් කරුවන් මුදා ගැනීම ආරම්භ වීම. ඔක්තෝබර් 13 වැනිදා වන විට හිර වී සිටි පතල්කරුවන් සියලු දෙනාම සාර්ථකව මුදා ගැනීමට එරට මුදා ගැනීමේ කණ්ඩායමට හැකියාව ලැබිණි.ඔක්තෝබර් 26 - ඉන්දුනීසියාවේ ගිනි කන්දක් පුපුරා 240 ක් මිය යති.නොවැම්බර් 13 - මියන්මාරයේ වසර ගණනක් නිවාස අඩස්සියේ සිටි විපක්ෂ නායිකා අවුන් සාන් සුකී නිවාස අඩස්සියෙන් නිදහස් වීම.නොවැම්බර් 23 - උතුරු කොරියාව, දකුණු කොරියාවට අයත් යොං පියොං දූපතට ප්‍රහාර එල්ල කිරීම.නොවැම්බර් 22 - කාම්බෝජයේ ජල ක්‍රීඩා සැණකෙළියකට සහභාගි වූ 347 ක් තෙරපී මිය යාම.දෙසැම්බර් 07 - විකිලීක්ස් නිර්මාතෘ ජුලියන් ඇසෙන්ජි බ්‍රිතාන්‍යයේදී අත්අඩංගුවට ගැනේ.සේමාලි කැල්ලපත ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=as1101027</link>
    <topic>ගමට සේවය කොට රනින් පිදුම් ලබන්නට ජිනීවා යන ලලිතා</topic>
    <author/>
    <content>ගමට සේවය කොට රනින් පිදුම් ලබන්නට ජිනීවා යන ලලිතාඇගේ සිහිනය වූයේ කවදා හෝ වෛද්‍යවරියක වීමයි. කෙසේ නමුත් දෛවය ඇය පවුල් සෞඛ්‍ය නිලධාරිනියක කළාය. අනුන් සුවපත් කිරීමේ මෙහෙවරක යෙදීමට ලැබීම ගැන සතුටු වූ ඇය එතැන් පටන් තමන්ගේ සේවය හැකි පමණ හොඳින් උපරිම ශක්තියෙන් කිරීමට අධිෂ්ඨාන කර ගත්තාය. ඒ අධිෂ්ඨානය ඇය ජයමාවත කරා ගෙන ගියේය.ලලිතා පද්මිණී ඉපදුණේ මහවැලි බී කලාපයට අයත් අරලගංවිල නගරයට කිලෝ මීටර් 5ක් පමණ දුරින් පිහිටි බිම්පොකුණ ගම්මානයේය. ගොවි පවුලක් වූ ඇගේ පවුලේ දරුවන් සිවුදෙනාගෙන් වැඩිමහල් දියණිය ලලිතාය. ඇය මූලික අධ්‍යාපනය ලැබුවේ පොළොන්නරුව රාජකීය මධ්‍ය මහා විද්‍යාලයෙනි. විද්‍යා විෂයන් හැදෑරූ ඇය උසස් පෙළ සමත් වූවාය. වෛද්‍යවරියක වීමට සිහින දැක්කත් පවුල් සෞඛ්‍ය සේවා නිලධාරිනියක වීමෙන් ඇය මහත් සැනසීමක් ලැබුවාය.වෙලේ නියරේ මඩ ගාගෙන පාසල් ගිය ඇයට තම හිතවතුන්ගේ දුක සැප තේරුම් ගැනීමට වැඩි කලක් ගත නොවීය. ඔවුන්ගේ හදවතේ රිද්මය පවා ඇය හොඳින්ම හඳුනා ගත්තාය.ලලිතා පොළොන්නරුව රාජකීය විදුහලට ගියේ උදේ හවස බස් රථයෙනි. දිනක් පාසල් යන විට මනම්පිටිය ප්‍රදේශයට ගංවතුර ඇවිත් මුළු පළාතම මහා ජලාශයක් බවට පත්ව තිබිණි. තාරපාරට වැඩිය උසින් දුම්රිය පාර තිබීම නිසා බස් රථවලින් එන හැමෝම දුම්රිය පාර දිගේ ගමන් කර ගංවතුර තරණය කරති. ඇයද එදින සපත්තු ගලවාගෙන සිල්පර කොටවලට පරෙස්සමින් අඩිය තබමින් ගංවතුර තරණය කළාය.ඇය පාසලට යන විට බොහෝ ප්‍රමාද වෙලාය. ප්‍රමාද වී යන කිසිවකුටත් පාසලට ඇතුළුවීමට අවස්ථාව නොලැබිණි. මෙවැනි හේතු නිසා ලලිතා දෛනික අධ්‍යාපනික කටයුතු පසෙක තබා ආපසු නිවසට පැමිණි අවස්ථා එමටය. වේලාව නොවරදවා ජීවිතය ජයගැනීමට ඇය එදා දිරිය ශක්තිය ගත්තාය. ඒ ලලිතා මහත්මියගේ පාසල් දිවියේ අමතක නොවන සිදුවීම්ය.”දුෂ්කරතා දහසක් මැද ඈ මේ ආපු ගමන ගැන පුංචි ආඩම්බරයකුත් දැනෙනවා.ජීව විද්‍යා අංශයෙන් විභාගය සමත් වුණත් සරසවි වරම් ලැබුණේ නෑ. පවුලේ ආර්ථිකය හමුවේ දිගින් දිගට අධ්‍යාපන කටයුතුවල යෙදීමට ද පුළුවන් වුණේ නෑ. රැකියාවක අවශ්‍යතාව මට හොඳින්ම දැනුණා.1997 වර්ෂයේ සෞඛ්‍ය දෙපාර්තමේන්තුවේ පවුල් සෞඛ්‍ය නිලධාරිනියක් ලෙස පත්වීම් ලැබුවා. මගේ මුල්ම පත්වීම ලැබුණේ දිඹුලාගල සෞඛ්‍ය වෛද්‍ය නිලධාරි කාර්යාලයටයි. මගේ ගම් පළාතටම ලැබුණු මේ පත්වීමෙන් මේ අසරණ මිනිසුන්ට උපරිම සේවයක් කිරීමට මං එදා හිතා ගත්තා.කුරිරු ත්‍රස්තවාදීන්ගේ වෙඩි හඬ ඇහෙන මායිම් ගම්මානයක තමයි මට රාජකාරි කරන්න ලැබුණෙ. සමහර දිනවල ගම්මානයට යන මට දැකගන්න ලැබුණේ හද කකියවන දේවල්. ත්‍රස්තවාදීන් සිය සැමියා අමානුෂික ලෙස කපා කොටා දැමීම නිසා හඬා වැළපෙන බිරිය, තවත් අවස්ථාවක තම දරුවන් මරා දැමූ වේදනාව උහුලා ගත නොහැකිව දුක් වෙන මවුපියන්. මට හැකි පමණින් මං ඔවුන්ගේ දුක වේදනාව තුනීකරලීමට ඔවුන් එක්ක දොඩමළු වුණා.” ලලිතා පවසන්නීය.ගොවිතැන ආශ්‍රිත ජීවන රටාව ගොඩ නඟාගෙන ඇති මේ මිනිසුන්ට සිය පෝෂණ තත්ත්වය හෝ පෞද්ගලික සෞඛ්‍ය තත්ත්වය ගැන කිසිම හැඟීමක් නැත. ජිවත්වීම සඳහා මහ පොළොව සමඟ පොරබැදීම ඔවුන්ගේ ජීවිතවල එකම අරමුණයි.සමහර දිනවල මං කි.මී.20ට වැඩි දුරක් ගෙන් ගෙට ඇවිදගෙන ගියා. මේ යන ගමනේදී මට හමුවන මන්දපෝෂණය ඇති දරුවන්, රක්තහීනතාවය ඇති මව්වරුන් හා බෝ නොවන කාලීන රෝග ඇති වැඩිහිටියන් පිළිබඳව වැඩි අවධානයක් යොමු කරනවා. ඔවුන් ඒ තත්ත්වයෙන් මුදවා ගැනීමට අවශ්‍ය උපදෙස් ලබා දෙනවා. තමන්ට එදිනෙදා ආහාර වේලට එකතු කර ගැනීමට අවශ්‍ය එළවළු, පලතුරු, පළාවර්ග ගෙවත්තේම වගා කර ගන්නා ලෙස උපදෙස් දෙනවා. මුලදී මගේ කොට්ඨාසයේ මන්දපෝෂණය ඇති දරුවන් සියයට 60- 70 විතර හමුවුණා.අඩු වියදමකින් වැඩි පෝෂණයක් ලබා ගන්නා හැටි මං ඔවුනට පෙන්වා දුන්නා. මෙහිදී දරුවාගේ බර අනුව වර්ධන තත්ත්වය තමන්ටම දැනගන්න පහසු ඉතාම සරල ක්‍රමයක් වන වර්ණ සටහන් පෙළ ගැස්මක් මා විසින් නිර්මාණය කළා. එය නිසා ප්‍රදේශයේ මවුවරුන් අතර අමුතුම ප්‍රබෝධයක් ඇති වුණා. මවුවරුන් සායනවලට නොවරදවාම පැමිණෙන්න පටන් ගත්තා. මගේ සේවා කාලය තුළ මවු මරණ, ළදරු මරණ කිසිවක් වාර්තා වුණේ නෑ.මුල් ළමාවිය සංවර්ධන කටයුතුª මව්වරුන්ගේ දරුවන්ගේ සෞඛ්‍ය කටයුතු පමණක් නොවෙයි වැඩිහිටියන්ගේ සෞඛ්‍ය වැඩ සටහනක් ද ගම පුරාම සතියේ දින පහේම ක්‍රියාත්මක කළා. මං 2004 වර්ෂයේ දිඹුලාගල සෞඛ්‍ය වෛද්‍ය නිලධාරි කොට්ඨාසයේ හොඳම පවුල් සෞඛ්‍ය නිලධාරිනිය වුණා. 2007 වර්ෂයේ උතුරු මැද පළාතේ හොඳම පවුල් සෞඛ්‍ය නිලධාරිනිය ලෙස තේරුණා. ඕනෑම කෙනෙකුගේ සේවය ඇගැයීමට ලක් වෙනවා නම් තම සේවය නව නිර්මාණ තුළින් ඉහළ මට්ටමකට ගෙනයෑම සිදුවෙන්නේ ඉබේමයි.මා සොයාගත් වර්ණ සටහන් පෙළගැස්ම ජාතික මට්ටමෙන් ක්‍රියාත්මක කිරීමට සෞඛ්‍ය අමාත්‍යාංශය තීරණය කර තියෙනවා. අපේ හිටපු සෞඛ්‍ය වෛද්‍ය නිලධාරිවරයකු වූ වෛද්‍ය බී.පී.ගුණරත්න මහතා හැම වර්ෂයකම අපේ සේවය ඇගයීමට ලක් කළා. එක් එක් විෂයයන් යටතේ මෙසේ ඇගයීමට ලක් කළා. මෙහිදී විෂයයන් කිහිපයකටම ඇගයීම සඳහා සහතික පත් ලබාගැනීමට මට හැකියාව ලැබුණා.වෛද්‍ය ගුණරත්න මහතා කළ මේ ඇගැයීමෙන් ලද පන්නරය නිසා තමයි මං අද මේ තත්ත්වයේ ඉන්නේ. මෙහි ගරුත්වය මුලින්ම හිමිවිය යුත්තේ වෛද්‍ය ගුණරත්න මහතාටයි.අපේ රාජකාරියට අදාළ විෂය වෙනස් කිරීමේ වැඩසටහනකට මට කොළඹ අමාත්‍යාංශයට යන්න අවස්ථාව ලැබුණා. ඇත්තෙන්ම මේක මගේ ජීවිතයේ දෛවෝපගත සිදුවීමක් කියලයි මට හිතෙන්නේ. ප්‍රජා සෞඛ්‍ය පුහුණු කිරීමේ අධ්‍යක්ෂිකා වෛද්‍ය උමංගා සූරිආරච්චි මහත්මිය තමයි මා මේ තරගයට ඉදිරිපත් කළේ. එමඟින් තමයි ආසියා ශාන්තිකර කලාපයේ හොඳම පවුල් සෞඛ්‍ය සේවා නිලධාරිනිය වීමට අවස්ථාව උදාවූයේ.ඇය තමා නිර්මාණය කළ වර්ණ ගැලපුම් වගුව පිළිබඳව ද කතාබහ කළාය.පුංචි දරුවන් සිටින මේ අම්මලාට තමාගේත් දරුවාගේත් ජීවිතයේ වටිනාකම නිවැරැදිව තේරුම් ගැනීමට පහසුවන පරිදි තමයි මං වර්ණ ගැලපුම් වගුව හැදුවේ.මෙහිදී රෝස පාටින් පෙන්වන්නේ අධි බර තත්ත්වයෙන් යුතු දරුවන්. යම් දරුවෙක් අධික බර වූයේ කෙසේද? පෝෂණ මට්ටම තුළින්ම බර වැඩි වූවාද එසේ නැත්නම් එයට වෙනත් හේතුවක් තිබේද? බර වැඩි වීම නිරෝගීකම නොවන බව ඒ අම්මලාට තේරුම් කරලා දෙනවා.කොළපාට තමයි නියමිත බර. නිල්පාට අඩු බර. අවදානම තැඹිලිපාට. අඩු බර රතු පාට. උග්‍ර අඩු බර දරුවාගේ වයස සහ බර අනුව තමයි මේ පාට තීරණය වෙන්නේ. ඕනෑම කෙනෙකුට තේරුම් ගැනීමට පහසු වෙන විදියට මෙම වර්ණ ගැලපුම සකස්කළා.හැම දරුවකුගේම නම වයස ඇතුළත් කර සටහනක් සකස් කළා. එහිදී දරුවාගේ බර කිරලා අදාළ පාට කුමක්ද කියා තෝරාගෙන එම පාට ඩොට් ක්‍රමයට අලවන්න අවශ්‍ය පහසුකම් මං සකස්කර දුන්නා. දැන් මගේ කොටසේ ඕනෑම අම්මා කෙනෙක් තමන්ගේ දරුවා ඉන්නේ මොන තත්ත්වයෙන් ද කියන්න දන්නවා.මගේ තාත්තා පී.බී.සැමි. අම්මා එච්.ඩබ්ලිව්.කමලාවතී. ඇය අද ජීවතුන් අතර නැහැ. අම්මා හිටියා නම් අම්මා විතර සතුටු වෙන කෙනෙක් වෙන කොහෙද?.ලලිතා පද්මිණී මහත්මිය ගැන ඉතාම ආඩම්බරයෙන් කථා කළ පුද්ගලයෙක් මෙහිදී අපට හමුවිය. ඒ දිඹුලාගල සෞඛ්‍ය වෛද්‍ය නිලධාරි වන වෛද්‍ය සුභාෂ් මෙන්දිස් මහතායි.”අපේ කාර්යාලයට සම්බන්ධව පවුල් සෞඛ්‍ය සේවා නිලධාරීන් 16 දෙනෙක් ඉන්නවා. ඒ අනිත් අයට වඩා ලලිතා පද්මිණී මහත්මියගේ ඉදිරිපත්වීමේ හැකියාවක් තියෙනවා. තමන්ගේ මට්ටමට වඩා වගකීම් දරන්න ඇය නිතරම සූදානම්.ඒ වගේම හැම වැඩේම පිළිවෙළයි. ගමේ ප්‍රභූවරු ඇතුළු ඕනෑම පුද්ගලයකුගෙන් වැඩ ගැනීමේ හැකියාව සහ දක්ෂතාව ඇය සතුයි.මේ ගුණාංග නිසා ඇයට තවත් ඉදිරියට යෑමේ වාසනාව තියෙනවා. ජනවාරි මාසයේ 25 වැනි දින පැවැත්වෙන අවසන් මහා තරගයෙන් ද ඇයට රන් පදක්කම ලැබෙනවා නියතයි. පද්මිණී මහත්මියට මා සුබ පතනවා”තමා සේවය කරන පළාතේ මව්වරුන්ගේ හා දූ දරුවන්ගේ පෝෂණය රැකදීමට වෙහෙසෙන ලලිතා තිදරු මවකි. තම දරු පවුල නිසි පෝෂණයෙන් තබා ගැනීමට ඇය නිතරම වෙහෙසෙන්නීය. ඇගේ ඒ ප්‍රයත්නය කාටත් ආදර්ශයකි.”පවුලේ නිරෝගීකම රැකගැනීමට ටිකක් වෙන්න මහන්සි වෙනවා. අඩු වියදමකින් වැඩිම පෝෂණ මට්ටමක් ලබාගැනීම තමයි මගේ අරමුණ.ඒ සඳහා කුඩා ගෙවත්තක් මට තියෙනවා. එහි පලා වර්ග, එලවළු වර්ග මෙන්ම ගස්ලබු, පේර, කෙසෙල් වැනි පහසුවෙන්ම වගා කරගන්න පුළුවන් පලතුරු වර්ග මං වගාකරලා තියෙනවා.මගේ මහත්තයා ව්‍යාපාරිකයෙක්. කාර්ය බහුල පුද්ගලයෙක්. ඒත් පුළුවන් හැම වෙලාවකම ගෙවත්තේ වැඩ කටයුතුවලටත් උදව් කරනවා.වයස අවුරුද්දේ සිට අවුරුදු පහ වෙන තුරුම දරුවන්ට කෑම කැවීම ගැන මව්වරුන් මැසිවිලි නඟනවා. ගන ආහාර ද්‍රව්‍ය පුරුදු කිරීමේදී දරුවාට පහසුවෙන් කන්නට හැකි පරිදි දරුවාගේ කෑම වේල සකස් කර ගැනීමට මව්වරුන් විදියට අපි වගබලාගන්න ඕනෑ. දරුවා පලා වර්ග කෑමට අකැමැති නම් පලා වර්ග කිහිපයක් මිශ්‍ර කර කොළ කැඳ හදාගෙන දරුවාට දෙන්නට පුළුවන්. කොළ කැඳ බීපුවාම දරුවාට කෑම රුචිය ද වැඩිවෙනවා. ඒ වාගේම බිත්තරයට පලා වර්ග කිහිපයක් මිශ්‍ර කර ‘ඔම්ලට් එකක්’ දාලා දුන්නමත් දරුවෝ ආශාවෙන් කෑම කනවා.දරුවා කනකම්ම ඉන්නේ නැතුව අපි උපක්‍රමශීලීව දරුවාට කවන්නට ඕනෑ. බත් එක උයන විට මුංඇට මිටක්, පරිප්පු මිටක් දාලා බත උයාගත්තාමත් දරුවෝ හරිම ආශාවෙන් කනවා.මස් වර්ග මාළු වර්ග සඳහා අධික මුදලක් වැය කළ යුතු නෑ. පොඩි මාළු වර්ග හාල්මැස්සන් වැනි දෑ අපේ කෑම වේලට එකතු කර ගන්න පුළුවන්. අද වෙළෙඳ පොළේ වැඩිපුර තිබෙන්නේ කෘත්‍රිම ආහාර වර්ග. ඒ වගේම සමහර එලවළු වර්ගවල මෙන්ම පලතුරු වල ද ජාන විනාශ කරලා හැකි හැම විටම අපේ ගෙවත්තෙන්ම නැවුම් එලවළු පලතුරු ලබා ගැනීමටම අපි උත්සාහ කළ යුතුයි. ඒක තමයි අම්මා කෙනෙකුගේ දක්ෂතාවය.රැකියාවකට යන මව් කෙනෙකුට වුවත් ඉතාම පහසුවෙන් මේ දේවල් කර ගන්නට පුළුවන් උවමනාව සහ අවශ්‍යතාව තිබේ නම්. කැපවීම ඒ තරම් ප්‍රශ්නයක් නෙවෙයි. පිරිසුදුකමට නිරෝගීකමට ලොකු මුදලක් අවශ්‍ය වෙන්නේ නෑ.මං හැමවිටම ප්‍රදේශයේ මව්වරුන් දැනුම්වත් කරන්නේත් මං වැඩ කරන්නෙත් මේ විදියට තමයි. මේ හේතූන් නිසාම තමයි මගේ සේවා කාලය තුළ ළදරු මරණ සහ මව් මරණ වාර්තා නොවුණේ.මේ ප්‍රදේශයේ ජනතාව විශේෂයෙන් ළදරුවන් සහ මව්වරුන් නැතිනම් මට මගේ රැකියාව නැහැ. ඒ හේතුව නිසාම තමයි මං රැකියාව මගේම ජීවිතයේ කොටසක් සේ සලකන්නේ.පද්මිණී මහත්මිය ලද ජයග්‍රහණය පිටුපස සිටි සියලුම දෙනාට ස්තුති කරන්න අවස්ථාව ලබාදෙන ලෙස ද ඇය විශේෂ ඉල්ලීමක් කළාය.ලෝකයේ හොඳම පවුල් සෞඛ්‍ය සේවා නිලධාරිනිය තේරීමේ අවසන් මහා තරගය පැවැත්වෙනුයේ මේ මස 25 වැනිදා ස්විට්සර්ලන්තයේ ජිනීවා නුවරදීය. එහිදී මව්බිමට ඉහළම ගෞරවය ලබා දී රන් පදක්කම දිනාගැනීමයි ඇයගේ බලාපොරොත්තුව.රන් පදක්කම පෙනෙන මානයේ සිටින ලලිතා පද්මිණී මහත්මියට මව් බිම රනින් සැරසීමට වාසනාව ලැබේවා කියා අපිද සුබ පතමු.ඡායාරූප හා විස්තරදෙහිඅත්තකණ්ඩිය විශේෂ වාර්තාකරුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=as1101028</link>
    <topic>අම්මා සසරින් එතෙර කරන්න මහණ වෙන්න වුණත් මං ලෑස්තියි</topic>
    <author>උපාලි සමරසිංහ</author>
    <content>අම්මා සසරින් එතෙර කරන්න මහණ වෙන්න වුණත් මං ලෑස්තියිගාල්ල මහාධිකරණ විනිසුරුකුසලා සරෝජනී වීරවර්ධනඅප නීති හා නියෝගයන් පිළිපැදිය යුතු වන්නේ ඒ ඒ නීතිය කඩකිරීමෙන් අප දඬුවමකට යටත් වේ යැයි බිය නිසා නොව ඒ ඒ නීතියෙන් සමාජයට වන යහපත ගැන සිතාගෙන යැයි මම සිතමි. ස්වාධීනතාව, සාධාරණය, යුක්ති ධර්මය වෙනුවෙන් පෙනී සිටින සාමාන්‍ය වචනයෙන් කිවහොත් අයුක්තියට අසාධාරණයට එරෙහිව ඉන්ද්‍රඛීලයක් මෙන් නැඟෙන, නොබියව තීන්දු ගන්නා විනිසුරුවරියක ලෙස ඇයට ඇති නම මේ රටේ ඉහළම තැනක පවතී. කුසලා සරෝජනී වීරවර්ධන නම් ඈ ගාලු දිසාවේ මහාධිකරණ විනිසුරුතුමිය මේ රටේ වැදගත් නඩු රැසක තීන්දු දුන් ජනපි‍්‍රය චරිතයකි.සූසන් වීරවර්ධන මාතාව”සාධාරණය යුක්තිය ඉටුකරනවා යැයි කීවාට මදිය. ඒවා එලෙස ඉටුවන බව මුළු මහත් සමාජයට පෙනී යා යුතුය.” මේ නීති පොතේ එන ජනපි‍්‍රය උද්ධෘතයකි. බුද්ධාගම මෙන්ම එයද ආගම කොට සලකන එතුමිය නීතිඥ, කඩුවෙල ප්‍රාථමික අධිකරණ විනිසුරු, කොළඹ ප්‍රධාන මහේස්ත්‍රාත්, මහාධිකරණ විනිසුරු දක්වා ගිය මේ ගමන ඒ බව මැනැවින් කියා පායි.නොබියව තීන්දු ගැනීම, ඉක්මනින් පිළිවෙළට වැඩ අවසන් කිරීම එතුමිය තම මවගෙන් ලද මහඟු දායාදයක් යැයි මට නොපිරිහෙළා කීවාය. කාටත් නොකී රහස් රැසක් සමඟ එතුමිය තම ‘මෑණියන්’ හෙළූ දුක, කඳුළ, සුසුම මගේ කල්පනාවට එක් කරයි.මගෙ අම්මගෙ විවාහයට පෙර නම සූසන් මැතිව්ස්. විවාහයෙන් පස්සෙ සූසන් වීරවර්ධන. අම්මගෙ අම්මා අලුත්ගම දර්ගා ටවුමෙ කෙනෙක්. අම්මගෙ තාත්තා මා දැකලම නෑ. එතුමා බ්‍රිතාන්‍ය පුරවැසියෙක්. දුම්රිය ස්ථානාධිපතිවරයෙක් හැටියට ලංකාවෙ රාජකාරි කරද්දි අම්මගෙ අම්මව දැන හඳුනාගෙන තිබෙනවා. ගම අලුත්ගම දර්ගා ටවුමෙ වුණත් ඇය හැදිලා වැඩිලා තියෙන්නෙ නුවරඑළියෙ. මගෙ පියා කාල් ජස්ටින් වීරවර්ධන. ලංකා බැංකුවෙ කළමනාකරුවෙක් ලෙස විවිධ තැන්වල රාජකාරි කළා.අපේ පවුලෙ දරුවන් පස්දෙනයි. මා පවුලෙ දෙවැනියා. මට උඩින් හිටියෙ අයියා. ඊළඟට මම. ඊට පස්සෙ නංගිලා දෙන්නා. බඩපිස්සා වුණේ මල්ලි. අම්මා තාත්තා දරුවො ඇතුළු අපේ කුටුම්භය තිබුණෙ කොස්ගොඩ පොලිසිය ළඟම ඉඩමෙ. අදත් අම්මා කොස්ගොඩ ඒ නිවසෙ ඉන්නවා. අම්මගෙ මහගෙදර කොස්ගොඩ. පුංචිම සන්දියේ මා මුලකුරු කරන්න හෑගල්ල මහා විද්‍යාලයට ගිය හැටි මතකයි. අම්මා උදේ රැයින් නැඟිටලා අපව අන්ඳවලා කවලා පොවලා හිස පීරලා අවශ්‍ය කෑම බීම කවලා තවත් අඩුම කුඩුම හොයා බලලා පුදුමාකාර කැපවීමක් කළා.ඇත්තටම උදේ අපේ ගෙදර මේ කඩි මුඩිය නිසා පුංචි යුද්ධයක් වගේ. අපේ අම්මා පුදුම ආදරයකින් මේ කටයුතු කළේ. මා හෑගල්ල විදුහලට ගියෙ 4 පන්තිය දක්වා පමණයි. පාසල් යැව්වෙ නම් ගෙදර උදව්වට හිටි කෙනෙක් සමඟ පමණයි. අම්මට තිබෙන දහසකුත් එකක් රාජකාරි නිසා ඇය ගෙදර නැවතුණත් අපේ ආරක්‍ෂාවට උදව්වට හිටි කෙනා එව්වා. දවාලට එන විටත් මිහිරි කෑම බීම කවලා අප සනසන්න බලාගෙන ඇය හිටියෙ ඉවසුම් නැතිව. අයියත් මාත් නංගිලාත් වටකරගෙන ඇය ඉංගිරිසි කවි, සින්ඩරෙල්ලා කතා කියමින් බත් කට කට කැව්වා.ඇය සිංහල ප්‍රාචීන සාහිත්‍යය දැන සිටියෙ නෑ. ශේක්ස්පියර්, වර්ඩ්ස් වර්ත් සෙලී, ගොල්ඩ්ස්මින්, ජෝන් මිල්ටන්, චාල්ස් ඩිකන්ස්, ආර්.එල්. ස්ටීවන්සන්, සර් ආතර් කොනල්ඩොයිල් වගෙ ඉංගිරිසි සාහිත්‍යයට කීර්තිමත් සේවයක් කළ සාහිත්‍ය වේදීන්ගෙ කෘති ගෙඩි පිටින් ඇයට පාඩම්. ඒවා සරලව විග්‍රහ කරලා අපට එහි සියුම් තැන් මතු කරමින් ඇය උගැන්වුවා. මේ කාරිය බොහෝ විට කෙරෙන්නෙ රන් හිරු රැස් වැටී කළුවර තුනී සළු එළමින් ලෝකයට රාත්‍රියට කැඳවන වෙලාවෙ. පුංචි පැටව් ටික අම්මගෙ වටේ ඉඳගෙන මේවා අහනවා. ඇය කේක්, පුඩිං වගෙ ඉංගිරිසි ආරයේ කෑමත් පිසින නිසා මේ කතිකාව වඩාත්ම රසවත් වුණා.තාත්තා සිංහල බෞද්ධ වුණාට අම්මා මෙතොදිස්ත කාන්තාවක්. ආගමික පරිසරයක නුවරඑළියෙ හැදුණෙ. හරිම ලස්සනට ඉංගිරිසි කවි ගීත ගායනා කළා. හැබැයි! කසාද බැන්ඳට පස්සෙ ඇය පල්ලි නොවේ ගියෙ. පන්සල්. දරුවන්ටත් පන්සල හුරු කළා. පියා වෙනුවෙන් ඇය ලොකු කැපවීමක් කළා. ආගමට දරුවන් යොමු කළා. තමන්ගෙ මහත්මයගෙ ආගමට නැඹුරු වුණා. හැබැයි! අපට වෙසක්, නත්තල්, අවුරුදු මේ හැම දෙයක්ම තිබුණා. මා හිතන්නෙ ආගමික සහජීවනය, සමානාත්මතාව මුලින්ම මට උගැන්නුවෙ අම්මා ගෙදරදිමයි.වෙසක් දවසට පන්සල් යනවා විතරක් නොවේ අය අපත් සමඟ වෙසක් සැරසිලි පවා හදනවා. තාත්තා විවිධ තැන්වලට සමහර විට මාරු වී යනවා රක්‍ෂාව නිසාම. එතුමා එක්තරා කාලයක් බෙන්තර හිටියා. ඊළඟට අම්බලන්ගොඩ. ඊටත් පස්සෙ කරන්දෙණියෙ ආයිත් කළුතර. මේ විදියට ලංකා බැංකු ශාඛාවල කළමනාකරු ලෙස ඔහු විටින් විට මාරු වුණා. උදේ ගියාම මහ රාත්‍රියෙ තාත්තා ගෙදර එන්නෙ. ඒ නිසා දරුවන් හැම විටම හුස්ම ගත්තෙ අම්මා එක්ක. ඇය අපේ සියලු කටයුතු පරිස්සමින් කළා.මා 4 වැනි ශ්‍රේණියෙන් පස්සෙ හෑගල්ල විදුහලින් කළුතර බාලිකා විදුහලට ඇතුළු වුණේ තාත්තා කළුතර ඉන්න කාලෙ. අපට මහගෙදර තිබුණත් වත්ත පිටිය අක්කර ගණන් තිබුණත් ඒවායේ ඵලදාව කළමනාකරණය කළෙ අම්මා. ගමේ දුප්පත් ගෑනු මිනිස්සු අම්මගෙන් කොස් පොලොස් ගන්න එනවා මතකයි. පොල් ටික පවා සමහර විට අම්මා දුප්පතුන්ට දෙනවා. වත්තෙ පොල් ටික කඩවලා පොල් මුදලාලිලා ගෙන්වලා විකුණන්නෙත් අම්මා. ගෙදර වෙනස්වීමක් වුණත් අම්මගෙ නියමය අනුව තමයි කෙරුණෙ. තාත්තා ගෙදර මූලිකයා වුණාට සියලු කටයුතු පාලනය කළේ අම්මා.අපේ ගමේ කාටත් අම්මව නැතිව බැරි තරම්. මිනිස්සු තාත්තාට වැඩියෙන් අම්මාට හැමවිට ආදරය කළා කියලා හිතෙනවා. ඇය දයාවන්තයි. කරුණාවන්තයි. ත්‍යාගශීලියි. අනුන්ගේ දුකේදි හිත උණුවන කෙනෙක්. අප අද වුණත් යම් දෙයක් අම්මට අවශ්‍ය නිසා දුන්නත් ඒක ටික දවසකින් නෑ. කාටහරි දීලා. ඇයට බටහිර පෙනුමක් තිබෙන නිසාද දන්නෙත් නෑ ගමේ ඇත්තො කතා කරන්නෙ “අපෙ සුදු නෝනා” කියලයි.අපේ තාත්තා එක්තරා විදියක ඒකාධිපතියෙක්. දැඩි පුරුෂාධිපත්‍යයක් තිබුණා. තාත්තා කොච්චර සැඩ පරුෂ වුණත් ඇය පුදුමාකාර ඉවසීමකින් කටයුතු කළා. සමනළියක් වගේ අහිංසකයි. පුරුෂයාගේ වචන කෙරෙහි නම්‍යශීලියි. එකට එක කතා කළෙත් නෑ. පවුලෙ යහපත වෙනුවෙන් දරුවන් වෙනුවෙන් ඇය මහපොළොව වගේඉවසා දරා ගත්තා. පොඩ්ඩක් අඩුපාඩුවක් වුණොත් තාත්තා කෑ ගහනවා. මා නම් කසාදයෙන් ඉවත් වේවි. ඒ තරම් අම්මා නිහඬ නම්‍යශිලි චරිතයක්. ගමේ ගෙවල් ගානෙ ගිහින් සෙල්ලම් කරන්න අම්මා අපට ඉඩ දුන්නෙම නෑ. වතු පිටි තිබුණු නිසාත්, ඒවායෙහිම ඇළ දොළ තිබෙන නිසාත් වඩාත් ඉඩකඩ තිබුණු නිසාත් අපට එහෙම යන්ඩ අවස්ථාවක් එළැඹුණෙත් නෑ. පවුලේ අයියා නංගිලා මේ හැමෝම හිටි නිසා සෙල්ලම් පිටියට සාමාජිකයන් පවුලෙන් ම හැදුණා. ඇළ දොළේ ‘ජබු’ ගහලා නාන්න. පීනන්න. ගස් නගින්න, වැල්වල එල්ලිලා ටාසන්ලා වගෙ වීරකම් කරන්න අපට වත්තෙම ඉඩකඩ තිබුණා.අපේ පෞරුෂය වර්ධනයට ඒවා මහත් පිටුබලයක් වුණා. අපේ වත්තෙ ජම්බු ගහක් තිබුණා. කාලෙකට මේක රතු රෙද්දකින් වැසුවා වාගේ ගෙඩිවලින් පිරෙනවා. මාත් ඉතින්! ඉන්නේ ඒ ගහේමයි. මාත් අයියත් අතර තිබුණෙ වයසින් අවුරුදු එකහමාරක දෙකක වගෙ සුළු පරතරයක් නිසා නිතරම රණ්ඩු ඇති වෙනවා. ඒ හැම වෙලාවෙම අම්මා අතින් ගුටි කන්නෙ අයිය.ගෙදර වාහන තිබුණු නිසා හිටි ගමන් අම්මා රාත්‍රි දර්ශනයට තාත්තත් ආවාම චිත්‍රපටි බලන්ඩ යනවා. අපවත් රැගෙන යනවා. සිංහල චිත්‍රපටිවලට වඩා ඇය නරඹන්න ආසා කළේ හින්දි චිත්‍රපට. ඒ චිත්‍රපටිවල දෙබස් නොතේරෙන නිසා අසභ්‍ය දෙබස් තිබුණොත් ඒවා දරුවන්ට වැටහෙන්නෙත් නැහැනෙ. බොහෝ වෙලාවට යන්නෙ අම්බලන්ගොඩ ‘රීගල්’ සිනමාහලට. දෝස්ති, සංගම්, ඒක් පුල් දෝමාලි, ආරාධනා මේ වගේ චිත්‍රපටි බැලුවා මතකයි. පැරැණි නළුවන් බොහෝ දෙනෙකුට ඇය ආසා කළා.අපේ අම්මා දෙවියන් වහන්සෙ ඇදහුවේ නෑ. පල්ලි ගියෙත් නෑ. පන්සල් තමයි ගියෙ. ඒත් බෞද්ධ දෙවියන් ඇදහුවෙ නෑ. බුදුන්ට වැන්දා. අලුත් අවුරුද්දට වුණත් කැවිලි පෙවිලි හදන එක, නොනගතය අල්ලන එක කළේ නෑ ඇය දන්නෙ බටහිර පන්නයේ කෑම හදන්න විතරයි.ඒත් සිංහල සංස්කෘතියට ඇය ගරු කළා. ඇය ඒ වතාවත් යුතුකම් දැන හිටියෙ නෑ. නමුත් පන්සලට “පේරු දාන” දෙන එක ඒවගෙ දේවල්නම් කළා. තාත්තා වුණත් මේවා වැඩිය ගණන් ගත්ත කෙනෙක් නොවේ. නත්තල්, අවුරුදු අපි ගත්තා. ඒවා උත්සව වශයෙන් සැලකුවා මිසක් චාරිත්‍ර වශයෙන් සැලකුවෙ නෑ. මගෙ තාත්තගෙ අම්මා බෞද්ධ මහ උපාසිකාවක්. අපේ වත්තේ එක්තරා තැනක ඇය බෝධියක් පවා හැදුවා. වත් පිළිවෙත් කරන්න. අපත් ඒවා කරනවාට අම්මා කැමැතියි. රාත්‍රියට අපි නින්දට යනකම් ‘සින්ඩරෙල්ලා’ කතා කියා අම්මා උදේට අප බෞද්ධ හැදියාවට පුරුදු කරනවා. හාමුදුරුවන් ගෙදරට වඩම්මලා දාන දීමත් අම්මා කළා.71 කැරැල්ල එනකොට මං අවුරුදු 12 ක පමණ ළමයෙක්. මට මතකයි අපේ ගෙවල් පොලිසිය ළඟම තිබුණු නිසා කැරැල්ලේ උණුසුම අපට හොඳින්ම දැනුණා. කොස්ගොඩ පොලිසියට දරුණුම ප්‍රහාර එල්ල වුණා. ඌරගහ පැත්තෙ ඉඳලා හතර පැත්තෙන්ම පහර දුන් වෙලාවෙ අම්මා අපට තුරුලු වෙලා ගෙදර විදුලි පහන් නිවලා දොර ජනේල තද කරගෙන වහගෙන හිටියා. ගේ ඉදිරිපස තිබුණු කොරිඩෝවට වෙඩි වැදුණු ජේවීපි දරුවො ගෙනත් තියන ශබ්දය ඇහෙනවා. මරළතෝනි විලාප ඇහෙනවා. අපේ අම්මා හරිම දයාර්ද මාතාවක්. ඇය ඒ වෙලාවට දිගු සුසුමක් හෙළලා “අපරාදෙ මේ කාලකණ්ණි දරුවො නිකම් නැහෙනවා” කියනවා. ඒත් කෙඳිරිලි හඬින්.අපෙ අම්මා හරිම සංවේදීයි. සත්ත්ව කරුණාව උතුරා ගිය මවක්. ගමේ මිනිසුන්ටත් එහෙමයි. සුනාමියට හසුවෙච්ච යම්තම් ඉන් බේරුණු බල්ලෙක් අපේ වත්ත අයිනේ කාලයක්ම හිටියා. ඒ සතාට අවශ්‍ය කෑම බීම සියල්ල අම්මා දරුවෙකුට වගේ ගිහින් ම දෙනවා. මේ ළඟදි ඒ බල්ලා මිය ගියේ. එදා අම්මා තරමක් කම්පා වෙලත් හිටියා.ඇය සතුව තිබු පුදුමාකාර හැකියාව තමයි ඉහළින්ම පැටිස් කට්ලට්ස් කේක් හදන්න පුළුවන්කම. මැහුම් ගෙතුම්වලටත් දක්ෂයි. බීරළු ගෙතිල්ලටත් දක්ෂයි. මෙ හැම දෙයක්ම අම්මාගෙන් මට ලැබුණා. වත්තෙ වැඩ කරන්න. තමන්ගෙ වැඩ කරන්න. ඉවුම් පිහුම් ඉගෙන ගන්න ඇය මටත් පුංචි කාලෙ ඉඳන්ම බල කළා.අයියා නිතරම දහවල් කාලයට ගහක් උඩ ඉන්න කොට ඇය කෑ ගහනවා පාඩම් කරන්න කියලා. ඒත් ඇයට තරමක් සිංහල බැරි නිසා ඒ පාඩම් කරන්ට කියන පොතේ නම කියාගන්න බෑ. ඉතින්! ඇය කියන්නේ මොන පොත ගැන ද කිය කියා. අයියා විහිළුවටත් ගන්නවා. අපේ අම්මා උයන්නට හරිම දක්ෂයි කියලා මා කීවනේ. ඕනෑම පිරිතකට, මඟුල් ගෙදරකට සියයකට වුණත් කන්ඩ දෙන්ඩ ඇයට පුළුවන්. ඒ හැකියාව ඇගෙන් මටත් ලැබුණා. මටත් පුළුවන් සියයකට හරි රසට පිළිවෙළට උයලා කන්ඩ දෙන්න. අපේ ඉඩමකඩම පරිස්සම් කරන්නෙ විශේෂයෙන් ඒවායේ වැට මායිම් බිඳුණොත් අදත් ඒවා හරිගස්සවන්නෙත් අම්මා. අපට මේවා බලන්නත් වෙලාව නෑනෙ. අම්මා දහයෙ පන්තියට විතරයි ඉගෙන ගෙන තියෙන්නෙ.ඒත් ඈ සතු ප්‍රායෝගික ඥානය හරිම විශාලයි. දැනටත් අයියගෙ පිටරට යවන මාළු ව්‍යාපාරය කළමනාකරණය කරන්නෙ අම්මා. කළ යුත්ත මනා ලෙස කිරීමයි කළමනාකරණය කියන්නෙ. ඇය ඒක හරියටම කරනවා. ඇය අටලෝදහම ගැන කම්පා වන ගැහැනියක් නොවුණට අයියගේ බිස්නස් පාඩු වුණාම කල්පනා කරන්නෙ ඇගෙ ප්‍රමාදයක් නිසා එහෙම වුණා ද කියලයි.අපේ අම්මා තමයි අපේ පවුලෙ දුක්ගන්නාරාළ. අපට වන කිසිම කරදරයක් අප ඇයට කියන්නෙ නෑ. කිව්වොත් සංවේදීකම නිසාම ඇය කල්පනා කරනවා වැඩියි.දරුවන්ගෙ දුක, කඳුළ, හදගැස්ම ඇයට ද දුකක් කඳුළක් ඛ්දගැස්මක්. දරුවන් සතුටෙන් ජීවත් වන්නෙ නැත්නම් ඇයට ද සතුටක් නෑ. හැමදාම හැන්දෑවට අප සියලු දෙනා පාඩම් පොත් අතට ගන්නට ඕනෑ. එසේ නොකළොත් අම්මාගෙන් හොඳ බැනුම් ටිකක් අහන්නට පුළුවනි.අපේ අම්මා හුඟාක් සසල වුණ අවස්ථා විරලයි. ඒත් දරුවො ලොකු මහත් වෙන කොට නංගි එහෙම අවුරුදු 15 ක් විතර වෙනකොට තාත්තා ඇයව එංගලන්තයට යැව්වා. එහෙ නෑදැයොත් ඉන්නවා. දැන් ඒ අය කසාද බැඳලත් ඉන්නෙ එහෙ. අපෙ පවුලෙ බොහෝ අය ඉන්නෙ පිටරට. මං වුණත් කළුතර බාලිකාවෙන් ජයවර්ධනපුර සරසවියට යන විට අම්මා කීවෙ පුතේ, තමන්ගෙ නම රැකගෙන ඉදිරි මග සකසගන්න කියලයි. එහෙ සටන් ව්‍යාපාර, උද්ඝෝෂණවලට සහභාගි වුණාදැයි ඔබ මගෙන් අහනවා.මං ඒවාට ගියේ නෑ. මගේ එකම අරමුණ වුණේ අධ්‍යාපනය හරිහැටි ලැබීම. එහෙම වුණානම් අම්මා ගමේ කලබල වෙනවා සිකුරුයි. අනෙක තාත්තා බොහොම සැරයි. කලබලයක් වෙලා කැම්පස් එක වැහුවොත් වහාම ගෙදර එන්න අම්මගෙ තාත්තගෙ අණ ලැබිලයි තිබුණෙ. අප නේවාසිකාගාරවල හිටියෙ.නේවාසිකාගාරයට අම්මා විවිධ කැවිලි පෙවිලි එවනවා. අවුරුදු කාලෙට වුණත් සිංහල කෑම බීම අම්මා හැදෙව්වා මිස හදන්න දන්නේ නෑ. ඈ දන්නෙ මා මුලින් කී ආකාරයට පැටිස්, කට්ලට්ස්, කේක් වගෙ ඉංගිරිසි කෑම හදන්න. අවුරුද්දට වුණත් කැවිලි පෙවිලි හැදුවෙ ගමේ ගැහැනු ගෙන්වලයි.අපෙ පාසල් යුනිෆෝම් පවා අම්මා මහපු ඒවා. මට අවුරුදු 12 ක් 14 ක් වෙනකොට මහන්නත් පුළුවන්. මං දවසක් අලුත් අවුරුද්දක කැවුම් පුච්චන්න පුරුදු වෙන්ඩ ගිහින් තෙල් තාච්චිය ළඟ පිස්සුණු අවස්ථාවකත් අම්මා කීවෙ “දුවේ මහන්සි වෙලා ඉගෙන ගත්තොත් අහක යන්නෙ නෑ” කියන එකයි. තාත්තා සල්ලි දුන්නට අභ්‍යන්තර හා බාහිර ක්‍රියාකාරකම් හැමටම අපව තල්ලු කළේ අම්මා. ගෙදර වැඩ, මැහුම් ගෙතුම්, අධ්‍යාපනය, විතරක් නොවේ පාසලේ මා ඉදිරිපත් වූ කථික විවාද කණ්ඩායම් අතරට පවා මාව මෙහෙයවා යැව්වෙ අම්මා. මා විවාද තරගවලින් ජයගත්තාම අම්මා ආසාවෙන් බලා හිටියා මතකයි.ඇය පාසලේ පැවැති මා සභභාගිවූ ප්‍රසංගවලට සහභාගි වෙලා “මට මේ වගේ දුවක් ඉන්නා එක ගැන සතුටුයි” කී අවස්ථාත් තියෙනවා. මං අද දරුවන් දෙදෙනකුගේ මවක්. පුතෙක් හා දුවක් මටත් ඉන්නවා.මා අද ඉන්නෙ මගේ දුවත් එක්ක යෙහෙළියක් වගේ. ඒත් මාත් මගෙ අම්මත් අතර සම්බන්ධය දුරස්ථ නොවුණත් ඒක යෙහෙළියක් වන තරමේ සම්බන්ධයක් නොවේ. ඒ නිසා නව යොවුන් වියේදී ඇතිවිය හැකි පෙම් සබඳතා වුණත් අම්මට කියන්න පුළුවන්කමක් තිබුණෙ නෑ.අම්මගෙන් මා උගත් හොඳම දේ තමයි අප්‍රමාදව කටයුතුª කිරීම. මා නීතිවේදිනියක් වූ දවසෙත් අම්මා කීවෙ ඒ වගේම කතාවක්. “පුතේ, තමන්ගේ උපකාරයක් බලාගෙන යුක්තිය බලාගෙන එන අයට අනවශ්‍ය කල්මැරීම් නැතිව උදව් කරන්න. ඒක තමයි ඔය කබායෙ වටිනාකම.” මා යම් තරමක් නීති ක්‍ෂේත්‍රයේ ජනප්‍රිය නම් ඒකට හේතුව නඩු කල්දාන්නෙ නැතිව ඉතාම ඉක්මනින් තීන්දු තීරණ ගැනීම. සමහරුන් හිතා සිටිනවා ඇති මා ඉතාම සැර අකරුණාවන්ත කෙනෙක් කියා. එහෙම එකක් නෑ.සමහර පොළවලට මා යනවා බඩු ගෙනෙන්න. ඒ වෙලාවට මගෙ කාරයට බඩු ගෙනැවිත් දාන කොලුවන් පවා මට දයාව දක්වනවා. එක් ළමයෙක් දවසක් කීවා “මැඩම් මං කුඩු බීලා අහුවෙලා මාව ඇතුළට දැම්මා. ආයේ එළියට ආවට පස්සෙ මට ආයිත් කුඩු ඕනෑ වුණේ නෑ. මං දැන් සුවපහසු ජීවිතයක් ගතකරනවා” කියලා. අනෙක තවත් සමහරුන්ගේ වැරැදි අදහසක් තියෙනවා මා කාන්තාවන්ගේ ප්‍රශ්න ඔවුනගෙ ගැටලු පැත්තට හුඟාක් නම්‍යශීලීව තීන්දු ගන්නවා කියලා. එහෙම එකකුත් නෑ.ඉදිරිපත් වන සාක්ෂි හා කරුණු අනුව ස්වාධීනව තීන්දු ගැනීමයි මා කළේ. සමහර වන්දි නඩු තියෙනවා. ඒ ගැහැනු ඉල්ලන්නෙ දරුවන්ට සල්ලි විතරමයි. ඒ පිරිමියාට තමන්ගෙ දරුවා බලන්ඩ දෙන්ඩත් කැමැති නෑ. මේවාට නම් මට කේන්තියි. මා කියලා තියෙනවා සල්ලි විතරක්ම හිතන්න එපා. මනුෂ්‍ය ධර්මය ගැනත් හිතන්න කියලා. එතකොට කවුරුන් හරි කීවොත් මා පිරිමි පැත්තට නම්‍යශීලියි කියලා ඒකත් වැරැදියි.මගෙ තාත්තට සියල්ල අතට පයට කරලා දෙන්ඩ ඕනෑ. අම්මා සියල්ලම විඳ දරාගෙන හිටියා. දැන් ඉන්න ගැහැනු නම් ඒ විවාහය අත්හැරලා දික්කසාදයට දුවගෙන එනවා. මගේ අම්මා එහෙම නෑ. ඇය දරුවන් වෙනුවෙන් සියල්ල විඳදරා ගත්තා. ඒත් මා පිරිමින් දෙස එහෙම බලන්නෙ නෑ. ඉතාම නිරවුල් මනසින් මා එහි සිටින්නෙ.මා කොළඹ මහෙස්ත්‍රාත් හැටියටත් වෙනත් උසාවිවල සිටිනා කාලයෙත් දුන් නියෝග තීන්දු අහලා දැකලා අම්මා හරියට සතුටු වුණා. අඹේපිටිය මහත්තයගෙ කදිරගාමර් මහත්තයගෙ නඩු වගෙ දේවලුත් මා ඇහුවා. අම්මා දැනටත් මට විශේෂයෙන් කියන දෙයක් තමයි වැරැදි කරන අයට කිසිම බුරුලක් දෙන්න එපා කියලා. ඒ අභීතකම මට ආවෙ තාත්තගෙන් හා අම්මගෙන් යන දෙන්නාගෙන්ම කිව්වොත් නිවැරැදියි. මම වත්තල උසාවියෙ ඉන්න කාලෙ බෝම්බ ගහනවා කියලා මහා රාවයක් ඇතිවුණා. ඒත් මගෙ අම්මා කීවෙ ඒවට බයවෙන්න එපා දුව. හරියට යුක්තිය ඉටු කරන්න කියලා විතරයි. 1989 දි මා කඩුවෙල ප්‍රාථමික අධිකරණයේ විනිසුරු. ගල්කටස් අතේ තියාගත්තු ටී 56 ගත්තු කොල්ලො ඇවිත් උසාවිය වහන්න කීවා. මා තත්පරයක්වත් උසාවිය වැහුවෙ නෑ.මරණ බය නම් මනුෂ්‍යයන් හැටියට ඇතිවෙනවා. ඒත් යුක්තිය ඉටුකරන්න ඕනෑ කියන පදනමයි මා තුළ ඇත්තේ. අපිට තියෙන කරදර හැමදෙයක්ම අම්මට කියන්නෙත් නෑ. මගෙ දරුවො දෙන්නම ලැබෙන කොට කොස්ගොඩ ගෙදරට ගියා. අම්මා තමයි මගෙ දරුවන්ගෙ කටයුතු නොපිරිහෙළා කළේ. මුලින්ම පන්සලට දරුවන් ගෙන ගියෙත් අම්මා. මගේ ළමයි මට වඩා ආදරය කරන්නෙත් ආච්චිට.හේතුව ආච්චි හුරතල් කරනවා. අප එපා කියන කොකාකෝලා, සොසේජස් ඇය ගෙනැත් දෙනවා. නිවාඩු කාලෙට දරුවො දුවන්නෙ ආච්චිව බලාගෙන. විශ්වවිද්‍යාලයේ ඉන්නා කාලෙ කෙල්ලොත් එක්ක ලෝකාන්තය බලන්න කෝච්චියෙ යනකොට තමයි මහත්මයා සරත් සිරිවර්ධන හමුවුණේ. ඒ කාලෙ එයා ගිණුම් අංශයෙ හිටියේ චාර්ටඩ් එකවුන්ටන්සි කරමින්. මහත්තයගෙ වරදක් නොතිබුණු නිසා අම්මලා කැමැති වුණා.මුලදි කෝච්චියේදී හමුවූ මොහොතේ ප්‍රේම සම්බන්ධකම් ඇති නොවුණට කාලෙකදි තමයි අපි පෙම්වතුන් වුණේ. මුල් කාලෙ අම්මට කීවෙත් නෑ. නියමිත කාලය එනකම්. අද මහත්තයා හේලීස් සමූහ ව්‍යාපාරයේ මූල්‍ය අධ්‍යක්ෂ ලෙස කටයුතු කරනවා. අපටත් වැඩිය අම්මා බෑනට හරිම ආදරෙයි.අපේ තාත්තගෙ නෑයෝ හිටියෙ කොළඹට කිට්ටුව ඉතාම නාගරිකවයි. අප හිටියෙ ගමේ. ඒ නිසා තරමක කොන්වීමක් ඈත්වීමක් තිබුණයි කියලත් හිතෙනවා. ඒත් අප කොළඹ නාගරිකයට කිට්ටු වෙනකොට ඒ සම්බන්ධකම් අලුත් වුණා.මා ජීවිතයේ කිසිම දෙයකින් පශ්චාත්තාප වන ගැහැනියක් නොවේ. ඒත් හොර සහතික ලියවිලි මත කොළඹ ජනප්‍රිය පාසලකට දරුවා ඇතුළත් කරන්න ගිය මවක් අධිකරණය හමුවට ගෙනාපු වෙලාවෙ මටයි තීන්දුව දෙන්න තිබුණේ.ඒ වන විට මාධ්‍ය මඟින් මේ සිද්ධියට ප්‍රසිද්ධියක් ලැබී තිබුණා. දරුවාගෙ තාත්තා පත්තරයක් බලලා එකපාරටම හෘද රෝගයෙන් මිය ගිහින්. එයා හෘද රෝගියෙක්. ස්වාභාව ධර්මයෙන්ම ඒ කාන්තාවට දඬුවම් ලැබුණු නිසා මං අලුතින් දඬුවමක් දුන්නෙ නෑ. ඇයි! අර දරුවා ගැනත් හිතලා. ඉතා තදින් අවවාද කරලා මුදා හැරියා.මගෙ අම්මා ඒකට හරිම සතුටු වුණා. අම්මා 1936 උපන් ගැහැනියක් වුණත් අදත් ඉතාම කඩිසරව වැඩ කරනවා. ඇයගේ ආභාසය ලැබූ මටත් ඒ ජවය තියෙනවා. මාත් දැන් අඩසියවස පසුකළ කාන්තාවක්. මේ ජීවිතයේ නිස්සාරත්වය මා හොඳින්ම තේරුම් අරන් ඉන්නෙ. දරුවන් ලොකු මහත් වුණාම විශේෂයෙන් ගැහැනු දරුවා දීග දුන්නාට පස්සෙ බුදුන් වදාළ ධර්මය අනුව මේ ලෝකෙ කරන්න පුළුවන් උතුම්ම දෙය මං කරනවා.ඒ කියන්නෙ මෙහෙණියක් ලෙස ජීවිතයේ අවසාන කාලය ගතකරන්නයි කැමැති. ඒ පුණ්‍යකර්මයෙන් අම්මා තාත්තා ඇතුළු බොහෝ දෙනෙක් නිවනට ගෙන යන්න මා උත්සාහ කරනවා. ඒත් මගෙ අම්මා කළ දේවලට මට ඇයට කවරදාවත් ණය ගෙවන්න බැරි බවත් මා දන්නවා.උපාලි සමරසිංහඡායාරූප -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=as1101025</link>
    <topic>ගුවන් යානයක නැඟී ඉංගිරිසි ඉගෙන ගන්නා හරි අපූරු ඉස්කෝලේ</topic>
    <author>රූපාන්ති බුලත්සිංහල</author>
    <content>ගුවන් යානයක නැඟී ඉංගිරිසි ඉගෙන ගන්නා හරි අපූරු ඉස්කෝලේඅලුත් පාසල් වාරය හෙට ඇරඹේ. අද අලුත් ලෝකයට පියමං කරන්න ඉංගි‍්‍රසි අධ්‍යාපනය ඉතාම වැදගත්. සමහර විෂයන් ඉගෙනීම ඇතැම්විට හරිම වෙහෙසකරයි. එපා වෙන වාර අනන්තයි. ඉංගි‍්‍රසි ඉගෙනීමත් සමහරවෙලාවට එහෙමයි. මේ හින්දම තමයි සමහර දරුවො ඉංගි‍්‍රසි ඉගෙන ගන්න අදිමදි කරන්නේ.විදුහල්පති එන්.ජී.ආර්.ජී. ප්‍රනාන්දුනගරයෙන් ඈත පාසලක් මේ සඳහා හොඳ ප්‍රතිකර්මයක් හොයාගෙන. ඉංගී‍්‍රසි දැනුම බෙදන මේ අපූරු ගුවන් පුස්තකාලයේ වගතුග හොයාගෙන අපි පසුගියදාක ඒ පාසලට ගියා.ධාවන පථයේ සිට ගුවන්යානය ගුවන් ගතවීමට සූදානම්, මගීන්ගේ සිත්වල පුංචි කැලඹීමක් සමඟ සතුටක්. ආසාවක්. ඔවුන් කවුළුවක් ඇරීමට සූදානමින්, ඒත් නිලධාරීන්ගෙන් එයට අවසර නෑ. එකෙනෙහිම මගීහු නිහඬ වෙති. මේ සැබෑවක්ද? කුතුලහලය ඇවිස්සෙයි. කලබල වූ සිත ගුවන් ගමන පිළිබඳ තොරතුරු විමසයි. ඒත් මේ සවාරිය සිදුවන්නේ සුවිශේෂ ගුවන් පථයකය. ඒ කුලියාපිටියේ ශාන්ත ජෝසප් විදුහල් භූමියේය. රටකින් රටකට යන ගුවන් යානයක් නොවූවද මෙයත් අපූරු ගුවන් යානයක්.මේ ගුවන් යානයේ නියමුවා වූ විදුහල්පති එන්.ජී.ආර්.ජී. ප්‍රනාන්දු මහතා හමුවීමට අප යන විට ඔහු බොහෝ සෙයින් කාර්ය බහුලව සිටියේය. කොතෙක් රාජකාරී තිබුණ ද අපි පැමිණෙන බවට තිබූ පූර්ව දැනුම්දීම නිසා ඔහු සූදානමින් සිටියේය. ඒ පාසල ‘දිරිවඩමු පෙරට යමු’ යන ආදර්ශ පාඨයට අනුගතව තිබුණි. මේ පිබිදීමේ වගතුග එතුමා අප හා හෙළිදරව් කෙළේ මේ අයුරිනි.”මං මේ ඉස්කෝලෙට ආවේ 2007 අගදී. වයඹ මහ ඇමැති නීතිඥ අතුල විජේසිංහ මහතාට මේ ඉස්කෝලෙ දියුණු කරන්න ගොඩක් උනන්දුවක් තිබුණා. එතුමාගේ ආරාධනයෙන් තමයි මං මේ ඉස්කෝලෙට විදුහල්පති වෙලා ආවේ, ඒ කාලේ මේ ඉස්කෝලෙ එකම මඬගොහුරක්. අබිලි ද්‍රව්‍ය හැම තැනම කිසිම පිළිවෙළක් නැහැ. මුලින්ම ඉස්කෝලෙ පිළිවෙළකට හැදුවා. මහ ඇමැතිතුමාගේ සහයෝගය මට උපරිම ලැබුණා.ගෙවත්තේ දරුවන් වැඩකරද්දී... ලක්ශි‍්‍රයා ගුරුතුමිය ද මෙහි වෙයිඵලදායීතා වැඩසටහන් ඉස්කෝලෙ භූමිය තුළ ක්‍රියාත්මක කළා. හැම පන්තියකටම පාසල දියුණු කිරීමේ ව්‍යාපෘති බාර දුන්නා. හැමෝටම ඒ ව්‍යාපෘති අඛණ්ඩව කරගෙන යාමට වාතාවරණය සැලැස්සුවා.මේ ගුවන් පුස්තකාලයත් ඒ වගේ ව්‍යාපෘතියක්. මේ සඳහා ලක්‍ෂ හයක් පමණ වැය වුණා. මං හිතුවා අලුත් නිර්මාණයක් කරන්න ඕනෙ කියලා දුර්වල ළමයි වුණත්, අධ්‍යාපනයට නැඹුරුකරගත හැකිවන්නේ එවිටයි. මං මේ හැම දෙයක්ම අධ්‍යයනය කළා.මේ අතරතුරේදි මට කෝච්චි පෙට්ටියක හදපු ඉස්කෝලයක් ගැන ජපන් නවකතාවක පරිවර්තනයක් කියවන්න ලැබුණා. මං මේ සොඳුරුබව මනසින් විඳිමින් අපේ ඉස්කෝලෙත් මෙහෙම දෙයක් කරන්න ඇත්නම්, කියා හිතුවා.ඒ පාර තමයි මගේ හිතට ගුවන් පුස්තකාලයක් හදන්න ඕනෙ කියන අදහස ආවේ. ඒක එච්චර පහසු වුණේ නැහැ. මං ගුරුවරුත් සමඟ රත්මලානෙ ගුවන් තොටුපොළට ගියා. එහිදී මුලින්ම අවබෝධයක් ලබා ගත්තා.ගුවන් යානයක වට ප්‍රමාණය මැනගත්තා. කොහොමද මෙවැන්නක් නිර්මාණය කරන්නෙ කියන මූලික අදහස ලබාගත්තා. මේ සඳහා ගුවන් හමුදාවෙන් උපරිම සහයෝගය ලැබුණා.ඒ වගේම දරුවන්ගේ දෙමවුපියන් මේ සඳහා උපරිම සහයෝගීත්වය ලබලා දුන්නා. ආර්ථික පහසුකම් ලබාදීමට මහ ඇමැතිතුමා ඇතුළු පළාත් සභාවේ සියලු දෙනාගෙන් නොමසුරු දායකත්වයක් ලැබුණා.ගුවන්යානා පුස්තකාලයේ ඇතුළතඒ වගේම ලංගම ඩිපෝ අධිකාරිතුමා ඇතුළු පිරිසගෙන් ලැබුණු සහයෝගය මං ඉතාමත් අගේ කරනවා. ගුවන් යානයේ තියෙන සීට් ලංගමෙන් ඉවත් කළ බස්රථවලින් ගත්තේ, ගුවන් පුස්තකාලය හදන දවස්වල අපිට රැයක් දවාලක් මතක නැහැ.මේ සිහිනය සැබෑවෙන තුරු අපිට ඉස්පාසුවක් තිබුණෙම නැහැ. පාසලේ උන්නතිය වෙනුවෙන් හැමෝම කැප වුණා.මේ පුස්තකාලය හැදුවේ ප්‍රාථමික අංශය වෙනුවෙන්. තවමත් මෙහි තිබෙන්නේ ඉංගී‍්‍රසි පොත් විතරයි. දරුවන්ගේ ඉංගී‍්‍රසි දැනුම දියුණු කරන්න මේ පුස්තකාලයෙන් ලැබෙන පිටිවහල ගොඩක් වටිනවා.”මේ පුස්තකාලය සැබැවින්ම සුන්දරය.අපි ද මේ අපූරු පුස්තකාලය නැරැඹීමට පොඩිත්තන් පිරිවරාගෙන ගුවන් යානයට ගොඩ වුණෙමු. උඩුගුවනේ සවාරියක් යෑමට ඔවුහු සැරසෙති. 4 ශ්‍රේණියේ (මානෙල්) පන්තිය බාර ගුරුතුමා අතුල ජයලත් මහතා දරුවන් උඩු ගුවනට රැගෙන යෑමට සැරසෙයි.පොඩිත්තෝ නිහඬව සිටිති. සැටලයිට් පටයේ නීල් ආම්ස්ට්‍රෝගේ සඳ ගමන දිස්වෙයි. 1969 සඳමත පා තැබීම අමතක කළ හැකිද? ඒ අමතක නොවන මතකය ගුරුතුමා පොඩිත්තන්ට හොඳින් පැහැදිලි කරයි. කළුවර අහස බබළන තරු රටා, අපූරු ලෙසින් නැවතත් තිරයට, “මේ තමයි පුතේ දඩයක්කාරයා, මේ දැන් දකින්නේ හත්දින්නත් තරු, මේ තමයි වලසා.” දරුවෝ ඒ හැම රටාවක්ම ඉතා ඕනෑකමින් නරඹති.පවන් රොදක් සේ ඉහළට නොගියත්, ගුවන් ගමනින් පසු දරුවෝ මහත් සතුටට පත්ව සිටිති. ඒ සතුට කෙතරම් ද කියා ඔවුන්ගෙන්ම වදනින් මෙසේය. “ප්‍රාථමික අංශයට කියලා වෙනම පුස්තකාලයක් තිබුණේ නැහැ. දැන් ඉතින් අපිටම කියලා පුස්තකාලයක්. මේක ඇතුළට ගියහම මට හිතෙන්නේ ගුවන්යානයකට නැග්ගා කියලා. හිතට ලොකු සතුටක් ලැබෙනවා.” අකිඳු බාසිත් සිසුවා පැවසීය.පරිගණක තාක්ෂණය ඉගෙන ගනිමින්තම මිතුරාගේ කතාව සනාථ කරමින් තරුෂ නිම්සර කීවේ මෙවැන්නකි. “මේ පුස්තකාලයේ ඉංගී‍්‍රසි පොත් විතරයි තියෙන්නෙ, ඒක අපේ ඉංගී‍්‍රසි දැනුම දියුණු කරගන්න වැදගත්. කවුරුත් මේ පුස්තකාලයට යන්න හරිම කැමැතියි.”සුලක්ඛන නිර්මාල් තම අත්දැකීම සතුට බෙදාගන්න කැමැත්තෙන්ම ඉදිරිපත් වූයේය. “වෙන ඉස්කෝලවල මේ වගේ ගුවන් පුස්තකාලයක් නැහැ. මේ වගේ අපට හදලා දුන්නෙ, අපිට තියෙන ආදරේ නිසයි. මං හිතන්නෙ ඒ හින්දාම අපි අධ්‍යාපනයට තවත් උනන්දු වෙන්න ඕනෙ.”ගුවන් පුස්තකාලය බාර ගුරුතුමා ලෙස කටයුතු කරන්නේ එම්.ජී.ජේ. බණ්ඩාර ගුරුතුමාය. ගුවන් යානයේ නඩත්තුව, පිරිසිදු බව සොයා බලා අවශ්‍ය කටයුතු කිරීම එතුමාට පැවැරී ඇත.ගුවන් යානයෙන් බැසගත් විගස ලක්ශි‍්‍රයා ගුරුතුමියගේ ගැමිගෙදරට පිවිසෙන්නට ආරාධනයක්. වැස්ස ගැන නොසිතාම තෙමහල් ගොඩනැගිල්ලේ ඉහළම මාලයට අපි ගොඩ නැග්ගෙමු. අතහැර දමන ලද කොන්ක්‍රීට් ලෑල්ලක් මත ඇය ගැමිගෙදර සකස් කර තිබුණාය. වැසි දියෙන් සරුසාර වූ ගැමි මිදුලේ පුංචි කුඹුරු යායකි. පසෙකින් වැවකි. ඕවිටේ හැදුන පලා ජාති, ගෝවා දැකුම් කළුය. ආරක්‍ෂාව සඳහා නිර්මාණය වූ දඬු වැටකි.මෙහි වැදගත්කම ඇය විස්තර කෙළේ මේ අයුරිනි. “මේ ළමයි ගොවි උපකරණ දැකලා නෑ. ඒ වෙනුවෙන් තමයි මේ ගැමි ගෙදරත්, වගා බිමත් සකස් කෙළේ, අපේ පාසලේ ඉඩකඩ අඩුයි. අහස ප්‍රයෝජනයට ගන්න කියලා තමයි කියලා තියෙන්නේ. මේ නිසා තමයි පුංචි පන්ති කාමරයක්වත් සෑදිය නොහැකි මේ බිම තෝරාගත්තේ.” පිරිමි දරුවන් වුවත් පාසලේ පිරිසුදු බව අගේ කර සලකන බවත් වගාකටයුතුවලට ලැදි බවත් ඔවුන්ගේ උනන්දුවෙන් පෙනේ.මීළඟට හොඳම පන්ති කාමරය වූ හතර ‘සී’ මානෙල් පන්තියට අපි ගියෙමු. නවීන අධ්‍යාපන මෙවලම් යොදා ගනිමින් දරුවන්ට කරනු ලබන ඉගෙනුම් ක්‍රියාවලිය වඩා ඵලදායීව සිදු කරන අතුල ජයලත් ගුරුතුමාගේ ආකල්ප සුබවාදීය. ඔහු දරුවන් වෙනුවෙන් කැපවී ඉගැන්වීම කරයි.විශේෂ ස්තූතියපොලිස් පරීක්‍ෂක ජනක සමරකෝන් සහවයඹ ප්‍රධාන අමාත්‍ය මාධ්‍ය ලේකම් පරාක්‍රම සුබසිංහ යන මහත්වරුන්ටරූපාන්ති බුලත්සිංහලසේයාරූ - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=as1101029</link>
    <topic>මිනිසුන් හා තිරිසනුන් අතර වෙනස පවතින්නේ ධර්මය මතයි</topic>
    <author>සාකච්ඡා කළේ -රමණී සුබසිංහ</author>
    <content>මිනිසුන් හා තිරිසනුන් අතර වෙනස පවතින්නේ ධර්මය මතයිබස්නාහිර පළාතේ ප්‍රධාන සංඝනායක විද්‍යොදය පිරිවෙනේ අධ්‍යක්ෂආචාර්ය අකුරටියේ නන්ද හිමිඋදා වූ නව වසර ලෝකවාසී බෞද්ධ ජනතාවට ඉතා සුවිශේෂී වර්ෂයකි. සිදුහත් බෝසතාණන් වහන්සේ චතුරාර්ය සත්‍යය අවබෝධ කොට උතුම් වූ ශ්‍රී සම්බුද්ධත්වයට පත්ව වසර දෙදහස් හයසියයක් උදාවන්නේ මේ වසරේ එළඹෙන වෙසක් පුර පසළොස්වක පොහෝ දිනට වන බැවිනි. සම්බුද්ධත්ව ජයන්තිය අර්ථවත් කිරීමට නම් අප නිවැරැදි බෞද්ධයින් ලෙස නිවැරැදි මාර්ගයේ ගමන් කළ යුතු ය.බුදුරජාණන් වහන්සේ දේශනා කොට වදාළ ධර්ම මාර්ගයේ ගමන් කළ යුතුය. අප මිනිසත්බව ලැබුවේ ඉහත ආත්මවල කරන ලද කුසල කර්මයන්හි ප්‍රතිඵලයක් ලෙසට ය. බුදුරජාණන් වහන්සේ දේශනා කොට වදාළේ ආලෝකයෙන් ආලෝකය කරා යෑමට ඇති උත්පත්ති ස්ථානය මේ මනුෂ්‍යාත්මය වන බවය.දෙවියන් පවා මිනිස් ලොව හඳුන්වන්නේ සුගතිය ලෙසිනි. පින් රැස් කොට දෙවියන්ට ඉහළට යෑමට නොහැකිය. තිරිසන්ගතව හෝ අපායගාමීව උපන්නේ නම් කුසල් කිරීමට හැකියාවක් නැත. මේ නිසා මිනිසුන් ලෙස උපත ලැබූ අපි ඒ මනුෂ්‍යාත්මභාවය සම්පූර්ණයෙන් ම සාර්ථකත්වයට පත් කර ගැනීමට අධිෂ්ඨාන කරගත යුතු වෙමු.2500 බුද්ධ ජයන්තිය වෙනුවෙන් අපට ක්‍රියාකාරීව දායක වීමට නොහැකි වුණි. 2600 ශ්‍රී සම්බුද්ධත්ව ජයන්තිය උදාවන මේ මොහොතේ“අද අද එයි මරු පින්කර ගන්නේ කෙලෙස ද සෙට මරු නේති සිතන්නේ”යන ආප්තෝපදේශය සිහිපත් කරමින් ආධ්‍යාත්මික ජීවිතය සාර්ථක කරගැනීමට උනන්දු විය යුතුය.තුනුරුවන් කෙරෙහි වූ ශ්‍රද්ධාව වර්ධනය කර ගැනීම, මෙහි දී වඩාත් වැදගත් වේ. ශ්‍රද්ධාව නම් බුද්ධ, ධම්ම, සංඝ යන තෙරුවන් විෂයයෙහි වූ අචල ප්‍රසාදයයි. නොසැලෙන විශ්වාසයයි. බෞද්ධයා පින් දහම් කරන්නේ, කුසල් රැස් කරන්නේ ශ්‍රද්ධාවේ ප්‍රමාණයට අනුවය. අවාසනාවකට බෞද්ධ සමාජයේ හෝ සංඝ ශාසනයේ හෝ ශ්‍රද්ධාව වර්ධනය කැරෙන වැඩ සටහන් ක්‍රියාත්මක වන්නේ නැත.භික්ෂුන් වහන්සේ නමක් ලෙස සමාජගත වන්නේ ගිහි දරුවා ය. වයස අවුරුදු 12 දී ශාසනයට ඇතුළත් වන සාමණේරයන් වහන්සේ ගිහි සමාජයට අනුගාමිකව පැවිදි අධ්‍යාපනය ලබා ගැනීමට යොමු වනවා මිස භික්ෂු බවට අත්‍යවශ්‍ය දෙයක් ලෙස ශ්‍රද්ධාව වර්ධනය කිරීමේ ක්‍රමවේදයක් නැත.නිවෙසක ශක්තිමත්කමට එහි පාදම වැදගත් වනවා සේ භික්ෂුන් වහන්සේට, තුනුරුවන් කෙරෙහි වූ නොසැලෙන විශ්වාසය වැදගත් වේ. උන්වහන්සේට ශ්‍රද්ධාව නමැති අඩිතාලම හොඳ පදනමක් නොවුණේ නම් මහණකම පවත්වාගෙන යා නොහැකිය.අද ගිහි සමාජයේ දරුවා තරගකාරී අධ්‍යාපන රාමුවට වැටී ගමන් කරනවා සේ පැවිදි සාමණේරයන් වහන්සේට ද එම අධ්‍යාපන ක්‍රමවේදයටම මුහුණ දීමට සිදුවනවා මිස ආගමික කටයුතු පිළිබඳ නිවැරැදි අධ්‍යාපනයක්, හොඳ පදනමක් ලැබෙන්නේ නැත. මේ නිසා ගිහි පැවිදි දෙපිරිසම උදෙසා ශ්‍රද්ධාව වර්ධනය කිරීමේ වැඩසටහන් ක්‍රියාත්මක කිරීම කාලීන අවශ්‍යතාවක්ව පවතී.බුදුරජාණන් වහන්සේ මවුපිය යුතුකම් ගැන සඳහන් කිරීමේ දී ‘පා පා නිවාරෙන්තී’ පළමුව දරුවන් පවින් වළකා ගත යුතු බව පෙන්වා දුන්හ. ‘කළ්‍යාණේ නිවේසෙන්තී’ දෙවනුව යහපත් දේ කියා දිය යුතු බව පෙන්වා දුන්හ. හොඳ අධ්‍යාපනයක් ලබා දිය යුතු වන්නේ තෙවනුවය.එහෙත් වත්මන් සමාජයේ ප්‍රමුඛතාවය ලැබෙන්නේ අධ්‍යාපනය ලබා දීමට ය. ළදරු පාසලේ දීත් අධ්‍යාපනයට මුල් තැන දිය යුතු බව අද මවුපියන් ගේ හැඟීමය. මෙවන් තරගකාරී අධ්‍යාපන ක්‍රමවේදයක් ක්‍රියාත්මක වූයේ නම් අනාගත පරපුරෙන් සාරධර්ම බලාපොරොත්තු වීම ඵල රහිතය. බුද්ධිමත් බව තිබු පමණින් මිනිසා සම්පූර්ණ නොවන බවත්, බුද්ධිය, ධර්මය සමඟ පෝෂණය විය යුතු බවත් බුදුරජාණන් වහන්සේ පෙන්වා දුන්හ.‘ධර්මේන හීනා පසුබිර්සමානා’මිනිසුන් හා තිරිසන් සතුන් අතර වෙනස රඳා පවතින්නේ ධර්මය මතය. ආහාර ගැනීම, නිදා ගැනීම, බිය වීම, කාම සේවනය ආදි වූ සිව් කරුණු මිනිසුන්ට මෙන් ම සතුන්ට ද සමානය. මේ ක්‍රියාකාරකම්වලදී මිනිසා සතුන්ගෙන් වෙනස් වන්නේ ධර්මය නිසා ය.අප ගේ මිනිස්කම වර්ධනය කර ගැනීමට ශ්‍රද්ධාව, අධ්‍යාපනය මෙන් ම ධර්මානුකූල පැවැත්ම ද අවශ්‍ය වේ. ආර්ථික වශයෙන් පමණක් දියුණු වන පුද්ගලයා, බුදු දහමේ හැඳින්වෙන්නේ එකැස් කණකු ලෙසිනි. එවැනි පුද්ගලයකුගෙන් සමාජයට යහපතක් අපේක්ෂා කළ නොහැකිය.පැළ ගොයමට අවශ්‍ය අවස්ථාවේ නිසි පරිදි ජලය, පොහොර නොලැබුණේ නම් ලැබෙන අස්වැන්න සරුසාර නැත. ගිහි දරුවාට මෙන් ම පැවිදි සාමණේරයන් වහන්සේ කෙරෙහි ද මූලාරම්භයේ දී ගුණ දහම් පිළිබඳ ආකල්ප ඇති කිරීමට නොහැකි වූයේ නම් අනාගත ප්‍රතිඵල ද යහපත් වන්නේ නැත. ඒ පුද්ගලයා රැකියාවකට ගිය ද ඒ කාර්යයේ දී මානව හිතවාදී වන්නේ නැත. එළඹෙන සම්බුද්ධත්ව ජයන්තිය වෙනුවෙන් සම්බුද්ධත්ව ජයන්ති කමිටුව විසි වැදෑරුම් වැඩපිළිවෙළක් ඉදිරිපත් කොට තිබේ.එහිදී ආයතනගතව ආගමානුකූල පරිසරයක් ඇති කිරීම, පුද්ගලයන් කෙරෙහි චර්යා හා ආකල්ප වර්ධනයක් ඇතිවන අයුරින් කටයුතු කිරීමට රාජ්‍ය ආයතන හා පුද්ගලික ආයතන ප්‍රධානීන් පියවර ගත යුතු යැයි යෝජනා කොට තිබේ. ආයතනයටත් එහි සේවය ලබන සමාජයටත් අදාළ කාර්යයේ විපුල ඵල නෙළාගත හැකි වන්නේ එසේ කටයුතු කිරීමෙනි.විහාරස්ථානයක දී වුවද එහි පැමිණෙන දරුවන්, බාල පරම්පරාව යහමඟට යොමු කරවීමට ක්‍රියාකාරී, ප්‍රායෝගික වැඩපිළිවෙළක් සැකසිය යුතුය. දහම් පාසල ඒ සඳහා හොඳ තෝතැන්නක් වුවද, එහි දී ද පාසල් අධ්‍යාපනයට සමගාමීව යන තවත් තරගකාරී අධ්‍යාපන ක්‍රමයක් ක්‍රියාත්මක වෙනවා නම් හොඳ සමාජයක් නිර්මාණය කිරීමට හැකි වන්නේ නැත. දරුවා තුළ සන්තානගත දියුණුවක් ඇති කිරීමට හැකි වන්නේ නැත. මේ නිසා සාම්ප්‍රදායික බවින් වෙනස් වී මේ දරුවන්ට සමාජයට ආදරය, කරුණාව දක්වන හැටි ඉගැන්විය යුතුය.මේ සමාජය දෙස විමසුම් ඇසින් බලන්න. වැඩිහිටි වියේ පසුවන ඔබ ගේ ළමා විය අදට වඩා එදා සුරක්ෂිත බව ඔබට වැටහෙනු ඇත. දරුවන් මවුපියන්ට හිරිහැර කිරීම, මංකොල්ලකෑම්, මිනීමැරුම්, අපරාධ වර්ධනය වී ඇති බව අවබෝධ වනු ඇත. විශේෂයෙන් ගැහැනු දරුවන් ගේ සුරක්ෂිත බව දවසින් දවස අඩු වෙමින් තිබේ. මේ නිසා සමාජයේ කාන්තාව පිළිබඳ මේ මගේ අම්මා වැනි කෙනෙක්, මේ මගේ සහෝදරියක්, යන හැඟීම් ඇති කළ යුතු වේ. ඇය සුරක්ෂිත වන්නේ එවිට ය. මිනිසා, මිනිසාට පමණක් නොව සතා සීපාවුන්ට, ගහ කොළ ඇතුළු පරිසරයට ආදරය කරන හැටි පුරුදු කළ යුතුය. බුදුරජාණන් වහන්සේ ‘සබ්බ පාන භූත හිතානුකම්පී විහරථි’ යනුවෙන් දේශනා කොට වදාළේ එයයි. පරිසරය අපව රකින්නේ අප විසින් පරිසරය ආදරයෙන් රැක බලා ගන්නේ නම් පමණි. එය විනාශ කළේ නම් සොබා දහමින් එන ව්‍යසනයන්ගෙන් අපට බේරී සිටිය නොහැකිය. අසනීපයක දී වුව අනුන්ට හිරිහැරයක් වන ලෙස කෙළ පිඩක් බිම හෙළීම පවා සාර ධර්මයන්ට පටහැනිය. ජලාශවලට කෙළ ගැසීම, මල මුත්‍ර පහ කිරීම එදා භික්ෂුන් වහන්සේට තහනම් විය. බුදුරජාණන් වහන්සේ පරිසරය ආරක්ෂා කරගැනීම පිළිබඳ දේශනා කොට වදාළේ මීට අවුරුදු දෙදහස් පන්සියකටත් වඩා ඉහත දීය.අද මිහිතලය උණුසුම් වීම නිසා ලෝකයට විවිධ ව්‍යසනයන්ට මුහුණදීමට සිදුව ඇත. මිනිසාගේ නොහැදියාව ඊට ප්‍රධාන හේතුවයි. ඉවක් බවක් නැතිව පරිසරයට අපද්‍රව්‍ය එක් කිරීම, ගහ කොළ සිඳ දැමීම ආදී වූ ක්‍රියාවන් බෞද්ධ සංස්කෘතියට සම්පූර්ණයෙන් ම පටහැනිය. ඉඳුල් වතුර ටික පවා පොළොවේ වෙසෙන කුඩා ප්‍රාණීන්ට ආහාරයක් වේවා යි යන මෛත්‍රී සහගත ප්‍රාර්ථනාවෙන් ඉවත දමන ලෙස බුදුරජාණන් වහන්සේ දේශනා කොට වදාළහ.මේ රටේ දීර්ඝ කාලයක් පුරා යුද්ධයක් පැවතුණි. ඊට බලපෑ ප්‍රධානම හේතුව වූයේ එකිනෙකා සමානව නොසිතීමය. මේ නිසා සමගි සම්පන්නව ජීවත්වීමේ අගය, එකමුතුකමේ උදාරත්වය පිළිබඳ ආකල්පය කුඩා කල සිටම ජාතියේ දරුවන් ගේ සිත් සතන්හි වර්ධනය කළ යුතුය. දහම් පාසලෙන්, පාඨශාලාවෙන් ඒ සඳහා සුවිශේෂි කාර්ය භාරයක් ඉටුකළ හැකි ය. මවුපියන් විසින් තම දරුවන්ට සමාජයේ අන්‍යයන් සමඟ සහයෝගයෙන් කටයුතු කිරීමේ පූර්වාදර්ශය ලබා දිය යුතු ය. පවුලේ සහෝදර සහෝදරියන් අතර, වැඩිහිටියන් හා බාල පරම්පරාව අතර අන්‍යොන්‍ය සුහදතාවයක් ඇති නොවුණේ නම්, ගෞරවණීය බවක්, ඇති නොවුණේ නම් ඒ අයගෙන් සමාජයීය ජීවිතයේ දී ද යහපත් හැසිරීම් අපේක්ෂා කළ නොහැකි ය.පෙර පාසලේ දී, දහම් පාසලේ දී, පාඨශාලාවේ දී, විශ්ව විද්‍යාලයේ දී, සමාජයේ දී යහපත් ආකල්පමය වෙනසක් ඇති නොවුණේ නම් සම්බුද්ධත්ව ජයන්තිය සැමරීමෙන් ඵලක් නැත. බෞද්ධයින් වන අප ගේ මූලික පරමාර්ථය විය යුතු වන්නේ ආලෝකයෙන් ආලෝකයට යාමට මිස ආලෝකයෙන් අඳුරට යාම නොවේ. ඒ සඳහා අධ්‍යාත්මික ගුණ ධර්ම වර්ධනය කොට කුසල් රැස් කළ යුතු ය.“ඉධ නන්දති පෙච්ච නන්දති කතපුඤ්ඤා උභයත්ථ නන්දති පුඤ්ඤං මෙ කතත්ති නන්දති හීය්‍යො නන්දති සුග්ගති ගතො”එසේ පින් කළ තැනැත්තා මෙලොව සතුටු වන්නේ ය. පරලොව ද සතුටු වන්නේ ය. මා විසින් පින් කරන ලදැයි සිතා සතුටු වන්නේ ය. සුගතියට ගියේ වඩාත් සතුටු වන්නේ ය.සාකච්ඡා කළේ -රමණී සුබසිංහඡායාරූපය -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=as11010210</link>
    <topic>පැය දහයක දී දෙවරක් ශ්‍රී පාදය කරුණා කළෙමි</topic>
    <author>එෆ්. අබයකෝන්</author>
    <content>පැය දහයක දී දෙවරක් ශ්‍රී පාදය කරුණා කළෙමි1965 දී මා මස්කෙළියට කැමැත්තෙන් මාරුවී ගියේ ඒ ගම සිරිපා කඳු පාමුල පිහිටි බැවිනි. මේ පුද පෙදෙසට සවසක සැපත්වූ මට පළමු දිනම සමන්ගිර නොපෙනුණේ තද මීදුම නිසාය. ඇති වූයේ දැඩි ශෝකයකි. එහෙත් පසුදා එළිය වැටෙද්දී වීදුරුව කවුළුව තුළින් දිස්වුණේ මීදුම දුරුවී හිරු රැස් පතිත වූ සමන්තකූට රාජයායි. බස්නාහිර දිසාවට පෙනෙන යන්තම් සේයාව නොවේ. යෝධ පර්වතයකි.සේවය කළ අවුරුදු දෙකේදී ශ්‍රී පාදය කරුණා කළ වාර ගණන අනන්තයි. ගණන් කළ නොහැකිය. දවල්ට වඩා රෑ නැගුම විඩා අඩු කරයි. උඩමළුවේත් මගදිග පොලිස් පළවලත් ඇත්තන් බොහෝ දෙනකු දැන සිටි නමුත් තවමත් මතක රත්නපුරේ මන්ත්‍රීරත්න නම් මගේ වයසේ මිත්‍රයෙකි.ඉදිකටුපානින් එහා සබරගමුවයි. රත්නපුර දිස්ත්‍රික්කයයි. මළුවට පුරා වස්තු වැඩමවීමත් ආපසු පහළට වැඩමවීමත් දැක බලා ගැනීමට නොහැකිවීම මෙතරම් ඉහළ පහළ ආගිය මගේ අවාසනාවකි.එක්වරක් මම මස්කෙළිය පැත්තෙන් නැග රත්නපුර පලාබද්දල මගින් ගෙදර ආමි. එය ආදිතම ශ්‍රී පාද මාර්ගයයි. ඒ දුර ගමන අසීරු වුණත් මට බැති පිරි සුවයක් දැනිණ.1966 වෙසක් මැදි පෝය මට අමතක නොවේ. රෑ 12.30 පමණ සිරිපා වැඳ පහළ නල්ලතන්නියට මා බැස සිටිද්දී වන්දනාවට සැරසුණු මගේ වෙනත් මිතුරෝ පිරිසක් ඔවුන්ට එක්වන ලෙස මට බලකළහ. වරක් නැඟ බැස සිටි මගේ මාන්සිය ගැන සැලකළ විට එකපිට දෙවරක් කරුණාකර වාර්තාවක් පිහිටුවන්නැයි ඔවුන් කළ පෙරැත්තයට මට අවනත වීමට සිදුවිය. ඒ ඇවිටිල්ල අභියෝගයක් ද විය. පැය 10 ක් ඇතුළත ඉහළ පහළ නැඟ බැසීම මට නොවිඳි විරූ අත්දැකුමක් විය.වනසතුන් ගැන බොහෝ දෙනකු අප බිය කළත් අවාරයේද දෙවරක් මම මිතුරන් දෙදෙනකු සමග සිරිපා වැන්දෙමි. අවාරය ශුද්ධ භූමියට ආශීර්වාදයකි. හුදෙකලාව ගහකොළ ලියලවයි. මඟ දෙපස නැවත වැඩී පණ ගත් තුරුලිය දහවල් වෙහෙස නිවයි.අවාරයේ විදුලිය විසන්ධි වෙයි. මළුවේ මුරකරුවෝ දෙදෙනෙක් සිටියහ. ඝණ්ටාරත් එසේම තිබිණ. වයස 23 දී කළ හපන්කම් ගැන මට දැන් සිතා ගන්නටත් බැරිය. මස්කෙළියෙන් මාරු වූ පසු මෙතෙක් මා සිරිපා කරුණාකළේ 1970 දී පමණි.පිදුරුතලාගලත් හෝටන් තැන්නේත් ගඟුල්වලින් හටගැනෙන නානුඔය, අග්‍රාඔය, පූණ්ඩලුඔය ආදියෙන් පුෂ්ටිමත් වන කොත්මලේඔය මහවැලි ගඟේ මුදුන්මුල ලෙස සැලකිය හැකිය. එහෙත් නාවලපිටිය, ගම්පල පැතිවල මහවැලි ගඟේ ඉහළට බලන්නකුට කෙළින්ම දිස්වන්නේ සිරිපා පව්වයි. රත්නපුර පැත්තෙන් සිරිපා වැඳ බසින්නකුට කළුගඟේ උපන් තැන් නම් සිරිපා පියස සේදී ගලා බස්නා දියපාරවල් බවට මොනවට පැහැදිලිවේ.සමනළ කන්දේ මස්කෙළිය දෙසින් ගාට්මෝර් හා මරේ නම් දිය ඇලි ප්‍රකට නැති වුවත් සුන්දරතාවෙන් අනූනය. හැටන් සිට මස්කෙළියට පිවිසෙද්දී දුරට පෙනුණත්, සිරිපා පා නගන සැදැහැතියන්ට මුවාවී මේ මනරම් දිය ඇලි දෙක ඇද හැලී මස්කෙළිඔයට එකතුවේ. මාඋස්සාකැලේ ජලාශ වේල්ලෙන් හරස්වුණු මස්කෙළිඔය කැලණි ගඟේ මහ අතුගඟකි.කැලණි ගඟ නම් ඍජුවම ශ්‍රී පාද ස්පර්ශය ලබයි. ශ්‍රී පාද ස්ථානයට මුහුණ ලා කෙළින්ම පිහිටි තේවත්ත ඉංගී‍්‍රසි වැවිලිකරුවන්ගේ කාලයේ සිට කැලණිය නමින් නම් කර තිබීම අතිශය වැදගත් විශේෂතාවකි.එෆ්. අබයකෝන්හැඳලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=as1101021</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිමාරාගම නිවෙසින් එළියට බැස්සේ අලුයම පහට පමණ ය. ඒ, කාරණා දෙකක් ඉටු කර ගනු පිණිස ය.මුලින් ම, ගලේවෙල ප්‍රාදේශීය ලේකම් කාර්යාලයයට ගොස් වාහනයකට අදාළ ආදායම් බලපත්‍රය ලබා ගත යුතු විය. අනතුරුව, අනුරාධපුර රෝහලේ සැත්කමකට බඳුන් වී සිටින සොහොයුරා බැලීමට යා යුතු ය. දවස ගෙවෙන්නට පෙර ගෙදරට ආ ගත යුතු ය.උදෑසන නවයට කලින් මම ගලේවෙලට ළඟා වීමි. මා කාර්යාලයට යනවිට කුඩා පෝලිමක් ද පටන්ගෙන තිබිණි. මම ඊට එක් වීමි.මගේ ලිපි ගොනුව පිරික්සූ නිලධාරිනියට සාධාරණ ප්‍රශ්නයක් තිබිණ.“මාස හතරක් ගෙවිල ගියත් තාම මුල් ලියකියවිලි අපිට ලැබිල නෑ. ඒ හින්ද ආදායම් බලපත්‍රය නිකුත් කරන්න බෑ” ඇය කීවා ය.“දැන් මිස්, මම මොකක්ද කරන්න ඕනෑ?” මම ඇසීමි.“අදාළ ප්‍රාදේශීය ලේකම් කාර්යාලයට ගිහින් ඒ ලියුම අරගෙන එන්න ඕනෑ.”මට හීන් දාඩිය දැම්මේ ය. මම පෝලිමෙන් ඉවත් වීමි.නුවරට ගොස් ලිපිය රැගෙන ඒම ලේසි - පාසු කටයුත්තක් නොවේ. කරන්නේ මොකක් දැයි මම දහ අතේ කල්පනා කරන්නට වීමි. මට කල්පනාවක් ආයේ ය.මම යළි කවුන්ටරය ඉදිරියට ගියෙමි. ඇය මා ගණන් ගත්තේ නැත.“මිස්” ඇය මදෙස බැලුවා ය.“සමාවෙන්න මිස්, මේක ගේන්න නං නුවර යන්න වෙනව. එහෙම වුණොත් අද මට ආදායම් බලපත්‍රය ගන්න ලැබෙන්නෙ නෑ. ලියුම ෆැක්ස් කරව ගන්න බැරිද?“ඇය මදෙස මොහොතක් බලා සිටියා ය. එය හොඳ අදහසක් බව ඇයට ද වැටහෙන්නට ඇත.“ඇතුළට ගිහිල්ල... මිස්ට කියන්න. එතකොට ලියුමක් හදල දෙයි. ඒක අරන් යවල බලන්න!” ඇය උපදෙසක් දුන්නා ය.මම කාර්යාලය තුළට ගියෙමි.“මිස්” මම ආගන්තුක නිලධාරිනිය ගේ අවධානය මවෙත යොමු කරවා ගතිමි.“පොඩ්ඩක් ඉන්නකො” ඇය ලිපිය සකසන්නට වූවා ය.මම පැය කාලක් පමණ රැඳී සිටියෙමි.ඇය මා අත ලිපියක් තැබුවා ය.“සර්ට දීල අස්සං කරගෙන එන්න” ඇය කීවා ය.මම වට පිට බැලීමි.“සර් එන්න පොඩ්ඩක් පරක්කු වෙයි. වාඩිවෙලා ඉන්න.” යළිත් ඇය කීවා ය.මම හිස් අසුනකට බර දුනිමි.පෙ.ව. 9.30 ට පමණ ඇත. සේවිකාවෝ දහ දෙනකු පමණ සිටිති. අසුන් කිහිපයක් හිස් ය.මම පෙ.ව. 10 පමණ වන තුරු බලා සිටියෙමි.සර් ආවේ නැත.මම නැවත අර මිස් ළඟට ගියෙමි.“මිස්, සර් එන්න පරක්කු වෙයි ද?”ඇය අසල හුන් සේවක මහතකු ඇමතී ය.“මේ මහත්තයට අස්සනක් ගන්න තියනව, එකවුන්ටන්ට් මහත්තය ගෙන්වත් අහල බලන්න.”සේවක මහතා මගේ ලිපිය රැගෙන ඇතුළට ගොස් යළි ආපහු ආවේ ය. යළි ලිපිය මා අත තැබූ හේ ‘ඇතුළට ගිහින් කියන්න’ යි කීවේ ය.මම කාමරයේ දොර අසලට ගියෙමි. තරුණ පෙනුමැ’ති මහත්මයෙක් එහි හිඳ සිටියේ ය. මොහොතකින් හිස එසැ වූ ඔහු ඇතුළට එන්නැ’යි මට සන් කළේ ය.“සුබ උදෑසනක් වේවා’යි පතා ගෙන ම ඔහු වෙත ගිය මම ඔහු ඉදිරිපස අසුනේ හිඳ ගනිමින් ම ලිපිය ඔහු අත තැබීමි.ඔහු පියකරුව සිනා සීගෙන ම අස්සන ද නිල මුද්‍රාව ද තබා ලිපිය මවෙත දිගු කළේ ය. මම ඔහුට තුති පුදමින් ලිපිය රැගෙන පෙර කී නිලධාරිනිය කරා ගොස් අදාළ ප්‍රාදේශීය ලේකම් කාර්යාලයයේ ෆැක්ස් අංකය ඉල්ලා සිටියෙමි.“අපි ළඟ නොම්බර නෑ. කොමියුනිකේෂන් එකකින් අහල බලන්න” ඇය කීවා ය.මම කුලී රියක නැඟී ගලේවෙල නගරයට ගොස් කොමියුනිකේෂන් එකකට ගොඩවීමි.අපි ළඟ ඔය නොම්බර නෑ මහත්තය, ඒ.ජී.ඒ. ඔෆිස් එකට ගියා නං ඉල්ලා ගන්න පුළුවං” යැයි කොමියුනිකේෂන්කරු කීවේ ය.මම එහි සිට පැමිණි බව කීමට මට ලැජ්ජා සිතිණ. මම ඉන් පිටතට ආවෙමි. රූපවාහිනි නාලිකාවක ප්‍රචාරය වන දුරකථන අංක පෙළක් මගේ සිහියට ආයේ ය. ඉන් එකක් මට මතක් විය.මම ජංගම දුරකථනයෙන් එය ඇමතීමි. ඒ රාජ්‍ය තොරතුරු හා සේවා අංශය විය. මම මගේ අවශ්‍යතාව කීමි. තත්පර කිහිපයක් ඇතුළත මට වුවමනා ෆැක්ස් අංකය ලැබිණ.පෙ.ව. 10.20 වනවිට මට ලිපිය ෆැක්ස් කර ගත හැකි විය. විනාඩි පහකට පසු මම යළි එය අමතා ෆැක්ස් එක ලැබුණා දැයි ඇසීමි.“ලැබුණා” යි පිළිතුරු ලැබිණ.“එහෙනං අදාළ ලිපිය මෙන්න මේ අංකෙට ෆැක්ස් කරන්න’ යයි ඉල්ලූ මම මා සිටින ප්‍රාදේශීය ලේකම් කාර්යාලයේ ෆැක්ස් අංකය ද දුනිමි. අනතුරු ව මම කුලී රියක නැගී ආපසු ප්‍රාදේශීය ලේකම් කාර්යාලයයට ගියෙමි.පෙ.ව. 10.40 ට පමණ මම විෂයය භාර නිලධාරිනිය වෙත ගියෙමි.“ෆැක්ස් එක ආවම එන්න” ඇය කීවා ය.පෙ.ව. 10.50 ට පමණ මම අදාළ ප්‍රාදේශීය ලේකම් කාර්යාලයට (ගඟ බඩ කෝරලය) ඇමතුමක් ගතිමි.“කොම්පියුටරේ හොයනවා. ලැබුණු ගමන් එවන්නං” පිළිතුරු ලැබිණ.අඩ පැයකට පමණ පසු මම නැවත කවුන්ටරය වෙත ගියෙමි.“ෆැක්ස් එක එවලා කියල කීව ද?” නිලධාරිනිය ඇසුවා ය.පෙ.ව. 11.25 ට පමණ මම යළිත් ප්‍රාදේශීය ලේකම් කාර්යාලය ඇමතීමි.“ඒක තවම හොයනවා. ලැබුණම එවන්නම්?” පිළිතුරු ලැබිණ.දහවලේ ලෙඩුන් බලන වේලාව ද කිට්ටු විය. එහෙත් රෝහලට යෑමට වේලාව නොසෑහිණ. මූලික කටයුත්ත අවසන් නොවූයෙන් යා නොහැකි ය. මම අපහසුවෙන් 12.45 පමණ වනතුරු ඉවසා සිටියෙමි. අනතුරුව නැවත කාර්යාලය ඇමතීමි. විනාඩි කිහිපයක් ජාලයේ රැඳී සිටීමට සිදු විය.මගේ වාරය ආවේ ය. මම කාරණය කීමි.“දැන් කී සැරයක් කීව ද මේක කොම්පියුටරේ හොයනවා කියල ලැබුණහම එවන්නං!” තද හඬින් පිළිතුරු ලැබිණ.මා යළිත් කවුන්ටරය වෙත ගියේ හිතේ වේදනාවෙනි.“කරුණාකරල මිස්වත් මේක ඉල්ලල බලන්න ඔෆිස් ෆෝන් එකෙන්වත්” මම ඉල්ලා සිටියෙමි.“සර් හම්බවෙලා කියන්න!”මම කාර්යාලය තුළට ගියෙමි. සර් පැමිණ සිටියේ නැත.“ඇයි? උදේ ඉඳල නේද මෙතන ඉන්නෙ?” කාරුණික මහත්මයෙක් මා විමසීය. මම මුහුණ දී සිටින තත්වය ඔහුට කීමි.“එකවුන්ටන්ට් මහත්තයටවත් කියන්ඩ!” ඔහු කීවේය.මම යළිත් එකවුන්ටන්ට් මහතාගේ දොර වෙත ගියෙමි.පෙර මෙන් ම, ඔහු ගෙන් සංඥාවක් ලැබිණ.මම මා පත්ව ඇති අසීරුතාව ඔහුට කියා සිටියෙමි.මගෙන් අංකය විමසූ ඔහු එම ඉලක්කම් අංකනය කර අදාළ නිලධාරි හා කතා කළේ වචන කිහිපයකි.මාගේ පැරණි ආදායම් බලපත්‍රයෙහි කෙටි අස්සනක් යෙදූ ඔහු විෂය භාර අයට දෙන්නැයි කීවේ ය. මම ඔහුට තුති පුදා කවුළුව වෙත ගියෙමි. ඉදිරි විනාඩි තුන ඇතුළත මගේ කටයුත්ත නිමා විය.පළමු කටයුත්ත නිමා වූ සැහැල්ලුවෙන් ගලේවෙල නගරයට ගිය මම එතැන් සිට බසයක නැඟී අනුරාධපුරයට ගියෙමි. මා එහි යන විට සවස ලෙඩුන් බලන වේලාව කිට්ටු වී තිබිණ. මම සොහොයුරා බැලීමි. අවසාන මොහොතේ හෝ දෙවන කටයුත්ත ද නිමා කර ගැනීමට මට හැකි විය. කටයුතු දෙක ම ඉටු කරගෙන රෑ අතර මං නොවී මැදියම් රැයේ හෝ මට ගෙදර යා ගැනීමට හැකි වූයේ උතුම් මිනිසකු ගේ මැදිහත් වීම නිසා ය. දුරකථන ඇමතුම් ගණනාවක් ගනිමින් පැය හතරක පමණ කාලයක් වෙහෙස දරා වුව කර ගැනීමට නොහැකි වූ රාජකාරිය ඔහු තත්පර කිහිපයක දී ඉටු කර දුන්නේ ය.ගලේවෙල ප්‍රාදේශීය ලේකම් කාර්යාලයයේ ගණකාධිකාරි මහතාණනි, ඔබ රාජ්‍ය සේවාවට මැණිකකි. ඔබට යහපත සැලසේවා!  රාගම, හොරපේ, ජේ.එම්.ඒ. ජයලත් මහතා විසින් යොමු කරන ලද ලිපියක් ඇසුරිනි.අප ගේ එක ම දියණිය බිලිඳු වියේ දී ම මෙලොවින් සමු ගත්තා ය. ඒ දුක දැරිය නොහැකි ය.තවත් දරුවකු ලැබේ නම් අස්වැසිල්ලක් ලද හැකි බැවින් ඊට අදාළ වෛද්‍ය පරීක්ෂණවලට සහභාගි වීමි. වෛද්‍ය වාර්තාව ලැබිණි. ඒ බලාපොරොත්තුව ද සුන් විය.හතළිස් දෙහැවිරිදි මගේත්, මා සැමියා ගේත් මීළඟ බලාපොරොත්තුව දැරියක දරුකමට හදා ගැනීම ය.අවුරුදු දෙකක් - තුනක් අතර දැරියක නීත්‍යානුකූල ව පවරා ගෙන දරුකමට හදා ගැනීම දැන් අපේ අරමුණයි.අපට පිහිට වුව මැනව!  ‘සිළුමිණ’ පාඨක මාතාවක විසින් යොමු කරන ලද ලිපියක් ඇසුරිනි. 071 2421611 දුරකථන අංකය ද සඳහන් කර තිබේ. ඒ ඔස්සේ ඇය ඇමතිය හැකි ය.නියම් සේවකයකු වන මා සේවාව කරන්නේ ප්‍රාදේශීය ලේකම් කාර්යාලයයක අධීක්ෂණය යටතේ පාලනය වන කාර්යාලයක ය.නොයෙක් රාජකාරි වැඩ සඳහා අපට ප්‍රාදේශීය ලේකම් කාර්යාලයයට යෑමට සිදුවෙයි.අප ගේ වැටුප ගෙවනු ලබන්නේ ද ඒ කාර්යාලයය මගිනි.පැමිණීමේ ලේඛනය සම්පූර්ණ කර බාර දීමෙන් පසු, සෙසු රාජකාරි ඉටු වීමෙන් ඉක්බිති වැටුප් ගෙවනු ලැබේ.පැමිණීමේ ලේඛනය බාර දී දෙදිනකට පසු ගණකාධිකාරිතුමා ගෙන් අප අහන සුපුරුදු ප්‍රශ්නයක් තිබේ.“සර්, පඩි ගන්ඩ පුළුවන් ද?”වැටුප ගෙවීමට අදාළ සියලු රාජකාරි ඒ වනවිටත් ඉටු වී නොමැති බව අපි දනිමු. එහෙත් මූලික කටයුතු පමණක් වුව ඉටු වී ඇත්නම් ගණකාධිකාරිතුමා ගෙන් ලැබෙන පිළිතුර ද අපි දනිමු.“හා, එන්ඩ!”අදාළ ලේඛන විෂය භාර නිලධාරීන් වෙත යැවෙන බව අපි දනිමු. කාර්යාල කාර්ය සහායක මහතකු ඇස නොගැසුණහොත් ගණකාධිකාරිතුමා ම ඒ කටයුත්තට අත ගසන බව ද අපි දනිමු. අපට එතුමා දෙවියෙකි.දිනක් විෂය භාර නිලධාරිනිය කෙටි නිවාඩු ගෙන පිටව ගොස් සිටියා ය. ගණකාධිකාරි මහතාට ද කළ හැකි දෙයක් නොවී ය.මම අසරණ වී ඔහු දෙස බලා සිටියෙමි.සිය මුදල් පසුම්බිය විවර කළ හේ එහි රුපියල් සියයක් ඉතිරි වන සේ සියලු නෝට්ටු රැගෙන මා අත තැබුවේ ය.“එතකොට සර්ට?”“පඩි ගත්තම ගම්මු!”තවත් දවසක වියපත් මාතාවක් ඔහු ගේ කාර්යාලයට ආවාය. ඒ වනවිට, ඔහු බැහැර රාජකාරියකට ගොස් ආවා පමණි. ඔහු සිටියේ දැඩි තෙහෙට්ටුවකිනි. දිවා අහර ගෙන සිටියේ ද නැත.එහෙත් ඔහු ‘අම්මේ හෙට එන්නැ’ යි කීවේ නැත. ඔහු තම විඩාව පවා පසෙක තබා ඇගේ රාජකාරිය ඉටු කර දුන්නේ ය.කාර්යාලයේ සුළු සේවක ප්‍රජාවට ඔහු ගේ ඇමතුම පවා මිහිරි ය. ඔහු ඔවුන් අමතන්නේ නම අගට අයියා, මල්ලී හෝ අක්කා, නංගී එකතු කර ගනිමිනි.හික්කඩුව, ප්‍රාදේශීය ලේකම් කාර්යාලයයේ ගණකාධිකාරි ඕමන්ත විතානාච්චි මහතාණනි, ඔබ අප සිරි ලක් බිමට සම්පතකි. ඔබට යහපත සැලසේවා!  බූස්සේ, කඳුරුපේ, මීදගලවත්තේ, සිරිල් වසන්ත ජයලාල් මහතා විසින් යොමු කරන ලද ලිපියක් ඇසුරිනි.අලුත් ගුවන් තොටුපොළ ඉදිවන මත්තල පෙදෙසෙහි ඇති ඉඩමක් බලන්නට යමු’යි මා මිතුරෝ යෝජනා කළහ.‘හැබැයි, රෑ ඉන්න වෙන්නෙ වාඩියෙ’ ඔවුහු වාඩි ජීවිතයේ සුන්දරත්වය වර්ණනා කළහ. ඒ අත්දැකීම ද ජීවිතයට එක්කර ගත යුතු යයි මට සිතිණ.එසේ වුව ද, මා බඳු අයකුට එය කටුක අද්දැකීමක් වන බව පසක් වූයේ එහි ගිය පසු ය.කැලෑ ඉඩමේ ගිනි ගොඩවල් ගසා තිබිණි. ඒ වල් අලින් පලවා හරිනු පිණිස ය. ගිනිමැල අසල සින්දුවක් කියමින් විනෝද වීමට හිත ලොල් වුව ද එය මගේ කයට නූහුලන බව පසක් විය. අවුරුදු හැට අටක දියවැඩියා රෝගියකු වන මට රෑ විටින් විට එළියට - පහළියට යෑමට සිදු වෙයි. වල් අලි භීතිය නිසා මගේ තත්ත්වය බැරෑරුම් වෙයි.රෑ බෝ වන්නට පෙර ඒ ගැන මගේ සගයන්ට නිසි අවබෝධයක් ලැබීම මසිතට සහනයක් ගෙන දුන්නේ ය.ගිනිමැල වටා හිඳ ඔවුන් සමඟ ගී ගයමින් පොඩි පහේ සතුටක් ලැබුවා නම් මේ කතාව මෙසේ ලිවීමට නොසිදු වනු ඇත.නඩේ ගුරා ගමන් සගයකු ද සමඟ මා කැඳවා ගෙන ගියේ අන්දරවැව පාර අසල පිහිටි ආගන්තුක නිවෙසකට ය.ගෘහ මූලික තෙමේ නිවෙසෙහි නොසිටියේ ය. ගෘහිණිය අප සුහද ව පිළිගත්තා ය. මගේ තත්ත්වය අවබෝධ කර ගත් ඇය එදින රැයෙහි නන්නාදුනන මට සිය නිවෙසෙහි නවාතැන් දීමට ද කාරුණික වූවා ය.පැටී මහත්තයා ගෙදර ආවේ ය. ඒ ඇගේ සැමියා ය. ඔහු සමඟ ගෙවුණු අන්දර වැවේ සැන්දෑ කාලය සුන්දර වූයේ ය.අප ළෙන්ගතු වූ පසු ඔහු සිය අතීතය දිග හළේ ය.පැටී මහත්තයා අන්දර වැවට පැමිණ සිටියේ බැහැරක සිට ය. ඒ දශක තුනකට පමණ පෙර ය. ඔහු පැමිණ තිබුණේ හේන් ගොවියකුගේ අත් උදවුකාරයකු හැටියට ය.එසේ කලක් ගත වන විට අයෙක් ඔහුට මදිපුංචිකමක් කළේ ය. එය ඔහු ගේ හිතට තදින් වැදුණේ ය.‘මං මෙහෙ පැලපදියං වෙලා උන්දැට පෙන්නන්නං මං කවුද කියල’ ඔහු එසේ අදිටන් කර ගත්තේ ය.කුඩා කාලයේ සිට ම පැටී මහත්තයා ගේ හිත දිනාගත් යුවතියක් ඔහු ගේ ගමේ විසුවා ය. ඔහු ඇය සරණපාවා ගෙන අන්දර වැවට කැන්දා ගෙන ආවේ ය.කැලෑ ඉඩමක පුංචියට ගෙයක් හැදිණ. ජෝඩුව එහි පදිංචි වී වගා - දිගා කරන්නට වූහ.එතැන් සිට ටිකින් ටික ඔවුන් ගේ ලෝකය ඉදි විය. අද ඔවුහු ප්‍රදේශයෙහි පතළ වී සිටිති. එක රැයක දී මම ඔවුන් ගේ ආගන්තුක සත්කාරයේ මිහිර වින්දෙමි.ඔවුහු මා වෙනුවෙන් කරදර ද වින්දහ.ඔවුනට පින්සිදු වන්නට එදා රැයේ මට වල් අලින් අතර නන්නත්තාර වීමට සිදු නොවීය. මේ ලිපිය ලීවේ පින් අනුමෝදනා කරනු පිණිස ය.පැටී මහත්මයාණනි, පේ‍්‍රමා මහත්මියනි, අන්දර වැවේ දිය නොසිඳෙන තාක් කල් ඔබේ ගුණ සුවඳ පැතිරී යේවා!  කිරම, වෙළෙඳගොඩ, එඩ්මන්ඩ් සමරජීව මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=as1101022</link>
    <topic>යව්වන උයන</topic>
    <author/>
    <content>යව්වන උයනඅඳුරක් වූ මගේ නිවසට එළිය දෙන්න පායපු සඳ සදාකල්ම එළිය දෙන්න අඳුර මකා පහන වන්නඈත ඈත තරු පායා එළිය කරන රෑ අහසට දිදුලන තාරකා මොටද නුඹ වගේ තරු ඇතිකොටපුංචි පුංචි වදන් තෙපල මිහිරි කරන ජීවිතයම මහළු වියේ මගෙ අත්වැල වෙන්න හෙටත් රන් මගෙ පණජීවිතයම එළිය කලා මුලු ලෝකෙම මගෙ ම වුණා ජීවිතයට ළංවූ ඔබ පන්සිළු මගේ රන් මුණුබුරස්වර්ණා අරංගල්ලනැදගමුවකොටුගොඩබීගෙන ඇවිත් අම්මා හට ගහන කොට නැහැ ඉවසුමක් දැනුනේ මගෙ හද වතට නොකරන ලෙස අයැද සිටියත් එක දිගට පිළිගන්නා බවක් පෙනුණේ නැහැ මෙම ටඇඳුම් කීපයක් නැත පාසල් යන්න ඇත්තේ එකම ඇඳුමකි ඇඳගෙන යන්න වැස්සට තෙමුණු පසු බැහැ එය ඇඳ ගන්න පසු දින නොහැකි වෙයි මට පාසල් යන්නඅම්මා සමඟ පෝයට ගොස් පන්සලට හැන්දෑ වෙලා ආවා අපේ නිවහනට නංගී ආවෙ නැහැ දුවගෙන අපේ ළඟට ඉකි බිඳිමින් හඬන බව ඇසුනා අපටඇම්. ගුණපාලහල්හුන්ඔය රත්නායකපුරමාතරගෙදරකඳුළු, නොහඬන්න... සුසුම, නොසලන්න... මතකය, විනිවිඳින්න... ජීවිතය, ජීවත් කරන්න... නුඹ, මගේ ම වෙන්න...****කවි, පබදින්න... දුක, මට දෙන්න... ***මල්, පිපෙන්න... සඳ, පායන්න... තරු, දිළෙන්න... සිත, මට දෙන්න... නුඹ, මගෙම වෙන්න... ආදරය නුඹ, මගේම වෙන්න...  පි‍්‍රයංකා සඳමාලි හපුගොඩශි‍්‍රපාලි මණ්ඩපයකොහේද සහෘදයා ඌ පලා ගියා කොහේද? කොහේද? ඌගේ ලොවට මං හරි අමාරුවෙන්, රැකගත්ත සහෘදයා ඌ නැතිව, හිස් වෙලා මගෙ ජීවිතය ඌ කළා, මහා හොරකමක්! මොකක්ද? සහෘදයා අරං ගියා මගේ ආත්මය ඔව්: මගේ ආත්මය නැහැ! නුඹයි පූජා කළේ ඌට උඹෙ ආත්මය අයාලේ ඇරලා නුඹ හැදූ කවිය...ඒ. තිලණි තිලකරත්නගලිගමුව නගරයසියදෝරිස් සවස වැඩ ඇරී නිවෙස වෙත යාමට ලහි ලහියේ බස් නැවතුම් පලට පැමිණියද සියලුම බස් මේ වන විටත් කට කපල සෙනග පිරී තිබුණි. ගාමිනී හෝල් එකේ බෝගහ වන්ගුව ගත් බසයකට සියදෝරිස් අත දිගු කළේය. ඉතා වේගයෙන් පැමිණි 155 බස් රිය නැවතිණි. කොන්දොස්තර මහතා සෙනඟ පිරි දොරෙන් බසිමින්‘බැහැගන්න’’බැහැගන්න’යයි හයියෙන් කෑ ගැසීය. මගීන් දෙදෙනෙක් ඉන් බැස්ස අතර සියදෝරිස් එම බසයට ගොඩ නොවී පසෙකට විය.කොන්දොස්තර :- මහත්තයා නගිනවනම් නගින්න. පරක්කු වෙනවා. අත දැම්මෙ මොකටද එහෙනම්.සියදෝරිස් :- හරි කතාවක්නෙ මේක. ඇයි දැන් තමුසෙ කිව්වේ’ගන්න බැහැ’ කියලා.ආර්.ඒ. භවානි ප්‍රභානි රණවීරපිළියන්දලවංග ගිරියේ දිවි තලාවේ කටුක දුෂ්කර ජීවිතේ කන්ද නැගයන රෑන සමනළ දුටිමි සතුටින් ඉඩෝරේසිනහරැළි පිට රැළි නගාගෙන එබී නොබලා ජීවිතේ දුර යෞවනේ සමනළ වියේ ඒ රෑන සොඳුරුයි ජීවිතේරසික රංග ගුණරත්න,රෝහල පාර, ඉත්තෑපානවෙස් වලා ගත් සර්පයා නිදයි හැම මොහොතකම නමුත් අනුන් විපතට පත් කරන්නට සැම විටම නොනිදා පහන් කරයි දින සති මාස ගණනින්...බලා ගෙනයි මටසිලි දෙනෙත ද ඇතැම් විට මුලා කරයි ඔහු...පොතින් පතින් උගත්හූ ද රැවටෙන කල සමාජයෙන් උගත්තවුන් බේරී පලා ගොස් දිවි බේරා ගනීවි  වෙස් වලා ගත් සර්පයාගෙන්...පායා හිරුසේ ඔබ මගේ ලොව තුළ රන්දා සිහින මාළිඟාවක ආදරේ සඳක් සේ... එළිය දී මා සිතේ ආදරෙයි ආදරෙයි පෙර දිනක කියූ ඔබ... මවුපියන් සොයුරු පෙම මතකයට නගාගෙන අමාවක සඳක් සේ අඳුරු කර මගෙ ලොවම බැස යන හිරු සේ මගේ ලොවෙන් නික්මුණා...දස දහස් වර මගෙන් සමාවක් ඉල්ලුවත් ශාප නොකරමි ඔබට පෙම් කරපු හදවතින් මගේ ලෝකයේ සඳට ආදරෙයි හැමදාම...මාලිකාකුරුණෑගලවැහි පොද ටික ටික වැටෙනව නම් පොළොවට හැකිවෙයි දරන්න එක පාරට මහ අසෙනිය වැහි හැකි වේවිද දරාගන්නඔබේ නිර්මල වූ සෙනෙහෙ දියෙන් මසිත් පොළව තෙමාලන්න එකපාරට නුඹ වෙනස් වුණොත් බැරිවෙයි මට දරාගන්නඔබ අහසයි, මං පොළව වගේ කිසිදා අපි ළං නොවේවි ඒ නමුත් සිහිල් වැස්සක් සේ ඔය සෙනෙහස මට දැනේවිකේ.ජී. ගීතා රෝෂණී ද සිල්වාකඩුවෙලනුඹට හිතැති නුඹ හිත නැති හිතක් හඬනවා මට හිත නැති වුණත් නුඹෙන් හෙටක් පතනවා හිතැති හෙටක් පතනවාඅවුරුදු ගණනක් නුඹෙන් හෙටක් පතලාම අවසානයේ මට හෙටක් නැතිම වුණි. දැන් නම් ඉතින් නුඹෙන් හෙටක් කෙසේ නම් පතන්නද? නුඹගේ හෙට දවස වෙනකෙකු අතට පත්වී හමාරය. එසේ වුවත් මසිතේ ඔබ කෙරෙහි තරහවක් නම් නැත. මන්ද මං නුඹට ආදරය කළ නිසාවෙනි.කෙසේ නමුත් නුඹ අන්සතු වූයේ මේ භවයේ පමණි. මතු උපදින හැම භවයක ම නුඹ මගේ ම පමණක් විය යුතුය. ඒ හැම භවයක ම මම නුඹ කෙසේ හෝ අයිති කර ගමි. මමත් නාස්ති නොවී නුඹ මගේ කරගමි.එතෙක් මේ භවයේ මගේ සිහිනයේ සැරිසරමි. මන්ද ඒ හීනයේ නුඹ මට මහමෙරකටත් වැඩිය ආදරේ නිසාවෙනි. දෑස් පියා ගත්තත් දෑස් හැර සිටියත් නුඹ සිහිවන සෑම විටම මට ඒ හීනය පෙනෙනු ඇත. තත්පරයක්වත් නොලැබූ ආදරයක වේදනාබර සුන්දරත්වය මම වේදනාවෙන් විඳිමි.”හුදෙක් මෙය ආදරය – ම මිස වෛරයක් නොවේ”පෙම්වතෙක් නොවූ පෙම්වතෙක්...ඈත ගං දිය මතින් පාවෙන හබල බිඳී ගිය ඔරු කඳයි මමමෑත ගං තෙර නිසල දිය මත ගිමන් නිවනා තොටුපලයි ඔබමඳක් නැවතී සොඳුරු තොටුපල නිවා ගන්නට දැනෙන සරතැසහිතින් හිතුවත් යන්නෙ කොහොමද ගලන දිය රැළි සමඟ පොර බැඳනුදුරු මොහොතක වෙනත් ඔරුවක් ළැඟුම් ගනු ඇත ඔබේ තොටුපලවරම් නැති මුත් ගිමන් නිවනට බල සැනසෙමි අහිමි තොටුපල  චමිල අනුරාධ විතානතලවතුගොඩමලක් පිපී සුවඳ දිදී වැනෙන තුරාවට මොනතරම් නම් අයස්කාන්ත ද? එකී සුවඳ ගිලිහී පෙති එකිනෙක ගිලිහී යන කල දසත පුරා රැඳුණු සොඳුරු බව සැණෙන් වියැකී යයි. සොබාදහම වූ කලී ලෝකයාට ජීවිත යථාර්ථය සක්සුදක් සේ පහදා ගැනීමට තෝතැන්නක් බව කීම අතිශයෝක්තියක් නම් නොවේ.යෞවනය සොඳුරු ය. විටෙක පියාපතක් සේ එය සැහැල්ලු ය. මල් පෙත්තක් සේ සුසිනිඳු ය. සඳ කිරණක් සේ සෞම්‍යය. ළඳ බොළඳ ය. ඇස ගැටෙන වර්ණවත් වූ ඕනෑම තැනෙක පැටලෙන යොවුන් විය කලබල ය.කලබල වූ යොවුන් විය සිය නැඟණියගේ ජීවිතයටත් ළඟා වූ විට වගකීමක් ඇති දයාබරිත වූ සොයුරකු නිරන්තර පසුවන්නේ දෙගඩියාවෙකිනි. බාල බිලිඳු වියේ පටන් මුරන්ඩු ගති ඇති එහෙත් ළඳ බොළඳ සිය නැඟණියට ජීවිතය තෝරා දීමට ළබැඳි සොයුරා ගන්නේ අපූරු උත්සාහයකි.විසිරුණු මලක පෙති එකතු කර මලක් තැනීමට තතනන සිය ආදරබර නැඟණියගේ බොළඳ ඉරියවු දකින අයියණ්ඩියගේ සිත උපදින්නේ ආදරයෙකි. අනුකම්පාවකි. එකී ආදරය පෙරදැරි කොට අයියා විනිවිද දකින්නේ ආලෝකයෙන් ආලෝකය කරා යා යුතු සිය නැගෙණියගේ අනාගතයයි. මිදුල කොණක රූ රටා මවන නැගෙණියගේ සොඳුරු ඉරියව් මෙකී ජීවිත යථාර්ථය පෙන්වයි. මෙය ඇයට පසක් කොට දීමට ආදරබර අයියණ්ඩියට අපූරු ප්‍රවේශයක් සපයයි.නැඟණියගේ බොළඳ ක්‍රියා දකින අයියා තුළ උපදින්නේ සියුම් මන්දස්මිතියකි. වරදවා නොසිතනු මැන, මේ සිනහව බොළඳියට නරක සරදමක් නම් නොවේ. නැඟණියේ, නුඹ මලකි. නුඹේ මලේ පෙතිත් අයාලේ යන සැඩ සුළඟකට හසුව සුණු විසුණුව ගියහොත්... නුඹේ හෙට දවස නුඹට හීනයක් ම වේවි... නැඟණියේ ජීවිතය යථාර්ථයක්ව දකින්න. ආදරබර අයියණ්ඩියගේ හදවත නැඟණිය වෙනුවෙන් විවර වෙමින් දෝංකාර දෙමින් මේ කියන්නේ මෙයම නොවේ ද?නැඟණියේ සුන්දරයි යයි සිතන ලෝකය මොනතරම් නම් විෂම දැයි නුඹ දන්නවාද? නුඹේ යෞවනය නුඹට අලුත් මාවතකට අලුත් ලෝකයකට යන්නට පාර කියනු ඇත. එහෙත් නැඟණියනි, තටු ලැබුණාට, අහසෙහි ඉඩ තිබුණාට මේ තෙරක් නොපෙනෙන අහස් තලයේ කෙළවරක් නුඹට පෙනෙන මානයකවත් තිබෙනවාද? එකී කෙළවරක් නැති අහස් කුස දෙකෙළවරක් තබා එකුදු කෙළවරක්වත් නුඹට දිනිය හැකිද? යෞවනත්වයේ ආලෝකයෙන් ගිනිකණ වැටුණු ඇස්වලට මුලා නොවන ලෙස සොහොයුරා කියයි.නැඟණිය, මදක් සිතා බලනු. නුඹ වෙරළ ය. නුඹගේ යොවුන්වියට රස වැටී නුඹව සොයා චණ්ඩ රළ මෙන් ම මුදු මොලොක් සියුමැලි රළ වුව ද තොරක් නොමැතිව දිව එනවා වන්නට පිළිවන. හදවතට නොව බුද්ධියට ඉඩ දී විමසා බලනු මැන ආදරබර නැගෙණියනි, නුඹට කිසිම කිසිදු දිනෙක ඈත දියඹ දිනිය හැකි ද? ජීවිත වන්දනාවේ දී නුඹව කැටුව ඈත දියඹට යන කෙනෙකු නොවන බව සිහිනුවණින් සිතා බලනු මැන. දියඹ නුඹට සිහිනයකි. නුඹ අබියස තුසිතයක් මවාපාන්නන් නුඹ මායා දැලක පටලවන්නන් විනා නුඹව තුසිතය වෙත කැඳවාගෙන යන්න නම් නොවේ. මුලා නොවනු දයාබර නැඟණියනි. සිය නැඟණියට ජීවිතය තෝරා දෙනවා යන්න පුන පුනා කිව මනා ද?සොබා දහම ද අරුම පුදුම ය. දසත සුවඳ කර රූපත්ව පිපී වැනෙන මල් සොයා බඹරුන් එනවා මිසක මල් බඹරු සොයා නොයයි. සොබාදහමෙහි දී නම් බඹරා මලට ලෙන්ගතුයි. මල නොතලා, මල නොරිදා රොන් ගෙන බෘංගයෝ නික්ම යති. නැඟණියේ නුඹ ද සුවඳ දිදී පිපී වැනෙන සොඳුරු ම මලෙකි. මල් ලෝකයේ රැජිනියකි. නුඹව සොයා නේකවිධ භෘංගසේනා නානාවිධ වෙස් ගෙන නුඹ කරා පැමිණේවි. එය නුඹේ දඟකාර යොවුන් වියට අරුමයන් නම් නොවේ. නමුදු උන් නුඹේ රොන් ගෙන නුඹ නොරිදා නම් නොයන බව සිත්හි අවධාරණය කොටගෙන නුඹේ පෙති දිග අරිනු මැන. එහෙව් දඟකාර භෘංගයන් නුඹව තලා, නුඹ රිදවා, නුඹ කඳුළෙහි රඳවා මිස නොයනු ඇත.නුඹව සොයා බඹරා ආවා වුවද, නුඹ බඹරා පසුපස ගියා නොවූවද ලෝකයේ නෙක විධ අවමන් අහංකාර වූ බඹරිඳුන්ට නම් නොවේ. අසරණ වන නැඟණියනි නුඹලාගේ කුලයටමයි. මල් කුලයටමයි.බමුණු මත වියැකී නොගිය මේ මිහිතලය නුඹට පමණක් ආවඩාවි යැයි නොසිතන් නැගෙණිය. රූපත් බවේ ආටෝපයට යම් දිනෙක නුඹ අවමන් විඳිනවා දැකුමට අප පව් කර තිබුණහොත්, කෙලෙස නම් වාවාගෙන ජීවත්වෙමුද? නුඹේ රුව, නුඹේ ගුණ ඇසට කටු අනින්නාක් වන ලෝකයක, දොස් දෙවොල් නුඹටම මිස විෂ දළ ඇති බඹර දෙබරාදීන්ට නම් නොවේ. සදාකල් මේ ලොව සියල් අවමන් නුඹ බඳු කිසිවකුටවත් වරදක් නැති මල් කුලයටමයි.“මේදහම් නුවණින් නුඹ නොසිතුවොතින් නුඹේ සුසුම් ගිනි බොල් අහසට නොවෙදෝ”දයාබර නැඟණියනි, ලෝකයේ යථාර්ථය සිහිනුවණින් වටහා ගනු මැනවි. මෙකී ලෝ තතු සිහිනුවණින් වටහා නොගතහොත් නුඹට කඳුළු වලට ජය ලබාදෙන්නට සිදුවේවි. සුසුම් ලමින් පාළු අඳුරු බොල් වී ගිය නුඹ ගැබ දෙස බලමින් හඬා වැළපෙන්නට, අපේ හදවත් අලු දූලි කරන්නට නුඹට වනවා, එය සිහිනයක් නම් නොවේ.ළබැඳි නැඟණියනි, සතුටේ දී සිනාසෙන්නට ලෝකයම සිටියදී නුඹ අසරණ වුණහොත් මතු යම් දිනෙක ඔබ හා සිනාසෙන්නට තබා ඔබ දෙස හැරී බලන්නට ද කෙනෙකු නොවනු ඇත. ලොවේ වපරැස නුඹට යොමුවන්නට පෙරාතුව දයාබර නැඟණියේ අවබෝධ කරගනු මැන ලෝකයේ යථාරූපය.ඒ.පී. තිළිණි මධුකා,ශාස්ත්‍ර පීඨය,කොළඹ විශ්වවිද්‍යාලය.ඔබේ නිර්මාණාත්මක ලිපි කවි, සංකල්පනා, විනෝද කතා, සත්‍ය අත්දැකීම් මේ ලිපිනයට එවන්න.සංස්කාරක,යව්වන උයන, සිළුමිණ, ලේක්හවුස්,කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=as1101023</link>
    <topic>මංජේශ්වරී</topic>
    <author/>
    <content>මංජේශ්වරී මෙතෙක් කතාවචාමික සෙනෙවිරත්න ශ්‍රී ලංකා නාවික හමුදාවට බැඳී පසුව පුහුණුවක් සඳහා ඉන්දියාවට යයි. එහිදී ඉන්දියානු ජාතික, හින්දු ආගමික මංජේශ්වරී නම් විශ්ව විද්‍යාල ශිෂ්‍යාවකට බොහෝ තහංචි මැද ඔහු ආදරය කරන්නට පටන් ගනී. මංජේශ්වරීට ආදරය කරන නළුවකු වූ ක්‍රිෂ්ණදේව ඈ තමන්ට නතු කර ගැනීමට සීමාව ඉක්මවා යමින් උත්සාහ දරයි. චාමික සෙනෙවිරත්නට හමුදා නීති අනුව විදේශික තරුණියක හා විවාහය තහනම් ය. ඒ හැරුණු විට මංජේශ්වරීට සිංහල බෞද්ධයකු හා කෝවිලේ දී විවාහය ද තහනම් ය. මේ දෙදෙනාට උදව් කරන්නේ එල්.ටී.ටී.ඊ. සාමාජිකයකු හා විවාහ වූ චින්තා නම් තරුණියකි. මංජේශ්වරී චාමිකගෙන් ඈත් කිරීම සඳහා ක්‍රිෂ්ණදේව විවිධ උපක්‍රම යොදයි.අද එතැන් සිට...“ඕකට තරහ ගන්න එපා මංජු. අපි එකිනෙකා තුළ ඇති අදහස් වෙනස්. ආගම්වලත් එහෙම තමයි.”මා කීවේ මංජේශ්වරීගේ සිත සනසන අයුරිනි. එහෙත් මංජේශ්වරීගේ තරහ ආවේගය අඩු වූයේ නැත.“සාමි කියන විදියට කොහොමද මං ආගම අත අරින්නෙ. කොහොමද මං මගේ පවුලෙන් අයින් වෙන්නෙ. ඒව කවදාවත් කෙරෙන්නෙ නැති වැඩ.”මංජේශ්වරී කියාගෙන ගියා ය. සාමිට ඒ වදන් තේරුම් ගියා දැයි නොදනිමි.“බෞද්ධයන් වශයෙන් අප තුළ මේ වගේ ප්‍රශ්න අඩුයි. උගත් අය අතර කුල ප්‍රශ්නය ඇත්තෙම නැහැ. ඒත් අපේ රටේ උතුරු කරයේ ද්‍රවිඩ ජනතාව අතර ඔය ප්‍රශ්නය තදින් ම බලපානවා.මම මගේ බසින් පැවසුවෙමි. සාමි මඳ වේලාවක් කල්පනාවේ නිමග්නව සිටියේ ය. මංජේශ්වරී සාමි සමඟ තර්ක කරන්නට වූවා ය.“එපා. අපිට බෑ ඔය ආගමික තහංචි කඩන්න. අපේ රටෙත් යෝජිත විවාහයකදී හුඟක් දේවල් හොයනවා. ඒත් මේ තරම් තද නීති බෞද්ධයන් වශයෙන් අපට නෑ. අපි යමු...”කෙසේ හෝ ආපසු ගමනට මම මංජේශ්වරී පොළඹවා ගතිමි. මංජේශ්වරී සිටියේ දැඩි කනස්සල්ලකිනි. විසඳුම බොහෝ දුරයි. අප දෙදෙනා ජාතීන් දෙකකට අයත් ය. ආගම් දෙකකට අයත් ය. කුල දෙකකට අයත් ය. රටවල් දෙකකට අයත් ය. අප ආවේ ඒ බව දැනගෙන ය. එහෙත් විවාහාපේක්ෂකයන් වශයෙන් විසඳුමක් සෙවීමට නොවේ. මා පැමිණියේ අධ්‍යාපන චාරිකාවක් සඳහා පැමිණි මංජේශ්වරීගේ තනියට ය.“දැන් අපි මොකද කරන්නෙ?”මා ඇසුවේ දෙගිඩියාවෙනි. මෙතරම් ඉක්මනට විවාහ ගිවිසගත යුතු ය යන සිතුවිල්ල මා තුළ ඇති වූයේ ම නැත.තවමත් මා ගත කරන්නේ මා පැමිණි පුහුණුවේ ප්‍රථම වසර අවසානයේ ය. කවදා හෝ අප විවාහ විය යුතු ය. එහෙත් එයට තවමත් කල්වේලා පැමිණ නැත. මංජේශ්වරීගෙන් අයුතු ප්‍රයෝජන ගෙන පැන යෑමට තරම් මා පහත් පුද්ගලයෙක් නොවේ.“මොනව හරි කරනව. විසඳුමක් කොහේ හරි ඇතිනෙ.”“මට නම් තව අවුරුදු හතරක් තියෙනවා.”“ඊට කලින් අපට පුළුවන් තීරණයක් ගන්න.”“මම කැමති නෑ කසාද නොබැඳ ඔයා ලංකාවට එක්ක යන්න.”“මමත් ඔයා එක්ක යන්න එන්නෙ කසාද බැඳලම තමයි.”“කසාද බඳින්න බැරි වුණොත්”“පුළුවන්. මං ඒ අභියෝගය බාර ගන්නවා”මංජේශ්වරීගේ අයෝමය හඬ මට දරා ගැනීමට බැරි තරම් විය. මේ සියුමැලි ගැහැනියගේ දැඩි ආත්ම ශක්තිය කොහෙන් මතුව එන්නක් ද? මංජේශ්වරී අතින් අල්ලාගෙන මා දුම්රියට නැග්ගේ සිතුවිලි අවුලෙන් අවුලට පත්වෙද්දී ය.දුම්රියේ හූ හඬ පවා මගේ සිතට වදයක් විය. උදෑසන අප මේ ගමන එද්දී සිත තුළ වූ සතුට මුළුමනින් ම සේදී ගොස් ය. පරිසරයේ ඇත්තේ ද උදෑසන අප නොදුටු කාශ්ටක බවකි. දහවල් කෑමට ගත් වඩේ පාර්සලය තවමත් මගේ ගමන් මල්ලේ ය. වතුර බෝතලය පමණක් හිස්ව තිබුණි.“බඩගිනියි. අපි දවාලට කෑවෙත් නෑ නේද?”මංජේශ්වරී බොහෝ වේලාවකට පසු කීවාය. මම වඩේ පාර්සලය අතට ගත්තේ මංජේශ්වරීගේ සිත දැන් යථා තත්ත්වයට පත්ව ඇති බව සිතමිනි. මේ ගැන තව දුරටත් කතා නොකළ යුතු යයි මට සිතිණ.“මේ සාමිල සේරම කරන්නෙ කියන්නෙ බොරු හිමාලය වනයෙ බවුන් වඩල ඇවිත් මිනිසුන්ගෙ සිත සනසනව නෙවෙයි.වේදයෙ තියෙන බ්‍රාහ්මණ නීති රීති උළුප්පනව. අපි ආවෙ මෝඩ ගමනක්. තව තැනකට යමු. චාමික මාත් එක්ක එනව නේද?””එනව .... ඉස්සෙල්ල නිබන්ධනය ඉවර කරල ඉමු..””නිබන්ධනයත් එක්ක අනිත් ප්‍රශ්නත් විසඳේවි”ප්‍රතිඵල විරහිත ගමනකින් පසු අපි ආපසු විසාකාපට්නම්වලට පැමිණෙන විට හොඳටම රෑ බෝවී තිබිණ. ඒ සාමි සමඟ පටලැවුණු අනවශ්‍ය වාද විවාද කාලය කා දැමූ බැවිනි. අපේ ගමනට ආවඩන්නට අහසේ සඳ පායා නොතිබුණි. පාළුව මකන්නට තරු කැට බැබැළුණේය.”දැන් හොස්ටල් එකට යන්න බෑ. රෑ වෙලා වැඩියි”විශ්වවිද්‍යාල පර්යන්තය පසුකරද්දී මංජේශ්වරී පැවසුවාය.”එහෙනම් පුංචි අම්මලගෙ ගෙදර යමු””ඒත් බෑ. කොහෙද ගියේ. ඇයි රෑ වුණේ. කා එක්කද ගියේ? කා එක්කද ආවේ. පුංචි අම්ම අහන ප්‍රශ්නවලට මං කොහොම පිළිතුරු දෙන්නද?””මං එක්ක ගියයි කිව්වොත්””එහෙනම් ඉඳල ඉවරයි”විවාහ ගිවිසගත් කෙනා එක්ක වුණත් අපට රෑපානෙ තනි පංගලමේ යන්න අවසර නෑ””මට ඔයා කෑම්ප් එකට එක්ක යන්න බැහැනෙ””මං දන්නව“”දැන් මොකද කරන්නෙ”අපි හෙමින් හෙමින් සයුනාරා පාර දිගේ ගමන් කරන්නට වීමු.”අපි චින්තලගෙ ගෙදර යමු””පුංචි අම්ම දැක්කොත්””මේ තරම් රෑ වෙනකන් ඒ දෙන්න ඇහැරිලා ඉන්නෙ නැහැ. ඔයා හිමින් හිමින් ගේට්ටුව ළඟට ගිහින් බලන්න. මං ඈතට වෙලා ඉන්නම්””පුංචි අම්මල අවදියෙන් හිටියොත්””එහෙම වුණොත් අපි පාරේ නොපෙනෙන දුරක එහාට මෙහාට ඇවිද ඇවිද ඉමු”මගේ සිත බියෙන් ගැහෙන්නට විය. වේලාව දහයත් පසුවී තිබිණ. රික්ෂෝවක් දෙකක් හැර පාරේ යන එන්නන් ද අඩුය. ගැහැනියක් පෙනෙන්නටවත් නැති තරම්ය. කෙසේ වුවද නන්නාඳුනන රටක මෙසේ තරුණියක හා පාරේ එහා මෙහා ඇවිද ඇවිද සිටීම මගේ සිතට හරි මදිය. අප අනාචාරයේ හැසිරෙන්නවුන් යැයි නීතියේ රැහැනට හසුවන්නට ද ඉඩ තිබේ.මම රාමචන්ද්‍රන්ගේ නිවස දෙසට හිමින් හිමින් ඇවිදගෙන ගියෙමි. හීන් ලාම්පු දැල්ලක් හැරුණුවිට මුළු නිවසම අඳුෙර්ය. මේ වන විට ඔවුන් දෙදෙනා තද නින්දේ පසුවනු නියතය. මම ආපසු හැරුණෙමි. මා අත වනද්දී මංජේශ්වරී ඉදිරියට ඇදුණාය.”ගෙවල් දෙකේම මිනිස්සු නිදි. මොකද කරන්නෙ””චින්තලගෙ ගෙදරට ගිහින් දොරට තට්ටු කරමු”ගේට්ටුව වසා තිබුණ ද ඉබි යතුරු දමා නොතිබිණ. අපි ගේට්ටුවෙන් වත්තට ඇතුළු වීමු. ලතීෆ්ගේ නිවස පැත්ත ද අඳුරුය. සියල්ලන්ම නිදි බව හැඟේ. මංජේශ්වරී හිමින් හිමින් ගොස් චින්තාගේ නිවසේ දොරට තට්ටු කළාය. දෙවරක් තට්ටු කළ පසු ගෙතුළින් යමක් සෙලවෙන හඬ ඇසිණ.”කවුද?””මම මංජු””මේ මහ රෑ මොකද?””දොර අරින්න චින්තක්කෙ”කටහඬ අඳුනාගත් නිසාදෝ චින්තා එක්වරම දොර ඇරියාය.”මේ මහ රෑ උඹල දෙන්න කොහෙ ගිහින් එන ගමන්ද? ගෙදර මිනිස්සු දන්නෙ නැද්ද?”අපි බියෙන් බියෙන් ගෙට ඇතුළු වීමු.”මේ මහ රෑ ගෙදර යන්නෙ කොහොමද? අනික චාමිකත් එක්ක””අද රෑ මංජු මෙහේ හිටපුවාවෙ. මං යනව. තව පරක්කු වුණොත් මටත් අද රෑ ගත කරන්න වෙන්නෙ ගහක් යට තමයි”කිසිවක් සිතාගත නොහැකි වූ චින්තා මුව අයාගෙන බලා සිටියාය. මම පාරට පිවිසියෙමි. මගේ වාසනාවට හිස් රික්ෂෝවක් පැමිණියේය. මම කිසිත් නොසිතා එයට ගොඩවීමි.මා කාමරයට යන විට උදය කුමාර ඇතුළු සියලු දෙනාම සිටියේ තද නින්දේය. ඒ නිසා ප්‍රශ්න පත්‍රයකට පිළිතුරු නොදී මට නින්දට යා හැකි විය. රාත්‍රී කෑමට කිසිවක් නැත. දොරවල් විවරව තිබීමත් පුදුමයකි. තව ස්වල්ප වේලාවකින් සෑම තැනකම දොර අගුළු වැටෙනු ඇත.තේ කෝප්පයක් හෝ සාදාගෙන බීමට මට සිතක් නැත. උදය කුමාර අවදි වුවහොත් තවත් ප්‍රශ්නයකි. මම ඇල්වතුර වීදුරුවක් බී නිදාගන්නට උත්සාහ කළෙමි. එක් පැත්තකින් බඩගින්න නින්ද පමා කරයි. තව පැත්තකින් සිතට නිනව්වක් නැත. විසඳුමක් නැතද, විසඳුමක් සොයා යා යුතු ප්‍රශ්නයකට මා මැදිවෙමින් සිටී.දැන් මට මංජේශ්වරිය අතහැරිය නොහැක. නොසිතූ ඉමකට ජීවිතය ගමන් කරයි. මේ තරම් ඉක්මනින් මේ තරම් විශාල ප්‍රශ්නයකට මුහුණ දෙන්නට සිදුවේ යයි මම කිසි විටකත් නොසිතුවෙමි.පසුදා පාන්දර මංජේශ්වරී හමුවන්නට යනතුරු මට ඉවසිල්ලක් නොවීය. එහෙත් උදෑසන ව්‍යායාම් අනිවාර්ය අංගයකි.”උඹ එනකොට රෑ වුණාද”උදය කුමාර ඇසුවේ එපමණකි.”ඔව් ටිකක් විතර. මං එනකොට උඹල සේරම බුදි.””උඹට රෑ කෑමත් නෑ නේද?””ඒකෙ ගානක් නෑ”ව්‍යායාම්වලින් පසු චින්තා හමුවන්නට යාමට මම තීරණය කළෙමි.”මොකද හදිස්සියෙ””ලියුමක් යවාගන්න තියෙනව“”චින්ත ඊයෙ හිටියෙ ටිකක් අසනීපයෙන්. වැඩට ගියෙත් නෑ.””උදය බලන්න ගියාද?””ඔව්. මාත් එක්ක ගිහින් බෙහෙත් ගත්තා”ඊයේ රාත්‍රියේ සිද්ධිය මගේ මුවින් පිටවේය යන බියෙන් මම තවත් කිසිවක් නොඇසුවෙමි.”අදත් චින්ත වැඩට යන එකක් නෑ””ලියුම දීල තිබ්බම යන දවසක ගෙනියන්නෙ නැතෑ”පෙරදින රාත්‍රියේ මා දුටු චින්තාට එතරම් අසනීපයක් පෙනෙන්නට නොවීය.උදය කුමාර ගෙන්වා ගැනීමේ චේතනාවෙන් චින්තා බොරු ලෙඩක් මවා ගත්තාවත්ද?මා යන විට චින්තා ගෙදර නොවීය. මංජේශ්වරී ද පෙනෙන්නට නොවීය. ඉදිරිපස දොර වසා තිබිණ. මම පහළට බැස රාමචන්ද්‍රන් ගේ නිවසේ ගේට්ටුව ඇරගෙන වත්තට ඇතුළු වීමි. මා බලාපොරොත්තුව සිටියාක් මෙන් මංජේශ්වරී මිදුලට බැස්සාය. රාමචන්ද්‍රන් ද ඈ පසුපසින් විය.”ඔයා ගෙදර ඇවිත්. දැන් ගෙදර ඉඳන්ද යන්නෙ”බොරුවක් ගෙතූවද මා බොරු කීමේ දක්ෂයෙකු නොවීය.”නිවාඩුවක් ලැබිල උදෙන්ම ඇවිත්”මංජේශ්වරී වෙනුවට පිළිතුරු දුන්නේ බාප්පාය.”එතකොට චාමික මහත්තය මොකද මේ උදේ පාන්දරම”ඊළඟ ප්‍රශ්නය ද ඔහුගෙන්මය.”මං මේ චින්තට ලියුමක් දෙන්න කියල ආව තැපෑලට දාන්න. ඒත් චින්ත ගිහින්””අපරාදෙ. එන්න ඇතුළට. මොනව හරි කාල තේ ටිකක් හෙම බීල යන්න බැරියැ”මම ගෙට ගොඩවීමි. රාමචන්ද්‍රන් හරිම සුහදය. සකුන්තලා දේවි ද දොර රෙද්දෙන් එබී බලා යළි නොපෙනී ගියාය. මංජේශ්වරී ගල් ගිල්ලාක් මෙන් නිහඬය. රහස් රකින්නට අපටත් වඩා ගැහැනුන් දක්ෂය.මම ආයාසයෙන් මංජේශ්වරී සමඟ කතාවට වැටුණෙමි. රාමචන්ද්‍රන් තුළ කිසිදු සැකයක් පෙනෙන්නට නොවීය. සකුන්තලා දේවී යළි කරලියට පැමිණ ඇගේ බසින් මොනවාදෝ පැවසුවාය.”තේ ටිකක් බොන්න එන්නලු”රාමචන්ද්‍රන් ඒ පරිවර්තනය කළේය. මංජේශ්වරී තවමත් නිහඬය. පෙර දින රැයේ සිදුවූ සිද්ධිය තවමත් ඇගේ සිත තුළ හොල්මන් කරනවා විය යුතුය. මා තුළ ද ඇත්තේ කිසියම් විචිකිච්චාවකි.”චින්ත සනීපෙන් ඉන්නවද?”මම ආයාසයෙන් වචන ගැටගැසුවෙමි.”හැබැයි ඊයෙ නම් ගෙදර හිටියෙ නෑ. අද උදෙන්ම වැඩට යනව මං දැක්ක.පිළිතුර රාමචන්ද්‍රන්ගෙනි. මංජේශ්වරී කිසිවක් නොදන්නා සේ හැසිරුණාය. උදේ පාන්දර නිවසට පැමිණි ඈ චින්තා ගැන තොරතුරු දන්නේ කෙසේද? මාත් රාමචන්ද්‍රනුත් වඩේ කමින් සිටියදී මංජේශ්වරී මේසය අසලට වී ගොළුවත පිරුවාය. මේ මොහොතේ නිවසට පමණක් නොව ඈ මට ද අමුත්තියකි.”බාප්පොච්චි ක්‍රිශ්ණදේව කරන්න බලාපොරොත්තු වුණු නිබන්දන මාතෘකාව මං තෝරා ගත්තා”අප ආහාරගෙන අවසන් වන්නට ආසන්න වෙද්දී මංජේශ්වරී තම කටහඬ අවදි කළාය. ඈ කතා කළේ මා දෙසවත් රාමචන්ද්‍රන් දෙසවත් නොබලමිනි.”ඒක හොඳයි. බුද්ධාගම ගැන දුවට මේ ළමයගෙන් උදව් ගන්න පුළුවනි. අනික් පැත්තෙන් චින්ත ඉන්නව. ලතීෆ් ඉන්නව“රාමචන්ද්‍රන් කීවේ හැම පැත්තක් ගැනම කල්පනා කරමිනි.”බලාගෙන ගියහම හැම ආගමකම අය අපි වටේ ඉන්නවනෙ”මංජේශ්වරී එසේ කියමින් මා දෙසත් රාමචන්ද්‍රන් දෙසත් බැලුවේ හිනැහෙමිනි.රාමචන්ද්‍රන් දිගින් දිගටම මා සමඟ කතාබහට වැටුණු බැවින් මංජේශ්වරී සමඟ කතා බහකට ඉඩක් නොවීය.”දැන් ආපහු නේවාසිකාගාරයට යන්නෙ කවදද?”සමුගන්නට පෙර මම මංජේශ්වරීගෙන් ඇසුවෙමි.”හෙටත් ඉඳලම යනව“ඈ පැවසුවේ යටැසින් මා දෙස බලමිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=as1101024</link>
    <topic>මිනිත්තුවක කතාවක්</topic>
    <author/>
    <content>මිනිත්තුවක කතාවක්මාක් ට්වේන් තමාගේ පහසුව මිසක්, තමාගේ ඇඳුම් පැළඳුම් ගැන එතරම් සැලකුව අයෙක් නොවූයේය. මේ ගැන ඔහුගේ බිරිය නිතරම ඔහුට දොස් නැඟුවාය. දිනක් ඔහු තමාගේ ටයි පටිය සහ කර පටිය නොපලඳවාගෙන අසල්වැසි ගෙදරකට ගොස්, පැය බාගයකට පසුව ආපසු පැමිණියේය. හරියට ඇඳුමක් ඇඳගෙන නොයාම ගැන, මෙහිදී ඔහුගේ බිරිය සුපුරුදු ලෙසට ඔහුට හොඳටම බැණ වැදුණාය.මාක් තමාගේ කරපටිය සහ ටයිපටිය සොයාගෙන ඒවා හොඳින් පාර්සල් කර, අසල්වැසි නිවසට ලැබෙන්නට සැලසුවේය. එහි මෙවැනි සටහනක් ද තිබුණි.”දැන් ටිකකට කලින් මම කරපටිය සහ ටයිපටිය නැතිව ඔබගේ නිවසට ආවෙමි.මම පැය බාගයක් පමණ එහි ගත කළෙමි. එහිදී මා නොපැලැඳි දේවල් මේ සමඟ එවා ඇත. පැය බාගයක් ඒවා දෙස බලා, ආපසු මා වෙතට එවන්න.”ගන්නොරුවේපරාක්‍රම ඇස්. විජේවර්ධනමිතුරු දඩයම් කරුවන් දෙදෙනකු කුඩා ගුවන් යානයක් කුලියට ගෙන වනාන්තර ප්‍රදේශයකට ගොස් වසරක් පාසා කරනු ලබන සුපුරුදු මුව දඩයමේ යෙදුණාහ. මුලින් කතිකා කරගත් ලෙසට සතියකට පසුව ඔවුන් ආපසු රැගෙන යෑමට පැමිණි එම ගුවන් යානයේ නියමුවාට දක්නට ලැබුණේ ඔවුන් සතුව දඩයම් කළ විශාල ප්‍රමාණයේ මුවන් දෙදෙනකු සිටින බව ය.ඒ දුටු සැණින් විමතියට පත් ගුවන් නියමුවා ඒ ගැන ප්‍රශ්නයක් මතු කළේ ය.“... මම කලින් ම ඔහෙලට කිව්වනේ... මට ගෙනියන්න පුළුවන්, තවත් එක මුවෙක් විතරයි කියලා...”ඔහු තරමක අමනාපයෙන් කතා කරන්නට පටන් ගත්තේ ය.“හොඳටම බර වැඩියි...! එකෙක් දමලම යන්න වෙනවා... නැත්නම් අපි ඔක්කොම අනතුරේ...”ඔහුගේ නිගමනය විය.ඒ ඇසූ එක් දඩයම්කරුවකු වහා ඉදිරිපත් වී ඊට විරෝධය පාමින් තර්ක කරන්නට වූයේ එතරම් විශාල මුවකුගේ සිරුරක් එසේ අතහැර යෑම කෙසේවත් කළ නොහැකි දෙයක් බව කියමිනි.“... ගිය වතාවේ, මේ වගේ ම මුවන් දෙන්නෙක් මේ ප්‍රමාණයේ ම ගුවන් යානයක අපි පටවා ගත්තා නේ.ඔහු වැඩිදුරටත් තම අදහස තහවුරු කරමින් කරුණු දක්වන්නට විය.“ඇත්තමද...? එහෙම නං මේ සැරෙත් බලමු...!ඒ අසා සිටි ගුවන් නියමුවා ද ඊට සිය එකඟත්වය පළ කරමින් අවනත විය.අවසානයේ මුවන් දෙදෙනාගේ සිරුරු දෙකද අසීරුවෙන් පටවාගෙන ඔවුහු ගමන් ආරම්භ කළහ. නමුත් බර වැඩිවීම නිසා ගුවන් යානය ඉහළ අහසට නැංවීමට නොහැකි ව ගමන අඩාල වී අසල තිබුණු කඳු මුදුණක ගැටී වහා බිම පතිත විය.“අපි ... මේ.... කොහේද ඉන්නේ...?”කිසිවක් නිශ්චය කරගත නොහැකිව එකෙක් විමසා සිටි අතර අනෙකා අසල ගල්තලාවක වාඩි වී දෑතින් හිස පිරිමදිමින් මෙසේ පිළිතුරු දෙන්නට විය...!“... මං හිතන්නේ... පසුගිය අවුරුද්දේ අපි කඩා වැඩුණු තැනට කිලී මීටර් බාගයක් විතර ආසන්නයේ...!”මාකොළ ගාමිණී චන්ද්‍රසේනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=as1101026</link>
    <topic>නපුරු මිනිස්සු එක්ක හැපෙන්න මට බෑ</topic>
    <author>ටෙක්ලා පද්මිණි කාරියවසම්</author>
    <content>නපුරු මිනිස්සු එක්ක හැපෙන්න මට බෑමේ හැම දෙයක්ම වුණේ මං ගේ හදන්න පටන් ගත්තට පස්සෙ. මං සාත්තු සේවිකාවක් ලෙස වැඩ කළා. ලොකු ලොකු නෝනලා මහත්තරුන්ට මම උදව් කළා. අගමැතිලා ජනාධිපති අර්යාවෝ ආණ්ඩුකාරවරු ඒජන්තවරු ඒත් ඒ උත්තමයෝ බලය ඇඟට අරන් හිටියෙ නැහැ. හරියට පොඩි ළමයි වගේ. දොස්තරවරුත් හරිම උත්තමයෝ මට හරිම හොඳට සැලකුවා. මම මුලින්ම වැඩට ගිය දවසේ මට වැඩ කරන්න බැරි වුණා. මම බය වුණේ මගේ රස්සාව නැතිවෙයි කියලා.ඒත් එතන හිටිය නර්ස් නෝනලා හරිම හොඳයි. මට පැත්තකට වෙන්න කියලා මගේ වැඩ කොටසත් කළා. අපිට පැන්ෂන් නෑ. අර්ථ සාධකේ අරගෙන අයින් වෙනකොට වැඩ කරන්න ඕන කාලෙට වඩා අවුරුදු දොළහක් වැඩ කරලා. මම අර්ථසාධකේ අරන් තමයි ගේ හදන්න ලෑස්ති වුණේ. පිටි පස්සේ ඉඩමේ මහත්තයා මම ගේ හදනවට විරුද්ධ වුණා. උන්නැහේ නඩු දැම්මා. නඩුකාරයා ඇවිත් මට පක්ෂව තීන්දුව දුන්නා. ආයෙත් ගේ හදන්න ගත්තා ආයෙත් නඩු දැම්මා. ඒ මහත්තයා මහ ලොක්කෙක්.ඒ ඉඩම මට හම්බ වුණේ මගේ මහත්තයගෙන්. මහත්තයගේ තාත්තා තමයි බම්බලපිටියේ ඒ ඉඩම මහත්තයට දුන්නේ අපි කසාද බැන්දට පස්සේ. මම කසාද බැන්දෙ අවුරුදු දහ නවයේදි. ඉස්කෝලේ යද්දි තමයි සිරිසේනව අඳන ගත්තේ. මගේ මහත්තයා වැඩ කළේ තැපැල් කන්තෝරුවේ.මහත්තයගේ අම්මයි තාත්තයි මට හරිම ආදරෙයි. එයාලාගේ දුවලා පුතාලා කරන වැරැදි කියන්න මා ගාවට එනවා. මගේ මහත්තයා මැරෙන කොට පුතාට මාස එකහමාරයි. මගේ නැන්දම්මයි මාමණ්ඩියි මාව හොඳට රැකබලා ගත්තා. එයාලා හිටියේ කැලණියේ. ඒත් මා ගැන හොඳට හෙව්වා. මගේ ළඟ හිටියේ මගේ අම්මයි තාත්තයි තමයි.මගේ ලොකු දුව ඉන්නෙත් මෙහේ එයා දහයේ පන්තියට වෙනකල් ඉගෙන ගත්තා. පුතාටත් හොඳට ඉගැන්නුවා පුතා හොඳ ආටිස්. චිත්‍ර අඳින්න හරිම දස්සයි. සම්මාන පදක්කම් බොහොම හුඟක් ගත්තා.අපේ මුල් ගම මාතර දෙනියායේ. අපේ තාත්තා රස්සාව කරන්න තමයි කොළඹට ඇවිත් තියෙන්නේ. ඉතිං අම්මත් ඇවිත්. මට ගමේ ඉඩකඩම් තියෙනවා. නෑයෝ ඉන්නවා. ඒත් ඉතිං අපි දැන් මෙහේ ඉන්නවා.ඇයි අම්මේ පුතා? එයා බලන්නැද්ද? ඒක තමයි කියන්නේ, කරදරේ කියලා මම ගේ හදන්න ගත්තට පස්සේ නඩු ගියා. නඩු ගිහින් මම දිනුවා. යසට හිටිය මගේ අම්මා එක්තැන් වුණා. ලෙඩ වුණා. මළා. ඒ දවස්වලම මගේ පුතා මුහුදෙ ගිලිලා මළා. යස ඉලන්දාරියා. හරිම කරුණාවයි. කාටත් උදව් කළා. දුවයි මායි විතරයි ඉතිරි වුණේ.එයාටයි මටයි දෙන්නට හාමුදුරුවො මේ කාමරේ දීලා තියෙනවා. දූ ඔය ඇඳේ මම මේ ඇඳේ. දුව මාව බලා ගන්නවා. ඒ මදිවට මම එක්තැන් වුණා. දුව තමයි මාව බලා ගත්තේ. මගේ දුවට අසනීපයි. එයාව කසාද බන්දලා දෙන්නත් බැරිවුණා ඒ නිසා. දොස්තරලා කීවේ කසාදයක් කරලා දෙන්න එපා කියලා. එයා බෙහෙත් බොනවා. ඒවායෙන් එයාට ගුණයි.“මට කල්පනාව නෑ. මම පිස්සු ගෑනි... අපේ අම්මා වගේ නෙමෙයි මම හරිම ලස්සනයි ඉස්සර. මම කසාද බැන්දෙ නෑ. මට දරුවො නැහැ. මම නිදහස්.”ඒ කතාව අහගෙන හිටපු ගුණවතී අම්මගේ දුව හිනා වෙවි කියන්න පටන් ගත්තා.මට කල්පනාව නෑ කියලා වචනෙන් කීවට ඈට හොඳ අතීත මතකයක් තිබුණා. කොතන හරි වැරදීමක් වේලා තියෙනවා කියලා එතකොට තමයි මට හිතුණේ. දැන් සිරියාවතීටත් අවුරුදු 65 විතර ඇති. අම්මයි දුවයි දෙන්නම මහලු නිවහනක එකම කාමරයක ඇඳන් දෙකක ඉන්නවා. එක අතකින් ඒ දෙන්නට ඒ දෙන්නගේ දුක සැපවත් බලා ගන්න පුළුවන්නේ.“මම ඉස්කෝලෙ ගියේ දැන් ලුම්බිණි මහා විද්‍යාලය කියන ඉස්කෝලෙටයි. ඒක බාලිකාවක්. ඒකේ හිටිය ටිචර් හරිම වසයි. එතකොට මම ඉස්කෝලේ හයේ. මට මතකයි මොකක්ද වැරැද්දකට ටීචර් මාව මිදුලෙ දණ ගස්සලා තිව්වා. දවසෙම අව්වේ. එදා ගෙදර ආවා. එදාට පස්සෙ මම ඉස්කෝලේ ගියේ නැහැ.අම්මා කිව්වා ඉස්කෝලෙ යන්න කියලා. මම ගියේ නෑ. දුව ඉස්කෝලේ ගියේ මිලාගිරියට. එයා හරි හැඩකාරි. උඩරට පහතරට ඉන්දියානු නැටුම් ඉගෙන ගත්තා.දවසක් බලාගත්තු අත බලා ඉන්න පටන් ගත්තා. ඔහොම කාලයක් ගියා. මං ඊට පස්සෙ දොස්තර මහත්තයෙකුට පෙන්නුවා.එයා මානසික තත්ත්වයක් කියලා බෙහෙත් දුන්නා. තවමත් දුව බෙහෙත් බොනවා. මම නැති දවසක මේ ළමයට මොනවා වෙයිද කියලා තමයි මම හැම තිස්සෙම හිතන්නේ.අනෙක් දුක අවුරුදු විසි නවයක් වෙනකල් දුක් විඳලා හදපු පුතා ගැන. මම ළමයි හදන්න කොච්චර දුක් වින්දද. මහත්තයා ඇක්සිඩන්ට් එකක් වෙලා මැරුණේ මම එතකොට රස්සාවට යනවා. දැන් වගේ දහස් ගණන් නෙවෙයි, ඉස්සර පඩිය රුපියල් තිස්පහයි. ටික ටික වැඩි වෙලා තමයි දහස් ගණන් වුණේ.”රස්සාව කරද්දි වුණු අමතකම නොවෙන දේ මොකක්ද?“අයියෝ මට ඒක මතක් වෙන කොට තවම දුකයි. මට දවසක් ඔපරේෂන් කරලා ගෙනාව ලෙඩෙකුගේ රෑ කෑම එක දීලා එන්න බැරි වුණා. වෙන කෙනෙක් දීලා තිබුණා. ඒක තමයි මට දුක හිතෙනම සිද්ධිය.”“මම මහත්තයා මැරුණා කියලා විකාර කළේ නැහැ. රස්සාව කරලා මගේ ළමයි හදා ගත්තා. මගේ ගෙදර ගෑනු ළමයි පිරිමි ළමයි බෝඩිං වෙලා හිටියා. ඒකෙනුත් මට කීයක් හරි හම්බ වුණා. මගේ අම්මා ළමයි බලා ගත්තා. නැන්දම්මයි මාමණ්ඩියි මාව බලා ගත්තා. මට සහෝදරයෝ නෑ. මගේ මහත්තයට සහෝදරයෝ ඉන්නවා. ඒ ළමයි අපිව බලන්න එනවා. ඒත් මහත්තයගේ සහෝදරයෝ වයසයි. දැන් ඉන්නෙත් එක්කෙනයි.”ඉතිං මෙහේ ආවේ?“ඔය නපුරු මිනිස්සුත් එක්ක හැපෙන්න බැහැ. මං බම්බලපිටියේ තිබුණ මගේ ගෙයයි ඉඩමයි විකුණලා දැම්මා. මම බම්බලපිටියේ මහලු නිවාසයක් හදද්දි ඒකට ඉඩම ගන්නත් සල්ලි දුන්නා. එතනටත් යන්න මගේ හිත තිබුණා. ඒත් එතන ඉඩ නැහැ කීවා. හාමුදුරුවෝ මේ නිවාසෙ හදද්දි මම මෙතනට එන්න ඇහුවහම මාවයි දුවවයි ගත්තා.ඉතිං අපිව බලාගන්න කෙනෙක් නැහැනේ. ඉඩම විකුණුව සල්ලි දුවගේ පොතට දැම්මා. අර්ථසාධකේ සල්ලිත් එයාගේ පොතට දැම්මා. මම දැන් මෙහෙම හිටියට මෙහේට එනකොට කතා කරන්න බැහැ. ඇවිදින්න බැහැ. හැරමිටියෙන් ආවේ. මෙතන ගෙදරට වැඩිය හොඳයි. හාමුදුරුවෝ දරුවෙක් වගේ, තාත්තා කෙනෙක් වගේ අපිට සලකනවා. මම මහලු නිවාස ගණනකට ගියා.ඒවා බොහොම අපිරිසුදුයි. දුර්ගන්ධයයි. මෙහේ එහෙම නැහැ. බොහොම පිරිසුදුව ලස්සනට තියෙන්නේ. අපි උදේ හවස බුදුන් වඳිනවා. බුද්ධ පූජාව තියනවා. පෝයට සිල් ගන්නවා. විනෝද වෙනවා. බණ අහනවා. ධර්ම සාකච්ඡා කරනවා. අපිට දායකයෝ කෑම බීම ගෙනත් දෙනවා. හැමෝටම අවුරුද්දටයි ජනවාරි පළමුවැනිදාටයි අලුත් ඇඳුම් ලැබෙනවා.ලෙඩට දුකට බලනවා. බෙහෙත් හේත් ගන්න වාහනෙකින් යවනවා. මම මාසෙට දෙසැරයක් බෙහෙත් ගන්න යනවා. අම්මා කියාගෙන ගියේ හිතේ දුකට ද සතුටට ද කියලා මටත් හිතාගන්න බැරි වුණා.මම ජීවිතේ කවදාවත් හිතුවෙ නැහැ මට මේ වගේ තැනක ඉන්න වෙයි කියලා. මම ලස්සනට ජීවත් වුණා. වේලාවකට හිතෙනවා මේකත් හොඳයි ලයිට් බිල් නෑ, වතුර බිල් නෑ, ටෙලිපෝන් බිල් නෑ, උයන්න ඕන නෑ... දෙන දෙයක් කාලා බණක් භාවනාවක් කරගෙන යන තැනකට වැඩක් කරගන්නවා. මම හැමදාම පිරිත් කියල භාවනා කරනවා.මමයි දුවයි ඉඳහිට බම්බලපිටියේ ගිහින් යාළු මිත්‍රයෝ බලලා එනවා. ගෙදර හිටියනම් අපිට දුක් විඳින්න වේවි, තනියම අපේ ඉඩකඩම් කවුරුහරි කොල්ලකාවි, දැන් අපි දුකක් නැතිව ඉන්නවා. ගුණවතී අම්මා දිග සුසුමක් හෙළුවාය.ටෙක්ලා පද්මිණි කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av1101021</link>
    <topic>මම තාරුණ්‍යයේ ආදරය සුන්දරව විඳීන කෙනෙක්</topic>
    <author>වසන්ත ජයසිංහ ආරච්චිගේ</author>
    <content>මම තාරුණ්‍යයේ ආදරය සුන්දරව විඳීන කෙනෙක්පුබුදු චතුරංගතාරුණ්‍යයේ රංගන ශිල්පීන් අතර විවිධ පරාස ඔස්සේ සිය රංග ප්‍රතිභාව විදහා පෑ හැකි රංගන ශිල්පියෙක් විදිහටයි අපිට පුබුදු චතුරංග හඳුනාගන්න ලැබෙන්නේ.යම් වෙනසක් කළ හැකි රංගන ශිල්පීන් අතර ඉදිරියෙන් ම ඉන්න පුබුදුට පසුගිය වසරත් සුවිශේෂියි. දැන් පුබුදු ටෙලිනාට්‍යයෙන් බැහැර වෙලාද? සිනමාවට පමණක් එක්වෙලා ද? ඒ ගැනත් නව වසරේ ගමන් මඟ ගැනත් පුබුදු හා පසුගිය දවසක අප කතා කළා.මොනවද පුබුදු මේ දවස්වල අලුත් ම වැඩකටයුතු.ඔව් මේ දවස්වල මම මගේ දෙවැනි සිනමා පටය සඳහා තිරනාටකය ලියමින් ඉන්නවා. ‘සරා’ චිත්‍රපටය ලියලා දැන් එය තිරගත වෙනවා. අලුත් ම සිනමාපටය මම නම් කළේ ‘වීරා’ කියලා.ඒ අතර ජනවාරි ඉඳලා ආයෙත් මම කාර්ය බහුල වෙනවා. දැනටමත් චිත්‍රපට හතරක මම වැඩ භාරගෙන ඉන්නේ. පසුගිය මාස 10 ක් විතර එක දිගටම වැඩ කළා. ඒ නිසා දැන් ටිකක් විවේකීව ඉන්න අතරෙයි මේ පිටපත ලියමින් ඉන්නේ.දැන් ඔබ චරිත තෝරා බේරා ගැනීමක් කරනවා කියලයි හිතෙන්නේ.නැහැ. ඇත්තටම චරිත තෝරා ගැනීමක් කරන්නේ නැහැ. මොකද අපි රංගන ශිල්පීන් විදිහට එක එක සීමා හදාගන්න බැහැ. නමුත් නිර්මාණ තෝරා ගැනීමක් කරනවා.පසුගිය වසරේ ඔබේ ජීවිතයට සුවිශේෂී සිනමාපට කිහිපයකට දායක වෙන්න ලැබුණා. ඒ අතරින් ‘සුපර් සික්ස්’ වෙනස්ම ආරක සිනමා පටයක් කියලයි හිතෙන්නේ.ඔව් ඇත්තටම. ලංකාවේ විශාල පිරිවැයක් දරා කළ සිනමා පටයක් ‘සුපර් සික්ස්’. මෙහි රූගත කිරීම් සිදුවුණේ ඉන්දියාව, මැලේසියාව ආදී රටවල. තාරුණ්‍යයේ ආදරයත් එක්ක ෆැන්ටසි ලෝකයක දිවෙන සිනමා පටයක්. අපේ කාලයේ නළු නිළියන් වගේ ම ප්‍රවීණ නළු නිළි කැලක් මේ සඳහා එකතු වුණේ. මට හිතෙනවා මේ වර්ෂය අපේ සිනමාව ගැන බලාපොරොත්තු තබාගන්න පුළුවන් වර්ෂයක් කියලා.ඇයි ඔබ එහෙම කියන්නේ?මෙහෙමයි. මේ වසරේ තිරගත වෙන්න තියෙන සිනමාපට දිහා බලලයි මම එහෙම කියන්නේ. වාණිජ චිත්‍රපට හෝ කලාත්මක චිත්‍රපට උසස් සිනමාපට කිහිපයක් ම දකින්න ලැබෙයි. විශේෂයෙන් ම අලුත් ම අධ්‍යක්ෂවරු ක්ෂේත්‍රයට ඇවිල්ලා තියෙනවා. නිෂ්පාදකවරු මුදල් ආයෝජනය කරලා තියෙනවා. මේ නිසා ප්‍රේක්ෂකයින් සිනමාවට සමීප වෙයි කියලා මට විශ්වාසයි. ඒ නිසා මේ වර්ෂය සිනමාවට බලපෑ ග්‍රහයා හොඳයි කියලයි මට හිතෙන්නේ.හොඳයි 2010 ඔබට කාර්ය බහුලයි කියලයි කිව්වේ.2010 රංගන ශිල්පියෙක් විදිහට මගේ ජීවිතයේ නැම්මක් වුණු වර්ෂය. මම පටන් ගත්තෙම ‘චැලෙන්ජර්ස්’ සිනමා පටයෙන්. ඊට පස්සේ පෙබරවාරි මාර්තු වල ‘සරා’ රූගත කිරීම් කළා. අගෝස්තු මැයි කාලේ ‘සදිස්නා’ චිත්‍රපටයෙත් ජූලි වල ‘සිංහාවලෝකනයේත්’ අවුරුද්දේ අවසානයේ ‘සුපර් සික්ස්’ චිත්‍රපටයෙත් වැඩ කළා. ඒ කාලය අසීරුයි කියලා මට හිතෙන්නේ. මොකද ක්‍රිකට් චිත්‍රපට දෙකක රඟපෑම අමාරු දෙයක්. එක දිගට මාස හතරක් විතර ක්‍රිකට් සෙල්ලම් කළා.දැන් ඇයි ඔබ ටෙලිනාට්‍ය රංගනය ප්‍රතික්ෂේප කරලද?ටෙලිනාට්‍ය ගැන ලොකු කතාබහක මම ඉන්නේ. මොකද හොඳ නිර්මාණ වෙනවා. නමුත් මට හිතෙන්නේ අද ටෙලිනාට්‍ය වාණිජකරණයට හසුවෙලා කියලයි. මේක මගේ මතයක් නෙවෙයි අද ප්‍රේක්ෂක ප්‍රතිචාරවලින් මම කියන්නේ. බොහෝ දෙනෙක් මට කියන්නෙත් ටෙලිනාට්‍යවලින් ඈත්වෙලා ඉන්න කියලයි. දැන් ටිකක් මම සිනමාවට සමීපයි. නමුත් වේදිකාවත් රූපවාහිනියත් සිනමාවත් මේ මාධ්‍ය තුනටම මම කැමැතියි කියන එකත් කියන්න ඕන.මේ අලුත් වර්ෂයේ මොනවද ඔබේ බලාපොරොත්තුමම ජීවිතය පුරා සිහින දකින්නෙක්. ඒ නිසා මම සිහින වෙනුවෙන් වැඩ කරන කෙනෙක්. 2011 වර්ෂය ආරම්භයත් එක්ක 2012 වෙනුවෙන් මම සිහින දකිනවා. ඒ නිසා සිහින ඉස්සරහින් තියාගෙන ඒ පිටුපස මට දුවන්න ලේසියි.ඇත්තටම මොනවද ඔය හීන.හීන විස්තර කරන්න අමාරුයි. හැබැයි දකින්න ආසයි. මම කලාකරුවෙක් නෙමෙයි. තවම මට එතෙන්ට එන්න මේ මහපොළොවත් එක්ක ගොඩක් ගැටෙන්න වෙනවා. රංගන ශිල්පියෙක් තම ජීවිතය විඳින්න ඕන. ජීවිතයේ කටුක බව වගේ ම මිනිසුන් සමඟ ඇසුර හරහා රංගන ශිල්පියාට පෝසත් වෙන්න පුළුවන්. මේ සියලු දේ එක්ක දුර ගමනක් හදාගන්නයි මට අවශ්‍ය.ඒ නිසා මම ගොඩක් වැඩ කරන කෙනෙක්. සාමාන්‍යයෙන් මට නිකම් ඉන්න අමාරුයි. මේ තරුණ කාලේ ඒ ශක්තිය තියෙන අතරේ ඒක පිටතට දාන්න ඕන. ඇත්තම කිව්වොත් මම වයසට යනවට බයයි. සදාකාලිකව ම තාරුණයේ ඉන්නවා නම් උපරිමයෙන් වැඩකරන්න ඕන. මගේ එකම තේමා පාඨය තමයි අපි ජීවත් වෙන්නේ වැඩ කරන්න කියන එක.ඔබ දැන් වෘත්තීය රංගන ශිල්පියෙක් ද?පැහැදිලිව ම. මගේ වෘත්තිය අද වෙනකොට රංගනය වෙලා.අපේ රටේ වෘත්තියක් හැටියට රංගනය ස්ථාවරයි ද?මට ඒක කියන්න පුළුවන්. මේ ක්ෂේත්‍රයට එනකොට මගේ කිසිම ඥාතියෙක්වත් සමීපතමයෙක්වත් හිටියේ නැහැ. ගාල්ලේ ඉඳලා කොළඹ ඇවිත් දුක් ගැහැට විඳගෙන ආව ගමනක් මට තියෙන්නේ. හැබැයි මම හොඳින් හැදෑරුවා. කොළඹ හොඳින් හඳුනාගත්තා. ඒ නිසා මම ඉගෙන ගත්තා. කෙනකුට මාව නැති කරන්න පුළුවන් වුණත් මගේ ඉගෙනීම හැදෑරීම විනාශ කරන්න බැහැ. ඒ නිසා මම දන්නවා මම කොහෙද යන්නේ කියලා.තාරුණයට ආදරය කියන දේත් වලංගු කාරණයක් නේද පුබුදු?ඔව්. මම ඒ ආදරය සුන්දරව විඳින කෙනෙක්.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av1101022</link>
    <topic>සිනා කතා</topic>
    <author>එඩ්වඩ් චන්ද්‍රසිරි</author>
    <content>සිනා කතාඔයාගෙ ඔය පෙන්ඩන්ට් එක ඇතුළේ කාව හරි මතක් වෙන්න මොනවා හරි දාලා තියෙනවද? එක් සාදයකදී සරණපාලගේ් බිරිඳ ගෙන් රම්‍යා විමසුවේ ඇය පැලඳ සිටි ලස්සන මාලය දෙස ආශාවෙන් දෑස් රඳවමිනි.’ඔව් අනේ හස්බන්ඩ් මතක් වෙන්න මං එයාගෙ කෙස් රොදක් මේකෙ දැම්මා.’ සරණපාලගේ බිරිඳ පිළිතුරු දුන්නාය.’ඒත් ඔයාගෙ හස්බන්ඩ් නැතිවෙලා නැහැනෙ.’ රම්‍යා සෝපහාසයෙන් මෙන් කීවාය.’එයා ජීවත් වෙන එක ඇත්ත. ඒ වුණාට එයාගෙ කෙස් ටික නැති වෙලානෙ.’ තම සැමියාගේ තට්ට හිස සිහි කරමින් සරණපාලගේ බිරිඳ කීවාය.අමුතුවෙන් මොකටද?’නිහාල්, අපේ ගෙදරට කැසට් එකක් ගමු කියල මං ඔයාට කිව්වා. ඔයා ඒකට පස්ස ගැහැව්වා. ටෙලිවිෂන් එකක් ගමු කියල මං පෙරැත්ත කළා. ඔයා ඒක කළෙත් නැහැ. මොකක්ද අනේ මේකෙ තේරුම.’අනෝමා තම සැමියා කාර්යාලයේ වැඩ අවසන් වී නිවෙසට පැමිණි වහාම ආඩපාලි කියන්නට වූවාය.’හරි ඉතින් ඒ දෙකෙන්ම කෙරෙන දේවල් ඔයාගෙන් කෙරෙනවනෙ ළමයො.’ නිහාල් කීවේ කට කොනකට සිනාවක් නඟමිනි.දුකක් නැහැතමුසෙගෙ වයිෆ් තමුසෙව දාලා ගියානං, ඇවිල්ලා අපිත් එක්ක අඩියක් ගහලා ඒ දුක නැතිකර ගන්නවා. පඩි දවසේ කාර්යාලයෙන් එළියට යමින් සිටියදී පියල්, ජයරත්නට කීවේය.‘ඒක කරන්ඩ බෑ බං.’ ජයරත්න පිළිතුරු දුන්නේ බැරැරුම් පෙනුමක් මුහුණට නඟා ගනිමිනි.‘ඇයි සල්ලි නැද්ද?’ පියල් වහා ඇසීය.‘නෑ, දුකක් නැහැ.’ ජයරත්න කීවේ සිනාවක් නඟමිනි.දන්නෙ නැද්දපදික වේදිකාවේ සිඟා කමින් සිටි අතක් නැති හිඟන මිනිසකු දැක අනෝමා ගේ කුඩා පුතු මහ හඬින් මෙසේ කීවේය.‘අනේ අම්මේ, අර බලන්නකො, අර මිනිහගෙ හැටි. එයාට එක අතකුත් නැහැ නෙ.’‘කෑ ගහන්ඩ එපා ළමයො. ඒ මිනිහාටත් ඇහෙනවා ඔයාගෙ කතාව.’ අනෝමා, පුතාගේ කට මිරිකමින් කීවාය.‘ඇයි අම්මි එයා දන්නෙ නැද්ද, එයාට අතක් නෑ කියල.’ කුඩා පුතු අනෝමාගෙන් ඇසුවේය.තරග ව්‍යාපාරය‘ඇයි තමුසෙට හිරේට එන්ඩ සිද්ධ වුණේ?’පැරණි සිරකරු තමා සමීපයට පැමිණි අලුත් සිරකරුගෙන් විමසීය.‘ආණ්ඩුවත් එක්ක තරගයට බිස්නස් එකක් කළැයි කියල නෙ.’ අලුත් සිරකරු කීවේය.‘මොනවා... මොකද්ද බිස්නස් එක?’ පැරණි සිරකරුවා විශ්මයෙන් ඇසීය.‘සල්ලි අච්චු ගැහිල්ල.’ අලුත් සිරකරු කීවේ තරමක උජාරුවකිනි.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av1101023</link>
    <topic>‘බොඳ මීදුම්’ ටෙලිනාට්‍යයෙන් උදාරි ඉවත් කරන්නේ නෑ</topic>
    <author>ගාමිණී සුසන්ත</author>
    <content>‘බොඳ මීදුම්’ ටෙලිනාට්‍යයෙන් උදාරි ඉවත් කරන්නේ නෑස්වාධීන රූපවාහිනි සේවයේ සභාපති රොස්මන්ඩ් සේනාරත්නඋදාරි අතින් සිදුවුණා යැයි කියන වරදට ඇයට නීතියෙන් දඬුවම් ලැබී තිබෙනවා. ඇය මේ වනවිට තමාට සිදු වුණා යැයි කියන බලපෑම්වලට නීතිය හමුවට ගොස් තිබෙනවා. ‘බොඳ මීදුම්’ ස්වාධීන රූපවාහිනි සේවයෙන් විකාශය වන ජනප්‍රියතම ටෙලිනාට්‍යයක්.මෙම ටෙලිනාට්‍යය මගින් උදාරිට විශාල ජනප්‍රියත්වයක් ලැබුණා. උදාරි පිළිබඳ සිදුවීමට ප්‍රසිද්ධියක් ලැබෙන්න ඇයගේ ජනප්‍රියත්වය හේතු වුණා. මෙම සිදුවීම නිසා උදාරි විශාල වශයෙන් මානසික පීඩාවකට පත් වුණාට සැක නෑ.මේ ගැටලුව උණුසුම්ව කතාබහට ලක් වුණු දිනවල ‘බොඳ මීදුම්’ ටෙලිනාට්‍යයට උදාරිව සහභාගි කරවා ගැනීම ගැනත් බොහෝ දෙනෙක් විවිධ අදහස් පළ කළා.‘බොඳ මීදුම්’ ටෙලිනාට්‍යයෙන් තමන්ට ඉවත්වීමට සිදුවූවොත් එය තමාගේ රංගන ජිවිතයට විශාල වශයෙන් බලපාන බවත් දිගටම එම ටෙලිනාට්‍යයේ රඟපෑමට තමාට ඉඩ ලබාදෙන ලෙසත් උදාරි ස්වාධීන රූපවාහිනියෙන් ඉල්ලා සිටියා. ඒ ඉල්ලීමට අපි ඇහුම්කන් දුන්නා.ඒ වගේ ම මානසිකව පීඩාවට පත්ව සිටින උදාරිව ටෙලිනාට්‍යයෙන් ඉවත් කර තවත් මානසිකව පීඩාවට පත් කිරීම මානුෂික ක්‍රියාවක් නොවන බව අපට වැටහුණා.ඒ නිසා අප තීරණය කළා උදාරිට ‘බොඳ මීදුම්’ ටෙලිනාට්‍යයේ දිගටම රඟපාන්න අවස්ථාව ලබාදෙන්න.ඒක ටෙලිනාට්‍යයෙන් අපට ලැබෙන වාසිය නිසා ගත් තීරණයක් නෙමේ. උදාරිගේ මානසික තත්ත්වය ගැන ම හිතල ගත් තීරණයක්. අනෙක මානසිකව පීඩාවට පත් වුණු කෙනෙක් තවත් පීඩාවට පත් කිරීමෙන් ඇති පලේ මොකක්ද?ප්‍රශ්නයක් වෙන්න ඉඩ තැබුවේ නෑ‘බොඳ මීදුම්’ අධ්‍යක්ෂ චන්දික විජේසේනමුලින් ම කියන්න ඕන උදාරි කියන්නෙ රංගන ක්ෂේත්‍රයේ දිගු ගමනක් යන්න හැකියාව තියෙන දක්ෂ නිළියක්. රූපගත කිරීම්වලදී අපි කියන දේට හොඳට ඇහුම් කන් දීල වැඩේට හොඳ සහයෝගයක් ලබාදෙනවා.උදාරිට ඇති වෙච්ච ප්‍රශ්නයෙදි ඇයට බොහෝ දෙනෙක් පහර ගහන වේලාවෙ ‘බොඳ මීදුම්’ ටෙලිනාට්‍යයේ අධ්‍යක්ෂවරයා විදිහට මම උත්සාහ කළේ ඇයගේ මානසික මට්ටම වැටෙන්නෙ නැතිව තබාගන්න උදව් වෙන්න. හැමෝම අතින් වැරදි වෙනවනෙ. වැරදි නොකරන, නොකරපු කෙනෙක් මේ සමාජයේ නැහැනෙ. කවුරු හරි අතින් වරදක් වුණාම ඒ පස්සෙ පන්න පන්න ගහන එක නෙමෙයි වැඩේ.ඒ වැරැද්ද හරි ගස්සගෙන ඉදිරියට යන්න අතදීමයි වැදගත්. උදාරිගෙ ප්‍රශ්නයෙදිත් එයා කොන් කරල එයා ක්ෂේත්‍රයෙන් ඉවත් කරන්න අපට ඕන වුණේ නෑ. එයාගෙ මානසික තත්ත්වය හදාගෙන මේ නාට්‍යය තුළ ඉදිරියට ගෙන යන්න තමයි අපිට ඕන වුණේ. ‘බොඳ මීදුම්’ රූපගත කිරීම් වලදිත් උදාරිට කිසිම ප්‍රශ්නයක් වෙන්න මම ඉඩ තිබ්බේ නෑ. අපේ කණ්ඩායමේ කවුරුවත් උදාරි ගෙන් ඒ ප්‍රශ්නය ගැන ඇහුවේවත් නෑ.එයාගෙ ප්‍රශ්නය විසඳා ගන්න වෙනත් ක්‍රමවලින් අපි උදව් කළා. එයාට අපි කිසිම වෙනසක් පෙන්නුවේ නෑ. ‘බොඳ මීදුම්’ ඉතා සාර්ථකව මේ දිනවල විකාශය වෙනවා. උදාරි මානසිකව වැටුණොත් නාට්‍යයත් සාර්ථකව කරගෙන යන්න බැරි වෙනවා. ඒක අපටත් විශාල බාධාවක්. අප සැම විටම උත්සාහ කළ යුත්තේ යමෙකුගෙන් කිසියම් වරදක් සිදුවුණා නම් එය නිවැරදි කරගන්න උදව් වෙන එකයි.නියම මිතුරන් හඳුනා ගත්තාඋදාරි වර්ණකුලසූරියමට ඇති වෙච්ච ප්‍රශ්නයෙදි ඇතැම් දෙනා මාව වට්ටවන්න උත්සාහ කළත් ‘බොඳ මීදුම්’ ටෙලිනාට්‍යයේ අධ්‍යක්ෂ, නළු නිළියන්ගේ සිට කෑම සපයන කෙනා දක්වා සියලු ම දෙනා මාත් එක්ක හිටියා. මට මානසිකව වැටෙන්න ඉඩ දුන්නේ නෑ.ඒ වගේ ම ‘බොඳ මීදුම්’ නිෂ්පාදනය කළ නිල්වලා ආයතනයේ සියලුම දෙනාත් මාව අස්වැසුවා. ඒ සියලු ම දෙනා මාව ධෛර්යවත් කරමින් කතා කළා. ඒ වගේ ම මගේ අම්ම, තාත්ත, අයිය මගෙ සැමියා මාව අතහැරියෙ නෑ. ඒ අය සැම විටම මාව ධෛර්යවත් කරමින් මගෙ මානසික මට්ටම තිබුණටත් වඩා උසස් තැනකට ඔසවල තැබුවා.ඒ නිසා ඒ සියලු ම දෙනාට මම ණය ගැතියි. ක්ෂේත්‍රයේ සිටින මගෙ සමකාලීන නළු නිළියන් සියලුම දෙනාත් මාත් එක්ක හිටිය. බොහෝ දෙනෙක් මගෙන් මේ ගැන ඇහුවෙවත් නෑ. කවුරුත් මට ගැරහුවෙ නෑ. හැබැයි නිරූපණ ක්ෂේත්‍රයේ ඉන්න කීප දෙනෙක් විවිධ දේවල් කියල තිබුණා. ඒ ගැන මට කනගාටුයි. නියම මිතුරන් මෙහිදී මම හඳුනා ගත්තා.ගාමිණී සුසන්තඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av1101024</link>
    <topic>ආදරෙන් ඉන්න මම හරි කැමැතියි</topic>
    <author>ගාමිණී සුසන්ත</author>
    <content>ආදරෙන් ඉන්න මම හරි කැමැතියිනදීෂා හේමමාලිමෝස්තර නිරූපණය, රූපවාහිනී වෙළෙඳ දැන්වීම් හරහා ටෙලිනාට්‍ය රංගනයට පිවිසි ඇය මේ වන විට සිනමා නිර්මාණ කීපයකටම දායක වී ඇත. ඇය යොවුන් රංගන ශිල්පිනියන් අතර ඉදිරියෙන්ම සිටින්නියකි. ඇය නදීෂා හේමමාලි. අද සතුටු සාමීචිය වෙන්වන්නේ නදීෂා සමඟ කළ කතාබහ වෙනුවෙනි.මොනවද අලුත් අවුරුද්දෙ ඔබේ අලුත් බලාපොරොත්තු?මගෙ ටෙලිනාට්‍ය නිෂ්පාදන ආයතනයෙන් අලුත් ටෙලි නාට්‍යයක වැඩ අද හෙටම පටන් ගන්නවා. එම ටෙලිනාට්‍යයේ මම ද්විත්ව රංගනයක යෙදෙනව. ටෙලිනාට්‍යයේ නම ‘ඇත්කඳ ලිහිණි’. ඒක ඓතිහාසික තේමාවක් රැගත් ටෙලිනාට්‍යයක්.ඔබ රංගනයට පිවිසීමට හෝ මෝස්තර නිරූපණ ශිල්පිනියක් ලෙස කටයුතු කළා නේද?ම මුලින්ම සහභාගි වුණේ රූපවාහිනී වෙළෙඳ දැන්වීම්වලට. ඊට පසුවයි මම මෝස්තර නිරූපණයට සහභාගි වුණේ. ටෙලිනාට්‍ය රංගනයට එක්වුණේ ඉන්පසුවයි. මම මුලින්ම සහභාගි වුණේ කමිස වර්ගයක් පිළිබඳ වෙළෙඳ දැන්වීමකට. ඒක විකාශය වුණේ නෑ. ඊට පසුව බිස්කට් සම්බන්ධ රූපවාහිනී වෙළෙඳ දැන්වීමකට සහභාගි වුණා.ඔබ රංගනයට පිවිසියේ අහඹු ලෙසද?නැහැ. පුංචි කාලෙ ඉඳලම මට පුදුම ආශාවක් තිබුණා හොඳ රංගන ශිල්පිනියක් වීමට. පාසල් යන කාලේ පාසල් වේදිකාවේ මම නිතර සිටියා. මම උසස් පෙළට කළෙත් නාට්‍ය හා රංග කලාව විෂය. ඒ රංගනයට මගේ ඇති කැමැත්ත ආශාව නිසාමයි.“ජූලියා” චිත්‍රපටය ඔබේ රංගන ජීවිතයේ සන්ධිස්ථානයක්ද?ඇත්තෙන්ම ඔව්. මගෙ සිනමා ජීවිතයේ දෙවැනි ගමන ඇරැඹුණේ ‘ජූලියා’ චිත්‍රපටයෙන්. මම රංගනයෙන් දායක වුණු පළමු චිත්‍රපටය ‘තාරකා මල්’. ‘ජූලියා’ ලංකාවේ මෙන්ම විදෙස් රටවලත් ඉතාම සාර්ථකව තිරගත වුණා. ‘ජූලියා’ මගේ රංගන ජීවිතයට ආශිර්වාදයක්.’ආදරයට වෙස් බැන්දා’ ටෙලිනාට්‍යයේ කළ රංගනය ගැන කතා කළොත්?ඇත්තටම මට මුලින්ම හිතුන මට මේක කරන්න පුළුවන්ද කියල. ඒත් ඒ අභියෝගය මම බාරගත්තා. මූණට රැවුලක් දමාගෙන පිරිමියෙක් වගේ ඇඳගෙන කළ ඒ රංගනය ගැන මම හරිම තෘප්තිමත්. ‘ආදරයට වෙස් බැන්දා’ ටෙලිනාට්‍යයට තෝරාගැනීම ගැන සනත් අබේසේකරට මම ස්තුතිවන්ත වෙනවා.ඔබ වෘත්තීය නිළියක්ද?මගෙ ප්‍රධානම විනෝදාංශය රංගනය, වෘත්තීමය වශයෙන් ව්‍යාපාරිකාවක් ලෙස හඳුන්වනවාටයි මම වඩාත්ම කැමැති. මම රංගනයේ යෙදෙන්නෙ මුදල පමණක් බලාගෙන නෙමෙයි. හොඳ රංගනයක් ඉදිරිපත් කිරීමයි මගේ අරමුණ. මට මේ සමාජයේ ආදරය ගෞරවය හිමිවෙල තියෙන්නෙ මම රංගන ශිල්පිනියක් වීම නිසයි. ඒ නිසා රංගනයට මම ඉතාම ගරු කරනවා.රූපවාහිනී නිවේදිකාවක් ලෙස ඔබ සාර්ථකයැයි සිතනවාද?මම වසරකට රඟපාන්නෙ නිර්මාණ කීපයක පමණක් නිසා මගෙ ප්‍රේක්ෂකයින් අතරට මට නිතර යන්න වෙන්නේ නෑ. ඒ නිසයි මම ’රිදම් චැට්’ රූපවාහිනී වැඩසටහනට සහභාගී වෙන්නේ. ඒ වැඩසටහන මුළු රටේම ප්‍රේක්ෂකයෝ නරඹනවා. මට සිතුනා ප්‍රේක්ෂකයින් අතරට යන්න මේක හොඳ අවස්ථාවක් කියල. ඒ නිසයි මම මේ අභියෝගය බාරගත්තේ. අනෙක කලා ක්ෂේත්‍රයේ ඉන්න බොහෝ දෙනෙක් මේ වැඩසටහනේදි හමුවෙනවා. ඒ නිසා මම ඉතාම ආශාවෙන් තමයි ‘රිදම් චැට්’ වැඩසටහනට සහභාගී වෙන්නේ. මම හිතනව ඒ වැඩසටහනට හොඳ දායකත්වයක් මට දෙන්න ලැබෙනව කියල.ඔබ මොනවගේ කෙනෙක්ද?මම සැබෑ ලෙසම පොළොවේ පය ගහල ඉන්න කාන්තාවක්. හැමෝ එක්කම ආදරයෙන් මිත්‍රශීලීව ඉන්න මම හරිම කැමැතියි. මඟතොටේදි මාව හැඳිනගෙන කවුරුහරි කතාකළොත් මම ඉතාම ආශාවෙන් ප්‍රතිචාර දක්වනව. ඒ විදියට කවුරුන් හෝ මාත් එක්ක කතාකිරීම මට හරිම ආඩම්බරයක්.ඔබේ විවාහය...?මට පෙම්වතෙක් ඉන්නව. බොහෝදුරට මේ අවුරුද්දෙ මගෙ විවාහය සිදුවේවි.ඔබේ පවුලේ තොරතුරු?නංගිල දෙන්නෙකුයි, මල්ලි කෙනෙකුයි, අක්ක මම. මගෙ තාත්තා නැතිවෙලා. අම්ම එක්ක තමයි අපි ඉන්නෙ.ගාමිණී සුසන්තඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av1101025</link>
    <topic>විජේ මල්ලිගෙ කොලොම් එක</topic>
    <author/>
    <content>විජේ මල්ලිගෙ කොලොම් එකවිජේ මල්ලිගෙ කොලොම් එකේ ඔරිජිනල් අයිතිකාරය ඩී.බී.වර්ණසිරි කියල ඒ කාලෙ මීඩියා ෆීල්ඩ් එකේ හිටපු ලොකු පොරක්. හැත්තෑ ගණන්වල මාලිගාකන්දෙ ප්‍රෙස් එකකින් කලා පත්තරයක්  ටැබ්ලොයිඩ් සයිස් එකේ භාණ්ඩයක් පිටවුණා ‘පරසතු’ කියලා. ඕන්න ඔය පත්තරේ තමයි මුලින්ම විජේ මල්ලි හිටියෙ. ඔය වර්ණසිරි කියන මීඩියා මෑන්ස්ම තමයි පත්තරේ එඩිටර්. ‘පරසතු’ මුල්කාලෙ නැගල ගියා. ෆී‍්‍ර ලාන්ස් කරන්නත් මාර සෙට් එකක් හිටිය වගේ විජේ මල්ලිට මතකයි.වර්ණසිරි ලොක්කට ජර්මනියට යන්න සෙට්වෙච්ච වෙලාවක ‘විජේ මල්ලි’ බාර දීල ගියා තවත් ෆී‍්‍ර ලාන්ස් පොරකට. මෑන්ස් විජේ මල්ලිව බලාගත්තා. ‘පරසතු’ කාලෙ හිටපු තදයො දැන් නම් කැබිනට් මිනිස්ටර්ස්ල, මීඩියා කොම්පැනිවල ලොක්කො වගේ හයි ෆයි පෝස්ට්වල. විජේ මල්ලි හදිස්සියෙන් මේ කොලොම් එක ලියන්න පටන් ගන්න නිසා ‘පරසතු’ ‘විකසිත පරසතු’ වුණාට පස්සෙ ඒක රන් කරපු අහින්ද මල්ගමව, සොරි මෙයා, ඔය තාමත් එස්එල්බීසියේ ඉන්න මහින්ද අල්ගමව, එතකොට පිටු ලේ අවුට් කරපු වටරැක ප්‍රේමදාස වගේ මෑන්ස්ලත් මතක් නො කරම බැහැ.විජේ මල්ලි ඒ කාලෙත් කළේ, ඔය ආර්ට් ෆීල්ඩ් එකේ සිද්ධ වෙන පොඩි පොඩි දේවල්. ටිට්ස් බිට්ස් ගැන මෑන්ස්ට හිතෙන දේ ලියන එක. විජේ මල්ලිට අද වගේ මතකයි එස්එල්බීසී හිටපු සුගතපාල ද සිල්වයි, ලයනල් වෙන්ඩ්ට් කලා කේන්ද්‍රයේ හිටපු ධම්ම ජාගොඩ ලොක්කයි විජේ මල්ලි කවුද කියල අල්ල ගන්න දීපු ට්‍රයි එක. පස්සෙ කාලෙ විජේ මල්ලි ඒ දෙන්නගෙම බෙස්ට්ම බෙස්ට් ෆෙ‍්‍රන්ඩ් කෙනෙක් වෙලා තමයි ඉතින් නැවතුනෙ.සුගත් ගැනයි ධම්ම ගැනයි මතක් වෙච්ච නිසා විජේ මල්ලිට ඒ දෙන්න ගැන නොලියම ඉන්න බැහැ කියල හිතනවා. සිංහල ස්ටේජ් ඩ්‍රාමා සීන් එකේ සුගත්ගෙ ස්ටයිල් එකේ ඩ්‍රාමා හදපු වෙන සුගත් කෙනෙක් නම් විජේ මල්ලිට මතක් වෙන්නෙ නෑ. ඔය ඒකාලෙ කිව්වෙ තාත්වික ද මොකක්ද කියලා. අන්න ඒ ස්ටයිල් එකේ ඩ්‍රාමාස් හදපු, ට්‍රාන්ස්ලේට් කරපු සුගත්ල වගේ පොරවල් අද බේතකටවත් හොයාගන්න පුළුවන් ද කියන එකයි ප්‍රොබ්ලම් එක.ස්ටේජ් එකේ විතරද සුගත්ගෙ වැඩ කිඩ? රේඩියෝ ඩ්‍රාමා සීන් එකෙත් වන් ඇන්ඩ් ඕන්ලි සයිස් එකෙන් වැඩ. මේන් විජේ මල්ලිගෙ සැලියුට් එක. මිස්ටර් සුගතපාල ද සිල්වා, සුගත් අය්යා. කොතැනක හිටියත් ඔබ මෙලොවේ, ෂිහ්! විජේ මල්ලිටත් වරදින හැටි. කොතැනක හිටියත් ඔබ මෙලොවේ දිගුකල් ජීවත් වෙන්නකෝ... ඒක මේ ජෝති ගෙ ලව් සෝන්ග් එකක්නේ. ඒක හරියන් නෑ සුගත්ට. විජේ මල්ලි මෙහෙම කියන්නම්, සුගත් අය්යා, කොහේ හිටියත් සුගත් අය්යගෙන් ඉගෙන ගත්ත මෑන්ස්ල දියා ඇහැ ගහගෙනම ඉන්න. පොඩ්ඩ එහේ මෙහේ වෙන්න බෑ මෑන්ස්ල පිස්සු කෙළිනවා.ධම්ම ජාගොඩ ලොක්ක ගැන විජේ මල්ලි කොහොම අමතක කරන්නද? ලයනල් වෙන්ඩ්ට් රංග ශිල්ප ශාලිකාවෙන් මෑන්ස් හදාපු කොල්ලො කෙල්ලො ටික අද ස්ටේජ් ඩ්‍රාමා ෆීල්ඩ් එකේ වැඩ කිඩ පෙන්නන හැටි දකින කොට විජේ මල්ලිගෙ ඇස්වල සතුටු කඳුළු මෙයාලා. ධම්ම උගන්වපු ඇක්ටර්ස්ල, ඇක්ට්‍රසස්ලා. කියල වැඩක් නෑ. ලයනල් වෙන්ඩ්ට් එකෙන් ටීවී පෙට්ටියට ගියත් ධම්ම ලොක්ක ෂයින් වෙන එක නවත්තන්න මොන සක්විත්තෙකුටවත් බැරි වුණා.‘පළිඟු මැණිකෙ’ ජාතියෙ ටෙලි ඩ්‍රාමාස් කොහේද අද ටීවී බොක්ස් එකේ. ධම්මලත් එක්ක ගත්තහම අද මොන ටෙලි ඩ්‍රාමා කාරයොද ඉන්නෙ කියල විජේ මල්ලි අහන්නෙ රියල් පොරවල් දෙතුන් දෙනෙක් ඉන්නව කියන එක අමතක කරල එහෙම නෙවි. ඒත් මේ මෙගා වසංගතේ බෝ වුණාට පස්සෙ විජේ මල්ලි නම් ටෙලි ඩ්‍රාමා බලන්නෙම නැති ගාණයි. ධම්ම ජාගොඩ ලොක්ක නැති එකම කොච්චර එකක්ද මේ ජරාවල් බලන්න ඉන්නෙ නැතුව?විජේ මල්ලි නෙක්ස්ට් වීක් එකේ ඉඳල, හෙමින් සැරේ සීන් එකට එන්ටර් වෙන්නම්කො. විජේ මල්ලි මේ දවස්වල බිසී. හඳගම ලොක්කගෙ ‘විදු’ බලන්න තියෙනවා. සුදත් මහදිවුල්වැව ‘සහතික නොකළ මරණෙ’ කියල හදපු ඩ්‍රාමා එකත් බලන්නයි ප්ලෑන් එක. තව මොනවද? 2011 නිව් ඉයර් ප්‍රෝග්‍රෑම්ස් කොහොම වෙයිද කියල ඇහැ ගහගෙන ඉන්න වෙනවා. එහෙනම් ඕන්න, නෙක්ස්ට් වීක් එන්ඩ් එක වෙනකල්, ගුඩ් බායි කිව්වා... හැපි ටුවෙන්ටි ඉලෙවන් 20/11.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av1101026</link>
    <topic>යාත්‍රා</topic>
    <author>හිරුණි</author>
    <content>යාත්‍රාරොෂාන් පිලපිටිය පසුගිය සති දෙක තුළ අපට ආරංචි වූයේ රොෂාන් පිලපිටිය මහණ දම් පුරන්නට ශාසනයට ඇතුළුවන බවයි. සිද්ධිය ගැන සොයා බලන විට කාරණාව නම් ඇත්ත.හැබැයි හැබෑ ජීවිතේ නම් නොවෙයි. පසුගිය දිනවල ඔහු රංගනයට එක්වී සිටියේ සනත් අබේසේකර අධ්‍යක්ෂණය කරන ‘මහින්දාගමනය’ චිත්‍රපටයේය. මේ චිත්‍රපටයේ රොෂාන් රඟපානුයේ ‘මහා අරිට්ඨ’ ඇමැතියාගේ චරිතයයි.මහින්දාගමනයෙන් පසු මෙරට භික්ෂු ශාසනය ආරම්භ වන්නට ප්‍රථමයෙන් පැවිදි බිමට යන්නේ මෙකී මහා අරිට්ඨ ඇමැතියායි. රොෂාන් කොණ්ඩය මුඩුකැර පැවිදි වන්නේ මේ චිත්‍රපටය නිසාය.පසුගිය සතියේ මේ දර්ශන රූගතකිරීම වෙනුවෙන් රොෂාන් කොණ්ඩය මුඩුකරන්නට බලාපොරොත්තු වුවද අධික වර්ෂාව හේතුවෙන් මහින්දාගමනයේ රූගත කිරීම් ටික දිනකට නැවතූ බව අපට පැවසුවා.’ඇත්තටම මේ චිත්‍රපටයට කොණ්ඩේ කපන්න කලින් මම ‘ප්‍රාර්ථනා මල්’ ටෙලි නාට්‍යයට මගේ කොණ්ඩය කපා දැමුවා. ටෙලි නාට්‍යයේ රූගත කිරීම් වෙනුවෙන් හතරපස්වතාවක්ම කොණ්ඩය ගාන්න මට සිද්ධ වුණා. ඒක ඉවරවෙලා යම්තම් කොණ්ඩය වැවුණා විතරයි මහින්දාගමනයට ආයෙත් කොණ්ඩෙ කපන්න වෙලා තිබෙනවා.විවාහ සංවත්සරය දාතවත් මංගල කරුණක්සේමිණි – ධම්මික යුවළගේ විවාහ සංවත්සරය පසුගියදා පැවැත්වුණා.ඊට ආරාධනා ලැබ තිබුණේ සේමිණිටත් ධම්මිකටත් ඉතාමත් හිතවත් පිරිසකට. කලා ක්‍ෂේත්‍රයේ නළු නිළියන් පිරිසක් මෙන්ම සමීපතම මාධ්‍ය හිතවතුන් පිරිසකට ද ඇය මේ සඳහා ආරාධනා කර තිබුණා. සේමිණිත් – ධම්මිකත් මේ පසුකළේ සිය යුග දිවියේ දහසය වැනි සංවත්සරය.පසුගිය දාසය වසර දිහා හැරී බැලුවහොත් සතුටු වන්නට කාරණා බොහොමයක් ඇති බව සේමිණි පැවසුවා. මේ ගතකළ යුග දිවිය පුරා අභියෝග රැසක් තමන්ට තිබුණු බවත් ඒ සියල්ල දෙස බුද්ධිමත්ව බැලූ නිසා ඒ අභියෝග ජයගන්නට තමන්ට හැකිවුණ බවත් සේමිණි පැවසුවා.මේ විවාහ සංවත්සරය අවස්ථාවේම තවත් අසිරිමත් දෙයක් සිදුවුණ බව පසුව අපට දැනගන්නට ලැබුණා. ඒ සේමිණිගේ එකම දියණිය කුමලී දඟකාර ළමාවියෙන් සමුගත් ආරංචියයි. සේමිණී පැවසුවේ මේ දේත් ඇගේ විවාහ සංවත්සර දිනයේදීම සිදුවීම සිය ජීවිතේ අමරණීය සිහිවටනය වූ බවයි.මේ අවුරුද්දෙත්දේශපාලන වැඩඅනර්කලි ආකර්ෂා දේශපාලන වැඩ කටයුතුත් කලා කටයුතුත් නිසා පසුගිය කාලයම ගත කළේ කාර්ය බහුල දිවි පෙවෙතක්.විශේෂයෙන් ඇය දකුණු පළාත් සභාව නියෝජනය කරන මන්ත්‍රීවරියක් විදියට දකුණේ ජනතාවත් සමඟ ඉන්නට නිතරම උත්සාහ කරනවා. 2011 වර්ෂය සඳහා අලුත් වැඩ රාශියක් වෙනුවෙන් සිය දායකත්වය ලබාදෙන්නට තිබෙන බව පසුගිය දිනක ඇය අප සමඟ පැවසුවා.’එළඹෙන අවුරුද්ද අපේ රටේ සංචාරක කර්මාන්තය සඳහා ඉතාම හොඳ වර්ෂයක්. වසර ගණනාවක් පැවතුණු යුද කලබල දැන් අපට නෑ. විදේශිකයන්ට බය නැතුව මේ රටට එන්න පුළුවන්.දකුණු පළාත කියන්නෙත් සංචාරක කර්මාන්තයට වැඩියෙන් ගෝචර වන ප්‍රදේශයක්. ඒ නිසා මේ වෙනුවෙන් රජය දියත් කරන නව ව්‍යාපෘති සාර්ථක කරගැනීම සඳහා මගේ උපරිම දායකත්වය ලබාදෙන්න මම සූදානමින් ඉන්නවා.අනිත් කාරණය තමයි පසුගිය කාලයේම මම කලා කටයුතුත් දේශපාලන කටයුතුත් සමබරව කරගෙන යන්න උත්සාහ කළත් මේ කොයි දේකට ආවත් හරියටම වෙලාවට එන්න මම පුළුවන් තරම් උත්සාහ කරනවා. විශේෂයෙන් දේශපාලන කටයුතු සඳහා වෙලාවටම සහභාගි වෙනවා. නැතිනම් මිනිසුන්ගෙන් බැනුම් අහන්න වෙනවා. ඒකට මම කැමැති නෑ.සනත් – මල්කාන්තිඅලුත් ගෙදරකසනත් – මල්කාන්ති යුවළ ගැන අලුත් අවුරුද්දේ අලුත් ආරංචියක් කියන්න තිබෙනවා. ඒ තමයි මේ දෙන්නා අලුතින්ම හැදුව නව නිවෙසේ පදිංචියට යාම.මේ නිවෙස පසුගිය කාලය පුරාම සනත් – මල්කාන්ති බොහොම ආදරෙන් තමන්ගේ රුචිකත්වයන්ට අනුව ගොඩ නැගුව එකක්.දැන් මේ අය පදිංචි ගියේ පරණ කොට්ටාව, පළමුවැනි පටුමගේය. මල්කාන්තිට ඕන වුණේ මේ පාර අලුත් අවුරුද්දට හා නත්තලට කලින් මේ නිවෙසේ පදිංචියට පැමිණෙන්නයි. ඒ බලාපොරොත්තුව මල්කාන්ති කෙසේ හෝ ඉෂ්ට කරගෙන තිබෙනවා.මල්කාන්තිත් - සනතුත්, අනුරාධා හා ඇගේ සැමියාත් පසුගියදා මේ නව නිවෙසේ පදිංචියට පැමිණියා. මල්කාන්ති කිව්වේ මෙවර නත්තල නව නිවෙසේ ඉඳගෙන ඉතාම සතුටින් සැමරුව බවයි.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av1101027</link>
    <topic>ඈත දුරක පාවී නෑසී ගිය ගී හඬ</topic>
    <author>ජෝජ් රොබ්සන් ද සිල්වා</author>
    <content>ඈත දුරක පාවී නෑසී ගිය ගී හඬඈත දුරක දෑස පාවෙලාගොළු වීලා ඔහේ තනි වෙමුපාළු ලොවක ඈත දුරක දෑස පාවෙලා  (පද - කුලරත්න ආරියවංශ)බජ්ජල වලව්වේ ග්‍රේෂන් ආනන්ද අබේකෝන්, අප කවුරුත් දන්නා අයුරු ‘ග්‍රේෂන් ආනන්ද’ නමැති ප්‍රතිභාපූර්ණ සංගීතවේදී ගායන ශිල්පියාණන් ශ්‍රාවක සිත් වසඟ කර ගනිමින් මුලින් ම ගායනා කළ ගීතය “ඈත දුරක දෑස පාවෙලා” ගීතයයි. ප්‍රවීණ ගායන ශිල්පිනී නීලා වික්‍රමසිංහ සමඟ එම ගීතය ගයමින් සිය සෞන්දර්ය චාරිකාව ඇරඹූ ඔහුගේ හඬ අද සදහටම ගොළු වී ඈතත් දශක තුනකට වඩා වැඩි කාලයක් ඔහුගේ හඬින් ගීතවත් වූ ආනන්දනීය ගීතාවලිය රස මිහිර නොවී යැකී ශ්‍රාවක සිත් පොබ කරනු නිසැක ය.සරල ගීතයෙන් ඇරඹී ග්‍රේෂන් ආනන්දයන්ගේ සංගීත චාරිකාව චිත්‍රපට පසුබිම් ගී ගායනයෙන් වඩාත් පිරිපුන් වූ අතර අසහාය ගායන ශිල්පී එච්.ආර්. ජෝතිපාලයන්ගේ වියෝවින් චිත්‍රපට පසුබිම් ගී ගායන ක්ෂේත්‍රයේ ඇති වූ අඩුව සෑහෙන පමණට සපුරා ලිය හැකි වූ ගායන ශිල්පියකු වී නම් ඒ ග්‍රේෂන් ආනන්දයන් ම වූවේ ය. එහෙත් සිනමාවෙන්, සංගීතයෙන් පමණක් නොව ඔහු අද ජීවිතයෙන් ද සමුගෙන ගොස් ය. මේ සටහන ඔහු පියමං කළ ජීවන ගමන් මඟ මතක සුවඳ සැමරුමකි.1958 මාර්තු 15 වැනිදා මෙලොව එළිය දුටු ග්‍රේෂන් ගේ පියා පොලිස් නිලධාරියෙකුවූ ෂෙල්ටන් අබේකෝන් වූ අතර මව බර්නඩින් ජයවර්ධන අමදෝරු වූවා ය. සහෝදර සහෝදරියන් හත් දෙනෙකුගෙන් පවුලක හැඳී වැඩුණු ඔහුට බාල අවදියේ පියාගේ රාජකාරිය නිසා විවිධ ප්‍රදේශවල වාසය කිරීමට වූ අතර තංගල්ලේ කුඩා කුසුම් බාලිකා, දෙමටගොඩ ශාන්ත මැතිව්, මරදානේ ශාන්ත පීතර, කොළඹ ශාන්ත ජෝශප් යන විදුහල්වලින් අධ්‍යාපනය ලැබුවේ ය. වයස අවුරුදු තුන පමණ වන විට ‘මවුත්ඕගනය’ වාදනයට දක්ෂ වූ ග්‍රේෂන් පාසල් අධ්‍යාපනයට පසුව බොරැල්ලේ සියලු ශාන්තුවරයන්ගේ දේවස්ථානයේ එවකට සිටි ජෝන් හේරත් පියතුමාගෙන් බටහිර සංගීතය හැදෑරුවේ ය.හැත්තෑව දශකයේ මුල් භාගයේ දී සංගීත ක්ෂේත්‍රයට එක් වූ ග්‍රේුෂන්ට එවකට මෙරට කණ්ඩායම් සංගීතයේ ස්වර්ණමය යුගයේ අපූර්ව අත්දැකීම් රාශියක් ම විඳගන්නට ලැබුණේ ය. ඉන් විශේෂත්වය ලෙස ඔහු සැලකුවේ විවිධ ගායන ශිල්පීන්ගේ සිංහල, හින්දි, ඉංග්‍රීසි ආදී ගිත ගායනා කිරීමට සිදුවීම ය. 1978 වසරේදී තමාගේ ම ගීතයක් ගායනා කිරීමේ ප්‍රස්ථාව ඔහුට උදා විය. ඒ ගීතය “ඈත දුරක දෑස පාවෙලා” වූ අතර එනිසා ම ග්‍රේෂන් තමාගේ කලා දිවිය පටන් ගත් වසර ලෙස සැලකුවේ එක්දහස් නවසිය හැත්තෑ අට වසර ය. (ඒ අනුව ඔහු 2008 ඔක්තෝබර් මස බණ්ඩාරනායක ජාත්‍යන්තර සම්මන්ත්‍රණ ශාලාවේදී” ‘ආනන්ද රාත්‍රිය සුපර් කොන්සට්’ ප්‍රසංගය සිය සංගීත දිවියට වසර විසි පහක් සපිරීම වෙනුවෙන් පැවැත්වූවේ ය.) ග්‍රේෂන් ආනන්දයන් ගීත ගායනයට යොමුවූවේ අවුරුදු හතක් වැනි කුඩා අවදියේ ම ය.දෙව් මැදුරු ගීතිකා කණ්ඩායම්වල ගායනයෙන් මෙන් ම ඕගන් වාදනයෙන් ද දායකත්වය දැක්වූ ඔහු පසුව සංගීතවේදී සරත් දසනායකයන්ගේ වාදක මණ්ඩලයේ ද, ෆෝචූන්ස්, සුපර් සෙට් වැනි සංගීත කණ්ඩායම්වල ද වාදකයකු ලෙස කටයුතු කළේ ය. ලීඩ් ගිටාර් වාදකයකු ලෙසින් වික්ටර් රත්නායකයන්ගේ ‘ස’ ප්‍රසංගයේ වාර පන්සියකට සහභාගි වී ඇති ඔහුට චිත්‍රපට ක්ෂේත්‍රයට සම්බන්ධ වීමට පසුබිම සකස් වූවේ ඒ අතරවාරයේ ය.“තරු යායේ ඈතින් ඈතට”, හිම රේණු වැටෙනා සීතලේ, ‘සිහින අහසේ වසන්තේ’ ‘සවසට පායා’ ‘ආදර සීනුව‘ ‘සතුටින් නිදැල්ලේ’ ‘රනින් මාල’ ‘දිළිඳුනේ දරුවනේ’ ඇතුළු රසබර ගීතාවලියකින් ශ්‍රාවක සිත් බැඳි ග්‍රේෂන් ආනන්දයන්ගේ ජීවිතයේ සුවිශේෂතම ඉසව්ව වන චිත්‍රපට පසුබිම් ගීත ක්ෂේත්‍රයට ඔහුගේ එක්වීම ද වැදගත් ය.සේන සමරසිංහගේ ‘මල් කැකුළු’ චිත්‍රපටයේ ‘බිඳු බිඳු කඳුළු හලා’ (පද සෝමපාල ලීලානන්ද) ගීතය ග්‍රේෂන් ගායනා කළ මුල්ම චිත්‍රපට පසුබිම් ගීතයයි. එම ගීතය ගැයීමේ දී ප්‍රියා සූරියසේන සහ ශ්‍යාමි ෆොන්සේකා ද ග්‍රේෂන් සමඟ හවුල් වූ අතර ඔහු තනිවම ගැයූ ප්‍රථම චිත්‍රපට පසුබිම් ගීතය ‘බයිසිකලේ’ චිත්‍රපටයේ ‘තරු යායේ ඈතින් ඈතට (පද - බණ්ඩාර කේ. විජේතුංග) ගීතයයි.මෙරට ජනප්‍රිය රංගධරයන් වෙනුවෙන් ම සිය කට හඬින් චිත්‍රපට පසුබිම් ගීතයන්ට ජීවය දුන් ග්‍රේෂන් ආනන්දයන් කේ. ඒ. ඩබ්ලිව්. පෙරේරාගේ “දුර්ගා” චිත්‍රපටයෙන් චිත්‍රපට සංගීත අධ්‍යක්ෂ වරයකු බවට ද පත් වූවේය. “සිංහ පැටව්” - “රන්දෙණිගල සිංහයා” - “ධවල පුෂ්පය” - “ළඳුනි ඔබ දෙවඟනකි” වැනි චිත්‍රපට ඔහුගේ සංගීතයෙන් රසවත් වූ චිත්‍රපට අතර විශේෂය. එදා පරපුරේ ගාමිණි ෆොන්සේකා වැනි දැවැන්ත නළුවන්ගේ සිට මෙදා පරපුරේ ජනපි‍්‍රය නළුවන් වන චන්න පෙරේරා, රොෂාන් රණවන වෙනුවෙන් ද චිත්‍රපට පසුබිම් ගී ගායනයෙන් ග්‍රේෂන් සිංහල සිනමාව උදෙසා කළ මෙහෙවර අමිලය.ජීවිතයේදී ඔහු බලාපොරොත්තු වූ විශේෂිත බලාපොරොත්තු අතර සුවිශේෂිතම වූවේ දරුවන්ගේ අධ්‍යාපන කටයුතු සාර්ථක කරදීම සහ ඔවුන්ට යහපත් අනාගතයක් සලසා දීමය. දුලාංජලී දුව සහ ලක්ෂාන් පුතා සහ බිරිඳ ශ්‍රීමා සමඟ ඔහු ගෙවූ ජීවිතයේ ඔහුගේ ඒ බලාපොරොත්තු කෙතරම් දුරට සපල වී දැයි දන්නේ ඔහුම පමණි. ඔහුට ජීවිතය සැබැවින්ම අසීරු වූවේය. වරක් “රසඳුන” සමඟ ඔහු කළ කතා බහේදී “මට කියලා ජීවත් වෙන්න අඟලක්වත් නැහැ” කියා ප්‍රකාශ කළේ ඒ නිසා විය යුතුය. ජීවත් වන අපට ඒ පිළිබඳව සිතන්නට ඉඩ දී ඔහු අද සමුගෙන ගොස්ය.ග්‍රේෂන් ආනන්දයන් බෙහෙවින්ම කනගාටුවට පත් කරවන ක්‍රියාදාමයක් ඔහු වරක් හෙළිදරව් කළේ මෙසේය. “මගේ එකම එක හොඳ ගීතයක්වත් අද විද්්‍යුත් මාධ්‍යවල නැහැ. මගේ ගීත තරගවලට ගායනා කරන සමහර තරු කෝටි ගණන් හම්බ කරනවා. අපේ ගීත ඔවුන් ගායනා කරන නිසා අපිට සංදර්ශනවලට ආරාධනා ලැබෙන්නේ නැහැ. අපි කරන්නේ ස්වයං රැකියාවක්. ඉතින් මේ තත්ත්වය යටතේ අපිට අපේ ස්වයං රැකියාව කරගෙන යන්නත් බැරි වෙලා තියෙන්නේ.”ග්‍රේෂන්ගේ හැටි එහෙමය. කියන්න ඇති දේ කෙළින්ම පැවසීම ඔහුගේ සිරිත විය. ඔහුට ඒ සඳහා කොන්දක් තිබුණේය. එහෙත් ඔහුගේ වේදනාකාරී ගැටලු සඳහා විසඳුමක් නොවීම ඔහු අපෙන් සමුගෙන ගොස් ඇත. ඒ උදෙසා ඔහු මීවිතට බෙහෙවින් සමීප වූවේය. වරින් වර මීවිත වෛද්‍ය මතය විසින් තහනම් කෙරුණ ද ග්‍රේෂන් ආනන්ද තමන්ට මීවිත තහනම් කර නොගත්තේය. අවසානයේ කොළඹ ජාතික රෝහලේ දැඩි සත්කාර ඒකකයේ ඔහුගේ නවාතැන් පොළ වූවේය. ග්‍රේෂන්ගේ පණ නල සොරා ගෙන යන්නට මරු දෙසැම්බර් 29 වැනිදා එහි සැඟවී සිටියේය.සහෘදයාණෙනි, ඔබ සදහටම නිහඬ වූවේය. එහෙත් ඔබේ හඬින් ගීතවත් වූ ආනන්දනීය ගීතාවලිය සමඟ අප සදහටම ඔබ සමඟින්. ඔබ ජීවත්ව සිටියදී විශ්වාස කළ පරිදි “දෙවියන් විසින් ඔබට දුන් සම්පත වූ ඔබේ හැකියාවෙන් පූර්ණ මියුරු කට හඬ” ඔබ අපට දායාද කළ සැබෑම අමිල සම්පතකි. ඔබ ජීවත් වූ සුවඳ විඳින්නට අපට ඒ සම්පත හොඳටම සෑහේවි.ග්‍රේෂන් ආනන්ද අවසන් වශයෙන් සිය හඬින් සුවිශේෂි ගීත එකතුවක් පසුගිය දිනවල බොරැල්ලේ “ජෝනෙත්” ශබ්දාගාරයේදී ගීතවත් කළේය. ඒ නෙවිල් ප්‍රනාන්දු ගායන ශිල්පියාගේ ගීත ඔහුගේ සහෝදරියන් සමඟ ග්‍රේෂන් හඬින් ගැයීමය. කෙසේ වෙතත් සංගීත ක්ෂේත්‍රයට ග්‍රේෂන්ගෙන් සිදු වූ අමිල මෙහෙවර අතරමඟදී නිමා කරන්නට ඔහුට සිදුවිය. එසේ සිදු වූයේ ආකාලයේ නොවේදැයි අසන්නට කිසිවෙකුට හැකි වුවද එසේ සිදුවුණේ ඇයි දැයි කියන්නට කිසිවකුට හැකි වේදැයි සැක සහිතය. ඔහුගේ ආත්මය මීවිත සමඟ මිතුරු වූවේ ඒ කිව නොහැකි සියල්ල මුසු වූ සිතුවිලි අඳුරු වලාවන් පැටලී විය යුතුය.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av1101028</link>
    <topic>ගී මුතු</topic>
    <author>ජෝජ් රොබ්සන් ද සිල්වා</author>
    <content>ගී මුතුමාව අමතක කළාට - වෙන කෙනෙක් වෙත ගියාටතාම ආදරේ ඔයාට - නෙතු සැරසෙයි කඳුළකට අප සිත ගත පළමු දිනේ පෙම් - සිහිනයක් වෙලාඔබ ගැන මුළු ලොවටම කී දේ – මුසාවක් වෙලාපිවිතුරු මගෙ ආදරේ සැමටම – විහිළුවක් වෙලාඅන්සතු වී ඔබ වෙන හදකට - සිසිලසක් වෙලා ආදරයයි කඳුළයි සුසුමයි – හදට හිර කරන්මම ඉන්නම් තාමත් ඔබ මගේ - පෙම්වතී කියන්සිත් බිඳිලා තනිවුණු මං වගේ – හඬන පෙම්වතුන්ආදරයක් නැති වුණු කෙනෙකුට - සිනහ නොම වෙයන් පද රචනය සහ සංගීතය - නීල් වර්ණකුලසූරියගායනය - නොයෙල් රාජ්ආදරය පිවිතුරු නම්, ඒ ආදරය ජීවිතාන්තයටම පවතිනවා. පෙම්වතා හෝ පෙම්වතී අන්සතු වුවත් එවැනි ආදරයක් නිමා වෙන්නේ නැහැ. “ඔහු අමතක කළත්, වෙන කෙනෙකු වෙත ගියත් කඳුළ සුසුම සිර කර ගත්ත ඔහුගේ හිතින් ඔහු තාමත් හිතන්නේ ඇය තමාගේම පෙම්වතිය ලෙසයි” එවැනි සිතුවිලි හින්දා ඔහු ඇසුරේ සිටින සියල්ලන්ගේ සිනහවට, සරදමට ලක්වෙලා. පරම පිවිතුරු ආදරය වෙනුවෙන් තනිවී වේදනාවෙන් දැවෙන ඔහු වැනි මිනිසෙකුට තවත් සරදම් කිරීම යුතුද? ගීත ලෝලී සිත්ගත් එම ගී සංකල්පනාව මෙවර ‘ගී මුතු’ අතරට එක් කරන්නේ සංගීත ක්ෂේත්‍රයේ සොඳුරු ඉසව් ස්පර්ශ කරමින් අප සිත් රසගන්වන සහෘද නිර්මාණ ශිල්පියකු හට ආචාරයක් ද ලෙසින්ය.වාදකයෙකු, සංගීතවේදියකු හා ගායන ශිල්පියකු ලෙස පමණක් නොවේ, මේ වන විට ගීත පද රචකයකු ලෙසින් ද සංගීත ක්ෂේත්‍රයට තමාගේ මෙහෙවර ඉටු කරමින් සිටින ඔහු ‘සන්ෆ්ලවර්’ සංගීත කණ්ඩායමේ නායක නීල් වර්ණකුලසූරියයි. “මාව අමතක කළාට” ගී මුතු වැලේ හිමිකරු ද නීල් ය. ජනප්‍රිය ගීතයක් වන “සෙබළාණනී” ගීතයේ ‘සෙබළාණනී නුඹ මැරුණා නොවේ – කුසුමක් වෙලා පිපුණා ළයේ” පද පේළි දෙක රචනා කර ඇත්තේ නීල් විසින්ය. (සෙබළාණනී ගීතයේ තනුව නිර්මාණය කරමින් සිටියදී එම පදවැල් දෙක නීල් විසින්ම රචනය කර ඇති අතර පසුව ගීත පද රචක සුනිල් යෝගේන්ද්‍රට සම්පූර්ණ ගීතය රචනය කිරීමට පවරා ඇත.) ගායන ශිල්පී නොයෙල් රාජ් ගයන ‘මාව අමතක කළාට’ ගීතය නීල්ගේ ගී පද රචනා ප්‍රතිභාව සනාථ කරන ගීත සංකල්පනා අතර විශේෂ ගීතයකි.”මේ ගීතය පද රචනය කළේ අරාබි ගීතයක තනුවකටයි. දවසක් කටාර් ගුවන් තොටුපළේ දී ශ්‍රී ලාංකිකයෙක් මට ඔය ගී තනුව තිබුණු අරාබි ගී තැටිය දුන්නා. ගීතයක් ලියා ගයන්න කියලා. ඒ තනුව අහද්දී මට හිතුණා, ආදරයෙන් පැරදුණු සිතක සිතිවිලි මේ තනුවට ගැළපෙයි කියලා. කොහොමත් ගීතයක විශේෂයක් තිබෙන්න ඕනේ කියලා මං හිතනවා. නිකම්ම ආදරය ගැන වචන එකතු කරලා ගීතයක් ලියනවට වඩා විරහ වේදනාව දැනෙන ගීතයක් ලියන්න මට ඕන වුණා.අපේ රටේ රසික බහුතරය කැමැතිත් දුක් කම්කටොලු වේදනා ඇතුළත් ගී රස විඳින්නයි. ඒ වගේම වේදනාවක් ඇති තැන කිසියම් සුන්දරත්වයක් ද තිබෙනවා. අන්න ඒ සුන්දරත්වය තමා අපේ ගීත රසිකයන් විඳින්න ආසා කරනවා ඇත්තේ. මේ ගීතයට රසිකයෝ ආසා කරන්නෙත්, බිඳුණු ආදරයක සුන්දරත්වය මේ ගීත පද රචනයේ ඇතුළත් නිසා වෙන්න ඕනේ. ඒ වගේම මේ අත්දැකීම බොහෝ ප්‍රේමවන්තයන් ලබා ඇති අත්දැකීමක් නිසා ඔවුන්ට මේ තමාම කියා හැඟෙනවා ඇති. මේ ගීතයේ පෙම්වතා අසම්මත ආදරවන්තයකු වගේ එක් වරම හැඟෙනවා. එහෙත් ආදරය අසම්මත වෙන්න බැහැනේ.වෙන කෙනෙක් සමඟ විවාහ වුණු පෙම්වතියට තාමත් ආදරය කරන මේ ගීතයේ පෙම්වතා අපේ එදිනෙදා ජීවිතයේ අපට හමුවන සැබෑ පුද්ගලයෙක්. අපේ කට වචනෙන් කියනවා නම් ‘ඌට නම් හොඳටම පිස්සු’ කියලා තමා කියන්නේ. පිවිතුරු සැබෑ ආදරවන්තයකු පිස්සෙකු විදිහට සරදමට ලක්වීම මේ සමාජයේ සාමාන්‍ය සිද්ධියක්. ඒ පිළිබඳව තමා ‘පිවිතුරු මගේ ආදරේ හැමටම විහිළුවක් වෙලා’ කියලා යෙදුවේ. එහෙත් එය යුක්ති සහගත ක්‍රියාවක් නොවන වග මේ ගීත පද රචනයේ අවසානයට ‘ආදරයක් නැති වුණු කෙනෙකුට සිනහ නොම වෙයන්’ යන පද යෙදුමෙන් පැවසිමට හැකිවීම ද ගීතයේ සාර්ථකත්වයට හේතු වන්නට ඇතැයි මට හිතෙනවා. ඉන් ගීතයට වැදගත් අර්ථයක් ද එකතු කිරීමට හැකි වීම සතුටක්”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av1101029</link>
    <topic>සනත් ගෙදර නොහිටියොත් එදාට ගෙදර ලොකු කලබගෑනියක්</topic>
    <author>හේමාලි විජේරත්න</author>
    <content>සනත් ගෙදර නොහිටියොත් එදාට ගෙදර ලොකු කලබගෑනියක්සනත් එරන්දතී කැදැල්ලපුංචි තිරයෙන් සිනමාවෙන් වේදිකාවෙන් අපේ හදවත්වලට සමීපවෙන කලා ක්‍ෂේත්‍රයේ හිත මිතුරන් බොහොමයක් ඉන්නවා.  විවිධ භූමිකා ඔස්සේ ඔවුන් අපේ හදවත්වලට සමීප වුවත්ඔවුන්ටම වෙන්වුණු පෞද්ගලික ජීවිතයකුත් තිබෙන බව ඔබ දන්නවා.අපේ හිතවතුන්ගේ ගෙදර ජීවිතේ කොයි වගේද කියලා හොයලා බලන්නයි අපි ’ආලින්දය’ ඔබ වෙනුවෙන් ආරම්භ කළේ. නව වසරේ නැවුම් බලාපොරොත්තුත් සමඟ නැවුම් අත්දැකීම් ඔබ වෙත සමීප කරන්නට මේ මඟින්අපි බලාපොරොත්තු වෙනවා.ඔබ අතිශයින්ම ආදරය කරන ගායක ගායිකාවන්, නළු නිළියන් අධ්‍යක්ෂවරුන් ඇතුළු හිතවතුන් රැසක් ‘ආලින්දයට’ කැඳවා ගන්නට අපි බලාපොරොත්තු වෙනවා.අලුත් අවුරුද්දේ ඉස් ඉස්සරලාම අපි ගොඩ වැදුණේ රූපවාහිනියේත් සිනමාවේත් වේදිකා නාට්‍ය ක්ෂේත්‍රයේත් ජනප්‍රිය නළුවෙකුගේ නිවහනට.ඔහු මේ දිනවල විකාශය වෙන ‘හිරුට හොරෙන්’ ඇතුළු ටෙලිනාට්‍ය කිහිපයකින්ම ඔබේ ආලින්දයට පැමිණෙනවා.ඒත් එක්කම මහාචාර්ය එදිරිවීර සරච්චන්ද්‍රයන්ගේ ‘මනමේ’,’සිංහබාහු’, ‘රත්නාවලි’ යන නාට්‍ය ත්‍රිත්වයටම සම්බන්ධ වී සිටිනවා.ඔහු තමයි වර්තමාන මනමේ කුමරු. ඔහු සනත් විමලසිරි.සනත් ගේ නිවහන පිහිටා තිබෙන්නේ ශ්‍රී ජයවර්ධනපුර කෝට්ටේ ප්‍රදේශයේයි.දෙමහල් නිවෙසක්ව ඉදිකරන්නට බලාපොරොත්තු වන මේ නිවෙසේ පහත මාලය ඉදිකරගෙන දැනට ඔවුන් පදිංචි වී සිටිනවා.සනත්ගේ ආදරණීය බිරිඳ විනීතා එරන්දතී සහ දියණියන් දෙදෙනා මේ නිවෙසේ සාමාජිකයින්.මේ හතර දෙනාගේ තනි නොතනියට සහ උදව්වට ඉන්නේ ‘රංජනී’. සනත් ගේ බිරිඳ වෘත්තියෙන් නැටුම් ගුරුවරියක්.ඇය පැලවත්ත විද්‍යාවර්ධන විද්‍යාලයේ සේවය කරනවා.සනත් කොළඹ ඩී.එස්.සේනානායක විද්‍යාලයේ නාට්‍ය හා රංග කලා ආචාර්යවරයා. දෙන්නම රැකියාවට ගියාම රංජනී තමයි දරුවෝ දෙන්නා බලාගන්නේ.මේ දෙන්නගේ වැඩිමල් දියණිය මෙත්සඳිළසේයා නුගේගොඩ අනුලා බාලිකාවේ පළවැනි වසරට ඇතුළත් කරන්න බලාපොරොත්තුවෙන් ඉන්නවා.දෙවැන්නී නේලි දසුන්යාට තවම අවුරුදු දෙකයි.සනත් – එරන්දතී යුවළගේම ගම් පළාත් කොළඹ නොවෙයි.සනත් මාතලෙන් ආව කෙනෙක්. එරන්දතීගේ ගම් පළාත හගුරන්කෙත.සනත්ගේ අයියා මහින්ද විමලසිරි සෞන්දර්ය විශ්වවිද්‍යාලයේ කථිකාචාර්යවරයෙක්.ඔහුත් සනත්ගේ් නිවෙස අසලින්ම නිවෙසක් තනාගෙන යනවා.එරන්දතී ගේ අයියා සිසිර අමරබන්දුත් ඉන්නේ මේ අවටමයි. ඒ නිසා ගම්පළාත්වලින් දුරස් වුණාට ඔවුන්ට තනිකමක් නෑ.සනත් ගුරුවරයෙක් විදියටත් නළුවෙක් විදියටත් අතිශයින්ම කාර්ය බහුල නිසා මේ නිවෙසේ සියලුම වගකීම් ඉෂ්ට කරන්නේ සනත් ගේ බිරිඳ.හැබැයි නිවාඩු තිබෙන දවසට සනත් ගෙදර නොහිටියොත් එදාට නම් ඉතින් ලොකු කලබැගෑනියක් ගෙදර සිද්ධ වෙනවා කියලයි සනත් කිව්වේ.හේමාලි විජේරත්නඡායාරූප – බර්නාඩ් ෂෝ ප්‍රේමසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av11010210</link>
    <topic>අලුත් අවුරුද්දේ අලුත් සිතුම් පැතුම්</topic>
    <author>තුෂාරි වික්‍රමසිංහ</author>
    <content>අලුත් අවුරුද්දේ අලුත් සිතුම් පැතුම්අනුන්ට කරදරයක් නැතිවජීවත් වෙන්න බලාපොරොත්තු වෙනවාරවීන්ද්‍ර රන්දෙණියමේ නව වසර ලක්වාසී අප සැමට අලුත් යුගයක අලුත් ඉරක් පායපු නිදහස් රටක සුවදායක, අභිමානවත් ඇරඹුමක් ලෙස මම දකිනවා. විශේෂයෙන් ම අවුරුදු 30 ක ශාපලත් යුද්ධය නිමා වෙලා ඇරැඹෙන දෙවැනි වසරයි මේ.අලුත් අවුරුද්දට අර දේවල් මේ දේවල් ඉෂ්ට කර ගත යුතුයි කියා මගේ ජීවිතේ රේඛා ඇදල වෙන්කරලා නැති වුණත් මේ රටේ පුරවැසියන් වශයෙන් අනුන්ට කරදරයක් හිරිහැරයක් නැතිව ජීවත් වීමේ බලාපොරොත්තුව හැමදාමත් වගේ මේ වසරේදීත් මගේ හිතේ තිබෙනවා.මම දායක වෙන ජනප්‍රියතම වැඩසටහන් කිහිපයක් තිබෙනවා. ඒවායේ වැඩ කටයුතු සාර්ථකව ඉටු කර ගන්නට බලාපොරොත්තු වෙනවා වගේ ම මගේ නිෂ්පාදන ආයතනයේ චිත්‍රපට කිහිපයකම නිර්මාණ කටයුතු අරඹන්නත් සැලසුම් කර තිබෙනවා.ඒ වගේ ම පොදුවේ ගත් කල අපි සැමගේ ජීවිත වඩාත් යහපත්ව, සුවදායක ලෙස ඉදිරියට ම යන නව වසරක් උදා වේවා කියලා මම ප්‍රාර්ථනා කරනවා. ලක්වාසී සෑම ජන කොටසකටම සාමය සතුට පිරි සුබ නව වසරක් වේවා!ජාතීන් අතර මිත්‍රත්වයටසහයෝගය දක්වනවාසනත් ගුණතිලකනව වසරේ මම බලාපොරොත්තු වන විශාලම දේ තමයි අපි මොන තරාතිරමේ පුරවැසියන් වුණත් සාමය සහ රටේ දියුණුව කියන දෙය. අද වනවිට රටේ සාමය ඇතිවෙලා ලංකාව ඒකීය රටක් බවට පත්වෙලා තිබෙනවා.නමුත් කලකට ඉහත රටේ ජනතාව අතර ජාති ආගම් බේදයෙන් තොරව කිට්ටුවන්තකමක් අපි දුටුවා. නමුත් අද ඒ තත්ත්වය තරමක් දුරස් වෙලා කියලා මට හිතෙනවා. ඒ ජාතීන් අතර තිබුණා වූ ඒ සහෝදරත්වය, මිත්‍රත්වය, කිට්ටුවන්තකම යළිත් දවසින් දෙකෙන් ඇති කරන්න බැහැ.නමුත් ඒ දේ ඇතිවෙන විදිහේ වැඩපිළිවෙළක් පාලකයන් කරගෙන යනවා. එයට උදව් කිරීම තමයි මගේ පළමුවන පැතුම. ඊළඟ ප්‍රාර්ථනය තමයි අපේ සිනමා කර්මාන්තය වෙනුවෙන් යමක් කිරීම. මේ රටේ දක්ෂ, ප්‍රවීණ අධ්‍යක්ෂකවරියකගේ සිනමා කෘතියකට රංගනයෙන් දායක වෙන්නත් මගේ සිනමා කෘතියක් අධ්‍යක්ෂණය කරන්නත් සැලසුම් කර තිබෙනවා. ලක්වාසී සැමදෙනාටම යහපත් වූත් සෞභාග්‍යමත් වූත් සුබ නව වසරක් ප්‍රාර්ථනා කරනවා.දෙවැනි චිත්‍රපටයේවැඩ පටන් ගන්නවාසංජය ලීලාරත්නලබන්නා වූ නව වසරේ ඉටුකර ගත යුතු බලාපොරොත්තු කිහිපයක් ම තිබෙනවා. එයින් පළමුවැන්න තමයි. ‘අපේ රටේ අභිමානවත් සෙබළුන් වෙනුවෙන් ඔවුන්ගේ ගෞරවාන්විත නිල ඇඳුම ඇතුළේ සුන්දර මිනිසෙක් ඉන්න බව මුළු ලොවටම පෙන්වා දෙන, කියා සිටින මගේ නවතම චිත්‍රපට නිර්මාණය ‘සෙල්වම්’ චිත්‍රපටය ලබන වසරේ ප්‍රදර්ශනය කිරීම. මෙය සාර්ථකව තිරගත කිරීම ප්‍රධාන අරමුණක්.ඒ ඇරුණහම තවත් නවතම චිත්‍රපටයක් මේ මාසයේ පටන් ගැනීමේ අදහසක් තිබෙනවා. ඒ වෙනුවෙන් අලුත් තිරනාටකයක් ලියමින් සිටිනවා. එය යොවුන් ආදර කතාවක් පසුබිම් කරගෙන නිර්මාණය වෙන්නක්. ලංකාවේ පැවැතුණු යුද්දේ අවසන් වෙලා. මේ හින්ද මිනිසුන්ට උපරිම වශයෙන් නිදහස තියෙනවා. තමන් කැමැති තැන්වල ඇවිදින්න. තමන් කැමැති නිර්මාණ රිසිසේ රස විඳින්න.අපි කලා කාරයො හැටියට අපිට ලැබෙන කාල වේලාව මත උපරිම ලෙස කාලය කළමනාකරණය කරගෙන ජනතාවට හෙට දිනය අනාගතය සුන්දරව ගත කරන්න. සුබවාදී දකින්න යම් පණිවිඩයක් අපේ නිර්මාණ ඔස්සේ ලබා දෙන්න නව වසරේ බලාපොරොත්තු වෙනවා. රටේ සියලුම ජනතාවට වාසනාවන්ත සුබ අලුත් අවුරුද්දක් වේවා කියා මම ප්‍රාර්ථනා කරනවා.මා රඟපෑ ‘සුපර් සික්ස්’වසර මැද එනවාපබෝධා සංදීපනීලැබුවා වූ 2011 නව වසර මට සුවිශේෂී වසරක්. මොකද මම රංගනයෙන් දායක වුණු ‘සුපර් සික්ස්’ චිත්‍රපටය මේ වසර මැද වනවිට රිලීස් වෙන්න තියෙනවා. ඒ චිත්‍රපට රංගනය ගැන ලොකු බලාපොරොත්තුවක් තිබෙනවා.මම එහි රඟපෑවේ ‘සුලෝ’ කියන තරමක දඟකාර චරිතයක්. මේ රඟපෑම් පිළිබඳව ප්‍රේක්ෂකයන්ගේ අදහස් සහ ඔවුන් එම පිළිබඳව කතා බහ කරන අයුරු දකින්න බලාගෙන ඉන්නවා. ඒ වගේ ම සුපුරුදු පරිදි මම දායක වෙන ටෙලිනාට්‍ය කිහිපයකම රූගත කිරීම් සඳහා සහභාගි වෙන්නත් බලාපොරොත්තු වෙනවා.ඊට අමතරව විදෙස් සංචාර කිහිපයකටම සහභාගි වෙන්නත් හිතාගෙන ඉන්නවා. ලැබුවා වූ නව වසර අපි හැමදෙනාගේ ම පැතුම් ඉටුවන නව වසරක් වේවායි කියා ප්‍රාර්ථනා කරනවා.අනාගතය පිළිබඳසුවිශේෂ තීරණයක් ගන්නවාචන්දික නානායක්කාරලැබුවා වූ අලුත් අවුරුද්ද ඇත්තටම වෙනදට වැඩිය වෙනස් කියලා මට හිතෙනවා. මොකද යුද්දේ අවසන් වෙලා වසර දෙකක් ගත වෙලා. හැම දේකම වෙනස්වීමක් දකින්නට තිබෙනවා. ආර්ථික, සමාජීය, සංස්කෘතික, දේශපාලනික මේ හැම දෙයකින් ම අද සමාජය ශක්තිමත් කියල හිතෙනවා.මේ නිසා රටේ ජනතාවට වගේ ම කලාකරුවෙක් විදිහට මටත් සමෘද්ධිමත්ව, නව ජවයකින් අලුත් අවුරුද්දට මුහුණ දෙන්න පුළුවන් කියන හැඟීිම හිතපුරාම පිරිල තියෙනවා. ලැබුවා වූ නව වසරේ මම ඉතාම කැමැත්තෙන් රඟපාපු චිත්‍රපට සහ ටෙලිනාට්‍ය කිහිපයක් ම එළිදැක්වීමට නියමිතයි.මම කලාකරුවෙක් විදිහට හදාගත්ත ජනප්‍රියත්වය, මගේ කලා ජීවිතය උපයෝගී කොට ගෙන සමාජයට ඉතා හොඳ මෙහෙවරක් කරන බලාපොරොත්තුව වෙනදා වගේ ම අලුත් අවුරුද්දෙත් මගේ හිතේ තියෙනවා.2011 වසර තවත් අතකින් මට ඉතාම වැදගත් විශේෂිත වසරක් වේවි. ඒ මගේ අනාගතය පිළිබඳව සුවිශේෂී තීරණයක් ගැනීමට මම හිතා සිටින නිසා. ඊට අමතරව මම ලක් සළුසලේ සන්නාම තානාපතිවරයා වශයෙන් කටයුතු කරන්නට ලැබුණු ආරාධනාව කිසිදු මූල්‍යමය වාසියක් බලාපොරොත්තු නොවී මම පිළිගත්තා.ජොලියේ ඉන්නතමයි බලාපොරොත්තුවනෙහාරා පීරිස්අලුත් අවුරුද්දේ වෙනදා වගේ ම, වෙනදටත් වැඩිය ඉතාමත් සාර්ථක විදිහට නිළියක විදිහට කලා කටයුතුවල නිරත වෙන්න ආසයි. ඒ වගේ ම හොඳ වැඩවලට දායක වෙන්න කැමැතියි. පෞද්ගලික ජීවිතේ පැත්තෙන් කතා කළොත් වෙනද වගේ ජොලියෙ ඉන්න තමයි බලාපොරොත්තුව.මේ වසරේ අලුත් ම චිත්‍රපටයකට දායක වෙන්න ආරාධනාවක් ලැබිලා තියෙනවා. ඊට අමතරව ‘ඉට්ස් අ මැටර් ඔෆ් ලව්’ චිත්‍රපටය බොහෝ විට මේ වසරේ රිලීස් වෙයි.එය මගේ කුලුදුල් චිත්‍රපට රංගනය. ඒ වගේ ම ‘ඩැඩී’ සංගීත කණ්ඩායමත් එක්ක සින්දුවක් කළා.එයත් මේ අවුරුද්දේ මගේ රසික ජනතාවට අහන්න දකින්න ලැබේවි.සිනමාවෙන් තොරබලාපොරොත්තුවක් නැහැඅර්ජුන් කමලනාත්හැමදාමත් වගේ අලුත් අවුරුද්දෙත් සිනමාවෙන් තොර බලාපොරොත්තුවක් මගේ නැහැ. මගේ මුළු ජීවිතයම සිනමාව වෙනුවෙන් කැපවී පවතින්නක්. පසුගිය අවුරුදුවල වගේ ම නව වසරේ දීත් සිදුවන එක දෙයක් මට කියන්න පුළුවන්.ඒ තමයි මට 2011 වසරත් කාර්ය බහුලම වසරක් වේවි කියන එක. මොකද මගේ රඟපෑම් රැගත් නවතම චිත්‍රපට දෙකක් නව වසරේ රිලීස් වෙන්න තියෙනවා. ‘සක්විති දඩයම’, ‘කීවත් නහී නොකීවත් නහී’ කියන චිත්‍රපට දෙක.මේ දෙකේම ප්‍රචාරණ කටයුතු වෙනුවෙන් කැපවී කටයුතු කරන්න මා සූදානම්. ඒ වගේ ම රඟපෑමට අමතරව පසුගිය දිනවල අපි කිහිප දෙනෙක් එකතු වෙලා අලුත් ම චිත්‍රපටයක් නිර්මාණය කළා. එහිත් රංගනයට අමතරව විශාල වැඩකොටසක නියැලෙන්න මට සිදුවුණා. එහි සංස්කරණ කටයුතු මේ දිනවල සිදු වෙමින් පවතිනවා.ඊට අමතරව විදේශ සංචාර කිහිපයකට සූදානමින් පසුවෙනවා. ඒ වගේ ම අලුත් ම චිත්‍රපට රූගත කිරීමකට සූදානමින් ඉන්නවා. මේ සියලු කටයුතු සාර්ථකව නිම කර ගැනීමට නව වසරේ හැකිවේවා කියා මම ප්‍රාර්ථනා කරනවා.අලුත් අවුරුද්දේමම ඔස්ට්‍රේලියාවේජයසේකර අපෝන්සුඅලුත් අවුරුද්දේ අලුත් ම බලාපොරොත්තුවක් ඉටුකර ගන්න විදේශ ගත වෙන්නයි මගේ සූදානම. මොකද පසුගිය කාලේ වැඩි වශයෙන් කලා නිර්මාණ කිසිවකට දායක වුණේ නැහැ. ‘මැඩම් ශෝභා’ කියන ප්‍රහසන ටෙලිනාට්‍යයට දායක වුණා.ඒ හැරුණහම ‘මාෂා’ ටෙලිනාට්‍ය වෙනුවෙන් කැප වුණා. මගේ නංගී, සන්ධ්‍යා වැන්ස්ට්‍රෝ, ඇයත් ඇගේ සැමියා හියුගෝ වැන්ස්ට්‍රෝ ජීවත් වන්නේ ඕස්ට්‍රේලියාවේ මෙල්බර්න් වල. ඒ දෙන්නා ගේ ගෙදර තමයි මම අලුත් අවුරුද්දේ ඉන්නේ.මගේ ඕස්ට්‍රේලියා ගමන සිද්ධ වුණේ අලුත් ම චිත්‍රපටයක් නිර්මාණය කරන්නට සූදානමින්. එරට සිටින නිෂ්පාදකවරයෙක් ඒ සඳහා මූල්‍යමය අනුග්‍රහය ලබාදෙන්නට සූදානම්.අලුත් අවුරුද්දේ හා හා පුරා කියලා නිර්මාණය කරන්න යන ‘රෝබෝ’ චිත්‍රපටයේ තිර රචනය මේ වනවිට එඩ්වින් පීරිස් ලියමින් සිටිනවා. මේ සියලු බලාපොරොත්තු මේ වසරේ ඉටුකර ගැනීමට හැකිවේවා කියා මම ප්‍රාර්ථනා කරනවා.අපේ කැදැල්ලටතුන් වැන්නෙක් එක් වේවාසුජානි මේනකාමේ දිනවල සිදු කරගෙන යන කලා කටයුතු නව වසරේදීත් කිසිම කරදරයකින් තොරව නිදහසේ කරගෙන යන බලාපොරොත්තුව මගේත් බිමල් ගේත් හිත් තුළ පවතිනවා.නව වසරට හා හා පුරා කියලා අලුත් ටෙලි නිර්මාණ දෙකකට රංගනයෙන් දායක වෙන්න සූදානමින් පසුවෙනවා.අපේ කැදැල්ල තුන් වැන්නෙක් එක් වේවා කියන ප්‍රාර්ථනාවක් හිතේ තිබෙනවා. ඒ වගේ නව වසරේ අපි දෙදෙනාම විදේශ සංචාර කිහිපයකට එක් වෙන්නත් හිතාගෙන ඉන්නවා.පෙර පරිදිම කාර්ය බහුලත්වයෙන් යුතුව නව වසරක් ගතවේවි කියා හිතන්න පුළුවන්.කොහොම නමුත් ලැබුවා වූ නව වසර අපි හැමදෙනා ගේ ම සියලු පැතුම් ඉටුවන නව වසරක් වේවා කියා මුළු හදවතින් ම මම ප්‍රාර්ථනා කරනවා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av11010211</link>
    <topic>සුන්දරයි ඒත් භයානකයි</topic>
    <author>සුනිල් මිහිඳුකුල</author>
    <content>සුන්දරයි ඒත් භයානකයිකිසියම් දිය ඇල්ලක සුන්දරත්වය විඳ ගැනීමට නම් එය නැරඹීමට එන සංචාරකයා තුළ කලාකාමී හදවතක් තිබිය යුතු යැයි මට සිතේ. එම දිය ඇල්ලේ ආත්ම ප්‍රකාශනය වටහාගත හැක්වන්නේ එවිටය. හැම දිය ඇල්ලක්ම එකබඳු යැයි කීම උගහටය. හැම දිය ඇල්ලකටම ඊටම හිමි අනන්‍යතාවයක් (රිද්ම රටාවක්) පවත්නා හෙයිනි. වතුර කඩා හැලෙන හැටි, ඉන් නැංවෙන ගෝෂාව එකකට එකක් වෙනස්ය. අපට සිටි විශිෂ්ට ගණයේ පාරිසරික ලේඛකයකු වූ ධර්මසිරි ගමගේ සූරීන් දිය ඇලි අරභයා මා සමඟ කියූ දෙයක් මෙහිදී මා සිහියට එයි.”අපේ දිය ඇලි එකකට එකක් වෙනස්. බැලූ බැල්මට ඔක්කොම එක වගේ පේන්න පුළුවන්. නමුත් සියුම්ව බැලුවොත් මේවා එකකට එකක් වෙනස් බව පේනවා. එක දිය ඇල්ලක් ඇද හැලෙන්නේ හරියට මුනිවරයෙක් වගෙ නම් අනෙක් දිය ඇල්ල ඇද හැලෙන්නේ නළඟනක් වගේ. මේ හැම දිය ඇල්ලකම කතාකරන ඉතාම රමණීය භාෂාවක් තියෙනවා. ඒ භාෂාව තේරුම් ගන්න පුළුවන් නම් අපූර්ව කවියක් අහන්න අපට පුළුවන්.”මෙකරුණු මා සිහියට ආයේ දුන්හිඳ දිය ඇල්ල නරඹා ආපසු එමින් සිටියදීය. ලංකාවේ ලස්සන දිය ඇල්ල දුන්හිඳ බව බොහෝ දෙනාගේ පිළිගැනීම වෙයි. ඒ බොහෝදෙනා අතරට විදෙස් සංචාරකයන් ද ඇතුළත්ය. දුන්හිඳ දිය ඇල්ල පාරේ යමින් ගමන නැරඹිය නොහැකිය. එසේ නැරඹිය හැකි ඉතාම සුන්දර දිය ඇලි අපේ රටේ නැතුවා නොවේ. සුප්‍රකට රාවණා ඇල්ල එවැන්නකි. එය මහපාරේ සිට නැරඹිය හැකිය. එහෙත් දුන්හිඳ දිය ඇල්ල බැලීමට නම් කිලෝමීටර් දෙකහමාරක පමණ දුෂ්කර ගමනක් පයින් ඇවිද යා යුතුය.බදුල්ලේ අප සිටි නවාතැන් පළේ සිට දුන්හිඳ බැලීමට අපි පිටත්වුණේ උදෑසනින්මය. බදුල්ල මහියංගණ පාරේ ගොස් අපි දුන්හිඳ හන්දිය වෙත ළඟාවීමු. දුන්හිඳ නොමිලේ නැරඹිය නොහැකිය. ඒ සඳහා ප්‍රවේශ පත්‍රයක් මිලට ගත යුතුය. එය පවත්වාගෙන යන්නේ සොරණාතොට ප්‍රාදේශිය සභාව මඟිනි.දුන්හිඳ හන්දියේ සිට සියුම්ව කන්දුන්නත් දිය ඇල්ලක හඬක් නෑසේ. දිය ඇල්ලේ ගෝෂාව ඇසෙන්ට පටන්ගන්නේ මඳ දුරක් ඇවිද ගිය කල්හිය. දුන්හිඳ වන රක්ෂිතය මැදින් අපි ගමන් කළෙමු. මේ වනයේ සඳුන් ගස් පවා ඇති බව පැවසේ. පෙරදා රෑ වැසි ඇද හැළුණු බැවින් ගල්කුළු ලිස්සයි. සීරුවෙන් අඩිය නොතැබුවහොත් ඇද වැටෙනු නිසැකය. ලොකුම වාසනාව කූඩැල්ලන් නොමැතිවීමය. ඇතැම් දිය ඇලි නරඹන්ට ගොස් කූඩැල්ලන්ගෙන් විඳි පීඩාව මගේ මතකයට එයි.මඳ දුරක් ගිය කල්හි වැල් පාලමක් හමුවෙයි. එහි ගමන් කිරීම අවදානම් සහගතය. ගමන් මඟේ ප්‍රපාතාකාර බෑවුම් හමු වන විට සිතට දැනෙන්නේ තරමක බියකි. ඉතාම පටු මං පෙත් ඔස්සේ ගමන් කළ යුත්තේ මහත් කල්පනාකාරීවය. පය ලිස්සා වැටුණොත් ආයේ ගොඩ ඒමට මඟක් නැත.දිය ඇල්ලේ ගෝෂාව දැන් දැන් ඇසේ. මුලින්ම දිය ඇල්ල ඇස ගැටීමත් සමඟම එතෙක් පැවැති ගමන් විඩාව කෙමෙන් නිවී යනු දැනේ.අපි නැරඹුම් අට්ටාලය වෙත ගියෙමු. මා මිතු බර්නාඩ් කැමරාව අතට ගෙන හතර අතේ පින්තූර ගනී.”අද දවසේ මහත්තයලා තමයි මුලින්ම ආවේ.නැරඹුම් අට්ටාලය මතම කඩකෑල්ලක් පවත්වාගෙන යන ඩබ්ලිව්.එම්.ඥානපාල මහතා සිනාමුසු මුහුණින් කියයි. ලංකාවේ ලස්සනම දිය ඇල්ල දුන්හිඳ බවට කෙරෙන වර්ණනයේ ඇති සත්‍යතාව එය නැරඹූ සැණින් මට පසක් වූයේය.දුන්හිඳ දිය ඇල්ල මහවැලි ගඟේ අතු ගංගාවක් වන බදුලු ඔයෙන් පෝෂණය වෙයි. දිය ඇල්ලේ උස අඩි 190කි.(මීටර් 63කි)දුන්හිඳ දිය ඇල්ල වටා ද නොයෙක් ජනප්‍රවාද ගොඩනැඟී ඇත. සිංහල රජ දවස දුන්හිඳ පතන හා කොස්ගොල්ල අතර හටගත් පුස්වැලක් හේතුවෙන් මුළු බදුල්ල නගරයම ජලයෙන් යටවූ බවත් එය කපා දැමීමට රාජසිංහ රජු රංහවඩි දුරයා නැමැත්තකුට නියෝග කළ බවත් ජනප්‍රවාදයේ එයි. අද පුස්සැල්ලාව යන නමින් හැඳින්වෙන නගරය මෙසේ කැපූ පුස්වැල ගසාගෙන ගොස් රැඳුණු ස්ථානය යැයි ද පැවසේ.ඥානපාල මහතා අපට හකුරුත් සමඟ බෙලිමල් කෝප්පයක් පිළිගන්වයි. ඔහු අවුරුදු 25ක් තිස්සේ මේ කඩකෑල්ල පවත්වාගෙන එන්නෙකි.”මහත්තයාල යන ගමන් පුංචි දුන්හිඳ ඇල්ලත් බලාගෙනම යන්න”ඥානපාල මහතා කියයි.අප එද්දී එවැන්නක් දුටුවේ නැත. යද්දී අප ගියේ ඒ පිළිබඳ විමසුම් ඇය යොමාගෙනය.”අර පේන්නේ කුඩා දුන්හිඳ ඇල්ල”කිසිවකු කියනු ඇසිනි. කුඩා දුන්හිඳ ඇල්ල යැයි සඳහන් පුවරුව ගස්කොළන් වලට වැසී නොපෙනේ. තරමක් ඈතින් කුඩා දුන්හිඳ ඇල්ල ගලාබසී. එතැනට යාහැකි මඟක් නැත. කළ හැක්කේ පුවරුව සවිකර ඇති ස්ථානයේ පිහිටි කුඩා අට්ටාලය මතට වී එය නැරඹීමය.දුන්හිඳ ඇල්ල සමීපයේ පුරාණ ගුහාවක් ඇති බව කියැවුණත් එය ඇත්තේ කොහේදැයි අපට දැනගත හැකි නොවීය. රාවණා ඇල්ල අසල ඇති රාවණා ගුහාව මට මතක් වූයේය.දුන්හිඳ ඇල්ල යන නමින්ම යුතු තවත් දිය ඇල්ලක් ලංකාවේ ඇත. එය ඇත්තේ මොණරාගල දිස්ත්‍රික්කයේ වෙහෙරගොඩය. එහි දකින්න ලැබෙන නිවුන් දිය ඇල්ලෙන් එකක් දුන්හිඳ ඇල්ලය. අනික පරෙයියන් ඇල්ලය. මහා දුන්හිඳ ඇල්ලේ ස්වරූපය ඇති නිසාම මෙයට ද ඒ නම ලැබී ඇති බව පැවසේ.කිසිවකු ගීයක් මුමුනනු ඇසේ.දුන්හිඳ හැලෙනාහැම තැන නැඟෙනාදුන්හිඳ දිය ගැේලනා දියහැම තැන නැඟෙනාආටිගල සරත්චන්ද්‍ර කවියා එම ගීතය රචනා කර ඇත්තේ දුන්හිඳ ඇල්ල දැක්මෙන් විඳි චමත්කාරය හේතුවෙන් බව මම දනිමි. ඒ ඔහු මෙසේ කියා ඇති බැවිනි.”මා දැක තිබූ සුන්දරම තැනක් ලෙස මතකයේ තැන්පත් වෙලා තිබුණා දුන්හිඳ ඇල්ල. ඒ වගේම මට ඉබේම ඒ දිය ඇල්ල ගලා හැලෙන හැටි මැවී පේන්න පටන් ගත්තා. ඒ අනුවයි ඒ ගීතය බිහිවුණේ”. (උපුටා ගැනීම ‘රන්වන් ගී’ පිටුව 21)’දුන්හිඳ මනමාලි’ නමින් මූන්ස්ටෝන්ස් සංගීත කණ්ඩායම ද ගීතයක් ගායනා කර ඇත. ඒ අනුව දුන්හිඳ ඇල්ල ගී රස උල්පතක් නොවේද?සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av11010212</link>
    <topic>ගුරුවරියක වීමේ බලාපොරොත්තුව ඊෂාට හීනයක් නොවේවා</topic>
    <author>වසන්ත ජයසිංහ ආරච්චිගේ</author>
    <content>ගුරුවරියක වීමේ බලාපොරොත්තුව ඊෂාට හීනයක් නොවේවාඉක්මනින් ඊෂාට ‘ඒ’ පොසිටිව් වකුගඩුවක් දෙමුමේ අලුත් වසරේ හැමෝගෙම හිත්වල බලාපොරොත්තු පිරිලා. ඒ බලාපොරොත්තු සපුරා ගන්නකම් සමහරු හීන දකිනවා. මට මෙන් ම ඔබටත් ඒ හීන අපූරුවට ඇති. දන්නවද අපි හැමෝගෙම ජීවිතේ ගලා යන්නේ බලාපොරොත්තු එක්ක.අන්න ඒ වගේ මහමෙරක් උසට බලාපොරොත්තු පොදි බැඳගෙන ජීවිතේ දෙස සුබවාදීව බලන් ඉන්න කෙනෙක් තමයි ඊෂා. හැබැයි ඊෂාට පොඩි ප්‍රශ්නයක් තියෙනවා. ඒක පොඩියි කියලා ඊෂා හිතුවට ඒ ප්‍රශ්නයෙන් ගොඩ එනකම් ඒක බරපතළ විදිහට දැනෙන්නේ ඊෂාගේ පවුලේ උදවියට.අද පටන් අපි හැමෝගෙම ජීවිත අලුත් වෙනවා. ගතින් මෙන් ම සිතිනුත්. ඊෂාත් මේ අලුත් වසරට පා නගන්නේ ජීවිතේ ගැන අලුත් බලාපොරොත්තු දහසකුත් දල්වාගෙන. ඒත්...? මේ ප්‍රශ්නාර්ථය ඇතුළේ අපිට ඔබට කියන්නට බැරි කරුණු කාරණා ගණනාවක් තියෙනවා.මේ වෙනකොටත් ඊෂාගේ ජීවිතේට වැටුණු අඳුරු සෙවණැල්ලෙන් මිදෙන්න මාස 6 ක් ලබාදුන්නත් දැන් ඒ දින ගණන් ඊෂාව අතහැර ගිහින්. මෙතැන් පටන් ජීවිතයෙන් බිංදු මාත්‍රයක් හෙළිදරව්වේ ඊෂාගේ කතාව ඔබ හමුවේ අපි ලෙහා දමනවා. ඒ විසිරුණු බලාපොරොත්තු එක් කරන්න ඔබට පුළුවන් බව අපි දන්නවා. ඒත් එක්කම මේ නව වසරේ හා හා පුරා කියලා ඊෂාට ජීවිතයක් දෙන්න බලන්න කියලා අපි ඔබට ආරාධනාවකුත් කරනවා.නො. 325, පුත්තලම සිමෙන්ති කම්හල ඉදිරිපිට පිහිටි කුඩා නිවහන අද ඊෂාගේ නවාතැන් පළයි. අක්කත් මල්ලිත් අතර පවුලේ දෙවැනියා විදිහට ඊෂා දිල්හානි මීගහපල උපත ලැබුවේ 1988 ඔක්තෝබර් මස 16 දින පුත්තලමේදීයි. ඒ කියන්නේ මේ වනවිට ඊෂාට අවුරුදු 22 ක්. ඇයි ඊෂාට මොකද වුණේ? අපි හැමෝගෙම හිත්වල කැකෑරෙන ප්‍රශ්නය ඊෂාගේ ආදරණීය මෑනියන් පද්මිණී ඉදිරියේ අපි අසා සිටියා.“දුවට අසනීපයි කියලා දැනගන්න කොට ටිකක් කල් ගිහින් මහත්තයෝ. ඒකත් අපි දැනගත්තේ දුව කෑම ගන්න එක අඩු කරපු නිසයි. අනෙක දුව හිටපු ගමන් කෙට්ටු වෙන්න ගත්තා. පසුගිය ජූනි මාසේ ඉඳලා තමා මෙහෙම කෙට්ටු වෙන්න ගත්තේ.ඒ හින්දා අපි බෙහෙත් අරගෙන විටමින් අරගෙන පලා වර්ග වැඩියෙන් කෑමට ගන්න කියලා කිව්වා. ඔන්න ඔය අතරෙදියි මහත්තයෝ දුවගේ කකුලක් ඉදිමෙන්න ගත්තේ. දුව කිව්වේ පන්ති යන කොට බස් එකේ හිටගෙන යන නිසා එහෙම වෙනවා ඇති කියලයි.මොන දේ වුණත් ඊෂාගේ අද ඇති එකම හීනය ගුරුවරියක් වෙන එක. ඒ නිසයි ඇය දැන් කැලණිය විශ්ව විද්‍යාලයේ බාහිර විද්‍යාර්ථිනියක් විදිහට ඉගෙනීම් කටයුතු කරන්නේ. ඒ නිසා ම මේ පෙබරවාරියේ ඇය පළමු වතාවට බාහිර උපාධිධාරි පළමු විභාගයටත් පෙනී ඉන්නවා.දුව පන්ති යන්නේ හලාවතට. බස් එකේ යන නිසා කකුල ඉදිමෙනවා කියලා කිව්වත් අපි බලන් ඉන්න බැරිම තැන පුත්තලම රෝහලට දුව අරගෙන ගියා. එතැනදී දුවගේ ලේ එකක් එහෙම අරගෙන පරීක්ෂා කරලා බලලා කිව්වා දුවගේ වකුගඩු දෙකම වැඩ කරන්නේ නැහැ කියලා පුළුවන් තරම් ඉක්මනට ඉස්පිරිතාලේ නවතින්න කියලා කිව්වා. එතැනදී දුවට ලේ දෙන්න ගත්තා. අපි දවස් හතරක් එහේ ඉන්න අතරෙදි කිව්වා මාලිගාවත්තෙ තියෙනවා වකුගඩු රෝහල. එහේ ගිහින් අනුර හේවාගමගේ වෛද්‍යතුමන් මුණගැහෙන්න කියලා.”මේ වනවිටත් නොසිතූ විදිහට ඊෂා රෝගාතුර වෙන්න පටන් අරන්. එහෙත් රෝහලෙන් ලැබුණු නිගමනය වුණේ කුඩා කල පටන් ම ඊෂා මෙම වකුගඩු දියවීමේ රෝගයට ගොදුරු වී ඇති බවයි. ඒ නිසා ම බෙහෙත්වලින් දැන් පිහිටක් නැති තැන වකුගඩු බද්ධයක් අනිවාර්යයෙන් ම කළ යුතු බව වෛද්‍යවරුන් ඊෂාගේ මව්පියන්ට කියා සිටියා.“අපිට කිව්වේ හැකි ඉක්මනින් ම දුවට වකුගඩුවක් බද්ධ කරන්න කියලයි. ඒ ‘පොසිටිව්’ වර්ගයේ වකුගඩුවක් දුවට හොයාගන්න දැන් අපි පුළුවන් තරම් මහන්සි වෙනවා. මාස 6 ක් දුන්නා මේ සැත්කම කරන්න කියලා. දැන් ඒ මාස හය ඉවරයි මහත්තයෝ. දොස්තර මහත්තුරු කියන්නෙම දැන්නම් කොහොම හරි දුවට වකුගඩුවක් ඕනෑම කියලයි.ඒ පොසිටිව් වකුගඩුවක් හොයාගන්න මේ මව්පියන් මේ වනවිටත් නොවිඳිනා දුකක් නැති තරම්. ඒත් ඊෂාගේ ශරීරයේ නිවැරැදි දත්තයන්ට ගැළපෙන වකුගඩුවක් හොයාගන්න එක ලෙහෙසි පහසු වැඩක් නම් නෙමෙයි. මොනවා වුණත් අද ඊෂාගේ ජීවිතේ ගොඩගන්න පුළුවන් තරම් මේ පවුලේ උදවිය මහන්සි වෙනවා.“දැන් මාසෙකට අට වතාවක් විතර පුත්තලමේ ඉඳලා දුව කොළඹ එක්කරගෙන එනවා. එයාට ලේ මාරු කරන්න ඕන. එහෙම ලේ මාරු කරපු දවසට දුවට ටිකක් සනීපයි කියලා කියනවා. ඇත්තටම අපිට ඒ වෙනුවෙන් විතරක් මාසෙකට රුපියල් දහ දාහක් විතර වියදම් වෙනවා. මොනවා කරන්නද මහත්තයෝ මගේ ලොකු දුව සෞන්දර්ය විශ්වවිද්‍යාලයේ ඉගෙන ගන්නවා. පුතා මේ පාර සාමාන්‍ය පෙළ විභාගයට පෙනී හිටියා. මේ හැමදේමත් කරන අතරෙදියි දුවගේ වියදම අපි කොහොම හරි හොයාගන්නේ.”එම්.ඩී. රූපසේන ඊෂාගේ ආදරණීය තාත්තා කුඩාවට අටවා ගත්ත කොටසක පුංචි සිල්ලර කඩෙන් හොයන මුදලෙනුයි මේ මුළු පවුලට අද ජීවත් වෙන්නේ. ඒත් වේලක් නොකා හෝ ඊෂාව සනීප කරගන්න ඔවුන් වෙලාවක් කලාවක් නැතිව එහෙ මෙහේ යන අතරෙදියි පත්තර මහගෙදර ඇවිත් අපව හොයාඑන්නේ.“ජනාධිපති අරමුදලට අපි දැන්නුවා. ඒත් වකුගඩුවක් හොයාගන්න පුළුවන් වුණොත් බෙහෙත්වලට අරමුදලෙන් මුදල් වෙන් කරන බවට පොරොන්දු වුණා. දැන් අපි හොයන්නේ ඒ පොසිටිව් වර්ගයේ වකුගඩුවක්. අනේ මහත්තයෝ පින් ඇති කාටහරි කියලා දුව කොහොම හරි අපිට සනීප කරලා දෙන්න. පින් අත්වෙයි.මේ ඉල්ලීම් ඇරෙන්න වෙන මොනවා නම් මේ නව වසරේ මේ මව්පියන් ඔබෙන් ඉල්ලන්නද? අද ඊෂා අනාගතයේදී ගුරුවරියක් වීමේ නොතිත් ආසාවෙන් බලා ඉන්නවා. ඒ බලාපොරොත්තුවට ජීවය දිය හැක්කේ මේ දියණිය හැකි ඉක්මනින් ම සනීප කරගන්නට ඔබට අපට පුළුවන් නම් විතරයි. අද ඇයගේ එකම බලාපොරොත්තුව ඔබ. ඒ නිසයි තවමත් ඔබ දෙස ඇය බලා ඉන්නේ. දයාබර පින් සිත් ඇති ඔබට ඇයව අපි බාර කරනවා. මේ නව වසරේ ආරම්භය ඔබට මෙන් ම ඇයගේ සිත් තුළත් ප්‍රාර්ථනා පහන් දැල්වේවි කියා අපි විශ්වාස කරනවා. එදාට ඇය ගුරුවරියක්ව ඔබේ දරුවන්ට ශක්තියක් වේවි. ඒක එහෙම වෙනවා නම් මොන තරම් නම් පිනක් ද?ලිපිනය - නො. 325,පුත්තලම සිමෙන්ති කම්හල ඉදිරිපිට, පුත්තලම.දුර - 0325615367වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av11010213</link>
    <topic>පළමු ලෝක කුසලාන තරගාවලියේසිංහයන්ගේ සටන්කාමී ඉනිම</topic>
    <author>ඉඳුනිල් වීරරත්න</author>
    <content>පළමු ලෝක කුසලාන තරගාවලියේසිංහයන්ගේ සටන්කාමී ඉනිම2011 ලෝක ක්‍රිකට් කිරුළ - 1ක්‍රිකට් ලෝක කුසලාන තරගාවලියට දින කිහිපයක් පමණක් තිබියදී ‘රසඳුන’ ක්‍රීඩා ලෝලී පාඨකයනට ක්‍රිකට් ලෝක කුසලානයේ ඉතිහාසය පිළිබඳව තොරතුරු ගෙන එන්නට අපි තීරණය කළෙමු.ලොව පළමු ජාත්‍යන්තර ක්‍රිකට් තරගය ලෙස වාර්තා වන්නේ කැනඩාව සහ ඇමරිකාව අතර 1844 සැප්තැම්බර් 24 සහ 25 පැවැත්වූ තරගයයි. එහෙත් ලොව පළමු නිල ටෙස්ට් තරගය වන්නේ 1877 ඕස්ට්‍රේලියාව සහ එංගලන්තය අතර පැවැත්වූ තරගයයි.ලෝකයේ පළමු සීමිත ඕවර තරගය ලෙසින් වාර්තා වී ඇත්තේ 1971 මෙල්බෝන් හි පැවැති තරගයකි. එංගලන්තය සහ ඕස්ට්‍රේලියාව අතර පැවැත්වීමට නියමිතව තිබු සිව්දින තරගයකට වර්ෂාවෙන් බාධා එල්ල විය.මේ නිසා තරගය අත්හිටවීමට සිදුවූ අතර රැස්ව සිටි ක්‍රීඩා ලෝලීන් පිනවීම සඳහා ඕවර 40 ක තරගයක් පවත්වා තිබේ. මෙහිදී එක් ඕවරයකට පන්දු 8 ක් යවා ඇත. ලෝක කුසලාන තරග මාලාවේ ඉතිහාසය දෙස බැලීමේ දී පළමු ලෝක කුසලාන තරග මාලාව පැවැත්වී ඇත්තේ 1975 වසරේදී වන අතර එංගලන්තය සත්කාරක රට ලෙසින් ඉතා විශිෂ්ට කාර්ය භාරයක් ඉටුකර තිබේ.තරගාවලියට මූල්‍ය අනුග්‍රහය ලබා දී ඇත්තේ පෘඩන්ෂල් ෆයිනෑන්ෂල් සමාගම වන අතර මේ නිසා ලොව පළමු ලෝක කුසලානය Prudential Cup ලෙසින් හැඳින්වීය. පළමු ලෝක කුසලාන තරගාවලියට එවකට ටෙස්ට් තත්ත්වය ලබා සිටි ඕස්ට්‍රේලියාව, එංගලන්තය, බටහිර ඉන්දීය කොදෙව් රාජ්‍යය, නවසීලන්තය, ඉන්දියාව සහ පාකිස්ථානය යන රටවල් 6 සමඟ ටෙස්ට් වරම් ලබා නොතිබූ ශ්‍රී ලංකාව සහ උතුරු අපි‍්‍රකාව යන රටවල් 8 තරග වැදුණු අතර 1975 ජූනි 7 වැනිදා සිට 21 දක්වා තරග 15 ක් ලෙස පවත්වා තිබේ.එක් ඕවරයකට පන්දු 6 ක් බැගින් වූ ඕවර 60 ක තරග ලෙසින් සෑම තරගයක්ම පැවැත්වූ අතර මේ සියල්ලම පවත්වා ඇත්තේ දිවා කාලයේදීය. ටෙස්ට් තරග සඳහා ඇඳි සුදු පැහැ ඇඳුමම මෙම තරග සඳහා ද ඇඳි අතර පන්දුව ද රතු පැහැති ලෙදර් පන්දුවම විය.‘ඒ’ සහ ‘බී’ ලෙසින් කාණ්ඩ 2 ක් යටතේ රටවල් 4 බැගින් තරග වැදුණි.ඕස්ට්‍රේලියාව සහ බටහිර ඉන්දීය කොදෙව්වන් අවසන් මහා තරගයට සුදුසුකම් ලබා තිබේ. අවසන් මහා තරගය 1975 ජුනි 21 වැනිදා පෙරවරු 11.00 ට ආරම්භ වී ඇති අතර බටහිර ඉන්දීයයන්ට ජය ගෙන දෙමින් තරගය අවසාන වී ඇත්තේ පස්වරු 8.45 ටය.ශූරතා කුසලානය සමඟ පවුම් 4000 ක ත්‍යාගය ඩියුක් හි ආදිපාද තුමා අතින් කොදෙව් නායක ක්ලයිව් ලොයිඩ් විසින් ලබාගත් අතර අනුශූරයන් වූ ඕස්ට්‍රේලියාවට පවුම් 2000 ක් සහ එංගලන්තය සහ නවසීලන්තයට පවුම් 1000 බැගින් හිමි වී තිබේ.සමස්ත තරගාවලියම නැරැඹීම සඳහා එක්ලක්ෂ පනස් අටදහසකට අධික සෙනඟක් පැමිණ තිබූ අතර අවසන් මහා තරගය නැරැඹීම සඳහා පමණක් විසිහය දහසකට අධික ක්‍රීඩා ලෝලීන් පැමිණ තිබේ.පළමු ලෝක කුසලාන තරගාවලියේදී ශ්‍රී ලංකාව සහභාගි වී තිබුණේ ටෙස්ට් වරම් නොලැබූ රටක් ලෙසිනි. (ටෙස්ට් වරම් හිමි වූයේ 1982 වසරේදීය) මෙහිදී කොදෙව්වන්, ඕස්ට්‍රේලියාව සහ පාකිස්ථානය යන රටවල් සමඟ බී කාණ්ඩයෙන් තරග වැදුණු ශ්‍රී ලංකාව සහභාගි වූ තරග 3 න්ම පරාජය විය.ශ්‍රී ලංකා කණ්ඩායමේ නායකත්වය දැරුවේ අනුර තෙන්නකෝන් ය. රන්ජිත් ප්‍රනාන්දු කඩුලු රකින්නා වූ අතර අජිත් ද සිල්වා, සෝමචන්ද්‍ර ද සිල්වා, ඩේවිඩ් හයින්, ලලිත් කලුපෙරුම, දුලිප් මෙන්ඩිස්, ඒ. ආර්. එම්. ඕපාත, මෙවන් පීරිස්, අනුර රණසිංහ, මයිකල් තිසේරා, බන්දුල වර්ණපුර සහ සුනිල් වෙත්තමුණි සෙසු ක්‍රීඩකයන්ය. තරගාවලියේ 4 වැනි තරගය ලෙසින් (අන්තර්ජාතික 22 වැනි තරගය) බටහිර ඉන්දීය කොදෙව්වන් සමඟ 1975 ජූනි 07 වැනිදා සිය මංගල ලෝක කුසලාන තරගයට සහභාගි වූ ශ්‍රී ලංකා කණ්ඩායමේ නායකයා කාසියේ වාසිය පරාජය වූ අතර කොදෙව් නායක ක්ලයිව් ලොයිඩ් පළමුව පන්දුවට පහරදීමේ වාරය ශ්‍රී ලංකා කණ්ඩායමට ලබා දුනි.එහෙත් ශ්‍රී ලංකා පිතිකරුවන් අසරණ කරමින් පන්දු යැවු කොදෙව්වෝ ඉනිම අවසානයේදී අතිරේක ලකුණ 9 සමඟින් ලබා දී තිබුණේ ලකුණු 86 කි. මෙය ඕවරයකට ලකුණු 2.30 කි. ආරම්භක පිතිකරුවන් වූ රන්ජිත් ප්‍රනාන්දු සහ බන්දුල වර්ණපුර පිළිවෙළින් ලකුණු 4 ක් සහ 8 ක් ලබාගත් අතර ලකුණු 10 ඉක්මවූයේ මයිකල් තිසේරා (14) ඕපාත (11) සහ සෝමචන්ද්‍ර සිල්වා (21) පමණි. ඉනිම පුරාවටම එල්ල කර තිබුණේ හතරේ පහර 6 කි.එහෙත් කොදෙව්වෝ එක් කඩුල්ලක් පමණක් දැවී පන්දු 236 ක් ඉතිරිව තිබියදී ලකුණු 87 ක් ලබා ගනිමින් තරගය ජයග්‍රහණය කළහ. ඔවුන් හතරේ පහර 6 ක් සමඟ එක් හයේ පහරක් එල්ල කර තිබේ. ඉනිමේ ලබාගත් එකම විකට්ටුව සෝමචන්ද්‍ර සිල්වා ලබාගත් අතර ආර්. සී. ෆෙ‍්‍රඩ්රික්ස් වර්ණපුර අතට උඩ පන්දුවක් ලබා දීමෙන් දැවී ගියේය.2 වැනි තරගය ජූනි 11 වැනි බදාදා ඕස්ට්‍රේලියාව සමඟ පැවැති අතර එය ඕස්ට්‍රේලියාව ලකුණු 52 කින් ජය ගත්තේය.ශ්‍රී ලංකාව කාසියේ වාසිය දිනා පළමුව පන්දුවට පහර දීමට ඕස්ට්‍රේලියාවට ආරාධනා කළ අතර කඩුලු 5 කට අතිරේක ලකුණු 23 ක් සමඟ ලකුණු 328 ක් ලබා ගත්තේය.මය ඕවරයකට 5.46 ක වේගයකි. එම ඉනිමට හතරේ පහර 22 ක් සහ හයේ පහර 2 ක් ඇතුළත් විය. සටන්කාමී ඉනිමක් ක්‍රීඩා කළ ශ්‍රී ලංකා ක්‍රීඩකයෝ ප්‍රබල ඕස්ට්‍රේලියානු පන්දු යවන්නන්ට දිගට හරහට බැට දෙමින් පිටියේ වීරයෝ වූහ. ආරම්භක පිතිකරු යුගළය වූයේ සුනිල් වෙත්තමුණි සහ රන්ජිත් ප්‍රනාන්දුයි.සුනිල් වෙත්තමුණි ලකුණු 53 ක් ලබාගත් අතර ඔහු ජෙෆ් තොම්සන්ගේ පන්දු වැදීම හේතුවෙන් පිටියෙන් ඉවත් විය. පළමු කඩුල්ල ලෙසින් මුළු ලකුණු 30 දී දැවී ගියේ ලකුණු 22 ක් ලබා සිටි රන්ජිත් ප්‍රනාන්දුය. ඔහු පන්දු 18 කදී හතරේ පහර 4 ක් එල්ල කළේය.බන්දුල වර්ණපුර ලකුණු 31 (හතරේ පහර 5) දුලිප් මෙන්ඩිස් ලකුණු 32 (හතරේ පහර 5) අනුර තෙන්නකෝන් ලකුණු 48 (හතරේ පහර 6) මයිකල් තිසේරා ලකුණු 52 (හතරේ පහර 7) අනුර රණසිංහ නොදැවී ලකුණු 14 (හතරේ පහර 3) සහ මෙවන් පීරිස් නොදැවී 0, අතිරේක ලකුණු 24 සමඟ එකතුව 276 යි.ශ්‍රී ලංකා කණ්ඩායමේ පළමු කඩුල්ල ලකුණු 30 දී රන්ජිත් ප්‍රනාන්දු දැවී ගිය අතර දෙවැන්න ලෙස 84 දී බන්දුල වර්ණපුර දැවී ගියේය.ලකුණු 150 දී දුලිප් මෙන්ඩිස්ද තොම්සන්ගේ පන්දුවක් වැදීම හේතුවෙන් (Retired Hurt) පිටියෙන් ඉවත් වූ අතර මුළු ලකුණු 164 දී වෙත්තමුනි පන්දුවක් වැදීමෙන් පිටියෙන් ඉවත් විය. මෙය තරගයේ පරාජයට බෙහෙවින් බලපෑ කරුණක් විය.ශ්‍රී ලංකාව මුහුණ දුන් තුන්වැනි තරගය වූයේ ලොව 30 වැනි එක්දින තරගය මෙන්ම තරගාවලියේ 12 වැනි තරගය ලෙසින් වාර්තාවූ පාකිස්ථානය සමඟ පැවැති තරගයයි.මෙහිදී පාකිස්ථාන් කණ්ඩායම පළමු පන්දුවට පහර දී ලකුණු 330 ලබාගත් අතර ශ්‍රී ලංකා කණ්ඩායමට ලබාගත හැකි වූයේ ලකුණු 138 කි. ප්‍රතිඵලය වූයේ පාකිස්ථානයට ලකුණු 192 ක ජයකි.පළමු ලෝක කුසලානය පිළිබඳව අතීත මතකය ඔස්සේ සැරිසරද්දී ශ්‍රී ලංකා කණ්ඩායම සහභාගි වූ තරග තුනම පරාජය වුවද අපේ ක්‍රීඩකයින් දැක්වූ දස්කම් දෙස බැලීමේදී ඔවුන්ගේ සටන්කාමීත්වය පිළිබඳව දැනෙන්නේ ආඩම්බරයකි.කටුකොහොලින් පිරී තිබු ඒ දුෂ්කර මාවත ඔස්සේ ඔවුන් ගමන් කළ ධෛර්යවන්ත ගමනේ පියවර මත පියවර තබමින් අර්ජුන රණතුංගගේ නායකත්වයෙන් යුත් ශ්‍රී ලංකා ක්‍රීඩකයෝ ක්‍රිකට් මිණි කිරුළ ලක් මවගේ හිසේ පැලඳ වූහ. ලබන සතියේ ඒ ජයග්‍රාහී ගමනේ තවත් පියවරක් දිග හරිමු.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av11010214</link>
    <topic>වසර 50 ක ලේක්හවුස් සේවයට උපහාර ලබා.....</topic>
    <author/>
    <content>වසර 50 ක ලේක්හවුස් සේවයට උපහාර ලබා.....සී/ස එක්සත් ප්‍රවෘත්ති පත්‍ර සමාගමේ වසර 50ක අඛණ්ඩ සේවා කාලයක් නිම කළ ජී.ඇම්.එච්.අපෝන්සු මහතාගෙන් ලේක්හවුසියට සිදුවූ අමිල සේවාව වෙනුවෙන් උපහාර පිරිනැමීමක් ලේක්හවුස් ක්‍රීඩා සංගමය සංවිධානය කළ වර්ණ රාත්‍රියේදී සිදු කෙරිණි.ලේක්හවුස් හිටපු ක්‍රීඩක ක්‍රීඩිකාවන් හා වර්තමාන ක්‍රීඩා සංගම් සාමාජික සාමාජිකාවන් විශාල පිරිසකගේ සහභාගිත්වයෙන්, පසුගිය (04) කොළඹ ගුවන් හමුදා ක්‍රීඩාංගණයේදී මෙම උත්සවය පැවැත්විණි.එහිදී ලේක්හවුස් සභාපති බන්දුල පද්මකුමාර මහතා අතින් අපෝන්සු මහතා උපහාර තිළිණය ලබාගන්නා අයුරුයි මේ. ක්‍රීඩා සංගමයේ ලේකම් ඇතුළු සාමාජික පිරිසක් ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av11010215</link>
    <topic>නාර්නියාවේ නැති වූ සාමිවරු සොයා යන</topic>
    <author>ටානියා</author>
    <content>නාර්නියාවේ නැති වූ සාමිවරු සොයා යනසී.එස්. ලිවිස් විසින් රචිත ‘ද ක්‍රොනිකල්ස් ඔෆ් නාර්නියා’ නමැති අද්භූ®තජනක කතා මාලාව ඇසුරෙන් නිර්මාණය වූ තෙවන චිත්‍රපටය පසුගියදා ලොව පුරා ප්‍රදර්ශනය ආරම්භ කෙරිණි.ඇමෙයිසිං ග්‍රේස්, ඉනෆ් වැනි චිත්‍රපට අධ්‍යක්ෂණය කළ සම්මානනීය අධ්‍යක්ෂවරයකු, නිෂ්පාදකවරයකු හා නළුවකු වන මයිකල් ඇප්ටෙඩ් (Michael Apted) ගේ නවතම නිර්මාණයයි. The chronicles of Narnia : The Voyage of the Dawn Treader යනුවෙන් නම් වී ඇති මෙහි ජෝර්ජි හෙන්ලි. ලුසී ලෙස ද ස්කැන්ඩර් කේන්ස් එඩ්මන්ඩ් ලෙස ද බෙන් බොන්සු කැස්පියන් ලෙස ද විල් පෝල්ටර් - යුස්ටස් ලෙස ද ප්‍රධාන චරිත සඳහා රංගනයෙන් දායක වෙති.යුස්ටස් නමැති ඥාති සොයුරාගේ නිවෙසේ විවේකයක් ගත කිරීමට ආ ලුසී හා එඩ්මන්ටන් හට අද්භූත සිදුවීම් මාලාවට මුහුණදීමට සිදුවන්නේ ලුසී ගේ කාමරයේ බිත්තියක එල්ලා තිබෙන නැවක දර්ශනය ඇතුළත් චිත්‍රය ප්‍රාණවත් වී මේ තිදෙනා නාර්නියා දූපතට ගසාගෙන යෑමත් සමඟ ය. සාගරයේදී ගිලෙන්නට යන ඔවුන් බේරා ගන්නේ ඩෝන් ට්‍රේඩර් විසිනි.සුරක්ෂිතව නැවෙහි සිටින ඔවුන්ට කැස්පියන් හමුවන්නේ එහිදී ය. ඔහුගේ ඉල්ලීම පරිදි නාර්නියාහි අතුරුදන් වූ සාමිවරුන් 7 දෙනා නැවත සොයා ගැනීමේ භාරදූර කාර්යය කරට ගැනීමට සිදුවන ලුසී, එඩ්මන්ටන් සහ යුස්ටස් නැවත නාර්නිය දූපත බලා ගමන් කරන්නේ සාමිවරු 7 දෙනා සොයා ගැනීමේ අරමුණ ඇතිවයි. මෙහිදී රිපිච්ප්ස් නමැති තවත් සගයකු හමුවන මේ තිදෙනාට ඔහුගේ කැමැත්ත පරිදි පළමුව ගමන් කරන්නේ නාර්නියා දූපතට අයත් නැඟෙනහිර අන්තයේ මුහුදු සොයා ගෙන ය.එතැන් පටන් අද්භූත සිදුවීම් රැසක් ඔස්සේ ඉතා ආකර්ෂණීය ලෙස ප්‍රේක්ෂකයා මනඞකල්පිත ලොවකට ගෙන යන මෙම සිදුවීම් මාලාවේ අවසානය කුමක් වේවිද? නාර්නියාවේ සාමිවරුන් සත් දෙනා සොයා ගැනීමට මේ පිරිසට හැකිවේවිද?අද්භූත සිදුවීම් මාලාවක් ඉතා අපූරු ලෙස ප්‍රේක්ෂකයාට තිළිණ කිරීමට මෙම චිත්‍රපටය සමත් වී ඇතැයි කීම නිවැරැදි ය.මාර්ක් ජෝන්සන්, අන්ඩෲ ඇඩම්සන් හා පිලිප් ස්ටියුරර් ගේ නිෂ්පාදනයෙන් ද ක්‍රිස්ටෝෆර් මාක්ස් සහ ස්ටීවන් මැක්ෆිලි ගේ තිර රචනයෙන් ද නිර්මාණය වූ ‘ද ක්‍රොනිකල් ඔෆ් නාර්නියා’ චිත්‍රපට මාලාවේ නවතම චිත්‍රපටය මේ මස 23 දා සිට මෙරට ප්‍රදර්ශනය ආරම්භ විණි.ටානියාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av11010216</link>
    <topic>ටිකට් නැතිව ටජ් මහලට</topic>
    <author>කපිල කුමාර කාලිංග</author>
    <content>ටිකට් නැතිව ටජ් මහලටඇගේලෝ, ඉන්දියානු ලේඛකයෙකු වන රස්කින් බොන්ඩ්ගේ කෙටිකතා හා නවකතා සරලය. රසවත්ය. ජනපි‍්‍රයය. ඔහු ඉතා හොඳ ගමන් විත්ති ලියන්නෙක් ද වෙයි. ඔහු තමන් මුවග නිරතුරුව රැඳි උපහාසාත්මක මඳ සිනාව පාඨකයාටද, බෙදා දෙමින් ඔහු සමඟ අපූරු ගමන් බිමන් යයි. 'Tales of the open Road’ නමැති ඔහුගේ ගමන් විත්ති එකතුව ඊට මනා නිදසුනකි. එහි එන අග්‍රා නගරය පිළිබඳ ගමන් කතාව කියැවු මගේ අග්‍රා මතකය තුළින් ද රසවත් සිද්ධියක් පෙරළුණේය.මීට වසර කීපයකට පෙර මාධ්‍යවේදීන් පිරිසක් සමඟ ඉන්දියාවේ සංචාරයක යෙදුණු අපට ටජ්මහල් නැරැඹීම සඳහා අග්‍රාවට යාමටද අවස්ථාවක් සැලසුණි. මා ඇතුළු කීප දෙනෙක් ම ඊට පෙර ටජ් මහලය නරඹා නොතිබූ බැවින් ඊට ළඟාවන තුරු පසු වූයේ නොඉවසිල්ලෙනි.එය ඉතා ඌෂ්ණාධික දිනයක් විය. මථුරා නගරයෙන් පිටත් වූ බස් රථය පිඹගෙන දිව ගියත් පීත්ත පටියක් ඇති රුවක් මෙන් එක දිගට පෙනෙන පාරේ ඉවරයක් නොවෙයි. අවසානයේ අප ටජ්මහලට ළඟා වූයේ, ඉහින් කනින් දාඩිය පෙරාගෙන ගිනි මද්දහනේය. ටජ්මහල නැරැඹිය යුත්තේ සවස් කාලයේ බව මා අසා තිබුණත් එම සංචාරක වැඩසටහන යෙදී තිබුණේ අපේ මනාපයට නොවීය. කෙසේ වෙතත් දුර තියාම ටජ්මහලය දකින විට ඇතිවූ උද්දාමය නිසා අපි අසුන්වලින් නැඟිට කුඩා දරුවන් සේ කෑ ගැසුවෙමු. එය ලොව පිහිටි සුන්දරකම සුසානය බවට සැකයක් නැත.බස් රථය අපට සංවිධායකවරුන්ගෙන් නොමිලේ ලැබුණත් ටජ්මහල නැරඹීම සඳහා පෞද්ගලිකව ටිකට්පත් ගැනීමට සිදුව තිබුණි. අපගේ මාර්ගෝපදේශක, ඉන්දියානු සගයා බසයෙන් බසින්නටත් පෙර මෙබඳු යෝජනාවක් කළේය.”මෙතන පිටරට අයට ලොකු ගාණක් ගන්නවා. ඉන්දියානුවන්ට රුපියල් විස්සයි. ඔයගොල්ලො මාත් එක්ක ඉන්ඩියන් කිව් එකේ ම එන්ඩ. ලංකාවෙ බවක් අඟවන්ඩ එපා.”වැඩි කැමැත්තකින් තොරව හෝ අපි ඊට එකඟ වූයෙමු.ඊළඟ සැලසුම වූයේ ලංකා නඩයේ සිටි ‘හොඳම ඉන්දියානුවන්’ තෝරා ඉදිරියට දැමීමය. මෙහිදි නිතරගයෙන් ම මට දෙවැනි ස්ථානයද ලේක් හවුසියේ සගයෙකුට ප්‍රථම ස්ථානයද හිමි විය. අනෙක් පිරිස අප පසුපසිනි.යකඩ වැට අසල සිටින රැවුළ උඩට කරකැවු උත්තුංග පොලිස් භටයා අපගේ ගමන් මලු පරීක්ෂා කරන්නට විය. ටිකට් පත් පසුපසින් එන මාර්ගෝපදේශකයා අත බව කී විට හිස හරවා ඔහු දෙස බැලු පොලිස් භටයා “චලෝ, චලෝ” කියමින් මා ඉදිරියට තල්ලු කළේය. මට පෙර සිටි අංක එකේ ශ්‍රී ලාංකේය ඉන්දියානුවාද දැන් ටජ්මහල් බිමේය. ඔහු ටිකට්පතද නැතිව පසුපසද නොබලා වේගයෙන් ගමන් කරයි.ටජ්මහලට පිවිසෙන දෙවැනි දොරටුව අසලදී මම හැරී බැලුවෙමි. පසුපසින් ආ අප නඩය දක්නට නැත. ටිකට්පතද අතේ නැතත් කරන්නට වෙනත් දෙයක් නැත. සෙනඟ අතරට එක්වී මම ද ටජ්මහල වෙත ඇදුණෙමි.සිදුවී ඇති දෙස දැන ගත්තේ පසුවය. අප සමඟ සිටි මහාචාර්යවරයා ඉතා අහිංසක, ඉතා අවංක පුද්ගලයෙකි. පොලිස් භටයාට ඔහු ගැන සැක සිතුණි.“කොහෙ ඉඳලද ආවෙ?”“ශශ්‍රී ලංකාවෙන්”මහාචාර්යතුමා ඉතා අවංක ලෙස පිළිතුරු දුන්නේය. නඩයම කොටු වුණි. (අප දෙදෙනා හැර) ඉන්දියානු සගයා ටජ්මහල් නිලධාරීන් හමුවී ඇත්ත කතාව කියා අප ගලවා නොගන්නට “සාජාහන්ගේ සිර කූඩුවක” ද සිරි නරඹන්නට ඉඩ තිබුණි.රස්කින් බොන්ඩ්ගේ ටජ්මහල් ලිපියෙහි ලා ඔහු අපූරු කතාවක් කියයි. සයිකල් රික්ෂෝවක නැඟී අග්‍රා නගරයේ සැරිසරන ඔහුට හුසේන් නමැති සරුංගල් වෙළෙන්දෙකු හමුවෙයි. බොම්බේමුටයි රෝස පාටට පැහැගන්වා ඇති දිග රැවුළකින් යුත් ඔහු අග්‍රාව පිළිබඳ අප්‍රකට කතා කීපයකින් බොන්ඩ්ට සංග්‍රහ කරයි.ටජ් මහලයට ඉහළ අහසේ දිස්වන විවිධ හැඩරුව ගත් සරුංගල් දෙසට දෑස් විහිදන හුසේන් මෙසේ කියයි.”දැන් ඉස්සර වගේ සරුංගල් විකිණෙන්නෙ නෑ. සගීබ් එන්ඩ තිබුණෙ මීට අවුරුදු විසිපහකට පෙර. ඒ කාලෙ මෙහෙ හැම කෙනෙක් ම දවසකට පැයක්වත් සරුංගල් යවන්න කාලෙ වෙන් කරනවා. සමහරු ඔට්ටුවට සරුංගල් යැව්වා.”හුසේන් හිස වනමින් මොහොතක් නිහඬව සිටී.“ඉස්සර මේක රජවරුන්ගෙ ක්‍රීඩාවක්. හැමෝටම ඕන තරම් නිවාඩු පාඩු තිබුණා. ජීවිතේ හරි නිස්කලංකයි. හැමදාම හැන්දෑවට ඉර බහින තුරු අහසේ පාවෙන සරුංගල් දිහා බලං හිටියා. දැන් එහෙමද? මිනිස්සු මහා ගාල ගෝට්ටියක පැටලිලා.”හුසේන්ගේ මුහුණෙ, ශෝකී පෙනුමක් ගනී. ඔහු එක් අතකින්, තම මුටයි රැවුළ පිරිමදී.“දැන් ඉස්සර වගේ සරුංගල් විකිණෙන්නෙ නෑ.”ඔහු සුසුමක් හෙළමින් නැවතත් කියයි.කලකට පසු රස්කින් බොන්ඩ් යළිත් අග්‍රාවට යයි. සයිකල් රික්ෂෝවක නඟින ඔහු හුසේන් හමුවීමට යයි. රික්ෂෝ කොලුවා සෙනඟින් පිරුණු කඩවීදි (බසාර්) අතුරු මාවත් පටු මාවත් පීරමින් හුසේන්ගේ සරුංගල් කඩය සොයයි. එහෙත් හුසේන් හමුවන්නේ නැත. ඔහු විසූ කඩවීදිය අලුත් කඩ සාප්පුවලින් හා වෙළෙඳුන්ගෙන් පිරී ගොසිනි. ආපසු හෝටලය වෙත එන්නට පිටත්වන බොන්ඩ්ට විශාල නුගගසක මුදුනේ රැඳී ඇති කැඩී බිඳී ගිය සරුංගල් පට්ටමක් ඇස ගැසෙයි.”දැන් ඉස්සර වගේ සරුංගල් විකිණෙන්නෙ නෑ.” හුසේන්ගේ ශෝකී හඬ ගුවනේ පාවී යයි.කපිල කුමාර කාලිංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av11010217</link>
    <topic>‘PLAY BOY’  ට තෙවැනි වරටත් මංගල සීනු</topic>
    <author>K.C.J.</author>
    <content>‘PLAY BOY’  ට තෙවැනි වරටත් මංගල සීනුහියු හෙෆ්නර් කියන්නේ Play boy සඟරාවේ නිර්මාතෘ. ඒ ටික කිව්වම හෙෆ්නර් ගැන වෙන මොනවත් කියන්න ඕනේ නෑ. දැන් මිනිහ ගේ වයස අවුරුදු 84යි. දෙවරක් විවාහ වුණා. දෙවරක් දික්කසාද වුණා. ප්‍රතිඵලය ළමයි හතර දෙනෙකුගේ තාත්තා කෙනෙක්. මේ වෙනකොට නම් හෙෆ්නර් සීයා කියලයි කියන්න වෙන්නේ. ඒත් දැන් තුන්වැනි වතාවටත් කසාද බඳින්නයි යන්නේ.හියු හෙෆ්නර්ගේ අලුත්ම පෙම්වතිය ක්‍රිස්ටල් හැරිස්. වයස අවුරුදු 24යි. ක්‍රිස්ටල්; ‘ප්ලේ බෝයි’ සඟරාවේ නිරූපිකාවක්.”මම මංගල මුද්ද දුන්නම එයාගේ ඇස්වලින් කඳුළු පැන්නා. මේ නත්තල ප්‍රීතිමත් මතකයක්..”හියූ හෙෆ්නර්, කෙටියෙන්ම කතාව කිව්වා. ක්‍රිස්ටල්; හෙෆ්නර්ට වඩා අවුරුදු 60ක් බාලයි. ඒත් දෙන්නම තම තමන්ගේ වයස හංගන්න නිකමටවත් හිතුවේ නෑ. ආදරේට වයසක් නෑ. හැරමිටියයි, තෙල් බෙහෙතුයි බදාගෙන අනේ අනිච්චං කිය කියා හූල්ලනවට වඩා වයස අවුරුදු 84දීත් ප්‍රේමණීය මිනිහෙක් වෙන එක කොයි තරම් වාසනාවක්ද?හියූ හෙෆ්නර් කැරලිකාරයෙක්. දර්ශනය, සමාජ විද්‍යාව හා තවත් විෂයයන් ගණනාවක් හදාරලා උපාධි සහතික ගොන්නක් අතේ තියාගෙන හියූ මුලින්ම රස්සාව කළේ Esquire සඟරාවේ. ඩොලර් පහක් පඩි වැඩි කෙළේ නෑ කියලා හියූ රස්සාව අත හැරලා ගෙදර ගියා.ගෘහ භාණ්ඩ උකස් කරලා බැංකු ණයක් ගත්තා. යාළුවන් ගෙනුත් මුදල් ණයට ගත්තා. 1953 දෙසැම්බර් මාසේ මුල්ම Play boy සඟරාව මුද්‍රණය කළේ ඒ සල්ලිවලින්.කවරෙට දැම්මේ මැරිලින් මොන්රෝගේ නග්න ඡායාරූපයක්. මුල් පිටපත් 51,000 දවසින් දෙකෙන් විකිණිලා අවසන් වුණා. හියු ගේ පළමුවැනි බිරිඳ චිල්වුඩ් විලියම්ස්. ඒත් දෙන්නා 1959 දී දික්කසාද වුණා. ඒකත් රස කතාවක්. දෙවැනි බිරිඳ; කිම්බර්ලි කොන්රඩ් – 2010 දී දික්කසාද වුණා. දැන් ඔහු ක්‍රිස්ටල් හැරිස් කසාද බඳින්න තීරණය කෙළේ අලුත්ම ජීවිතයක් ගැන හිතලයි.හියු හෙෆ්නර් 1963 දී හිරේ ගියා. අශ්ලීල ප්‍රකාශන මුද්‍රණය කළාය කියන චෝදනාවට. ඒත් අධිකරණයේ ජූරි සභාවට තීරණයක් ගන්න බැරි වුණා. හියූ හෙෆ්නර් හිරෙන් නිදහස් වෙලා සඟරාව නැවත පටන් ගත්තා. සමලිංගික අයිතීන් ගැන මුල් කාලේ ඉඳලම පෙනී හිටිය හියු හෙෆ්නර් සමහරුන්ගෙන් නොසෑහෙන්න බැණුම් ඇහුවා.සමහර විට හියූ හෙෆ්නර් – ක්‍රිස්ටල් හැරිස් විවාහ මංගල්ලෙට බැරැක් ඔබාමා වුණත් යන්න ඉඩ තියෙනවා. මොකද හියු හෙෆ්නර් කාලයක ඉඳලම ප්‍රබල ඩිමොක්‍රටික් පාක්ෂිකයෙක්. ඒ විතරක් නෙවෙයි Play boy සඟරාවෙන් හම්බ වුණු මුදල් හියු ඩිමොක්‍රටික් පක්ෂයේ අරමුදලටත් දීලා තියෙනවා.K.C.J.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av11010218</link>
    <topic>කුෂ්වාන්ත් සිංග් ගේ අන්තිම නවකතාව</topic>
    <author>නීල් විජේරත්න</author>
    <content>කුෂ්වාන්ත් සිංග් ගේ අන්තිම නවකතාවසූචිමා සුරතේ රාකි පටිය බැඳි ඉන්දියානු සොයුරිය – හාපුරා කියා ශ්‍රී ලංකාවට පැමිණියේ ඉකුත් උදුවප් මහේ මහා මංගල්ලයට ඔන්න මෙන්න කියා තිබියදීය. ඇගේ ගමන අහම්බෙන් ලකලෑස්ති වූවකි; කඩිනමින් ක්‍රියාත්මක කෙරුණකි. විද්‍යුත් තැපෑල පණිවුඩ කීපයක් එහාට මෙහාට යන කලියෙන් ඇය තම සැමියාද කැටුව ශ්‍රී ලංකාවට පැමිණ සිටියාය.මා කල්කටාවට ගිය එක් අවස්ථාවක ලෝ ප්‍රකට සිනමාකරු සත්‍යජිත් රායි නිවෙසට මා කැඳවාගෙන ගියෙ මගේ මේ කල්කටා හිතවතියයි. රායි පුතණුවන් වූ සන්දීප් සමඟ සම්මුඛ සාකච්ඡාවක් පැවැත්වීමේ අවස්ථාව මට පාදා දුන්නේද ඇයමය. මා සමඟ කල්කටා පුරවරයේ සිරි විසිතුරු නරඹන්නට එකතු වූයේද ඇයමය. ඉඳහිට මා අමතා සුවදුක් විමසන්නට තරම් ළෙන්ගතු වන්නීද ඇයමය.මේ කල්කටා හිතවතියට කෙසේ නම් ආගන්තුක සත්කාර සලසන්නේද කියා සිතා ගන්නටත් කලියෙන් ඕ තොමෝ ශ්‍රී ලංකා පොළොවේ පා තබා හුන්නාය.එක් පාන්දර යාමයක අපේ නිවෙසට පැමිණි ඇය මා දන්නා කියන කල්කටානුවන් දුන් තෑගි බෝග මා අත තැබුවේ එම හිතවතුන්ගේ සුභාශිංසන පණිවුඩද ඒ ආකාරයටම තෙපළමිනි. පාට පාට ලස්සන කමිසයක් එවා තිබුණු කල්කටාවේ ‘දාදා’ ඇයට කියා තිබුණේ තමාගේ් ශ්‍රී ලංකා හිතවතා නැවත කල්කටාවට එන තෙක් තමා මඟ බලාන ඉන්නා වග මට දැනුම් දෙන ලෙසය. මේ සියල්ල අවසානයේ ඇය මා අත තැබූ තෑග්ග මටම අදහාගත නොහැක්කක් විණ. ඒ පොත් පාර්සලයකි. මගේ පි‍්‍රයතම ලේඛකයා වන කුෂ්වාන්ත් සිංගේ අලුත් කෘති හතරක් අඩංගු පොත් පාර්සලයකි.සූචි මට තෑගි කළ පොත් පාර්සලයෙන් මා මුලින්ම අතට ගත්තේ කුෂ්වාන්ත් සිංගේ අලුත්ම නවකතාවයි. එය ‘ද සන් සෙට් ක්ලබ්’ නමි. මේ නවකතාව මුද්‍රණද්වාරයෙන් පිට වී තිබුණේ ඊට දින කීපයකට පෙරාතුවය. කෙසේ හෝ මේ නවකතාවේ පිටපතක් කල්කටාවේදී මිලදී ගැනුමට මගේ කල්කටා හිතවතිය සමත් වී තිබිණ.’ද සන්සෙට් ක්ලබ්’ නවකතාව තමා ලියා පළ කරන අවසාන නවකතාව බව කුෂ්වාන්ත් සිං පසුගිය දිනෙක කියා තිබිණ. ‘ඒ ඇයිදැ’යි විමසූ විට ඔහු ඊට පිළිතුරු දී තිබුණේ තමාගේ වයස ගැන ඉඟියක් කරමිනි. දැනට අනූහය වැනි විය පසු කරන මේ ලේඛකයා තවමත් පෙර පරිදි ජව සම්පන්නව නිර්මාණකරණයේ යෙදෙන්නෙකි; අන් ලේඛකයන්ගේ කෘති කියැවීමටත් ඉන් සමහරක් ගැන විවේචන ලියන්නටත් උනන්දු වන්නෙකි; ප්‍රාන්ත භාෂා ගණනාවකට පරිවර්තනය කරනු ලබන සතිපතා තීරු ලිපි කීපයක් දැනුදු සම්පාදනය කරන්නෙකි.කුෂ්වාන්ත්ගේ අලුත් නවකතාව ගෙතී ඇත්තේ අසූවිය පසු කළ වයෝවෘද්ධයන් තිදෙනෙකු වටාය. පණ්ඩිත් පී‍්‍රටම් ෂර්මා, බූටා සිං සහ නවාබ් බෙග් ඒ තිදෙනාය. ඔවුහු හින්දු, සීක සහ මුස්ලිම් ජන කොට්ඨාසවලට අයත් වූවෝ වෙති. එමෙන් ම දශක හතරක පමණ කාලයක් මුළුල්ලේ එකිනෙකා සමඟ ඇයි හොඳයිකම් පැවැත්වූවෝද වෙති. දිල්ලි වැසියන් වූ ඔවුහු දිනපතා ම වාගේ මළහිරු බැස යන යාමයේ එනුවර ‘ලෝදි ගාර්ඩ්න්’ නම් වූ උද්‍යානයේදී මුණ ගැසුණෝය. සැඳෑ සක්මන අතරතුර ආගිය කතා කියමින් අල්ලාප සල්ලාපයේ යෙදෙන ඔවුනගේ් කතාබහ – අතීතාවර්ජනා, ආගම දහම, දූෂණය, භීෂණය, දේශපාලනය, තරුණ වියේ කෙළිලොල් ක්‍රියාකාරකම් ගැන පමණක් නොව එකිනෙකාගේ් ලිංගික අත්දැකීම් සහ චර්යා කෙරෙහිද ඇදී යන්නක් විණ.කුෂ්වාන්ත් සිං ප්‍රබන්ධයන්හි දුට හැකි අනිවාර්ය අංගයක් මෙම නිර්මාණයටද ඇතුළු කරන්නට කතුවරයා අමතක කර නැත. ඒ තම චරිතයන්හි ලිංගික චර්යා වැණුමය. ‘ලෝදි උයනේ’ නිස්කලංක තැනෙක වූ බංකුවක අසුන්ගන්නා මේ වයෝවෘද්ධයෝ ඉර – හඳ යට ඇති හැම දෙයක් ගැනම කතා කරන අතරතුර තම තමනගේ ලිංගික අත්දැකීම් නැවත ආවර්ජනය කරමින් තුටු පහටු වෙති. මේ ගැන දිගින් දිගට කතා කරන ඔවුන් එම කතා අවසාන කරනුයේ මෙපිළිබඳව අන් කිසිවකුට නොකියන බවට ගිවිස ගනිමිනි.මොවුන් තිදෙනා සමඟ දිල්ලියේ දොළොස් මහේ සවාරියක යන පාඨකයා කතාව අවසානයේ ඔවුනගේ් කුසලතා - දුබලතා පමණක් නොව ඔවුනගේ පෞද්ගලික ජීවිත ගැනද ඔවුන් ඇසුරු කළ කාන්තාවන් ගැන පමණක් නොව ඒ ඇසුරුකම් පැවැත්වූ ආකාරය ගැනද යහමින් තොරතුරු දැන ගනී. එසේ වූවත් නවාබ් බෙග් තම මිත්‍ර බූටා සිංගෙන් ඉල්ලා සිටිනුයේ තමා ඇසුරු කළ කාන්තාවන් ගැන පැවසූ කතාව ගැන පිටකාටවත් අබමල් රේණුවක තරමින්වත් දැන ගන්නට ඉඩ නොතබන ලෙසයි. බූටා සිංද තම යෞවන අත්දැකීමක් පවසනුයේ කතාව අවසානයේ එයාකාර ඉල්ලීමක් තම සගයා වෙත යොමු කරමිනි.කුෂ්වාන්ත් සිංගේ නවකතාව කියවා අවසන් කරන විට කල්කටාවේ අමුත්තන් තවමත් අපේ ගෙදර සිටින බව ඇත්තෙන්ම මට අමතක වී තිබිණ.නීල් විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av11010219</link>
    <topic>කඳුළු සිත්තම්</topic>
    <author/>
    <content>කඳුළු සිත්තම්මෙතෙක් කතාව..ඩග්ලස් දැරණියගල නම් ධනවත් ව්‍යාපාරිකයා සමාජය ඉදිරියේ සදාචාරාත්මක වෙස් මුහුණක් පෙන්වමින් ඊට යටින් සමාජ විරෝධී ක්‍රියාවල නියුතු, ධනයට සහ බලයට කෑදර පුද්ගලයෙකි. ඔහුගේ දෙවැනි කසාදයේ බිරිය සේරා රඹුක්පොත බොරු පුහුමාන්නයේ ඉදිමී සිටින තැනැත්තියකි.ඩග්ලස් ගේ එකම දියණිය වන රූමත් තිසරු සමඟ ඇය නිරතුරුව ගැටෙයි. ඇගේ අණසකට තිසරු අවනත නොවන අතර තිසරු හොර රහසේ සඳුන් කලුපහන නම් කඩවසම් තරුණ පුවත්පත් කලාවේදියකු සමඟ ප්‍රේම සම්බන්ධතාවක් පවත්වාගෙන යයි. සඳුන් නතරවී සිටින්නේ අපර්ණා නම් ඔහුගේ නෑනණ්ඩිය ගේ නිවෙසේය. රූමත් අපර්ණා සිත යටින් සඳුන්ට ආදරය කරන අතර සඳුන් එයට අනුබල නොදෙයි. මේ අතර තුර ඩග්ලස් ‘ගිනිසිළුව‘ නමින් චිත්‍රපටයක් නිෂ්පාදනය කරන්නට පෙලඹෙයි. එහිදී ඔහු එහි රඟපාන කුසුම්රාණි නම් නිළිය සමඟ අයුතු සබඳතාවක් ගොඩනඟා ගන්නේ බිරියට හොර රහසේය. එහෙත් සේරාට මේ බව දැනගන්නට ලැබෙන අතර ඇය ඩග්ලස් සමඟ ආරවුලක් ඇතිකර ගනී.  වැඩිදුර අධ්‍යාපනය සඳහා විදේශගතව සිටි සේරාගේ ඥාති සොහොයුරු හෙක්ටර් කෑරගල ලංකාවට එන්නේ මේ අතරතුරය. ඔහු ඩග්ලස්ගේ නිවෙසේ නැවතී නීතිඥයකු ලෙස වැඩකරමින් තිසරුගේ ආදරය දිනාගන්නට වෙහෙසෙයි. සේරා ද උත්සාහ කරන්නේ ඔහුට තිසරු විවාහ කරදීමටය.එහෙත් මේ විවාහ යෝජනාවට තිසරු තදින් විරෝධය පායි. චිත්‍රපට නිළියක් වීමේ සිහිනය දකිමින් සිටි අපර්ණාට සිදුවන්නේ නොසිතූ විරූ ඉරණමකට මුහුණ පාන්නටය. මේ අතර ඩග්ලස්ගේ රෙස්ටුරන්ට් එකට පොලීසිය කඩාපනී. ඔහුට උසාවියේදී දඩකෑමට සිදුවෙයි. මෙයින් පසු ඩග්ලස් පහර කෑ නාගයකු සේ කුපිත වෙයි..පුටු ඇන්දට හේත්තු වෙමින් ප්‍රධාන කතුවරයා උස් හඬින් සිනාසුණේය.”අපි ඔය ස්ටෝරි එක මගෙ නමින් නොදා ඉඳිමුද මිස්ටර් ජයනෙත්ති?””ඇයි තමුසෙ බයද?””බයකටමත් නෙවෙයි.. කොයි එකටත් ඔලුව පාවිච්චි කරන එක නුවණට හුරුයිනෙ බොස්..””පත්තරකාරයෙක් වුණාම හොඳ කශේරුකාවක් තියෙන්න ඕනැ සඳුන්. තේරුණාද?””එහෙනම් මං සර්ට ඇත්තම කියන්නද? ඔය මෑන්ගෙ දුවත් එක්ක මගෙ පොඩි සම්බන්ධයක් තියෙනවා.. ඒකයි මං මේ අදිමදි කරන්නෙ?” සඳුන් හිතට දිරිගෙන ඒ වචන ටික අමාරුවෙන් එළියට දා ගත්තේය.”ඒ කියන්නෙ ලව් එෆෙයාර් එකක්?” විශ්මයාර්ථයක් මුහුණට නඟාගත් ප්‍රධාන කතුවරයා දෑස් ලොකු කරගෙන ඔහු දෙස එක එල්ලේ බලා සිටියේය. සඳුන් ඊට පිළිතුරක් නොදී කරබාගෙන බිම බලාගෙන සිටියේය.”තමුසෙත් මාර මිනිහෙක්නෙ අයිසෙ?” ඔහු එවර සිනාසුණේ උරහිස් තදින් සොලවමිනි.”මං ගැන වරදවා හිතන්න එපා බොස්.. මාව තේරුම් ගන්න බලන්න.” එවර සඳුන්ගේ කටහඬේ රැඳී තිබුණේ පරාජිත බවකි. ඔහුට අවශ්‍ය වූයේ ඇත්ත ප්‍රකාශකොට ප්‍රශ්නයෙන් ගැලවෙන්නටය.”හරි.. ඔයා ස්ටෝරි එක ලස්සනට ලියන්නකො... ප්‍රශ්නයක් නොවෙන විදියට අපි නිව්ස් එක යවමු. එතකොට හරිනෙ..”සඳුන්ගේ හිත යටට සියුම් සතුටක් කාන්දුවන අයුරක් දැනුණේය. ඔහු මුළු හදින්ම ප්‍රධාන කතුවරයාට ස්තුති කළේය.උසාවියේ සිට නිවහනට පිඹගෙන ආ ඩග්ලස්ගේ දෑස් කෝපයෙන් දිළිසෙනු දුටු සේරාට සිදුවී ඇතිදේ ඉවෙන් මෙන් හැඟුණාය. ඔහු ගෙට ගොඩවූයේ වේගයෙන් අඩි පොළවේ හප්පමිනි. දහදියෙන් ඔහුගේ ගෙලත් මුහුණත් පෙඟී තිබිණ.”මොකද වුණේ ඩගී..?” සේරා කටහඬ බින්දේ හිතට දැඩි ආයාසයක් අරගනිමිනි.”උන් මාව කෑවා.. හොඳයි අපි බලාගම්මුකො..” ඔහු අසල තිබූ සෝපාවට බර වෙමින් කෝපයෙන් දත්මිටි කෑවේය.”ඇමැතිතුමාට කියලා ඔය ඕ.අයි.සී. කාරයව යාපනේ් පැත්තට මාරු කරන්නයි තියෙන්නෙ.. ඩගී..””ඕකුන් දන්නෙ නැහැ මගෙ හැටි.. දඩ ගැහැව්වට නම් කමක් නැහැ.. ඒත් වෙච්ච අවනම්බුවයි මට ඉවසන්න බැරි..? සේරම විස්තර හෙට පත්තරවල පොල්ගෙඩි අකුරෙන් යයි..””පත්තරවලට කතා කරලා බැලුවොත් නරකද ඩගී?.. සල්ලිටිකක් වීසිකළාම ඔය මිනිස්සුන්ව නම්මාගන්න පුළුවන් වෙයි.”සේරා කළ යෝජනාව ඩග්ලස්ගේ හිතට තදින් කා වැදුණේය. කුමන විදියකින් හෝ මෙම ප්‍රවෘත්තිය පත්තරවල පළවීම නතර කරගත යුතු බව ඔහුගේ යටිසිතද මොර ගාන්නට විය. ඒ සඳහා කොපමණ මුදලක් ගියද කම් නැත... ඒ සියල්ලටම වඩා වටින්නේ සමාජ ගෞරවය හා කීර්තිය බව ඩග්ලස් හොඳින් වටහා ගෙන සිටියේය.ඔහු ඒ මොහොතේම පත්තර කීපයකම ප්‍රධාන කතුවරුන්ට දුරකථනයෙන් ඉතා සුහදව කතා කළේය.එසේ කතා කරන ගමන්ම කොළඹ සුපිරි හෝටලයක පැවැත්වෙන රාත්‍රි පි‍්‍රය සම්භාෂණයකට පැමිණෙන ලෙසටද ආරාධනා කළේය.සමහර අය එම ආරාධනාව පිළිගත් අතර සමහරෙක් මොකක් හෝ බොරුවක් කියා හෙමින්ම ලිස්සා ගියහ. එසේ ලිස්සා ගිය අයට ඩග්ලස් යටිහිතින් බැණ වැදුණේය.”මේ වැඩෙන් හිතන තරම් ලේසි නැහැ සේරා.”ඔහුගේ දුර්මුඛ කටහඬ සේරාගේ හිත තුළද කිසියම් වේදනාවක් ඇති කළේය. කර කියා ගන්නට දෙයක් නොමැතිව මෙන් ඇයද මුහුණ බෙරිකරගෙන සෝෆාවේ ඇලවී සිටියාය.ඩග්ලස් ඊළඟ ඇමතුම ගත්තේ වෙනත් පුවත්පත් ආයතනයකටය. එකී ඇමතුමට පිළිතුරු දුන්නේ සඳුන් සේවය කළ පුවත්පත් ප්‍රධාන කතුවරයා වූ ජයනෙත්තිය.”මොකක්ද අපෙන් කෙරෙන්න ඕනැ මිස්ටර් දැරණියගල?”ඔහු නිවුන හ¼ඩින් ඇසුවේය.”අද මට විරුද්ධව නඩුවක් තිබුණා කොළඹ මෙජිස්ට්‍රේට් එකේ..””ඔව් මං දන්නවා... දඩයකට යටත් වුණානෙ?””ඒක නම් මං සතපහකට ගණන් ගන්නෙ නැහැ මිස්ටර් ජයනෙත්ති... ඕක මං පොලීසියට පගාව නුදුන්නට තරහෙ කරපු ජරා වැඩක්.. මං කවදාවත් නීතියට පටහැනිව වැඩ කරන මිනිහෙක් නෙවෙයි මිස්්ටර්.. ඕක පිටිපස්සෙ මගෙ තරහකාරයොත් ඉන්නවා.. මං ඔළුව උස්සනවට ඒ පාහරයො කැමැති නැහැ බොස්... මට මේ වෙලාවට මිස්ටර් ජයනෙත්තිගේ උදව්වත් ඕනැ කරනවා” ඔහු දිග හෑල්ලක් කියාගෙන ගියේ බැගෑපත් ස්වරයක් ආරූඪ කරගෙනය.”ඒ කිව්වෙ.. මොන වගෙ උදව්වක්ද?””ඔය කේස් එක ගැන ඔබතුමාගෙ පත්තරේ නොදා ඉන්නවා නම් තමා හොඳ... මට ඒ වැඩේ කරලා දුන්නොත් මං හොඳට සලකනවා. ඉල්ලන ඕනැ දෙයක් දෙන්නම්..” ජයනෙත්තිගේ කට කොනකට සිනාවක් නැඟුණේ එකවරමය. ඒ සිනාව යට සියුම් කෝපයක් ද රැඳී තිබිණ.”කරුණාකරලා මට මේ උදව්ව කරලා දෙන්න මිස්ටර් ජයනෙත්ති?”ඩග්ලස් නැවතත් ඔහුට පින්සෙන්ඩු විය.”බොහොම කනගාටුයි දැරණියගල මහත්තයෝ.. මට ඒක කීයටවත් කරන්න බැහැ... අපි ඕක හෙට පත්තරේ මුල් පිටුවෙම දානවා... මේ ගරු කටයුතු පත්තර කලාව ගණිකා වෘත්තියකට හරවා ගන්න මං සූදානම් නැහැ.. අන්න ඒක තමන් තේරුම් ගත්තොත් හොඳයි... ආයෙ ඔය ගැන මට එක වචනයක්වත් කතා කරන්න එපා...”ඔහු දඩාස් ගා රිසීවරය තැබුවේ කෝපයෙනි. එකවර හිසට පොලු පහරක් වැදුණු කලෙක මෙන් එම හඬ ඩග්ලස්ගේ හිතට වේදනා ගෙන දුන්නේය. ඔහුගේ දෑස් ගිනි පුළිඟු මෙන් දිලිසෙන අයුරු සේරා බලා සිටියේ විස්සෝපයෙන් යුතුවය. සිදුවූ මේ අවනම්බුවෙන් ගැලවීමට සැමියා ගන්නා උත්සාහය ඇගේ හිත පතුලේ කිසියම් ශෝකයක් ජනිත කළේය. ඔහුගේ හිත සැනසෙන වදනක් කියන්නට ඇය අකුරු ඇහිඳමින් සිටියාය.”ඕකට ඔයා හිත කලකිරවා ගන්න එපා ඩගී.. අපි එන විදිහකට මුහුණ දෙමු..”ඇය ඒ වචන ටික අමාරුවෙන් ගලපා ගත්තාය.පසුදින එළි දුටු බොහොමයක් පුවත්පත්වල ඩග්ලස් දැරණියගලගේ නඩුව පිළිබඳ ප්‍රවෘත්තියට මුල් තැනක් දී පළකොට තිබිණ. පුවත්පත් දෙකකම එය පළකොට තිබුණේ මුල් පිටුවේම වීම විශේෂත්වයක් විය.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av11010220</link>
    <topic>සමෝධානය</topic>
    <author>සුනිල් මිහිඳුකුල</author>
    <content>සමෝධානයපරාක්‍රම සමඟමම පරාක්‍රම කොඩිතුවක්කුලා දෙන්නෙක් ගැන දන්නවා. එක්කෙනෙක් පුදුමාකාර ප්‍රතිභා ශක්තියකින් යුතු කවියා. අනිත් කෙනා ‘වන්ෂොට්’ වගේ කබල් චිත්‍රපටයක් හොඳයි කියපු විචාරකයා. මේ දෙන්නා කොහොමටවත් එක්කෙනක් වෙන්න බැහැයි කියලා මට හිතෙනවා.සියුම් කවි හදවතක් තියෙන මුල් පරාක්‍රම නම් කිසිම දවසක ‘වන්ෂොට්’ වගේ චිත‍්‍රපටයක් ගැන හොඳක් ලියන එකක් නැහැ. කවියකු වුණු පරාක්‍රම දවසක් මාව හොයාගෙන ආවේ ඔහු ලියපු අලුත්ම කවි පොත (ජීවිකා ඇසිල්ලෙහි) මට පිළිගන්වන්න.”මේ දවස්වල මම නවකතාවක් ලියාගෙන යනවා”පරාක්‍රම සතුටින් කිව්වා.ස්වර්ණ පුස්තක සම්මානය ගන්න බලාගෙනමද ලියන්නෙ කියා අහන්න හිතුණත් ඒ වගේ විහිළුවක් කරන්න මගේ හිත දුන්නෙ නැහැ. ඊට හේතුව වුණේ පරාක්‍රම කෙරෙහි මා තුළ ඇති ගෞරවය . දැන් නම් හුඟක් අය නවකතා ලියන්නේ සම්මාන බලාගෙනමයි. පරාක්‍රම ඒ නවකතාවේ සැකිල්ල මට කිව්වා.කම්කරුවකුගේ කතාවක්. ඒ වගෙ කතාවක් නවකතාවකට නැඟෙන පළමු වතාව මේක.පරාක්‍රම එහෙම කියපු නවකතාව දැන් පළවෙලා. එහි නම ‘ඔබ සමඟ’. අපේ සම්මත නවකතාකරුවන් කිසිදාක භාවිතා නොකරපු නව ආඛ්‍යාන රටාවක් යොදාගෙන ඔහු හරි අපූරුවට මේ ප්‍රබන්ධය ගොතා තිබෙනවා.ආදරණීය ප්‍රේම්ප්‍රවීණ සිනමාකරු හා අපේ ළබැදි මිතුරකු වූ එච්.ඩී.ප්‍රේමරත්න අපෙන් සදහටම සමුගෙන අවුරුදු හතරක් ගෙවී ගිහින්.ප්‍රේමරත්න සිනමා වෘත්තිය පටන් ගත්තේ පහළම අඩියෙන්. ඒ කියන්නේ ක්ලැපර් බෝයි කෙනෙක් විදියට. ඒ ‘දරු දුක’ චිත්‍රපටයෙන්. වරක් ප්‍රේමරත්න තම අත් අකුරෙන් ලියපු ජීවිත කතාව මට කියවන්න දුන්නා.ඔහු ඒක ලියලා තිබුණේ සී.ආර්.පොතක. මම හිතන විදියට මේ ස්වයං ලිඛිත චරිතාපදානයේ අත්පිටපත කියැවීමේ භාග්‍යය ලබපු එකම පුද්ගලයා සමහරවිට මම වෙන්න ඇති. ඉන්පසුව ඒ අත්පිටපත අස්ථානගතවූ බව ප්‍රේමරත්න මා හා කියා සිටියා.තමා ජීවිතයේ විඳි සුඛ ප්‍රහර්ෂාදිය මෙන්ම ශෝක සන්තාපාදියත් ඉතාම අවංකව ප්‍රේමරත්න මේ ජීවිත කතා පොතේ ලියා තිබුණා.එක් අවස්ථාවක දිවා ආහාරය සඳහා කිසිවක් නොතිබුණු කල්හි අමු ගස්ලබු ගෙඩියක් තම්බා කෑ පුවත ඔහු එහි ලියා තිබුණා මට මතකයි.රාමනා මහාසෘෂිගේ චරිතාපදානයවිසි වැනි සියවසේ භාරතයේ විසූ මහා යෝගිවරයකු වූ භාරත මහා සෘෂි රාමනා ගැන මම මුලින්ම දැන ගත්තේ සමුද්‍ර වෙත්තසිංහ මිතුරා ලියපු ‘ආනන්ද මෛත්‍රෙය මහානාහිමියන්ගේ අප්‍රකට ලිපි’ නම් වූ පොතෙන්.ඊට පසු දයාවංශ ජයකොඩි මහතා එවා තිබූ තිලක කුඩාහෙට්ටිගේ ’භාරත මහා සෘෂි රාමනා’ නම් වූ පොතත් මා කියෙව්වා. ඊට ඇතුළත් වුණේ රාමනා මහා සෘෂිගේ චරිතාපදානය.එය ඉංග්‍රීසි ජාතික ආතර් ඔස්බෝන් ‘ද මයින්ඩ් ඔෆ් රාමනා මහා සෘෂි ඇන්ඩ් ද පාත් ඔෆ් නොලේජ්’ නමැති පොතේ සිංහල පරිවර්තනය.වල්මත් වී හසරක් නුදුටු මේ සමාජ ප්‍රවාහය තුළ රාමනා මහා සෘෂි වැනි ශ්‍රේෂ්ඨ භාරත යෝගින් ගැන කියැවීමෙන්, ඔවුන් ගැන හැදෑරීමෙන් පෘථුල ආධ්‍යාත්මික පෝෂණයක් ලබාගැනීමට මෙබඳු පොත් ඉවහල් වෙනවා කියලා මට හිතෙනවා.අපේ සාහිත්‍ය මිතුරන් හඳුනා ගැනීමඅපි සල්මන් රුෂ්ඩි, මිලාන් කුන්දේරා, ගේබ්‍රියෙල් ගාර්ෂියා මාර්කේස්ලා ගැන දැනන් හිටියට එක පැත්තකින් අපේ රටේ දෙමළ ලේඛකයන් දන්නෙත් නැහැ. අනිත් පැත්තෙන් ඉංගි‍්‍රසියෙන් ලියන ලේඛක ලේඛිකාවන් දන්නෙත් නැහැ.ඇත්තටම අපේ රටේ වර්ධනය වුණු ඉංගි‍්‍රසි සාහිත්‍යයක් තියෙනවා. කාල් මලර්, ජීන් අරසනායගම්, රොමේෂ් ගුණසේකර, අශෝක් ෆෙරි වැනි ලේඛක ලේඛිකාවන් අතින් එය නොමඳවම පෝෂණය වෙනවා.අපේ රටේ ඉංගි‍්‍රසි ලේඛක ලේඛිකාවන් ගැන සිංහල සාහිත්‍ය අතිරේකවල කිසිවක් පළ නොවන තරම්. වරක් ‘විහිදුම’ කියන මාසික සඟරාවේ මේ ඉංගි‍්‍රසි ලේඛක ලේඛිකාවන් ගැන ලිපි පෙළක් පළව තිබුණා මට මතකයි.ශ්‍රී ලාංකේය ඉංගි‍්‍රසි සාහිත්‍ය සිංහල පාඨකයන්ට හඳුන්වා දෙන්ට පුරෝගාමි මෙහෙවරක් කළ දෙන්නෙක් තමයි ආචාර්ය තිස්ස අබේසේකර සහ නීල් විජේරත්න. නීල් වඩාත් ප්‍රකට තීරු ලිපි ලේඛකයෙක් විදියට.ඔහු වරක් එක්තරා පුවත්පතකට ‘දෙ බසේ දෙබස’ නමින් ලියු තීරු ලිපි මාලාවට පාදක වුණේ මෙරට ඉංගී‍්‍රසි සාහිත්‍යය. එම ලිපි පෙළ දැන් පොතක් විදියට පළව තිබෙනවා. එය මෙරට ඉංගි‍්‍රසි සාහිත්‍යයේ රුව, ගුණ, තේජස හඳුනා ගැනීමට මාහැඟි කවුළුවක් විවෘත කිරීමක් ලෙස හඳුන්වා දෙන්ට පුළුවන්.ඉන්දියාව ශුන්‍ය සෙවීමඅපේ පාසලෙන් (මීගමුව මාරිස්ටෙලා) චිත්‍රපට නළුවන් (එඩී ජයමාන්නගේ ඉඳන් රන්ජන් රාමනායක දක්වා) හා චිත්‍රපට හා ටෙලි නාට්‍ය අධ්‍යක්ෂවරුන් (බී.ඒ.ඩබ්ලිව්.ජයමාන්න ගේ ඉඳන් බර්ට්‍රම් නිහාල් දක්වා) ගණනාවක් බිහිවෙලා තිබුණට සාහිත්‍යධරයන් වශයෙන් බිහිවෙලා ඉන්නේ එරික් ඉලයප්ආරච්චි විතරයි. එරික් කවියෙක්. නවකතාකරුවෙක්. කලා විචාරකයෙක්, විශේෂයෙන් සංගීත හා චිත්‍රකලා විචාරකයෙක්, ඔපෙරා රචකයෙක් විදියට තම ප්‍රතිභාව ගැඹුරට විදහා පා තිබෙනවා.එරික්ගේ අලුත්ම පොත (‘ඉන්දියාව ශුන්‍යය සෙවීම’) මම කියෙව්වා. මේ පොත කියවන්න පටන් ගනිද්දී මට මතුවුණ මූලිකම ප්‍රශ්නය වුණේ සති තුනක කෙටි ඉන්දීය සංචාරයකින් පිටු 200කට ආසන්න පොතක් කොහොම ලිව්වද, ලිව්වත් එහි මොනව ලිව්වද යන්නයි.ඒත් පොත කියවා හමාර වෙද්දී එරික් අපට නූතන අසිරිමත් ඉන්දියාව විශාල කැන්වසයකින් යුතු චිත්‍රයක් විදියට පෙන්වා දී තිබෙනවයි කියන දේ මට තේරුම් ගියා.මේ දේශාටන චාරිකාව නීල් විජේරත්නගේ පොතක් තරම් හෘදයංගම නොවුණට එය ඉන්දියාව දිහා අලුත් ඇසකින් බලන්න අප පොලඹවන සුලුයි. එරික්ගේ සියුම් නිරීක්ෂණය, පෘථුල සමාජ දේශපාලන දැක්ම හා සංස්කෘතික පර්යාවලෝකය මේ පොත පුරාම පැතිර පවතිනවා.ඉන්දියාව පිළිබඳ එරික් සතු පූර්ව ඥාන සම්භාරය නිසා මේ පොතේ පරිච්ඡේද ඔස්සේ ඔහු නූතන ඉන්දියාවේ සිට අතීතයටත් අතීත ඉන්දියාවේ සිට නූතනයටත් ගැඹුරට ගමන් කරනවා. (වෙන විදියකට කියනවා නම් දෙවියන්ගේ ඉන්දියාවේ සිට ටෙලි විෂුවල් ආගමක් ඇති ඉන්දියාව දක්වා ගමන් කරනවා)වැන්ගො ගැන චිත්‍රපටයක්ප්‍රංශ චිත්‍රපට අධ්‍යක්ඍ මොරිස් පිලාට් ගේ ’වැන්ගෝ’(VANGOGH) නම් වූ අපූර්ව සිනමාත්මක අත්දැකීමක්. මෙය ඉතාම කෙටියෙන් කිවහොත් ජීවිතය සිනමාවට නැඟීමකටත් වඩා සිනමාව ජීවිතයට කාවැද්දීමක් ලෙස හඳුන්වන්න පුළුවන්.මේ චිත්‍රපටයට පාදක වන්නේ ලෝක පූජිත චිත්‍රශිල්පි වින්සන්ට් වැන්ගෝගේ ජීවිතයේ අවසාන භාගය.ගණිකාවකට ප්‍රේම කිරීම, වෛද්‍යවරයාගේ දියණියට ප්‍රේමකිරීම, එහි ශෘංගාරාත්මක අවස්ථා මෙහිලා නිරූපිතයි.වැන්ගෝ ඉතාම සංවේදී චරිතයක්; ඒ වගේම මානසික සංකූලතාවන්ගෙන් පිරුණු ජීවිතයක් ගත කළ කලාකරුවෙක්.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av11010221</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නඅවිස්සාවේල්ලේ තිලක රණබාහුප්‍රශ්නය – ජී.ඩී.එල්.පෙරේරාගේ ‘රෝමියෝ ජුලියට් කතාවක්’ චිත්‍රපටයේ රඟපෑ මෝනා මංගලි දැන් කෝ? එය ඇගේ මුල් නමද?පිළිතුර – ඇය පසුගියදා විදෙස් රටකදී මියගිය බව සඳහන් වුණා. ඇගේ මුල් නම ගේල් ස්ක්‍රාඩර්. ඒ නම මෝනා මංගලි යනුවෙන් වෙනස් කළේ ප්‍රවීණ ඡායාරූප ශිල්පී රැලෙක්ස් රණසිංහතල්ගම ප්‍රියංකා ප්‍රියදර්ශනීප්‍රශ්නය – ‘අභිමාන්’ චිත්‍රපටයේ අධ්‍යක්ෂවරයා කවුද?පිළිතුර - සෘෂිකේෂ් මුඛර්ජිමාතලේ ධර්මා ඒකනායකප්‍රශ්නය – ‘අජාසත්ත’ චිතපටයේ දේවදත්තගේ චරිතය රඟපෑවේ කවුද?පිළිතුර – පියදාස ගුණසේතරකුරුණෑගල චන්දිම එන්.බණ්ඩාරප්‍රශ්නය – හැට, හැත්තෑව දශකවල ජනප්‍රියව තිබූ කණ්ඩායම් සංගීතය ගැන ඔබේ අදහස් දක්වන්න?පිළිතුර – අනුකාරක ගී රැල්ලක් පැවතුණු අවදියක එය එක පැත්තකින් ආචාර්ය වික්ටර් රත්නායක, මහාචාර්ය සනත් නන්දසිරි වැනි ගායකයන් නැති කළ අතර එය නැති කළ අනිත් බලවේගය වුණේ ඔය කණ්ඩායම් ගීතයි. ඒවායේ ඉතාම මධුර තනු අඩංගු වුණා. විශේෂයෙන් ක්ලැරන්ස් විජේවර්ධනගේ ගී තනු.මීගමුවේ යොහාන් කුමාර් ද සිල්වාප්‍රශ්නය – ජනප්‍රිය නිළි නදීකා ගුණසේකරගේ මුල් නම නදීකා නොවෙයිද?පිළිතුර – නැහැ. ඇගේ මුල් නම සන්ධ්‍යා දර්ශනීකපුගොඩ මාළිඳ සරත් රණසිංහප්‍රශ්නය – ‘අල්ලපු ගෙදර’ චිත්‍රපටයෙන් පසු ඔබ දුටු හොඳම විකට චිත්‍රපටය කුමක්ද?පිළිතුර - කොළඹ සන්නියහාරිස්පත්තුවේ ආර්.ජී.ධර්මසේනප්‍රශ්නය – ‘කපටි ආරක්ෂකයා’ චිත්‍රපටයේ ‘දුක සැප නිති පෙරළේ’ ගීතය ගයන ගායකයා කවුද? මේ චිත්‍රපටය තිරගත වූ වර්ෂයත් සඳහන් කරන්න.පිළිතුර – ගායකයා ක්‍රිස්ටි ද මැල්, වර්ෂය 1948කොටුගොඩ යාගොඩමුල්ලේ සුනිල් චන්ද්‍රසේකරප්‍රශ්නය – ‘අනෝකි ආදා’ චිත්‍රපටය ගැන යම් හැඳින්වීමක් කරන්න?පිළිතුර - මෙහෙබුබ් ඛාන් අධ්‍යක්ෂණය කළ මේ චිත්‍රපටයේ සුරේන්ද්‍ර, නසීම් බානු ප්‍රධාන චරිත රඟපෑවා. සංගීතය සැපයුවේ නෞෂාඩ්.කුරුණෑගල ධර්මදාස ජයසිංහප්‍රශ්නය – ප්‍රවීණ චිත්‍රශිල්පී මොටාගෙදර වනිගරත්නගේ ලිපිනය සොයාදෙන්න?පිළිතුර – ‘කලාකෙත’, මොටාගෙදර, කැකණදුර.කුලියාපිටියේ කපිල ජයවිලාල් හේරත්ප්‍රශ්නය – ‘දෛව විපාකය’ චිත්‍රපටය සඳහා කතාව තෝරාගත්තේ පුවත්පතක පැවැත්වූ කතා තරගයක් ආශ්‍රයෙන්ද?පිළිතුර – ඔව්. එය පැවැත්වූයේ ‘ජනතා’ පුවත්පත මඟින්. ඒ 1954 දී. ඒ තරගයෙන් තමයි සිසිර කුමාර මාණික්කආරච්චි ලියූ ‘දෛව විපාකය’ කතාව තෝරාගත්තේ.හල්කඳවිල සරත් කරුණාරත්නප්‍රශ්නය –මීගහවෙල සුමනශාන්ත හිමි නමින් පැවදිව සිටින්නේ ප්‍රවීණ ගීත රචක හා ‘මධු බිංදු’ සංගීත සඟරාව සංස්කරණය කළ සරත් මුණසිංහ කවියා ද?පිළිතුර – ඔව්.ඉහළ තල්දූවේ ආනන්ද වික්‍රමආරච්චිප්‍රශ්නය – ‘රම්‍යලතා’ චිත්‍රපටයේ ධර්මදාස - ලතා යුවළ ගයන ‘ඕ ප්‍රේමසිරි – ඕ ප්‍රභාවති’ ගීතය ලීවේ හියුගෝ ප්‍රනාන්දු ද?පිළිතුර – නැහැ. ඩබ්ලිව්. බෙනඩික්ට් ප්‍රනාන්දුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=av11010222</link>
    <topic>බොලිවුඩ් පුරයෙන්</topic>
    <author>සුජීව තේවහෙට්ටිගේ</author>
    <content>බොලිවුඩ් පුරයෙන්මේ වසරේදී ඓයිශ්චර්යාට මව් පදවියසල්මන්ට නව පෙම්වතියක්ඓශ්චර්යා රායි ලබන වසරේදී අම්මා කෙනෙක් වේවි. සල්මන් ඛාන්ට අලුත් පෙම්වතියක් හමුවේවි. විද්‍යා බාලන් පතිකුලයට පිවිසේවි.දීපිකා පදුකෝන් සහ සිද්ධාර්ථ, මාල්යා අතර පවතින පෙම් සබඳකමට බාධා එල්ල වේවි. මේ, 2011 වසරේදී බොලිවුඩ්පුරයේ සිදුවීමට ඉඩ ඇති දේ ගැන ඉන්දියාවේ ප්‍රකට ඡ්‍යොතිෂවේදීන් කිහිප දෙනකු පවසන අනාවැකි කිහිපයක්.ඔවුන් මේ අනාවැකි පළ කරන්නේ අංක විද්‍යාවට අනුව කරුණු සොයා බැලීමෙන් පසුවයි. මේ බොලිවුඩ් තරු කිහිප දෙනා ගැන විතරක් නොවෙයි. තවත් සුපිරි තරු රැසකගේ අනාගතය ගැන අනාවැකි රැසක් මේ ඡ්‍යොතිෂවේදීන් පළ කර තිබෙනවා.ප්‍රවීණ ඡ්‍යොතිෂවේදී භාවික් සන්ග්වි, සුපිරි නළු රිතික් රෝෂන්ට 2011 වසර කොහොම වේවි දැයි මෙලෙස ප්‍රකාශ කළා... “රිතික්ගේ ජීවිතයට බලපාලා තියෙන්නේ රවි ග්‍රහයා. රිතික් ගේ ලග්නය මකර. එයාගෙ ජය අංකය 5. (රිතික් උපත ලබා තියෙන්නේ 1974.01.10 දා. මේ දිනයේ අංක එකතු කළාම ලැබෙන්නේ 5 යි.වසරේ මුලදී රිතික් 37 වැනි වියට එළඹෙනවා. මේ වසර රිතික් ට ඉතාම සුබයි. රිතික් රඟපෑ චිත්‍රපට අතරින් මීළඟට තිරගත වෙන්නේ ‘සින්ද ගී නා මිල්ල ගී දොබාරා.’ මේ චිත්‍රපටය සාර්ථකව ප්‍රදර්ශනය වේවි. නමුත් ඊටත් වඩා සාර්ථක වෙන්නෙ කරන් ජොහාර් අධ්‍යක්ෂණය කළ, රිතික් රඟපෑ ‘අග්නීපාත්’ චිත්‍රපටයයි.ඓශ්චර්යා රායි ගැන අනාවැකි පළ කරන භාවික් සන්ග්වි පවසන්නේ කවුරුත් බලාපොරොත්තුවෙන් සිටින කාරණයක්. ඔහු ස්ථිරවම පවසන්නේ 2011 දී අයිශ්චර්යාට මවු පදවිය ලැබෙන බවයි.“ඓශ්චර්යා ගෙ ලග්නය වෘශ්චික. එයාගෙ ජීවිතයටත් රවි බලපානවා. අයිශ්චර්යා ගෙ උපන්දිනය 1973. 11. 01. මේ අංක එකතු කළා ම අන්තිමට ලැබෙන තනි ඉලක්කම 5. අංක 5 න් පෙන්නුම් කරන්නේ එයාගෙ උත්පත්තියේ තියෙන ප්‍රබලත්වයයි. දැන් ඓශ්චර්යාගෙ වයස 37 යි. වයස 38 වෙනකොට එයා අම්මා කෙනෙක් වේවි. තව දුරටත් කිව්වොත් අයිශ්චර්යාට දුවක් ලැබේවි.”භාවික් සන්ග්වි, සුපිරි නළු සල්මන් ඛාන්ගේ ජීවිතය මේ වසර කෙලෙස ගතවේවි දැයි මෙලෙස අනාවැකි පළ කරනවා...”“1965 දෙසැම්බර් 27 දා උපන් සල්මන් ගේ ජීවිතයට දැනට ලබලා තියෙන්නේ අඟහරු. 2010 දී සල්මන් ගෙ ජීවිතය ප්‍රශ්නයක් ඇති නොවුණත් 2011 දී යම් යම් ප්‍රශ්න ඇතිවෙන්න ඉඩ තියෙනවා. සල්මන්ට මේ අවුරුද්දේදි අලුත් පෙම්වතියක් ලැබේවි. ඒත් ඒ සම්බන්ධය, වැඩි කාලයක් පවතින එකක් නැහැ. ජනප්‍රිය නිළි විද්‍යා බාලන් ගැන අනාවැකි ප්‍රකාශ කළේත් ඡ්‍යොතිෂවේදී භාවික් මයි.ඔහු ඇය ගැන මෙවැනි අනාවැකියක් පළ කළා...” විද්‍යා ‘නිව් ඉයර් බේබි’ කෙනෙක් විදිහට මම හඳුන්වන්න කැමැතියි. මොකද, එයා ඉපදිලා තියෙන්නෙ 1978 ජනවාරි 1 දා නිසා. එයාගෙ ජීවිතය පාලනය කරන්නෙත් රවියි. විද්‍යා ගේ ලග්නයත් මකර. ජය අංකය 9. මේ ජනවාරි 1 දා විද්‍යාට 34 ලැබුවා. විද්‍යාගෙ විවාහයත් මේ අවුරුද්දෙ සිදුවේවි.පච්ච ගලක් මුද්දකට දාගෙන පැළඳ ගත්තොත් වඩාත් හොඳයි.” බොලිවුඩ් පුරයේ මහා නළු, අමිතාබ් ගේ හෙට දවස ගැනත් භාවික් අනාවැකි පළ කළා. “1942 ඔක්තෝබර් 11 දා උපන් අමිතාබ්ට මේ වෙනකොට වයස 68 යි. අමිතාබ්ට බලපාන්නේ චන්ද්‍රයායි. ලග්නය තුලා.2011 දී වයස 69 වෙද්දී අමිතාබ් ආයෙමත් සීයා කෙනෙක් වේවි. ඒ අතර තවත් විශේෂ කාරණයක් කියන්න තියෙනවා. අමිතාබ් ගෙ ළඟම නෑදෑයින්, හිතවතුන් ටික කාලෙකට එයාගෙන් ඈත්වන බවක් පෙන්වාවි. මේ නිසා අමිතාබ්ට හුදෙකලාවම කාලය ගත කරන්න සිද්ධ වේවි. මේ හුදෙකලාව සෑහෙන කාලයක් පවතීවි.”දීර්ඝ කාලයක් තිස්සේ නීතිමය කරුණු ගොන්නක සිරවී සිටි සන්ජේ දත් ;ම් වසරේදී එම ප්‍රශ්නවලින් නිදහස් වන බවයි. භාවික් පවසන්නේ 2011 සන්ජේට කෙලෙස බලපාවි දැයි ඔහු මෙලෙස හෙළි කළා. “සන්ජේ ගේ ජීවිතයට බලපාන්නේ අංක 2 සහ 7 යි. මේ අංක දෙකට අයත් වන්නේ චන්ද්‍රයා සහ නෙප්චූන්.ඒ වගේ ම රවි සහ සිකුරුගේ බලපෑමත් තියෙනවා. මේ අවුරුද්දෙ ජූලි මාසය වනතුරු සන්ජේට හොඳයි. සතුටෙන් කාලය ගත කරන්න පුළුවන් වේවි. විශේෂයෙන් ම දැනට එයාට කරදරයක් වෙලා තියෙන නීතිමය ප්‍රශ්නවලින් නිදහස් වෙන්න පුළුවන් වේවි.නමුත් ජූලි මාසෙන් පස්සෙ සන්ජේ 53 වැනි වියට එළඹෙන නිසා තමන්ගෙ සෞඛ්‍ය තත්ත්වය ගැන විශේෂයෙන් සැලකිලිමත් වුණොත් හොඳයි.”භාවික්, ප්‍රීටි සින්ටා ගැනත් අනාවැකි පළ කළා... “1975 ජනවාරි 31 දා උපන් ප්‍රීටිත් තමන්ගෙ සෞඛ්‍ය තත්ත්වය ගැන මීට වඩා සැලකිල්ලක් දක්වන්න ඕනෙ. විශේෂයෙන් ම අධික රුධිර පීඩන තත්ත්වයන් ගැන අවධානය යොමු කළොත් හොඳයි. එයා රඟපාපු “හාර් පාල්’ චිත්‍රපටය විතරයි දැනට තිරගත වෙන්න තියෙන්නේ.රාණි මුඛර්ජි සහ ආදිත්‍ය චොප්රා අතර විවාහය 2011 දී සිදු විය හැකි බව මේ ඡ්‍යොතිෂවේදියා ප්‍රකාශ කරනවා. “රාණි උපන්නේ 1978 මාර්තු 21 දායි. පසුගිය කාලය පුරා ම රාණි රඟපාපු චිත්‍රපට දිගින් දිගටම අසාර්ථක වුණා. පෞද්ගලික ජීවිතයේත් නොයෙකුත් ප්‍රශ්න මතු වුණා. ඒ ප්‍රශ්න 2011 දී විසදේවි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=am1101021</link>
    <topic>දරුවා පාසල් යාමට පෙර අඩු තරමින් බත් කටවල් දෙක තුනක්වත් කවන්න</topic>
    <author>සාගරිකා දිසානායක ජයසිංහ</author>
    <content>දරුවා පාසල් යාමට පෙර අඩු තරමින් බත් කටවල් දෙක තුනක්වත් කවන්නකොළඹ ළමා සෞඛ්‍ය කාර්යාලයේප්‍රධාන වෛද්‍ය නිලධාරිනීචින්තා කරුණාරත්නළමා පරපුර මුහුණපාන සෞඛ්‍ය ගැටලු අතර අධිපෝෂණයට වගේම මන්දපෝෂණයටත් විශේෂ තැනක් හිමි වී තිබේ. එවැනි දරුවන්ට අනාගතයේදී දියවැඩියාව, අධි රුධිර පීඩනය, රුධිරයේ මේද තැන්පත් වීම අක්මාව හා වකුගඩු ආශි‍්‍රත බෝ නොවන රෝග හට ගැනීමට බොහෝ ඉඩකඩ තිබේ. මන්ද පෝෂණ තත්ත්වය හේතුවෙන් රක්ත හීනතාව, බුද්ධි හීනතාව, අස්ථි ආබාධ මෙන්ම ගැබිනි සමයෙහි සංකූලතා ඇතිවිය හැකිය.දරුවන් පමණක් නොව මවුපියන් පවා තමන් හෝ තම දරුවන් මන්ද පෝෂණයෙන් හෝ අධි පෝෂණයෙන් පෙළෙන බව නොදැන සිටීම එම තත්ත්වය වඩාත් උග්‍ර වීමට හේතු වී තිබේ.මෙරට පාසල් දරුවන්ගේ සෞඛ්‍ය තත්ත්වය යහපත් මට්ටමක පවත්වාගෙන යාමේ අදහස පෙරදැරි කොටගෙන සෞඛ්‍ය අමාත්‍යාංශය යටතේ පවත්වා ගෙන යන ළමා සෞඛ්‍ය කාර්යාලයේ ප්‍රධාන වෛද්‍ය නිලධාරිනී චින්තා කරුණාරත්න මහත්මිය පවසන පරිදි කොළඹ දිස්ත්‍රික්කයේ පාසල් 114 ක පළමුවැනි හතරවැනි සහ හත්වැනි ශ්‍රේණිවල අධ්‍යාපනය ලබන ශිෂ්‍ය ශිෂ්‍යාවන් 70000 ක් අතරින් සියයට 20 ක් මන්ද පෝෂණයෙන් ද සියයට අටක් අධි පෝෂණයෙන් ද පෙළෙති.දත්වල ආබාධ සහිත ළමයින්ගේ ප්‍රතිශතය 36% ක් වන අතර අක්ෂි ආබාධ සහිත ළමයි සියයට හතක් වෙති. හදවත් ආශි‍්‍රත රෝගවලින් පීඩා විඳින ළමයින් සංඛ්‍යාව 5% කි. මානසික ගැටලු ඇතුළු වෙනත් ආබාධ සහිත ළමයි සියයට 14% ක් වෙති.පාසල් වෛද්‍ය පරීක්ෂණ මඟින් හඳුනාගත් එම පාසල් දරුවන් සඳහා අක්ෂි සායන, දන්ත සායන හා උපදේශන සායන මෙන්ම එන්නත් හා ත්‍රිපෝෂ ලබා දීම ද ළමා සෞඛ්‍ය කාර්යාලය මඟින් නොමිලේ සිදු කරනු ලැබේ.පාසල් දරුවන් අතර පවතින මන්ද පෝෂණයට මවුපියන්ගේ අග හිඟකම්වලට වඩා හේතු වන්නේ නොසැලකිලිමත් භාවය හා නොදැනුවත් භාවය බව වෛද්‍ය කරුණාරත්න පවසයි. අගහිඟකම් ඇති පවුල්වල මෙන්ම යමක් කමක් ඇති හැකි පවුල්වල දරුවෝ ද නිරාහාරව පාසල වෙත පැමිණෙති. පාසලට පැමිණෙන අතරමඟදී හෝ පාසලේදී මිලදී ගනු ලබන්නේ ද මාළු පාන්, බනිස්, කට්ලට් හෝ රෝල්ස් වැනි පෝෂ්‍යදායී නොවන පිෂ්ඨය හා තෙල් අධික ආහාරයකි.රැය පුරා නිරාහාරව සිටින දරුවාගේ කුස පුරවන්නට මවුවරුන් කරන්නේ හොඳින් සීනි මුසු කළ පිටි කිරි කෝප්පයක් දරුවාට බොන්නට දීමය. පිටි කිරි දීමෙන් දරුවාගේ කුස පිරෙන අතර උදේට ආහාරයක් නොගෙන සෑහෙන වේලාවක් සිටීමට දරුවාට එමඟින් හැකියාව ලැබේ.උදෑසන අවදි වී පාසල් යන්නට පිටත් වෙන දරුවාට කිරි වෙනුවට බත් කටක් හෝ දෙකක් දීමට හැකි නම් එය ඉතා සුදුසුය. දරුවාට කුඩා කල සිටම බත් හෝ ධාන්‍යමය ආහාරයක් උදෑසන ආහාරය ලෙස ලබා දීමට හැකි නම් එමඟින් දවස ඇරැඹීම සඳහා ප්‍රමාණවත් තරම් පෝෂණයක් දරුවාට ලැබෙයි. බත් කෑමට අකමැති නම් කිරි බත් හෝ එළවළු මිශ්‍ර බත් හෝ කඩල මුං ඇට වැනි ධාන්‍ය මිශ්‍ර කළ බතක් හෝ එම ධාන්‍ය වර්ග වෙන් වශයෙන් හෝ කෑමට දරුවා හුරු කිරීම සුදුසුය.උදෑසන ආහාරය දවසේ වැදගත්ම වේල වන හෙයින් එය සමබර ආහාර වේලක් බවට පත් කිරීම සෑම මවකගේම වගකීමයි. පිෂ්ඨය ප්‍රෝටීන ඛනිජ ලවන, තෙල් සහ මේද හා විටමින් සහිත ආහාර වේලක් සමබර වේ. ඒ සඳහා ලොකු වියදමක් හෝ විශාල සූදානමක් අවශ්‍ය නොවේ. බොහෝ නිවෙස්වල රැකියාවට ගියත් නොගියත් මවුවරු උදෑසන බත් ව්‍යංජන පිළියෙල කරති.පාසල් දරුවාට උදෑසන ආහාරය ලෙස බත්, එළවළු වර්ගයක් පොල් සම්බෝලයක් සමඟ කරවල කෑල්ලක් හෝ හාල්මැස්සන් බැද හෝ පිස කෑමට දීම සමබර ආහාර වේලක් සඳහා හොඳටම සෑහෙයි. හැකිනම් ඇඹුල් කෙසෙල් ගෙඩියක් හෝ කුඩා පලතුරක් දීමෙන් ආහාර වේල අංග සම්පූර්ණ වේ.උදෑසන ආහාරය ලෙස බත් ලබාගත් පාසල් දරුවාට තේ විවේකයේදී කෑමට කැමති කෙටි කෑමක් ලබාදීම ප්‍රමාණවත් වේ. පැණි රස නැති බිස්කට් දෙක තුනක්, ඇපල් ගෙඩියක්, කෙසෙල් ගෙඩි දෙකක්, කුඩා රොටියක් හෝ අග්ගලා ගුලියක් වැනි දෙයක් ඒ සඳහා සුදුසුය.දිවා ආහාරය සඳහා බත්, එළවළුවක්, පලා වර්ගයක්, මස් මාළු බිත්තර හෝ කරවල වැනි ආහාරයක් සමඟ පලතුරක් දීම වැදගත්ය.හවස සරල කෙටි කෑමක් සමඟ තේ දීම ප්‍රමාණවත්ය. රාත්‍රියට ද ඉඳිආප්ප, පිට්ටු තෝසේ වැනි ආහාරයක් හෝ බත් ප්‍රමාණවත් තරමින් ලබා දිය යුතුය. රාත්‍රි කෑම වේල නොසලකා හැරීම ද නොකළ යුතුය. කුඩා දරුවන් ගේ සිරුර වර්ධනය වන හෙයින් රාත්‍රියට ද අනිවාර්යයෙන්ම ආහාර ලබා දිය යුතුය. අධි පෝෂණයෙන් යුතු දරුවකු නම් පෝෂ්‍ය කොටස් සහිත ආහාර වේලක් නියමිත ප්‍රමාණයකට සීමා සහිතව ලබා දිය යුතු අතර මන්දපෝෂණය සහිත දරුවකුට සෑම ආහාර වේලක්ම පෝෂණය සහිත සමබර ආහාරයක් ලබා දීම වැදගත් වේ.දිළිඳු මවකට වුවත් එළවළු කොළ වර්ගයක් කරවල හෝ හාල්මැස්සන් වැනි දෙයක් සමඟ බත් ආහාරයට ලබා දීම වඩාත් ලාභදායී වේ. ලැබෙන මුදලින් පාන් බනිස් හෝ මාළු පාන් හෝ රෝල්ස් වැනි කෑම ආහාරයට දීමෙන් නිසි පෝෂණයක් නොලැබේ. එමඟින් අනවශ්‍ය තරමින් පිෂ්ඨය හා මේද තැන්පත් වී දරුවෝ රෝගීන් බවට පත් වෙති. ළමයාගේ සාමාන්‍ය සෞඛ්‍ය තත්ත්වය අඛණ්ඩව අධීක්ෂණයට ලක් කැරෙන හෙයින් පාසල් සෞඛ්‍ය පරීක්ෂණයේදී ආබාධ සහිත දරුවන් වහා හඳුනා ගැනීමට හැකි වීම මෙම වැඩසටහනෙහි වටිනාකම වේ.වර්තමාන සමාජයෙහි පවත්නා දැඩි අවිවේකී බව හා කාර්ය බහුල දින චර්යාව හේතුවෙන් උණ කැස්ස හෙම්බිරිස්සාව වැනි බැහැරින් දැනෙන රෝගාබාධ හැරුණු විට පාසල් දරුවන් තුළ පවතින රෝගාබාධ එක්වරම හඳුනා ගැනීමට මවුපියන්ට ද අතපසු වන අවස්ථා බහුලය. එවැනි අවස්ථාවල නිරන්තරයෙන්ම පාසල් සෞඛ්‍ය පරීක්ෂාවට දරුවා ඉදිරිපත් කිරීමෙන් සැඟවුණු රෝගාබාධ හඳුනා ගැනීමට මවුපියන්ට අවස්ථාව උදා වෙයි.දරුවන්ගේ උස බර මැන ඇස්වල, දත්වල හෝ වෙනත් ශාරීරික මානසික ගැටලු ඇත්දැයි පරීක්ෂා කොට බලා අවශ්‍යතාව අනුව සේවා නොමිලේ සපයයි. මන්දපෝෂණ තත්ත්වයෙන් පෙළෙන ළමයිනට අවශ්‍ය විටමින් යකඩ පෙති සහ ත්‍රිපෝෂ ලබා දීමත් ප්‍රතිශක්තිකරණ එන්නත් ලබාදීමත් සිදු කෙරේ.සෞඛ්‍ය අමාත්‍යාංශය මඟින් දිවයින පුරා සෞඛ්‍ය වෛද්‍ය කාර්යාල මඟින් මෙම පාසල් සෞඛ්‍ය පරීක්ෂණ වැඩසටහන පවත්වනු ලැබේ. කොළඹ, මහනුවර, ගාල්ල සහ මාතර පාසල් සෞඛ්‍ය කාර්යාල පිහිටා ඇත. කොළඹ නගර සභාව මඟින් කොළඹ දිස්ත්‍රික්කයේ සෙසු පාසල් පරීක්ෂාවට ලක් කරයි. කොළඹ ළමා සෞඛ්‍ය කාර්යාලයේ ඇරැඹුමේ පටන් වැඩසටහන මඟින් ඊට අයත් කොළඹ පාසල් 114 ම ආවරණය වන පරිදි වැඩසටහන සාර්ථකව පැවැත්වුණේ 2007 වසරේදීය. ඒ අගයමින් සෞඛ්‍ය අමාත්‍යාංශය කොළඹ පාසල් සෞඛ්‍ය කාර්යාලය වෙත විශේෂ සහතිකයක් ද පිරිනමා තිබේ.දරුවන් අතර මානසික ගැටලු, බුද්ධි හීනතා ප්‍රශ්න ආදිය ද හඳුනා ගන්නට ලැබේ. පහසුකම් අඩු දිළිඳු ජනතාව වැඩියෙන් වෙසෙන පළාත්වල පාසල්වලින් මේ සඳහා ලැබෙන සහය ප්‍රසංශනීය වුවත් උසස් පාසල්වල ඉගෙනුම ලබන ශිෂ්‍යයන්ගේ දෙමවුපියන්ගෙන් ලැබෙන සහාය ප්‍රමාණවත් නොවන බව ද වෛද්‍ය තුමිය පවසයි. නොමිලේ ලැබෙන මෙම අමිල මෙහෙවර ලබා ගැනීම තත්ත්වයට මදිපුංචිකමක් සේ සලකන දෙමවුපියෝ ද මේ අතර වෙති.ළමා සෞඛ්‍ය කාර්යාලය හා එහි මෙහෙවර පිළිබඳ ඊට අයත් වන පාසල් 114 දැනුවත්ය. ඒ පිළිබඳ වැඩිදුර තොරතුරු අංක 549, ඇල්විටිගල මාවත, නාරාහේන්පිට යන ස්ථානයෙහි පිහිටි ළමා සෞඛ්‍ය කාර්යාලයෙන් විමසීමෙන් ලබා ගත හැකිය.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=am1101022</link>
    <topic>මත්පැන්-තෙල් අක්මාව ලෙඩ කරන වස</topic>
    <author>සාකච්ඡා කළේ</author>
    <content>මත්පැන්-තෙල් අක්මාව ලෙඩ කරන වසකොළඹ ජාතික රෝහලේශල්‍ය වෛද්‍ය විශේෂඥමහාචාර්ය මන්දික විජේරත්නඅක්මාව යනු අපගේ ශරීරයේ තිබෙන විශාලතම ඉන්ද්‍රියයි. අපගේ පැවැත්මට අක්මාව ඉටුකරන කාර්යභාරය අතිමහත්ය. ශරීරයට අවශ්‍ය රසායනික ශ්‍රාවයන් රාශියක්ම අක්මාව නිපදවයි. ඇල්බියුමින් ප්‍රෝටීන, රුධිරය කැටි ගැසීමට උපකාරී වන රසායනය, කොලෙස්ටරෝල් මේදය එසේ අක්මාව විසින් නිපදවනු ලබන රසායන ද්‍රව්‍ය කීපයකි.පිත ශ්‍රාවය වන්නේ ද අක්මාවෙනි. රුධිරයේ ඇති රතු රුධිරානු විනාශ වූ පසුව එහි රතු කොටස ශරීරයෙන් ඉවත් කරනු ලබන්නේ බිල්රුබින් නම් රසායනිකය බවට පරිවර්තනය කිරීමෙනි. බිල්රුබින් ශරීරයෙන් ඉවත් කිරීමට උපකාරී වන්නේ පිතය. අප ගන්නා ආහාර ජීර්ණය වීමට ද පිත මඟින් ලැබෙන්නේ අගනා දායකත්වයකි.ශරීරයට අවශ්‍ය ග්ලයිකොජන් තැන්පත් වී ඇත්තේ ද අක්මාව තුළය. ආහාර ජීර්ණයෙන් ලැබෙන ග්ලූකෝස්වලින් කොටසක් ග්ලයිකොජන් ලෙස අක්මාවේ තැන්පත් වේ. අප ආහාර නොගන්නා අවස්ථාවලදී රුධිරයේ සීනි මට්ටම ස්ථාවරව පවත්වාගෙන යාමට අක්මාවේ තැන්පත් වී ඇති එම ග්ලයිකොජන් සහාය ලබා දෙයි.අප ගන්නා ආහාරවල ඇති පෝෂ්‍ය කොටස් සහ ජලය ශරීරයට උරා ගත් පසුව, ඒවා රුධිර සංසරණ පද්ධතියට එක්වන්නේ අක්මාව හරහාය. මෙහිදී අක්මාව ප්‍රධාන ආරක්ෂකයකු ලෙස ක්‍රියා කරයි. කිසියම් විෂ ද්‍රව්‍යයක් ආහාර මඟින් ශරීරගත වී නම්, එය පළමුවෙන්ම ගමන් කරන්නේ අක්මාවටය. එහිදී අක්මාව ප්‍රධාන ආරක්ෂකයකු ලෙස ක්‍රියා කරයි. මහා අන්ත්‍රයේ ඇති බැක්ටීරියාවන්හි ක්‍රියාකාරිත්වය නිසා නිපදවෙන ඇමෝනියා වැනි විෂ සහිත ද්‍රව්‍යයන් ශරීරයට අහිතකර නොවන ද්‍රව්‍යයක් බවට පත් කිරීමේ හැකියාව අක්මාව සතුය.ඉහතින් දැක්වූ අයුරින් අපගේ පැවැත්මට විශාල මෙහෙයක් කරන අක්මාව විවිධ හේතු නිසා රෝගී වේ. ප්‍රධානම හේතුවක් වන්නේ අධික ලෙස මත්පැන් පානය කිරීමය. අක්මාව සතු විශේෂ හැකියාවක් වන්නේ එහි යම් කොටසක් විනාශ වූ පසුව නැවත ලියලා යම් පමණකට යථා තත්ත්වයට පත්වීමේ හැකියාවය.අක්මාව ටිකින් ටික විනාශයට පත්වන විට එය නැවත ලියලන්නේ විකෘති ආකාරයටය. එසේ ලියලූවද කලින් තිබු තත්ත්වයට පත්වන්නේ නැත. මත්පැන් පානය හෝ වෙනත් කරුණක් නිසා හෝ ටිකින් ටික විනාශ වූ පසුව ඉතිරි වන්නේ කුඩා, හැකිළුණු, විකෘති වූ අක්මාවකි. “සිරෝසීස්” ලෙස හඳුන්වන්නේ එලෙස අක්මාව විනාශ වීමයි, විකෘති වීමයි.සිරෝසීස් රෝගයට ප්‍රධාන වශයෙන්ම හේතු වන්නේ මත්පැන් පානයයි. අපේ රටේ වැඩි වශයෙන් දක්නට නොලැබුණ ද හෙපටයිටිස් ‘බී’, සහ ‘සී’ වෛරසවල බලපෑම නිසා අක්මාව රෝගී වීම ලෝකයේ වෙනත් රටවල බහුලව දැකගත හැකි රෝග තත්ත්වයකි.හෙපටයිටිස් වෛරසය ශරීරයට ඇතුළු වූ පසුව එය ශරීරයෙන් ඉවත් කර ගැනීම ඉතා අපහසුය. එම වෛරස තැන්පත් වී පවතින්නේ අක්මාව තුළය. එම වෛරස නිසා අක්මාව රෝගී වේ. ඒ අක්මාව රෝගී වන තවත් ක්‍රමයකි.හේතුවක් ඇතිව මෙන්ම විස්තර කළ නොහැකි හේතු රැසක් නිසාද අක්මාව රෝගී වේ. බොහෝ විට ඒවා ප්‍රතිශක්තිකරණය හා සම්බන්ධ හේතුන් බව හෙළි වී ඇත. අක්මාව විනාශයට පත්වන තවත් ක්‍රමයක් වන්නේ අක්මාවේ සෛල මත මේදය තැන්පත් වීමය. එයට ප්‍රධාන වශයෙන්ම හේතු වන්නේ අප ගන්නා මේදය අධික ආහාරය. විශාල උදරයක් සහිත කාන්තාවන්ගේ සහ පිරිමින්ගේ අක්මාව රෝගී වන්නේ ඉහත ආකාරයෙන් අක්මාවේ සෛල තුළ මේදය තැන්පත් වීම නිසාය. මත්පැන් පානය තෙල් අධික ආහාර නිතර ගැනීම ව්‍යායාම මදකම ආදිය අක්මාව රෝගී වීමට බලපාන ප්‍රබල හේතුන් බව දැන් පැහැදිලිය.උපතින්ම අක්මාව රෝගී වන අවස්ථාවන් ද ඇත. පිත්තාශය, පිත්ත නාළ ආදිය උපතේදීම නොපිහිටීම නිසා ඇතිවන රෝගී තත්ත්වයක් ද ඇත. මෙහිදී ළමයා උපත් පසුව කහ පැහැයට හැරේ. මෙම රෝගී තත්ත්වය දිගින් දිගටම පැවතීම අක්මාව විනාශ වීමට හේතු වන ප්‍රධාන කරුණකි. එසේම යකඩ කොපර්, ග්ලයිකොජන් වැනි ද්‍රව්‍යයන් අක්මාව තුළ වැඩිපුර එක්රැස් වීම ද අක්මාව රෝගී වීමට බලපාන ප්‍රධාන කරුණක් බව දැන් හෙළි වී ඇත. ඊට මූලික වශයෙන්ම හේතු වන්නේ ජානමය බලපෑම්ය.ඖෂධ මඟින් ද අක්මාව යම් පමණකට රෝගී තත්ත්වයට පත්වේ. සෑම ඖෂධයකම යම් පමණක ශරීරයට විෂ සහිත ද්‍රව්‍ය අඩංගු වේ. ඖෂධවල ඇති එම විෂ කෙළින්ම බලපාන්නේ අක්මාවට සහ වකුගඩුවලටය. ඒ අපගේ අක්මාව රෝගී වන තවත් ආකාරයකි.අක්මාව රෝගී වූ විට විශේෂ රෝග ලක්ෂණ කීපයක්ම මතු වනු දැක ගත හැකිය. ප්‍රධානම ලක්ෂණය වන්නේ ඇස් කහ පැහැ වීමයි. එසේම මුත්‍රා කහ පැහැ වීම ශරීරය කැසීම වැනි රෝග ලක්ෂණ මතු වේ. එසේ වන්නේ පිත ශරීරයෙන් ඉවත් කිරීමට අපහසු වීම නිසාය. එමෙන්ම කෑම අරුචිය, ඔක්කරායට ඒම, අධික තෙහෙට්ටුව, වැනි රෝග ලක්ෂණ ද මතු වේ. කිසියම් රෝගයක් නිසා අක්මාව විශාල වශයෙන් විනාශයට පත්වූ විට සිහි කල්පනාව මදකම වැනි රෝග ලක්ෂණ ද මතු වේ. අක්මාව රෝගී වූ විට අක්මාවේ ආරක්ෂාව නැති නිසා ශරීරයට ඇතුළු වන විෂ ද්‍රව්‍ය සෘජුවම මොළයට බලපෑම් කරයි. ඉහත දැක්වූ අයුරින් සිහි කල්පනාව මතුවන්නේ එම නිසාය.අක්මාවේ ක්‍රියාකාරිත්වය දුර්වල වූ විට ඇතිවන තවත් රෝග තත්ත්වයක් වන්නේ රුධිරය කැටි ගැසීම නැවතීමය. රුධිරය කැටි ගැසීමට උපකාරී වන ඛ්තධබබඪදඨ ජ්චජබධප නිසි පරිදි අක්මාව මඟින් නිෂ්පාදනය නොවීම රුධිරය කැටි ගැසීම වැළකීමට හේතුවය. මෙහිදී ඇතිවන රෝග ලක්ෂණය වන්නේ ශරීරයේ තැන තැන කළු පැල්ලම් ඇතිවීමය. සිරෝසීස් වැනි රෝග තත්ත්වයකට පත්වන විටත් පෙන්වන්නේ මෙම රෝග ලක්ෂණමය. රෝග ලක්ෂණ ඉස්මතු වන්නේ අක්මාව රෝගී වී ඇති ප්‍රමාණය අනුවය.ෆ්ලීහාවෙන් සහ අන්ත්‍රවලින් රුධිර සංසරණ පද්ධතියට රුධිරය එකතු වන්නේ අක්මාව හරහාය. අක්මාව සිරෝසීස් රෝගයට ගොදුරු වූ විට ඉහත සඳහන් රුධිර ගමනට අවහිරතා මතු වේ. පසුව එම රුධිරය ගමන් කරන ශිරාව අවහිර වී එහි පීඩනය වැඩිවේ. එහි ප්‍රතිඵලය වන්නේ ගලනාලය, ආමාශය ආසන්නව ඇති රුධිර නාළ විශාල වීමය. ඇතැම් විට එම රුධිර නාල පුපුරා යා හැකි ය. එවිට මල සමඟ රුධිරය පිටවේ. එහි අවසන් ප්‍රතිඵලය මරණය වුව ද විය හැකි ය.එසේ ම අක්මාවේ ඇල්බියුමින් ප්‍රෝටීන නිපදවීම අඩු වී රුධිර නාළවල පීඩනය වැඩි වූ විට සිදුවන්නේ උදර කුහරය තුළ ජලය රැස් වීම ය. එවිට පාද ඉදිමේ. සිරෝසීස් රෝගීන්ගේ ශරීරය තුළ මෙම ක්‍රියාවලිය දිගින් දිගටම සිදුවන විට එය මොළයට ඍජු බලපෑම් ඇති කරයි. එවිට රාත්‍රියට නිදා ගැනීම අපහසු වී දහවලට නිදිමත ඇතිවේ. පසුව සිහි කල්පනාව හොඳටම අඩු වී තමන් කුමක් කරන්නේ දැයි තේරුම් ගත නොහැකි ආකාරයට රෝගියා පත්වේ. ඒ අක්මාව රෝගී වූ විට මතුවන රෝග ලක්ෂණයන් ය.අක්මාව රෝගී වන්නේ ශරීරයට බාහිරින් ඇතුළුවන විෂ ද්‍රව්‍යයක් නිසා බව දැන් පැහැදිලි ය. එසේ අක්මාව රෝගී වූ විට පළමුව කළ යුත්තේ අක්මාවට ඇතුළු වූ විෂ ද්‍රව්‍යයන් ඉවත් කිරීමට කටයුතු කිරීම ය. දෙවනුව අක්මාවෙන් නොකෙරෙන කාර්යයන් කරගෙන යාමට ශරීරයට උදව් කළ යුතු ය. උදාහරණයක් ලෙස රුධිරය කැටි ගැසීම නැවතී දිගින් දිගටම රෝගියාගේ ශරීරයෙන් රුධිරය වහනය වන්නේ නම්, රෝගියාට පිටතින් රුධිරය ලබාදිය යුතු ය. ඇල්බියුමින් ප්‍රෝටීනය ශරීරයේ නැති බව හැගේ නම්, ඒවා ද පිටතින් ලබාදේ.අන්ත්‍රවලදී ශරීරයට විෂ උරා ගැනීම අඩු කිරීමට නම්, ශරීරයෙන් වේගයෙන් මල පහවීමට ඖෂධ ලබා දිය යුතු ය. අක්මාව යථා තත්ත්වයට පත්වන තුරු එලෙස අක්මාවට උදව් කිරීමේ ප්‍රතිකාර ලබාදේ. ප්‍රතිකාර ලබා දුන් පසුව ද අක්මාව යථා තත්ත්වයට පත් නොවන්නේ නම්, කළ යුත්තේ අක්මා බද්ධයක් සිදුකිරීම ය. සෑම මනුෂ්‍යයකුටම පිහිටන්නේ එක් අක්මාවක් පමණි. අක්මාවේ කොටස් අටක් ඇත. මෙම කොටස් අටම ඇත්තේ එකිනෙකට සම්බන්ධ වන අයුරිනි. වකුගඩුවල මෙන් වෙන් වෙන් ව පිහිටන්නේ නැත.අක්මාවේ ඇති කොටස් අටෙන් හතරක් වෙනත් අයකුට පරිත්‍යාග කළ හැකි ය. කිසියම් පුද්ගලයකුගේ පැවැත්මට අවශ්‍ය වන අක්මාවේ ප්‍රමාණය තීරණය වන්නේ එම පුද්ගලයාගේ ශරීර බර සහ ශරීර ප්‍රමාණය අනුව ය. නිරෝගී අයකුගේ අක්මාවෙන් කොටසක් රෝගී අයකුගේ ජීවිතය බේරා ගැනීම සඳහා යොදා ගන්නා විට නිරෝගී පුද්ගලයාගේ ජීවිතය කිසියම් අවදානම් සහගත තත්ත්වයකට පත්වේ.එබැවින් අක්මා බද්ධයක් සිදුකිරීමට වඩාත් ම සුදුසු ක්‍රමය වන්නේ මිය ගිය පුද්ගලයකුගේ අක්මාවක් ලබාගෙන එම අක්මාව රෝගී පුද්ගලයකුට බද්ධ කිරීම ය. මෙහිදී පුද්ගලයා මරණයට පත්වීම යන්න විද්‍යාත්මකව සිතා බැලිය යුතු ය. සත්‍ය වශයෙන් ම මිය ගිය අයකුගේ මිය ගිය ශරීර කොටස් කිසිවෙකුටත් බද්ධ කළ නොහැහැකි ය. බද්ධ කළ යුත්තේ නොමැරුණු ශරීර කොටස් ය. වර්තමානයේ දී රෝහලක දැඩි සත්කාර ඒකකයක ඇති උපකරණ මගින් මිනිසකුගේ ජීවිතය ඕනෑම කාලයක් පවත්වාගත හැකි ය. එම පුද්ගලයාගේ මොළය මිය ගොස් ඇත්නම් එසේ යන්ත්‍ර මගින් ජීවිතය පවත්වාගෙන යාම ප්‍රයෝජනවත් නැත. ඒ එම පුද්ගලයාට උපකරණ නැති නම් ජීවත් විය නොහැකි හෙයිනි.අක්මා බද්ධයක් සඳහා යොදා ගත හැක්කේ කිසියම් අනතුරක් නිසා මොළය දැඩිලෙස හානි වී මොළය මිය ගියද දැඩි සත්කාර ඒකකයක ඇති උපකරණවල බලපෑම නිසා මිය ගොස් නැති අක්මාවකි. එවැනි රෝගීන් විශාල සංඛ්‍යාවක් වසරකදී දැඩි සත්කාර ඒකකවල මිය යයි. එවැනි පුද්ගලයින් ගේ අක්මාවක් ජීවත් කළ හැකි අක්මා රෝගියකුට බද්ධ කළ හැකි නම්, එමගින් එම අක්මා රෝගියාගේ ජීවිතය බේරාගත හැකි ය. තම ඥාතියකුගේ මොළය මිය ගොස් දැඩි සත්කාර ඒකකයක සිටී නම්, එම ඥාතියාගේ අක්මාව වෙනත් අයකුට දන් දිය හැකි ය. එසේ කර ජීවිතයත් බේරා ගත හැකි ය.එතෙර දී අක්මා බද්ධයක් සිදු කරගන්නේ නම් ඒ සඳහා රුපියල් ලක්ෂ 400 ක් පමණ වැය වේ. එහෙත් රුපියල් ලක්ෂ 5 - 15 අතර මුදලක් වැය කර ශ්‍රී ලංකාව තුළ දැන් ඉතා සාර්ථකව අක්මා බද්ධය සිදු කළ හැකි ය. සාර්ථක ලෙස ශ්‍රී ලංකාවේදී අක්මා බද්ධයක් සිදු කරනු ලැබුවේ 2010 වසරේ ජූනි 27 වැනිදා ය. එම රෝගියා දැන් සුවෙන් සිටී. ශ්‍රී ලංකාව තුළ මේ වනවිට සාර්ථක ලෙස අක්මා බද්ධයන් තුනක් සිදු කර ඇත. එසේ වුව ද මේ වනතෙක් ඒ සඳහා වෙනම ඒකකයක් හෝ ඒ වෙනුවෙන් ම පුහුණු කාර්ය මණ්ඩලයක් නැත. එවැනි පහසුකම් සම්පූර්ණ වූ විට විදෙස් රටවලට නොගොස් මෙහිදීම අක්මා බද්ධ සැත්කම් කළ හැකි වේ.සාකච්ඡා කළේගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=ay1101021</link>
    <topic>කැලණි ගඟ ගැලූ දාට ගං වතුරේ තරගෙට ඔරු පැද්දා</topic>
    <author>සාගරිකා දිසානායක ජයසිංහ</author>
    <content>අද අපේ කතා නායකයා කැලණිය විශ්ව විද්‍යාලයේ මානව ශාස්ත්‍ර පීඨයේ හිටපු පීඨාධිපතිමහාචාර්ය නන්දසේන මුදියන්සේ මහතා. හංවැල්ලේ සිංහල පාසල, යට්ටෝවිට රෝමානු කතෝලික පාසල සහ හංවැල්ල ඉංගී‍්‍රසි පාඨශාලාවලින් මූලික අධ්‍යාපනය ලත් ඒ මහතා පේරාදෙණිය විශ්ව විද්‍යාලයෙන් සිංහල ශාස්ත්‍රවේදී විශේෂ උපාධිය ද පුරා විද්‍යාව පිළිබඳ ශාස්ත්‍රපති උපාධිය ද ලබා ගත්තේය.මහාචාර්ය සෙනරත් පරණවිතාන මහතාගේ අධීක්ෂණය යටතේ ගම්පොළ හා නුවර යුගයේ ගෘහ නිර්මාණය හා කලා ශිල්ප පිළිබඳ පර්යේෂණ සිදු කර ඒ ආශි‍්‍රතව ශාස්ත්‍රීය කෘති රාශියක් ප්‍රකාශයට පත් කළේය.දිනමිණ සිළුමිණ ඩේලි නිව්ස් හා සන්ඩේ ටෛම්ස් ඇතුළු පුවත්පත් රාශියකට කලක පටන් සාරගර්හ ලිපි රැසක් ලියා පළ කොට ඇති මහාචාර්ය මුදියන්සේ වර්තමානයෙහි ඔස්ට්‍රේලියාවේ වික්ටෝරියා ප්‍රාන්තයේ ෂෙපර්ටන් නගරයේ පදිංචිව සිටී. බෞද්ධ ධර්මය පිළිබඳ නිරන්තර අධ්‍යයනයෙහි නියැළෙන මහාචාර්යතුමා එරට පළවන සිංහල පුවත්පත්වලට තවමත් ශාස්ත්‍රීය ලේඛන රචනා කරයි.හංවැල්ලේ “සමනබැද්ද” ගොඩමඩ සරුසාර පලබර පිටිසර ගම්මානයක්. මේ ගමේ ජීවත් වුණු වැඩි දෙනෙක් ගොවීන්. වතු පිටි දේපළ ඒ හැටි නොතිබුණත් වඳුරව මුදියන්සේලාගේ සීලවංශත්, ඔහුගේ පවුල ලීලා අමරවතීත් දරු පැටවුන් හය දෙනාත් සමඟ සතුටින් ජීවත් වුණා. සිලවංශට ස්ථිර රැකියාවක් නොතිබුණත් අමරවතී සිංහල ගුරුවරියක් ලෙස සේවය කළා.මේ දෙපළට දාව උපන් කුළුඳුල් පුතාට ඔවුන් නම තිබ්බේ “වඳුරව මුදියන්සේලාගේ නන්දසේන මුදියන්සේ” කියලා. ඔහු උපන්නේ 1928 දෙසැම්බර් මාසේ දහතුන් වැනිදා සමනබැද්දෙදි. නන්දසේනට බාල සහෝදරියොම පස් දෙනෙක්.නන්දසේනට මුලකුරු කියෙව්වේ බොල්ලතාව පන්සලේ කපුගම සුගතවංශ නායක හාමුදුරුවෝ. ඔහු මුලින්ම ඇතුළත් වුණේ හංවැල්ලේ සිංහල පාඨශාලාවට. 1935 දී ලංකාවේ විශාල වසංගතයක් වගේ මැලේරියා රෝගය පැතිරුණා. ඒ නිසා පාසල් වැහුවා. පාසලේ හිටි ළමයි යට්ටෝවිට රෝමානු කතෝලික මිශ්‍ර පාඨශාලාවලට ඇතුළු කළා. හතර වැනි ශ්‍රේණියේදී නන්දසේන හංවැල්ල ඉංගී‍්‍රසි පාඨශාලාවට ඇතුළු වුණා. පුංචි කාලේ ඉඳලාම නන්දසේන ඉගෙනුමට හපන්. සිංහල භාෂාව සහ ඉංගි‍්‍රසි භාෂා ඔහුගේ පි‍්‍රයතම විෂයයන්.කවි කියන්න, ශ්ලෝක ගාථා කට පාඩමින් කියන්න ඔහු හරි රුසියා. පන්තියේ ළමයි එක්ක එකතු වෙලා කොඩි ගස් පනින්න ඔට්ටු තියන්න හැංගෙන්න, කැලේ දුව පැන ඇවිදින්න ඔහු ආසා කළා.හංවැල්ල කියන්නෙ කැලණි ගංගා මිටියාවතේ පිහිටි ගම්මානයක්. වර්ෂාව කාලෙට කැලණි ගඟ පිටාර ගලනවාමයි. අවුරුද්දකට සැරයක් දෙකක් ගං වතුරක් වරදින්නෙ නෑ. කැලණි ගඟේ පැනලා තරගෙට පීනපු නන්දසේන වගේ පුංචි ළමයින්ට ගංවතුරෙන් වෙන හානිය ගැන ඒ හැටි වගක් නෑ. ඔවුන් ගංවතුරක් එනකල් බලා හිටියේ ගංවතුරට පැනලා තරගෙට පීනන්න.තරගෙට ඔරු පදින්න, පුංචි කාලේ කැලණි ගඟේ තරගෙට පීනපු පුරුද්දට ඔහු වැඩිවියට පත්වෙලා විශ්ව විද්‍යාලෙට ගියාම එහි නේවාසිකාගාර පිහිනුම් කණ්ඩායමේ නායකත්වය ලැබුණා. ඒ වගේම පිහිනුම් තරගවලින් දිනලා වර්ණලාභියෙක් වුණා.පවුලෙ සහෝදරියො එක්කෙනා දෙන්නා වැඩි වෙන විට අම්මාට ඔවුන් රැකබලාගෙන ගේදොර වැඩ ටික පිළිවෙළකට කරගන්නත් අපහසු වුණා. ඒ නිසාම ඈ ගුරුකමෙන් අයින් වෙලා දරුවො බලා කියා ගත්තා. නන්දසේනලා ඒ හැටි පොහොසතුන් නොවෙයි. පියා වත්තෙ පිටියේ ආදායමෙන් උපයා සපයා ගත් දෙයින් එදා වේල සරිකර ගත්තා. හිටි අඩියෙම තාත්තා අසනීප වෙලා අන්ත්‍රා වුණා.ඒ නවසිය හතළිස් හතරේ. දරු කැලකුත් එක්ක අම්මා අසරණ වුණාම වැඩිමල් පුතා හැටියට තමන්ගේ අධ්‍යාපනය සඳහා ඈට තවදුරටත් කරදර කරන්න ඔහුගේ හිත ඉඩ දුන්නේ නෑ.ඉගෙනීමට කොතරම් දක්ෂ වුණත් ඔහු කනිෂ්ඨ විභාගේ සමත් වෙලා රැකියාවකට යන්න හිතුවා. ඒ කාලේ ලංකාව බ්‍රිතාන්‍යයේ යටත් විජිතයක්. එංගලන්තේ සුද්දන්ගේ ආණ්ඩුව රට පාලනය කළා. ඔය අතර දෙවැනි ලෝක යුද්දෙ ඇරැඹුණා. එංගලන්ත හමුදාවට සේවය කරන්න ලංකාවෙනුත් තරුණයන් බඳවා ගත්තා. ඒ රාජකීය හමුදා සේවක කණ්ඩායමට.කොළඹ කොල්ලුපිටියේ මේ සඳහා තරුණයන් බඳවා ගැනීමේ මධ්‍යස්ථානයක් පිහිටා තිබුණා. නන්දසේනත් මේ තැන හොයාගෙන ගියා. හමුදා කඳවුරට ගිහින් එහි සිටි සුදු ජාතිකයෙක් හමු වුණා. ඒ 1943 අගෝස්තු මාසේ 23 වැනිදා. හමු වුණු පුද්ගලයා කපිතාන් ඊ. ඩබ්ලියු. හම්පර්සන්. ඔහු නන්දසේන දෙස හොඳින් බැලුවා. ඉංගි‍්‍රසියෙන් කතා කළා. ජේ. ඇස්. සී. දක්වා ඉංගි‍්‍රසියෙන් උගත් ඔහුට ඒ සම්මුඛ සාකච්ඡාව ඒ හැටි ලොකු දෙයක් වුණේ නෑ. ඔහුට පසුදා සිටම පුහුණුවට එන්න කීවා.ලිපිකරුවකු ලෙස වැඩ බාර ගත්තා. ඇඳුම් කැඩුම් ටිකත් පෙට්ටියක පටවාගෙන කඳවුරට ගියා. කඳවුරේදි සම්පූර්ණ යුද පුහුණුවක් ලැබුණා. අනතුරුව ලිපි ;ල්ඛන කටයුතු, ටයිප් කිරීම සහ ලඝු ලේඛනය නන්දසේන ඉතාම දක්ෂ ලෙස ඒ පුහුණුව අවසන් කළා. පුහුණුවෙන් පසුව සූවස් ඇළ හරහා නැව් මඟින් ඊජිප්තුවට පිටත් කර හැරියා. එහිදීත් මුල් මාස එකහමාර යුද පුහුණුව. ඉතිරි කාලය ලිපිකාර පුහුණුව.පුහුණුවෙන් අනතුරුව ඊජිප්තුවේ කයිරෝ නුවර හමුදා නිලධාරින්ගේ ප්‍රධාන කාර්යාලයට ඔහු යොමු කළා. ඒ හිට්ලර්ගේ ප්‍රධාන සෙනෙවියා වූ රොමෙල් සටනින් පැරදී පලා ගිය කාලය. ඒ පුද්ගලයා මරා දාන්නට එංගලන්ත හමුදාවෙන් ඊජිප්තුවට ජනරාල් මොන් ගෝමරි එව්වා. රොමෙල් හා මොන් ගෝමරි අතර සටන අවසන් කොට මොන් ගෝමරි ජර්මනියට පැනලා ගියා. ඒ කාලෙදි නන්දසේන කයිරෝ නුවර පිහිටි හමුදා ප්‍රධාන කාර්යාලයෙහි සේවය කළා. ඒ කාලේ හමුදාවේ හිටියේ ඉතාලිය මෝල්ටාව වැනි රටවලින් පැමිණි යුද සෙබළු.නන්නාඳුනන දුරු රටක පාළුව තනිකම මකා ගන්න නන්දසේනට ඇසුරු කරන්නට ලැබුණේ විවිධ රටවලින් පැමිණි ඒ සෙබළු. එක දිගටම වැඩ කළාම දවස් දා හතරක නිවාඩුවක් ලැබුණා. ඔහු ඒ කාලයේ අංක හතර සමාගම යටතේ හමුදා මූලස්ථානයට ගියා. යුද්ධ හමුදාවෙ සේවකයන් ඒ කාලෙ නොමිලේම පලස්තීනයට පිටත් කරලා යැව්වා.නන්දසේනත් එහෙම ගිහින් ජේසුස් වහන්සේ උපන් රටතොට දැක බලා ගත්තා. ජෙරුසලම බෙත්ලෙහෙම, ටෙල් අවිව් හා බීරුට් වැනි නගර දැක බලා ගත්තා. ඒ වගේම හහුදා පුහුණුවත් ලැබුවා.ඒ කාලෙ ඔවුන්ගෙ වැටුප දවසකට සිලිං හතරයි. නන්දසේන ඒ මුදල් එකතු කරලා අම්මාට එව්වෙ නංගිලාට උගන්නන්න. ගෙදර වියදමට. රට තොට තොරතුරු දන්වලා අම්මාට ලියුම් එවනවා. ඒ වගේම දේශ සංචාරක සටහන් ලියලා පත්තරවලටත් එව්වා. ඔහුගේ මුල්ම ලිපිය පළ වුණේ නවසිය හතළිස් හතරේ නොවැම්බර් 27 වැනිදා දිනමිණ පත්‍රයේ. “ජෙරුසලමේ සංචාරය” පිළිබඳවයි ඒ ලිපිය.දෙවැනි ලෝක යුද්දෙ දිගටම ඇවිළෙමින් තිබුණා. නන්දසේන ඔහුගේ ප්‍රධානියාට ලියුමක් ලීවා. අම්මා බලන්නට මවුරටට යන්නට අවශ්‍ය බව කියා. ඊට අවසර ලැබුණා. 1945 ජනවාරියේ ඔහු ආපසු මවුබිමට ආවේ වසරකට ආසන්න හමුදා සේවා කාලයකට පසුවයි.1945 පෙබරවාරි මාසේ ඔහු දියලතලාවෙ හමුදා කඳවුරට මාරු කළා. ඒ දෙවැනි ශ්‍රේණියේ ලිපිකරුවකු ලෙස. එහිදී ඔහුට පරීක්ෂණයකට පෙනී සිටින්නට සිදු වුණා. ලඝු ලේඛනය, යතුරු ලියනය හා ලිපි කටයුතු පිළිබඳ ඒ පරීක්ෂණය සාර්ථකව නිම කළා. ඔහුට පළවැනි ශ්‍රේණියේ ලිපිකාර තනතුරක් ලැබුණා.යුද්ධය නිමාව දකින විට ඔවුන් නුවරඑළියේ කඳවුර වෙත යැව්වා. මාස හතරකට පසුව ඒ කඳවුර වසා දැමුවා. පේරාදෙණිය උද්හිද උද්‍යානය අසල මවුන්ට් බැට්න් සාමිවරයාගේ කාර්යාලය පිහිටා තිබුණා. ඒ වන විට මවුන්ට් බැට්න් සාමිවරයා අග්නිදිග ආසියාවේ අණදෙන නිලධාරියා ලෙස කටයුතු කළා.නන්දසේන ඒ කාර්යාලයට අනුයුක්ත කළා. 1945 අගෝස්තු මාසෙදි කොළඹ මැලේ වීදියේ පිහිටි යුද හමුදා ප්‍රධාන කාර්යාලයට එව්වා. ඒ වන විට නන්දසේන ජ්‍යෙෂ්ඨ විභාගයට අවශ්‍ය පොත පත ළං කරගෙන තනිවම පාඩම් කරමින් හිටියේ අවස්ථාවක් ලැබුණු හැටියෙම විභාගෙට පෙනී සිටින අදහසින්.1946 දී ඔහු ඉංගී‍්‍රසි මාධ්‍යයෙන් ජ්‍යෙෂ්ඨ පාඨශාලා සහතික පත්‍ර විභාගය සමත් වුණා. ඒ වන විට මහනුවර ආශි‍්‍රත සුන්දර සුවදායි පරිසරයට වසඟ වෙලා හිටි නන්දසේනට මහනුවර අහල පහල තවදුරටත් රැඳී සිටින්නට ආසාවක් ඇති වුණා. අධ්‍යාපන දෙපාර්තමේන්තුවෙන් හොයා බැලුවම ජ්‍යෙෂ්ඨය සමතුන්ට ගුරු පත්වීමක් ගන්න පුළුවන් බව දැනගත්තා. සුදුසුකම් දන්වලා ඉල්ලීමක් කළා. ඔහුට පත්වීම ලැබුණා. ඒ 1947 සැප්තැම්බර් මාසෙ. බුලත්සිංහල කනිෂ්ඨ පාඨශාලාවට. ඉංගී‍්‍රසි ගුරු පත්වීමක්. 1949 දී ඉංගී‍්‍රසි ගුරු සහතික පත්‍ර විභාගෙන් සමත් වුණා. ඒ අවුරුද්දෙම කොළඹ විශ්ව විද්‍යාලේ සිංහල පිළිබඳ අර්ධකාලීන ඩිප්ලෝමා පාඨමාලාව හැදෑරුවා.කොළඹ විශ්ව විද්‍යාලෙ මුල් වසර කීපය නිම වන විට ඒ පාඨමාලාව අලුතින් ඇරැඹු පේරාදෙණියට ගෙන ගියා. නන්දසේන පේරාදෙණි විශ්ව විද්‍යාලෙට බොහොම කල් ඇතිව ගියා. පේරාදෙණිය විශ්ව විද්‍යාල මණ්ඩපය ඇරැඹුවා විතරයි.කලින්ම ගිය නිසා ජයතිලක ශාලාවෙ ප්‍රථම නේවාසික ශිෂ්‍යයා බවට පත්වන්නට නන්දසේනට අවස්ථාව ලැබුණා. 1953 මැයි මාසෙ විභාගෙ සමත් වුණා. ඒ වන විට 1952 දෙසැම්බර් මාසෙ ඔහු විශ්ව විද්‍යාල ප්‍රවේශපත්‍ර විභාගයට ලියා සමත් වී සිටියා. ඒ නිසා 1953 ජූනි මාසේ පටන් ඔහු පේරාදෙණිය විශ්ව විද්‍යාලයේම ශාස්ත්‍රවේදී ප්‍රථම වසර ශිෂ්‍යයකු ලෙස යළිත් විශ්ව විද්‍යාලයට ඇතුල් වුණා. සිංහල, ආර්ථික විද්‍යාව හා බටහිර ඉතිහාසය ප්‍රථම වසරේදී හදාරා දෙවන වසරේදී සිංහල විශේෂවේදී උපාධිය සඳහා තේරුණා. අනු විෂය සංස්කෘත. මහාචාර්ය ඩී. හෙට්ටිආරච්චි, මහාචාර්ය ඇම්. බී. ආරියපාල, මහාචාර්ය රම්මණ්ඩල හා මහාචාර්ය පීටර් සිල්වා වැනි පඬිවරුන්ගෙන් ඔහු ඉගෙනුම ලැබුවා. 1957 මාර්තු මාසෙ දෙවන පෙළ පන්ති සාමාර්ථයක් සමඟ විභාගය සමත් වුණා. විශ්ව විද්‍යාලය අවට රැඳෙන්නට ඔහු තුළ වූ ආසාව නිසාම ඔහු යළිත් ගුරු වෘත්තියට යොමු වුණා. ගම්පොළ ශාන්ත ජෝන් පිරිමි පාසලට පත්වීමක් ලබාගෙන බොහොම සතුටින් ළමයින්ට ඉගැන්නුවා. පිහිනුම්, බැඩ්මින්ටන් වැනි ක්‍රීඩා කළා.1957 දීම මහාචාර්ය සෙනරත් පරණවිතාන මහත්තයා පේරාදෙණිය විශ්ව විද්‍යාලෙ පුරා විද්‍යා අංශයේ පුරා විද්‍යාව පිළිබඳ ශාස්ත්‍රපති උපාධි පාඨමාලාව ආරම්භ කළා. නන්දසේන ඒ පාඨමාලාවට ඇතුළු වුණා. ගම්පොළ ගුරුකම කරන නිසාම නන්දසේනට ඒ ගම ආශි‍්‍රත පර්යේෂණයක් සිදු කරලා පර්යේෂණ ග්‍රන්ථයක් ඉදිරිපත් කරන්නට මහාචාර්ය පරණවිතාන උපදෙස් දුන්නා. ඒ අනුව ඔහු ගම්පොළ යුගයේ ගෘහ නිර්මාණය හා කලා ශිල්ප පිළිබඳ පර්යේෂණය කරනු ලැබුවා. 1960 දක්වාම මහාචාර්ය පරණවිතාන සමඟ කටයුතු කළ නන්දසේන කැලණියේ විද්‍යාලංකාර විශ්ව විද්‍යාලයේ සිංහල අංශයේ කථිකාචාර්ය තනතුරක් ඇබෑර්තුව තිබෙනු දැක ඊට අයැදුම් කළා.එවකට උප කුලපති ලෙස වැඩ බැලුවේ යක්කඩුවේ ශ්‍රී පඤ්ඤාලෝක හාමුදුරුවෝ. එදින අපේක්ෂකයන් විසි දෙනෙක් හිටියා. පරීක්ෂණයෙන් සමත්ව තනතුර හිමි වුණේ නන්දසේනට. කැලණිය විශ්ව විද්‍යාලෙ උගන්වන අතරේම 1961 දී පේරාදෙණිය විශ්ව විද්‍යාලෙ පුරා විද්‍යාව පිළිබඳ ආචාර්ය උපාධිය සඳහා අධ්‍යයන කටයුතුවල යෙදුණා. ඒ අතරේ මහාචාර්ය පරණවිතාන සමඟ එකතු වෙලා රට පුරා ඓතිහාසික පුරා විද්‍යාත්මක වටිනාකම් සහිත ප්‍රදේශවල පර්යේෂණ සිදු කළා. ඒ ආශි‍්‍රතව ශාස්ත්‍රීය ලිපි ඉදිරිපත් කළා.ශ්‍රී ලංකාවේ මහායාන ගොඩනැගිලි ගම්පොළ යුගයේ ගෘහ නිර්මාණ හා කලා ශිල්ප, සීගිරි කුරුටු ගීත සිංහල පරිවර්තනය වැනි විශිෂ්ට පර්යේෂණ කෘති රාශියක් ඔහු ලියා පළ කළා. විද්‍යාලංකාර මණ්ඩපය කැලණිය විශ්ව විද්‍යාලය බවට පත් කොට දළුගමට ගෙන ගියා. ඒ වන විට ජ්‍යෙෂ්ඨ කථිකාචාර්ය තනතුර දැරූ නන්දසේන වරාගොඩ ධර්මාලෝක විද්‍යාලය අසල නිවෙසක් කුලියට අරන් අම්මාත් සහෝදරියොත් එහි ගෙන්වා ගත්තා.ඒ 1963 දී. ඒ අහල පහල උන්නු කැලණියේ ධර්මාලෝක විද්‍යාලෙ ගුරුවරුන් කණ්ඩායමක් නන්දසේන සමඟ මිතුරුව සිටියා. ඔවුන්ගේ යෝජනාවක් අනුව හඳුනාගත් වරාගොඩ ලක්ෂ්මි ලීලාමනී ගුණතිලක මෙනෙවිය පසුව ඔහුගේ ජීවන සහකාරිය බවට පත්වුණා. ඒ වන විට ලක්ෂ්මි ධර්මාලෝක විද්‍යාලයේ විද්‍යා ගුරුවරියක් 1963 මැයි 27 වැනිදා ඔවුන් අතිනත ගත්තා.1965 දී ඔවුන්ගේ කුළුඳුල් දියණි වසන්තමාලා පවුලට එක් වුණා. කැලණිය විශ්ව විද්‍යාලයේ වාග් විද්‍යාව පිළිබඳ විශේෂවේදී උපාධිධාරිනියක වන ඈ කලක් ලේක්හවුස් ආයතනයේ දිනමිණ කර්තෘ මණ්ඩලයේ පුවත්පත් කලාවේදිනියක ලෙස සේවය කළා. මේ වන විට ඈ විවාපත් වී ඔස්ට්‍රේලියාවේ මෙල්බර්න් නුවර වාසය කරනවා. 1966 උපන් බාල දියණී සංජීවි ඔස්ට්‍රේලියාවේ වික්ටෝරියාහි ෂෙපර්ටන් නගරයේ වෛද්‍යවරියක ලෙස සේවය කරනවා.කැලණිය විශ්ව විද්‍යාලයේ කථිකාචාර්ය ධුරයට පත්ව වසර හතකට පසු ආචාර්ය නන්දසේන එංගලන්තයේ ලන්ඩන් විශ්ව විද්‍යාලයෙන් වාග් විද්‍යාව හා ශබ්ද ධර්ම විද්‍යාව පිළිබඳ පශ්චාත් උපාධිය ලබා ගත්තා. 1969 දි යළිත් මවුබිමට පැමිණ කැලණිය විශ්ව විද්‍යාලයේ සේවයට එක්වුණා. 1980 දී සිංහල අංශයේ මහාචාර්ය තනතුර පුරප්පාඩු වුණා.ඒ සඳහා ඉල්ලුම් කළා. ඔහුට මහාචාර්ය පදවිය හිමිවුණා. 1982 දී මානව ශාස්ත්‍ර පීඨයේ පීඨාධිපති තනතුරට පත්වුණා. 1993 විශ්‍රාම යනතුරුම මහාචාර්යතුමා එම තනතුරෙහි කටයුතු කළා. ශ්‍රී ලංකා පුරාවිද්‍යා ආයතනය පිහිටවූ පසු එහි දේශන පැවැත්වීමත්, සිංහල සහ පුරා විද්‍යා දේශන පැවැත්වීමත් එතුමා 2004 දී ඔස්ට්‍රේලියාවට යනතුරුම සිදු කළා. කොළඹ තරුණ බෞද්ධ සමිතියට සම්බන්ධ වෙලා ‘ද බුඩිස්ට්’ සඟරාවේ ප්‍රධාන කර්තෘ ලෙස කටයුතු කළා.]ගතවූ කාලය ඇතුළත මෙරට පෞරාණික උරුමයන් හා ඒවායෙහි වටිනාකම් පිළිබඳ එතුමා අතින් ඉංගී‍්‍රසියෙන් සහ සිංහල බසින් ලියැ වී ඇති ග්‍රන්ථ සංඛ්‍යාව දෙසීයකටත් අධිකය. ගම්පොළ යුගයේ සංස්කෘතිය හා සාහිත්‍යය, ගම්පොළ යුගයේ කලා ශිල්ප දියුණුව, පුරා විද්‍යාව හා සිංහල භාෂාව, නව පද්‍ය යුගයක ආරම්භය හා ජාතිකානුරාගය, “ලක්දිව මහායානය පිළිබඳ සාහිත්‍යයික සටහන්” වැනි අගනා ශාස්ත්‍රීය ලිපි රැසක් පළකොට ඇති මහාචාර්යතුමා බෞද්ධ සාහිත්‍ය පිළිබඳ පර්යේෂණ නිබන්ධ රැසක් පළ කොට තිබෙනවා. “ද බුද්ධා ඇන්ඩ් ද ලෑන්ඩ් ඔන් විච් හී ට්‍රොඩ්” ඔහුගේ විශිෂ්ට බෞද්ධ කෘති අතරින් එකක්. දැනට ඔස්ට්‍රේලියාවේ වික්ටෝරියා ප්‍රාන්තයේ කොන්සල් තුමා පළ කරන පහන සඟරාවටත් ඔහු ශාස්ත්‍රීය ලිපි ලියනවා. මැණික් විද්‍යාව ගැන හදාරනවා. ගෙවුණු අතීතය සතුටින් ආපසු මෙනෙහි කරන මහාචාර්යතුමාගේ සිතේ දැන් සුවිශේෂ පැතුම් කිසිවක් නැති බවයි අපට සමු දෙමින් එතුමා පවසා සිටියේ.සාගරිකා දිසානායක ජයසිංහඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=ay1101022</link>
    <topic>රැලි නඟන මහවැලිය</topic>
    <author>නිහාල් පී. අබේසිංහ</author>
    <content>වාරිමාර්ග, විදුලිබල ප්‍රවාහන ක්ෂේත්‍රවලට අදාළ සංවර්ධන ව්‍යාපෘතිවලින් රටට ලැබෙන ප්‍රතිලාභය අතිමහත්ය. මේ සංවර්ධන ව්‍යාපෘති සඳහා වැයවෙන මුදල වසර 10 - 15 ක් ඇතුළත එම ව්‍යාපෘතියේම ප්‍රතිලාභයක් ලෙස අපට ඉතිරි වේ.වික්ටෝරියා ජලාශය වාන් දමද්දීඅප එසේ පවසන්නේ ඉතා පැහැදිලි උදාහරණ සහිතවය.2009 වසර අවසන් වන විට මහවැලි සංවර්ධන ව්‍යාපෘතිය සඳහා වැයකර ඇති සම්පූර්ණ මුදල රුපියල් කෝටි 9800 කි. ඒ මහවැලියේ විදුලි බල නිපැයුමෙන් කෘෂි නිපැයුමෙන් පමණක් මහවැලිය රටට 2009 අවසන් වන විට ලබා දී ඇති මූල්‍යමය වටිනාකම රුපියල් කෝටි 48186 කි. මීට අමතරව මහවැලියෙන් ඉටුකළ සමාජික, සංස්කෘතික, අධ්‍යාපනික, ආගමික හා ක්‍රීඩා ක්ෂේත්‍රවල ප්‍රතිලාභත් සලකන විට වසර 2009 දක්වා මහවැලිය ශ්‍රී ලංකාවට අඩු ගණනේ කෝටි 50000 ක ප්‍රතිලාභ ලැබි ඇතැයි වාරිමාර්ග හා ජල කළමනාකරණ අමාත්‍යාංශ ලේකම් අයිවන් ද සිල්වා මහතා පවසයි.මේ අනුව බලන විට වසර 20 ක් වැනි කාලයකදී මහවැලි සංවර්ධන ව්‍යාපාරය මඟින් පස් ගුණයකට අධික ප්‍රතිලාභ රටට ලැබී තිබේ.මේ අනුව සංවර්ධන යෝජනා ක්‍රමවල ආර්ථික අගය පැහැදිලිය. එපමණක් නොවේ මහවැලියෙන් ලැබුණු රටේ සාමාජික සංස්කෘතික ප්‍රගතිය පිළිබඳව අප අවධානය යොමු කළ යුතුය. මහවැලි ව්‍යාපාරය යටතේ මේ වන විට ගොවි පවුල් ලක්ෂ 1.5 ක් සංවර්ධිත ප්‍රදේශ තුළ පදිංචි කර තිබේ. ඒ ගොවි පවුල්වල සම්පූර්ණ ජනගහනය ලක්ෂ 10 ක් පමණ වෙයි.මහවැලි සංවර්ධන ව්‍යාපාරය තනිකරම බහුකාර්ය යෝජනා ක්‍රමයකි. මුලින්ම මහවැලි ගඟ පොල්ගොල්ල යන ස්ථානයෙන් වේල්ලක් බැඳ හරවා තිබේ. ඊට පසු වික්ටෝරියා, රන්දෙණිගල, රන්ටැඹේ හරස් කර විශාල වේලි හා විදුලි බලාගාර ඉදිකර තිබේ.මීට අමතරව මහවැලි ගඟේ අතු ගංගාවක් වන කොත්මලේ ඔය හරස්කර කොත්මලේ ජලාශය ද ඉදිකර තිබේ. මහවැලි ගඟ මිනිපේ හැරවුමත්, අඹන් ගඟ හරස් කොට ඉදිකොට ඇති බෝවතැන්න ජලාශය මෙන්ම අඹන් ගඟේ ඇලහැර හැරවුමත් මහවැලි සංවර්ධන සංවර්ධිත ව්‍යාපාරයේ අතිශය වැදගත් වාරි කර්මාන්ත අතර වෙයි.වික්ටෝරියා, රන්දෙණිගල, රන්ටැඹේ, කොත්මලේ, බෝවතැන්න, පොල්ගොල්ල, යන මහවැලි විදුලි බලාගාර පද්ධතියෙන්ම ලැබෙන මුළු විදුලි ධාරිතාව මෙගා වොට් 667 කි. මින් කොත්මලේ ජලාශයේ විදුලි බලාගාරයේ විදුලි ධාරිතාව මෙගා වොට් 201 කි. වික්ටෝරියා විදුලි ධාරිතාව මෙගා වොට් 210 කි. මහවැලි ජලාශ ආශි‍්‍රත විදුලි බලාගාර මඟින් පසුගිය 2009 වසරේදී කිලෝ වොට් පැය මිලියන 1238 ක විදුලි බල උත්පාදනයක් සිදු කර ඇත. එහිඅලුත්ම මහවැලි ව්‍යාපෘතිය රඹකැන්ඔයවටිනාකම රුපියල් කෝටි 1621 කි.2009 වසරේදී මහවැලි ප්‍රදේශවල වී නිෂ්පාදනය මෙට්‍රික් ටොන් 680028 ක් වූ අතර එය සමස්ත නිෂ්පාදනයෙන් සියයට 19 ක් බව ද අමාත්‍යාංශ ලේකම් අයිවන් ද සිල්වා මහතා පවසයි.මහවැලි කලාපවලින් 2009 දී අතිරේක බෝග මෙට්‍රික් ටොන් 296516 ක් ද 2009 වර්ෂයේදී මිරිදිය මත්ස්‍ය මෙට්‍රික් ටොන් 6505 ක් ද බිත්තර ලක්ෂ 26 ක් ද කිරි ලීටර් ලක්ෂ 197 ක්ද නිපදවූ බව සංඛ්‍යා ලේඛන මඟින් පෙන්නුම් කරයි.මේ අනුව මහවැලි ව්‍යාපාරය මෙරට වැඩිම ආදායමක් ලැබු බහුකාර්ය යෝජනා ක්‍රමය බවට පත්වී තිබේ. එය ඉදිරියටත් රටේ සංවර්ධනයට විවිධ අයුරින් තවත් දායක වනු ඇත.මහවැලි ව්‍යාපාරයට සම්බන්ධ ගොවි ජනතාව වාණිජ කෘෂිකර්මය වෙත යොමු කරවීමට කටයුතු සූදානම් කර ඇත. ඒ අනුව සෑම මහවැලි කලාපයකම ආදර්ශ ගොවිපළ බැගින් පිහිටුවීමේ විශේෂ වැඩ පිළිවෙළක් ක්‍රියාත්මක කිරීමට අමාත්‍ය නිමල් සිරිපාල ද සිල්වා මහතා විසින් පියවර ගෙන තිබේ.මහවැලි ගොවීන්ගේ වගා කටයුතු හා සත්ව පාලන කටයුතු ගුණාත්මක බවින් හා ඵලදායිතාවයෙන් වැඩි දියුණු කරලීම මෙම වැඩ පිළිවෙළේ ප්‍රධාන අරමුණ වෙයි.දැනට පවත්වා ගෙන යන මහවැලි ගොවිපළ ද මෙම වැඩ පිළිවෙළ හා සමගාමීව වැඩි දියුණු කර වඩාත් ඵලදායි තත්ත්වයකට පත් කිරීමට පියවර ගැනෙයි.අලුතෙන් පිහිටුවෙන ආදර්ශ ගොවිපළ අක්කර 50 ක පමණ විශාලත්වයෙන් විය යුතු අතර මහවැලි ගොවීන්ට අවශ්‍ය කෘෂි තාක්ෂණික උපදෙස් ලබාගැනීමට මෙන්ම ආදර්ශ වගා අධ්‍යයනය කිරීමේ පහසුකම් වලින් සමන්විත විය යුතු බව ඇමැතිවරයා වැඩි දුරටත් උපදෙස් දී තිබේ.මහවැලි අධිකාරිය යටතේ දැනට පවත්වා ගෙන යන නිරාවිය, කලංකුට්ටිය, මහගම ගුරු ගොඩැල්ල, කච්චිගල, සූරිය වැව (වලව විශේෂ බල ප්‍රදේශය) අරලගංවිල, දම්මින්න හා මැදගම යන ගොවිපළවල ඵලදායිතාව පුළුල් කරලීමේ විශේෂ වැඩ පිළිවෙළක් ද මහවැලි අධිකාරිය ආරම්භ කොට තිබේ.මහවැලි සංවර්ධන ව්‍යාපාරයේ තිරසාර පැවැත්ම සහතික කිරීමත්, මහවැලි ජලයේ ගුණාත්මක භාවය ආරක්ෂා කරගැනීමත්, අරමුණු කර ගනිමින් මහවැලි ගංගාධාරය කේන්ද්‍ර කොට විශේෂ පරිසර සංරක්ෂණ වැඩ පිළිවෙළක් ක්‍රියාත්මක කිරීමට ශ්‍රී ලංකා මහවැලි අධිකාරිය මඟින් පියවර ගෙන තිබේ.ඇමැති නිමල් සිරිපාලද සිල්වා මහතා වික්ටෝරියා ජලවිදුලි බලාගාරය අධීක්ෂණය කරමින්එම වැඩ පිළිවෙළ යටතේ මහවැලි ජලාශයන්හි උපරීම ජල මට්ටම් සීමාවේ සිට මීටර් 100 ක ප්‍රමාණයක් ද, මහවැලි ගංගාවේ හා එහි අතු ගංගාවන් දෑලේ මීටර් 60 ක ප්‍රමාණයක් ද පරිසර සංවේදී රක්ෂිත ප්‍රදේශ ලෙස ප්‍රකාශයට පත්කොට තිබේ.එම රක්ෂිත ප්‍රදේශ තුළ අනවසරයෙන් ගොඩනැඟිලි ඉදිකිරීම, ඉඩම් සංවර්ධනය කිරීම, වෘක්ෂලතා රෝපණය කිරීම හා කර්මාන්ත පවත්වාගෙන යාම සපුරා තහනම් කෙරේ. ජලාශ තුළ හෝ ඒ අවට ඇති කුමන හෝ නිර්මිතයක් හෝ දේපළක් ඉවත් කිරීම, විනාශ කිරීම හෝ හානි පැමිණවීම නොකළ යුතු බවත්, ජලාශය හෝ ඒ අවට ප්‍රදේශයේ අපද්‍රව්‍ය නොදැමිය යුතු අතර කසල හෝ වෙනත් අපද්‍රව්‍ය ජලාශයට ගලා ඒමට ඉඩ නොතැබිය යුතු බවත්, මෙම ගැසට් නිවේදනයෙන් ප්‍රකාශයට පත් කොට තිබේ.නීතිරීති පනවා තිබුණ ද, ඇතැම් පුද්ගලයින් විසින් එම නීතිරීති නොතකා මහවැලි පරිසර ආරක්ෂක කලාප තුළ ගොඩනැගිලි ඉදිකිරීමත්, කුණු කසළ හෙළීමත් නිසා මහත් පරිසර හානියක් ඇතිවී තිබෙන බව පවසන වාරිමාර්ග හා ජල සම්පත් කළමනාකරණ අමාත්‍යාංශයේ ලේකම් අයිවන් ද සිල්වා මහතා මෙම තත්ත්වය දුරලීමට කඩිනම් පියවර නොගතහොත් ඉදිරි අනාගතයේදී මහවැලි ව්‍යාපාරයට දැඩි පරිසර ප්‍රශ්නයකට මුහුණ පෑමට සිදුවිය හැකි බව ද පළ කරයි.ඉහත සඳහන් කරුණු පිළිබඳව දැඩි අවධානය යොමු කරමින් මහවැලි ගං ජලයේ ගුණාත්මක තත්ත්වය ආරක්ෂා කර ගැනීමත්, මහවැලි ජලාශ ආරක්ෂා කර ගනිමින් මහවැලි ජලයෙන් ජාතික නිෂ්පාදනයට ලබා දෙන දායකත්වය ඉදිරියටත් අඛණ්ඩව ලබාදීමත් ප්‍රධාන අරමුණු කර ගනිමින් මහවැලි ගංගාවේ හා මහවැලි ජලාශයන්හි පරිසර වැඩ සටහන ක්‍රියාත්මක කෙරේ.මහවැලි අධ්‍යක්ෂ ජනරාල් ඩී. එම්. සී. දිසානායකමේ අතර මහවැලි ජලාශ ආශි‍්‍රතව සංචාරක ප්‍රවර්ධන වැඩ සටහනක් ආරම්භ කිරීමට ද අමාත්‍ය නිමල් සිරිපාල ද සිල්වා මහතා තීරණය කොට ඇත.මෙම වැඩ සටහනට අයත් ප්‍රධානතම අංගයක් වන්නේ විදේශික සංචාරකයන් මෙන්ම දේශීය සංචාරකයන් ද ඉලක්ක කර ගනිමින් මහවැලි ජලාශයන්හි බෝට්ටු සවාරි සංවිධානය කිරීමය.මේ අනුව වික්ටෝරියා, කොත්මලේ, රන්දෙණිගල හා මාදුරුඔය යන ජලාශයන්හි බෝට්ටු සවාරි සංවිධානය කිරීමට අවශ්‍ය පියවර ගන්නා සේ අමාත්‍යවරයා ශ්‍රී ලංකා මහවැලි අධිකාරියට උපදෙස් දුන්නේය.රන්දෙණිගල ජලාශය රන්දෙණිගල - වික්ටෝරියා වනෝද්‍යානයට යාබදව ද, මාදුරුඔය ජලාශය මාදුරුඔය වනෝද්‍යානයට යාබදව ද පිහිටා තිබීම නිසා මෙම බෝට්ටු සවාරිවලදී වන සතුන් නැරැඹීමට විශේෂ අවස්ථා ද උදා වනු ඇත.මහවැලි ජලාශයන්හි බෝට්ටු සවාරි සංවිධානය කිරීමේ වැඩ සටහන හා ඒකාබද්ධව මහනුවර, දඹුල්ල හා පොළොන්නරුව වැනි නගරයන්හි සංචාරක හෝටල් හා එක්ව ජලාශ ප්‍රදේශ වෙත විශේෂ සුඛෝපභෝගී බස් සේවාවක් පවත්වා ගෙන යෑමට ඇති ඉඩකඩ පිළිබඳව සොයා බලන මෙන් ද අමාත්‍යවරයා උපදෙස් දී තිබේ.මහවැලි අධිකාරිය මඟින් පසුගිය වසරේ සිදුකළ අනෙක් ව්‍යාපෘති අතර වලව වම් ඉවුර සංවර්ධන ව්‍යාපෘතියට ප්‍රමුඛ තැනක් හිමි වේ. මේ ව්‍යාපෘතිය මඟින් නව වැව් 65 ක් ඉදිකර තිබේ. ඉන් ජලය බෙදීමට කිලෝ මීටර් 42 ක් දිග ප්‍රධාන හා අතු ඇළ මාර්ග පද්ධතියක් ද කිලෝ මීටර් 101 ක් දිග බෙදුම් ඇළ පද්ධතියක් ද ඉදිකර තිබේ. මීට අමතරව මේ ව්‍යාපෘතිය මඟින් මහා මාර්ග කිලෝ මීටර් 330 ක් නව රාජ්‍ය ගොඩනැගිලි 173 ක් ඉදිකර තිබේ.මීට අමතරව මහවැලි ඒකාබද්ධ ව්‍යාපෘතිය නම් මාදුරුඔය වම් ඉවුරු ප්‍රදේශයේ ග්‍රාමීය ජනතාවගේ ආදායම ඉහළ නැංවීමේ අරමුණ ඇතිව නව ව්‍යාපෘතියක් ක්‍රියාත්මක වෙයි. එම වාරි පද්ධති පුනරුත්ථාපන කටයුතු යටතේ කිලෝ මීටර් 52 ක් දිග ප්‍රධාන ඇළවල්, කිලෝ මීටර් 65 ක් දිග ශාඛා ඇළවල් කිලෝ මීටර් 459 ක් දිග බෙදුම් ඇළවල් කිලෝමීටර් 1138 ක් දිග කෙත් ඇළවල් පුනරුත්ථාපනය කිරීමට කටයුතු යොදා ඇත. ඇස්තමේන්තු මුළු ව්‍යාපෘති වියදම රුපියල් කෝටි 280 කි. ව්‍යාපෘති කාලය වසර 6 කි.මහවැලි අධිකාරිය මඟින් ගෘහ ආශි‍්‍රත උණ වගා ව්‍යාපෘතියක් ද ක්‍රියාත්මක කෙරේ.මහවැලි ගං ඉවුරේ සිදුවන පාංශු ඛාදනය අවම කර ගැනීම හා උණ ආශි‍්‍රත නිෂ්පාදන මඟින් අමතර ආදායම් උපයා ගැනීමේ අරමුණින් සැලසුම් කර ඇත. මෙම ව්‍යාපෘතිය 2006 වර්ෂයේදී ආරම්භ විය. මෙම කාලය ඇතුළත පටක රෝපිත පැළ 77680 ක් නිෂ්පාදනය කර ඇති අතර පටක රෝපණ පැළ 139266 ක් තවාන්වල පවතී. මෙම ව්‍යාපෘතිය සඳහා රුපියල් ලක්ෂ 318 ක් වැය කිරීමට ඇස්තමේන්තු කර ඇත.මහවැලි අධිකාරිය මඟින් මහවැලි ප්‍රදේශයේ වැව් හා පොකුණු සඳහා මුදා හැර ඇති මත්ස්‍ය ඇගිල්ලන් සංඛ්‍යාව ලක්ෂ 31 කි. ඇස්තමේන්තු ගත නිෂ්පාදනය මෙට්‍රික් ටොන් 7578 කි.හෙක්ටයාර 175000 වාරි ඉඩම් සඳහා ජල කළමනාකරණය කිරීම මහවැලි අධිකාරිය වෙත පැවරී ඇත. මහා පරිමාණ ජලාශ 8 ක මෙහෙයුම් හා නඩත්තු කිරීම ඇතුළුව කිලෝ මීටර් 9798 ක් වාරිමාර්ග පද්ධතියක් කුඩා පරිමාණ වැව් 100 ක් නඩත්තු කිරීම ද මහවැලි අධිකාරියට පැවරී තිබේ. ඊට අමතරව කිලෝමීටර් 800 ක මාර්ග පද්ධතියක් නඩත්තු කිරීම ද මහවැලි අධිකාරියේ කාර්යයක් වී තිබේ. මහවැලි ව්‍යාපාරය යටතේ රටේ දිස්ත්‍රික්ක 10 කට ආසන්න ප්‍රමාණයක සංවර්ධන වැඩ කටයුතු රැසක් ක්‍රියාවට නැංවී තිබේ. මහවැලි කලාප බී, සී, ඩී, ජී. එච් සහ එල් යන නම්වලින් ද උඩවලව, හුරුළුවැව වික්ටෝරියා කොත්මලේ හා රඹකැන් ඔය යන නම්වලින් ද නම් කර තිබේ.මහවැලිය යටතේ මහවැලි කාන්තාව දිරිමත් කිරීම පිළිබඳව කුඩා කණ්ඩායම් 207 ක් පිහිටුවා තිබේ. ඔවුන්ගේ ඉතුරුම් ප්‍රමාණය රුපියල් ලක්ෂ 351 කි. රුපියල් ලක්ෂ 138 ක ණය පහසුකම් ලබා දී තිබේ.කොත්මලේ ජලාශයරන්ටැෙඕ ජලාශය වාන් දමද්දීශ්‍රී ලංකාවේ වියළි කලාපය ඇතුළත මහවැලි වාරි කලාප 13 ක ඉඩම් හෙක්ටයාර 365000 ක් කෘෂිකාර්මික සංවර්ධනය සඳහා යොදා ගැනීම මහවැලි සංවර්ධන වැඩ සටහනේ මූලික අභිප්‍රාය විය.වර්තමානයේ එහි කර්තව්‍ය වනුයේ මහවැලි මහ සැලැස්ම අනුව යෝජනා කර ඇති මෙතෙක් සංවර්ධනය නොකළ ප්‍රදේශ මහවැලි අධිකාරිය වෙත පවරන ලද බල ප්‍රදේශයන්හි සංවර්ධන කටයුතු සැලසුම් කිරීම ඉදිකිරීම වාරිමාර්ග පද්ධති නඩත්තුව පුනරුත්ථාපනය ඉඩම් පරිපාලනය, කෘෂිකාර්මික නිෂ්පාදනය වැඩි කිරීම හා පශ්චාත් ජනාවාසකරණ කටයුතු සිදු කිරීමයි.මහවැලි අධිකාරියේ නව අධ්‍යක්ෂ ජනරාල් ඩී. එම්. සී. දිසානායක මහතා පවසන පරිදි මහවැලි ව්‍යාපාරය මඟින් ඉදිරියේදී මේ රටට උචිත ලාභදායි වැඩ කටයුතු රැසක් ඉටු කිරීමට සැලසුම් කර තිබේ.මහින්ද රාජපක්ෂ ජනාධිපතිතුමාගේ උපදෙස් අනුව හා වත්මන් ජල කළමනාකරණ හා වාරිමාර්ග ඇමැති නිමල් සිරිපාල ද සිල්වා මහතාගේ අධීක්ෂණයෙන් මේ කටයුතු සිදු කෙරේ. ඉදිරියේදී මහවැලි ජලයෙන් තව අමතර මෙගා වොට් 330 ක විදුලි බලයක් විදුලි බල ඒකකයක් රුපියලට අඩු මුදලකින් නිපදවීමේ සැලසුමක් තිබෙනවා. ඉදිරියේදී මහවැලියෙන් තවත් ගොඩ මඩ ඉඩම් අක්කර ලක්ෂ 12 ක් අස්වැද්දීමට කටයුතු කරනවා.2009 වසරේ අපි මහවැලි ව්‍යාපාරය යටතේ වී මෙට්‍රික් ටොන් 680028 ක් ගත්තා. ඉදිරියේදී තවත් කුඹුරු අක්කර ලක්ෂ 1.5 ක් අපි අස්වද්දනවා. එවිට මේ වී අස්වැන්න දෙගුණ කරගන්න පුළුවන්.මහවැලියට අනුබද්ධව මොරගහකන්ද, උතුරුමැද මහ ඇළ, උමා ඔය රඹකැන් ඔය වැනි ව්‍යාපෘති දැන් පටන් අරන්.මහවැලියට අයිතිව තිබෙන උතුරු නැඟෙනහිර සමහර ඉඩම්වලට අපි අවුරුදු 30 කින් පස්සේ ගියේ මේ අවුරුද්දේ. අපි ඒවා සේරම අස්වද්දනවා. එවිට මේ රටට කන්න හිඟ වෙන්නේ නැහැ. මහවැලි අධ්‍යක්ෂ ජනරාල්වරයා කීවේ රටටම මතු අපේක්ෂා ඇති කරමිනි. මෛත්‍රිපාල සේනානායක, ගාමිණි දිසානායක, මෛත්‍රිපාල සිරිසේන යන ඇමැතිවරු සමඟ ඒ ඒ වකවානුවලදී මහවැලි අධිකාරිය පාලනය කළ ඇමැතිවරුන්ගෙන් හා මහවැලි අධ්‍යක්ෂ ජනරාල් වරුනගෙන් මහවැලිය නගා සිටුවීමට ලැබුණු දායකත්වය කෘතවේදීව සිහිපත් කළ යුතුය.නිහාල් පී. අබේසිංහසේයාරූ - රොෂාන් සූරියආරච්චිසහ සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=ay1101023</link>
    <topic>ක්‍රීඩා ඇමැතිවරු තිදෙනෙක් පත් වූ වසරක්</topic>
    <author>සුනිල් අභයවර්ධන</author>
    <content>වසරක් ගෙවී තවත් වසරක් උදාවී ඇත. ගෙවීගිය 2010 වසරේදී ශ්‍රී ලංකාවේ ක්‍රීඩාව ගැන ආවර්ජනයක් කරද්දී ශ්‍රී ලංකාවට ක්‍රීඩාව පැත්තෙන් එතරම් සුබදායි වසරක් නොවූ බව රහසක් නොවේ. වෙනත් වසරවලදී ජය – පැරදුම දෙකම සමව ලැබුණ ද ගතවූ වසරේදි ශ්‍රී ලංකාවට ජයග්‍රහණවලට වඩා පරාජයන් උරුම වූ වසරක් වූ බව බොහෝ දෙනෙක් දනිති.ජය – පරාජයේ පමණක් නොව ක්‍රීඩා ක්ෂේත්‍රයේ ද පරිපාලනයේද වෙනස්වීම් කීපයක්ම ඉකුත් වසරේදි ක්‍රීඩා ඉතිහාසයට එක්වී තිබේ. ක්‍රීඩා අමාත්‍යාංශය එකම වසරක් තුළදි ක්‍රීඩා ඇමතිවරුන් තිදෙනෙකුම පාලනය කළ වසරක් ලෙස 2010 වසර විශේෂත්වයක් ගනියි.ජාත්‍යන්තර ක්‍රීඩා ක්ෂේත්‍රයේදි පැවැත්වෙන දකුණු ආසියාතික, ආසියාතික සහ පොදු රාජ්‍ය මණ්ඩලීය රටවල් අතර යන ප්‍රධාන ක්‍රීඩා උලෙළවල් තුනටම සහභාගිවීමේ අවස්ථාව එළඹණු සුවිශේෂ වසරක් ලෙස ද 2010 වසර ක්‍රීඩා ඉතිහාසයට එක්වෙයි. ශ්‍රී ලංකාවේ ක්‍රීඩා පරිපාලනයට ප්‍රධාන සම්බන්ධීකරණ සංවිධානයක් වූ ජාතික ඔලිම්පික් කමිටුවට මෙන්ම ක්‍රීඩාව නිල වශයෙන් පාලනය කරන ක්‍රීඩා සම්මේලනවලටද විවේචන එල්ල වූ විශේෂ වසරකි.වසර කීපයකට පසුව ශ්‍රී ලංකාව නැවත ජාත්‍යන්තර ක්‍රිකට් පිටියේ ඉදිරියට එමින් ටෙස්ට් ක්‍රිකට් ක්‍රීඩාවේ තෙවැනි ස්ථානයටද එක්දින ක්‍රිකට් ක්‍රීඩාවෙන් දෙවැනි ස්ථානයටද පත්වීමට හැකිවූ වසරක් ලෙස ගතවූ 2010 වසර පිළිබඳව තරමක් සතුටට පත්විය හැකි වාතාවරණයක් ද වසරේ අවසන් භාගය වන විට එළඹී තිබිණි.විශේෂයෙන් දේශීය ක්‍රීඩාපිටිය වෙනුවෙන් සහ ජාත්‍යන්තර ක්‍රීඩා උලෙළ සඳහා වැඩිම මුදලක් වැය කිරීමට ක්‍රීඩා අමාත්‍යංශයට සිදුවූ එකම වසර ලෙසද 2010 වසර සැලකිය හැකිය. ජාතික මට්ටමෙන් 2010 වසරේ ක්‍රීඩා පිටිය ගැන මෙනෙහි කරද්දි ධනාත්මක ලෙසින් කළයුතු සටහන් අවම වන අතර වැඩියෙන්ම ඇත්තේ පසුබැසීම්, පරාජයන් සහ කලකිරීම් බව ක්‍රීඩාවේ ප්‍රවීණයන් සඳහන් කර සිටින්නකි.පොදුවේ සිදුවුණු සිද්ධීන් දිග හරින කල ක්‍රීඩා අමාත්‍යංශය මෙහෙවන ජාතික ක්‍රීඩා උලෙළේ දක්‍ෂතම ක්‍රීඩා තරුව තෝරා රුපියල් තිස් ලක්‍ෂ ගණනක් වටිනා මෝටර් රථයක් මෙන්ම ඒ ඒ ක්‍රීඩාවේ දක්‍ෂ ක්‍රීඩක ක්‍රීඩිකාවන්ට යතුරුපැදි පරිගණක ආදිය පිරිනැමුවේ එවකට සිටික්‍රීඩා අමාත්‍ය සී.බී. රත්නායක මහතා විසිනි. වසර විසි එකක් ඇවෑමෙන් යෞවන යෞවනියන් සඳහා සාර්ථක උත්කර්ෂවත් යොවුන් ක්‍රීඩා උලෙළක් පවත්වනු ලැබුවේද ගතවූ වසෙර්ය. ක්‍රීඩා අමාත්‍යංශය මැදිහත්වි ජාතික පාසල් ක්‍රීඩා සංකල්පයක් ආරම්භ කරමින් දිස්ත්‍රික් මට්ටමින් අංග සම්පූර්ණ ක්‍රීඩා පාසල් පිහිටුවීමට යොමු වූයේද එවකට සිටි ක්‍රීඩා අමාත්‍ය ගාමිණී ලොකුගේ මහතාගේ කාලයේදීය. කොළඹට පමණක් සීමා වී තිබූ ක්‍රීඩා වෛද්‍ය ඒකක දිස්ත්‍රික් මට්ටමින් රෝහල්වල ආරම්භ කිරීමටද කටයුතු යෙදිණි.ශ්‍රී ලංකා ක්‍රිකට් ක්‍රීඩා ක්ෂේත්‍රයේ වැජඹෙන සුපිරි ක්‍රීඩා තරුවක් ලෙස ප්‍රථමවරට ශ්‍රී ලංකාවේ ප්‍රකට ක්‍රීඩකයෙක් ලෙසින් ශ්‍රී ලංකා පාර්ලිමේන්තුවේ මන්ත්‍රි ධුරයකින් සනත් ජයසූරිය පිදුම් ලැබුවේ ද, ඔලිම්පික් පදක්කම් ලාභි මලල ක්‍රීඩිකාවක් වූ සුසන්තිකා ජයසිංහ දේශපාලනයට පිවිසියේ ද ගෙවීගිය 2010 වසරේදීය.ඔලිම්පික් ක්‍රීඩා උලෙළකදි ලැබූ ලෝකඩ පදක්කමක් වෙනුවට රිදී පදක්කමකට හිමිකම් කීමට ශ්‍රී ලංකාවේ සුපිරි ක්‍රීඩිකා සුසන්තිකා ජයසිංහට අවස්ථාව ලැබුණේ ද ගතවූ වසෙර්ය. ලෝක ශූරතා තරගාවලියකදී රිදී පදක්කමක් දිනා ගනිමින් පිට පිටම එකළඟ වසර දෙකකදි පදක්කම් දෙකක් දිනා ගැනීමට ශි‍්‍ර ලංකා කායවධ¢න ශූර ප්‍රසන්න පීරිස්ට අවස්ථාව ලැබුණෙ ගතවූ 2010 වසරේදිය.එපමණක් නොව 2009 වසරේදි පැවැති කායවර්ධන ලෝක ශූරතා තරගාවලියේද ප්‍රසන්න දිනූ පදක්කම වෙනුවට 2010 වසරේ රන් පදක්කමකින් ගෙල සරසා ගැනීමට හැකි විය. ශි‍්‍ර ලංකාවේ සුපිරි ක්‍රිකට් ක්‍රීඩක මුත්තයියා මුරලිදරන් ටෙස්ට් ක්‍රිකට් පිටියෙන් සමුගත්තේද ගතවූ 2010 වසරේදිය.වසර පනස් ගණනකට පසුව පොදු රාජ්‍ය මණ්ඩලීය ක්‍රීඩා උලෙළකදි පළමු ස්ථානයක් වෙනුවෙන් ශ්‍රී ලංකා ධජය ඉහළට ඔසවන්නට අවස්ථාවක් ලැබුණේ පසුගිය වසරෙ නව දිල්ලි නුවර පැවැති පොදු රාජ්‍ය මණ්ඩලීය ක්‍රීඩා උලෙළේදීය. ඒ බොක්සිං ක්‍රීඩක මංජු වන්නිආරච්චි දිනාගත් රන් පදක්කම වෙනුවෙනි.මේ අයුරින් ගිය වසරේ ශ්‍රී ලංකා ක්‍රීඩා ක්ෂේත්‍රයේ සිද්ධීන් කිහිපයක් එලෙස සුබවාදි ලෙස සටහන් වෙද්දි ජාත්‍යන්තර මට්ටමින් ශ්‍රී ලංකාවේ ප්‍රබල පසුබෑමකට ලක්වූ වසරක් ලෙස ද විශේෂ සටහනක් එක්කළ යුතුව තිබේ. කලින් සඳහන් කලාක් මෙන්ම දේශීය මට්ටමින් අපි කොතෙකුත් ජයග්‍රහණ, පදක්කම්, කුසලතා දිනාගත්තද ජාත්‍යන්තර මට්ටමින් අපි කොතනදැයි තහවුරු කර ගැනීමේ ප්‍රධාන ජාත්‍යන්තර වේදිකා තුනකට ගොඩවීමේ අවස්ථාව ශ්‍රී ලංකාව ක්‍රීඩා පරිපාලනයට, සම්මේලනවලට, නිලධාරින්ට, පුහුණුකරුවන්ට මෙන්ම ක්‍රීඩක ක්‍රීඩිකාවන්ට ද අවස්ථා උදාවිය.මුලින්ම 2010 වසරේ පෙබරවාරි මාසයේ බංගලාදේශයේ ඩකා නුවර පැවැතියේ දකුණු ආසියාතික රටවල් අතර එකොළොස් වැනි ක්‍රීඩා උලෙළය. රටවල් අටක් අතර පැවැති එම ක්‍රීඩා උලෙළට ශ්‍රී ලංකාව ක්‍රීඩා 22 ක් සඳහා 136 දෙනෙකු සහභාගි විය. ගතවූ සාග් ක්‍රීඩා දහය පුරාවටම දකුණු ආසියාතික කලාපයේ බලවතුන් බවට පත් වූයේ ඉන්දියාව ය.ශ්‍රී ලංකාව වසර කීපයක් ඉන් දෙවැනි ස්ථානයට පත්ව ඇති අතර ශ්‍රී ලංකාව සහ පාකිස්ථානය, වරින්වර දෙවැනි ස්ථානය බෙදා ගත්තේ ය. එහෙත් මෙවර උලෙළේදී ශ්‍රී ලංකා කණ්ඩායමට සිදු වූයේ සත්කාරක රටවූ බංගලාදේශයටත් පිටුපසින් පදක්කම් සටහනට එක්වීමට ය. ඉන්දියාව රන් පදක්කම් 90 ක් ලබද්දී පාකිස්ථානය රන් පදක්කම් 19 ක් ලබද්දී බංගලාදේශය රන් පදක්කම් 18 ක් ලබද්දී ශ්‍රී ලංකාව පදක්කම් 16 ක් ලබා මෙවර සිවුවැනි තැනට පත් විය. මෙවර සාෆ් ක්‍රීඩා උලෙළේදී ක්‍රීඩා කීපයකින් එකම පදක්කමක් වත් නොමැතිව එම ක්‍රීඩක ක්‍රීඩිකාවන්ට ශ්‍රී ලංකාවට පැමිණීමට සිදුවිය.ක්‍රිකට් තරගවලදී ශ්‍රී ලංකාවට බලාපොරොත්තුව සිටි රන් පදක්කම බංගලාදේශයට ලබාදී ශ්‍රී ලංකාව දිනාගත්තේ රිදී පදක්කම ය. පාපන්දු ක්‍රීඩාව සඳහා පිරිමි කාන්තා කණ්ඩායම් දෙකක් ම සහභාගි වූ අතර ඒ කණ්ඩායම් දෙකටම අවසන් පූර්ව වටය දක්වා හෝ පැමිණීමට නොහැකි විය. ක්‍රීඩා උලෙළට සහභාගි වූ පැසි පන්දු හෑන්ඩ්බෝල්, පාපන්දු, කබඩි, හොකී කණ්ඩායම් වලට දකුණු ආසියාවේ තෙවැනි ස්ථානය පවා අහිමි විය.2006 කොළඹ දී පැවැති දහ වැනි ක්‍රීඩා උලෙළේදි ශ්‍රී ලංකාව මලල ක්‍රීඩා අංශයෙන් රන් පදක්කම් 14 ක් දිනාගත් අතර මෙවර ක්‍රීඩා උලෙළේදී ශ්‍රී ලංකාවට හිමි වූයේ රන් පදක්කම් හයක් රිදී පදක්කම් අටක් සහ ලෝකඩ පදක්කම් හයක් පමණි.මේ අතර ඉකුත් ඔක්තෝබර් මාසයේදී එළඹුණු පොදු රාජ්‍ය මණ්ඩලය රටවල් අතර ක්‍රීඩා උලෙළෙදී ශ්‍රී ලංකාව හිමිවූයේ පදක්කම් තුනක් පමණි. මලල ක්‍රීඩාවෙන් එක පදක්කමක් හෝ හිමි නොවුණ අතර බොක්සිං ක්‍රීඩාවෙන් රන් පදක්කමක් සහ බර ඉසිලීමේ ක්‍රීඩාවෙන් රිදී සහ ලෝකඩ පදක්කමක් හිමි විය. එවර ක්‍රීඩා දහ අටක් සඳහා ශ්‍රී ලංකාවෙන් එකසිය විසි ගණනක කණ්ඩායමක් ක්‍රීඩා උලෙළ සහභාගි විය.ඉන් අනතුරුව 2010 වසරේ අවසන් කාර්තුවේ නොවැම්බර් මාසයේදී එළඹුණු ආසියාතික ක්‍රීඩා උලෙළ ශ්‍රී ලංකාව ක්‍රීඩාව පැත්තෙන් තවත් ඇද වැටීමකට ලක් විය. ක්‍රීඩා 22 ක් සඳහා ක්‍රීඩක ක්‍රීඩිකාවන් 104 දෙනකු සහභාගි කරවා එකම පදක්කමක් හෝ දිනා ගැනීමට කිසිවකුට නොහැකි විම මොන තරමේ පසුබෑමක් දැයි සිතාගත හැකිය. කලින් පැවැති ආසියාතික ක්‍රීඩා උලෙළේදී ශ්‍රී ලංකාවට රිදී පදක්කමක් සහ ලෝකඩ පදක්කම් දෙකක් හිමි වූ අතර එම පදක්කම් තුනම හිමි වූයේ මලල ක්‍රීඩාවෙන් පමණි.මෙවර ආසියාතික ක්‍රීඩා උලෙළට පන්දුවාර 20 යි 20 ක්‍රිකට් තරගාවලියක් ද පැවැති අතර ශ්‍රී ලංකාවට එහිදී ලෝකඩ පදක්කමක්වත් දිනා ගැනීමට නොහැකි විය. මේ ආකාරයෙන් ශ්‍රී ලංකාව අවාසනාවන්ත පසුබැසීමකට ඉකුත් වසරේදී ලක් වී ඇති බව සඳහන් කළ යුත්තේ තරමක සංවේගයකිනි.මෙවර ආසියාතික ක්‍රීඩා උලෙළේදී එකම පදක්කමක් වත් දිනා නොගත් රටවල් එකොළහ අතරට ශ්‍රී ලංකාව ද ඇතුළත් විය.පොදුවේ සලකන කල ශ්‍රී ලංකාව මෙතෙක් ආසියාතික සහ දකුණු ආසියාතික රටවල් අතර ක්‍රීඩා උලෙළේ දී වැඩිම පදක්කම් දිනා ඇත්තේ මලල ක්‍රීඩාවෙනි. සුසන්තිකාලා, දර්ශලා, ශි‍්‍රයාණිලා, සුගත්ලා, රොහාන් ලා, ඉකුත් දශකය තුළ ශ්‍රී ලංකාවට ජාත්‍යන්තරව පදක්කම් දිනා ගෙන ඒම සඳහා වැඩි වශයෙන් දායක වූහ. ඉන් පසු එක් වූ චන්ද්‍රිකා සුභාෂිණි, ප්‍රසන්න, ෂෙහාන්, මංජුල, චමින්ද ගැන ගෙවී ගිය වසරේ තබා තිබූ බලාපොරොත්තු ද හීන වී ගියේ ඉන් කීප දෙනෙක් ම රෝගා තුර වීම නිසා ය.මංජුල කුමාර ප්‍රසන්න අමරසේකර, චන්ද්‍රිකා සුභාෂිණී වැනි ක්‍රීඩා පිටියේ වත්මන් බලාපොරොත්තු වුව ද ආසියාතික ක්‍රීඩා උලෙළකදී අවසන් තිදෙනා අතරට පැමිණීමට තරම් අසමත් වූහ. මේ අතර ඔලිම්පික් පදක්කම් ලාභිණී සුසන්තිකා ජයසිංහ නැවත පිටියට පැමිණෙන බවක් ද අසන්නට ලැබිණි.ගෙවී ගිය වසරේ දී ශ්‍රී ලංකාවේ ක්‍රියාත්මක සම්මේලනයක් ලෙස වැඩි දෙනෙක් වොලිබෝල් ක්‍රීඩාව නම් කර සිටියහ. ජාතික ශූරතා සියල්ලම පැවැත්වීමෙන් ද ජාත්‍යන්තරව නියමිත තරගාවලි සඳහා සහභාගි වීමෙන් ද තම කාර්ය නිසි අයුරින් ඉටු කරන සම්මේලනයක් ලෙස ශ්‍රී ලංකා වොලිබෝල් සම්මේලනය පසුගිය වසරේදී ක්‍රීඩා සම්මේලන අතර ඉදිරියෙන් සිටියේ ය.ගෙවී ගිය වසරේ පැවැති ආසියාතික යොවුන් පිරිමි වොලිබෝල් තරගාවලියේදී ශ්‍රී ලංකාව වොලිබෝල් ක්‍රීඩා ඉතිහාසයේ පළමු කණ්ඩායම් දහය අතර පැමිණීමට සමත් වීම ද සැලකිය යුතු වර්ධනයක් බව සඳහන් කළ යුතු ය. එමෙන් ම දකුණු ආසියාතික, ආසියාතික සහ පොදු රාජ්‍ය මණ්ඩලීය ක්‍රීඩා තරගවලදී - ශ්‍රී ලංකා පිරිමි වෙරළ වොලිබෝල් කණ්ඩායම, මූලික වටවලදී ප්‍රබල රටවල් පරාජය කරමින් ඉදිරියට පැමිණීමය. ගෙවී ගිය වසරේ ලැබූ තවත් ප්‍රබල දිරියක් ලෙස සැලකීමට හැකි ය.වසර කීපයක් තිස්සේ පරිපාලනයේ අවුල් සහගත තත්ත්වයක් තිබූ නෙට්බෝල් පරිපාලනය විධිමත් කිරීමට ඉකුත් වසරේ දී ක්‍රීඩා අමාත්‍යාංශය සමත් විය. ඒ නිසා ම ඔවුහු වසර තුනක් තිස්සේ අතපසු වී තිබූ අන්තර් සංගම් සහ ජාතික ශූරතාවයන් පැවැත්වීමට පසුගිය වසරේදී සමත් වූහ.ශ්‍රී ලංකාවේ පාපැදි ක්‍රීඩාවේ ගමන් මගද පසුගිය වසරේ තරමක් ක්‍රමවත් විය. වසර දහයකට පසුව ජාතික ශූරතාව පැවැත්වීමට ඔවුන්ට හැකි විය. එහෙත් වසර මුලදී සකස් කළ පාපැදි තරග කැලැන්ඩරයේ කොළ කීපයක් ඉරා දමන්නට සිදුවූයේ සටහන්ව තිබූ පරිද්දෙනි. ඇතැම් තරග නොපැවැත්වීම නිසාය. පාපැදි පරිපාලනය ගැන ප්‍රවීණ පාපැදි තරගකරුවන්ගේ විවේචන ද එල්ලවිය.ප්‍රවීණයන් අමතක කර සම්මේලනය ගමනක් යන බවද නැගුණු චෝදනාවකි. කෙසේ වුවද ආසියාතික තරගවලට ඉදිරිපත්වූ ශ්‍රී ලංකාවේ එකම ක්‍රීඩකයා හා ක්‍රීඩිකාව ආසියාවේ පාපැදි ශූර - ශූරියන් අතර එක පෙලේම සිට තරග අවසන් කිරීම පාපැදි කී‍්‍රඩාවෙන් ලැබූ තවත් ශක්තියකි.ශ්‍රී ලංකාවෙ තවත් ප්‍රධාන ක්‍රීඩාවක් වූ පාපන්දු ක්‍රීඩාවෙන් ද එතරම් සාර්ථක ගමනක් ඉකුත් වසරේද යන්නට නොහැකි විය. සාග් ක්‍රීඩා උලෙළේදි ශ්‍රී ලංකාවට තැනක් දිනා ගන්නට නොහැකි වූවාක් මෙන්ම ශ්‍රී ලංකාවේ පැවැති ආසියානු සම්මේලන කුසලාන පාපන්දු තරගාවලියේදී ද අවසන් පූර්ව වටය දක්වා පැමිණීමටද නොහැකි විය.ශ්‍රී ලංකාවේ බැඩ්මින්ටන් ක්‍රීඩාව පිළිබඳව ද විවිධ තොරතුරු ඉකුත් වසරේදි හෙළිවිය. ක්‍රීඩාවේදි විනය කඩකිරීම මත අංක එකේ සිටි ක්‍රීඩකයා සහ ක්‍රීඩිකාවට විනය පියවර ගැනීමට ද වසර අවසානයේ සම්මේලනයට සිදුවිය.මේ අතර 2010 වසර අවසන් කාර්තුවේදි චීනයේ පැවැති ආසියාතික ක්‍රීඩා උලෙළේදි ශ්‍රී ලංකාවට පදක්කම දිනා ගැනීමට නොහැකි වූවද එම ආසියාතික ක්‍රීඩා උලෙළ නියෝජනය කළ ආබාධිත ක්‍රීඩක ක්‍රීඩිකාවෝ රන් පදක්කමක්, රිදී 2 ක් සහ ලෝකඩ පදක්කම් 6 ක් සමගින් පදක්කම් නවයක් දිනා ගැනීම ගැන කාගේත් අවධානය යොමුවිය යුත්තකි. ඒ පදක්කම දිනූ වැඩි පිරිසක් ඉකුත් යුද සමයේ සටන් බිමේ සිටියදී අත්පා අහිමිවූවෝය.මේ අතර ශ්‍රී ලංකාවේ ප්‍රවීණයෝද පසුගියදා පැවැති ආසියාතික ප්‍රවීණ ක්‍රීඩා උලෙළේදි පදක්කම් දෙසිය ගණනක් දිනාගෙන පැමිණියහ.ඔවුන් ආබාධිත ක්‍රීඩක ක්‍රීඩිකාවන් ලෙසින් එසේ ආසියාවෙන් පදක්කම් දිනාදි ශ්‍රී ලංකාවට ගෞරවයක් ගෙනදුන් කොටසක් ලෙස ද අගය කළ යුත්තකි.එළඹෙන 2011 වසරේදී ගෙවී ගිය වසරේ සිදුවුණු අඩුපාඩු - ලැබූ පරාජයන් එල්ලවූ අභියෝග සඳහා මුහුණ දිය යුතුව තිබේ. නව වසරේ ශ්‍රී ලංකාව මුහුණ දෙන ලොකුම අභියෝගය 2011 ලෝක කුසලාන ක්‍රිකට් තරගාවලියයි. ආර්. ප්‍රේමදාස ක්‍රීඩාංගණය, සූරියවැව මහින්ද රාජපක්‍ෂ ක්‍රීඩාංගණය සහ පල්ලෙකැලේ ක්‍රීඩාංගණය ජාත්‍යන්තර තරගාවලිය සඳහා සූදානම් කරදීම වසර මුලදීම මුහුණ දෙන ප්‍රබල අභියෝගයයි. ඒ පරිපාලනය පැත්තෙනි. ක්‍රීඩාව පැත්තෙන් ලෝක කුසලාන තරගාවලිය ජය ගැනීම ශ්‍රී ලංකා ක්‍රිකට් කණ්ඩායම පැත්තෙන් එල්ලවන අභියෝගයකි.ශ්‍රී ලංකාව ජාත්‍යන්තරය ජයගත් මලල කී‍්‍රඩාව නගා සිටුවීම තවත් ප්‍රබල අභියෝගයකි. තවත් දර්ශලා, සුසන්තිකාල, සුගත්ලා, ශි‍්‍රයානිලා පිරිසක් බිහි කළ යුතුව ඇත. ඒ සඳහා සුදුසු ක්‍රමවේදයක් පිළිබඳව ශ්‍රී ලංකා මලල ක්‍රීඩා සම්මේලනය සමඟ ක්‍රියාත්මක විය යුතු වාතාවරණයක් ක්‍රීඩා අමාත්‍යාංශයට ද විවර වී තිබේ. පොදුවේ සලකන කල ශ්‍රී ලංකාවේ සමස්ත ක්‍රීඩා ක්ෂේත්‍රය ගැනම ඉමහත් අවධානයකින් පසුවිය යුතුය. ක්‍රීඩා සම්මේලන නිලධාරින් අවදි කරවිය යුතු ප්‍රබල මෙහෙයුමකට වත්මන් ක්‍රීඩා අමාත්‍ය මහින්දානන්ද අළුත්ගමගේ ප්‍රමුඛව සමස්ත ක්‍රීඩා පරිපාලනයම යොමුවිය යුතු වසරකි.ඉන්දියාව සාග් කලාපයේ බලවතුන් වූයේ පොදු රාජ්‍ය රටවල් සමූහයේ දෙවැනි තැනට පත්වූයේ ආසියාවේ හයවැනි තැනට පත්වූයේ එක රැයකින්, එක මසකින්, එක වසරකින් නොවේ. එහෙත් ශ්‍රී ලංකාවේ අනාගත ජයග්‍රහණ ගැන සලකමින් අඩුතරමේ මාස හයක් හෝ දිගටම පුහුණු සංචිතයක් පවත්වාගෙන සූදානම් වන්නේ කුමන සම්මේලනයක් ද. ඒ සඳහා ඔවුන්ට අත දෙන්නේ ඔවුන් මෙහෙය වන්නේ කවුරුන්ද යන්න සිතිය යුතුය.ඉන්දියාවේ ක්‍රීඩක ක්‍රීඩිකාවන් ජයග්‍රහණ ලැබුවේ ඔවුන්ගේ ක්‍රීඩා පිටිවලම පුහුණුව ලබලාද? ශ්‍රී ලංකාවේ ඇති මහා සම්පත සුගතදාස පිටියේ හෝ ටොරින්ටන් ක්‍රීඩා පිටියේ මෙන් එකක් දෙකක් නොව ඉන්දියාවේ නගරයෙන් නගරයට ඇති පහසුකම් ඇති ක්‍රීඩා පිටිවල ඔවුහු පුහුණුව ලැබූහ. එපමණක් නොව ප්‍රධාන ජාත්‍යන්තර ක්‍රීඩා උළෙලවලට මාස හයක පමණ සිට තම රටේ සුපිරි ක්‍රීඩක ක්‍රීඩිකාවන්ට විදෙස් ප්‍රවීණ පුහුණුකරුවන්ගෙ සේවය ලබා දීමට විදෙස් පුහුණුකරුවන්තම රටට කැඳවූවාක් මෙන්ම තවත් ක්‍රීඩක පිරිසක් විදේශ රටවල පුහුණුවට යවනු ලැබූහ.එපමණක් ද නොව පසුගිය ආසියාතික ක්‍රීඩා උලෙළට පෙර ඔවුන් මානසිකව තෘප්තියට පත්කරවමින් ඉලක්කයක් ද ලබාදී තිබිණි. ඒ රන් පදක්කමක් දිනුවොත් රුපියල් ලක්‍ෂ 15 ක්, රිදී පදක්කමකට ලක්‍ෂ 10 ක් සහ ලෝකඩ පදක්කමකට ලක්‍ෂ 5 ක් ප්‍රදානය කරන පණිවිඩයයි.අපේ රටේ ද එවැනිම ක්‍රමයක් එක්තරා කාලයක ක්‍රියාත්මක විය. ඔලිම්පික් පරිසාධන මට්ටමට ළඟාවූ මලල ක්‍රීඩක ක්‍රීඩිකාවන් පිරිසක් තෝරා සමහරක් අයට සුඛෝපභෝගි වාහන මිලදී ගෙන දුන්නේය. ඔවුන්ට ශීතකරණ, රූපවාහිනි ඇතුළත් වායු සමීකරණ කළ කාමර කොළඹ හතෙන් ලබා දුන්නේය. ඔවුන්ගේ වියදම සඳහා දහස් ගණනින් අනුග්‍රහ ලබා දුන්නේය. ඒ එවකට සිටි ක්‍රීඩා අමාත්‍ය එස්. බී. දිසානායක මහතාගේ කාලයේය.මේ සැලකිලි හරහා සුසන්තිකා ලෝක ශූරතා මලල ක්‍රීඩා තරගාවලියෙදි රිදී පදක්කම දිනා ගත්තාය. කලකදි ඔලිම්පික් පදක්කමක් දිනා ගත්තාය. ශි‍්‍රයානි කුලවංශ පොදු රාජ්‍ය මණ්ඩල ක්‍රීඩා උලෙළදි රිදී පදක්කමක් දිනා ගත්තාය. සුගත් එම උලෙළේදී ලෝකඩ පදක්කමක් දිනා ගත්තේය. දමයන්ති දර්ශා ආසියාතික ක්‍රීඩා උලෙළකදි වරක් රන් පදක්කම් දෙකක්ම දිනා ගත්තාය. එතරම්ම සැලකිලි ලැබීමට වාසනාවක් නොවුවද පසුකලකදි රොහාන් ප්‍රදීප්, ප්‍රසන්න අමරසේකර ආසියාවේ පදක්කම දිනූහ. දර්ශා - සුසන්තිකා ආසියාවේ ලෙහෙසියෙන් නොබිඳෙන වාර්තා පිහිටවූහ. කටාරයේ රැකියාවක් කරමින් සිට පෞද්ගලිකව ලෝක ශූරතා කායවධ¢න තරගාවලිට ඉදිරිපත් වූ ප්‍රසන්න පීරිස් 2009 – 2010 වසර දෙකේදිම රන් – රිදි පදක්කම් දිනා ගත්තේය. චින්තන විදානගේ බර ඉසිලීමේ තරගවලදි පොදු රාජ්‍ය මණ්ඩල රන් පදක්කම්, රිදී පදක්කම් දිනා ගත්තේය.චමින්ද විජේකෝන්, චන්‍ද්‍රිකා සුභාෂිනි, මංජුල කුමාර, ෂෙහාන් අඹේපිටිය වැනි ක්‍රීඩක ක්‍රීඩිකාවෝ ආසියානු මට්ටමේ තරගවලදි ශ්‍රී ලංකාවට පදක්කම් ගෙන ආහ. වෙරළ වොලිබෝල් ජාත්‍යන්තර තරගවලදි මහේෂ් පෙරේරා සහ වසන්ත රත්නපාල යුගලය දැවැන්ත රටවල ක්‍රීඩකයින් පරාජය කරමින් අර්ධ පූර්ව වටය දක්වා පැමිණියහ.අප ජාත්‍යන්තරව පදක්කම් කරා යා යුත්තේද ඒ අතීත දස්කම් මෙනෙහි කරමිනි. අතීත දස්කම් උපහාර කර ගනිමිනි. අඩුපාඩු සකසා ගනිමිනි. ගතවූ වසරේ ලැබූ සෑම ජය පරාජයක් පිටුපසම ක්‍රීඩා අමාත්‍යාංශය පිටුපසින් සිටියේය. ඒ තරගබිමට පිවිස නොව ක්‍රීඩක ක්‍රීඩිකාවන්ට අවශ්‍ය මුල්‍ය ශක්තිය ලබා දෙමිනි. අවශ්‍ය යටිතල පහසුකම් ලබා දෙමිනි.එහෙත් ඇතැම් ක්‍රීඩා සම්මේලන බලධාරින්ට ඒ ලැබූ උපකාරවල වටිනාකම් අමතක විය. යන්නන්වාලේ සහභාගිත්වයක් තම ක්‍රීඩක ක්‍රීඩිකාවන්ට ලබා දුන්නේය. පදක්කම්වල වටිනාකම අමතක කළේය.ශ්‍රී ලංකාවේ ක්‍රීඩා සම්මේලන පරිපාලනය සඳහා මේ දිනවලදී නිලවරණ කැඳවා තිබේ. ක්‍රීඩා අමාත්‍යාංශයට මෙය හොඳ අවස්ථාවකි. වැඩක් කළ හැකි අවංක දක්‍ෂයන් පිරිසක් සම්මේලනවලට පත්තර ගෙන විධිමත් සැලැස්මක් යටතේ ක්‍රීඩාවේ නවෝදයක් කරා පිය නගන්නට ‘පිට්ටනියෙන්’ ආසිරි පතමු.සුනිල් අභයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=ay1101024</link>
    <topic>යළි ඉහළ යයි</topic>
    <author>තාරක වික්‍රමසේකර</author>
    <content>මසකට ආසන්න කාලයක් ඇල්මැරුණු ස්වභාවයක් පෙන්නුම් කළ කොටස් වෙළෙඳ පොළ මේ සතිය ආරම්භ වන විට යළි ඉහළ ගියේය. ගනුදෙනුකරුවන් වෙනදාට වඩා උද්‍යෝගයෙන් ගනුදෙනු කරන බව පෙනෙන්නට තිබෙන අතර මිල පරාස ඉහළ යාම ද ඉහළ මට්ටමක පැවතුණි.එහෙත් මූල්‍ය සමාගම්වල කොටස් මිල එතරම් ඉහළ යාමක් දක්නට නොතිබිණි. සඳුදා (27) සෙන්ට්‍රල් ෆිනෑන්ස් සමාගමේ කොටසක මිල රුපියල් 835 සිට රුපියල් 843 ක් දක්වා ඉහළ ගිය නමුත් දිනය අවසන් වන විට එහි මිල දැක්වූයේ රුපියල් 835.30 ක් ලෙසිනි. ඒ ශත 30 ක ඉතා සුළු ඉහළ යාමකි. එදින ඩී. එෆ්. සී. සී. බැංකුවේ කොටසක මිල රුපියල් 200.60 සිට රුපියල් 200.40 ක් දක්වා ශත 20 කින් අඩු විය.හැටන් නැෂනල් බැංකුවේ කොටසක මිල එදින රුපියල් 400 ක් ලෙසින් නොවෙනස්ව පැවතුණි. එල්. බී. ෆිනෑන්ස් සමාගමේ ද රුපියල් 259.80 ක් වූ කොටසක මිල ඉහළ ගියේ (දිනය අවසන් වන විට) රුපියල් 1.30 කින් පමණි. දිනය අවසන් වන විට එය රුපියල් 261.10 ක් ලෙසින් දැක්විණි. එල් ඕ එල් සී සමාගමේ ද රුපියල් 128.80 සිට 129.20 ක් දක්වා එදින ශත 40 කින් දිනය අවසන් වන විට දැක්වුණි.මර්චන්ට් බැංකුව, සෙලාන් බැංකුව, පෑන් ඒෂියා බැංකුවේ ද මේ තත්ත්වයම දිස් විය. යම් හොඳ තත්ත්වයක් හෝ පෙන්නුම් කෙළේ සම්පත් බැංකුව පමණි. එය රුපියල් 267.80 සිට රුපියල් 270.80 ක් දක්වා රුපියල් 3 කින් ඉහළ ගියේය.28 වැනිදා අඟහරුවාදා වන විට මේ තත්ත්වය තරමක් වෙනස් වූ අතර බොහෝ මූල්‍ය සමාගම් කොටස් ඉහළ යන බවක් පෙන්නුම් කළ ද එය ඉතා විශාල අගයකින් නොවේ. මෙහිදී එල් බී ෆිනෑන්ස් සමාගමේ කොටසක් රුපියල් 3.70 කින් ඉහළ යාම පමණක් සැලකිය යුතු වර්ධනයක් ලෙස පෙන්නුම් කළ හැකිය.හෝටල් ක්ෂේත්‍රය ද මේ අයුරින්ම දිස්විය. ඉහළ යාමේ අගයයන් එතරම් ඉහළ වටිනාකමක් ගත්තේ නැත. ටාජ් ලංකා රුපියල් 1.80 කින් ගලධාරි ශත 80 කින් කීල්ස් හොටෙල් ශත 10 කින් බ්‍රවුන්ස් බීච් ශත 20 කින් වැනි සුළු අගයයන්ගෙන් සඳුදා මිල ඉහළ ගියේය. එහෙත් මූල්‍ය සමාගම්වල මෙන් සැලකිය යුතු කැපී පෙනෙන වෙනසක් අඟහරුවාදා හෝටල් ක්ෂේත්‍රය තුළ පෙනෙන්නට නොතිබිණි.රෝහල් ක්ෂේත්‍රයේ ද මේ තත්ත්වයම පෙන්නුම් කෙළේය. නවලෝක, ආසිරි, ආසිරි සර්ජිකල්, ලංකා හොස්පිට්ල් වැනි සමාගම් කොටස් මිල ;වනස් වූයේ ද සුළු වශයෙනි. ගෙවී ගිය අඟහරුවාදා මොරිසන්ස් සමාගමේ කොටසක මිල රුපියල් 1300 සිට 1600 ක් දක්වා රුපියල් 300 කින් වැඩිවීම කැපී පෙනුණි. එය 23% කටත් අධික ඉහළ යාමකි. එමෙන්ම ලංකා අශෝක් ලේලන්ඩ් සමාගමේ කොටසක් 4100 වැනි මිලකට අලෙවි වීම ද කැපී පෙනුණි. එහෙත් එහි පෙර කොටසක මිල පැවතියේ රුපියල් 4155.60 ක් ලෙසිනි.සඳුදා (27) කළම්ඹු ෆාමසි කොටසක මිල රුපියල් 1850.00 සිට 1650.10 ක් දක්වා රුපියල් 190.90 කින් පහළ යාම ද කැපී පෙනුණි.සඳුදා සමස්ත කොටස් මිල දර්ශකය පැවතියේ ඒකක 6621.51 ක් ලෙසින් වන අතර එය අඟහරුවාදා වන විට ඒකක 6641.08 ක් දක්වා ඒකක 19.57 කින් ඉහළ ගියේය. මිලංකා මිල දර්ශකය සඳුදා පැවතියෙ ඒකක 7026.56 ක් ලෙසින් වන අතර එය අඟහරුවාදා වන විට ඒකක 7063.65 ක් බව පෙන්නුම් කෙළේ එකක් 37.09 ක් ඉහළ යමිනි.කෙසේ වුවත් බොහෝ සමාගම්හි කොටස් සුළු වශයෙන් හෝ ඉහළ යාම ගෙවී යන සතිය ආරම්භයේ දක්නට ලැබුණු විශේෂම සිදුවීමයි.එස්. එම්. බී. ලීසිං සියලු කොටස් ගත් කළ එය අලෙවිය අතින් මුල් තැනක් ගත්තේය. මේ ඉහළ යාම ඉදිරි දිනවල තවත් වැඩිවනු ඇතැයි කොටස් වෙළෙඳ පොළ ආරංචි මාර්ග පවසයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=ay1101025</link>
    <topic>තොරතුරු තාක්ෂණය හඳුනා ගනිමු</topic>
    <author>යසස් විශුද්ධි අබේවික්‍රම</author>
    <content>තොරතුරු තාක්ෂණය (Information Technology)  ගැන අප බොහෝ දේ අසා ඇත්තෙමු. එහි වැදගත්කම ගැන නිතර අසන්නට ලැබේ. එහෙත් බහුතරයක් තොරතුරු තාක්ෂණයේ මූලිකාංග පිළිබඳත් එහි සැබෑ ප්‍රයෝජන ගැනත් ඇත්තේ අල්ප දැනුමකි.තාක්ෂණිත කරුණුවලට යට නොවී තොරතුරු තාක්ෂණයේ ප්‍රායෝගික ඵල ප්‍රයෝජනත් එයින් පෞද්ගලික හා ව්‍යාපාරික කටයුතුවලට සපයන පහසුවත් පිළිබඳව සරල සිංහලෙන් කෙරෙන දිග හැරුමකි මේ.ඕස්ට්‍රේලියාවේ තොරතුරු තාක්ෂණය පිළිබඳව ව්‍යාපාර උපදේශකයකු ලෙස ක්‍රියා කළ යසස් විශුද්ධි අබේවික්‍රම ඔස්ටේ‍්‍රලියානු පරිගණක සංගමයේ තරුණ කටයුතු පිළිබඳ අධ්‍යක්ෂවරයා ලෙස ද කටයුතු කළේය. ඔහු කොළඹ විශ්වවිද්‍යාලයේ පරිගණක පිළිබඳ විශේෂ උපාධිධාරියෙකි.තාක්ෂණය භාවිතා කර තොරතුරු පිළියෙළ කිරීම තොරතුරු තාක්ෂණයේ මූලිකම කාර්යයි. පෞද්ගලික වැඩ කටයුතුවලදීත් ව්‍යාපාර ආදියේ දීත් අනන්ත වූ ප්‍රමාණයක් දත්ත සහ කරුණු අපට ලැබේ. එනමුත් ඒ සියල්ල අපට ප්‍රයෝජනවත් වේද? බොහෝ විට ඒ සියලුම දත්ත අප ට ප්‍රයෝජනවත් නොවිය හැකිය. එසේ නැතහොත් එම දත්ත තේරුමක් නැති ඒවා විය හැකිය.උදාහරණයක් ලෙස යම් කඩයක දිනකදී විකුණනු ලබන බඩුවල නම් ලැයිස්තුව වැදගත් වුවත්, එය එතරම් ප්‍රයෝජනවත් නොවන දත්ත ගබඩාවකි. එනමුත් එම දත්ත භාවිතා කොට ඔබට දවසේ මුළු ආදායම, එක් එක් භාණ්ඩ වර්ගයේ සාරාංශය, දවසේ එක් එක් වේලාවන්වලදී විකුණුම් පිළිබඳව සාරාංශ ආදිය ලබා දුන්නොත් එය ඉතා වැඩදායකයි. ඒවා තොරතුරු වේ. එය ව්‍යාපාර පාලනයටත්, සැලසුම්කරණයටත් ඉතා වැදගත් වේ. දත්ත ගොඩක් ප්‍රයෝජනවත් තොරතුරු බවට පත්කර ගැනීමේ කාර්යයේදී තාක්ෂණය යොදා ගැනීම තොරතුරු තාක්ෂණයයි.පසුගිය වසර 20 පුරා තොරතුරු තාක්ෂණ ක්ෂේත්‍රයේ දියුණුවත් සමඟ තවත් බොහෝ අංශ කරා පැතිර ගොස් ඇත.සමහර අංශවල අප මුලින් හඳුනාගත් තොරතුරු ඒ අර්ථයෙන්ම දැකගැනීම අපහසුය.තොරතුරු තාක්ෂණය රූප නිර්මාණය (Graphic Designing) සඳහා යොදා ගැනේ. තවත් සරල උදාහරණයක් ලෙස පරිගණකය යතුරු ලියනයක් ලෙස භාවිතා කිරීම දැක්විය හැකිය. එහිදී පැහැදිලිව දත්ත තොරතුරු බවට හැරවීමක් අප නොදකිමු. එවැනි උදාහරණ තවත් බොහෝ ගණනක් ඇත. මුල් අර්ථ දැක්වීමෙන් පිට වුවත් මේ සියල්ල තොරතුරු තාක්ෂණයේ කොටස්ය.අද තොරතුරු තාක්ෂණය තොරතුරු සහ සන්නිවේදන තාක්ෂණය ලෙස ද පුළුල් ලෙස හඳුන්වයි. ඒ, සන්නිවේදනයත් මෙම ක්‍රියාවලියේම කොටසක් නිසයි. මේ දෙස බැලිය හැකි තවත් කෝනයක් වන්නේ විවිධාකාර අවශ්‍යතා සඳහා පරිගණකය යොදා ගැනීමයි. එහිදී දත්ත තොරතුරු සම්බන්ධ දේවලට අමතරව රූප, ලිවීම, කියවීම, සංගීතය ආදී අනේක විධි දේ පහසු කිරීම සඳහා පරිගණකය යොදාගැනීම තොරතුරු තාක්ෂණය ලෙස පුළුල්ව අර්ථ දැක්විය හැකිය.යසස් විශුද්ධි අබේවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aj1101021</link>
    <topic>ශල්‍ය ගෝස් නිපැයුම් කර්මාන්තය යළි නඟා සිටුවීමට පියවර</topic>
    <author/>
    <content>ශල්‍ය ගෝස් නිපැයුම් කර්මාන්තය යළි නඟා සිටුවීමට පියවරරජයේ රෝහල්වලට අවශ්‍ය ශල්‍ය ගෝස් නිෂ්පාදනයේ පවතින ගැටලු නිරාකරණය කර ගනිමින් එම කර්මාන්තය ගම් මට්ටමින් ගම පුබුදුවන ගෘහ කර්මාන්තයක් ලෙස යළි නඟා සිටුවීමට වැඩපිළිවෙළක් සකස් කිරීමට යයි.මේ කර්මාන්තය පවත්වාගෙන යාමට ප්‍රධානතම බාධාව වී ඇත්තේ ශල්‍ය ගෝස් කර්මාන්තකරුවන්ට අවශ්‍ය තරම් නූල් ලබාගැනීමය.ඉන්දියාවේ මේ නූල් නිෂ්පාදනයේ හිඟයක් පවතින නිසා පිටරට යැවීම එරට විසින් තහනම් කරනු ලැබ ඇත. මෙරට ශල්‍ය ගෝස් නිෂ්පාදකයන්ට එම නූල් සලාක ක්‍රමයට විධිමත් අයුරින් බෙදා හැරුණ ද දැන් එවැනි ක්‍රමයක් නිසි අයුරින් ක්‍රියාත්මක නොවේ.වසර 38 ක් පැරණි මෙම කර්මාන්තයේ නියැළී සිටින 270 පමණ වූ නිෂ්පාදකයන් වෙනුවෙන් සහන සලසා දීමට වැඩපිළිවෙළක් ගැන සාකච්ඡා කිරීමට ඉකුත් දින කොළඹ හුණුපිටිය ගංගාරාමයේදී ගංගාරාමාධිපති ආචාර්ය ගලබොඩ ඤාණිස්සර හිමියන්ගේ ප්‍රධානත්වයෙන් සාකච්ඡාවක් පැවැත්විණි.ශල්‍ය ගෝස් නිෂ්පාදකයන්ගේ සමිතියේ ප්‍රශ්න හා විශේෂයෙන් ඉන්දියාවෙන් නූල් ගෙන්වා බෙදා හැරීමේ වැඩපිළිවෙළට රජයේ මැදිහත්වීම සම්බන්ධයෙන් තමන් වහන්සේ මේ රැස්වීම කැඳවූ බව ද එහිදී සාකච්ඡා වූ කරුණ මහින්ද රාජපක්ෂ ජනාධිපතිතුමා වෙත යොමු කරන බව ද උන්වහන්සේ කීය.පිටරටින් ශල්‍ය ගෝස් ගෙන්වීම වෙනුවට දේශීය ශල්‍ය ගෝස් නිෂ්පාදකයන්ට අවශ්‍ය පහසුකම් සලසා එම නිෂ්පාදන සෞඛ්‍ය අමාත්‍යාංශයට ලබා ගැනීමේ සහතිකය තහවුරු කර ගැනීමට ද මෙහිදී තීරණය කැරිණි.අයවැයෙන් ප්‍රථම වරට මේ කර්මාන්තය වෙනුවෙන් රජයේ මැදිහත් වීමකට අවධානය යොමු කර කරුණු ඇතුළත් කර තිබීම ගැන මුදල් ඇමැතිවරයා වශයෙන් ජනාධිපතිතුමාට ස්තුතිවන්ත විය යුතු බව ද උන්වහන්සේ පැවසූහ. සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aj1101022</link>
    <topic>ජගත් සන්නම් නාම විශිෂ්ටතා සමුළුවේදී ජනශක්ති ඉන්ෂුවරන්ස් සම්මාන දිනයි</topic>
    <author/>
    <content>ජගත් සන්නම් නාම විශිෂ්ටතා සමුළුවේදී ජනශක්ති ඉන්ෂුවරන්ස් සම්මාන දිනයිජනශක්ති ඉන්ෂුවරන්ස් ඉන්දියාවේ මුම්බායි හි පැවැති 19 වැනි ජගත් සන්නම් නාම විශිෂ්ටතා සම්මාන ප්‍රදානෝත්සවයේදී අඛණ්ඩව දෙවැනි වතාවට ජයග්‍රහණ දෙකක් අත් කරගැනීමට සමත් විය.නාම කළමනාකරු රාජිත සමරනායක, කළමනාකාර නිලුපුල් චන්ද්‍රසේන, විකුණුම් ප්‍රධාන පැඩී වීරසේකර, සාමාන්‍යාධිකාරී රවි ලියනගේ, කළමනාකාර සනත් සේනානායක, නාම කළමනාකාර (රථ වාහන) චතුර උඩවත්ත, සහකාර නාම කළමනාකරු (ජීවිත) ජූඩ් සිල්වා මහත්ම මහත්මිහු සම්මාන සමඟ“බැංකු සහ මූල්‍ය සේවා සඳහා වන සම්මානය” සහ “සමස්ත සන්නම් නාම නායකත්වය සඳහා වන සම්මානය” එම උළෙලේදී ජනශක්ති ඉන්ෂුවරන්ස් දිනාගත් සම්මාන දෙකයි.ලෝක වෙළෙඳ නාම කොංග්‍රසය විසින් එහි 19 වන ජගත් සන්නම් නාම සමුළුවේදී මෙම ගෞරවනීය සම්මාන ප්‍රදානය කරන ලදී.ජනශක්ති සමාගමේ අලෙවි සහ විකුණුම් සාමාන්‍යාධිකාරී රවි ලියනගේ මහතා “මෙම ජාත්‍යන්තර සම්මාන හිමිවීම අප සන්නම් නාම ගොඩනැඟීමට සහ සන්නම් නාම කළමනාකරණය සඳහා දරන වෑයම මුළුමනින්ම අනුමත කිරීමක් වශයෙනුයි අප දකින්නේ.” යැයි පැවසීයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aj1101023</link>
    <topic>ඕපන් ආර්ක් තාක්‍ෂණ පාසලෙන් පරිගණක ඩ්‍රයිවන් ලයිසන්ස් පාඨමාලාව</topic>
    <author/>
    <content>ඕපන් ආර්ක් තාක්‍ෂණ පාසලෙන් පරිගණක ඩ්‍රයිවන් ලයිසන්ස් පාඨමාලාවOpenArc ව්‍යාපාර සහ තාක්ෂණ පාසල අ.පො.ස. සාමාන්‍ය පෙළ විභාගයට පෙනී සිටින සිසුන් සහ රැකියා කිරීමට අපේක්ෂා කරන තරුණ තරුණියන් සඳහා ශ්‍රී ලංකා පරිගණක ඩ්‍රයිවන් ලයිසන් පාඨමාලාව ආරම්භ කර ඇත.එය රජය පිළිගත් සහතිකයක් වන අතර ඒ සඳහා විභාගය පවත්වනු ලබන්නේ ජාතික ආධුනිකත්ව සහ කාර්මික පුහුණු කිරීම් අධිකාරිය විසිනි. OpenArc තාක්ෂණ පාසල එම විභාගයට සාර්ථකව මුහුණදීමට හැකි වන ආකාරයට මෙම පාඨමාලාව පවත්වාගෙන යයි.සාමාන්‍ය පෙළ විභාගයට පෙනී සිටි සිසුන්ට උසස් පෙළ හැදෑරීම සඳහා ඔවුන්ගේ ප්‍රතිඵල නිකුත් කිරීමට පෙර මෙම පාඨමාලාව අවසන් කළ හැකිය. රැකියා කිරීමට අපේක්ෂා කරන තරුණ තරුණියන්ට ශ්‍රී ලංකා පරිගණක ඩ්‍රයිවන් ලයිසන් සහතිකය ලබා තිබීම මූලික සුදුසුකමක් ලෙස සැලකේ. පාඨමාලාව අවසානයේ විභාගය සමත් වන සිසුන්ට ජාතික ආධුනිකත්ව සහ කාර්මික පුහුණු කිරීම් අධිකාරිය මගින් ශ්‍රී ලංකා පරිගණක ඩ්‍රයිවන් ලයිසන් සහතිකය ලබා දෙයි.නුගේගොඩ හයිලෙවල් පාරේ 377 බී හි පිහිටි ඕපන්ආර්ක් ව්‍යාපාර සහ තාක්‍ෂණ පාසලින් වැඩි විස්තර ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aj1101024</link>
    <topic>ශ්‍රී ලංකා ඉන්ෂුවරන්ස් දීර්ඝ සේවාවට උපහාර</topic>
    <author/>
    <content>ශ්‍රී ලංකා ඉන්ෂුවරන්ස් දීර්ඝ සේවාවට උපහාරශ්‍රී ලංකා ඉන්ෂුවරන්ස් ‘හරසර’ දීර්ඝ සේවා ගෞරව සම්මාන උලෙළේදී වසර 45 සේවය සපුරන ලද මානෙල් රණසිංහ මහත්මියත් වසර 46 සේවා සපුරන ලද සී. සී. ජයසූරිය මහතාත් වසර 48 සේවා කාලය සපුරන ලද ආර්. එච්. ජි. ලුවිස් මහතාත් උලෙළේ ප්‍රධාන ආරාධිතයා වූ රාජ්‍ය ආරක්ෂක අමාත්‍යාංශයේ ලේකම් ගෝඨාභය රාජපක්ෂ, ශ්‍රී ලංකා රක්ෂණ සංස්ථාවේ සභාපති ගාමිණී එස්. සෙනරත්, කළමනාකාර අධ්‍යක්ෂ හා ප්‍රධාන විධායක නිලධාරී මොහාන් ද අල්විස්, අධ්‍යක්ෂ පී. කුඩාබාලගේ, අධ්‍යක්ෂ නොයෙල් සෙල්වනායගම්, ප්‍රධාන අධිකාරි නීල් හපුහින්න මහත්වරුන් සමඟකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aj1101025</link>
    <topic>Imagine Cup සිසු තාක්ෂණ තරගාවලිය මෙවරත්</topic>
    <author/>
    <content>Imagine Cup සිසු තාක්ෂණ තරගාවලිය මෙවරත්ලොව ප්‍රමුඛතම සිසු තාක්ෂණ තරගාවලිය Imaging Cup මේ වසරේදී “දුෂ්කර ගැටලු නිරාකරණය කිරීම සඳහා තාක්ෂණය සහාය වන ලොවක් පිළිබඳව පරිකල්පනය කරන්න” යන සංකල්පයෙන් යුක්තව පැවැත්වීමට කටයුතු යොදා තිබේ. ගිය වසරේ දේශීය තරගාවලියෙන් ජය ලද ජයග්‍රාහකයන් නිව්යෝර්ක් නගරයේදී පැවැත්වෙන ජගත් අවසන් මහා තරගයේදී ශ්‍රී ලංකාව නියෝජනය කරනු ඇත.2003 දී මයික්‍රොසොෆ්ට් සමාගම මෙම සිසු තාක්ෂණික තරගාවලිය හඳුන්වා දෙන ලද්දේ ලොව පුරා බුද්ධිමත් තරුණ චින්තකයන් එකට එක්කොට, තම නිර්මාණාත්මක හැකියාවන් භාවිතා කරමින් ලොව දුෂ්කර ගැටලු විසඳීම සඳහා තාක්ෂණය භාවිතා කිරීමට ඔවුන් දිරි ගැන්වීම මඟින් තාක්ෂණික නවෝත්පාදනයන්හී නව රැල්ලක් බිහි කිරීමේ අරමුණෙනි.ශ්‍රී ලංකාවේ මේ තරගාවලිය පවත්වන්නේ 7 වැනි වරටයි. පසුගිය වසරවලට වඩා විශාල ප්‍රතිචාරයක් මේ වසරේ ලැබී තිබෙනවා. ඒ වගේම පසුගිය වසර කීපය තුළ තරගකාරිත්වය ද ඉතා තියුණු අන්දමින් වර්ධනය වී ඇති බව අපි දුටුවා” මයික්‍රොසොෆ්ට් ශ්‍රී ලංකා සමාගමේ අධ්‍යක්ෂක වෙලින්ටන් පෙරේරා මහතා මේ පිළිබඳව තම අදහස් දක්වමින් පවසා සිටියේය. Imaging Cup සඳහා ශ්‍රී ලංකා සහභාගිත්වය මයික්‍රොසොෆ්ට් ශ්‍රී ලංකා සමාගම ආරම්භ කළ දා පටන් නොකඩවා සිදුවිය.කොළඹ විශ්වවිද්‍යාලයේ පරිගණක පාසලේ Collectivists  කණ්ඩායම 2010 Imagine Cup ශ්‍රී ලංකා තරගාවලියේ ශූරතා සම්මානය හිමිකර ගැනීමට සමත් වූ අතර ශ්‍රී ලංකා තොරතුරු තාක්ෂණ ආයතනයේ HELY කණ්ඩායම සහ මොරටුව විශ්වවිද්‍යාලයේ SAGGEZZ A කණ්ඩායම් දෙවන හා තෙවන ස්ථාන හිමිකර ගැනීමට සමත් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aj1101026</link>
    <topic>විශිෂ්ට වෙබ් අඩවියට සම්මාන දිනා</topic>
    <author/>
    <content>විශිෂ්ට වෙබ් අඩවියට සම්මාන දිනාඑල්.කේ. ඩොමේන් රෙජිස්ට්‍රි ආයතනය විසින් සංවිධානය කරන ලද 2010 වසරේ ජනපි‍්‍රයතම සහ විශිෂ්ටතම ශ්‍රී ලාංකීය වෙබ් අඩවිය තේරීමේ තරගාවලියෙන්, විශිෂ්ටතම වෙළෙඳ ප්‍රචාරණ වෙබ් අඩවියට හිමි රිදී සම්මානය www.buyandsell.lk වෙබ් අඩවියට හිමි වීය. එම තරගාවලියේ ජයග්‍රාහකයන්ට සම්මාන ප්‍රදානය කිරීමේ උත්සවය කොළඹ ගෝල් ෆේස් කෝට් හෝටලයේදී පසුගියදා පැවැත්විණි. www.buyandsell.lk වෙබ් අඩවියට හිමි සම්මානය එන්ටප්‍රයිසස් සිස්ටම්ස් ආයතනයේ කළමනාකාර අධ්‍යක්ෂ අමිල තෙන්නකෝන් මහතා ලබා ගත් අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aj1101027</link>
    <topic>ට්‍රැඩ් ලංකා ඇගි‍්‍රකල්චරල් GMP සහතිකය දිනයි</topic>
    <author/>
    <content>ට්‍රැඩ් ලංකා ඇගි‍්‍රකල්චරල් GMP සහතිකය දිනයිආරිය සහල් නිපදවා බෙදාහරින සීමාසහිත ට්‍රැඩ්ලංකා ඇගි‍්‍රකල්චරල් සමාගමට, ශ්‍රී ලංකා ප්‍රමිති ආයතනය විසින් G.M.P සහතිකය පිරිනමනු ලැබීය.ආරිය ෆුඩ්ස් වෙළෙඳ නාමය යටතේ නිපදවන නිෂ්පාදන, සෞඛ්‍යාරක්‍ෂිතව නිපදවීම වෙනුවෙන් එම සහතිකය හිමි විය. ශ්‍රී ලංකා ප්‍රමිති ආයතනයේ අධ්‍යක්ෂ ජනරාල් ආචාර්ය ලලිත් නිමල් සේනවීර මහතා අතින් ට්‍රැඩ් ලංකා ඇගි‍්‍රකල්චරල් සභාපති ආරියසිරි විතානගේ් මහතා සම්මානය ලබාගත් අයුරු.කොළඹ එක්සල් වර්ල්ඩ් විනෝද උද්‍යානයේ පැවැත්වෙන හිම සැණකෙළිය පිළිබඳ මාධ්‍ය හමුවේදී මිලේනියම් ඩිවොලොප්මන්ට් පෞද්ගලික සමාගමේ අධ්‍යක්ෂ ජෝසප් චොකට් මහතා අදහස් දක්වයි. එක්සල් වර්ල්ඩ් ආයතනයේ කිරෝන් ශීනි, සිලෝන් කෝල්ඩ් ආයතනයේ නීල් සමරසිංහ, මිලේනියම් ආයතනයේ සාමාන්‍යාධිකාරි රන්ජන ආරියරත්න හා එයාර්ටෙල් ආයතනයේ චරිත් ඩී. සිකේරා මහත්වරු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aj1101028</link>
    <topic>ශ්‍රී ලංකාවේ ප්‍රථම පරිසර හිතකාමී සුපිරි වෙළෙඳසල ආර්පිකෝ බිග් ඇන්ඩ් ගී‍්‍රන් වත්තල දී ඇරේ</topic>
    <author/>
    <content>ශ්‍රී ලංකාවේ ප්‍රථම පරිසර හිතකාමී සුපිරි වෙළෙඳසල ආර්පිකෝ බිග් ඇන්ඩ් ගී‍්‍රන් වත්තල දී ඇරේශ්‍රී ලංකාවේ ප්‍රථම පරිසර හිතකාමී සුපිරි වෙළෙදසල, ආර්පිකෝ “බිග් ඇන්ඩ් ගී‍්‍රන්” සුපර් සෙන්ටර් රිචඩ් පීරිස් ව්‍යාපාර සමූහයේ සභාපති, ආචාර්ය සේන යද්දෙහිගේ මහතාගේ ප්‍රධානත්වයෙන් පසුගියදා වත්තල නගර මධ්‍යයේ දී විවෘත කෙරුණි.ශ්‍රී ලංකාවේ සේම, දකුණු ආසියාවේ ද, ප්‍රථම පරිසර හිතකාමී සුපිරි වෙළෙඳසල වන, වත්තල පිහිටි මෙම ආර්පිකෝ සුපර් සෙන්ටර් සැලසුම් කර ඇත්තේ පරිසර හිතකාමී අංග රැසක්ම එක් කිරීමෙනි.ඒ අතර, ස්වභාවික හිරු එළිය වෙළෙඳසල තුළට ගලා එන ලෙසින් නිර්මාණය කර ඇති මෙහි, රාත්‍රී කාලයේදී විදුලි බලය පිරිමැසෙන අවම වෝල්ටීයතාවකින් යුත් විදුලි පහන් පමණක් භාවිතා කිරීමෙන්, ජාතික විදුලිබල ජාලය ප්‍රයෝජනයට ගැනීම අවම වීම, දේශය හා ජාතිය වෙනුවෙන් සිදු කෙරෙන පිරිමැස්මක් ද වේ.මේ සුපිරි වෙළෙඳසලෙහි ජලය උණුසුම් කිරීම සඳහා සහමුලින්ම හිරු එළිය ප්‍රයෝජනයට ගැනීම හා රැස් කළ වැසි ජලය, ගෙඋයනේ හා වැසිකිලි අවශ්‍යතා සඳහා භාවිත කිරීමෙන්, මෙරට ජල සම්පාදන පද්ධතියට විශාල ඉතිරියක් ලබා දෙන්නකි.එයට අමතරව එක්රැස් වන කාර්ඩ්බෝඩ්, ප්ලාස්ටික් වැනි අපද්‍රව්‍ය එක්රැස් කර ඒවා ප්‍රතිචක්‍රීයකරණය කිරීමෙන් නැවත ප්‍රයෝජනයට ගැනීමේ වැඩසටහනක් ද ක්‍රියාත්මක කෙරේ.රිචඩ් පීරිස් ඩිස්ට්‍රිබියුටර්ස් සමාගමේ ප්‍රධාන විධායක නිලධාරී, ඇන්ඩෲ ඩැල්බි මහතා පැවසුවේ “පරිසරය සුරැකෙන ලෙසින් කටයුතු කිරීම අපේ වගකීමක්. අප තැබු මෙම පියවර, ශ්‍රී ලංකාවේ පරිසර දූෂණයට දැඩිව හේතු වන අසීමිත පොලිතීන් භාවිතයේ වෙනසක් සිදු කිරීමට මඟ පෙන්වාවි” යන්නය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aj1101029</link>
    <topic>හේලීස් ලොජිවෙන්චර්ස් සමාගමට අන්තර්ජාතික තත්ත්ව සහතිකය</topic>
    <author/>
    <content>හේලීස් ලොජිවෙන්චර්ස් සමාගමට අන්තර්ජාතික තත්ත්ව සහතිකයහේලීස් ලොජිවෙන්චර්ස් තම ඉහළ තත්ත්ව කළමනාකරණ ප්‍රතිපත්ති උදෙසා ලොව පිළිගත් අන්තර්ජාතික තත්ත්ව සම්මානයක් වන ධ්ඉර්‍ණ 9001 : 2008 සහතිකය හිමිකර ගනී.එක්සත් රාජධානියේ ලොයිඩ්ස් තත්ත්ව සහතික කිරීම හා ලියාපදිංචි කිරීමේ සමාගම මඟින් පිරිනමා ඇති නව සහතිකය ඉහළ ගුණාත්මකභාවය පිළිබඳ දැඩි අවධානයක් යොමු කරන විදේශ වෙළෙඳපළ කෙරෙහි පිවිසීමට තම සමාගමට මහත් රුකුලක් වනු ඇති බව සමාගම ප්‍රකාශ කළේය.හේලීන් ලොජිවෙන්චර්ස් සමාගමේ සාමාන්‍යාධිකාරි ජනිත ජයනෙත්ති, හේලීස් ඇඩ්වාන්ටීස් හි නියෝජ්‍ය කළමනාකාර අධ්‍යක්ෂක රුවන් වෛද්‍යරත්න, හේලීස් ඇඩ්වාන්ටීස් හි කළමනාකාර අධ්‍යක්ෂ එම්.ඔමාර් රබන්, ලොයිඩ්ස් ඒෂියා සමාගමේ මාලදිවයින හා ශ්‍රී ලංකාව සඳහා ජ්‍යෙෂ්ඨ ප්‍රධාන පරීක්ෂණ නිලධාරි සිරිනාත් එස්. හේරත්, හේලීස් සමූහයේ අධ්‍යක්ෂක - හේලීස් ඇඩ්වාන්ටීස් එස්.ආර්.සදානන්දන්, ලොජිවෙන්චර්ස් අධ්‍යක්ෂ ලසිත කුමාරතුංග සහ මූල්‍ය කළමනාකාර අරවින්ද ප්‍රියන්කරගේ මහත්වරු සම්මාන ප්‍රදානෝත්සවයේදී.වර්තමානයේදී ලොජිවෙන්චර්ස් සමාගම දේශීය කන්වර්ටේනර් වෙළෙඳපළින් සියයට 80කට පමණ කොටසකට හිමිකම් කියන අතර ඉන්දියාව, මාලදිවයින, තායිලන්තය හා අප්‍රිකාව යන විදේශ වෙළෙඳපළවල් වලට තම නිෂ්පාදන අපනයනය කරයි.සමාගමේ වැලිසර පිහිටි සංකීර්ණය තුළ ගැණුම්කරුවන්ගේ අවශ්‍යතාවයන්ට අනුව කන්ටේනර් පදනම් කරගත් ජංගම කුටි ඇඟලුම් හා දියර වර්ග ප්‍රවාහනයට කන්ටේනර් සැකැස්ම, නඩත්තු කිරීම්, කන්ටේනර් අලුත්වැඩියාව හා නැවත අලෙවි කිරීමේ කටයුතු ආරක්ෂිත මුද්‍රා හා හොලෝග්‍රෑම අලෙවි කිරීම් ආදී සියලු කටයුතු එම තත්ත්ව සහතිකයෙන් අනාවරණය වන බව සාමාන්‍යාධිකාරී ජනිත ජයනෙත්ති මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aj11010210</link>
    <topic>බ්‍රැන්ඩික්ස් මානව සම්පත් ප්‍රධානි අන්තර් ජාතික ඇගැයුමට</topic>
    <author>ඡායාරූපය – ගීත් ද මැල්</author>
    <content>බ්‍රැන්ඩික්ස් මානව සම්පත් ප්‍රධානි අන්තර් ජාතික ඇගැයුමටඉන්දීය ජනරජයේ පෞද්ගලික ව්‍යාපාර දෙපාර්තමේන්තුවේ ලේකම් ශ්‍රී බාස්කර් චැටර්ජි, දේශීය බුද්ධ ශාසන හා ආගමික කටයුතු පිළිබඳ නියෝජ්‍ය අමාත්‍ය ඒ. ඩී. එස්. ගුණවර්ධන හා ඉෂාන් දන්තනාරායන යන මහත්වරු.බ්‍රැන්ඩික්ස් හි මානව සම්පත් කළමනාකරණය සඳහා ප්‍රධානියා වන ඉෂාන් දන්තනාරායන මහතා නව්‍යකරණය හා ඉහළ ව්‍යවසායකත්ව හැකියා මඟින් සමූහයේ, දේශයේ හා ලෝකයේ දියුණුව උදෙසා දක්වන දායකත්වය වෙනුවෙන් අන්තර්ජාතික ඇගයීමකට ලක්විය.දක්ෂතා කළමනාකරණයේ විශිෂ්ටත්වය සඳහා හිමි සම්මානය පසුගියදා පැවැති ප්‍රථම ශ්‍රී ලංකා, ඉන්දියා, දකුණු අපි‍්‍රකා හා සිංගප්පූරු සහයෝගිතා සම්මේලනයේදී දන්තනාරායන මහතාට පිරිනමන ලදී.මොරටුව මහජන බැංකු ශාඛාවේ ආශ්චර්යා ඉතුරුම් සහතික ප්‍රදානෝත්සවය එහි බැංකු ශාඛා පරිශ්‍රයේ දී පසුගියදා සිදුකෙරිණි.එහි කළමනාකරු විජිතානන්ද හෙට්ටිආරච්චි මහතා ගනුදෙනුකාරියක වන දයාලතා සිරිවර්ධන මහත්මිය වෙත ආශ්චර්යා ඉතුරුම් සහතික පත බාරදුන් අවස්ථාව.ඡායාරූපය – ගීත් ද මැල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aj11010211</link>
    <topic>ලෝක කුසලාන ක්‍රිකට් ප්‍රචාරණයට පෙප්සි එක්වෙයි</topic>
    <author>ඡායාරූපය –තිලක් පෙරේරා</author>
    <content>ලෝක කුසලාන ක්‍රිකට් ප්‍රචාරණයට පෙප්සි එක්වෙයිපෙප්සි කෝලා ලෝක කුසලාන ක්‍රිකට් තරගාවලියට අනුහ්‍රහය දක්වයි. ශ්‍රී ලංකා ක්‍රිකට් පාලක මණ්ඩලයේ සභාපති ඩී. එස්. ද සිල්වා මහතා “ලෝක කුසලානය උප මහාද්වීපයකට නැවත පැමිණීම බෙහෙවින්ම සතුටුදායකයි.මේ අවස්ථාවේ පෙප්සි වැනි සන්නාමයක් මෙම අවස්ථාවට දායකත්වය ලබා දෙමින් පේ‍්‍රක්ෂකයන් ළං කිරීම එවැනිම සතුටුදායක අවස්ථාවක් ලෙස සැලකිය හැකියි.”දේශීය කළමනාකාර කුනාල් ෂර්මා “තාරුණ්‍යය නිරන්තරයෙන් රඳවා ගත් සන්නාමයක් වන පෙප්සි මිලියන ගණනක් ක්‍රිකට් ලෝලීන් මෙම ක්‍රීඩාව හා යා කරමින් මෙම උලෙළ සුවිශේෂී එකක් බවට පත් කරනු ඇතැයි” කීය.පෙප්සි නව සන්නාම සභාපති වරුන් ලෙස කටයුතු කරන තිලකරත්න ඩිල්ෂාන් සහ ලසිත් මාලිංග ක්‍රිකට් ක්‍රීඩාවට නවතාවයක් ගෙන එමින් මෙම උලෙළේ වටිනාකම තවත් වැඩි කරන බවත් එම ක්‍රීඩකයන් දෙදෙනා තරගයේ ඉහළම දක්ෂතා පෙන්වීම සියලු පේ‍්‍රක්ෂකයින්ගේ බලාපොරොත්තුව වන අතර ඔවුන්ගේ එම සුවිශේෂී දක්ෂතාවන්ට තම ආචාරය දැක්වීමට පෙප්සි පෙරමඟ බලා සිටින බවත් ෂර්මා මහතා කීය.තම නව පදවිය පිළිබඳ අදහස් දක්වන තිලකරත්න ඩිල්ෂාන්, “පෙප්සි කියන්නේ තමන්ට කළ හැකි දේට වඩා උපරීමය ඉටු කරන සන්නාමයක්. මම පිටියේදී සිදු කරන්නේත් එයමයි.”“වීරයන් වන්නේ නියමයන්ට අභියෝග කරන්නා වූ අයයි. පෙප්සි මා තුළ ද එවැනි දක්ෂතාවයක් දකිමින් සිටින අතර පෙප්සි මට වඩාත් සමීපයි” ලසිත් මාලිංග පැවසීය.ඡායාරූපය –තිලක් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>02</day>
    </date>
    <link>http://www.silumina.lk/2011/01/02/_art.asp?fn=aw1101021</link>
    <topic>අපට ඉන්න එකම දුව බේරාගන්න ඕනෑ</topic>
    <author>මතුගම මහින්ද විජේතිලක</author>
    <content>මේ කොළඹ දිස්ත්‍රික්කයේ එක්තරා ගමක මෑත දී අනාවරණය වූ සිද්ධියකි. රජයට සම්බන්ධ රැකියාවල නියුතු අඹු සැමි යුවළක් හා සත් හැවිරිදි දියිණියක් එහි විසූහ. මේ පවුලේ තරුණ බිරිය නෙළුම් ය.ස්වාමියා ජයලත් නම් වීය. මීට කලින් මෙයින් සැතපුම් දහයක් පමණ ඈතින් වූ මහ ගෙදර පදිංචිව සිටි මේ උදවිය අලුත් නිවසක් සාදා ගෙන නගරය සමීපයට ආවේ ගමනාගමන හා නාගරික පහසුකම් පමණක් නොව දියණිය ගේ අධ්‍යාපන පහසුකම් ද සලකා ගෙන ය.හිටි හැටියේ ම දැරිය පාසල් යෑමට අකමැති වූවාය. පවුලේ එක ම දරුවා ලෙස හුරතලයට ලක්ව සිටි දියණිය කෙරෙන් නපුරු ගති ඉස්මතු වෙන්නට පටන් ගැනුණි. සවස ඇඳිරි වැටෙනවාත් සමඟ ඇය තව තවත් රෞද්‍ර වූවාය. පිහියක් හෝ මන්නයක් රැගෙන “කපලා මරණවා” යැයි පියාට තර්ජනය කරමින් පහර දෙන්නට උත්සාහ කළාය. එවැනි අවස්ථාවල පියා දියණිය මඟහැර ආරක්ෂා වූයේය. දියණියගේ මේ හදිසි වෙනස පිළිබඳ සැලකිලිමත් වූ මව් පියෝ විවිධ ප්‍රතිකර්ම සිදු කළත් සහනයක් නම් නොවුණි.බෞද්ධ පිළිවෙත් නියම කොට රෝගියා සහ පවුලේ අය ප්‍රතිපත්ති මත පිහිටුවා ඔවුන් ලවා ම පිරිත්, බෝධි පූජා වැනි පිළිවෙත් කරවා සුවය ලබා දෙන ස්ථානයකට ඔවුහු දියණිය සමඟ ගියහ. මේ ස්ථානයේ ප්‍රධානියා ඉතා ප්‍රතිපත්ති ගරුක වූ අතර නොමිලයේ පිළිවෙත් නියම කළහ. ඒ අතර මාධ්‍ය මඟින් ද ප්‍රසිද්ධියක් ලබා සිටියේය. මේ වන විට ප්‍රසිද්ධිය නිසා එහි කාර්ය බහුල ව පැවති අතර දෙවැන්නෙක් ද ඊට සම්බන්ධව සිටියේය.මේ දෙවැන්නා සම්බන්ධ වූ තැන් පටන් නොමිලේ පිළිවෙත් කිරීම වෙනුවට අනිවාර්යයෙන් ම රුපියල් දහසක් (1000) මුදලක් බුලත් හුරුළු සමඟ තැබිය යුතු බවට නියම කැර තිබුණි. කාලයේ හැටියට පවතින වියදම් තත්ත්වයන් ද අනුව එය එතරම් බරක් ලෙස බොහෝ දෙනෙකුට නොදැනුණි. මේ දෙවැන්නාට ද යම් කිසි ගුප්ත බලයක් තිබුණි.නෙළුම් ගේ දියණියට පිළිවෙත් නියම කිරීම ප්‍රධානියා දෙවැන්නාට පැවරුවේ ය. නෙළුම් දියණිය රැගෙන දෙවැන්නා වෙත ගියා ය. දෙවැන්නා දැරිය පරීක්ෂා කොට ඇයට මිය ගිය ඥාතියකුගේ භූතාත්ම බලපෑමක් ඇතැයි ද එය ඉවත් කොට දැරිය සුවපත් කිරීමට නම් රුපියල් ලක්ෂ පහක ගාස්තුවක් ගෙවන ලෙස දැන්වීය. නෙළුම්ටත් සැමියාටත් හීන් දාඩිය දැම්මේ ය.දෙය්යනේ! අපි දෙන්නාම රස්සාවෙන් ලැබෙන වැටුපෙන් ජීවත් වෙන්නේ. ගේ හදන්න ගත්ත ණය පඩියෙන් කැපෙනවා. ණයක් ගන්නත් බැහැ. ණයක් ගන්නත් ගෙවන්න වෙනත් ආදායමකුත් නැහැ. ඒත් දුව බේරා ගන්නත් ඕනැ. අපට ඉන්න එක ම දරුවා. මේ අඹු සැමි යුවළ දෙලොවක් අතර ගැටලන්නට වූහ.මේ වගේ දේවල් සිද්ධ වෙන්නේ තම තමන් කළ පූර්ව කර්මයන් ගේ විපාක අනුවයි. ඒ කර්ම වෙනත් කාටවත් ගෙවන්න බැහැ. තමන් ම ගෙවන්න ඕනෑ. ඒක තමයි මේ වගේ ලෙඩ දුක් කරදර භූත දෝෂ වැළඳෙන්නේ. ඒවා තමන් ම විඳවන්න ඕනෑ. එහෙම විඳවන්න අමාරු නම් දුක් මහන්සි වී උපයන මුදලින් හරි ගෙවන්න ඕනෑ. නැතුව දරුවා සුවපත් කරන්න බැහැ” යි දෙවැන්නා කීය.“හොඳයි, අපි ගිහින් මොනවා හරි යොදා ගෙන එන්නම්” යැයි ඔවුන් දෙදෙනා දැරිය සමඟ ආපසු පිටත් වූහ. මග දිගට ද සාකච්ඡා කළහ. අනෙ! අපි කොහොමද ඒ තරම් මුදලක් හොයන්නේ. එහෙම කරන්න නම් අපි ගේ විකුණගන්න ඕනෑ. ඒත් නිවාස ණය ගෙවනකම් ඒක කරන්නත් බෑ. කොහොම වුණත් දුව බේරා ගන්නත් ඕනෑ.”පසු දා නෙළුම් ගේ සැමියා රැකියාවට ගියේ මේ බර ද හිස පිට තබා ගෙන ය. ඒ බව ඔහු දෙස බැලු ඕනෑම කෙනෙකුට ඔහු ගේ මුහුණෙන් ම ප්‍රදර්ශනය විය. ඔහුගේ මේ බරපතළ ප්‍රශ්නය කාර්යාලයේ හිතවතුන් සමඟ ද කීවේය. මේ කතාව ජනාධිපති ලේකම් වරයෙකුගේ කණට ද ගියේය. ඔහු දන්නා හඳුනන දකුණු පළාතේ ගුප්ත විද්‍යාධරයකු අමතා මේ දැරිය ගේ ප්‍රශ්නයට උදව් කරන්නැ යි කීවේය.නෙළුම් හා සැමියා දකුණේ ගුප්ත විද්‍යා ධරයා සමඟ සාකච්ඡා කළහ. එයින් බැස ගත් තීරණයට අනුව අවශ්‍ය පිළිවෙත් ඉටු කරන්නට නෙළුම් සැමියා සහ දියණිය කොළඹ සිට කුලී වෑන් රථයකින් දකුණේ ඇදුරු තුමා වෙත ගොස් ඔහු සමඟ කතරගමට ගියහ. කතරගම දී සියලු වත් පිළිවෙත් ඉටු කැරිණි. දැරිය සුවපත් වූවා ය. ඇදුරු තුමා ගේ ගාස්තුවත්, අවශ්‍ය වූ කළමනා ද්‍රව්‍යවලටත් කොළඹ සිට කතරගම ගොස් ආපසු පැමිණිමට වාහන කුලියත්, නවාතැන් හා වෙනත් වියදම් සියල්ලටත් වැය වූයේ රුපියල් එකොළොස් දහසක් පමණි.දැන් මේ පවුලේ අය සැනසුම් සුසුම් හෙළා සතුටින් කල් ගෙවති. පියවි ඇසින් ඔබ්බට මෙවැනි දේවල් සිදුවන්නේ කෙසේ දැයි විමසා බැලිය යුතුය.පසු ගිය කාලයේ මුළු රටේ ම උදවිය බෝධියක් වන්දනා කරන්නට සතර දිග් භාගයේ සිට වැළ නොකැඩී ගියහ. අද කිසිවෙකු එහි යන්නේ නැත. ඒ බෝධීන් වහන්සේ පිහිටි විහාරස්ථානයේ ස්වාමින් වහන්සේ ඉතා ම සිල්වත් ය. ආධ්‍යාත්මීය ශක්තියක් ගොඩ නැඟී තිබුණි.උන් වහන්සේ බෝධි පූජා පවත්වා ආශීර්වාද කළ විට බොහෝ දෙනෙක් සුවපත් වූහ. එසේ සුවපත් වූවන් ගේ කටින් කට ගොස් මේ බෝධි පූජාව අවට ගම්වල ද ප්‍රසිද්ධ විය. දුකට පත් වූවෝ බෝධි පූජාවට පැමිණියහ. කිසිදු මුදලක් අය කළේ නැත. පිරිස වැඩි වන විට ඒ ස්වාමින් වහන්සේ එහි පැමිණෙන අයට “සීනි කාලක් හා තේ අවුන්සයක්” ගෙන එන ලෙස දැන් වූහ.ඒ ඔවුන්ට ම තේ දීම සඳහා ය. අපේ වැඩි වැඩකාරයෝ තේ පෙට්ටි ගණන්, සීනි මිටි ගණන් ගෙන ගියහ. පිරිස වැඩි වන විට සංවිධායකයෝ පත් වූහ. වෙළෙඳ සල්, පටන් ගත්හ. මෙසේ එන පිරිස් අතර කෙනෙක් බෝධි වෘක්ෂයේ අත්තක් ගැළවුණු තැනක ගැටයක සොබාවික සටහනක් දැක “අන්න බෝධීන් වහන්සේ ගේ කඳේ මිනිස් රූපයක්” යැයි කීහ.එය ඇසූ ඇතැම් අය ද “ඔව්! ඔව් අර අර සාදු සාදු” යි සාදු කාර දුන්හ. මේ පුවත රට පුරා පැතිරිණ. මේ ආශ්චර්යය බලන්නට මුළු රට පුරාම ජනතාව වාහනවලින් දිනපතා වැළ නොකැඩී ඇදී ආහ. මේ මහජන බලවේගය හා සංවිධායකයන්ගේ වැඩ අස්සේ අර අහිංසක හාමුදුරුවෝ නිහඬ වූහ.යම් කිසි ආධ්‍යාත්මීය ශක්තියක් ගොඩ නගා ගත් කෙනෙකුට වුව ද රෝගීන් සුවපත් කිරීමේ සීමාවක් ඇත. එය ඉක්ම ගිය විට සියල්ල අසාර්ථක වේ. කෙනෙකු සුවපත් කරනවා වාගේ ම, සුවපත් කරන පුද්ගලයා ද නැවත සිය ආධ්‍යාත්මීය ශක්තිය වර්ධනය කැර ගත යුතුය. නිදහසේ භාවනා කැර ගත යුතුය. එසේ නොවන විට ආශීර්වාද ශක්තිය පිරිහේ. එසේ නොවේ නම් සම්මා සම්බුදු පියාණන්ට සියල් සතුන්ට නිවන් දක්වන්නට තිබුණි.ශාක්‍ය විඩුඩහ යුද්ධය නතර කරන්නට තිබුණි. භික්ෂු අසමගියේ දී පාරිලෙය්‍ය වනයට නොගොස් පාලනය කරන්නට තිබුණි. කොයි දේකත් සීමාවක් තිබිය යුතු ය. ජනපි‍්‍රය වන විට පිරිස වැඩි වේ. පිරිස වැඩි වන විට කාර්ය බහුල වේ. කාර්ය බහුල වන විට ආධ්‍යාත්මීය ශක්තිය පිරිහේ.එසේ ම පිරිස් බහුල වන විට, ධනවතුන් බලවතුන් එන විට ලොකු ලොකු පරිත්‍යාග ලැබේ.තණ්හාව අවදි වෙයි. ජනපි‍්‍රය වන විට මානය ද හිස ඔසවයි. ඕනෑම වැඩක් බාර ගනී. කරන්නට බැරි දෙයක් නැතැ යි අඟවති. සංවිධායක පිරිස සැලසුම් හදති. අහිංසක හාමුදුරුවෝ උපේක්ෂාවෙන් නිහඬ ව ඉවසති. ආධ්‍යාත්මීය ශක්ති වර්ධනයට ඉඩකඩ විවේකය අහිමි වීමෙන් ප්‍රතිඵල හීන වේ. පිරිහේ. අන්තිමට දැන් කිසිවකු එහි යන්නේ නැත.පිරිත් පැන් මඟින් සුවපත් කිරීම ද ආධ්‍යාත්මීය ශක්තිය අනුව ආශීර්වාදයක් විය. පිරිස වැඩි වෙන විට සංවිධායකයෝ බව්සර් ගණනින් පිරිත් පැන් බෙදූහ. එහි දී ස්වාමීන් වහන්සේ ශීල - භාවනා ශක්තියෙන් ගොඩ නගා ගත් ආධ්‍යාත්මීය ශක්තිය අභිබවා කාර්ය බහුලත්වය නැගී සිටියේ ය. ප්‍රමාණය ඉක්මවා ගියේ ය.මෙසේ රට පුරා අපේ ගවේෂණවලට ලක් වූ බොහෝ තැන් පවා මාධ්‍ය මඟින් ප්‍රසිද්ධ වන විට, සතර දිග් භාගයෙන් පිරිස් පැමිණෙන විට, කාර්ය බහුල වන විට සියල්ල අවුල් වී යයි. ඒ වරදක් නොවේ. සොබාවයයි. මේ අතර කිසිවෙකු නොසිතන දෙයක් ද සිදු වේ. එනම් මේ සෑම රෝගියෙකුට ම පාහේ කිට්ටු වී සිටින භූ®ත බලවේග මේ පිළිවෙත් මඟින් ඉවත් කරන විට භූතයෝ විරුද්ධ වෙති.භූතයෙකු කෙනෙකුගේ ඇඟට වැහෙන්නේ ඔහු කෙරෙහි ඇති ඇලීමක් හෝ ගැටීමක් නිසාය. ඒ භූතයා එතැන් පටන් යැපෙන්නේ රෝගියා ගේ ශරීරයෙනි. ඒ පේ‍්‍රතයා ශරීරයෙන් ඉවත් කරනවා කියන්නේ අනාථ කිරීමකි. පේ‍්‍රතයාට ආහාර අහිමි කිරීමකි. ඔවුහු කෝප වෙති. මෙසේ විරුද්ධ වන භූ®ත බලවේග ද මේ ජනපි‍්‍රය පිළිවෙත් කරන ස්ථානවලට එරෙහි කටයුතු කරති. මිනිසුන්ට එපා කරවන්නට මොකක් හෝ අවුලක් ඇති කරවති. අප්‍රසාදයට පත් කරවන දෙයක් ඇති කරවති.නෙළුම් ගේ දියණියට සිදුව තිබුණේ මෙයයි. දැරිය ගේ පියා ගේ මව සිටියේ මහ ගෙදරය. දැරිය මව් පියන් සමඟ සිටියේ ද මහ ගෙදර මය. දැරිය උපදින්නට පෙර එනම් නෙළුම් ගැබ් ගත් අවස්ථාවේ සැමියා ගේ මව මහත් සතුටින් ආශීර්වාද කළාය. මේ අතර ඒ මවට පිළිකාවක් වැළඳිණි. නෙළුම් සැමියා සමඟ මවට ආදරයෙන් සාත්තු සාප්පායම් කළහ.මේ අතර නෙළුම් දියණිය ප්‍රසූත කළාය. රෝගීව සිටි මෑණියෝ මේ සිඟිති දියණියට ආදරය කළාය. මෑණියෝ රෝගයෙන් මිය ගියාය. ටික කලකින් අඹු සැමි යුවල නාගරිකව නිවසක් සාදාගෙන එහි පදිංචියට ආ අතර මහ ගෙදර පාළුවට පැවතුණි. මිය ගිය මවගේ භූතාත්මය කෝප වූවාය. පදිංචිය වෙනස් කර මහ ගෙදර පාළුවට හැරීම ගැන පුතාට විරුද්ධ වූවාය.තමන් ආදරය කළ දියණියගේ ශරීරයට වරින් වර ආවිශ්ටව ප්‍රති ක්‍රියා කරන්නට වූවාය. දැරියට පාසල් ගමන එපා විය. සවසට පියා සමඟ තරහක් හට ගන්නට විය. අවසානයේ මවගේ භූතාත්මයට කරුණු වටහා දී පින් පෙත් දී කතරගම පුණ්‍ය භූමියට පමුණුවා සිත පිනට දහමට යොමු කළහ. එයින් දැරිය සුවපත් වූවාය.දැන් අපි රට පුරා පවතින ආධ්‍යාත්මීය ප්‍රතිකාර මධ්‍යස්ථාන ටික කලකින් පිරිහෙන්නට හේතු විමසා බලමු. මෙහි දී යෝගියා හෝ ස්වාමීන් වහන්සේ හෝ ගුප්ත විද්‍යාධරයා හෝ ඇදුරා හෝ වේවා අපි “යෝගියා” නමින් හඳුන්වමු.යෝගියා බාහිර ලෞකික දෙයින් බොහෝ දුරට ඈත් වී සද්ධා - සීල - සති - සමාධි ක්‍රමයෙන් හෝ මන්ත්‍ර දැවීමෙන් හෝ ආධ්‍යාත්මීය (ගුප්ත) ශක්තියක් ගොඩ නගා ගනී.මෙයින් බොහෝ දෙනෙකුට තමන් ගේ මළගිය ඥාතියකුගේ සහය ද ලැබේ. ඒ ඉෂ්ට දේවතාවා ද විය හැකිය. මේ මළගිය ඥාති භූතයාට අවශ්‍ය මොහු ශක්තිමත් කැර දන් පින් කරවා තමන් සිටින තත්ත්වයෙන් තවත් ඉහළට යෑමට ය. ඒ සඳහා යෝගියාට ආර්ථික ලාභ ලැබෙන ලෙස ද කටයුතු කරයි. මෙය සීමා සහිත කාලයකි. භූතාත්මය ඉහළට ගිය විට තත්ත්වය වෙනස් වේ.එවිට එතැන සිටි වෙනත් භූතයකු සම්බන්ධ වේ. ඒ භූතයාගේ අදහස් බලාපොරොත්තු වෙනස් විය හැකිය. මීට අමතරව යෝගියා ලාබ ලෝබවලට ගැති වන විට උදව් කරන භූතාත්මය කෝප වී වැඩ අවුල් කරන්නට ද පුළුවන.ඒ සඳහා මුදල හෝ ස්ත්‍රීන් සාධක වීම බොහෝ විට දැකිය හැකි ය. යෝගියාට සද්ධා - සීල - සති - සමාධි වඩන්නට කාලය, ඉඩකඩ - විවේකය නොලැබී ඔහු ලෞකිකත්වය තුළ අතරමං වේ.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=aa1101091</link>
    <topic>ලොව වැඩිම ආහාර මිල ගෙවී ගිය දෙසැම්බරයේ</topic>
    <author>අරුණි මුතුමලී</author>
    <content>- ජගත් ආහාර හා කෘෂිකර්ම සංවිධානයඅරුණි මුතුමලීගෙවුණු දෙසැම්බර් මාසයේ දී සමස්ත ලෝකයේ ම ආහාර මිල ගණන් මෙතෙක් නොවූ අයුරින් ඉහළ ගොස් තිබූ බැව් එක්සත් ජාතීන්ගේ ආහාර හා කෘෂිකර්ම සංවිධානය පෙන්වා දෙයි.එම සංවිධානයේ ආර්ථික විද්‍යාඥ අබ්දුල් රේසා අබ්බාසියන් මහතා සඳහන් කරන පරිදි, 2010 නොවැම්බර් මාසයේ දී ආහාර මල්ලක් සඳහා 206 ක අගයක් පෙන්වූ අතර එය දෙසැම්බර් වන විට 214.7 ක අගයක් දක්වා ඉහළ නැඟ තිබිණ. මීට පෙර 213.5 දක්වා වූ අගයක් ආහාර මිල සඳහා වාර්තා වූයේ 2008 වසරේ වන අතර එම තත්ත්වය හේතු කොට ගෙන කැමරුන්, හයිටි හා ඊජිප්තුව වැනි රටවල ප්‍රචණ්ඩ ක්‍රියා බහුල වූ බව ද සඳහන් විය. අවිනිශ්චිත කාලගුණික තත්ත්වයක් ලොව පුරා පැවතීම ආහාරවල මිල මෙසේ ඉහළ යාමට හේතු වී ඇති අතර පසුගිය වසරේ අත්‍යවශ්‍ය ආහාර අපනයනය කරන රටවලින් නිකුත් කරන ලද ආහාර ප්‍රමාණය අඩු වීම ද මිල ඉහළ යෑම කෙරෙහි දැඩිව බලපා තිබේ.අත්‍යවශ්‍ය පාරිභෝගික භාණ්ඩ ලෙස නම් කෙරෙන මස්, කිරි, ධාන්‍ය, තෙල්, සීනි ආදියේ මිල ඉතා ඉහළ මට්ටමක පැවති අතර 2010 නොවැම්බර් මස 373.4 අගයක් පෙන්වූ සීනි මිල 398.4 දක්වා ද ධාන්‍ය මිල 223.3 සිට 237.6 දක්වා ද කෑමට ගන්නා තෙල් මිල 243.3 සිට 263.0 දක්වා ද ඉහළ ගොස් තිබේ. මෙය ප්‍රතිශතයක් ලෙස සලකද්දී පිළිවෙළින් සියයට 6.7 ක්, 6.4 ක් සහ 8.1 කි.ආර්ථික විද්‍යාඥ අබ්බාසියන් පවසන ආකාරයට 2011 වසරේ ඇතිවිය හැකි කාලගුණික තත්ත්වයන් පිළිබඳව ද නිශ්චිත අනාවැකි පළ කළ නොහැකි බැවින් ලබන වසන්ත සමයේ අස්වැන්න නෙළීමට පෙර ආහාර මිල පහත හෙළීමට හැකි වේද යන්න සැක සහිත ය. එහෙත් 2007 හා 2008 වසරවලට වඩා තුන් වැනි ලෝකයේ රටවල්වල අස්වැන්න මේ වසරේ දී වැඩිවිය හැකි බැවින් ඒ රටවල ආහාර හා ආර්ථික අර්බුදයට සහනයක් ලැබෙනු ඇති බවත් විශ්වාස කෙරේ.මේ අතර ලෝක ආහාර වැඩසටහනේ විධායක අධ්‍යක්ෂ ජෝසෙට් හිරාන් සිය පර්යේෂණ වාර්තාව මඟින් පවසා ඇත්තේ ආහාර මිල ඉහළ යෑම නම් වූ මානුෂික අර්බුදයේ දී සංවර්ධනය වන රටවල මිලියන ගණන් ජනතාව දැඩි අවදානමකට මුහුණ පාන්නට සිදුවන බවයි. එනම් යම් දිනක ඇමරිකානු ඩොලරයක මිලදී ගැනීමේ හැකියාව ඇති ලෝක ජනගහනය බිලියනයක් නම් එක රැයකදී එම මිලදී ගැනීමේ හැකියාව හරි අඩකින් අඩුවන නිසා අදාළ සංඛ්‍යාව බිලියන දෙකක් බවට පත්වනු ඇති බවයි.සංවර්ධනය වන රටවල් 80 ක පමණ මිලියන 90 ක් පමණ ජනතාව 2008 වසරේ දී මේ අවදානමට ලක්වූ බව ද එම වාර්තාවේ සඳහන් වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=aa110109_1</link>
    <topic>රාජ්‍ය සේවකයාට ලබා ගත හැකි ඉහළම ප්‍රමිතිය ජනතා ප්‍රසාදයයි</topic>
    <author>සුනිල් දයා අල්විස්</author>
    <content>- ජනපතිසුනිල් දයා අල්විස්රාජ්‍ය සේවකයාට ලබාගත හැකි ඉහළම ප්‍රමිතිය ජනතා ප්‍රසාදය යැයි මහින්ද රාජපක්ෂ ජනාධිපතිතුමා පවසයි. ජනාධිපතිතුමා මේ බව පැවසුවේ අයි.එස්.ඕ. අන්තර්ජාතික තත්ත්ව සහතික දිනාගත් දිස්ත්‍රික් ලේකම් හා ප්‍රාදේශීය ලේකම් කාර්යාල වෙත සම්මාන හා සහතික ප්‍රදානෝත්සවයට සහභාගි වෙමිනි.එම උත්සවය ජනාධිපතිතුමාගේ ප්‍රධානත්වයෙන් අරලියගහ මන්දිරයේදී ඊයේ පැවැත්විණ. ජනතාවගේ පැත්තේ සිට ප්‍රශ්න දෙස බැලීම රාජ්‍ය සේවකයාගේ වගකීම බව පෙන්වා දුන් ජනාධිපතිතුමා; ජනතා කඳුළු පිසලිය හැකි, ජනතාව හමුවේ සංවේදී රාජ්‍ය සේවයක් අද රටේ ගොඩනැඟෙමින් පවතින බව ද සඳහන් කෙළේ ය.මෙහිදී රැස්ව සිටි පිරිස අමතමින් මහින්ද රාජපක්ෂ ජනාධිපතිතුමා මෙසේ ද පැවසීය.මට මතකයි අපි මේ රට භාර ගනිමින් මේ රටේ රජයේ සේවකයින් ට කිව්වා “ඔබ හමුවට ඇසේ කඳුළු පුරවා ගෙන එන ජනතාවගේ කඳුළු පිසදා යවන්න” කියලා. අපි ඒ කිව්වේ මේ ප්‍රමිතියයි. දිස්ත්‍රික් ලේකම් කාර්යලයක් වේවා, ප්‍රාදේශීය ලේකම් කාර්යාලයක් වේවා, වෙනත් රජයේ ආයතනයක් වේවා මහජනතාවගේ කඳුළු පිසදා සිනාව ලබා දෙනවා නම් ඒකයි හොඳම ප්‍රමිතිය. ජනතාව සෑහීමට පත් වෙනවා නම්, සතුටු වෙනවා නම් ඒකයි හොඳම ප්‍රමිතිය.මම අද මෙතනට එනකොට මගේ මේසේ උඩ පළාත් සභා මන්ත්‍රීවරයෙක් එවූ ලිපියක් තිබුණා. ඔහුගේ අඳෙීනාව හැමදාම ප්‍රගති සමාලෝචනය තියෙන දවස නම් කෙරෙන්නේ ඔවුන් ගේ පළාත් සභා රැස්වීම තියෙන දවසේ කියලා. ඒ ඔහු කපා හරින්න කියලා. මම හිතනවා ප්‍රාදේශීය ලේකම්වරයාට පුළුවන්කම තියෙන්න ඕන මේක වැරැදියි කියන්න. මම ඇමතිවරයෙක් වශයෙන් ඉද්දි දැනුත් සමහර අවස්ථාවලදී අපේ ලේකම්වරු අපට උපදෙස් දෙනවා. මට මතකයි එක අවස්ථාවකදී මම කම්කරු ඇමැතිවරයා වශයෙන් කටයුතු කරද්දී ඊපීඑෆ් පනත පිළිබඳ ප්‍රශ්නයකදී මගේ ලේකම්වරයා මට කිව්වා මේක කරන්න එපා යම් යම් ප්‍රශ්න ඔබතුමාටත් ඇතිවෙන්න පුළුවන්, මටත් ඇතිවෙන්න පුළුවන්. මේ බලපෑම සැර වැඩියි කියලා. මම කිව්වා මේක දේශපාලන තීන්දුවක්. ඔබ කලබල වෙන්න ඕනේ නෑ. මේක මම අස්සන් කරන්න ඕන කියලා. ඊට පස්සේ දෙවැනි වතාවටත් එතුමා මට ඒ අවවාදයම දුන්නා.තුන්වන වතාවටත් මම ආයෙමත් කිව්වම එතුමා තුන්වන වතාවටත් කියන්නේ මේක කරන්න එපා කියලා. මම එතැනදී කිව්වා ඔබතුමාට බොහොම ස්තුතියි මේක කිව්වට. මේකෙ අවදානම මම ගන්නවා කියලා. ඊට පස්සේ මම ඒ ලිපියට අස්සන් තැබුවා. ඒ අවදානමත් ගත්තා.අපේ ජනාධිපති ලේකම්තුමාත් සමහර වෙලාවට මට යම් යම් කරුණු පෙන්වා දෙනවා. ඒකට හේතු හෙව්වම දේශපාලන වශයෙන් නොව අවංකව එහි තිබෙන කරුණ පිළිබඳව අපි ඇහුම්කම් දෙනවා. ඒ දේශපාලනඥයයි නිලධාරියයි අතර තිබෙන සම්බන්ධය. ඒ නිසා ඔබට ශක්තිය තියෙන්න ඕන දේශපාලනඥයාට හරි මඟ පෙන්වන්න. දේශපාලනඥයා දේශපාලන තීන්දුවක් ගන්නේ ජනතා සුබසිද්ධියට. දේශපාලන ප්‍රතිපත්තියක් උඩ. ඒක පෞද්ගලික තීන්දුවක් නෙවේ.ඔබ පළාත් සභා මන්ත්‍රීවරයෙක් වෙන්න පුළුවන්, ඔබ මේවා පිළිබඳ අවබෝධයෙන් කටයුතු කරන්න ඕන. සැමවිටම නිවැරදි තීන්දුව ගන්න ඔබට ශක්තිය තියෙන්න ඕන.අපි සංවර්ධන අභියෝගය අතට අරන් තියනවා. ඒකෙදි ඔබ තමයි නියමුවො. ඔබගේ කැපවීම මත තමයි ඒ කටයුතු ඉදිරියට ගෙන යන්නෙ. හමුදාව මේ රට වෙනුවෙන් කැපවුණා නම් ඔබත් කැපවීම මේ රට වෙනුවෙන් කළ යුතුයි. ඒකයි ඔබේ වගකීම. ඒ නිසා ඔබ අද ඒ මඟ යන්න.මිනිසුන්ගේ කඳුළු පිසදාන්න මේ රටේ සංවර්ධනය අපි ඉදිරියට ගෙන යන්න ඕන. ඒ නිසා මේ කටයුත්තේ දී ඔබ අවංක වෙන්න ඕන. අපි ඉදිරියේ නොයෙක් ප්‍රශ්න තියනවා. අපේ රාජ්‍ය සේවය විශාල රාජ්‍ය සේවයක්. මිලියන 20 ක් රාජ්‍ය සේවයේ ඉන්නවා. මිලියන 1.3 ක් විශ්‍රාමිකයින් ඉන්නවා. අපි රාජ්‍ය දේපළ විකුණන්නේ නෑ එදා ප්‍රතිපත්තිය වුණේ රාජ්‍ය දේපළ විකුණා දමා රාජ්‍ය සේවය අඩු කරන්න. ඊට පස්සේ ඒක දියාරු කරලා සීමා කරන්න.අපි රාජ්‍ය සේවය ගැන විශ්වාස තැබුවා. ඔබ ගැන විශ්වාස තිබ්බා. ඒ විශ්වාසය තුළ තමයි අපි ඉදිරියට යන්නේ. අවුරුදු 40 ක් මම දේශපාලනය කළා. මංත්‍රීවරයෙක් වශයෙන් ඇමැතිවරයෙක් වශයෙන්, විපක්ෂ නායකයා වශයෙන්, අගමැති වශයෙන් වගේ ම දැන් ජනාධිපතිවරයා වශයෙන්. මන්ත්‍රීවරයෙක් වශයෙන් අපි හැම කාර්යාලයකටම ගියා. ඇමැතිවරයා ළඟට යන්න කලින් යන්නේ ලේකම්වරයා ළඟට. එතුමා සමඟ කථා කරලා තමයි ඇමැතිවරයා ළඟට යන්නෙ. ඒවගේ නිලධාරීන් සමඟ තිබුණා අපේ සුහදතාවක්. අපි සමහර වෙලාවට විෂය භාර ලිපිකරු ළඟට යනවා. එයා සමඟ කථා කරනවා.රාජ්‍ය සේවය දේශපාලනය අතර දැඩි සම්බන්ධයක් තියෙනවා. ප්‍රතිපත්තිය ක්‍රියාත්මක වෙන්න ඕන. ඔබ විවිධ දේශපාලන මත දරනවා වෙන්න පුළුවන්. නමුත් අපි රටක් ගැන හිතන කොට දේශපාලනය හිතන්න බැහැ. මූලිකවම තමන් ඉපදුන මාතෘ භූමිය ගැන හිතන්න ඕන. මේ මාතෘ භූමිය ගැන හිතද්දි දේශපාලනය අමතක කරන්න ඕන.රජයේ ප්‍රතිපත්තිය අපි බොහොම පැහැදිලිව මහින්ද චින්තනයේ කියලා තියනවා.විශේෂයෙන් මේ කාලය තුළ නොයෙක් මතවාද තියනවා. අද හොඳ ශක්තිමත් රජයක් තියනවා. අප අතර ඉතා හොඳ සුහදතාවක් තියනවා. අපි පොදු ප්‍රතිපත්තියකට එකඟ වෙලා තියනවා. ඒ ප්‍රතිපත්තිය ක්‍රියාත්මක කිරීමේ දී අපි එක කණ්ඩායමක්. මේකට තමයි මේ පහර ගහන්නේ.මේ රටේ සංවර්ධන ගමන අඩපණ කරන්න උත්සාහ කරනවා. බොරු ප්‍රචාර ගෙන යනවා. ජනතාව මේවා පිළිගන්නේ නැහැ. අවුරුදු 40 ක් ජනතාව මාව දන්නවා. ඒ නිසා ඒ විශ්වාසය තියෙනවා. ලෝකයා ඉදිරියේ මාව ඒකාධිපතියෙක් කරන්න හදනවා. පත්තර නිදහස නැහැ කියනවා. ඔබ පත්තරයක් බලනවා නම්, වෙබ් සයිට් එක්ක බලනව නම් නිදහස තියනවද නැද්ද කියලා බලා ගන්න පුළුවන්. අද විවිධ මාධ්‍ය මගින් අපට පහර දෙනවා. අපේ මාතෘ භූමිය ගැන ලෝකය හමුවේ විවිධ වැරැදි ප්‍රචාර ගෙන යනවා.අපට ජී.එස්.පී. දෙන්න එපා කිව්වා. මේ කාටද විරුද්ධ වෙන්නේ ජනතාවට. අද අපේ ඇඟලුම්වලට හොඳ ඉල්ලුමක් තියෙනවා. මේ රටේ ඇඟලුම් කර්මාන්තයේ සේවකයෝ හොඳ ප්‍රමිතියට වැඩ කරනවා. මේවා නතර කරන්න උත්සාහ කරන්නේ මොකටද අපේ ආර්ථිකය වට්ටන්න.අපට වගකීමක් තියනවා. අද අපි 8% ක සංවර්ධනයකට ගිහිල්ලා තියෙනවා. ඉතින් අපි හොඳ ආර්ථික ප්‍රගතියක් ලබා තියෙනවා. අපේ ඒක පුද්ගල ආදායම අද ඉහළ ගිහිල්ලා තියනවා. නිදහස ලැබුණ දවසේ ඉඳලා තිබුණේ ඩොලර් දාහට. අද එය 2400 දක්වා වැඩි කරගන්න අපට පුළුවන් වුණා.ඉකුත් අවුරුදු හයක් වැනි කාලයකදී රටේ යුද්ධයක් පවතිද්දීත් ගමේ සංවර්ධනයේ දී රාජ්‍ය සේවය දැක්වූ දායකත්වය ඊට ඉවහල් වූ බවත් රට සංවර්ධනය කරා ගෙන යන ගමනේදී රාජ්‍ය නිලධාරීන්ගේ වටිනාකම ඉතා වැදගත් බවත් ජනාධිපතිතුමා වැඩිදුරටත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=aa110109_2</link>
    <topic>දෙමළ පොලිස් නිලධාරීහු 336 ක් පත්වීම් ලබති</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාවසර 30 කට පසුව ප්‍රථම වරට ශ්‍රී ලංකා පොලිස් සේවයට බැඳුණු ආධුනික දෙමළ පොලිස් නිලධාරීන් 336 දෙනෙක් මාස 6 ක පුහුණුවෙන් පසු කටුකුරුන්ද පොලිස් අභ්‍යාස විද්‍යාලයේ පැවැති විසිරයාමේ උත්සවයේදී පොලිස්පති ආචාර්ය මහින්ද බාලසූරිය මහතා අතින් පත්වීම් ලිපි ලබාගත්හ.උතුරු ප්‍රදේශවල පදිංචි කරුවන් වූ ඔවුන්ගෙන් 320 දෙනෙක් පොලිස් කොස්තාපල්වරුන් වූ අතර 16 දෙනෙක් පොලිස් කාන්තාවෝ ය.ඔවුන්ගෙන් වැඩි දෙනෙක් දෙමළ කතා කරන ජනතාව සිටින ප්‍රදේශවලට අනුයුක්ත කරන බව ද මේ වසර අවසාන වන විට තවත් දෙමළ ජාතික තරුණ තරුණියන් 2500 ක් පමණ පොලිසියට බඳවා ගැනීමට සැලසුම් කර ඇති බව ද කීය.මෙය සිංහල - දෙමළ සබඳතාව වැඩි දියුණු කරගැනීමේ මාර්ගයක් බවත් මේ මගින් සිංහල ජනතාවගේ හොඳ හිත දිනාගැනීමට හැකි වන බවත් පත්වීම් ලිපි ලැබූ දෙමළ පොලිස් නිලධාරීහු පැවසූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=aa1101092</link>
    <topic>කුමන දේශපාලනය කළත් රටට ගරු කළ යුතුයි</topic>
    <author/>
    <content>- ජනපතිකුමන දේශපාලනය කළත් රටට තියෙන ආදරය හා ගෞරවය නැති කැර ගත යුතු නැතැයි මහින්ද රාජපක්ෂ ජනාධිපතිතුමා පවසයි.සංවර්ධනය අඩාල කිරීමට හා ජනතාවට ලැබිය යුතු දේ නතර කිරීමට කිසිවකු උත්සාහ ගන්නේ නම් ඔහු රටට ආදරය කරන තැනැත්තෙක් දැයි ප්‍රශ්න කිරීමට සිදුවන බවත් ජනාධිපතිතුමා සඳහන් කරයි.ජනාධිපතිතුමා මේ අදහස් පළ කළේ කඩුවෙල ඉදිි කළ පුස්තකාල සංකීර්ණය විවෘත කිරීමේ උත්සවයට සහභාගි වෙමිනි. එහිදී ජනාධිපතිතුමන් මෙසේ ද පැවසී ය. ජනතාවගේ ජයග්‍රහණය අපි බලාපොරොත්තු වෙන්නේ. අද අපි රටක් සංවර්ධනය කරනවා. අවුරුදු 30 ක කුරිරු යුද්ධය අපි අවසන් කර තියෙනවා. ඒ කුරිරු යුද්ධයත් එක්ක ජනතාවගේ හදවත් දිනා ගැනීමේ වැඩපිළිවෙළ අපි ආරම්භ කර තියෙනවා. අපට අද නොයෙක් විදිහේ බලපෑම් තියෙනවා. නොයෙක් විදිහේ අභූත චෝදනා අද අපි ඉදිරියේ දිග හැරෙනවා. මේ රට ලබාගත් ජයග්‍රහණ වෙනත් ආකාරයට පෙන්නුම් කරන්න උත්සාහ ගන්නවා. විශේෂයෙන් ම එල්.ටී.ටී.ඊ හිතවාදී පිරිස් මේ සඳහා විශාල වැඩපිළිවෙළක් දියත් කර තියෙනවා. පිටරටවල සමහරු අද අපිව විදුලි පුටුවට ගෙනියන්න ලෑස්ති වෙනවා. මේ මොකටද මේ ජයග්‍රහණය බාල්දු කරන්න.ඉන්දියාවෙන් පැමිණි ජ්‍යෙෂ්ඨ පුවත්පත් කර්තෘවරයෙක්, මාධ්‍යවේදියෙක් මා සමඟ කථා කළා. ඔහු ඉතා පැහැදිලිව කිව්වා මේ ලංකාවේ කරපු මානුෂික මෙහෙයුම පිළිබඳව ඔහු දරන්නේ ඉතාම ඉහළ තක්සේරුවක් කියලා. ආරම්භ කළේ කිසිම සිවිල් වැසියකුට සීරීමක්වත් ඇති නොවන ආකාරයෙන්.නැඟෙනහිර මුදවා ගැනීමේ දී කිසිම සිවිල් වැසියකුට සීරීමක්වත් වුණේ නැහැ. එහෙමනම් ඇයි උතුර නිදහස් කර ගැනීමේ වෙනත් ආකාරයකින් බලන්නේ. සම්පූර්ණයෙන් ම අපි වගකීම භාර අරගෙන ලෝකයේ දරුණුතම ත්‍රස්තවාදියාට විරුද්ධව කරපු ක්‍රියාවලියක් මිස පැහැදිලි ලෙස ම මෙය වෙනත් ක්‍රියාවලියක් නෙවේ.අවුරුදු 30 ක් අපි ත්‍රස්තවාදයෙන් බැට කෑවා. බියෙන් හා සැකයෙන් ඹ්වත් වුණා. දැන් අපි ඒකෙන් නිදහස් වෙලා. අද ඒ ප්‍රදේශවල සංවර්ධනය ආරම්භ කර තියනවා. ත්‍රස්තවාදීන් කඩා බිඳ දැමූ පාරවල්, පාසල්, රෝහල් මේවා සියල්ලම නැවත ගොඩනඟනවා. ඒ එක්කම මේ රටේ මහා සංවර්ධනයකට අපි ගමන් කරනවා. ඒ සංවර්ධනය දිහා බලන්න. මංමාවත් දිහා බැලුවොත් ඔබ රටේ ඇවිදිනව නම් ඔබ ත්‍රිකුණාමලයට යනවා නම් කන්ද උඩරටට යනවා නම් ඔබට මේ සංවර්ධනය පැහැදිලිව පේනවා.අපි යමක් කරන්න ඕන අද ගැන හිතලා නෙවේ. අපි යමක් කරන්න ඕන ඡන්දේ ගැන හිතලා නොවේ. රට ගැන හිතලා. අනාගත පරපුර ගැන හිතලා. අනාගතයේදී ඉපදෙන දරුවාට හෙට ඉපදෙන දරුවා වෙනුවෙන් අපි මේ රට සංවර්ධනය කරන්න ඕන. එහෙම නම් මේ රට සංවර්ධනය කිරීමේ දී අපි සියලු දෙනා එකතු වෙන්න ඕන.අපට අද නොයෙක් අපහාස කරනවා. මම විතර අපහාස විදපු කෙනෙක් නැහැ. පසුගිය කාලයේ මම ඒවට උත්තර දෙන්නේ නැහැ. විරුද්ධ පක්ෂයේ අපේක්ෂකයා ගැන මම කිසි දවසක සඳහන් කරලා නැහැ. කිසි දෙයක් කියලා නැහැ. මගෙන් සමහරුන් අහනවා ඇයි මෙතරම් අපහාස කරද්දී කටවහගෙන ඉන්නේ කියලා. මේකේ භයානක කම තමයි මොවුන් මේ උත්සාහ කරන්නේ ලෝකය ඉදිරියේ අපි අපහාසයට පත් කරන්න. මේ බොරු ප්‍රචාර ගෙන යන්නේ ලෝකයට. මහ ඒකාධිපතියෙක්, මේ රටේ පාලනයක් නැති මිනිහෙක්, මහ අපරාධ රාශියකට යන මේ වගේ පුද්ගලයෝ තමයි රට පාලනය කරන්නේ කියලා ලෝකය ඉදිරියේ අපේ රට හෑල්ලු කරන්න තමයි මේ උත්සාහ කරන්නේ. ඉතින් මේවා පිළිබඳ අපේ ජනතාව දැනුවත් වෙන්න ඕන. අපහාසයේ සීමාවන් තියෙන්න ඕන. වෙනදා ජනාධිපතිවරුන්ට ඔහොම අපහසා කරන්නේ නැහැ. මොකද ඒ අය ක්‍රියාත්මක වෙනවා. එවැනි යුග මේ රටේ තිබුණා. ඒත් අද එවැනි තත්ත්වයක් මේ රටේ නැහැ.මම ඉන්දියාවට ගිය වෙලාවේ එහි විපක්ෂනායකයා මුණ ගැසුණා. “අපි මේ ඉන්දියාව තුළ දී ආණ්ඩුවට පහර ගහනවා. ඔවුන්ගේ හැම ක්‍රියාවක් ම හෙළා දකිනවා. නමුත් විදේශ ප්‍රතිපත්තියක් ලෙස අපේ රට බාල්දු කරන්නේ නැහැ” ඔවුන් ඒකයි කිව්වේ. අපේ රටට ලැබුණ ජී.එස්.පී. කපන්න ඉල්ලුවේ සමහර වෘත්තිය සමිති නායකයෝ, සමහර දේශපාලනඥයෝ. සමහර එන්ජීඕ. ඔවුන් මොකක්ද මේ කරන්නේ. අපි ඉල්ලන්නේ රට ගැන හිතන්න. මැතිවරණයකදී මට පහර ගහන්න, අපහාස කරන්න, ඕන දෙයක් කරන්න. මම අවුරුදු 40 දේශපාලනයේ ඉන්නවා. මම දන්නවා සමහර දේශපාලනඥයෝ ඉපදුණ කාලයේ ඉඳන්. එදා අද තිබුණ යුගයට වඩා වෙනසක් තියනවා. අපි මේ ගමන යන්න ඕන. මේ රටේ සංවර්ධනය ගැන හිතන්න ඕන. විදුලිය කපන්නේ නැති විදිහට අපි විදුලි බලාගාර ඇති කළා. දැවැන්ත වරායන් ඇති කළා. මේ සියල්ල අපි ගොඩ නඟාගෙන යනවා. රටක් සංවර්ධන කරන කොට මේ පළාත් සංවර්ධනය කරලා රජයත් සමඟ එක්ව වැඩ කරලා රට ගොඩනඟන්න සියලු දෙනා එක්වෙන්න ඕන. අපේ නගරය, අපේ ගම ගොඩනඟන්න ඕන. ඒ සඳහා අද ශක්තිමත් අවස්ථාවක් තමුන්නාන්සේලාට ලැබිලා තියනවා.කඩුවෙල නගරය අද ශීඝ්‍ර සංවර්ධනයකට යොමු වෙලා තියෙනවා. හොඳ නායකත්වයක් තියෙනව. හොඳ ශක්තියක්. කැපවීමක් නායකත්වය තුළ තියනවා. අපෙන් විය යුතු යුතුකම් අපි ඉටු කරනවා. කඩුවෙලට සුදුසු පරිදි අවශ්‍ය ඕනෑම මුදලක් වියදම් කරලා නගරය හදන්න අපි අවසර දී තියෙනවා. ඒකයි අපට අවශ්‍ය සභාපතිතුමා ඇතුළු මන්ත්‍රීවරුන් කරන මේ සේවය අපි අගය කරන අතර ජනතාව වෙනුවෙන් කැපවී සේවය කරන්න ඔවුන් කැපවෙලා ඉන්නවා කියන එක මතක් කරන බව ජනාධිපතිතුමා වැඩිදුරටත් සඳහන් කෙළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=aa11010911</link>
    <topic>සංචාරක ව්‍යාපාරය මහජනතාවට සමීප ව්‍යාපාරයක් කරනවා</topic>
    <author/>
    <content>- ඇමැති බැසිල් රාජපක්ෂරටේ සෑම ආර්ථික සංවර්ධන ව්‍යාපෘතියකම අවසන් අරමුණ විය යුත්තේ මහජනතාවගේ ජීවන මට්ටම ඉහළ දැමීම බව ද, ඒ නිසා සංචාරක ව්‍යාපාරය රටේ මහජනතාවට සමීප වූ රටේ මහජනතාවට ආර්ථික සහ සමාජීය වශයෙන් සෙතක් සැලසෙන ව්‍යාපාරයක් වශයෙන් සංවර්ධනය කිරීමට තමා බලාපොරොත්තු වන බව ද, ආර්ථික සංවර්ධන අමාත්‍ය්‍ය බැසිල් රාජපක්ෂ මහතා ප්‍රකාශ කළේ ය. ඒ මහතා එසේ ප්‍රකාශ කළේ 2011 වර්ෂය සංචාරක වර්ෂය ලෙස නම් කිරීම පිළිබඳව සාකච්ඡා කිරීම සඳහා පාර්ලිමේන්තුවේදී පැවති රැස්වීමක් අමතමිනි.“යුද්ධයෙන් පසු ශ්‍රී ලංකාවේ ආර්ථික, සමාජීය සහ දේශපාලන වාතාවරණය විශාල පරිවර්තනයකට ලක් වෙමින් පවතිනවා. එම තත්ත්වය පිළිබඳ සතුටු නොවන පිරිසක් ද සිටිනවා. ලෝකය වටා ගොස් ආධාර ලබාදෙන ලෙස යදින විට, අනාතයන් සඳහා කූඩාරම් ඉල්ලන විට සතුටු වූ අය ලෝක බැංකුව ශ්‍රී ලංකාව දැන් ආර්ථික වශයෙන් ශක්තිමත් බව ප්‍රකාශ කිරීම පිළිබඳව, සංචාරකයන්ගේ ප්‍රමාණය වැඩි වීම පිළිබඳව, අපේ ඒක පුද්ගල ආදායම සහ විදේශ සංචිත වැඩිවීම පිළිබඳව සතුටු වෙන්නේ නැහැ.සමහර විදේශීය සහ දේශීය බලවේගවලට අවශ්‍ය වී ඇත්තේ ශ්‍රී ලංකාව ඉතියෝපියාව සහ සුඩානය පවතින තත්වයෙන් ම පවත්වාගෙන යාමයි. මෙම තත්වය තේරුම්ගෙන අප විසින් අපේ ආර්ථික සංවර්ධන පිළිවෙත් සකස්කර ගත යුතු වෙනවා” යැයි ද ඔහු ප්‍රකාශ කළේ ය.සංචාරකයෙකු ගුවන් ටිකට් පතක් මිලදී ගැනීමේ සිට ආපසු ගුවන් තොටුපළෙන් පිටවන අවස්ථාව දක්වා ඔහුට පහසුකම් සැලසීමේදී ඒ ඒ ආයතන විසින් ඉටු කළ යුතු වගකීම් කොටස නිසි පරිදි ඉටු කිරීම මගින්, රටට පැමිණෙන සංචාරකයන් තෘප්තිමත් වෙනවා.ඔහු ආපසු තම රටට සහ තම හිතවතුන් වෙත රැගෙන යන සුහදතාවේ පණිවිඩය සංචාරක ව්‍යාපාරයේ දිගු කාලීන සංවර්ධනය සඳහා ඉතා වැදගත් වෙනවා. ප්‍රචාරක ව්‍යාපාර දියත් කරනවාට වඩා පැමිණෙන සංචාරකයන්ට සුහදව සැලකීම සහ පහසුකම් සැලසීම මගින් සංචාරක ව්‍යාපාරයේ ප්‍රවර්ධනයට ඉඩ සැලසෙන බව ද ඇමැතිවරයා ප්‍රකාශ කළේ ය.අපේ පරිසරය, ජාතික උරුමයන්, මුහුදු වෙරළ ඔවුන්ට ආශ්වාදනය කිරීමට ඉඩ ලබාදීම මගින් රට සහ සංස්කෘතිය පිළිබඳව පණිවිඩය ලොව පුරා පැතිර යනවා. සංචාරකයන් ගසාකෑමට සහ වංචා කිරීමට සූදානම් වන පිරිස්වලට ඛ්සිම ඉඩක් ලබාදීමට තමා සූදානම් නොවන බව ද ඔහු ප්‍රකාශ කළේය.මෙම රැස්වීමට පරිසර අමාත්‍ය අනුර ප්‍රියදර්ශන යාපා, සමාජ සේවා අමාත්‍ය ෆීලික්ස් පෙරේරා, සංස්කෘතික හා කලා කටයුතු අමාත්‍ය ටී.බී. ඒකනායක, ගුවන් සේවා අමාත්‍ය ප්‍රියංකර ජයරත්න, ජාතික උරුමයන් පිළිබඳ අමාත්‍ය ජගත් බාලසූරිය, කර්මාන්ත හා වාණිජ අමාත්‍ය රිෂාද් බදුයුදින්, ආර්ථික සංවර්ධන නියෝජ්‍ය අමාත්‍ය ලක්ෂ්මන් යාපා අබේවර්ධන, රාජ්‍ය සම්පත් හා ව්‍යවසාය සංවර්ධන නියෝජ්‍ය අමාත්‍ය සරත් ගුණරත්න, ඛණිජ තෙල් කර්මාන්ත නියෝජ්‍ය අමාත්‍ය සරණ ගුණවර්ධන සහ ආපදා කළමනාකරණ නියෝජ්‍ය අමාත්‍ය දුලිප් විජේසේකර යන මහත්වරු ද සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=aa1101097</link>
    <topic>ශ්‍රීලනිප මූලස්ථානය පිරී ඉතිරී යයි</topic>
    <author>සුනිල් දයා අල්විස්</author>
    <content>සුනිල් දයා අල්විස්ශ්‍රී ලංකා නිදහස් පක්ෂයෙන් පළාත් පාලන මැතිවරණයට තරග කිරීමට ලක්ෂයකට අධික පිරිසක් අයදුම්පත් බාරදෙනු ඇතැයි අපේක්ෂා කැරෙන අතර අධික ඉල්ලුම මත කඩිනමින් සම්මුඛ පරීක්ෂණ පවත්වා නාම යෝජනා සකස් කිරීමට එම පක්ෂය කටයුතු යොදා තිබේ.ඉකුත් සිකුරාදා (7) දහවල් වන විට ශ්‍රී ලංකා නිදහස් පක්ෂ මූලස්ථානය වෙත 10,000 ආසන්න අයදුම්පත් සංඛ්‍යාවක් ලැබී තිබේ. දින තුනකට පෙර ඉදිරිපත් කර තිබූ මේ අයදුම්පත් සංඛ්‍යාවෙන් අවුරුදු 35 අඩු තරුණ පිරිස් ද අපේක්ෂිකාවන් ද අපේක්ෂකත්වය පතා අයදුම්පත් ඉදිරිපත් කර ඇති බව ද ශ්‍රී ලංකා නිදහස් පක්ෂ මූලස්ථානයේ පාලක ලේකම් යූ. ආරියසේන මහතා පවසයි.මේ අයදුම්පත් අතරින් සුදුස්සන් තෝරා ගැනීම එළැඹෙන සතියේ දී ම අපේක්ෂා කැරේ. විනය පරීක්ෂණ චෝදනා ලැබ සිටින පළාත් පාලන මන්ත්‍රීවරුන්ව සිටි අයට නැවත තරඟ කිරීම් අවස්ථාවක් නොදෙන අතර ඔවුන් පිළිබඳ චෝදනා විභාග කිරීමට පක්ෂයේ විනය මණ්ඩලය ද මේ සතියේ රැස්වීමට ද නියමිත ය.මෙසේ සකස් කරන අවසන් ලැයිස්තුව යටතේ එක්සත් ජනතා නිදහස් සන්ධානයෙන් තරග කරන සාමාජිකයන්ගේ ලැයිස්තුව මහින්ද රාජපක්ෂ ජනාධිපතිතුමාගේ අනුමැතියට ද ඉදිරිපත් කිරීමට නියමිත ය. විසුරුවා හරින ලද පළාත් පාලන ආයතනවල නාම යෝජනා බාර ගැනීම ලබන 20 සිට 27 වැනිදා දක්වා සිදු කෙරේ.26 වැනිදා දහවල් ස්වාධීන කණ්ඩායම්වලින් නාම යෝජනා බාර ගැනීම අවසන් කෙරෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=aa1101095</link>
    <topic>පුංචි ඡන්දයට පෙර එජාපයේ නැවත බෙදීමක්</topic>
    <author>නිරූෂි විමලවීර</author>
    <content>නිරූෂි විමලවීරපළාත් පාලන මැතිවරණයට පෙර එක්සත් ජාතික පක්ෂයේ නායකත්වය වහාම වෙනස් විය යුතු බවට එක් පාර්ශ්වයක් ප්‍රකාශ කරන අතර පුංචි මැතිවරණයෙන් අනතුරුව වෙනස්කම් සිදු කළ යුතු බවට තවත් පාර්ශ්වයක් අදහස් ප්‍රකාශ කිරීම හේතුවෙන් මැතිවරණය ආරම්භයේදීම එජාපය දෙකට බෙදීම නිසා පළාත් පාලන මැතිවරණ ව්‍යාපාරය දැඩි පසුබෑමකට ලක්ව ඇතැයි එම පක්ෂ ආරංචි මාර්ග අනාවරණය කරයි.පක්ෂ නායකත්වය රැක ගනිමින් ඉදිරි පළාත් පාලන මැතිවරණයට නායකත්වය දීමට වික්‍රමසිංහ මහතා සූදානම් බව ද එම ආරංචි මාර්ග සඳහන් කරයි.එක්සත් ජාතික පක්ෂයේ නායකත්වය සජිත් පේ‍්‍රමදාස මහතා බාර ගැනීමට සූදානම් බවට නිල ප්‍රකාශයක් ලබන සතියේ නිවේදනය කිරීමට එක් පිරිසක් සූදානමින් සිටිති. වික්‍රමසිංහ මහතා පක්ෂ නායකත්වයෙන් වහාම ඉල්ලා අස්විය යුතු බවට පෙත්සමක් හිටපු පාර්ලිමේන්තු මන්ත්‍රී කණ්ඩායම පසුගියදා වික්‍රමසිංහ මහතා වෙත බාර දී තිබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=aa1101094</link>
    <topic>සිසුන් අනවශ්‍ය බරෙන් නිදහස් අධ්‍යාපන විෂය මාලා වෙනස් වෙයි</topic>
    <author>සුභාෂීණී ජයරත්න</author>
    <content>සුභාෂීණී ජයරත්නපාසල් සිසුන්ට පමණක් නොව මවුපියන්ට පවා අනවශ්‍ය බරක් පැටවෙන පරිදි සකස් වී තිබුණු පාසල් විෂය මාලා සංශෝධනය කැර නිදහස් වාතාවරණයක අධ්‍යාපන කටයුතු කැර ගෙන යා හැකි ක්‍රමයක් හඳුන්වා දීමට අධ්‍යාපන අමාත්‍යාංශය පියවර ගනිමින් සිටී.මේ යටතේ දැනට පවතින බැරෑරුම් හා අනවශ්‍ය විෂය කොටස් සංශෝධනය කැරෙනු ඇත. ජාතික අධ්‍යාපන ආයතනය විසින් මීට පෙර හඳුන්වා දී තිබු උසස් පෙළ විෂය නිර්දේශයන්වල විශ්ව විද්‍යාල මට්ටමේ විෂය කරුණු පවා ඇතුළත් වී තිබු බැව් මේ සම්බන්ධයෙන් කරන ලද සමීක්ෂණයකදී අනාවරණය වී තිබේ. එමඟින් සිසුන්ට විශාල මානසික පීඩනයක් එල්ල වී තිබු බවටත් කරුණු හෙළි විය. පාසල් කාලයේදී ආවරණය කැර ගත නොහැකි පමණට විෂය නිර්දේශය බරපතළ වීම නිසා උපකාරක පංතිවලට යොමු වීම සියයට සියයකින් ඉහළ ගොස් ඇති බවත් උසස් පෙළ පංතිවල සිසුන් සියයට සියයක්ම ටියුෂන් පංතිවලට යවන්නට සිදු වී ඇති බවත් මේ නිසා දෙමවුපියන්ට විශාල වියදමක් දැරීමට සිදු වී ඇති බවත් සඳහන් විය.අධ්‍යාපන ඇමැති බන්දුල ගුණවර්ධන මහතා ගේ උපදෙස් පරිදි සිදු කෙරුණු මේ සමීක්ෂණයේදී තවත් කරුණු ගණනාවක් අනාවරණය වී තිබේ.ජාතික අධ්‍යාපන ආයතනය විසින් දැනටමත් ගණකාධිකරණය, රසායන විද්‍යාව හා ආර්ථික විද්‍යාව යන විෂයන් තුන පිළිබඳ සමීක්ෂණ කටයුතු අවසන් කැර ඇති අතර එහි ප්‍රතිඵලය වී ඇත්තේ ද විෂය නිර්දේශය අනවශ්‍ය පරිදි විශාල වීම, ඉගැන්වීමට කාලය ප්‍රමාණවත් නොවීම, විශ්ව විද්‍යාල මට්ටමේ ඉගැන්විය යුතු දේ ඇතුළත් වීම හා ඒ සඳහා පුහුණු ගුරුවරු පවා නොමැති වීම යන කරුණුය.මීට අමතරව භෞතික විද්‍යා විෂයට අලුතින් හඳුන්වා දුන් නැනෝ තාක්ෂණය හා මූලධර්ම යන විෂය සඳහා පුහුණු ගුරුවරු නොමැති වීම මෙන්ම උසස් පෙළ තාක්ෂණවේදය යටතේ ඇති විෂයන් ඉගැන්වීමට විශ්ව විද්‍යාල ආචාර්යවරු කිහිප දෙනෙකුටවත් කළ නොහැකි කාර්යයක් තනි ගුරුවරයකුට පමණක් කිරීමට සිදුවී තිබීම සම්බන්ධයෙන් ද විවිධ චෝදනා මතු වෙමින් පවතී.අනවශ්‍ය විෂය කොටස් ඉවත් කැර උසස් පෙළ විෂයමාලා ලිහිල් කිරීම සම්බන්ධ අවසන් වාර්තාව මේ මස 31 දාට පෙර ජාතික අධ්‍යාපන ආයතනයේ අධ්‍යක්ෂ ජනරාල්වරයා විසින් අධ්‍යාපන ඇමැති බන්දුල ගුණවර්ධන මහතාට බාර දීමට නියමිතව ඇතැයි වාර්තා වෙයි. එම වාර්තාවට අනුව අධ්‍යාපන අමාත්‍යවරයා විසින් ප්‍රතිපත්තිමය තීරණයක් ගත් සැණින් 2011 නව විෂය නිර්දේශය යටතේ උසස් පෙළ විභාගයට මුහුණ දෙන සිසුන්ගේ විභාග ප්‍රශ්න පත්‍ර ද ලිහිල් වනු ඇතැයි අපේක්ෂා කෙරෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=aa1101099</link>
    <topic>වට්ටක්කා 60න් 30ට බසී</topic>
    <author>දයා ඩී.ෆොන්සේකා</author>
    <content>හමුදාවේ එළවළු වෙළෙඳාම සාර්ථකයිදයා ඩී.ෆොන්සේකායුද හමුදාව මඟින් මහජන සුබසාධනය පිණිස ආරම්භ කළ මහජනතාවට ලාබෙට එළවුළු ලබාදීමේ ව්‍යාපාරය සාර්ථකව සිදුවන බව යුද හමුදා මාධ්‍ය ප්‍රකාශක මේජර් ජනරාල් උභය මැදවෙල සිළුමිණට පැවැසීය.එහිදී වෙළෙඳ පොළේ රුපියල් 80ට විකිණුනු ගෝවා කිලෝව රු.55 බැගින් ද කිලෝව 80 ගණනේ විකුණූ රාබු කිලෝව 35 බැගින් ද විකුණන ලදී. වෙළෙඳ පොළේ රුපියල් 80ක් වූ තක්කාලි කිලෝව යුද හමුදාව වික්කේ රුපියල් 55 ටය. රුපියල් 60 වට්ටක්කා කිලෝව රුපියල් 30කට විකිනීම හමුදාව සිදු කළේය.මාලිගාවත්ත, කැම්බල් පාක්, හයිඩ්පාක්, මුත්තයියා පාර, ටොරින්ටන්, බොරැල්ල දුම්රිය පොළ, රාජගිරිය, ජාඇල, ඒකල, කටුනායක, මහරගම, හෝමාගම හා කඩුවෙල යන ස්ථාන 14ක දැනට යුද හමුදා එළවුළු වෙළෙඳ පොළ ආරම්භ කර ඇති අතර ඉදිරියේදී දිවයිනේ තවත් ප්‍රදේශවලට එය ව්‍යාප්ත කිරීමට යුද හමුදාව බලාපොරොත්තු වන බවද යුද හමුදා මාධ්‍ය ප්‍රකාශකවරයා පැවැසීය.මේ වන විට මොරටුව ඇතුළු දිවයිනේ නොයෙක් ප්‍රදේශවලින් මේ සඳහා ඉල්ලීම් ලැබෙන අතර නුදුරු අනාගතයේදී ඒවා ඉටුකරන බවද යුද හමුදා මාධ්‍ය ප්‍රකාශක වරයා අවධාරණය කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=aa1101093</link>
    <topic>මන්ත්‍රී ජෝන් ගේ වරප්‍රසාද තර්කය ප්‍රතික්ෂේප කෙරේ</topic>
    <author/>
    <content>නියෝජ්‍ය ඇමැතිවරයෙක් අධිකරණය හමුවේ නීතිඥයකු ලෙස පෙනී සිටීම මඟින් පාර්ලිමේන්තු වරප්‍රසාද උල්ලංඝණය කිරීමක් සිදු වන බවක් පෙනෙන්නට නැතැයි කථානායක චමල් රාජපක්ෂ මහතා පාර්ලිමේන්තුවේදී ඊයේ ප්‍රකාශ කළේ ය.නියෝජ්‍ය ඇමැති ෆයිසර් මුස්තාපා මහතා අධිකරණය හමුවේ නීතිඥයකු ලෙස පෙනී සිටීම මඟින් පාර්ලිමේන්තු මන්ත්‍රීවරුන්ගේ වරප්‍රසාද උල්ලංඝණය වීමක් සිදුව ඇතැයි එජාප මන්ත්‍රී ජෝන් අමරතුංග මහතා කළ ප්‍රකාශයක් සම්බන්ධයෙන් කථානායකතුමා මේ තීරණය ඊයේ ප්‍රකාශයට පත් කෙළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=aa1101096</link>
    <topic>මහ බැංකුවේ උපදෙසින් සියලු බැංකුවල පොලිය පහළට</topic>
    <author/>
    <content>දේශීය බැංකුවල “පොලී ව්‍යාප්තිය” අඩු කිරීමට මහ බැංකුව කටයුතු කරමින් සිටින බැව් එහි අභ්‍යන්තර ආරංචි මාර්ග පවසයි. පවතින ක්‍රමවේදවලට අනුව වර්තමාන පොලී ව්‍යාප්තිය සියයට 4.5 පවත්වා ගැනීමට මහ බැංකුව සමත් වී තිබේ. එසේ වුවද බැංකුවක මුදල් ලබාදීම හා ලබාගැනීම් අතර වෙනස වන පොලී ව්‍යාප්තියේ වෙනසේ පවතින ප්‍රතිශතය සියයට 6 ට වඩා වැඩි බව ද අනාවරණය වී තිබේ.මේ වෙනස අඩු කළ හැක්කේ ස්ථාවර පොලී අනුපාතයක් පවත්වා ගැනීමෙන් සහ බැංකුවල අන්තර්මධ්‍ය වැය අඩු කිරීමෙන්ය. ඒ බැවින් දේශීය බැංකු සඳහා ක්‍රියාකාරිත්ව කාර්යක්ෂමතාව වැඩි කිරීම, ප්‍රති සංවිධිත ව්‍යාපාරික ක්‍රමවේද ඇති කිරීම හා නව නිපැයුම් හඳුන්වා දීමට කටයුතු කළ යුතු බව මූල්‍ය අධිකාරිය නිර්දේශ කැර තිබේ.සම්ප්‍රදායික බැංකු ක්‍රමවේදවල සිර වී නොසිට අලුත් ක්‍රමවේද සඳහා යොමු වීමත් සුළු හා මධ්‍ය පරිමාණ ව්‍යාපාරිකයන්ට ණය ලබාදීම සඳහා වැඩි අවධානයක් යොමු කිරීමත් මෙහිදී වැදගත් බව නිර්දේශ කර ඇතැයි ද දැන ගන්නට ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=aa1101098</link>
    <topic>ළමා නිවාස වර්ගීකරණය කෙරේ</topic>
    <author>රමණී සුබසිංහ</author>
    <content>රමණී සුබසිංහමවුපිය සෙනෙහස අහිමි 14000ට ආසන්න දරුවන් රැඳී සිටින දිවයින පුරා පිහිටි ස්වේච්ඡා ළමා නිවාස 301ක් අධීක්ෂණය කර දරුවන් ගේ රැකවරණය තහවුරු කිරීමට කටයුතු යොදා ඇතැයි පරිවාස හා ළමාරක්ෂක සේවා කොමසාරිස් සරත් අබයගුණවර්ධන මහතා පවසයි.මේ යටතේ උතුරු නැඟෙනහිර ළමා නිවාස කිහිපයක් හැර අනෙකුත් ලියාපදිංචි ස්වේච්ඡා ළමා නිවාස සියල්ල අධීක්ෂණය කොට වර්ගීකරණය කැර ඇති අතර ඒ අනුව ඉතා හොඳ තත්ත්වයේ ළමා නිවාස 43ක්, හොඳ තත්ත්වයේ ළමා නිවාස 133ක් සාමාන්‍ය තත්ත්වයේ ළමා නිවාස 98ක් හා ඉතා දුර්වල ළමා නිවාස 27ක් හඳුනාගෙන ඇතැයි ඒ මහතා පෙන්වාදෙයි.මේ අනුව සාමාන්‍ය හා ඉතා දුර්වල ළමා නිවාස අවම වශයෙන් හොඳ මට්ටමේ ළමා නිවාස බවට පත්කිරීම සඳහා අදාළ කළමනාකරුවන් දැනුම්වත් කිරීම ඇතුළු විශේෂ වැඩපිළිවෙළක් අරඹා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=aa11010910</link>
    <topic>“ලක්විරු සෙවණ” හෙට විවෘත කෙරේ</topic>
    <author/>
    <content>පූජ්‍ය ඇල්ලේ ගුණවංශ හිමියන් ගේ පුරෝගාමීත්වයෙන් සහ ධර්මායතනය ආරක්ෂක සභාවේ සහායෙන් ඉදි කරන ලද “ලක්විරු සෙවණ” ආබාධිත රණවිරු නිෂ්පාදන අලෙවි සංකීර්ණය හෙට (10) මහින්ද රාජපක්ෂ ජනාධිපතිතුමා අතින් විවෘත කිරිමට නියමිතය.”ලක්විරු සෙවණ” ස්ථාපිත කොට තිබෙන්නේ බත්තරමුල්ල, පැලවත්ත ඩෙන්සිල් කොබ්බෑකඩුව මාවතේය. මෙහිදී ආබාධිත රණවිරුවන් විසින් නිෂ්පාදනය කරනු ලැබූ විවිධ භාණ්ඩ මිලට ගැනීමට පහසුකම් සලස්වා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=aa11010912</link>
    <topic>අපේ ජාතික වනෝද්‍යාන 5ක් අන්තර් ජාතික වන උයන් වෙයි</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහයාල, විල්පත්තුව, මින්නේරිය, හෝර්ටන්තැන්න හා කුමන යන ජාතික වනෝද්‍යාන 2011 වසරේදී අන්තර්ජාතික මට්ටමේ වනෝද්‍යාන බවට පත්කිරීමට වැඩ පිළිවෙළක් ක්‍රියාත්මක කරන බව ගොවිජන සේවා හා වනජීවී ඇමැති එස්.එම්.චන්ද්‍රසේන මහතා පවසයි.මේ අනුව මෙම ජාතික වනෝද්‍යානවල පාරිසරික සංරක්ෂණ හා සංවර්ධන වැඩ සටහන් විධිමත් කරන බවත් විදේශීය සංචාරකයන්ට පරිසර හිතකාමී ලෙස මේ වන උයන් බැලීමට පූර්ණ පහසුකම් ලබාදීමට පියවර ගන්නා බවත් ඇමැතිවරයා පවසයි.හෝර්ටන්තැන්න හා ශ්‍රීපාදය ලෝක උරුමයන් ලෙස යුනෙස්කෝ සංවිධානය අනුමත කර ඇති බවත් ඒ අනුව ලොව පුරා ම අද අපේ වනජීවී උරුම පිළිබඳව වටිනාකමක් ලැබී ඇති බවත් පවසන ඇමැතිවරයා ඒවා සුරැකීමට නීති රීති තවත් දැඩි කරන බවත් පවසයි.විල්පත්තුව ජාතික උද්‍යානයේ වනජීවී බංගලා 4ක් දැන් නරඹන්නන් සඳහා විවෘත කර ඇති බවත් අවුරුදු 30කට පසු දැන් විල්පත්තුව බැලීමට පමණක් නොව මාදුරුඔය සෝමාවති මන්නාරම යෝධ වැව ආදී උතුරු නැඟෙනහිර ආසන්නයේ තිබෙන වනජීවී උද්‍යාන හා අභය භූමි නැරඹීමට ජනතාවට දැන් ඉඩ කඩ ලැබී ඇති බවත් ඇමැතිවරයා කීය.අලි මිනිස් ගැටුම් ඇති සියලු ප්‍රදේශවල කාර්යය ලෙස අලි විදුලි වැට ඉදිකිරීම මේ වසරේදී අවසන් කරන බවත් අවධාරණය කළ ඇමැතිවරයා මේ වැටවල් බලාගැනීමට කිලෝමීටර් 3කට එක් අයෙක් බැගින් සිවිල් ආරක්ෂක නිලධාරීන් යොදවන බවත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=aa11010913</link>
    <topic>කොළඹ සරසවියේ උප කුලපති ධුරයට යළිත් මහාචාර්ය ක්ෂණිකා හිරිඹුරේගම</topic>
    <author/>
    <content>ශ්‍රී ලංකා ප්‍රජාතාන්ත්‍රික සමාජවාදී ජනරජයේ ජනාධිපති මහින්ද රාජපක්ෂ මැතිතුමා විසින් කොළඹ විශ්ව විද්‍යාලයේ ජ්‍යෙෂ්ඨ මහාචාර්ය ක්ෂණිකා හිරිඹුරේගම මහත්මිය ජනවාරි පළමු වැනිදා සිට වසර තුනක කාලයක් සඳහා නැවත වරක් කොළඹ විශ්ව විද්‍යාලයේ උප කුලපති ධුරයට පත්කර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=aa11010914</link>
    <topic>රුපියල් කෝටි 4517 කින් ගම නඟන ව්‍යාපෘති 92200 ක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමුළු රටේම ගම් නඟා සිටුවීම පිණිස ආර්ථික සංවර්ධන අමාත්‍යාංශය ක්‍රියාත්මක කරන ‘ගම නැඟුම’ ව්‍යාපෘතිය මඟින් මෙරට ග්‍රාම නිලධාරි වසම් 14000 ක් ඇතුළත ග්‍රාමීය සංවර්ධන ව්‍යාපෘති 92200 ක් ක්‍රියාත්මක කර ඇත.මේ යටතේ මෙරට සෑම ග්‍රාම නිලධාරී වසමක් සඳහා ම පසුගිය වසර දෙක ඇතුළත රුපියල් ලක්ෂ 30 ක් වටිනා ග්‍රාමීය ව්‍යාපෘති ක්‍රියාවට නංවා ගම දියුණු කර ඇතැයි ආර්ථික සංවර්ධන අමාත්‍යාංශයේ අතිරේක ලේකම් (ග්‍රාමීය ආර්ථික ප්‍රවර්ධන) ආර්. ඒ. ඒ. කේ. රණවක මහතා පවසයි. ඒ අනුව මුළු රටම ආවරණය වන පරිදි ‘ගම නැඟුම’ ව්‍යාපෘතිය වෙනුවෙන් රජය පසුගිය වසර 5 ඇතුළත රුපියල් කෝටි 4517 ක් පමණ වැයකර ඇත. මින් පුද්ගලයන් ලක්ෂ 90 කට පමණ සෙත සැලසී තිබේ. යටිතල පහසුකම් ද වැඩි කර ඇත.මේ ව්‍යාපෘතිය යටතේ් වැඩිම සංවර්ධනයක් කෙරි ඇත්තේ ග්‍රාමීය මහාමාර්ග සංවර්ධනය සඳහාය. ඒ අනුව ග්‍රාමීය මාර්ග සංවර්ධන ව්‍යාපෘති 45000 ක් ක්‍රියාත්මක කර තිබේ. ඉන් ග්‍රාමීය මාර්ග කිලෝමීටර් 7800 ක කොන්ක්‍රීට් අතුරා ඇතැයි ද රණවක මහතා පැවසීය.මහින්ද රාජපක්ෂ ජනාධිපතිතුමාගේ උපදෙස් පරිදි ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් මෙම ‘ගම නැගුම’ වැඩ සටහන ක්‍රියාත්මක කෙරේ.මේ යටතේ ග්‍රාමීය ජීවනෝපාය සංවර්ධන ව්‍යාපෘති 12385 ක් ක්‍රියාවට නැංවී තිබේ. ඊට අමතරව විදුලි ව්‍යාපෘති 3621 ක්ද ජල ව්‍යාපෘති 1938 ක්ද සුළු වාරි ව්‍යාපෘති 2904 ක්ද ක්‍රියාවට නැංවී තිබේ. ඒ සමඟම රණවිරු නිවාස 10000 ක්ද ගම නැගුම යටතේ ඉදිකර තිබේ.මෙම ව්‍යාපෘතිය යටතේ 2008 දී ග්‍රාමීය ව්‍යාපෘති 33225 ක්ද 2009 වසරේදී ග්‍රාමීය ව්‍යාපෘති 28331 ක්ද 2010 වසරේදී ග්‍රාමීය ව්‍යාපෘති 24641 ක්ද උතුරු නැගෙනහිර ප්‍රදේශ ද ඇතුළත්ව ක්‍රියාවට නැංවී ඇතැයි ආර්ථික සංවර්ධන අමාත්‍යාංශයේ අධ්‍යක්ෂ ජනරාල් මහාචාර්ය සුනන්ද මද්දුම බණ්ඩාර මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=aa11010915</link>
    <topic>ශ්‍රී ලංකාව දකුණු ආසියාවේ සෞඛ්‍ය සම්පන්නම රට</topic>
    <author>සාගරිකා දිසානායක</author>
    <content>සාගරිකා දිසානායකශ්‍රී ලංකාව දකුණු ආසියාවේ සෞඛ්‍ය සම්පන්න රටවල් අතරින් ප්‍රථම ස්ථානයට මෙන්ම ලෝකයේ උසස්තම සෞඛ්‍ය මට්ටමක් පවත්නා රටක් ලෙස සලකන බවට ලෝක සෞඛ්‍ය සංවිධානය ඇතුළු අන්තර් ජාතික ආයතනවල ඇගැයීමට පාත්‍ර වී ඇතැයි සෞඛ්‍ය අමාත්‍යාංශය පවසයි.නිදහස් සෞඛ්‍ය සේවාවෙහි ප්‍රතිඵලයක් ලෙස ජනතාවගේ ආයු කාලය අවුරුදු 73 දක්වා ඉහළ යාම, ජීවී උපත් 1000කට සිදුවන මාතෘ මරණ සංඛ්‍යාව 3.7ක් දක්වා අඩුවීම, සජීවී දරු උපත් 1000කට සිදුවන ළදරු මරණ අනුපාතය 11ක් වීම 1993 වසරේ සිට පෝලියේ රෝගය තුරන් කිරීම, 1993 සිට නව ජන්ම පිටගැස්ම තුරන් කිරීම, බරවා සහ ලාදුරු තුරන් කිරීමේ තත්ත්වයට ළඟාවීම සහ 2015 වන විට මැලේරියාව තුරන් කිරීමේ ඉලක්කය කරා ශීඝ්‍ර ලෙස ළඟාවෙමින් සිටීම වැනි කරුණු මේ ජයග්‍රහණයට හේතු වී තිබේ.බෝවන රෝග මර්දනයට සාර්ථක ලෙස මුහුණ දීමත් සමඟ මිනිසා ගේ ආයු කාලය වර්ධනය වීමෙන් ද සුපුරුදු සම්ප්‍රදායික ජීවන රටාව හා ආහාර රටාවන් වෙනස්වීමෙන් ද දියවැඩියාව, අධික රුධිර පීඩනය, කොලොස්ටරෝල් මට්ටම ඉහළ යාම, මානසික ආබාධ, වකුගඩු ආබාධ පිළිකා සහ හදිසි අනතුරු වැනි බෝ නොවන රෝගවලට ගොදුරු වීමේ වැඩි ප්‍රවණතාවක් ඇතිවී තිබේ. මේ අවදානම පිටු දැකීම සඳහා ජනාධිපතිතුමා ගේ උපදේශය මත සෞඛ්‍ය අමාත්‍යාංශය සඳහා වෙන්කරන ප්‍රතිපාදනවලට අමතරව 2011 වසරේ ප්‍රාථමික සෞඛ්‍ය සංරක්ෂණය සඳහා බෝ නොවන රෝග අවම කිරීම වෙනුවෙන් රුපියල් මිලියන 900ක් වෙන් කොට ඇතැයි අමාත්‍යාංශයේ අතිරේක ලේකම් වෛද්‍ය පාලිත මහීපාල පවසයි.මේ වන විට ලංකාවේ ඒ එච් 1 එන් 1 රෝගය ව්‍යාප්තවීමේ වේගය ක්‍රමයෙන් අඩුවෙමින් පවති අතර ගැබිනි මව්වරුන්, බෝ නොවන රෝග සහිත පුද්ගලයින්, සෞඛ්‍ය කාර්ය මණ්ඩල ආරක්ෂක සේවා සහ අත්‍යවශ්‍ය සේවා සපයන්නන් ඇතුළු අවදානම් කණ්ඩායම් සඳහා ප්‍රතිශක්තිකරණ එන්නත ලබා දී ඇත.සියලු දෙනාට එන්නත ලබාදීම සඳහා තවත් එන්නත් තොගයක් ශ්‍රී ලංකාවට ලබා දීම කෙරෙහි ලෝක සෞඛ්‍ය සංවිධානය කටයුතු යොමු වී ඇති බවත් රෝගයට ගොදුරු වූ රෝගීන්ට ප්‍රතිකාර කිරීම සඳහා ඖෂධ පෙති තොගයක් පසුගියදා අමාත්‍යාංශය වෙත ලබා දුන් බවත් ලේකම්වරයා වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=aa11010916</link>
    <topic>“ඉ-ශ්‍රී ලංකා” ජගත් පැසසුම් ලබයි</topic>
    <author/>
    <content>තොරතුරු හා සන්නිවේදන තාක්ෂණය මෙරට ජන ජීවිත සවිමත් කිරීම සඳහා යෙදාගෙන තිබෙන ආකාරය පිළිබඳව ලෝක බැංකුව සිය ප්‍රසාදය පළකර තිබේ.ඒ අනුව මෙරට තොරතුරු හා සන්නිවේදන තාක්ෂණය තවදුරටත් දියුණු කිරීමට ලබාදෙන පහසුකම් ඉදිරියටත් අඛණ්ඩව ලබාදෙන බව ලෝක බැංකුවේ කළමනාකාර අධ්‍යක්ෂිකා ආචාර්ය එන්කෝසි ඔකෙන්ජෝ ඉමේලා මහත්මිය පවසන්නීය.මෙරට ජන ජීවිත සවිමත් කිරීමට මහින්ද රාජපක්ෂ ජනාධිපතිතුමාගේ සංකල්පයක් මත ක්‍රියාත්මක ඉ-ශ්‍රී ලංකා වැඩ සටහන යටතේ මෙරට තොරතුරු තාක්ෂණය යොදාගෙන තිබෙන ආකාරය පිළිබඳව විශේෂයෙන් ලෝක බැංකුවේ ප්‍රසාදය පළකර ඇතැයි ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ධ්ඛ්ඊඒ) පවසයි.විනාඩි 2න් උප්පැන්න විවාහ හා මරණ සහතික ලබාදීමේ වැඩ පිළිවෙළ නැණ සැල වැඩපිළිවෙළ මේ අනුව ජන ජීවිත සවිමත් කිරීම සඳහා දැඩි අවධානයක් යොමුකර ඇතැයි ලෝක බැංකුවේ නිලධාරීහු පවසති.ලෝක බැංකුවේ කළමනාකාර අධ්‍යක්ෂිකා ආචාර්ය එන්කෝසි ඔකෙන්ජෝ ඉමේලා මහත්මිය නැඟෙනහිර පළාතේ ස්ථාපිත කර තිබෙන නැණසල මධ්‍යස්ථානවල නිරීක්ෂණ චරිකාවක නිරත වෙමින් මේ බව සඳහන් කර තිබේ.ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ මෙහෙයවීම මත දිවයින පුරා පිහිටුවා තිබෙන නැණසල මධ්‍යස්ථාන 601 මඟින් තොරතුරු හා සන්නිවේදන තාක්ෂණයේ ප්‍රතිලාභ ජනතාවට සමීප කරවීම සඳහා විධිමත් කාර්යභාරයක් සිදු කරමින් සිටින බවත් මාසයකට ලක්ෂයකට පමණ ජනතාවක් එම මධ්‍යස්ථාන වෙත යොමු වීමෙන් මේ බව වඩාත් පසක් වන බවත් ඇය ප්‍රකාශ කර තිබේ.මෙරට ආර්ථික සංවර්ධනය වේගවත් කිරීම සඳහා පරිගණක සාක්ෂරතාව ද ක්‍රමානුකූල ලෙස වර්ධනය කරගැනීමට ශ්‍රී ලංකාව සමත්වී තිබෙන බවත් ඉමේලා මහත්මිය වැඩි දුරටත් සඳහන් කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=aa11010917</link>
    <topic>ග්‍රාමීය විදුලි ව්‍යාපෘති 800 ක්</topic>
    <author>තාරක වික්‍රමසේකර</author>
    <content>තාරක වික්‍රමසේකරග්‍රාමීය විදුලි ව්‍යාපෘති 800 ක් ක්‍රියාත්මක කිරීම ඇතුළු නව විදුලි ව්‍යාපෘති රැසක් මඟින් 2012 වසරේදී මුළු රටම විදුලියෙන් ආලෝකවත් කර ‘සැමට විදුලිය’ ලබා දීමට පියවර ගෙන ඇතැයි විදුලිබල හා බලශක්ති අමාත්‍යාංශය පවසයි.ඇමරිකන් ඩොලර් මිලියන 40 ක වියදමින් ක්‍රියාත්මක ග්‍රාමීය විදුලි ව්‍යාපෘති 800 ට අමතරව රුපියල් මිලියන 850 ක වියදමින් සිදුකෙරෙන දෙහිවල – ගල්කිස්ස භූගත කේබල් ව්‍යාපෘතියෙන් කිලිනොච්චි – මන්නාරම – මුලතිව් දිස්ති‍්‍රක්කවල විදුලි ව්‍යාපෘති සඳහා වන රුපියල් මිලියන 1178 ව්‍යාපෘතියත් ඊට අමතරව ඇමරිකන් ඩොලර් මිලියන 4 ක මුදලකින් සිදු කෙරෙන පවිත්‍ර බලශක්ති සහ ප්‍රවේශ සංවර්ධන ව්‍යාපෘතියත් ඇතුළත් වේ.මීට අමතරව ඇමෙරිකන් ඩොලර් මිලියන 5 ක වියදමින් සිදු කැරෙන වීදි ආලෝකකරණ ව්‍යාපෘතිය ද ක්‍රියාවට නංවා ‘සැමට විදුලිය’ වැඩසටහන එළිදකිනු ඇත.එමෙන්ම විදුලිබල පද්ධතියේ විශ්වසනීයත්වය වැඩි කිරීම සහ ක්‍රියාකාරීත්වය පහසු කරනු පිණිස විදුලිය බෙදා හැරීමේ පද්ධතිය සඳහා මේ වසරේ සිට ස්වයංක්‍රීය මෙහෙයුම් පද්ධතියක් ද ක්‍රියාත්මක කෙරේ.එමෙන්ම මේ වසරේ නව බෙදාහැරීම් ක්‍රමවේදයන් කිහිපයක් ද විදුලි සංරක්ෂණ ව්‍යාපෘතීන් ගණනාවක් ද ක්‍රියාවට නංවන බව අමාත්‍යාංශය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=ab11010910</link>
    <topic>2011 දී ආකල්පමය වෙනසක් ඇතිකළ හැකියි</topic>
    <author>සිසිර විජේසිංහ අග්‍රාමාත්‍ය මාධ්‍ය ලේකම්</author>
    <content>- අගමැතිඅසල්වැසි භාරතයේ මහා විමුක්තිදායකයාණන් වන “මෝහන්දාස් කරම්චාන්ද් ගාන්ධි” නොහොත්, එකල තිස්තුන් කෝටියක් වූ භාරත වැසියන්ගේ “මහත්මා” යන ගෞරව නාමයෙන් පිදුම් ලැබූ මහත්මා ගාන්ධිතුමන් භාරත භූමියේ ස්වාධීනත්වය දිනාගැනීමේ “ජාතික විමුක්ති ව්‍යාපාරය” ආරම්භ කෙළේ සෑම භාරත වැසියෙකුම ස්ව කැමැත්තෙන් රක්ෂා කළ යුතු දස පනතක් හඳුන්වා දෙමිනි.සත්‍යය දැන සත්‍යයට ගරු කිරීම, අවිහිංසාව දැන, අවිහිංසාව පුරුදු කිරීම, බ්‍රහ්මචර්යාව ආරක්ෂා කිරීම, තමන්ගේ දෙය තමන්ටම යැයි තරයේ නොසිතීම, මධුර ආහාර පානයෙන් වැළකීම, ජීවත්වන්නේ කන්නට නොව කන්නේ ජීවත්වීම සඳහා බව තරයේ අවබෝධයට ගැනීම, අධර්මයෙන් උපයන ධනය, ධනයක් නොව මහා විනයක් බව සිහි තබා ගැනීම, අසරණ සරණය හා ස්වදේශ මමත්වය පුරුදු පුහුණු කිරීම, කුමන ජාතියේ හෝ වේවා කුමන කුලයේ හෝ වේවා මිනිසා මිනිසාම බව විශ්වාස කිරීම, ලෝකයේ සෑම ආගමකම ආගමිකයෙකුට සමානත්වයෙන් සැළකීම ද ඒ සෑම ගුණයක්ම අභිබවන ධීර වීර නිර්භීත භාවයක් තමා තුළ වගාකර ගැනීම ද ඒ දස පනතට අයත් වේ. භාෂා දෙසිය විසි දෙකකින් අදහස් හුවමාරු කරගන්නා දාහත්කෝටියක් කුලීන හින්දූන් ද, හත්කෝටි පනස් ලක්ෂයක් පංචමයන් ද, අටකෝටි පනස් ලක්ෂයක් මුස්ලිම් බැතිමතුන් ද වූ එකල සමස්ත භාරත වැසියන් තුළ මෙවැනි ආකල්පමය වෙනසක් ඇති කිරීම යනු ප්‍රාතිහාර්යයක් බඳු ක්‍රියාවකැයි යමකුට සිතෙන්නට පිළිවන.2011 වසරඑහෙත් මහත්මා ගාන්ධි යන, මේ කුඩා බලවන්තයා ඒ මහා පෙළහර පෑවේය. ඉන්දියානු ජාතික විමුක්ති ව්‍යාපාරය ඔහු ජනතාවට දිනා දුන්නේ තනිකරම “අවිහිංසාවාදයේ” බලයෙනි. ජනතාව තුළ ඇතිකළ අධ්‍යාත්මික ගුණ වගාවේ ශක්තියෙනි. සෑම පුද්ගලයකුගේම ඇතුළාන්තයේ සැඟවී සිටින, ජීවත්වන, ගුණවත්භාවය අවදිකරවීමෙනි. මහත්මා ගාන්ධිතුමන් පිළිබඳව වන, ඒ ශ්‍රේෂ්ඨ මතකයන් සිහිපත් කරවීමට උචිතම කාලය ලෙස, නව වසරේ මුල් භාගයේ සිටින මේ මොහොත වඩාත් සුදුසු බවට කිසිදු විවාදයක් තිබිය නොහැක. උපතින් ජීවිතය පරිපූර්ණ ලෙසම රැගෙන ආ කිසිවකුත් අප අතර, සිටිය නොහැක.පරිපූර්ණත්වය ලැබීමට නම් ඒ ඒ ජීවන අත්දැකීම් මෙන්ම ආගමික හා දර්ශනයන් පිළිබඳව වන හෘදයාංගම හැදෑරීම් ද ඒවායේ අනුභූ®තීන් ද තම තම පමණින් සිය ජීවිත තුළට බද්ධ කරගත යුතුය.ස්වයං විවේචනය තමා, ඇතුළාන්තයෙන්ම විනිවිදීම, තමා උපමාකොට, අනෙකාගේ මනෝභාවයන් ස්පර්ශ කිරීමට හැකිවීම වැනි සියුම් වේදතයින් පිළිබඳව අප සංවේදී විය යුතුය.අධ්‍යාත්මික වශයෙන් පරිපූර්ණත්වයට පත් ජීවිතයක හිමිකාරියක හෝ හිමිකාරයකු වීමට අපට හැකිවන්නේ එවිටය.දශක තුනකට අධික අභ්‍යාන්තරික යුද්ධයකින් පීඩාවට පත් රටක වැසියන් වන අප හදවත් තුළ, අධ්‍යාත්මික හර පද්ධතීන් වැඩි වර්ධනය කරගත යුතු හා එසේ කිරීමට සුදුසුම වටපිටාවක් සහිත වසරක් ලෙස 2011 වසර නම් කළ හැකිය. ගතවූ වසර පමණක් නොව, ගතවූ දීර්ඝ අතීතයම, අප ගෙවා දමා ඇත්තේ කඳුළින් හෝ සුසුමිනි.අපගේ දෑස් ඉදිරිපිටම කැබිලිති වී ගිය මිනිස් ජීවිත, අපගේ දෑස් ඉදිරිපිටම අප වෙතින් උදුරාගනු ලැබූ අප ආදරණීයයන්ගේ ඇසුර, පිළිබඳව වන අමිල මතකයන් හැර, ඒ බැඳීම් තක්සේරු කළ හැකි කවර නම් මිණුම් දණ්ඩක් ලෝකයේ වේද?තිස් වසරක යුද්ධයක් එක් මොහොතක උදම් රළක්, අපට අහිමි කළ දෑ කොතෙක්දැයි යන්න නොව, අපට අහිමි නොකළේ මොනවාදැයි යන්න පිළිබඳව ස්වයං හැදෑරීමක යෙදෙන්නට, අප තවමත් ප්‍රමාද නැත.ගෙවුණු අතීතය වෙනුවෙන් නොව, උදාවන අනාගතය වෙනුවෙන් අප අලුතින් ජීවත්විය යුතුය. නැතහොත් අලුතින් ජීවිතය යළි පටන්ගත යුතුය. ඒ ආරම්භයට සුදුසුම මොහොතත්, ඒ ගමන් මඟට සුදුසුම නායකත්වයකුත් දැන් අප සතුව ඇත.ආකල්පඅවිහිංසාවාදයේ නියමුවාණන් වන මහත්මා ගාන්ධිතුමන් භාරතීයයන්, “බ්‍රහ්ම සමාජයක්” බවට පරිවර්තනය කළේ පාර්ලිමේන්තු අණ පනතකින් හෝ වැසියන් පීඩාවට පත් කරවන නීති සම්මුතීන් රටට හඳුන්වා දීමෙන් නොවේ. ඔහු අරගල කළේ ජනතාවගේ හදවත් සමඟය. ඔහුගේ සටන් පාඨයන්හි, මුඛ්‍ය චෝදනාකරුවන් වූයේ ජනතාවගේ හදවත් තුළ මුල් බැස තිබූ, අවිචාරවත් අධාර්මික ගති සිරිත්ය. කුලීනයකු වූ ඔහු, කුලහීන සමාජයේ කඳුළින් කුලීනයින්ගේ හදවත් උණුසුම් කළේය. කඳුළේ උණුසුමත්, සතුටේ හසරැල්ලත්, භාරතීය මුහුණ මත සමානව ඇඳී ගියේ ඉන් පසුවය. බෞද්ධයින්ගේ සමස්ත ලෝ වාසී 2600 වැනි සම්බුද්ධත්ව ජයන්ති මංගල්ලය ද, මේ වසරට යෙදී තිබේ.බහුතරය බෞද්ධයින් වන සමස්ත ශ්‍රී ලංකා වාසීන්ට සාර සමාජයක් නිර්මාණය කරගැනීමේ සද්කාර්යයට, එයද යහපත් නිමිත්තක් කරගත හැකිය. මහින්ද රාජපක්ෂ ජනාධිපතිතුමා සේනාධිනායකයාත් රාජ්‍ය නායකයාත් ලෙස, මේ දේශය බාරගත් මොහොතේ, කල් යල් නොගෙන සැබෑ කරගත යුතු එක් සිහිනයක් දකිමින් සිටියේය. ඒ තිස් වසරකට අධික කාලයක් මේ මාතෘ භූ®මියත් දෙකෝටියකට අධික ජනතාවගේ ජීවිතත්, අජීවී, අප්‍රාණික වස්තූන් බවට පත්කර තිබූ කෲර ත්‍රස්තවාදය, ශ්‍රී ලංකා ධරණීතලයෙන් සහමුලින්ම අතුගා දැමීමය. රටුන් ද, නොරටුන් ද එය සිහිනයක් මැයි තිබූ කළ, රට බාරගෙන සිව් වසරක් ගතවන තැන, ඔහු එය යථාර්ථයක් බව මුළු ලෝකයාටම පෙන්වා ඔප්පු කළේය. හෙළයාට කළ නොහැකි කිසිවක් නැතැයි යන උදාර ගුණය, මහින්ද ජනනායකයාණන් යළිත් ලෝකයාට තහවුරු කළේය.ඒ ශ්‍රේෂ්ඨ ජන නායකයාණන්, ඔහුගෙන් පසු රටේ දෙවැනි පුරවැසියාගේ ධූරයට තෝරාගනු ලැබුවේද ඔහු මෙන්ම තම ජනතාව වෙනුවෙන් තවත් උදාර සිහිනයක් දකිමින් සිටින, වචනයේ පරිසමාප්ත අර්ථයෙන්ම දේශපාලන යුග පුරුෂයෙකි. සර්ව ආගමික සංහිඳියාවකින් සුසැදි, අධ්‍යාත්මික ගුණ වගාවන්ගෙන් අනූන, සමානාත්මතාවයෙන් පරිපූර්ණත්වයට පත් ශ්‍රී ලාංකික “සාර සමාජයක් නිර්මාණය වනු දැකීම ඒ යුග පුරුෂයා දුටු තවමත් දකිමින් සිටින යථාර්ථවාදී සිහිනයයි. පුද්ගලයාගෙන් පවුලත්, පවුලෙන් සමාජයත්, සමාජයෙන්, රටත් යන ව්‍යාප්තිය තුළ යහපත් ආකල්ප, යහපත් ගති සිරිත් යහපත් දිවි පැවැත්ම යනු, අභ්‍යන්තර මෙන්ම බාහිර වශයෙන් ද සංවර්ධිත දේශයක පෙර නිමිතිම වන්නේය.පන්සලේ, පල්ලියේ, කෝවිලේ, ජීවිතයෙන් වැඩි කාලයක් ගත කළ ද තම යුතුකම් හා වගකීම් හරිහැටි හඳුනා නොගත් අප තවමත් හුස්ම ගනිමින් සිටින්නේ, අන්ධකාරයෙන් පිරුණු, මූලාශ්‍ර හා ස්ථාපිත ආදර්ශයන් මත පදනම්ව නොවේද? එම කළු අඳුරෙන් රටත්, සමාජයත්, ආලෝකය කරා රැගෙන යාමේ පළමු පහන් සිල දැල්වීමට දි.මු.ජයරත්න අග්‍රාමාත්‍යතුමා ප්‍රමුඛ අග්‍රාමාත්‍ය කාර්යාලයත්, බුද්ධ ශාසන හා ආගමික කටයුතු අමාත්‍යාංශයත් දැන් මූලික පියවර තබා අවසන්ය.එහෙත්, පුද්ගල ආකල්පමය වෙනසක් නොහොත් අධ්‍යාත්මික සංවර්ධනයක් ඇති කිරීම යනු රටක ජනාධිපතිවරයෙකුට, අග්‍රාමාත්‍යවරයෙකුට නැතහොත් රජයකට පමණක් තනිව ක්‍රියාත්මක කළ හැකි, වගකීමක් හෝ කාර්යයක් නොවේ. සර්ව ආගමික සංහිඳියාවක් සහිත, ආකල්පමය වෙනසක් සමාජගත කරවීමේ, පළමු අභියෝගය බාරගත යුත්තේ ඔබ විසිනි. ඒ සියලු වෙනස්කම් හෝ වෙනස්වීම් පළමුව ඇරඹිය යුත්තේ තමා තුළින් වීම නිසාය. ඊට, ජනතාවගේ හදවතට දැනෙන අන්දමේ බලපෑමක් කරවීමේ, දායකත්වයක් ලබාදීමේ ප්‍රමුඛතම වගකීම, බෞද්ධ, හින්දු, කතෝලික, මුසල්මානු යන සර්ව ආගමික පූජ්‍ය පක්ෂය වෙතත් ආගමික මධ්‍යස්ථාන වෙතත් පැවරේ.ආගමික ප්‍රබෝධයතම තමන්ගේ ඇදහීම තුළින්, ජීවිතය සකසුරුවම් කරගන්නා ජන සමාජයක් නිර්මාණය කරවීම, එමඟින් යහපත් හරපද්ධතීන් ගති සිරිත් සමාජගත කරවීම හා එවැනි සමාජයක් තුළින් කාන්තා අතවර, ළමා අපචාර, මත්ද්‍රව්‍ය භාවිතය, මිනී මැරුම් යන සමස්ත අපරාධ වළක්වාලීමත්, ආකල්පමය වෙනසක් ඇති කරවීමේ අපේක්ෂිත අරමුණු වේ. එවැනි සාර සමාජයක අපරාධකරුවන් බිහිවන්නේ නැත. අන්තවාදීන් ද ආත්මාර්ථකාමීන් ද බිහිනොවේ. කේළමෙන්, බොරුවෙන්, වංචාවෙන් දිවි ගෙවන්නන්ට ද එවැනි සාර සමාජයක පැවැත්මක් නැත.එහෙත් ආගමික ඇදහීම් උදෙසා, ජනතාව වඩ වඩා නැඹුරු කරවීමට නම් එම ආගමික සිද්ධස්ථානයන් ද ඒවායේ වැඩ වෙසෙන පූජනීය උතුමන් ද කෙරෙහි පළමු අවධානය යොමු කළ යුතුය. ඒ සඳහා දිවයින පුරා පිහිටි, බෞද්ධ, හින්දු, කතෝලික, ඉස්ලාමීය යන ආගමික සිද්ධස්ථාන වෙත රුපියල් ලක්ෂය දක්වා වන මූල්‍ය ප්‍රතිපාදන ලබාදීමේ ධර්ම මෙහෙවර ගරු අග්‍රාමාත්‍යතුමන් විසින් මේ වන විටත් ක්‍රියාත්මක කොට ඇති අතර, එහිදී යුද්ධය හේතුවෙන් විනාශයට පත් උතුරු නැඟෙනහිර ප්‍රමුඛ දුෂ්කර ප්‍රදේශයන්, වෙත ප්‍රමුඛතාව ලබාදී තිබේ. මේ වන විට එම වැඩ පිළිවෙළ තුළ, දිස්ත්‍රික්ක 12ක සර්ව ආගමික මධ්‍යස්ථාන රැසකට, රුපියල් කෝටි තුන ඉක්මවූ මූල්‍ය ප්‍රතිපාදන ලබාදීමට අග්‍රාමාත්‍ය කාර්යාලයත්, බුද්ධ ශාසන හා ආගමික කටයුතු අමාත්‍යාංශයත් ක්‍රියාකොට ඇත.භාරතයේ බ්‍රහ්ම සමාජ සංකල්පය හා සුසංයෝග වූ දේශීයත්වය තුළ සියල්ලේ නිමැවුම්කරුවා තමන් බවට පරිවර්තනය වීමට ඉන්දියානුවන්ට වැඩි කාලයක් ගත නොවීය. ඒ ඔවුනගේ පළමු ශික්ෂා පදය ලෙස කර්මය වෙනුවට චර්යාවන් පුරුදු පුහුණු කිරීමේ ප්‍රතිඵලයකි. එකම ජාතියක් වන සමස්ත ශ්‍රී ලාංකිකයන්ට ද ඒ උදාර ජයග්‍රහණයේ මල්පල නෙළන කාලය වැඩි ඈතක නොවේ. අවශ්‍ය වන්නේ ඒ සඳහා වන අධිෂ්ඨාන ශක්තිය, කැපවීම වෙර වීරිය හා අවංක භාවය පමණි. සාර සමාජයක් සඳහා වන අධ්‍යාත්මික වන්දනාවේ පළමු පියවර තැබිය යුත්තේ ඔබය. ඔබගෙන් අරඹන්න. ඔබ පසුපසින් තවත් දස දහසක් පියවරයන් ඔබේ ගමන් මඟට ඒකරාශී වනු නොඅනුමානය.සිසිර විජේසිංහ අග්‍රාමාත්‍ය මාධ්‍ය ලේකම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=ab1101099</link>
    <topic>ජෙයරාජ් එස්. බී. ගේ ඇසින්...</topic>
    <author>සාකච්ඡා කෙළේ සිරිල් එඬේරමුල්ල</author>
    <content>මා සිර කර සිටිය දී, මසකට වරක් නො කඩවාම ඔහු මා බැලීමට පැමිණියේ ය. එසේ ආ එක් අවස්ථාවක උතුරු නැඟෙනහිර අවුල පිළිබඳව මුලින් පැවති ඔහුගේ ස්ථාවරය වෙනස් වී ඇති බව මට වැටහුණි.ඒ චන්ද්‍රිකා බණ්ඩාරනායක යුගයේ අවසන් කාලයේය. ඔහු පළමුව සිටියේ බලය බෙදිය යුතු ය යන මතයේ ය. වෙනස වටහා ගත් මම දිනක් ඔහුගෙන් ප්‍රශ්නයක් ඇසුවෙමි.“මොකද අගමැති වෙන්නවත් හිතලද...?”“නෑ එස්. බී.... මම සිංහලත් නොවෙයි. බෞද්ධත් නොවෙයි. මගෙ එහෙම බලාපොරොත්තුවක් නැහැ. එල්ටීටීඊ අදහස්... දෙමළ බහුතරය අනුමත කරන්නෙ නෑ මේ කුඩා රටට ආණ්ඩු දෙකක් මොටද එස්. බී...ඔහුට මහා ආත්ම ශක්තියක් විය. මහින්ද රාජපක්ෂ ජනාධිපති තුමාට ද ඒ ශක්තිය එ පරිදිම ඇත. දෙදෙනා ගේ දිගුකාලීන සමීප ඇසුර ඊට හේතු වෙන්න ඇති යයි මම කල්පනා කරමි. ඊට අමතරව ජනාධිපතිතුමා ළඟ මහ ඉවසීමක් ද ඇත.මා හා ජෙයරාජ් දෙදෙනා ළඟ ඉවසීම නොවීය. අපි පක්ෂය තුළ විවෘතව ද, සෘජුව ද කථා කළ අය වීමු. චන්ද්‍රිකා බණ්ඩාරනායක යුගයේ ද අප දෙදෙන එ සේ වීම චන්ද්‍රිකා මා ගැන ඉවසුවද, ජෙයරාජ් ගැන ඉවසුවේ නැත.මා පක්ෂයේ මහ ලේකම්ව සිටි නිසා, එ සේ වූ බව මම අද කල්පනා කරමි.චන්ද්‍රිකා බණ්ඩාරනායක, පක්ෂයේ නායකත්වයට ගෙන ඒමේ අරගලයේ පළමු සාමාජිකයන් වූයේ අප දෙදෙනාය. රිචඩ් පතිරණ, කේ. බී. රත්නායක යන අයත් ඒ මතයේ සිටියහ. එහෙත් ඔව්හු කාටදෝ බියෙන් නිහඬව සිටියහ.යෝජනාව පක්ෂයට ඉදිරිපත් කළේ අප දෙදෙනාය.ගම්පහට චන්ද්‍රිකා එපාය යනුවෙන් ඒ සමඟ පෙත්සමක් අස්සන් කිරීමේ ව්‍යාපාරයක් මතු විය. එහි පදනමේ සිටියේ අනුර බණ්ඩාරනායකය. ලක්ෂ්මන් ජයකොඩි ප්‍රබලයන් පවා ඊට අස්සන් කර තිබුණි. ගම්පහ දිස්ත්‍රික්කයේ ශ්‍රී. ල. නි. ප. ආසන සංවිධායකවරු හා මන්ත්‍රීවරු අනුර ගේ බලපෑමට ඊට අස්සන් කර තිබුණි. එහෙත් ජෙයරාජ් ඊට අස්සන් කෙළේ නැත.සිරිමාවෝ මැතිනිය ගේ ඇවෑමෙන්, පක්ෂයට රට පිළිගත් නායකත්වයක් අවශ්‍ය බව බිය සැක නැතිව පැවසූ ඔහු, අනුරට තව කල් තිබෙන බව ප්‍රසිද්ධියේ ම පැවසීය.මා හා ජෙයරාජ්ට අමතරව අලවි මවුලානා හා අ. ම. කරුණාරත්න බඳු අය ද ප්‍රසිද්ධියේ ම ඒ මතය දැරූහ.ගම්පහ දිස්ත්‍රික් කණ්ඩායමේ සාමාජිකයකු ලෙස අන් හැම විට ම ජෙයරාජ් පෙනී සිටියේ අනුර බණ්ඩාරනායක වෙනුවෙනි.අනුරට මදි පුංචිකම් වූ හැම විට ම ජෙයරාජ්... සිරිමාවෝ මැතිනිය වෙත ගොස් ඒ බව පෙන්වා දී අනුරට යුක්තිය ඉටු කර දුන් අවස්ථා එමට ය.එහෙත් අනුර ගේ චන්ද්‍රිකා විරෝධි පෙත්සමේ දී ජෙයරාජ්, අනුර ගේ පැත්ත ගත්තේ නැත.ජෙයරාජ් ප්‍රනාන්දුපුල්ලේ මහතා ගේ මා දකින ඉහළම ගුණය... සිය ඡන්දදායකයන් විශ්වාස කළ ආකාරය හා ඔවුන් වෙනුවෙන් පෙනී සිටි ආකාරය ය.පාර්ලිමේන්තු ආපන ශාලාවේ මස් මාංශ තහනම් කර, එළවළු බත් සපයමු යි යෝජනා වූ විට, විරුද්ධ බොහෝ දෙනා, එම යෝජනාවට යටි සිතින් එරෙහිව නිහඬව සිටිය දී, මුව විවර කළේ ජෙයරාජ් ය.“පාර්ලිමේන්තුව සිංහල බෞද්ධ කරන්න එපා... අපේ පක්ෂයටත් තියෙන චෝදනාවක්...”මේවා මේ රටේ ජනපි‍්‍රය දේශපාලනයට ගැලපෙන කියමන් නො වේ. එහෙත් ඔහු තම සිතැඟි හිරකරගෙන නො සිට සෘජුවම හෙළි කළේ ය.ඔහු හා මා පාර්ලිමේන්තු පැමිණියේ 1989 දී ය. මා ඔහු හඳුනා ගත්තේ ඊට පෙර ය. ශ්‍රී. ල. නි. ප. තරුණ සම්මේලන උපදේශකවරයකු ලෙස සේවය කරද්දී ය.ජෙයරාජ් දේශපාලනයේ ඉහළට ආවේ වේගයෙනි. ඔහුට මහා දේශපාලන එඩිතර කමක් විය. දිස්ත්‍රික්කයේ මෙන් ම මුළු රටේ ම ජනතාව ඔහුට මහත් ගෞරවයක් දැක්වූයේ ඒ හෙයිනි.චන්ද්‍රිකා විරෝධි ඇමැති කණ්ඩායමක අප දෙදෙනා ම ක්‍රියා කළෙමු. මා, ජී. එල්., මහින්ද විජේසේකර බඳු අය ශ්‍රී. ල. නි. ප. හැර පියා එ. ජා. ප. යට ගියේ එ හෙයිනි. එහෙත් ඔහු පැමිණියේ නැත. ඒ කටානේ බෞද්ධ භික්ෂුන්ගේ හා ඡන්දදායකයන් ගේ විරෝධය නිසා විය යුතුය.ඊළඟ මැතිවරණයෙන් ඔහු පරදිනු ඇතැයි මම කල්පනා කළෙමි.එහෙත් ඔහු ජය ගත්තේ ය. රෙජී රණතුංග පැවසුවේ, ජයගත් පසු, ජෙයරාජ් ද එ. ජා. ප. යට යනු ඇති බව ය. එහෙත් ඔහු ශ්‍රී. ල. නි. ප. ය අත හැරියේ නැත.ජෙයරාජ් හැම දිනකම පාර්ලිමේන්තු පැමිණියේ හොඳින් සූදානම්ව ය. ඔහු නිතර පොත පත කියවූයේය.පාර්ලිමේන්තු පුස්තකාලය ඇසුරු කළේ ය.ඇමැති කාලයේ මෙන් ම මන්ත්‍රී කාලයේ ද නියෝජ්‍ය ඇමැති කාලයේ ද එසේ ම ය.පොත පත කියවා, සූදානම්ව, පාර්ලිමේන්තු පැමිණෙන මැති ඇමතිවරු අද ඉතා හිඟය.පාර්ලිමේන්තු පුස්තකාලය ඇසුරු කරන මන්ත්‍රීවරු ද හිඟය.චන්ද්‍රිකා බණ්ඩාරනායක ගේ ඇවෑමෙන් ඊළඟ පක්ෂ නායකයා විය යුත්තේ මහින්ද රාජපක්ෂ බව යෝජනා කරන්නට හැම කෙනකුම පසුබට වෙද්දී, ඇමැති මණ්ඩල රැස්වීමක දී, ඒ යෝජනාව කළේ ජෙයරාජ් ය.ස්ථිර කළේ අනුරාධපුරයේ එස්. එම්. චන්ද්‍රසේන මහතා ය.සිරිමා මැතිනියගේ ඇවෑමෙන්, චන්ද්‍රිකා පක්ෂ නායක විය යුතු බව යෝජනා කළේ ද ඒ ජෙයරාජ්ම ය. වේලාවට වැඩ නො කරනවාට, බොරු කියනවාට, මැති ඇමැතිවරුන්ට අවමන් කරනවාට, සමහර විට අසිහියෙන් මෙන් ක්‍රියා කරනවාට, පක්ෂ සංවිධාන රැස්වීම්වලදී හා ඇමැති මණ්ඩල රැස්වීම්වලදී, චන්ද්‍රිකාට චෝදනා කළේ ජෙයරාජ් පමණ ය. සමහර දිනවල ඔහු හා චන්ද්‍රිකා අතර සැර පරුෂ විවාද හට ගත්තේ ය.පක්ෂය තුළ ඉහළට ආ බොහෝ අය, පළමුව තමන් හා පහළ සිටි අය ඉක්මනින් අමතක කර දැම්මේ ය. ජෙයරාජ් කිසිදා එ සේ කළේ නැත.පුංචි මිනිසුනට, ආසන සංවිධායකවරුනට, මන්ත්‍රීවරුනට අවවාද ද කරමින්... උදව් ද කරමින්... ශක්තිමත් කළේ ජෙයරාජ් ය.ඔහු ප්‍රතිපක්ෂ මන්ත්‍රීවරුනට දැක්වූයේ ද ඒ දයා කරුණාවම ය.දහමින් කතෝලික වුවත්, බෞද්ධ භික්ෂුනට අත දෙමින් විහාර ගොඩනැඟීමට හා සංවර්ධනයට ආධාර කළේ ය. ඒ සඳහා තම කිට්ටු ව්‍යාපාරිකයන් යොමු කළේ ය.අගරදගුරු හිමි හා පූජකවරු සමඟ මෙන් ම මල්වතු අස්ගිරි මහ නා හිමිවරු සමඟ ද ඔහු ඉතා සමීපව ඇසුරු කළේ ය. වාද විවාද ද කළේ ය. තමා ගොඩනැඟූ නව ගම්මානවලට ප්‍රධාන ආගම් හතරේ ම වන්දනා ස්ථාන තනා දුන්නේ ය.මෙ රට සියලු ජාතිකයන් හා ආගමිකයන් අතර “පාලමක්” වීමට ඔහුට ඕනෑ විය.අස්ගිරි - මල්වතු මහ නා හිමිවරු, ගෙදරට වඩම්මා දානමය පිංකමක් කිරීමට මෙ රට බොහෝ බෞද්ධ නායකයන්ට පවා ඉඩ කඩ ලැබෙන්නේ කලාතුරකිනි. කතෝලිකාගමික ජෙයරාජ්ට ඒ වාසනාව හිමි වුණි. එඩිතරකම, අවංකකම, විවෘත භාවය හා කැපවීම... ඒ සියල්ලට වඩා මනුස්සකම පිරී ඉතිරී ගිය මට මෑත යුගයේ මුණ ගැසුණු එකම දේශපාලකයා ඔහුය.පාර්ලිමේන්තුවේ දුක්ගන්නා රාළ වූයේ ද ඔහු ය. අද එබඳු දේශපාලන මිතුරෙක්, අපට පාර්ලිමේන්තුවේ නැත.ශ්‍රී. ල. නි. ප. යට පිරිමසාලිය නො හැකි හිඩැසක් තබා, ඔහු අවසන් ගමන ගියේ මහා ඛේදවාචකයක් ලෙස ය. උතුරු නැඟෙනහිර ප්‍රභාකරන් ගේ පාලනය දුරු වී ඇති අද ඔහු ජීවතුන් අතර සිටියා නම්, පීඩාවට පත් හැබෑ දෙමළ ජනයාට ඔහු යෝධ උදව්කාරයකු හා ගැලවුම්කාරයකු වනු සිකුරු ය.සමාජ කටයුතුවල දී ඔහු සිය ශරීර සෞඛ්‍යය ගැන කිසිදු තැකීමක් කළේ නැත. ඔහුට වැඩ කිරීමේ දී උදෑසනක් - දහවලක් - රැයක් නො වීය. ඔහු අන්තිම දවසේ ගොස් තිබුණේ යා යුතු ගමනක් නො වේ. එ බඳු ගමන් උන්හිටි විට යාම ඔහුගේ මහත් සතුටට හේතු වන කාරණයක් බව මම දැන සිටියෙමි.තමාට ඉතා අදරැති මිනිසුන් අතර, හතුරන් නැති බව, ප්‍රවේශම් වන්නැයි කී හැම විටෙකම ඔහු පැවසීය.අලුත් දේශපාලකයන්ට ජෙයරාජ් ගේ ජීවිතයෙන් ගත හැකි පාඩම් එමට ය. ඒ නිසා ඔහු ගැන ලියා තැබීම ඉතා හොඳ කටයුත්තකි.මා පක්ෂය මාරු කළ ද ඔහු මා අතහැරියේ නැත. අපි මුහුණට මුහුණ ඉතා තදින් වාද කරගෙන ඇත්තෙමු. ඒත් ලොබියෙන් එළියට එන ඔහු සුපුරුදු මිත්‍රත්වයෙන් ප්‍රතිවාදියා බදා වැළඳ ගන්නේ ය. ඔහුගේ ඒ කඩවසම් රූපකායත් උස් හඬ මට නම් දැනුත් ඇසෙන්නා සේ ය.ජෙයරාජ් ආදරණීය මිනිසෙකි. ඔහු බඳු ආදරණීය මිනිසකුගේ කඩිනම් දේශපාලන ගමන, ඔහුගේ බිරිඳ ඉවසා සිටි බව මම දනිමි. ඇය සිය වෘත්තියේ ගරුත්වය රැක ගනිමින් “පවුල” බැඳ තබා ගත් බව මම දනිමි.එ බඳු ආදරණීය දේශපාලන පවුල් ද මෙ රට හිඟ ය. ඒ නිසා ජෙයරාජ්ට දැක්වූ ගෞරවය හා ආදරය සුදර්ශනී ප්‍රනාන්දුපුල්ලේ මැතිනියට ද ගම්පහ දිස්ත්‍රික්කයේත්, මුළු රටේත් ජනතාව හැමදා දක්වන බව මට නම් ඉර හඳ සේ සහතිකය.අවසන් වශයෙන් මං මේ ටිකත් කී බව, ඔය සමරු ග්‍රන්ථයෙ විශේෂයෙන් සඳහන් කරන්න.එල්ටීටීඊය කදිර්ගාමර් හා ජෙයරාජ් බිලිගෙන ලෝකයට පෙන්වා දෙන්නට උත්සාහ කළේ, ශ්‍රී. ල. නි. පක්ෂය හා එ. ජ. නි. ස. ආණ්ඩු, තනිකර සිංහල බෞද්ධ ආණ්ඩු බවයි.නමුත් ලෝකය එය පිළිගත්තේ නැත. ජෙයරාජ් දිවි පුදා රැකගෙන ඇත්තේ ශ්‍රී. ල. නි. ප. හා එ. ජ. නි. ස. ආණ්ඩුවල සාධාරණත්වය අභ්‍යන්තර ප්‍රජාතන්ත්‍රවාදය ය. සමානාත්මතාවය ය.සාකච්ඡා කෙළේ සිරිල් එඬේරමුල්ලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=ab1101092</link>
    <topic>අතීතය මතක් කර ගනිමු ද?</topic>
    <author>රංජිත් සියඹලාපිටිය</author>
    <content>2011 වසර උදා වුණා. අපි මේ අවුරුද්දට පිය නැගුවේ බලාපොරොත්තු බොහොමයක් එක්ක. මුළු රටේම බලාපොරොත්තුව රටේ සංවර්ධනය. රට සංවර්ධනයට යන ගමනට ශක්තියක් වෙන්නේ රටේ ජනතාව. ඒත් එක්කම අපේ රටේ සාමය වගේම කා අතරත් සමගිය තිබීමත් රට සංවර්ධනයට වැදගත් වේවි.අපි සංවර්ධිත රටක් ගොඩනැඟීමට යන ගමනේදී අපට බාධක කම්කටොලුවලට මුහුණ දෙන්ඩ වේවි. ඒ බාධක රට ඇතුළෙන් එන බාධක වගේම අපේ රටට පිටින් අන්තර්ජාතික වශයෙන් එන බාධක වෙන්ඩත් පුළුවන්.ඔය කියන බාධක එන්නේ එක එක ස්වරූපයෙන්. ඒ බාධක සමහරවිට දේශපාලනික වශයෙන් වගේම ආර්ථික වශයෙන් එන්ඩ ඉඩ තියෙනවා. ඒත් එක්කම මානව හිමිකම් චෝදනා. අපේ රටේ ජනතාවගේ් මානව හිමිකම් කඩවෙනවා කියලා චෝදනා කරලා අපේ රටේ දියුණුවට බාධක, බැරියර් දාන්න ඇතැම්විට සමහරු කටයුතු කරන්ඩ ඉඩ තියෙනවා. අපි දන්න ඇත්ත එහෙමත් නැත්නම් මහ පොළවේ තියෙන සත්‍යය තමයි දියුණු යැයි කියා ගන්නා රටවල් මෑත කාලයේදී අනෙක් රටවල මානව හිමිකම් ගැන හොයන්න වෙහෙසෙනවා. ඒක හරියට ඔවුන්ගේ විනෝදාංශයක් වගේ කියලා වෙලාවකට හිතෙනවා.හැබැයි ඔය කියන ලොව බලවතුන් ඇතැම් රටවලට හමුදා යොදවලා ඒ ඒ රටවල ඔවුන්ට හිතවත් ආණ්ඩු ගොඩ නඟා ගන්නවා. ඒ වෙනුවෙන් ඔය බලවත් රටවල් විවිධ රටවල ජනතාවට කළ හිරිහැර බාධක, පීඩන, මානව හිමිකම් කඩ කිරීම් ගැන විකිලිස් වෙබ් අඩවිය යස අගේට ලෝකයට ම හෙළි කළා. ඔය කියන රටවල අතීත හැසිරීම ගැනත් මතක් කර දිය යුතුයි.අපේ රට අතීතයේදී පෘතුගීසි, ලන්දේසි, ඉංගිරිසින්ට යටත් වෙලා හිටියා. ඒ කාළේ අපේ රටේ ජනතාව විවිධ තාඩන පීඩනවලට ලක්වුණා. ඒ අතීතය යළිත් මතක් කර දුන්නොත් හොඳයි කියලා මට හිතෙනවා. මොකද අතීතය මතක නැති අයට මේකෙන් ඉගෙන ගන්ඩ පාඩමක් තියෙනවා.පෘතුගීසීන් අපේ රට යටත් කර ගන්ඩ කළ නොමනාකම් ගැන ප්‍රේමචන්ද්‍ර අල්විස් පරිවර්තනය කළ උඩරට සටන් නැමැති පොතේ අපූරුවට සඳහන් කර තිබෙනවා. “ලංකාව යටත් කර ගන්ඩ පෘතුගීසීන් දැරූ ප්‍රයත්නය සීමාසහිත කෲරත්වයේ අප්‍රමාණ මනුෂ්‍ය ඝාතන වලින් පිරුණු එකක්. වයස අවුරුදු 14 ට වැඩි පිරිමින් ඝාතනය කිරීම ඇතුළුව හිතා මතා මෙන්ම ඉවක් බවක් නැතිව සිදුකළ නින්දිත අපරාද කන්දරාවක් අපට අයත් වීය. මිනිසුන් පොරෝ පහරින් දෙකට කැපින. කාන්තාවන්ගේ උදරය දෙකට පලා ඔවුන්ගේ කුඩා දරුවන් උදරයට ඇතුළු කිරීමට කටයුතු කෙරිණි.”ඊළඟට 1818 දී පැතිරුණු ඌව වෙල්ලස්ස, මාතලේ කැරැල්ල මැඬ පැවැත්වීමට ඉංගිරිසි පාලකයන් මාෂල් නීතිය යොදවපු හැටි 1818 පෙබරවාරි 21 ගැසට් පත්‍රයේ සඳහන් වෙනවා. එහිදී සිදුවූයේ කැරැල්ල මැඬ පැවැත්වීමට, මරා දැමීම සහ විනාශය උපරිම ලෙස යොදා ගැනීමයි. අවුරුදු 14 ට වැඩි පිරිමින් ඝාතනය කිරීම, නිවාස අටුකොටු ගිනි තැබීම, වැව් අමුණු කඩා බිඳ දැමීම” එදා සිදුවිය.එදා සුදු පාලකයින් හැසිරුණු ආකාරය වගේම ඔවුන් අද හැසිරෙන විදිය අතරත් ලොකු වෙනසක් නැහැ. ඒ නිසා අපේ රටට විවිධ රටවල බලපෑම් එල්ල වෙන තැනට කටයුතු නොකිරීම කාගෙ කාගේත් වගකීමක් වෙනවා.මොනයම් විදියකට හෝ මානව හිමිකම් චෝදනා, යුද අපරාධ චෝදනා ගොනු කර මේ රටේ නායකයන් නැති කර දැමීමට විදෙස් බලවේගවලට ඉඩ නොදීම රට වැසියන් හැමෝගෙම යුතුකම වෙනවා. එහෙම නොවුනොත් අතීතයේදී අපේ ජනතාව විදෙස් ජාතින්ගෙන් ලද හිරිහැර අනාගතයේදී අපිට ද අත්වෙනු නො අනුමානය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>01</month>
      <day>09</day>
    </date>
    <link>http://www.silumina.lk/2011/01/09/_art.asp?fn=ab1101093</link>
    <topic>කතාවට ඉස්සෙල්ලා පස් පංගුව බොන්න</topic>
    <author>චන්දන බණ්ඩාර</author>
    <content>මන්ත්‍රීන්ට උපදෙසක්ගිය සතියේදී කැබිනට් මණ්ඩලය සුපුරුදු පරිදි ජනාධිපතිතුමාගේ ප්‍රධානත්වයෙන් රැස්විය. එහිදී මුලින්ම සාකච්ඡා වූයේ රැඟුම් පාලක මණ්ඩල ආඥා පනත සංශෝධනය ගැනය.එහිදී කැබිනට් මණ්ඩලයට මුලින්ම අදහස් දැක්වූයේ ඇමැති විමල් වීරවංශය. “මේ පනත ඇතුළේ නාට්‍ය, චිත්‍රපට, දැන්වීම් විතරක් නෙමෙයි විද්‍යුත් මාධ්‍ය පාලනය කිරීම ගැනත් තියෙනවා. මේවා එළියට ගියාම මාධ්‍ය පාලනය කරන්න රජය කටයුතු කරනවා කියලා ලොකු විරෝධයක් ඇති වෙන්ඩ පුළුවන්. මාධ්‍යවලට සීමා පැනවීම ඒ තරම් හොඳ නැහැ.” ඇමැති විමල් වීරවංශ කියා සිටියේය.“මේ පනත ගැන තව දුරටත් අධ්‍යනය කළොත් හොඳයි.” ඇමැතිනී පවිත්‍රා වන්නිආරච්චි කීවාය. “දැනට පවතින්නේ 1951 රැඟුම් පාලක මණ්ඩල ආඥා පනත ඒක වෙනස් කළ යුතුයි.” ඇමැති මහින්ද යාපා අබේවර්ධන කීවේය.“දැන් ඔය නව පනත තුළ තියෙනවාද ගෑනු ළමයින්ගේ ඇඳුම්වල උස පළල ගැනත්.” ජනාධිපතිතුමා විමසා සිටියේය. “සර් මේ කෙටුම්පත නීතිපතිවරයාට යවන්න අවසරය විතරයි මා ඉල්ලන්නේ.” ඇමැති ටී. බී. ඒකනායක කියා සිටියේය.“නීතිපතිට කෙටුම්පත යැවීම නෙමෙයි ගැටලුව. මේ පනත් කෙටුම්පත ගැන මාධ්‍යවල පළවුණාම රජයට එරෙහිව අනවශ්‍ය ප්‍රශ්න හැදෙනවා.” ඇමැති විමල් වීරවංශ කියා සිටියේය.ඉන් අනතුරුව එම ප්‍රශ්නයට ජනාධිපතිතුමා මැදිහත් වුණේය. “ටී. බී. ඇමැතිතුමා මේ වගේ දෙයක් ගේනකොට හැම පැත්තක් ගැනම අධ්‍යනය කරලා ඉදිරිපත් කරන්ඩ මතක තියා ගන්ඩ. ඒ නිසා වහාම මේ කෙටුම්පත ඉල්ලා අස්කර ගන්න” ජනාධිපතිතුමා උපදෙස් ලබා දුන්නේය.ගිය සතියේදී ජනාධිපතිතුමාගේ ප්‍රධානත්වයෙන් එක්සත් ජනතා නිදහස් සන්ධානයේ මන්ත්‍රී කණ්ඩායම් රැස්වීම පැවැත්විණි. එහිදී සාකච්ඡාවට ගැනුණේ ඉදිරි පළාත් පාලන මැතිවරණය කොට්ඨාස ක්‍රමයට නොපැවැත්වීමට හේතු වූ කාරණා ගැනය.“ඇයි සංශෝධනයක් තියෙද්දී කොට්ඨාස ක්‍රමයට මැතිවරණය පවත්වන්න බැරි” ඇමැති වාසුදේව නානායක්කාර විමසා සිටියේය.ඊට පිළිතුරු බැන්දේ ශ්‍රීලනිප මහ ලේකම් මෛත්‍රිපාල සිරිසේනය. “පැරැණි ක්‍රමයට පළාත් පාලන මැතිවරණය පැවැත්වෙන්නේ මගේ අදහසකට අනුව නෙමෙයි. ඒක තමයි ප්‍රාදේශීය සභා මන්ත්‍රීවරු බහුතරයක අදහස. ඒ අදහසට අපට ඇහුන්කන් දෙන්න වෙලා තියෙනවා. නව ක්‍රමයට මැතිවරණය තියන්ඩ ගියා නම් එයාලා තමන්ගේ කොට්ඨාසය දන්නේ නැහැ. මොකද කොට්ඨාස තවම නිර්ණය කර අවසාන නැති නිසා. මන්ත්‍රීවරුන්ට කාලය මදි වෙනවා එයාලාගේ මැතිවරණ වැඩ කර ගන්ඩ. ඊළඟට දැනට එක කොට්ඨාසයක මන්ත්‍රීවරු දෙතුන් දෙනෙක් ඉන්නවා. එහෙම වුණාම විශාල අර්බුදයක් මතු වෙනවා.” ශ්‍රීලනිප මහ ලේකම් මෛත්‍රිපාල සිරිසේන කියා සිටියේය.“නව මැතිවරණ ක්‍රමය ආවාම ප්‍රාදේශීය සභාවේ සභාපති අයින් කරන්න පුළුවන් මොනවා හෝ අක්‍රමිකතා සිදු වුණාම.” ඇමැති ජෝන් සෙනෙවිරත්න කියා සිටියේය.“හැබැයි ඉතින් එතකොට මුදල්වලට ප්‍රාදේශීය සභාවේ සභාපති මාරු කිරීමේ හැකියාව ලැබෙනවා. පාර්ලිමේන්තු මන්ත්‍රීවරුන්ට වගේ ප්‍රාදේශීය සභා මන්ත්‍රීවරුන්ගේත් ලන්සු තියන්න පටන් ගනිවිද දන්නේ නැහැ.” ජනාධිපතිතුමා කියා සිටියේය.“නමුත් පක්ෂ මාරු කිරීම ප්‍රජාතන්ත්‍රවාදී අයිතියක්. ඒක පාර්ලිමේන්තුව ඇතුළෙත් තියෙනවා. ඒකට අත තියන්න හොඳ නැහැ.” ඇමැති වාසුදේව නානායක්කාර කියා සිටියේය.“මාත් ඒකට එකඟයි. පක්ෂ මාරු වුණේ නැත්නම් ශ්‍රීලනිපය හැදෙන්නෙත් නැහැ. ශ්‍රීලනිපය අලුත් වෙන්නෙත් පක්ෂ මාරු කරලා ආපු අය නිසයි.” ජනාධිපතිතුමා කියා සිටියේය.ඊළඟට එජනිස මන්ත්‍රී කණ්ඩායමට අදහස් දැක්වූයේ ඇමැති රාජිත සේනාරත්නය. “මේ නව පනත ගොඩාක් ප්‍රගතිශිලියි. හැමෝම ඉල්ලුවේ පවතින මනාප ක්‍රමය වෙනස් කරන්ඩ කියලා. මේ පවතින මැතිවරණ ක්‍රමයට ජනතාවගේ කලකිරීමක් තිබුණා. කොට්ඨාස ක්‍රමය ආවාම තමන්ගේ කෙනෙක් තමන්ගේ කොට්ඨාසයට පත් කර ගන්ඩ අවස්ථාව ලැබෙනවා. මෛත්‍රිපාල ඇමැතිතුමා කියන ගැටලු ටික තව අවුරුදු හතරක් ගියත් තියෙනවා. අලුත් දෙයක් ගේනකොට විරෝධතා මතු වෙනවා තමයි.” ඇමැති රාජිත සේනාරත්න කියා සිටියේය.“අනෙක් එක තමයි පවතින මැතිවරණ ක්‍රමයෙන් වාසි අත්වෙන්නේ අපි වගේ ප්‍රසිද්ධ අයටයි.” ඇමැති රාජිත සේනාරත්න කියා සිටියේය.ගිය සතියේ අඟහරුවාදා මෙරට සියලුම මාධ්‍ය ආයතනවල මාධ්‍යවේදිහු එක තැනකට එක්වූහ. රාජ්‍ය මාධ්‍ය ආයතන, පෞද්ගලික රූපවාහිනී නාලිකා, ගුවන්විදුලි නාලිකා, පෞද්ගලික පුවත්පත්, විකල්ප පුවත්පත්, සඟරා, ප්‍රවෘත්ති ඒජන්සි, ප්‍රවෘත්ති වෙබ් අඩවි ආදියේ සියලුම මාධ්‍යවේදීන්ට රජයේ ප්‍රවෘත්ති දෙපාර්තමේන්තුව කොළඹ ගාලුමුවදොර හෝටලයට පසුගිය සතියේ ඇරැයුම් කර තිබිණි. ඒ රාත්‍රී භෝජන සංග්‍රහයක් සඳහාය.ජනමාධ්‍ය ඇමැති කෙහෙලිය රඹුක්වැල්ල, ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන සහ පාර්ලිමේන්තු මන්ත්‍රී තිලංග සුමතිපාල එම රාත්‍රී භෝජන සංග්‍රහයට සහභාගී වී සිටියහ. එහිදී ඇමැති කෙහෙලිය රඹුක්වැල්ල මාධ්‍යවේදීන් අසලට ගොස් ඔවුන් සමඟ සුහද ලෙස කතා බහ කිරීමට ද අමතක නොකළේය.පාර්ලිමේන්තු මන්ත්‍රි නාමල් රාජපක්ෂ පසුගිය දිනවල හම්බන්තොට දිසාවේ විවිධ සංවර්ධන ව්‍යාපෘති පිළිබඳව සොයා බැලීමට එම ස්ථානවල සංචාරය කළේය. මේ අතරතුර පසුගියදා මන්ත්‍රී නාමල් කිලිනොච්චිය, මන්නාරම සහ මුලතිව් යන දිසාවල ද සංචාරය කළේය. මේ අතරතුර පුනරින් ප්‍රදේශයේ යානෙයි විලුන්ද කුලම් හෙවත් ඇතා වැටුණු වැව ගම්මානයේදී පසුගියදා ගොවි ජනතාවට පැළවර්ග සහ පොහොර බෙදා දීමේ වැඩසටහනක් පැවැත්විණි. ඒ කෘෂිකර්ම ඇමැති මහින්ද යාපා අබේවර්ධනගේ ප්‍රධානත්වයෙනි. එහිදී ඇමැති මහින්ද යාපා අබේවර්ධන සිය අතීතය සිහිපත් කළේය.”මම 1977 දී මේ ප්‍රදේශයට අවේ පරන්තන් කර්මාන්ත ශාලාවේ සභාපති හැටියටයි. ඒ කාලයේදී මේ ප්‍රදේශයේ ජනතාව බොහොම හොඳ ජීවන මට්ටමක හිටියා. නැවතත් යුද්ධයෙන් පසුව සාමකාමී ප්‍රදේශයක් දකින්නට ලැබීම ගැන සතුටුයි.” ඇමැති මහින්ද යාපා අබේවර්ධන කියා සිටියේය.ඉන් අනතුරුව මන්ත්‍රි නාමල් සහ ඇමැති මහින්ද යාපා ජනතාව අතරට ගොස් සුහද ලෙස කතාබහ කළේය. මේ අතරතුර එක්තරා කාන්තාවක් නාමල් මහත්තයා මාව මතකදැයි විමසා සිටියේය. එක්වරම නාමල් මන්ත්‍රීවරයා ඇය හඳුනා ගත්තේය. “ආ මේ අපේ නීලම්මා නේද? මං ඒ කාලේ මොන්ටිසෝරි යනකොට ඔයාගේ පුතාත් මාත් එක්ක ඉගෙන ගත්තා කියලා අම්මා මට කියලා තියෙනවා.” මන්ත්‍රී නාමල් කීවේය. “ඔව් මහත්තයා මං ඒ කාලේ සර්ලාගේ ගෙදර වැඩපලවලට ආවා ගියා. අපේ නෑදෑයෝ මෙහේ ඉන්නවා.” කාන්තාව කියා සිටියාය.අධ්‍යාපන අමාත්‍ය බන්දුල ගුණවර්ධන පසුගිය සතියේ පාසල්වලට ශිෂ්‍යයන් ඇතුළත් කරගැනීම පිළිබඳ ජනමාධ්‍යවලට කරුණු හෙළි කර සිටියේය. ඇමැතිවරයා ප්‍රකාශ කර සිටියේ අධ්‍යාපන ඇමැති ධූරය බාර ගැනීමෙන් පසුව මේ දක්වාම තමාට පාසල්වලට ශිෂ්‍යයන් ඇතුළත් කර ගැනීම පිළිබඳව කිසිදු ඉල්ලීමක් කර නැති අමාත්‍යවරු කිහිප දෙනා අතර බැසිල් රාජපක්ෂ මහතා ඉහළින්ම සිටින බවයි. අඩුම තරමින් බැසිල් ඇමැතිවරයා එවැනි උදව්වක් කරන ලෙස ඉල්ලා දුරකථන ඇමතුමක් හෝ ලබා දී නැති බව ඔහු ප්‍රකාශ කළේය. අධ්‍යාපනය නිර්දේශපාලනීකරණය කිරීමේ වැදගත්කම අවබෝධ කරගෙන සිටින නිසා ඔහු එවැනි බලපෑම් නොකරන බව දන්නා බව ද ඔහු ප්‍රකාශ කළේය.ඇමැති බැසිල් රාජපක්ෂ මහතාගේ පිළිවෙත එසේය. ගම්පහ දිස්ත්‍රික්කයෙන් හාර ලක්ෂයකට වැඩි ජනවරමක් ලැබු ඔහුගේ බලාපොරොත්තුව වී ඇත්තේ එවැනි උදව් කර කිහිප දෙනකු සැනසීම වෙනුවට ගම්පහ දිස්ත්‍රික්කයේ පාසල් ඉහළම මට්ටමින් දියුණු කර තමන්ගේ සියලුම ඡන්දදායකයන්ට සේවය ලබාදීමය. ඒ සඳහා ගම්පහ පාසල් දියුණු කිරීමේ ව්‍යාපෘතිය දැන් ආරම්භ කර තිබේ.බැසිල් රාජපක්ෂ ඇමැතිවරයා නව වසර ආරම්භ කළේ ජනවාරි 1 වැනි දින උදෑසන පෑලියගොඩ විද්‍යාලංකාර පිරිවෙනට ගොස් විද්‍යාලංකාර පරිවේණාධිපති සහ කැලණිය විශ්වවිද්‍යාලයේ කුලපති වැලමිටියාවේ කුසලධම්ම නා හිමියන් බැහැදැකීමෙනි. රාජපක්ෂවරු දිගු කලක් විද්‍යාලංකාර පිරිවෙන සමඟ සමීප සම්බන්ධතාවක් පැවැත්වූහ. කුසලධම්ම හිමියෝ විද්‍යාලංකාර ඉතිහාසය මෙන්ම රාජපක්ෂවරු විද්‍යාලංකාරය සමඟ දිගු කලක් පැවැති සම්බන්ධතාව ද මතක් කරමින් බැසිල් රාජපක්ෂ ඇමැතිවරයා විද්‍යාලංකාර පිරිවෙනේ සර්වඥ ධාතු මන්දිරයට කැඳවාගෙන ගියහ. පුරාවිද්‍යා සාක්ෂි අනුව නිසැකවම හඳුනාගත් සර්වඥ ධාතුන් වහන්සේ ඉන්දියාවෙන් විද්‍යාලංකාර පිරිවෙනට වැඩම වූ ආකාරය පැහැදිලි කළ කුසලධම්ම නාහිමියෝ සර්වඥ ධාතුන් වහන්සේට මල් පහන් පූජා කිරීම සඳහා අමාත්‍යවරයාට අවස්ථාව සලසා දී පිරිවෙන්වාසී භික්ෂුන් වහන්සේ සමඟ සෙත් පිරිත් සජ්ඣායනා කොට ආශිර්වාද කළහ.බස්නාහිර පළාත් ප්‍රධාන අමාත්‍ය ප්‍රසන්න රණතුංග, සරණ ගුණවර්ධන, රුවන් රණතුංග, සිසිර ජයකොඩි ඇතුළු ගම්පහ දිස්ත්‍රික් මැති ඇමැතිවරු ද චන්ද්‍රා ප්‍රනාන්දු, ලලිත් අබේගුණවර්ධන, නිශාන්ත කෝට්ටේගොඩ, මහින්ද මානෙළුව වැනි අමාත්‍ය පෞද්ගලික කාර්ය මණ්ඩලයේ නිලධාරිහු සහ මහාචාර්ය සුනන්ද මද්දුම බණ්ඩාර, භාෂ්වර ගුණරත්න, වෛද්‍ය චන්ද්‍රවංශ පතිරාජ ඇතුළු අමාත්‍යාංශ නිලධාරීහු ද පොල් සංවර්ධන හා ජනතා වතු සංවර්ධන අමාත්‍යාංශයේ ලේකම් අනුර සිරිවර්ධන ඇතුළු පිරිසක් මේ අවස්ථාවට සහභාගි වූහ. ඇමැතිවරයා එම ස්ථානයට යන බව දැනගත් කැලණිය ප්‍රාදේශීය සභාවේ සභාපති ප්‍රසන්න රණවීර සහ ප්‍රාදේශීය සභා මන්ත්‍රීවරු ඇතුළු ප්‍රදේශවාසීහු විශාල පිරිසක් ද පැමිණ සිටියහ.බස්නාහිර පළාත් මහ ඇමැති ප්‍රසන්න රණතුංග උපන් දිනය යෙදී තිබුණේ ද ජනවාරි 1 වැනිදාය. බැසිල් රාජපක්ෂ මහතා උදෑසනම මහ ඇමැති රණතුංගට සුබ පැතු අතර එදින සවස ගම්පහ නයිවල පැවති රෙජි රණතුංග පදනම මඟින් සංවිධානය කළ පාසල් සිසුන් සඳහා ශිෂ්‍යත්ව ප්‍රදානය කිරීමේ උත්සවයකට ද සහභාගි විය.යුද්ධයෙන් පසු සංවර්ධනය සම්බන්ධයෙන් කැපී පෙනෙන දායකත්වයක් ලැබුණේ සංචාරක ව්‍යාපාරයෙනි. ඉතිහාසයේ වැඩිම සංචාරක පිරිසක් ශ්‍රී ලංකාවට පැමිණියේ 2010 වසරේදීය. සංචාරකයන් වැඩියෙන් ගෙන්වා ගැනීමටත් ඔවුන්ට පහසුකම් සැලසීමටත් විශාල වැඩ කොටසක් ඉටුකළ බැසිල් රාජපක්ෂ ඇමැතිවරයා පසුගිය සතියේ පාර්ලිමේන්තුවේදී පැවැති රැස්වීමකදී මේ සම්බන්ධයෙන් විවිධ සේවාවන් ඉටුකළ ආයතනවලට ස්තුති කළ අතර ජනාධිපතිතුමාගේ් උපදෙස් මත 2011 වසර සංචාරක වසර ලෙස ද නම් කළේය.2011 නව වසර උදාවට පසුව පාර්ලිමේන්තුව රැස්වූයේ පසුගිය 4 වැනිදා අඟහරුවාදා දිනයේදීය. එදින ආණ්ඩු පක්ෂයේ සහ විපක්ෂයේ මැති ඇමැතිවරු එකිනෙකාට නව වසරට සුබ පතමින් පාර්ලිමේන්තුවට ඇතුළු වූහ. එදිනද සුපුරුදු පරිදි ආණ්ඩු පක්ෂයේ සහ විපක්ෂයේ මැති ඇමැතිවරු ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේගේ කාර්යාලයට ගොඩ වූහ.එදින එහි පැමිණි මැති ඇමැතිවරුන්ට සංග්‍රහ කෙරුණේ තේ කෝප්පයකින් සහ පස් පංගුව සහිත විශේෂ පානයකිනි.ඇයි හෙට්ටිගේ පස් පංගුව තම්බලා අපිට දෙන්න හිතුවේ.” ඇමැති විමල් වීරවංශ විමසා සිටියේය.”ඕක හොඳ පානයක්. සමහර වේලාවට ශීතල හැදුණම ආණ්ඩු පක්ෂයේ වගේම විරුද්ධ පක්ෂයේ මන්ත්‍රීවරු අමුතු කතා කියන්නේ. ඒ වෙලාවට මේ පස්පංගුව කෝප්පයක් බීලා ගියාම හරියනවා.” හෙට්ටිගේ ලේකම්වරයා කියා සිටියේය.”ඔය කවුරු ගැනද කියන්නේ. එහෙම හැසිරෙන අය කව්ද?” ඇමැති ජගත් පුෂ්පකුමාර විමසා සිටියේය. “නම් කියන්න නම් බැහැ. ඔය පසුගිය දවසක එ.ජා.ප යේ බුද්ධික පතිරණ මන්ත්‍රීතුමා උණ විකාරෙන් එ.ජා.ප නායකයා රනිල් වික්‍රමසිංහ ඉදිරියේ කෑගැහුවා කියලා එතුමාම කියලා තිබුණා. ඒ වගේ වෙලාවට තමයි මගේ පස් පංගුව වීදුරුව වටින්නේ.” කුමාරසිරි හෙට්ටිගේ කියා සිටියේ මැති ඇමැතිවරු සියලු දෙනා හිනස්සවමිනි.මහින්ද යාපා අබේවර්ධන, ඩිලාන් පෙරේරා, මහින්දානන්ද අලුත්ගමගේ, පි‍්‍රයංකර ජයරත්න, දයාශි‍්‍රත තිසේරා, ලලිත් දිසානායක, විජිත් විජිතමුනි සොයිසා, හේමාල් ගුණසේකර යන මැති ඇමැතිවරු එහි වූහ.කාගේත් ආදරය දිනා ගත් දි.මු. ජයරත්න අගමැතිතුමා කුමාරසිරි හෙට්ටිගේ ලේකම්වරයා ඇතුළු මැති ඇමැතිවරු හමුවට පැමිණියේ සියලු දෙනාටම සුබ නව වසරක් වේවායි ප්‍රාර්ථනය කරමිනි.අගමැතිතුමාට අනෙක් මැති ඇමැතිවරු සුබ පැතුවේ ඔබතුමා ඉතින් කවදත් හිත හොඳ නිහතමානී කෙනෙක්නේ කියමිනි. “ඔව් ඉතින් මං ඉතින් කවදාවත් තනතුරුවලට හිත නරක් කර ගත් කෙනෙක් නෙමෙයිනේ. මං හැමදාම සතුටින් ඉන්නේ.” අගමැතිතුමා මැති ඇමැතිවරු හමුවේ කීවේය.”ඒක ඇත්ත ඔබතුමාගේ ජීවිතයේ හැමදාම අපි ඒක දැක්කා. මැති ඇමැතිවරුන් මහත් ළෙන්ගතුව අගමැතිවරයාට කියද්දී ඔහුගේ නෙතඟ පුංචි කඳුළක් ද මැති ඇමැතිවරු දුටහ.ඒ සමඟම එතැනට පැමිණියේ පාර්ලිමේන්තු මන්ත්‍රී නාමල් රාජපක්ෂය. නවක මන්ත්‍රීවරු දෙපළක් ද ඔහු සමඟ පැමිණියහ. “මෙන්න ශශ්‍රී.ල.නි.ප මූලස්ථාන ගොඩනැගිල්ලේ සැලසුම” නාමල් මන්ත්‍රීවරයා ශ්‍රී.ල.නි.ප මූලස්ථානයේ සැලැස්ම හෙට්ටිගේ ලේකම්වරයාගේ මේසය මත තබා දිග හැරියේය.සියලුම මැති ඇමැතිවරු එම සැලැස්ම දෙස බලා සිටියේ “අපොයි ඇති යාන්තන් සිතට සන්තෝෂයි” කියමිනි. “නාමල් මන්ත්‍රීතුමා මැදිහත් වුණා කියන්නේ අති සාර්ථකයි කියන එක තමයි.” මැති ඇමැතිවරු නාමල් මන්ත්‍රීවරයාට සුබ පතමින් කීහ.ඒ සමඟම කොළයක් අතට ගත් නාමල් මන්ත්‍රීවරයා කියා සිටියේ දැන්ම මේකට අනුග්‍රාහක භවතුන් සොයන්න ඕන කියාය. “මෙතැනින්ම පටන් ගමු. මේක මහල් ගොඩනැගිල්ලක්. මේකේ වාණිජ වටිනාකමකුත් තියෙනවා. නම් ටික ලියාගෙන ආධාර කරන මුදල ලියා ගන්ඩ.” නාමල් මන්ත්‍රීවරයා ලොහාන් රත්වත්තේ මන්ත්‍රීවරයාට කියා සිටියේය.”මේ කාමරයේ ඉඳලා වැඩක් කරන්න පටන් ගත්තොත් වරදින්නේ නැහැ.” නාමල් මන්ත්‍රීවරයා කියද්දීම රුපියල් මිලියන ගණනක මුදලක් එතැන සිටි මැති ඇමැතිවරු නම තබමින් සටහන් කළහ.ශ්‍රී ලංකා සම සමාජ පක්ෂයේ ජාතික සංවිධායක එක්සත් ජනතා නිදහස් සන්ධානයේ පාර්ලිමේන්තු මන්ත්‍රී වයි. ජී. පද්මසිරි ගිය සතියේ සිය 60 වන උපන් දිනය සැමැරුවේය. වයි. ජි. පද්මසිරි මන්ත්‍රීවරයාගේ උපන් දිනය නිමිත්තෙන් ගිය සතියේදී පද්ම ශ්‍රී ජන දිරිය පදනම විසින් වැඩසටහන් රැසක් සංවිධානය කැර තිබිණි.පසුගිය 31 වැනිදා රුවන්වැල්ල ඇන්. ඇම්. පෙරේරා අනුස්මරණ ශාලාවේදී තවත් විශේෂ උත්සවයක් පැවැත්විණි. එහි තේමාව වූයේ නව යුගයක උදාව යන්නයි. කෑගල්ල දිසාවේ මැති ඇමැතිවරු රැසකගේ සහභාගිත්වයෙන් එම උත්සවය පැවැත්විණි. “මගේ ඉදිරි බලාපොරොත්තු රැසක් තිබෙනවා. මගේ එක හීනයක් තමයි අපේ පක්ෂයේ නායක ඇන්. ඇම්. පෙරේරා මැතිතුමා වෙනුවෙන් රුවන්වැල්ල ප්‍රදේශයේ කෞතුකාගාරයක් ඉදි කිරීම. ඒ වගේම එතුමා නමින් රංග පීඨයක් ඇති කිරීමටත් අප බලාපොරොත්තු වෙනවා. එහි ආධුනික නාට්‍යකරුවන්ට නොමිලේ පුහුණුව ලබා දීමට මා බලාපොරොත්තු වෙනවා.” වයි. ජී. පද්මසිරි මන්ත්‍රීවරයා ප්‍රකාශ කළේය.ඉන් අනතුරුව මන්ත්‍රී වයි. ජී. පද්මසිරි සිය බිරිය සහ දියණිය වත්සලා ජනාදරි එක්ව ගීතයක් ද ගායනා කළෝය. මේ උත්සවයට එක්ව සිටි ප්‍රවීණ කලාකරු බුද්ධදාස විතානච්චි මන්ත්‍රී පද්මසිරිගේ සේවය අගයමින් විශේෂ දෙසුමක් ද කළේය.මේ අතර ගිය 31 වැනිදා උදෑසන මහින්ද රාජපක්ෂ ජනාධිපතිතුමා මන්ත්‍රී වයි. ජී. පද්මසිරිගේ 60 වන උපන් දිනයට සිය සුබ පැතුම් පිරිනැමුවේය. “බොහොම ස්තුතියි සර්. 2011 වර්ෂයේදී ඔබතුමා රටේ සංවර්ධනය වෙනුවෙන් සිදු කරන සියලුම කටයුතුවලට මගේ දායකත්වය ලබා දෙනවා.” මන්ත්‍රී පද්මසිරි ජනාධිපතිතුමාට කියා සිටියේය.ගිය සතියේදී මාතලේ නගර සභාවේ සහ ප්‍රාදේශීය සභාවේ අයවැය වැඩි ඡන්දයෙන් සම්මත විය. මාතලේ නගර සභාවේ සහ ප්‍රාදේශීය සභාවේ අයවැය ඡන්ද විමසීම පිළිබඳව මාතලේ ශ්‍රීලනිප ආසන සංවිධායක නියෝජ්‍ය ඇමැති රෝහණ දිසානායක සිටියේ දැඩි විමසිල්ලෙනි. මේ අතර ගිය සතියේදී නියෝජ්‍ය ඇමැති රෝහණ දිසානායකට අරලියගහ මැදුරේදී ජනාධිපතිතුමා හමු විය.“රෝහණ ඔයා මාතලේ ආසනයේ හැම දේ ගැනම උනන්දුවෙන් කටයුතු කරනවා. ඔයා නගර සභාවේ සහ ප්‍රාදේශිය සභාවේ ඡන්ද විමසන අවස්ථාවලදීත් සභාවේ හිටියා කියලා ආරංචි වුණා. මාතලේ සංවර්ධන ව්‍යාපෘති ගොඩක් අවසන් කෙරෙමින් පවතින බව මං දැන ගත්තා.” ජනාධිපතිතුමා කියා සිටියේය. ඉන් පසුව ජනාධිපතිතුමා සහ නියෝජ්‍ය ඇමැති රෝහණ දිසානායක පැයකට ආසන්න කාලයක් කතාබහ කළේ 2011 වසරේදී ප්‍රවාහන ක්ෂේත්‍රයේ සපුරාගත යුතු ඉලක්කයන් පිළිබඳවය.ගිය සතියේ පොල්හේන්ගොඩ දී එ.ජා.ප.යේ හිටපු පාර්ලිමේන්තු මන්ත්‍රීවරුන් පිරිසක් හමුවූහ. එම හමුවට වත්මන් පාර්ලිමේන්තුවේ මන්ත්‍රීවරුන් වන ගයන්ත කරුණාතිලක, රෝසි සේනානායක, අශෝක් අබේසිංහ, බුද්ධික පතිරණ සහ සුජීව සේනසිංහ එක්ව සිටියහ.එ.ජා.ප.යේ පාර්ලිමේන්තු කණ්ඩායම් රැස්වීම ගිය සතියේ පැවැතියේ පාර්ලිමේන්තුවේ කමිටු ශාලා අංක 03 දීය. මෙවර ඊට මන්ත්‍රීවරු 28 දෙනෙක් සහභාගී වූහ.එහිදී එ.ජා.ප. නායකයා මුලින්ම විමසා සිටියේ සිකුරාදා පාර්ලිමේන්තුවේදී පැවැත්වෙන ජ්‍යෙෂ්ඨ ඇමැතිවරුන් පිළිබඳ විවාදයේදී අදහස් දක්වන්නේ කවුරුන් ද කියාය. “නායකතුමා මුලින්ම විවාදය පටන් ගන්න” මන්ත්‍රී දයාසිරි කියා සිටියේය. ඒ සමඟම එ.ජා.ප. මන්ත්‍රීවරු සිනා සෙන්නට පටන් ගත්හ.ඒ සමඟම මන්ත්‍රී දයාසිරි හැරුණේ මන්ත්‍රී බුද්ධික පතිරණ වෙතටය. එ.ජා.ප.යේ ජ්‍යෙෂ්ඨ මන්ත්‍රීවරුන් විශ්‍රාම පායට යවන්ඩ ඕනේ කියලා කිව්වේ බුද්ධික නිසා බුද්ධිකත් විවාදයේදී අදහස් දක්වන්න” මන්ත්‍රී දයාසිරි කියා සිටියේය.”මං දන්නවා මේ වගේ කතා පතුරුවන්නේ කව්ද කියලා. මං කිව්වේ නැහැ ජ්‍යෙෂ්ඨ මන්ත්‍රීවරු විශ්‍රාම පායට යවන්න කියලා. මං කිව්වේ රනිල් වික්‍රමසිංහ නායකතුමා ජ්‍යෙෂ්ඨ නායකයා කරන්ඩ කියලා විතරයි. මන්ත්‍රී බුද්ධික මහ හ¼ඩින් කියා සිටියේය.ඉන් අනතුරුව මන්ත්‍රී රංජිත් මද්දුමබණ්ඩාර කීවේ ගිනස් වාර්තා පොතට එක්වූ මන්ත්‍රී දොස්තර ජයලත් ජයවර්ධනට සුබ පැතීමේ යෝජනාවක් ගෙන ආ යුතු බවය. ඒ සමඟම මන්ත්‍රී මද්දුම බණ්ඩාර එ.ජා.ප. නායකයාගෙන් ඉල්ලා සිටියේ ඉදිරි ප්‍රාදේශීය සභා මැතිවරණයට පෙර එ.ජා.ප. නව කෘත්‍යාධිකාරී මණ්ඩලය පත් කරන ලෙසටය.”මහ ලේකම්තුමා විදේශගත වෙලා නිසා එතුමා ලංකාවට පැමිණි ගමන් අපි කෘත්‍යාධිකාරී මණ්ඩලය පත් කරනවා” එ.ජා.ප. නායකයා කියා සිටියේය.ඉන් අනතුරුව ජයලත් ජයවර්ධන මන්ත්‍රීවරයාට මන්ත්‍රීවරුන් වන කබීර් හසීම්, ජෝශප් මයිකල් පෙරේරා, කරු ජයසූරිය, ස්වාමිනාදන් යන අය සුබ පැතූහ.ඉන් අනතුරුව ගිනස් වාර්තාවට අදාළ මන්ත්‍රී ජයලත්ගේ සහතිකය ගෙන එ.ජා.ප. නායකයා නැඟී සිටියේ එය මන්ත්‍රී ජයලත්ට පිරිනැමීමටය. ඒ සමඟම නැඟී සිටියේ මන්ත්‍රී හර්ෂ ද සිල්වාය. “සර් මම වැදගත් කාරණයක් කියන්ඩ කතා කළේ. සර් දැන් රජය ගැහැනු ළමයින්ට මිනි ගවුම් ඇඳීම තහනම් කරන්න යනවා. මං ළඟ වාර්තා සේරම තියෙනවා” මන්ත්‍රී හර්ෂ කීවේ තැනට නොගැලපෙන කතාවකි. ඒ සමඟම එ.ජා.ප. නායකයාට කේන්ති ගියේය.”හර්ෂ මේ වෙලාවේ කතා කරන්නේ ජයලත් මන්ත්‍රීතුමාට ලැබුණ වටිනා සම්මානය ගැන. ඔයා මොනවද මේ ගවුම් ගැන කතාකරන්නේ. ඉඳගන්න හර්ෂ” එ.ජා.ප. නායකයා තදින් කියා සිටියේය.ජාතික නිදහස් පෙරමුණේ දේශපාලන මණ්ඩලය පසුගිය සතියේ දී බත්තරමුල්ලේ පිහිටි එහි ප්‍රධාන කාර්යාලයේදී පක්ෂ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ, ප්‍රධාන ලේකම් ප්‍රියන්ජිත් විතාරණ ගේ ප්‍රධානත්වයෙන් රැස්වූහ.එහිදී ප්‍රධාන වශයෙන් සාකච්ඡාවට භාජනය වූයේ එළඹෙන පළාත් පාලන මැතිවරණය පිළිබඳවය. “එක්සත් ජනතා නිදහස් සන්ධානයේ බුලත් කොළය ලකුණෙන් තරග වදින අපේ අපේක්ෂකයන් තෝරාගැනීම සඳහා පැවැත්වෙන සම්මුඛ පරීක්ෂණ ජනවාරි 02 වැනිදා ආරම්භ වූවා. ජනවාරි 10 වැනිදා සම්මුඛ පරීක්ෂණ අවසන් කිරිමට නියමිතයි.” අපේක්ෂකයන් තෝරාගැනීමේ සම්මුඛ පරීක්ෂණ පිළිබඳව පැහැදිලි කරමින් ප්‍රධාන ලේකම් ප්‍රියන්ජිත් විතාරණ මහතා සඳහන් කෙළේය.”මේ මැතිවරණය ඉතා වැදගත් මැතිවරණයක්. අද ජාතිය හමුවේ පවතින්නේ දිනූ දැය, සමාජ, ආර්ථික, සංස්කෘතික හා දේශපාලන වශයෙන් සෑම සියලු ක්‍ෂේත්‍රයකම සංවර්ධනය වෙනුවෙන් වෙහෙසවීමේ අභියෝගයයි. එහිදී ගහ කොළ, සතා සීපාවාට ආදරය කරන, මේ මහ පොළොවට දිවිහිමියෙන් ආදරය කරන බිම් මට්ටමේ නායකත්වයක් අත්‍යවශ්‍ය වෙනවා. අද ගම් බිම්වල සිටින එවැනි පුද්ගලයන් මේ මැතිවරණයෙන් ජයග්‍රහණය කළහොත් තමයි රටට “සුබ අනාගතයක්” උදාවන්නේ. ඒ නිසා අපි අපේක්ෂකයන් තේරීමේදී ඉහත කී ගුණාංගවලින් හෙබි සැබෑ බිම් මට්ටමේ නායකයන්ට අවස්ථාව ලබාදිය යුතුයි” මෙහිදී පක්ෂ නායක විමල් වීරවංශ අවධාරණය කළේය.”ඔව් එවැනි අපේක්ෂක පිරිසක් ඉදිරිපත් කිරීමේ අරමුණින් තමයි අපි සම්මුඛ පරීක්ෂණ පවත්වන්නේ. දැනටමත් එවැනි සුදුස්සන් පිරිසක් තෝරා ගෙන අවසන්” සම්මුඛ පරීක්ෂණ කමිටු සාමාජික, හිටපු පාර්ලිමේන්ත මන්ත්‍රී දීපාල් ගුණසේකර එහිදී සඳහන් කළේය.ජාතික නිදහස් පෙරමුණේ මාධ්‍ය ප්‍රකාශක, හිටපු පාර්ලිමේන්තු මන්ත්‍රී මොහොමඩ් මුසම්මිල් සහ දේශපාලන මණ්ඩල සභික, කැප්පෙටිපොළ තරුණ ව්‍යාපාරයේ ජාතික සංවිධායක පද්ම උදයශාන්ත ගුණසේකර පසුගිය දිනවල ප්‍රංසයේ සහ ඉතාලියේ සංචාරයක නිරත වූහ. එහිදී ඔවුහු ජාතික නිදහස් පෙරමුණේ ඉතාලි බල මණ්ඩලය යටතේ පවතින මිලානෝ, රෝම සහ නාපෝලි ශාඛා සංවිධාන සාමාජිකත්වය කැඳවා රැස්වීම් වටයක් පැවැත්වීමට කටයුතු කළහ. එම රැස්වීම්වලදී ශ්‍රී ලංකාවේ වත්මන් දේශපාලන වාතාවරණය පිළිබඳව ද සහභාගි වූ පක්ෂ සාමාජිකත්වය හා වෙනත් ශ්‍රී ලාංකිකයන් දැනුම්වත් කිරීමට ද කටයුතු කෙරිණි.ප්‍රවීණ පුවත්පත් ඡායාරූප ශිල්පියකු වන සරණපාල පමුණුව ගේ ඡායාරූප ප්‍රදර්ශනයක් පසුගියදා කලා භවනේදී පැවැත්විණි. මේ පිළිබඳව සෑම පුවත්පතකම වාගේ ප්‍රවෘත්ති පළ විය. සරණපාල පමුණුව කා සමඟත් සුහදව ඇසුරු කළ නිසා ඒ ප්‍රතිචාරය ඔහුට ලැබිණ.ඔහු එදා සිටම සිටියේ ප්‍රගතිශීලී කඳවුරේ ය. කොමියුනිස්ට් පක්ෂයේ ය. ඇත්ත පත්තරයේ ය. ඔහු හරි හම්බ කරගත් දෙයක් නැත. අඩුම වශයෙන් බොහෝ පුවත්පත් ඡායාරූප ශිල්පීන් මෙන් මඟුල් ජෝඩු පස්සේ ගියේ ද නැත. ඒ නිසා හැමදාමත් ඔහු දුප්පතකු මෙන් ජීවත් විය. එහෙත් ඔහු කිසිවකුට හිස නැමුවේ නැත. තමන්ගේ ප්‍රතිපත්ති පාවා දී එහාට මෙහාට පැන්නේ නැත. කටේ බුලත්විට මෙන් ම අතේ කැමරාව ඔහුගෙන් ඈත් වුණු මොහොතක් දකින්නට ලැබුණේ නැත. කැමරාව අතින් එල්ලාගෙන ඕනෑම මොහොතක පත්තරේට පිංතූරයක් ගන්නට සූදානම් ව බස් එකේ එල්ලීගෙන එන කැමරා ශිල්පීන් ඇත්නම් ඒ දෙතුන් දෙනකු පමණි. සරණපාල ඉන් එක් කෙනෙකි. ඔහු ප්‍රගතිශීලී පුවත්පත් කලාව වෙනුවෙනන් ගුටි කෑවේ ය. ඒත් අවශ්‍ය ඡායාරූපය රැගෙන ගුටි කකා දිව්වේ ය.ඔහුගේ ඡායාරූප ප්‍රදර්ශනය පිළිබඳ ආරංචිය ජනාධිපතිතුමා වෙත ද ගියේ ය.“මං මේක බලන්ඩ යන්ඩ ඕනෑ. සරණපාල කියන්නෙ හැමදාම අපේ පිළේ හිටපු කෙනෙක්. මම මන්ත්‍රී කාලෙ ඉඳල සරණපාල ව දන්නවා.ජනාධිපතිතුමා පසුගිය බ්‍රහස්පතින්දා හරියටම හවස හතරට පැමිණ පොල් මලක් විහිදුවා සරණපාල පමුණුව නම් වූ අදීන ඡායාරූප ශිල්පියාගේ ප්‍රදර්ශනය විවෘත කෙළේ ය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post></root>