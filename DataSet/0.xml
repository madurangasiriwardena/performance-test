<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=n1001041</link>
    <topic>රාජපක්ෂ පවුලට එල්ල කරන චෝදනාකිසිවක් ඔප්පු කිරීමට හැකි වී නැහැ</topic>
    <author>මහින්ද අලුත්ගෙදර සහ සන්ධ්‍යා කරුණාරත්න</author>
    <content>රාජපක්ෂ පවුලට විපක්ෂයෙන් එල්ල කරන කිසිදු චෝදනාවක් සාක්කි සහිතව ඔප්පු කිරීමට නොහැකිවී ඇතැයි එක්සත් ජනතා නිදහස් සන්ධානයේ මහලේකම් සහ අධ්‍යාපන ඇමැති සුසිල් පේ‍්‍රමජයන්ත මහතා සඳහන් කරයි.වංචා හා දූෂණ සම්බන්ධයෙන් එල්ල කරන එම චෝදනා සාක්ෂි සහිතව ඔප්පු කැර පෙන්වන්නැයි විපක්ෂයට අභියෝග කරන ඇමැතිවරයා ජනාධිපති මහින්ද රාජපක්ෂ මහතාට සහ රජයට මඩ ප්‍රහාර එල්ල කරමින්, බොරු ප්‍රචාර කරමින් ගෙන යන මැතිවරණ ව්‍යාපාරය බොරු චෝදනාවලට සීමාවී තිබෙන බවද අවධාරණය කරයි.ඒ මහතා මේ බව සඳහන් කෙළේ කොළඹ මහවැලි කේන්ද්‍රයේ ඊයේ (03) පෙරවරුවේ පැවැති එක්සත් ජනතා නිදහස් සන්ධාන මාධ්‍ය හමුවට එක් වෙමිණි.රටක රාජ්‍ය නායකයා පළමුව රටේ ජනතාව හමුවේ විශ්වාසනීයත්වය තහවුරු කළ යුතු බවත් විපක්ෂයේ ජනාධිපතිවරණ අපේක්ෂකයා ලෙස හිටපු හමුදාපති සරත් ෆොන්සේකා මහතා කළ ප්‍රකාශනවලින් විශ්වාසනීයත්වය සම්පූර්ණයෙන්ම බිඳී ගොස් තිබෙන බවත් කී සුසිල් පේ‍්‍රමජයන්ත මහතා වසර 40 ක තම දේශපාලන කාලය තුළ ජනාධිපති මහින්ද රාජපක්ෂ මහතා ජනතා විශ්වාසය ජයගෙන තිබෙන බවද කීවේය.සරත් ෆොන්සේකා මහතා මීට මාස පහකට ඉහත දී කළ ප්‍රකාශ අද වනවිට සම්පූර්ණයෙන්ම වෙනස් බව පෙන්වා දෙන අධ්‍යාපන ඇමැතිවරයා හමුදාපති හැටියට කටයුතු කළ කාලයේ සරත් ෆොන්සේකා මහතාගේ සිදුකළ ක්‍රියාකලාපයන් කුමක්ද යන්න සිතා බැලිය යුතු බවත් ඉතාම සුද්දවන්තයා ලෙස ඒ අපේක්ෂකයා ඉදිරිපත් කිරීමට විපක්ෂයේ පිරිස් උත්සාහ ගන්නා බවද කීය. තවද එය එසේ නොවන බවට රජය සතුව සාක්කි තිබෙන බවද හෙතෙම කීවේය.තමන්ගේ බෑණාට අයත් අමෙරිකාවේ සමාගමක් සමඟ කළ අවි ගනුදෙනුව සම්බන්ධයෙන් තවදුරටත් කතා කළ යුතු ඇතැයි පෙන්වා දුන් සුසිල් පේ‍්‍රමජයන්ත මහතා මෙහි සත්‍ය තත්ත්වය රජය මගින් ජනතාවට පැහැදිලි කර දෙන බවද කියා සිටියේය.සතිඅන්ත පුවත්පතකට සරත් ෆොන්සේකා මහතා කළ ප්‍රකාශය එලෙසින්ම සිදුකර තිබෙන බවට පුවත්පතේ කතුවරිය අද දිනයේ ප්‍රවෘත්තියක් පළ කර තිබෙන බව සඳහන් කළ ඒ මහතා විපක්ෂය නව තාක්ෂණය උපයෝගීී කරගෙන යම් යම් කරුණු විකෘති කරමින් කරන ප්‍රචාරවලට එරෙහිවද සඳහන් කැර ඇතැයි ප්‍රකාශ කෙළේය.විපක්ෂයේ අපේක්ෂකයාවන හිටපු හමුදාපති සරත් ෆොන්සේකා මහතාගේ් ක්‍රියාවත්, කතාවත් තුළ ඔහු කෙතරම් විශ්වාසනීය පුද්ගලයෙක්ද යන්න කිව හැකි බවත් ඔහුව පිරිසිදු කිරීමට උත්සාහ කළද අවශ්‍ය තැන්වල, උචිත ආකාරයට ඒ සියල්ල තහවුරු කිරීමට රජය සූදානම් බවත් වැඩිදුරටත් කීවේය.නාගරික සංවර්ධන හා පූජාභූමි සංවර්ධන ඇමැති දිනේෂ් ගුණවර්ධන, පරිසර හා ස්වභාවික සම්පත් ඇමැති පාඨලී චම්පික රණවක, ඉදිකිරීම් හා ඉංජිනේරු සේවා ඇමැති වෛද්‍ය රාජිත සේනාරත්න, ප්‍රවාහන ඇමැති ඩලස් අලහප්පෙරුම, ආයෝජන ප්‍රවර්ධන හා ජාත්‍යන්තර වෙළෙඳ කටයුතු ඇමැති මහාචාර්ය ජී. එල්. පීරිස්, ජාතික නිදහස් පෙරමුණේ සභාපති හා පාර්ලිමේන්තු මන්ත්‍රී විමල් වීරවංශ යන මහත්වරුද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=n1001042</link>
    <topic>තිලක් කරුණාරත්නජනපතිගේ සහායට</topic>
    <author>ධනුෂ්ක ගොඩකුඹුර</author>
    <content>එක්සත් ජාතික පක්ෂයේ හිටපු භාණ්ඩාගාරික සහ බණ්ඩාරගම ආසන සංවිධායක තිලක් කරුණාරත්න මහතා එළඹෙන ජනාධිපතිවරණයේදී ජනාධිපති මහින්ද රාජපක්ෂ මහතාගේ ජයග්‍රහණය වෙනුවෙන් කැපවෙන බවට ප්‍රතිඥා දෙයි.ජනාධිපති මහින්ද රාජපක්ෂ මහතාගේ ප්‍රධානත්වයෙන් කළුතර වර්නන් යූ. ප්‍රනාන්දු ක්‍රීඩාංගණයේදී පෙරේදා (02) පැවැති එක්සත් ජනතා නිදහස් සන්ධාන රැලියේදී කරුණාරත්න මහතා මේ ප්‍රතිඥාව දුන්නේය.පාර්ලිමේන්තුවේ හිටපු මන්ත්‍රීවරයකු වන කරුණාරත්න මහතා දීර්ඝ කාලීන දේශපාලන අත්දැකීම් ඇති අයකු මෙන්ම සිහල උරුමය පක්ෂයේ නිර්මාතෘවරයාද වෙයි.එක්සත් ජාතික පක්ෂයේ භාණ්ඩාගාරික ධූරයෙන් ඉවත් වීදේශපාලනයෙන් විශ්‍රාම ගැනීමට සිතුවත් ජෙනරාල්වරයාගේ දේශපාලන ආගමනයෙන් රටට එල්ල වන තර්ජනය සළකා ජනාධිපතිවරයාට සහාය දෙන්නට තීරණය කළ බව කරුණාරත්න මහතා මෙහිදී පැවැසීය.ජෙනරාල්වරයා සමඟ එකතු වී සිටින රනිල්, මංගල, හකීම් ඇතුළු සියලුදෙනා කටයුතු කරන්නේ ජනාධිපති මහින්ද රාජපක්ෂ මහතා සමඟ ඇති වෛරය පිරිමසා ගැනීමට බවත් හෙතෙම සඳහන් කෙළේය.සිංහල ඡන්ද බෙදා දෙමළ මුස්ලිම් ඡන්ද ලබාගෙන ෆොන්සේකා ලවා ඊළම දීමට මොවුන් සැරසෙන බවත් අනාගත දේශපාලන අරමුණක් නැතත් රට මුහුණ දී සිටින තීරණාත්මක අභියෝගය ජය ගන්නට ජනාධිපතිතුමන්ට ශක්තියක් වන බවත් ඒ මහතා වැඩිදුරටත් ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=n1001043</link>
    <topic>ජවිපෙ අවස්ථාවාදී දේශපාලනය ගැන කලකිරී අනුරුද්ධ පොල්ගම්පළ ඇතුළු පිරිසක් ජනපති හා එක් වෙති</topic>
    <author>අමල් යශෝමන් ජයසිංහ</author>
    <content>මෙවර ජනාධිපතිවරණයේදී ජනාධිපති මහින්ද රාජපක්ෂ මහතාගේ විජයග්‍රහණය වෙනුවෙන් තමන්ගේ පූර්ණ සහයෝගය ලබාදීමට තීරණය කර ඇතැයි ජනතා විමුක්ති පෙරමුණේ ජ්‍යෙෂ්ඨ සාමාජික කෑගල්ල දිස්ත්‍රික් හිටපු පාර්ලිමේන්තු මන්ත්‍රී අනුරුද්ධ පොල්ගම්පල මහතා ප්‍රකාශ කෙළේය.ජනතා විමුක්ති පෙරමුණේ නායකයන් අතලොස්සකගේ අවස්ථාවාදී දේශපාලනය කෙරෙහි කලකිරුණු සහ ජවිපෙ හැරගිය අතිවිශාල පිරිසක් මහින්ද රාජපක්ෂ මහතාගේ ජය තහවුරු කිරීම පිණිස තමන් සමඟ එක්වී සිටින බව හෙතෙම කීය.ජවිපෙ නායක විජේවීර සහෝදරයා ඉගැන් වූ සමාජවාදී පිළිවෙත සහමුලින් අමතක කරමින් අන්ත ධනවාදී එජාපය සමඟ එක්වී මවුබිම අති භයානක අනතුරකට ගෙන යන බවත් ඒ මහතා අවධාරණය කෙළේය.ජනතා විමුක්ති පෙරමුණේ නායකයන් අද පක්ෂය සහමුලින්ම වැරදි පාරක ගෙනයනවා. පක්ෂ නායකත්වය කෙරෙහි පක්ෂයේ ප්‍රබල පිරිස සමඟ සාමාජිකත්වය ද කලකිරීමට පත්වෙලා. ශාරීරික වශයෙන් විනාශ කළද අධ්‍යාත්මික වශයෙන් විනාශයට පත්කළ නොහැකි වූ ජ.වි.පෙරමුණේ අභ්‍යන්තරයේ බරපතළ දෙදරීමකට පත්වී ඇති බවද පොල්ගම්පල මහතා පැවැසීය.ජෙනරාල් ෆොන්සේකා ජනාධිපති පුුටුවේ වාඩිකරවා මවුබිමට අත්කරදීමට යන බලවත් අනතුර වළක්වා ගැනීමට ජවිපෙ පාර්ලිමේන්තු හා පළාත් සභා මන්ත්‍රීවරුන් කිහිපදෙනෙකු ඇතුළු ප්‍රාදේශීය සාමාජික සාමාජිකාවන් අතිවිශාල පිරිසක් මහින්ද රාජපක්ෂ මහතා ගේ ජයග්‍රහණය විජයග්‍රහණයක් බවට පත්කරවීමට සක්‍රීයව සිටින බවද පැවැසීය.ජනතා විමුක්ති පෙරමුණේ වර්තමාන ක්‍රියාකාරිත්වය පිළිබඳව පැවැති මාධ්‍ය හමුවකදී ඒ මහතා එසේ ප්‍රකාශ කෙළේය.කොළඹ, නාරාහේන්පිට ජානකි හෝටල් පරිශ්‍රයේදී මේ හමුව පැවතැ්විණි.එහිදී තවදුරටත් අදහස් දැක්වූ ඒ මහතා මෙසේද පැවැසීය.මින් ඉහත දී සෑම මැතිවරණයකදීම ජ.වි.පෙ. කිසියම් පක්ෂයකට සහාය පළ කිරීමකදී පක්ෂයේ නායකත්වය විසින් පහළම ක්‍රියාකාරීන් දක්වා දැනුවත් කිරීමක් සිදුකළා. දිස්ත්‍රික් බල මණ්ඩල හා ආසන බල මණ්ඩල රැස් කරවා ඉදිරියේදී ජවිපෙ ගන්නා තීන්දු තීරණ පිළිබඳව දැනුවත් කිරීමක් සිදුකළා. නමුත් මෙම ජනාධිපතිවරණයේදී ජ.විෙ.ප. කුමන ක්‍රමයකින්වත් දිස්ත්‍රික් හා ආසන බල මණ්ඩල දැනුවත් කරවූයේ නැහැ.පක්ෂ නායකත්වයේ අතලොස්සක් එක්වී ඉතාමත් රහසිගතව ගත් තීන්දුවකින් එජාපයට සහය දීමට කටයුතු කර ඇති බව පැවැසූ ඒ මහතා එජාප සහ ජවිපෙ හවුලේදී බලයට පත්කරවීමට යන ජෙනරාල්වරයා සමඟ කිසිදු ලිඛිත කොන්දේසියක් හෝ ලිඛිත සම්බන්ධයක් නොමැතිව වසර 50 කට අධික ඉතිහාසයක් ඇති ජ.වි.පෙරමුණේ වාමාංශික දේශපාලන ව්‍යාපාරය පාවාදී ඇති බව ද ජනාධිපතිවරණ සටනින් ජෙනරාල් ෆොන්සේකා අන්ත පරාජයකට පත්වන බවද පැවැසීය.අලියා ලකුණින් ජයග්‍රහණය ලැබීමට නොහැකි බව දන්නා එජාපය අද උත්සාහ කරමින් සිටින්නේ ජෙනරාල් දිනවීමට නොව ජවිපෙ ඝාතනය කිරීමටයි. ජ.වි.පෙ. ක්‍රියාකාරීන් විනාශ කළ එජාපය සමඟ එක්වීමට ජ.වි.පෙ. නායකයන් ගත් තීරණය වැරදි බව ඔවුන් දන්නා නිසාම පක්ෂ සම්මේලනය පවා කැඳවීමට නොහැකි වී ඇති බවද ඒ මහතා පැවැසීය.මා පක්ෂයේ කිසිදු තීන්දුවකට මින්පසුව අත් ඔසවන්නේ නැහැ. මවුබිමට සිදුවීමට යන භයානක අනතුරින් මවුබිම බේරා ගැනීමට ජ.වි.පෙ. නායකත්වය කෙරෙහි කලකිරුණු අතිවිශාල පිරිසක් ජනාධිපතිතුමාගේ ජය තහවුරු කිරීමට සක්‍රීයව කටයුතු කිරීම අරඹා ඇති බවද පැවසූ ඒ මහතා රටත්, වමේ දේශපාලනයත් විනාශය කරා ඇදගෙන යන කුමන්ත්‍රණයෙන් රට බේරා ගැනීමට සියලුදෙනා මහින්ද රාජපක්ෂ මහතා වටා එක්රොක් වී එතුමාගේ ජය තහවුරු කරන ලෙසට ඉල්ලා සිටින බවද පැවැසීය.ජ.වි.පෙ. කොළඹ දිස්ත්‍රික්කයේ කම්කරු අංශයේ සුදත් දික්වැල්ල කෑගල්ල දිස්ත්‍රික්කයේ කලාප සංවිධායක තරංග පේ‍්‍රමසිංහ මහත්වරුද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=n1001044</link>
    <topic>නව පාසල් වාරය අද ඇරැඹේ</topic>
    <author>දයා පෙරේරා</author>
    <content>නව වසරේ පළමු වැනි පාසල් වාරය සඳුදා (4) ඇරැඹේ.අධ්‍යයන පොදු සහතික පත්‍ර (සාමාන්‍ය පෙළ) විභාගයේ උත්තර පත්‍ර ඇගයීම් සිදුකරන පාසල් 79 ක පමණක් පළමු වාරය ඇරැඹෙන්නේ ලබන 11 වැනිදා බව අධ්‍යාපන අමාත්‍යාංශය කියයි. උත්තර පත්‍ර ඇගයීමේ 1 වැනි අදියර 9 වැනිදා අවසන් වීමෙන් පසු දෙවැනි අදියර ඇරැඹෙන්නේ ජනාධිපතිවරණය නිවමීවෙන් අනතුරුව බව විභාග කොමසාරිස් ජනරාල් අනුර එදිරිසිංහ මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=n1001045</link>
    <topic>ෆොන්සේකාගේ මහා පාවාදීම</topic>
    <author/>
    <content>සුදු කොඩි රැගෙන යටත්වීමට පැමිණි කොටි නායකයන්ට වෙඩි තැබීමට ආරක්ෂක ලේකම් ගෝඨාභය රාජපක්ෂ මහතා බ්‍රිගේඩියර් ෂවේන්ද්‍ර සිල්වාට නියෝග කළ බව ජෙනරාල් සරත් ෆොන්සේකා සන්ඩේ ලීඩර් කර්තෘ ප්‍රෙඩ්රිකා ජෑන්ස්ට ප්‍රකාශ කැර තිබුණි.එම ප්‍රකාශය අඩංගු සංවාදය පසුගිය 13 වෙනිදා සන්ඩේ ලීඩර් පත්‍රයේ පළ වී තිබුණි. සරත් ෆොන්සේකා කළ එම ප්‍රකාශය යළි තහවුරු කරමින් ප්‍රෙඩ්රිකා ජෑන්ස් ඊයේ (3) සන්ඩේ ලීඩර් පත්‍රයට විශේෂ ලිපියක් සපයා තිබුණි. පහත දැක්වෙන්නේ එම ලිපියෙන් උපුටාගත් කොටස් කීපයකි.‘කෙසේවෙතත්, එම සම්මුඛ සාකච්ඡාවේ අවසාන භාගයේ දී අප ජනවාර්ගික ගැටුම් පිළිබඳවත් එහිදී ජෙනරාල් ෆොන්සේකා විසින් ඉටුකළ කාර්යයභාරයත් පිළිබඳ සාකච්ඡා කිරීමට පටන්ගත්තෙමු.එම අවස්ථාවේ දී මම අවසාන වශයෙන් ඔහුගෙන් ප්‍රශ්නයක් ඇසුවෙමි.එනම්, ජාත්‍යන්තර මෙන් ම දේශීය වශයෙන් කථාබහට ලක් වූ සුදු කොඩි රැගෙන යටත්වීමට පැමිණි එල්. ටී. ටී. ඊ. ත්‍රස්තවාදින්ට එසේ කිරීමට ඉඩකඩ ලබානොදී මරාදැමූවාද යන්න පිළිබඳවයි.ඇත්ත වශයෙන් සිදුවුණේ කුමක්දැයි මම ජෙනරාල්වරයාගෙන් ඇසීමි. යටත්වීමට එන කවර හෝ එල්.ටී. ටී. ඊ. කාඩර්වරුන් වෙතොත් ඔවුන් මරාදමන ලෙස ගෝඨාභය රාජපක්ෂ නියෝග කළ බව තමන්ට ද ආරංචි වූ බව කියා සිටි ඔහු පුලිදේවන්ගේ සහ නඩේසන්ගේ යටත්වීම පිළිබඳ කථාව අපට කීවේ ය. මෙවැනි ප්‍රබල චෝදනාවක් නිසා ඇතිවිය හැකි බලපෑම් දැන සිටි නිසා, සෙනසුරාදා පුවත්පත මුද්‍රණය කිරීමට පෙර පෙ. ව. 9.45ට පමණ මම නැවත වරක් සරත් ෆොන්සේකා මහතා ඇමතීමි.මේ අවස්ථාවේ දී විනාඩි 20ක පමණ සාකච්ඡාවක දී ඉහත චෝදනාව ජෙනරාල්වරයා යළිත් තහවුරු කෙළේය. ශවේන්ද්‍ර සිල්වාට, ගෝඨාභය රාජපක්ෂ මහතා මේ නිත්‍යානුකූල නොවන නියෝගය දුන්නේ යයි ජෙනරාල්වරයාට කී මාධ්‍යවේදියා කවෙරෙක්දැයි මම ඇසීමි. එවිට ෆොන්සේකා එම මාධ්‍යවේදියාගේ නම මට කීවේ ය.එහෙත් ‘තමාගේ පෞද්ගලික ආරක්ෂාව පතා’ එම නම හෙළි නොකරන ලෙස ද කීවේ ය. මම එය පිළිපැද්දෙමි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=n1001046</link>
    <topic>සංවිධායක ධුරවලට හමුදා නිලධාරින් පත් කරලා</topic>
    <author>පොළොන්නරුව විශේෂ ගාමිණි ඔබේසේකර</author>
    <content>ප්‍රජාතන්ත්‍රවාදය ගෙන එන බව කියන සරත් ෆොන්සේකා හමුදා පාලනයකට සූදානම් වෙමින් දිවයිනේ සියලු පළාත්වලට සංවිධායකවරුන් ලෙස විශ්‍රාමික හමුදා නිලධාරින් පත්කර ඇති බව ඇමැති මෛත්‍රීපාල සිරිසේන මහතා කියයි. මේ වනවිට පොළොන්නරුව දිස්ත්‍රික්කයට විශ්‍රාමික ලුතිනන් කර්නල්වරයකු පත්කර ඇතැයිද ඒ මහතා කීය.‘තාරුණ්‍යයට හෙටක්’ සංවිධානයේ සහ නිල් බලකායේ මෙහෙයවීමෙන් මනම්පිටිය ප්‍රජාශාලාවේ පැවැති ජනහමුවකදී ඇමැතිවරයා ඒ බව කියා සිටියේය. “මොකක්ද මේ ජනරාල් කරන්න හදන්නේ? කෝ යු.ඇන්.පී. නායකයන් යු.ඇන්.පීය වැඩ කරන්නේ සමහර මාධ්‍යවල විතරයි. යු.ඇන්.පීයේ වැඩ කිරීමේ හැකියාව තියෙන පිරිසක් නැහැ. ජේ.වී.පී. ගැන කියන්න දෙයක් නැහැ. ඒ අය දැන් අතුගෑවිලා ඉවරයි.” මෛත්‍රීපාල සිරිසේන මහතා කීය.මෙහිදී කථා කළ තාරුණ්‍යට හෙටක් සංවිධානයේ සභාපති නාමල් රාජපක්ෂ මහතා-ජනතා විමුක්ති පෙරමුණේ සහෝදරයකු මාධ්‍ය හමුවේදී කියනවා. ෆෙඩ්රිකා ජෑන්ස් මාධ්‍යවේදිනිය හඬා වැළපුනාලු වැරැදි ප්‍රකාශයක් කිරීම සම්බන්ධයෙන් සමාව ඉල්ලලා.මම අහන්න කැමැතියි, එදා භීෂණ සමයේ මේ රටේ තරුණ තරුණියන් දහස් ගණනක් ඝාතනය කරන කොට මේ රටේ අම්මලා තාත්තලාගේ, නංගිලා මල්ලිලාගේ ඇස්වලින් ගැලු කඳුවලට වටිනාකමක් නැද්ද? කොළඹ හතේ නෝනා කෙනෙක් හැඬුවාම පමණද ජවිපෙ අයගේ හදවත කම්පා වන්නේ කියා</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=n1001047</link>
    <topic>ෆොන්සේකාගේ තර්ජනය ගැනවිද්වත්හු මෙසේ කියති</topic>
    <author>අසේල කුරුවංශ, ප්‍රාර්ථනා වීරසිංහනුවන් කොඩිකාර</author>
    <content>ජාතික නිදහස් පෙරමුණ නායක විමල් වීරවංශ මහතා විසින් නව ප්‍රජාතන්ත්‍රවාදී පෙරමුණේ ජනාධිපති අපේක්ෂක සරත් ෆොන්සේකා මහතාට එල්ල කරන ලද අභියෝගයට, මුහුණ නොදී ෆොන්සේකා මහතා මාධ්‍ය හරහා විවිධ තර්ජන එල්ල කිරීම පිළිබඳ විවිධ ක්ෂේත්‍රවල විද්වතුන් පළ කළ අදහස් කිහිපයකි මේ.මහාචාර්ය හඟුරන්කෙත ධීරානන්ද හිමියෝ- තමන්ට අභියෝග කරන අයට ජනපතිවරණය ජයගත් පසු කෑමට දීම සඳහා කටු ගොඩ ගසමින් සිටින බවට විපක්ෂයේ පොදු අපේක්ෂකයා ප්‍රකාශ කරන්නේ ඔහුට සහාය දෙන ජ.වි.පෙ. හා එජාපය එක්තරා යුගයක දියත් කළ ත්‍රස්තවාදයේ හයිය ඇඟට ගෙන දැයි අප ප්‍රශ්න කරනවා.ජනපතිවරණයට ඉදිරිපත් වී සිටින පුද්ගලයකු තමන්ට එල්ලවන අභියෝගයකට මුහුණ නොදී ඊට එරෙහිව මර්දනකාරී ස්වරූපයේ ප්‍රකාශ නිකුත් කරන්නේ නම් ඔහු ඉදිරියේ දී ජනතාවට සේවය කරන්නේ කෙසේදැයි කාටත් අවබෝධ කරගත හැකියි.සංවාදයක් සඳහා විමල් වීරවංශ මහතා කළ ආරාධනය පිළිනොගෙන කටු ;ගාඩගසනවා වැනි තර්ජනාත්මක ප්‍රකාශ නිකුත් කරමින් විපක්ෂයේ අපේක්ෂකයා උත්සහ කරන්නේ ප්‍රශ්නයෙන් පළායාමට දැයි සාධාරණ සැකයක් මතුවෙනවා.වෛර දේශපාලනය කරපින්නාගත් පිරිසක් සමඟ ඒකාධිපති ස්වරූපයේ පුද්ගලයකු රටේ බලයට පත්වුවහොත් සිදුවිය හැකි ව්‍යසනය ජනතාව දැන් සිටම අවබෝධ කරගත යුතුයි.අමෙරිකාවේ ප්‍රධාන සංඝනායක ආචාර්ය වල්පොල පියනන්ද හිමි- පාර්ලිමේන්තු මන්ත්‍රී විමල් වීරවංශ මහතා විසින් සරත් ෆොන්සේකා මහතාට කරන ලද අභියෝගය භාර නොගෙන ඒ මහතා විමල් වීරවංහ මහතාට ව්‍යංගාර්ථයෙන් ප්‍රකාශ කර තිබෙන්නේ, කටු දෙනවා යනු හිරේ දානවා යැයි කීමයි.ජනාධිපති අපේක්ෂකයකු විසින් මෙවැනි ප්‍රකාශ ඉදිරිපත් කිරීම ඉතාම පහත් ක්‍රියාවක්. තරහ, වෛරය, ක්‍රෝධය පදනම් කරගෙන මෙවැනි ප්‍රකාශ ජනතාවට ඉදිරිපත් කරන්නේ, ජනාධිපති අපේක්ෂකයකු නොව පොල්පොට් කෙනකුයි.ආරක්ෂක ලේකම්වරයාටත්, රණවිරුවන්ටත් එරෙහි ප්‍රකාශ වරින් වර ඉදිරිපත් කරමින්, එම ප්‍රකාශ ඉදිරිපත් නොකළ බව වරින් වර ප්‍රකාශ කරනවා. නායකයෙක් තුළ තිබිය යුත්තේ දවසින් දවස වෙනස් කරන ප්‍රකාශ හෝ අදහස් නොවේ.විමල් වීරවංශ යනු මේ රටේ ඉහළ පෙළේ පුරවැසියෙක්. පාර්ලිමේන්තු මන්ත්‍රීවරයෙක්. විමල් වීරවංශට තියා පොඩි ළමයකුටවත් පැවැසීමට සුදුසු කතාවක් නොවේ ජනාධිපති අපේක්ෂක සරත් ෆොන්සේකා මහතා විසින් පැවැසූයේ.ආගමික කටයුතු පිළිබඳ ජනාධිපති උපදේශක සරත් හෙට්ටිආරච්චි පියතුමා- වේදනා සහගත අමිහිරි කාලවකවානුවක් පසුකොට, ශ්‍රී ලාංකේය දේශය නිදහස් කොටගෙන, නිදහසේ ජීවත්වීමට රජයක් ලෙස ප්‍රජාතන්ත්‍රවාදය ස්ථාපිත කිරීමේ සම්පූර්ණ ගෞරවය ජනාධිපතිවරයා ප්‍රමුඛ රජයට හිමිවෙනවා.ඒ ප්‍රජාතන්ත්‍රවාදය තවදුරටත් ඉදිරියට ගෙන යෑම සඳහා, මැතිවරණ පවත්වමින්, ජනතා පරමාධිපත්‍ය තහවුරු කිරීමට රජය කටයුතු කර තිබෙනවා.ජනාධිපතිවරණය සඳහා ඉදිරිපත්වන අපේක්ෂකයන් පිරිස දෙස බලනවිට ප්‍රජාතන්ත්‍රවාදය හොඳින්ම තහවුරු වනවා.විවිධ මත පළ කිරීමේදී පටු දේශපාලන අරමුණු වෙනුවෙන් විකෘති කරන මත පිළිබඳ ජනතාව මේ වනවිට හොඳින් තේරුම් ගෙන සිටිනවා.යම්කිසි කෙනකු තවත් අයකුට අභියෝග කරද්දී, එම අභියෝගය පිළිගැනීම හා ඊට මුහුණදීමයි, නියම නායකයෙක් විසින් කළ යුත්තේ.එහෙත් පාර්ලිමේන්තු මන්ත්‍රී විමල් වීරවංශ කළා වූ අභියෝගය සරත් ෆොන්සේකා මහතා පිළිගෙන ඊට මුහුණ දෙනවා වෙනුවට, එම අභියෝගය කළ පුද්ගලයාට ද්වේෂ සහගතව, පහත් භාෂාවකින් ආමන්ත්‍රණය කෙළේ “කටු කන බල්ලන්” යැයි කියමිනුයි.අභියෝගයට මුහුණ දෙනවා වෙනුවට කිසිසේත් නොකළ යුතු ප්‍රකාශයක් ජනමාධ්‍ය ඔස්සේ සරත් ෆොන්සේකා මහතා විසින් සිදුකරනු ලැබ තිබෙනවා. ජනපි‍්‍රයත්වය ලබා ගැනීමේ අරමුණින් මෙවැනි ලැජ්ජාසහගත ප්‍රකාශ ඉදිරිපත් කිරීම ඔහුගෙන් ජනතාව බලාපොරොත්තු වන්නේ නැහැ.ඇමැති අනුර පි‍්‍රයදර්ශන යාපා මහතා- මේ රට ජනාධිපතිවරණ ඉතිහාසයේ කිසිදු අපේක්ෂකයකු නොහැසිරුණු ආකාරයට විපක්ෂයේ අපේක්ෂක ෆොන්සේකා මහතා හැසිරෙමින් සිටිනවා.තමන්ගේ බෑණාගේ අවි සමාගම ගැන කතා කරන්න එන්න කියලා ෆොන්සේකා මහත්තයාට, විමල් වීරවංශ මහත්තයා අභියෝග කළාම එයට බියවී එය බාර නොගෙන වීරවංශ මහත්තය කටු කන බල්ලෙක් කියලා චෝදනා කරනවා.වීරවංශ මහත්තයා මෙරට පාර්ලිමේන්තුවේ මන්ත්‍රීවරයෙක්. ජනතා වරමෙන් රටට සේවයක් කරන්න පැමිණි නියෝජිතයෙක්. ෆොන්සේකා මහත්තයාට අප කියා සිටිනවා ඉතා වැදගත් දේශපාලනයක නිරත වෙන්න කියලා. එහෙම නොවුනොත් අපට සිද්ධවෙනවා එයා ගැන හැමදේම හෙළි කරන්න.බස්නාහිර පළාත් සභා ඇමැති උදය ගම්මන්පිල මහතා- විමල් වීරවංශ මහතා විසින් සරත් ෆොන්සේකා මහතාට එරෙහිව දූෂණ චෝදනාවක් එල්ල කළ විට ඔහු ප්‍රතිචාර දැක්වූයේ තර්ජනයෙන් හා අපහාසයෙන් යුක්තවයි.සරත් ෆොන්සේකා මහතා විසින් විමල් වීරවංශ මහතාට ‘කටු කන බල්ලන්’ ලෙස අපහාස කරමින්, 26දායින් පසුව බලාගන්නා බවට ද තර්ජනයක් ද කළා.බුදු දහමෙහි පවා කියැවෙන්නේ රාජ්‍ය පාලකයා බෝධිසත්වයකු මෙන් දැහැමි විය යුතු බවයි. එහෙත් සරත් ෆොන්සේකා මහතාගේ ප්‍රකාශයෙන් පෙනී යන්නේ තමාගේ ජයග්‍රහණයෙන් පසුව ප්‍රතිවාදීන්්ට තලන බවට තර්ජනය කරන වෛරයෙන් පිරුණු ආඥාදායකයකුගේ ස්වභාවයයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=n1001048</link>
    <topic>ඉංජිනේරු සංස්ථාවේ ලාභය කෝටි 300 ඉක්මවයි</topic>
    <author>නිරූෂි විමලවීර</author>
    <content>එක්සත් ජාතික පක්ෂ රජය සමයේ වසා දැමීමට නිර්දේශ කර තිබූ ශ්‍රී ලංකා රාජ්‍ය ඉංජිනේරු සංස්ථාව පසුගිය වසරේ රුපියල් කෝටි 310ක වාර්තාගත ලාභයක් උපයා තිබේ. සේවකයන්ට ගෙවීමට තිබූ හිඟ මුදල්, සේවක අර්ථසාධක අරමුදල්, සේවාභාරකාර අරමුදල්, වැට් හා අතිරේක දීමනා ලබා දෙමින් මේ ලාභය ඉපයූ බව ඉදිකිරීම් හා ඉංජිනේරු සේවා ඇමැති දොස්තර රාජිත සේනාරත්න මහතා ප්‍රකාශ කළේය.2008 වසරේ රුපියල් කෝටි 50ක ලාභයක් ඉපයූ සංස්ථාව මෙම වසරේ රුපියල් කෝටි 304ක ලාභයක් උපයා ඇති බව කී ඇමැතිවරයා එය පසුගිය වසර හා සැසදීමේ දී සියයට තුන්සියකින් ලාභය ඉහළ යෑමක් බව පෙන්වා දුන්නේ ය. සංස්ථාවේ අනියම් හා කොන්ත්‍රාත් පදනම යටතේ සිටි සේවකයන් දහසක් පමණ ස්ථිර සේවයට අනුයුක්ත කළ බව ද සේනාරත්න මහතා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=n1001049</link>
    <topic>‘රණවිරුවන් රට රැක්කාෆොන්සේකා රට වික්කා’</topic>
    <author>සංජය අසේල මතුරට</author>
    <content>විශ්‍රාමික ජනරාල් සරත් ෆොන්සේකා මහතාගේ මහා පාවාදීමට එරෙහිව යටිනුවර ජනතාවගේ විරෝධය පළකිරීමේ උද්ඝෝෂණයක් පසුගියදා පිළිමතලාව ඇඹිල්මීගම ප්‍රාදේශීය ලේකම් කාර්යාලය ඉදිරිපිට දී පැවැත්විණි.මේ විරෝධතා ව්‍යාපාරය සඳහා දෙදහසකට අධික ජනතාවක් සහභාගි වූ අතර යටිනුවර ආසනයේ පදිංචි ක්‍රියාන්විත රාජකාරියේ නිරතව සිටිමින් මවුබිම කොටි ත්‍රස්තවාදීන්ගෙන් බේරාගැනීම සඳහා මහත් කැපවීමක් දැක්වූ රණවිරුවන් පිරිසක් සහ 58 වන බළසේනාවේ සමාජික රණවිරුවන්ගේ මවුවරුද එම අවස්ථාවට සහභාගිවීම විශේෂ සිදුවීමක් විය.“රණවිරුවන් රට රැක්කා - ෆොන්සේකා රට වික්කා”, “රණවිරුවන් පාවාදුන් රනිල්, සෝමවංශ, ෆොන්සේකා තුන්හවුල වෛරයේ සංකේතයයි” වැනි සටන් පාඨ රැගත් එම පිරිස පසුව විරෝධතා පාඨ කියමින් ප්‍රාදේශීය ලේකම් කාර්යාලය අසළ සිට පිළිමතලාව නගරයේ ඔර්ලෝසු කණුව අභියසට පා ගමනින් පැමිණ පැය 2 ක පමණ විරෝධතා ව්‍යාපාරයක නිරත වූහ..එහිදී අදහස් දැක්වූ රණවිරු මාතාවක් වන ඉහළ අලගල්ලේ ටී. එම්. චන්ද්‍රාවතී මහත්මිය ප්‍රකාශ කොට සිටියේ තම පුතා යුද බිමේ සිට නිවසට පැමිණි අවස්ථාවලදී එහිදී සිදුවූ කිසිවක් තමාට හෝ ප්‍රකාශ නොකරද්දිත් ඔවුන්ගේ නායකයා වූ විශ්‍රාමික ජනරාල්වරයා අමූලික බොරු චෝදනා මාධ්‍ය හරහා එල්ල කරමින් රට පාවාදීම අතිශය පිළිකුල් සහගත කිසිසේත් සමාව දිය නොහැකි දේශද්‍රෝහී පාප ක්‍රියාවක් බවයි.මේ විරෝධතා ව්‍යාපාරයට මධ්‍යම පළාත් ආණ්ඩුකාර ටිකිරි කොබ්බෑකඩුව, යටිනුවර ප්‍රාදේශීය සභාවේ සභාපති තුසිත කුමාර වලගෙදර, ප්‍රාදේශීය සභා මන්ත්‍රීවරුන් වන ජයවීර බණ්ඩාර, එම්. මික්දාද්, කොලින් උඩපිටිය, පත්මසිරි කුලසේකර, එ.ජා.ප. මන්ත්‍රීවරුන් වන නිශාන්ත රූපස්සර, එම්. එම්’ මහබූම්, එස්. ඒ. ගුණතුංග, නන්දන බණ්ඩාර සහ කඩුගන්නාව නගර සභාවේ විපක්ෂනායක සිසිර අබේවික්‍රම සහ නාගරික මන්ත්‍රී මහින්ද ජයසිංහ (එ.ජා.ප.) යන මහත්වරුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=n10010410</link>
    <topic>දෙපැත්තේ ආධාරකරුවන් ගැටී කිරිබත්ගොඩ යුද පිටියක් වෙලා</topic>
    <author>මහින්ද කුලතුංග, නිරූෂී විමලවීර</author>
    <content>කිරිබත්ගොඩ ගාල හංදිය ප්‍රදේශයේ දී ඊයේ (03) උදේ දේශපාලන ආධාරකරුවන් දෙපිරිසක් අතර ඇති වූ ගැටුම පොලීසිය අවම බලය පාවිච්චි කර විසුරුවා හැරිය බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අයි. ඇම්. කරුණාරත්න මහතා දිනමිණට කීය.එහිදී පොලීසියට කඳුළු ගෑස් ගැසීමට සිදු වූ බවත් ඒ මහතා කීය.ඊයේ උදේ 9.30 ත් 9.45 ත් අතර ජනතා විමුක්ති පෙරමුණේ ආධාරකරුවන් පිරිසක් නුවර පාර අවහිරවනසේ උද්ඝෝෂණයක් කර පත්‍රිකා බෙදමින් ඉදිරියට එමින් සිටියදී පොලීසිය එහි පැමිණ මාර්ගය අවහිර නොකරන ලෙස ඔවුන්ගෙන් ඉල්ලා ඇති බවත් ඒ සමඟම වෙනත් දිශාවකින් පැමිණි නාඳුනන පිරිසක් ඔවුන්ට ගල්මුල්වලින් ප්‍රහාරය සිදුකර තිබෙන බවත් පසුව දෙපිරිසම ගල්මුල්වලින් ප්‍රතිප්‍රහාර එල්ල කරගෙන ඇති බවත් ඒ මහතා කීය.මෙහිදී පොලීසිය අවම බලය පාවිච්චි කර දෙපිරිස විසුරුවා හැරී බව පොලිස් මාධ්‍ය ප්‍රකාශකවරයා කීය.මේ සිද්ධියේදී පාරේ ගමන් ගත් වාහන කීපයකටත් හානි සිදුවී ඇත. මේ සිද්ධිය වූ අවස්ථාවේදී නුවර පාර තාවකාලිකව වසා දැමීමට ද පොලීසියට සිදුවී තිබේ. මේ සිද්ධිය සම්බන්ධයෙන් පොලීසිය පුළුල් පරීක්ෂණ පවත්වන බවත් පොලිස් මාධ්‍ය ප්‍රකාශකවරයා කීය.මේ අතර කිරිබත්ගොඩ ගාල හන්දියේ ඊයේ සිදු වූ සිද්ධියෙන් තුවාල ලැබූ කිසිඳු රෝගියෙක් කිරිබත්ගොඩ රෝහලට ඇතුළත් නොකළ බව එහි ප්‍රකාශිකාවක් “දිනමිණ” ට කීවාය.එහෙත් කඳුළු ගෑස් ප්‍රහාරයකට ලක් වූ බව පැවසූ පුද්ගලයන් තිදෙනෙක් රෝහලට පැමිණ ප්‍රතිකාර ලබා පිටත්ව ගිය බවත්, කිසිවකුවත් රෝහලේ නේවාසික ප්‍රතිකාර නොලබන බවත් එම ප්‍රකාශිකාව වැඩිදුරටත් කීවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=n10010411</link>
    <topic>විදේශ කටයුතු අමාත්‍යාංශයේ සේවාවන් දිස්ත්‍රික්ක මට්ටමින් ව්‍යාප්ත කරනවා</topic>
    <author/>
    <content>විදේශ කටයුතු අමාත්‍යාංශය හරහා ජනතාවට ලබා දෙන සේවාව මේ වසරේ සිට දිස්ත්‍රික් මට්ටමින් ව්‍යාප්ත කිරීමට පියවර ගන්නා බව විදේශ කටයුතු ඇමැති රෝහිත බෝගොල්ලාගම මහතා පැවැසීය.ජනතාව කේන්ද්‍ර කර ගනිමින් වඩා විධිමත් හා කාර්යක්ෂම සේවයක් මේ හරහා ලබාදීමට හැකි බවද හෙතෙම සඳහන් කෙළේය.ඒ මහතා මේ බව සඳහන් කෙළේ නව වසරේ තම අමාත්‍යාංශය හරහා ක්‍රියාත්මක කිරීමට අපේක්ෂා කරන සැලසුම් පිළිබඳව කාර්ය මණ්ඩලය දැනුවත් කිරීමේ අවස්ථාවට එක් වෙමිනි.ඇමැති රෝහිත බෝගොල්ලාගම මහතා පෙන්වාදුන්නේ විදේශ කටයුතු අමාත්‍යාංශයෙන් සිදුකෙරෙන සේවාවන් ලබාගැනීමට දිවයිනේ විවිධ ප්‍රදේශවල සිට දිනකට දහස් ගණනක ජනතාවක් කොළඹට පැමිණෙන බවයි. දුර බැහැර ප්‍රදේශවල සිට පැමිණෙන එම පිරිස්වලට නොයෙකුත් දුෂ්කරතාවන්ට මුහුණපෑමට සිදුව ඇති බැවින් නව වැඩපිළිවෙළ ක්‍රියාත්මක කරන බව ඇමැතිවරයා අවධාරණය කෙළේය.එහිදී වැඩිදුරටත් අදහස් දැක්වූ ඇමැතිවරයා සඳහන් කෙළේ මැද පෙරදිග රටවල පමණක් සේවය සඳහා ගොස් සිටින දහතුන් ලක්ෂයක් පමණවන ශ්‍රී ලාංකිකයින්ගේ ප්‍රශ්න පිළිබඳව විදේශ කටයුතු අමාත්‍යාංශයේ කන්සියුලර් අංශයෙන් විශාල කාර්යභාරයක් ඉටුකරන බවයි.එමෙන්ම එම රටවල ශ්‍රී ලංකා තානාපති කාර්යාල මගින්ද එහි වෙසෙන ශ්‍රී ලාංකිකයින්ගේ අවශ්‍යතාවන් ආගම්, ජාති, කුල බේදයෙන් තොරව ඉටුකරන බව කී ඇමැතිවරයා ගතවූ වසර තුළ පමණක් එම රටවල සේවයට ගොස් හදිසි අනතුරුවලට ලක්ව ජීවිත අහිමිවූවන්ගේ පවුල්වල සාමාජිකයින්ට තානාපති කාර්යාල මැදිහත්වී රුපියල් මිලියන තුන්සීයක මුදලක් ලබාදීමට හැකිවූ බවයි.විදේශ සේවයේ ඇති සුවිශේෂත්වය ලෝකයට ශ්‍රී ලංකාව සම්බන්ධ කිරීම සඳහා පැය විසිහතරක් නොකඩවා සේවය කරන එක ම අමාත්‍යාංශය මෙය බව පෙන්වා දුන් ඇමැති බෝගොල්ලාගම මහතා ගතවූ වසර තුළ තානාපති සේවාවන් විශිෂ්ට කාර්යභාරයක් ඉටුකිරීම පිළිබඳව තම ප්‍රණාමය සියලුම සාමාජිකයන්ට හිමිවන බව ප්‍රකාශ කෙළේය.ත්‍රස්තවාදය පරාජය කිරීමේ අභියෝගය ඒ ආකාරයෙන්ම භාරගෙන එයට අවශ්‍ය හැම ක්‍රියාදාමයක්ම හරි අවබෝධයකින් යුතුව තානාපති කාර්යාල උපරිම ලෙස තම සේවය ඉටුකිරීමට පියවර ගත් බව කී ඇමැතිවරයා සමහර අවස්ථාවල දී අපි ප්‍රමාණවත් සේවයක් නොකරන බවට චෝදනා හා විවේචන එල්ල වූ බවද සිහිපත් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=n10010412</link>
    <topic>ආහාර විස වී 38ක් රෝහලේ</topic>
    <author>මහින්ද කුලතුංග</author>
    <content>ඇඟලුම් කම්හලෙක සාදයකදී ආහාර විසවීමෙන් රෝගාතුර වූ තරුණියන් 37 දෙනෙක් හා තරුණයෙක් කොළඹ ජාතික රෝ්හලට ඇතුළත් කර සිටිති.කොළඹ ආදුරුප්පුවීදියේ පිහිටි ඇඟලුම් කම්හලක සේවයේ නිරත මෙම පිරිස අලුත් අවුරුදු දා (01) පවත්වා ඇති සාදයක ආහාර විසවීමෙන් මෙසේ ඊට පසුදින රෝගාතුරු වී රෝහල්ගත කැර ඇති බවත් වාර්තා වේ.රාත්‍රී ආහාරය සඳහා ගත් ආහාර (ෆ්‍රයිඩ් රයිස්) විසවීමෙන් රෝගාතුරවීම සිදුව ඇති බවත් පොලිස් පරීක්ෂණවලදී අනාවරණය වී තිබේ.වැඩිදුර පරීක්ෂණ පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=r1001041</link>
    <topic>අත්තනගල්ලේ කෝප් සිටිමගින් අඩු මිලට සහල්</topic>
    <author>අත්තනගල්ල විශේෂ</author>
    <content>අත්තනගල්ල විවිධ සේවා සමූපකාර සමිතියේ කෝප් සිටි වෙළෙඳසල් සහ ප්‍රාදේශික මගින් නියමිත මිල ගණන් යටතේ සහල් ලබාදීම නිසා උත්සව සමයේ ඉහළ මිල ගණන් යටතේ සහල් අලෙවි කිරීමට පෞද්ගලික වෙළෙන්දන් ගත් උත්සාහය ව්‍යාර්ථ වී තිබේ.මල්වත්ත, තිහාරිය, ගොඩැල්ල, බෙම්මුල්ල සහ පස්යාල නගරවල අත්තනගල්ල විවිධ සේවා සමූපකාර සමිතියේ නව කෝප් සිටි වෙළෙඳසල් විවෘත කර ඇත.2009 අයවැය යෝජනා මගින් දිවයින පුරා කෝප් සිටි වෙළෙඳසල් 1000 ක් පිහිටුවීම සඳහා ජනාධිපති මහින්ද රාජපක්‍ෂ මහතා රු. මිලියන 300 ක් වෙන්කර දුන් බවත්, එම වැඩපිළිවෙළ යටතේ අත්තනගල්ල විවිධ සේවා සමූපකාර සමිතිය මේ නව කෝප් සිටි වෙළෙඳසල් ජාලය ස්ථාපිත කළ බවත්, අත්තනගල්ල වි. සේ. සමූපකාර සමිතියේ සභාපති ඊ. ඩී. ධර්මසේන මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=r1001042</link>
    <topic>පිළිකා රෝහලේ අපද්‍රව්‍යවලින්ජනතාව ලෙඩවීම වළක්වන්න</topic>
    <author>මහරගම විශේෂවේහැල්ලේ පියතිලක</author>
    <content>රෝහලක පරිපාලනයේ දුර්වලකම් නිසා රෝහල අවට ප්‍රදේශවලට රෝග බෝවෙනවා නම් එය කනගාටුදායක තත්ත්වයක් බව බස්නාහිර පළාත් පාරිසරික ඇමැති උදය ගම්මන්පිල මහතා පැවැසීය.ගම්මන්පිල මහතා මෙසේ පැවැසුවේ මහරගම පිළිකායතනයේ අපද්‍රව්‍ය අවට ගම්වලට යෑමට සැලැස්වීම නිසා එම ගම්වල පිළිකා රෝගය පැතිර යන බවට පළාත් සභා මන්ත්‍රී සලෝචන ගමගේ මහතා කළ පැමිණිල්ලක් පිළිබඳ සොයා බැලීමට එහි ගිය අවස්ථාවේදීය.පළාත් ඇමැතිවරයා මෙසේ ද පැවැසීය.මුළු රටටම ප්‍රතිකාර කිරීමට ඇත්තේ එකම පිළිකා රෝහලයි. පළාතකට අවම වශයෙන් සියලු පහසුකම්වලින් යුත් පිළිකා රෝහල බැගින් පිහිටුවීම මීට පිළියමයි.රෝහලේ අපතේ යන රසායනික හා විකිරණ ද්‍රව්‍ය ඇතුළත් අපද්‍රව්‍ය මිශ්‍ර ජලය රෝහල අවට ගම්වලට යෑමට සැලැස්වීම භයානකයි. මා පරීක්‍ෂා කර බැලුවා. රෝහලට පහළ ගොඩිගමුව ගමේ පිළිකා රෝගීන් රාශියක් සිටිනවා. පසුගිය කාලේ පිළිකා රෝගය නිසා මරණ රාශියක් සිදුවී තිබෙනවා.රෝහලේ නිසි අපද්‍රව්‍ය කළමනාකරණයක් නැහැ. බේත් ද්‍රව්‍ය මුසුවූ බෝතල්, කුප්පි ආදිය කඳු ගැසී තිබෙනවා. කසළ අපහරණ පද්ධතිය අක්‍රමවත්.ප්ලාස්ටික් දැවීම සඳහා යොදාගෙන ඇති උඳුන් සුරක්‍ෂිත නෑ. එහි ප්ලාස්ටික් දැවෙන විට අහල පහළ ගෙවල්වලට ඒවායේ අළු වැටෙනවා. බොහෝ ළිංවලට ඒවා වැටීම නිසා ජලය අපවිත්‍ර වී තිබෙනවා. එම ජලය පානය කිරීම නිසා බොහෝ අය රෝගීන් බවට පත්ව තිබෙනවා.රෝහලේ කාණුවලින් ගලා යන අපවිත්‍ර විකිරණ සහිත ජලය එළියේ ආරක්‍ෂා රහිත කාණු දිගේ ගමට ගලා යනවා. එම ජලය පහළ ඇති වගුරු බිමක රැස්වෙනවා. ඒ අවට සිටින අය රෝගීන් වී සිටිනවා.මේ තත්ත්වය පිළිබඳ රජයේ සෞඛ්‍ය අමාත්‍යාංශය දැනුම්වත් කරනවා.රෝහලේ අධ්‍යක්‍ෂිකා වෛද්‍ය සුලෝචනා මහත්මිය කියා සිටියේ මේ තත්ත්වයට හේතුව කසළ දැමීමේ උපකරණවල හිඟය හා රෝහලේ ඇති ;රීගීන්ගේ තදබදය බවයි.රෝහලේ අපද්‍රව්‍ය නිසා පිළිකා රෝගය වැළඳී මියගිය අයගේ පවුල්වල, රෝගය නිසා අසරණව සිටින පවුල්වල හා ළිං ජලය අපවිත්‍ර වී ඇති පවුල්වල විශාල පිරිසක් ද ඇමැතිවරයා සමඟ පැවැති සාකච්ඡාවට සහභාගි වූහ.මේ අවස්ථාවට පළාත් සභා ඇමැති උපාලි කොඩිකාර, පළාත් සභා මන්ත්‍රී සලෝචන ගමගේ මහත්වරු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=r1001043</link>
    <topic> හොරණ - මොරොන්තුඩුවමාර්ගය පිළිසකරකර දෙන්නැයි ඉල්ලීම්</topic>
    <author>හල්තොට සමූහ</author>
    <content>හොරණ - මොරොන්තුඩුව 284 මාර්ගයේ මිල්ලනිය හන්දියේ සිට මොරොන්තුඩුව දක්වා වන කි. මී. 8 ක පමණ මාර්ගය එක දිගටම තාර ආස්තරණය ගැලවී ගොස් ගල් ඉවත්ව විශාල වළවල් සැදී ඇති බැවින් පයින්වත් ගමන් කිරීම ඉතා දුෂ්කර බව ප්‍රදේශවාසීහු පවසති.වසර 20 කින් පමණ කිසිදු නඩත්තුවක් නොකළ මේ මාර්ගය පිළිබඳ අවධානය යොමු කරන්නැයි ප්‍රදේශවාසීහු ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=r1001044</link>
    <topic>මීරිගම ආයුර්වේද වෛද්‍යමධ්‍යස්ථානයටකැඩුම් බිඳුම් ඒකකයක්</topic>
    <author>කොටදෙණියාව සමූහ</author>
    <content>මීරිගම ප්‍රාදේශීය සභාව මගින් මීරිගම නගරයේ පවත්වාගෙන යන ආයුර්වේද වෛද්‍ය මධ්‍යස්ථානයේ කැඩුම් බිඳුම් ඒකකයක් ළඟදීම ඇරැඹීමට පියවර ගෙන ඇතැයි එහි සභාපති ම. ආ. පියතිලක මහතා කීවේය.විශාල පිරිසක් දිනපතා ප්‍රතිකාර ලබාගන්නා මේ මධ්‍යස්ථානයෙන් ප්‍රදේශවාසීන්ට තවත් සේවාවක් නොමිලේ ලබාදීමේ අරමුණින් මෙය ආරම්භ කිරීමට නියමිතය. මේ සඳහා වෛද්‍යවරුන්ට ඇවැසි පුහුණුව ලබා දී ඇතැයි ද සභාපතිවරයා කීවේය</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=r1001045</link>
    <topic>කැලණිය කෘෂි කමිටුවගමට යයි</topic>
    <author>කැලණිය සමූහ</author>
    <content>ග්‍රාමීය ජනතාවට වඩාත් ඵලදායි කාර්යක්ෂම සේවාවක් ලබාදීම සඳහා කැලණිය ප්‍රාදේශීය ලේකම් කාර්යාලය විශේෂ වැඩසටහනක් ප්‍රාදේශීය ලේකම් පුෂ්පමාලා විජේරත්න මහත්මියගේ උපදෙස් මත ක්‍රියාවට නංවා ඇත.මේ වැඩසටහන යටතේ් ප්‍රාදේශීය කෘෂිකර්ම කමිටු රැස්වීම ඒ ඒ ප්‍රදේශ වල ග්‍රාම නිලධාරී කොට්ඨාස වල ගොවි ජනතාවගේ ගැටලු හඳුනාගෙන ක්ෂණික විසඳුම් ලබාදීමට නියමිත බවද ප්‍රාදේශීය ලේකම්වරිය පැවසුවාය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=r1001046</link>
    <topic>නාගොඩ රෝහල අසලකළුකඩ ජාවාරම ජයටම</topic>
    <author>කටුකුරුන්ද සමූහ</author>
    <content>කළුතර නාගොඩ රජයේ රෝහල ආසන්නයේ පිහිටි ඇතැම් හෝටල් හා වෙළෙඳ සල් අධික මිල ගණන් යටතේ භාණ්ඩ අලෙවි කරන බවට ප්‍රදේශවාසීහු චෝදනා කරති.අසරණබවට පත්වී රෝහල් ගත වීමට එන රෝගීන්ට හා රෝහලට පැමිණෙන්නන්ට මෙසේ අසාධාරණ ලෙස භාණ්ඩ අලෙවි කිරීම පිළිබඳ වගකිව යුත්තන් අවධානය යොමු කළ යුතුව ඇතැයිද ඔවුහු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=s1001041</link>
    <topic>විශ්‍රාම ලබන ක්‍රීඩක ක්‍රීඩිකාවන්ට විශේෂ රක්ෂණ ක්‍රමයක් පාලකයා ගැන නොව ක්‍රීඩකයාපිළිබඳ සිතන ක්‍රීඩා සංගම් අවශ්‍යයි</topic>
    <author>ප්‍රින්ස් ගුණසේකර</author>
    <content>ක්‍රීඩා සංගම්වල පාලකයා ගැන නොව ක්‍රීඩකයාට මුල්තැන දී කටයුතු කරන වැඩපිළිවෙළක් ඇති කළ යුතු යැයි ජනාධිපති මහින්ද රාජපක්ෂ මහතා පැවැසීය.ක්‍රීඩාවෙන් ශ්‍රී ලංකාවට විශිෂ්ට මෙහෙවරක් කළ සුසන්තිකා ජයසිංහ, සනත් ජයසූරිය හා මුත්තයියා මුරලිදරන් යන තිදෙනාට ස්වර්ණ සම්මාන පිරිනැමීම උදෙසා ටොරින්ටන් ක්‍රීඩා පිටියේ පෙරේදා පැවැති උත්සවයේ දී ජනාධිපතිතුමා මේ බව පැවැසීය.ක්‍රීඩාවෙන් විශ්‍රාම ලබන ක්‍රීඩක ක්‍රීඩිකාවන්ගේ අනාගතය වෙනුවෙන් විශේෂ රක්ෂණ ක්‍රමයක් ක්‍රියාත්මක කරන බැව් ද ජනාධිපතිතුමා මෙහි දී පැවැසීය.රුපියල් මිලියන 312 ක් වැයකර සිදු කෙරෙන ටොරිංටන් ක්‍රීඩා පිටියේ නවීකරණ කටයුතු ආරම්භ කිරීම සහ ධාවන පථයට මුල්ගල් තැබීම ද ජනාධිපතිතුමා අතින් සිදු විය.ජනාධිපතිතුමා මෙසේ ද පැවැසීය.ගමෙන් මතු වීමට තිබූ රන් රිදී පදක්කම් ගමේ ම මිලිනව ගිය කාලයක් අපේ රටේ තිබුණා. ක්‍රීඩාවට සැබෑ ලෙස ම ආදරය කරන නායකයකු ලෙස එවන් තත්ත්වයක් මේ රටේ උදාවීමට ඉඩ තැබිය නොහැකි බව ද ජනාධිපතිතුමා මෙහිදී අවධාරණය කළේ ය. තමා මේ රටේ තරුණ පරපුර පිළිබඳ සැමදා දැඩි විශ්වාසයකින් කටයුතු කරන බව ද මෙහිදී පැවසූ ජනාධිපතිතුමා ලෝකයේ දරුණුතම ත්‍රස්තවාදය පරාජය කළ අපේ තරුණ තරුණියන්ට මේ පුංචි දිවයින ලෝකයේ ඉහළම තැනකට ඔසවා තැබීමට ද ශක්තිය ඇති බව පැවසීය.නිදහස් රටේ අභිමානයෙන් ලෝකය පුරා කිරුළු දරන්නට අද අපේ රටේ ක්‍රීඩක ක්‍රීඩිකාවන්ට අවස්ථාව ලැබී ඇති බවත් ක්‍රීඩා කෞශල්‍යයන්ගෙන් පිරිපුන් මේ රටේ ග්‍රාමීය තරුණ තරුණියන්ගේ ක්‍රීඩා හැකියාවන් ඔප් නැංවීමට අවශ්‍ය සෑම පහසුකමක් ම ලබාදෙන බවත් මහින්ද රාජපක්ෂ ජනාධිපතිතුමා පැවැසීය.“ක්‍රීඩාව රටකට සම්පතක්. පාසල් අවදියේ සිට ක්‍රීඩාවේ යෙදුණු අපට ක්‍රීඩාව ගැන අමුතු අවබෝධයක් අවශ්‍ය නෑ. ක්‍රීඩාවෙන් නිරෝගී මනසකින් යුත් නිරෝගී පරපුරක් බිහිවෙනවා. ක්‍රීඩකයා මුළු රටටම ආශිර්වාදයක්. අන්තර්ජාතික තලයට ගිය ක්‍රීඩක ක්‍රීඩිකාවෝ අපේ රටේ සැබෑ තත්ත්වය හා අභිමානය කියා පෑ දූත පිරිසක් බඳුයි. අපේ පුංචි රට ගැන විශාල අවධානයක් ක්‍රීඩක ක්‍රීඩිකාවෝ ඇති කළා.“පාසල් අවදියේ සිට ක්‍රීඩක ක්‍රීඩිකාවන්ගේ දක්ෂතා හඳුනාගෙන ඉදිරියට ගෙන ඒමට අවශ්‍ය සැලසුම් තිබිය යුතුයි. එක් යුගයක් තිබුණා කොළඹ මුල් කරගෙන ප්‍රධාන පාසල් කිහිපයක් මුල් කරගෙන ක්‍රීඩාව ඉදිරියට පැමිණීම. අද ගමේ ක්‍රීඩක ක්‍රීඩිකාවෝ ඉදිරියට එනවා. ගමේ තරුණ තරුණියන් නායකත්වයට පැමිණෙනවා.මේ තත්ත්වය වටහාගෙන රටපුරා ක්‍රීඩා පිටි 11 ක් හැදීමට අප පියවර අරන් තිබෙනවා. මහනුවර, දඹුල්ල, හම්බන්තොට පමණක් නොව අනාගතයේදී යාපනයේ, කිළිනොච්චියේත් අන්තර්ජාතික ක්‍රීඩා පිටි ඉදිවේවි.හෝමාගම දියගම ජාත්‍යන්තර ක්‍රීඩාපිටිය හා ක්‍රීඩා සංකීර්ණය රජයේ වියදමකින් තොරව ඉදිවෙනවා. යුද්ධය හිඟන්නාගේ තුවාලයක් කරනොගෙන ක්‍රීඩාව හා රටේ සංවර්ධනයට අප පියවර ගත්තා.ත්‍රස්තවාදය පරාජය කරන අතරේ රටේ සංවර්ධනය අප අමතක කළේ නෑ.”ක්‍රීඩක ක්‍රීඩිකාවන් නිලධාරීන් දහස් සංඛ්‍යාත පිරිසක් සහභාගි වූ මේ උත්සවයේදී ක්‍රීඩා හා විනෝදාත්මක කටයුතු අමාත්‍ය ගාමිණී ලොකුගේ, ඉඩම් සංවර්ධන, ජනාවාස හා රණවිරු සේවා අමාත්‍ය ජොන්ස්ටන් ප්‍රනාන්දු යන මහත්වරු ද කථා කළහ.ක්‍රීඩා අමාත්‍ය බන්ධුල බස්නායක මහතා සහ පළාත් ක්‍රීඩා අමාත්‍යවරු කිහිප දෙනකු ඇතුළු පිරිසක් ද මේ උත්සවයට සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=s1001042</link>
    <topic>තුන්කොන් ක්‍රිකට් සටන ආරම්භ කරමින් ශ්‍රී ලංකාව - බංග්ලාදේශය අද පිටියට</topic>
    <author/>
    <content>බංග්ලාදේශයේ පැවැත්වෙන තුන්කොන් ක්‍රිකට් තරගාවලිය ආරම්භ කරමින් ශශ්‍රී ලංකාව හා බංග්ලාදේශය අතර තරගය අද මිර්පූර්හී බන්ග්ලා ජාතික ක්‍රීඩාංගණයේදී පැවැත්වේ.දිවා - රාත්‍රී තරගයක් ලෙස පැවැත්වෙන මෙය ශශ්‍රී ලංකා වේලාවෙන් පස්වරු 2.30ට ආරම්භ කෙරේ. ශ්‍රී ලංකා පිලට මෙතෙක් ක්‍රීඩා කළ සනත් ජයසූරිය, ලසිත් මාංලිංග, අජන්ත මෙන්ඩිස් හා චාමර කපුගෙදරගේ සේවය මෙවර අහිමිව ඇත. එමෙන්ම බංග්ලාදේශ පිලේ වේගපන්දු යවන ක්‍රීඩක නස්මුල් හොසේන් ද මේ තුන්කොන් තරගාවලියට එක්නොවේ.ඔහු ආබාධයකට ලක්වී ඇති බැවින් සති දෙකක් ක්‍රීඩා කිරීමට නොහැකිවනු ඇත. ඒ වෙනුවට සහදත් හොසේන් බංග්ලාදේශ පිලට එක්කර තිබේ. ශශ්‍රී ලංකා පිලට එක්ව සිටින යොවුන් ක්‍රීඩක ළහිරු තිරිමාන්න අන්තර්ජාතික එක්දින ක්‍රිකට් වරම් දිනා ගැනීමේ අපේක්‍ෂාවෙන් සිටී. 20 හැවිරිදි ළහිරු ශ්‍රී ලංකා 19න් පහළ කණ්ඩායමට ක්‍රීඩාකරමින් දක්‍ෂතා පෙන්වූ ක්‍රීඩකයෙකි. බංග්ලාදේශ පිලට ද 20 හැවිරිදි ෂාෆුයල් ඉස්ලාම් එක්කර ඇති අතර ඔහුද අන්තර්ජාතික එක්දින ක්‍රිකට් වරම් අපේක්‍ෂාවෙන් පසුවේ.අද තරගය පැවැත්වෙන බන්ග්ලා ජාතික ක්‍රීඩාංගණයේදී ශශ්‍රී ලංකාව තරග 3කට සහභාගිවී ඇති අතර තරග 2ක් ජයගෙන, තරගයක් පරාජයට පත්විය. බංග්ලාදේශය මේ ක්‍රීඩාංගණයේදී තරග 23කට සහභාගිවී තරග 12ක් ජයගෙන තරග 11 ක් පරාජයට පත්විය.ශ්‍රී ලංකා පිලකුමාර සංගක්කාර (නායක), තිලකරත්න ඩිල්ෂාන්, මාලිංග බණ්ඩාර, සුරාජ් රන්දිව්, තිළිණ කණ්ඩම්බි, නුවන් කුලසේකර, සුරංග ලක්මාල්, තිසර පෙරේරා, මුතුමුදලිගේ පුෂ්පකුමාර, තිලාන් සමරවීර, චාමර සිල්වා, උපුල් තරංග, ළහිරු තිරිමාන්න, තිලාන් තුෂාර, චානක වෙලගෙදරබංග්ලාදේශ පිලෂකීබ් අල්හසන් (නායක), මුෂ්ෆිකර් රහීම්, අබ්දුර් රසාක්, අෆ්ටාබ් අහමඩ්, ඉම්රාල් කේයස්, මහමුදුල්ලා, මොහොමඩ් අෂ්රාෆුල්, නයීම් ඉස්ලාම්, රකිබුල් හසන්, රුබෙල් හොසේන්, ෂාෆුයුල් ඉස්ලාම්, සහදත් ;හාසේන්, ෂාරියර් නෆීස්, ෂෙයිඩ් රසල්, තමීම් ඉක්බාල්, නස්මුල් හොසේන්.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=s1001043</link>
    <topic>ටෙස්ට් නොවන රටවල්විස්සයි – 20 තරගාවලියකට</topic>
    <author>ෆවුස් මොහොමඩ්</author>
    <content>ලබන මැයි මාසයේ කොදෙව් දූපත්හී ආරම්භ වීමට නියමිත ජගත් ක්‍රිකට් කවුන්සිල පන්දුවාර විස්සයි 20 සූරතාවලිය සඳහා සුදුසුකම් ලබාගැනීමට අයි. සී. සී. ටෙස්ට් සාමාජිකත්වය නොලැබූ රටවල් 8ක් අතර පැවැත්වෙන විස්සයි 20 තරගාවලිය ලබන මස 9දා සිට 13 දක්වා එක්සත් අරාබි එමීර් රාජ්‍යයේ පැවැත්වීමට නියමිතය.මේ තරගමාලාවෙන් සූරතාව හිමිකරගන්නා කණ්ඩායම අයි. සී. සී. විස්සයි – 20 සූරතාවලියේදී දකුණු අපි‍්‍රකාව සහ ඉන්දියාව සමඟ ‘සී’ කාණ්ඩයට ඇතුළත් වන අතර අනුසූරතාව හිමිකර ගන්නා කණ්ඩායම එංගලන්තය සහ කොදෙව් පිල සමඟ ‘ඩී’ කාණ්ඩයට ඇතුළත් වනු ඇත.මේ තරගමාලාව සඳහා තරග වදින රටවල් 8, රටවල් 4 බැගින් කොටස් දෙකකට බෙදා ඇති අතර ‘ඒ’ කොටසට අයර්ලන්තය, ස්කොට්ලන්තය, ඇෆ්ගනිස්තානය සහ අමෙරිකා එක්සත් ජනපදය ඇතුළත් වන අතර ‘බී’ කොටසට කෙන්යාව, නෙදර්ලන්තය, කැනඩාව සහ එක්සත් අරාබි එමීර් රාජ්‍යය ඇතුළත් වේ.අබුඩාබි නුවර ෂේක් සයිඩ් ක්‍රිකට් ක්‍රීඩාංගණයේ සහ ඩුබායි ක්‍රීඩා සංකීර්ණයේ පිහිටි ඩුබායි ජාත්‍යන්තර ක්‍රිකට් ක්‍රීඩාංගණය මේ තරග පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=s1001044</link>
    <topic>තුන්කොන් ක්‍රිකට් සටන ආරම්භ කරමින් ශ්‍රී ලංකාව - බංග්ලාදේශය අද පිටියට</topic>
    <author/>
    <content>බංග්ලාදේශයේ පැවැත්වෙන තුන්කොන් ක්‍රිකට් තරගාවලිය ආරම්භ කරමින ශ්‍රී ලංකාව හා බංග්ලාදේශය අතර තරගය අද මිර්පූර්හී බන්ග්ලා ජාතික ක්‍රීඩාංගණයේදී පැවැත්වේ.දිවා - රාත්‍රී තරගයක් ලෙස පැවැත්වෙන මෙය ශ්‍රී ලංකා වේලාවෙන් පස්වරු 2.30ට ආරම්භ කෙරේ. ශ්‍රී ලංකා පිලට මෙතෙක් ක්‍රීඩා කළ සනත් ජයසූරිය, ලසිත් මාංලිංග, අජන්ත මෙන්ඩිස් හා චාමර කපුගෙදරගේ සේවය මෙවර අහිමිව ඇත. එමෙන්ම බංග්ලාදේශ පිලේ වේගපන්දු යවන ක්‍රීඩක නස්මුල් හොසේන් ද මේ තුන්කොන් තරගාවලියට එක්නොවේ.ඔහු ආබාධයකට ලක්වී ඇති බැවින් සති දෙකක් ක්‍රීඩා කිරීමට නොහැකිවනු ඇත. ඒ වෙනුවට සහදත් හොසේන් බංග්ලාදේශ පිලට එක්කර තිබේ.ශ්‍රී ලංකා පිලට එක්ව සිටින යොවුන් ක්‍රීඩක ළහිරු තිරිමාන්න අන්තර්ජාතික එක්දින ක්‍රිකට් වරම් දිනා ගැනීමේ අපේක්‍ෂාවෙන් සිටී. 20 හැවිරිදි ළහිරු ශ්‍රී ලංකා 19න් පහළ කණ්ඩායමට ක්‍රීඩාකරමින් දක්‍ෂතා පෙන්වූ ක්‍රීඩකයෙකි. බංග්ලාදේශ පිලට ද 20 හැවිරිදි ෂාෆුයල් ඉස්ලාම් එක්කර ඇති අතර ඔහුද අන්තර්ජාතික එක්දින ක්‍රිකට් වරම් අපේක්‍ෂාවෙන් පසුවේ.අද තරගය පැවැත්වෙන බන්ග්ලා ජාතික ක්‍රීඩාංගණයේදී ශ්‍රී ලංකාව තරග 3කට සහභාගිවී ඇති අතර තරග 2ක් ජයගෙන, තරගයක් පරාජයට පත්විය.   බංග්ලාදේශය මේ ක්‍රීඩාංගණයේදී තරග 23කට සහභාගිවී තරග 12ක් ජයගෙන තරග 11 ක් පරාජයට පත්විය.ශ්‍රී ලංකා පිලකුමාර සංගක්කාර (නායක), තිලකරත්න ඩිල්ෂාන්, මාලිංග බණ්ඩාර, සුරාජ් රන්දිව්, තිළිණ කණ්ඩම්බි, නුවන් කුලසේකර, සුරංග ලක්මාල්, තිසර පෙරේරා, මුතුමුදලිගේ පුෂ්පකුමාර, තිලාන් සමරවීර, චාමර සිල්වා, උපුල් තරංග, ළහිරු තිරිමාන්න, තිලාන් තුෂාර, චානක වෙලගෙදරබංග්ලාදේශ පිලෂකීබ් අල්හසන් (නායක), මුෂ්ෆිකර් රහීම්, අබ්දුර් රසාක්, අෆ්ටාබ් අහමඩ්, ඉම්රාල් කේයස්, මහමුදුල්ලා, මොහොමඩ් අෂ්රාෆුල්, නයීම් ඉස්ලාම්, රකිබුල් හසන්, රුබෙල් හොසේන්, ෂාෆුයුල් ඉස්ලාම්, සහදත් ;හාසේන්, ෂාරියර් නෆීස්, ෂෙයිඩ් රසල්, තමීම් ඉක්බාල්, නස්මුල් හොසේන්.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=s1001045</link>
    <topic>තරුණ සේවාසභාවෙන්මුල් වරට ක්‍රිකට් සමාජයක්</topic>
    <author>මහරගම විශේෂ වේහැල්ලේ පියතිලක</author>
    <content>ජාතික තරුණ සේවා සභාවේ ප්‍රථම වරට ක්‍රිකට් ක්‍රීඩා සමාජයක් පිහිටුවයි. එහි සභාපති හා අධ්‍යක්‍ෂ ජෙනරාල් භාෂ්වර සේනාංක ගුණරත්න මහතාගේ ඉදිරිපත් වීමෙන් මෙම ක්‍රීඩා සමාජය පිහිටුවා ගනු ලැබිණ. ජාතික තරුණ සේවා සභාවේ සහ ශ්‍රී ලංකා යෞවන සමාජ සම්මේලනය ක්‍රිකට් ක්‍රීඩකයින්ට මෙහි සාමාජිකත්වය ලබාගත හැකිය.ලබන වසරේ (2010) සිට තරුණ සේවා ක්‍රිකට් සමාජය, රාජ්‍ය සේවා තරගවලට සහ අන්තර් ක්‍රීඩා සමාජ ජාතික මට්ටමේ සියලුම තරග සඳහා මෙම සමාජය ඉදිරිපත් වනු ඇත.ඉකුත්දා මහරගම ජාතික තරුණ මධ්‍යස්ථානයේ පැවති සමාරම්භක සභාවේ දී පහත සඳහන් නිලධාරි මණ්ඩලය ද තෝරා පත් කර ගනු ලැබිණ.සභාපති – ජාතික තරුණ සේවා සභාවේ සභාපති හා අධ්‍යක්‍ෂ ජනරාල් භාෂ්වර සේනංක ගුණරත්න මහතා, ලේකම් – දීපාල් රණවීර මහතා, උප සභාපති – ආනන්ද වික්‍රමාරච්චි මහතා, උප ලේකම් – නිලංග මඩුගල්ල, භාණ්ඩාගාරික – චන්දන නානායක්කාර මහතා, උප භාණ්ඩාගාරික – රුවන් බණ්ඩාර අඹන්වල මහතා, සංවිධායක චින්තක දේශපි‍්‍රය ප්‍රනාන්දු සහ පුහුණුකරු දුමින්ද පෙරේරා මහතා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=s1001046</link>
    <topic>ආනන්දයේ සචිත්‍රගෙන් විශිෂ්ට පන්දු යැවීමක්</topic>
    <author>පි‍්‍රන්ස් ගුණසේකර</author>
    <content>දකුණතින් පා දඟ පන්දු යවන සචිත්‍ර පෙරේරාගේ විශිෂ්ට පන්දු යැවීම හමුවේ ආනන්ද විදුහල සහභාගී වූ තරග දෙකක් ජයගැනීමට සමත්විය.ම්බලන්ගොඩ ධර්මාශෝක විදුහල කඩුලු 9 කින් හා කොළඹ සහිරා විදුහල ඉනිමකින් පරාජය කිරීමට ආනන්ද විදුහලට හැකිවිය. ධර්මාශෝක විදුහලට එරෙහි තරගයේදී සචිත්‍ර පෙරේරා කඩුලු ත්‍රිත්වයක් ද සමඟ කඩුලු 5ක් බිදහෙලු අතර, සහිරා විදුහලට එරෙහි තරගයේදී කඩුලු 10ක් ද ලබා ගැනීමට සමත්විය. එමෙන්ම ආනන්ද විදුහලේ රුවින්ද ෂාමෙන් ධර්මාශෝක විදුහලට එරෙහි තරගයේදී කඩුලු 7ක් හා සහිරා සමඟ තරගයේදී කඩුලු 6ක් ලබා දස්කම් දැක්විය. ආනන්ද විදුහල වෙනුවෙන් මේ තරග දෙකේදී මධුමාල් ජයරත්න අර්ධ ශතකයක් හා සචින් දේවගේ ශතකයක් වාර්තා කළහ. මේ තරග දෙකම කොළඹ ආනන්ද පිටියේ පැවැත්විණි.ආනන්ද – ධර්මාශෝකධර්මාශෝක විදුහල ප්‍රථම ඉනිම ලකුණු 107 - දුමින්ද කන්නන්ගර 27, අදීශ තිළිනාචන 26 (රුවින්ද ෂාමෙන් 56/7)ආනන්ද විදුහල ප්‍රථම ඉනිම ලකුණු 187උදේශ් නදීරංග 25, සචින් දේවගේ 20, මධුමාල් ජයරත්න 58, තුෂාර සමරකෝන් 22 (රමේෂ් මෙන්ඩිස් 69/7)ධර්මාශෝක විදුහල දෙවැනි ඉනිම ලකුණු 116නිලූෂ උත්තමදාස 30, බුද්ධි තාරක නොදැවී 38 (සචිත්‍ර පෙරේරා 36/5)ආනන්ද විදුහල දෙවැනි ඉනිම කඩුලු 1 කට ලකුණු 38 - උදේශ් නදීරංග නොදැවී 23ආනන්ද - සහිරාසහිරා විදුහල ප්‍රථම ඉනිම ලකුණු 103ඉෂාන් ඉබුනු 36, (සචිත්‍ර පෙරේරා 26/3, රුවින්ද ෂාමෙන් 19/3)ආනන්ද විදුහල ප්‍රථම ඉනිම කඩුලු 4 කට ලකුණු 258 උදේෂ් නදීරංග 48, මිනුර ජනාදි 46, මධුමාල් ජයරත්න 22, සචින් දේවගේ නොදැවී 102 (එම්. අයි. මොහොමඩ් 55/3)සහිරා විදුහල දෙවැනි ඉනිම ලකුණු 94මොහොමඩ් ඉලාම් 20 (සචිත්‍ර පෙරේරා 30/7, රුවින්ද ෂාමේන් 19/3)රාජකීය - ශා. අන්තෝනි ජය පරාජ නෑරීඩ් මාවත රාජකීය පිටියේ පැවැති රාජකීය – මහනුවර ශාන්ත අන්තෝනි අතර තරගය ජය පරාජයෙන් තොරව නිමා විය. මේ තරගයේදී රාජකීය පිලේ ෂවෙන් එදිරිසූරිය, චාරුක රාජරත්න, රමිත් රඹුක්වැල්ල හා ශාන්ත අන්තෝනි විදුහලේ හිරාන් වික්‍රමසේකර අර්ධ ශතක වාර්තා කළහ.රාජකීය විදුහල ප්‍රථම ඉනිම කඩුලු 9කට ලකුණු 294ෂෙවාන් එදිරිසූරිය 80, චාරුක රාජරත්න 74, රමිත රඹුක්වැල්ල 58, ප්‍රභාත් සම්පත් 29, ධනුක රාජකරුණා 20 (එරන්ද සෙනෙවිරත්න 85/3, ආදෙල් රෙයාල් 104/3)ශාන්ත අන්තෝනි විදුහල ප්‍රථම ඉනිම කඩුලු 2කට ලකුණු 114හිරාන් වික්‍රමසේකර නොදැවී 53, ආදෙල් රෙයාල් නොදැවී 31</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=s1001047</link>
    <topic>ක්ලිජිස්ටර්ස්නව වසර ජයග්‍රාහීව අරඹයි</topic>
    <author>බ්‍රිස්බේන් (ඒ. එෆ්. පී)</author>
    <content>සිය විශිෂ්ටතම දස්කම්වලින් නව වසර ආරම්භ කළ බෙල්ජියමේ කිම් ක්ලිජිස්ටර්ස් බ්‍්‍රස්බේන් ජාත්‍යන්තර ටෙනිස් තරගමාලාවේ පළමු වටයේදී ඉතාලියේ තනියානා ගාර්බින් 6 – 2 ක් සහ 6 – 1 ක් ලෙස පරාජය කිරීමට සමත්වූවාය.තම ටෙනිස් දිවියේ දෙවැනි ගමන ආරම්භ කරමින් පසුගිය වසරේ අමෙරිකානු විවෘත ටෙනිස් තරගාවලියේ සූරිය වූ ක්ලිජිස්ටර්ස් මේ තරගයේ සම්පූර්ණ පාලනය සියතට ගනිමින් ගාර්බින් මානසික පීඩනයකට යටකර දැමුවාය.26 හැවිරිදි ක්ලිජිස්ටර්ස් මිනිත්තු 53කින් මේ තරගය නිමාවට පත් කළ අතර දෙවැනි වටය සඳහා ඉතා පහසුවෙන් සුදුසුකම් ලැබූවාය.මේ තරගමාලාව මේ මස අවසානයේ ආරම්භ වීමට නියමිත ඕස්ට්‍රේලියානු විවෘත ටෙනිස් සූරතාව සඳහා කදිම ආරම්භයක් බව ජයග්‍රහණයෙන් අනතුරුව ඇය ප්‍රකාශ කළාය.ක්ලිජිස්ටර්ස් සේම සිය ටෙනිස් දිවියේ දෙවැනි ගමන ඇරඹූ බෙල්ජියමේ හිටපු සුපිරි ක්‍රීඩිකා ජස්ටින් ගෙනින් ද මේ තරගාවලියට සහභාගිවී සිටින අතර ඇය අද (04) රුසියාවේ නාදියා පෙත්‍රෝවා සමඟ තරග වැදීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=f1001041</link>
    <topic>ජනාධිපතිවරණයට ඉදිරිපත් වීමටඅවම සුදුසුකම්වත්ෆොන්සේකාට නැහැ</topic>
    <author>සාකච්ඡා කෙළේ ප්‍රසාද් මංජු</author>
    <content>ජනාධිපතිවරණය හා වත්මන් දේශපාලන තත්ත්වය පිළිබඳ එක්සත් ජනතා නිදහස් සන්ධානයේ මහ ලේකම්, අධ්‍යාපන අමාත්‍ය සුසිල් පේ‍්‍රමජයන්ත මහතා සමඟ කරන ලද සාකච්ඡාවකි මේ.තමා සමඟ විවෘත සංවාදයකට පැමිණෙන ලෙස විපක්ෂයේ අපේක්ෂක විශ්‍රාමික ෆොන්සේකා මහින්ද රාජපක්ෂ ජනාධිපතිතුමාට ආරාධනා කර තිබෙනවා. මෙම ආරාධනාව එක්තරා අභියෝගයක් බව විපක්ෂයේ නියෝජිතයන් ප්‍රකාශ කරනවා. එක්සත් ජනතා නිදහස් සන්ධානය මේ පිළිබඳ දරන්නේ කුමන ස්ථාවරයක්ද?විශ්‍රාමික ෆොන්සේකා අභියෝග කරන්න කලින් ජනාධිපති අපේක්ෂකයෙකු විදියට තමන් යම් ස්ථාවරයක්, විශ්වාසනීයත්වයක් ගොඩනඟා ගත යුතුයි. ජනාධිපති අපේක්ෂකයකු ලෙස නම් කළ පසුව විශ්‍රාමික ෆොන්සේකා කියපු කරුණු කිහිපයක්ම පරස්පර විරෝධී වුණා. උදේ කියන කතාව හවස් වෙනකොට වෙනස් කරනවා.එහෙම කෙනෙකුට පුළුවන්ද ජනාධිපති අපේක්ෂකයකු වෙන්න. ජාතික වශයෙන් රටට බලපාන්නා වූ ප්‍රධාන කරුණු ගැන පරස්පර විරෝධී ප්‍රකාශ නිකුත් කරන කෙනෙකු පිිළිබඳ මහජනතාවට යම් පමණකටවත් විශ්වාසයක් තබන්න බැහැ. එහෙම කෙනෙකු සමඟ විවාදයක් කරනඑක කිසිම තේරුමක් නැති වැඩක්.මේ විවාදයෙන් ආණ්ඩුව මඟහැරලා යන බවයි විරුද්ධ පක්ෂය ප්‍රකාශ කරන්නේ.මහින්ද රාජපක්ෂ ජනාධිපතිතුමා එක්ක විවාද කරන්න විශ්‍රාමික ෆොන්සේකා කවුද? ජනාධිපතිතුමා 40 වසරක දේශපාලන අත්දැකීම් හා පළපුරුද්දක් තියෙන නායකයෙක් බව කවුරුත් දන්නවා. අපේ රටේ පමණක් නොවෙයි, ආසියාව ඇතුළු රටවල් රැසක දේශපාලනඥයන්ගෙන් ඉදිරියෙන්ම සිටින නායකයෙක් මහින්ද රාජපක්ෂ ජනාධිපතිතුමා.ඒක නිසා මහින්ද රාජපක්ෂ ජනාධිපතිතුමන් එක්ක විවාදයකට පැමිණීමට නම් අවම සුදුසුකමක්වත් අඩුම තරමින් අවශ්‍යයි. ඒ අවම සුදුසුකමවත් විශ්‍රාමික ෆොන්සේකා මහතාට නැහැ. ඒක නිසා පරස්පර විරෝධී කතා කියන විශ්‍රාමික ෆොන්සේකා දැනටමත් ජනාධිපතිතුමාට වඩා ඉන්නේ බොහෝ පසුපසින්. විශ්‍රාමික ෆොන්සේකාට විවාදයක් අවශ්‍යයම නම් ඒ සඳහා හොඳ අවස්ථාවක් දැන් උදාවෙලා තියෙනවා.විමල් වීරවංශ මන්ත්‍රීතුමා ෆොන්සේකාට විවෘත අභියෝගයක් කරලා තියෙනවා විවාදයකට පැමිණෙන්න කියලා. ඒ නිසා ෆොන්සේකාට දැන් කරන්න තියෙන හොඳම දෙය වන්නේ විමල් වීරවංශ මහතා අභියෝග කරන විවාදයට සහභාගිවීමයි.ජනාධිපතිවරණය සඳහා ඇත්තේ මාසයකටත් වඩා අඩු කාලයක්. දෙපාර්ශවයෙන්ම මැතිවරණ ප්‍රචාරක කටයුතු මහත් උද්යෝගයකින් සිදුවන ආකාරයක් දක්නට ලැබෙනවා. ජනතාවගෙන් ලැබෙන ප්‍රතිචාර අනුව එක්සත් ජනතා නිදහස් සන්ධානයේ තක්සේරුව කුමක්ද?අප සැලසුම් කරපු ආකාරයට සංවිධාන කටයුතු ඉතා හොඳින් සිදුකරගෙන යනවා. ග්‍රාමීය පදනම, පළාත් සභා හා ජාතික මට්ටම යන තුන් ආකාරයෙන්ම සංවිධාන කටයුතු කරගෙන යනු ලබනවා. සෑම සතියකටම වරක් එක්සත් ජනතා නිදහස් සන්ධානයේ දිස්ත්‍රික් සංවිධාන කැඳවලා ඒ පිළිබඳ සමාලෝචනයක් සිදුකරමිනුයි ප්‍රචාරක හා සංවිධාන කටයුතු සිදුකරනු ලබන්නේ.අපි සැලසුම් කරපු ආකාරයට ශ්‍රී ලංකාව පුරාම මේ කටයුතු සාර්ථකව සිදුකෙරෙන අතර ජනතා ප්‍රතිචාර ඉතා හොඳින් මහින්ද රාජපක්ෂ මහතාට ලැබෙමින් පවතිනවා. දැනට වාර්තාවෙන ආකාරයට මහින්ද රාජපක්ෂ ජනාධිපතිතුමාට දැනටමත් 65% කට වඩා ඡන්දය ලැබෙනවා. ඉදිරියේදී එම ප්‍රතිශතය තවත් වැඩිවෙන්න පුළුවන්.මහින්ද රාජපක්ෂ මහතාගේ ජනාධිපතිවරණ ප්‍රතිපත්ති ප්‍රකාශය ගැන යමක් කියන්න පුළුවන්ද?“මහින්ද චින්තන” ප්‍රතිපත්ති ප්‍රකාශය 2005 දී ජනතාව හමුවට ඉදිරිපත් කරනු ලැබුවේ විවිධ ක්ෂේත්‍රවල විද්වතුන්ගේ බුද්ධිමතුන්ගේ හා මහජනතාවගේ අදහස්වලට අනුකූලවයි. ඒ වගේම ‘මහින්ද චින්තන’ වැඩපිළිවෙළ තවදුරටත් ඉදිරියට ගෙන යාමේ අරමුණෙන් මෙම ජනාධිපතිවරණයෙත් ප්‍රතිපත්ති ප්‍රකාශය ඉදිරිපත් කරනවා.විද්වතුන්ගේ හා මහජනතාවගේ අදහස්වලට අනුවයි මෙවරත් ප්‍රතිපත්ති ප්‍රකාශය සකස් කරලා තියෙන්නේ. ‘මහින්ද චින්තන’ ප්‍රතිපත්ති ප්‍රකාශයේ අතිවිශාල වැඩකොටසක් ඉටුකර ඇති බව මුළු රටම දන්නවා. ත්‍රස්තවාදය මුළුමනින්ම පරාජය කළා. අතිවිශාල සංවර්ධන ව්‍යාපෘති ගණනාවක්ම ආරම්භ කළා. නව රැකියා ලක්ෂ ගණනක් ලබාදුන්නා. ඒ ප්‍රතිලාභ මහජනතාව භුක්ති විඳින ගමන් සංවර්ධිත රටක් සඳහා අලුත් ශ්‍රී ලංකාවක් ගොඩනැඟීම සඳහා මෙවර “මහින්ද චින්තන” ප්‍රතිපත්ති ප්‍රකාශය ඉදිරිපත් කරනවා.මහින්ද රාජපක්ෂ ජනාධිපතිතුමා දුන් පොරොන්දු ඉටුකළ නායකයෙක් වශයෙනුයි මහජනතාව අතරට යන්නේ. නමුත් විපක්ෂයේ අපේක්ෂකයාට ප්‍රතිපත්ති ප්‍රකාශයක් නැහැ. එක එක රැස්වීම්වලදී අච්චරකින් වැඩි කරනවා. මෙච්චරකින් වැඩි කරනවා කියලා කටට එන එන එක කියනවා. එවැනි බොළද ප්‍රකාශ මහින්ද චින්තනයේ නැහැ. මහින්ද චින්තනය කියන්නේ දැක්මක්.ඒ වගේම ක්‍රියාකාරී සැලැස්මක්. ‘මහින්ද චින්තනය’ ප්‍රතිපත්ති ප්‍රකාශයේ ඉටුනොකරපු පොරොන්දු පෙන්නන්නවත් අද විරුද්ධ පක්ෂයට හැකියාවක් නැත්තේ ඒ පොරොන්දු සේරම අපි ඉටුකරපු නිසයි. මේ නිසා මහජනතාව මෙවරත් මහින්ද රාජපක්ෂ ජනාධිපතිතුමා කෙරෙහි දැඩි විශ්වාසයක් තබා තියෙනවා. ඒ විශ්වාසය තවදුරටත් ඉදිරියට ගෙනයාමටයි, මෙවර ‘මහින්ද චින්තන’ ප්‍රතිපත්ති ප්‍රකාශයෙන් අපි බලාපොරොත්තු වන්නේ.“මහින්ද චින්තන” ප්‍රතිපත්ති ප්‍රකාශය සකස් කිරීමට මුල්වුණු කෙනෙකු විදිහට එහි පොරොන්දු ඉටුවී නොමැති බව තමන්ට ප්‍රකාශ කළ හැකි බව මංගල සමරවීර මහතා පසුගියදා කියා සිටියා.මංගල සමරවීර මහතාත් විශ්‍රාමික ෆොන්සේකා වගේ එක එක වෙලාවට එක එක කතා කියනවා. සමරවීර මහත්තයා පාර්ලිමේන්තුවේදී ප්‍රකාශයක් කරලා කිව්වා, යුද්ධය කියන්නේ මහා බොරුවක් කියලා. ඒ කතාව හැන්සාඩ් ගතවෙලා තියෙන්නේ.රටේ උත්තරීතරම ආයතනය වන පාර්ලිමේන්තුවේදීත් එවැනි බොරුවක් කියන්න පුළුවන් මංගල සමරවීර මහතාට තවත් කොපමණ ප්‍රමාණයක් බොරු කියන්න පුළුවන්ද? අද මහින්ද රාජපක්ෂ ජනාධිපතිතුමාට අසත්‍ය චෝදනා නඟමින් මඩ ප්‍රහාර එල්ල කරන්න, බොරු චෝදනා ගොනු කරන්න විපක්ෂයට උගන්වමින් සිටින්නේ මංගල සමරවීර මහතායි. මංගල සමරවීර මහතාට ‘මහින්ද චින්තන’ ප්‍රතිපත්ති ප්‍රකාශයෙන් වැඩක් නූනාට මේ රටට අතිවිශාල වැඩ කොටසක් සිදුවුණු බව මහජනතාව ඉතා හොඳින් දන්නවා.රාජ්‍ය සේවක වැටුප රුපියල් දස දහසකින් වැඩි කරනවා, වතුකරයේ ජනතාවගේ වැටුප් වැඩි කරනවා, උපාධිධාරින්ට රුපියල් දෙදහසක දීමනාවක් ලබාදෙනවා, සමෘද්ධි දීමනාව වැඩි කරනවා ඇතුළු පොරොන්දු රැසක් ලබාදෙන විශ්‍රාමික ෆොන්සේකා කියා සිටින්නේ තමන්ට ඒ සියලු පොරොන්දු ඉටුකළ හැකි බවයි. ආණ්ඩුවේ දූෂණ, වංචා නැති කළොත් මෙය පහසුවෙන් කළ හැකි බවයි විශ්‍රාමික ෆොන්සේකා පෙන්වා දෙන්නේ.ආණ්ඩුවේ දූෂණ, වංචා තියෙනවානම් ඒවා සාධක සහිතව ඔප්පු කළ යුතුයි. නිකරුණේ චෝදනා කරලා වැඩක් වෙන්නේ නැහැ. සාධක නොමැතිව එල්ල කරන චෝදනා පිළිගන්න මහජනතාව සූදානම් නැහැ. එක් රාජ්‍ය සේවකයෙකුට රුපියල් දස දහසකින් වැටුප් වැඩි කරනවා නම් රුපියල් බිලියන 134 ක් වසරකට වැයවෙනවා. මේ මුදල අයවැය ලේඛනයට හොයා ගන්නේ කොහොමද? කියලා පෙන්වන්න තවම විශ්‍රාමික ෆොන්සේකාට හෝ විපක්ෂයට හැකිවෙලා නැහැ.රුපියල් දස දහසකින් වැටුප් වැඩිකරනවා කිව්වහම ජනතාව හිනාවුණා. ජනතාව හිනාවුණේ් ඒ පොරොන්දුව ඉටුකරන්න බැරි බව දන්න නිසයි. ඒ නිසා මහජනතාව සිනහගස්සන ප්‍රකාශ කරන්න අපට අවශ්‍ය නැහැ. ඔය ප්‍රකාශයට හොඳ පිළිතුරක් ලබාදීලා තිබුණා, වාමාංශික පෙරමුණෙන් මෙවර ජනාධිපතිවරණයට තරග වදින වික්‍රමබාහු කරුණාරත්න මහත්තයා. රුපියල් දස දහසකින් රජයේ සේවකයන්ගේ වැටුප් වැඩි කරන්නේ කොහොමද කියලා තර්කානුකූලව පෙන්නන්න කියලා විශ්‍රාමික ෆොන්සේකාට අභියෝග කරලා තිබුණා. ඒක නිසා ඔහුට තියෙන්නේ වික්‍රමබාහු කරුණාරත්න මහත්තයා ඉදිරිපත් කරපු අභියෝගයට පිළිතුරු ලබාදීමයි.විශ්‍රාමික ෆොන්සේකා ඉංග්‍රීසි සතිඅන්ත පුවත්පතකට කරන ලදැයි කියන ප්‍රකාශයක් සම්බන්ධයෙන් ආණ්ඩුව දිගින් දිගටම ඔහුගේ එම ප්‍රකාශය දෝෂ දර්ශනයට ලක්කළා. නමුත් විශ්‍රාමික ෆොන්සේකා එම පුවත්පතට එරෙහිව නඩු පැවරීමට තීරණය කරලා. එම නිසා මේ සම්බන්ධයෙන් ඔහුට එල්ල කරනු ලබන චෝදනා තවදුරටත් වලංගු වන්නේ නැහැ නේද?විශ්‍රාමික ෆොන්සේකා සතිඅන්ත ඉංග්‍රීසි පුවත්පතකට මෙම ප්‍රකාශය කරලා සති 3 ක් පමණ ගතවූ පසුව තමයි නඩු දාන්න මතක්වෙලා තියෙන්නේ. ඔහුගේ් ප්‍රකාශය නිසා ඔහුට එල්ල වුණු බරපතල චෝදනාවලට මුහුණදෙන්න බැරුවයි මේ වගේ වැඩක් ෆොන්සේකා කරන්න යන්නේ. නමුත් විශ්‍රාමික ෆොන්සේකා ප්‍රසිද්ධ රැස්වීම්වලදී මේ කතාව ප්‍රතික්ෂේප කරන්නේ නැහැ.පසුගියදා රත්නපුරයේදී පැවැති රැස්වීමකදී ඔහුගේ කතාවෙන් පැහැදිලි වූයේ මේ පාවාදීමේ කතාව ඔහු විසින්ම තවදුරටත් තහවුරු කර ඇති බවයි. එම පුවත්පතේ කර්තෘවරිය ඉතා පැහැදිලිව කියනවා විශ්‍රාමික ෆොන්සේකා කියපු දේ පමණක් වාර්තා කළ බව. එහි හඬ පටයක් තිබෙන බව ඇය ප්‍රකාශ කරනවා. ඔහුට අධිකරණයට යෑමෙන් සිදුවන්නේ මෙම හඬ පටය තහවුරුවීම පමණයි. එම කර්තෘවරියට එරෙහිවයි විශ්‍රාමික ෆොන්සේකා නඩු පවරා තිබෙන්නේ. ඒක නිසා කර්තෘවරියගේ නිර්දෝෂීභාවය පෙන්නුම් කරන්න නම් මෙම හඬ පටය අවශ්‍ය වෙනවා.මෙම පුවත නිවැරැදි කරන්න තමන්ට හැකි බවත් එසේ වුවහොත් ආණ්ඩුවෙන් තමාගේ ජීවිතයට තර්ජන එල්ල විය හැකි බවටත් මෙම කර්තෘවරිය විශ්‍රාමික ෆොන්සේකාට දැනුම් දී ඇති බව අනුර කුමාර දිසානායක මන්ත්‍රීවරයා ප්‍රකාශ කළා.මේ කතාවත් විශ්‍රාමික ෆොන්සේකා ගොතපු කතාවක්. ඒ කතාව කියන්නෙත් සිද්ධිය සිදුවෙලා සති 3 කට පසුවයි. ආණ්ඩුවෙන් මාධ්‍යවලට කිසිදු තහංචියක් නැහැ. පසුගිය කාලෙදි ආණ්ඩුවට එරෙහිව ඕනෑ තරම් විවේචන පළවුණා. තවදුරටත් එවැනි විවේචන පළවෙනවා. ඒක නිසා ඔය කියන ඉංග්‍රීසි පුවත්පතේ කතුවරියට ආණ්ඩුවෙන් කිසිම බලපෑමක් එල්ල වෙන්නේ නෑ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=f1001042</link>
    <topic>විජාතික කුමන්ත්‍රණවලට හසුවූ අය සිංහාසනයට කුරුමානම් අල්ලනවා</topic>
    <author>සාකච්ඡා කළේ අයන්තී විතාන</author>
    <content>පෙර රජ දවස බුදුදහම රැකීම පරම යුතුකමක් සේ සැලකිණි. සසුනට උවදුරු පැමිණි හැම විටකම රටට ජාතියට ආගමට හිතැති රජවරු ඉදිරිපත් ව ඒ උවදුරුවලින් රට බේරා ගැනිණි. වර්තමානයේ අපේ රටට එරෙහි ව ක්‍රියාත්මක වන විදේශ කුමන්ත්‍රණ හමුවේ රට ජාතිය ආගම බේරාගැනීම සඳහා සැබෑ හැඟීමක් ඇති, කැපවීමක් කරන, දේශපාලන අත්දැකීම් ඇති, රට සංවර්ධනය කිරීමට නිවැරැදි දැක්මක් ඇති නායකයා නැවතත් පත්කර ගැනීමේ වැදගත්කම පිළිබඳ සාකච්ඡා කිරීමට මෙවර ධර්ම සභාවට වැඩම කරන්නේ එක්සත් රාජධානියේ ප්‍රධාන සංඝනායක ග්ලාස්ගෝ විශ්වවිද්‍යාලයේ කථිකාචාර්ය ස්කොට්ලන්ත බෞද්ධ විහාරාධිපති කඹුරාවල සිරි රේවත නාහිමියෝයි.රටක ජාතියක මෙන් ම සමාජ සංස්කෘතික ප්‍රෞඩත්වය සහ දීප්තිමත් බව උදෙසා රටක නායකත්වය ඉතිහාසය පුරාම මොන වගේ බලපෑමක් ද කරල තියෙන්නේ?රටක, ජාතියක, ජනවර්ගයක විකාශනය සහ ප්‍රෞඩත්වය තීරණය වන්නේ කාලයෙන් කාලයට ඒ ජාතිය ජනවර්ගය මෙහෙයවන ජන නායකයා ගේ අරමුණු සංකල්ප සහ අරමුණ කරා යෑමට උපයෝගී කරගන්නා උපාය මාර්ග උපක්‍රම අනුවයි. මුලින් ම ලංකාව බෞද්ධ රාජ්‍යයක් බවට පත්වෙලා අපේ රටේ අපේ ම සංස්කෘතියක්, සභ්‍යත්වයක්, ශිෂ්ටාචාරයක් ඇතිවෙන්න හේතු වූණේ ශ්‍රේෂ්ඨ නායකත්වයයි.දෙවනපෑතිස් රජතුමා ආරම්භ කරපු ඒ ගමන් මඟට මිහිඳු මහ රහතන් වහන්සේ ගේ අනුශාසකත්වය නොඅඩුව ලැබුණා. දසරාජ ධර්ම, දසසක්විති වත්, සප්ත අපරිහානිය ධර්මය වැනි නායකත්වය සඳහා බුදුරජාණන් වහන්සේ දේශනා කළ ගුණ දහම් වර්ධනය කරගනිමින් දෙවනපෑතිස් රජතුමා යහ පාලනයක් ගෙන ගියා.පසුකාලීනව රාජ්‍යත්වයට පත්වුණු දුටුගැමුණු රජතුමා ගේ කාලයේ දී බුදුදහම තවත් ව්‍යාප්ත වුණා. එතුමා යුද්ධයට පවා ගියේ මහා සංඝරත්නය පෙරටුකොටගෙනයි. රජතුමා ඒ සියල්ල කළේ රට ජාතිය ආගම බේරාගැනීමටයි. එහි දී අපට පැහැදිලිව පෙනෙනවා දුටුගැමුණු රජතුමාට යුද්ධයක් කිරීමට අවශ්‍ය වුණේ නැහැ.දැන් මිනිස්සු කියනවා ජනාධිපති මහින්ද රාජපක්ෂ මහතා යුද්ධයක් කළා කියලා. අපිට කියන්න තියෙන්නේ එතුමා යුද්ධය නැවැත්තුවා කියන එකයි. ඒ අනුව දුටුගැමුණු රජතුමාත් කළේ බුදුදහම විනාශ කිරීමට පැමිණි ද්‍රවිඩ ආක්‍රමණිකයන්ගෙන් රට බේරා ගැනීමට ඔවුන් සිදුකළ යුද්ධය නැවැත්වීමයි.සෙන්පතියෙක් රාජ්‍ය බලය උරුමකර ගැනීමට උත්සාහ දැරූ අවස්ථා අතීතයේදීත් තිබුණා. නමුත් ඒ කිසිදු උත්සාහයක් සාර්ථක වුණේ නැහැ නේද?ඉතිහාසයේ අවස්ථා 18 වඩා සෙන්පතියෝ රාජ්‍ය බලය උරුමකරගැනීමට උත්සාහ දරා තිබෙනවා. නමුත් ඉතිහාසය තුළ කිසිම දවසක ඒක සාර්ථක වුණේ නැහැ.මහරජ සෙන්පති ගැටුම මුලින් ම ඇතිවුණේ ක්‍රි. පූ. 110 දී. ඛල්ලාටනාග රජුගේ සෙන්පති මහාරත්තක රජතුමා මැරුවා. එහෙත් ඔහුට රජකළ හැකිව තිබුණේ දින කිහිපයක් පමණයි.ඛල්ලාටනාග ගේ සොහොයුරා වන වළගම්බා කුමාරයා රජවුණා. ඒ කාලය තුළ දී මෙරටට පැමිණි ද්‍රවිඩ සෙන්පතියන් 7 දෙනෙක් රටේ යුදමය වාතාවරණයක් ඇති කළා.එහි දී පුලහස්ත රජ වූ අතර ඔහුගේ සෙනෙවි බාහිය සිය රජතුමා මරා රජවුණා. ඉන් අනතුරුව බාහිය මරා ඔහුගේ සෙන්පතියා වන පනයමාර රජවුණා. පනයමාර රජුව මරා පිලයමාර රජවුණා. ඉන්පසු පිලයමාරව මරා දාඨිය රජවුණා. මෙසේ මෙම රජ සෙන්පති ගැටුම අවුරුදු 14 මාස 07 පැවතුණා.ඉන් අනතුරුව වළගම්බා රජතුමා නැවතත් රට එක්සේසත් කළා. මේ සිදුවීම ඇරඹුණේ ක්‍රි. පූ. 110 දී 2010 දී නැවත ක්‍රියාත්මක වන මෙම සටන දෙස කවුරුත් බුද්ධිමත්ව බැලිය යුතුයි.ඉතිහාසය ප්‍රතිනිර්මාණය කර එවන් අඳුරු සමයක් යළි උදාකරනවාද? නැතහොත් ආලෝකයෙන් ආලෝකයට ගමන් කරනවාද යන්න බුද්ධිමත් ව සිතා බැලීමට සුදුසුම කාලය 2010 ජනවාරි මාසයයි.දේශානුරාගය, දේශාභිමානය, උපතින් ම හිමිවිය යුතු දෙයක් මිස පසුව ඇතිවන දෙයක් නොවේ නේද?තමන්ගේ රටට ජාතියට ආගමට ආදරය කරනව කියන්නේ ඒවා පරදුවට තියල ඒවට ඔට්ටු අල්ලල ‘සිංහාසනයට’ කුරුමානං අල්ලන එක නොවෙයි. අද අපේ ඇතැම් අයට ජාතික හැඟීම, අපේකම කියල පෙනෙන්නේ හොඳම කුරුමානම් කාරයන් ගේ ශිල්පනේ.රටට ආදරය කරනවානම් එය පැති කිහිපයකින් විය යුතුයි. මෙතරම් කාලයක් අපට හිටපු නායකයෝ උතුරු නැගෙනහිර යුද්ධය අවසන් කරනව කියල රටට සාමය උදාකරනව කියලා පොරොන්දුවට රට ජාතිය ආගම රට වැසියන්ගේ ජාතික හැඟීම ඔට්ටුවට තියල සිහසුන පැහැර ගත්තා යැයි කීවොත් එය නිවැරැදියි. හොඳට බලන්න ඒක පැහැර ගැනීමක් නොවේද කියල. මිනිසුන් රවටල ජාතිය ආගම කියන අති සංවේදී තේමාවන් රස බර ලෙස රජගෙදර අසංවේදී වන්දි භට්ඨයන් ලවා ගයනා කොට බොහෝ පාලකයන් නිදහසින් පසු ලංකා සිහසුන අරක් ගත්තා.නිදහසින් පසු ජාතික හැඟීම, මගෙ රට යන තේමාවට මොනතරම් මිනිසුන් රජ වරම් දුන්නද? බොරු කාරයන්ට පසුගිය කාලයේ තිබුණ යුද්ධය රාජ යෝගයක් වුණා. නැතිද බලන්න? ලංකාවේ රජකම තීරණය කරන ප්‍රධානතම සාධකය යුද්ධය අවසන් කර සාමය උදාකිරීම යන්නයි.තිස් අවුරුද්දක් පුරා මෙරට කීදෙනෙක් යුද්ධය නිසා ගෙවල් දොරවල් හදාගෙන, රන් රිදී මුතු මැණික් අරන් දෝරේ ගලායන්න ධනයෙන් පිරුණා ද? යුද්ධයේ නාමයෙන් බලයට එන්න සිහින දැකපු ජාතිභ්‍රෂ්ඨයන්ට යුද්ධ නිමා වීම යනු ලෝක විනාශය උනාවගේ හැඟීමක් ඇති කළා. දැන් අපේ රටේ ජාත්‍යාලය දෙවිදිහකට විරාජමාන වෙන්න අරන්.එකක් තමා තිඹිරිගෙයිම උපන් ජාත්‍යාලය. අනෙක තමා වෘත්තිමය ජාත්‍යාලය. උපතින් ම රටට ජාතියට ආදරය කරන මවුපිය උරුමයෙන් ලෙයින් ලෙයට ගලාඑන අභිමානවත් බව හැම මිනිසෙකුට ම උරුමවන දෙයක් නොවේ. ජාතික නායකයකු හැම විට ම බිහිවන්නේ ද නැහැ. උපතින් ම උරුමවන උදාරත්වය සියදිවි පරදුවට තබා හෝ ජාති ආගම් කුලභේද අතහැර සියල්ලන් වෙනුවෙන් තමාට සසරින් ලැබුණු අයෝමය ජවය ශක්තිය පුණ්‍ය බල මහිමය උපයෝගී කොටගෙන මහා දේශයක් මුදා ගන්නට සිතිවිලි සංකල්ප අරමුණු පහලවන්නේ් සැබැවින් ම ප්‍රතාපවත් රජෙකුට පමණයි.එසේ නොවී එවන් ප්‍රතාපවත් පාලකයකුගේ රාජශ්‍රීය දැක එයට ලොබින් ඔහු වෙනුවෙන් නැගෙන ජය ඝෝෂා දැක එයට ද ලොබින් වෘත්තිමය ජාත්‍යාලයක් කෘතිම දේශානුරාගයක් මවා පාගෙන යමෙක් බලයට එන්නට කුරුමානම් අල්ලන්නේ නම් එවැන්නන්ගෙන් ලෝක ඉතිහාසයේ කිසි දිනෙක සතා සිව්පාවෙකුටවත් යහපතක් සිදුවී නැහැ.පෞද්ගලිකව ඇති තරහ, සිය වරප්‍රසාද අහිමිවීම නිසා හටගත් යසස් ලෝභයෙන් ඇති වූ විනාශකාරී කම්පනය ජාතික කම්පනයක් සේ හුවා දක්වා සිහසුනට කිට්ටුවීම එතරම් හොඳ ලකුණක් නම් නොවේ.අපේ රටට එරෙහි ව විදේශ කුමන්ත්‍රණ මේ වන විටත් ක්‍රියාත්මක වෙමින් පවතිනවා. විදේශ රටක වෙසෙන භික්ෂූන්වහන්සේ නමක් විදිහට ඔබවහන්සේ මේ කුමන්ත්‍රණ දකින්නේ කුමන ආකාරයකට ද?මෙරට බිහි වූ ශ්‍රේෂ්ඨ පාලකයන් හැමෝට ම පරම සතුරන් සේ ක්‍රියා කළේ බාහිර විදේශ සතුරන්ට වඩා අභ්‍යන්තරික සතුරන්. වලගම්බා රජතුමාට එරෙහි ව ද්‍රවිඩ ආක්‍රමණිකයන් සත් දෙනෙක් වෙරළට ගොඩබසින විට ම මෙරට සිටි නකුල නගරයේ දීය නම් බ්‍රාහ්මණයා වෙනම කැරැල්ලක් ඇති කරමින් රජු මහත් අවුලකට පත් කළා. ගිරිවැනි නිගණ්ඨයන් මහරජුට වෛර කරමින් කුමන්ත්‍රණය කළා.අද ඉන්න දීය බ්‍රාහ්මණයො ටිකත් ජාත්‍යන්තර සතුරන් රජ ගෙදර දොර ළඟට ම එක්කරගෙන එනව විතරක් නොවෙයි බෙල් එකත් ගහල දෙනවා. මේ අපේ රටේ නායකයාය මේ අපේ රටේ පාලකයාය කියල ඕනෑම රටක කෙනකුට දුකක් නැතිව පෙන්නන්න පුළුවන් පාලකයෙක් හැම රටකට ම හිමිවෙන්නෙ නැහැ.වසර 30ක යුද්ධයෙන් පසුව අපේ රට දැන් ආසියාවේ ශ්‍රේෂ්ඨතම රටක්, ජාතියක් හැටියට ඉදිරියට ම ඇවිත් තියෙනවා. ඒ නිසා විදේශ රටවල් උත්සාහ කරන්නේ අපේ ම කෙනෙක් ගෙනැල්ලා අපේ රට විනාශ කරන්නයි.ඒ කුමන්ත්‍රණය දැන් ක්‍රියාත්මක වෙන බව විදේශ රටක සිට මෙරටට පැමිණි පසු අපට පැහැදිලිව පෙනෙනවා.ගිය අවුරුද්දේ අගෝස්තු මාසයේ මගේ අම්ම තාත්තා බලන්න මතුගම කඹුරාවල අපේ ගෙදර ගිය වෙල හරහා වැටිච්ච පාර අද වෙනකොට කොන්ක්‍රීට් පාරක් වෙලා තියෙනවා. මේ නිසා අපට පෙනෙනවා යුද්ධයක් තියෙද්දි රට කොයිතරම් සංවර්ධනය වෙලා ද කියලා. ආර්ථික, දේශපාලනික සහ සාමාජීය කියන මේ අංශ තුනෙන් ම අද අපේ රට දියුණු වෙලා තියෙනවා.2005 මැතිවරණයේදී අපට පැහැදිලිව කරුණු 611 ක ප්‍රතිපත්ති මාලාවක් තිබුණා. වසර හතරක් ගතවෙලා අද වෙන කොට ඒ ප්‍රතිපත්තිවලින් 450ක්ම ඉෂ්ට කරල ඉවරයි. එහෙමනම් අපට පැහැදිලි දියුණුවක් මෙතැන දී පේනවා. ඒ නිසා ක්‍රි. පූ. 110දී සිදුවුණු දේ ක්‍රි. ව. 2010 දී නැවත සිදුවීම වළක්වන එකයි ජනතාව ගේ යුතුකම වෙන්නේ.මේ අවස්ථාවේදී ඔබවහන්සේ ජනතාවගෙන් ඉල්ලා සිටින්නේ කුමක්ද?තිස් අවුරුද්දක් දිග්ගැහුණු යුද්ධය වසර හතරක් ඇතුළත දී ජනාධිපතිතුමා විසින් නිමා කළා. ඊළඟට තියෙන්නේ රට සංවර්ධනය කිරීමයි. ඒ සඳහා අත්දැකීම් තියෙන පළපුරුද්ද රට ගැන සැබෑ හැඟීමක් තියෙන කැපවීමෙන් කටයුතු කරන නායකයා නැවතත් ජනාධිපති පදවියට පත්කර ගත යුතුයි කියන දේ තමයි මගේ පෞද්ගලික ඉල්ලීම.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=f1001043</link>
    <topic/>
    <author>රන්ජන් අමරරත්න</author>
    <content>(අප ගේ පාඨකයකු ගේ මනසෙහි රඟදැක්වෙන සංවාද නාටකයෙකි.)වේදිකාව මත රුවල් ඉරුණු පරණ ඔරුවක් තිබේ. ඒ තුළ ගල්කටස් තුවක්කුවක්, ශ්‍රී ලංකාවේ නිෂ්පාදිත අත් බෝම්බයක්, හා ඉරීගිය පෝස්ටරයක් තිබේ. පෝස්ටරයෙහි ඇත්තේ “තෙවන අරගලයට සූදානම් වෙනු!” යන්න ය.වේදිකාව රක්ත වර්ණයෙන් බබළයි. ඒ අතර ලන්ඩන් සෝමේ ප්‍රේක්ෂකාගාරය මැදින් වේදිකාව දෙසට දුවයි. ඔහු පසු පසින් වාර්තාකරුවෙක් හඹා එයි.බෙර හඬ සමඟ “සෝමෙ අයියා!” “සෝමෙ අයියා!” යනුවෙන් වාර්තාකරුවා කෑ ගසයි.සෝමෙ අයියා ද වාර්තාකරුවා ද වේදිකාවට පිවිස හති දමති.වාර්තාකරුවා :- මොනව ද අයියෙ හොයන්නෙ?ලන්ඩන් සෝමේ:- මං ප්‍රජාතන්ත්‍රවාදෙ හොයනවා!වාර්තාකරුවා:- පුහ්! අලි ළඟ ප්‍රජාතන්ත්‍රවාදෙ තියෙනව ද?ලන්ඩන් සෝමේ:- අපි අලි බෙටිවලින් ප්‍රජාතන්ත්‍රවාදෙ නිෂ්පාදනය කරන ක්‍රමවේදයක් හොයා ගත්තා!වාර්තාකරුවා:- මාරයිනෙ අයියේ!ලන්ඩන් සෝමේ:- මාර නෑ! මාර නෑ!හිතන දේ ලියන්න නිදහස තියෙන්න ඕනෑ. ලියන දේයි කියන දේයි කරන්න නිදහස තියෙන්න ඕනෑ. ඒ නිදහස හීතල සුළඟක් වාගෙ අපේ ඇඟේ වදින්න ඕනෑ.වාර්තාකරුවා:- මාරයිනෙ අයියෙ!අයිය කලබල කාලෙ රට පැන්නෙ ඒක ද? අයිය නම් මාර ලකී!ලන්ඩන් සෝමේ:- පයිත්තියමා!මං 1978 ඉඳලා ප්‍රාර්ථනා කරපු දෙයක් මේක, සැහැල්ලු රටක්! සනීප ජීවිතයක්!වාර්තාකරුවා:- එතකොට අයියෙ, ප්‍රජාතන්ත්‍රවාදය කියන්නෙ මොකක් ද?ලන්ඩන් සෝමේ:- ප්‍රජාතන්ත්‍රවාදෙ කියන්නෙ, ඇඟට දැනෙන සනීපෙ. මේ රටේ ජනතාව ඒක තව ම තේරුම් අරගෙන නෑ! මිනිස්සු ජීවත්වෙන්නෙ කැලේ!වාර්තාකරුවා:- ඉතින් අයියෙ නුවරඑළි පලයංකො එහෙ මාර සනීපයි නෙ!ලන්ඩන් සෝමේ අඩව්වක් අල්ලා ගීතයක් ගායනා කරයි.සිංහයා කැතයි මල්ලියේහංසයා සුදුයි මල්ලියේඔබාමා හොඳයි මල්ලියේඅපි දැන් වෙනස් මල්ලියේමට දැන් හීන පෙනෙනවාසීතල හුළං වදිනවාප්‍රභා වුණත් වටිනවාසිතියම ඉබේ මැකෙනවාරට මොට ද නංගියේදැය මොට ද මල්ලියේකැට මොට ද නංගියේඅපි ගොඩයි මල්ලියේවාර්තාකරුවා:- එතකොට හංසය දිනනව ද අයියේ?ලන්ඩන් සෝමේ:- පිස්සු ද? දිනන්නෙ සීනුව!වාර්තාකරුවා:- මාරයිනෙ අයියේ!?ලන්ඩන් සෝමේ:- හොඳට මතක තියාගනින්, එහෙම දේවල් ලංකාවෙ සිද්ධ වෙනවා!වාර්තාකරුවා:- එතකොට විධායකය!ලන්ඩන් සෝමේ:- ඒක මගෙන් අහන්න එපා, හංසයගෙන් අහපන්!වාර්තාකරුවා:- හංසයට දිව දෙකයිනෙ අයියෙ දැන් කියපු දේ හෙට වෙනස් කරනවා!ලන්ඩන් සෝමේ:- හංසයො, පාත්තයො, කැරපොත්තො ඔක්කොම එකයි බං!වාර්තාකරුවා:- එතකොට අයියේ හංසයත් එක්ක ගිවිසුමක් නැති ද?ලන්ඩන් සෝමේ:- ගිවිසුමක් නෑ! හංසය අපට විශ්වාසයි, විශ්වාසා පරමා ඥාති!වාර්තාකරුවා:- අයිය බුද්ධාගමත් දන්නවනෙ, කාගෙන් ද ඉගෙන ගත්තෙ?ලන්ඩන් සෝමේ:- විජේවීර සහෝදරයගෙන්, හොඳට මතක තියාගනින්, විජේවීර සහෝදරයා බුද්ධාගම දන්නවා!වාර්තාකරුවා:- අයිය විජේවීර සහෝදරයට ආදරෙයි ද?ලන්ඩන් සෝමේ:- මා ඔහුට ද්‍රෝහි වූවා නො වේ පණ බේරා ගැනීම සඳහා රට පැන්නා පමණි. (ලන්ඩන් සෝමේ හඬයි.)වාර්තාකරුවා:- අයියට දුක ද?ලන්ඩන් සෝමේ:- බෝම දුකයි මල්ලී!වාර්තාකරුවා:- හෙනං විජේවීර මරපු අලිත් එක්ක සෙට් වුණේ මොක ද?ලන්ඩන් සෝමේ:- මැරිච්චි එකා මළා! අපි ජීවත්වෙන්න ඕනෑ මල්ලී, ජීවත්වෙන්න නම්; වෙනස්වෙන්න ඕනෑ! අපි වෙනස් වුනා මල්ලී!(සෝමෙ අයියා අඩව්වක් අල්ලා හූ කියා ගීතයක් ගායනා කරයි.)හන්තානේ කඳු මුදුනේරතු මැයිමල් පිපීයන්බටලන්දේ වැට අයිනේටයර් සෑය පෙනීයන්වවුල් කැලේ ගස් අයිනේමරළතෝනි ඇසීයන්සූරියකන්දෙ පස් අතරේඇටකටු ගොඩ ගැසීයන්කොල්ලන්ගේ කන් අඩියේපරාල ඇණ වැදීයන්බල්ලන්ගේ කාණු කටේමස්කටුවක් වැටීයන්වාර්තාකරුවා:- මාර සිංදුව අයියෙ!ලන්ඩන් සෝමේ:- තනුව මගෙ, පදමාලාව ගල්කොරලියගෙ!වාර්තාකරුවා:- සංගීතෙ ටිල්වින් ගෙ වෙන්ටැ!ලන්ඩන් සෝමේ:- පයිත්තියමා! ඌට තාලෙට අප්පුඩියක්වත් ගහන්ට බෑ. සංගීතෙ රනිල්ගෙ, මිනිහට ජාතික ගීය කියන්ට බැරිවුණාට ඩෝල ගහන්ට පුළුවන්, මිනිහ පොඩි කොල්ලොත් එක්ක දාපු “බෑන්ඩ්” එකකුත් තියෙනවා!වාර්තාකරුවා:- මාරයිනෙ අයියෙ!?ලන්ඩන් සෝමේ:- මාර නෑ! හොඳට මතක තියාගනින් අලුත් – අලුත් දෑ නො තනන ජාතිය මර ගී ගයමින් ලගී!වාර්තාකරුවා:- අනේ, තව සිංදුවක් කියන්ටකො අයියේ!ලන්ඩන් සෝමේ:- මේ දවස්වල මං දිගට ම බයිල කියනවා!ලන්ඩන් සෝමේ අඩව්වක් අල්ලා හූවක් ද කියා ගීතයක් ගායනා කරයි.අපි බයිල කියනවා,මිනිස්සු ඒව අහනවාහංසය පිස්සු කෙළිනවාඑතකොට හූව ඇහෙනවාඅලිය ගෙ හුළං බහිනවාම’ යන්න දෙකට කැඩෙනවාහංසය සවුත්තු වෙනවාසීනුව ඉබේ දිනනවාපන්තිය අප ට වැඩක් නෑවිප්ලව අප ට වැඩක් නෑහංසය පිස්සු කෙළිනවාසීනුව ඉබේ දිනනවාවාර්තාකරුවා : ‘මාරයි අයියෙ ! මං උඹේ ෆොටෝ එකක් ගන්ටෙ යි !’ලන්ඩන් සෝමේ : පත්තරේ දානවද ?වාර්තාකරුවා : රාජ්‍ය මාධ්‍යයක දාන්ට ද ? වෙන එහෙක දාන්ට ද ?ලන්ඩන් සෝමේ : වෙන ඒව වැඩක් නෑ ! රාජ්‍ය මාධ්‍යයක දානව ද ?වාර්තාකරුවා : පුහ් ! පුහ් ! පුහ් ! (කට අතින් වසාගෙන සිනාසෙයි)ලන්ඩන් සෝමේ : මොකෑ බොල හිනා වෙන්නෙ ?වාර්තාකරුවා : හැබෑට අයියෙ මාධ්‍ය නිදහස කියන්නෙ මොකක්ද ?ලන්ඩන් සෝමේ : හොඳට මතක තියා ගනින් ! අයි. ටී. එන්. එකට ඇතුළු වෙන්ටත් බෑ ! ඇතුළු වෙච්ච අයට පිටවෙන්ටත් බෑ ! එහෙම දවසක් එනවා !වාර්තාකරුවා : එහෙම කොහොම ද අයියෙ ?ලන්ඩන් සෝමේ : හොඳට මතක තියා ගනින් ! ශ්‍රී ලංකාවෙ එහෙම දේවල් වෙනවා !වාර්තාකරුවා : ඔය කතා කියන කොට මටත් මල පනිනවා අයියේ !ලන්ඩන් සෝමේ : උඹට නෙමෙයි යකෝ ! මටත් මල පැනලා ඉන්නෙ ?වාර්තාකරුවා : ඇයි අර ?ලන්ඩන් සෝමේ : නෑ බං, එක අතකින් හංසය පිස්සු කෙළිනවා, ඌ කට ඇරියොත් මිනිස්සු පෙළපාලි යනවා. ඊළඟට අපේ උනුත් පිස්සු කෙළිනවා, උන්ගෙ කතාවල් අන්තිමයි,වාර්තාකරුවා : ඉතින් අයියෙ උඹ නායකය නෙමෙයි ද ?ලන්ඩන් සෝමේ : පිස්සු ද බං ගල් කොරලිය මං කියන දේවල් අහන්නෙ නෑ.වාර්තාකරුවා අඩව්වක් අල්ලා ගීතයක් ගායනා කරයිරත්තරනින් රන්තෙල් ගොඩගන්නේහම්බ’තොටින් නැව්රටට ඇදෙන්නේ්අම්පාරෙන් වීසහල් කරන්නේනැඟෙනහිරින් ඇමමුහුදට ලන්නේකිරි පැමිණියෙන් රටඋතුරා යන්නේමහින්දටයි අපිකතිරෙ ගහන්නේ !ලන්ඩන් සෝමේ : සිංදුව මාරයි මල්ලී !වාර්තාකරුවා : මාර නෑ ! මාර නෑ !ලන්ඩන් සෝමේ : උඹට කියන්ඩ මල්ලි මටත් හිතෙනව වෙනස් වෙන්ඩ ! ගහන්ඩ හිතෙනව අනිත් පැත්තට කතිරයක් ! හංසයට නෙමෙයි පාත්තයකුට ගහන්ඩ හිතෙනවා.වාර්තාකරුවා : මාරයි නේද අයියෙ ? !ලන්ඩන් සෝමේ : මාර නෑ ! මාර නෑ ! මං කියන්නෙ ඇත්ත බොරු නං උඹේ හදවතට තට්ටු කරල අහපංවාර්තාකරුවා : මොකද අයියෙ නිකං අප්ෂෙට් වාගෙ ද ?ලන්ඩන් සෝමේ : ඔව් බං 26 වෙනිදට පස්සෙ, මං ලන්ඩන් යනවා !(ලන්ඩන් සෝමේ හා වාර්තාකරුවා අඩව්වක් අල්ලා හූ කියයි)තිරය වැසේ</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=f1001044</link>
    <topic/>
    <author>මනෝලි සුබසිංහ</author>
    <content>වෘත්තීය කලාකරුවෙක් වගේම දරු තිදෙනෙකුගේ පියෙක් හැටියට අපට මීට මාස හත අටකට පෙර නිදහසේ හිතන්නට පුළුවන් වටපිටාවක් තිබුණේ නැහැ. මගේ දරු තුන්දෙනා උදේට පාසලට ගිහින් දවල්ට කරදරයක් නැතිව ගෙදර ගිය බව දැනගන්නාතුරු ඉන්නේ හිතේ ගින්දරෙන්. උදේට කාර්යාලයට එන අම්මා තාත්තා සැමියා බිරිඳ රාජකාරි නිමවී හවසට නිවසට එනතුරු හිටියේ අවිනිශ්චිත බියකින්.බස් එකක කෝච්චියක යන්න බයයි. ෂෝ එකක් බලන්න යන්න බයයි. විශාල ශබ්දයක් ඇහුණොත් බය වෙනවා. ඒ වගේ හැම අතකින්ම අපි මරණ බයකින් ජීවත් වුණේ. ජාති, ආගම්, ස්ත්‍රී, පුරුෂ බාල මහලු භේදයක් නැතිව අපි හැමෝම මරණය අතේ ගුලි කරගෙන හිටියේ. එවැනි වටපිටාවක මානසික නිදහසක් ගැන හිතන්නවත් පුළුවන් ද?කලාකරුවෙක් හැටියට අපට සෑම දේකටම මානසික නිදහස හුඟක් වටිනවා. ඒ අතින් බලනකොට අපි ලබා තිබෙන්නේ අතිවිශාල ජයග්‍රහණයක්. භෞතික දේවල් අපට ඕනතරම් ලබාගන්න පුළුවන්. නමුත් මේ ලැබූ යුද ජයග්‍රහණය අපට කොහොමටවත් සුළුවෙන් හිතන්න බැහැ. නමුත් අපේ මිනිස්සුන්ට ඊයේ වෙච්ච දේ අද අමතක වෙනවා.එල්. ටී. ටී. ඊ. යේ ප්‍රභාකරන් කියන මිනීමරුවා පවා ඒ අදහස නොයෙක් වර ප්‍රකාශ කර තිබෙනවා. සිංහල ජනතාවට ඕනෑම දෙයක් මතක තියෙන්නේ සතියක් නැත්නම් දෙකක් කියලා. අපේ මිනිස්සු එච්චර හිතන්නේ නැහැ. එතරම් සැලකිල්ලට ගන්නේ නැහැ. ඒ නිසා මොකක් හෝ හේතුවක් හදාගන්නවා. අපේ මුළු ජාතියටම වුණේ මේ පාවාදීමයි.අතීතයේත් මේ පාවාදීම් අපි දැක්කා. වර්තමානයේත් ඒ පාවාදීම සිද්ධ වෙන්න පුළුවන්. එනිසා වර්තමානයේ මේ සිද්ධවන්නට යන පාවාදීම තේරුම් ගන්න රටේ ජනතාව අපොහොසත් වුවහොත් 1815 දී රට සිද්ධ වූ විනාශයකට වඩා විනාශයක් සිද්ධ වේවි. මේ මහ විනාශයෙන් රට බේරාගැනීම හෝ රට විනාශයට පත්කිරීම හෝ කළ හැක්කේ මේ රටේ ජනතාවටයි.එනිසා මේ තීරණාත්මක මොහොතක්. මෙවර ජනාධිපතිවරණයේදී රටේ සමස්ත ජනතාවටම විශාල වගකීමක් පැවරී තිබෙනවා. මහින්ද රාජපක්‍ෂ ජනාධිපතිතුමා මට නම් දැනෙන්නේ ශ්‍රී ලාංකික සමස්ත පුරවැසියාගේම තාත්තා හැටියටයි. මෙතුමා හොඳ මහත්මයෙක්. මෙතුමා තුළ රටේ ජනතාව ගැන තිබෙන්නේ පුදුමාකාර ළෙංගතුකමක්. මෙතුමා මට දැනෙන්නේ හරියට අපව ආරක්‍ෂා කරනවා වගෙයි. අපේ රටේ ආරක්‍ෂකයා මෙතුමායි. එනිසා මෙතුමා නැවත වතාවක් ජනාධිපති ධූරයට පත්කර ගෙන රැකගැනීම අපේ යුතුකමක්. සමස්ත රට වැසියාගේම යුතුකමක්.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=f1001045</link>
    <topic>මහින්ද රාජපක්‍ෂ ජනාධිපතිතුමාගේළමා කාලයේ කතා</topic>
    <author>දෙනගම සිරිවර්ධන</author>
    <content>ඒ කතාව අසා සිටි මහින්ද ගේ මිතුරෝ මහත් සතුටට පත්වූහ.“එහෙම කෙනෙක් ගෙ පුතෙක් අද දෙමළ ළමයි බේරගන්න ඉදිරිපත් වුණේ නැත්නම් වැඩක් නැහැ’ ගංකන්ද කීය.පාසලේ දෙමළ දරුවන් රැකගැනීමට මහින්ද ඉදිරිපත් වූ ආකාරය ශිෂ්‍ය විනය බාරව සිටි ආචාර්ය ඒබ්‍රහම් ටී. කොවුර්ට අසන්නට ලැබිණ. මේ ශිෂ්‍යයා පිළිබඳව ඔහු මහත් සතුටට පත්වූයේ ය. ඉන්පසුව පාසලේ ළමයින් ගේ විනය ගැටලුවල දී ඔහු මහින්ද සමඟ සාකච්ඡා කළේ ය.ඩී.ඒ. රාජපක්ෂ මන්ත්‍රීතුමා මහින්ද සමඟ 1958 ජාතිවාදී කෝලාහල සමයේ එක් දිනෙක ගාල්ලේ රිච්මන්ඩ් විදුහලේ ඉගෙන ගන්නා චමල් පුතු දැකීමට ගියේ ය.ඔහු නතර වී සිටියේ රිච්මන්ඩ් විදුහල අසල නිවසක ය.පුතා ගැන හොඳ ආරංචියක් අහන්න ලැබුණා. එහෙම තමයි මගේ පුතාල වැඩ කරන්න ඕන. මල්ලිත් තර්ස්ටන් විදුහලේදී ඒ වගේ ම වැඩක් කරල තියෙනවා. මල්ලි ගෙන් ම ඒක අහගන්න. මං යනවා බද්දෙගම ගිහිල්ල එන්න. පුතා මල්ලිත් එක්ක ඉන්න. පැය දෙකක් යන්න කලින් මං එනවා”පියා ගිය පසු මහින්ද තර්ස්ටන් විදුහලේ දෙමළ ළමයින් බේරාගත් හැටි අයියාට කීවේ ය.“එහෙම තමයි කරන්න ඕන. අපේ ස්කෝලෙත් දෙමළ ළමයි ඉන්නවනෙ. මල්ලි වගේ ම මාත් ඒ ළමයින්ට උදව් කළා”“කියන්න බලන්න මොකක්ද වුණේ කියල”චමල් ඒ සිදුවීම විස්තර කළේ ය.පාසලේ විවේක කාලයේ දී ක්‍රීඩා පිටිය හරහා යමින් සිටි චමල් ඉදිරියට ශිෂ්‍යයෙක් දිව ආවේ ය.“අනේ චමල්” කියමින් ඔහු චමල් ගේ අත අල්ලා ගත්තේ ය.“මොකද රවි ?”රවි රාමචන්ද්‍රන් ගේ හද ගැහෙන හඬ පවා චමල්ට ඇසිණ.“ආරංචි නැද්ද ? මිනිස්සු දෙමළ කඩ කඩනවා. ගාල්ලෙ අපේ කීප දෙනෙකුට තුවාල කරලලු. මරලද දන්නෙත් නැහැ.”“අපි හොයල බලමු”“මට බයයි”“බය වෙන්න එපා. ඔය ආරංචිය ඇත්තද කියල බලමු. එතකල් ඔයා පන්තියට ගිහින් වාඩිවෙලා ඉන්න. ඔහොම අඬනවා වගේ ඉන්න එපා.චමල් සිය මිතුරා පන්ති කාමරයක හිඳුවා ගුරුවරයකු හමුවීමට ගියේ ය.සර්, දෙමළ මිනිස්සුන්ට ගහනව කියන්නෙ ඇත්ත ද ?” ඔහු ඇසුවේ ය.ඔව්. රට පුරා ම අද කලබල. ගාල්ලෙත් කඩ කඩලා. වඳුරඹ පැත්තෙ වතුවල ලයිම් කාමරවලට මැරයො පැනලා. මිනිස්සුන්ට කරදර කරලා.”“සර් අපේ ස්කෝලෙ දෙමළ ළමයි කීප දෙනෙක් ඉන්නවා. ඒ අයට මොකද කරන්නෙ ?”ගුරුවරයා කල්පනා කරන්නට විය.“මට පුළුවන් දෙන්නෙක් විතර මගේ බෝඩිමට එක්ක යන්න” චමල් කීවේ ය.“ඒක හොඳයි. ප්‍රින්සිපල් එක්ක කතා කරල අපි හොඳ දෙයක් කරමු”එදා චමල් දෙමළ මිතුරන් දෙදෙනෙකු සිය බෝඩිමට කැඳවා ගෙන ගියේ ය.“නිශ්ශබ්දව බය නැතිව ඉන්න” ඔහු මිතුරන්ට කීවේ ය. ගාල්ලේ දී මැරයන්ට ගොදුරු වූ දෙමළ පිරිස පොලිසිය විසින් බේරාගනු ලැබිණ. ඔවුහු එදා පොලිසියේ රැඳී සිටියහ. චමල් ගේ දෙමළ මිතුරන් ගේ මාපියෝ ද ඔවුන් අතර වූහ. ගුරුවරයෙක් චමල් සමඟ පොලිසියට ගියේ ය. එහි සිටි දෙමළ මාපියෝ සිය දරුවන්ට සිදු වූ දෙයක් නොදැන හඬා වැලපුණහ. ගුරුවරයා සහ චමල් ඔවුන්ට ඔවුන් ගේ දරුවන් බාර දුන්හ.තාත්තා කීවා වගේ ම අයියත් හොඳ වැඩක් කරල තියෙන්නෙ. තාත්තට හරි ම සන්තෝසයි” මහින්ද අයියා ගේ කතාව අසා කීවේය.තාත්තා සන්තෝස වෙන්නෙ තාත්තත් එහෙම නිසා. ලොකු තාත්තත් එහෙම නිසා”තාත්තා ජාති භේදෙට විරුද්ධ බව මම දන්නවා. ලොකු තාත්තත් එහෙම ද?”“මල්ලිට මං කතාවක් කියන්නම්. මේක වුණේ 1915 දි. මොකක්ද පොඩි සිදුවීමක් නිසා කොළඹ සිංහල මුස්ලිම් කෝලාහලයක් ඇතිවුණා. ඒක රට පුරා පැතිරුණා. මිනිස්සු මැරුණා. ගෙවල් පිළිස්සුණා. ඔය වෙලාවෙ අපේ ලොකු තාත්තා අපේ ගමේ මුස්ලිම් මිනිස්සු ආරක්ෂා කරපු හැටි මට කීවෙ යග්ගස්මුල්ල ගමේ පල්ලියේ හිටපු පාදිලිතුමා. එතුමාගෙ නම හාසිම්.අද වගේ ම එදා ඒ ගමේ ජීවත්වුණේ මුස්ලිම් මිනිස්සු. ලොකු තාත්තා කල්පනා කළා අන්තවාදී සිංහල මිනිස්සු ටික දෙනෙක් ඉන්න නිසා අර මුස්ලිම් ගමට කරදරයක් වේය කියල. එතකොට ලොකු තාත්තා රාජ්‍ය මන්ත්‍රණ සභාවෙ මන්ත්‍රී ;කනෙක් නෙමෙයි. ඒ වුණාට ගම් පළාතෙ ජනප්‍රිය තරුණ නායකයෙක්. ලොකු තාත්තා වහා ම ඉදිරිපත් වුණා. ඒ ගම මැදින් යන පාර වැහුවා. ගමේ මායිම්වල හිතවත් සිංහල තරුණයන් නතර කරලා ආරක්ෂාව යෙදුවා. පිට ගමකින් කිසි කෙනෙකුට ගමට එන්න ඉඩ දුන්නෙ නැහැ. හුඟක් ගම්වල මුස්ලිම් මිනිසුන්ට කරදර වුණාට ඒ ගමේ මුස්ලිම් අයට කිසි කරදරයක් වුණේ නැහැ.එතන ඉඳල මල්ලි, ඒ ගමේ මුස්ලිම් ජනතාව රාජපක්ෂ පරපුරට සලකන්නෙ ඔවුන් ගෙ ගැලවුම්කාරයන් විදියටයි. ලොකු තාත්තා දෙමළ මිනිස්සුන්ට සැලකුවා. කිසි වෙනසක් කරල නැහැ. අපේ තාත්තත් හැමදාම වැඩ කළේ කතා කළේ හැම ජාතියක් ම සමානව සලකමින්. රටේ ඉන්න අනික් නායකයොත් එහෙම හිතුව නම් මල්ලි මේ වගේ ජාතිවාදී කෝලාහල ඇතිවෙන්නෙ නැහැ. මල්ලි දන්නවද දැන් මේ සිද්ධවෙන ජාතිවාදී කෝලාහලයට හේතුව මොකක් ද කියල?”“නැහැ”“මල්ලිත් ඒක දැනගන්න ඕන. විශේෂයෙන්ම මල්ලි ජාතිවාදයට විරුද්ධ කෙනෙක් නිසා ඒක දැනගත යුතුමයි. 1956 දී සිංහල රාජ්‍ය භාෂාව කිරීමත් සමඟ මදෙමළ ජනතාවට සැකයක් ඇතිවුණා. සිංහල භාෂාවට මුල්තැන දෙන අතර දෙමළ භාෂාවට සාධාරණය ඉෂ්ටවන විදියට දෙමළ ප්‍රදේශවල දෙමළ භාෂාවෙන් කටයුතුªකරන්න පහසුකම් සලසන්න කියල අපේ තාත්තලා ආණ්ඩුවෙන් ඉල්ලුවා.නමුත් ආණ්ඩුව ඒ ගැන උනන්දු වුණේ නැහැ. අපට අපේ භාෂාවෙන් වැඩ කිරීමට තිබුණු අයිතිය නැතිවුණා වගේ හැඟීම් දෙමළ අය තුළ ඇතිවුණා. ඒ හැඟීම්වලට පෙඩරල් පක්ෂය ගිනි තැබුවා. දෙමළ ජනතාව ජාතිවාදීන් බවට පත් කිරීමට වෙහෙසුණා. ඒකෙ ප්‍රතිඵල තමයි මේ කේලාහල අපි ගැන සැකයක් දෙමළ සිත්වල ඇතිවෙන්න දෙන්න හොඳ නැහැ. වතුවල දෙමළ මිනිසුන්ට හුඟක් කරදරලු. තාත්තා ඔය ගියේ ඒවා බලල එන්න වෙන්න ඇති.”“තාත්තා ඇයි අපි එක්ක ගියෙ නැත්තෙ ?”“ඒක තමයි අපිත් එක්ක ගියා නම් තමයි හොඳ”“මිනිස්සු භේද වෙන්නෙ නැතිව ඉන්නවා නම් කොච්චර හොඳද ? අයිය ගෙ අර යාළුවො දෙන්නා ගැන ආරංචි මොනවද ?”“ඒ ගොල්ල දැන් ඉන්නෙ යාපනේ”“ආයෙත් එන්නෙ නැද්ද?”“කලබල අඩුවුණාම එනව කියල මට ලියුමක් එවලා තියෙනවා”</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>04</day>
    </date>
    <link>http://www.dinamina.lk/2010/01/04/_art.asp?fn=f1001046</link>
    <topic>දේශපාලනය ලස්සන කිරීමට නම්...</topic>
    <author>සටහන ධම්මික සෙනෙවිරත්න</author>
    <content>මෙවර ජනාධිපතිවරණය මෙරට මැතිවරණ ඉතිහාසයේ විශේෂී මැතිවරණයක් බව පෙනෙන්නට තිබේ. වැඩිම අපේක්‍ෂකයන් සංඛ්‍යාවක් ඉදිරිපත්ව සිටීම, දිගම ඡන්ද පත්‍රිකාවක් නිකුත් වීම මුස්ලිම් අපේක්‍ෂකයන් කිහිප දෙනෙකුම තරඟ කිරීම ආදී කාරණා අතර වඩාත් ප්‍රමුඛ ලෙස පෙනෙන්නේ ප්‍රධාන අපේක්‍ෂකයන් දෙදෙනාගේ මැතිවරණ ව්‍යාපාරයයි.ත්‍රස්තවාදයෙන් මවුබිම නිදහස් කර ගැනීමෙන් පසු ජනාධිපති මහින්ද රාජපක්‍ෂ මහතා ජාතිය හමුවේ ප්‍රකාශ කළේ තවදුරටත් මේ රටේ සුළු ජනවර්ග යනුවෙන් කොටසක් නැති බවයි. ඉන්නේ රටට ආදරය කරන පිරිස සහ රටට ආදරය නොකරන පිරිස යනුවෙන් දෙවර්ගයක් පමණක් බව ඔහු කීවේය. එනම් රටේ ඇත්තේ මවුබිමට ආදරය කරන හා නොකරන යනුවෙන් කඳවුරු දෙකකි.ත්‍රස්තවාදය පරාජය කිරීම සඳහා එකම කඳවුරක පෙරමුණ ගනිමින් සේනාධිනායකයා යටතේ යුද හමුදාව මෙහෙයවූ හිටපු හමුදාපති හා ඒකාබද්ධ හමුදා මාණ්ඩලික ප්‍රධානීව සිටි සරත් ෆොන්සේකා මහතා මහින්ද ජනාධිපති අපේක්‍ෂක හිටපු යුද හමුදාපතිවරයාගෙත් වීමයි. එහෙයින්, ත්‍රස්තවාදයෙන් නිදහස්ව අලුත් රටක් ලෙස නැඟෙන ශ්‍රී ලංකාව අස්ථාවර කිරීමට ප්‍රයත්න දරන බලවේගවලට එය සාක්‍ෂියක් වී තිබේ.මේ වන විට තත්ත්වය එක්සත් ජාතීන්ගේ සංවිධානය දක්වාම දුරදිග ගොසිනි. විශ්‍රාමික යුද හමුදාපතිවරයාගේ ප්‍රකාශය උපුටා දක්වමින් පිලිප් ඇල්ස්ටන් මහතා රජයට එවූ ලිපියේ හරය දේශපාලන ගැඹුරකින් විමසා බැලිය යුතු දෙයක් මිස හාස්‍යෝත්පාදක ප්‍රකාශවලින් ලඝු කොට දැක්විය යුතු දෙයක් නොවේ.ත්‍රස්තවාදය පරාජය කළ ශශ්‍රී ලංකාවේ අලුත් දේශපාලන පරිච්ඡේදයක් ඇරැඹීමේ වගකීම මේ රටේ සියලු දේශපාලන පක්‍ෂ හමුවේ තිබූ ප්‍රමුඛ කාර්යයකි. බෙදුම්වාදී ත්‍රස්තවාදය නිසා විකාරරූපී වූ දේශපාලන සංස්කෘතිය මකා දැමීමට මෙන් ම ශශ්‍රී ලංකාවේ දේශපාලනය ලස්සන කිරීමට මහන්සි වීම මෙම දේශපාලන පක්‍ෂ හමුවේ තිබූ ප්‍රමුඛතාවකි. එහෙත්, අවාසනාවන්ත ලෙස ඒ වෙනුවට සිදුවෙමින් ඇත්තේ මුළුමනින් අවලස්සන දේශපාලන පරිසරයක් නිර්මාණය වෙමින් තිබීමයි.මහ පොළවේ ජීවත්වන, ඇත්ත ජන ජීවිතයට බෙහෙවින් දුරස්ථ සටන් පාඨ කිහිපයක රාජපක්‍ෂ ජනාධිපතිවරයාගේ ප්‍රධාන ප්‍රතිවාදියා ලෙස මැතිවරණයට පිවිස සිටී. රටට ආදරය කරන කඳවුරේ සිටි ඔහු දැන් අනෙක් කඳවුරේ සිටගෙන සිටී. එසේ වීමත්සමඟ මෙවර ජනාධිපතිවරණ ව්‍යාපාරය තුළ මතුවෙමින් ඇත්තේ රට ගොඩනැඟීම සඳහා තමන්ගේ වැඩපිළිවෙළ කුමක්ද වැනි කාරණා අරඹයා වන සංවාදයක් නොවේ.තමාගේ සේනාධිනායකයාට එරෙහිව මැතිවරණයට අවතීර්ණ වූ හිටපු හමුදාපතිවරයා ආරක්‍ෂක ලේකම්වරයාත්, තමන් නායකත්වය දුන් යුද හමුදාවත් මවුබිමට සතුරු බලවේග වෙත පාවා දෙමින් සිටී. එහි බරපතලම අවස්ථාව වූයේ ඔහු ඉකුත් 13 ඉරිදා “සන්ඩේ ලීඩර්” කර තිබූ ප්‍රකාශයයි. තමන් එවැනි ප්‍රකාශයක් නොකළ බව ඔහු පසුව කීවද නැවත නැවතත් ඔහු එම ප්‍රකාශයෙන් පළකළ අදහස් සනාථ කරමින් සිටී. ඔහු මෙවැනි ප්‍රකාශයක් කර ඇත්තේ සන්ඩේ ලීඩර් පුවත්පතට පමණක් නොවේ.ජාත්‍යන්තර ඊධ්ර්ඡ් සඟරාවටද එවැනි අදහස් ඉදිරිපත් කර තිබේ. ෆොන්සේකා මහතාගේ ප්‍රකාශය මත පදනම් වෙමින් වෙබ් අඩවි සහ ජාත්‍යන්තර මාධ්‍ය ශශ්‍රී ලංකාවේ මානුෂීය මෙහෙයුම දියත් වූ ආකාරය ප්‍රශ්න කරමින් රාජ්‍යයට ඇඟිල්ල දිගු කරන්නට පටන්ගෙන ඇත. මෙවැනි ප්‍රකාශයක් කෙරුණේ දේශපාලනඥයකු වෙතින් නම් එය ජාත්‍යන්තරය තුළ හෝ ජාතික තලය තුළ වුව මෙතරම් අවධානයට ලක් නොවන්නට ඉඩ තිබිණි. එහෙත්, මෙහි ඇති බරපතළ බව හා කනගාටුදායක කාරණය එම ප්‍රකාශය නිකුත් වූයේ පැටලී සිටින විපක්‍ෂය සැබෑ ජාතික මෙහෙවර මුළුමනින් මඟහැර සිටී.ඔවුන්ගේ ජනාධිපතිවරණ ව්‍යාපාරය වෛරීය දේශපාලනයෙන් එහාට ගමන් නොකරයි. ජනාධිපතිවරයා සහ ඔහුගේ පවුලේ සාමාජිකයන් පිළිබඳ ඇති ක්‍රෝධයක්, ඊර්ෂ්‍යාවක් හා කුහකකමක් දක්වා එම ජනාධිපතිවරණ ව්‍යාපාරය ලඝු වී තිබේ. කොයි තරම් දුරට මෝහයට යට වී තිබේදැයි කිවහොත් තමන් කියන්නේ මොනවාදැයි යන්න ගැන පවා තමන්ටම නිශ්චයක් නැති තරම් තත්ත්වය භයානක අතට හැරී තිබේ.යුද්ධයෙන් පසු රට ගොඩනැඟීම සඳහා ලද ස්වර්ණමය කාල පරිච්ඡේදය මෙවැනි බොලඳ ප්‍රයත්නයන් හා පැටලී විනාශ කර ගත යුතු නැත. ත්‍රස්තවාදයෙන් රට මුදාගත් නායකත්වය මේ කාරණය පිළිබඳ අවබෝධයෙන් යුතුව සිටින බව පෙනෙන්නට තිබීම භාග්‍යයකි.මේ රටේ ජනතාව සිදුවෙමින් ඇති දේවල් පිළිබඳ සිහි නුවණින් දකින්නට සමත්ය යන විශ්වාසය අතීතයේදී ද තහවුරු කර තිබේ. අස්ථාවර අවස්ථාවකටත් වඩා හොඳින් මෙවර රට යළි තීරණාත්මක සන්ධිස්ථානයකට පැමිණ සිටින මොහොතක එකී විශ්වාසය පළකරනු ඇත යන්න අපගේ අදහසයි.අන් කවර කාරණයක් නිසාවත් මවුබිමේ උත්තරීතර භාවය පිළිබඳ හැඟීම පාවාදිය යුතු නැත. එහෙත් එය සිදුවෙමින් පවතී. කවර තේරුමකින්වත් එය රටට හිතකර ප්‍රයත්නයක් ලෙස සාධාරණීකරණය කළ නොහැකිය. එවැනි ප්‍රයත්නයන් තුළින් රටට ඇතිවන අපකීර්තිය මකා දැමීම පහසු කාර්යයක් ද නොවේ.නිදසුනක් ලෙස එක්සත් ජාතීන් ශ්‍රී ලංකාවෙන් කර ඇති විමසීමට අදාළව ඉදිරි ක්‍රියාමාර්ග සඳහා ලබන මාර්තුවේදී තමන්ට ජිනීවා හි පෙනී සිටීමට සිදුවන බව ආපදා කළමනාකරණ හා මානව හිමිකම් ඇමැතිවරයා ප්‍රකාශ කර තිබිණි. එසේම මේ ප්‍රකාශය හරහා, මානුෂීය මෙහෙයුමට නායකත්වය දෙමින් මවුබිමේ ඒකීයභාවය රැකගත් සේනාධිනායකයා, ආරක්‍ෂක ලේකම්වරයා ඇතුළු හමුදා විරුවන් යුද අපරාධ අධිකරණයකට පාවාදීම පිළිබඳ ප්‍රයත්නයක් එළියට පැන තිබේ.විශ්‍රාමික හමුදාපතිවරයා කළ ප්‍රකාශය දැන් ඇතුන් ලවාවත් ආපසු ඇදගත නොහැකියි. එහෙත්, දැන්වත් පියවි ලෝකයට පිවිසීමටත්, ගෞරවනීය මැතිවරණ ව්‍යාපාරයක් සඳහා යොමුවීමටත් ඔහුට කෙටි කාලසීමාවක් තිබේ. එහෙත් ඔහුට ඊට වුවමනාවක් ඇති බවක් පෙනෙන්නට නැත.හිටපු හමුදාපති, ජනාධිපති අපේක්‍ෂක ෆොන්සේකා මහතා ඉකුත් 13 දා සන්ඩේ ලීඩර් පුවත්පතට කළ ප්‍රකාශයෙන් පසුව කරන ප්‍රකාශවලිනුත් පෙනෙන්නේ ඔහු එවැනි ප්‍රකාශයක් කර ඇති බවයි. මේ කාරණය දිහා මධ්‍යස්ථව බලන කෙනෙකුට වුණත් මේ නිසා එය සාධක සහිතව සනාථ කරන්න පුළුවන්. හිටපු හමුදාපතිවරයා තමන්ට ඕන ඕන දේ කියමින් සිටිද්දී විපක්‍ෂයේ පරස්පරතාවයක් පැහැදිළිව පෙනෙන්න තියෙනවා.මේ ජනාධිපතිවරණයෙන් විශ්‍රාමික ෆොන්සේකා මහතා පරාජය වෙනවා. ඒත්, ඇත්ත අනතුර තමයි, එසේ පරාජය වීමෙන් පසුවත් ඔහුට වෙනත් නිදහස් තැනක සිට මේ පාවාදීම් මීටත් වඩා කරන්න පුළුවන් කම තිබීම. ඒක තමයි ඇත්ත අනතුර. ඔහු දැන් හැසිරෙමින් ඇති ආකාරය බැලුවාම කිසියම් කුමන්ත්‍රණකාරී අදහස්වල එල්බගෙන ඔහු ක්‍රියාත්මක වුණාද කියන සාධාරණ සැකය කා තුළත් ඇති වෙනවා.මේ රටේ මුලින්ම හමුදා කුමන්ත්‍රණයක් ඇතිවුණේ 1962 දී. මේකත්, 62’ කුමන්ත්‍රණය වැනි කුමන්ත්‍රණයක වෙනත් ස්වරූපයක් ද කියන කාරණය ගැන අපට ගැඹුරින් සිතන්න වෙනවා. ඉතිහාසයේ සිදුවූ කුමන්ත්‍රණ දැන් සමහර දෙනාට අමතකයි. ඉන්දීය උප මහද්වීපයේ මෙවැනි ප්‍රයත්නයන් සාර්ථක නොවන ස්වභාවයක් තිබුණත් එවැනි අනතුරක සේයාව මේ කාරණයත් සමඟ අපට දැනෙන බව කිව යුතුයි.කොටි සංවිධානය පරාජය කිරීමෙන් පසු රට දැන් පාවාදීමේ අනතුරකට මුහුණ දී සිටිනවා. මේ පසුපස ක්‍රියාත්මක ජාත්‍යන්තර බලවේග ගැනත් අපට සිතන්න වෙනවා. කොයි අතින් බැලුවත් මේ ජනාධිපතිවරණයේ දී අමෙරිකාව, ඉරානයේ හා ඇෆ්ගනිස්තානයේ පසුගිය මැතිවරණ දෙක පිළිබඳ ක්‍රියා කළ ආකාරයේ ස්වරූපයකින් හැසිරෙන බවක් පෙනෙන්න තියෙනවා.60% ට වැඩි ජනතා වරමකින් ඉරාන ජනාධිපති මොහොමඩ් අහමදිනෙජාඩ් නැවත බලයට පත්වෙද්දී අමෙරිකාව ඒ මැතිවරණය දූෂිතයි කිව්වා. හැබැයි, දූෂිත මැතිවරණයක් ලෙස වාර්තා වූ ඇෆ්ගනිස්තාන ජනාධිපතිවරණයෙන් හමීඩ් කර්සායි යළි බලයට පත්වෙද්දී අමෙරිකාව ඔහුට සහාය දක්වන පිළිවෙතක සිටියා.මේ කාරණා වලින් පැහැදිළි වෙන්නෙ අමෙරිකාව වැනි රටවලට තමන්ගේ ප්‍රතිචාර මේ ජනාධිපතිවරණය සම්බන්ධයෙනුත් දැක්වීමට අවශ්‍ය ඉඩ ප්‍රස්ථාව හිටපු හමුදාපතිවරයා කර ඇති හා කරන මේ ප්‍රකාශ වලින් ලැබෙන බවයි. ඒ නිසා මේ කාරණය අපි සරළව බැහැර කළ යුතු දෙයක් නොවෙයි.පසුගිය දෙසැම්බර් 13 වැනිදා සති අන්ත ඉංග්‍රීසි පුවත්පතක් වන සන්ඩේ ලීඩර් පුවත්පතට හිටපු හමුදාපති සරත් ෆොන්සේකා මහතා ප්‍රකාශයක් කර තිබෙනවා. එයින් කියැවුණේ යුද්ධයේ අවසාන දින කිහිපයේ දී කොටි සංවිධානයේ නායකයින් වන නඩේෂන්, පුලිදේවන්, රමේෂ් යන අය 58 වැනි සේනාංකයට යටත් වීම සඳහා සුදු කොඩි ඔසවාගෙන පැමිණි බවත් ය.එසේ පැමිණි කොටි නායකයින්ට වෙඩි තබා මරා දමන ලෙස ආරක්‍ෂක ලේකම් ගෝඨාභය රාජපක්‍ෂ මහතා 58 වෙනි සේනාංකාධිපති බ්‍රිගේඩියර් ශවේන්ද්‍ර සිල්වාට නියෝග කළ බවයි. එවගේම තමන්ට මෙම තොරතුර දැනගන්නට ලැබුණේ යුද බිමේ සිටි යුද තොරතුරු වාර්තාකරන මාධ්‍යවේදියකුගෙන් බව ද ෆොන්සේකා මහතා ප්‍රකාශ කර තිබේ.ෆොන්සේකා මහතා මෙම ප්‍රකාශය කිරීමෙන් පසු එදිනම සවස පුවත්පත් සාකච්ඡාවක් කැඳවා මේ සම්බන්ධව ප්‍රකාශ කර තිබුණේ තමන් මේ තොරතුරු දැනගත්තේ යුද පිටියේ සිටි මාධ්‍යවේදියකුගෙන් බවයි. එම ප්‍රකාශය මාධ්‍ය හමුවේදී ප්‍රතික්ෂේප කර තිබුණේ ද නැත.මෙම ප්‍රකාශය නිසා රට තුළ විශාල ආන්දෝලනයක් සහ අප්‍රසාදයක් ද මතු වුණා. එනිසා නැවත වතාවක් පුවත්පත් සාකච්ඡාවක් මංගල සමරවීර සහ අනුර දිසානායකගේ උපදෙස් මත පවත්වා මෙම ප්‍රවෘත්තිය වාර්තා කළ සන්ඩේ ලීඩර් පුවත්පතේ ෆෙඩ්රිකා ෆ්‍රෑන්ක් ට චෝදනා කළා තමා කියූ දේ වැරදි ආකාරයට අර්ථ කථනය කර ප්‍රවෘත්තියක් පල කළ බවට.පළමු දවසේ පුවත්පත් සාකච්ඡාවේදී මේ ප්‍රකාශය ෆොන්සේකා මහතා ප්‍රතික්ෂේප කළේ නෑ. මෙයින් පෙනෙන්නේ වගකීම් විරහිතව ෆොන්සේකා මේ ප්‍රකාශය කර ඇති බවයි.මේ ප්‍රකාශය පදනම් කර ගෙන එක්සත් ජාතීන්ගේ මානව හිමිකම් සංවිධානය පමණක් නොව ජාත්‍යන්තරය ද ශ්‍රී ලංකා රජයෙන් කරුණු විමසා සිිටියා යටත් වූ කොටි නායකයින් ඝාතනය කරන්න කියා තිබෙන්නේ ආරක්‍ෂක ලේකම්වරයා බව ප්‍රකාශ කරන්නේ යුද හමුදාපතිවරයා බව. මෙහි ඇති බරපතලකම සහ රටට කර තිබෙන ද්‍රෝහිකම සුළු පටු නැහැ.මෙය දකින්නේ අපේ රටට එරෙහිව යුද අපරාධ චෝදනා එල්ල කිරීමට මාන බලන බටහිර රටවලටත් එක්සත් ජාතීන්ගේ මානව හිමිකම් කොමිසමටත් කොටි හිතවාදී බලවේගවලටත් අපේ රණවිරුවන් යුද අධිකරණයට ගෙන යන්න යුද අපරාධකරුවන් ලෙස හංවඩු ගසන්නට අවස්ථාවක් සලසා දී තිබෙනවා. මෙයින් ෆොන්සේකා සමස්ත රණවිරුවන්ම පාවා දී තිබෙනවා.මෙය රටට ජනතාවට රණවිරුවන්ට එරෙහිව කළ මහා ද්‍රෝහිකමක්. ඔහු මෙවැනි ප්‍රකාශයක් නොකළේ නම් ඔහුට තිබුණා මෙය ප්‍රතික්ෂේප කරන්න. පසුව එය පල කළ මාධ්‍යවේදිනියට එරෙහිව නීතිමය පියවර ගන්න. නමුත් මේ දක්වා ෆොන්සේකා එවැනි ක්‍රියාමාර්ගයක් ගෙන නෑ. වෛරයෙන් හා ද්වේශ සහගතව ආරක්‍ෂක හමුදාවට, ආරක්‍ෂක ලේකම්තුමාට එරෙහිව මෙවැනි ප්‍රකාශයක් කර ඇති බව හොඳින් පැහැදිලි වෙනවා. බටහිර රටවල ඉත්තෙක් බවට ෆොන්සේකා අද පත් වෙලා.දහම් දිවයින ලෙස ලෝ පතලව ඇති අප මාතෘභූමිය, පින්බර ශ්‍රී ලංකා රාජ්‍යය, දෙකඩවීමට ඉඩ නොදී ආරක්ෂාකර ගැනීම පුරවැසි අපගේ පරමවූ යුතුකමකි වගකීමකි.වසර 30 කට අධික කාලයක් පැවති බෙදුම්වාදී කුරිරු ත්‍රස්තවාදය නිමාකර සිංහල, ද්‍රවිඩ, මුස්ලිම්, බර්ගර් ආදී සියලු ජාතීන්ට මර බියෙන් තොරව තම ජීවිතය පවත්වාගෙන යාමට අවස්ථාව සලසාදුන් රාජ්‍ය නායකයාගේ ජනාධිපතිතුමන්ගේ උතුම් මානව හිතවාදී බවට ගෞරව කිරීම, එය රැකෙන පරිදි කටයුතු කිරීම කෙළෙහිගුණ දන්නා කාගේත් පරම යුතුකමකි.බෙදුම්වාදී ත්‍රස්තවාදයට රුකුල් දෙමින් බලපෑම්කළ දෙස් විදෙස් සියලු බලවේග ඉතා සූක්ෂම ලෙස මැඩලමින් රටවැසි ජනතාවට සාමය, සතුට ළඟාකරදීමට එතුමන් ගත් නොපසුබට උත්සාහය අවතක්සේරු කිරීම අසත්පුරුෂ ගතියකි. අපගේ මුතුන් මිත්තන්, රාජ්‍ය නායකයින් විසින් වසර දහස් ගණනක් තිස්සේ සතුරු බලවේග මැඩලමින් අඛන්ඩව පවත්වාගෙන පැමිණි රටේ භෞමික අඛන්ඩතාවය තවදුරටත් ආරක්ෂාකර ගැනීම පුරවැසි අපගේ පරම යුතුකමකි.මේ ශශ්‍රී ලංකා දිවයින මුළු තුන්ලෝකයටම වටිනා මහත්වූ පුණ්‍ය භූමියකි. ලෝසතුන්හටත්, නොපෙනෙ විවිධ ලෝකයන්හි වෙසෙන සත්ත්වයින්ටත් විමුක්තිය ළඟාකරදෙන උතුම් ථෙරවාදී බුදුදහම රැඳී බෞද්ධ රාජ්‍යය වීම එයට හේතුවයි. වසර 2500ක් පුරා මේ මනරම් දිවයින ලෝක ජනතාවගේ සැලකිල්ලට ගෞරවයට භාජනය වූයේ බෞද්ධ දර්ශනයෙන් ඔප්නැංවුනු රාජ්‍යයක් වීමේ හේතුවෙනි. මෙවන් උතුම් දිවයිනක් ආරක්ෂා කරන්නේ එහි වෙසෙන පාලකයින් හා ජනතාව පමණක් නොවේ.ඊට වඩා මහා බලයකින් මෙම දිවයිනට රැකවලක් ලැබෙන්නේය. අප ගෞතම බුදු හිමියන් විසින් එතුමන්ගේ ශ්‍රී මුඛයෙන් වදාලේ උන්වහන්සේ විසින් දේශිත නිර්මල බුදුදහම රැදෙන්නේ (වසර 5000ක් කල්) මේ සුන්දර මිනිසුන් වෙසෙන ශ්‍රී ලංකා දිවයිනේ බවය. එබැවින් එම රට ආරක්ෂා කරන ලෙස දෙවියන්ගෙන් ඉල්ලා සිටියේය. එබැවින් මේ බෞද්ධ රාජ්‍යය විනාශවී යාමට එම දෙවි දේවතාවරුන් ඉඩ දෙන්නේ නැත.වගකිවයුතු ගුරු පරපුරක් වන උපාධිධාරී ගුරු සංගම් එකතුව වසර ගණනාවක සිට අනුරාධපුර මහනුවර, කතරගම, කැලණිය වැනි පිං බල මහිමයෙන් වැඩි පූජනීය ස්ථානවල ආගමික වතාවත්වල යෙදෙමින් ආශිර්වාද පැතුවේ රටේ රාජ්‍ය නායකයාට විසඳීමට ඇති බරපතල ම ප්‍රශ්නය වූ කොටි ත්‍රස්තවාදය නිම කිරීමට ධෛර්යය ශක්තිය ලැබේවායි යනුවෙනි. එබැවින් එම ත්‍රස්තවාදී ගැටලුව විසඳීමට එතුමන්ට පෙනෙන හා නොපෙනෙන බලවේගවල ද ආශිර්වාදය ලැබිණි. දැන් යුද්ධය නිමවී ඇත.එයින් අප රටේ ජනතාව ලබන සහනය වචනවලින් කීමට බැරි තරම්ය. ඒ නිසාම රටේ ඊළඟට අනිවාර්යයෙන්ම කළ යුතු අධ්‍යාපන පරිවර්තනය කිරීම ජනපතිතුමා සතු ජාතික වගකීමකි. එතුමා එම වගකීම ඉතා ඉහළින් ඉටු කරනු ඇති බව අපට පෙනී ගොස් ඇත. විශ්වාසයක් ගොඩ නැඟී ඇත. ඒ වගේම අධ්‍යාපනයේ නියමුවන් වන ගුරුවරුන්ගේ සිත් නොරිදවා ඔවුන්ගේ ප්‍රශ්න විසඳීමට ජනපතිතුමා පෙරමුණ ගෙන ඇත. ගුරු සේවයේ නුපුහුණු උපාධිධාරීන්ට 1 වන පන්තිය දක්වා උසස්වීම් ලබාදෙන 2008 / 45 චක්‍රලේඛය අධ්‍යාපන ලේකම්තුමා විසින් නිකුත් කරනු ලැබූයේ ජනපතිතුමාගේ කාරුණික අවධානය යොමුකිරීම නිසාය.1994 සිට පවතින උපාධි ගුරු වැටුප් විසදෙන 2005/ඡ්ච්/ඡ්/52 කැබිනට් පත්‍රිකාව චක්‍රලේඛයක් කර ගැටලු විසඳීමට අණදුන්නේ ද ජනාධිපතිතුමාය. 1997 සිට පවතින පොදු ගුරු වැටුප් විෂමතා විසඳෙන ශ්‍රේෂ්ඨාධිකරණයේද අනුමැතිය ලද අධිපංතියක් සහිත නව වැටුප් හා උසස්වීම් ක්‍රමය රැගත් චක්‍රලේඛය නිකුත් කරන්නට අනුමැතිය දුන්නේද ජනාධිපතිතුමාය.එම චක්‍රලේඛ 2 ම දැනට භාණ්ඩාගාරයේ අනුමැතියට යොමුකර ඇති අතර, අයවැයෙන් ඊට අදාළ ප්‍රතිපාදන වෙන්කරන ලෙසද උපදෙස් දී ඇත. මේ අනුව 2010 වසරේදී එම සහනද ගුරුවරුන්ට ලබාදෙන බවටත් පොරොන්දු ඉටු කරන බවට ජනාධිපතිතුමා ප්‍රතිඥාදී ඇත. එම විශ්වාසය මත පදනම් වී අපි ඉදිරි කටයුතු සැලසුම් කළ යුතු යැයි යෝජනා කරමු.උතුරේ යුද්ධය නිමා කිරීමේදී විවිධ රටවලින් ජාත්‍යන්තර සංවිධානවලින් ආ බලපෑම්වලට සෘජුව නොබියව රටේ ගෞරවය ආරක්ෂා වන පරිදි මුහුණදී කටයුතු කළේ ජනාධිපතිතුමාය. විශේෂයෙන් දකුණු ඉන්දියාවෙන් පැමිණ ප්‍ර‍්‍රබල විරෝධතා මැඩ පවත්වාගෙන ඉන්දියානු සහාය ලබාගත්තේද ජනාධිපතිතුමාය.එම කටයුතුවලදී ත්‍රිවිධ හමුදාවන්ට පොලීසියට, උපදෙස් දෙමින් ශක්තිය ධෛර්යය දෙමින් රටවැසි ජනතාවගේ සහය ලබාදුන්නේ ජනාධිපතිතුමාය. එබැවින් යුද්ධය අවසන් කිරීමේදී එහි ප්‍රධානතම ගෞරවය ජනාධිපතිතුමාටය. අනිකුත් සියලුම ත්‍රිවිධ හමුදාපතිවරුන්ටත් සෙබල මූලයන්ටත් එම ගෞරවය හිමිවිය යුතුය.ගැති බවින් මිදී ස්ව අභිමානයෙන් දෙපයින් සිටගෙන මුළු ලෝකයටම ආදර්ශයක් දුන් ජනාධිපතිතුමාගේ එම වීරත්වයට ගෞරව කළ යුතුය. එය කළ යුත්තේ එතුමාව නැවතත් බලයට පත් කිරීමෙනි. අනාගතය ගොඩ නැඟීමේදී පුරවැසි අපට යම් යම් කැපකිරීම් කරන්නට සිදුවිය හැකිය. එසේ වුවත් වසර 30ක් ලේ කඳුළු වගුරවමින් දිවිදෙමින් ජයගත් යුද්ධය හෝ එම යුද්ධයේ නියමුවන් ලොවට අවැඩක් කළ අය හැටියට හංවඩුගැසීම අප රටට අවැඩ පිණිස වේ. අපි නියම නිදහස ලැබූවේ මේ කොටි පැරදවීම තුළිනි.එම නිදහස මෙතරම් ඉක්මනින් පිටරැටියන්ට පාවාදීමට නොකළ යුතුය. මුළු ලොවම අපගේ එම වීර වික්‍රමාන්විතය හමුවේ මවිත වුණා. බොහෝ රාජ්‍ය නායකයන්, හමුදාපතිවරු මේ සුවිශාල ජය කෙරෙහි ප්‍රශංසා කළා. එනිසා පාවාදීම් නොකළ යුතුය. අපි අපේකම ආරක්ෂා කරගත යුතුය. රටේ ගෞරවය රැකෙන වැඩ පිළිවෙළක සිටින මහින්ද රාජපක්‍ෂ මැතිතුමා රටේ නායකත්වයට ගෙන ඒම ගුරු ඔබ හා අපගේ පරම යුතුකමක් ජාතික වගකීමක් බව මෙහිදී සඳහන් කළ යුතුයි.විනය ගරුක හමුදාපතිවරයෙකු යැයි කියා ගන්නා සරත් ෆොන්සේකා මහතා තමන්ට උපදෙස් දුන් ආරක්ෂක නිලධාරියාත් සටන් පෙරමුණේ දිවි හිමියෙන් කටයුතු කළ ශවේන්ද්‍ර සිල්වා ඇතුළු අපේ සේනාංකය පාවා දෙමින් කර ඇති ප්‍රකාශයෙන් ඔහුගේ අරමුණ විධායක ජනාධිපති ක්‍රමය ලබා ගැනීම නම් අපට කියන්නට ඇත්තේ රටට ම දෙවියන්ගේ පිහිට බවයි.නිල ඇඳුම ගලවන තාක් කල් ඔහු ඉතා ඉහළින් සැලකූ ආරක්ෂක ලේකම්වරයා අවස්ථාවාදී දේශපාලනයට පාවා දෙන පුද්ගලයෙකු තෝරා ගෙන ඇත්තේ ඔහුට නොගැලපෙන විෂයයක් වන දේශපාලනය යි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=n1001051</link>
    <topic>ෆොන්සේකාගේ හොර හෙළි වෙයි</topic>
    <author>සන්ධ්‍යා කරුණාරත්න, මහින්ද අලුත්ගෙදර</author>
    <content>සරත් ෆොන්සේකා මහතාට අමෙරිකාවේ පුරවැසිභාවය හිමි ග්‍රීන්කාඩ්පතේ සඳහන් ලිපිනයත්, ඒ මහතා වංචා සහගත ලෙස ගනුදෙනු සිදු කළ අමෙරිකානු සමාගමේ ලිපිනයත් එකම බව ජාතික නිදහස් පෙරමුණේ නායක, පාර්ලිමේන්තු මන්ත්‍රී විමල් වීරවංශ මහතා ප්‍රකාශ කෙළේය.හිටපු හමුදාපතිවරයාගේ නම සහිතව එහි සඳහන් ලිපිනය Gold Drive, Edmund o.k - 73012 බවත් ග්‍රීන් කාඩ්පත් අංකය A/055 - 090 - 192 බවත් ඒ මහතා පැවැසුවේය.හිටපු හමුදාපතිවරයාගේ අවි ගනුදෙනුව සම්බන්ධයෙන් සියලු තොරතුරු සාක්කි සහිතව තමන් සතුව පවතින බවද එම ගනුදෙනුවේ ඇත්ත - නැත්ත හෙළිකර ගැනීමට ඉදිරි පැය 24 ඇතුළත විවෘත සංවාදයකට පැමිණෙන ලෙසද විමල් වීරවංශ මහතා ෆොන්සේකා මහතාට අභියෝග කෙළේය.මන්ත්‍රීවරයා මේ අදහස් ප්‍රකාශ කර සිටියේ පෙරේදා (03) මහවැලි කේන්ද්‍රයේ පැවැති මාධ්‍ය හමුවට සහභාගි වෙමිණි. සරත් ෆොන්සේකා මහතා හෝ ඔහු නම් කරන වෙනත් නියෝජිතයකු මේ විවෘත සංවාදයට පැමිණිය යුතු බවත්, එසේ නොවන්නේ නම් ඉකුත් දින 40ක කාලයේ දේශපාලනයේ දී සිදුකළ දූෂණ පිළිබඳව නොව හමුදාපතිවරයා වශයෙන් සිටියදී සිදුකළ වංචා හා දූෂණ සම්බන්ධයෙන් ඉදිරි සතියේ රටට හෙළිකරන බවද හෙතෙම අවධාරණය කෙළේය.ජනතාවට තොරතුරු දැනගැනීමට පූර්ණ අයිතියක් තිබෙන බවද, ජනාධිපති අපේක්ෂකයෙකු ලෙස ඉදිරිපත් වන ෆොන්සේකා මහතා පිළිබඳව සැබෑ තොරතුරු ජනතාව දැනගත යුතු බව ද පැවැසූ හෙතෙම කියා සිටියේ ඡන්ද දායකයා ඡන්ද පොළට යා යුත්තේ තමා ඡන්දය ප්‍රකාශ කරන අපේක්ෂකයා පිළිබඳව සියලු තොරතුරු දැනගත් පුද්ගලයකු ලෙස බවත් ය.විමල් වීරවංශ මහතාගේ අභියෝගය භාරගැනීම ප්‍රතික්ෂේප කළ ෆොන්සේකා මහතා ප්‍රසිද්ධ වේදිකාවේ කියා සිටියේ මෙසේ ය. “මම විවාදයකට එන්න කිව්වේ ජනාධිපති අපේක්ෂකයාටයි. එයා නැතිව දැන් එන්නේ කටු ලෙවකන හාදයෙක්. එයාට ලෙවකන්න මං ඇටකටු ගොඩ ගසා තියන්නම්. ඒක හෙට අනිද්දාට බලා ගනිමු.”</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=n1001052</link>
    <topic>ත්‍රස්තවාදය පරාජය කෙළේප්‍රභාකරන්ටත් කන්න දීලයි</topic>
    <author>ධනුෂ්ක ගොඩකුඹුර හලාවත සිට</author>
    <content>මානව හිමිකම් කඩවූ බවට ලෝකය චෝදනා කළත් මේ ආණ්ඩුව ත්‍රස්තවාදය පරාජය කෙළේ උතුරේ ජනතාවට පමණක් නොව ප්‍රභාකරන්ටත් ආහාර දීමෙන් පසුව යැයි ජනාධිපති මහින්ද රාජපක්ෂ මහතා පවසයි.ලෝකයේ බලවත්ම ත්‍රස්තවාදී සංවිධානය ලෙස හැඳින්වුණු එල්.ටී.ටී.ඊ. සංවිධානය පරාජය කෙළේ ජනතාවට ලේ සහ කඳුළු උරුම කර දීමෙන් නොවන බව පැහැදිලිව ඔප්පු කර තිබෙනවා යැයි ද ජනාධිපතිවරයා කියයි.එදා දෙවන ලෝක යුද සමයේ බ්‍රිතාන්‍ය රජය ජනතාවට දුන්නේ ලේ, කඳුළු පමණක් බව පෙන්වා දෙන ජනාධිපතිවරයා මෙය බ්‍රිතාන්‍ය නොව ශ්‍රී ලංකාව යැයි ලොවටම හඬ ගා කී බවත් සඳහන් කරයි.එදා යුද්ධය කරන අතරම සංවර්ධනයත් ඇරැඹුවේ නැතිනම් ආණ්ඩුවට කළ හැක්කේ යුද්ධය පමණක් කියමින් විපක්ෂය කෑ ගසනු ඇති බව පෙන්වා දුන් ජනාධිපතිවරයා එවැනි චෝදනාවකට මේ ආණ්ඩුව ඉඩක් තබා නැතැයිද අවධාරණය කරයි.ජනාධිපති මහින්ද රාජපක්ෂ මහතා මේ අදහස් පළ කෙළේ 2010 ජනාධිපතිවරණයේ විජයග්‍රහණය තහවුරු කෙරෙන හලාවත ජන රැලියට ඊයේ (4) එක්වෙමිනි.ජනාධිපතිවරයාගේ ජයග්‍රහණය විජයග්‍රහණයක් බවට පත් කිරීම සඳහා එක්සත් ජනතා නිදහස් සන්ධානය රටපුරා සංවිධානය කරන ජන රැලි මාලාවේ විජයග්‍රාහී පස්වැනි ජනරැලිය දහස් සංඛ්‍යාත ජනකායකගේ සහභාගීත්වයයෙන් හලාවත ෂර්ලි කොරයා ක්‍රීඩාංගණයේ දී පැවැත්විණි.එක්සත් ජාතික පක්ෂයේ පළාත් සභා මන්ත්‍රීවරයකුව සිට පසුගියදා එක්සත් ජනතා නිදහස් සන්ධානයට එක් වූ සුදත් චන්ද්‍රසේකර මහතා ජනාධිපතිවරයාගේ විජයග්‍රහණය වෙනුවෙන් කැපවන බවට හලාවත ජනතාව ඉදිරියේ ප්‍රතිඥා දුන්නේය.ත්‍රස්තවාදය විනාශ කරන අතරම රට සංවර්ධනය කිරීමේ වැඩපිළිවෙළ ආරම්භ කෙළේත් මේ රටේ ජනතාවට යහපත් ජීවිතයක් උදාකිරීමේ අරමුණින් බවත් ජනාධිපතිවරයා මෙහිදී ප්‍රකාශ කෙළේය.ඇමැතිවරු වන මිල්රෝයි ප්‍රනාන්දු, දොස්තර රාජිත සේනාරත්න, නියෝමාල් පෙරේරා, පාර්ලිමේන්තු මන්ත්‍රී විමල් වීරවංශ, පළාත් සභා මන්ත්‍රී සුදත් චන්ද්‍රසේකර, ප්‍රවීණ මාධ්‍යවේදී ජැක්සන් ඇන්තනී මහත්වරුද මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=n1001053</link>
    <topic>මා ජෙනරාල්ගෙන් සමාව ගත්තේ නෑ</topic>
    <author/>
    <content>තමා ෆොන්සේකා මහතා ඉදිරියේ දනින් වැටී සමාව ඉල්ලා සිටි බවට ජනතා විමුක්ති පෙරමුණේ මන්ත්‍රී අනුර කුමාර දිසානායක මහතා කර ඇති ප්‍රකාශය සන්ඩේ ලීඩර් කර්තෘ ෆෙඩ්රිකා ජෑන්ස් පිළිකුලෙන් යුතුව හෙළා දකී.යටත්වීමට පැමිණි කොටින්ට වෙඩි තබන ලෙසට ආරක්ෂක ලේකම්වරයා නියෝග කෙළේ යැයි හිටපු හමුදාපති සරත් ෆොන්සේකා කළ ප්‍රකාශය සන්ඩේ ලීඩර් පත්‍රයේ පළ කිරීම ගැන මෙසේ සමාව ගත් බව අනුර කුමාර දිසානායක මහතා කියා සිටී.මේ සම්බන්ධයෙන් පසු ගිය සන්ඩේ ලීඩර් පුවත්පතට විශේෂ ලිපියක් ලියන ෆෙඩ්රිකා ජෑන්ස් කියා සිටින්නේ දිසානායක මහතා කළ ප්‍රකාශය සම්පූර්ණ අසත්‍යයක් බවයි. ෆොන්සේකා මහතාගෙන් සමාව ගත යුතු බවට කිසිම ඉල්ලීමක් සිදුනොවූ බවද ෆෙඩ්රිකා ජෑන්ස් කියයි.එවැනි අසත්‍ය ප්‍රකාශයක් කිරීමෙන් අනුර කුමාර දිසානායක මහතා මුළු සමස්ත ජනමාධ්‍ය ක්ෂේත්‍රයකටම නිග්‍රහයක් කර ඇති බවත් මාධ්‍යවේදීන් දැඩි අවමානයකට හා හෑල්ලුවකට ලක්කර ඇති බවත් කතුවරිය කියයි.ෆොන්සේකා මහතා කළ ප්‍රකාශය සන්ඩේ ලීඩර් පුවත්පතේ පළ කිරීම ගැන කිසිදු අකමැත්තක් නොදැක් වූ බවත් එම ප්‍රකාශය ගැන පැහැදිලි කිරීමක් කරන්න ෆොන්සේකා මහතා ඉදිරිපත් වූයේ ජනතා විමුක්ති පෙරමුණේ නායකයන්ගේ බලපෑමට බවත් කතුවරිය සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=n1001054</link>
    <topic>කට කතා පතුරුවන කණ්ඩායමක් ගැනතොරතුරු හෙළි වෙයි</topic>
    <author>සිසිර ජයනාත් පීරිස් අම්පිටිය සමූහ</author>
    <content>හාල්මිල ඉහළ යාම, අත්‍යාවශ්‍ය පාරිභෝගික භාණ්ඩ මිල හිඟය, ප්‍රධාන මාතෘකාව කරගෙන කට කතා පතුරුවන කණ්ඩායමක් පිළිබඳ තොරතුරු වාර්තා වේ.’අබකල්ලිය’ නමින් දැනටම ත්‍රීරෝද රථ රියදුරන් අතර හඳුන්වන මෙම පුද්ගලයන් ත්‍රීරෝද රථයකුලී ගමනක් යාමට කතා කර ගමන යන අතරතුර මල්ලී මේ පාර මහින්ද මහත්තයට අවාසියි වගේ නේද ? යනුවෙන් අසා බඩු මිල, ඉහළ ගොස් ඇති බව සහ හාල් මිල ගැන කතා කරන බව ත්‍රීරෝද රථ රියදුරන් කීප දෙනකු දිනමිණට කීය.තවදුරටත් මෙම කාරණය සත්‍යයක්දැයි තහවුරු කර ගැනීම පිණිස ජනයා ගැවසෙන අවන්හල් වෙළෙඳ සංකීර්ණ සති පොළ වැනි ස්ථාන වල දිනමිණ කළ සමීක්ෂණයකින් මෙම කාරණය සත්‍ය බව දැන ගැනීමට හැකි විය. රජය අපහසුතාවයකට පත් කිරීම පිණිස ප්‍රතිවාදින්ගේ බලපෑම් මත බොහෝ වෙළෙඳුන් අත්‍යවශ්‍ය භාණ්ඩ සඟවා ඇති බව ජනතාව දිනමිණ සමග ප්‍රකාශ කළහ.මෙම තත්ත්වය මැඩ පැවැත්වීමට රාජ්‍ය මැදිහත්වීමක් ඉතා අත්‍යවශ්‍ය බව පවසන මැදහත් ජනතාව හාල් මිල හා අනෙකුත් අත්‍යාවශ්‍ය භාණ්ඩ සඳහා පාලන මිලක් ඇති කිරීම සිදු කළ යුතු බැව් ද පැවසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=n1001055</link>
    <topic>විජාතික බලවේග පරදවන්නමහින්ද වටා පෙළ ගැසෙන්න</topic>
    <author/>
    <content>අතීතයේ දී පවා වරින්වර අප රටට පැමිණි විජාතික බලවේග අන්කවරදාටත්වඩා අද වෙනස් ස්වරූපයකින් පැමිණ තිබෙන බවත්, මෙම තීරණාත්මක අවස්ථාවේ ජනාධිපති මහින්ද රාජපක්ෂ මහතා ජයග්‍රහණය කරවීමට සියලුම වැඩකරන ජනතාවගෙන් ඉල්ලා සිටින බවත් රජයේ ලිපිකරු සේවා සංගමය පවසයි.ත්‍රස්තවාදය පරාජය කිරීමේ කාර්යයේ අයිතිය බෙදා ගන්නට අද කවුරු උරුමකම්කීවද එය අවසන් වූයේ ජනාධිපති මහින්ද රාජපක්ෂ මහතාගේ පරිණත ඍජු නායකත්වය නිසා යැයි ද එම සංගමය කියා සිටියි.එහි දී වැඩකරන ජනතාව ඇතුළු ගොවි කම්කරු ජනතාව සියලු දුක් පීඩා ඉවසමින් විශාල සහයෝගයක් ජනාධිපතිවරයාට ලබාදුන් බව ද සංගමය පෙන්වා දෙයි.දැන් අවශ්‍යව ඇත්තේ රට වේගවත් සංවර්ධනයක් කරාගෙන ගොස් පොදු මහජනතාවට සහන සලසමින් යුද්ධයෙන් පීඩාවිදි ජනතාව හා ඉන් අසරණ වූ රණවිරු පවුල්වල දුක්ගිනි නිවීම යැයි ද සඳහන් කරයි.ඉදිරි ජනාධිපතිවරණයේ දී මහින්ද රාජපක්ෂ මහතා දෙවැනි වරටත් මෙරට ජනාධිපතිවරයා ලෙස පත් කර ගැනීමට ජනතාව බලාසිටින්නේ යුද්ධය ගැන කතා කරමින් උදම් ඇනීමට නොව එක් රටක ලාංකීය පුරවැසියන් ලෙස ජීවත්වීමට සහ එහි ප්‍රතිලාභ අනාගත පරපුරට උදාකර දීමට බව ද රජයේ ලිපිකරු සේවා සංගමය අවධාරණය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=n1001056</link>
    <topic>ජාතික විදුලිබල පද්ධතියටමෙගාවොට් 600 ක් මේ වසරේ</topic>
    <author>සුභාෂිනී සේනානායක</author>
    <content>මෙගාවොට් 600 ක් 2010 දී ජාතික විදුලිබල පද්ධතියට එක් වේ.ඒ අනුව 2010 වසර විදුලිබල හා බලශක්ති ක්‍ෂේත්‍රයේ ස්වයංපෝෂිත වසරක් ලෙස හැඳින්වේ. ශශ්‍රී ලංකාවේ ප්‍රථම ගල් අඟුරු බලාගාරය වන නොරොච්චෝලෙන් මෙගාවොට් 300 ක් වසර මැද දී ජනතා අයිතියට පැවරේ.ඊට අමතරව කෙරවලපිටිය ද්විත්ව චක්‍රීය බලාගාරයේ දෙවන අදියරෙන් මෙගාවොට් 100 ක්ද ඉහළ කොත්මලේ ජල විදුලි බලාගාරයෙන් මෙගාවොට් 100ක්ද ජාතික විදුලි පද්ධතියට එක්කෙරේ. ත්‍රිකුණාමලයේ සාම්පූර්හි ඉදිකෙරෙන මෙගාවොට් 1000න් යුත් විදුලි යෝජනා ක්‍රමයද මේ වසරේ ආරම්භ කෙරේ.ඉන්දු ශශ්‍රී ලංකා සම්ප්‍රේෂණ ව්‍යාපෘතිය ද මේ වසරේ ජනවාරි මාසයේ ආරම්භ කෙරෙන අතර එම ව්‍යාපෘතිය නිම කිරීමෙන් අනතුරුව විදුලිබල පද්ධතියට මොවොට් 1000ක් එක් කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=n1001057</link>
    <topic>ලොව සියලු සංඝ නායක හිමිවරු මහින්ද නැවත පත් කරන්නැයි ඉල්ලති</topic>
    <author>නුවන් කොඩිකාර සහ ප්‍රර්ථනා වීරසිංහ</author>
    <content>දශක තුනක යුද්ධය නිමකර මාතෘ භූ®මියට නිදහස ලබාදුන් ජනාධිපති මහින්ද රාජපක්ෂ මහතාට නැවත වරක් බලය ලබාදෙන ලෙස ජාත්‍යන්තරව ධර්ම ප්‍රචාරයේ නියුතු මහා සංඝරත්නය ජනතාවගෙන් ඉල්ලා සිටියහ.මන්ත්‍රීවරයකු, ඇමැතිවරයකු, විපක්ෂ නායකයකු, අගමැතිවරයකු ලෙස සිට ජනාධිපති දක්වා පැමිණි මහින්ද රාජපක්ෂ මහතාට රට පිළිබඳ අත්දැකීම් මෙන්ම ආදරයක් ඇති බවත්, එවැනි අයෙකුට රට බාර දුනහොත් සුබ අනාගතයක් උදාකරගත හැකි බවත් උන්වහන්සේ ප්‍රකාශ කළහ. නාරාහේන්පිට අභයාරාමයේ ඊයේ (04) පැවැති ප්‍රවෘත්ති සාකච්ඡාවකදී ජාත්‍යන්තර ධර්ම ප්‍රචාරයේ නියුතු හිමිවරු එසේ සඳහන් කළහ.ශ්‍රී ලංකා භූමිය ගැන විදෙස් රටවල තිබූ අප්‍රසාදය යුද්ධය අවසන් වීමත් සමඟ පහව ගොස් නැවතත් අපේ රට ගැන ලෝක අවධානය යොමුවී ඇතැයිද ඇමෙරිකාවේ ප්‍රධාන සංඝනායක, ආචාර්ය වල්පොල පියනන්ද නාහිමියෝ ප්‍රකාශ කළහ.මේ වනවිට දෙස් විදෙස් ආයෝජකයින් රැසක් ආයෝජනයන් සඳහා පැමිණෙමින් සිටින බවත්, ඉදිරි සංවර්ධනයත් සමඟ සංචාරකයන්ගෙන් ගහන රටක් බවට ශ්‍රී ලංකාව පත්වනු ඇතැයිද උන්වහන්සේ සඳහන් කළහ.විදෙස් රටවල ධර්ම ප්‍රචාරයේ යෙදුනද, පුංචි දූපතේ ඉපදුණු හිමිනමක් ලෙස රට ගැන කැක්කුමක් තිබුණ බවද පියනන්ද හිමියෝ කීහ.ශ්‍රී ලංකාව ගැන ලොව පුරා ගෙනගිය අසත්‍ය ප්‍රචාරයන් හා කටකතා පරාජය කිරීමට තානාපතිවරු ලෙස තමන් වහන්සේලාට කටයුතු කිරීමට සිදුවුණ බවද ඇමරිකාවේ ප්‍රධාන සංඝනායක හිමියෝ පෙන්වා දුන්හ.යුද්ධය නිමවීම තුළින්ම දූෂණය, භීෂණය නතර වුණ බවත්, වත්මන් ජනපති යළි බලයට ගෙනඒමට එයමද ඇති බව කීහ. රට ගැන කැක්කුමක් ඇති දේශයට ආදරය කරන සැවොම මහින්ද රාජපක්ෂ මහතාගේ ජයග්‍රහණය සඳහා පෙළ ගැසෙන ලෙසද ඒ හිමියෝ ඉල්ලා සිටියහ.විදේශ රටවල වැඩමව සිට ධර්ම ප්‍රචාරයේ යෙදුනත් අපේ රට ගැන අහන්න, දකින්න ලැබෙන දේවල් නිසා හොඳ මානසිකත්වයකින් එම කාර්යයේ යෙදෙන්න නොහැකි වුණා යැයි ඇමරිකාවේ ධර්ම ප්‍රචාරයේ නියුතු කොට්ටාවේ නන්ද හිමි පැවැසූහ. සමහරු අප සමඟ කතා කරන විට රට ශ්‍රී ලංකා යැයි දැනගත් විට මුහුණ ඇඹුල් කරගන්නවා. කතා නොකර මගහැර යනවා. එවැනි තත්ත්වයක සිට තමයි පසුගිය කාලයේ ධර්ම ප්‍රචාරයේ යෙදුනේ.යුද්ධය නිමා වුණ දවසේ විදේශිකයෝ පැමිණ සුබ පැතුවා. ඔබේ රට ප්‍රශ්නවලින් මිදිනු රටක් නේද කියලා ඔවුන් විමසා සිටියා. එවිට ශ්‍රී ලාංකික හිමිනමක් ලෙස පුදුම සතුටක් වින්දා. යම් අයුරකින් රට වෙන කාට හරි ගියහොත් ඉදිරි වසර පහ ඇතුළත ත්‍රස්තවාදය වෙනයම් ආකාරයකින් හෝ ඉස්මතුවන බවද උන්වහන්සේ ප්‍රකාශ කළහ.තායිලන්තය පුරා අපේ රට ගැන විවිධ කතා වැරැදි පසුගිය කාලය පුරාම පැතිර ගියා. අපේ රට මිලේච්ඡ රටක් ලෙස හඳුන්වාදී තිබුණා යැයි තායිලන්තයේ ධර්ම ප්‍රචාරයේ නියුතු අවිස්සාවේල්ලේ ධම්මානන්ද හිමියෝ පැවැසූහ. එහෙත් ත්‍රස්තවාදය අවසන් වීමත් සමඟ තායිලන්තයේ ජනතාව අපේ රට ගැන සුබවාදී ලෙස කතා කරන්න , දකින්න පටන් ගත්තා.මම දේශපාලනයට සම්බන්ධව කටයුතු කරණ කෙනෙක් නොවේ. මම සාමයට සමාදානයට, සමඟියට කැමැති කෙනෙක්. ස්ව්ස්ටර්ලන්තය යනු බහු ආගමික, බහුවාර්ශික වෙනස්කම් තිබුණත් යහපත්ව පාලනය ගෙන යන රටක්.ශශ්‍රී ලංකාවේ පැවැති 30 අවුරුදු යුද්ධය අවසන් කිරීමේ ගෞරවය ජනාධිපතිතුමා ප්‍රමුඛ සෙන්පතීන්ටත්, රණවිරුවන්ටත්, සාමාන්‍ය ජනතාවටත් හිමි විය යුතු යැයි ජර්මනියේ ප්‍රධාන සංඝනායක ආචාර්ය වල්පොල කල්‍යාණතිස්ස ස්වාමීන් වහන්සේ පැවැසූහ.ජනාධිපතිතුමාගේ මෙහෙයවීමෙන් ලබාගත් ජයග්‍රහණය ආපස්සට හරවන්නේ නැතිව, ඒකීය ශශ්‍රී ලංකාවක් තුළ, ශශ්‍රී ලාංකිකයන් වශයෙන් සැමට යහපත්ව ජීවත්වීමට අවශ්‍ය ඉක්මන් ආර්ථික සෞභාග්‍යයක් ළඟා කර ගැනීම සඳහා ජනතාව මේ මොහොතේ බුද්ධිමත්ව ක්‍රියා කරන මෙන් පවසා සිටිනවා.ශ්‍රී ලංකාව සහ ඇමරිකාව අතර ගොඩනඟාගත් මිත්‍රත්වය ෆොන්සේකා මහතා රට පාවා දෙමින් සන්ඩේ ලීඩර් පුවත්පතට කළ ප්‍රකාශයත් සමඟ යළි බිඳ වැටුණු බව ඇමරිකාවේ ප්‍රධාන සංඝනායක, ආචාර්ය වල්පොල පියනන්ද හිමියෝ ප්‍රකාශ කළහ.එම මිත්‍රත්වය ඇති කර ගැනීමට ඇමරිකානු සෙනට් සභාව හා කොංග්‍රස් මණ්ඩලය සමඟ විවිධ අවස්ථාවන්හිදී සාකච්ඡා කිරීමට සිදුවුණ බවත්, බොහෝ පරිශ්‍රමයක් යොදා ගොඩ නඟාගත් මිත්‍රත්වය හා විශ්වාසය ෆොන්සේකා මහතාගේ ප්‍රකාශය හමුවේ යළි බිඳී ගිය බවත් උන්වහන්සේ පෙන්වා දුන්හ.1978 ජපන් ශිෂ්‍යත්වයක් ලබා පශ්චාත් උපාධිය හැදෑරීම සඳහා ජපානයට යෑමට මා හට අවස්ථාවක් ලැබුණා. මේ රටේ සල්ලිවලින් ඉගෙන ගත් මා අද මේ රටේ දරුවන්ට ශිෂ්‍යත්ව ලබා දීමට කටයුතු කරන්නේ උපන් බිම වෙනුවෙන් ඇති හැඟීම නිසා යැයි ජපානයේ සහ අමෙරිකාවේ ධර්ම ප්‍රචාරක ආචාර්ය උඩුගම සුමංගල ස්වාමීන් වහන්සේ පැවැසූහ.ධර්මදූත සේවාවේ යෙදීමටත් පෙර මා අධ්‍යාපනය ලැබූ 1983 අවුරුද්දේ දී ජපානයේ පත්තරයක ශ්‍රී ලංකාවේ තිබූ ත්‍රස්තවාදය විස්තර කර තිබුණේ හින්දුන් හා බෞද්ධයන් අතර ඇති වී ඇති ගැටුමක් ලෙසයි. ඒ අවස්ථාවේ එම වැරැදි මතය නිවැරැදි කිරීමට මා ඉදිරිපත් වූවා. 2005 දී ජනාධිපති මහින්ද රාජපක්ෂ මහතා ජනාධිපති නොවුණා නම් අද මේ රට රාජ්‍යයන් දෙකක් ලෙස බෙදී අවසන්.එතුමා පොරොන්දු වූ පරිදිම වසර 4ක් ඇතුළත ත්‍රස්තවාදය අවසන් කළා. ජාතියේ පිනට පහළ වූ මේ නායකයා නැවත වරක් බලයට පත් කොට ආසියාවේ හොඳම රට බවට ශ්‍රී ලංකාව පත් කීරීමට අවස්ථාව ලබා දෙන බව අපට විශ්වාසයි.පසුගිය දශක කිහිපය පුරා විදේශයන් හී සිටි බොහෝ අය අපේ රට දිහා බැලුවේ මිනී කන්නන්ගේ දේශයක් ලෙස. ඒ කාලකන්නි සමය නැති කළ ජනාධිපති මහින්ද රාජපක්ෂ මහතාට සමස්ත ජනතාවම ණය ගැති විය යුතුයැයි තායිවානයේ ප්‍රධාන සංඝනායක , ආචාර්ය බෝදාගම චන්දිම නාහිමි කීහ.යුද්ධය නිම වෙලා පසුගිය මාස කිහිපයට මැලේසියාව , චීනය , ජපානය , සිංගප්පූරුවේ සිට විශාල පිරිසක් මෙරටට පැමිණියා. ඔවුන් සංවර්ධනයන් සඳහා අයෝජනය කිරීමට දැඩි උනන්දුවකින් සිටිනවා. බොහෝ පිරිස් විවිධ ව්‍යාපෘති මෙ රටට ගෙන එමින් සිටිනවා.ශ්‍රී ලංකාවේ අපට අවශ්‍ය දැන් සංවර්ධනය. එය ඉටු කළ හැක්කේ වත්මන් නායකයට පමණයි. එතුමා සතුව හොඳ සැලැසුම් තිබෙනවා.මේ රටෙන් අධ්‍යාපනය ලබාගෙන ලෝකයට ගොස් ධර්මය ප්‍රචාරය කරන සියලුම භික්ෂූන් වහන්සේ මෙරටට වැඩමකළේ, අද අපේ රටේ පවතින තීරණාත්මක අවස්ථාවට මුහුණදීම සඳහා යැයි එක්සත් රාජධානියේ ප්‍රධාන සංඝනායක රාජකීය පණ්ඩිත කඹුරාවල රේවත ස්වාමීන් වහන්සේ පැවැසූහ.අපේ රට මුහුණදුන් විවිධ ව්‍යසනවලදීත් විදේශගත මහා සංඝරත්නය මෙරටට වැඩම කොට ඒ අවස්ථා සඳහා හැකි උපරිමයෙන් දායකත්වය ලබා දුන්නා.වසර ගණනාවක් තිස්සේ අපේ රට ගිලගෙන තිබූ ත්‍රස්තවාදය අවසන් කිරීමෙන් පසු මේ රටට පැමිණෙන විදේශිකයන් ප්‍රමාණය ඉහළ ගොස් තිබෙනවා. එක්සත් රාජධානියේ පදිංචිව සිටි ශ්‍රී ලාංකිකයින්ට නැවත කිසි දිනෙක ශ්‍රී ලංකාවේ පදිංචියට ඒමට අදහසක් තිබුණේ නැහැ.එහෙත් යුද්ධය අවසන් වීමෙන් පසුව ඔවුන්ගේ අදහස වෙනස් වූවා. ඒ අනුව දැනට ශ්‍රී ලංකාවේ පදිංචියට බොහෝ පිරිස් විදේශීය දේපල විකුණා දමා පැමිණ තිබෙනවා. එය ඉතා සතුටට කාරණයක්.ලෝක ආර්ථිකය හමුවේ රැකීරක්ෂා, බැංකු සහ ව්‍යාපාර කඩාවැටී බොහෝ දියුණු රටවල ජනතාව අපහසුතාවයට පත් වුවද ශ්‍රී ලංකාවේ එවැනි තත්ත්වයක් උද්ගත වූයේ නැහැ.ගම් දනව් සංවර්ධනය කරමින් රට තුළ මහා සංවර්ධන ව්‍යාපෘති ආරම්භ කිරීමට මේ රජයට හැකියාවක් තිබුණා. රටට සාමය උදාකොට රට සංවර්ධනය කිරීම ආරම්භ කළ මේ මොහොතේ, මේ තීරණාත්මක අවස්ථාවේ බුද්ධිමත්ව තමන්ගේ ඡන්දය භාවිතා කරන මෙන් අපි ඉල්ලා සිටිනවා.බොහෝ ආගම් අදහන , විශාල පිරිසක් සහ බොහෝ ජාතීන් ප්‍රමාණයක් මැලේසියාවේ ජීවත් වෙනවා. ඒ අතර විශාල දෙමළ ජනතාවකුත් ජීවත් වෙනවා.එසේ ජීවත් වූ දෙමළ ජනතාව පසුගිය කාලය තුළ එල්. ටී. ටී. ඊ ය වෙනුවෙන් අප්‍රසිද්ධියේ විශාල මුදල් ප්‍රමාණයක් එකතු කර දුන්නා. ඒ දිනවල භික්ෂුන් වහන්සේලා ලෙස අප ජීවත්ව සිටි ප්‍රදේශයේ ගමන් – බිමන් යන විට ඔවුන්ගෙන් විවිධ තර්ජනවලට මුහුණ පෑමට සිදුවූවා යැයි මැලේසියාවේ ප්‍රධාන සංඝනායක අළුබෝමුල්ලේ රතනසිරි ස්වාමීන් වහන්සේ පැවැසූහ.එහෙත් යුද්ධය අවසන් වූ පසුව අපිට එදිරිවාදිකම් කළ එල්. ටී. ටී. ඊ හිතවාදී දෙමළ ජනයා නැවත අපව හමුවීමට පැමිණ අපගෙන් ආශීර්වාද ලබා ගන්නා තත්ත්වයට පත් වූවා.රට ත්‍රස්තවාදයෙන් මුදා ගෙන සංවර්ධනය කරා රැගෙන යෑමට කැපවෙන ජනාධිපති මහින්ද රාජපක්ෂ මහතා නොමැතිව මේ අවස්ථාවේදී වෙනත් අපේක්ෂකයකු බලයට පත් වුවහොත් මේ ගොඩ නඟා ගෙන යන රට නැවත මුල සිටම සකස් කළ යුතුයි.සාමය බුක්ති විඳිමින් , නිදහස්ව ජීවත් වීමට අවශ්‍ය පරිසරය ගොඩ නඟා ගැනීම සඳහා අවශ්‍ය බලය මේ රටේ නියම නායකයා වෙනුවෙන් ලබා දීමට තරම් ජනතාව බුද්ධිමත් වන බව අපි විශ්වාසය කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=n1001058</link>
    <topic>ජනපති ඉදිරි ආර්ථික සංග්‍රාමයටත් සූදානම්</topic>
    <author/>
    <content>ත්‍රස්තවාදය පරාජය කළ ජනාධිපතිතුමා ඉදිරියේදී ආර්ථික යුද්ධයත් ජය ගන්නේ යැයි ආරක්ෂක ලේකම් ගෝඨාභය රාජපක්ෂ මහතා පැවසීය.කිසිවෙකුටත් පරාජය කළ නොහැකිව වසර 30 ක් පුරා පැවැති රුදුරු කොටි ත්‍රස්තවාදය අවසන් කරමින් ජනාධිපතිතුමන් මෙවර ජනතාව හමුවට පැමිණෙන්නේ එකී නිදහසේ සැබෑ අරමුණු මෙන්ම ආර්ථික නිදහසේ ප්‍රතිලාභ ද ජනතාව අතට පත් කිරීමේ උදාරතර කර්තව්‍ය පෙරදැරි කර ගනිමින් බවත් ගෝඨාභය රාජපක්ෂ මහතා අවධාරණය කෙළේය.ඒ මහතා මේ බව සඳහන් කෙළේ “විජයග්‍රහණයේ කථාව අද සහ හෙට” යන තේමාව යටතේ රටපුරා දියත් කර ඇති වැඩසටහන් මාලාවේ එක් අදියරක් පසුගිය (30) දා බොරැල්ල ප්‍රදේශය ආවරණය කරමින් පැවැති අවස්ථාවකදීය.මෙහිදී වැඩිදුරටත් අදහස් දැක් වූ ආරක්ෂක ලේකම්වරයා මෙසේද පැවැසීය.2005 නොවැම්බර් මස ජනාධිපතිවරයා පළමු වතාවට ජනාධිපතිවරණයට ඉදිරිපත් වන අවස්ථාවේ එතුමාට තිබුණු ලොකුම අභියෝගය වූයේ ත්‍රස්තවාදය පරාජය කරන එක. ඒවගේම ජනතාවගේ බලාපොරොත්තුව වුණේ වසර 30 ක් මේ රටේ පැවැති ත්‍රස්තවාදය පරාජය කරලා ඊට විසඳුමක් ගෙනල්ලා ගෞරවනීය සාමයක් මේ රටට උදාකරදීමේ බලාපොරොත්තුව ඇතිවයි.මේ වසර 4 ඇතුළත එතුමා ඒ භාරධූර කාර්යය මැනවින් ඉටුකළා. ජනාධිපතිවරු 04 ක් ආණ්ඩු දහයක් වගේම දේශපාලන පක්ෂ රාශියකින් මේ ප්‍රශ්නයට විසඳුම් හොයන්න විවිධ දේවල් සිදුකළා. එහෙත් ඒ කාටවත් කරන්න බැරිවුණු භාරධූර කාර්යයක් ඉටුකරලා තමයි එතුමා නැවතත් ඉදිරි සංග්‍රාමය සඳහා තමුන්නාන්සේලා ඉදිරියට පැමිණ සිටින්නේ.අපි දන්නවා මේ අවුරුදු 30 ක කාලය ඇතුළත මේ රට මුළුමනින්ම විනාශ වුණා. හාමුදුරුවෝ ඝාතනය කළා. සිවිල් වැසියෝ 90000 ක් පමණ ඝාතනය කළා. ත්‍රිවිධ හමුදාවේ 30000 ක් පමණ ඝාතනය වුණා. ආබාධිත වුණා. බෞද්ධ සිද්ධස්ථාන විනාශ වුණා.ආර්ථික මර්මස්ථාන විනාශ වුණා. මේ වගේ විශාල විනාශයක් පෙනි පෙනී සමහර අය මේ රට දෙකට බෙදන්න ගියා. එල්.ටී.ටී.ඊ. සංවිධානය මෙරට ඔවුන්ගේ අයිතියට පවරා ගන්න උත්සාහ කළා.එහෙත් ජනාධිපතිතුමන් බලයට පත් වෙලා ඉතාම කෙටි කාලයක් ඇතුළත මේ භූමියේ සෑම බිම් අඟලක්ම ත්‍රස්තවාදීන්ගෙන් මුදා ගෙන ඒ ත්‍රස්තවාදී නායකයන් විනාශ කරලා ත්‍රස්ත සංවිධාන විනාශ කරලා අපි ජයග්‍රහණය ලැබුවා.එහෙත් මෙය නෙමෙයි නියම ජයග්‍රහණය. මේ අවුරුදු 30 ඇතුළත ඊටත් වඩා විනාශයන් අපේ රටට සිද්ධ වුණා. අපේ ආර්ථිකය මුළුමනින්ම කඩා වැටුණා. සංවර්ධනය අඩාල වුණා. මේ නිසා ජනතාවට, රටට විශාල පාඩු වුණා. රට සංවර්ධනය වෙන්න තිබුණ දේවල් අපිට නැති වුණා. ත්‍රස්තවාදය පරාජය කරලා මෙන්න මේ ආර්ථික නිදහසේ ප්‍රතිලාභත් ජනතාව අතට පත් කළොත් අපිට මේ ජයග්‍රහණයේ නියම ප්‍රතිඵලයක් ලබන්න පුළුවන් වෙනවා.ජනාධිපතිතුමා ත්‍රස්තවාදය විනාශ කරලා අද තමුන්නාන්සේලා ඉදිරියට එන්නේ අවුරුදු 30 ක් තුළ අපිට නැති වුණ දේ අපිට නැවත ලබා දෙන්න.තමුන්නාන්සේලා දන්නවා. එතුමා එදා පත්වෙන කොට මේ රටේ තිබුණ තත්ත්වය. එතුමාට මේ රට භාර දුන්නේ ත්‍රස්තවාදය නැති කිරීමට. එතුමා සියලුම බුද්ධි අංශ නිලධාරීන්, හමුදා නිලධාරීන් සමඟ සාකච්ඡා කරලා පවතින තත්ත්වය පිළිබඳව නියම අවබෝධයක් ලබා ගත්තා. ඒ අනුව ත්‍රස්තවාදය අවසන් කළ හැකි ආකාරයේ ආරක්ෂක ප්‍රතිපත්තියක් සකස් කළා. ඒ ආරක්ෂක ප්‍රතිපත්තිය ඒ අයුරින් ක්‍රියා කළ නිසා තමයි එතුමාට මේ ජයග්‍රහණය කරා යන්න පුළුවන් වුණේ.2005 වර්ෂයේ නොවැම්බර් පැවැති ජනාධිපතිවරණයෙන් ජනාධිපතිතුමන් ජයග්‍රහණය කරලා එළැඹුනු දෙසැම්බර් මාසයේ එතුමා ඉන්දියාවට ගියා. ඉන්දීය බලධාරීන්ට ශ්‍රී ලංකාවේ තත්ත්වය පිළිබඳව ලිඛිතව පැහැදිලි කිරීමක් කළා.මේ කඩා වැටිලා තිබෙන සාම කථා නැවත ආරම්භ කරනවා කියලා එතුමා ඉන්දීය රජයට දැනුම් දුන්නා. ඒවගේම එතුමාට ලැබිලා තිබුණු බුද්ධි තොරතුරු අනුව හමුදාව ලබාදීලා තිබුණු තොරතුරු අනුව මේ එල්.ටී.ටී.ඊ. සංවිධානය එකතු කරගත් ආයුධ, ඔවුන්ගේ පිරිස් බලය, කඳවුරු ආදිය ගැන ඉන්දීය රජයට කරුණු පැහැදිලි කළා. මේ සියල්ල දිහා බලලා එදා ජනාධිපතිතුමන් කිව්වේ අවංකවම එල්.ටී.ටී.ඊ. සංවිධානය මේ සාම කතාවලට ඉදිරිපත් වෙන්නේ් නැහැ කියලා.ඒ වගේම ඉදිරියේදී එල්.ටී.ටී.ඊ. සංවිධානය පහර දෙන්න ආවොත් අපේ හමුදාව ඒ වෙනුවෙන් සූදානම් කරලා ඔවුන්ට අවි ආයුධ පුහුණුව ලබාදීලා ත්‍රස්තවාදීන්ට පහර දෙනවා කියලා එතුමා පැහැදිලිවම ඉන්දීය රජයට කිව්වා. ඔහුගේ පළමු ඉන්දීය සංචාරයේදී ම යුද්ධය පිළිබඳ පැහැදිලි ප්‍රතිරූපයක් ඉන්දීය රජයට ලබාදුන්නා. එදා ඉඳලා ඉන්දීය රජයේ සහයෝගය ජනාධිපතිතුමන්ට ලැබුණා.මේ වෙන කොට ඉන්දියාවේ මධ්‍යම ආණ්ඩුව ඉතාමත් අස්ථාවර තත්ත්වයක තිබුණේ. තමිල්නාඩුවේ නායකයන් ප්‍රබල බලපෑම් කරන තත්ත්වයක් තිබුණා. නමුත් එතුමා කළමනාකරණය කරපු ආකාරය අනුව අපි කමිටු 02 ක් පත් කළා.අපි නිලධාරීන්ගේ කමිටුවක් හදමු. ඔබලත් කමිටුවක් හදන්න. මේ කමිටු දෙකේ අවිශ්වාස නැති වෙන්න යම්කිසි ප්‍රශ්නයක් වුණොත් සාකච්ඡා කරලා විසඳුමකට ගේන්න කියලා එතුමා කිව්වා. ඒ වගේම මුල සිට අග දක්වාම ඇමරිකාව පවා බලපෑම් කළා. මේ රටේ ඉතිහාසයේ පළමු වතාවට බලවත් රටවල් දෙකම විදේශ ඇමතිවරු එක දවසේ ශ්‍රී‍්‍ර ලංකාවට ඇවිල්ලා මේක නතර කරන්න කියද්දී ජනාධිපතිතුමා කෙළින්ම මේකට විරුද්ධ වුණා.මෙය අවසානය වනතුරු නතර කරන්නේ නැහැ කියලා කියන්න හැකියාවක් ඇති කර ගත්තේ අර මනා කළමනාකරණය නිසා. සමහර අය මේවා දන්නේ නැහැ. ඇත්ත තත්ත්වය මෙන්න මේකයි.අපි දන්නවා කොච්චර හොඳට ගහගෙන දිනලා ඉදිරියට ගියත් යම්කිසි හේතුවක් නිසා යුද්ධය නතර කරන්න වුණා නම් අර ලබපු ජයග්‍රහණ සේරම ඉවරයි. මෙවැනි තත්ත්වයන් ඉතිහාසයේ සිද්ධ වුණා.ඒ සියලු දෙයක්ම අංග සම්පූර්ණව සිද්ධ වුණොත් විතරයි අපිට යුද්ධයේ අවසානය දකින්න සිද්ධ වෙන්නේ. යුද්ධවලදී අපිට දිනන්න පුළුවන්. පසුබහින්න පුළුවන්. ඒක තමයි මේ අවුරුදු 30 ක් තිස්සේ සිද්ධ වුණේ. නමුත් අවසානය දකින්න වෙන්නේ මේ සියලු දෙයක්ම නිසි අයුරින් කළමනාකරණය කරන්න පුළුවන් වුණොත් පමණයි. ඒ වගේම බලන්න මේ අවුරුදු 4 ඇතුළත ජනාධිපතිතුමා දේශපාලන ස්ථාවරත්වයක් ඇති කර ගත්තා.අයවැය දී අපි පරාජය වුණා නම් කොච්චර හමුදාව වැඩි කළත් කොච්චර ආයුධ දුන්නත් කොච්චර ගහලා ජයග්‍රහණය කළත් අපි දන්නවා. 2007 අයවැය ඔන්න මෙන්න පරදියි කියලා තිබුණේ. ඒ අවස්ථාවේදී ආණ්ඩුව පරාජය වුණා නම් යුද්ධ කරලා දිනන්න පුළුවන්ද ? රණවිරුවෝ කොපමණ ජීවිත පරිත්‍යාග කළත් වැඩක් තියෙනවාද ? වැඩක් නැහැ.මේ වගේ කරුණු විශාල සංඛ්‍යාවක් තිබෙනවා. මේක දම්වැළක පුරුක් වගේ. මේ දම්වැලේ පුරුක් ගැලවුණොත් මොනම අවස්ථාවකදීවත් යුද්ධය දිනාගන්න බැහැ. ඒක තමයි අවුරුදු 30 ක් තිස්සේ ඇතිවුණේ.එදා ඉන්දියාව වැඩියෙන්ම කැමති වුණේ ජනාධිපතිවරයා රනිල් වික්‍රමසිංහ වගේ පුද්ගලයෙක් වෙනවට. එහෙත් ඔවුන් ජනපති පෙන්වා දුන් කරුණු අනුව සත්‍ය තේරුම් ගත්තා. ඒ නිසා එදා ඉඳලා ත්‍රස්තවාදයේ අවසානය දක්වා ජනාධිපතිතුමන්ට ඉන්දීය රජයේ සහයෝගය නොමඳව ලැබුණා.අද සමහර අය ජනාධිපතිවරණයට ඉදිරිපත් වෙන්නෙ එදා රජයේ දේපළ විකුණලා දූෂිත ක්‍රියාවල නිරත වුණු අය සමඟ. මේ අය දූෂණය නැති කරන්න එන්නේ රජයේ දේපල විකුණල.මට පුළුවන් මේ ලෝකේ මගේ නමට තිබෙන ඕනෑම බැංකු ගිණුමක් පරීක්ෂා කර බලන්න විවෘත ලිපියක් දෙන්න. මම අහනවා සරත් ෆොන්සේකා මහතා ඇතුළු අනිත් අයට ඒ වගේ විවෘත ලිපියක් දෙන්න පුළුවන් ද කියලා. එක් කෙනෙකුටත් දෙන්න බැහැ.තමුන්නාන්සේලා දන්න දෙයක් තමයි බටහිර රටවල් ජනාධිපතිතුමා සමඟ විරුද්ධයි. එතුමා ඔවුන් කියපු විදියට වැඩ කළේ නැහැ. ඒ නිසා මේක ඔවුන්ගේ කුමන්ත්‍රණයක්. ජනාධිපතිතුමා සමඟ හිටපු එක් පුද්ගලයෙක් ඔවුන්ගේ පැත්තට හරවාගෙන විදේශීය බලපෑම් සමඟ අද මේ ජනාධිපතිතුමාට විරුද්ධව නැගී සිටිනවා. මේවා තමයි තමුන්නාන්සේලා ජනතාවට පැහැදිලි කරදිය යුත්තේ.ත්‍රිවිධ හමුදාවේ ශක්තිය වැඩිකළා නම් මේ ත්‍රස්තවාදය අවසන් කරන්න තිබුනෙ මීට අවුරුදු ගණාවකට කළින්. එහෙත් එවකට හිටි එකම නායකයෙක්වත් ඒ දේවල් කළේ නැහැ. එහෙත් ජනපති රට බාර ගන්නා අවස්ථාව වනවිට තිබුණු හමුදාවේ ශක්තිය ඒ වගේ තුන් ගුණයකින් වැඩි කළා.සංඛ්‍යාත්මකව හමුදාවෙ ශක්තිය වැඩිකළොත් යුද්ධය දිනුවට පස්සේ මේ හමුදාවට මොනවද කරන්නේ කියලා සමහර අය ඒ කාලෙ කිව්වා. තවත් අය කිව්වා අපේ ආර්ථිකයට මෙපමණ හමුදාවක් නඩත්තු කරන්න පුළුවන්ද කියලා.ඒ වගේ විශාල ප්‍රමාණයකින් හමුදාව වැඩි කළොත් හමුදා කුමන්ත්‍රණ ඇතිවෙන්න පුළුවන් කියලා තවත් සමහරු කිව්වා. නමුත් ජනාධිපතිතුමාට ජනතාව විසින් බාරදුන් මූලික කාර්යය ඉෂ්ඨ කිරීම සඳහා නොබියව එතුමා ඒ දේවල් කළා. වෙනදා සටන් බිමේදී හමුදා සෙබළුන් මිය ගියාම තුවාල ලැබුවාම ඒ වෙනුවට වෙනත් සෙබළුන් ඒ බළඇණියට ලැබෙන්නෙ නැහැ. බළඇණිවල ශක්තිය අඩුවෙනවා.මෙවර යුද්ධය සඳහා අපි සූදානම් වෙද්දි බළඇණි 10 ක් වැඩිකළා. එල්.ටී.ටී.ඊ. සංවිධානයට අපි මේවා සිදුකළේ කොහොමද කියලා හිතාගන්නත් බැරි වුණා. නමුත් ජනාධිපතිතුමා අවශ්‍ය දේ සිදුකළා.නාවික හමුදාව, ගුවන් හමුදාව නැඟෙනහිර ප්‍රදේශයේදී යුද හමුදාව වෙනුවෙන් රාජකාරී කළා. කිසිම ත්‍රස්තවාදියෙකුට මුහුදු මාර්ගයෙන් උතුරු පළාතට නැඟෙනහිර පළාතට පැමිණීමට දුන්නේ් නෑ. මෙවැනි විශාල රාජකාරියක් නාවික හමුදාව කළා. ඒ වගේමයි ගුවන් හමුදාව. 2005 වෙන කොට ත්‍රස්තවාදීන්ගේ ක්‍රියා නිසා ගුවන් නියමුවන් 38 දෙනෙකු මියගොස් තිබුණා.හෙලිකොප්ටර් හා ගුවන් යානාවලට පහරදී තිබුණා. නමුත් මේ කාලය ඇතුළත ත්‍රස්තවාදීන්ගේ වෙඩි පහරින් එකම නියමුවෙක්වත් මිය ගියේ නෑ. ඒවගේම තමිල් සෙල්වම් වැනි එල්.ටී.ටී.ඊ. නායකයන් සිටි ස්ථාන බලා පහර දී විනාශ කළා.ඒ වගේමයි තමුන්නාන්සේලාගේ පළාතේ යුද හමුදා රණවිරුවන්ගෙන් අහල බලන්ට උඩින් ගුවන් යානා ඇවිල්ලා අර බංකර්වලට පහර දෙනකොට කොච්චර ජවයක් ඇති වනවාද. ඉදිරියට යන්ට හැකියාවක් ලැබෙනවාද කියලා. ඒ ගුවන් ප්‍රහාර අර භූමියට යන සෙබළාට ඉදිරියට යාම සඳහා පිටිවහලක් වුණා.මෙවැනි අති විශිෂ්ට රාජකාරියක් ගුවන් හමුදාවෙන් කළේ. ඒ වගේම මම ඉස්සෙල්ලා කිව්වා වගේ සිවිල් ආරක්ෂක බළකාය මේ පළාතම බලා ගත්තා. ඒ වගේමයි බුද්ධි අංශය, පොලීසිය මේ සියලු දෙනාම කොහොමද 2005 නොවැම්බර් මාසයේ ජනාධිපති පත්වුණාට පස්සේ යුද හමුදාව, නාවික හමුදාව, ගුවන් හමුදාව, සිවිල් ආරක්ෂක බළකාය, පොලීසිය, බුද්ධි අංශය මේ සේරම එකවරම කොහොමද ඉහළම තත්ත්වයට එන්නේ.ත්‍රිවිධ හමුදාවම ඉහළ තත්ත්වයට පැමිණෙන්නේ කොහොම ද? එක සේනාංකයක් පමණක් නොවෙයි යුද හමුදාව පමණක් නොවෙයි, කොහොමද කල්පනා කරලා බලන්න. අන්න නායකත්වය. මේක තමයි අවශ්‍යතාවය. අරමුණක් දුන්නා. නිසි නායකත්වයක් දුන්නා. මේ හින්දා තමයි මේ සියලුම දෙනාම පමණක් නොවෙයි මුළු රටම කල්පනා කරලා බලන්ට. අපි දන්නවා සිවිල් ආරක්ෂක කමිටු හැදිලා මුළු ලංකාව හැම තැනම බස් පරීක්ෂා කරනවා. මුළු රටම එක් අරමුණක් සඳහා නිරත වුණා.හමුදාව ගිහිල්ලා ගහලා එන එක නෙමෙයි ජයග්‍රහණය. ඒකෙ අවසානයක් දකින එක. අපි නැඟෙනහිර මීට කලින් ජය ලැබුවා. එහෙත් අපිට මේ යුද්ධය ඉවර කරන්න බැරිවුණා. යාපනය අල්ලගත්තා. කිලිනොච්චිය අල්ලා ගත්තා. එහෙත් ඒවායේ අවසානයක් දැක්කේ නැහැ. ඒකට හේතුව තමයි නිවැරැදි නායකත්වයක් නොතිබුණ එක.මේ අනුව ඔහු පියවර ගත්තා හමුදාව ශක්තිමත් කරන්නට. හමුදාව පුහුණු කරන්නට. හමුදාවක නිසි නායකත්වයක් තිබෙනවා. එදා එතුමා පත් වෙනකොට හමුදාව තිබුණ ආකාරය අපිට මතකයි. මා දැක්කා පින්තූරයක් මේ ළඟදි. ඒ පින්තූරයේ තිබුනේ ඒ – 9 මාර්ගය විවෘත කරනවා. ඒකෙ තිබුණේ එවකට යාපනය සේනාංකාධිපතිට එල්.ටී.ටී.ඊ. නායකයෙක් අතට අත දෙනවා. ඒකෙ යටින් ලියලා තිබෙනවා හමුදා දෙකෙහි ජෙනරාල්වරු සාකච්ඡා මාර්ගයෙන් ඒ – 9 මාර්ගය විවෘත කරනවා. මෙවැනි තත්ත්වයක් තමයි තිබුණේ. මේ සෑම මාසයකම එල්.ටී.ටී.ඊ. සංවිධානයත් හමුදාවත් අතර සම්බන්ධීකරණ සාකච්ඡා තිබුණා.ජනාධිපතිවරයා ඒවා වහාම නතර කළා. ජනාධිපතිවරයා කිව්වා එල්.ටී.ටී.ඊ. එක සමඟ සාකච්ඡා කරන්නේ දේශපාලනඥයින්. හමුදාවත් එක්ක කිසිම සාකච්ඡාවක් නැහැ. හමුදාවට තියෙන්නෙ තමන්ගේ රාජකාරිය කරලා ශක්තිය යොදවලා අවශ්‍ය දෙයට සූදානම් වෙන එකයි කියලා ඒ මහතා කිව්වා.ඒ අවස්ථාවේදීම ත්‍රිවිධ හමුදාවට අරමුණක් දුන්නා. මට මතකයි එක දවසක් මා ත්‍රිකුණාමලයට ගිය අවස්ථාවේ හමුදාවේ නිලධාරීන්ගෙන් මා ඇහුවා මේ වෙනසට හේතුව කුමක්ද? කියලා. එතකොට යුද්ධය අවසන් කරලා තිබුණේ නැහැ. ජයග්‍රහණය කරමින් සිටින කාලයේ. එක නිලධාරියෙක් මට කිව්වා පළමු දේ තමයි අපිට අරමුණක් දුන්නා.ජනාධිපතිවරයා පළමු දවසේ ඉඳලා අවසානය දක්වා අරමුණක් දුන්නා. ඒ අරමුණ එදා ඉඳලා අවසානය දක්වා ඒ විදිහටම දුන්නා. අන්න ඒ නිසා තමයි අපිට මේ ජයග්‍රහණය ලබන්න පුළුවන් වුණේ කියලා අපි දන්නවා. මේ ජයග්‍රහණයේ මූලිකම සාධකය තමයි සංඛ්‍යාව. අප පසුගිය වසර 30ක කාලය ඇතුළත බැලුවොත් අපේ හමුදාවේ නිලධාරීන්ට තේරෙයි ඇයි මේ සුළු දේ කවුරුත් කළේ නැත්තේ කියන එක. මේ ජයග්‍රහණයට මූලිකම හේතුව වුණේ සංඛ්‍යාව. ත්‍රිවිධ හමුදාවෙ සංඛ්‍යාව. ඒක තමයි ඉතාමත්ම වැදගත් කාර්යය.මේ දේ මා දන්නවා මාත් හමුදාවේ හිටියා. නොයෙක් නොයෙක් හේතු නිසා හමුදාවේ සංඛ්‍යාව වැඩි කිරීම, ආයුධ ගැනීම, බළඇණි ගණන තේරුම් බේරුම් කිරීම කොපමණ බළඇණියක් අවශ්‍ය ද? සේනා අවශ්‍ය ද? කියන දේ තනිකරම රඳා පවතින්නේ රජය මත. ජනාධිපතිවරයා මත. ජනපති තමයි ත්‍රිවිධ හමුදාවට කොපමණ ශක්තියක් තිබිය යුතු ද? කියන කාරණය තීරණය කළ හැක්කේ. මොකද ත්‍රිවිධ හමුදාව තමයි රටක උත්තරීතර ආයතනය. ඒකට හේතුව තමයි ත්‍රිවිධ හමුදාවට බඳවා ගත්තොත් ඔවුන්ට සංවිධානයක් තිබෙනවා. ඔවුන්ට ආයුධත් දෙනවා. ඔවුන්ට ප්‍රබල බලයක් තිබෙනවා. ඒ නිසා ඔවුන්ගේ යුතුකම වන්නේ තමන්ගේ රට ආරක්ෂා කිරීමයි.ඒ වගේම ජනතාව විසින් පත් කරන ලද රජය ප්‍රජාතන්ත්‍රවාදය ආරක්ෂා කිරීම. මේ හේතුව නිසා ත්‍රිවිධ හමුදාවට උත්තරීතර බලයක් තිබෙන නිසා මේ ආයතන, මේ සංඛ්‍යාව සම්පූර්ණයෙන්ම රඳා පවතින්නේ ජනාධිපතිවරයා අතේ. මේ වගේ ඉතාමත් සංවිධානාත්මකව ක්‍රියා කරපු නිසා තමයි අද ත්‍රස්තවාදය ජයග්‍රහණය කරලා අප සෑම කෙනකුටම නිදහසේ හුස්ම ගන්න ලැබිලා තිබෙන්ණේ.මේ අවස්ථාවට හිටපු ජ්‍යෙෂ්ඨ නියෝජ්‍ය පොලිස්පති ප්‍රතාපසිංහ, රියර් අද්මිරල් සරත් වීරසේකර, ජේ. ආර්. පී. සූරියප්පෙරුම මහත්වරු ඇතුළු ප්‍රදේශවාසීන් රැසක්ද එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=n1001059</link>
    <topic>රටවල් දෙකක වීසා මට නෑ</topic>
    <author>මහින්ද අලුත්ගෙදර</author>
    <content>කිසිදා මාතෘ භූමිය හැර වෙනත් රටකට යන්නේ නැතැයි ජනාධිපති මහින්ද රාජපක්ෂ මහතා අවධාරණය කරයි.රටවල් දෙකක වීසා තමන් සතුව නැතැයි කී ජනාධිපතිවරයා තමන්ට උරුම වී ඇත්තේ උපන් මාතෘ භූමිය වන ශ්‍රී ලංකාවේ වීසා එක පමණක් බවත් රාජපක්ෂවරු මේ රට හැර ගියේ නැති බවත් අවධාරණය කෙළේ ය.ඒ මහතා මේ අදහස් පළ කෙළේ අරලිය ගහ මන්දිරයේ දී පවුල් සෞඛ්‍ය සේවා නිලධාරිනියන් හමු වූ අවස්ථාවේ දී ය. රජයේ පවුල් සෞඛ්‍ය සේවා සංගමයේ නිලධාරිනියන් දහසකට වැඩි පිරිසක් මේ අවස්ථාවට එක්ව සිටියහ.රාජ්‍ය නායකයන් කීප දෙනකු බලයට පත් වුවද මේ දශක තුනකට ආසන්න කාලයක් පැවැති යුද්ධය අවසන් කිරීමට නොහැකි වූ බව සිහිපත් කළ මහින්ද රාජපක්ෂ මහතා 2005 දී මේ රටේ ජනතාව තමා වෙත ලබා දුන් ජනවරමින් දෙකඩ වී ගිය රට එක්සත් කිරීමට හැකි වූ බවද කීවේ ය.යුද්ධය සාර්ථකව කරගෙන යන අතරතුර රටේ ආර්ථිකයද මනාව කළමනාකරණය කීරීමට හැකි වූ බවත් , ඒ මොහොතේ ලෝකයේ සෑම නායකයෙක්ම තමාට කතා කළ බවත් කී ඒ මහතා අමෙරිකානු ජනාධිපති බැරැක් ඔබාමා මහතා පිටු තුනක් සහිත ලිපියක් තමා වෙත එවූ බවද පැවැසීය.රටක අනාගතය වෙනුවෙන් සිතා බලා දරුවන්ගේ හෙට දවස යහපත් කීරීමට රටේ දැවැන්ත සංවර්ධන ව්‍යාපෘති ආරම්භ කළ බව කී ජනාධිපතිවරයා රටට ගැලපෙන ආකාරයේ වරායන් , විදුලි බලාගාර , ගුවන් තොටුපොළ හා මර්ග ආදී සෑම සංවර්ධන කටයුත්තක්ම ආරම්භ කළ බව කීය.ලෝකයේ දියුණු රටවල් සේ අපේ රටද ගොඩ නඟමින් රටේ ජනතාවට වඩා හොඳ ජීවිතයක් ගත කිරීමට අවශ්‍ය පරිසරය නිර්මාණය කළ යුතු බව පෙන්වා දුන් ජනාධිපතිවරයා ඒ වෙනුවෙන් තමාට වැඩි වගකීමක් පැවැරෙන බවද සිහිපත් කෙළේ ය.මහින්ද චින්තන ප්‍රතිපත්ති ප්‍රකාශනය හරහා ලබා දුන් පොරොන්දුවලින් වසර හතරක කාලයක් ඇතුළත සියයට 90ක් පමණ ඉටු කිරීමට හැකි වී තිබෙන බව පැවැසූ රාජපක්ෂ මහතා මේ රටේ දූෂණය හා මත් උවදුර තුරන් කිරීමට පියවර ගන්නා බවද පැවැසුවේ ය.දුෂ්කර ගමක ඉපැදුනු තමා අද මේ රටේ නායකයා හැටියට සේවය කරන බව සිහිපත් කළ මහින්ද රාජපක්ෂ මහතා ගමෙන් පැමිණි අයට හිස එසවීමට අධිරාජ්‍යවාදීන් ඉඩ නොතබන බවත් , අමෙරිකාවට ගොස් අධ්‍යාපනය ලබා පැමිණ ටයි , කෝට් දමාගෙන ඉන්නේ නම් කිසිඳු ගැටලුවක් ඇති නොවන බවත් පැවැසීය.විදේශ රැකියා ප්‍රවර්ධන හා සුබ සාධන ඇමැති කෙහෙළිය රඹුක්වැල්ල , පරිසර හා ස්වභාවික සම්පත් ඇමැති පාඨලී චම්පික රණවක , ඉදිකිරීම් හා ඉංජිනේරු සේවා ඇමැති වෛද්‍ය රාජිත සේනාරත්න , ජාතික නිදහස් පෙරමුණේ නායක හා පාර්ලිමේන්තු මන්ත්‍රී විමල් වීරවංශ මහත්වරුද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=n10010510</link>
    <topic>මවුබිමේ ඒකීයබව රැක දුන් පරිදිම</topic>
    <author>ධනුෂ්ක ගොඩකුඹුර සහ දැදිගම විශේෂ,යටියන්තොට සමූහ, රුවන්වැල්ල සමූහ</author>
    <content>පසුගිය ජනාධිපතිවරණයේ දී ජනතාවගේ ප්‍රධානම ඉල්ලීම වූ මවුබිමේ ඒකීයභාවය සුරැකීමට කටයුතු කළ අයුරින් මේ රට ගොඩ නැගීමට දුන් පොරොන්දුවත් අකුරටම ඉටු කරන බවත් ජනාධිපතිවරයා ප්‍රකාශ කෙළේ ය.ජනාධිපති මහින්ද රාජපක්ෂ මහතා මේ අදහස් පළ කෙළේ 2010 ජනාධිපතිවරණයේ විජයග්‍රහණය වෙනුවෙන් එක්සත් ජනතා නිදහස් සන්ධානය රුවන්වැල්ලේදී සංවිධානය කළ මහා ජන රැලියට සහභාගී වෙමිනි. එම රැලිය රුවන්වැල්ල ක්‍රීඩාංගණයේ දී පෙරේදා (03) පැවැත්විණි.ජනාධිපතිවරණයේ විජයග්‍රහණය වෙනුවෙන් එක්සත් ජනතා නිදහස් සන්ධානය සංවිධානය කරන ජනරැලි මාලාවේ සිව්වැන්න වූ මේ රැලියට පනස් දහසකට අධික ජනතාවක් සහභාගි වී සිටියහ.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද පැවැසී ය.රුවන්වැල්ලට ආවාම මට මතක් වුණේ පසුගිය වතාවේ ආ ගමනයි. එදා ඇටසැකිලි වගේ බාගෙට ගොඩ නඟා තිබුණු ගොඩනැගිලි අද සම්පූර්ණයෙන් ඉදි වෙලා. ක්‍රීඩාංගණය හැදිලා. එදා දුන් උපදෙස් ක්‍රියාත්මකව තිබීම පිළිබඳව අපි සතුටු වෙනවා.මේ අති විශාල ජනකායක් රැස්ව සිටින මොහොතේ මට සිහි වෙන්නේ එදා සීතාවක රාජධානිය රටේ උරුමය රැක ගන්න කළ කැපවීමයි. කොළඹ කොටුවට සිර වී සිටි පරංගින්ට බළල් මස් කන්න සිදු වෙන තැනට වැඩ කළේ මේ සීතාවකින් ගිය රාජසිංහ රජතුමායි. අධිරාජ්‍යවාදීන්ට එරෙහිව නැඟී සිටි එන්.එම්.පෙරේරා වැනි නායකයන්ට රුවන්වැල්ල ජනතාවගෙන් ලැබුණේ විශාල ශක්තියක්. ඒ ශක්තිය මත පැන නැගුණු මහා නායකත්වයක් මේ පළාතට උරුම වී තිබෙනවා.සැමදා රට වෙනුවෙන් සටන් වැදුණු මේ ජනතාව මහත් ප්‍රගතිශීලි ජනතාවක්. ප්‍රගතිශීලීන්ගේ බල කොටුවක් බවට පත්ව තිබුණු ප්‍රදේශයක්. ඒ නිසා රුවන්වැල්ලට එනවිට අපට දැනෙන්නේ මහත් සතුටක්.පසුගිය යුගයේ අපට කරන්න විශාල කාර්යභාරයක් තිබුණා. එදා ජනතාව අපට බලය දුන්නේ රට එක්සේසත් කිරීමට හා ඒකීය රටක් බිහි කිරීමටය. අපි ඒ අභියෝගය භාර ගෙන අකුරටම ඉටු කළා.ඒක ඉටු කරලයි අපි අද ජනතාව ඉදිරියට ආවේ. අපි රට එක්සේසත් කර නැවතුණේ නැහැ. රටේ ආර්ථිකය දියුණු කිරීමට, රට සංවර්ධනය කිරීමට අවශ්‍ය වැඩ පිළිවෙළ සකස් කළා.කොළඹට සීමා වී තිබූ සංවර්ධනය ගමට ගෙනාවා. ගමේ පාර කොන්ක්‍රීට් කළා. ගමට විදුලිය දුන්නා. ගමේ පාසල ගොඩනැඟුවා. හැම අංශයක් කෙරෙහිම අවධානය යෙදුවා.අපි ආරක්ෂාව ඇරුණාම වැඩිම මුදල වැය කළේ සෞඛ්‍යයට. ඊළඟට අධ්‍යාපනයට. නීරෝගීමත් ජනතාවක් බිහි කරන්න සෞඛ්‍ය පහසුකම් දියුණු කරන අතරම දරුවන්ගේ අධ්‍යාපනය වෙනුවෙනුත් විශාල මුදලක් වැය කළේ මහත් බලාපොරොත්තුවක් ඇතුවයි.මේ රට නිදහස් කර ගන්න සටනට වගේම සංවර්ධනය කරන සටනටත් අපි අඩිතාලම දැම්මා. 2009 දී විදුලිය කපනවා කිව්වාම ඒකට පිළියමක් ලෙස නොරොච්චෝලේ, ඉහළ කොත්මලේ, කෙරවලපිටිය බලාගාර ආරම්භ කළා. අපි කටයුතු කළේ අද ගැන පමණක් නොව රටේ අනාගතය ගැනත් හිතලයි. එදා යුද්ධය තියනවා කියලා බෝක්කුවක්වත් හැදුවේ නෑ. අපි මේ සියල්ලම කළේ යුද්ධයක් තිබෙන අතරයි. වරාය පහක් එකවර හැදුවා.අපේ එක් ඉලක්කයක් වූ විරැකියාව අඩු කරන්නට පියවර ගත්තා. ඒ සඳහා විශ්වවිද්‍යාලයට යන්නට බැරි, විභාග අසමත් වන දරුවන්ට අපි මාවතක් සැකසිය යුතුයි. ඔවුන්ගේ දක්ෂතා හඳුනාගෙන අනාගතය පිළිබඳ දැක්මක් ඇතිව ඒ සඳහා වැඩපිළිවෙළක් ක්‍රියාත්මක කළ යුතුයි. රටේ සංවර්ධනය ඇති වෙනකොට ඒ තුළින් රැකියා උපදවනවා වගේම පිටරට රැකියාවලටත් දරුවන් යවන්නට පියවර ගත්තා.අපේ දරුවන් යැවිය යුත්තේ පිටරටවල මෙහෙකාර සේවයට නොව අදාළ වෘත්තීමය රැකියාවලටයි. මේ වැඩපිළිවෙළ දියත් කරන අතරම රජයේ රැකියා ලක්ෂ 12ක් දක්වා ඉහළ දැම්මා. එක්සත් ජාතික පක්ෂය කම්කරුවකුටවත් රැකියාවක් දුන්නේ නැහැ.රජයේ සේවය ලක්ෂ 6ට අඩු කරන්න හිටපු එජාපයට රජයේ සේවය ලක්ෂ 12ට වැඩි කළ හැකි බව පෙන්නුවා. අප කෙරෙහි විශ්වාසය තබන්න. අප සමඟ අත්වැල් බැඳ ගන්න. අද නොයෙකුත් බොරු ප්‍රචාර ගෙනියනවා. විපක්ෂ වෛරී දේශපාලනයක් ඛ්ඳුන්වා දීලා.මේ වෛරී දේශපාලනය නතර කළ යුතුයි. සාප කරමින් යන මේ දේශපාලන ගමන නතර කළ යුතුයි. දේශපාලනඥයාට පමණක් නොව පවුලටම වෛර කරනවා. එදා පරංගි කළ වැඩේ තමයි මේ අය කරන්නේ. පරංගි අපේ දරුවන් උඩට විසි කරලා බයිනෙත්තුව ඇල්ලුවා.මේ අය දේශපාලනයේ යෙදෙන තාත්තාට පමණක් නොව ගෙදර ඉන්න දරුවාටත් වෛර කරනවා. මේ දේශපාලනය නතර කරන්න ජනතාව එක්රැස් විය යුතුයි. මේ ජයග්‍රහණය පාවා දෙන්න, සටනට ගිය මිනිසුන් පාවා දෙන්න කිසිවකුට අයිතියක් නෑ. ඒ නිසා අපි සමඟ රට ගොඩ නගන්න එකතු වෙන්න.පසුගිය කාලයේ මැතිවරණවල දී අපි ඇවිත් ඉල්ලුවේ මේ ප්‍රදේශයේ අපේක්ෂකයන් ජයග්‍රහණය කරවන්න කියල යි. මම අද ඉල්ලන්නේ මාව ජයග්‍රහණය කරවන්න කියලයි. මම ඉල්ලන්නේ නිකම් ජයග්‍රහණයක් නොව අති විශිෂ්ට ජයග්‍රහණයක්. මේ ජනතාව මට එය ලබා දෙන බව විශ්වාසයි.විද්‍යා හා තාක්ෂණ ඇමැති මහාචාර්ය තිස්ස විතාරණ මහතා - මේ මැතිවරණය ඉතාම තීරණාත්මක මැතිවරණයක්. ජනාධිපතිතුමා වසර හතරක් ගෙන ගිය වැඩපිළිවෙළ ඉදිරියට ගෙන යනවා ද එජාපයේ යළි පුබුදමු නැවත ක්‍රියාත්මක කරනවා ද කියා ජනතාව තීන්දු කරන්න ඕනේ.ෆොන්සේකාට පක්ෂයක් නැහැ. ඔහු ක්‍රියාත්මක කරන්න යන්නේ එ. ජා. ප ආර්ථික වැඩපිළිවෙළයි’ රනිල්ගේ ආර්ථික වැඩපිළිවෙළට අකැමැති නිසායි ජනතාව රනිල් මහත්තයාව එළවා දැම්මේ. ඔහුට අවශ්‍ය වුණේ අපේ රට යළිත් යටත් විජිතයක් කරන්නයි.බහු ජාතික සමාගම් රට පාලනය කරන තත්ත්වයකට වැඩ කළා. සුබ සාධන කපලා සෞඛ්‍ය , අධ්‍යාපනය කපලා රජයේ කටයුතු පුද්ගලික අංශයට භාර දෙන්න රනිල් උත්සාහ කළා. බඩු මිල ගැන කිඹුල් කඳුළු හෙළන එ. ජා. ප. ය කියන්නේ පිට රටින් බඩු ගේන්න කියලා. ජනාධිපතිතුමා උත්සාහ කරන්නේ අප් රට ස්වයංපෝෂිත කරන්නය. එවිට බඩු මිල අඩු වෙනවා.ෆොන්සේකා බලයට අවොත් ක්‍රියාත්මක කරන්නේ මිලිටරි පාලනයක්. විවිධ ප්‍රශ්න මතු කර පාර්ලිමේන්තුව වුණත් විසිරුවන්න පුළුවන්. මෙය තමයි පකිස්තානයේ වුණේ. ෆොන්සේකාගේ එක පයක් තියෙන්නේ අමෙරිකාවේ. මේ වැඩපිළිවෙළ ඕනේ අපේ රටට නොව අමෙරිකානු අධිරාජ්‍යවාදීන්ටයි. අමෙරිකාවේ ආර්ථිකය කඩා වැටිලා. ඔවුන්ගේ විරැකියාව සියයට 10. අපේ විරැකියාව සියයට 5 යි.ඒ නිසා යටත් විජත යුගයේ වගේ අපේ රට සූරා කන්න හදනවා. එය කරන්න හදන්නේ මේ රටේ ජනාධිපති පාලනයක් හදලයි. එයට ඉඩ දෙන්න අපට බෑ. රට සූරා කෑමට 1977 පසු ක්‍රියාත්මක ප්‍රතිපත්ති වෙනස් කළේ අපේ ජනාධිපතිතුමායි. මේ අධිරාජ්‍යවාදී කුමන්ත්‍රණ පරාජය කළ හැක්කේ එතුමාගේ ප්‍රතිපත්තිවලින් පමණයි. ඒ සඳහා මේ 26 දා එතුමාට විජයග්‍රහණය ලබා දී ජනතා ජයග්‍රහණය ලබා ගන්න කියා ඉල්ලා සිටිනවා.රාජ්‍ය ආදායම් සහ මුදල් ඇමැති හා මුදල් නියෝජ්‍ය ඇමැති රංජිත් සියඹලාපිටිය මහතා - ජාතියේ මහා යුතුකමක් ඉටු කිරීමට අපි අද එකතු වී සිටිනවා. ජාතියටම මහා ජයග්‍රහණයක් ලබා දුන් ඒ නායකයාට කෘත ගුණ දැක්වීම අපගේ යුතුකමයි.ජනාධිපතිතුමා අපට ලබා දුන් ජයග්‍රහණය මිල කළ නොහැකියි. මේ ත්‍රස්තවාදය නිසා දස දහස් ගණනක් තරුණ තරුණියන් මිය ගියා. අපේ ජාතික ධනය රුපියල් බිලියන ගණන් විනාශ වුණා.ත්‍රස්තවාදය පරාජය කොට අප ලැබූ ජයග්‍රහණය ලඝු කොට සළකන්න බැහැ. හැමදාමත් අපි මේ ජයග්‍රහණය සැමරිය යුතුයි. සතියකින් දෙකකින් එය අවසන් කරන්න බැහැ. සරත් ෆොන්සේකා මහතාට ආර්ථික දර්ශනයක් නැහැ. ඔහු ක්‍රියාත්මක කරන්නේ එජාප ආර්ථික ප්‍රතිපත්තියයි. එජාප අර්ථිකය යනු රටේ සම්පත් විකුණා දැමීමයි. ජනතාව රවටන්න ෆොන්සේකාට බැහැ.ජාතික නිදහස් පෙරමුණේ සභාපති , පාර්ලිමේන්තු මන්ත්‍රී විමල් වීරවංශ මහතා - අපේ රටේ ප්‍රධාන මැතිවරණය පවත්වන අවස්ථාවේ අපි එක් රැස් වී සිටින්නේ එය ඓතිහාසික මැතිවරණයක් කරන්නයි. මේ දහස් සංඛ්‍යාත ජනකාය කියන්නේ ජනධිපතිතුමා 26වැනිදා ජය ලබන බවයි.2005 දී දීපු ප්‍රධාන පොරොන්දු ඉටු කරලයි එතුමා අද ජනතාව හමුවට ඇවිත් ඉන්නේ. මේ රට ඒකීය රටක් කරලා , මවු බිමට සාමය දිනාදීලයි, එතුමා සටනට ආවේ.රනිල් මහත්තයා මේ සටනට එන්නේ නැතුව වෙන කෙනෙක් දැම්මා. ඒ බටහිර බලවේගවල ඉල්ලීමටයි. පේන කාරයෙක් කිව්වා මේකට ‘ස’ යන්නෙන් නම එන කෙනෙක් දාන්න කියලා. සරත් ලා කවුරුත් බෑ කියද්දී සරත් ෆොන්සේකා ආවා සටනට, අලියාට බැරි වුණ දේ කරන්න කුරුල්ලකුට පුළුවන්ද ? අලියාට දිනන්න බැරි කොන්ත්‍රාත්තුව කුරුල්ලා භාර ගත්තා.බටහිර බලවේග දුන් කොන්ත්‍රාත්තුව ඉටු කරන්න මහා පාවා දීමක් කළා. අද එක්සත් ජාතීන්ගේ සංවිධානය එනවා පරීක්ෂණ කරන්න. දැන් ඛ්යනවා කිව්වේ නෑ ලු. ඒත් ඒක රත්නපුරෙත් කිිව්වා. දැන් උත්සාහ කරනවා එක්සත් ජාතීන් ගෙන්න ගන්න , කොටියාගේ ඇට කටු පෙන්නලා හරි හමුදාව සමූහ ඝාතනය කරනවා කියන්න. ඔහු කරන්නේ අද ගෝනි බිල්ලාගේ චරිතයයි.යුද්ධය ඉවර වෙන දිනවල ෆොන්සේකා හිටියේ චීනයේ, යුද්ධය දිනනවා කියලා දන්නවා නම් එයා චීනයේ යයි ද ? ජනාධිපතිතුමා මේ දිනවල රටින් ගියේ එක්සත් ජාතීන්ගේ නියෝජිතයන්ගෙන් බේරෙන්නයි. ඒ සංවිධානයේ මහ ලේකම්ගෙන් බේරෙන්න රට ගියා. යුද්ධය දිනන්න යද්දී ආවා. ෆොන්සේකා රට ගියේ මේක නිසා නොවෙයි. එදා දැන ගෙන හිටියේ නෑ යුද්ධෙ දිනයි කියලා.ඒකෙන් පේනවා එයා මේ යුද්ධෙ කළේ නෑ කියලා. ඒත් එයා කියනවා එයාලු යුද්ධය කළේ. එයාද නාවික , ගුවන් හමුදාවලට , පොලිසියට නියෝග දුන්නේ දවස් 40 යි කියන්නේ බොයිලර් කුකුළකුගේ වයස ගමේ කුකුළාට පුළුවන් දේ බ්‍රොයිලර් කුකුළාට බෑ. උන්නැහේ කියනවා රාජ්‍ය සේවක වැටුප් වැඩි කරනවා. විශ්‍රාමිකයන්ට , ගෝල්ඩන් කී තැන්පත්කරුවන්ට දීමනා දෙනවා කියලා. මේ ටික කරන්නත් බිලියන 296 යනවා.මේවා දෙන්නේ ආණ්ඩුව හොරකම් කරන ඒවායින්ලු, කවුද මේවා විශ්වාස කරන්නේ. හොරකම් කරන්න වෙන්නේ සංවර්ධනයට යන මුදල්.ගිය වසරේ සංවර්ධනයට වියදම් වුණේ රුපියල් බිලියන 266 යි’ දැන් ෆොන්සේකා කියන විදියට සම්පූර්ණ සංවර්ධනයට වැය කළ මුදල් ආණ්ඩුවට හොරකම් කරලා. එතුමා බොහොම පිරිසුදුයි. අපි අභියෝග කළා එතුමා හමුදාපති වුණාට පසු කළ ආයුධ ගනුදෙනු ගැන විවාද කරන්න එන්න කියලා.මම බොහොම තැන්පත්ව කථා කළාම මට තර්ජනය කරනවා. 26 වැනිදායින් පසු බලාගන්නම් කියනවා. කරණවෑමියාට දාපු පාට් අපිට දාන්න එන්න එපා. මේක ප්‍රජාතන්ත්‍රවාදී දේශපාලනය. අපි මොන දේ කිව්වත් වික්‍රමසිංහ මහත්තයා නම් ගණන් ගන්නේ නෑ. දේශපාලනයේ දී හැසිරෙන විදිය එයාගෙන්වත් අහගන්න. පිරිසුදු බව බලා ගන්න හැකි වෙයි. අපි එතුමාගේ ගණුදෙනු එළි කළාම ජනාධිපතිතුමාට චෝදනා කරන්න බෑ රාජ්‍ය ආයතන වික්කා කියලා.ශ්‍රී ලන්කන් ගුවන් සේවය , රක්ෂණ සංස්ථාව ආණ්ඩුවට අරන් හොරෙන්ම විකුණා දැම්මා ද , ඒ නිසා දැන් කරන්න චෝදනාවක් නෑ. ඒත් මොකවත් නොකර බැරි නිසා පවුල්වාදය ගැන කියනවා. බුදුන් වහන්සේගේ කාලයේ මේ අය හිටියා නම් උන්වහන්සේටත් චෝදනා කරයි පවුල් වාදය ගැන ඊළඟට කියනවා හොරා කනවාලු.හොරකමක් තියෙනවා නම් පාර්ලිමේන්තුවට එක විශ්වාස බංගයක් ගෙනාවාද ? එදා හොරා හොරා කිව්ව චන්ද්‍රිකා, මංගල සමඟ අද මේ අය එකට ඉන්නවා නේ. රනිල් හොරා කියලා මංගල කිව්වා. අද කිසිම ගැටලුවක් නෑනේ්. කරුණු නෑ, ඒත් චෝදනා කරනවානේ. ෆොන්සේකාගේ සමාගම ගැන අපි ලිඛිත සාක්ෂි සමඟයි ඔප්පු කරන්නේ. පුළුවන් නම් ආණ්ඩුවට තියෙන චෝදනා එහෙම ඔප්පු කරන්න.26 වෙනිදා මේ නායකයා සටන දිනලා මේ රට නිවැරැදි මඟට ගන්නවා. ඒ පින්කමට තමයි ජනතාවගේ දායකත්වය ඕනේ. ඒ සඳහා එකතු වෙන්න. කලාකරුවෝ, ක්‍රීඩකයෝ සේ්රම අද මේ සටනට බැහැලා. මුළු ජාතියම පක්ෂ භේදයෙන් තොරව එකට එකතු වෙලා. එය තමයි මේ සටනේ අපූර්වත්වය. මවුබිමට ආදරය කරන කෑගල්ලේ ජනතාව මේ ජාතික සටනේ කොඩිය අතට ගනු නොඅනුමානයි.එක්සත් ජාතික සංගමයේ ලේකම් ආර්. ඒ. ඩී. සිරිසේන මහතා - එදා මාවිල්ආරු සොරොව්ව වහලා කොටි සටන් කරන වෙලාවෙ තමයි අපි මේ තීරණය ගත්තේ. පක්ෂ බේද අතහැරලා ජනාධිපතිතුමාට සහාය දෙන්න ගත්ත තීන්දුව හරි ගියා.යුද්ධය ඉවර වුණාම ජනාධිපතිතුමා දැන් ඉතින් රට හදන තේමාව ගෙන ආවා. රනිල් මහත්තයා පක්ෂය බද්දට දුන්නා. එක්සත් ජාතික පක්ෂයට දේශප්‍රේමීන් ඕනෑ නම් කරු ජයසූරිය, සජිත්, රුක්මන් දාන්න තිබුණා. එහෙම නොකර සරත් ෆොන්සේකාව තෝරා ගත්තා. මෑත කාලයේ ප්‍රජාතන්ත්‍රවාදය වැඩියෙන්ම රැකපු නායකයා මහින්ද රාජපක්ෂ ජනාධිපතිතුමායි.දැන් හොර ඡන්ද නෑ. මැර ඡන්ද නෑ. මීටත් වඩා ප්‍රජාතන්ත්‍රවාදය කුමක්ද ? අද ජේ. වී. පී. එක වේදිකාවට නැගලා බණ කියනවා. මේක හරියට යක්කු බණ කියනවා වගේයි. අද කලාකාරයෝ ගැන කතා කරන ජවිපෙ එදා කළේ කලාකරුවෝ මරණ එක.සිංහලේ මහා සම්මත භූමි පුත්‍ර පක්ෂයේ නායක හරිශ්චන්ද්‍ර විජේතුංග මහතා - ජනාධිපතිතුමා රටට ලබා දුන් ජයග්‍රහණය ආපසු හැරවීමට විපක්ෂය උත්සාහ කරනවා. විපක්ෂය සිදු කරන්නේ මහා පාවාදීමක්. එය අප තේරුම් ගත යුතුයි. ජනතා විමුක්ති පෙරමුණ කලකදී රට වෙනුවෙන් හොඳ වැඩ කළා. අද ජවිපෙ සම්පූර්ණයෙන්ම වෙනස් වෙලා. රට පාවා දෙන කල්ලිය සමඟ ඔවුන් එකතු වෙලා.මේ යුද්ධය කිසි කලෙක ජය ගත නොහැකියි කීවා. ත්‍රස්තවාදය ජය ගත හැකි බව මම එදාත් කිව්වා. එදා මා කියූ දේ අද සත්‍ය බව ඔප්පු වෙලා. ත්‍රස්තවාදය පරාජය කළ ජනාධිපතිතුමාට කොන්දේසි විරහිතව සහාය දෙන්න අපේ පක්ෂය තීරණය කළා. විපක්ෂයේ බොරු වලට රැවටෙන්න එපා කියලා අපි ජනතාවගෙන් ඉල්ලා සිටිනවා. 26 වෙනිදා ජනාධිපතිතුමා ජයග්‍රහණය කරවා මවු බිම දිනවීමට කැප වෙමු.සබරගමු පළාත් සභා මන්ත්‍රී පරාක්‍රම අතාවුද මහතා - ජනාධිපතිතුමා ආරම්භ කළ ගමන අපි ඉදිරියට ගෙන යා යුතුයි. එතුමාගේ නායකත්වය යටතේ අපි සංවර්ධන සංග්‍රාමයක් අරඹා තිබෙනවා. මේ රටේ සියලු වැසියන් ජනාධිපතිතුමාට ණය ගැතියි.එතුමා රට ත්‍රස්තවාදයෙන් මුදා ගත්තා. අද මෙතැනට පැමිණ සිටින මහා ජනකාය 26 දා එතුමා ලබන ජයග්‍රහණයට සාධකයක්. රට බේරා ගත් ජනාධිපතිතුමා දිනවීමට එකතු වෙමු.බස්නාහිර පළාත් සභා මන්ත්‍රී උදය ගම්මන්පිල මහතා - මේ ජනාධිපතිවරණයේදී අප නිවැරැදි තීන්දුවක් ගත යුතුයි. ජනාධිපතිතුමා ජනතාවගේ හඬට කන් දෙන නායකයෙක්.ෆොන්සේකා දන්නේ ඉහළින් එන නියෝග ක්‍රියාත්මක කරන්න පමණයි. ඔහුට දේශපාලන අත්දැකීම් නැහැ. ෆොන්සේකා කියන්නේ පරස්පර විරෝධී කථායි. ඔහුට දේශපාලන දැක්මක් නැහැ. මේ කරුණු දෙස බලන විට ජනාධිපතිතුමාගේ ජයග්‍රහණය ගැන සැකයක් නැහැ.ඔලිම්පික් පදක්කම්ලාභී ක්‍රීඩිකා සුසන්තිකා ජයසිංහ මහත්මිය - මගේ ක්‍රීඩා දිවියට දැන්වසර 18 ක් වෙනවා. එදා සිට මට ගැටලු අභියෝග තිබුණා. මහින්ද රාජපක්ෂ මහතා එදා ධීවර ඇමැති කාලයේ සිටම ක්‍රීඩකයන්ගේ දුක සොයා බලා අඩු පාඩු සොයා බලා ශක්තිය දුන්නා.ඔලිම්පික් පදක්කම් ලබන්න මට එතුමා විශාල ශක්තියක් වුණා. ක්‍රීඩාව වෙනුවෙන් එතුමා සමඟ මා නිතරම කටයුතු කළා. එතුමාගේ නායකත්වය යටතේ මේ රටට ජයග්‍රහණ ජාත්‍යන්තරයෙන් රැගෙන එන්න අනාගත පරපුරට හැකි වෙයි.ඇමැති අතාවුද සෙනෙවිරත්න, සබරගමුව මහ ඇමැති මහීපාල හේරත් මහත්වරු ඇතුළු පිරිසක් මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=n10010511</link>
    <topic>ශ්‍රී ලාංකීය ජනතාවට අදවාසනාවන්ත කාලයක් උදාවෙලා</topic>
    <author>අසේල කුරුළුවංශ හා ඉන්දික පොල්කොටුව</author>
    <content>දීර්ඝ කාලයක් පුරා පැවැති යුදමය තත්ත්වය අවසන්ව සාමකාමී වාතාවරණයක් ගොඩනැගීම තුළ ශ්‍රී ලාංකික ජනතාවට අද වාසනාවන්ත කාලයක් උදාවී ඇති බව ශ්‍රී ලංකාවේ ඉන්දියානු මහකොමසාරිස් අශෝක් කාන්ත් (Ashok Kanth) මහතා පැවැසීය.ඉන්දීය රජය එදා මෙන්ම අදද ශ්‍රීී ලංකාව සමඟ සුහදත්වයෙන් සිටින බවත්, එම මිතුදම තුළින් වැඩි සේවයක් මෙරටට කළ හැකි බවත් ඒ මහතා කීය.ඉන්දියානු මහ කොමසාරිස්වරයා ඊයේ (4) මල්වතු මහ විහාරයට ගොස් එම පාර්ශ්වයේ මහනායක තිබ්බටුවාවේ ශ්‍රී සිද්ධාර්ථ සුමංගල මහනා හිමියන් බැහැදුටු අවස්ථාවේදී මේ බව ප්‍රකාශ කෙළේය.යුද්ධය නිමවීමත් සමඟ ශ්‍රී ලංකාවේ නව පරිච්ඡේදයක් දැන් ඇරැඹී ඇති බවත්, තමන් මහ කොමසාරිස් ලෙස පැමිණියේ ශ්‍රීී ලංකාවට වාසනාවන්ත කාලයක් බවත් කී ඒ මහතා ඉන්දියාවට ප්‍රශ්න ඇති වූ අවස්ථාවල ශ්‍රී ලංකාව ඔවුන්ට සහාය ලබාදුන් සේම ශ්‍රී ලංකාවට ප්‍රශ්න ඇතිවන අවස්ථාවන්හි ඉන්දියාව ඒ වෙනුවෙන් පෙනී සිටින බවද අවධාරණය කෙළේය.මෙහිදී අදහස් දැක්වූ මල්වතු පාර්ශවයේ මහනායක තිබ්බටුවාවේ ශ්‍රී සිද්ධාර්ථ සුමංගල මහනා හිමියෝ සිංහල ජනතාවගේ ආරම්භය මෙන්ම බෞද්ධාගම පැමිණියේද ඉන්දියාවෙන් බවත් මේ නිසා දෙරටේ ජනතාව එකම පවුලක පිරිසක් ලෙස සැලැකීම නිවැරැදි බවත් පැවැසූහ.මේ අවස්ථාවට ඉන්දියානු සහකාර මහ කොමසාරිස් ආර්. කේ. මිෂ්රා මහතාද සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=n10010512</link>
    <topic>ඕමන්තේ සිට යාපනය දක්වා මාර්ගය</topic>
    <author>වවුනියාව මධ්‍යම විශේෂ</author>
    <content>ඒ – 9 මාර්ගය ඉතිරි කොටස ප්‍රතිසංස්කරණ කටයුතු කිරීමට ආයතන දෙකකට භාර දෙනු ලබයි. ඕමන්ත සිට යාපනය දක්වා ප්‍රතිසංස්කරණ කටයුතු කඩිනමින් කිරීමට චීන නැෂනල් ඇග්රෝ හා මාගා සමාගම් මේ කොන්ත්‍රාත් ගිවිසුමට නිල වශයෙන් අස්සන් කිරීම කිලිනොච්චියේදී සිදු කෙරිණි.සමාජසේවා හා සමාජ සුබසාධන ඇමති ඩග්ලස් දේවානන්ද මහතා හා උතුරු පළාත් ආණ්ඩුකාර ජී. ඒ. චන්ද්‍රසිරි මහතාගේ ප්‍රධානත්වයෙන් මේ කටයුතු එම සමාගම් වෙත භාර දෙනු ලැබිණි.මහනුවර සිට යාපනය දක්වා වූ කි. මී. 320ක් දුර ඒ – 9 මාර්ගය මහනුවර සිට ඕමන්තය දක්වා මේ වන විට වැඩ කටයුතු නිම කර ඇති අතර, එතැන් සිට යාපනය දක්වා කාපට් කර ප්‍රතිසංස්කරණය කිරීමට නියමිතය.පසුගිය දිනවල පැවති අධික වර්ෂාව හේතුවෙන් ඒ – 9 මාර්ගය මාන්කුලම්, කනගරායන්කුලම්, පලෙයි, මුහමලෙයි, පරන්තන් යන ප්‍රදේශවල විශාල ලෙස අබලන් වී ගමනාගමනයට අපහසුතා උදාවී ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=r1001051</link>
    <topic>ගංවතුරෙන් දේපළ හානිවූ අයට වන්දි ලබා දෙන්නැයි දැනුම්දෙයි</topic>
    <author>කළුතර දිස්ත්‍රික් සංචාරක, කළුතර මධ්‍යම සමූහ</author>
    <content>2008 ජූනි මස ඇතිවූ ගංවතුරෙන් කළුතර දිස්ත්‍රික්කයේ නිවාස අලාභහානි වූ පවුල් සඳහා ලැබිය යුතු රුපියල් 107,381,703/= ක වන්දි මුදල් මෙතෙක් ලැබී නොමැති අතර එම මුදල් නොපමාව ලබාදෙන ලෙස කළුතර වැඩබලන දිස්ත්‍රික් ලේකම් බී. ජී. එස්. ගුණතිලක මහත්මිය ආපදා සහන සේවා මධ්‍යස්ථානයේ අධ්‍යක්‍ෂවරයාට දැනුම් දී තිබේ.මේ ගංවතුර හේතුකොටගෙන කළුතර දිස්ත්‍රික්කයේ ප්‍රාදේශීය ලේකම් කොට්ඨාස 12ක නිවාස 627ක් සම්පූර්ණ වශයෙන්ද නිවාස 3043ක් අර්ධ වශයෙන්ද අලාභහානි වී තිබේ. ඒ අනුව නිවාස හානි සිදුවූ පවුල් සංඛ්‍යාව 4000ක් පමණ ය.ප්‍රාදේශීය ලේකම් කොට්ඨාස මට්ටමින් මේ වන්දි මුදල් ලබාදීම සඳහා කළුතරට රුපියල් 13,400,000 ක් ද, පාලින්ද නුවරට රුපියල් 20,200,000/= ක්ද, බුලත්සිංහලට රුපියල් 21,645,000/= ක් ද, අගලවත්තට රුපියල් 2,105,000/= ක්ද, දොඩම්ගොඩට රුපියල් 19,650,000/= ක්ද, මතුගමට රුපියල් 1,980,500/= ක්ද, මදුරාවලට රුපියල් 10,800,000/= ක්ද, හොරණට රුපියල් 1,496,000/= ක්ද, මිල්ලනියට රුපියල් 14,004,203/= ක්ද, බණ්ඩාරගමට රුපියල් 285,000/= ක්ද, බේරුවලට රුපියල් 121,000/= ක්ද, වලල්ලාවිට රුපියල් 1,675,000/= ක්ද අවශ්‍යවී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=r1001052</link>
    <topic>යුද්ධයෙන් විනාශ වූ රට ගොඩනඟන්න දැවැන්ත වැඩපිළිවෙළක් ක්‍රියාත්මක වෙනවා</topic>
    <author>මල්වාන සමූහ,මහානාම විතානගම</author>
    <content>මේ රටේ ජනතාව යුද ජයග්‍රහණ ලැබූ අවස්ථාවල දී සියලු ජාතිභේද මෙන්ම දේශපාල පක්‍ෂ පාට ඉවතලා එකාවන්ව එක්වුණු බවත් යුද ජයග්‍රහණ වලට නිවැරැදි දේශපාලන නායකත්වය ලබා දුන් වත්මන් ජනාධිපතිතුමාගේ ජයග්‍රහණය විජයග්‍රහණයක් කිරීමටත් ජනතාව සියලු භේද පසෙක දමා එක්විය යුතු බවත් මහර ශ්‍රී.ල.නි.පක්‍ෂ ප්‍රධාන සංවිධායක හා මාර්ගස්ථ මගී ප්‍රවාහ ඇමැති ලසන්ත අලගියවන්න මහතා පැවැසී ය.ඒ මහතා එසේ පැවැසුවේ මහර ආසනයට අයත් ඌරුවල පිළික්කුව මාර්ගය කාපට්කොට සංවර්ධනය කිරීමේ කටයුතු ආරම්භ කිරීම නිමිත්තෙන් පසුගියදා ඌරුවල ප්‍රදේශයේ පැවැති ජන හමුවකදී ය.තවදුරටත් කතා කළ ඒ මහතා මෙසේ ද පැවැසී ය.පසුගිය ජනපතිවරණයේ දී මේ රටේ ජනතාව එකම හඬින් ඉල්ලා සිටියේ මේ කුරිරු යුද්ධය අවසන් කැර රටට සාමය උදා කර දෙන්න කියලයි. ජනතාවගේ ඒ ඉල්ලීම වත්මන් ජනපතිතුමා බලයට පත්වීමෙන් පසුව ඉටු කළා.අද ජනතාවට මරණ බිය නැහැ. වෙඩි ශබ්ද ඇසෙන්නේ නැහැ. තැනින් තැන බෝම්බ පුපුරා යන්නේ නැහැ. ඒ අනුව ජනතාවට දැන් බියෙන් හා සැකයෙන් තොරව නිදහසේ ජීවත්වීමට හැකිවන පසුබිමක් ජනපතිතුමා සකස් කර දුන්නා.මෙවර ජනපතිවරණයට ජනපතිතුමා ඉදිරිපත් වී සිටින්නේ වසර තිහක් තිස්සේ මේ රටේ පැවතුණු කුරිරු යුද්ධය අවසන් කරලායි. එතුමා බලයට ආවේ නැතිනම් මේ යුද්ධයේ අවසානයක් දකින්නට අපට ලැබෙන්නේ නැහැ. නිවැරදි දේශපාලන නායකත්වය ඒ සඳහා රණවිරුවන්ට ලබා දුන්නා. රණවිරුවන්ට අවශ්‍ය වන සියලුම පහසුකම් ලබා දෙමින් ඔවුන් දිරිමත් කළා. යුද්ධය නතර කරන්නට කියලා ආ විදේශ බලපෑම් වලට එතුමා යටවුණේ නැහැ. ඒ නිසා යුද්ධය ජය ගත්තා.අද රටට සාමය උදා වී තිබෙනවා. දැන් ජනාධිපතුමාට අවශ්‍ය වී තිබෙන්නේ යුද්ධයෙන් විනාශ වූ රට යළි ගොඩ නඟන්නටයි. ඒ සඳහා එතුමා මේ වන විට රට පුරා දැවැන්ත සංවර්ධන ක්‍රියාදාමයක් ක්‍රියාත්මක කැර තිබෙනවා.පාරවල් කාපට් කරනවා. ගුවන් තොටුපළවල්, විදුලිබලාගාර, වරායන් ඉදි වෙනවා. පාසල්, රෝහල්, නව නගර අලුතින් බිහි වෙනවා. මේවායින් නිසි ඵල ජනතාවට ලබා දීමට නම් ඉදිරියටත් ජනපතිතුමාගේ නායකත්වය රටට අවශ්‍යයි. ඒ නිසා මෙවර ජනපතිවරණයේ දී එතුමාගේ දෑත් තවත් ශක්තිමත් කරමු.ගම්පහ දිස්ත්‍රික්කයට නායකත්වය ලබා දෙන ජනපති ජ්‍යෙෂ්ඨ උපදේශක බැසිල් රාජපක්‍ෂ මහතා මේ වන විට එම දිස්ත්‍රික්කයේ සෑම ගමකම පාහේ අවශ්‍ය වන යටිතල පහසුකම් ලබා දීමට පියවර ගෙන තිබෙනවා. ඒ අනුව මහර ආසනයේ ද සියලුම පළාත් සභා හා මාර්ග සංවර්ධන අධිකාරියට අයත් පාරවල් කාපට් කිරීමේ කටයුතු ආරම්භ කැර තිබෙනවා.එම අසානයේ සියලුම ආගමික සිද්ධස්ථාන වල සංවර්ධන කටයුතු සඳහා රුපියල් 50, 000 බැගින් ලබා දීමට ද කටයුතු කළා. මේ ආකාරයට මේ වන විට මහර ආසනයේ ද ශීඝ්‍ර සංවර්ධනයක් සිදුවෙනවා.ඌරුවල විහාරස්ථානයේ විහාරාධිපති හා මහර ප්‍රාදේශීය සභා මන්ත්‍රී යාගොඩ සීවලී හිමි පෙනරාල් සරත් ෆොන්සේකා හොඳ රණවිරුවෙක්. නමුත් ඔහුට රට පාලනය කරන්නට ශක්තියක් නැහැ. අද රට පාලනයට එකම සුදුස්සා වත්මන් ජනාධිපතිතුමායි. ඒ බව එතුමා ගත වූ සිවු වසර තුළ රට පාලනය කොට පෙන්වා තිබෙනවා.ගම්පහ දිස්ත්‍රික් පාර්ලිමේන්තු මන්ත්‍රී ඩුලිප් විජේසේකර (එ.ජ.නි.ස) හා බස්නාහිර පළාත් සභා මන්ත්‍රී දිලිප් රාජපක්‍ෂ (එ.ජ.නි.ස) මහත්වරු ද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=r1001053</link>
    <topic>පාසල් දරුවන්හාරසියයකට ශිෂ්‍යාධාර</topic>
    <author>කොටදෙණියාව සමූහ</author>
    <content>ආර්ථික අපහසුතාවයන්ගෙන් පෙළෙන පවුල්වල පාසල් දරුවන් හාරසියයකට ශිෂ්‍යාධාර ලබාදීමට පියවර ගෙන ඇතැයි ශ්‍රී ලංකා නිදහස් පක්ෂයේ මීරිගම සම සංවිධායක වසන්ත සේනානායක මහතා කියයි.වාර්ෂික ආධාරයක් මුලින් පිරිනමන අතර දක්ෂතාවන්ගෙන් පිරිපුන් දරුවනට අධ්‍යාපනය අවසන්වන තුරුම ආධාර ලබාදීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=r1001054</link>
    <topic>යුද්ධය අවසන් වෙනවාට ඇකැමැතිඅයගේ බොරු අතේ පත්තු වුණා</topic>
    <author>කඩුවෙල සමූහ සමන්ති මිරියගල්ල</author>
    <content>යුද්ධය අවසන්වනවාට අකමැති අය යුද අපරාධ සිදුවුණා යැයි ජාත්‍යන්තර අධිකරණයට ගෙනයාමට චෝදනා ගොනු කළත් රජය ඊට නිවැරැදිව මුහුණ දුන් බව අධ්‍යාපන ඇමැති සුසිල් ප්‍රේමජයන්ත මහතා පැවැසීය.ඒ මහතා එසේ කීවේ බස්නාහිර පළාත් සභා මන්ත්‍රී ජගත් කුමාර මහතාගේ සංවිධානයෙන් කඩුවෙල ආසනයේ ජනතාවට බද්ධ පලතුරු පැළ හා එලවළු පැළ බෙදාදීම හා තරුණයන් උදෙසා රියැදුරු පුහුණු සහතික ලබාදීම වෙනුවෙන් තලංගම, බත්තරමුල්ල සමෘද්ධි කෘෂි නිලධාරින්ගේ කාර්යාල ශ්‍රවණාගාරයේ දී පැවැති උත්සවයකට සහභාගි වෙමිනි.සොල්දාදුවෙකු රණවිරුවකු බවට පත්කළේ මහින්ද රාජපක්ෂ ජනාධිපති බවත්, රට සංවර්ධනය සඳහා මේ වන විට වරාය 05ක් ඉදිවෙමින් පවතින බවත් ගුවන්තොටුපළ, මහාමාර්ග සංවර්ධනය යටතේ අධිවේගී මාර්ග තැනීමෙන් පැහැදිලි වන්නේ නියම සංවර්ධනය මාවතට අවතීර්ණ වී ඇති බව යැයි ද ඇමැතිවරයා කීවේ ය.බස්නාහිර පළාත් කෘෂිකර්ම, ගොවිජන සංවර්ධන, සුළු වාරිමාර්ග කර්මාන්ත හා පරිසර අමාත්‍ය උදය ගම්මන්පිල මහතාබස්නාහිර පළාතේ ජනතාව වගාවට යොමු කිරීමේ උපක්‍රමයක් ලෙස පැළ බෙදාදීම හුඟක් වැදගත්. ලෝකයේ ගෝලීය උණුසුමට විසැඳුමක් දෙන්න පුළුවන් කොන්ක්‍රීට් වනාන්තරවලට නෙමෙයි. ගස්වැල්වලටයි. බටහිර රටවල වහලයේ, වාහනවල, බිත්ති දිගේ පවා ගහකොළ වැව්වත්, අපට ඕනෑතරම් ඉඩකඩ තියනවා වගාවට යොමුවෙන්න.පාරිසරික සහ ස්වභාවික සම්පත් අඅමාත්‍ය පාඨලී චම්පික රණවක මහතාමේ රටට ත්‍රස්තවාදය නිසා ලොකු බාධාවක් ඇතිවෙලා තිබුණා. යාල, ලුණුගම්වෙහෙර වනෝද්‍යාන වල වැඩ කරන විට ත්‍රස්තවාදයට ලක්වීමෙන් අවු 30ක් සංවර්ධන කටයුතු ඇණහිටියා. මේ රට ගොඩනගන්න බෑ කියන ආකල්පයෙන් ලක්ෂ 10ක් උපාධිධාරින් විදේශ ගත වුණා. අද රට ;ගාඩනගන්න අවස්ථාව ලැබිල තියෙනවා.ආසියාවේ, බටහිර ලෝකය මැද්දෙ මේ පුංචි රට හරහා වසරකට නැව් ලක්ෂයක් එහා මෙහා යනවා.බිලියන 25ක ආදායමක් ලබන්න පුළුවන්. ඒ නැව් ලක්ෂයම නවත්වා ගන්නට හැකිනම් මිලියන 500ක ආදායමක් ලැබෙනවා. රැකියා ඉල්ලමින් දරුවන්ට පෙළපාලි යාමට අවශ්‍ය වන්නේ නැහැ.මේ රට එක්සත් කරන්න 30000ක් දරුවො ජීවිත පූජා කළා. දෑත් පූජා කළා. අද අපි ජීවත් වන්නේ ඒ අය නිසයි. ඔවුන් රට රකින දේවතාවුන් වෙලා අපි දිහා බලා සිටිනවා ඇති. මතු උපදින දරුවන් වෙනුවෙන්, මේ රටේ අනාගතය ගොඩනැගීමට අපට වගකීමක් තියනවා.බස්නාහිර පළාත් සභා මන්ත්‍රී ජගත් කුමාර මහතා ද කථා කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=r1001055</link>
    <topic>ත්‍රස්තවාදය පරාජය කිරීමේ වගකීමජනාධිපති මැනවින් ඉටු කළා</topic>
    <author>එන්. විජේරත්නනාගොඩ විශේෂ</author>
    <content>අපි වවමු - රට නඟමු ජාතික වැඩ පිළිවෙළ යටතේ කළුතර දිස්ත්‍රික්කයේ කෘෂිකර්ම ක්ෂේත්‍රයේ විශාල දියුණුවක් ඇති වී තිබෙනවා. පුරන් කුඹුරු යළි අස්වැද්දීමටත් , ගෙවතු වගා වැඩසටහන් ක්‍රියාත්මක කිරීමටත් ඒ නිසා හැකි වී තිබෙනවා යැයි ජාතිය ගොඩනැඟීමේ සහ වතු යටිතල පහසුකම් පිළිබඳ අමාත්‍ය රෝහිත අබේගුණවර්ධන මහතා කීවේ ය.ඒ මහතා මේ බව පැවැසුවේ කළුතර දිස්ත්‍රික්කයේ ගොවිජන සේවා මධ්‍යස්ථානයන් හී ගොවිජන සංවර්ධන නිලධාරීන් සහ කෘෂිකර්ම පර්යේෂණ හා නිෂ්පාදන සහකාර නිලධාරින්ගේ රැස්වීමකට සහභාගී වෙමිනි.මෙහි දී ඇමැතිවරයා මෙසේ ද කීවේය.වසර 30ක් තිස්සේ මාතෘ භූමියේ පැවැති රුදුරු ත්‍රස්තවාදය මහින්ද රාජපක්ෂ ජනාධිපති අවසන් කළා. මීට පෙර රට පාලනය කළ කිසිදු නායකයකුට ත්‍රස්තවාදය තුරන් කිරීමට නොහැකි වුණා. ජනාධිපති ඒ වගකීම හරියට ඉටු කළා.අපි වවමු - රට නඟමු වැඩසටහන යටතේ එක කෘෂිකර්ම පර්යේෂණ හා නිෂ්පාදන සහකාර නිලධාරියකුට ගෙවතු සංවර්ධනය සඳහා රුපියල් 25000ක් ලබා දෙනවා. එසේම ලබන වර්ෂයේ දී ජාතිය ගොඩනැඟීමේ අමාත්‍යාංශය එක ගමකට රුපියල් ලක්ෂ 20ක් ලබා දෙනවා. මේ නිසා ගමේ විශාල සංවර්ධනයක් සිදු වෙනවා.2006 වසරේ සිට 2009 වර්ෂය දක්වා එක ග්‍රාම සේවා වසමකට රුපියල් ලක්ෂ 45 ක් රජය ලබා දී තිබෙනවා. යට්ට පාත කොටිඨාසයට රුපියල් ලක්ෂ 4800 කුත් ඉලුක්පතනට රු. ලක්ෂ 4200 ක් තෝරා ගත් ගම් සංවර්ධනය යටතේ ලබා දුන්නා.යුද්ධ අවසන් කරල රටේ ශීඝ්‍ර සංවර්ධනයක් සිදු වෙනවා. තෙල් නිධි කැණීම් ආරම්භ කරල තිබෙනවා. වරායන් අධි වේගී මාර්ග , ගුවන් තොටුපළ සංචාරක කර්මාන්තයේ සංවර්ධනය සිදු කෙරෙනවා. ශ්‍රී ලංකා ආසියාවේ හොඳම රට බවට අනාගතයේ දී පත් වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=r1001056</link>
    <topic>ඔරු සේවයක් නැතිවගම් දෙකක වැසියෝ අසීරුවට</topic>
    <author>බුලත්සිංහල විශේෂ</author>
    <content>හොරණ හා බුලත්සිංහල ආසනවලට සම්බන්ධ කළුගඟ හා සම්බන්ධ ඉළිඹ තොටුපළේ ඔරු සේවයක් නොමැතිවීම නිසා ප්‍රදේශයේ ජනතාවට ගඟින් එගොඩ මෙගොඩ වීම ඉමහත් ප්‍රශ්නයක්ව ඇතැයි කියති. මීට පෙර මේ තොටුපළ සඳහා පෞද්ගලික ඔරු සේවයක් තිබුණද දැනට එය නතර වී ඇතැයි ද එය හරියාකාරව සිදු නොවූ බවද ඔවුහු කියති.මේ තොටුපළින් එගොඩ මෙගොඩ වීම සඳහා ඔරු සේවයක් නොමැති නිසා ඉළිඹ - ඕපල්ල යන ගම්මානවල ජනතාවට හොරණට හෝ බුලත්සිංහලට යාම සඳහා සැතපුම් 15 පමණ අමතර දුරක් ගමන් කිරීමට සිදුව ඇතැයි කියති. මේ නිසා ප්‍රදේශවාසීන්ගේ පොදු ප්‍රයෝජනය සඳහා මෙම තොටුපලට ස්ථිර ඔරු හෝ පාලම් පාරු සේවයක් ලබාදෙන ලෙස බලධාරීන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=r1001057</link>
    <topic>බේරුවල ඕලන්ද ඇළ ප්‍රතිසංස්කරණය වෙයි</topic>
    <author>කළුතර දිස්ත්‍රික් සංචාරක</author>
    <content>බේරුවල මැතිවරණ කොට්ඨාසයේ ධර්ගා නගරය හරහා බෙන්තර ගඟට ගලා බසින ඕලන්ද ඇළේ ප්‍රතිසංස්කරණ කටයුතු ආරම්භ කෙරේ.මේ ඇළ මාර්ගය වසර ගණනාවකින් කිසිදු ප්‍රතිසංස්කරණයක් නොකිරීමේ හේතුවෙන් ප්‍රදේශ ගණනාවක ජනතාව වර්ෂා කාලවලදී ජලයෙන් යටවීමේ තර්ජනයට මුහුණදුන්හ.ප්‍රදේශය වර්ෂා සමයේදී ජලයෙන් යටවීමට ප්‍රධාන හේතුව වී ඇත්තේ ප්‍රදේශයේ අනවසර ඉදිකිරීම් හේතුවෙන් ජලය ගලාබසින ප්‍රධාන ඇළ මාර්ගය කුඩා වී තිබීමයි.ප්‍රදේශයේ ජනතාවගේ ඉල්ලීමක් පරිදි බේරුවල ප්‍රාදේශීය සභාවේ සභාපති ප්‍රසන්න සංජීව මහතාගේ මැදිහත්වීම හා ඉල්ලීමක් මත ජාතිය ගොඩනැගීමේ හා වතු යටිතල පහසුකම් අමාත්‍ය රෝහිත අබේගුණවර්ධන මහතාගේ මුදල් ප්‍රතිපාදන යෙදවීමෙන් ඕලන්ද ඇළ ප්‍රතිසංස්කරණය කිරීමට හැකිවීම ප්‍රදේශයේ කාගේත් පැසසුමට ලක්විය.මේ සම්බන්ධයෙන් බේරුවල ප්‍රාදේශීය සභාවේ විපක්‍ෂ නායක – ඒ. ආර්. එම්. බදියුද්දීන් මහතා මෙසේ කීවේය.බේරුවල ප්‍රාදේශීය සභාවට අයත් ඕලන්ද ඇළ ඕලන්ද කාලයේ පාරු යන්න පාවිච්චි කළ ඇළක්. කාලයක් තිස්සේ සුද්ධපවිත්‍ර කිරීමක් සිදු නොකරපු නිසා අවට ගම්මානවල ඔක්කොම ජලයෙන් යටවෙනවා. මම බේරුවල ප්‍රාදේශීය සභාවේ සභාපති වශයෙන් සේවය කරන කාලයේ 1993 දී හිටපු ඇමැති ඉමිතියාස් බාකිර් මහතා මගින් මුදල් ප්‍රතිපාදන ලබාගෙන සුද්ධපවිත්‍ර කළා.ඉන්පසු බේරුවල ප්‍රාදේශීය සභාවට පත්ව ආපු සභාපතිවරුන්ගෙන් මම ඉල්ලීම් කළා. නමුත් වැඩක් වුණේ නැහැ. මම පසුගියදා බේරුවල ප්‍රාදේශීය සභාවේදී සභාපති ප්‍රසන්න සංජීව මහතාගෙන් ඉල්ලීමක් කළා, ඇළ සුද්ධ කරන්න කියලා. මට තේරුනා සභාපතිටත් ඕලන්ද ඇළ ප්‍රතිසංස්කරණය කරන්න වුවමනාවක් තිබුණ බව.ඒ නිසා රෝහිත අබේගුණවර්ධන ඇමැතිවරයාගෙන් ප්‍ර‍්‍රතිපාදන ලබාගෙන ඇළ ප්‍රතිසංස්කරන කටයුතු ආරම්භ කිරීමට සභාපති පියවර ගෙන තිබෙනවා. අප ප්‍රදේශයේ කාලීන අවශ්‍යතාවක් ඉටු කිරීම සම්බන්ධයෙන් මාගේ හා ප්‍රදේශයේ ජනතාවගේ ස්තුතිය පිරිනමනවා.බේරුවල ප්‍රාදේශීය සභාවේ සභාපති ඕ. ඩබ්ලිව්. ප්‍රසන්න සංජීව මහතා - අද අනවසර ඉදිකිරීම් හේතුවෙන් ඇළ මාර්ගය එන්න එන්නම කුඩා වෙලා. මේ හේතුවෙන් ප්‍රදේශයේ ගම්මාන වර්ෂා සමයේදී ජලයෙන් යටවෙනවා.ප්‍රදේශයේ ඇතැම් ජනතාව ඉන්නවා කුණු පාර්සලය ගෙනවිත් ඇළට දමන්න පුරුදු වෙලා. මම ඇළ මාර්ගය පිරිසුදු කිරීම ආරම්භ කිරීමේදී අනවසර ඉදිකිරීම් කිහිපයක් ඉවත් කළා. මින් පසු ඇළ මාර්ගය ආසන්නයේ අනවසර ඉදිකිරීම් ඉදිකළොත් ඔවුන්ගේ තරාතිරම් නොබලා නීති මගින් කටයුතු කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=s1001051</link>
    <topic>ශ්‍රී ලංකාවට කඩුලු 7ක ජයක්</topic>
    <author/>
    <content>නව වසරේ ජගත් එක්දින පිටියේ ප්‍රථම ශතකය වාර්තා කළ තිලකරත්න ඩිල්ෂාන් ඊයේ බංග්ලාදේශයේ ඩැකා නුවර ආරම්භ වූ තුන්කොන් ක්‍රිකට් තරගමාලාවේ පළමු දිවාරාත්‍රි තරගයේදී බංග්ලාදේශ පිලට එරෙහිව කඩුලු 7 ක පහසු ජයක් ශ්‍රී ලංකා පිලට ලබා දුන්නේය.පන්දු 122 කට මුහුණ දුන් ඩිල්ෂාන් හතරේ පහර 12 ක් සමඟ ලකුණු 104 ක් රැස් කළ අතර එය ඔහුගේ එක්දින දිවියේ හයවැනි ශතකය විය.බංග්ලාදේශ පිල ලබාදුන් ලකුණු 260 ක ඉලක්කය හඹා ගිය ශ්‍රී ලංකා පිලේ පළමු කඩුල්ල ලෙස උපුල් තරංග ලකුණු 14 කට දැවීයාමෙන් අනතුරුව ඩිල්ෂාන්ට එකතුවූ නායක සංගක්කාර දෙවැනි කඩුල්ල සඳහා ලකුණු 148 ක අනගි සම්බන්ධතාවයක් ගොඩ නැගීමට සමත් වූවේය.ශ්‍රී ලංකා ඉනිමේ 3 වැනි ඕවරයේදී ෂෆීයුල් ඉස්ලාම්ට හතරේ පහරක් එල්ල කරමින් සිය තරග 172 ක එක්දින දිවියේ ලකුණු හාරදහස සීමාව පසුකළ ඩිල්ෂාන් එම දස්කම දැක්වූ 8 වැනි ශ්‍රී ලාංකික පිතිකරු බවට පත්විය.සංගක්කාර ලකුණු 74 ක් රැස් කරනු ලැබුවේ පන්දු 73 කට මුහුණ දීමෙන්ය. ඊට හතරේ පහර 10 ක් ඇතුළත් විය.30 වැනි ඕවරයේදී සංගක්කාර දැවී ගිය අතර තරගයේ අවසාන පන්දු ඕවර කිහිපය තුළදී ඩිල්ෂාන්ගේ පාදයේ ඇතිවූ ආබාධයක් හේතුවෙන් කඩුලු අතර දිවයාම සඳහා සහයකයකු ලෙස නැවත ඔහු පිටියට පැමිණියේය.පාදයේ ආබාධය හේතුවෙන් ත්‍යාග ප්‍රදානෝත්සවය සඳහා ද ඩිල්ෂාන් සහභාගි නොවූ අතර ඔහුට හිමිවූ තරගයේ වීරයා සම්මානය පිළිගනු ලැබුවේ නායක සංගක්කාර විසිනි.41 වැනි ඕවරයේදී අෂ්රාෆුල්ට හතරේ පහරක් එල්ල කරමින් තිලාන් සමරවීර ලංකා පිල ජයග්‍රහණය කරා මෙහෙය වූ අතර ඔහු නොදැවී රැස් කළ ලකුණු සංඛ්‍යාව 41 කි. ඊට හතරේ පහර 5 ක් ඇතුළත් විය.කාසියේ වාසිය දිනූ ශ්‍රී ලංකා පිලේ නායක කුමාර් සංගක්කාර පළමුවෙන් ඉනිම ඇරැඹීමට බංග්ලාදේශ පිලට ආරාධනා කළේ පන්දු යවන්නන්ගෙන් වැඩි සහයක් ලබා ගැනීමේ අභිප්‍රායෙන් වුවද පළමු වැනි කඩුල්ල සඳහා 65 ක සම්බන්ධතාවයක් ගොඩනැඟීමට බංග්ලාදේශ ආරම්භ පිතිකරුවෝ සමත් වූහ.ආරම්භක පිතිකරු තමිම් ඉක්බාල් පන්දු 46 කදී හතරේ පහර 5 ක් සමඟ ලකුණු 40 ක් රැස් කළේ ය.බංග්ලාදේශ ඉනිමේ වැඩිම ලකුණු ප්‍රමාණය වාර්තා කරනු ලැබුවේ මොහොම්මඩ් අෂ්රාෆුල් ය. ඔහු පන්දු 94 කදී හතරේ පහර 6 ක් සමඟ ලකුණු 75 ක් රැස් කරමින් තම එක්දින දිවියේ 20 වැනි අර්ධ ශතකය වාර්තා කිරීමට සමත් වූවේ ය.අෂ්රාෆුල් සහ මහ්මුදුල්ලාහ් අතර හයවැනි කඩුල්ල සඳහා ලකුණු 95 ක සම්බන්ධතාවයක් ගොඩනැඟුණු අතර වේගවත් පිති හරඹයක නිතර වූ මහ්මුදුල්ලාහ් පන්දු 47 කදී එක් හයේ පහරක් සහ හතරේ පහර 3 ක් සමඟ ලකුණු 45 ක් රැස් කිරීමට සමත් වූවේ ය.සුරංග ලක්මාල් විසින් යවන ලද බංග්ලාදේශ ඉනිමේ අවසන් පන්දු ඕවරයේ දී ලකුණු 20 ක් රැස් කිරීමට බංග්ලාදේශ පිලේ නයීම් ඉස්ලාම් සමත් වූවේය. බංග්ලාදේශ අන්තර් සමාජ තරග පිටියේ එක් ඕවරයකදී හයේ පහර හයක් එල්ල කිරීමෙන් වාර්තාවක් පිහිටු වූ ප්‍රවේගකාරි පිතිකරුවකුවන නයීම් , ලක්මාල්ගේ ඕවරයේ දී හයේ පහර 2 ක් සහ එක් හතරේ පහරක් එල්ල කළේ ය.පන්දු යැවීමේ දී සුරංග ලක්මාල් සහ සුරාජ් රන්දීව් කඩුලු 2 බැගින් දවා ගත්හ.ශ්‍රී ලංකාව අද ඉන්දියාව සමඟ තරග වදිනු ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=s1001052</link>
    <topic> ‘ජවයෙන් ලොව දිනූ සුවඳ කැකුළු හරසර’</topic>
    <author>දෙහිඅත්තකණ්ඩිය සමූහ</author>
    <content>දෙහිඅත්තකණ්ඩිය අධ්‍යාපන කලාපය තුළ ක්‍රීඩා දක්ෂතා දැක්වූ ජාතික හා ජාත්‍යන්තරයේ ක්‍රීඩක ක්‍රීඩිකාවන් රැසක් ඇගයීමට ලක් කර උපහාර පිදීමක් පසුගියදා නැගෙනහිර පළාත් අධ්‍යාපන අමාත්‍ය විමලවීර දිසානායක මහතාගේ ප්‍රධානත්වයෙන් දෙහිඅත්තකණ්ඩිය මහවැලි ශාලිකා ශාලාවේදී සිදු කෙරිණි. සංවිධායක මණ්ඩලය විසින් මෙය හඳුන්වනු ලැබුයේ ‘ජවයෙන් ලොව දිනූ සුවඳ කැකුළු හරසර’ නමිනි.මෙහිදී උපහාර ලැබූ ක්‍රීඩකයෝ මෙසේය.ටී. ඩබ්ලිව්. වී. රත්නපාල (හේනානිගල විදුහල) සමස්ත ලංකා අර්ධ මැරතන් තරගයේ තෙවැනි ස්ථානය ආර්. එම්. ඥාන දර්ශන සම්පත් (නාගස්වැව විදුහල) 2009 ජාතික ක්‍රීඩා උලෙළේ මීටර් 800 දෙවැනි ස්ථානය සහ 2009 සිංගප්පූරුව විවෘත ආසියානු මලල ක්‍රීඩා උලෙළේ මීටර් 800 දෙවැනි ස්ථානය ඒ. එච්. රංජිත් නිලන්ත (මැදගම විදුහල) සමස්ත ලංකා ආබාධිත උස පැනීමේ තරගයෙන් ප්‍රථම ස්ථානය මීටර් 1.95 යි.ආර්. එච්. කරුණාරත්න (නාගස්වැව විදුහල) රට හරහා දිවීමේ දෙවැනි ස්ථානය. ප්‍රසන්න උඩගෙදර (දෙහිඅත්ත කණ්ඩිය ජාතික පාසල) මහවැලි සී කලාපයේ වොලිබෝල් කණ්ඩායම නියෝජනය සහ අන්තර් විශ්ව විද්‍යාලයීය වොලිබෝල් කණ්ඩායම නියෝජනය.ක්‍රීඩාව වෙනුවෙන් ස්වේච්ඡාවෙන් කැපවීම් කළ ඊ. ජේ. ජී. ධර්මසේන, ඩබ්. ඒ. තුෂාර රත්නසිරි, කේ. ජී. උපුල් ප්‍රසන්න, ඩී. එම්. ජාලිය බණ්ඩාර, කේ. ජී. ජනක ප්‍රසන්න, බී. එම්. ඩබ්ලිව්. පී. තිලකරත්න, කේ. ජී. ටි. උදය, සහ ඩබ්ලිව්’ එච්. නන්දන බණ්ඩාර යන මහත්වරු ද මෙහිදී සම්මාන ලැබූහ.ක්‍රීඩාවට කළ සේවය වෙනුවෙන් කලාපයේ ක්‍රීඩා ගුරුවරුන් වන ඩී. ටී. කොළඹගේ කලාප අධ්‍යක්ෂක කාර්යාලය, ලසන්ත චන්දන කුමාර (කලාප අධ්‍යක්‍ෂ කාර්යාලය) පී. පී. පියල් චන්දන, (විජයපුර මහ විදුහල) සහ බි. ජේ. ඩබ්ලිව්. බණ්ඩාර මුරුතගස්පිටිය මහ විදුහල) යන මහත්වරුද මෙහිදී උපහාර ලැබූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=s1001053</link>
    <topic>සැහැල්ලු පන්දු 20-20 ජාතික සූරතාවමැතිවරණ කොට්ඨාස මට්ටමින්</topic>
    <author>ප්‍රින්ස් ගුණසේකර</author>
    <content>සැහැල්ලු පන්දු ඕවර විස්සයි – 20 ජාතික ක්‍රිකට් සූරතාව මැතිවරණ කොට්ඨාස මට්ටමින් පැවැත්වීමට ශ්‍රී ලංකා සැහැල්ලු පන්දු ක්‍රිකට් සම්මේලනය තීරණය කොට ඇත.එක් මැතිවරණ කොට්ඨාසයකින් කණ්ඩායම් විස්ස බැගින් තරගාවලියට එක් කෙරෙන අතර එම සූරයන් හා අනු සූරයන් දිස්ත්‍රික් තරගාවලියට සුදුසුකම් ලබති. දිස්ත්‍රික් මට්ටමේ පළමු හා දෙවැනි කණ්ඩායම් පළාත් තරගාවලියටත් සමස්ත ලංකා තරගාවලියටත් එක් කිරීමට බලාපොරොත්තු වේ.ග්‍රාමීය මට්ටමේ සැහැල්ලු පන්දු ක්‍රිකට් ක්‍රීඩා සමාජ ජාතික තලය දක්වා ගෙන ඒම අරමුණු කොට මේ තරගාවලිය සංවිධානය කිරීම සැහැල්ලු පන්දු සම්මේලනයේ විධායක සභාවේ අදහස වී තිබේ. ඒ අනුව දිස්ත්‍රික්ක 25 ක් ආවරණය වන පරිදි තරගාවලියේ මූලික වටයේ තරග පැවැත්වේ.මේ තරග මාලාවේ සූරයන්ට ජාතික සැහැල්ලු පන්දු ක්‍රිකට් සූරතාව සමග රුපියල් 150000 ක් ද අනු සූරයන්ට කුසලානය සමග රුපියල් 100000 ක්ද පිරිනැමේ. සැහැල්ලු පන්දු ක්‍රිකට් තරගාවලියක පිරිනමන දැවැන්තම තෑගි මුදල වන මෙහි තරගාවලියේ සූරයාට රුපියල් 30000 ක් හොඳම පිතිකරු හොඳම පන්දු යවන්නාට රුපියල් 15000 බැගින් පිරි නැමේ. මෙයට අමතරව සූරයන්ට හා අනු සූරයන්ට රන්රිදී පදක්කම් ද හිමි වේ.මැතිවරණ කොට්ඨාස මට්ටමින් පැවැත්වෙන මූලික වටය සඳහා ක්‍රීඩා සමාජ වලට අමතරව අදාල ප්‍රදේශයේ රාජ්‍ය හා පෞද්ගලික ආයතන වලටද ආරක්ෂක සේවා කණ්ඩායම් වලටද රාජ්‍ය නොවන සංවිධාන වලටද සහභාගි විය හැක.ශ්‍රී ලංකා සැහැල්ලු පන්දු ක්‍රිකට් සම්මේලනය මෙහෙය වූ ජාතික සූරතා ඕවර් 30 ක්‍රිකට් තරගාවලිය පසුගිය වසරේදී පැවැති අතර එහි සූරතාව පොතුපිටිය යූත් ක්‍රීඩා සමාජයත් අනුසූරතාව මඩකලපුව ඩිස්කෝ ක්‍රීඩා සමාජයත් දිනා ගත්හ.ඕවර් විස්සයි – 20 ජාතික සූරතාවලිය පිළිබඳ විස්තර ලේකම් ශ්‍රී ලංකා සැහැල්ලු පන්දු ක්‍රිකට් සම්මේලනය ජනමාධ්‍ය හා තොරතුරු අමාත්‍යාංශය 163 කිරුළපාර නාරාහේන්පිට කොළඹ 05 යන ලිපිනයෙන් ලබා ගත හැක.එමෙන්ම ඩබ්ලිව්. ඩී. මහිලාල් දුරකථන අංක 077 3662555 හෝ ආර්. කුමානායක 071 3200151 ඇමැතීමෙන්ද විස්තර ලබා ගත හැකිය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=s1001054</link>
    <topic>පෙරැළිකාර මහානාම පිලසා. පීතර් සමඟ අද අවසන් සටනට</topic>
    <author>ජගත් ප්‍රේමචන්ද්‍ර</author>
    <content>ශ්‍රී ලංකා පාසල් ක්‍රිකට් සංගමය සංවිධානය කරන වයස අවුරුදු 13 න් පහළ පළමු කොටසේ අවසාන මහ තරගය අද (05) කොළඹ මෙට්ලන්ඩ් පෙදෙස වෙළෙඳ සේවා ක්‍රිකට් පිටියේ දී පැවැත්වේ.මේ තරගය සඳහා බම්බලපිටිය සාන්ත පීතර විද්‍යාලය සහ කොළඹ මහානාම විද්‍යාලය සුදුසුකම් ලබා ඇත. සාන්ත පීතර විද්‍යාලය අවසන් පූර්ව වටයේ දී කොළඹ රාජකීය විද්‍යාලය ද මහානාම විද්‍යාලය අවසන් පූර්ව වටයේ දී පානදුර රාජකීය විද්‍යාලය ද පරාජය කරමින් ද අවසන්තරගය සඳහා සුදුසුකම් ලැබ සිටී.මෙවර තරගාවලියේ පෙරළිකාර කණ්ඩායමක් වන මහානාම විද්‍යාලය වයස අවුරුදු 13 න් පහළ ක්‍රිකට් ඉතිහාසයේ ප්‍රථම වරට අවසාන තරගයක් සඳහා සුදුසුකම් ලබා තිබීම විශේෂිත වේ. තුන් ඉරියව් ක්‍රීඩකයන් රැසකගෙන් සමන්විත මෙම කණ්ඩායම සුබුද්ධි කෞෂල්‍ය විසින් මෙහෙයවනු ලබයි.සුබුද්ධි මේ තරග වාරයේ දී පිතිකරුවෙක් ලෙස ලකුණු 200 කට ආසන්නව ද පන්දු යවන්නකු ලෙස කඩුලු 18 ක් ලබා ගෙන දක්ෂතා දක්වමින් තම පිල මෙහෙයවයි. ඊට අමතරව මහානාම කණ්ඩායම වෙනුවෙන් දුලාංජ සිල්වා පිතිකරුවෙක් ලෙස ලකුණු 275 ක් ද, පන්දු යවන්නෙක් ලෙස කඩුලු 27 ක් ද ලබා ගනිමින් දක්ෂතා දක්වා ඇත.සහන් පීරිස්, සන්දේශ් වික්‍රමසිංහ පිතිකරුවන් ලෙස ද දුලාංජන සෙනෙවිරත්න සහ කසුන් පෙරේරා පන්දු යවන්නන් ලෙස ද මහානාමය වෙනුවෙන් බලාපොරොත්තු තබා ගත හැකි ක්‍රීඩකයන් ලෙස හැඳින්විය හැකිය. වයස අවුරුදු 13 න් පහළ සූරතා වැඩි ප්‍රමාණයක් දිනා තිබෙන සාන්ත පීතර විද්‍යාලය මෙවර මෙම කණ්ඩායමේ පළමු පෙළ අවසාන තරගයක් සඳහා පිවිසෙන්නේ වසර දෙකකට පසුවය.කණ්ඩායමේ නායකත්වය දක්ෂ පිතිකරුවකු වන සචිත් දල්පදාදුට පැවැරී ඇති අතර ඔහු මේ තරග වාරයේ දී ලකුණු 450 ක් පමණ රැස් කර ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=s1001055</link>
    <topic>හෙනින් ජය ගනී</topic>
    <author>සිඩ්නි (ඒ. එෆ්. පී)</author>
    <content>බෙල්ජියමේ ජස්ටින් හෙනින් බ්‍රිස්බේන් ජාත්‍යන්තර ටෙනිස් සූරතාවලියේ පළමු වටයේ දී රුසියාවේ නාදියා පෙට්‍රෝවා 7 – 5 ක් සහ 7 – 5 ක් ලෙස පරාජයට පත් කරමින් ජාත්‍යන්තර ටෙනිස් පිටියේ සිට දෙවැනි ගමන ජයග්‍රාහී ලෙස සනිටුහන් කිරීමට සමත් වූවාය.2008 වසරේ මැයි මාසයේ දී ජගත් ටෙනිස් කරළියෙන් විශ්‍රාම ගැනීමෙන් අනතුරුව හෙනින් ජාත්‍යන්තර ටෙනිස් තරගයකට සහභාගී වූ ප්‍රථම අවස්ථාව මෙය විය.මේ අතර ටෙනිස් ශ්‍රේණිගත කිරීම්වල අංක 1 ස්ථානයේ හිටපු සර්බියාවේ ඇනා ඉවානෝවික් ඕස්ට්‍රේලියාවේ පේලිනා ඩොකික් 7 – 5 ක් , 1 – 6 ක් සහ 6 – 3 ක් ලෙස පරාජය කළාය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=s1001056</link>
    <topic>කාන්තා 20-20ක්‍රිකට් තරග අද සිට</topic>
    <author/>
    <content>ශ්‍රී ලංකා ක්‍රිකට් මෙහෙයවන කාන්තා ඕවර් විස්සයි – 20 ක්‍රිකට් තරගාවලිය අද ආරම්භ වේ. ‘ඒ’ හා ‘බී’ කාණ්ඩ දෙකක් යටතේ් තරගාවලිය පැවැත්වෙන අතර ‘ඒ’ කාණ්ඩයෙන් මේරියන්ස් , කෝල්ට්ස් , ලංකා වුමන්ස් හා මොරටුව ක්‍රීඩා සමාජය සහභාගී වෙති “බී’’ කාණ්ඩයෙන් කුරුණෑගල තරුණ , පාලින්ක්ස් , දකුණු හා ලංකා ක්‍රිකට් ඒකාබද්ධ කණ්ඩායම් එක් වෙති.තරගාවලිය ආරම්භ කරමින් කෝල්ට්ස් ක්‍රීඩාංගණයේ මේරියන්ස් හා මොරටුව ක්‍රීඩා සමාජ , කෝල්ට්ස් හා ලංකා වුමන්ස් අතර තරග අද පැවැත්වේ. බී. ආර්. සී. පිටියේ දී කුරුණෑගල තරුණ හා ක්‍රිකට් ඒකාබද්ධ පිල , පාලින්ක්ස් හා දකුණු කාන්තා පිල අතර තරග පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=s1001057</link>
    <topic>මනීෂගෙන් විශිෂ්ට පන්දු යැවීමක්</topic>
    <author>ෆවුස් මොහොමඩ්</author>
    <content>කාළඹ රාජකීය විද්‍යාලයේ මනීෂ තන්ත්‍රීගොඩ කටුගස්තොට සාන්ත අන්තෝනි විද්‍යාලයට එරෙහිව පැවැති තරගයේ දෙවැනි ඉනිමේදී පන්දු 4ක් තුළ කඩුලු 4ක් බිඳ හෙළීමට සමත්වූවේය. ඉනිම් දෙකෙහිදීම කඩුලු 6 බැගින් දවාලමින් සිය විදුහලට පළමු ඉනිමේ ජයග්‍රහණය හිමි කරදීමට ඔහු සමත්වූවේය.අන්තර් පාසල් අවුරුදු 19න් පහළ ක්‍රිකට් තරගමාලාව යටතේ පැවති මේ තරගයේදී රාජකීය විදුහලේ රමිත් රඹුක්වැල්ල ඉනිම් දෙකෙහිදීම අර්ධ ශතක රැස් කිරීමට සමත්වූවේය.රාජකීය පළමු ඉනිම – 294/9 ෂවේන්ද්‍ර එදිරිසූරිය 80, රමිත් රඹුක්වැල්ල 58, චාරුක රාජරත්න 74, (ආදිල් රියාල් 104/3, එරන්ද සෙනෙවිරත්න 85/3) සහ දෙවැනි ඉනිම – 114/9 (ඕවර 29.3) ඉනිම අත්හිටුවන විට – රමිත් රඹුක්වැල්ල – 68, (එරන්ද සෙනෙවිරත්න 41/5, ආදිල් රියාල් 46/3)සාන්ත අන්තෝනි පළමු ඉනිම – 206 (ඕවර 59) හිරාන් වික්‍රමසේකර 70, ආදිල් රියාල් 33, (මනීෂ තන්ත්‍රිගොඩ 69/6) සහ දෙවැනි ඉනිම – 129/6 (ඕවර 31) හිරාන් වික්‍රමසේකර 37, ආදිල් රියාල් 43, (මනීෂ තන්ත්‍රිගොඩ 55/6)මොහොමඩ් ඉජාස් කඩුලු 10ක් බිඳ හෙළයි. තර්ස්ටන් පළමු ඉනිම – 178 උදාර මුණසිංහ 52, (මොහොමඩ් ඉජාස් 49/6) සහ දෙවැනි ඉනිම – 198/7 (ඕවර 56) ශිහාන් කම්ලීන් 120, (මොහොමඩ් ඉජාස් 60/4)ඩී. එස්. පළමු ඉනිම – 214 (ඕවර 65.1) චරිත් සතරසිංහ 50, මල්ෂාන් ගුණසිංහ 34, (මින්හාජ් ජලීල් 53/6)නිපුන් කරුණානායකගෙන් තුන්ඉරියව් දස්කම්ඉසිපතන පළමු ඉනිම – 153 (ඕවර 36.1) දිමිත්‍රි පෙරේරා 47, (රංගන කුරේ 26/4, නිපුන් කරුණානායක 38/3)නාලන්දා පළමු ඉනිම – 152/6 (ඕවර 48.4) නිපුන් කරුණානායක නොදැවී 80, (අනුෂ්ක සමරතුංග 52/4)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=s1001058</link>
    <topic>කලීස්ගෙන්33 වැනිටෙස්ට් ශතකය</topic>
    <author/>
    <content>දකුණු අපි‍්‍රකානු පිලේ විශිෂ්ට පිතිකරු ජැක් කාලීස් සිය ටෙස්ට් දිවියේ 33 වැනි ශතකය රැස්කරමින් එංගලන්තය සමඟ පැවැත්වෙන තුන්වැනි ටෙස්ට් තරගයේ පළමු ඉනිමේදී නොදැවී ලකුණු 108 ක රැස් කිරීමට සමත්වූවේය.ලොව වැඩිම ටෙස්ට් ශතක රැස්කළ පිතිකරුවන් අතර පස්වැනි ස්ථානයේ පසුවන කාලිස් මේ සහභාගි වන්නේ ඔහුගේ 134 වැනි ටෙස්ට් තරගයටය. එමෙන්ම ලොව වැඩිම ටෙස්ට් ලකුණු රැස්කළ පිතිකරුවන් අතර කාලිස්ට හත්වැනි ස්ථානය හිමිවී තිබේ. 1995 වසරේදී ටෙස්ට් වරම් හිමිකර ගත් කාලිස් දකුණු අපි‍්‍රකානු පිලේ ජ්‍යෙෂ්ඨතම ක්‍රීඩකයකු වේ.කාලිස්ට අනගි සහයක් ලබා දුන් මාක් බවුචර් ලකුණු 51 ක් රැස් කළ අතර එංගලන්ත පිලේ පන්දු යවන්නන් හමුවේ ඔවුන්ට සිය පළමු ඉනිම සඳහා රැස්කර ගත හැකි වූයේ ලකුණු 291 ක් පමණි. පන්දු යැවීමේදී ඇන්ඩර්සන් ලකුණු 63 කට කඩුලු 5 ක් දවාලීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=s1001059</link>
    <topic>ඉන්දුස් පිලට කඩුලු 4ක ජයක්</topic>
    <author>දිනේෂ් බාලසූරිය</author>
    <content>කුරුණෑගල භාරත ක්‍රිකට් ඇකඩමිය සංවිධානය කරන ලද වයස අවුරුදු 15 න් පහළ ඕවර 20 ක්‍රිකට් තරගාවලිය ඉකුත්දා කුරුණෑගල දී පැවැති අතර එම තරගාවලියේ අවසන් තරගය සඳහා ඉන්දීය ඉන්දුස් ජාත්‍යන්තර පාසල් ක්‍රිකට් කණ්ඩායම සහ කුරුණෑගල භාරත ක්‍රිකට් ඇකඩමි කණ්ඩායම සුදුසුකම් ලැබීය. ඉන්දීය ඉන්දුස් ජාත්‍යන්තර පාසල් කණ්ඩායමට කඩුලු 4 ක ජයක් අත්විය.ඉන්දීය ඉන්දුස් ජාත්‍යන්තර පාසල් කණ්ඩායම ලකුණු 92රොනක් මහෙස්වරි 32, එස්. යූ. ෆාරුක් 30, එස්. ඒ. මුරලි 25 (ඒ. රිචිත 32 ට 2, එම්. කසුන් 40 ට 3) භාරත ඇකඩමි කණ්ඩායම ලකුණු 88 එම්. කසුන් 33, ඒ. රිචිත 32 (සී. නරේෂ් 30 ට 3, එන්. පොන්ගුරු 38 ට 3)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=s10010510</link>
    <topic>ශ්‍රී දේවානන්ද ආදි ක්‍රිකට් ජය ‘95 පිලට</topic>
    <author/>
    <content>අම්බලන්ගොඩ ශ්‍රී දේවානන්ද විද්‍යාලයීය ආදි ක්‍රිකට් ක්‍රීඩකයන්ගේ සංගමය සංවිධානය කළ ප්‍රථම අදි සිසු ක්‍රිකට් සැණකෙළියේ සූරතාව දිනා ගැනීමට කේ. ටී. රංජිත්ගේ නායකත්වයෙන් යුත් 1995 කණ්ඩායම සමත් විය.අම්බලන්ගොඩ මහජන පිටියේ දී පැවැති මේ තරගාවලියේ අවසාන තරගය සඳහා ශ්‍රීයාන් හේවාවසම්ගේ නායකත්වයෙන් යුත් 2000 කණ්ඩායම සුදුසුකම් ලැබූ අතර ඔවුන්ට අනුසූරතාව හිමි වූහ. ජයග්‍රාහකයන් සඳහා විද්‍යාලයීය ප්‍රථම නායක එන්. යූ. අමරදාස මහතා අනුස්මරණ කුසලානය හිමි වූ අතර අනුසූරයන් සඳහා විද්‍යාලයීය ප්‍රථම පුහුණුකරු ආර්. එම්. එම්. ද සිල්වා මහතා අනුස්මරණ කුසලානය හිමි විය.විද්‍යාලයීය විවිධ වසරවල කණ්ඩායම් 8 ක් මෙම තරගාවලිය නියෝජනය කළ අතර තරගාවලිය සඳහා සහභාගී වූ ප්‍රවීණතම ක්‍රීඩකයා වූ දයාසිරි ද සිල්වා මහතා (1965 – 67) ට ආදි ක්‍රිකට් ක්‍රීඩකයන්ගේ සංගමය සහ ප්‍රථම නායක එන්. යූ. අමරදාස මහතාගේ සොයුරු එන්. යූ. ජයරත්න මහතා විසින් විශේෂ සමරු තිළිණ ප්‍රදානයක් ද සිදු කෙරුණි.තරගාවලියේ දක්ෂතම පන්දු රකින්නා ලෙස 2000 කණ්ඩායමේ නාලක කළුආරච්චි ද දක්ෂතම පිතිකරු ලෙස 1995 කණ්ඩායමේ සුදන්ත ද සිල්වා ද දක්ෂතම පන්දු යවන්නා ලෙස 2000 කණ්ඩායමේ ශ්‍රියාන් හේවාවසම් ද තරගාවලියේ දක්ෂතම ක්‍රීඩකයා ලෙස 1995 කණ්ඩායමේ ටිරෝන් කුමාරජිත් ද අවසන් තරගයේ වීරයා ලෙස 1995 කණ්ඩායමේ මහේෂ් කුමාර ද සම්මාන දිනා ගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=f1001051</link>
    <topic>හමුදාවට අපහාස කරන කෙනෙක්රටේ නායකත්වයට සුදුසු නැහැ</topic>
    <author>සාකච්ඡා කෙළේ ධම්මික සෙනෙවිරත්න</author>
    <content>* ත්‍රස්තවාදය පරාජය කරලා රටක් විදියට අපි ශක්තිමත්ව නැඟී සිටින්න යත්න දරද්දී යළි රට අස්ථාවර කරන කුමන්ත්‍රණයක් ක්‍රියාත්මක වෙමින් තිබෙනවා ද?ලෝකයේ කොහේවත් ශක්තිමත් රාජ්‍යයක් බිහිවෙනවා දකින්න බටහිර බලවේග මොන විදියකින්වත් කැමැති වෙන්නෙ නෑ. ඒ නිසාම තමයි අපේ රටේත් ත්‍රස්තවාදය වර්ධනය කිරීම සඳහා අවශ්‍ය සහාය ඒ අය පසුගිය කාලයේ දෙමින් සිටියෙ.නමුත්, ඔවුන් පවා බලාපොරොත්තු නොවුණ ආකාරයට ත්‍රස්තවාදය පරාජය කරන්න ජනාධිපතිතුමාගේ නායකත්වය යටතේ පුළුවන් වුණා.මේ නිසා ලෝකයේ බටහිර විරෝධී කඳවුර විශාල ආශ්වාදයකින් පිබිදෙන තත්ත්වයක් ඇති වුණා. ඒ වගේම බටහිර කඳවුර දුර්වල මානසිකත්වයකට තල්ලු වුණා.යුද්ධය තිබුණ කාලයටත් වඩා ඉන්පසුව බටහිරින් අපේ රටට එල්ල වන බලපෑම් වැඩි වීමෙන් මේ කාරණය හොඳාකාර පැහැදිලි වෙනවා. එක පැත්තකින් ලංකාවට මානව හිමිකම් චෝදනා එල්ල කරමින් මානව හිමිකම් කොමිෂමේ අපට එරෙහි යෝජනා සම්මත කරන්න ප්‍රයත්න දැරුවා.තවත් පැත්තකින් ට්ඉර්‍ථ+ සහනය නවත්වන්න ක්‍රියාමාර්ග ගත්තා. විදේශීය රූපවාහිනී නාලිකා පාවිච්චි කරමින් ශ්‍රී ලංකාව ගැන වැරැදි අදහස් ඇතිවන අන්දමේ අසත්‍ය චිත්‍රයක් ලෝකයට පෙන්නුවා. මේවා මඟින් අපේ හමුදා නිලධාරීන් ජාත්‍යන්තර අධිකරණයට ගෙනයන්න අවශ්‍ය පසුබිම ගොඩනැගුවා. අපි ත්‍රස්තවාදය පරාජය කරන්න සමත් වීම ගැන අමෙරිකාව සහ බටහිර රටවල් මොන විදියකින්වත් සතුටු නොවන බව මේවායින් පෙනෙනවා.හැබැයි බටහිර විරෝධී කඳවුර අප ලැබූ ජයග්‍රහණය ඉහළින් අගය කළා. ජනාධිපතිතුමා විදේශගතවූ සෑම විටම බටහිර විරෝධී කඳවුරේ උදවිය එතුමා ඉහළින්ම පිළිගත්තේ ඒ නිසා. අහමදින්ජාඩ්, ගඩාපි, චාවේස් වැනි නායකයන් මහින්ද රාජපක්ෂ ජනාධිපතිතුමා පිළිගත් සැටි අපි දැක්කා.මේ නිසා බොහොම පැහැදිලියි, ත්‍රස්තවාදය ක්‍රියාත්මක වුණ වකවානුවේදී ජනාධිපතිතුමාට එරෙහිව වැඩකරපු බලවේග ඊට වඩා වැඩි වුවමනාවකින් එතුමා ත්‍රස්තවාදය පරාජය කළාට පස්සෙ ක්‍රියාත්මක වෙනවා. ඔහු කෙසේ හෝ මේ දේශපාලන ගමනෙන් එළියට ඇද දැමිය යුතු යැයි ඔවුන් තීරණය කරල තියෙන්නෙ තමන්ගේ ගමනට ඔහු බාධකයක් බව කල්පනා කරන නිසා.* එදා රට වෙනුවෙන් සටන් කළ හමුදාපති අද විපක්ෂයේ ජනාධිපති අපේක්ෂකයා වෙලා. රටට එරෙහි බලවේග වල ඉත්තෙක් වෙලා...?ත්‍රස්තවාදය පරාජය කළායින් පස්සෙ මේ රටේ ගොඩනැඟුණ ජාතික මානසිකත්වය හරි වැදගත්. රට වේගවත් සංවර්ධනයක් කරා යොමු කිරීමේ හැකියාව එය විසින් අප ඉදිරිපිට නිර්මාණය කළා.මේ සියලු දේ වළක්වන්න නම් මහින්ද රාජපක්ෂ ජනාධිපතිතුමා පරාජය කළ යුතු බව මේ උදවිය දන්නවා. නමුත්, එතුමා පරාජය කරන්න සමතෙක් මේ මහපොළවෙ නැති බව අපි කවුරුත් තර්කානුකූලව දැන සිටියා.විශේෂයෙන් බටහිර කඳවුරම නැඹුරුව අපේ කඳවුරට එරෙහිව එවැන්නෙක් සිටියේ නැහැ. එජාප නායකත්වය ඇතුළු කවුරු ඉදිරිපත් කළත් ඔහු පරදවන්න බෑ. ජවිපෙත් පසුගිය කාලයේ යුද්ධයට නොයෙක් කෙණහිළිකම් කළා.ඔවුන් කවුරු ඉදිරිපත් කළත් වැඩක් වෙන්නෙත් නෑ. මේ නිසා අපේ කඳවුරට නියෝජනය කළ පුද්ගලයෙක් ජනාධිපතිතුමාට එරෙහිව ගේන්න ඔවුන් සූක්ෂම වුණා. ඒ කටයුත්ත ඔවුන් කළා.හැබැයි, ඔය මොන දේ කළත් මහින්ද රාජපක්ෂ ජනාධිපතිතුමා ගොඩනඟාගත් කීර්තිය එතුමා මේ රටට කළ සේවය ජනතාව ඉතා ඉහළින් අගය කරන බව අපි දන්නවා.* ජනාධිපති අපේක්ෂක විශ්‍රාමික ෆොන්සේකා හමුදාපතිව සිටියදී ඔහු දැරූ ස්ථාවරයන්ට හා ක්‍රියාකළ ආකාරයට මුළුමනින් පරස්පර විදියට දැඩි අදහස් දක්වනවා. මේ වෙනස ඔබ කොහොමද තේරුම් කරන්නෙ?ඇත්තටම, දේශපාලනික වශයෙන් බැලුවොත් මේ පරස්පරය අපට තේරුම් ගන්න පුළුවන් වෙන්න ඕන. ඔහු එදා නියෝජනය කළ මතයට, එදා නියෝජනය කළ හමුදාවට ගරහන තත්ත්වයට අද ඔහු පත්වෙලා ඉන්නේ. ඔහු නියෝජනය කළ කඳවුර වෙනස් වුණ නිසා.අද ඔහුගේ භූමිකාව ඉතා පැහැදිලියි. තමා ජයග්‍රාහී මාවතක මෙහෙයවූ ඉහළ නිලධාරීන් පවා පාවා දෙමින් විදේශීය බල වේගයන්ට අවශ්‍ය ප්‍රකාශ කරන පුද්ගලයකු බවට පත්වෙලා. ජනතාව ඉදිරිපිට නිර්මාණය වුණ මහා ගල් පිළිමය අද බොල් පිළිමයක් වෙලා.* තමාගේ ප්‍රධානියාව සිටි ආරක්ෂක ලේකම්වරයා පාවාදෙමින්, ඔහුව සමච්චලයට ලක් කරමින්, සේනාධිනායකයා වන ජනාධිපතිතුමා විවේචනය කරමින් ඔහු පළ කරන හැසිරීම හමුදා නිලධාරියකු ලෙස ඔහු ගොඩනඟාගත යුතු විනය, ශික්ෂණය වගේ කාරණාවලට බෙහෙවින් පටහැනියි. එවැනි පුද්ගලයකු කොහොමද රටකට නායකත්වය දෙන්නෙ?මේ ජනාධිපතිවරණය පටන් ගනිද්දීම විපක්ෂය මතු කළ තර්කය වුණේ් විනයක් සහිත නායකයකු මේ රටට අවශ්‍ය බවයි. ඒත් එක්කම විධායක ජනාධිපති ක්‍රමය අහෝසි කරන බවද ඔවුන් කිව්වා. ඒ දෙකත් එකිනෙක පරස්පරයි. කොහොම හරි ඔවුන්ගේ තර්කය වුණේ විනයක් ඇති නායකයෙක් හදන බවයි.අද මොකක්ද විශ්‍රාමික ෆොන්සේකා ඔප්පු කරල පෙන්වලා තියෙන්නෙ? ඔහු හමුදා නිලධාරියකු වශයෙන් ඒ විනය හමුදාවෙ සිටියදී රැක්කා. හමුදාවෙන් ඉවත්වූ වහාම මොනම විදියකින්වත් ඒ විනය කඩකරන්න ඔහුට අයිතියක් නෑ. නමුත්, ඔහු ඒ විනය සම්පූර්ණයෙන් උල්ලංඝනය කළා.තමන් ගොඩනඟපු , තමන් අවුරුදු ගණනක් සේවය කරපු නායකත්වයට ගරහන කෙනෙක්. තමන් දශක ගණනක් සේවය කළ හමුදාවට අපහාස කරන කෙනෙක්. මේ රටේ නායකත්වයට සුදුසු වෙන්නෙ කොහොමද කියන ප්‍රශ්නය අපිට ජනතාව ඉදිරිපිට කියන්න වෙනවා.ඒ විතරක් නෙවෙයි, අද විපක්ෂයේ සමහරු කියනවා ඔහු දේශපාලනයට අලුත්. ඒ නිසා ඔහුට වැරැදීම් වෙනවා කියලා. ඔහුට සරල වාක්‍යයක් වරදින්න පුළුවන්. නමුත්, අදහසක් වරදින්න බෑ. මේ විදියට ඔහු වේදිකාව මත හැසිරෙන්නේ ඔහු දේශපාලන නවකයකු නිසා වන වැරැදි නිසා නම් ඔහු වැරැදිලාවත් රාජ්‍ය නායකයා වුණොත් කොහොම හිටීවිද?ඔහු රාජ්‍ය නායකයා විදියට වැරැදි කරන්න පටන් ගත්තොත් ඒ වැරැදි නිවැරැදි කරන්න අපට බෑ. අද නම් පාලිත කොහොන මහත්තයා මොනව හරි කියල මේක බේරගන්න බලයි. පාර්ලිමේන්තු මන්ත්‍රීවරයෙක් වැරැදි දෙයක් කිව්වත් ඉතුරු 224 දෙනාට මොනව හරි කරගන්න පුළුවන්.ඇමැතිවරයෙක් එහෙම කළත් අනෙක් ඇමැතිවරුන්ට එකතු වෙලා මොකක් හරි කරගන්න පුළුවන්. හැබැයි. රාජ්‍ය නායකයා වෙලා වැරැදි කරන්න ගත්තොත් කොහොමද අපි රට ආරක්ෂා කර ගන්නෙ? ඒ නිසා ඉදිරි දේශපාලන වගකීම් තේරෙන්නෙ නැති බොළඳ පුද්ගලයෙක් නම් ඔහු, ඉදිරියෙදි තරඟ කරන තනතුරට සුදුසු නැති බව දැන්මම ඔප්පු කරල ඉවරයි.* විපක්ෂය මේ ජනාධිපතිවරණ ව්‍යාපාරය ගෙනියන්නෙ කටකතා හා මඩ දේශපාලනයෙන්. දියුණු ප්‍රජාතන්ත්‍රවාදයක් ගැන ඔවුන් කියන දේවල් වලට පටහැනි දේවල් අතීතයේ කළා වගේම දැනුත් කරමින් සිටිනවා කියන එකද ඒකෙ තේරුම?මේ කාරණය ගැන අපි හුඟක් කණගාටු වෙනවා. මොකද මේ ජනාධිපතිවරණයෙදි අපට සාකච්ඡා කරන්න තිබුණ මාතෘකා තමයි ත්‍රස්තවාදය පරාජය කර නිදහස් වූ මේ බිම කොහොමද සංවර්ධනයේ මාවතට යොමු කරන්නේ කියන එක.දශක තුනක් තිස්සේ හිරිවැටිලා තිබුණ සමාජය කොහොමද යහපත් අතට පත්කරන්නෙ කියන එක. තරුණ තරුණියන්ට අලුතෙන් රැකියා අවස්ථා බිහි කරන්නේ කොහොමද, ඒ සඳහා මේ අපේක්ෂකයන්ට ඇති වැඩ පිළිවෙළ කුමක්ද වගේ දේවල් හැබැයි ඒවා ගැන සංවාදයක් ඇති වෙනවා වෙනුවට එක්තරා විදියක ජෝකරයෙක් බවට පත්කරගත්තු හිටපු හමුදා නිලධාරියකු යොදාගෙන මේක මඩ ව්‍යාපාරයක් බවට පත්කර තියෙනවා.ජනාධිපතිවරයාට මඩ ගහන්න කට කතා පතුරවමින් විවිධ පුද්ගලයන් ඔහුව මෙහෙයවමින් සිටිනවා. හැබැයි, අපට හොඳ විශ්වාසයක් මේ රටේ ජනතාව ගැන තියෙනවා. මොකද මේ රට හදන ගමනේ අපි ඉදිරියට යමින් ඉන්නෙ. විපක්ෂයේ අපේක්ෂකයා ඒ සඳහා මොනම වැඩපිළිවෙළක්වත් ඉදිරිපත් කරන්න සමත්වෙලා නෑ.ඔවුන් ඉදිරිපත් කරපු මූලික තේමාව පවා ඔවුන් දැන් වෙනස් කරලා. ජනාධිපතිවරණය පටන් ගනිද්දී කිව්වේ විධායක ජනාධිපතිධූරය මුළුමනින් අහෝසි කරන්නයි මේ අපේක්ෂකයා ඉදිරිපත් කරන්නෙ කියලා.නාමයෝජනා භාරදෙන විට ඔහු කියන්න ගත්තා විලියම් ගොපල්ලවට වගේ නාමික තනතුරක් වැඩක් නෑ වැඩ කරන්න බලය ඕන කියලා. තව ටික දවසක් යද්දී විධායක ජනාධිපතිධූරයේ බලතලත් මදි තව මොන මොනව හරි ඕන කියලත් කියයිද දන්නෙ නෑ. මොකද ඒ විදියට තමයි වැඩකරගෙන යන්නෙ.නමුත් අපට මේ රටේ ජනතාව වෙනුවෙන් රට වෙනුවෙන් ඊට වඩා ලොකු වගකීමක් තියෙනවා. මඩ ගැන කතා කරනවාට වඩා අපි උත්සාහ කරමින් ඉන්නෙ ත්‍රස්තවාදය පරාජය කළ මේ රට ගොඩනඟන වැඩපිළිවෙළ පවතින යහපත් මානසික තත්ත්වය රැක ගනිමින් පෙරට යන්නයි. එය ඉලක්ක කරමින් සකස් කළ අපේ ප්‍රතිපත්ති ප්‍රකාශනය ඉදිරියේදී එළි දැක්වෙනවා.* විපක්ෂය අද මතු කරන ඔය යහපාලනය, ප්‍රජාතන්ත්‍රවාදය, මාධ්‍ය නිදහස, දූෂණය වගේ සටන්පාඨ ගත්තොත් පසුගිය දෙවසරක එජාප පාලනය ගත්තත් ඊට ප්‍රතිවිරෝධී අන්තයේ ඔවුන් සිටි බව පැහැදිලි වෙනවා. නමුත් අද ඔවුන් කියන්නේ තමන් මේ කාරණා සපුරාලන බවයි?විධායක ජනාධිපතිධූරය තමයි ලොකුම හානිය කියන්න ඔවුන් උත්සාහ කරනවා. නමුත් 2001 බලයට පත් රනිල් වික්‍රමසිංහ මහත්තයගෙ ආණ්ඩුව අගමැති ධූරයේ බලය පාවිච්චි කරල තමයි රට පාවා දෙන ගිවිසුම අස්සන් කළේ. අද ජ.වි.පෙ. නායකයො මොනව කියනවද කියල අපි දන්නෙ නෑ.හැබැයි ඔහු මේ රට පාවාදෙන මහා ගිවිසුමට අස්සන් කළේ ජනාධිපති බලතල නැතිව අද ඒ ගිවිසුම ක්‍රියාත්මක වුණා නම් ත්‍රස්තවාදය පරාජය කළ මේ බිම ගැන අපට සාකච්ඡා කරන්න වෙන්නෙ නෑ. විධායක ජනාධිපතිධූරය නිසා තමයි අපට ඒ වෙලාවෙ මේ රට බේරාගන්න පුළුවන් වුණේ.අද තරුණයන්ට රක්ෂා ගැන කතා කරනවා. උපාධිධාරීන් හැම ඔර්ලෝසු කණුවක් ගානෙම උපවාස කරමින් හිටියෙ 2004 අපි ආණ්ඩුව භාර ගනිද්දී, රාජ්‍ය සේවයේ කිසිම පුරප්පාඩුවක් එදා එජාප ආණ්ඩුව පිරෙව්වෙ නෑ.ගුරුවරු විශ්‍රාම ගියාම අලුතෙන් බඳවා ගත්තෙ නෑ. සමහර පාසල් වහන්නත් වුණා. අධ්‍යාපනය, රාජ්‍ය සේවය කඩා වැටුණා. විධායක බලය නැතිව එහෙමයි රට විනාශ කළේ. අවුරුදු 2 1/2 න් බැහැල යන්න වුණෙත් ඒ නිසා ඕවා ගැන එක එක බොරු සටන් පාඨ කියනවා. මේවා මේ රටේ ජනතාවට තේරෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=f1001052</link>
    <topic>මඩ නා ගැනීමේ විපක්ෂ තරගය</topic>
    <author>ජනතා මිත්‍ර</author>
    <content>‘මම බලයට පත්වුණොත් මේ සේරමලා පැය 24න් කූඩු කරනවා. ඔය රජගෙදර කටුකන කට්ටියට වෙනදේ බලාගන්න. කටු සූප්පු කර කර ඉන්න කට්ටියට මං කටු ගොඩවල් දෙනවා. එතකොට ඒ ගොල්ලන්ට දිගටම සූප්පු කර කර ඉන්න පුළුවන්. කටු සූප්පු කරන කට්ටියත් එක්ක විවාද කරන්න මට වෙලාවක් නැහැ.අනික මට ඔය කටු සූප්පු කරන කට්ටියත් එක්ක විවාදවලට යවන්න මං ළඟ කටු සූප්පු කරන කට්ටිය නැහැ’ මේ ආකාරයෙන් බජාර් භාෂාවෙන් කටුකන අය ගැන පවසමින් කතා කළේ පාතාල නායකයෙක්වත්, බජාර් එකේ චණ්ඩි පොරක්වත් නොවේ. මේ කතාව කළේ මෙවර ජනාධිපතිවරණය සඳහා විරුද්ධ පක්ෂයෙන් තරග වැදී සිටින ජෙනරාල් සරත් ෆොන්සේකා මහතා ය.පසුගියදා දඹුල්ලේ පැවති ජනහමුවකදී ඔහු මේ කටුකන කතාව කළේ දැඩි තර්ජනාත්මක ස්වරූපයකිනි. මෙසේ කතාකරනුයේ මහින්ද රාජපක්ෂ ජනාධිපතිවරයා යටතේ සිටි යුද හමුදාපතිවරයාද යන්න සැක හිතෙන තරමටම ෆොන්සේකා මහතාගේ කතාව පිරිහී ඇත. මෙවැනි ගැලරි ටෝක්ස්වලින් පෙන්නුම් කරනුයේ කුමක්ද? පිරිසුදුබවේ සංකේතය බදු ‘හංසයා’ මෙම ගැලරි ටෝක්ස් නිසා දැනටමත් කිළුටු වී ඇත.හංසයාට දියෙන් කිරි වෙන්කර ගැනීමට හැකියාව තිබුණද සරත් ෆොන්සේකා මහතාට නම් දියෙන් කිරි තබා තමාගේ පරම සතුරන්වත් වෙන් කර ගැනීමට නොහැකි වී තිබේ.සරත් ෆොන්සේකා මහතාට මතක් කර දිය යුතු කරුණු කාරණා කිහිපයක්ම ඇත. 2005 ජනාධිපතිවරණයේදී බැරිවෙලාවත් මහින්ද රාජපක්ෂ මහතා වෙනුවට රනිල් වික්‍රමසිංහ මහතා ජයග්‍රහණය කළා නම් අද සරත් ෆොන්සේකා කියන චරිතයට කිසිදු වටිනාකමක් ලැබෙන්නේ නැත.2005 දී රනිල් වික්‍රමසිංහ මහතා ජනාධිපතිධූරයට පත් වූවානම් සිදුවන්නේ 2002 වසරේදී අස්සන් කරන ලද සටන් විරාම ගිවිසුම තවදුරටත් ඉදිරියට ගෙනයාම පමණි. සටන් විරාම ගිවිසුම හරහා ඊනියා සාම වැඩපිළිවෙළ ක්‍රියාත්මක වුණානම් ත්‍රස්තවාදයට එරෙහිව මෙහෙයුම් සිදුකිරීමට සරත් ෆොන්සේකා මහතාට අවස්ථාවක් උදාවෙන්නේ නැත.විශ්‍රාමයාමට සිටි සරත් ෆොන්සේකා මහතාට යුද හමුදාපතිධූරයට පත්වී ප්‍රභාකරන් ඇතුළු කොටි නායකයින් විනාශකැර රට ත්‍රස්තවාදයෙන් මුදාගැනීමට සමස්ත රණවිරුවන් කළ කාර්යයට සම්මාදන්වීමට හැකිවූයේ මහින්ද රාජපක්ෂ ජනාධිපතිතුමාට පින්සිදු ;වන්නටයි.මහින්ද රාජපක්ෂ මහතා ජනාධිපතිධූරයට පත්නොවන්නට සරත් ෆොන්සේකා මහතාට වේදිකාවලට ගොඩවී ඔය ආකාරයෙන් කයිවාරු ගැසීමටද හැකිවෙන්නේ නැත. එම නිසා සරත් ෆොන්සේකා මහතා මුලින්ම තේරුම්ගත යුතු ප්‍රධානතම කරුණ වන්නේ ඔබට රටට යම් සේවයක් කිරීමට හැකි වන්නේ නායකයෙකුගේ යටතේ පමණක් බවයි.නායකත්වයේ තවදුරටත්බස්නාහිර ජනතා පෙරමුණේ නායක මනෝ ගණේෂන් මන්ත්‍රීවරයා පසුගියදා කරන ලද එක්තරා ප්‍රකාශයකින් ඔහුගේ නියම ස්වරූපය ගැන යම් අවබෝධයක් ලබා ගැනීමට හැකිවිය. ‘සරත් ෆොන්සේකා මහතා මහ ඉහළින් පිළිගෙන මල්මාලා දැමීමට මම ගියේ නැහැ. පොදු අපේක්ෂකයා නිසා මට ඔහුට සහාය ලබා දෙන්න සිදුවුණා.නමුත් මේ යුද්ධයේදී ද්‍රවිඩ ජනතාව ඝාතනය කිරීම සම්බන්ධයෙන් ප්‍රශ්න තියෙනවා’ යනුවෙන් මනෝ ගණේෂන් මන්ත්‍රීවරයා කරන ලද ප්‍රකාශය තුළ ඉතා බරපතළ කරුණු ගණනාවක් ගැබ්ව ඇත. සරත් ෆොන්සේකා මහතා නියමාකාරයෙන් පිළිගැනීමට මනෝ ගණේෂන් මන්ත්‍රීවරයා ක්‍රියා කළේ කොටි සංවිධානය විනාශ කිරීම සම්බන්ධයෙන් ඔහු තුළ තිබෙන දැඩි විරෝධතාවයි.එම නිසා ත්‍රස්තවාදය මුළුමනින්ම පරාජය කිරීමට රටත් , ආරක්ෂක අංශත්, මහජනතාවත් මෙහෙයවූ මහින්ද රාජපක්ෂ ජනාධිපතිවරයා කෙසේ හෝ පරාජයට පත්කිරීම මනෝ ගණේෂන්ලාගේ ප්‍රධාන අරමුණයි.ඒ සඳහා එකතුවිය හැකි ඕනෑම ප්‍රතිවිරුද්ධ පාර්ශවයන් සමඟ එක්වන බවද ඔහු වරක් ප්‍රකාශ කළේ එම නිසා ය. එම නිසා මනෝ ගණේෂන් මන්ත්‍රීවරයාගේ කට බොරු කිව්වත් දිව බොරු කියන්නේ නැත. ඔහුගේ එකම අභිප්‍රාය වී ඇත්තේ ත්‍රස්තවාදය පරාජය කළ ජන නායක මහින්ද රාජපක්ෂ ජනාධිපතිවරයාගෙන් හා රණවිරුවන්ගෙන් පළිගැනීමට ය.ඒ සඳහා ඔහු තෝරාගෙන ඇත්තේ හිටපු යුද හමුදාපති සරත් ෆොන්සේකා මහතා ය. කපන්න බැරි අත සිපගන්නා ආකාරයට ෆොන්සේකා මහතා මුරුංගා අත්තේ තබා වර්ණනා කරන්නේ මනෝ ගණේෂන්ලාගේ කාරිය කරගන්නා තුරු පමණක් බව ෆොන්සේකා මහතාට නොවැටහීම කණගාටුවට කරුණකි.ආරක්ෂක අංශවලට මානව හිමිකම් චෝදනා එල්ල කිරීමේ දේශපාලනඥයින්ගේ ලැයිස්තුවේ ඉහළින්ම සිටින අය සමග ෆොන්සේකා මහතා දේශපාලනයේ නියැලී සිටීම අනුමත කළ හැක්කේ කෙසේදැයි අද රණවිරුවෝ ප්‍රශ්න කරති.විපක්ෂ නායක රනිල් වික්‍රමසිංහ මහතා පසුගිය කාලයේදී රට රටවලට ගොස් රණවිරුවන්ට එරෙහිව කරන ලද ඇතැම් ප්‍රකාශ සරත් ෆොන්සේකා මහතාට අමුතුවෙන් ප්‍රකාශ කළ යුතු නැත.සමහර චෝදනා රනිල් වික්‍රමසිංහ මහතා ඍජුවම එල්ල කරනු ලැබුවේ සරත් ෆොන්සේකා මහතාට එරෙහිවය. අද රනිල් වික්‍රමසිංහ මහතාගේ එකම සිහිනය බවට පත්වී ඇත්තේ සරත් ෆොන්සේකා මහතාගේ ජයග්‍රහණයයි.20 වතාවකට සංඛ්‍යාවක් මැතිවරණ පරාජයක් අත් වී තිබෙන වික්‍රමසිංහ මහතාට මෙවර කෙසේ හෝ අවශ්‍ය වී ඇත්තේ ජනාධිපතිවරණයෙන් රාජපක්ෂ මහතාව පරාජයට පත් කිරීමටය.ඒ සඳහා වික්‍රමසිංහ මහතාට කිසිදු හැකියාවක් නොමැති නිසා සරත් ෆොන්සේකා මහතා තෝරා ගත්තේ ය. ජනාධිපතිවරණයේදී ලබන පරාජය ෆොන්සේකා මහතාගේ පිටට දමා එක්සත් ජාතික පක්ෂයේ නායකත්වයේ තවදුරටත් රැඳී සිටීම රනිල් වික්‍රමසිංහ මහතාගේ උපාය වී ඇත.ශ්‍රී ලංකාවට එරෙහිව ජාත්‍යන්තරයට කේලම් තොග ගණන් සැපයූ රනිල් වික්‍රමසිංහ මහතා සමඟ සරත් ෆොන්සේකා මහතා එක්ව සිටීම අති බහුතරයක් රණවිරුවෝ පිළිකුලෙන් යුතුව බැහැර කරති.රජයට චෝදනාකොටි සංවිධානයේ දේශපාලන අංශ නායක තමිල් සෙල්වම්ගේ ඝාතනයෙන් බලවත් ලෙස කම්පාවට පත් වූ දේශපාලනඥයකු වූයේ ශ්‍රී ලංකා මුස්ලිම් කොංග්‍රසයේ නායක රවුෆ් හකීම් මහතා ය.‘තමිල් සෙල්වම්ගේ ඝාතනය සාමයට එල්ල වූ බරපතළ ප්‍රහාරයක්, සාමයේ පරෙවියා ඝාතනය කිරීම තුළින් මේ ප්‍රශ්නය තව තවත් උත්සන්න වෙනවා මිසක් අඩුවන්නේ නැහැ” යනුවෙන් පවසමින් රවුෆ් හකීම් මහතා තමිල් සෙල්වම්ගේ මරණය වෙනුවෙන් විශේෂ ප්‍රකාශයක් ද නිකුත් කළේ ය සරත් ෆොන්සේකා මහතා සමඟ එක්ව සිටින අනෙක් දේශපාලඥයා වන්නේ ශ්‍රී ලංකා මුස්ලිම් කොංග්‍රසයේ නායක රවුෆ් හකීම් මහතා ය.තමිල් සෙල්වම්ගේ මරණය වෙනුවෙන් හකීම් මහතා නිකුත් කරනු ලැබූ නිවේදනයෙන් කියවෙන්නේ සෙල්වම් මහතාගේ මරණය සම්බන්ධයෙන් තමන් දැඩි විරෝධය පළ කරන බවකි.මීට පෙර අවස්ථා කිහිපයකදීම රවුෆ් හකීම් මහතා නැඟෙනහිර පළාතේ ආරක්ෂක අංශවලට දැඩිලෙස චෝදනා එල්ල කළේ ය. ඒ පළාතේ ආරක්ෂක කටයුතු දැඩිකොට සෝදිසි මෙහෙයුම් ක්‍රියාත්මක වනවාට හකීම් මහතා කැමැති නොවී ය. ඔහු වරක් විශේෂ කාර්යය බළකායට (STF) බරපතළ ලෙස චෝදනා එල්ල කළේ කිසිදු හේතුවක් නොමැතිවයි.කාත්තන්කුඩියේ මුස්ලිම් පල්ලියක යාඥා කරමින් සිටි සිය ගණනක් දිගට හරහට වෙඩි තබා ඝාතනය කිරීමට කොටි සංවිධානය ක්‍රියාකළ බව රහසක් නොවේ. උතුරු,නැඟෙනහිර පළාත් වලින් මුස්ලිම් ජනතාව දහස් ගණනක් පලවා හැරීමට ක්‍රියා කළේ ද කොටි සංවිධානයයි.ඒ ආකාරයෙන් මුස්ලිම් ජනතාවට දැඩි පීඩා ගෙනදුන් කොටි ත්‍රස්තවාදීන්ට එරෙහිව වචනයකුදු කතා නොකළ එකම නායකයා වන්නේද රවුෆ් හකීම් මහතා ය. කොටි සංවිධානයේ කෲර ක්‍රියා බරපතළ ආකාරයෙන් විවේචනය නොකරන රවුෆ් හකීම් මහතා නිතරම කළේ කොටි සංවිධානයට වාසිදායක වන ආකාරයෙන් පවතින රජයට එරෙහිව චෝදනා එල්ල කිරීමයි.හකීම් මහතා වේළුපිල්ලේ ප්‍රභාකරන් සමඟ කෙතරම් කුළුපගවුණාදැයි කිවහොත් ඔහු ප්‍රභාකරන් සමඟ අවබෝධතා ගිවිසුමක්ද අස්සන් කළේ ය. මේ සඳහා ශ්‍රී ලංකා මුස්ලිම් කොංග්‍රසයේ උත්තරීතර මණ්ඩලයේ අනුමැතිය නොලැබුණු අතර මුස්ලිම් කොංග්‍රසය බෙදී වෙන් වී කැඩීමට පටන් ගත්තේ ද මෙම හකීම් - ප්‍රභා ගිවිසුමත් සමඟ ය.අද ආණ්ඩුවට එක් වී සිටින ශ්‍රී ලංකා මුස්ලිම් කොංග්‍රසයේ හිටපු ජනතා නියෝජිතයන් ගණනාවක්ම ශ්‍රී ලංකා මුස්ලිම් කොංග්‍රසයෙන් ඉවත්වීමට තීරණය කළේ මෙම හකීම් - ප්‍රභා ගිවිසුම නිසා ය. එම නිසා රටේ සිටින අතිබහුතරයක් මුස්ලිම් ජනතාව මේ වන විටත් රවුෆ් හකීම් මහතා ප්‍රතික්ෂේප කර අවසන් ය.එම නිසා රවුෆ් හකීම් මහතා සමඟ එක් වී සිටින සරත් ෆොන්සේකා මහතාට මුස්ලිම් බහුතරයකගේ කැමැත්ත ලබා ගැනීම අපහසු වනු ඇත. මුස්ලිම් ජනතාව ප්‍රභාකරන්ට පාවාදුන් නායකයෙකු මුස්ලිම් ජනතාවට අවශ්‍ය වන්නේ නැත. එම නිසා මුස්ලිම් ජනතාවගේ එකම නායකයා බවට පත්ව ඇත්තේ මහින්ද රාජපක්ෂ ජනාධිපතිතුමා ය.අද වනවිට නැඟෙනහිර පළාතේ මුස්ලිම් ජනතාව ඉතා නිදහසේ ජීවත්වෙයි. මේ වනවිටත් මාර්ග, යටිතල පහසුකම් ඇතුළුව “නැඟෙනහිර නවෝදය’ යටතේ එම පළාතේ සංවර්ධන කටයුතු රැසක්ම සාර්ථකව සිදුවෙමින් පවතී. එම නිසා මුස්ලිම් බහුතරයක් ජනතාවගේ එකම බලාපොරොත්තුව බවට පත් වී ඇත්තේ මහින්ද රාජපක්ෂ ජනාධිපතිවරයා ය.පුත්තලම, මන්නාරම ඇතුළු ප්‍රදේශවල ද මුස්ලිම් ජනතාව යළි පදිංචි කිරීමේ කටයුතු සාර්ථකව සිදු වී ඇත. එම නිසා අති බහුතරයක් මුස්ලිම් ජනතාවගේ එකම බලාපොරොත්තුව බවට පත් වී ඇත්තේ ද මහින්ද රාජපක්ෂ ජනාධිපතිවරයා ය.මුස්ලිම් බහුතරයක්සරත් ෆොන්සේකා මහතා යුද හමුදාපතිධූරයට තබා ගැලවීමේ හමුදාවටත් සුදුසු නොවන බව මීට පෙර මංගල සමරවීර මහතා ප්‍රකාශ කළේ ය. නමුත් මංගල සමරවීර මහතාගේ අද වීරයා බවට පත් වී ඇත්තේ සරත් ෆොන්සේකා මහතා ය. එම නිසා සරත් ෆොන්සේකා මහතාගේ පමණක් නොව මංගල සමරවීර මහතාගේ පරස්පර කතාවන් ගැන ජනතාව තුළ ඇත්තේ දැඩි සැකයකි.පරස්පර කතා ඉදිරිපත් කරන විපක්ෂයේ නවතම දේශපාලනඥයා බවට පත් වී තිබෙන්නේ ජනතා විමුක්ති පෙරමුණේ ප්‍රධාන ලේකම් ටිල්වින් සිල්වා මහතා ය. ‘මෙදා පාර ජනතාවට ගන්න තියෙන්නේ එකම එක තීන්දුවයි. මෙදා ඡන්ද පත්‍රිකාවේ ‘අලියා ලකුණ නැහැ. අත ලකුණත් නැහැ.ඒ නිසා සීනුවට ඡන්දය ලබාදීලා ජනතා විමුක්ති පෙරමුණ දිනවන්න’ කියා ටිල්වින් සිල්වා මහතා ප්‍රකාශ කළේ පසුගියදා පැවති ජනහමුවකදී ය. එක්සත් ජාතික පක්ෂයේ කථිකයින් දිගින් දිගටම ප්‍රකාශ කරන්නේ එක්සත් ජාතික පක්ෂ ආණ්ඩුවක් පිහිටුවීම සඳහා සරත් ෆොන්සේකා මහතා ජයග්‍රහණය කරවන ලෙස ය.මෙම පරස්පර කතාවලින් අන්ද මන්ද වී සිටින්නේ එක්සත් ජාතික පක්ෂයේ හා ජනතා විමුක්ති පෙරමුණේ පාක්ෂිකයින් ය. රනිල් වික්‍රමසිංහ, මංගල සමරවීර, සරත් ෆොන්සේකා, ටිල්වින් සිල්වා යන විපක්ෂයේ ප්‍රධාන පක්ෂවල දේශපාලඥයන් කිහිප දෙනෙකුටම මෙසේ දිව පැටලීමට පටන්ගෙන ඇත්තේ මොවුන් සැවොම තුළ සැඟවුණු න්‍යාය පත්‍රයන් තිබෙන නිසා ය.සරත් ෆොන්සේකා මහතා දඹුල්ලේ දී කළ කටුකන කතාවට මේ වන විටත් සමාජයේ ප්‍රබල ප්‍රතිවිරෝධීතාවක් ඇතිවෙමින් පවතී. ඔහු මෙවැනි කතාවක් කළේ ද ඔහු තුළ සැඟවුණු න්‍යාය පත්‍රයක් තිබෙන නිසා ය.එම කතාව ලිපිය ආරම්භයේදීම සටහන් කර ඇත්තේ ඒ ගැන අවධානය යොමු කිරීම කාලෝචිත නිසා ය. මෙම කතාවෙන් කියවෙන්නේ සරත් ෆොන්සේකා මහතා සතුව තිබෙන වෛරී දේශපාලනයයි. ඔහු ජනාධිපතිවීමට සිහින දකින්නේ ඔහුට විවේචන එල්ල කරන පුද්ගලයින් සිර කිරීමටයි. කටු ලෙවකන අයට ලෙවකකා සිටීමට කටු ගොඩවල් ගසන බවටද සරත් ෆොන්සේකා මහතා අනතුරු අඟවයි.කටු ගොඩවල් ගසන්නේ කෙසේදැයි ජනතාව ප්‍රශ්න කරති. සරත් ෆොන්සේකා මහතාගේ මෙම කටු ගොඩවල් ගැන කියැවෙන කතාව සමඟම ජනතාවට මතකයට නැගෙන්නේ පසුගිය භීෂණ සමයයි. 1988 - 89 භීෂණ සමයේදී එක්සත් ජාතික පක්ෂයත්, ජනතා විමුක්ති පෙරමුණත් තරගයට භීෂණය සමාජය තුළ ව්‍යාප්ත කළ බව අමුතුවෙන් කියයුතු නැත.ටයර් සෑයවල්, ඇටකටු, මිනී කඳු ඒ යුගයේදී ගොඩගැසුණු ආකාරය මහජනතාවට තවමත් හොඳහැටි මතකය. එම නිසා ඇටකටු කතා අහනවිට ජනතාවට යළි ඇති වන්නේ මර බියකි.1988 - 89 භීෂණයෙන් හා කොටි ත්‍රස්තවාදයේ භීෂණයෙන් හෙම්බත් වී සිටින ජනතාව තවත් භීෂණයකට මුහුණදීමට කිසිසේත්ම සූදානම් නැත. හිටපු යුද හමුදාපතිවරයා මේ අර අඳින්නේ රටේ හමුදා පාලනයක් ඇතිකිරීමට ද යන සැකය මතුවීම වැළැක්විය නොහැක.මහත්මා ප්‍රතිපත්තිගරුක දේශපාලනයකට පැමිණෙන ලෙස ආරාධනා කරන විපක්ෂය මේ කටයුතු කරන්නේ ප්‍රතිපත්තිගරුකවද? ඇටකටු ගොඩවල්, කූඩු කිරීම් ගැන කතා කරමින් යළිත් භීෂණයේ සෙවණැලි වපුරමින් විරුද්ධ පක්ෂය ජනාධිපතිවරණයකට අවතීර්ණ වී සිටීම ඉතාම බරපතළ තත්ත්වයකි.ෆොන්සේකා මහතා මෙසේ තර්ජනය කරන්නේ ඇයි? ජනාධිපතිවරයාට හා ඔහුගේ පවුලට විවිධ චෝදනා එල්ල කරන සරත් ෆොන්සේකා මහතාට මේ එක චෝදනාවක්වත් මේ දක්වා ඔප්පු කිරීමට නොහැකිවීමෙන් පෙන්නුම් කරනුයේ ඔහු එල්ල කරනු ලබන්නේ අසත්‍ය චෝදනා බවයි. අඩුම ගණනේ මේ එක චෝදනාවකටවත් කිසියම් ලියවිල්ලක්වත් ඉදිරිපත් කිරීමට සරත් ෆොන්සේකා මහතා අසමත්ව සිටී.එම නිසා මඩ දේශපාලනය අතට ගෙන සිටින්නේ සරත් ෆොන්සේකා මහතාගේ පාර්ශවයයි. නමුත් මේ වන විට සරත් ෆොන්සේකා මහතාට බරපතළ චෝදනාවක් ආණ්ඩුව එල්ල කරමින් සිටී. ඒ සඳහා සරත් ෆොන්සේකා මහතා පිළිතුරු ලබා නොදෙන්නේ නම් ඒ සියලු කරුණු හෙළිකරන බව ආණ්ඩුවේ ඇමැතිවරු කිහිපදෙනෙක් පවසති.භීෂණයේ සෙවණැලිමඩින් නොව ගොඩින් පැමිණෙන ලෙසට ආණ්ඩුව විරුද්ධ පක්ෂයට ආරාධනා කළේ විරුද්ධ පක්ෂය මඩබාල්දි ගණන් සකස් කරමින් සිටින අවස්ථාවකදී ය. ආණ්ඩුව ගොඩින් පැමිණියද විරුද්ධ පක්ෂය මඩ බාල්දි නාගෙනම අනිත් පාර්ශවයන්ට මඩ බාල්දි එල්ල කරමින් සිටී.සරත් ෆොන්සේකා මහතා මඩේ එරීමට සැලසුම් සකස් කළේ මංගල සමරවීර, අනුර කුමාර දිසානායක, රනිල් වික්‍රමසිංහ, රවුෆ් හකීම්, මනෝ ගණේෂන් මහත්වරුන්ය. එම නිසා සරත් ෆොන්සේකා මහතා ඇතුළු විරුද්ධ පක්ෂය මඩ නාගනිමින් සිටින්නේ තරගයකට මෙනි.තමාට තිබූ ගෞරවය ආරක්ෂා කර ගැනීමට සරත් ෆොන්සේකා මහතාට අවශ්‍ය නැත. ඔහුට අවශ්‍ය වී ඇත්තේ ජනාධිපතිධූරයේ සිහිනය දකිමින් දේශපාලන මඩ ගොහොරුවේ තවදුරටත් එරීම පමණි.සරත් ෆොන්සේකා මහතා සන්ඩේ ලීඩර් (The Sunday leader) පුවත්පතට කරන ලදැයි කියන ප්‍රකාශයක් සම්බන්ධයෙන් මේ වනවිට ඇති වී තිබෙන තත්ත්වය හමුවේ විපක්ෂය කටයුතු කරනු ලබන්නේ යම් කිසි වියරු ස්වරූපයකිනි. ඒ තත්ත්වය හොඳින්ම තේරුම්ගත හැක්කේ ‘ද සන්ඩේ ලීඩර්’ පුවත්පතේ කර්තෘවරිය ෆෙඩ්රිකා ජෑන්ස් මහතිමිය පසුගිය ඉරිදා එම පුවත්පතේ පළකර ඇති වාර්තාවකිනි.සරත් ෆොන්සේකා මහතා කරන ලදැයි කියන ප්‍රකාශය නිවැරැදි කරන ලෙස ඉල්ලීමේ සිද්ධිය සම්බන්ධයෙන් ඇය වාර්තාවක් සකස් කර තිබුණි. එමගින් ෆෙඩ්රිකා ජෑන්ස් මහත්මිය පවසන්නේ තමාට මංගල සමරවීර, අනුර දිසානායක, විජිත හේරත් යන මහත්වරුන් තර්ජනය කළ බවකි. ෆොන්සේකා මහතාට අවාසි වන ආකාරයෙන් මෙම වාර්තා දිගින් දිගට පළ නොකරන ලෙසට ඇයට බලපෑම් එල්ල වන බව ෆෙඩ්රිකා ජෑන්ස් මහත්මිය පෙන්වා දෙයි.ෆෙඩ්රිකා ජෑන්ස් සරත් ෆොන්සේකා මහතා ඉදිරියේ හඬා වැටුණු බව අනුර දිසානායක මහතා කරන ප්‍රකාශයද ෆෙඩ්රිකා ජෑන්ස් මහත්මිය තරයේ හෙළා දකී.මාධ්‍ය නිදහස, යහපාලනය, 17 වෙනි ව්‍යවස්ථා සංශෝධනය,විධායක ජනාධිපති ක්‍රමය නැති කිරීම, ස්වාධීන කොමිෂන් සභා ගැන එකී නොකී මෙකී කතා කරන සරත් ෆොන්සේකා මහතා ඇතුළු විපක්ෂය ෆෙඩ්රිකා ජෑන්ස් ජනමාධ්‍යවේදිනියට මෙලෙස බලපෑම් කරන්නේ ඇයි? මෙම සිදුවීම්වලින් සරත් ෆොන්සේකා මහතාගේ යහපාලනයේ තරම ඉතා හොඳින් වටහාගත හැකි ය.ෆෙඩ්රිකා ජෑන්ස් හැම දෙයක්ම සාක්ෂි සහිතව ලියන ජනමාධ්‍යවේදිනියක් බවත් ඇය කිසිවෙකු ඉදිරියේ හඬා නොවැටෙන ජනමාධ්‍යවේදිනියක බවත් ටී.එන්.එල්.මාධ්‍ය ජාලයේ සභාපති ශාන් වික්‍රමසිංහ මහතා ප්‍රසිද්ධියේ ප්‍රකාශ කළේ ය.එම නිසා ශාන් වික්‍රමසිංහ මහතාගේ සොහොයුරු රනිල් වික්‍රමසිංහ මහතාට තම සහෝදරයාගෙන් තවත් බොහෝ දේ ඉගෙන ගැනීම ඉතා සුදුසු ය. එම නිසා සරත් ෆොන්සේකා මහතා ;ෆඩ්රිකා ජෑන්ස් මහත්මියට චෝදනා එල්ල කිරීමට පෙර තවත් කරුණු ගැන සිතා බැලිය යුතුයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=f1001053</link>
    <topic/>
    <author>ජී. ජයසිංහ</author>
    <content>රටත් දැයත් මෙහෙය වීමට යමෙකුට අවස්ථාව ලැබේ නම් එය ජීවිතයක මහත්ම භාග්‍යයෙකි. නිවැරදිව රාජ්‍යයක් හසුරුවන නායකත්වය රටටම ආශිර්වාදයකි. බුද්ධිමත් පියෙකුගේත්, සාදැහැවත් මවකගේත් බුද්ධිය හා සැදැහැය සංකලනය නිසා මහින්ද රාජපක්ෂ මැතිතුමා මුළු ශ්‍රී ලංකාවටම සැනසුමකි.මෙබඳු තෙරුවන් පූජිත රටක් මෙහෙයවීමට ලැබීම ඔබතුමාගේ මහත් භාග්‍යයකි. මෙරට නිදහස් රටක් බවට පා තබමින් සිටින කාලය තුළ මෙරට දේශපාලන අම්බරයේ දීප්තිමත් තරුවක් ව දෙස් විදෙස්හි ප්‍රබල අවධානයට ලක් වී ඇත.දේශපාලකයකු තුළ කලාතුරකින් දැකිය හැකි ආගමික භක්තිය පමණක් නොව ආගමානුකූල ජීවිතය ද ඔබතුමා තුළ දැකිය හැකිය. දිවියේ හැම ගැටලුවකටම බුදු දහම තුළින් විසඳුම් ලබා ගැනීමට ඔබතුමන් සමත් වී ඇත. මෙරට දේශපාලනයේ විශාල පෙරලියක් වසර කීපයක් ඇතුළත සිදු කළේ ද සිය ධර්ම ඥානය නිසාය.බුදුදහම පරලොව දිවිය සරු කිරීම පමණක් නොව මෙලොව වශයෙන් යෙදෙන නින්දා ප්‍රශංසා සැප-දුක ආදී අටලෝ දහමින් නොසැලීමටත් නොකිපීමටත් ඔබතුමා පුරුදු වී සිටීම ඉතාම අගනේ් ය.කුමක් හෝ කර පාලන බලය සියතට ගැනීම හා රඳවා ගැනීම දේශපාලනය බවට පත්ව තිබූ යුගයක නිදහස් බව හා දැහැමි බව තුළින් රට කරවීමට වරම් ඉල්ලූ නායකයා ඔබතුමා ය. අල්ලස, දූෂණය, වංචාව පිරි පාලන තන්ත්‍රයට දැහැමි බව යුක්ති සහගත පාලනය ගෙනාවේ ඔබතුමාය. අත්තනෝමතික ඇඟිලි ගැසීමෙන් පිරිහුන රටට නිවහල් බව ලබාදීම දේශපාලන උද්දෘත පාඨය කර ගැනීම ම ඉතාම වටනේ් ය.සුදුස්සාට සුදුසු තනතුර දීම නායකයෙකුගේ උතුම් ගුණාංගයකි. එනම් ඔහුගේ මූණ බලා නොව ඔහුගේ විශේෂතා හඳුනාගෙනය. ඒ අතින් ඔබ නියම නායකයෙකි. (උදා:- ආරක්ෂක, ප්‍රවාහන, පරිසර)පාලක පක්ෂය සමඟ ඇති වන විරෝධී අවස්ථාවලදී තර්ජන, වර්ජන, හර්තාලය වැනි ගොරහැඩි දරදඬු ක්‍රියාමාර්ග නොව බෝසත් චර්යාවෙන් තීරණ ගැනීම ඉතා උතුම් ය.නිසල දිය ගැඹුරුය. සසල දිය නොගැඹුරුය. එමෙන්ම කීර්තිය පසු පස ලුහුබඳිමින් ලොව පුරා සැරිසරන නායක නායිකාවන්ට ඔබතුමා කදිම ආදර්ශයකි. අර්ථ ශූන්‍ය ප්‍රලාප අභූත චෝදනා සිනා මුවින් විඳ දරා ගන්නා හැකියාව ඔබතුමා සතුය. ධර්මයෙහි හැසිරෙන්නා ධර්මය විසින් ආරක්ෂා කරයි යන උදාර බුදු වදන ඔබතුමාට ගැළපෙන්නේය.ජනාධිපතිතුමාගේ ජීවිතය සම්මා සතියෙන් පිරිපුන් නිසා අතීතය සහ වර්තමානයත් එමෙන්ම අනාගතයත් සුරක්ෂිතය. පවිත්‍රය.තරුණයන් මැද, තරුණයකු ලෙසත්, කම්කරුවන් මැද කම්කරුවකු ලෙසත්, උගතුන් මැද උගතකු ලෙසත්, නායකයෙකු ලෙසත් කටයුතු කිරීම අගනේ් ය. මේ කවර තැනකදී වුවද ඔබතුමා මිනිස්කම හඳුනාගත් හොඳ මිනිසෙකි. අවංක මිනිසෙකි. බුදු දහමින් හික්මුණ දහමින් හා නුවණින් සරු අයෙකි. සකල ලංකාවාසී ජනතාව පමණක් නොව මුළු ලොවම ඔබ තුමන් දෙස බලාසිටී. දූෂණය, භීෂණය, අධර්මය පැතිරුණ රටට වසර කීපයක් ඇතුළත සමෘද්ධිය ගෙන ඒමට ගත් උත්සාහය ඉතාම වටිනේ ය.ජනාධිපති තුමනි, මේ ඓතිහාසික අවස්ථාවේ ඔබතුමන්ට අපගේ හෘදයාංගම ස්තුතිය පිරිනමමු. පුරා තිස්වසක් මාතෘ භූ®මියේ පැවති අමානුෂික යුද්ධය මුලිනුපුටා දැමීම සකල ලංකාවාසී ජනීජනයාට කිසිදාක අමතක නොවනු ඇත.මෙහි ගෞරවය ඔබතුමන්ගේ කුළුණුබර මෑණියන්ටත් සෙනෙහෙබර පියාණන්ටත්, සහෝදර පිරිසටත් ඔබේ ළඟින් සිටින අවංක, නිහතමානි මැති ඇමැතිවරුන්ටත් සෙබළ විරුවන්ගේ මවුපියන්ටත් පිරිනමමු.ත්‍රිවිධ හමුදාවේ හා පොලිසියේ විරුවන් දිවි පරදුවට තබා ගෙන ගිය සටන් උපක්‍රමත් ඔවුන්ගේ බුද්ධි ශක්තියත්, කාය ශක්තියත් කියා නිම කළ නොහැක. මේ ශ්‍රේෂ්ඨ මහා පෙළහර පෑ ජය ස්මාරකය පිහිටුවීමේ සේනාධිනායකයා ඔබතුමන් ය. එනම් නූතන දුටුගැමුණු ඔබතුමාය.ජනාධිපතිතුමනි, ඔබතුමන් යුද්ධය ජයග්‍රහණය කළේ අපේ රටේ ඇතැමුන්ගේ යෝජනා, චෝදනා, අදහස්, උදහස් මෙන්ම පිටරැටියනගේ යෝජනා, චෝදනා, අදහස් , උදහස් මැදහත් සිතින් විඳදරා ගනිමිනි. මේ අවස්ථාවේ ඔබතුමන් ඔබම වීම ගැන අපට මහත් සතුටකි. අභිමානයකි.දැන් ඔබතුමන් වර්ග කිලෝමීටර් 65332ක නියත නායකයාය. සිංහල, දෙමළ, මුස්ලිම්, බර්ගර් ආදී සියලු ජනකොටස්වල අභීත නායකයාය. ඉතින් පින්වත් නායකයාණෙනි ඊළඟට ඔබතුමන් ජයගත යුත්තේ ජනතාවගේ ගැටලුය. මේ සිරිලක ආර්ථිකයෙන්ද, ස්වයං පෝෂිත කිරීමට ඔබතුමන්ට හැකිය. මහින්ද චින්තනය මල්ඵල ගැන්වීමට ඔබතුමන්ට හැකිය.ජනාධිපතිතුමනි, ඡන්ද ජයග්‍රහණය කළේ ඔබතුමාය. යුද්ධය ජයග්‍රහණය කළේ ඔබතුමාය. ඔබතුමන්ගේ නමින් දේශපාලන ව්‍යාපාර කරන, ඔබතුමන්ගේ නමින් සුරසැප විඳින, ඔබතුමන්ගේ නමින් ඉඩකඩම් මංකොල්ල කන, ඔබතුමාගේ නමින් මාළිගා හදන සොර දෙටුවන්, ධන වැද්දන් කුහක දේශපාලනඥයන්, නිලධාරීන් ඉවත්කර අපට සැනසුම් මඟ කියාදෙනු මැනවි. කූට ව්‍යාපාරයන්ගෙන් ගරු බුහුමන් ලබාගැනීමට වෑයම් කරන බලධාරීන්, නිලධාරීන් දේශපාලන චෞරයන්ගෙන් සිදුවනුයේ ඔබතුමන්ගේ ශ්‍රී නාමයට කැළලකි.ධර්මය, අධර්මය කොට විනය අවිනය කොට දර්ශනය කණපිට හරවා හැම දෙයම තම වාසියට ගන්නා දේශපාලනඥයන් බලයෙන් පහකරනු මැනවි. අපගේ සේනාධිනායකයාණෙනි, ඔබ මෙබිම ජනිත වූයේ ජාතියේ පිනකිනි. ඔබ ජනාධිපති වූයේ රටේ අප සැමගේ පිනකිනි.ඔබතුමන් සියල්ල කළේ කරන්නේ පෞද්ගලික අරර්ථයත් ආත්මාර්ථයත් තකා නොවේ. ශ්‍රී ලංකා මාතාවගේ අසම සම අනභිභවනීය නොවෙනස්වන සුලු ලේ නෑයා ඔබතුමාය. සියලු ජාතීන්ට සෙත සලස්වමින් පුරා තිස්වසරකින් ප්‍රාණවායුව ගෙන ආවේ ඔබතුමාය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=f1001054</link>
    <topic/>
    <author>හෙළ බස් මිණි අනඳපිය කුඩාතිහි</author>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=f1001055</link>
    <topic/>
    <author>දෙනගම සිරිවර්ධන</author>
    <content>තර්ස්ටන් විදුහලේ බස් නැවතුමේ බස් රිය නතර නොකළ රියදුරා එය නතර කළේ රාජකීය විදුහලේ බස් නැවතුමේ ය. මෙය දින කීපයක් ම සිදුවිය. ඊට හේතු වූයේ රාජකීය - තර්ස්ටන් ශිෂ්‍යයන් අතර වූ ගැටුමකි.රාජකීය විදුහලේ ලොකු ශිෂ්‍යයෝ තර්ස්ටන් නැවතුමේ බසය නතර නොකරන ලෙස රියැදුරාට බල කළ හ. මෙය තර්ස්ටන් ශිෂ්‍යයන්ට මහත් හිරිහැරයක් විය.“අපේ බස් නැවතුමේ බසය නතර කරන්නෙ නැහැ. දැන් අපි රාජකීය විද්‍යාලය ළඟයි බහින්නෙ. එතනදි අපට රාජකීය ළමයි කරදර කරනවා.”ශිෂ්‍යයෝ තර්ස්ටන් විදුහල්පතිට කී හ.“ඔය කාරණය මහින්දට කියන්න” විදුහල්පති කීය.පාසල ඇරෙන්නට මිනිත්තු කීපයකට පෙර මහින්ද රාජකීය බස් නැවතුමට ගියේ ය. පාසල් බසය පැමිණියේ ය. ඔහු බසයට නැගුණේ ය.“ඇයි තර්ස්ටන් විදුහල ළඟ බසය නතර නොකරන්නෙ? එක එක්කෙනා ගෙ බලපෑම්වලට යටවෙන්න එපා. මේක ලංගම බස් එකක්. මේක අයිති ජනතාවට. මේක ඔයාගෙවත් මගේවත් නෙමෙයි. අපේ. තේරුණාද? අද ඉඳලම තර්ස්ටන් ළඟ බසය නතර කරනවා. එහෙම නොකළොත් මොකක්ද වෙන්නෙ කියල බලාගන්න පුළුවන්.”රියදුරා තක්කු මුක්කු වී බලා සිටියේ ය.මහින්ද තර්ස්ටන් බස් නැවතුමට ගියේ ය.අද ඔයගොල්ලො රාජකීය බස් නැවතුමට යන්න ඕනෙ නැහැ. මෙතනදී නගින්න’කියමින් මහින්ද තර්ස්ටන් බස් නැවතුමේ රැඳී සිටියේ ය.බසය පැමිණියේ ය. මහින්ද සිටි තැන එය නතර කැරිණි.‘මහින්ද අයියට ස්තූතියි’ කියමින් ළමයි බසයට නැගුණ හ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=f1001056</link>
    <topic/>
    <author>මනෝලි සුබසිංහ</author>
    <content>මේ රටේ දරුණු යුද්ධයක් තිබුණා. ඒ යුද්ධයෙන් දැන් අපි ජයග්‍රහණය ලබලා තියෙන්නේ. ඒ ජයග්‍රහණය ලබන අතරතුරේම ජනාධිපතිතුමා රටේ සංවර්ධන කටයුතු අමතක කළේ නැහැ. මේක විනාශ වෙන්න ගිය රටක්. අද අපට හිත පුරා සතුටුවිය හැකි රටක් තියෙනවා.මේ රටේ නිදහසේ හිතන්න... හිතේ බයක් නැතිව රටතොට ඇවිදින්න... නිදහසේ රාජකාරි කටයුතු කරන්නට අද අපට රටක් තියෙනවා. යුද්ධයක් නැති රටක් තිබෙනවා. ඒ රට ලබාදීමේ ගෞරවය කැතක් නැතිව හිමි වෙන්න ඕනේ මහින්ද රාජපක්ෂ මැතිතුමාටයි. ඔහු පලපුරුදු නායකයෙක්.මෙවර ජනාධිපතිවරණය තීරණාත්මක මොහොතක්. පටු තීරණ ගැන හිතලා තීරණ ගැනීම හරහා අපට හානියක් වෙන්න පුළුවන්. අතීතය දිහා හැරිලා බලන්න. අපේ මිනිස්සු ගත්තු සමහර තීරණ නිසා ජාතියක් හැටියට අප කොයිතරම් නම් පරිහානියට පත්වී තිබෙනවා ද? හොඳ දේවල් කළත් කාලයක් යනකොට වෙනසක් ඇති කරන්න හිතෙනවා.නමුත් ඒ වෙනුවට පත් කර ගන්න යන්නේ කවුද? එවැනි තීරණවලට යාමේදී රටේ විශාල කඩාවැටීමක් සිද්ධවෙන්න පුළුවන්. අතීතයේ අපට එහෙම වෙලා තියෙනවා. එතකොට මිනිස්සුන්ට දැනේවි කොච්චර හොඳද කියලා. හැබැයි එතකොට අපි ප්‍රමාද වැඩියි.ඇත්තටම මට හිතෙන හැටියට දැකලා තියෙන හැටියට එතුමාගෙන් රටට හානියක් වෙලා නැහැ. මෙතුමා රටට කරලා තියෙන්නේ හොඳ. නමුත් සමහර පිරිස් ජනාධිපතිතුමා ගැන වෛරයෙන් කතා කරන්නේ මොන හේතුවක් නිසාද කියලා මට හිතා ගන්නට බැහැ.රට විනාශයට පත් කළා නම් රටේ දේවල් කොල්ල කෑවා නම් රට පාවා දුන්නා නම් එහෙම කළාට කමක් නැහැ. වැරැදි නොකරම මහින්ද මහත්තයා විශාල ලෙස බැණුම් අහනවා. මහින්ද රාජපක්ෂ මැතිතුමාට නැවැත ජනාධිපති වී රට බාර නොදෙන්න කිසිම හේතුවක් නැහැ.ව්‍යාපාර පැත්තෙන් පුංචි කඩාවැටීමක් තිබෙනවා. මමත් ව්‍යාපාරිකයෙකු නිසා ඒ බව මටත් දැනෙනවා. නමුත් ඒ ජනාධිපතිතුමාගේ වරදක් නිසා නෙමෙයි. මේ වෙලාවේ මුළු ලෝකේම ආර්ථික කඩාවැටීමක් තිබෙනවා.අමෙරිකාව වගේ ලොව අංක එකේ දැවැන්ත රාජ්‍ය අද වෙනකොට කඩා වැටිලා. එහෙම බලනකොට අපේ ආර්ථිකය එතරම් දුර්වල නැහැ. කොහොම වුණත් අපට නිදහස් නිවහල් රටක් අවශ්‍යව තිබුණනේ. මහින්ද රාජපක්ෂ ජනාධිපතිතුමා අද අපට ඒ රට උරුම කර දී තිබෙනවා.ජනාධිපතිතුමාට සියල්ල එක රැයකින් ඉටු කරන්න බැහැ. එතුමා විශ්වකර්ම දෙවියෝ නෙමෙයිනේ. ඉදිරියේ දී එතුමා රටේ හැම අංශයක් ගැනම සොයා බලාවි. විශේෂයෙන් ම එතුමාට පිරිසිදු ඇමැති මණ්ඩලයක් හදා ගැනීමේ වුවමනාවක් ඇති බවත් එතුමාගේ කතාවලින් වැටහෙනවා. අපි කවුරුත් කැමැතියි අතමිට සරු වෙනවට. එතුමා දැඩිව විශ්වාස කරන දෙයක් තියෙනවා.ඒ තමයි; රටක සංවර්ධනයට නම් සාමය අවශ්‍යයි. සාමය ඇති කරන්නට නම් සංවර්ධනය අවශ්‍යයි. එතුමා මෙහෙම හිතන්නේ් කතා කරන්නේ රටට ජනතාවට තිබෙන දයාව නිසා නේද? ජනාධිපතිතුමා රටට ද්‍රෝහි වූ කෙනෙක් නෙමෙයි. ඇත්ත කතා කරන විට ප්‍රතිවාදියාට කේන්ති යනවා. නමුත් එහෙම කියලා ඇත්ත නොකියා බැහැ. නොගැළපෙන හවුලක් අපි කොහොමද විශ්වාස කරන්නේ? ගැමි කියමනක් තියෙනවනේ; නොදන්න දෙවියට වඩා දන්න යකා හොඳයි කියලා.මේ මොහොතේ මාධ්‍ය හැසිරීම සම්බන්ධයෙන් කිසියම් අපැහැදීමක් ජනතාව තුළ පැතිරෙනවා. මාධ්‍ය හරහා නිතරම ප්‍රතිවාදියා විවේචනය කිරීම සුදුසු නැහැ. ප්‍රතිවාදියාටත් ඉඩක් ලබාදිය යුතුයි. එවිට බුද්ධිමත් ජනතාව නිවැරැදි නායකත්වය නිවැරැදිව තේරුම් ගනීවි.මට හිතෙන හැටියට නම් මහින්ද රාජපක්ෂ ජනාධිපතිතුමාට තරගයක් නැහැ. එතුමා ගේ ජයග්‍රහණය මාධ්‍ය භාවිතය අසාමාන්‍ය විදියට තදබල විදිහට අවශ්‍ය නැහැ. ජනාධිපතිතුමා කියන්නේ කවුරුත් පි‍්‍රය කරන චරිතයක්.අපි ගුණමකු විය යුතු නැහැ. එනිසා චකිතයකින් තොරව මෙතුමා නැවැත පත්කර ගැනීමේ කිසිදු නුසුදුසුකමක් නැහැ. මට හිතෙන හැටියට නම් මේ රටේ ජනතාව දැනටමත් ඒ බව තීන්දු කරලා හමාරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=f1001057</link>
    <topic/>
    <author>සටහන සන්ධ්‍යා කරුණාරත්න ඡායාරූප සමන්ත වීරසිරි</author>
    <content>ජයශ්‍රී චන්ද්‍රජිත් සහ නීල් අලස්ගේ ගීත ගායනයෙන් “තාරාවෝ ඉඟිළෙති” වේදිකා නාට්‍ය එක රැයින්ම ජනපි‍්‍රය විය. “තාරාවෝ ඉඟිළෙති” වේදිකා නාට්‍යයේ රචකයා වූයේ ඔබ අප හැම හොඳින් හඳුනනා පුද්ගලයෙකි. ඔහු නමින් ලූෂන් බුලත්සිංහල ය.ලූෂන් බුලත්සිංහල මහතා එක් ක්‍ෂේත්‍රයක පමණක් නොව, ක්‍ෂේත්‍ර ගණනාවක දස්කම් පෑ අයෙකි. අද අපගේ කතාබහට ලක්වූයේ ඔහුගේ “තාරාවෝ ඉඟිළෙති” වේදිකා නාට්‍යය ජනපි‍්‍රය වීමත් සමඟ රූපවාහිනී සංස්ථාවට ආගමනය වීම පිළිබඳවය. ඔහු අප හා පැවසුවේ මෙවැනි කතාන්දරයකි.“1981 ජූලි 24 දා කොළඹ හැව්ලොක් ටවුමේ ලුම්බිණි රඟහලේදී ප්‍රථමවරට “තාරාවෝ ඉඟිලෙති” වේදිකා නාට්‍ය රංගගත වූයේ අතුªරු සිදුරු නැතිව එක්වූ පේ‍්‍රක්ෂකයන් සමූහයක් හමුවෙයි. මහාචාර්ය සරච්චන්ද්‍ර, ගුණදාස අමරසේකර, සයිමන් නවගත්තේගම වැනි ප්‍රබුද්ධ විචාරකයන්ගේ ප්‍රශංසාවට පවා මේ වේදිකා නාට්‍ය ලක්වූවා.මේ වේදිකා නාට්‍ය වේගයෙන් ජනපි‍්‍රය වුණා. ඒ වන විටත් මං රූපවාහිනී සංස්ථාවට සම්බන්ධ වෙලා හිටියේ. මං දැන් කියන්නේ 1981 නොවැම්බර්වලදී සිදුවුණු දෙයක්. ඒ කාලය වන විට “තාරාවෝ ඉඟිළෙති” වේදිකා නාට්‍යයට හොඳ ප්‍රතිචාර ලැබුණා. දිවයිනේ විවිධ පළාත්වල දර්ශනවලට ඇරියුම් ලැබුණා.විශේෂ සාකච්ඡාවක්ඒ අනුව 1981 නොවැම්බර් 12, 13 වගේ දවසක මේ වේදිකා නාට්‍ය කටුගස්තොටදී වේදිකාගත කරන්න තිබුණා. සාමාන්‍යයෙන් වේදිකා නාට්‍ය වේදිකාගත කරන දවසට මමත් නාට්‍ය කණ්ඩායම සමඟ යනවා. එදා දවසේ රූපවාහිනියේ විශේෂ සාකච්ඡාවක් තිබුණා.ඒක කළේ රූපවාහිනී සංස්ථාවේ සභාපතිවරයා සමඟ. රූපවාහිනිය ආරම්භ කළත් හරි ප්‍රථම වතාවට රූපවාහිනියේ නාට්‍ය අංශයත් සමඟ සාකච්ඡාවක් කළේ එදා. ඒ කාලෙ නාට්‍ය අංශයේ ප්‍රධානියා වූ ධම්ම ජාගොඩ මහත්තයා මට කිවුවා, මේ සාකච්ඡාවට ලූෂන් අනිවාර්යයෙන් සිටිය යුතුයි කියලා.ඉතිං මං මගේ නාට්‍ය කණ්ඩායමට කිවුවා. ‘මේ සාකච්ඡාව අවසාන වී කීයට හරි මං නාට්‍ය ශාලාවට එනවා. ඕගොල්ලො ගිහින් නාට්‍ය පෙන්වන්න’ කියලා. එයාලාත් ඒ අදහසට කැමැතිවෙලා, වේදිකා නාට්‍ය ප්‍රදර්ශනයට ගියා.මං රැස්වීම අවසාන වෙලා රාත්‍රී 7, 8 පමණ වන විට කටුගස්තොට නාට්‍ය ශාලාවට ගියා. මං බලාපොරොත්තු වූ දර්ශනය එහි තිබුණේ නැහැ. මං බලාපොරොත්තු වුණේ එළියේ වාහන ගොඩක් නවතා තිබූ, නාට්‍ය ශාලාව පේ‍්‍රක්ෂකයන්ගෙන් පිරීගිය දර්ශනයක්.නාට්‍ය සංවිධානය කළ මගේ මිතුරා මට කියා තිබුණේ නාට්‍යයේ ටිකට් පත් සියල්ලම විකිණුන බව. මහා සෙනඟක් බලාපොරොත්තු වුණත් හිස් නාට්‍ය ශාලාවක් මට දැකගත හැකි වුණා. මට ඉවෙන් වගේ තේරුණා කුමක් හෝ ප්‍රශ්නයක් සිදුවෙලා තිබෙන බව. මං නාට්‍ය ශාලාව අසලටම යන විට නාට්‍ය කණ්ඩායමේ කිහිපදෙනෙක් එතැන හිටියා. මං ඔවුන්ගෙන් මොකද වුණේ කියලා ඇහුවා.“නාට්‍ය කණ්ඩායම අද නාට්‍ය වර්ජනය කළා” කියලා ඔවුන් ප්‍රකාශ කළා. ඒ වෙලාවේ මට මොනවා වුණාද කියලා මට හිතාගන්න බැරි වුණා. ඒ වචන ටික අහනවාත් සමඟ ම මගේ පපුව පිච්චිලා ගියා. බඩවැල් ගැටගැහිලා මගෙ පපුව හිරවෙනවා වාගේ දැනුණා. මං හිතුවේ ඒ වෙලාවේ මට පපුවේ අමාරුව හැදිලා මාව මැරෙයි කියලයි. ඒත් සමඟම මට මතක්වුණා, ‘දැන් කරන්න දෙයක් නෑනේ, හිත එකඟ කරගත යුතුයි’ කියලා. ඒ අනුව මං නිශ්ශබ්දව විනාඩි කිහිපයක භාවනාවක් කරලා හිත එකඟ කර ගත්තා.ඉන්පසු මං නාට්‍ය කණ්ඩායමේ සිටි ටික දෙනත් සමඟ ගාමිණී හේවමල්ලිකාලගේ නිවසට ගියා. ගාමිණී හේවමල්ලිකා කියන්නේ ඒ කාලේ මහනුවර සිටි ප්‍රධාන පෙළේ ධනවත් ව්‍යාපාරිකයෙක්. ඔහු තමා “තාරාවෝ ඉඟිළෙති” වේදිකා නාට්‍ය නිෂ්පාදනය කිරීම සඳහා මට මුදල් ලබාදුන්නේ. ඔහු ලබාදුන් ඒ මුදල නැවත මගෙන් ගත්තෙත් නෑ. එහෙම උදවු කළ මනුස්සයාගේ දර්ශනය තමා නාට්‍ය කණ්ඩායම වර්ජනය කළේ.ඒ නාට්‍ය සංවිධානය කර තිබුණේ හේවමල්ලිකාගේ බිරිඳගේ පැරැණි විශාඛාවෝ අරමුදලට මුදල් ලබා ගැනීමටයි. මේ නාට්‍ය වර්ජනය කුමන්ත්‍රණයක් විදිහටයි කර තිබුණේ. ඒකට හේතුව මං අද වනතුරුත් දන්නේ නැහැ.මං නාට්‍ය කණ්ඩායමේ ඉතිරිව සිටි අයත් සමඟ හේවමල්ලිකාගේ ගෙදරට ගියා. ගේට්ටුවෙන් ඇතුළු වනවාත් සමඟ හේවමල්ලිකාට එතැන සිටි වෙනත් අයෙක් මාව පෙන්නුවා. හේවමල්ලිකා මං ළඟට පැමිණ මගේ කොලරයෙන් අල්ලා “මොනවාද ඕයි මට මේ කළේ?” කියලා ඇහුවා.මං ඔහුට කිවුවා, මං මේ කිසිදෙයක් නොදන්නා බව. අපේ නාට්‍ය කණ්ඩායමට නාට්‍ය දර්ශනය අවසන් වී රාත්‍රී භෝජන සංග්‍රහයක් ඔහුගේ නිවසේ සූදානම් කර තිබුණා. අප හිටපු ටිකදෙනා ඒ සංග්‍රහය භුක්ති වින්දා. ඒ අවස්ථාවේදී තමයි මට සිද්ධිය දැනගන්නට ලැබුණේ. මෙන්න මෙහෙමයි සිද්ධිය සිදුවී තිබුණෙ.නාට්‍ය දර්ශනයඑදා කොළඹ සිට කටුගස්තොටට යනවිට නාට්‍යයේ ප්‍රධාන නළුවෝ ටික පේරාදෙණිය මල්වත්ත ළඟින් බැහැලා, එයාල එන්නං කියලා බස් එක යවලා. සවස 3 දර්ශනය ඔවුන් පැමිණෙන තුරු 2.30 පමණ වෙනකං සංවිධායකයෝ බලාගෙන ඉඳලා. ඔවුන් පැමිණියේ නැති නිසා සංවිධායකයෝ හේවමල්ලිකාට කියලා තියෙනවා මෙහෙම සිද්ධියක් වෙලා තිබෙන බව.ඉන්පසුව හේවමල්ලිකායි, ඔහුගේ බිරියයි, අනුලයි, ජයන්තියි, ෆ‍්‍රැන්සිස් වික්‍රමගේයි කට්ටිය පේරාදෙණිය මල්වත්තට ගිහිං තියෙනවා නළුවො ටික හමුවෙන්න. ඔවුන් යනවිට නළුවෝ මත්පැන් පානය කරලා ඉඳලා තියෙන්නේ. හේවමල්ලිකා කියලා තියෙනවා ඔයාලට ලූෂන් එක්ක ප්‍රශ්නයක් තියෙනවා නම් මං ඒ වගකීම භාරගන්නම්, නාට්‍ය සංදර්ශනය පවත්වන්න කියලා. එහෙත් ඔවුන් එකඟ වෙලා නෑ.ඉන්පසු හේවමල්ලිකාගේ බිරිය අඬ අඬා කියලා, “අනේ ඔයාලා අපේ ගෙවල් දොරවල්වලට ඇවිත් කනවා බොනවා. එහෙම සම්බන්ධයක් තිබිලත් ඇයි අපට මෙහෙම කරන්නේ? කියලා. ඇය බැගෑපත්ව ඉල්ලලා මේ දර්ශනය පවත්වන්න කියලා.එතකොට එක නළුවෙක් කියලා තියෙනවා, ‘ඔයා නෙවෙයි අපේ මැරුණ අම්මා වළෙන් නැඟිටලා ඇවිත් කීවත් අද අප නාට්‍ය කරන්නේ නෑ’ කියලා.වෙන කරන්න දෙයක් නැති නිසා හේවමල්ලිකා එහෙමම නැවතත් ගෙදර ඇවිත්. හේවමල්ලිකා ෆ‍්‍රැන්සිස් වික්‍රමගේට කියලා, මට කරන ලොකු උදවුවක් විදිහට ස්ටේජ් එකට ගිහින් අද දර්ශනය අවලංගු කර ඇති බව පවසන්න කියලා. ෆ‍්‍රැන්සිස්ට ලොකු බයක් ඇතිවෙලා.මොකද ඒතරම් සෙනඟක් ඉදිරියට ගිහිං කොහොමද කියන්නේ කියලා. ලූෂනුත්, හේවමල්ලිකාත් දෙන්නම මගේ යාළුවෝනේ, ඒ නිසා මං මේ වැඩේ කරනවා කියලා ඔහු අවසානයේදී තීරණය කර තිබෙනවා.රාත්‍රී භෝජනයඔහු ස්ටේජ් එකට ගිහිං දර්ශනය අවලංගු කර ඇති හේතුව කියලා තියෙනවා. එවිට ශාලාවේ සිටි හැමෝම එක්වරම (..ෂ්..) කියා හූල්ලා තිබෙනවා. ෆ‍්‍රැන්සිස් කියනවා ඒ හීල්ලූ හීල්ලිලට එයත් ශාලාවට ඇඳිලා යයි කියලා හිතුනලු. එහෙම දෙයක් සිදුවුවත් ශාලාවෙන් කිසිම කලබලයක් ඇතිවී තිබුණේ නෑ. සමහරු නම් කවුන්ටරයෙන් ටිකට්පත්වල මුදල ලබාගෙන තිබෙනවා. සමහරු එහෙමවත් නොකර නිශ්ශබ්දවම ගිහිං.හේවමල්ලිකාගේ නිවෙසේ අප රාත්‍රී භෝජනය භුක්ති විඳිමින් සිටිද්දි මේ නාට්‍ය වර්ජනය කළ එක නළුවකුගෙන් දුරකථන ඇමැතුමක් ආවා. ඔහු මට මෙහෙම කිවුවා. “අපේ කට්ටිය මෙතන ඉන්නවා. ඔයත් එක්ක කතා කරලා හෙට, අනිද්දා තිබෙන දර්ශන කරන්න කැමැති බව එයාලා කියනවා කියලා. මං කිවුවා“ඕයි තමුසෙට පිස්සුද? මේ රටේ වරායේ කම්කරුවොත් කුමක් හෝ ස්ට්‍රයික් එකත් කරනවා නම් ඔවුන්ගේ ඉල්ලීම් දැනුම්දීලා , ඒවාට එකඟ නොවුණොත් තමා ස්ට්‍රයික් එකට යන්නේ. තමුසෙලා කලාකාරයො වුණාට, කරන වැඩවලින් හාබර් එකේ කම්කරුවන්ටත් වඩා පහළයි” කියලා. මේ නාට්‍ය මෙතනින් ඉවරයි. මං තමුසෙලත් එක්ක මේ නාට්‍ය නැවත කරන්නෑ කියලත් කිවුවා. තමුසෙලාට යන්න එකක් නැත්නම් මේ බස් එක එවන්නම් යන්න කියලත් කිවුවා.හේවමල්ලිකාගේ යාළුවෙක් මගෙන් ඇහුවා ඊළඟ දර්ශනවලට මොකද කරන්නෙ කියලා. දර්ශන නවත්වන බව මං කිවුවා.‘කොන්දේසි කඩ කළා කියලා ලූෂන්ව උසාවියට ගෙනයාවි යැයි ඔහු පැවසුවා. මං උත්තර දුන්නා මට මේ වගේ දෙයක් කළ මිනිස්සුන් එක්ක නැවතත් මේ නාට්‍ය කරන්නේ නෑ, මං උසාවි ගෙනගියොත් ඒ සඳහාත් සූදානම්’ කියලා. ඒ වචන ටික ඇහුණාට පසුව තමයි හේවමල්ලිකා විශ්වාස කළේ මං මේ වැඩේට සම්බන්ධ නැති බව. හේවමල්ලිකා මට කිවුවා, ‘මේ මිනිස්සු යන පාරකවත් යන්න එපා ලූෂන්, කන්න දෙන කෑමක්වත් කන්න එපා’ කියලා.කෙසේ හෝ ‘තාරාවෝ ඉඟිළෙති’ ප්‍රථම නිෂ්පාදනය එතැනින් අවසන් වුණා. ඊට ටික කලකට පසුව, මාස නවයක් වැනි කෙටි කාලයකින් අලුත් නළු නිළියෝ යොදාගෙන දෙවැනි නිෂ්පාදනය සිදු කළා. ජැක්සන් ඇන්තනී එහි දෙවැනි නිෂ්පාදනයේ නළුවන්ගෙන් කෙනෙක් වූ ජැක්සන් පේ‍්‍රක්ෂකයන් අතරට පැමිණියේ මගේ මේ “තාරාවෝ ඉඟිළෙති” දෙවැනි නිෂ්පාදනයේ දී යි. එම නිෂ්පාදනය නොනවත්වා වසර 12ක් පමණ කළා.රූපවාහිනී සංස්ථාවේ සාකච්ඡාවක් නිසා “තාරාවෝ ඉඟිළෙති” ප්‍රථම නාට්‍ය නිෂ්පාදනයට නැවතීමේ තිත තියන්න වුණේ ඔන්න ඔය විදිහටයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=f1001058</link>
    <topic/>
    <author>බන්ධුල ආර්. ගුලවත්ත</author>
    <content>රාජ්‍ය මාධ්‍ය සහ එ. ජා. ප.යට සම්බන්ධ සියලු දායක කාරක බලවේග පක්‍ෂ නායක ජනාධිපති ජේ. ආර්. ජයවර්ධන ගෙ ජනාධිපතිවරණ ප්‍රචාරක කටයුතු ඉතා ඉහළ මට්ටමෙන් ආරම්භ කර තිබුණි. 1982 සැප්තැම්බර් 17 වැනිදා ජනාධිපතිවරණය සඳහා නාමයෝජනා පත්‍ර භාර ගන්නා ලදී.එ. ජා. ප. යෙන් ජේ. ආර්. ජයවර්ධන, ශ්‍රී. ල. නි. පයෙන් හෙක්ටර් කොබ්බෑකඩුව, ලං. ස. ස. ප.යෙන් ආචාර්ය කොල්වින් ආර්. ද සිල්වා, ජනතා විමුක්ති පෙරමුණේ නායක රෝහණ විජේවීර, නව සම සමාජ පක්‍ෂයෙන් වාසුදේව නානායක්කාර , සමස්ත ලංකා ද්‍රවිඩ සංගමයෙන් කුමාර් පොන්නම්බලම් මහත්වරුන් ගේ නාමයෝජනා පත්‍ර මැතිවරණ කොමසාරිස්වරයා විසින් පිළිගනු ලැබීය.එජාප රජයේ සියලු මැති ඇමැතිවරු ප්‍රධාන රජයේ මාධ්‍ය, වෘත්තිය සමිති, ගම් මට්ටමේ ක්‍රියාකාරීහු මැතිවරණ ව්‍යාපාරය කරමතටම ගෙන තම නායකයාගේ ජයග්‍රහණය උදෙසා මහත් වෙහෙසක් ගත්හ.විවිධ සංස්ථාවල ආයතනවල, වැඩබිම්වල නායකත්වය ගෙන සිටි ජාතික සේවක සංගමය, අනෙක් පක්‍ෂවල අයත් ක්‍රියාකාරීන් බියගන්වමින් මැතිවරණ ප්‍රචාරක කටයුතු ක්‍රියාත්මක කළ හ. සමහරුන්ට ක්‍ෂණික ස්ථාන මාරු ද ලබා දෙන ලදී. පක්‍ෂ ප්‍රචාරක කටයුතු නිසා රජයේ කාර්යාල, සංස්ථා ආයතන, පක්‍ෂයේ ශාඛා සමිති තත්ත්වයට පත්ව තිබුණි. ජනාධිපතිවරයා සිය රාජ්‍ය සම්පත් ඉතා ඉහළ මට්ටමෙන් ම පාවිච්චි කෙළේ ය.වඩාත් දුර්මුඛව තිබුණේ ප්‍රධාන පක්‍ෂය ශශ්‍රී. ල. නි. ප. යේ අපේක්‍ෂක හෙක්ටර් කොබ්බෑකඩුව මහතා ය. පක්‍ෂයේ අරමුදලෙන් මුදලක් ලබා ගැනීමට පවා නීතිමය අර්බුද හා පක්‍ෂ කාර්යාලය සීල් තැබීම නිසා නොහැකි විය. ජ. වි. පෙ. නායක රෝහණ විජේවීර එජාප නායක ජනාධිපති ජේ. ආර්. ජයවර්ධනට වඩා නිර්දය විවේචනයට ලක් කළේ ශශ්‍රී. ල. නි. ප. ය සහ අපේක්‍ෂකයා ය.අපරාධ යුක්ති විනිශ්චය කොමිෂන් සභා පනත සහ විනිමය පාලන පනත් සංශෝධන අවලංගු කිරීමේ ව්‍යවස්ථා කෙටුම්පත 1977 ඔක්තෝබර් 27 වැනිදා ජාතික රාජ්‍ය සභාවේදී සම්මත වීමෙන් පසු එවකට රාජ්‍ය විරෝධි කැරැල්ල නිසා සිරගතව සිටි ජ. වි. පෙ. නායක රෝහණ විජේවීර සහ විදේශ විනිමය වංචා නිසා සිරගතව සිටි කෝටිපති ව්‍යාපාරිකයන් සියලු දෙනා එ. ජා. ප. රජයෙන් නිදහස් කර තිබුණි.මේ නිසා ජ. වි. පෙ. නායක රෝහණ විජේවීර සිය තර්කානුකූල පූර්ණ කෘතවේදීත්වය එජාප නායක ජේ. ආර්. ජයවර්ධන වෙත වක්‍රාකාරයෙන් දැක්වීම, ඒ තරම් විස්මය කරුණක් නොවන වග මැදහත් විචාරකයෝ පැවසුහ.නාමයෝජනා පත්‍ර භාරදී දින හතරකට පසු 1982 නොවැම්බර් 21 දා ජයවර්ධන මහාතට ආධාර පිණිස ප්‍රචාරක රැළියක් ඇහැලියගොඩ දී පැවැත්විණි. එහිදී ජයවර්ධන මහතා කළ ප්‍රකාශය ඔහුගේ ජයග්‍රහණය උදෙසා තදින්ම බලපෑවේ ය.“ලංකාවේ මැතිවරණ සිතියම අවුරුදු දහයකට අකුලා දමන බව මං අනුරාධපුරේදී කීවා. ඒ අදහස් මං නැවත ප්‍රකාශ කරනවා. අනුරාධපුර කතාව අපි යළිත් සිහිපත් කරමු.අපට වාසිදායක මේ අවස්ථාවේ අපට උදවු කරන අය සමඟ එක්ව දේශපාලන ක්‍රීඩාවෙන් ජය ගෙන, දේශපාලන වශයෙන් විරුද්ධ පක්‍ෂ නැති කර දමා නැපෝලියන් අවසන් යුද්ධයෙන් ජයගත් අවස්ථාවේ දී එංගලන්තයේ සිටි විලියම් පිට් යුරෝපයේ සිතියම අවුරුදු දහයකට අකුලා දමන්න කියා මැති සබයේදී කීවාක් මෙන් අවුරුදු දහයකට ලංකාවේ ඡන්ද කොට්ඨාස සිතියම අකුලා තබන්නය කියා අපි ජනතාවට කියනවා.විපක්‍ෂයේ භේද වැඩි අවස්ථාවක ජනාපතිවරණය පැවැත්වීමට තීරණය කළේ එහි වාසිය අපට එ. ජා. ප. යට ලබා ගැනීමට යි. ක්‍රීඩාවල දී වුව ද විරුද්ධ කණ්ඩායම් දුර්වල අවස්ථාවලින් ප්‍රයෝජන නොගතහොක් ජය ගැනීමට නොහැකියි.ප්‍රජා අයිතිය අහිමි කර ඇති පුද්ගලයෙකුගෙ නායකත්වයෙන් වූ පක්‍ෂයක් මගින් ඉදිරිපත් කර ඇති අපේක්‍ෂකයා ජනාධිපති තරගයෙන් ජයග්‍රහණය කළත් ඔහුට ජනාධිපති පදවියට හිමිකම් කීමට නීතියෙන් ඉඩක් නැතැයි, ආණ්ඩක්‍රම ව්‍යවස්ථා පිළිබඳ නීති විශාරදයෙකු වූ ලං. ස. ස. ප. යේ නායක ආචාර්ය කොල්වින් ආර්. ද සිල්වා මහතා තර්කානුකූල ප්‍රශ්නයක් ද ඉදිරිපත් කළේ ය.දිනුවත් පරාදයි , පැරදුනත් පරාදයි යන නීති තර්කයන් රැගෙන රට වටේ ගියේ ය.පසු සාමාජිකත්වය තහනම් කර සිටි ශශ්‍රී. ල. නි. ප. යේ අනුර පිලේ කට්ටිය හොරෙන් එ. ජා. ප. යේ වේදිකාවට ගොඩ විය.ජනාධිපතිවරණය දා ජනාධිපති අපේක්‍ෂක හෙක්ටර් කොබ්බෑකඩුව මහතා කොල්ලුපිටිය ඡන්ද මධ්‍යස්ථානයට ඡන්දය ප්‍රකාශ කරන්නට ගියේ ය. ඔහුගේ ඡන්දය හොරෙන් සලකුණු කර දමා තිබුණි. ඒ පමණක් නොවේ. 1947 පටන් කොළඹ රතු බලකොටුවේ නායකත්වය හෙබවූ 1947 - 1977 දක්වා මැද කොළඹින් පාර්ලිමේන්තුව නියෝජනය කළ 1947 - 1959 දක්වා නාගරික මන්ත්‍රීවරයෙකු වු ශශ්‍රී. ලං. කො. ප. නායක පීටර් කේනමන් මහතාගේ ඡන්දය ද හොරෙන් දමා තිබුණි. මෙබඳු සංවිධානාත්මක ඡන්ද මගඩි ලංකාවේ සෑම ඡන්ද කොට්ඨාසයක් පුරා ම දක්නට තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=f1001059</link>
    <topic/>
    <author>උපුල් ජනක ජයසිංහ</author>
    <content>1967 – අංක 37 පනත මඟින් රේඩියෝ සිලෝන් ලංකා ගුවන් විදුලි සංස්ථාව බවට පත්වීම සහ නෙවිල් ජයවීර මහතාගේ් ප්‍රධානත්වයෙන් ප්‍රථම අධ්‍යක්ෂ මණ්ඩලය පත් වීම1953 - සැමුවෙල් බෙකට්ගේ ගොඩෝ එනකං නාට්‍ය පැරිසියේ දී වේදිකාගත වීම1759 – අමෙරිකා ප්‍රථම ජනාධිපති වූ ජෝර්ජ් වොෂින්ටන් මාර්තා ඩැන්ඩ්‍රිරිජ් කස්ටිස් මෙනවිය සමඟ විවාහ වීම1914 – පැය 08 වැඩ දිනය හා අවම දෛනික වැටුපක් ලොව පිළිගත් ප්‍රථම පෞද්ගලික සමාගම ලෙස ජ්ර්‍ණඅච් සමාගම පත් වීම1925 – මාහෝ - කැකිරාව දුම්රිය මාර්ගයේ දුම්රිය ගමන් ඇරැඹීම1962 - පේරාදෙණිය සරසවියේ වෛද්‍ය පීඨය ස්ථාපිත කිරීම1971 - වෙළෙඳ අමාත්‍ය ටී. බී. ඉලංගරත්න මහතා රාජ්‍ය වානිජ විවිධ නීතිගත සංස්ථාව පිහිටුවීම. ලොව ප්‍රථම එක් දින ජාත්‍යන්තර ක්‍රිකට් තරගය එංගලන්තය සහ ඕස්ට්‍රේලියාව අතර මැල්බන් නුවර දී පැවැත්වීම1993 - වෙස්ලි ඇලන් ඩොඩ් එල්ලා මැරීම සමඟම වොෂින්ටන් ප්‍රාන්තයේ මරණීය දණ්ඩනය නියම කිරීම අහෝසි කිරීම1592 – ටජ් මහල් ඉදිකිරීමට නිමිත්ත වූ ඉන්දියාවේ ෂා ජහන් කුමරියගේ උපත</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=f10010510</link>
    <topic/>
    <author/>
    <content>පසුගිය සිවු වසර තුළ කෘෂිකර්ම ක්ෂේත්‍රයේ රැකියාවල නියුතු ශ්‍රමිකයන්ගේ දෛනික ආදායම ද සියයට 60 – 70 ක් අතර ප්‍රමාණයකින් වර්ධනය කර තිබේ. 2005 වසරේදීත් තේ හා රබර් කර්මාන්ත ආශ්‍රිත රැකියාවල නියුතු ශ්‍රමිකයෙකුගේ දෛනික වැටුප වූ රුපියල් 300 වසර 2009 වන විට රුපියල් 500 දක්වා ද, පොල් කර්මාන්ත ආශ්‍රිත රැකියාවල නියුතු ශ්‍රමිකයෙකුගේ දෛනික වැටුප රුපියල් 388 සිට 570 දක්වා ද වර්ධනය විය.වී ගොවිතැන ආශ්‍රිත රැකියාවල නියුතු ශ්‍රමිකයෙකු 2005 දී ලැබූ දෛනික ආදායම රුපියල් 360 කි. එය 2009 වන විට 570 දක්වා වැඩි වී තිබේ. ලෝක ආර්ථිකයේ විශාල කඩා වැටීමක් පසුගිය කාලය තුළ සිදු වුවද ශ්‍රී ලංකාවේ පැවැති ත්‍රස්තවාදී අභියෝග ද ජයගනිමින් සියලු ආර්ථික කටයුතුවල ඇතිවූ පුළුල් වර්ධනය,ශ්‍රම සම්පතෙහි ආදායම ඉහළ තලයකට ගෙන ඒමට බෙහෙවින් ඉවහල් වී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=f10010511</link>
    <topic/>
    <author>සාකච්ඡා කළේ සකුන්තලා ජයසිංහ ඡායාරූප (හිදෝගම සමූහ) චිත්‍රරත්න කළුආරච්චි</author>
    <content>* තවත් සය වසරකට මහින්ද රාජපක්ෂ මහතා ජනාධිපති කරවීමේ දැඩි වුවමනාවෙන් ඊට සැදී පැහැදී සිටින ජනතාව අතර අනුරාධපුර නාගරික ජනතාව ද අත්වැල් බැඳගෙන සිටිනවා. මහින්ද රාජපක්ෂ මහතා යළිත් ජනපති කිරීමේ අවශ්‍යතාව අනුරාධපුර ජනතාවට වැඩියෙන් දැනෙන්නේ ඇයි?ජනාධිපතිතුමා සමඟ මුළු රට ම ඒකරාශී වී සිටින මෙවන් මොහොතක අනුරාධපුර නාගරික ජනතාව අන් සියල්ලන්ට ම වඩා හෘදයාංගම ව එතුමා සමඟ බැඳී සිටින බවයි මගේ හැඟීම. තමන් ගේ යුතුකම ඉටුකරමින් තම මනාපය ජනාධිපතිතුමාට ලබාදීමටත් වඩා එතුමා ගේ ජයග්‍රහණය උදෙසා උද්යෝගයෙන් පෙරට ඒමට ජනතාව සූදානම් වී සිටින බව පෙනෙනවා.මේ උද්යෝගය ජනතාව තුළ ගොඩ නැගුණේ නිකන් ම නොවෙයි. අද අපේ ජනතාව කල්පනා කරන්නේ ජනාධිපතිතුමා ජයග්‍රහණය කරවීම අප වෙත පැවරී ඇති භාරදූර වගකීමක් සේම අපි එතුමාට ණය ගැති බව යි. ජනතාව එසේ සිතීමේ සාධාරණ බව අපි හැමෝටමත් දැනෙන කාරණයක්.තිස් වසරක් තිස්සේ දිග්ගැසුණු යුද්ධයේ බරපතළ ම දඬුවම් විඳි ජනතාව අතරින් අනුරාධපුර වැසියන් සිටින්නේ ඉදිරියෙන්. මායිම් ගම්මාන ලෙස හඳුන්වමින් වේලුපිල්ලේ ප්‍රභාකරන් ගේ ඊලාම් රාජ්‍යයට අපේ ගම්මාන දිනෙන් දින ඇදෙද්දී ත්‍රස්ත වියරුවේ බිහිසුණු බව අනුරාධපුර නගරයටත් දැනුණා.ත්‍රස්තවාදීන් රටට ඇතුළු වන ප්‍රධාන දොරටුවක් වුණේ අනුරාධපුර නගරය. මේ නිසා අනුරාධපුර නගරය කවදා හෝ ත්‍රස්තවාදීන් ගේ දැවැන්ත ගොදුරක් වෙතැයි කියන බියෙන් මේ අහිංසක ජනතාව දිවා රෑ පීඩා වින්දා.ඒ විතරක් නොවෙයි රැයක් දවාලක් නොමැතිව උතුරේ ඇවිළුණු යුද්ධයේ හඬ නිරන්තරයෙන් අපට ඇසුනා. මානුෂීය මෙහෙයුමේදී තුවාල ලබන සෙබළුන්, බෝම්බවලට ගොදුරුවන අහිංසක සිවිල් ජනතාව අනුරාධපුර මහ රෝහල කරා රැගෙන එන ගිලන් රථ පෙළේ සෝචනීය හඬ දෙසවනට විතරක් නොවෙයි හදවතටත් දැනුණා.මේ සියල්ල ම පරම්පරා දෙකක උදවිය අත්වින්දේ කම්පනයකින්. ඒ තිගැස්ම හා වේදනාව යළි නොඑවායි පැතු ජනතාවට ඒ හීනය හැබෑ කර දුන්නේ මහින්ද රාජපක්ෂ ජනාධිපතිතුමා බව අපේ ජනතාව දන්නවා.ඊට කෘතගුණ සැලකීමට විතරක් නොවෙයි. යුද්ධයේ බිහිසුණු අත්දැකීම්වලින් මිදුණු මේ ජනතාව ඒ නිදහස භුක්ති විඳීමට දැන් වීරියෙන් හුස්මක් පිටකලා පමණ යි. මේ ආගමන යළි ආපසු හැරවීමට මේ ජනතාව ඉඩ දෙයිද? නෑ කවදාවත් නෑ.රජරට ජනතාවගේ් පණ නළ බැඳී තිබෙන්නේ කෘෂිකර්මාන්තය එක්කයි. රටට බත් දෙන මේ ගොවි දෑත්වලට ශක්තිය දීමට විධිමත් වැඩපිළිවෙළක් පෙර පැවැති එක ම රජයකටවත් තිබුණේ නෑ. නමුත් ජනාධිපතිතුමා ගේ් මහින්ද චින්තන වැඩපිළිවෙළ යථාර්ථයක් කරමින් ගොවි ජනතාවට පොහොර සහනාධාරය දුන්නා.වීවලට ස්ථාවර මිලක් ලබා දුන්නා. මෙයින් ගොවි ජනතාව ගේ අද දවස වගේ ම හෙට දවසත් ස්ථාවර වුණා. ජනාධිපතිතුමා ගේ කෘෂිකාර්මික වැඩසටහනින් වැඩි ම ප්‍රතිලාභයක් අත්වින්දේ මේ පළාතේ ගොවි ජනතාව. එවන් තත්ත්වයක් තුළ ජනාධිපතිතුමා ගේ ජයග්‍රහණය ඉදිරියට ද තහවුරු කිරීමට ඔවුන්ට නිතැතින් ම අවශ්‍ය යි. වී ටික විකුණා ගැනීමට නොහැකි ව වහ බෝතලය අතට ගන්න සිදුවෙන යුගයක් නැවත එනවට කවුද කැමැති?* ශ්‍රී ලාංකීය දේශපාලන ඉතිහාසය තුළ ප්‍රධාන පක්ෂ දෙක වටා ගොඩනැගුණු බල කඳවුරු තිබුණා. ශ්‍රීලනිපය වටා ග්‍රාමීය ගොවි ජනතාව පෙළ ගැසෙද්දී නාගරික ජනතාව ධනවාදී ආර්ථික ප්‍රතිපත්ති පිළිගන්නා එජාපය වටා රොක්වුණා. නමුත් අද එජාපයේ බලකඳවුරු ඔවුනට ගිලිහී තිබෙනවා. අනුරාධපුර නාගරික ජනතාව ඊට හොඳ උදාහරණයක් නේද?ඔබ කියූ අදහස හරියට ම හරි. නගරයක ජීවත් වෙන්නේ මධ්‍යම පාන්තිකයන් සහ වෙළෙඳ ප්‍රජාවයි. එජාපය තම පක්ෂයට හිමි ස්ථාවර ඡන්ද ප්‍රමාණය ගැන වඩාත් විශ්වාසය තැබුවේ නාගරික ජනතාවගෙන්. නමුත් ජනාධිපතිතුමා ඉකුත් ජනාධිපතිවරණයට අපේක්ෂකයකු වශයෙන් එනවිට ඒ සියලු ජනතාව ජනාධිපතිතුමා වටා එකතු වුණා.මම හිතන්නේ නාගරික බුද්ධිමත් ජනතාව තමන්ගේ යුතුකම හා හා වගකීම ගැන වෙනදාටත් වඩා ගැඹුරින් කල්පනා කරනවා කියලා. ලෝක වෙළෙඳපොළේ උච්ඡාවචනයත් නිසා දේශීය වෙළෙඳපොළේ මිල ගණන් ඉහළ පහළ යද්දී බඩු මිල ගණන් බරපතළ ලෙස දැනෙන්නේ නාගරික ජනතාවට.ග්‍රාමීය ජනතාව තමන් ගේ එදිනෙදා අවශ්‍යතා කොහොම හරි පරිසරය තුළින් සපයා ගන්න පුළුවන්. නමුත් නාගරික ජනතාවට එහෙම නෙවෙයි. වතුර, විදුලිය, සහල්, එළවළු මේ හැමදේම සල්ලිවලට ගන්න ඕනෑ.නමුත් අද නගරවැසියෝ බඩු මිලත් පාන් රාත්තලේ මිලවත් තකන්නේ නෑ. ඔවුන්ට මුලින් ම ඕනෑ කළේ බයක් සැකක් නැති ව නගරයේ ජීවත්වීමට ඇති ආරක්ෂාව. අද ත්‍රස්තවාදය වගේම, පාතාලය, මංකොල්ලකරුවන් මුලිනුපුටා දමා තිබෙනවා. අනෙක් පැත්තෙන් රටේ සංවර්ධනය වේගවත් වෙමින් තිබෙනවා. මේ නිසා ජනාධිපතිතුමා කෙරෙහි ඔවුන් ගේ විශ්වාසය තහවුරු වී හමාරයි.* පක්ෂ පාට බේදය අපේ දේශපාලන ඇතුළාන්තය පුරා ම විහිදුණු දෙයක්. මෙතෙක් බලයට ආ සෑම පාලකයෙක් ම තම පාක්ෂිකයන් ගේ අපේක්ෂකයා වූවා මිස පොදු අපේක්ෂකයෙක් වුණේ නෑ. නමුත් ජනාධිපතිතුමා මේ සංස්කෘතිය වෙනස් කළා. මේ නව හැඩගැස්ම නිර්මාණය වුණේ කොහොමද?මීට ආසන්නත ම කාරණය ත්‍රස්තවාදී පිළිලය තුරන් කිරීමට ජනාධිපතිතුමා දැක් වූ එඩිතර ක්‍රියාමාර්ගය යි. ජනාධිපතිතුමා බලයට පැමිණ ඉතාමත් සුළු කාලයකින් ජනතාව තමන් ගේ ලේවලට පවා කිඳා බැස තිබුණු පක්ෂ පාටවාදය සහමුලින් ම ඉවත් කර ගත්තා. ඒ ප්‍රවේශය ඇතිවුණේ තමන් මේ යුද්ධය අවසන් කරන බවට එතුමා පොරොන්දු වීමත් සමඟ යි.මේ රටේ ඇතැම් නායකයන්ට මේ යුද්ධය අවසන් කිරීමේ අවශ්‍යතාව නොතිබුණත් ජනතාව යුද පීඩාවෙන් මිදීමේ වුවමනාව තදින් ම තිබුණා. පෙර සිටි පාලකයන් ඒ සඳහා දුන් බොරු පොරොන්දු සහ රට පාවාදීමේ කුමන්ත්‍රණ සේ නොව ජනාධිපතිතුමාට ත්‍රස්තවාදය තුරන් කිරීමේ දැඩි කැපවීම තිබෙන බව ජනතාව දැක්කා.වෙන පාලකයෝ වගේ යුද්ධය වවාගෙන කෑමට මෙතුමා ගේ උත්සාහයක් නැති බව රටවැසියට ඒත්තු ගියා. ඒ වගේම දුන් පොරොන්දුව ඉටුකරමින් ඒ විජයග්‍රහණය සැබෑවක් කරමින් ඊළාම් රාජ්‍යයේ සිහිනය සුනුවිසුණු කළා.ඒත් සමඟ ම අද වනවිට කිසිදු බේදයක් නැතිව රටට ආදරය කරන පුංචි දරුවා ගේ පටන් සියලු දෙනා ම ජනාධිපතිතුමා වටා පෙළ ගැසී සිටිනවා. එතුමා තමයි සැබෑ ම පොදු අපේක්ෂකයා.* හැබැයි, ජනාධිපතිවරණ සටනේ තවත් පොදු අපේක්ෂකයෙක් ඉන්නවා.ආ ඒ අපේක්ෂකයා පක්ෂ දෙකක පොදු අපේක්ෂකයා සේම, එහෙම නැතිව ජනතාවගේ පොදු අපේක්ෂකයා නෙමෙයි. ජනතා විමුක්ති පෙරමුණ සහ එක්සත් ජාතික පක්ෂය තමන්ට අත් වී ඇති බංකොළොත් දේශපාලනයේ ඉරණම වෙනස් කිරීමේ අරමුණ ඇතිවයි මේ අපේක්ෂකයා කරළියට ගෙනාවේ. මේ පුද්ගලයා ජනතාව ගේ පොදු අපේක්ෂකයා නම් රටත්, රණවිරුවනුත් පාවාදීමේ කොන්ත්‍රාත්තුව බාරගන්නේ නෑ.හැබෑ යුද වීරයන්ට ඉතිහාසයේ තැනක් තිබුණා. ජේවීපීය සහ යූඑන්පීය සිතුවා තමන්ට කවදාවත් දිනාගන්නට බැරි මේ ඡන්දයට යුද්ධයට සම්බන්ධ කෙනෙක්ව යොදාගෙන අඩු ම තරමේ පරාජයවත් වසා ගැනීමට. නමුත් පොදු අපේක්ෂකයාගෙන් ඒ අරමුණවත් ඉටුවෙන්නේ නෑ. පොදු අපේක්ෂකයා කියන පුද්ගලයා ගේ ප්‍රකාශවලට මේ වනවිට නම් සිදුවෙලා තිබෙන්නේ ඉහත පක්ෂ දෙක ම ජනතා උදහසට පත්වීම පමණ යි.* තිස් වසරක් පැවැති යුද්ධය නිමාවීමත් සමඟ දැන් තිබෙන්නේ රට හැදීමේ වගකීමයි. ඒ වගකීමද තවත් සය වසරකට ජනාධිපතිතුමාට පවරා දීම ජනතා අපේක්ෂාව යි. ඔබත් ඊට එකඟද?අනිවාර්යෙන් ම, යුද්ධය අවසන් වීමෙන් පසු රට සංවර්ධනය කිරීමේ පසුබිම සැකසී තිබෙනවා. අද රට පුරා දැවැන්ත සංවර්ධන ව්‍යාපෘති ක්‍රියාවට නැංවෙනවා. මංමාවත්, විදුලිය, කර්මාන්තශාලා, පාලම් මෙන් ම රටක ආර්ථිකයේ ශක්තිමත් බවට අත්‍යවශ්‍ය වරාය, ගුවන්තොටුපොළ ඉදිවෙමින් පවතිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=f10010512</link>
    <topic/>
    <author/>
    <content>ඓතිහාසික කෝට්ටේ පුරවරයේ සිටින බුද්ධිමත් ජනතාව සෑම අවස්ථාවකම නිවැරැදි තීන්දු තීරණ ගන්නා බව පසුගිය මැතිවරණවල දී පෙන්නුම්කර තිබෙනවා.පසුගිය ජනාධිපතිවරණයෙන් මෙන් ම, මෑතක දී පැවැති බස්නාහිර පළාත් සභා මැතිවරණයේ දී එක්සත් ජනතා නිදහස් සන්ධානය ලබාගත් ඡන්ද ප්‍රමාණය මේ වන විටත් නොකැඩී තිබෙන බව අපට සහතික කර කියන්න පුළුවන්. එම මැතිවරණයෙන් අප ලබාගත් 12000ක ඡන්ද ප්‍රමාණය අතේ තබාගෙනයි මෙවර මැතිවරණ සටනට අවතීර්ණ වෙන්නේ. කෝට්ටේ මැතිවරණ බල ප්‍රදේශයේ ග්‍රාම සේවා වසම් විස්ස වෙනුවෙන් ප්‍රචාරක රැස්වීම් සංවිධානය කර තිබෙනවා.සන්ධානයට සම්බන්ධ සියලු ම පක්ෂ මේ රැස්වීම් නියෝජනය වන අයුරින් සහභාගි කරමින් ජනතාව දැනුවත් කරනවා. අපි 20,000ක ඡන්ද ප්‍රමාණයක් ලබාගැනීමේ බලාපොරොත්තුවෙන් සෑම නිවසකට ම අපේ නියෝජිතයන් යවමින් දැනුවත් කරනවා.අප මැතිවරණ කොට්ඨාසයේ ශ්‍රී ලංකා නිදහස් පක්ෂයේ සංවිධායක විදේශ කටයුතු අමාත්‍ය රෝහිත බෝගොල්ලාගම මහතාගේ නායකත්වයෙන් යුතු මැතිවරණ කමිටුවට, නාගරික මන්ත්‍රීවරුන් හා පළාත් සභා මන්ත්‍රීවරුන් ද ඇතුළත් ව කටයුතු කරනවා. එම නිසා ඉදිරි ජනාධිපතිවරණයෙන් වර්තමාන ජනාධිපති මහින්ද රාජපක්ෂ ජනාධිපතිතුමා නිසැකව ම වාර්තාගත වැඩි ඡන්ද ප්‍රමාණයක් ලබාගනිමින් ජයග්‍රහණය කරන බව ප්‍රකාශ කර සිටින්න කැමතියි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>05</day>
    </date>
    <link>http://www.dinamina.lk/2010/01/05/_art.asp?fn=f10010513</link>
    <topic/>
    <author/>
    <content>ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා සිරස මාධ්‍ය තුළින් ප්‍රකාශයට පත් කළේ බස් කර්මාන්තයේ යෙදී සිටින ඔහුගේ සංගමයේ සාමාජිකයන් ගත් තීරණයක් අනුව පළාත් සභා අහෝසි කරන සංකල්පය ඉදිරිපත් කරන අපේක්‍ෂකයාට ජනාධිපතිවරණයේ දී සහාය දීමට අදහස් කරන බව යි.බස් කර්මාන්තයේ යෙදී සිටින අය එසේ කළත් පුද්ගලික බස් ධාවකයන් වන අපගේ මධ්‍යම පළාතේ සිටින 80% ක් පමණ දෙනා ගේ එක ම පැතුම මහින්ද රාජපක්‍ෂ ජනාධිපතිතුමා ජයග්‍රහණය කරවීම යි. ඒ සඳහා දැනටමත් අපි සූදානමින් සිටිමු. අපේ අසල්වැසි ඉන්දියාවේ නම් ලේලන්ඩ්, ටාටා බස් කර්මාන්තය විශාල වශයෙන් කරගෙන යනු ලබයි.නමුත් මෙරට බස් කර්මාන්තයක් නැත. එනිසා එතුමාගේ සාමාජිකයන් 500000 පමණ සිටින්නේ කොහේද කියන එක අප පුදුමයට පත් කරවන කරුණකි. පළාත් සභා යහමගට ගැනීමට එයින් යහපතක් සිදු කිරීමට හැකි වගකීම තිබිය යුත්තේ පුද්ගලික බස් ධාවකයන් තුළය.එනිසා ජාතික ගමනා ගමන කොමිසමට හෝ පළාත් සභා මාර්ගස්ථ මගී ප්‍රවාහන අධිකාරිවලට ඇඟිලි දික්කලාට වැඩක් නැත. මධ්‍යම පළාතේ මාර්ගස්ථ මගී ප්‍රවාහන අධිකාරියේ සාමාන්‍යාධිකාරිවරයා වනුයේ මධ්‍යම පළාත් සභාවේ අයවැය අධ්‍යක්‍ෂ කරුණානායක මහතා ය.මගී ජනතාවට, බස් ධාවකයන්ට සහ සේවකයන්ට ඔහුගෙන් සිදු වන සේවාව අපි ඉතාමත් අගේ කොට සලකමු. මහින්ද රාජපක්‍ෂ ජනාධිපතිතුමා ගේ ජයග්‍රහණයෙන් පසු කරුණානායක මහතා වැනි අය වැඩි වශයෙන් ජා. ග. ග. කොමිසමට මාර්ගස්ථ මගී ප්‍රවාහන අධිකාරිවලට පත්කර ගැනීමට අධිෂ්ඨාන කර ගැනීම අප ගේ යුතුකමකි.“ගුත්තිල”, “මූසිල” වීණා වාදනය ගැන සාහිත්‍ය තුළින් අප කවුරුත් අසා ඇත. මිහිතලයේ වැසියෝ පමණක් නොව සක්දෙවි රජු ද කම්පා විය. ජයග්‍රහණය ගුත්තිල ප¼ඩිතුමාට හිමි විය. එකක් කිව යුතු යි. ගුත්තිල පඬිතුමා මහලු වුවත් රාජපක්‍ෂ මැතිතුමා මහලු නැත. එතුමා වීරෝදාර දුටුගැමුණු රජ කෙනෙකි. එසේ නම් එතුමා ගේ ජයග්‍රහණය නියතයි. අපගේ එක ම පැතුම එය යි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=n1001062</link>
    <topic>ෆොන්සේකාගේඅවි ගනුදෙනුව</topic>
    <author/>
    <content>සරත් ෆොන්සේකා මහතා සිදුකර ඇති අවි ගනුදෙනු සම්බන්ධයෙන් විවාදයකට පැමිණෙන්නැයි රජයේ මැති ඇමැතිවරුන් කළ අභියෝගය නොපිළිගැනීම නිසා එම ගනුදෙනුවලට අදාළ ලිපි ලේඛන ඊයේ (05) පාර්ලිමේන්තුවට ඉදිරිපත් කෙරිණ.එම ලිපි ලේඛන පාර්ලිමේන්තුවට ඉදිරිපත් කරමින් රජයේ මැති ඇමැතිවරුන් වන රාජිත සේනාරත්න, මහින්දානන්ද අලුත්ගමගේ, විමල් වීරවංශ මහත්වරු අවි ගනුදෙනු පිළිබඳ විවාදයකට පැමිණෙන්නැයි යළිත් අභියෝග කළහ.සරත් ෆොන්සේකා මහතාගේ බෑනා වන ධනුන තිලකරත්න මහතාගේ හයිකොප් ඉන්ටර්නැෂනල් සමාගම අවි ගනුදෙනු සඳහා ඕස්ට්‍රේලියාවේ ස්ථාපිත කර ඇති බ්‍රිටිෂ් බෝනියෝ ඩිෆෙන්ස් සමාගමේ ලිපි ලේඛන ද ව්‍යාජ ලෙස යොදා ගනිමින් ගෙන ඇති අන්දම සහ ගනුදෙනු හෙළිවීමත් සමඟ අදාළ සමාගම වෙනත් අයකුගේ නමින් ටෙක්සාස්හි ලියාපදිංචි කළ ලේඛන ද පාර්ලිමේන්තුවට ඉදිරිපත් කෙරිණ.එම සියලු ලිපි ලේඛන සභානායක, සෞඛ්‍ය ආරක්‍ෂණ හා පෝෂණ ඇමැති නිමල් සිරිපාල ද සිල්වා මහතා විසින් සභාගත කරන ලදී.  </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=n1001063</link>
    <topic>5 ශිෂ්‍යත්වය සමත් වුවන්ගේඅභියාචනා පෙබරවාරි දක්වා</topic>
    <author>දයා පෙරේරා</author>
    <content>පහ ශ්‍රේණිය ශිෂ්‍යත්ව විභාග ප්‍රතිඵල අනුව හය ශ්‍රේණියට ඉල්ලුම් කළ කිසිම පාසලක් ලැබී නැති හා ලැබී ඇති පාසලට යා නොහැකි සිසුන්ට පෙබරවාරි 12 වැනිදා දක්වා අභියාචනා ඉදිරිපත් කළ හැකි බව අධ්‍යාපන අමාත්‍යාංශය කියයි. අභියාචනා මගින් පාසල් ලබා දෙන්නේ එම පාසල්හි 45 සීමාව තුළ පුරප්පාඩු ඇති නම් පමණක් බව අමාත්‍යාංශය පවසයි.කිසිම පාසලක් නොලැබුණු සිසුන්ට ප්‍රමුඛත්වය දෙන බව අමාත්‍යාංශය කියයි. අභියාචනාවලදී ඉල්ලුම් කළ හැකි උපරිම පාසල් ගණන තුනකි. ඒ පාසල් සඳහා වෙන වෙනම අභියාචනා කළ යුතුය.මාපිය / භාරකරු ලිපිනය, දරුවාගේ නම, ශිෂ්‍යත්ව විභාගයට පෙනී සිටි පාසල, විභාග අංකය, ලකුණු, ඉල්ලුම් කළ පාසල, ඉල්ලුම් කරන පාසල ආදී විස්තර සහිත අභියාචනා අධ්‍යාපන අමාත්‍යාංශයේ පාසල් කටයුතු සේවාවට යොමු කරන්නැයි ද අමාත්‍යාංශය පවසයි.  </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=n1001064</link>
    <topic>කුමන්ත්‍රණ ඉදිරියේ රණවිරුවන් රැක ගන්නඅස්සන් දස ලක්ෂයක යෝධ පෙත්සමක්</topic>
    <author>උපාලි කරුණාරත්න</author>
    <content>රණවිරුවන් සුරැකීම සඳහා එක්සත් ජාතින්ගේ මානව හිමිකම් කොමිසම වෙත ඉදිරිපත් කිරීමට අස්සන් දශ ලක්ෂයක් ලබා ගැනීමේ වැඩසටහනක් දේශය සුරැකීමේ ජාතික ව්‍යාපාරය ඊයේ (05) ආරම්භ කෙළේය.පිටකොටුව බෝධීන් වහන්සේ අභියසදී ‘මවු බිම රැක ගත් විරුවන් සුරකිමු, එක්සත් ජාතීන්ගේ මානව හිමිකම් කොමිසම වෙත යවනු ලබන අස්සන් දශ ලක්ෂයේ මහා පෙත්සමට මවුබිමේ නාමයෙන් ඔබත් අස්සන් කරන්න’ යන තේමාව යටතේ මේ වැඩපිළිවෙළ ආරම්භ විය.දේශය සුරැකීමේ ජාතික ව්‍යාපාරයේ සභාපති ඇල්ලේ ගුණවංශ හිමියෝ පළමුව මේ වැඩසටහන සඳහා තම අස්සන යෙදූහ.ආරක්ෂක අංශ සාමාජිකයින් ව ජාත්‍යන්තර දුෂ්ට බලවේග ඉදිරියේ යටත් කිරීමට කිසිවකුට ඉඩ නොතබන බව උන්වහන්සේ මෙහි දී ප්‍රකාශ කළහ. ත්‍රස්තවාදය විනාශ කිරීමේ කටයුත්තේ දී ජනාධිපති මහින්ද රාජපක්ෂ මහතා සිංහයකු සේ අභීතව ක්‍රියා කළා.බුදුරජාණන් වහන්සේ කෙළෙහිගුණ සැලකීමේ ගුණය ලෝකයාට කියා දුන්නා. අද අප නිදහස්වයි කටයුතු කරන්නේ. ඒ සඳහා විසිදහසකට අධික රණවිරුවන් පිරිසක් දිවි පිදුවා. විශාල පිරිසක් විවිධ ආබාධවලට ලක්වුණා.සමහරුන් අපගේ හමුදාවන් ජාත්‍යන්තර දුෂ්ට බලවේග ඉදිරියේ යටත් කරවීමට උත්සාහ කරනවා. දේශප්‍රේමීන් එවැනි උත්සාහයන්ට කවදාවත් ඉඩ නොදෙන බව ද ඇල්ලේ ගුණවංශ හිමියෝ මෙහි දී පැවසූහ.දේශය සුරැකීමේ ජාතික ව්‍යාපාරය රට පුරා ගොස් අත්සන් දශ ලක්ෂය ලබා ගන්නා බවත් මෙහි දී ප්‍රකාශ කළ ඇල්ලේ ගුණවංශ හිමියෝ රණවිරුවන් ආරක්ෂා කර ගැනීම සඳහා මෙවැනි වැඩසටහනක් ක්‍රියාත්මක කරන බව ද ප්‍රකාශ කළහ. ඇල්ලේ ගුණවංශ හිමියෝ මෙසේ ද පැවසූහ. එදා ත්‍රස්තවාදය විනාශ කිරීමේ මෙහෙයුම වැළැක්වීමට විවිධ රාජ්‍ය නොවන සංවිධාන, විවිධ දේශීය විදේශීය බලවේග ක්‍රියා කළා.ජනාධිපතිතුමා ඒ සෑම ප්‍රශ්නයකට ම නොබියව මුහුණ දුන්නා. හමුදාවට අවශ්‍ය නිසි නායකත්වය ලබා දුන්නා. ශ්‍රී ලංකාවේ ප්‍රශ්නවලට ඇඟිලි ගහන්න එපා කියලා ද්‍රෝහී බලවේගවලට කීවා. ඉන්දියාව සමඟ සාකච්ඡාවෙන් කටයුතු කළා.අපි ඒ සම්බන්දයෙන් ජනාධිපතිතුමාට කෘතවේදිත්වය පළ කරන්න ඕනෑ. අප කියන්නෙ විදෙස් ද්‍රෝහීන්ට අපේ කටයුතුවලට ඇඟිලි ගහන්න එපා කියලයි. අපට අභීත ඉතිහාසයක් තිබෙනවා. මේ අවස්ථාව සඳහා මහා සංඝරත්නය, මහාචාර්ය සෝමරත්න බාලසූරිය මහතා සහ විශාල ජනතාවක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=n1001065</link>
    <topic>බ්‍රිතාන්‍ය ජාතික සංචාරකයන්ට පනවා තිබූ සීමා ලිහිල් කෙරේ</topic>
    <author/>
    <content>ශ්‍රී ලංකාවේ සංචාරය කිරීමට පැමිණෙන මහා බ්‍රිතාන්‍ය සංචාරකයින් සඳහා කොළඹ පිහිටි බ්‍රිතාන්‍ය මහ කොමසාරිස් කාර්යාලය මෙතෙක් පනවා තිබූ සීමාවන් තවදුරටත් ලිහිල් කිරීමට පියවර ගෙන තිබේ.නැගෙනහිර පළාතේ හා යාපනය දිස්ත්‍රික්කයේ ආරක්ෂක තත්ත්වයන් හි දක්නට ලැබෙන වර්ධනය පිළිබඳව කළ තක්සේරුව මත මේ තීරණය ගෙන ඇති බව ශ්‍රී ලංකාවේ බ්‍රිතාන්‍ය මහ කොමසාරිස් ආචාර්ය පීටර් හේයස් මහතා සඳහන් කරයි. ශශ්‍රී‍්‍ර ලංකාවේ සංචාරය කිරීම පිළිබඳමහා බ්‍රිතාන්‍ය රජයේ නිල උපදෙස්වල සිදුකරන ලද වෙනස්කම් පිළිබඳව අදහස් දක්වන මහ කොමසාරිස් හේයස් මහතා බ්‍රිතාන්‍ය සංචාරකයින්ගේ නැගෙනහිර පළාතේ හෝ යාපනයේ සංචාරය කිරීමේ අපේක්ෂාවන් තවදුරටත් අධෛර්යවත් කිරීමට අපේක්ෂා නොකරන බව ප්‍රකාශ කරයි.අනුමත කර ඇති මාර්ගවලින් පමණක් යාපනයට ළඟාවීමට උපදෙස් දෙන බ්‍රිතාන්‍ය මහ කොමසාරිස් කාර්යාලය ශ්‍රී ලංකාවේ සංචාරය කිරීමට අපේක්ෂා කරන බ්‍රිතාන්‍ය සංචාරකයින් සිය සම්පූර්ණ සංචාරක උපදෙස් මාලාව කියැවීම සුදුසු බවට දැනුම් දෙයි.ඒ-9 මාර්ගය හෝ ගුවනින් යාපනයට යාම අනුමත මාර්ග බව පෙන්වා දෙන අතර සියලුම විදේශිකයන් යාපනයට යාමට පෙර ආරක්ෂක අමාත්‍යාංශයේ අනුමැතිය ලබාගත යුතු බවත් කිලිනොච්චි, මුලතිව්, මන්නාරම හා වවුනියා දිස්ත්‍රික්කවල සංචාරය කිරීම යහපත් නොවන බව කියා සිටී.ශ්‍රී ලංකාවේ සංචාරය පිළිබඳ විදේශ හා පොදු රාජ්‍ය මණ්ඩලීය කාර්යාලය විසින් නිකුත් කර ඇති සම්පූර්ණ උපදෙස් මාලාව http./www.fco.gov.uk/en/travelling-and-living- overseas/travel-advice-by-country-asia-oceania/sri Lanka වෙබ් ලිපිනය හරහා ලබාගත හැකි බවත් විදේශ හා පොදු රාජ්‍ය මණ්ඩලීය කාර්යාලය නිරතුරුවම (විශේෂයෙන්ම යම් වැදගත් සිදුවීමකට පසු) සංචාර පිළිබඳ සිය වෙබ් අඩවිය සමාලෝචනය ලක්කරන අතර එහිදී ඇති උපදෙස් අවස්ථානුරූපීව වෙනස් කරනු ලබන බවත් මහ කොමසාරිස් කාර්යාලය සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=n1001066</link>
    <topic>බස්නාහිර පළාත් සභාවේප්‍රථම රැස්වීමට ගණපූර්ණය නෑ</topic>
    <author/>
    <content>බස්නාහිර පළාත් සභාවේ නව වසරේ ප්‍රථම රැස්වීම ගණපූර්ණයක් නොමැතිවීම නිසා විනාඩි කීපයකින් කල් තැබීමට සිදුවිය. පළාත් සභාව පෙබරවාරි 9 දා යළි රැස්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=n1001067</link>
    <topic>හදිසි නීතියවැඩි ඡන්ද 79කින්සම්මතයි</topic>
    <author>දුමින්ද ගුරුගේ සහ ස්වර්ණා විජේකෝන්</author>
    <content>හදිසි නීතිය මසකින් දීර්ඝ කිරීමේ යෝජනාව වැඩි ඡන්ද 79කින් පාර්ලිමේන්තුවේදී ඊයේ (05) සම්මත විය.හදිසි නීති යෝජනාවට පක්ෂව ඡන්ද 97ක් ලැබුණ අතර යෝජනාවට විරුද්ධව ඡන්ද 18ක් ලැබිණි. ආණ්ඩු පක්ෂය සමඟ ආණ්ඩුවට සම්බන්ධ ජාතික හෙළ උරුමය සහ ජාතික නිදහස්සරත් ෆොන්සේකා හමුදාපති ධුරයට පත්වූ වහාම ඔහුගේ බෑනා වන ධනුන තිලකරත්න යටතේ හයිකෝප් නමින් සමාගමක් ලියාපදිංචි කර ඇති බවත්, එම සමාගම වසර 3ක් වත් පැරැණි නොවූ හේතුවෙන් ජාත්‍යන්තර අවි ගනු දෙනු සඳහා යොදා ගැනීමට නොහැකි හේතුවෙන් ඕස්ට්‍රේලියාවේ බ්‍රිටිෂ් බොනියෝ ඩිෆෙන්ස් සමාගමේ නාමය වංචනික ලෙස යොදාගෙන ව්‍යාජ සමාගමක් ලියාපදිංචි කර ඇති බව ද වීරවංශ මහතා හෙළි කෙළේය.මේ සියලු තොරතුරු ලිඛිත සාක්ෂි සමඟ ඉදිරිපත් කරද්දී සරත් ෆොන්සේකා වෙනුවෙන් පෙනී සිටින ජ.වි.පෙ. එ.ජා.ප පිරිස කියන්නේ කුමක්දැයි වීරවංශ මහතා විමසා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=n1001068</link>
    <topic>උතුරු-නැඟෙනහිර වෙන් කළහිටපු අග විනිසුරුගේ අපූරු කතාව</topic>
    <author/>
    <content>උතුරු - නැඟෙනහිර වෙන් කරන ලෙස ඉල්ලා ජනතා විමුක්ති පෙරමුණ නඩුවක් පැවරීය. එම නඩුව විභාග කළ එවකට අග විනිසුරුව සිිටි සරත් එන් සිල්වා මහතා සිය තීන්දුව ප්‍රකාශයට පත් කරමින් උතුරු - නැඟෙනහිර වෙන් කෙළේය.පසුගිය 03 ඉරිදා ලක්බිම නිව්ස් ඉරිදා පුවත්පතට සම්මුඛ සාකච්ඡාවක් ලබා දෙන සරත් එන්. සිල්වා දැන් කියන්නේ මෙසේ ය.මෙය ඉතාම සංවේදී කරුණක්, උතුරු නැඟෙනහිර පළාත් ඒකාබද්ධ කිරීම නිත්‍යානුකූල නොවන ලෙස දිගු කාලයක් පැවැතුණ මේ පළාත් දෙක වෙන් කිරීමට කිසිදු ජනාධිපතිවරයෙක් දේශපාලන තීරණයක් ගත්තේ නෑ.කල් ඉකුත් වූ සැම විටම ජනාධිපතිවරයා විසින් මේ කාලය දීර්ඝ කළ යුතු වූ නිසා, මෙය අඛණ්ඩ ලෙස කරගෙන යන උල්ලංඝනය කිරීමක් යන පදනම මත නඩුවක් පවරා තිබුණා. එම නිසා , ඉන්දු - ලංකා ගිවිසුම අස්සන් කළ තැන් සිට , අපට මේ පදනම පිළිබඳ යළි පරීක්ෂාකර බැලීමට සිදු වුණා. 13 වැනි සංශෝධනය ක්‍රියාත්මක කර තිබුණේ නැහැ. අවි අත්හැරීමක් හෝ ප්‍රචණ්ඩ ක්‍රියා නතර වූයේ නැහැ.මේ දෙක තමයි මූලික කොන්දේසි දෙක. මේ දෙකින් තොරව ජනාධිපති ජයවර්ධනට උතුර සහ නැඟනහිර ඒකාබද්ධ කරන්නට පුළුවන්කමක් තිබුණේ නැහැ. වැරැදි දෙයක් දිගමට පවත්වාගෙන යාමෙන් එය නිවැරැදි කරන්නට බැහැ.ජනමත විචාරණ කාලය දිගින් දිගට දීර්ඝකර තිබුණා. දැන් ප්‍රචණ්ඩත්වය නතර වී අවි අත්හැර තිබෙනවා. යම් කිසිවෙක් මේ පළාත් දෙක ඒකාබද්ධ කිරීමට සිතා සිටින්නේ නම් , දැන් එයට කාලය උදා වී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=n1001069</link>
    <topic>මැති සබය කල් තැබීමට ආණ්ඩුව ගෙන ආ යෝජනාව බහුතර ඡන්දයෙන් සම්මත වෙයි</topic>
    <author>දුමින්ද ගුරුගේ සහ ස්වර්ණා විජේකෝන්</author>
    <content>පාර්ලිමේන්තුව රැස්වීම පෙබරවාරි මස 5 වැනිදා දක්වා කල් තැබීමට ආණ්ඩු පක්‍ෂය ගෙන ආ යෝජනාව බහුතර ඡන්දයෙන් සම්මත විය. පාර්ලිමේන්තුවේ ප්‍රධාන කටයුතු ඇරඹීමට පෙර සභානායක, ඇමැති නිමල් සිරිපාල ද සිල්වා මහතා මේ යෝජනාව ඉදිරිපත් කළ අතර එයට විපක්‍ෂය විරුද්ධ වුණද බහුතර ඡන්දයෙන් සම්මත විය.ස්ථාවර නියෝගවලට අනුව මෙවැනි අවස්ථාවල ආණ්ඩු පක්‍ෂය සහ විපක්‍ෂය එකඟතාවකින් යුතුව කටයුතු කළ යුතු බව ද එසේ එකඟ විය නොහැකි වූ විට සභාවේ බහුතර කැමැත්තට ඉඩ දිය යුතු බව ද මෙහිදී කතානායක වි. ජ. මු. ලොකුබණ්ඩාර මහතා පැවැසීය.ඇමැති නිමල් සිරිපාල ද සිල්වා මහතා පක්‍ෂ නායක රැස්වීමේ දී අපි මේ පිළිබඳව දීර්ඝ වශයෙන් කරුණු සාකච්ඡා කළා. ආණ්ඩු පක්‍ෂයේ අප ඉතා සුහදශීලීව මේ සඳහා කරුණු ඉදිරිපත් කළා. ජනාධිපතිවරණය සඳහා ආණ්ඩු පක්‍ෂයේ මැති ඇමැතිවරුන්ට මෙන්ම විපක්‍ෂයේ මන්ත්‍රීවරුන්ටත් කාලය අවශ්‍යයි. ජනතාවට දෙපාර්ශ්වයේම අදහස් පළ කැර ප්‍රජාතන්ත්‍රවාදීව නායකයකු පත් කිරීමට අවස්ථාව සලසා දිය යුතුයි.මීට පෙරත් මැතිවරණ කාලවල දී කටයුතු කරලා තිබෙන්නේ ඒ අනුවයි. මෙය අලුත් දෙයක් නොවේ. කතානායක වි. ජ. මු. ලොකුබණ්ඩාර මහතා- මෙවැනි අවස්ථාවල ආණ්ඩු පක්‍ෂය සහ විපක්‍ෂය එකඟතාවයෙන් කටයුතු කරනවා නම් හොඳයි.එසේ නොවන්නේ නම් ස්ථාවර නියෝගවලට අනුව කළ යුත්තේ සභාවේ බහුතර කැමැත්ත විමසීම යි. ස්ථාවර නියෝග වෙනස් කිරීමේ යෝජනාවක් සම්මත කර ගැනීමෙන් පසුව පමණයි මීට වෙනස් ආකාරයට කටයුතු කරන්නට හැකි වන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=n10010610</link>
    <topic>කොළඹ-යාපනය “තිනකරන්”බස් සේවය අද කොළඹට</topic>
    <author/>
    <content>ලේක්හවුස් ආයතනය මගින් ආරම්භ කළ කොළඹ-යාපනය “තිනකරන්” බස්රථ සේවය ප්‍රථම වරට යාපනයේ සිට කොළඹ බලා පිටත්වීම අද (06) උදේ 11.00 ට ජනාධිපති ජ්‍යෙෂ්ඨ උපදේශක පාර්ලිමේන්තු මන්ත්‍රී බැසිල් රාජපක්ෂ මහතාගේ ප්‍රධානත්වයෙන් යාපනය ඇල්ෆ‍්‍රඩ් දොරේඅප්පා ක්‍රීඩාංගණය අසලදී සිදුකෙරේ.මෙම බස්රථ සේවය කොළඹ සිට යාපනය බලා පිටත්වීම පෙරේදා (04) රාත්‍රී වැල්ලවත්තේදී ආරම්භ කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=n10010611</link>
    <topic>ඉදිරිපත් කළ නිර්පාක්ෂික අපේක්ෂකයාහමුදා නිල ඇඳුමෙන් පවා ගසා කෑවා</topic>
    <author/>
    <content>ජනතා විමුක්ති පෙරමුණ සහ එක්සත් ජාතික පක්ෂය එක්ව නිර්පාක්ෂික අපේක්ෂකයකු ලෙස ඉදිරිපත් කර තිබෙන්නේ හමුදා නිල ඇඳුමෙන් පවා හොරකම් කරපු කොමිස් ගහපු කෙනෙක් බව විදුලිබලි ඇමැති මහින්දානන්ද අළුත්ගමගේ මහතා පැවැසීය.හදිසි නීති විවාදයට එක්වෙමින් පාර්ලිමේන්තුවේදී ඊයේ ඇමැති අළුත්ගමගේ මහතා මේ බව පැවැසීය. ඇමැති අළුත්ගමගේ මහතා මෙසේ ද කීවේය. අද අප සරත් ෆොන්සේකාගේ් දූෂණ හෙළි කරන විට ඔහුව ආරක්ෂා කර ගන්න විපක්ෂයේ කවුරුවත් නැහැ.ෆොන්සේකාගේ හොරකම් ගැන කියනකොට විපක්ෂයේ මන්ත්‍රීවරු සභාවේ නොසිටීමෙන්ම ෆොන්සේකාට තිබෙන රැකවරණය පැහැදිලියි. විපක්ෂයේ සටන් පාඨය දූෂණය හා පවුල්වාදයයි.මංගල සමරවීර වෙබ් අඩවි කිහිපයක් හරහා ජනාධිපති මහින්ද රාජපක්ෂ මහතාට මඩ ගහනවා. ගොබෙල්ස් වගේ ඔහු එකම බොරුව පුන පුනා කියනවා.යුද්ධ කරපු සරත් ෆොන්සේකාට අප මොකුත් කියන්නේ නෑ. රට බෙදන නඩය සමඟ එක්ව සිටින ෆොන්සේකා ගැනයි අප කතා කරන්නේ. ෆොන්සේකා ඊයේ රට බෙදන ගිවිසුමක් සම්බන්ධන් එක්ක ගැහුවා.ඔවුන්ට ඊළම නොව එල්ලාම් දෙන්නම් කියා ෆොන්සේකා කිව්වා. එජාපය පැහැදිලිවම දන්නවා මිස්ටර් ක්ලීන් දාලා මේ ඡන්දය දිනන්න බැරි බව. ඒ නිසා තමයි සුපර් ක්ලීන් කෙනෙක් දැම්මේ. මේ සුපර් ක්ලීන් නියම හොරෙක්. එතුමා ඩ්‍රයික්ලීන් කරලායි ගන්න වෙන්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=n10010612</link>
    <topic>විශ්‍රාමික ජෙනරාල් ගැන දුකයි:ඒත් අපට කරන්න දෙයක් නෑ</topic>
    <author/>
    <content>සරත් ෆොන්සේකාගේ වංචා දූෂණ ගැන සාක්කි සහිත ලිපි ගොනුව දුටු විට ඔහු ගැන මහා කනගාටුවක් දැනෙන බව ඉදිකිරීම් හා ඉංජිනේරු සේවා ඇමැති දොස්තර රාජිත සේනාරත්න මහතා පැවැසීය.හදිසි නීති විවාදයට එක්වෙමින් පාර්ලිමේන්තුවේදී ඊයේ (05) ඇමැති රාජිත සේනාරත්න මහතා මෙසේ ද කීවේය.වංචා දූෂණ ගැන මේ පාර්ලිමේන්තුව තුළ වැඩියෙන්ම කතා කෙළේ මායි. මා මේ හැම අවස්ථාවකදීම සාක්ෂි ඇතිවයි කතා කෙළ්. මගේ මිත්‍ර සරත් ෆොන්සේකාගේ වංචා දූෂණ ගැන කතා කරන්නේත් සාක්ෂි ඇතිවයි.ජනාධිපතිවරයාට මඩ ගහන්න ගෙන එන කිසිම චෝදනාවක් විපක්ෂය ඔප්පු කරලා නැහැ. එදා හෙල්පින් හම්බන්තොට අරන් සී.අයි.ඩී. යට ගිය කබීර් හෂීම්ට ලක්ෂ දෙකක් දඩ ගෙවන්න වුණා.සරත් ෆොන්සේකා කියන්නේ ජනාධිපති මහින්ද රාජපක්ෂ යුද්ධයට ගෙනාවේ උණ්ඩ විතරයි කියලා. ඒත් 2007න් පසු ගෙනාව අවි ආයුධ ගැන කතා කරන්නේ් නෑ.සරත් ෆොන්සේකාගේ බෑනා වන ධනුන තිලකරත්නගේ සමාගමක් වන ‘හයිකෝප්’ සහ තවත් වංචනික සමාගමක් වන ‘’බ්‍රිටිෂ් බොනියෝ ඩිෆෙන්ස්’’ සමාගම හරහා සිදු කළ අවි ආයුධ ගනු දෙනු පිළිබඳ සියලු තොරතුරු අප හෙළි කරනවා.මේවා වැරැදි නම් ඔප්පු කරන්න. අද ජ.වි.පෙ. මේ හොරු ආරක්ෂා කරන්න පෙනී සිටිනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=n10010613</link>
    <topic>ආයුධ මිලදී ගැනීමේ බලය ෆොන්සේකාපවරා ගත්ත හේතුව දැන් ඉතා පැහැදිලියි</topic>
    <author/>
    <content>රුපියල් මිලියන 25ක් දක්වා අවි ආයුධ මිල දී ගැනීමේ බලය නාවික ගුවන් හමුදාපතිවරුන් පාවිච්චි නොකර තිබියදී හිටපු හමුදාපති සරත් ෆොන්සේකා මහතා පමණක් එම බලය ලබාගත්තේ කුමකටදැයි දැන් රටට පැහැදිලි බව ජාතික නිදහස් පෙරමුණු නායක පාර්ලිමේන්තු මන්ත්‍රී විමල් වීරවංශ මහතා පාර්ලිමේන්තුවේදී ඊයේ (05) පැවැසුවේය.සරත් ෆොන්සේකා හමුදාපති ධුරයට පත්වූ වහාම ඔහුගේ බෑනා වන ධනුන තිලකරත්න යටතේ හයිකෝප් නමින් සමාගමක් ලියාපදිංචි කර ඇති බවත්, එම සමාගම වසර 3ක් වත් පැරැණි නොවූ හේතුවෙන් ජාත්‍යන්තර අවි ගනු දෙනු සඳහා යොදා ගැනීමට නොහැකි හේතුවෙන් ඕස්ට්‍රේලියාවේ බ්‍රිටිෂ් බොනියෝ ඩිෆෙන්ස් සමාගමේ නාමය වංචනික ලෙස යොදාගෙන ව්‍යාජ සමාගමක් ලියාපදිංචි කර ඇති බව ද වීරවංශ මහතා හෙළි කෙළේය.මේ සියලු තොරතුරු ලිඛිත සාක්ෂි සමඟ ඉදිරිපත් කරද්දී සරත් ෆොන්සේකා වෙනුවෙන් පෙනී සිටින ජ.වි.පෙ. එ.ජා.ප පිරිස කියන්නේ කුමක්දැයි වීරවංශ මහතා විමසා සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=n10010614</link>
    <topic>කන්න දුන් අත හපා කන්නේ ගුණමකුවන්</topic>
    <author>නුවන් කොඩිකාර සහ පඬුවස් නුවර මධ්‍යම සමූහ පන්නල සිට</author>
    <content>සුදු වාහනවල නිර්මාතෘවරුන් විපක්ෂයේ වේදිකාවට නැඟ දූෂණය , භීෂණය හා මැරකම තුරන් කිරීම ගැන මහ හඬින් කතා කරන බව තොරතුරු , ජනමාධ්‍ය සහ ව්‍යවසාය සංවර්ධන , ආයෝජන ප්‍රවර්ධන ඇමැති අනුර ප්‍රියදර්ශන යාපා මහතා පැවැසීය.ඔවුන් එසේ කතා කරන්නේ සිය හෘද සාක්ෂියට එකඟව දැයි ඇමැතිවරයා අසා සිටී.ජනාධිපති මහින්ද රාජපක්ෂ මහතාට සහය පළකරමින් හෙට්ටිපොළ , රිට්ටදෙනිය සහ අසනාකොටුව ප්‍රදේශයන් හී ස්ථාපිත කළ පක්ෂ කාර්යාල විවෘත කරමින් අනුර යාපා ඇමැතිවරයා මෙසේ පැවැසීය.තමන්ට කන්න දුන් බත් එකට වැලි දමන්නේත් , කන්න දුන් අත සපා කන්නේත් ගුණමකු මිනිසුන් බව පවසන ඇමැතිවරයා විපක්ෂයේ පොදු අපේක්ෂකයාද එය ඒ අයුරින්ම ඉටුකර ඇති බවද කීවේ ය.කිසිඳු ජනාධිපතිවරයෙකු හමුදා නායකයෙකු රූපවාහිනිය ඉදිරියට නොගෙන ආ බවත් , වත්මන් ජනාධිපතිවරයා සියලු හමුදා නායකයන්ට එම අවස්ථාව උදා කර දුන් බවද හෙතෙම පැවැසීය. ගෙම්බෙකු රූපවාහිනියට ගෙන ආ විට ඌ අවසානයේ අලියෙකු වන බව පවසන අනුර ප්‍රියදර්ශන යාපා මහතා හිටපු හමුදාපති ෆොන්සේකා මහතාට සිදු වුයේ එයම බවද සඳහන් කළේ ය.ෆොන්සේකා මහතා හමුදා සෙබළුන්ට දුන් අණ දේශපාලන වේදිකාවලට නැඟ ජනතාවට ලබාදෙමින් සිටියද ජනතාව එම අණට බිය නොවන බවද ඒ මහතා කීය. ශ්‍රී ලංකාව ෆොන්සේකාගේ හමුදා රෙජීමේන්තුවක් නොවන බව මතකයේ තබා ගන්න යැයි ද ඇමැතිවරයා කියා සිටියේ ය.ජේ. ආර්. ජයවර්ධන, රණසිංහ පේ‍්‍රමදාස හා ජවිපෙ භීෂණයත් සමඟ උරෙන් උර ගැටී වසර 40 ක් දේශපාලනය කළ මහින්ද රාජපක්ෂ මහතාට විපක්ෂයේ පොදු අපේක්ෂකයා මෙවර ජනාධිපතිවරණයට ඉදිරිපත් වූ එක් අපේක්ෂකයකු මිස තරග කරුවෙකු නොවන බවද පෙන්වා දුන්නේ ය.අද අපේ රටට අවශ්‍ය ප්‍රජාතන්ත්‍රවාදය අගයන , ප්‍රතිපත්තිගරුක පාලයක් බවත් , එය කළ හැකි එකම නායකයා වත්මන් ජනාධිපතිවරයා බවද කීවේ ය. එසේ නොමැතිව අද ඊයේ දේශපාලනයට පැමිණි අයට රටක් හදන්න තියා ඒ දිහා විචක්ෂණව බලන්නටවත් නොහැකි බවද සඳහන් කළේ ය.ඇමැති අනුර ප්‍රියදර්ශන යාපා මහතා මෙසේ ද ප්‍රකාශ කළේ ය.අපේ රටේ මුස්ලිම් ජනතාව විශාල පිබිදීමකින් සිටිනවා. කාලෙකට පස්සේ සිය නෑදෑයෝ බලන්න ත්‍රිකුණාමලය , යාපනය යනවා. මේ සියලු දේ ඉටු වුණේ නිවැරැදි තීන්දු තීරණ ගත්ත නායකයෙකු බිහි වීම නිසයි.අද ජනාධිපති මැතිවරණයක් නෙවෙයි තියෙන්නේ. මඩ ව්‍යාපාරයක්. විපක්ෂයේ වේදිකාවලින් ඇසෙන්නේ වෛර කතා පමණයි. හමුදාවට අණ දුන්න වගේ ජනතාවටත් අණ දෙන්න සමහරු පටන් ගෙන තියෙනවා.පොදු අපේක්ෂකයා කියන පුද්ගලයා වේදිකාවලදී ජනාධිපතිතුමාට දිගින් දිගටම මඩ ගහනවා. ඔහු අඩුම තරමේ ප්‍රාදේශීය සභා මන්ත්‍රීවරයෙකුවත් වෙලා ඉඳලා නැහැ. එහෙම අය තමයි පරිණත , අත්දැකීම් බහුල නායකයෙකුට චෝදනා එල්ල කරන්නේ.විශ්‍රාම යන්න ඉන්නකොට ගෙනත් හමුදා පුටුවේ වාඩි කරලා සියලු වරප්‍රසාද දීලා දරුවන්ගේ අධ්‍යාපනයට ඩොලර් 1500 ගානේ දීලා තමයි ෆොන්සේකා මහත්තයව මනුෂ්‍යයෙක් කළේ. එම නිසා තමයි අප කියන්නේ මොහු ගුණමකුවෙක් කියලා.අපේ ජනතාව කැමැති නැහැ නැවත වරක් පරණ අඳුරු යුගයට යන්න.විපක්ෂයේ පොදු අපේක්ෂකයා මොනවද වේදිකාවලට නැග පවසන්නේ. ඔහු පැමිණියම 26 වැනිදායින් පසු බොහෝ දෙනා හිරේ දමනවලු.වයඹ පළාත් ප්‍රධාන ඇමැති නීතිඥ අතුල විජේසිංහ, ශ්‍රී ලංකා නිදහස් පක්ෂයේ පඬුවස්නුවර ආසන සංවිධායක , වයඹ පළාත් සභා මන්ත්‍රී ධර්මසිරි දසනායක, පඬුවස් නුවර ප්‍රාදේශීය සභාවේ සභාපති රංජිත් උපාලි මහත්වරුද මෙහිදී කතා කළහ.ශ්‍රී ලංකා නිදහස් පක්ෂයේ කුරුණෑගල දිස්ත්‍රික් සංවිධායක සුදර්මන් රදලියගොඩ මහතා ඇතුළු ප්‍රාදේශීය දේශපාලන නායකයෝ රැසක් මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=n10010615</link>
    <topic>මෙරට ඒකපුද්ගල ආදායම අමෙරිකා ඩොලර් 2200 දක්වා වැඩි කිරීමට අපට හැකි වුණා</topic>
    <author>මහින්ද අලුත්ගෙදර</author>
    <content>තමා මේ රටේ පාලන බලය බාර ගන්නා විට ඒකපුද්ගල ආදායම අමෙරිකානු ඩොලර් 1000ක් පැවැති බවත් මේ වන විට එය අමෙරිකානු ඩොලර් 2200 දක්වා වර්ධනය කිරීමට හැකි වී තිබෙන බවත් ජනාධිපති මහින්ද රාජපක්ෂ මහතා සඳහන් කරයි.මේ තත්ත්වය ඇමෙරිකානු ඩොලර් 4000 ක් 8000ක් තරම් ඉහළ අගයකට ළඟා කර ගැනීම සඳහා වගකීමක් තිබෙන බව කී ජනාධිපතිවරයා ඊට අවශ්‍ය පසුබිම නිර්මාණය කළ යුතු ව තිබෙන බව ද අවධාරණය කරයි.ඒ මහතා මේ බව සඳහන් කළේ අරලියගහ මන්දිරයේ දී පෙරේදා (04) පවුල් සෞඛ්‍ය සේවා නිලධාරිනියන් හමු වූ අවස්ථාවේදී ය.ජනාධිපති මහින්ද රාජපක්ෂ මහතා, මෙසේ ද කීය,පවුල් සෞඛ්‍ය සේවා නිලධාරිනියන් මේ රට වෙනුවෙන් ඉතා වැදගත් කාර්යභාරයක් ඉටු කරනවා. ගමක් ගමක් ගානේ, ගෙයක් ගෙයක් ගානේ ගොස් සේවය ලබා දෙනවා. ඔබ නිසා ජීවත් වන පිරිස, මෙලොව එළියදුටු පිරිස ඉතා විශාලයි. ඔබ ගමක ඉතා වැදගත් පිරිසක්.මේ නිලධාරිනියන්ගේ සේවය අගයනවා. අද අපි ගත කරන්නේ මේ රටේ තීරණාත්මක මොහොතකයි. රටේ ප්‍රජාතන්ත්‍රවාදය, ඉදිරි ගමන, මෙන් ම ලොව බලගතු රටවල බලපෑම්වලට යටත් වනවාද නැද්ද යන්න තීරණය කළ යුතු වෙනවා. අපිට මේ රටේ විශාල ගැටලුවක් තිබුණා. හොර ගිවිසුමකට මේ රට පාවා දී තිබුණා.දෙකඩ වී තිබූ රට එක්සත් කර දෙන ලෙස මගෙන් ජනතාව බලාපොරොත්තු වුණා. නොයෙක් නායකයන්ට වසර 30ක් පුරා කළ නොහැකි වූ ඒ කාර්යය කිරීමට අපිට හැකි වුණා. ත්‍රස්තවාදීන්ට බිය වූ යුගයක් තිබුණා. ඔවුන් සටන් කාමීන් ලෙස හැඳින්වූවා. පැහැදිලිවම ඔවුන් සුරතල් කැර තිබුණා.කොටි ත්‍රස්තවාදීන්ගේ පාලන බලය පැවැති ප්‍රදේශවල හමුදාවක්, පොලිසි, උසාවි, බැංකු ආදී සියල්ලක් තිබුණා. අපිට ඒ පැත්තට යන්න කප්පම් දෙන්න සිදු වුණා. පොලීසියට හමුදාවට ආයුධ රැගෙන යන්න බැරිවුණා. වෙනම රාජ්‍යයකට අවශ්‍ය සියලු දෑ ඔවුන්ට තිබුණා. විශේෂ නීති පද්ධතියක් ද තිබුණා.ඒ සියල්ල එකින් එක ඉවත් කරන්න අවශ්‍ය වුණා. විදේශ රටවල බලවේග සිටියා. අතර මැදියන් ද සිටියා. අපේ හමුදාවත් බංකරයට සීමා වුණා. වෙඩි තබන්න එපා කියා උපදෙස් දී තිබුණා. රට මානසිකව වැටුණු මොහොතක මේ සියල්ල වෙනස් කිරීමට රජයට සිදු වුණා.ත්‍රස්තවාදීන්ට තිබූ බිය නිසා නායකයන් දේශපාලන තීන්දු ගත්තේ නෑ. නමුත් අපි දේශපාලන තීන්දුව ගෙන රටම වෙනස් කළා. විදේශ බලවේගවලට ද මුහුණ දුන්නා. ලෝක ආර්ථිකය කඩා වැටුණා. අපිට ඊට මුහුණ දෙන්න සිදු වුණා. තෙල් මිල ගණන් ඉහළ ගියා. ඒ සියල්ල නිසි කළමනාකරණයකින් යුතුව මෙහෙය වූවා. රැකියා වැඩි කරන්න අවශ්‍ය වුණා. අවස්ථා තුනකදී රුපියල් 9500කින් සේවක වැටුප් ඉහළ දැම්මා.රටට යම් සේවයක් කරනවා නම් යුද්ධය පමණක් ප්‍රමාණවත් නෑ. ලෝකයේ විවිධ අර්බුදවලට ද මුහුණ දෙන්න සිදු වෙනවා. එක්සත් ජාතීන්ගේ සංවිධානයේ නියෝජිතයෝ අවස්ථා කීපයකදීම අපේ රටට පැමිණියා. ඇතැමුන් ප්‍රකාශ කරන කතා හේතුවෙන් හටගන්නා ප්‍රශ්නවලට ද මුහුණ දුන්නා. ඒ සියල්ලට මුහුණ දීම රජයේ වගකීමයි.රටේ අනාගතය පිළිබඳව අපි සොයා බැලිය යුතු වෙනවා. රට විනාශ කරන්න පුළුවන් කමක් නෑ. අනාගත රැකියා, ආර්ථික ශක්තිය වර්ධනය කළ යුතු වෙනවා. හම්බන්තොට ගොඩබිම් වරායක් හැදෙනවා. ඩුබායි හැරුණු විට එය කළාපයේ එකම ගොඩබිම් වරායයි. රටේ ආර්ථිකය ශක්තිමත් කරන්න වරාය 5ක් ඉදිවෙනවා.අපි මේවා සඳහා ණය ගත්තා. ඇතැමුන් ණය දෙන්න එපා කීවා. රුපියලේ අගය වැටෙන්න ගත්තා. අපිට දෙන්න පුළුවන් දේ දුන්නා. වෘත්තීය සමිති සමඟ සාකච්ඡා කැර තිබෙනවා. ඒ සියල්ලම නිසා අපි ජයග්‍රහණය කළා.2005 වර්ෂය වන තුරු මේ රටේ ඒකපුද්ගල ආදායම තිබුණේ ඩොලර් 1000 යි. නමුත් ගත වූ වසර හතරක කාලය තුළ එය 2200 දක්වා ඉහළ දමා තිබෙනවා. ජීවන වියදමට සරිලන ලෙස වැටුප් වැඩි කළ යුතු වෙනවා. වගකීමකින් තොරව අපි කතා කරන්නේ නෑ. ඇතැමුන් දූෂණ ගැන කතා කරනවා.වෛරී දේශපාලනයෙන් ඉවත් විය යුතුයි. මේ සමාජ ක්‍රමයේ අපේ සිතුම් පැතුම්වල වෙනසක් ඇති විය යුතු වෙනවා. රට කෙතරම් සංවර්ධනය කළත් ගුණධර්ම නැතිනම් ඵලක් නැහැ. ඒ නිසා අපි පෝයට ධර්ම දේශනා පවත්වනවා. හදවත්වල වෛරය, ක්‍රෝධය තිබේ නම් සුබදායි නෑ.අපි වෛරී සමාජය වෙනස් කළා. අපේ භූ®මිය වෙනුවෙන් එක තැනකට පැමිණියා. දේශපාලන වශයෙන් පළිගන්නේ නෑ. සියලු පක්ෂවල එකමුතුවක් පාර්ලිමේන්තුව තුළ ඇති කළා. රට ගොඩනැඟීමට ඔබේ යුතුකම ඉටු කරන ලෙස ඉල්ලනවා.ජාතික නිදහස් පෙරමුණේ නායක පාර්ලිමේන්තු මන්ත්‍රී විමල් වීරවංශ මහතා - මේ රටේ අනාගතය තීරණය කරන ප්‍රධානතම මැතිවරණයක් ඉදිරියේ තිබෙනවා. පවුල් සෞඛ්‍ය සේවා නිලධාරීන් හැටියට සෞඛ්‍ය සම්පන්න නිරෝගීමත් දරු පරපුරක් බිහි කිරීමට ඔබ දායක වෙනවා. අපි කාටත් වගකීමක් තිබෙනවා.මහින්ද රාජපක්ෂ මහතා මේ රටේ ජනතාවගෙන් 2005 දී වරමක් ලබා ගත්තා. එදා අපේ ප්‍රමුඛතම අභියෝගය වූ ත්‍රස්තවාදය පරදා මරබිය අවසන් කැර ගෞරවාන්විත සාමයක් ඇති කිරීමේ මූලික වගකීම බාර ගත්තා. වැඩි දෙනෙක් එය කරන්න බෑ කියා කීවා. මේ රටේ සෑම කෙනාම එදා මර බියෙන් සිටියේ.මවුපියන් තමන්ගේ දරුවා පාසල් යැවූ පසු පාසලේ ගේට්ටුව මුර කළා. තමන්ගේ දරුවන් ගැන ඒසේ කරන්නට වූ වටා පිටාවක් තිබුණා. කිසිදු නායකයෙකුට ඒ ගැටලුවට නිවැරදි තීරණ ගන්න බැරිවුණා. මහින්ද රාජපක්ෂ මහතා බලයට පත් වී වසර හතරක් ඇතුළත මේ රටට සාමය දිනා දුන්නා. ජාත්‍යන්තර බලවේග කිසිවකට යටවුණේ නෑ. දකුණු ආසියානු කලාපයේ සාමය ස්ථාපිත එකම රට ලංකාව බවට ලෝකය හමුවේ කියා දුන්නා.කොටි ත්‍රස්තවාදීන්ට ඔටුනු පැළදවූ යුගය නිමාකොට රටට ගෞරවය රැගෙන එන සාමයක් ස්ථාපිත කළා. අද එක්සත් ජාතික පක්ෂයේ අලියා නැහැ.හිටපු යුද හමුදාපතිව ඡන්දයට ඉදිරිපත් කරන්නට රනිල් වික්‍රමසිංහ මහතා කටයුතු කර තිබෙනවා. රනිල් වික්‍රමසිංහ මහතා සමඟ එක වේදිකාවට නැඟීමට ජනතා විමුක්ති පෙරමුණ කටයුතු කර තිබෙනවා.මේ සියලු දුෂ්ඨ හවුල් බලවේග සරත් ෆොන්සේකා ඉදිරියෙන් තබා ගත්තා. ලොව පිළිගත් යුද නීතිය අනුව යටත් වීමට පැමිණෙන විට මරා දැමීම යුද අපරාධයක් වෙනවා. සරත් ෆොන්සේකා එවැන්නක් අපේ හමුදාව කළ බවට පාවා දුන්නා. දැන් එක්සත් ජාතීන්ගේ සංවිධානය විසින් ඒ ගැන පරීක්ෂණයක් කරන්න සුදානම් වෙනවා. එසේ පරීක්ෂණ කරන්නේ මේ රටට සාමය දිනා දුන්න රණවිරුවන්ට එරෙහිවයි.ලංකාවට එරෙහි ව කේලම් කී පිරිස සමඟ අද සරත් ෆොන්සේකා එක් වී කටයුතු කරනවා. යුද්ධය අවසන් වන දින කීපයේ සරත් ෆොන්සේකා චීනයට ගියා. සරත් ෆොන්සේකාගේ තිබෙන ප්‍රධානම කේන්තිය ඔහු ලංකාවේ නොසිටි මොහොතේ යුද්ධය අවසන් කිරීමයි. යුද හමුදාපති නොමැති තැන මෙයා කොහොමද යුද්ධය ඉවර කළේ කියා වෛරයෙන් ඉන්නවා.අපේ රටට එරෙහි ව අද හතුරු පිල සමඟ එකතුවෙලා මේ යුද්ධය කළේ තමන් පමණයි කියනවා. ඔහු කියන විදියට ත්‍රිවිධ හමුදාවට ම අණ දුන්නේ ඔහුයි.කොළඹට බෝම්බ ගෙනැවිත් මහ විපත් කරන්න කොටි උත්සාහ කළා. සරත් ෆොන්සේකා මහතා ඉදිරියේ දී කුමක් කියයි ද කියා හිතන්න බෑ. තමන් බිහිකළ මවුපියන්ටත් ඒ ගෞරවය නොදෙන බවට විශ්වාසයි.තමන්ට නායකත්වය දුන්න සේනාධිනායකයාට එරෙහි ව අද ඡන්දයට පැමිණ සිටිනවා. අද ඔහු පවුල් පාලනයක් ගැන කතා කරනවා. ගෝඨාභය රාජපක්ෂ මහතාගේ මැදිහත් වීම මත තමාට හමුදාපතිකම ලබා දී සේවා කාලය දීර්ඝ කළා කියන එකත් අමතකයි.පසුගිය වසර හතර තුළ මේ රජය එකම සොරකමක් හෝ කළා නම් විශ්වාස භංගයක් රැගෙන එන්න පුළුවන්. ඒ පිළිබඳව සාක්ෂි ඇතිව ඔප්පු කරන්න බෑ. අපි ඒ ගැන අභියෝග කරනවා. මෙතන තිබෙන්නේ වෛරය පමණයි. මේ රටට ඉතිහාස ගත ජයග්‍රහණයක් ජනාධිපති මහින්ද රාජපක්ෂ මහතා උදා කැර දුන්නා. ඒ නිසා අපිට විශාල වගකීමක් තිබෙනවා.රට විකුණපු රාජපක්ෂලා පන්නමු කියන්න අද ඔවුන්ට බැහැ. ඔවුන් කිසිදු රාජ්‍ය ආයතනයක් විකුණුවේ නෑ. රක්ෂණ සංස්ථාව, ඇපලෝ රෝහල, ශ්‍රී ලංකන් ගුවන් සමාගම රජයට ගත්තා. සොරකම් කළ යුතුයි නම් මේවා විකිණිය යුතු වෙනවා. ඔබට අද පැහැදිලිව පේනවා මේ අය චෝදනා කරන්නේ කුමකට ද කියා.අද රාජ්‍ය සේවක සේවිකාවෝ ලක්ෂ 12 ක් දක්වා වැඩි කැර තිබෙනවා. සේවක වැටුප් ඉහළ නැංවුවා. කියන්න දෙයක් නොමැතිව අද විපක්ෂය විවිධ බොරු චෝදනා නඟනවා. සරත් ෆොන්සේකා මහතා බැලුවා මේ රටේ ‘පොරොන්දු ස්ටාර්’ වෙන්න. නමුත් අද ‘පච ස්ටාර්’ වී තිබෙනවා. සාමාන්‍යයෙන් ඔහුගේ පොරොන්දු ඉටු කිරීමට වසරකට රුපියල් බිලියන 296ක් අවශ්‍ය වෙනවා.යම් සොරකමක් කළ යුත්තේ රජයේ ප්‍රාග්ධන වියදමෙනුයි පසුගිය 2008 දී රජයේ ප්‍රාග්ධන වියදම රුපියල් බිලියන 264 යි. පාලම් හැදෙනවා. කොන්ක්‍රීට් මාර්ග හදනවා. වරාය හදනවා. ගුවන් තොටුපොළ හදනවා. එලෙස රටේ ම සංවර්ධන සිදු කෙරෙනවා. මෙවැනි මැටි අපේක්ෂකයෙක් මේ දක්වා ජනාධිපතිවරණයට ඉදිරිපත් වී නැහැ.සරත් ෆොන්සේකා මහතා විශ්වාස කරන්නේ මේ රටේ සියලු දෙනා හමුදා අණට යටත් විය යුතුයි කියලයි. මේක සිවිල් සමාජයක්, ඒ සෙල්ලම් මෙතැන බෑ. අපි මේ සතිය තුළ රටටම අනාවරණය කරන්න සුදානම්. මේ රටේ මහජන ධනය අවි ආයුධ ගණුදෙනුවේ දී ලබා ගත් ආකාරය සම්බන්ධව.ඉන්දු ලංකා ගිවිසුමෙන් නීති විරෝධී ලෙස උතුරු හා නැගෙනහිර ඒකාබද්ධව පවත්වාගෙන ගියා. ඒ පළාත්වල ජනමත විචාරණයක් පවත්වන බවට මෙම ජනාධිපතිවරණය සලකන්න කියා හිටපු අගවිනිසුරුවරයා යාපනයේ දී පවසා තිබෙනවා.මේක රට පවාදීමේ හවුලක්. රට බේරා ගැනීම අපේ වගකීමක්. මේ ද්‍රෝහී හවුලේ දුෂ්ඨ බලවේග පරාජය කළ යුතු වෙනවා.මේ රටේ බෙදුම්වාදය පරදා නිදහස උදා කර දෙන සටන ආරම්භ කළා. ඒ සටන වෙනුවෙන් සියලු කැපකිරීම් කළා. මේ රටේ පොදු ජනතාව ඉල්ලන සියලු අපේක්ෂාවන් එකට ඉටු කිරීමේ සටන ආරම්භ කිරීම සඳහා මහින්ද රාජපක්ෂ මහතා තවත් වසර දෙකක් තිබියදී අලුත් ජනවරමක් ඉල්ලනවා.ඔබලා මේ රටේ පවුල් සමඟ සබැඳීයාවෙන් කටයුතු කරනවා. ඔබ ගේ සේවය උත්තුංග එකක් වෙනවා. ගෙයක් ගෙයක් ගානේ යමින් එවන් සේවයක් කරන ඔබට මේ රටේ වගකීමක් තිබෙනවා. මේ රටට ආදරය කරන නායකයෙක් ඉන්නවා. ඔහුට මේ රටේ හෙට දවස අකුරට ඉටු කරන්න පුළුවන්. ඒ ජාතික සටන ඔබ අතට ගන්න. ජාතියේ මහා විජයග්‍රහණය වෙනුවෙන් එක් රොක්වන්න.රජයේ පවුල් සෞඛ්‍ය සේවා සංගමයේ නියෝජ්‍ය ප්‍රධාන ලේකම් දේවිකා කොඩිතුවක්කු මහත්මිය - ශ්‍රී ලංකාවේ පවුල් සෞඛ්‍ය සේවාව වෙනුවෙන් පවුල් සෞඛ්‍ය සේවා නිලධාරීන් නිහඬව සේවයක් ලබා දෙනවා. ගෙයක් ගෙයක් පාසා යමින් ඉතාම විශිෂ්ට කාර්යභාරයක් ඉටු කරනවා. රාජ්‍ය සේවයේ වෘත්තීය අතින් විශාලතම කාන්තා වෘත්තීය සමිතිය ද මෙය වෙනවා. ජාත්‍යන්තරය තුළ ද මෙය ලියාපදිංචි වී සිටිනවා.ශ්‍රී ලංකාවට ගුණාත්මක සේවයක් ලබාදීමට ඒ ආයතනය තුළ ලියාපදිංචි වී තිබෙනවා. මේ පිරිස තමන්ගේ සේවාව හරහා ලෝක සෞඛ්‍ය සංවිධානයේ කීර්තියද රටට රැගෙන එනවා. පවුල් සෞඛ්‍ය සේවා නිලධාරීන් වෙනුවෙන් ගත යුතු තීන්දු තීරණ ඕනෑම මොහොතක ගැනීමට සෞඛ්‍ය ඇමැති නිමල් සිරිපාල ද සිල්වා මහතා කටයුතු කරනවා.පවුල් සෞඛ්‍ය සේවය හරහා රටට විශාල කීර්තියක් රැගෙන එනවා. මෙය ස්වාධීන සේවාවක් බවට පත් කරන බව සෞඛ්‍ය ඇමැතිවරයා ප්‍රකාශ කළා. මේ සඳහා ශක්තිය තිබිය යුතු වෙනවා. ඒ වෙනුවෙන් ශක්තිමත් ඇමැතිවරයෙක් ඉන්නවා. ජනාධිපති මහින්ද රාජපක්ෂ මහතා රටට නිදහස උරුම කැර දුන්නා.අද රට පුරා නිදහසේ ගමන් බිමන් යන්නට හැකි වෙනවා. පවුල් සෞඛ්‍ය සේවය ජාත්‍යන්තරයෙන් ලංකාවට කීර්තියක් අත් කර දුන්නා. ඔවුන්ගේ සේවය නිසා මේ රටේ මාතෘ ළදරු මරණ ඉතාම පහත් මට්ටමකට පැමිණ තිබෙනවා.ජනාධිපතිවරයා හා සෞඛ්‍ය ඇමැතිවරයා හරහා මේ සේවාව ස්වාධීන සේවාවක් බවට පත් කිරීමට කටයුතු කරනවා. අපේ රට නිදහස් කළා සේම ස්වාධීන සේවයක් දක්වා අපේ සේවාව රැගෙන යා යුතු වෙනවා.පවුල් සෞඛ්‍ය සේවා නිලධාරීන් සෞඛ්‍ය දෙපාර්තමේන්තුව තුළ කිසිදු වර්ජනයකට සහභාගි වී නැහැ. ඔවුන්ගේ අයිතිවාසිකම් සාකච්ඡා මාර්ගයෙන් විසඳා ගත්තා.විශාල පිරිසකගේ ප්‍රහාර මධ්‍යයේ මේ සේවය ලබා දුන්නා. අපි විශේෂ සංදේශයක් ජනාධිපති මහින්ද රාජපක්ෂ මහතා වෙත ඉදිරිපත් කරනවා. හෙද සේවාව හා වෛද්‍ය සේවාව අද වන විට ස්වාධීන මට්ටමකට රැගෙනවිත් තිබෙනවා. අපේ සේවයට හොඳ අනාගතයක් කරා යාමට ස්වාධීන බවට පත් කරන ලෙස ඉල්ලා සිටිනවා.එළැඹෙන ජනාධිපතිවරණයේ දී යළිත් වරක් බලයට පත් කිරීම සඳහා පවුල් සෞඛ්‍ය සේවා සංවිධානයේ සියලු සාමාජිකාවන් ජනාධිපති මහින්ද රාජපක්ෂ මහතාට පූර්ණ සහයෝගය ලබා දෙනවා.විදේශ රැකියා ප්‍රවර්ධන හා සුබසාධන ඇමැති කෙහෙළිය රඹුක්වැල්ල, ඉදිකිරීම් හා ඉංජිනේරු සේවා ඇමැති වෛද්‍ය රාජිත සේනාරත්න, පාරිසරික හා ස්වාභාවික සම්පත් ඇමැති පාඨලී චම්පික රණවක මහත්වරු ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=r1001061</link>
    <topic>යුද්ධය අවසන් වෙනවාට අකැමැතිඅයගේ බොරු අතේ පත්තු වුණා</topic>
    <author>කඩුවෙල සමූහ සමන්ති මිරියගල්ල</author>
    <content>යුද්ධය අවසන්වනවාට අකමැති අය යුද අපරාධ සිදුවුණා යැයි ජාත්‍යන්තර අධිකරණයට ගෙනයාමට චෝදනා ගොනු කළත් රජය ඊට නිවැරැදිව මුහුණ දුන් බව අධ්‍යාපන ඇමැති සුසිල් ප්‍රේමජයන්ත මහතා පැවැසීය.ඒ මහතා එසේ කීවේ බස්නාහිර පළාත් සභා මන්ත්‍රී ජගත් කුමාර මහතාගේ සංවිධානයෙන් කඩුවෙල ආසනයේ ජනතාවට බද්ධ පලතුරු පැළ හා එලවළු පැළ බෙදාදීම හා තරුණයන් උදෙසා රියැදුරු පුහුණු සහතික ලබාදීම වෙනුවෙන් තලංගම, බත්තරමුල්ල සමෘද්ධි කෘෂි නිලධාරින්ගේ කාර්යාල ශ්‍රවණාගාරයේ දී පැවැති උත්සවයකට සහභාගි වෙමිනි.සොල්දාදුවෙකු රණවිරුවකු බවට පත්කළේ මහින්ද රාජපක්ෂ ජනාධිපති බවත්, රට සංවර්ධනය සඳහා මේ වන විට වරාය 05ක් ඉදිවෙමින් පවතින බවත් ගුවන්තොටුපළ, මහාමාර්ග සංවර්ධනය යටතේ අධිවේගී මාර්ග තැනීමෙන් පැහැදිලි වන්නේ නියම සංවර්ධනය මාවතට අවතීර්ණ වී ඇති බව යැයි ද ඇමැතිවරයා කීවේ ය.බස්නාහිර පළාත් කෘෂිකර්ම, ගොවිජන සංවර්ධන, සුළු වාරිමාර්ග කර්මාන්ත හා පරිසර අමාත්‍ය උදය ගම්මන්පිල මහතා බස්නාහිර පළාතේ ජනතාව වගාවට යොමු කිරීමේ උපක්‍රමයක් ලෙස පැළ බෙදාදීම හුඟක් වැදගත්. ලෝකයේ ගෝලීය උණුසුමට විසැඳුමක් දෙන්න පුළුවන් කොන්ක්‍රීට් වනාන්තරවලට නෙමෙයි.ගස්වැල්වලටයි. බටහිර රටවල වහලයේ, වාහනවල, බිත්ති දිගේ පවා ගහකොළ වැව්වත්, අපට ඕනෑතරම් ඉඩකඩ තියනවා වගාවට යොමුවෙන්න.පාරිසරික සහ ස්වභාවික සම්පත් අඅමාත්‍ය පාඨලී චම්පික රණවක මහතා මේ රටට ත්‍රස්තවාදය නිසා ලොකු බාධාවක් ඇතිවෙලා තිබුණා. යාල, ලුණුගම්වෙහෙර වනෝද්‍යාන වල වැඩ කරන විට ත්‍රස්තවාදයට ලක්වීමෙන් අවු 30ක් සංවර්ධන කටයුතු ඇණහිටියා. මේ රට ගොඩනගන්න බෑ කියන ආකල්පයෙන් ලක්ෂ 10ක් උපාධිධාරින් විදේශ ගත වුණා. අද රට ;ගාඩනගන්න අවස්ථාව ලැබිල තියෙනවා.ආසියාවේ, බටහිර ලෝකය මැද්දෙ මේ පුංචි රට හරහා වසරකට නැව් ලක්ෂයක් එහා මෙහා යනවා.බිලියන 25ක ආදායමක් ලබන්න පුළුවන්. ඒ නැව් ලක්ෂයම නවත්වා ගන්නට හැකිනම් මිලියන 500ක ආදායමක් ලැබෙනවා. රැකියා ඉල්ලමින් දරුවන්ට පෙළපාලි යාමට අවශ්‍ය වන්නේ නැහැ.මේ රට එක්සත් කරන්න 30000ක් දරුවො ජීවිත පූජා කළා. දෑත් පූජා කළා. අද අපි ජීවත් වන්නේ ඒ අය නිසයි. ඔවුන් රට රකින දේවතාවුන් වෙලා අපි දිහා බලා සිටිනවා ඇති. මතු උපදින දරුවන් වෙනුවෙන්, මේ රටේ අනාගතය ගොඩනැගීමට අපට වගකීමක් තියනවා.බස්නාහිර පළාත් සභා මන්ත්‍රී ජගත් කුමාර මහතා ද කථා කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=r1001062</link>
    <topic>ත්‍රස්තවාදය පරාජය කිරීමේ වගකීමජනාධිපති මැනවින් ඉටු කළා</topic>
    <author>එන්. විජේරත්නනාගොඩ විශේෂ</author>
    <content>අපි වවමු - රට නඟමු ජාතික වැඩ පිළිවෙළ යටතේ කළුතර දිස්ත්‍රික්කයේ කෘෂිකර්ම ක්ෂේත්‍රයේ විශාල දියුණුවක් ඇති වී තිබෙනවා. පුරන් කුඹුරු යළි අස්වැද්දීමටත් , ගෙවතු වගා වැඩසටහන් ක්‍රියාත්මක කිරීමටත් ඒ නිසා හැකි වී තිබෙනවා යැයි ජාතිය ගොඩනැඟීමේ සහ වතු යටිතල පහසුකම් පිළිබඳ අමාත්‍ය රෝහිත අබේගුණවර්ධන මහතා කීවේ ය.ඒ මහතා මේ බව පැවැසුවේ කළුතර දිස්ත්‍රික්කයේ ගොවිජන සේවා මධ්‍යස්ථානයන් හී ගොවිජන සංවර්ධන නිලධාරීන් සහ කෘෂිකර්ම පර්යේෂණ හා නිෂ්පාදන සහකාර නිලධාරින්ගේ රැස්වීමකට සහභාගී වෙමිනි.මෙහි දී ඇමැතිවරයා මෙසේ ද කීවේය.වසර 30ක් තිස්සේ මාතෘ භූමියේ පැවැති රුදුරු ත්‍රස්තවාදය මහින්ද රාජපක්ෂ ජනාධිපති අවසන් කළා.මීට පෙර රට පාලනය කළ කිසිදු නායකයකුට ත්‍රස්තවාදය තුරන් කිරීමට නොහැකි වුණා. ජනාධිපති ඒ වගකීම හරියට ඉටු කළා.අපි වවමු - රට නඟමු වැඩසටහන යටතේ එක කෘෂිකර්ම පර්යේෂණ හා නිෂ්පාදන සහකාර නිලධාරියකුට ගෙවතු සංවර්ධනය සඳහා රුපියල් 25000ක් ලබා දෙනවා.එසේම ලබන වර්ෂයේ දී ජාතිය ගොඩනැඟීමේ අමාත්‍යාංශය එක ගමකට රුපියල් ලක්ෂ 20ක් ලබා දෙනවා. මේ නිසා ගමේ විශාල සංවර්ධනයක් සිදු වෙනවා.2006 වසරේ සිට 2009 වර්ෂය දක්වා එක ග්‍රාම සේවා වසමකට රුපියල් ලක්ෂ 45 ක් රජය ලබා දී තිබෙනවා. යට්ට පාත කොටිඨාසයට රුපියල් ලක්ෂ 4800 කුත් ඉලුක්පතනට රු. ලක්ෂ 4200 ක් තෝරා ගත් ගම් සංවර්ධනය යටතේ ලබා දුන්නා.යුද්ධ අවසන් කරල රටේ ශීඝ්‍ර සංවර්ධනයක් සිදු වෙනවා. තෙල් නිධි කැණීම් ආරම්භ කරල තිබෙනවා. වරායන් අධි වේගී මාර්ග , ගුවන් තොටුපළ සංචාරක කර්මාන්තයේ සංවර්ධනය සිදු කෙරෙනවා.ශ්‍රී ලංකා ආසියාවේ හොඳම රට බවට අනාගතයේ දී පත් වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=r1001063</link>
    <topic>පෙම්වතිය අමනාප වූ නිසාපුතා සිත් තැවුලෙන් සිටියා</topic>
    <author>මල්වාන සමූහමහානාම විතානගේ</author>
    <content>පුතා සමඟ ප්‍රේම සම්බන්ධයක් පවත්වාගෙන ගිය ගැහැණු ළමයා අමනාප වූ නිසා පුතා සිත් තැවුලට පත්වී සිටියා.ඒ නිසා මේ විපත සිදුකර ගන්නට ඇතැයි කියා විශ්වාස කරනවා.තම නිවෙසේ බාල්කයක ගෙල වැලලා ගෙන සිය දිවි හානි කර ගත් මයිලවලාන ප්‍රදේ්ශයේ පදිංචිව සිටි ඊ. ඒ. නුවන් ලක්මාල් එදිරිසිංහ නමැති තරුණයා ගේ (23) මරණ පරීක්ෂණයේ දී ඔහුගේ මව වන එල්. ඒ. දයාවතී මහත්මිය (43) සාක්කි දෙමින් මෙසේ කීවාය.කිරිඳිවැල හදිසි මරණ පරීක්ෂක පී. ඩබ්ලිව්. අමරසේකර මහතා විසින් මේ පිළිබඳ මරණ පරීක්ෂණය රදාවාන දිසා රෝහලේ දී පවත්වනු ලැබීය.කිරිඳිවැල පොලිසියේ සැරයන් පාලිත බණ්ඩාර මහතා ගේ (24274) මෙහෙයවීම යටතේ තවදුරටත් සාක්කි දුන් සාක්කිකාරිය මෙසේ ද කීවාය.පුතා සමඟ ප්‍රේම සම්බන්ධය පවත්වා ගෙන ගිය ගැහැණු ළමයා සේවය කෙළේ පුතා සේවය කළ බැංකු ප්‍රධාන කාර්යාලයේ යි.මේ ප්‍රේම සම්බන්ධය ගැන පුතා අප සමඟ ද කියා තිබුණා. දැනට සති කීපයකට කලින් ඒ ගැහැණු ළමයා පුතා සමඟ අමනාප වුණා.එය ද පුතා අප සමඟ කීවා. ඒ ගැන ඔහු නිතරම කල්පනා කරමින් සිත් තැවුලෙන් පසු වුණා.සිද්ධිය වූ දින පුතා නිවෙසේ සිටියා. එදින පාන්දර සැමියා රැකියාවටත් දුව ටියුෂන් පන්තියටත් පිටත්ව ගියා.සැමියා බස් රියැදුරකු ලෙස රැකියාව කරනවා. ඒ දෙන්නා ගියාට පසුව ගෙදර සිටියේ පුතා හා මා පමණයි. මාත් අපේ නිවෙසට අල්ලපු අපගේ කඩයට ගියා.දහවල් පුතාට කෑම දුන්නා. ඉන් පසුව පුතා කාමරයට ගිහින් නිදා ගත්තා. මා නැවත කඩයට ගියා. සවස 5.30 ට පමණ ටියුෂන් පන්ති ගිය දුව වහහල්ඔලුව පන්සල ළඟට ඇවිත් එයා එක්කර ගෙන යන්න එන්න කියලා මට කෝල් එකක් දුන්නා. මා මේ බව පුතාට කියන්න කාමරයට ගියා.එවිට පුතා බාල්කයේ එල්ලී සිටියා. මා කෑගැසුවා. එවිට අවට අය එතැනට ආවා. එල්ලී සිටි කඹය කපා අපි පුතා රදාවාන රෝහලට ගෙන ගියා. පුතා මිය ගිහින් කියලා වෛද්‍යවරුන් කීවා.වතුපිටිවල මූලික රෝහලේ අධිකරණ වෛද්‍ය නිලධාරිනී මලිශා වීරසිංහ මහත්මිය විසින් මළ සිරුර කපා පරීක්ෂා කරන ලදී.මෙය සිය දිවි හානි කර ගැනීමක් බවට මරණ පරීක්ෂකවරයා නිගමනය කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=r1001064</link>
    <topic>ජනපතිගේ ජය තහවුරු කිරීමටකළුතර ජනතාව මෙවරත් කැප වෙනවා</topic>
    <author>ඉංගිරිය සමූහකුමාරි ගමගේ හොරණ සමූහ බන්ධුල ආර්. ගුලවත්ත</author>
    <content>ශ්‍රී. ල. නි. ප. යේ කළුතර දිස්ත්‍රික් ප්‍රධාන සංවිධායක වශයෙන් මෙවර ජනාධිපතිවරණයේ දී ජනාධිපති මහින්ද රාජපක්ෂ මහතා ගේ ජනාධිපතිවරණ සටන නිවැරැදි ගමන් මගක් ඔස්සේ ජයග්‍රහණය කිරීම අපේ පක්ෂයේ වගකීමක්.ඒ කාර්ය සඳහා එක්සත් ජනතා නිදහස් සන්ධානයේ හොරණ ප්‍රචාරක කාර්යාලය අද අපි ආරම්භ කළ බව කළුතර දිස්ත්‍රික් ශ්‍රී. ල. නි. ප. ප්‍රධාන සංවිධායක කර්මාන්ත සහ කර්මාන්ත සංවර්ධන ඇමැති කුමාර වෙල්ගම මහතා හොරණ මූණගම දී පැවසීය.ඇමැතිවරයා එසේ පැවසුවේ බස්නාහිර පළාත් සභාවේ මාර්ග සංවර්ධන අධිකාරියේ සභාපති හොරණ නගර සභාවේ විපක්ෂ නායක රෝහණ කුලසිරි මහතාගේ නිවාස පරිශ්‍රයෙහි හොරණ ජනාධිපතිවරණ ප්‍රචාරක කාර්යාලය ආරම්භ කිරීම නිමිත්තෙන් පැවැති ජනහමුවේදීය.කුමාර වෙල්ගම මහතා මෙසේද පැවසීය.2005 ජනාධිපතිවරණයේදී මහින්ද රාජපක්ෂ මහතා ජනාධිපති කරන්නට හොරණ ඡන්ද බල ප්‍රදේශය ප්‍රධානව කළුතර දිස්ත්‍රික්කය පුරා ප්‍රගතිශීලි බල කඳවුර නියෝජනය කළ මහා සංඝරත්නය විශාල කැප කිරීමක් කළා.මහින්ද රාජපක්ෂ මහතාට එදා විශිෂ්ට ජයග්‍රහණයක් ලබාදීමට පෙරමුණ ගත් මහා සංඝරත්නය මේ වසරේදීත් එම ජයග්‍රහණය උදෙසා පෙළ ගැසී සිටීම අපට මහත් ධෛර්යයක්.එම වකවානුවේදී සමහරු කකුල් වලින් ඇද්ද ආකාරය අපට හොඳට මතකයි. මේ ජනාධිපතිවරණයේදී දිස්ත්‍රික්කයේ අප සියලු දෙනා එකාවන්ව සටන මෙහෙයවනු ලබනවා. කළුතර දිස්ත්‍රික්කයෙන් 65 % ක ඡන්ද ප්‍රතිශතයක් ලබාදීමයි අපේ ප්‍රධාන අරමුණ.ජාතිය ගොඩනැගීමේ ඇමැති රෝහිත අබේගුණවර්ධන මහතා අපි නැඟෙනහිරින් ආරම්භ කරපු මැතිවරණ මෙහෙයුම විජයග්‍රහණයෙන් අවසන් කළේ දකුණු පළාතෙන්. සියලු පළාත් සභා අපි විජයග්‍රහණය කළා. මේ මැතිවරණ ව්‍යාපාරයේදී ජනතා විමුක්ති පෙරමුණත් එක්සත් ජාතික පක්ෂයත් එකට සිට ගෙන සන්ධානයට එරෙහිව ක්‍රියා කළ බව ජනතාවට රහසක් නොවෙයි.අද සරත් ෆොන්සේකාට දේශපාලන න්‍යාය පත්‍රයක් නෑ. මංගල සමරවීර ඛ්යන්නේ බොරුවෙන් ජීවත් වෙන්න උපන් කෙනෙක්. අද ජනතා විමුක්ති පෙරමුණ ඉන්නේ මර ඇඳේ. රනිල් වික්‍රමසිංහ - සෝමවංශ අමරසිංහ එක වේදිකාවේ ඉන්න කොට රෝහණ විජේවීර වලෙන් නැගිටලා ඇවිත් ප්‍රශ්න කරන්න බැරි නෑ.ඉංජිනේරු සේවා ඇමැති දොස්තර රාජිත සේනාරත්න මහතා තිස් අවුරුදු යුද්ධයේ ජයග්‍රහණය ලබා ගත්තේ කවුරුද කියන්නට අවශ්‍ය නෑ. ඒක බුද්ධිමත් ජනතාව දන්නවා. ලෝ්කයෙස් කිසිදු රටක පැවැති ත්‍රස්තවාදය පරාද කරන්නට බැරි වුණා. ශ්‍රී ලංකාවේ ඒ ඓතිහාසික ජයග්‍රහණය ලබා ගත්තා. එහි ගෞරවය ලැබිය යුත්තේ මහින්ද රාජපක්ෂ ජනාධිපතිතුමන් ප්‍රධාන ආණ්ඩුවටයි. මේ සම්බන්ධව ජාත්‍යන්තර මට්ටමේ පුවත්පත් සඟරා මගින් ඇගැයීම් කළා.සරත් ෆොන්සේකා සිටින්නේ දේශද්‍රෝහී පිරිසක් එක්ක. ගැලවීමේ හමුදාවටවත් සරත් ෆොන්සේකා සුදුසු නෑ කීව මංගල සමරවීර අද ජෙනරාල්ගේ ඡන්ද ව්‍යාපාරයේ සෙන්පතියා.අධ්‍යාපන සේවා ඇමැති නිර්මල කොතලාවල මහතාද මෙහිදී කතා කළේය.බස්නාහිර පළාත් ප්‍රධාන සංඝනායක මීවනපලානේ සුමේධ නාහිමි මාහියන්ගල විහාරාධිපති උඩුගල කන්දේ හේමාලෝක හිමිවරු අනුශාසනා පැවැත්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=r1001065</link>
    <topic>එදා සිටි පාලකයන් යුද්ධයහිඟන්නාගේ තුවාලය කර ගත්තා</topic>
    <author>මහරගම විශේෂ - වේහැල්ලේ පියතිලක පන්නිපිටිය විශේෂ – අනිල් පෙරේරා</author>
    <content>සෑම පවුලකටම සුව පහසු නිවෙසක්, සෑම කෙනෙකුටම ජීවත්වීමේ මාර්ගයක්, මිනිසාගේ පැවැත්මට අත්‍යාවශ්‍ය වන අධ්‍යාපනය, සෞඛ්‍යය, පානීය ජලය, විදුලිය ලබාදීම, ආදී ජීවිතයේ හැම ක්‍ෂේත්‍රයක් ආවරණය වන සේ සකස් කළ මහින්ද චින්තනය මිනිසාගේ උපතේ සිට මරණය දක්වා ප්‍රශස්ත ජීවන මාර්ගයක් බවට පත්වී ඇතැයි නාගරික හා පූජා භූමි සංවර්ධන ඇමැති දිනේෂ් ගුණවර්ධන මහතා පැවසීය.ඇමැතිවරයා මෙසේ පැවසුවේ පසුගියදා නාගරික ජනාවාස සංවර්ධන අධිකාරියේ නාගරික දිළිඳු නිවාස අරුණෝදය කුසුම් නිවාස වැඩසටහනේ කොළඹ දිස්ත්‍රික් කාර්යාලය කොට්ටාවේදී විවෘත කළ අවස්ථාවේදීය.ඇමැතිවරයා මෙසේද පැවසීය.පවුලකට නිවෙසක් ලබාදීම යනු ඔහුගේ ජීවිතයේ බරින් 90 % ක් නිදහස් කිරීමයි. මහින්ද චින්තනයේ සඳහන් සෑම පවුලකට නිවෙසක් යන සංකල්පනාව යථාර්ථයක් බවට පත් කිරීමට නාගරික දිළිඳු නිවාස අරුණෝදය ඇරැඹුණේ.ජනාධිපති මහින්ද රාජපක්ෂ මැතිතුමා ත්‍රස්තවාදයෙන් රට මුදා ගෙන බියක් සැකක් නැතිව ජීවත්වීමට අපට රටක් ලබාදී තියෙනවා.මීට පෙර සිටි පාලකයන් කොටියාගේ යුද්ධය හිඟන්නාගේ තුවාලය කර ගෙන බලයේ සිටියා මිස මාතෘ භූමිය හා එහි ජීවත්වන ජනතාව ගැන හිතුවේ නැහැ.කොටි සංග්‍රාමය අවසන් කර ජනාධිපතිතුමා ආර්ථික සංග්‍රාමය ආරම්භ කර තියෙනවා. ඉතිරි සංවර්ධන කාර්යයන් ඉදිරියටත් කර ගෙන යෑමට යළිත් ජනාධිපති ධුරය එතුමාට ලබාදීම කළගුණ දත් ජනතාවගේ යුතුකමක්.අද රට පුරා ආරම්භ කර ඇති දැවැන්ත සංවර්ධන යෝජනා අඩාල කිරීමට වලිකන දෙස් විදෙස් කුමන්ත්‍රණකරුවන් පරාජය කර ආසියාවේ සංවර්ධිතම රට ශ්‍රී ලංකාව බවට පත් කිරීමට මහින්ද රාජපක්ෂ මැතිතුමා යළිත් පත් කර ගැනීමට අප කවුරුත් අත්වැල් බැඳ ගත යුතුය.පළාත් සභා මන්ත්‍රීවරු ඇතුළු විශාල පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=r1001066</link>
    <topic>කළුතර නගර සභාබලය සන්ධානයට</topic>
    <author>වස්කඩුව සමූහ</author>
    <content>එක්සත් ජාතික පක්ෂ පාලනය යටතේ පැවැති කළුතර නගර සභා පාලනය එක්සත් ජාතික පක්ෂයේ හිටපු සභාපති එම්. එච්. එම්. මුබාරක් මහතා එක්සත් ජනතා සන්ධානයට එකතුවීම නිසාත් එක්සත් ජාතික පක්ෂ මන්ත්‍රීවරයකු වන නීතිඥ නලින් මහෙන් පෙරේරා මහතා තනතුරෙන් ඉල්ලා අස්වීම නිසාත් නගර සභා එ. ජා. ප. බලය අඩු වී ඇත.මුබාරක් මහතා එ. ජ. නි. ස. එක්වීම නිසා එ. ජ. නි. ස. මන්ත්‍රීවරු 5 දෙනෙකුද එ. ජා. ප. 4 දෙනෙක්ද සිටිති.මේ අනුව දැන් කළුතර නගර සභාවේ පාලනය එක්සත් ජනතා නිදහස් සන්ධානය යටතේ පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=r1001067</link>
    <topic>පාලින්ද නුවර ඩෙංගුමර්දන වැඩපිළිවෙළක්</topic>
    <author>මතුගම සංචාරක</author>
    <content>පාලින්ද නුවර ප්‍රාදේශීය ලේකම් කොට්ඨාස බල ප්‍රදේශයේ ඩෙංගු උවදුර මැඩලීමේ කටයුතු ක්‍රමවත් ලෙස පවත්වාගෙන යයි.මේ ප්‍රදේශයේ ඩෙංගු රෝගීන්ගේ සංඛ්‍යාව අවම කර ගැනීමට පියවර ගෙන ඇත.මහජන සෞඛ්‍ය පරීක්ෂකවරුන් ගමින් ගමට ගොස් දැනුවත් කරන අතර ප්‍රදේශයේ ස්වේච්ඡා සංවිධාන වල, පොලිසිය, පාසල් හා කාන්තා ආයතන වල සහාය ඇතුව ගම් මට්ටමින් ශ්‍රමදාන වැඩසටහන් ක්‍රියාත්මක කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=r1001068</link>
    <topic>ඔරු සේවයක් නැතිවගම් දෙකක වැසියෝ අසීරුවට</topic>
    <author>බුලත්සිංහල විශේෂ</author>
    <content>හොරණ හා බුලත්සිංහල ආසනවලට සම්බන්ධ කළුගඟ හා සම්බන්ධ ඉළිඹ තොටුපළේ ඔරු සේවයක් නොමැතිවීම නිසා ප්‍රදේශයේ ජනතාවට ගඟින් එගොඩ මෙගොඩ වීම ඉමහත් ප්‍රශ්නයක්ව ඇතැයි කියති. මීට පෙර මේ තොටුපළ සඳහා පෞද්ගලික ඔරු සේවයක් තිබුණද දැනට එය නතර වී ඇතැයි ද එය හරියාකාරව සිදු නොවූ බවද ඔවුහු කියති.මේ තොටුපළින් එගොඩ මෙගොඩ වීම සඳහා ඔරු සේවයක් නොමැති නිසා ඉළිඹ - ඕපල්ල යන ගම්මානවල ජනතාවට හොරණට හෝ බුලත්සිංහලට යාම සඳහා සැතපුම් 15 පමණ අමතර දුරක් ගමන් කිරීමට සිදුව ඇතැයි කියති. මේ නිසා ප්‍රදේශවාසීන්ගේ පොදු ප්‍රයෝජනය සඳහා මෙම තොටුපලට ස්ථිර ඔරු හෝ පාලම් පාරු සේවයක් ලබාදෙන ලෙස බලධාරීන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=r1001069</link>
    <topic>දුම්රිය ස්ථානයේශබ්ද විකාශනයෙන්උසාවියේ වැඩට බාධා</topic>
    <author>වාද්දූව සමූහ</author>
    <content>දකුණු කළුතර දුම්රිය ස්ථානයේ දහවල් කාලයේ ධාවනය වන දුම්රිය පිළිබඳ ශබ්ද විකාශන යන්ත්‍රයෙන් ප්‍රචාරය කිරීම කළුතර මහාධිකරණයේ වැඩ කටයුතුවලට බාධාවක් වී තිබේ.එම දුම්රිය ස්ථානයේ සිට මහාධිකරණයට ඇති දුර ප්‍රමාණය මීටර් දෙසීයක් පමණ වේ.දුම්රිය ස්ථානයේ සිදු කරන එම ප්‍රචාරක කටයුතු දහවල් කාලයේ අත්හිටුවීමට පියවර ගන්නා ලෙස කළුතර මහාධිකරණ රෙජිස්ට්‍රාර්වරයා කළුතර මූලස්ථාන පොලිස් පරීක්ෂකවරයාට පසුගියදා දැනුම් දී ඇත.ඒ අනුව කළුතර දකුණ මූලස්ථාන පොලිස් පරීක්ෂකවරයා විසින් කරන ලද ඉල්ලීම මත පෙරවරු 9.00 සිට සවස 4.00 දක්වා කාලයේ දකුණු කළුතර දුම්රිය ස්ථානයේ දුම්රිය පිළිබඳ ශබ්ද විකාශන යන්ත්‍රයෙන් ප්‍රචාරය කිරීම නතර කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=s1001061</link>
    <topic>සමරවීර-තිසර පෙරේරාගේ පිති හරඹයෙන් ශ්‍රී ලංකාවට කඩුලු 5ක විශිෂ්ට ජයක්</topic>
    <author/>
    <content>තිලාන් සමරවීර නොදැවී ශතකයක් ලබාගෙන පර්වතයක් ලෙසින් නොසැලී ඉනිම රැකගනිමින් ද, තිසර පෙරේරා වේගවත් පිතිහරඹයක නියැලෙමින් ද ශ්‍රී ලංකාව ඊයේ ඩකා නුවරදී කඩුලු 5 ක විශිෂ්ට ජයග්‍රහණයක් කරා ගෙන ගියහ.ලකුණු 280 ක ජයග්‍රාහී ඉලක්කයක් හඹා ගිය ශ්‍රී ලංකාව කඩුලු 5 ක් පමණක් දැවී ලකුණු 283 ක් ලබාගනිමින් තරගය ජය ගත්තේ තරගයේ තවත් ඕවර 2 ක් ඉතිරිව තිබියදීය.සමරවීර ඊයේ ඔහුගේ දෙවැනි ජාත්‍යන්තර එක්දින ක්‍රිකට් ශතකය වාර්තා කරමින් නොදැවී ලකුණු 105 ක් රැස්කෙළේය. පන්දු 106 ක ඔහුගේ ඉනිමට හතරේ පහර 11 ක් ඇතුළත් විය.නවක ක්‍රීඩක තිසර පෙරේරා දර්ශනීය ආක්‍රමණශීලී පිතිහරඹයක නියැලෙමින් පන්දු 15 කින් පමණක් නොදැවී ලකුණු 36 ක් ලබා ගත් අතර ඔහුගේ එම අගනා ඉනිමට හතරේ පහර හයක් හා හයේ පහරක් ඇතුළත් විය.ශ්‍රී ලංකා ඉනිමේ මුලින්ම දැවී ගිය පිතිකරුවා වූයේ ලහිරු තිරිමාන්නය. ඔහු සහ උපුල් තරංග ආරම්භක කඩුල්ල වෙනුවෙන් ලකුණු 48ක් රැස් කරමින් සිටියදී තිරිමාන්න ශ්‍රී ලංකා ඉනිමේ 9 වැනි ඕවරය යැවූ ශ්‍රීසාන්ත්ගේ පන්දුවකට ගම්භීර් අතට උඩ පන්දුවක් දෙමින් ලකුණු 22කට දැවී ගියේය. පන්දු 24කට මුහුණ දුන් තිරිමාන්න හතරේ පහර 4ක් එල්ල කෙළේය.16 වැනි ඕවරයේ මුළු ලකුණු 77දී ශ්‍රී ලංකා පිලේ දෙවැනි කඩුල්ල බිඳ වැටිණි. එවර දැවී ගියේ අනෙක් ආරම්භක පිතිකරු උපුල් තරංගය. පන්දු 48කට මුහුණ දී හතරේ පහර 4ක්ද එල්ල කොට සිටි තරංග, හර්බජන් සිංගේ පන්දුවකට ඔහු අතටම උඩ පන්දුවක් දෙමින් ලකුණු 30කට දැවී ගියේය.නායක කුමාර් සංගක්කාර හා තිලාන් සමරවීර කල්පනාකාරී පිතිහරඹයක නියැලෙමින් ශ්‍රී ලංකා මුළු ලකුණු සංඛ්‍යාව ඉහළ නංවන්නට වූහ. මේ දෙදෙන තෙවැනි කඩුල්ල වෙනුවෙන් ලකුණු 122ක් එක් කරමින් සිටියදී හර්බජන් සිං විසින් 37 වැනි ඕවරයේදී එම සබඳතාවය බිඳ දමන ලදී.ලකුණු 60ක් ලබා ගෙන සිටි සංගක්කාර ‘කවර්ස්’අතරින් පන්දුව යන පරිදි පහරක් එල්ල කිරීමට උත්සාහ කළද රයිනා විසින් උඩ පන්දුව රැක ගැනීමෙන් ‘සංගා’ දැවී ගියේය.පන්දු 80කට මුහුණ දුන් ඔහු හතරේ පහර 4ක් එල්ල කෙළේය. සංගක්කාර ඊයේ ජාත්‍යන්තර එක්දින ක්‍රිකට් ලකුණු 8000 පසු කරමින්් එක්දින ලකුණු 8000 ලබා ගත් 5වැනි ශ්‍රී ලංකා ක්‍රීඩකයා බවට පත් විය.තිලිණ කණ්ඩම්බිට ලබා ගත හැකි වූයේ ලකුණු 8ක් පමණි. ඔහු හර්බජන්ගේ පන්දුවකට ශ්‍රීසාන්ත් අතට උඩ පන්දුවක් දෙමින් 41 වැනි ඕවරයේදී දැවී ගියේය.කණ්ඩම්බි සිවුවැනි කඩුල්ල ලෙසින් දැවී යාමෙන් පසුව ජයග්‍රහණය සඳහා ශ්‍රී ලංකාවට පන්දු 54ක දී ලකුණු 63ක් ලබා ගැනීමට අවශ්‍යව තිබිණි. ඕවර 7ක් ඇතුළත තවත් ලකුණු 56 අවශ්‍යව තිබියදී සමරවීර හා සුරාජ් රන්දීව් විසින් ‘බැටින් පවර් ප්ලේ’ ලබා ගත්තද ඉන්පසුව අශිෂ් නේරා එවූ පළමු ඕවරයේදීම රන්දීව් (4)දුවද්දී දැවී ගියේය.තරගය ජය ගැනීම සඳහා ශ්‍රී ලංකාවට අවසන් ඕවර පහේදී තවත් ලකුණු 38ක් ලබා ගැනීමට අවශ්‍යව තිබිණි. පන්දුවට පහර දෙමින් සිටියේ සමරවීර හා තිසර පෙරේරා ය. වේගවත් පිති හරඹයක නියැලෙන්නට වූ තිසර පෙරේරා හතරේ පහර සහ හයේ පහරක්ද එල්ල කරද්දී සමරවීර අනෙක් අන්තයේ සිට ඔහුගේ දෙවැනි ජාත්‍යන්තර එක්දින ශතකය (පන්දු 104කදී) වාර්තා කෙළේය. අවසානයේ තිසර ජයග්‍රාහී හතරේ පහර එල්ල කෙළේය.කාසියේ වාසිය දිනා ගත් ශ්‍රී ලංකා පිලේ ඇරයුමින් ප්‍රථමයෙන් පන්දුවට පහර දුන් ඉන්දියාව කඩුලු 9 කට ලකුණු 279 ක් රැස් කෙළේය.යුවරාජ් සිං ලබා ගත් ලකුණු 74 මත ඉන්දියා ඉනිම ගොඩනැගිනි. චානක වෙලගෙදර ගේ කඩුලු ත්‍රිත්වයක වේග පන්දු ප්‍රහාරයෙන් පසුව ඉන්දියාව කඩුලු 3 කට ලකුණු 71 ක අසරණ තත්ත්වයකට පත්ව සිටියදී යුවරාජ් පැමිණ ඔවුන්ගේ ගැළවුම්කාරයා වෙමින් පන්දු 84 කින් ලකුණු 74 ක් රැස් කෙළේය. යුවරාජ් නායක මහේන්ද්‍ර සිං දෝනි (37) සමග එක්ව සිවුවැනි කඩුල්ල වෙනුවෙන් ලකුණු 99 ක් එක්කළහ.සුවිශේෂ පන්දු යැවීමක නිරත වූ වෙලගෙදර ලකුණු 66 කට කඩුලු 5 ක් බිඳ හෙලමින් ඔහුගේ ජාත්‍යන්තර එක්දින තරග හයේ සිය මංගල කඩුලු 5 (ඉනිමකදී) වාර්තා කෙළේය. වෙලගෙදර ඔහුගේ පළමු පන්දු ප්‍රහාරයේදී ගෞතම් ගම්භීර් (8), විරාට් කෝලි (9) හා විරේන්ද්‍ර සෙවාග් (47) දවාලීමෙන් පසුව දෙවැනි ප්‍රහාරයේදී සුරේෂ් රයිනා (35) හා සහීර් ඛාන් (2) දවාලීය.සෙවාග් පන්දු 31 කට මුහුණ දෙමින් හතරේ පහර 9 ක් එල්ල කෙළේය.යුවරාජ් ඔහුගේ නායක දෝනිට වඩා ආක්‍රමණශීලී වෙමින් තිළිණ කණ්ඩම්බිගේ දඟ පන්දුවකට “ලෝන්ග් ඕන්” හරහා හයේ පහරක් එල්ල කරමින් දර්ශනීය අයුරින් සිය අර්ධ ශතකය වාර්තා කෙළේය.ඔහු හයේ පහර 2 ක් හා හතරේ පහර හයක් එල්ල කොට “ඩීප්” කලාපයේ ලක්මාල් අතට උඩ පන්දුවක් දෙමින් දැවී ගියේය. පන්දු යවන්නා වූයේ තිසර පෙරේරාය.ඉන්පසුව රවින්ද්‍ර ජඩේජා (39) හා සුරේෂ් රයිනා (35) හයවැනි කඩුල්ල වෙනුවෙන් ලකුණු 65 ක සබඳතාවයක් පිහිටුවමින් ප්‍රතිවාදීන්ට අභියෝගාත්මක ඉලක්කයක් ලබා දීමට ඉන්දියාවට උපකාරී වූහ.පෙරේදා පැවැති තරගාවලියේ ආරම්භක තරගයේදී බංග්ලාදේශය කඩුලු 7 කින් පරාජය කළ ශ්‍රී ලංකා කණ්ඩායමේ වෙනස්කම් තුනක් ඊයේ තරගය සඳහා සිදුකොට තිබිණි.තුවාල ලබා සිටීම හේතුවෙන් තිලකරත්න ඩිල්ෂාන් හා චාමර සිල්වා තරගයට නම් කර නොතිබූ අතර ඒ වෙනුවට ලහිරු තිරිමාන්න හා තිසර පෙරේරා කැඳවා තිබිණි. නුවන් කුලසේකර වෙනුවට තිලාන් තුෂාර තරගයට සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=s1001062</link>
    <topic>ආබාධයට ලක් වූ චාමර එයි :ඩිල්ෂාන් නවතී</topic>
    <author>පි‍්‍රන්ස් ගුණසේකර</author>
    <content>බංග්ලාදේශයේ දැන් පැවැත්වෙන තුන්කොන් එක්දින ක්‍රිකට් තරගාවලියට ක්‍රීඩා කරමින් සිටියදී ආබාධයට ලක්වූ චාමර සිල්වා ශශ්‍රී ලංකාවට පැමිණෙන අතර ටී. එම්. ඩිල්ෂාන් ඉදිරි තරගවලට සහභාගි වීමට හැකිවෙතැයි යන අපේක්‍ෂාවෙන් තවදුරටත් කණ්ඩායම සමග සිටිනු ඇති බව ශශ්‍රී ලංකා ක්‍රිකට් තේරීම් කමිටු සභාපති අසන්ත ද මෙල් මහතා “දිනමිණ” ට පැවැසීය.ඩිල්ෂාන් ඊයේ ඉන්දියාව සමග පැවැති තරගයට හා ඉදිරි තරග කිහිපයකට එක්නොවූණද අවසන් තරගයට සුදුසුකම් ලබාගතහොත් ක්‍රීඩා කිරීමට හැකිවෙතැයි යන අදහස මත කණ්ඩායමේ රැඳී සිටින බව මෙල් මහතා පැවැසීය.කෙසේ වුවද මේ තත්ත්වය මත ක්‍රීඩකයන් තිදෙනෙකු බංග්ලාදේශය වෙත යැවීමට සාකච්ඡා වී ඇතැයි ද ඒ මහතා වැඩිදුරටත් පැවැසීය. මහේල ජයවර්ධන, මහේල උඩවත්ත හා දිනේෂ් චන්දිමාල් ශශ්‍රී ලංකා පිලට එක්කිරීමට සූදානමක් ඇත. දිනේෂ් චන්දිමාල් බංග්ලාදේශය බලා පිටත්වුවහොත් එය ඔහුගේ මංගල එක්දින තරග බලාපොරොත්තුවද වේ.ඩිල්ෂාන් පෙරේදා බංග්ලාදේශය සමග පැවැති තරගයේ 34 වැනි ඕවරයේදී අබ්දුර් රසාක්ගේ පන්දුවකට පහරක් එල්ල කිරීමේදී ආබාධයට ලක්විය. ඩිල්ෂාන්ගේ කලව ප්‍රදේශයේ මස් පිඩු ආබාධයක් හටගෙන ඇතැයි වාර්තාවේ.ශ්‍රී ලංකා ක්‍රිකට් පිලේ ප්‍රබල ක්‍රීඩකයන් කිහිපදෙනෙකුම දැනට ආබාධවලට ලක්ව ඇත. මුත්තයියා මුරලිදරන්, දිල්හාර ප්‍රනාන්දු, තිලාන් තුෂාර, ඇන්ජලෝ මැතිව්ස් හා නුවන් කුලසේකර ආබාධවලට ලක්වීමේ හේතුවෙන් ලංකා පිලෙන් ඉවත්ව සිටිති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=s1001063</link>
    <topic>බංග්ලා ක්‍රීඩාංගණයක්‍රීඩාවට සුදුසු නෑ</topic>
    <author/>
    <content>ශ්‍රී ලංකාව සමඟ තරගය පැවැති ෂරියර් බංග්ලා ජාතික ක්‍රීඩාංගණය සම්පූර්ණයෙන්ම පාහේ ක්‍රීඩාවට නුසුදුසු ක්‍රීඩා කිරීමට නොහැකි තත්ත්වයක ඇතැයි බංග්ලාදේශ ක්‍රිකට් නායක ෂකීබ් අල් හසන් පවසයි.සවස 6 වෙද්දී පිණි වැටීම හේතුවෙන් පන්දු යැවීමට හා පන්දුවට පහරදීමට අපහසු වන නිසා ක්‍රිකට් ක්‍රීඩාවට නුසුදුසු බව ෂකීබ් අල් හසන් අවධාරණය කෙළේය.මේ පිළිබඳව ශ්‍රී ලංකා නායක කුමාර් සංගක්කාර ද එකගතාව පළකිරීම හේතුවෙන් තරගය දහවල් 12.00 ට ආරම්භ කිරීම ගැන නිලධාරීන් සමඟ සාකච්ඡා පවත්වන බව බංග්ලාදේශ ක්‍රිකට් නායකයා පැවැසීය.“බංග්ලාදේශ නායකයාගේ අදහසට එකගවෙනවා. එහෙත් තරගයේ කාලය වෙනස් කර ගැනීමට හැකි ද යන්න සැක සහිතයි. තරගය තරමක් ඉදිරියට ගෙන ඇරැඹුවහොත් හොඳ තරගයක් දැකබලා ගැනීමට හැකියි” සංගක්කාර පැවැසීය.රාත්‍රී කාලයේදී පිණිවැටීමෙන් වන අපහසුතාව ගැන ඉන්දීය ක්‍රිකට් නායක දෝනිගේද අවධානය යොමුවී ඇත. ඔහු පවසා ඇත්තේ පෙරවරු 11.00 ට තරගය ආරම්භ කිරීමට හැකිනම් වඩාත් යහපත් බවයි.“මේ තත්ත්වය මත තරග නරඹන්නන්ට හොඳ තරගයක් දැක බලාගැනීමට හැකිවන්නේ නෑ. කොහොම වුනත් වෙලාව වෙනස් කරගැනීමට ඇති හැකියාව ගැන යමක් කියන්න බෑ. ඒ ගැන බලපෑමක් කරන්නත් අපහසුයි” දෝනි පැවැසීීය.ශ්‍රී ලංකාව සමඟ පැවැති තරගයේදී බංග්ලාදේශ පන්දු යවන්නන් හත්දෙනෙකු යොදවා ගත්තද නියම ඉලක්කයට පන්දු යැවීම අසීරු වූ බව බංග්ලාදේශ ක්‍රිකට් නායකයාගේ අදහස විය. එයට වඩාත් බලපෑවේ අයහපත් පරිසර සාධක බව ඔහු වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=s1001064</link>
    <topic>බෙකම්-ලූකානැවත පිටියට</topic>
    <author/>
    <content>ඒ. සී. මිලෑන් සහ ඒ. එස්. රෝමා වෙනුවෙන් තරග වදින ඩෙවිඩ් බෙකම් සහ ලූකා ටෙර්නි ශීත සෘතු නිවාඩුවෙන් පසුව අද ඇරැඹෙන ඉතාලි ලීග් පාපන්දු තරගාවලියේ කැපී පෙනෙන තරගකරුවන් ලෙස සැලකේ.එංගලන්තයේ ලෝක කුසලාන පාපන්දු පිලට ඇතුළත් වීම සඳහා අවශ්‍ය විශේෂ පුහුණුව ලබාගන්නාතුරු බෙකම් ඉතාලියේ රැඳී සිටිනු ඇත.බෙකම් පසුගිය වසරේ ඉවත්ව යාමෙන් අනතුරුව ක්‍රීඩා විලාශයේද වෙනස්කම් සිදුවී තිබේ. එමනිසා බෙකම්ට නව පුහුණුකරු සමඟ සහයෝගයෙන් කටයුතු කිරීම හැකිවේද යන ගැටලුව ක්‍රීඩාලෝලීන් මතුකරයි. බෙකම් ෆුල් - බැක් වශයෙන් ක්‍රීඩා කිරීමට බලාපොරොත්තු වේ.බෙකම්ගේ වළලුකර ආබාධය දැන් සම්පූර්ණයෙන් සුව වී ඇති බවට වෛද්‍යවරු සහතික කර තිබේ.ලෝක පාපන්දු තරගාවලියේදී කණ්ඩායමේ ස්ථානයක් ලබාගැනීමේ අපේක්‍ෂාවෙන් ලූකා ද ‘ඒ’ තරග කිරීමට ඉදිරිපත් වී සිටී. මෑතදී ඉතාලිය ඉදිරිපත් වූ තරගවලදී ටෙරනිට කණ්ඩායමේ තැනක් ලැබුණේ නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=s1001065</link>
    <topic>තියුණු තරගයකින් සාන්ත පීතර ජය ගනී</topic>
    <author>ජගත් ප්‍රේමචන්ද්‍ර</author>
    <content>ශශ්‍රී ලංකා පාසල් ක්‍රිකට් සංගමය සංවිධානය කළ වයස අවුරුදු 13න් පහළ පළමු කොටසේ පාසල් ක්‍රිකට් තරඟාවලියේ සූරතාව දිනා ගැනීමට බම්බලපිටිය සාන්ත පීතර විද්‍යාලය සමත් විය.කොළඹ වෙළෙඳ සේවා ක්‍රිකට් පිටියේදී පැවති සාන්ත පීතර සහ මහානාම අතර අවසන් තර¼ඟයෙන් ලකුණු 1ක තියුණු ජයක් ශාන්ත පීතර ක්‍රීඩකයෝ ජය අත්කර ගත්හ.මහානාම ඉණිම වෙනුවෙන් නායක සුබුද්ධි කෞෂල්‍ය (34) අගනා ණිමක් ක්‍රීඩා කළද ඔහුගේ ජයග්‍රාහී ඉලක්කය වළකාලීමට තවත් ඕවර 3ක් තිබියදී පීතර ක්‍රීඩකයෝ සමත් වූහ.කාසියේ වාසිය දිනූ සාන්ත පීතර ක්‍රීඩකයන් පළමුවෙන් පන්දුවට පහර දෙමින් තම ඕවර් 50 තුළ කඩුලු 08 ක් දැවී ලකුණු 172 ක් රැස් කළේ ය.මෙහිදී හෂාන් උරෙන්ද්‍ර (26) සහ සවීන් ගුණසේකර (32) ආරම්භක කඩුලු වලදී ලකුණු අතරට පිවිස තම ඉනිම ගොඩනැගූහ.අනතුරුව කඩා වැටෙමින් තිබූ ඉනිම ගොඩනැගීමට අංක 08 පිතිකරු අකලංක පලිහේන සමත් විය.ඔහු ඉනිම අවසාන වන විට පන්දු 28 කදී හතරේ පහර 4 ක් සමග නොදැවී ලකුණු 33 ක් ලබා සිටියේ ය.කොළඹ මහානාම විද්‍යාලය වෙනුවෙන් ලුක්ෂාන් බණ්ඩාර ලකුණු 24 කට කඩුලු 03 ක් ද, දුලංජන සෙනෙවිරත්න ලකුණු 18 කට කඩුලු 02 ක් ද දවාගත්හ.සාන්ත පීතර විද්‍යාලය – කඩුලු 08 දැවී 172 යි (50.0)හෂාන් උපේන්ද්‍ර 26, කවීන් ගුණසේකර 32, අකලංක පලිහේන නොදැවී 33 යි. දුලංජන සෙනෙවිරත්න 18/2, ලුක්ෂාන් බණ්ඩාර 24/3.මහානාම විද්‍යාලය සියලුමදෙනා දැවී 171 (46.2)සහන් පීරිස් (24) සංදේශ් වික්‍රමසිංහ (29) පුබුදු ගම්ලත් (20) සුබුද්ධි කෞෂල්‍ය (34) ශවින් ගුණසේන (24/3) හෂාන් වීරතුංග (43/3)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=s1001066</link>
    <topic>බෙන්තොට විවෘත මැරතන් ජයරත්ගම චමිල නිශාන්ට</topic>
    <author>බෙන්තොට විශේෂ ඩී. එච්. හෙන්රි</author>
    <content>බෙන්තොට ජාතික නිවාඩු නිකේතනය ආරම්භකොට අවුරුදු 40 ක් සම්පූර්ණවීම නිමිත්තෙන් පැවැති විවෘත මැරතන් ධාවන තරගයේ ප්‍රථම ස්ථානය හිමිකර ගන්නා ලද්දේ රත්ගම, ඩබ්ලිව්. චමිල නිශාන් විසිනි. දෙවැනි ස්ථානය බද්දේගම දමිත් බෝධිපක්ෂ හා තුන්වැනි ස්ථානය හබුරුගල - වියංදුවේ ඩබ්. කේ. ඩී. දමිත් රංගන විසිනුත් දිනා ගන්නා ලදී.කාන්තා මැරතන් ධාවන තරගයේ ප්‍රථම හා දෙවන ස්ථාන හිමිකර ගන්නා ලද්දේ සූරියවැව නිලංකා සංජීවනී හා අළුත්ගම මොරගල්ලේ චංචලා මධුවන්තී ක්‍රීඩිකාවන් විසිනි.මේ වෙනුවෙන් පවත්වන ලද විවෘත පාපැදි තරගයේ ප්‍රථම ස්ථානය යුද්ධ හමුදාවේ එච්. ඒ. ගයාන් චානක දෙවැනි - තෙවැනි - සිව්වැනි - පස්වැනි ස්ථාන පිළිවෙලින් පයාගල ඩී. තිලින නිමංක - කළුතර ප්‍රසන්න ප්‍රදීප් මැඩොන්සා - වාද්දුවේ එස්. ඒ. ගිහාන් දම්මික - ද. කළුතර කසුන් චතුරංග විසින් දිනාගන්නා ලදී. විවෘත අත්පන්දු (පිරිමි) තරගයේ ශූරතාව බෙන්තොට සාගර ක්‍රීඩා සමාජයටත්, අනුසූරතාව වලස්මුල්ල ක්‍රීඩා සමාජයටත් හිමිවිය.ත්‍යාග ප්‍රදානය කරන ලද්දේ අග්‍රාමාත්‍ය රත්නසිරි වික්‍රමනායක මහතා අතිනි. මෙම සමරු උත්සවය සංවිධානය කර තිබුණේ ලංකා සංචාරක සංවර්ධන අධිකාරිය හා බෙන්තොට ජාතික නිවාඩු නිකේතනය විසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=s1001067</link>
    <topic>දර්ශාට පුතෙක්</topic>
    <author>පි‍්‍රන්ස් ගුණසේකර</author>
    <content>ආසියානු රන් පදක්කම්ලාභී කෙටිදුර ධාවන සූරී දමයන්ති දර්ශා කොළඹ පෞද්ගලික රෝහලකදී පුතෙකු බිහි කළාය. තම පුතුට දිසුදු සංදීල් යනුවෙන් නම් තැබූ බව දමයන්ති දර්ශා ‘දිනමිණ’ ට පැවැසුවාය.වසර 1998 බැංකොක්හී පැවැති ආසියානු ක්‍රීඩා උළෙලේදී මීටර් 200 හා 400 ඉසව්වල රන් පදක්කම් ද 2002 බුසාන්හී පැවැති ආසියානු ක්‍රීඩා උළෙලේදී මීටර් 400 රන් පදක්කමද ඇතුළු ජාත්‍යන්තර මලල ක්‍රීඩා තරග රැසකදී පදක්කම් දිනා ශ්‍රී ලංකාවට විශාල කීර්තියක් ගෙනදීමට දමයන්ති දර්ශා සමත්වූවාය.16 හැවිරිදි වියෙහිදී ශ්‍රී ලංකා මලල ක්‍රීඩාවට එක්වූ ඇය 2007 වසරේ ජූනි මාසයේදී තරග බිමෙන් සමුගත්තාය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=s1001068</link>
    <topic>ජාතික ස්කොෂ් සූරතාව6 වැනි වරටත් නිරාශාට</topic>
    <author>පි‍්‍රන්ස් ගුණසේකර</author>
    <content>කොළඹ ජිම්කානා ගෘහස්ථ ක්‍රීඩා පිටියේ පැවැති 29 වැනි ජාතික ස්කොෂ් තරගාවලියේ සූරතා නිරාශා ගුරුගේ හා නවීන් සමරසිංහ දිනා ගත්හ.නිරාශා ගුරුගේ කාන්තා සූරතාව පිට පිට හය වැනි වතාවටත් දිනා ගැනීමට සමත් වීම කැපී පෙනුණි. නිරාශා වෙතින් අවසන් තරගයේදී ශාර්යා ගුරුගේ 11 – 4, 11 – 5, හා 11 – 5 ක් ලෙස පරාජයට පත් වූවාය.කාන්තා ස්කොෂ් තෙවැනි ස්ථානය දමින්දි උඩන්ගාව දිනා ගැනීමට සමත් වූවාය.පිරිමි අවසන් තරගයේදී නවීන් සමරසිංහ විසින් සමන් තිලකරත්න 11 – 9, 11 – 9 හා 11 – 10 ක් ලෙස පරාජයට පත් කරන ලදී. අනුසූරතාව දිනූ සමන් තිලකරත්න 17 වරක් ස්කොෂ් සූරතාව දිනා සිටි අයෙකි. නවීන් සමරසිංහ පිට පිට දෙවැනි වරටත් ස්කොෂ් සූරතාව දිනා ගත්තේය.මෙහි තෙවැනි ස්ථානය ගිහාන් සුවාරිස්ට හිමි විය.වයස 35 ට වැඩි තරග අංශයේ සූරතාව ලාල් වික්‍රමසිංහ දිනා ගත් අතර ඔහු වෙතින් 7 – 11, 6 – 11, 14 – 12, 11 – 8 හා 11 – 9 ක් ලෙස සී. එච්. තලගල පරාජයට පත් විය. වයස 45 ට වැඩි තරග අංශයෙන් සූරතාව ආර්. එස්. දීන් දිනා ගත්තේ අයි. එම්. රම්සි පරාජය කරමිනි. ලකුණු තත්ත්වය වූයේ 11 – 3, 11 – 3, හා 11 – 8 කි. වයස 23 න් පහළ තරග අංශයේ ජය ගිහාන් සුවාරිස් දිනා ගත්තේය. ඔහු වෙතින් එරංග අල්විස් 11 – 8, 13 – 11 හා 11 – 3 ක් ලෙස පරාජයට පත් විය.ආධුනික තරග අංශයේ සූරතාව අනුරුද්ධ ද සිල්වා දිනා ගත්තේය. අනුසූරතාව මහීන් පෙරේරාට හිමි විය. ලකුණු තත්ත්වය 18 – 11, 11 – 8, 11 – 9 හා 11 – 7 ක් විය.ජාතික ස්කොෂ් සූරතාවලියට ජේම්ස් ෆින්ලේ සමාගම අනුග්‍රහය දැක්වීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=f1001061</link>
    <topic>හමුදාපතිට යුද්ධ කරන්න සේනාධිනායකයාගේ නියෝග ඕනෑ</topic>
    <author>සංවාදය -මලික් චමින්ද ධර්මවර්ධන</author>
    <content>ඉදිරියේ පැවැත්වීමට නියමිත ජනාධිපතිවරණය , ජනමාධ්‍ය නිදහස පිළිබඳ විපක්ෂය නඟන චෝදනා, ප්‍රබලයන් කිහිපදෙනෙකුගේ පක්ෂ මාරු වීම පිළිබඳ ජනමාධ්‍ය අමාත්‍ය ලක්ෂ්මන් යාපා අබේවර්ධන මහතා මෙසේ අදහස් දක්වයි.* ජනාධිපතිවරණ සටන කරට කර සටනක් බවට ජනතාව අතර පොදු මතයක් තිබෙන බව පෙනෙනවා. වත්මන් ආණ්ඩුවේ අමාත්‍යවරයෙක් ලෙස ඔබ කෙලෙසද මේ තත්ත්වය දකින්නේ .මම දන්නේ නැහැ ඔබ ඔය කියන උණුසුම් බව මොකක් ද කියල. ඇත්තෙන්ම මේ සටනේ කිසිම උණුසුම් ස්වභාවයක් නැහැ. ජනාධිපතිවරණයට ප්‍රබල අපේක්ෂකයන් දෙන්නෙක් ඉදිරිපත් වෙලා තියෙනවා නම් තමයි , සටන උණුසුම් වෙන්නේ.එහෙත් එහෙම පිබිදීමක් අද නැහැ. ජනාධිපති මහින්ද රාජපක්ෂ මහත්තයා අසලට වත් එන්න විපක්ෂයේ පොදු අපේක්ෂකයාට බැරි වෙලා තියෙනවා. අද විපක්ෂයේ කියලා පෙළපාළි රැස්වීම් තියෙනවද ? එහෙම තත්ත්වයක් තියාගෙන ඔබේ මතයට මම එකඟ වෙන්නේ නැහැ.විශේෂයෙන්ම 2005 දී මහින්ද රාජපක්ෂ මහත්තයාට තිබුණු සටන තරම්වත් සටනක් මේ පාර නැහැ. 2005 ජනාධිපතිවරණය වෙලාවේ අපි දැක්කා අන්තිම මොහොත වෙනකම් මොකද වෙන්නේ, කවුද දිනන්නේ කියලා කියන්න බැරි තත්ත්වයක් තිබුණා , එහෙත් අද වන විට මහින්ද රාජපක්ෂ ජනාධිපතිවරයාට එහෙම සටනක් නැහැ. ඔහුගේ ස්ථාවරයත්වය බොහොම පැහැදිලිව සුරැකිලා තියෙනවා. විපක්ෂයක් නැහැ. ඒ නිසා සටනකුත් නැහැ.* 2005 ජනාධිපතිවරණයට වඩා විපක්ෂය අද වන විට දුර්වලයි කියන්නේ කුමන පදනමකින්ද ?2005 දී මහින්ද රාජපක්ෂ ජනාධිපතිතුමාට පක්ෂයේ සහයෝගය තිබුණේ නැහැ. සුළු ජාතිකයන්ගේ සහයෝගය තිබුණේ නැහැ. තමන්ගේ ම පක්ෂයේ නායකත්වයේ සහයක් තිබුණේ නැහැ. එහෙම අර්බුද තියාගෙනයි එතුමා ජනාධිපතිධූරයට පත් වුණේ. එහෙත් අද එවැනි තත්ත්වයක් නැහැනේ.අනික ජනාධිපතිතුමා 2005 දී බාර ගත්ත රට නොවේ අද තියෙන්නේ. එදා මේ රට බෙදිලා ත්‍රස්තවාදය නිසා ජන ජීවිතය අඩාල වෙලා තිබුණේ. එහෙත් අද එහෙම නැහැ. අද ඒකීය රටක් තියෙන්නේ.ජනතාවට නිදහස ලැබිලා තියෙනවා. එතකොට ජනතාව දැන් කල්පනා කරන්නේ තමන් වෙනුවෙන් විශාල වැඩකොටසක් කළ ජනනායකයාට යුතුකම් ඉටු කරන්නේ කොහොමද කියලයි.තමන්ගේ ජීවිතය ආරක්ෂා කරලා දීපු තමන්ගේ දරුවන්ගේ අනාගතය ආරක්ෂා කරලා දීපු ඒ සඳහා අවශ්‍ය නායකත්වය ලබාදීපු ජනාධිපතිතුමාට ජනතාව සිය යුතුකම ඉටු කරන්න පෙළ ගැසිලා ඉන්නවා.* යුද ජයග්‍රහණය පිළිබඳ අයිතියක් හිටපු හමුදාපතිවරයා වූ විපක්ෂයේ පොදු අපේක්ෂකයාට නැද්ද ?මෙහෙමයි , අද මිනිසුන්ගේ පොදු හැඟීමක් ඇති වෙලා තියෙනවා සේනාධිනායකයා තමයි, යුද්ධය දිනෙව්වේ කියලා, මොකද ලංකාවේ යුද ආඥාපතිවරු ගණනාවක් හිටියා.කොබ්බෑකඩුව මහත්තයා වගේ අය ගත්තම ඔවුන් දක්ෂ ලෙස සටන්කරා. ඒත් වඩමාරච්චි සටන අවසානයක් දක්වා ගෙනියන්න එතුමාට හැකියාවක් ලැබුණේ නැහැ, මොකද යුද්ධය ඉදිරියට ගෙන යාමට අවශ්‍ය දේශපාලන නායකත්වය නොලැබුණු නිසා.ඒ නිසා අද මිනිස්සු පිළිගන්නවා විධායක ජනාධිපතිවරු හතර දෙනෙකුට බැරි වුණු දේ මහින්ද රාජපක්ෂ ජනාධිපතිතුමාගේ කාලයේ සිදු වුණේ , ඒ සඳහා නිසි දේශපාලන නායකත්වය ලැබුණු නිසා කියලා, ඕනෑම රටක සේනාධිනායකයා යටතෙහි හමුදාපතිවරයා ඉන්නේ. සේනාධිනායකයා නියෝග නුදුන්නොත් හමුදාපතිවරයාට සටනක් ඉදිරියට ගෙනි යන්න බැහැ.තවත් කාරණයක් මට මෙතෙන්දී කියන්න ඕනේ, විපක්ෂයේ පොදු අපේක්ෂකයා කරන සමහර ප්‍රකාශ නිසා ඔහුට සුළු ජාතීන්ගේ ඡන්දය හිමි වෙන්නේ නැහැ. ඇත්තෙන්ම රනිල් වික්‍රමසිංහ මහත්තයා ඡන්දෙට ඉදිරිපත් වුණා නම් විපක්ෂයේ පොදු අපේක්ෂකයාට වඩා වැඩියෙන් සුළු ජාතිකයන්ගේ ඡන්ද ලබා ගන්නවා. ඒත් ඒ වාසියත් අද විපක්ෂයට නැති වෙලා තියෙන්නේ.* ජනමාධ්‍ය නිදහස ආරක්ෂා කිරීම විපක්ෂයේ ප්‍රධාන සටන් පාඨයක් වෙලා තියෙනවා. පසුගිය කාලය පුරාවට දිගින් දිගටම එල්ල වූ මේ චෝදනාවට ආණ්ඩුව හරියාකාරව ක්‍රියාත්මක නොවුණු බවද මෙයින් කියවෙන්නේ ?මේකට හොඳම උත්තරය විපක්ෂයම මීට කලින් දීලා තියෙනවා. දැන් කවුද මේ ජනමාධ්‍ය නිදහස දෙනවා කියලා කියන්නේ. හිටපු හමුදාපතිවරයා යි. පසුගිය කාලයේ එක්සත් ජාතික පක්ෂයේ පාර්ලිමේන්තු මන්ත්‍රී ජෝශප් මයිකල් පෙරේරා මහතා ප්‍රකාශයක් කළා.මාධ්‍යවේදීන්ට එරෙහිව කටයුතු කළේ හමුදාපතිවරයා යටතේ තිබෙන ඒකකයකින් කියලා. එහෙම කියාපු ජෝශප් මයිකල් මහත්තයාට වගේ එජාප ප්‍රබලයන්ට , ඒ හමුදාපතිවරයාම ජනාධිපතිකරලා සුරකින මාධ්‍ය නිදහසක් ගැන කතා කරන්න පුළුවන් ද ?ලංකාවේ ජනමාධ්‍යවේදීන් 10,000ක් විතර ඉන්නවා. යුදමය අවස්ථාවලදී පනස් දෙනෙකුට විතර යම් යම් සිදුවීම් සිදුවුණා. ඒ පිළිබඳ පරීක්ෂණ අපි කළා. සමහර ඒවා තවමත් කෙරෙමින් පවතිනවා. ඒ නිසා රජයක් විදිහට අපි ජනමාධ්‍ය නිදහස ආරක්ෂා කරන්න කටයුතු කළා. ජනමාධ්‍යවේදීන්ගේ ප්‍රශ්නවලට පිළිතුරු දුන්නා.* ජනමාධ්‍යවේදීන්ට සිදුවන වෘත්තීය ගැටලු සඳහා කමිටුවක් පත් කළා. එහෙත් ඊට පස්සෙත් ජනමාධ්‍යවේදීන්ට ගැටුම් මතු වුණා. අද වෙනකොට එම කමිටුවට මොකද වෙලා තියෙන්නේ. කමිටුව අක්‍රිය ද ?නැහැ කමිටුව තවමත් ක්‍රියාත්මකයි. කමිටුවට ආව හැම පැමිණිල්ලක්ම අදාළ ස්ථානවලට යොමුු කරලා තියෙනවා. ඒ වගේම කමිටුව මගින් සමහර මාධ්‍යවේදීන්ට පොලිස් ආරක්ෂාව ලබා දෙන්නත් කටයුතු කළා. අපේ මට්ටමින් කරන්න පුළුවන් හැම දෙයක්ම කමිටුව මගින් අපි ඉටු කළා. ඒවායේ පරීක්ෂණ කටයුතුª පොලිසියට බාරයි.යම් පුද්ගලයකුට තර්ජනයක් තියෙනවා නම් ඒ පුද්ගලයාට ආරක්ෂාව දීමට අපි කටයුතු කරනවා. පරීක්ෂණ අදාළ අංශවලට යොමු කරනවා. එය අද වන විටත් සිදු වෙමින් පවතින්නේ.* රාජ්‍ය මාධ්‍ය ඒක පාර්ශවීය ලෙස කටයුතුª කරන බවට චෝදනාවක් නැගෙනවා. නිසි බලධාරීයෙක් පවා රාජ්‍ය මාධ්‍යයන්ට පත් කෙරුණේ මේ නිසා නේද ?මැතිවරණ කාලයන් හි දී නිසි බලධාරියෙක් පත් කළ අවස්ථා ඕන තරම් අපේ ඉතිහාසයේ තියෙනවා. මැතිවරණ කොමසාරිස්වරයාට බලයක් තියෙනවා නිසි බලධාරියෙක් පත් කරන්න.මෙතෙන්දී මම පැහැදිලි කරන්න ඕනේ දෙයක් තියෙනවා. අපේ රටේ රාජ්‍ය මාධ්‍ය කියලා තියෙන්නේ අතළොස්සක් විතරයි. වැඩියෙන්ම තියෙන්නේ පෞද්ගලික මාධ්‍යයි. ඒත් පෞද්ගලික මාධ්‍ය ගැන බලන්න කිසිම කෙනෙක් නැහැ.අනික පෞද්ගලික මාධ්‍ය විශාල ප්‍රමාණයකින් රජයට එරෙහිව ගෙනයන ප්‍රචාරවලට උත්තර දෙන්න රජයට තියෙන්නේ මාධ්‍ය තුන හතරයි. ඒ නිසා රජයේ ඇමැතිවරු ඒවායේ පෙනී හිටලා උත්තර දෙනවා. එතකොට සමහරු හිතන්නේ රාජ්‍ය මාධ්‍ය රජයේ දේවල් විතරයි කියන්නේ කියලා. ඒත් සැබෑ තත්ත්වය ඊට වෙනස්.නිසි බලධාරියෙක් පත් කළා කියලා අපිට කිසිම ප්‍රශ්නයක් නැහැ. බලධාරියා කියන විදිහට අපි අපේ කටයුතු කරගෙන යනවා.* මේ වන විට ආණ්ඩු පක්ෂයෙන් මන්ත්‍රීවරු කිහිප දෙනෙකු විපක්ෂයට එකතු වෙලා තියෙනවා. ඉදිරියට තවත් එක් වන බවට වාර්තා වෙනවා. මෙය ආණ්ඩුවට අභියෝගයක් නොවේ ද ?ඇයි ඔබ ආණ්ඩුවෙන් යන අය ගැන විතරක් කතා කරන්නේ , ආණ්ඩුවට පසුගිය කාලයේ කී දෙනෙක් එක්කහු වුණා ද ? එක්සත් ජාතික පක්ෂයේ ප්‍රබලම පිරිසක් ආණ්ඩුවට එක්වුණා.තවත් පිරිස් වරින් වර එක් වුණා. පක්ෂය අභ්‍යන්තර තිබෙන ප්‍රශ්නවලට කිහිප දෙනෙක් පක්ෂය හැර ගියා කියලා ආණ්ඩුව කඩාගෙන වැටෙන්නේ නැහැ. ආණ්ඩුවට අභියෝයක් වෙන්නේ නැහැ.* නමුත් ප්‍රබලයන් කිහිප දෙනෙකුත් විපක්ෂයට යන බවට ආරංචි පැතිරෙනවා ?අපි ඒක ඉදිරියේ දී බලමු , කටකතාවලට උත්තර දෙන්න බැහැනේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=f1001062</link>
    <topic> </topic>
    <author>සුනිල් වසන්තඑදිරිසිංහ</author>
    <content>රට වෙළාගත් කෲරතර ත්‍රස්තවාදය නිමා කෙරිණ. බියෙන් තැතිගෙන සිටි අය අද නිදහසේ හුස්ම ගනිති. බියෙන් හැකිලී ගිය මුහුණු සතුටු සිනහවෙන් ඉපිළී ඇත. හවු හරණක් නොමැතිව සිිටි උතුරුකරයේ ජනතාව රාජ්‍ය සරණ යටතේ බියෙන් සැකයෙන් තොරව ජීවත් වෙති.අයාලේ ගිය නීතිය අද නිවැරැදි ස්ථාවරයකට පැමිණ ඇත. සුරැතින් කඩුවද, වමතින් තුලාවද රැගෙන රෙදිකඩකින් දෑස් බැඳි කන්‍යාවිය ස්වාධීනව තම මෙහෙවර ඉටු කරයි. නීතියේ ආධිපත්‍ය අධිකරණ පද්ධතිය වෙත පවරමින් එහි ස්වාධීනත්වය ආරක්ෂා කර ඇත. ගෞරවනීය අධිකරණයට අද නිසිතැන ලැබී ඇත. නීතිය කඩකරමින් විනිසුරුවන්ගේ නිවෙස් ඉදිරියේ පෙලපාලි ගිය ඒ අමිහිරි අතීතය වළ දමා ඇත.එකල රටේ නිල හා නොනිල නීති පද්ධති දෙකක් ක්‍රියාත්මක වූවත් අද ඒකීය රාජ්‍යයක් තුළ එකම නීති පද්ධතියක් ක්‍රියාත්මක වීම සතුට දනවන කරුණකි. මුළුමහත් ශ්‍රී ලාංකික ජනතාවට බියෙන් සැකයෙන් තොරව නිදහසේ ජීවත්වීමට ඇවැසි වාතාවරණය ගොඩ නැගීමට සමත්විය.ඒ සඳහා අවශ්‍ය සියලු කටයුතු සම්පාදනය කළේ ජනාධිපති මහින්ද රාජපක්ෂයන් බව කිහිපදෙනෙකුට අමතක වූවත්, ලාංකික ජනතාව මැනවින් දනිති. කඹයක් මත සමබරව ගමන් කරන්නකු පරිද්දෙන් රාජ්‍යයන් අතර මිත්‍ර ශීලිත්වය රැකගනිමින් යුද ජයග්‍රහණය ලබා ගැනීමට එතුමා සමත්විය.ඉන්දියාව, චීනය, රුසියාව, පාකිස්තානය ඇතුළු රටවල් අප සමඟ දැඩි මිත්‍රශීලිභාවයකින් සිටීමට ඉවහල්වූයේ මහින්ද රාජපක්ෂයන්ගේ රාජතාන්ත්‍රික පරිණතභාවයයි.ඔහු ලොව මවිතයට පත්කළ මිනිසෙක් බවට පත්විය. ප්‍රගතිශීලි ලෝක නායකයන්ගේ ජනාදරය දිනාගත් අනුහස් සහිත නායකයෙක් බවට ඔහු අද පත්වී ඇත.අගුටුමිට්ටකුට යෝධයෙක් වීමට නොහැකිය. අගුටුමිට්ටාට බහිරවයෙක් වීමට නම් හැකියාවක් ඇත. ඒ හැකියාවද ඇත්තේ මතු ආත්මයකදීය. බුද්ධි හීනයකුට බුද්ධිමතෙකු පරයා කටයුතු කිරීමට ඥාණාන්විත බවක් ඇති නොවන්නේය.ක්‍රෝධයෙන් පෙළෙන්නෙකු මානව දයාවකින් යුතු මිනිසෙක් නොවන්නේය. සෙනෙවියෙක් වූ පමණින් රාජ්‍ය නායකයෙකු බවට පත්විය නොහැකිය. රාජ්‍ය නායකයෙක් වීම උදෙසා දිගු ගමනක් යා යුතුය. අත්දැකීම් සම්භාරයකින් යුක්ත විය යුතුය. පරිණත බුද්ධියක් හා සක්‍රීය වැඩ පිළිවෙළකින් සමන්විත පුද්ගලයකු විය යුතුය. මෙන්ම සෘජු බවකින් යුතු චරිතයක් විය යුතුය.මහින්ද රාජපක්ෂයන් හට දේශපාලන ඉතිහාසයක් ඇත. ඔහු සටන්කාමී දේශපාලන චරිතයකි. පැරැණි වමේ බොහෝ උදවිය ඔහු ඇමතුවේ ‘මහින්ද සහෝදරයා’ යන තමන්ගේකම මත පදනම් වූ සහෝදරත්වයේ ආමන්ත්‍රණයකි. ඔහු ශ්‍රී ලංකා නිදහස් පක්ෂය කිසිදිනක හැර නොගියේ ය.අවසානයේ දී පක්ෂයට පණ නළ දීමට මහින්ද රාජපක්ෂට හැකිවිය. හේ පාද යාත්‍රා, ජන ඝෝෂා, ශබ්ද පූජා යන විෂය නිර්මාණ මගින් ජනතාව මනා ලෙස, සංවිධානය කළහ. විපක්ෂයේ ඇල්මැරී ගිය ස්වභාවය ක්‍රමයෙන් උණුසුම් බවට පෙරිණ.නිද්‍රාශීලීව තිබූ පක්ෂය නිද්‍රාවෙන් අත්මිදීමට මේ වැඩපිළිවෙළ ඉවහල්විය. ශ්‍රී ලංකා නිදහස් පාක්ෂිකයන්ට නායකත්වයක් ලැබී ඇති බව පෙනුණි. බණ්ඩාරනායක මැතිනියද මෙමගින් අමන්දානන්දයට පත්විය. මේ සෑම කටයුත්තකදීම මහින්ද රාජපක්ෂයන් ආනන්දය, ප්‍රඥාව හා සටන්කාමීත්වයෙන් හෙබි වැඩසටහන් සම්පාදනය කළේය. ශ්‍රී ලංකා නිදහස් පක්ෂයේ යෝධ චරිත අතර මෙතුමාගේ චරිතයත් ක්‍රමයෙන් ඉහළට එසවිණ.ඔහු ශක්තිමත් සටන්කාමී දේශපාලන නායකයෙක් බව ඉතිහාසය විසින් සනාථ කර ඇත. නායකයෝ ගොඩනැෙඟන්නේ එලෙසිනි. කලක් ගිණි අවිය දරමින්ද කලක් සීතල කාමරවලට ගාල්වෙමින්ද සිට දේශපාලනයට පිවිසිවිට ඇතැමුන් අන්දමන්ද වෙති.එය දේශපාලනය පිළිබඳ දැනුමක් නොමැති අයගේ සැබෑ ස්වභාවය වේ. දේශපාලනය යනු ක්‍රීඩාවක් නොව දේශපාලනය යනු අතිවිශාල වගකීම් සම්භාරයක් ගැබ්ව ඇති ක්‍රියාවලියකි.එමෙන්ම රාජ්‍ය නායකයෙක් යනු අතිශයින්ම සුවිශේෂ වී උතුම් චරිතයෙකි. ඔහුගේ මඟපෙන්වීම මත රටේ ස්ථාවරත්වය හෝ අරාජිකත්වය රඳා පවතී. ජන ජීවිතවල උන්නතිය හෝ අයහපත ඔහුගේ ක්‍රියාවලිය තුළ රඳා පවතී. රටක ජීවනාලිය බඳු රාජ්‍ය නායකයා මුළු රටෙහිම බර දෙඋරමත දරන්නෙක් හා සමානය. රට පිළිබඳ ඔහුගේ හිසමත අප්‍රමාණ බරක් පැටවී තිබේ. එම නායකත්වය සඳහා උචිත වනුයේ පැහැදිලි වැඩපිළිවෙළකින් හෙබි අත්දැකීම් සහිත පළපුරුදු අයෙකි.ෆොන්සේකා මහතා නවක දේශපාලනඥයෙක් බව සැබෑය. නවකයෙකු වූවත් රටක් පාලනය කිරීමට හැකියාව ඇති බව ඇතමුන් තර්ක මතුකරමින් සිටී. එයට උදාහරණ වශයෙන් ඔවුන් පවසන්නේ සිරිමාවෝ බණ්ඩාරනායක මැතිනිය කුස්සියෙන් පැනනැගුණු නායිකාවක් බවය. ඇය ගෘහනියක් පමණක් නොව මැති ඇමැතිධූර හා අගමැති ධූර දැරූ විශිෂ්ට නායකයෙකුගේ බිරින්දෑවරියකි.ඇයටද මනා දේශපාලන අවබෝධයක් හෙබි මැතිතුමියක් බව මෙහිලා සටහන් කිරීම ඇයට කරන ගෞරවයකි. එකල එතුමිගේ නිවස දේශපාලනඥයින්ගේ සම්මන්ත්‍රණ ශාලාවක් බඳුවිය.එමෙන්ම ඇයගේ හිමියා සතුව යෝධ බලකොටුවක් බඳු පක්ෂයක් තිබිණ. එහි දක්ෂ සෙනෙවිවරුන් හා සෙබළුන්ගෙන් සමන්විතව තිබිණ. එහෙත් වත්මන් අපේක්ෂක මහතාට එවන් පක්ෂයක් තිබේද? එකී පක්ෂය තුළ සිටින සෙනෙවිවරුන් සෙබලුන් කවරහුද?මහින්ද රාජපක්ෂයන්ගේ නිර්මාණශීලි හැකියාවත්, ඔහුගේ කාර්ය ශූරත්වයත් ඔහු රටේ දීර්ඝකාලීන නායකයෙක් බවට දැනටමත් ජනතාව විසින් පත්කර හමාරය. ඔහු නියම මහත්මා දේශපාලනයේ යෙදෙන්නෙකි.කිසිවිටෙක ද්වේශ සහගත ලෙස ඔහු කථා නොකරයි. වෛරය මුසුවු වදන් ඔහුගේ මුවින් පිටනොවේ. ඔහු තමන්ට එරෙහිව මඩ ගසන්නන් පිළිබඳව වෛරයකින් නොපෙළේ. නායකයෙකු සතු ලක්ෂණ හා පරිණතභාවය මෙමගින් තහවුරු වේ. නායකයා හුදෙක් කළ නොහැකි ප්‍රලාපයන් දොඩවන්නෙකු විය නොහැක. රාජ්‍ය නායකයෙක් වීමට නම් ඔහු මහජනතාව හමුවේ සැබෑ වැඩපිළිවෙළක් ඉදිරිපත් කළ යුතුය.ඒ සඳහා ඔහුට නිවැරදි දෘෂ්ටියකින් හෙබි දේශපාලන ක්‍රියාකාරිකයන්ගෙන් සමන්විත පක්ෂයක් තිබීම අත්‍යාවශ්‍ය වේ. බලය ලබා ගැනීමට වඩා බලය පවත්වාගෙන යාම දුෂ්කර කාර්යයකි. මහින්ද රාජපක්ෂ අග්‍රාමාත්‍යවරයා ජනාධිපතිධූර තනතුර සඳහා තරග කරන විට බලවත් දුෂ්කරතාවයන් රැසකට මුහුණ දුනි. ඔහු දුෂ්කරතා මධ්‍යයේ සිය සටන මෙහෙයවා ජය ලබාගති.දුෂ්කර ලෙස බලය ලබාගත් හේ දක්ෂ ලෙස බලය පවත්වාගෙන ගියේය. ප්‍රතිපක්ෂයන්හි බහුතරය ඔහු සමඟ එක්විය. ඊට ඉවහල්වූයේ ඔහු පිළිබඳ එකී පක්ෂ හා සංවිධාන ඇති කරගත් විශ්වාසනීයත්වයයි.එමගින් රටක බලය ලබා ගැනීමටත්, බලය පවත්වාගෙන යාමටත්, ඉවහල්වන මූලික කොන්දේසියකි. ජවිපෙ තම දුරස්ථ පාලකය යොදා රජය ඇද දැමීමට කැස කැවීය. එහෙත් මහින්ද රාජපක්ෂයන් නොසැලී සිටියේය.එජාප නායක රනිල් වික්‍රමසිංහ මහතාගේ ප්‍රධානත්වයෙන් පැවැත්වූ සියලුම මැතිවරණ දැවැන්ත පරාජයකින් අවසන් විය. ජවිපෙ තනිව තරගකර සිය නිරුවත හොවා දැක්වීය. මනෝගනේෂන් හා හකීම් වැනි මහත්වරුන්ගේ එල්ටීටීඊ හිතවාදීන්ගේ දේශපාලන ගමනද ඇනහිටියේය.මෙවන් රටට හානිකර මිනිසුන්ගෙන් සමන්විත වූද, පරාජයන්ගෙන් හෙම්බත් වූද ඉතිහාසය සහිත වූවන් ෆොන්සේකා මහතා දිනවීමට උත්සහයක නිරත වෙති. මෙවන් දියාරු අබල දුබල පක්ෂ සංවිධාන එකමුතුවක් මගින් ප්‍රබල සන්ධානයක් පරාජය කළ හැකිවේද? මිනිසුන්ගේ බුද්ධියට නිග්‍රහ නොකළ යුතුය. මේ රටේ ජනතාව අඳබාලයින් ලෙස සිතා සිටින්නෝ අඳ බාලයෝය.ජනාධිපති මහින්ද රාජපක්ෂයන් මෙන් තමන්ගේ ප්‍රකාශ නිවැරදිව ජනතාව ඉදිරියේ තබයි. හේ තමන් පවසා සිටින කරුණු අර්ථවත් ලෙස පවසයි. ඔහු රටටත්, ජනතාවත් ආරක්ෂා කර ගනිමින් ඔහුගේ හා ජනතාවගේ ගරුත්වය රැකගනිමින් අදහස් ඉදිරිපත් කරයි.තමන්ගේ ප්‍රකාශ දෝෂ සහිත බව පවසමින් නැවත එය නිවැරදි කිරීමට තරම් බාල ප්‍රකාශ ජනාධිපතිතුමා නොකරයි. එය රාජ්‍ය නායකයෙකුද සතු වගකීමේ ස්වභාවයයි. තවකෙක් පැවසුවායි කියමින් සාක්ෂි රහිත ප්‍රකාශන සිදුකරන තත්ත්වයකට නායකත්වයක් උදෙසා ඉදිරිපත් වී සිටීම හාස්‍යයට කරුණකි.‘මුවම්පැලැස්ස’ නාටකයේ පිනාගේ චරිතය අද දේශපාලන වේදිකාවට ප්‍රවිෂ්ටව ඇති බව හැඟේ.එදා එම නාට්‍යයේ ඇසූ පිනාගේ අඳ බාල කථා අද වේදිකාවෙන් නොනවත්වා ඇසෙන්නට පටන්ගෙන තිබේ. මේ කථා අසන ඔවුන් වටා සිටින ඇතැම් අඳ බාලයෝ අත්පොළසන් දෙති. පිනාට අවශ්‍ය උත්තේජනය එමගින් සපයන්නට උත්සහ කරයි. මේ අඳබාල නාටක දකින, අසන ප්‍රඥාවන්තයෝ එම පිලෙන් බැහැරව රජය සමඟ එක්වෙති.1988 හා 1989 වර්ෂවලදී වධකයින් හා අලුගෝසුවන් සාම ගිවිසුමක් මගින් රට පාවාදුන්නේ යැයි හඬා වැළපුණු ජවිපෙ ඔවුන් සමඟ එකතු වී ඇත. මනෝ ගනේෂන්ලා හා හකීම්ලා ත්‍රස්තවාදීන්ට උඩගෙඩි දෙන්නන් බව පවසමින් සිටියද අද ඔවුන් සමඟ දැඩි මිත්‍රශීලිභාවයකින් එකම වේදිකාවක් මතට එක්ව සිටිති.ඔවුහු අද ජවිපෙට අනුව දේශමාමකවී සිටිති. අනුභව කිරීමට සිතුණුවිට මොවුනට කබරගොයත් තලගොයා වී ඇති සේය. එහෙත් මේ රටේ ජනතාව මොවුහු කවුරුදැයි පසක් කරමින් ඇත. මේ රටේ බහුතර ඡන්ද දායකයෝ බුලත් හුරුළු දී මහින්ද රාජපක්ෂ ජනපති 26 වෙනි දිනට පසුව තවත් හය වසරක ජනාධිපතිධූරය සඳහා පත්කරගනු නොඅනුමානය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=f1001063</link>
    <topic> </topic>
    <author>මනෝලි සුබසිංහ</author>
    <content>ගීතා කුමාරසිංහ කියන නිළිය අමතක කරන්න. කලාකාරිනිය අමතක කරන්න. මම මේ කතා කරන්නේ දේශපාලනය පිළිබඳ අවධියෙන් සිටින ගැහැනියක් හැටියටයි. මම සිනමාවට ආවේ 70 ගණන්වල සිරිමාවෝ බණ්ඩාරනායක මැතිණියගේ කාලේ.ඊට පස්සේ අපි දැක්කේ ජේ. ආර්. ජයවර්ධන මැතිතුමාගේ UNP පාලනය. ඒ කාලේ මේ රටේ මහා භීෂණයක් ඇති කළා. ඒ භීෂණයේ ප්‍රතිඵලයක් හැටියට තරුණ තරුණියෝ දහස් ගණනක් අපට අහිමි වුණා.UNP පාලන සමයේ දීම අවසානයේ රුදුරු කුරිරු ත්‍රස්තවාදයක් උතුරෙන් පටන් ගත්තා. මේ ත්‍රස්තවාදය මුල් කාලේම මර්දනය කළා නම් තිස් අවුරුද්දක් තිස්සේ මේ රටේ ජනතාවට දුක් විඳින්න වෙන්නේ නැහැ.නමුත් එවකට සිටි පාලකයෝ ත්‍රස්තවාදය නැති කරන්නට පිළියම් සෙව් බවක් පෙනෙන්නට තිබුණේ නැහැ. ඊට පස්සේ රණසිංහ ප්‍රේමදාස මහත්තයා ආවා. අපි හිතුවා එතුමා මේ යුද්ධය නැති කරන්න කටයුතු කරාවි කියලා. නමුත් විසඳුමක් ලැබුණේ නැහැ.ඊට පස්සේ චන්ද්‍රිකා කුමාරතුංග මැතිණිය. අපි වැඩිපුරම බලාපොරොත්තු තබා ගත්තේ ඒ කාලේ. ජනතාව තුළ එතුමිය ගැන විශාල බලාපොරොත්තුවක් තිබුණ. අද යුද්ධය ඉවරවෙයි හෙට යුද්ධය ඉවරවෙයි කිය කියා යුද්ධයෙන් හම්බ කර ගත්තා මිසක් යුද්ධය ඉවරවෙන පාටක් තිබුණේ නැහැ.ඔය අතරේ අගමැතිව සිටි මහින්ද රාජපක්ෂ මැතිතුමා ජනාධිපති වීමත් සමඟ ඉතාම කෙටි කලක් තුළදි සිහිනයක්ව තිබූ යුද්ධය ඉවර කළා. රතිඤ්ඤා කරලක් පත්තු වෙන කොටත් බයෙන් ගැහෙන අපේ හිත්වලට සැනසුම උදා කළේ මෙතුමායි.ලෝකයේ තිබූ භයානක ගරිල්ලා කණ්ඩායම එතුමා ගේ දේශපාලන නායකත්වය හරහා විනාශ කළා. මේක අපට මොනතරම් නම් සහනයක් ද? ලෝකයේ බලවතුන්ට පවා විනාශ කළ නොහැකිව හිසරදයක්ව තිබෙන ත්‍රස්තවාදය මේ පුංචි රටේ නායකයා විනාශ කළා. මේක විස්මයක්.අපට අතීතය අමතක නැහැ. ඉස්සර එක දවසකට දහස් ගණන් මේ කුරිරු ත්‍රස්තවාදයට බිළි වන හැටි අපි බලාගෙන හිටියේ කොයිතරම් නම් කම්පාවකින් ද? මමත් අම්මා කෙනෙක් හැටියට දන්නවා; සුවහසක් අම්මාවරු හිටියේ කොයිතරම් නම් හිතේ ගින්දරකින්ද කියලා. නමුත් අද; දෙයියනේ කියලා මේ රටේ මිනිස්සු හිතේ ගින්දරක් නැතිව ජීවත් වෙනවා.වර්තමානයේ අපි දකිනවා; යුද්ධවලට බිලියන ගණන් වියදම් කරපු රටවල් හිඟන්නන් බවට පත්වෙලා. ආර්ථිකය අතින් පොහොසත් රටවල් අද කඩා වැටිලා. එංගලන්තයේ බැංකු වහගෙන යනවා.ඩුබායිවල දැවැන්ත කර්මාන්ත ශාලා වැහෙනවා. නමුත් අපේ රටේ එහෙම වෙලා නැහැ. සමහරු කටකතා පතුරවනවා ඇඟලුම් කර්මාන්ත වැහෙනවා කියලා. මම ‘ගාමන්ට් ෆැක්ටරි’ නවයක් කරන කෙනෙක්. කෝ වැහිලද? මේවා බොරු. මෙතුමා ගේ නායකත්වය හරහා කිසිම දෙයක් නැති කරන්නේ නැහැ. ඇති කරනවා මිසක්.ජීවත් වීමේ නිදහසක් නැතිව කන්න විතරක් තිබුණට වැඩක් තියෙනවා ද? මහින්ද රාජපක්ෂ මැතිතුමා අද අපට නිදහස් නිවහල් රටක ජීවත් වීමේ වටපිටාව උදා කර තිබෙනවා. ඒක මොනතරම් නම් වටිනවද? බලන්න මෙතුමා උතුරේ අවතැන් වූ දෙමළ ජනතාවට සලකන විදිය.කන්න අඳින්න බෙහෙත් හේත් ඉන්න හිටින්න ලබා දෙන්න කටයුතු කළේ පුදුම කැපවීමකින්. මේ අවතැන් වූවන් අතරින් එක් කෙනෙක්වත් කන්න බොන්න නැතිව මිය ගිහින් කියලා අද වනතුරු අපට ආරංචි වෙලා තියෙනව ද?එතුමා මේ රටේ ජනතාවට ආදරෙයි. ජාති භේදයකින් ආගම් භේදයකින් තොරව ඒ ආදරේ හැමෝටම පොදුයි. රටට ජනතාවට ආදරේ නායකයෙකුගෙන් වැරැදි දෙයක් වෙන්නේ නැහැ.යුද්ධය ඉවර කළා වගේ මේ රට සංවර්ධනය කරන්නට එතුමාට අපි ඉඩ දෙන්න ඕනේ. එතුමා මේ ඉදිරි අවුරුදු හය තුළ පුදුම මහන්සියකින් මේ රට හදන බව අපට විශ්වාසයි.ජනතාවට ළැදියාවක් දක්වන ජනතාවට ආදරය කරන මහින්ද රාජපක්ෂ ජනාධිපතිතුමා මේ රට සුඛිත මුදිත රටක් බවට පත් කරමින් සෞභාග්‍යවත් රටක් බවට ශ්‍රී ලංකාව පත් කරන්නට තිබෙන ඕනෑකම එතුමා සමඟ කටයුතු කරන විට අපටත් හොඳින් දැනෙනවා. ජනතාවත් මේ වෙනකොට හරි දේ තේරුම් අරගෙන ඉන්නේ.මම නිළියක් හැටියට වසර තිස් පහක් තිස්සේ ජනතාවගේ ආදරය ලබමින් ජීවත් වන කෙනෙක්. මම මෙහෙම දේශපාලන වේදිකාවට එකතු වුණේ ප්‍රථම වතාවට යි. ඒ කිසිදු ලාභ අපේක්ෂාවක් ඇතිව නොවෙයි.මම කිසිම ආණ්ඩුවකින්වත් කිසිම දෙයක් ගත්ත කෙනෙක් නෙමෙයි. නමුත් කුමන්ත්‍රණකරුවන් පිරිසකගේ කතාවක් අහලා මම අතිශය භීතියට පත් වුණා. ඒනිසයි මම තීරණය කළේ මෙහෙම ගිහින් ජනතාව දැනුවත් කරන්න. මගේ එකම අවශ්‍යතාවය ඒකයි.දැන් යුද්ධය ඉවරයි. දැන් රට හදන්න මහින්ද රාජපක්ෂ ජනාධිපතිතුමාට ඉඩදෙන්න. මේ රටේ ජනතාව එහෙම ඉඩ නොදුන්නොත් අපේ රට මහා විනාශයකට පත්වන බවට කිසිම සැකයක් නැහැ. ඊට පස්සේ අපට වෙන්නේ තුවක්කු බටය ඉදිරියේ බය භිරාන්ත ව ඉන්නයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=f1001064</link>
    <topic>මහින්ද රාජපක්‍ෂ ජනාධිපතිතුමාගේළමා කාලයේ කතා</topic>
    <author>දෙනගම සිරිවර්ධන</author>
    <content>පිළියන්දල වෙල් යායක ගොයම් පැළ සිටුවීමට තර්ස්ටන් ශිෂ්‍යයෝ ගියහ.පාසලේ විනය භාර ආචාර්යවරයකු වූ කර්නල් කිංස්ලි ප්‍රනාන්දු මහතා සහ සංගීත උපදේශක ලයනල් අල්ගම මහතා ද ඊට සහභාගි වූහ.ශිෂ්‍යයන්ට ගොයම් පැළ බාර දෙනු ලැබිණ. මහින්දට නැවත නැවත ගොයම් පැළ ලබා දීමට ගුරුවරයාට සිදුවිය. අනෙක් ළමයින් සිටුවන ගොයම් පැළ මෙන් පස් ගුණයක් මහින්ද ගේ අතින් සිටුවිණ.“කොහොමද ඔච්චර ඉක්මනට ගොයම් පැළ සිටුවන්නේ?” අල්ගම මහතා ඇසී ය.“අපි ගොවියොනෙ සර්. අපේ තාත්තත් ගොවියෙක්. අපට කුඹුර පුරුදුයි” මහින්ද කීය.“කුඹුර පුරුදු බව නම් පෙනුණා. අනෙක් ළමයි නියරෙ යන්නෙ වැටේය කියල බයේ ලෙඩ්ඩු වගේ වැනි වැනි. මහින්ද මහපාරෙ යන්න වගේ පටු නියරවල් දිගේ යනවා. ඒක අපි දැක්කා. ඒත් මහින්ද ගේ තාත්තා ගොවියෙක් වෙන්නෙ කොහොමද? එයා මන්ත්‍රීවරයෙක් නෙ”“මන්ත්‍රීවරයෙක් තමයි, ඒත් අපේ තාත්තා කුඹුරට බැහැල වැඩ කරන, උදැල්ල, නගුල හොඳට හුරු ගොවියෙක්. මාත් ගමේ ගියාම කුඹුරට බහිනවා. මගේ අයියත් එහෙමයි.”තාත්තා ගොවියකු බවත් තමා ගොවිතැන් කරන බවත් මහින්ද කීවේ ආඩම්බරයෙනි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=f1001065</link>
    <topic> </topic>
    <author>මනෝලි සුබසිංහ</author>
    <content>ස්වාමීන් වහන්සේ නමක විසින් ග්‍රන්ථයක් සම්පාදනය කරන විට බොහෝ විට පාඨක සමාජය බලාපොරොත්තු වනුයේ බුදුන්වහන්සේ ගේ ශ්‍රී සද්ධර්මය පාදක කොටගෙන ලියන ලේඛනයන් ය. අද වන විට ගිහියෝ ද සද්ධර්මය ඇසුරින් ග්‍රන්ථ සම්පාදනයෙහිලා වෙසෙසින් ම ඇල්මක් දක්වති. එහෙත් මා අභිමුව සිටින ස්වාමීන් වහන්සේ ද ලේඛකයෙකි. මේ වන විට ග්‍රන්ථ දොළසක් පමණ උන්වහන්සේ ලියා පළ කොට තිබේ. නමුත් උන්වහන්සේ ගේ ග්‍රන්ථ බලන විට සුවිශේෂි වන්නේ උන්වහන්සේ ලියන්නේ ධර්ම කරුණුම නොවන නිසයි. කාලීන අවශ්‍යතා හඳුනාගෙන ලේඛන කලාවේ නියැළෙන කළුගහකඳුරේ වජිර ස්වාමීන් වහන්සේ අභිනවයෙන් ලියූ ග්‍රන්ථ වන්නේ ‘වසංගත රෝග දුරලමු’ සහ ‘සුපෙම්වත් සුහදිනිය හෙවත් සොඳුරු බිරිඳ’ ග්‍රන්ථයන් ය. පේරාදෙණිය විශ්වවිද්‍යාලයෙන් කලා බාහිර උපාධිය ලැබූ වජිර හිමි වෘත්තියෙන් ගුරුවරයෙකි.ඔබ වහන්සේ ලියූ මෙම ග්‍රන්ථ දෙකට ම පාදක වන්නේ කාලීන සමාජ කාරණා. ගිහි ලේඛකයකු විසින් ඉටු කළයුතු වගකීමක් ඔබ වහන්සේ මෙලෙස ඉටු කරන්නට පෙළඹුණේ කුමන කාරණාවක් පසුබිම් කර ගෙන ද?මේ පොත් දෙක දෙවිදියක්. එකිනෙකට වෙනස් කරුණු කාරණා ඇතුළත් මේ පොත් දෙක ම ලියන්න මට හේතුවක් තිබුණා. ‘වසංගත රෝග දුරලමු’ පොත ගැන මම මුලින් කතා කරන්නම්. ගුරු හිමි නමක් හැටියට මම පාසල් කිහිපයකම ඉගැන්වීම් කළා.මෑතක් වනතුරු සේවය කළේ කොළඹ රාජකීය විද්‍යාලයේ. දේශපාලනික හේතුවක් නිසා මාව රත්නපුර ෆර්ගියුසන් බාලිකා විද්‍යාලයට මාරුවීමක් ලැබුණා. මම ඒ පාසලේ වැඩ බාර ගත් අලුතම වගේ තුන වසරේ පුංචි දියණියක් ඩෙංගු උණ වැළඳී මිය ගියා.ඊට පස්සේ තවත් ශිෂ්‍යාවන් දෙදෙනෙක් නැති වුණා. ඒත් ඩෙංගු වසංගතයෙන්. මාස හතරක් ඇතුළත සිදු වූ මේ මරණ පිළිබඳ දැඩි කම්පාවක් මගේ හිතේ ඇතිවුණා. ඒවගේ ම මමත් ප්‍රායෝගිකව ඩෙංගු උණට ගොදුරු වූ කෙනෙක්.මෙම රෝගයේ බරපතළකම මම අත්දැකීමෙන් විදලා තියෙනවා. රුධිර පට්ටිකා ප්‍රමාණය 11,000ට අඩු වී මගේ ජීවිතය බේරුණෙත් අනූ නවයෙන්. මේ සිද්ධි හැරුණම ලංකාවේ හැම ප්‍රදේශයකම දරුණු ලෙස ඩෙංගු උණ සහ අනෙකුත් උණ රෝග පැතිරෙන්නට වීමත් නිසා මට මෙවැනි පොතක් ලිවීමේ වැදගත්කම හිතට දැනුණා. ෆර්ගියුසන් බාලිකා විද්‍යාලයේ ඒ දැරියන් තිදෙනාගේ අකල් මරණත් අනෙකුත් මියගිය දරුවනුත් ප්‍රමුඛ සියලු දෙනාගේ නාමයෙන් අනාගතේ එවන් විපත් නොවීම සඳහා දැනුවත් කිරීම මගේ ප්‍රධාන අරමුණයි.හැමෝ ම ඇහුවා ඇයි බණ පොතක් ලියන්නේ නැතිව මෙහෙම දෙයක් ලියන්නේ කියලා. ඇත්තට ම බණ පොත් සීයක්් ලිව්වට වඩා සතුටක් මම මේ පොත් දෙක ලිවීමෙන් ලැබුවා.‘සුපෙම්වත් සුහදිනිය හෙවත් සොඳුරු බිරිඳ’ කියන්නේ උපදේශන ග්‍රන්ථයක්. මේ කෘතිය හරහා මට අවශ්‍ය වුණේ; අම්මා ගේ භූමිකාවේ වැදගත්කම නැවැත ඉස්මතු කර දක්වන්න යි.ඔබ වහන්සේට මේ කෘති සම්පාදනයෙහිලා කරුණු එක් රැස් කිරීම විශාල අභියෝගයක් වන්නට ඇති?‘වසංගත රෝග දුරලමු’ කෘතිය ලිවීමේ දී මම විශේෂයෙන් ම ඊට සුදානම් වුණා. මොකද මෙය නිර්මාණශීලි කටයුත්තක් නොවේ. ලියන කරුණු කාරණා 100%ක් ම නිවැරැදි විද්‍යාත්මක කාරණා විය යුතුයි. කලා උපාධියක් ලැබූ මට සෞඛ්‍ය පොතක් ලිවීම ඇත්තට ම අභියෝගයක් නොවුණා කිව්වොත් බොරුවක් වෙනවනේ.මේ පොත ලියන්න මම වසංගත රෝග ඒකකයට ගියා. සෞඛ්‍ය වෛද්‍ය කාර්යාංශයට ගියා. උණ රෝහලට ගියා. නාරාහේන්පිට පිහිටි ඩෙංගු, ක්‍ෂය රෝග, මැලේරියා, බරවා, ජලභීතිකා ආදී රෝග ඒකකවලට ගිහින් තොරතුරු එක් රැස් කර ගත්තා.මේ රෝග සම්බන්ධයෙන් සිටින විශේෂඥ වෛද්‍යවරු හමු වී කතා කළා. සැක තැන් දුරු කර ගත්තා. සැබැවින් ම මෙම වසංගත රෝග පැතිර යෑම වළක්වාගත හැකි වන්නේත් මිනිසාටමයි. එනිසා සමස්ත ජනතාව දැනුවත් කිරීමේ පරම අදිටන ඇතිව මම මේ පොත ලියන්න පෙළඹුණා.‘වසංගත රෝග දුරලමු’ ග්‍රන්ථයේ ඩෙංගු උණ ඇතුළුව මදුරුවන්ගෙන් බෝවෙන අනෙකුත් උණ රෝග වන චිකුන් ගුන්යා, මැලේරියා, ජැපනීස් එස්සෙෆලයිටීස්, බරවා, මී උණ ආදිය වගේ ම කුරුළු උණ, සූකර උණ, සරම්ප,, කම්මුල්ගාය, පැපොල, ක්‍ෂය රෝග, ජලභීතිකාව, අතීසාරය, උණසන්නිපාතය, සෙංගමාලය ආදිය රෝග 20ක් පිළිබඳ වෛද්‍ය විද්‍යාත්මක සත්‍ය තොරතුරු ඇසුරින් මෙහි ලියා තිබෙනවා. රෝගය පැතිරෙන වැළදෙන හැටි සහ ඉන් බේරී සිටින ආකාරය පිළිබඳ සරල බසින් ඕනෑම කෙනෙකුට තේරුම් ගත හැකි පරිදි ලියා තිබීම මෙහි ඇති විශේෂත්වයයි.ඇත්තට ම මදුරු වසංගතය පැතිරෙන්නට ප්‍රධානම හේතුව මිනිසාගේ වැරැදි සමාජ පුරුදුයි. අවිධිමත් ජනපදකරණය, ප්‍රජාව දැනුවත් කිරීමේ අඩුපාඩු, සිවිල් යුද්ධය නිසා සෞඛ්‍ය සුබසාධනය දුබල වීම, ගේ දොර පවිත්‍රව තබා නොගැනීම සහ ගේ දොර අලංකාර කරන්නට යොදන මල් බඳුන්, දිය අගල් ආදි අනවශ්‍ය විලාසිතා මේ හේතු නිසා මදුරු වසංගතය අද ප්‍රබල වෙලා තියෙනවා.එවගේ ම අඩනිරුවත් ලෙස ඇඳීම නිසා මදුරුවා දෂ්ට කිරීමේ ප්‍රවණතාවය ඉතාම වැඩිය.‘සොඳුරු බිරිඳ’ ඔබ වහන්සේ ලියන්නේ කිනම් පසුබිමක සිට ද? මෙවැනි කෘතියක් සම්පාදනයෙහිලා ගිහි ජීවිතයේ අත්දැකීම් වැදගත් සාධකයක් නොවෙද?මේ උපදේශන ග්‍රන්ථය ලියන්නන් විශේෂ කාරණා කිහිපයක් ම තිබුණා. විශේෂයෙන් ම අද සමාජයේ කාන්තාවගේ භූ®මිකාව විශාල පරිහානියකට පත් ව තිබෙනවා. හෙළ උරුමයන් වැනසී වැළලී ගිහින්. සිංහල ඇඳුම අසිංහල වෙලා.කෑම බීම ද වෙනස් වෙලා. සියලුම අනන්‍යතා වළපල්ලට ගිහින්. මේ වළපල්ලට ඇඳ වැටුණු සමාජය නැවැතත් සුඛිත මුදිත කර යහපත් සදාචාර සම්පන්න පරපුරක් බිහි කිරීමේ අඩිතාලම දැමිය හැක්කේ ද කාන්තාවට ය. මේ සියල්ල මව්කුසේ සිට දරුවාට කියා දෙන්නේ අම්මා ය.ඉතින් ඒ බුදු අම්මා කොහි සැඟවුණේ ද? ඇය යළි සකස් කළ යුත්තේ මව් කුසේ සිටින දුවගේ සිට යැයි මට හිතුණා. හොඳ දියණි, හොඳ පෙම්වතිය වී පසුකලෙක හොඳ බිරිඳක් වෙයි.ඒ බිරිඳ හොඳ මවක් වී හොඳ දූ දරුවන් ලොවට දායාද කරයි. එහෙනම් මවගේ භූමිකාව කෙතරම් ප්‍රබල වූ එකක් ද? සීලාචාර ලෙස වැදගත් ගුණගරුක ලෙස දියණිවරු පිළිවෙලකට සකස් කිරීම හරහා සමාජ අනතුරු ද හුඟක් අඩුවෙනවා.ඉතිං මේ පොත ලියන්නට මම සමාජයේ ජීවත් වෙමින් සහ අසා ඇති කියවා ඇති දැනුම ඔස්සේ තොරතුරු එකතු කළා. පූජාවලිය හා සප්ත භාර්යා හා සිගාලෝවාද සූත්‍රය හරහා තොරතුරු මේ ග්‍රන්ථයට ඇතුළත් කළා. විශාකාව හා යශෝදරා චරිතය ද ඇසුරු කර ගත්තා.විවාහය යනු කුමක් ද? එහි පදනම, විද්වත් ප්‍රකාශ, විවාහ සාර්ථක අසාර්ථක වන හැටි බිදෙන හැටි කතාබහ ඇසුරින් තොරතුරු එකතු කර ගත්තා. එවගේ ම වෛද්‍ය සුදර්ශනී ප්‍රනාන්දුපුල්ලේ මහත්මියගේ උපකාර ඇතිව මවකගේ වගකීම ‘ගැබිනිය’ සහ ‘උදා වූ යෞවනිය’ ග්‍රන්ථ ඇසුරු කරගෙන මේ පොතට ඇතුළත් කළා.එවගේ ම ගීත සාහිත්‍ය මෙහි දී මම පරිශීලනය කළා. මේ සියල්ල ඇසුරින් මාතෘකා 26ක් ඔස්සේ කාන්තාවකට විශේෂයෙන් විවාහක බිරිඳකට සුපසන් බිරිඳක් මවක් වන්නට මඟ පෙන්වන කෘතියක් විදියට මේ පොත මම සම්පාදනය කරලා තියෙනවා. එවගේ ම මෙහි විවාහයට අදාල රුවන් වැකිත් විශාල ප්‍රමාණයක් දැක්වෙනවා. මේ කෘතියේ ඇතුළත් සෑම වචනයකින් ම ජීවිතයට අරුතක් ලැබිය හැකියි.මෙම ග්‍රන්ථ හරහා ඔබ වහන්සේ සමාජයට දෙන්නට උත්සහ කරන පණිවුඩය කුමක් ද?අද අපේ විද්්‍යුත් මාධ්‍ය ඔස්සේ අඩනිරුවත උළුප්පවමින් සමාජය විනාශ කරා තල්ලු කරන බවක් දැනෙනවා. අද මේ මාධ්‍ය හැසිරෙන්නේ අපේ දියණිවරුන්ගේ විළිබිය ලැජ්ජාව නැති වන විදියට.මේවායෙන් දියණිය ගලවා ගත හැක්කේ ආදරණීය මවටයි. දියණියට දැනමුතු කියා දිය යුත්තේ ආදරණීය මවයි. එසේ නම් මව සීලාචාර හැදියාවකින් යුත් ගුණගරුක සමාජශීලි කාන්තාවක් විය යුතුයි.අද දරුවන්ගේ ශබ්ද කෝෂය දුර්වලයි. මේකට හේතුව ඥාතීන්ගෙන් දරුවන් ඈත් කිරීමයි. සීයා ආච්චි නැන්දා පුංචි අම්මා ළ¼ඟ රැඳෙනවා නම් ශබ්ද කෝෂය ප්‍රබල වෙනවා.වසංගත රෝග පිළිබඳ කතා කිරීමේ දී ස්වභාව ධර්මයෙන් දැන් අපට සුබ පණිවුඩයක් දීලා තියෙනවා. ඒ තමයි නැවැත අතීතයේ මෙන් සීලාචාරවන්න කියන කාරණය. ඇඳුම කියන්නේ විලි වසා ගැනීම, සීත උෂ්ණයෙන් ආරක්ෂා කිරීම සහ මැසි මදුරුවන්ගෙන් ආරක්ෂා වීමට තිබෙන එකම ආරක්ෂණ විදි ක්‍රමයයි. එනිසා අඩනිරුවත් ලෙස ඇඳුම් හැඳීමෙන් අපි මිදිය යුතුයි.අපේ දරුවන්ට අපි පුංචි කාලේ ඉඳලම බෙල්ලේ සිට දෙපතුල දක්වා ආවරණය වන ලෙස ඇඳුම් ඇඳීමට පුරුදු කළ යුතු ය. සකල විධ වසංගත රෝගවලට ප්‍රධාන හේතුව වන්නේ අපේ අවිචාරවත් හැසිරීම් රටාව සහ ප්‍රතිපත්තිගරුක නොවීම නිසයි.සිල්වත් බවින් පරිපූර්ණ ව හොඳ සෞඛ්‍ය පුරුදු ඇති කර ගැනීම රෝග පැතිරෙන මොහොතක ඉතාම වැදගත් වෙනවා. එවිට මෙම රෝග පහසුවෙන් වළකා ගත හැකි ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=f1001066</link>
    <topic> </topic>
    <author>කලාකීර්ති එඩ්වින් ආරියදාස</author>
    <content>සියවස සපිරෙන ‘දිනමිණ’ පුවත්පතට අභිනන්දන වශයෙන් නිකුත් කෙරුන ‘සියක් ආයු ලැබූ ‘දිනමිණ’ පත්තරේ කතන්දරේ’ නම් උපහාර කලාපය සුවිශේෂී ඓතිහාසික වටිනාකමකින් හෙබි ප්‍රශස්ත ප්‍රකාශනයකි. ශ්‍රී ලංකාවේ ජනසන්නිවේදන ඉතිහාසයෙහි අඛණ්ඩව සියවසක් මුළුල්ලේ ප්‍රකාශිත වූ එකම දිනපතා සිංහල පුවත්පත දිනමිණ යි. ඉරිදා දවස්වලදී ඒ පුවත්පත ප්‍රකාශ නොවතත් එය දිනපතා පුවත්පතක ස්ථාවරය ලබන්නේ ය.දිනමිණ ට සියවස උදාවීම, ප්‍රබල ජාතික සිද්ධියක් මෙන්ම අභිමානවත් සන්නිවේදන අවස්ථාවක් බව සෙසු පුවත්පත් විසිනුත් සම්මාන පූර්වකව පිළිගැනීම, සිත්ගන්නා සුළු ප්‍රවණතාවයකි.1909 යේ සිට 2009 දක්වා වූ සියවස ඇතුළත දිනමිණ විසින් ඉටු කෙරුණු පෘථුල ජාතික මෙහෙවර පිටු සියයක කලාපයකින් සංග්‍රහ කොට දැක්වීමත් විස්මය උපදවන ප්‍රකාශන ක්‍රියාදාමයක ප්‍රතිඵලයයි.ලේක්හවුස් ආයතනයේ සභාපති බන්දුල පද්මකුමාර මහතාගේ සහ ‘දිනමිණෙහි’ වර්තමාන ප්‍රධාන කර්තෘ මහින්ද අබේසුන්දර මහතාගෙත් අනු දැනීමෙන් මේ විශේෂ කලාපය සංස්කරණය කරන ලද්දේ ගාමිණි ජයලත් විසිනි. තමන්ට පැවැරුණු ඒ භාරදූර කාර්යය ඔහු විසින් අති සාර්ථක ලෙස ඉටු කොට ඇත්තේ ය.මේ කලාපයෙහි විශේෂ ලක්ෂණ දෙකක් ඇත්තේ ය. ඉන් පළමුවැන්න නම් දිනමිණ පුවත්පතෙහි සියවසක ඉතිහාසය සැකෙවින් ගෙන හැර දැක්වීමයි. අනික නම් දිනමිණ පුවත්පත පිළිබඳව විවිධ මට්ටමේ ලේඛකයන් විසින් පැවසෙන අදහස් මාලාව නිසි සේ පෙළ ගැස්වීමයි.දිනමිණ පුවත්පතෙහි පුරෝගාමී කර්තෘත්වය දැරූ එච්. එස්. පෙරේරා මහතාගේ චරිත කතාව මෙහි ආගත ලිපි දෙකකින්ම ඉස්මතු කොට දැක්වෙන්නේ ය. මෙයද අගනා ශාස්ත්‍රීය මෙහෙයකි. සිංහල පුවත්පත් කලාවේ ඉතිහාසය ලියන කියන බොහෝ දෙනා දිනමිණේ ආරම්භක කතුවරයා වශයෙන් ඔහු නම් කිරීමෙන් පමණක් නවතිති. ඔහුගේ ජීව විස්තරයක් සැකෙවින් හෝ කියවන්නට ලැබෙන්නේ කලාතුරෙකිනි.එනිසා එච්. එස්. පෙරේරා මහතා අඳුනාගන්නට අවස්ථාව සපයා තිබීමත් අගනේ ය. ආසියාවේ පුවත්පත් කලා ප්‍රකාශන ආයතන හිමියෙකු වශයෙන් උදාර මෙහෙයක් ඉටු කළ ඩී. ආර්. විජයවර්ධන මහතා පිළිබඳවත් මෙහි කෘතඥතා පූර්වක ලිපියක් පළ කොට තිබීම ඉතාම වැදගත් ය.එදා පටන් අද වන තෙක් දිනමිණ කර්තෘ පදවිය හෙබ වූ සන්නිවේදකයන්ගේ නාම ලේඛනය පුවත්පත් කලා ඉතිහාසය හදාරන විද්‍යාර්තීන්ට යහපත් අත්වැලකි.මෙහිදී දිනමිණෙහි කතාව කියාගෙන යන විට පතට නම දුන් හිමිපාණන් වහන්සේ සැමරීම පළමු වන දෙයට පළමුවන තැනදීමේ සත් ක්‍රියාවට ව්‍යක්ත නිදර්ශනයකි.ශ්‍රී ලංකාවේ අධ්‍යාපන ක්‍ෂේත්‍රයෙහිදී මේ රටේ උසස් අධ්‍යාපන කාර්ය රටාව සඳහා ජන සන්නිවේදන විද්‍යාව පිළිබඳ පුරෝගාමී පාඨමාලා නිර්දේශ පත්‍රිකා සකස් කිරීමේ මහා භාග්‍යය මට උදා වුයේ ය.ලේක්හවුස් ආයතනයේ කර්තෘ මණ්ඩලයෙහි කලක් නියුක්තව සිටි මා හිතවත් මෛත්‍රී කාරියවසම් සුහදයාණන්ට එක්තරා වගකීමක් පැවරුණේ ය. ඒ 1969 යේ දෙහිවල කණිෂ්ඨ විශ්ව විද්‍යාලයේ ජන සන්නිවේදන (එදා ජන විඥාාපන) පාඨමාලාව භාරව සිටීමයි. ඒ හිතවතා කණිෂ්ඨ විශ්වවිද්‍යාලයීය ජන සන්නිවේදන පාඨමාලා පිළිබඳ නිර්දේශ පත්‍රිකා සම්පාදනය කිරීමේ පුරෝගාමී මෙහෙය මට භාර දුන්නේය.ඒ මගේ හිතවතා නිසා ශ්‍රී ලංකාවේ උසස් අධ්‍යාපන ඉතිහාසයේ ප්‍රථම ජනසන්නිවේදන පාඨමාලා නිර්දේශ පත්‍රිකා සකස් කරන්නට මට අවස්ථාව ලැබුණේ ය. පුවත්පත් කලාවේ විවිධ අංශ පිළිබඳ පර්යේෂණ පැවැත්වූ ඒ කණිෂ්ඨ විශ්වවිද්‍යාලයීය විද්‍යාර්ථීන්ට එදා සිය ශාස්ත්‍රීය කාර්ය සඳහා මුලාශ්‍ර සපයා ගැනීම බොහෝ සේ අපහසු විය.එහෙත් මේ දිනමිණ සියවස විශේ්ෂ කලාපය එවැනි පර්යේෂකයන්ට මා ඇඟි මූලාශ්‍රයක් වෙයි. පාසල් මට්ටමේ මෙන්ම උසස් අධ්‍යාපන ක්‍ෂේත්‍රයේත් ජන සන්නිවේදනය හදාරන ඇත්තන්ට මේ කලාපය දැනුම් උල්පතකි.සෙසු පාසල් දරුවන් විසින් ද මෙය කියවා ගත යුතුම ප්‍රකාශනයකි. විවිධ වර්ගයේ පර්යේෂණ නිබන්ධන සකස් කරන්නට නොයෙක් ආකාරයේ විද්‍යාර්ථීන්ට සහ උපාධ්‍යාපේක්ෂකයන්ට පැවරෙන්නේ ය.එවැනි පර්යේෂණ සිය ගණනකට (අතිශයෝක්තියෙන් තොරව) මම උපදෙස් දුන්නෙමි. කනිෂ්ට විශ්වවිද්‍යාලයේ සහ විශ්වවිද්‍යාලවලත් තැන්පත් කොට තිබෙන එවැනි පර්යේෂණ නිබන්ධන එයට සාධක සපයන්නේ ය.එසේ උපදේශ දීමේදී පුවත්පත් ඉතිහාසය වැනි විෂය ධාර සඳහා ආශ්‍රය කළ යුතු පත් පොත් නියම කිරීම ඉතාම අපහසු විය. එහෙත් මේ දිනමිණ ‘කතන්දරේ’ ඒ අඩු පාඩුව බොහෝ දුරට සපුරා ලන්නේ ය.දිනමිණෙන් ඉටු වන ඉතා පෘථුල සේවා සමුදාය පිළිබඳ අදහසක් මේ විශේෂ කලාපයෙන් ලද හැකිය. ආගම ධර්මය, නීතිය, පාර්ලිමේන්තු වාර්තාකරණය, ජන සන්නිවේදනය හා ආශ්‍රිත ඡායාරූප කලාව, ක්‍රීඩා කටයුතු ආදී ප්‍රස්තූත දිනමිණෙහි සංග්‍රහ කෙරෙන ආකාරය මේ කලාපයෙන් විචිත්‍ර ලෙස ප්‍රදර්ශනය වෙයි. යම් කිසි පුවත්පතකට දේශපාලන බැල්ම, අද කාගේත් අවධානයට පාත්‍ර වන අංශයකි.දිනමිණ සහ දේශපාලනය අතර සම්බන්ධතාවය (පෘථුල වශයෙන් කිවහොත් ලේක්හවුස් ආයතනය සහ දේශපාලනයත් අතර අන්‍යොන්‍ය බැඳීම්) පිළිබඳව ආචාර්ය සරත් අමුණුගම ඇමැතිවරයා ව්‍යක්ත විවරණයක යෙදෙන්නේය.ඒ ඇමැතිවරයාගේ මතය මෙසේය; ‘. . . . . . එම කාලයේ ලංකාව පාලනය කළ ප්‍රධාන ආයතන හතරක් තිබිණි: 1) රජ ගෙදර 2) පාර්ලිමේන්තුව 3) ලේක්හවුස් ආයතනය සහ 4) ප්‍රධාන ලේකම් කාර්යාලය. දේශයේ රාෂ්ට්‍ර පාලනයේ ප්‍රගතිය කෙරෙහි ලේක්හවුස් ආයතනයේ බලපෑම ඇමැතිවරයාගේ තියුණු විචාරයට ලක් වන්නේ ය.සියවසක ‘දිනමිණ’ ශ්‍රී ලංකාවේ සමාජයට විශ්වවිද්‍යාලයක් වැන්නේ ය. ඒ ශතකය නිමිත්තෙන් පළ කෙරුණු විශේෂ අතිරේකය අනු විශ්වවිද්‍යාලයක ස්වරූපය ගනී. මෙහි ආගත ලිපි ආශ්‍රයෙන් පර්යේෂකයන්ට ශාස්ත්‍රීය නිබන්ධන රුසක් බිහි කළ හැකි වේ.ඒ නිසා මේ කලාපය පාඨක ලෝකයාට පිරිනැමීම ගැන එහි සංස්කාරකයාණන්ටත් ආයතනයේ ප්‍රධාන බන්දුල පද්ම කුමාර සන්නිවේදන ප්‍රභූවරයාටත්, දිනමිණ ප්‍රධාන කර්තෘ මහින්ද අබේසුන්දර මාධ්‍ය ජ්‍යෙෂ්ඨයාටත් දේශයේ කෘතඥතාවය පිරිනැමෙන්නේ ය. ලේක්හවුස් මාණ්ඩලික ජනමාධ්‍ය වෘත්තිකයන්ට, සියවසක දිනමිණේ තතු සොයා බැලීමේ අභියෝගයත් මේ කලාපය මගින් එල්ල වන්නේ ය. දිනමිණ ට ආසිරි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=f1001067</link>
    <topic/>
    <author>සාකච්ඡා කළේ -අසේල කුරුළුවංශ</author>
    <content>මෙවර පැවැත්වෙන ජනාධිපතිවරණය අළලා සංචාරක ප්‍රවර්ධන අමාත්‍ය ෆයිසර් මුස්තාෆා මහතා සමඟ සිදුකළ සාකච්ඡාවකි මේ.රජය පසුගිය මැතිවරණ කිහිපයේදීම යුද ජයග්‍රහණ අළෙවි කළ බවට චෝදනා කරන විපක්ෂය, රජය හදිසියේ ජනපතිවරණයකට ගියේ යුද ජයග්‍රහණයෙන් වාසියක් ගන්න බව කියනවාතිස් වසරක් පුරා මේ රට සංවර්ධන මාවතෙන් පැත්තකට ඇදලා දැම්මේ ත්‍රස්තවාදී ප්‍රශ්නයයි. එයට ස්ථිර විසඳුමක් දෙන්න මහින්ද රාජපක්ෂ මහතාට පෙර බලයේ සිටි කිසිදු නායකයකුට බැරි වුණා.ගෙදරින් උදේ එළියට ගිය මනුස්සයා ආපසු කරදරයකින් තොරව හවසට ගෙදර එයිද කියන අවිශ්වාසය කලක පටන් සමාජයේ තිබුණා. ඒ තත්ත්වය අද වෙනස් වෙලා. මිනිස්සු බියෙන් හා සැකයෙන් තොරව ගමන් බිමන් යනවා.මේක අමුතුවෙන් ජනතාවට කියන්න ඕන නෑ. ඔවුන්ට ඒක දැනෙනවා. ඡන්දයක් පාවිච්චි කරද්දී ජනතාව ඒ ගැනත් සැලකිල්ලට ගැනීම රජයට වලක්වන්න බැහැ. රජයට යුද්ධය අළෙවි කරලා මැතිවරණ දිනන්න ඕන නැහැ.යුද ජයග්‍රහණය සඳහා දායකත්වයක් ලබාදුන් සරත් ෆොන්සේකා මහතා මෙවර විපක්ෂයේ පොදු අපේක්ෂකයා ලෙස ඉදිරිපත්ව සිටිනවා. තමන් තමයි මේ ජයග්‍රහණයේ සැබෑ නියමුවා බව ඔහු පවසනවා.මේ යුද ජයග්‍රහණය තනි පුද්ගලයකුගේ ජයක් නොවෙයි. මෙහි කොටස්කරුවන් විශාල පිරිසක් සිටිනවා. ජනපතිතුමන් සේනාධිනායක වශයෙන් කළ මෙහෙය අතිවිශිෂ්ටයි. එතුමා සෘජු තීරණ නොගත්තානම්, ජත්‍යන්තර බලවේග හමුවේ හිස නැමුවා නම් අද මේ ජයග්‍රහණ රටට අත්වෙන්නේ නැහැ.බටහිර රටවලින් නොයෙක් සම්බාධක පනවද්දි එතුමා රටේ ජනතාව කෙරෙහි විශ්වාසය තබා නොසැලී සිටියා. ඊළඟට ආරක්ෂක ලේකම්වරයා ඔහු හිටපු හමුදා නිලධාරියකු ලෙස ලද අත්දැකීම්ද ප්‍රයෝජනයට ගෙන යුද්ධයට නායකත්වය ලබා දුන්නා. උපකරණ ඇතුළු සියලු පහසුකම් සපුරා දුන්නා.ත්‍රිවිධ හමුදාපතිවරු පොලිස්පති සිට පහළට සිටි සෑම සෙබළකුටම යුද ජයග්‍රහණයේ ගෞරවය හිමිවිය යුතුයි. මේ කවුරු මොන කැපවීම් කළත් ජනතාව ඊට අවශ්‍යය සහාය ලබා නොදුන්නා නම් ප්‍රශ්නය බැරෑරුම් වෙනවා.විපක්ෂයේ ඇතැම් පිරිස් ජනතාව පාරට බස්සවා රජය අපහසුතාවට පත්කර රජයේ හමුදාවන්ගේ ඉදිරි ගමන අඩාල කරන්නට කළ වෑයම් සියල්ල පරාජය කළේ ජනතාවයි. එය අප අගය කළ යුතුයි.ජනපතිවරණයට ඉදිරිපත්ව සිටින ප්‍රධාන අපේක්ෂකයන් දෙදෙනාම යුද ජයග්‍රහණය පිළිබඳව කතා කරනවා. විශේෂයෙන් සරත් ෆොන්සේකා මහතා කියනවා තමන්ගේ සැලැසුම් අනුව ලබාගත් යුද ජයග්‍රහණයේ ගෞරවය තමන්ට නොදී රජයඉන් දේශපාලන වාසි ලබන බවක්,ජයග්‍රහණයට පිරිවර ගොඩයි. පරාජය අවජාතකයි කියලා කතාවක් තියෙනවා. යුද්ධය ජයගත් නිසා අද එහි ගෞරවය තමන්ට හිමිවිය යුතු බව ඇතැමුන් පවසනවා. ඒත් ජනපතිතුමා කිසිදු අවස්ථාවක එවැනි ප්‍රකාශයක් සිදුකර නැහැ. මාගේ පෞද්ගලික මතය නම් මෙහි වැඩි ගෞරවයක් අනිවාර්යයෙන්ම ජනපතිතුමන්ට ලැබිය යුතුයි.යුද්ධය දිනපු නිසා එය දේශපාලන වාසියට රජය යොදා ගැනීම වැරදියි කියන විපක්ෂයෙන් මම අහන්න කැමතියි බැරිවෙලාවත් රජය යුද්ධය පරාජය වූවා නම් ඔබලා එය දේශපාලන වාසියට නොගෙන සිටිනවද කියලා.රටේ තැනින් තැන බෝම්බ පුපුරවලා මිනිස්සු සිය ගණන් ඝාතනය කරන තත්ත්වයට එල්. ටී. ටී.ඊ. ය නැගී සිටියා නම් විපක්ෂයේ වේදිකා තුළ අද රැව් පිළිරැව් දෙන්නේ මහින්ද රාජපක්ෂ ආණ්ඩුව යුද්ධ කරන්න ගිහින් ඇන ගත්ත කියලයි. ත්‍රස්තවාදය යුද්ධයෙන් පරාජය කරන්න නොහැකියි කියන යථාර්ථය මහින්ද තේරුම් නොගත්තා කියයි. අද මේ කිසිවක් විපක්ෂයට කියන්න බැහැ. කියන්න දෙයක් නැතිවුණාම යුද්ධය දිනපු ආණ්ඩුව එම ජයග්‍රහණය ජනතාවට කියන එකත් වැරදියි කියනවා.ජනරාල් සරත් ෆොන්සේකා ජනපතිවරණයට ඉදිරිපත්වීම පිළිබඳ ඔබේ අදහස ?මේක ප්‍රජාතන්ත්‍රවාදී රටක් නිසා ඕනෑම අයෙකුට මැතිවරණයකට ඉදිරිපත් විය හැකියි. ඒක ඔහුගේ අයිතිය හැබැයි ඔහු ප්‍රතික්ෂේප කිරීම හෝ නොකිරීම ජනතාවගේ අයිතියක්.ජනපතිතුමාගේ දේශපාලන ජීවිතයට වසර 40ක් වෙද්දි ජනරාල්ගේ දේශපාලන ජීවිතයට දින 40යි . ගම්සභාවක නිලයක් නොදරපු කෙනෙකුට රටක් පාලනය කළ හැකිද. අද ජනරාල්ව විපක්ෂය ඔවුන්ගේ අත කොලුවක් ලෙස පාවිච්චි කරන්නේ.එජාපය හා ජ.වි.පෙ ප්‍රධාන තේමාව විධායක ජනපති ක්‍රමය අහෝසි කරනවා කියන එකයි. ඒ කියන්නේ ඡන්දෙන් බැරිවෙලාවත් දිනුවොත් සරත් ෆොන්සේකා ගෙදර යනවා කියන එකයි. විධායක ජනපතිධූරය අහෝසි කරන්න ආණ්ඩුක්‍රම ව්‍යවස්ථාවට අනුව පාර්ලිමේන්තුවේ 2/3ක බලයක් අවශ්‍යයි. පවතින මැතිවරණ ක්‍රමය යටතේ එවැනි බලයක් ලබා ගැනීම අසීරුයි.පසුගිය පළාත් සභා මැතිවරණ ප්‍රතිඵල බලනවිට රජයට එවැනි බලයක් ලබා ගැනීමට පුළුවන් බව පේනවා. එහෙත් විපක්ෂයට එය හීනයක් විතරයි. මට ඇත්තටම සරත් ෆොන්සේකා මහතා ගැන කනගාටුයි.මහින්ද රාජපක්ෂ මහතා සමඟ තමන්ට තරග කරන්න බැහැ කියලා රනිල් වික්‍රමසිංහ තේරුම් ගත්තා. ඔහුගේ දීර්ඝ කාලීන අත්දැකීම් ඔස්සේ ඔහුට එය නිවැරැදිව වැටහුණා.ඔහු මොකද කළේ සරත් ෆොන්සේකා බිල්ලට දුන්නා. දේශපාලන අත්දැකීම් නැති සරත් ෆොන්සේකා ඒකට අහු වුණා. අද දේශීය හා විදේශීය කුමන්ත්‍රණකරුවන්, එල්. ටී. ටී. ඊ. හිතවාදින් මහින්ද රාජපක්ෂ ආණ්ඩුව පෙරළීමේ වැඩපිළිවළේ ඉත්තකු ලෙස සරත් ෆොන්සේකා යොදාගෙන තිබෙනවා.පසුගිය ජනපතිවරණයේදී මහින්ද රාජපක්ෂ මහතාගේ ජයග්‍රහණය වෙනුවෙන් සුවිශාල කාර්යභාරයක් ඉටු කළ ජ.වි.පෙ. අද එජාපය සමඟ එක්ව පොදු අපේක්ෂකයා දිනවන්න කටයුතු කරනවා. මෙය අභියෝගයක් නොවේද?ජ.වි.පෙ. ජන පදනම අද හොඳටම පිරිහිලා. ජ.වි.පෙ. නායකයන් අවස්ථාවාදී දේශපාලනයේ නිරත බව අද ඔවුන්ගේ පහළ සාමාජිකයන් තේරුම්ගෙන පක්ෂයෙන් ඉවත් වෙනවා.අනිත් කාරණය ඔවුන්ගේ පක්ෂයේ සිටි ප්‍රබලයින් දැන් ඉන්නේ රජය පැත්තේ. පසුගිය ජනපතිවරණයේදී රටේ ආරක්ෂාව වෙනුවෙන් ක්‍රියාකරන කණ්ඩායම සමඟ එක්වූ ජ.වි.පෙ. ඊට සිව් වසරකට පසු රට පාවා දෙන්නන්ගේ ගොඩට වැටීම ඇත්තටම කනගාටුවක්.ජනපදනම ගිලිහීම තුළ කුමන හෝ ප්‍රධාන පක්ෂයකට හේත්තු වී ජාම බේරා ගැනීමට උත්සහ කළ ජ.වි.පෙ. අධිරාජ්‍ය ගැති පිරිසක් සමඟ එකට සිට ගැනීම මේ රටේ ජනතාව පිළිකුලෙන් යුතුව ප්‍රතික්ෂේප කරනවා.එක්සත් ජාතික පෙරමුණට තරම් ශ්‍රී.ල.නි.ප ය ප්‍රමුඛ එක්සත් ජනතා නිදහස් සන්ධානය නියෝජනය කරන කණ්ඩායමට සුළු ජාතික ඡන්ද එතරම් නොලැබෙන බව සමහරුන් පවසනවා.කාලයක් පුරා මෙරට සුළු ජාතික ඡන්ද බහුතරයක් ලැබුණේ් එජාපයටයි. අපි එය පිළිගන්න ඕනෑ. ඒත් අද එම තත්ත්වය වෙනස්වෙලා. මේ රටේ සියලු ජාතීන්ට රැකවරණයක් ලබා ගන්න පුළුවන් ජනපති මහින්ද රාජපක්ෂ මහතා ජනපතිධූරයට පත්වුණොත් පමණයි. මෙය දෙමළ හා මුස්ලිම් ජනතාව නිවැරැදිව අද අවබෝධකරගෙන තිබෙනවා.ත්‍රස්තවාදය නිමකිරීමෙන් පසු මෙවර ජනපති මහින්ද රාජපක්ෂ මහතා ජනවරමක් ඉල්ලන්නේ රට සංවර්ධනය කරන්නයි. සංචාරක අංශයේ විශාල ප්‍රගතියක් ඉදිරියේදී අපේක්ෂා කළ හැකිද ?සාමයේ පලය මුලින්ම ලැබුණේ සංචාරක ක්ෂේත්‍රයට, මේ වන විට මෙ’රටට පැමිණෙන සංචාරකයින්ගේ 30%ක පමණ වර්ධනයක් පෙන්නුම් කරනවා දෙස් විදෙස් ආයෝජකයන් ලොකු උනන්දුවක් දක්වනවා.මේ ක්ෂේත්‍රයේ මුදල් ආයෝජනය කරන්න දැන් මුළු ලෝකයම පිළිගෙන තිබෙනවා ලංකාව යුද බිය නැති සාමකාමි රටක් බව. වසර 2016 වන විට ලංකාවට වසරකට සංචාරකයන් ලක්ෂ 25ක් ගෙන එන්න ඉලක්කයක් අපිට ජනපතිතුමන් ලබාදී තිබෙනවා. මේ වන විට උතුරු නැඟෙනහිර ප්‍රදේශවල පහසුකම් වැඩි දියුණු කිරීම රජය සිදුකරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=f1001068</link>
    <topic>නව අරුණැල්ලක සුව විඳින මැදවච්චිය</topic>
    <author>ඡායාරූප හා සටහන -හිෙඳීගම සමූහචිත්‍රාරත්න කළුආරච්චි</author>
    <content>මැදවච්චිය ප්‍රාදේශීය ලේකම් කාර්යාලය පැමිණෙන ජනතාවට මෙතැන සිත් ඇදගන්නා ස්ථානයකි.සෑම මේසයක් මතම මල් පොකුරක් තබා ඇත. පිරිසුදුකම පිලිබඳව ඉතා ඉහළ ප්‍රමිතියක් ඇත. මේස මත ෆයිල් කවර මිටි ගණන් නැත. ජතාවගේ යම් වුවමනාවකට යම් අයකෙªට එම කාර්යාලය තුළට දෙවතාවක් පැමිණීමට අවශ්‍ය නොවන්නේ තමන් පැමිණි කාරණය එක් දිනකින් සපුරා දෙන කාර්ය මණ්ඩලයක් සිටින නිසාවෙනි.සෑම අංශයකටම වර්ණයක් ඇත. එම අංශවල ෆයිල් කවර එම අංශයට අදාළ වර්ණයෙන් ඇත. ෆයිල් කවර හදා තියෙන්නේ ඉවත ලන කාඩ්බෝඩ් වලිනි. මැදවච්චිය ප්‍රාදේශීය ලේකම් කාර්යාලය තුළ ඇති කබඩ් ඉවත දමා ඇති ඒවා නොව තාක්ෂණ ක්‍රම මගින් අලුත්වැඩියා කර තිබේ.සමෘද්ධි අංශයේ මූලස්ථාන සමෘද්ධි කළමනාකරු කේ. එච්. එස්. ඩී. වික්‍රමරත්න මහතා ප්‍රකාශ කර සිටියේ මෙවැන්නකි. ‘අඩු ආදායම්ලාභී ප්‍රජාව සවිබල ගැන්වීම සිදු වන්නේ මේ අංශයේ.ජීවනෝපාය සංවර්ධන වැඩසටහනට රුපියල් විසි හය ලක්ෂ හතලිස් හය දාහක් මේ වසරේ ලබා දුන්නා. යටිතල පහසුකම් සඳහා රුපියල් හතලිස් තුන් ලක්ෂ අසූ හත්දාහක් දුන්නා.මින් ග්‍රාමීය මාර්ග, කෘෂි මාර්ග, වාරි පුනරුත්ථාපන කටයුතු ඇළවේලි හැදීම, සොරොව් ඉදි කිරීම සිදු කර තිබෙනවා. සමෘද්ධි බැංකු ණය වශයෙන් රුපියල් හය කෝටි දෙලක්ෂ හතලිස් පන්දහස් හයසිය අසූ තුනක් ලබා දුන්නා.ආපසු අයවීම 95 % යි. සමෘද්ධිලාභීන්ගේ තැන්පත් මුදල් රුපියල් තුන්කෝටි අසූපන්ලක්ෂයක් මැදවච්චිය සමෘද්ධි මහා සංගමය ආයෝජනය කරලා.දිරිය පියස මගින් නිවාස 9 ක් හැදුවා. ගෙයකට අප ලබා දුන්නේ රුපියල් හැට දාහයි. ප්‍රජා දායකත්වය එක නිවසකට තුන් ලක්ෂ විසි පන්දාහකට වැඩිය ලබා දී ඔවුන් එම නිවාසවල පදිංචි වෙලා ජීවනෝපාය සංවර්ධන වැඩසටහන යටතේ කෘෂි කර්මාන්තය සඳහා රුපියල් විසිහය ලක්ෂ හාරදාස් හයසීයක් ලබා දුන්නා. එම මුදලින් මේ වන විට රුපියල් විසි ලක්ෂ හාරදහස් හයසීයක් ආපසු ලැබිලා.මේ ලබා දුන් මුදලට සමාන මුදලක් හෝ ඊට වැඩි මුදලක් ප්‍රතිලාභීන් දායකත්වය ලබාදීලා. අපට ඉන්නේ සමෘද්ධි සංවර්ධන නිලධාරීන් 37 ක් සහ කාර්යාලයේ 4 දෙනෙකු සමග බැංකු නිලධාරීන් 15 ක්.මේ අයගේ කැපවීම ඕනකම නිසා මෙවැනි විශාල වැඩ කොටසක් කොටි ග්‍රහණ වැඩිම තිබූ පළාතකට කිරීමට හැකි වුණා. ජනාධිපති මහින්ද රාජපක්ෂ මහතාගේ ඉදිරිය දකින නායකත්වය නිසා මෙවන් විශ්මිත වැඩ කිරීමට අපට හැකි වූවා.මැදවච්චිය ප්‍රාදේශීය ලේකම් කාර්යාලයේ රාජ්‍ය කළමනාකාර සහකාර නිලධාරිනී නිර්මලා රාජරත්න මහත්මිය ‘සංවර්ධන කටයුතු සඳහා රුපියල් ලක්ෂ දෙදාස් තුන්සීයක මැදවච්චිය ප්‍රාදේශීය ලේකම් කොටස තුළ සංවර්ධන වැඩ මේ වසරේ කර තිබෙනවා. විමධ්‍යගත සහ ජාතික සවිය යටතේ එම මුදල් අපට ලැබුණා. රුපියල් කෝටි පහක් ජාතිත සවිය ගම නැගුම යටතේ ලැබුණා.විමධ්‍යගත මුදල් රුපියල් ලක්ෂ දාසයක් දැනට එම මුදල් සංවර්ධන කටයුතු සඳහා යොදලා 95 % කින් වැඩ අවසන්. 20 % ක් ප්‍රජා දායකත්වය ලැබුණා. ප්‍රජා දායකත්වය ලැබීම නිසා මේ වැඩ කිරීමට පහසු වුණා.ජනාධිපති මහින්ද රාජපක්ෂ මහතා හැමදාම කීවේ ගමේ වැඩ කරන කොට ගමේ අයගේ සහයෝගයෙන් එම වැඩ කරන්න ඕන කියලා. ඒ වැඩපිළිවෙළ ඉතාම සාර්ථකයි. මහින්ද චින්තනයේ එය මනාවට පැහැදිලි කර තිබෙනවා. ගමේ අය ගමට ඕනෑ විදියට වැඩ කරනවා.මේ වන විට කිසිදු ව්‍යාපෘතියක අඩු පාඩු වාර්තාවී නැහැ. මේ සඳහා විශාල දායකත්වයක් අපට ලබා දෙන්නේ ප්‍රාදේශීය ලේකම් මදනායක මහතා. මගේ වැඩවලට කාර්මික නිලධාරීතුමා, සහකාර අධ්‍යක්‍ෂ විමලසිරි යන මහත්වරුන්ගේ සහාය නොමදව ලැබෙනවා. අප කාර්යාලයේ උප්පැන්න සහතිකයක් ලබා ගැනීමට පැමිණෙන ඕනෑම අයකුට එය විනාඩි 5 කින් ලබා දෙනවා.අප කාර්යාලය ලංකාවේම කාර්යාල අතරින් හොඳම කාර්යාලය වශයෙන් කුසලතා සම්මානයකින්ද පිදුම් ලැබුවා. ජනාධිපතිතුමා අතින් අප ප්‍රාදේශීය ලේකම් තුමා එම සම්මානය පසුගිය සතියේ ලබා ගත්තා.අපිට හරිම ආඩම්බරයි. පුණ්‍ය ග්‍රාම වැඩසටහන යටතේ ද රුපියල් පන් ලක්ෂ හැට පන්දාහක් ලබාදී තිබෙනවා. ඒ හේතුවෙන් ත්‍රස්ත කරදර වැඩිම තිබූ මැදවච්චිය දියුණු කිරීමට අපට හැකි වුණා. මැදවච්චිය ප්‍රාදේශීය ලේකම් නීල් ප්‍රසන්න මදනායක මහතා‘ජනාධිපති මහින්ද රාජපක්ෂ මහතාගේ අධීක්ෂණය පරිදි සදාචාර සම්පන්න ජනතාවක් බිහි කර ගම දියුණු කිරීමට අපට ශක්තිය ලැබණා.මහා මාර්ග, නව නිවාස ව්‍යාපෘති, විදුලි යෝජනා ක්‍රම, බහු කාර්ය ගොඩනැගිලි ඇතුළු විශාල ව්‍යාපෘති සිදු කළා. ඒ – 9 මාර්ගය ඉතාම හොඳට හදා තිබෙනවා.මේ කරන ලද වැඩවලට අමතරව මහා මාර්ග අමාත්‍යාංශය මේ පළාතට කෝටි ගණනක වැඩ කර තිබෙනවා. මහා ඝන කැලෑවක් මැද අප වැවක් හැදුවා. ඉන් කුඹුරු අක්කර 800 කට වගා කටයුතු කරන්නට හැකියි.මේ සඳහන් කළේ මේ 2009 වර්ෂයේ කළ වැඩ කටයුතු ගැන. 2006 – 2007 – 2008 වර්ෂවල ඒවාගේම වැඩ ගොඩාක් අප සිදු කළා. අපි ලබන වසරේ සිට සමෘද්ධි බැංකු නිලධාරීන්ට රජයේ මුදල් ලබා නොගෙන අප බැංකු සංගමය මගින් ඔවුන්ට වැටුප් ගෙවීමට කටයුතු කර තිබෙනවා.අපට දානපතියන්, ව්‍යාපාරිකයන්, ත්‍රිවිධ හමුදාවල නිලධාරීන් වාගෙම අනුරාධපුර මහ දිසාපතිතුමා ගොඩාක් උදව් කළා. කරුණා භාරය මගින් (කොළඹ ආනන්ද විදුහල් 89 කණ්ඩායම) නව නිවාස 15 ක්, පෙර පාසලක්, පාසල් විද්‍යාගාරයක්, උසස් පෙළ සමත් ප්‍රදේශයේ දරුවන්ට මාසිකව රුපියල් 500 බැගින් වැසිකිළි 89 ක්, විහාරස්ථානයක්, වල් අලි පහර කෑ අයකුට නව නිවසක්, පුස්තකාලයක්, ජල පෙරන 100 ක් මැදවච්චියට ලබා දුන්නා.මේ වන විට කරුණාරත්න මැතිනිය විසින් කොටි විනාශ කළ විහාරස්ථානයක් දැන් ඇයගේ විශ්‍රාම වැටුපෙන් හදනවා. මේ සියලු කටයුතු කර ගෙන යාමට මගේ් සහෝදර නිලධාරී සේවක පිරිස (මගේ කාර්යාලයේ) රියදුරු මහත්වරුන් මට දැක්වූ සහයෝගය නිසා මෙවැනි දෙයක්කරලා රටට ආදර්ශයක්ද දීමට හැකි වුණා. කොටි ත්‍රස්තවාදී කරදරවල් අලි කරදර මැද ඉතා දුෂ්කර ජීවිතයක් ගත කරමින් අපකල සේවාව පිළිබඳව අපට ආඩම්බර විය හැකියි.ශ්‍රී සෝභිතාරාමාධිපති යකාවැවේ චන්ද්‍රජෝති ස්වාමින්වහන්සේ‘මේ මහකෝන්ගස්කඩ ගමේ එකවර 43 දෙනෙක් කපා කොටා මරා දැම්මා. ගමේ අය ගම දාලා ගියා. ඊට පසු ක්‍රමක් ක්‍රමයෙන් ජනාධිපතිතුමා යුද්ධය ජයග්‍රහණය කරන කොට ප්‍රාදේශීය ලේකම්තුමා ඒ ගම දාලා ගිය අය නැවත පදිංචි කළා.ජනාධිපතිතුමා මූලිකවී රුපියල් ලක්ෂ 87 ක විදුලි යෝජනා ක්‍රමයක් ලබාදී එය විවෘත කර දුන්නා. පන්සල ක්‍රම ක්‍ර‍්‍රමයෙන් හදාගෙන යනවා. ජනාධිපතිතුමා යුද්ධය අවසන් කරන ගමන් අපේ ගම හැදුවා. එදා වෙඩි හඬ ඇහෙන කොට හතර වටේ දුවපු අය අද ජනාධිපතිතුමාට පින් දිදී නිදහසේ ජීවත් වෙනවා. මහකෝන්ගස්කඩ 48 තුලාන ග්‍රාම නිලධාරී එස්. එම්. එම්. එස්. සෙනෙවිරත්න මහතාමේ ගම්වල හැමදාම කොටි හිටියා. ඔවුන් තමයි මේ ගම් විනාශ කළේ. ජනාධිපතිතුමා මේ භයංකර යුද්ධය නතර කරමින් ගම හදා දීමට උදව් කළා. දැන් ගමට විශාල අඩු පාඩුවක්ව පැවැති විදුලිය ලබාදීලා.අපි වවමු රට හදමු කෘෂිකාර්මික වැඩසටහන යටතේ ගොවිතැන් වැඩ කරලා. ඒ කටයුතුවලට විශාල මුදලක් ලබාදී තිබෙනවා. මේ පළාතේ මෙවර උඳු වගාව ඉතා හොඳට කර තිබෙනවා.අද උඳු කිලෝ එකක් රුපියල් 180 යි. මීට සතියකට විතර කලින් ගොවි මහතෙකු උඳු කිලෝ 50 ක් අලෙවි කර රුපියල් 9000 ක් ලබා ගෙන තිබුණා.ඉදිරි කාලයේ දී විශාල ධනස්කන්ධයක් මේ පළාතේ ජනතාව රටට ලබා දෙනවා. රට සංවර්ධන කිරීම දැනටම ජනාධිපති මහින්ද රාජපක්ෂ මහතා ආරම්භ කරලා. එයා තවදුරටත් ඉදිරියට සාරථකව කර ගැනීමට එතුමාට මේ පළාත්වල ජනතාව සහයෝගය ලබා දෙනවා. එය කාටවත්ම වළක්වන්න බැහැ.හීරල්ලුගම නිවාස ව්‍යාපෘතිය ජනපති නියමයෙන් නිමා කළේ කාරණා දෙකක් මූලික කරගෙනය. නිවාස නැති අයට නිවාස ලබාදීම සහ ත්‍රස්තවාදීන්ගේ ගමන් මාර්ගය වූ මේ ගම්මානය තුළ නිවාස සාදා ජනතාව පදිංචි කර ත්‍රස්තවාදීන්ගේ ගමන් මාර්ගය අහුරාලීම අනෙක් අරමුණ විය. එම කරුණු දෙකම අද සාර්ථකවී ඇත. ඒ ජනපතිගේ් දූරදර්ශී ඉදිරි දැක්මයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=f1001069</link>
    <topic> </topic>
    <author>සටහන -උදිත ගුණවර්ධන</author>
    <content>ව්‍යාපාරික මිල්ටන් ගලප්පත්ති මහතා ඉදිරි ජනාධිපතිවරණයේ දී ජනතාව කටයුතු කළ යුතු ආකාරය හා පසුගිය වසර හතරේ දී ජනාධිපතිතුමා සිදුකළ කාර්ය භාරය පිළිබඳ සිදුකළ සාකච්ඡාවක් ඇසුරින් මෙම ලිපිය සැකැසේ.ජනාධිපති මහින්ද රාජපක්ෂ මහතා මා මුලින්ම දැන හඳුනා ගත්තේ එක් දහස් නවසිය හැත්තෑව තරම් ඈත අතීතයකදී. එදා රාජපක්ෂ මැතිතුමා හිරිමල් වියේ තරුණයෙක්. මගේ මුල් ගම හම්බන්තොට දිස්ත්‍රික්කයේ බෙලිඅත්තය. ඒ නිසා එදා සිටම මහින්ද රාජපක්ෂ චරිතය පිළිබඳ මගේ හදවතේ විශාල ගෞරවයක් තැන්පත්ව තිබුණා.1970 වර්ෂයේ දී එදා බෙලිඅත්ත ආසනයට තරග කළේ මහින්ද රාජපක්ෂ මහත්තයා. එම මැතිවරණයට තරුණයකු ලෙස තරග කරද්දී මං හිරිමල් තරුණයෙක් ලෙස මාගේ් පළමු ඡන්දය ලබා දුන්නේ මහින්ද රාජපක්ෂ මහත්තයටයි.එදා මා තරුණයකු ලෙස ගත් තීරණය පිළිබඳ අද සතුටට පත් වෙනවා. ජනාධිපතිතුමාගේ රට සුරකින සටනට මට පළමු ශක්තිය ලබා දීමට පුළුවන් වීම මා ලද භාග්‍යක් ලෙස සලකනවා.මා දකින ආකාරයට එදා සිටි මහින්ද රාජපක්ෂ මහතා සහ අද සිටින මහින්ද රාජපක්ෂ මහතා අතර වෙනසක් නෑ. එදා සිටි නිහතමානී , සංවේදී මිනිසාට අදත් අප ආදරය කරන්නේ ඔහුගේ එම සුවිශේෂ ලක්ෂණයටයි.අද අපේ ජනාධිපතිතුමාට විරුද්ධව නැඟෙන ප්‍රධානතම චෝදනාව වෙලා තියෙන්නේ ඔහු මෙරට ප්‍රජාතන්ත්‍රවාදය සහමුලින්ම වනසන බව සහ මානව අයිතීන් උල්ලංඝණය කරන බවයි.අද ජනාධිපතිතුමා දේශපාලන වශයෙන් විනාශ කරන්නට විපක්ෂය මේ චෝදනා එල්ල කළා. මෙරට බහුතර ජනතාව මේ වන විට ඇත්ත නැත්ත කුමක්ද කියා මනා ලෙස වටහා ගෙන සිටින්නෙ.එදා ලාම්පු කළගෙඩි සෙල්ලම් පෙන්වා, මහ මැතිවරණ සිතියම හකුලා දැමූ අයත් , 1988 දී ඡන්දය පාවිච්චි කළ ඡන්ද දායකයන් මරා දැමූ අයත් අද මේ මොහොතේ දී එකට එක්ව ජනාධිපතිතුමාට විරුද්ධව පෙළ ගැසී සිටීම පුදුම සහගතයි. අද පාරිශුද්ධ ප්‍රජාතන්ත්‍රවාදය ගැන කතා කරන විපක්ෂය , එදා කටයුතු කළ ආකාරය ජනතාවට හොඳාකාරවම මතකයි. එනිසා ඔවුන්ට බහුතර ජනතාවක් රැවටීමට හැකියාව ලැබෙතැයි විශ්වාස කළ නොහැකියි.1977 දී ජේ. ආර්. ජයවර්ධන ජනාධිපතිතුමා මහ මැතිවරණයෙන් බලය ලබා ගත්තේ ප්‍රජාතන්ත්‍රවාදය ආරක්ෂා කිරීම ධර්මිෂ්ඨ සමාජයක් ගොඩනැගීම වැනි ප්‍රතිපත්ති රාශියක් ඉදිරිපත් කරමිනුයි.එහෙත් එයින් පසු සිදු වු දේ පිළිබඳ ජනතාවට හොඳ මතකයක් සහ අවබෝධයක් තිබෙනවා. එදා ඒ සියලු දේ සඳහා සක්‍රීය ලෙස දායකත්වයක් ලබාදුන් එජාපය ම අද ප්‍රජාතන්ත්‍රවාදය පිළිබඳ කතා කිරීම විහිළුවක්.ජනාධිපතිතුමාගේ පාලන කාලය තුළ මෙරට ආර්ථිකය බිඳ වැටුණ බව හා ව්‍යාපාර ක්ෂේත්‍රය බිඳ වැටුණ බව ප්‍රධාන තර්කයක් වෙලා එහෙත් අප දකින ආකාරයට නම් ලෝකයේ මහා ආර්ථික අර්බුදය හමුවේ පවා අප රටට කෙළින් සිට ගැනීමට පුළුවන්කම ලැබී තිබෙන බවයි.මෙය අප රටක් ලෙස ලැබූ ජයග්‍රහණයක් මෙන් ම ලෝකයටම ආදර්ශයක් සපයාගත හැකි අවස්ථාවක් ලෙස සඳහන් කරන්න පුළුවන්.අපට වඩා ආර්ථික අතින් බලවත් රටවල් ශීඝ්‍ර ලෙස බිද වැටෙද්දී අප රට ආර්ථික ස්ථාවරයක් පවත්වාගෙන යාමට පුළුවන්කම ලැබීම වුණත් ජයග්‍රහණයක් ලෙස සඳහන් කළ හැකිය. මා හඳුනාගෙන ඇති ආකාරයට මෑත කාලයේ දී රටේ ආර්ථිකය අතිශය සාර්ථක ස්ථාවර තැනක රඳවා තබා ගැනීමට හැකි වුණේ වර්තමාන රජයට පමණි.මෙහි දී අප මෙතෙක් කල් වන්දනීය ලෙස සලකනු ලැබුවේ යුරෝපා රටවල් පමණි. එහෙත් ජනාධිපතිතුමාගේ අනගි විදේශ ප්‍රතිපත්තිය නිසා අපට අද ඉතාමත් සෘජු හා නොබිය විදේශ ප්‍රතිපත්තියක් අනුගමනය කිරීමට පුළුවන්කම ලැබී තිබෙනවා.යුද ජයග්‍රහණයට පවා සෘජු ලෙස බලපෑ ප්‍රධාන කාර්යය වුණේ මේ විදේශ ප්‍රතිපත්තියයැයි සඳහන් කිරීම අතිශයෝක්තියක් නෙමෙයි.ඒ නිසා විදේශ ප්‍රතිපත්තිය අතින්ද ජනාධිපතිතුමාගේ පාලන කාලයට හිමි වන්නේ සුවිශේෂි ස්ථානයකි. මං ඒ විදිහට සඳහන් කළේ ජනාධිපතිතුමාගේ නිවැරැදි පාලන ක්‍රමය පිළිබඳ එක් උදාහරණයක් පමණයි.ජනාධිපතිතුමාගේ පාලන කාලය තුළ සිදුකළ කාර්යභාරයන් කිහිපයක් පිළිබඳ ඉහතින් මා පැවසුවා. මගේ් හැඟීමට අනුව රටට ඉදිරියටත් සේවය ඉෂ්ඨ කළ හැකි එකම නායකයා මහින්ද රාජපක්ෂ මහතායි. ඒ නිසා ඉදිරි ජනාධිපතිවරණයෙන්ද ජයග්‍රහණය කරවිය යුත්තේ එතුමාය.එමෙන් ම මෙහි දී නැඟෙන තවත් විපක්ෂ තර්කයක් වන්නේ ජෙනරාල් සරත් ෆොන්සේකා මහතා දකුණේ වෙරළබඩ ප්‍රදේශ පදනම් කරගත් පුද්ගලයකු නිසා දකුණේ වෙරළ බඩ ජනතා සහය ජෙනරාල්වරයාට හිමිවන බවයි. එහෙත් මා හට එම තර්කය පිළිගත නොහැකියි.මං මේ ප්‍රදේශ ආශ්‍රිත වෙළෙඳ ව්‍යාපාර කටයුතු කරන පුද්ගලයෙක් නිසා මා දකින සත්‍ය නම් රටේ සියලු ප්‍රදේශවල මෙන් ම දකුණේ වෙරළ බඩ ප්‍රදේශවල ජනතා සහයද ජනාධිපතිතුමාට හිමි වන බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>06</day>
    </date>
    <link>http://www.dinamina.lk/2010/01/06/_art.asp?fn=f10010610</link>
    <topic>දේශයේ අරාජිකත්වයට කැසකවන්නෝ</topic>
    <author>ජේ. එම්. ජයතිලක</author>
    <content>ඉතිහාසය යනු යටගියාවයි. අතීතයේ සිදු වූ දෑ අප ඉගෙන ගන්නේ එමඟිනි. අතීතයේ සිදු වූ දෑ එලෙසින් ම සිදු නොවුණ ද, ඊට සමාන්තරව හෝ ඊටත් වඩා වැඩියෙන් සිදු වූ අවස්ථා ද බොහෝය.ඒ නිසාය අප අතීතයෙන් පාඩම් උගතයුත්තේ. පළමු ලෝක යුද්ධය ඇති වී එය නිමාව දුටුයේ 1918 කාලයේ දීය. එහි බියජනක බව දුටු එවකට සිටි ලෝක නායකයන් එවැන්නක් යළි සිදු නොවීම සඳහා ජාතීන්ගේ සංගමය නමින් සංවිධානයක් පිහිටුවා ගත් බව අපි දනිමු.එහෙත් දෙවැනි ලෝක යුද්ධය ඇති වී ලෝකයේ රාජ්‍ය ගණනාවක් සම්බන්ධ කර ගනිමින් ලක්ෂ සංඛ්‍යාත මිනිස් ඝාතනයක් සිදුවීම අදත් අප සංවේගාත්මකව සිහි කරමු.පුරා අවුරුදු 30 ට නොඅඩු කාලයක් මෙරට දරුණු ත්‍රස්තවාදයකට ගොදුරුව තිබුණි. ජේ. ආර්. ජයවර්ධන ජනාධිපතිවරයාගේ සිට චන්ද්‍රිකා කුමාරතුංග බණ්ඩාරනායක ජනාධිපති තුමිය දක්වා වූ රාජ්‍ය නායක නායිකාවන් මෙය වැළැක්වීම සඳහා නොගත් උත්සාහයක් නැත.තිම්පු සාකච්ඡා, ජිනීවා සාකච්ඡා ආදී වශයෙන් දේශීය හා විදේශීය වශයෙන් ද මේ සඳහා විසඳුම් සෙවීමේ සාකච්ඡා පැවැත් වූ බවත්, ඒවා කුමන ආකාරයකින් හෝ කඩාකප්පල් වූ බවත් ඉතිහාගත සාක්ෂි වේ.මේ සඳහා ඉන්දියාවේ සිට අමෙරිකා මැදිහත් වීම් ද වරින් වර ඇති වූ බව මෑත ඉතිහාසය තුළ අපට දැක ගත හැකි ප්‍රවණතාය. අවසානයේදී රනිල් වික්‍රමසිංහ මහතා අගමැති වශයෙන් ද, චන්ද්‍රිකා කුමාරතුංග මැතිණිය ජනාධිපති වශයෙන් ද සිටි කාලයේ නොර්වේ සෝල් හයිම්ලාගේ මැදිහත් වීමෙන් කුප්‍රකට සටන් විරාම ගිවිසුමක් අස්සන් කළ බවත්, එමඟින් මේ රට මහත් බියජනක සහ ඛේදාන්තයකට ඇද දමා තිබූ බවත් මෙරට ජනතාවට අලුත් කතාවක් නොවේ.මේ කාලය තුළ හමුදා බැරැක්කවලට සීමා කළ අතර, එල්. එල්. ටී. ඊ. සංවිධානය ප්‍රභාකරන් ගේ අණ මත ඔවුන්ගේ සීමාවන් හැකි උපරිමයෙන් වර්ධනය කරගත් බව 2007 වර්ෂය වන විට හොඳින් පැහැදිලි වූ කරුණක් විය. මේ ආකාරයට එල්. ටී. ටී. ඊ.ය තමන් ශක්තියෙන් අඩු වන සෑම අවස්ථාවක ම විදේශ මැදිහත් වීමක් මත හෝ සටන් විරාමයක් ඔස්සේ හෝ තම ශක්තිය වර්ධනය කර ගනු ලැබීය.සටන් විරාමය පිළිබඳ ගිවිසුම ඔස්සේ ඔවුන් ශක්තිමත් වීම උපරිමයට සිදු කර ගන්නා ලදී. සටන් විරාමය ඔස්සේම ඒකපාක්ෂිකව එය කඩ කරමින් මහා පරිමාණ මිනිස් ඝාතන ගණනාවක් සිදු කරන ලදී. ඒ අතරම රටේ හැම තැනකින්ම මරාගෙන මැරෙන ප්‍රහාර එල්ල විය.රටේ මෙවන් අවාසනාවන්ත තත්ත්වයක් නිර්මාණය වෙමින් රාජ්‍ය බලයට දැඩි මර්ධනයක් එල්ල කරමින්,, සිය දේශ මායිම් ව්‍යාප්ත කරමින් සිටි අවස්ථාවක වර්තමාන ජනාධිපති මහින්ද රාජපක්ෂ මහතා බලයට පත් විය. එතුමාගේ ඡන්ද පොරොන්දුව වූයේ ත්‍රස්තවාදය මෙරටින් තුරන් කිරීමයි.ඒ වන විට මෙරට විධායක බලය ඇති ජනාධිපතිවරු, පතිනියන් මෙම බියකරු ත්‍රස්තවාදයේ ගොදුරු බවට පත් ව තිබුණි. ප්‍රවීණ හමුදා නිළධාරීන් පවා එල්ටීටීඊයේ ඝාතනයන්ට ගොදුරුව තිබුණි.එසේ මෙරට ජාතික දේශය වෙලා ගනිමින් ලෝක මට්ටම දක්වා පැතුරුණු ලෝකයේ දරුණුම ගරිල්ලා සංවිධානයක්, එහි හදවතටම පහර දී විනාශ කර දැමීමට 2009 මැයි වන විට හැකි වූයේ ඇයි? අපි ගැඹුරින් විමසා බැලිය යුත්තේ එම කරුණයි.වත්මන් ජනාධිපතිතුමා බලයට පත් වීමට පෙරාතුව සිටි හමුදා නායකයන්ම, එම ත්‍රිවිධ හමුදාව ම යොදා ගෙන මෙවන් බියකරු ත්‍රස්තවාදයක් විනාශ කළේ කෙසේද? පෙරටත් වඩා විදේශ මැදිහත් වීම්, බලපෑම් පවතිද්දීත් එම හාස්කම කළේ කෙසේද?ඉදිරි මැතිවරණය පිළිබඳ විමසීමේදී මෙම මැතිවරණය සඳහා වෙන කවර දාකටත් වඩා විදේශ මැදිහත්වීම්, රාජ්‍ය නොවන සංවිධානවල අත පෙවීම් හා එල්ටීටීඊයේ ඉතිරි වී ඇති විදේශ බළල් අත් හා ඔවුන්ගේ කොල්ල කා ගත් විදේශ මුදල් මේ රට පුරා විසිරෙන්නට හොඳටම ඉඩකඩ ඇත. එපමණක් ද නොව ජාත්‍යන්තර ඔත්තු සේවා දැනට මේ රට ගමන් කරන දිශාව තේරුම් ගෙන ඉතාම සූක්ෂම අයුරින් සිය වැඩ කටයුතු සංවිධානය කරන්නට දැනට ම පේවී ඇතුවාට සැක නැත.ඒ අතරම දකුණු ආසියාතික දේශපාලනයේ නැගී එන හමුදා ප්‍රවණතා හඳුනාගෙන ඒ ඔස්සේ රට අරාජික කිරීමට මාන බලන බව ද අප මෙහිදී අමතක කළ යුතු නැත. දැනටමත් දූරදර්ශීව කටයුතු නොකරන රටට, ජාතියට හැඟීමක් නැති දේශීය ප්‍රතිගාමී බලවේග කැස කවන්නේ අලුත් නායකත්වයක් යන්න පෙරටු කොට ගෙනය.ප්‍රතිගාමී බලවේගයන්හි පරණ නායකත්වයට මේ රටේ ඉඩක් නැති බව ඔවුන් හොඳටම හඳුනා ගෙන ඇති බව එයින් ම සක්සුදක් සේ පැහැදිළි වේ. එමෙන්ම අපේ රටේ වර්තමාන ජනතාවට ප්‍රතිගාමී නායකත්වය ඈතදීම හඳුනා ගැනීමට හැකි බව පසුගිය මැතිවරණ ගණනාව තුළදීම හොඳින් පැහැදිලි වූ කරුණක් විය. වර්තමානයේ විදේශ බලවේග යම්තාක් පරාජය කරමින් ඉදිරියට පැමිණ ඇති වර්තමාන ජනාධිපතිතුමාට එරෙහිව එන විකල්ප බලවේග හඳුනා ගැනීමේ හැකියාව මෙරට ජනතාවට ඉදිරියේදීද පවතින බව මගේ විශ්වාසයයි.අපේ ජනතාවට එවන් හඳුනා ගැනීමක් නොමැත්තේ නම් යළිත් ජාතියම අවාසනාවන්ත තත්ත්වයකට ඇද වැටෙනු නොඅනුමානය. දැන් අපට අවශ්‍ය වන්නේ ත්‍රස්තවාදය පරජය කළා සේම අපේ රටේ සංවර්ධනය, පුනර්ජීවනය ඇති කර ගැනීමයි. ඒ සඳහා ගොවිකම නාඳුනන, දේශපාලන අත්දැකීම් නැති, කොපමණ ධනය ලැබුණත් මදියි කියන නායකයන් අවශ්‍ය වන්නේ නැත. අනෙක් කරුණ වන්නේ මෙවර රටේ සම්මානනීය ප්‍රමුඛ පුරවැසියා (ජනාධිපති) තෝරන මෙම මැතිවරණයේ දී ප්‍රබල ම පක්ෂය වූ එක්සත් ජාතික පක්ෂයෙන් පැහැදිලි අපේක්ෂකයෙක් ඉදිරිපත් කිරීමට තරම් ඔවුන්ගේ මේ රට උදෙසා කරන ලද අතීත හපන්කමක් නැති බව පැහැදිලි ය.එක්සත් ජාතික පක්ෂ නායකයාට යළි වතාවක් පරාජය වෙන්නටත් බැරිය. නායකත්වයට පත් වන්නටත් බැරිය. ඒ නිසාම ඔහු ජාමෙ බේරා ගෙන වැඩේ පරාජයෙන් තොරව කෙළවර කරන්නට අලුත් මුට්ටියක් තෝරා ගෙන ඇත.මෙම මැතිවරණය හැම අතින්ම ඔහුට වැදගත් වන හෙයින් ඔහු මේ සඳහා පළමුව මුට්ටිය දමා බලන්නේ අහම්බෙන් මේ මුට්ටියට වත් ඡන්දය ලැබේද කියාය. එහෙත් රටේ පවතින වාතාවරණය අනුව දේශපාලනය නොදන්නා අයට පාලනය කිරීමට ද නොහැකිය යන්න ඔප්පු කරමින් 2010 දී ජනාධිපතිවරණයේදී කණා මුට්ටිය බිඳීමක් නොව හොඳට දෑස් ඇතියවුන් දෑස් ඇරගෙන බලා සිටින්නේ මුට්ටිය පොඩිකර දමා ඉතිහාසයේ කුණු ගොඩටම මුට්ටි කෑලි හලන්නටය.ඉතිහාසයේ නම ලියවුණත් සමහරුනට එය වංශ කතාවේ රඳවා ගන්නට වාසනාවක් නැත. වංශ කතාවේ සුවඳ හමන චරිත වන්නේ ජනතාවට සේවය කරන ලද අයම මිස ඉන් පරිබාහිර අය නොවේ.එහෙයින් ඉදිරි කාලයේදී භාග්‍යවන්තයෝ ඉතිහාස පොත දිග හරින අතර අභාග්‍යවන්තයෝ තම කීර්තිනාමය ඉතිහාස පොතෙන් මකා ගන්නවා ඇත. මේ අප මෑත ඉතිහාසයෙන් ඉගෙන ගන්නා හොඳම පාඩම වන්නේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=n1001071</link>
    <topic>අති භයානක කුමන්ත්‍රණයක්</topic>
    <author>ප්‍රාර්ථනා වීරසිංහ සහ චින්තා රණසිංහ</author>
    <content>ඉහත සඳහන් කොන්දේසි ඉටු කිරීම සඳහා සරත් ෆොන්සේකා, දෙමළ ජාතික සන්ධානය සහ ජාත්‍යන්තර කොටි හිතවාදී කල්ලි සමඟ එක්ව කුමන්ත්‍රණයක යෙදී සිටින බවට රජයට තොරතුරු හෙළි වී තිබේ. ඊනියා සටනේ අලුත් පරිච්ඡේදයක් ආරම්භ කරන බවට, එල්. ටී. ටී. ඊ. සංවිධානයේ නිල නොලත් නායකයා ලෙස සැලකෙන රුද්‍රාකුමාර් කැර තිබූ ප්‍රකාශයකින් එම කුමන්ත්‍රණය අනාවරණය වේ.එල්. ටී. ටී. ඊ. ක්‍රියාකාරිකයකු වන වසන්ත රාජා ලන්ඩනයේ සිට ප්‍රකාශයක් නිකුත් කරමින් රුද්‍රාකුමාර් ගේ ප්‍රකාශයට සමාන අදහසක් පළ කැර තිබුණු බව ජනමාධ්‍ය ඇමැති ලක්ෂ්මන් යාපා අබේවර්ධන මහතා මාධ්‍ය වෙත ඊයේ (6) කරුණු අනාවරණය කෙළේය. සරත් ෆොන්සේකා මහතා දෙමළ ජාතික සන්ධානය සමඟ ගිවිසුමකට එළඹගැනීම එහි ආරම්භයක් විය හැකි බවද මේ එකඟතාව පසුපස බරපතළ දේශපාලන කුමන්ත්‍රණයක් තිබෙන බව අනාවරණය වන බවද ජනමාධ්‍ය ඇමැතිවරයා කීය.දෙමළ ජාතික සන්ධානය සහ විපක්‍ෂයේ අපේක්‍ෂකයා, ඇතිකර ගත් රටට හෙළි නොකරන ගිවිසුමෙන් ඉහත කොන්දේසිවලට අමතරව තවත් කාරණා ගණනාවක් තිබෙන බව ද එම කොන්දේසිවලට ෆොන්සේකා මහතා ඇතුළු රනිල්, මනෝ, හකීම් කණ්ඩායම එකඟ වී ඇති බවද තහවුරු වී ඇතැයි ඇමැතිවරයා කියයි.දෙමළ ජාතික සන්ධානය ජාත්‍යන්තර කොටි සංවිධානය සමඟ පැවැත්වූ සාකච්ඡාවල ප්‍රතිඵල මත මේ කරුණු විපක්‍ෂ අපේක්‍ෂකයා පිළිගෙන ඇති බව වාර්තා වේ.දෙවන මහා පාවාදීම ලෙස සැලකිය හැකි ෆොන්සේකා දෙමළ ජාතික සන්ධානය අතර ගිවිසුම වහාම රටට හෙළි කරන ලෙස ඇමැතිවරයා ප්‍රකාශ කැර සිටියේය. නැවත වරක් ඊළමට මඟ පෑදෙන මේ මහා පාවාදීම රජය තරයේ හෙළා දකින බවත්, එම ගිවිසුම වහාම රටට හෙළි කරන ලෙසත් ඇමැතිවරයා අභියෝග කෙළේය. මෙම ගිවිසුමේ ඇති භයානක තත්ත්වය නම් ෆොන්සේකා පැරදුන විට පැරදුන ජනාධිපති අපේක්‍ෂකයා ඉහත ඉල්ලීම් ලබා දීමට එකඟ වී සිටින බවට ජාත්‍යන්තරයට මතයක් ගෙන යෑමට හැකි වීම යැයි ද අමාත්‍යවරයා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=n1001072</link>
    <topic>කලින් දැනුම් දී තිබුණත් මැතිසබේදී ෆොන්සේකා වෙනුවෙන් කිසිවකු නෑ</topic>
    <author/>
    <content>සරත් ෆොන්සේකා මහතාගේ අවි ගනුදෙනු පිළිබඳව පාර්ලිමේන්තුවේදී කරුණු හෙළි කරන බවට ආණ්ඩු පක්ෂය කළින් දැනුම් දී තිබියදීත් ෆොන්සේකා මහතාගේ සමීපතම හිතවාදින් කිසිවකු පෙරේදා අදහස් දක්වන්නට ඉදිරිපත් වූයේ නැත.එක්සත් ජාතික පක්ෂයෙන් ලක්ෂ්මන් සෙනවිරත්න සහ ජනතා විමුක්ති පෙරමුණෙන් බිමල් රත්නායක මහත්වරු පමණක් ෆොන්සේකා මහතා වෙනුවෙන් අදහස් දැක්වූහ.රනිල් වික්‍රමසිංහ, රවි කරුණානායක, අනුර දිසානායක , මංගල සමරවීර, රවුෆ් හකීම්, මනෝ ගනේෂන් මහත්වරු අදහස් දැක්වීමට ඉදිරිපත් වී නොසිටියහ. සභාවේ සිටියේ බිමල් රත්නායක සහ අනුර කුමාර දිසානායක යන ජවිපෙ මන්ත්‍රීවරුන් පමණකි.ෆොන්සේකා මහතාගේ බෑනා වන ධනූක තිලකරත්න මහතාගේ ‘හයිකෝෆ්’ සමාගම සමග අවි ගනු දෙනු කිරීම් සම්බන්ධයෙන් විවාදයකට පැමිණෙන්නැයි ආණ්ඩු පක්ෂයේ මැති ඇමැතිවරුන් කළ අභියෝගයට ඉදිරිපත් නොවීම හේතුවෙන් අවි මිලදී ගැනීම් සම්බන්ධයෙන් වූ සියලු ලියකියවිලි පාර්ලිමේන්තුවේ සභාගත කරන්නට ආණ්ඩු පක්ෂය පියවර ගෙන තිබුණි.විවාදයට සහභාගි වන්නට ආණ්ඩු පක්ෂය පැය 24 ක කාලයක්ද ලබා දුන්නේය. ඒ අතර අවි ආයුධ මිලදී ගැනීම් සහ ගනුදෙනු සම්බන්ධයෙන් පරික්‍ෂණ පැවැත්වීමටද රජය පියවර ගන්නා බව සභානායක සෞඛ්‍ය ආරක්ෂණ හා පෝෂණ ඇමැති නිමල් සිරිපාල ද සිල්වා මහතා ප්‍රකාශ කළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=n1001073</link>
    <topic>ජනපති මහින්දටමෙවර 65%කඡන්ද ප්‍රතිශතයක්</topic>
    <author>ස්වර්ණා විජේකෝන් සහ සන්ධ්‍යා කරුණාරත්න</author>
    <content>මෙවර ජනාධිපතිවරණයේදී ජනාධිපති මහින්ද රාජපක්ෂ මහතාට 65% ක ඡන්ද ප්‍රතිශතයක් හිමිවන බව ශ්‍රී ලංකා නිදහස් පක්ෂයේ මහලේකම්, කෘෂිකර්ම සංවර්ධන හා ගොවිජන සේවා ඇමැති මෛත්‍රීපාල සිරිසේන මහතා සඳහන් කරයි.එක්සත් ජනතා නිදහස් සන්ධානය මගින් සිදුකර ඇති සමීක්ෂණයකට අනුව මේ බව තහවුරු කැර ඇතැයි ඇමැතිවරයා පැවැසීය.මෙවර ජනාධිපතිවරණය වෙනුවෙන් එක්සත් ජනතා නිදහස් සන්ධානය මේ වනවිට සමීක්ෂණ තුනක් සිදුකැර ඇති අතර තුන්වැනි සමීක්ෂණයට අනුව ජනාධිපති මහින්ද රාජපක්ෂ මහතාට සියයට හැට පහක (65%) ප්‍රතිශතයක් හිමිවන බව ඇමැතිවරයා කීය.මෙවර ජනාධිපතිවරණය වෙනුවෙන් සිදුකළ සමීක්ෂණයක් පිළිබඳව මංගල සමරවීර මහතා පසුගිය දිනෙක සඳහන් කැර ඇතත් ඔහු විසින් සඳහන් කැර ඇත්තේ පට්ටපල් බොරු බවත් සිරිසේන මහතා සඳහන් කෙළේය.මෙවර ජනාධිපතිවරණයේදී ජයගන්නේ කවුරුන්ද, පාරට බැස්ස විට මනාප පැහැදිලි වන බවත් ඇමැතිවරයා වැඩිදුරටත් පැවැසීය.ඇමැතිවරයා මේ බව සඳහන් කළේ කොළඹ මහවැලි කේන්ද්‍රයේදී ඊයේ පැවැති මාධ්‍ය සාකච්ඡාවට සහභාගි වෙමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=n1001074</link>
    <topic>යාපනේ ජනතාව වෙනුවෙන් වැදගත් පියවරක් තැබුවා</topic>
    <author>මහින්ද අලුත්ගෙදර යාපනයේ සිට</author>
    <content>යාපනයේ සියලුම ජනතාවට රූපවාහිනී නැරඹීමේ පහසුකම් ලබාදෙමින් නව සම්පේ‍්‍රෂණ මධ්‍යස්ථානයක් ඊයේ (06) විවෘත කැරිණි.ශ්‍රී ලංකාවම ආවරනය වන පරිදි යාපනයේ පිහිටුවන ලද මේ නව සම්පේ‍්‍රෂණ මධ්‍යස්ථානය උසින් අඩි 280 කි. කිලෝමීටර් හතරක වට ප්‍රමාණයක පිහිටි ප්‍රදේශයක චැනල් 2 Prime ටී.වී., ජාතික රූපවාහිනිය, ස්වාධීන රූපවාහිනිය, වසන්තම් ටී.වී., නේත්‍රා ටී. වී., ශ්‍රී ලංකා ගුවන් විදුලිය හා රූපවාහිනි නාලිකා රැසක් මෙහි පිහිටුවා තිබේ. නව සම්පේ‍්‍රෂණ මධ්‍යස්ථානය ජනාධිපති ජ්‍යෙෂ්ඨ උපදේශක පාර්ලිමේන්තු මන්ත්‍රී බැසිල් රාජපක්ෂ මහතා අතින් ඊයේ විවෘත කෙරුණි.නව සම්පේ‍්‍රෂණ මධ්‍යස්ථානය ඉදිකිරීමෙන් යාපනය අර්ධද්වීපයේ ජනතාව වෙනුවෙන් වැදගත් පියවරක් ඉදිරියට තබා ඇතැයි මන්ත්‍රී බැසිල් රාජපක්ෂ මහතා පැවැසීය. සැටලයිට් තාක්ෂණය ඔස්සේ රූපවාහිනිය නැරඹීමේ පහසුකම් යාපනයේ සීමිත පිරිසකට පමණක් හිමි වී තිබූ බවත් නව සම්පේ‍්‍රෂණ මධ්‍යස්ථානයෙන් යාපනය අර්ධද්වීපයේ සියලුම ජනතාවට රූපවාහිනි නාලිකා රැසක් ඔස්සේ දැනුම විනෝදය ලබා ගැනීමට හැකිවී තිබීම සතුටට හේතුවක් බවත් ඒ මහතා සඳහන් කෙළේය.සමාජ සේවා හා සමාජ සුබසාධන ඇමැති ඩග්ලස් දේවානන්ද, උතුරු පළාතේ ආණ්ඩුකාර මේජර් ජනරාල් ඊ. ඒ. චන්ද්‍රසිරි, ශ්‍රී ලංකා රූපවාහිනි සංස්ථාවේ සභාපති මහාචාර්ය ආරියරත්න ඇතුගල, ස්වාධීන රූපවාහිනී සේවයේ සභාපති අනුර සිිරිවර්ධන, යාපනයේ ආරක්ෂක සේවා ආඥාපති මේජර් ජනරාල් ලෙනාඩ් මාක් යන මහත්වරුද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=n1001075</link>
    <topic>යාපනය-කොළඹ අධි සුඛෝපභෝගී ලේක් හවුස් බස් සේවාව උත්සවාකාරයෙන් ඇරැඹේ</topic>
    <author>චමීර ඇල්ලදෙණිය යාපනයේ සිට...</author>
    <content>“පත්තර මහගෙදර” (ලේක් හවුස් ආයතනය) මගින් යාපනය කොළඹ සුඛෝපභෝගී බස් සේවාව ඊයේ (06) ජනාධිපති ජ්‍යෙෂ්ඨ උපදේශක පාර්ලිමේන්තු මන්ත්‍රී බැසිල් රාජපක්ෂ මහතාගේ් ප්‍රධානත්වයෙන් යාපනය දොරේඅප්පා ක්‍රීඩාංගණය අසලින් උත්සවාකාරයෙන් ආරම්භ කැරිණි.ලේක් හවුස් ආයතනය ජනතාවට තොරතුරු දැනගැනීමේ අයිතිය තහවුරු කරමින්, ජනතාවට සේවාවන්ද ලබා දීමට හැකි ආයතනයක් බවට පත්ව ඇති බව බැසිල් රාජපක්ෂ මහතා එහිදී පැවැසීය. යාපනය කොළඹ අතර මෙවැනි සුඛෝපභෝගී බස් සේවාවක් ආරම්භ කිරීමෙන් යාපනය ජනතාවට මෙන්ම දකුණේ් ජනතාවට ද සෙත සැලැසෙන බව රාජපක්ෂ මහතා සඳහන් කෙළේය.ත්‍රස්තවාදය තුරන්කරමින් උතුරේ ජනතාවට සාමය ළඟා කර දීමට ජනාධිපතිතුමා මහත් වෙහෙසක් ගත් බවත්, ඉදිරියේදී යාපනය ජනතාවගේ ජීවන තත්ත්වය උසස් කරලීමට පියවර රැසක් ගන්නා බවද හෙතෙම කියා සිටියේය.ඉදිරියේදී උතුරු පළාතම සංවර්ධනය කර දකුණේ ජනතාවට ලැබෙන සියලුම පහසුකම් යාපනයේ ජනතාවට ද ලබා දෙන බව ජනාධිපති උපදේශකවරයා අවධාරණය කෙළේය.මේ අවස්ථාවට සමාජ සේවා හා සමාජ සුබසාධන ඇමති ඩග්ලස් දේවානන්ද, උතුරු පළාත් ආණ්ඩුකාර මේජර් ජෙනරාල් ජී. ඒ. චන්ද්‍රසිරි, ලේක්හවුස් ආයතනයේ ප්‍රවාහන කළමනාකරු සුනිල් සෙන්දනායක මහත්වරුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=n1001076</link>
    <topic>ආඥාදායකත්වයෙන් හිස පුරවාගත් අයට රට බාර දෙන්න අපේ ජනතාව සූදානම් නෑ</topic>
    <author>ස්වර්ණා විජේකෝන්, සන්ධ්‍යා කරුණාරත්න</author>
    <content>හිට්ලර්, මුසෝලනි වැනි අය මෙන් ආඥාදායක මානසිකත්වයකින් හිස පුරවාගෙන සිටින සරත් ෆොන්සේකා මහතාට රට පුරා මිනී කඳු ගොඩගැසීමට ජනතාව ඉඩ නොතබන බව ශ්‍රී ලංකා නිදහස් පක්ෂයේ මහලේකම්, කෘෂිකර්ම සංවර්ධන හා ගොවිජන සේවා ඇමැති මෛත්‍රීපාල සිරිසේන මහතා අවධාරණය කරයි.යුද මානසිකත්වයෙන් හිස ඔද්දල් වී සිටින සරත් ෆොන්සේකා මහතා ජනවාරි විසිහය වැනිදායින් පසුව බල්ලන්ට කටු දෙන බව සඳහන් කර ඇති අතර, ඔහු දෙන්නෙ මිනිස් කටුද යන්න ප්‍රකාශ කැර නැතත්, ඔහුගේ උත්සාහය කවරක් වෙනුවෙන්ද යන්න මනාව පැහැදිලි වන බවත්ඇමැති මෛත්‍රීපාල සිරිසේන මහතා සඳහන් කරයි.ප්‍රජාතන්ත්‍රවාදයේ කොඩිය සිය අතෙහි වේනම් සරත් ෆොන්සේකා මහතා ප්‍රජාතන්ත්‍රවාදි ලෙස සිය දේශපාලන ව්‍යාපාරයේ නිරත විය යුතු අතර ඔහුගේ දේශපාලන ව්‍යාපාරය වෛරයෙන් හා ක්‍රෝධයෙන් පිරුණු එකක් බවත් ඇමැතිවරයා සඳහන් කෙළේය.“ඇමැති මෛත්‍රීපාල සිරිසේන මහතා මේ බව සඳහන් කෙළේ කොළඹ මහවැලි කේන්ද්‍රයේ ඊයේ (06) පැවැති මාධ්‍ය සාකච්ඡාවට සහභාගී වෙමිණි. එහිදී වැඩිදුරටත් අදහස් දැක්වූ සිරිසේන මහතා සඳහන් කෙළේ ප්‍රජාතන්ත්‍රවාදයේ කොඩිය පෙන්වමින් ජනතාව නොමග යවන්නට උත්සාහ දරන ෆොන්සේකා මහතාට ජනවාරි විසිහත් වැනිදා වන විට ජනතාව කදිම පාඩමක් උගන්වන බවයි.සරත් ෆොන්සේකා මහතා රජය, ඇමැති මණ්ඩලය විවේචනය කිරීමට යොදා ගන්නා වචන පවා පිළිකුල් සහගත බව ඇමැතිවරයා කීය. ආඥාදායක මානසික මට්ටමකින් යුත් සරත් ෆොන්සේකා මහතා දේශපාලන දිස්ත්‍රික් සම්බන්ධීකාරක වරුන් ලෙස පත් කැර ඇත්තේද විශ්‍රාමික හමුදා නිලධාරීන් බවත් ඇමැතිවරයා හෙළි කෙළේය.පොළොන්නරුව දිස්ත්‍රික් දේශපාලන සම්බන්ධීකාරක ලෙස ෆොන්සේකා මහතා පත්කැර ඇත්තේ විශ්‍රාමික ලුතිනන් කර්නල් රොහාන් මෙන්ඩිස් නම්වූ අයෙකි.යුද මානසිකත්වයකින් මනස පුරවාගෙන රට තුළ හමුදා පාලනයක් ඇති කිරීමට ජනතාව කිසි සේත් ඉඩ නොතබන බව ෆොන්සේකා මහතාට ජනවාරි විසිහත්වැනිදා වනවිට වැටහෙනු ඇතැයිද ඇමැතිවරයා වැඩිදුරටත් පැවැසීය. මේ අවස්ථාවට ඇමැති දී. මු. ජයරත්න, ඒ. එච්. එම්. ෆවුසි යන මහත්වරුද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=n1001077</link>
    <topic>දෙමළ ජාතික සන්ධානය සමග ගිවිසුමකට ඇවිත් විපක්ෂ අපේක්ෂකයා රට වෙන් කරන්න හදනවා</topic>
    <author>චන්දිමා එදිරිමාන්න</author>
    <content>නඩු තීන්දුවක් මඟින් නීත්‍යානුකූලව වෙන්කළ උතුරු - නැඟෙනහිර යළි ඒකාබද්ධ කර මෙතෙක් ලබාගත් ජයග්‍රහණ ආපසු හැරවීමේ දුෂ්ඨ කුමන්ත්‍රණයක් දියත් වෙමින් පවතින බව, දේශ හිතෛෂි ජාතික ව්‍යාපාරයේ සභාපති ආචාර්ය ගුණදාස අමරසේකර මහතා පැවැසී ය.උතුරු - නැඟෙනහිර දෙමළ ජනතාවගේ ඡන්ද ලබා ගැනීමේ අරමුණින් සරත් ෆොන්සේකා මහතා හා එක්ව සිටින එ.ජා.ප.යත්, ජ.වි.පෙ ත් මේ කුමන්ත්‍රණයේ හවුල්කරුවන් බවද අමරසේකර මහතා සඳහන් කරයි.දෙමළ ඡන්ද ලබා ගැනීමේ අරමුණින් ද්‍රවිඩ ජාතික සන්ධානය සමඟ ගිවිසුමකට එක්ව ඇති ෆොන්සේකා පිළ ඔවුන් සමඟ රට බෙදීමේ ගිවිසුමකට එළැඹ ඇති බවද අමරසේකර මහතා පැවැසී ය.මේ සියල්ල විදේශ අධිරාජ්‍යවාදී කුමන්ත්‍රණයක් බව ද හෙතෙම අවධාරණය කෙළේ ය. ඊයේ (06) දේශ හිතෛෂි ජාතික ව්‍යාපාරය මගින් කොළඹ පුස්තකාල හා ප්‍රලේඛණ සේවා මණ්ඩල ශ්‍රවණාගාරයේදී පැවැත් වූ මාධ්‍ය හමුවේදී අමරසේකර මහතා එම කරුණු අවධාරණය කෙළේ ය.එහිදී තවදුරටත් අදහස් දක්වමින් ඒ මහතා කියා සිටියේ උතුරු - නැගෙනහිර එක්කිරීම සඳහා ජනාධිපති මහින්ද රාජපක්ෂ මහතා කිසිසේත්ම සූදානම් නැති බවයි.ජනාධිපති මහින්ද රාජපක්ෂ මහතා සමඟ ද්‍රවිඩ ජාතික සන්ධානය කළ සාකච්ඡා සාර්ථක නොවූ නිසා ඔවුන් සමඟ සාකච්ඡා කිරීමට සරත් ෆොන්සේකා මහතා ඉදිරිපත් වූ අතර එම සාකච්ඡාවල ප්‍රතිඵලයක් ලෙස ගිවිසුමකට එළැඹ ඇතැයි ද අමරසේකර මහතා කීය.ඒ මහතා මෙසේ ද කීය.එම කරුණු අතර උතුරු නැඟෙනහිර ඒකාබද්ධ කිරීම, සියලු එල්.ටී.ටී.ඊ.සැකකරුවන් නිදහස් කිරීම, අධි ආරක්ෂක කලාප අහෝසි කිරීම යන කාරණා ප්‍රධාන වෙනවා.මේ කාරණා ඉෂ්ඨ කරන බවට වූ පොරොන්දුව පිටයි ද්‍රවිඩ ජාතික සන්ධානය සරත් ෆොන්සේකාට සහය දෙන්නේ.ඒ වගේම උතුරු නැඟෙනහිර යළි එක් කරන බව කියන්නේ අම්පාර රැස්වීමේදී ෆොන්සේකා මහතා වෙනුවෙන් කතා කළ සරත් එන් ද සිල්වා මහතායි. සරත් එන් ද සිල්වා කියන්නේ සුළුපටු පුද්ගලයෙක් නෙමෙයි. ඔහු විසින් ම තීන්දුවක් දී වෙන් කළ උතුරු නැගෙනහිර යළි ඒකාබද්ධ කරනවා කියන්නේත් ඔහුමයි. සරත් එන් ද සිල්වා මහතා මේ ඉෂ්ඨ කරන්නේ විදේශ කුමන්ත්‍රණයක්. ඒ කුමන්ත්‍රණයේ ඉන්නේ පොදු අපේක්ෂක ෆොන්සේකායි. අද ජනතා විමුක්ති පෙරමුණේ නායක සෝමවංශ අමරසිංහ මහත්තයා ඒ වේදිකාවේම ඉඳගෙන නිශ්ශබ්දව බලා ඉන්නවා.උතුරු - නැඟෙනහිර වෙන් කරන්න මූලික වූ ජනතා විමුක්ති පෙරමුණේ නායකයාත් කුමන්ත්‍රණ කරුවෙක් වෙලා.මේ සිදුවන්නේ ලබාගත් සියලු ජයග්‍රහණ ආපසු හැරවීමයි. මේ කුමන්ත්‍රණයේ අරමුණ වන්නේ මේ ආණ්ඩුව බලයෙන් පහකර ජනාධිපති මහින්ද රාජපක්ෂ මහතාගේ බලය උදුරා ගැනීමයි. කුමන්ත්‍රණය කරන්නේ ඉතාම සූක්ෂම ලෙසයි. සරත් ෆොන්සේකා මහතාට භාර වෙලා තියෙන්නේ මහින්ද රාජපක්ෂ මහතා පරාජය කිරීමයි. එම සූක්ෂම ව්‍යාපාරය මෙහෙයවන්නේ සරත් එන් ද සිල්වා මහතා බව දැන් පැහැදිලි යි.ජ.වි.පෙ ත්, එජාපයත් අද බොරු වෙස් මුහුණ පැළැඳ සමාජයට වෙනම මූණක් පෙන්වනවා. ඔවුන් ඉටු කරන්නේ විජාතික බලවේග වල කොන්ත්‍රාත්තුවයි. ඒ කොන්ත්‍රාත්තුව ඉටු කරන්න තමයි දෙමළ ජනතාවගේ ඡන්ද ටිකත් ලබා ගන්න උත්සාහ කරන්නේ. මේවා කාට හැංගුවත් ජනතාවට හංගන්න බැහැ. ජනතාව සත්‍ය දන්නවා.මේ මාධ්‍ය හමුව සඳහා දේශ හිතෛෂි ජාතික ව්‍යාපාරයේ නියමුවන් වන වෛද්‍ය වසන්ත බණ්ඩාර, මහාචාර්ය වෝල්ටර් මාරසිංහ , සිරිල් වික්‍රමගේ යන මහත්වරු සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=n1001078</link>
    <topic>රාජපක්ෂලා ත්‍රස්තවාදයෙන් රට මුදා ගැනීමෆොන්සේකා දැන් දකින්නේ ශාපයක් ලෙසද ?</topic>
    <author/>
    <content>රාජපක්ෂලා මේ රට ත්‍රස්තවාදයෙන් මුදා ගැනීම ෆොන්සේකා මහතා දකින්නේ සාපයක් ලෙසදැයි ආරක්ෂක ලේකම් ගෝඨාභය රාජපක්ෂ මහතා ප්‍රශ්න කරයි.තමන් ජනාධිපතිවරණය ජයග්‍රහණය කිරීමෙන් අනතුරුව ජනාධිපතිතුමන්ව හා ආරක්ෂක ලේකම්ව වාඩිවීමටත් නිදා ගැනීමටවත් නොහැකිව සිට ගෙන පමණක් සිටිය හැකි සිර කූ®ඩුවක සිරකරන බවට ජෙනරල් සරත් ෆොන්සේකා ගෙන යන ප්‍රචාරය හුදෙක් දේශපාලන වාසි තකා සිදුකරනු ලබන නින්දිත ප්‍රකාශයක් බව ආරක්ෂක ලේකම් ගෝඨාභය රාජපක්ෂ මහතා අවධාරණය කරයි.ඒ මහතා මේ බව සඳහන් කෙළේ “විජයග්‍රහණයේ කතාව අද සහ හෙට” යන තේමාව යටතේ රටපුරා පැවැත්වෙන මහජනතාව දැනුවත් කිරීමේ වැඩසටහන් මාලාවේ වරකාපොළ දැදිගම ප්‍රදේශයේ පැවැති සම්මන්ත්‍රණයකට එක්වෙමිනි.මෙහිදී වැඩිදුරටත් අදහස් දැක් වූ ආරක්ෂක ලේකම් ගෝඨාභය රාජපක්ෂ මහතා මෙසේ ද පැවැසීය.තමුන්නාන්සේලා දන්නවා අවුරුදු 30 ක් තිස්සේ මේ රටට කොටි ත්‍රස්තවාදය නිසා සිද්ධවෙච්ච විනාශය. ෆොන්සේකා මේ වගේ් කතා කියන්නේ රාජපක්ෂලා රට බේරාගත්ත එක ඔහු දකින්නේ සාපයක් විදිහට හිතලද ? අපිව කූ®ඩු කරලාද ඔහු මේ වෙනස ජනතාවට පෙන්නන්න හදන්නේ.මේක ද ෆොන්සේකාගේ දේශපාලනය. ඔහු කියනවා 2005 රාජපක්ෂලා දේශපාලනයට ඇවිල්ලා සල්ලි හම්බ කරලා. දේපළ හම්බ කරලා තියෙන විදිහ ගැන අද බස් එකේ. කඩපිලේ කථා වෙනවා කියලා. මම ඔහුට කියන්න කැමැතියි රාජපක්ෂලා දේශපාලනයට ආවේ අද ඊයේ නෙවෙයි. රාජපක්ෂලා දේශපාලනයට ඇවිල්ලා අද වෙන කොට අවුරුදු 76 ක් වෙනවා. ඒ ගමන් මෙඟ් එවැනි පැල්ලම් නොතිබුණු නිසා තමයි හම්බන්තොට, මැදමුලන දුෂ්කර ගමක කෙනෙක්ව රටේ ජනනායකයා කෙරුවේ ජනතාව තමන්ගේ ඡන්දයෙන්.ඒවගේම තමයි ෆොන්සේකා කියනවා සුදුකොඩි අරගෙන ආපු කොටි නායකයන්ට වෙඩි තියන්න කියලා අණ කෙළේ ආරක්ෂක ලේකම් කියලා. බලන්න ඔහු මුළු රටටම, හමුදාවටම කරපු ඒ අපරාධ කතාව. මේ වගේ බොරු කතා කියල ද ඔහු ජනතාව අතරට එන්න හදන්නේ. මේකද ෆොන්සේකාගේ වෙනස.ඔබතුමන්ලා දන්නවා 2005 වර්ෂයේ ජනාධිපතිතුමන් බලයට පත් වෙන කොට මේ රටටඅත්වෙලා තිබුණු ඉරණම. මේ රටේ කොටසක් කොටි ත්‍රස්තවාදීන් ඔවුන්ගේ දේශසීමා විදිහට බෙදාගෙන තිබුණෙ. ඒ වගේම තමයි මේ ත්‍රස්තවාදීන් නිසා මේ රටට සිදුවෙච්ච ජීවිත හා දේපළ හානි. ඒවායේ වටිනාකමක් කාටවත් තක්සේරු කරන්න බැහැ. සාමාන්‍ය වැසියෝ විශාල ප්‍රමාණයක් ජීවිතක්ෂයට පත් වුණා. ත්‍රිවිධ හමුදාවේ, පොලීසියේ සිටිය අය විශාල වශයෙන් මියගියා. අපේ ආර්ථික මර්මස්ථාන විනාශ කළා.මේක තමයි ජනාධිපතිතුමන් 2005 වර්ෂයේ බලයට පත්වෙන කොට රටේ තත්ත්වය. අපි කොටි ත්‍රස්තවාදීන්ට තිබුණු සෑම බිම් අඟලක්ම මුදා ගත්තා. ත්‍රස්තවාදී සංවිධානය මුළුමනින්ම විනාශ කරලා දැම්මා.අද ජනාධිපතිතුමන් ඔබ ඉදිරියට පැමිණ සිටින්නේ පොරොන්දු දෙන්න නෙමෙයි දීපු පොරොන්දු ඉටුකළ නායකයෙක් විදිහට. එතුමන් බලාපොරොත්තු වන දෙවන සංග්‍ර‍්‍රාමය තමයි ආර්ථික වශයෙන් රට ශක්තිමත් කිරීම. අන්න එදාට තමයි අපි මේ ජයග්‍රහණයේ නියම උරුමක්කාරයෝ වෙන්නේ.වරකාපොළ, දැදිගම ප්‍රදේශයේ ඊයේ (04) පැවැති මේ සම්මන්ත්‍රණයට ඇමැති මනෝ විජේරත්න, සිවිල් ආරක්ෂක බළකායේ අධ්‍යක්ෂ ජෙනරාල් රියර් අද්මිරාල් සරත් වීරසේකර මහත්වරු ඇතුළු ප්‍රදේශයේ එක්සත් ජනතා නිදහස් සන්ධානයේ පාක්ෂිකයෝ රැසක් පැමිණ සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=n1001079</link>
    <topic>රට ගොඩනැඟිය හැක්කේකියන දේ කරන අයට පමණයි</topic>
    <author>ධනුෂ්ක ගොඩකුඹුර ඇඹිලිපිටියේ සිට</author>
    <content>ත්‍රස්තවාදයෙන් මුදාගත් මවුබිම ගොඩනැගීමේ හැකියාව ඇත්තේ කියන දේ කරන, කරන දේ කියන නායකයකුට පමණක් බව ජනාධිපති මහින්ද රාජපක්ෂ මහතා අවධාරණය කෙළේය.වසර 40 ක් තිස්සේ දේශපාලනයේ නියැලෙන තමා කියන දේ කරන, කරන දේ කියන මිනිසෙකු බව ඔප්පු කර ඇතැයිද ජනාධිපතිවරයා ප්‍රකාශ කෙළේය.තමා කෙරෙහි විශ්වාසය තැබූ ජනතාව, කළ යුත්තේ කුමක්දැයි දැනටමත් තීන්දු කර තිබෙන බවද ජනවාරි විසිහත් වැනිදා සිටින්නේත්, ජනවාරි විසිහය වෙනිදා සිටින ජනාධිපතිවරයාම බවද එතුමා පැවැසීය.ජනාධිපති මහින්ද රාජපක්ෂ මහතා මෙසේ අදහස් ප්‍රකාශ කෙළේ 2010 ජනාධිපතිවරණයේ ජයග්‍රහණය තහවුරු කිරීමට ඇඹිලිපිටිය නගරයේදී ඊයේ (06) පැවැති ජන රැලියට එක්වෙමිනි. ජනාධිපති මහින්ද රාජපක්ෂ මහතාගේ ජයග්‍රහණය, විජයග්‍රහණයක් කිරීම සඳහා එක්සත් ජනතා නිදහස් සන්ධානය දිවයින පුරා සංවිධානය කරන ජන රැලි මාලාවේ සයවැනි ජන රැලිය පනස් දහසකට අධික ජනතාවකගේ සහභාගීත්වයෙන් ඇඹිලිපිටිය මහවැලි ක්‍රීඩාංගණයේ දී ඊයේ (06) පැවැත්විණි.එදා; 2005 ජනාධිපතිවරණයේදී ජනතාව තමාගෙන් ඉල්ලා සිටි ප්‍රධාන කාරණය වූ, රටේ ඒකීයභාවය සුරැකි තමන්ට රට ගොඩනැගීම අපහසු කරුණක් නොවේ යැයිද ජනාධිපතිතුමන් පැවසීය.රට නිදහස් කර ගැනීමේ සටනේදී බාධා කළ සියලුදෙනා එකට එකතු වී සිටීම කණගාටුවට කරුණක් බවත් ජනාධිපතිතුමන් සඳහන් කෙළේය.ඇමැතිවරුන් වන මෛත්‍රීපාල සිරිසේන, ඩබ්ලියු. ඩී. ජේ. සෙනෙවිරත්න, පවිත්‍රා වන්නිආරච්චි, මර්වින් සිල්වා, ජයතිස්ස රණවීර, පාර්ලිමේන්තු මන්ත්‍රී විමල් වීරවංශ, හිටපු එජාප ජාතික සංවිධායක එස්. බී. දිසානායක, නව වාමාංශික පෙරමුණේ නායක වාසුදේව නානායක්කාර මහත්වරුද මෙහිදී අදහස් දැක්වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=n10010710</link>
    <topic>ශ්‍රී ලංකා මුහුදු තීරයේස්ථිරවම ඛනිජ තෙල්</topic>
    <author>ස්වර්ණා විජේකෝන් සහසන්ධ්‍යා කරුණාරත්න</author>
    <content>ශ්‍රී ලංකා මුහුදු තීරයේ ඛනිජ තෙල් ඇති බවට තහවුරු වී ඇතැයි ඛනිජ තෙල් හා ඛනිජ සම්පත් සංවර්ධන ඇමැති ඒ. එච්. එම්. ෆවුසි මහතා පවසයි.ශ්‍රී ලංකා මුහුදු තීරයේ ඛනිජ තෙල් තිබේද යන්න පිළිබඳ ගවේෂණ සිදුකරන විදේශීය කණ්ඩායමේ තුන්වැනි වාර්තාව මගින් මේ බව තහවුරු කැර ඇතැයිද ඇමැතිවරයා සඳහන් කෙළේය.ඉදිරි වසර තුන අවසන් වීමට පෙර ශ්‍රී ලංකා මුහුදු තීරයේ ඇති ඛනිජ තෙල් භාවිතයට ගත හැකි අතරම ශ්‍රී ලංකාව ආසියාවේ පොහොසත් රටක් බවට පත්කළ හැකි බවත් ඇමැතිවරයා සඳහන් කෙළේය. මේ ඔස්සේ ශක්තිමත් ආර්ථිකයක් ගොඩ නගා ගැනීමට ශ්‍රී ලංකාවට හැකිවනු ඇතැයිද මේ තත්ත්වය නැති කිරීමට විපක්ෂය උත්සාහ දරන බවද හෙතෙම පැවැසීය.ජනාධිපති මහින්ද රාජපක්ෂ මහතාගේ වාසනාවට ශ්‍රී ලංකා මුහුදු තීරයෙන් ඛනිජ තෙල් ලබා ගැනීමේ හැකියාව ලැබූ බවත් ඒ මගින් රටට සුබ අනාගතයක් උදාකළ හැකි බවත් ඇමැතිවරයා වැඩිදුරටත් පැවැසීය.ඇමැතිවරයා මේ බව සඳහන් කෙළේ කොළඹ මහවැලි කේන්ද්‍රයේදී ඊයේ (06) පැවැති මාධ්‍ය සාකච්ඡාවකට සහභාගි වෙමිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=n10010711</link>
    <topic>රජයේ සේවකයන්ගේජීවන අංක දීමනාව 8දා ගෙවීමට පියවර</topic>
    <author/>
    <content>රජයේ සේවකයින් සඳහා ඉකුත් 2009.11.01 දින සිට බලපැවැත්වෙන පරිදි වැඩිකරන ලද ජීවන වියදම් දීමනාව නොවැම්බර් හා දෙසැම්බර් මාසවලට අදාළ මුදල් 2010 ජනවාරි 08 දින ගෙවීමටත්, 2010 ජනවාරි මාසය වනවිට රජයේ සේවකයන්ට හිමිවිය යුතු රුපියල් 5250ක් වන මුළු ජීවන වියදම් දීමනාවම 2010 ජනවාරි මස වැටුප සමඟ ගෙවීමටත් රජය පියවර ගනී.මේ සඳහා අවශ්‍ය මුදල් අදාළ ආයතන වෙත මහා භාණ්ඩාගාරය දැනටමත් ලබාදී ඇතැයි මුදල් හා ක්‍රම සම්පාදන අමාත්‍යාංශය පවසයි.මීට අමතරව රජය විසින් විශ්‍රාමිකයන් සඳහා වැඩි කරන ලද ජීවන වියදම් දීමනාවේ 2009 නොවැම්බර්, දෙසැම්බර් සහ 2010 ජනවාරි මාස වෙනුවෙන් හිමිවිය යුතු මුදල් 2010 ජනවාරි මස විශ්‍රාම වැටුප සමඟ ගෙවීමට කටයුතු යොදා ඇත. ඒ අනුව, 2009 නොවැම්බර් සිට ක්‍රියාත්මක වන පරිදි විශ්‍රාමිකයෙකුගේ ජීවන වියදම් දිමනාව රුපියල් 2375ක් බවට පත්වෙනු ඇත.2010.01.06 දිනැති රාජ්‍ය පරිපාලන චක්‍රලේඛ 21/2009(1) මඟින් මේ ජීවන වියදම් දීමනා ගෙවීම් පිළිබඳ උපදෙස් අමාත්‍යාංශ ලේකම්වරුන්, පළාත් ප්‍රධාන ලේකම්වරුන් හා සියලුම දෙපාර්තමේන්තු ප්‍රධානින් වෙත දන්වා ඇතැයි ද මුදල් අමාත්‍යාංශය නිවේදනය කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=n10010712</link>
    <topic>විරල සූර්යග්‍රහණයක්මේ 15 වැනිදා</topic>
    <author>ජීවනී පතිරණ</author>
    <content>වසර සියයකදී වත් දක්නට නොලැබුණු ඉතා විරල ගණයේ සූර්යග්‍රහණයක් මේ මස 15 වැනි දින ලංකාවේ උතුරු ප්‍රදේශයේදී දැකගැනීමට අවස්ථාව උදාවී ඇත.අනුරාධපුරය දකුණු ප්‍රදේශවලට මෙය අර්ධ සූර්යග්‍රහණයක් ලෙස දිස්වන බව නවීන තාක්ෂණ ආතර් සී. ක්ලාක් ආයතනය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=n10010713</link>
    <topic>එස්. ඩබ්ලිව්. ආර්. ඩී. බණ්ඩාරනායක 111 වැනි ජන්ම දින සැමරුම හෙට</topic>
    <author>අනුර පේ‍්‍රමලාල්</author>
    <content>ශ්‍රී ලංකා නිදහස් පක්ෂයේ නිර්මාතෘ වූ හිටපු අග්‍රාමාත්‍යවරයකු වන එස්. ඩබ්ලිව්. ආර්. ඩී. බණ්ඩාරනායක මහතාගේ එකසිය එකොළොස් වැනි ජන්ම දින සැමරුම හෙට (08) දින සවස 4.00 ට ගාලුමුවදොර පිහිටි ඒ මහතාගේ පිළිරුව අසලදී පැවැත්වේ.සඟ, වෙද, ගුªරු, ගොවි, කම්කරු යන පංච මහා බලවේගය ඒකරාශි කරමින් මෙරට ආර්ථික, සමාජයීය, සංස්කෘතික පෙරළියක් කළ බණ්ඩාරනායක මහතා දිගු දේශපාලන ගමනක් යෑමට සූදානම් වෙද්දි නාඳුනන පුද්ගලයකුගේ වෙඩි ප්‍රහාරයකට ලක්වී 1959 දී අභාවප්‍රාප්ත විය.බණ්ඩාරනායක මහතාගේ ජන්ම දින සැමරුම මෙවරත් ඉහළින් සැමරීමට කටයුතු යොදා ඇති අතර මේ අවස්ථාවට ශ්‍රී ලංකා නිදහස් පක්ෂයේ මහ ලේකම් මෛත්‍රීපාල සිරිසේන මහතා ඇතුළු ජ්‍යෙෂ්ඨ නායකයන් රැසක් මේ අවස්ථාවට සහභාගි වන බව බණ්ඩාරනායක කමිටුවේ සභාපති බස්නාහිර පළාත් ආණ්ඩුකාර අලවි මව්ලානා මහතා ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=n10010714</link>
    <topic>‘සුදු හංසි’ චිත්‍රපටයේ මංගල දැක්ම හෙට</topic>
    <author/>
    <content>අර්ජුන් කමලනාත්, සේමිනි ඉද්දමල්ගොඩ, අමීෂා කාවින්දි ප්‍රධාන චරිත රඟපාන සෆ්රාස් අධ්‍යක්ෂණය කළ ‘සුදු හංසි’ චිත්‍රපටයේ මංගල දර්ශනය හෙට (8 දා) කොළඹ රීගල් සිනමා ශාලාවේ දී සවස 6.00 ට පැවැත්වේ. මෙහි විශේෂත්වය වන්නේ ආබාධිත රණවිරුවෝ 200ක් මංගල දර්ශන නැරැඹීම සඳහා ආරාධනා ලැබ තිබීමයි.චිත්‍රපටයට දායක වූ සියලු ශිල්පීහු ප්‍රවීණ හා නවක නළු නිළියෝ, දේශපාලනඥයෝ විශාල පිරිසක් මේ අවස්ථාවට එක්වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=r1001071</link>
    <topic>ෆොන්සේකලා දරුවන් අමෙරිකාවට යවද්දීජනපති තම පුතු හමුදාවට බාර කළා</topic>
    <author>සුදත් පුබුදු කීර්ති - දෙල්ගොඩ සමූහ</author>
    <content>එදා කුරිරු යුද්ධය පවතිද්දී සරත් ෆොන්සේකලාගේ හා ප්‍රභාකරන්ලාගේ දරුවන් ඇමරිකාවට යවා අධ්‍යාපනය ලබා දෙන විට කවදත් තම මවුබිමට පණ මෙන් ආදරය කරන ජනාධිපතිතුමා සිය පුත් යෝෂිත හමුදාවට භාරකමින් යුද්ධය අවසන් කරන්න පියවර ත්තේ යැයි ප්‍රවාහන ඇමැති ඩලස් අලහප්පෙරුම මහතා පැවැසීය.ඇමැතිවරයා එසේ පැවැසුවේ බියගම මැතිවරණ කොට්ඨාසයේ ශ්‍රී ල.නි.ප. ක්‍රියාකාරීන් දැනුවත් කොට ජනපතිට සහාය ලබාගැනීම සඳහා පසුගියදා මාකොළ පැවැති විශේෂ සම්මන්ත්‍රණයකදීය. මෙය බියගම ශ්‍රී ල.නි.ප. ප්‍රධාන සංවිධායක හා පාර්ලිමේන්තු මන්ත්‍රී ඩුලිප් විජේසේකර මහතා විසින් සංවිධානය කර තිබිණි.ඇමැතිවරයා මෙසේ ද කීවේය.2006 මාවිල්ආරු සටනේදී ත්‍රිවිධ හමුදාපතිවරු කැඳවා ආරක්ෂක මණ්ඩලයේදී ජනපති කිව්වා ඔබලාට අවශ්‍ය මුදල් අවි ආයුධ දෙනවා මොන බලවේගය ආවත් මා සිටිනවා කොටි ත්‍රස්තයන්ට ගහලා මේ යුද්ධය අවසන් කරන්න කියලා. එවිට හමුදාපතිවරු කිව්වේ ආඩම්බරයි අපිට ඔබතුමා ගැන.නමුත් ප්‍රශ්නයක් තිබෙනවා. 1,50,000 ක් හමුදාවට බඳවාගත යුතුයි. අපි දැන්වීම් දැම්මට 11,000 යි බැඳිලා ඉන්නේ යුද්ධය දිනන්නේ නැහැ කියන මතය සමාජයේ තියනවා මේ මතවාදය නිසා තරුණයන් ත්‍රිවිධ හමුදාවට බැඳෙන්නේ නැහැ කියයි. ඉන්පසුවයි ජනපති තම දරුවන් හමුදාවට බඳවන්න වුවමනා කියා තීරණය කර ආදර්ශවත් නායකත්වයක් ලබා දුන්නේ.තව වසර 150 - 200 කින් මේ රටේ නායකයා කව්ද කියා අපි දන්න් නැහැ. නායකයා කවුරු වුණත් එකක් දන්නවා මේ රටේ පාරවල් හදන්න අන්තර් ජාතික ගුවන් තොටුපළ හදන්න වෙන්නෙ නැහැ. වරාය, අධිවේගී මාර්ග, ගුවන්තොටුපොළ, විදුලි බලාගාර පහක් ඉදිවෙනවා. 2012 දී කව්රු ප්‍රවාහන ඇමති වුනත් කොළඹින් විදුලි දුම්රිය ආරම්භ කිරීමට ජනාධිපතිතුමා සැලසුම් කර තිබෙනවා. ඉතිහාසයේ දුටුගැමුණු යුද්ධ කරන විට මේ රටේ විපක්ෂයක් තිබුණේ නැහැ. ජාත්‍යන්තර බලවේග තිබුණේ නැහැ.බොහෝ දෙනා කකුලෙන් අදිද්දී ජනාධිපතිතුමා සියලු බලවේග පරාජය කළා. මොන විදිහේ කෙණෙහිලිකම් කළත් ජනවාරි 26 දාට ජනපතිගේ ජයග්‍රහණය ඉර හඳ සේ අපට විශ්වාසයි. ඒ අනුව අපි ශ්‍රී ලාංකිකයන් කියා මහින්ද රාජපක්ෂ මැතිතුමාට කෘතවේදිත්වය පළකර ලෝකයට පණිවිඩයක් ලබාදෙමු. බියගම ශ්‍රී ල.නි.. ප්‍රධාන සංවිධායක හා පාර්ලිමේන්තු මන්ත්‍රී ශාලිත විජේසුන්දර මහතා - කුරිරු යුද්ධය නිමකර රටට සාමය ගෙනදුන් ජනාධිපතිතුමාගේ ඉදිරි කාර්ය භාරය වී ඇත්තේ යුද්ධයෙන් විනාශ වූ රට ගොඩනැගීමටයි.ඒ නිසා මෙවර ජනපතිවරණයේ එතුමාගේ ජයග්‍රහණය තහවුරු කොට ජනපතිගේ දෑත් ශක්තිමත් කිරීමට බියගම ජනතාව කටයුතු කළ යුතුයි. බස්නාහිර පළාත් සභා මන්ත්‍රී ගුණසිරි ජයනාත්, බස්නාහිර පළාත් සභා මන්ත්‍රී රේණුක පෙරේරා මහත්වරු මෙහිදී කථා කළහ.බස්නාහිර පළාත් සභා මන්ත්‍රී සිසිර ජයකොඩි, මහාමාර්ග ඇමැතිගේ සම්බන්ධීකරණ ලේකම් රජීව් සූරියආරච්චි, හිටපු පාර්ලිමේන්තු මන්ත්‍රී යූ. එස් අලහකෝන්, බියගම ප්‍රාදේශීය සභාවේ, උප සභාපති ආනන්ද ගනේපොල, විපක්ෂ නායක නලින් දිසානායක යන මහත්වරුද ප්‍රාදේශීය සභා මන්ත්‍රීවරු ඇතුළු විශාල පිරිසක්ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=r1001072</link>
    <topic>අභීත නායක ජනපති නිසාජන ජීවිතය යහපත් වුණා</topic>
    <author>වාද්දුව සමූහ</author>
    <content>සමෘද්ධිය කියන්නේ දුප්පත් ජනතාවගේ නිවෙසටම ආ සම්පතක් බවත් දුප්පත් ජනතාවගේ ජීවිත යහපත් තැනකට ගේන්න හැකි වුණේ අපට හොඳ රාජ්‍ය නායකයෙක් සිටින නිසා බවත්, ජාතිය ගොඩනැගීමේ හා වතු යටිතල පහසුකම් ඇමැති රෝහිත අබේගුණවර්ධන මහතා කළුතර ප්‍රා. ලේකම් කාර්යාලයේ දී කීවේය.සමෘද්ධි ව්‍යාපාරයේ ජීවනෝපාය සංවර්ධන වැඩ සටහන යටතේ කළුතර ප්‍රාදේශීය ලේකම් කොට්ඨාසයේ සමෘද්ධිලාභීනට ස්වයං රැකියා උපකරණ බෙදා දීම නිමිත්තෙන් මේ උත්සව සභාව පැවැත්විණි.ඇමැති රෝහිත අබේගුණවර්ධන මහතා මෙසේ ද කීය. ලංකාවේ හිටි බොහෝ පාලකයන් උතුරේ යුද්ධය කකුලේ තුවාලයක් බවට පත්කර ගෙන සිටි අතර ඇතැම් පාලකයන් ඊට පිළියම් වශයෙන් කකුල කපා ඉවත් කිරීමට සූදානම් වූ නමුත් ඒ තුවාලයට නිසි පිළියම් කර කකුලත් නොකපා සනීප කරගත් එකම පාලකයා මහින්ද රාජපක්‍ෂ ජනාධිපතිතුමා යි.දැන් උතුරේ යුද්ධයක් නැති නිසා උතුරේ නිෂ්පාදන දකුණටත් දකුණේ නිෂ්පාදන උතුරටත් යාමට පටන්ගෙන තිබෙනවා. 1994 වසරේ දී පොදු පෙරමුණ රජය ආරම්භ කළ සමෘද්ධි වැඩපිළිවෙළ ජනතාවට ඉතාම සමීප වුණා. එනමුත් සමාද්ධිලාභීන් ගේ මගුලට අවමගුලට පිහිට වෙනවා වාගේ ම ගමේ පාරවල් හැදීම ගමට ජලය ලබාදීම එදා සිදුකරන අතරම ජනතාවට ඉතිරි කිරීමේ ක්‍රමය ද හුරුකරවා තිබෙනවා. කළුතර ප්‍රාදේශීය ලේකම් සිරිසෝම ලොකුවිතාන මහතා - ජනාධිපතිතුමා කොටි පරාජය කළ නිසා යුද්ධයට වැයවූ මුදල් රටේ සංවර්ධනය සඳහා යොදා ගැනීමට හැකිවූ බැවින් පුරන් වූ කුඹුරු නැවත වගා කිරීම සඳහා ඇළ දොළවල් අලුත්වැඩියා කිරීමට හැකි වුණා.මේ සෑම දෙයක්ම ඉටුකිරීම සඳහා රට තුළ යහපත් වාතාවරණයක් ඇති වූයේ මහින්ද රාජපක්‍ෂ ජනාධිපතිතුමා ගේ උදාර වූ මහින්ද චින්තන සංකල්පය නිසයි.කළුතර ප්‍රාදේශීය සභාවේ නියෝජ්‍ය සභාපති ලක්ෂ්මන් විදානපතිරන සහ කළුතර ප්‍රාදේශීය සභා මන්ත්‍රී රෝෂාන් අබේගුණවර්ධන මහත්වරු ද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=r1001073</link>
    <topic>ඩෙංගු වැලඳී සිටි බිරියදැඩි සත්කාර ඒකකයේදී මිය ගියා</topic>
    <author>මීගමුව විශේෂ එම්. ප්‍රනාන්දු</author>
    <content>දෙදරු මවක් ඩෙංගු රක්තපාත උණෙන් මියයාමේ සිද්ධියක් මීගමුව දිස්ත්‍රික් රෝහල් පොලිසියේදී පැවති මරණ පරීක්‍ෂණයකදී හෙළි විය.නාගරික හදිසි මරණ පරීක්‍ෂක වෛද්‍ය සිරි ජයන්ත වික්‍රමරත්න මහතා මේ මරණ පරීක්‍ෂණය පවත්වන ලද්දේ සීදූව අමන්දොළුවේ පදිංචිව සිටි වෙදගේ කුඩාවතී (47) නමැති දෙදරු මවගේ මරණය සම්බන්ධයෙනි. මරණ පරීක්‍ෂණයේදී සාක්කි දුන් මියගිය තැනැත්තියගේ සැමියා වන සීදූව අමන්දොළුවේ පදිංචි කටුනායක සීදූව නගර සභාවේ සේවකයකු වූ එම්. අනුර සිල්වා (51) නැමැති අය මෙසේ කීය.මියගිය කරුණාවතී මගේ විවාහක බිරියයි. ඇයට කිසිදු අසනීපයක් තිබුණේ නැහැ.මේ සිද්ධියට කලින් බිරිය කීවා බඩ රිදෙනවා කියලා. රාගම රෝහලින් ඊට ප්‍රතිකාර ලබා ගත්තා.දින 4ක් පමණ යන අතරතුරේදී බිරිය කීවා කොන්ද හා හිස රිදෙනවා කියල. රාගම රෝහලින් ප්‍රතිකාර ලබා ගත්තා. ඊට පසුව ඇයව මීගමුව රෝහලට ඇතුළු කළා. ඇයට ලේ දුන්නා. වාට්ටුවේ වෛද්‍යවරු කීවා ඇයට අසාධ්‍යයයි කියලා.ඩෙංගු හැදී තිබෙන බව වෛද්‍යවරු වැඩිදුරටත් කීවා. මීගමු රෝහලේ දැඩි සත්කාර ඒකකයේ ප්‍රතිකාර ලබමින් සිටින අතරතුරේදී බිරිය මියගියා.සීදූව අමන්දොළුවේ ජාතික නිවාස යෝජනා ක්‍රමයේ පදිංචි එම්. තිලන්ත සිල්වා (37) නමැති අයද මෙහිදී සාක්කි දුන්නේය.මේ මරණය ඩෙංගු රක්තපාත උණ හේතු කොට ගෙන සිදුවූ හදිසි මරණයක් යයි මරණ පරීක්‍ෂකවරයා තීරණය කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=r1001074</link>
    <topic>මීගමුවේ සංවර්ධනයට රු. ලක්ෂ 90000ක්රජය වෙන් කර තිබෙනවා</topic>
    <author>මීගමුව විශේෂ – එච්. ප්‍රනාන්දු</author>
    <content>මීගමුව සංවර්ධනය කිරීම සඳහා රුපියල් ලක්ෂ 90000 ක් රජය වෙන් කැර තිබෙන බවත් ඒ ඒ මුදල් වලින් මීගමුව ප්‍රදේශය සංවර්ධනය කිරීමේ ව්‍යාපෘති දැන් ආරම්භ කර තිබෙන බවත් බස්නාහිර පළාත් සභාවේ පළාත් මාර්ග සංවර්ධන නිවාස හා ඉදි කිරීම් පශු සම්පත් සංවර්ධන සහ ධීවර සහ සංචාරක කටයුතු පිළිබඳ ඇමැති ඩබ්ලිව්. ඒ. නිමල් ලාන්සා මහතා පැවසීය.ඒ මහතා එසේ පැවැසුවේ වසර ගණනාවක් සංවර්ධනය නොවූ මීගමුව කඩ්‍රාපාඩුවේ පීටර් මෙන්ඩිස් මාවත රුපියල් ලක්ෂ 284 ක වියදමින් කාපට් කැර සංවර්ධනය කිරීමේ ව්‍යාපෘතියේ වැඩ ආරම්භ කිරීම නිමිත්තෙන් පැවති උත්සව සභාවට සහභාගි වෙමිනි.මේ පාර කාපට් කර සංවර්ධනය කරනු ලබන්නේ ආසියා සංවර්ධන බැංකුවේ මුදල් ප්‍රතිපාදන වලිනි.තවදුරටත් කතා කළ ලාන්සා මහතාද මෙසේද පැවසීය. එක්සත් ජාතික පක්ෂ රජයෙන් මීගමුව ජනතාවට කිසිදු සේවයක් සිදු වුණේ නෑ. එම රජයෙන් මීගමුවේ කිසිදු සංවර්ධන යෝජනා ක්‍රමයක් ගත්තේ නෑ.මීගමුව රම්‍ය නගරයක් බවට පරිවර්තනය කිරීමේ වැඩ දැන් දැන් ලහි ලහියේ කෙරීගෙන යනවා. මීගමුවේ පාරවල් කාර්පට් කැර සංවර්ධනය කිරීමේ වැඩ දැන් ඉතා ශීඝ්‍රයෙන් කෙරීගෙන යනවා.මීගමුවේ ධීවර කාර්මිකයන්ගේ ප්‍රයෝජනය සඳහා පිටිපන ජැටියක් ඉදිකර තිබෙනවා. උත්සව ශාලාවක් ප්‍රජා ශාලාවක් ද ඉදිකර තිබෙනවා. ක්‍රීඩාව දියුණු කර තිබෙනවා. අංග සම්පූර්ණ ගිනි නිවන ඒකකයක් මීගමුවට ලැබී තිබෙනවා.මේ සියල්ල සඳහා මුදල් වෙන් කැර දුන්නේ අතිගරු ජනාධිපතිවරයායි. මහින්ද චින්තන වැඩ පිළිවෙළ යටතේ මීගමුවේ ධීවරයන්ට දැල් පන්න තෙප්පන් ඔරු බෙදා දෙනවා. ඉදිරියේදී ධීවරයන්ට නවීන තාක්ෂණය උපයෝගී කර ගෙන මාළු අල්ලිය හැකියි.නියෝජ්‍ය සිවිල් ගුවන් සේවා ඇමැති සරත් කුමාර ගුණරත්න මහතාද කතා කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=r1001075</link>
    <topic>පොලිස් නිලධාරීන් 6කට නඩු පවරයි</topic>
    <author>පානදුර සමූහ</author>
    <content>සැකකරුවකුට පහරදී අමානුෂික ලෙස වද හිංසා පැමිණවීම සම්බන්ධයෙන් අධි චෝදනා ඉදිරිපත් කරමින් නීති පතිවරයා විසින්පොලිස් නිලධාරීන් හය දෙනෙකුට විරුද්ධව පානදුර පළාත්බද මහාධිකරණයේ නඩුපවරනු ලැබ තිබේ.උප පොලිස් පරීක්ෂකවරුන් වූ පී. කේ. අශෝක කුමාර කොඩිතුවක්කු ටී. රංජන් සමන් කුමාර ආර්. ඇම්. ප්‍රියන්ත බණ්ඩාර සුරිය ආරච්චිගේ ධම්මික ලක්‍ෂමන් දි. මු. ධර්මසේන දිසානායක සහ සැරයන් සනත් නන්දන විජේසේකර මේ නඩුවේ විත්තිකරුවෝ ය.බලපත්‍රයක් නැතිව ගිනි අවියක් සන්තකයෙහි තබා ගත්තේ යැයි කියන පයාගල පදිංචි දෑලතුර ආරච්චිගේ නිමල් සිල්වා ගුණරත්න නැමැත්තා අත් අඩංගුවේ සිටියදී පානදුරේ වෙරළබඩ ප්‍රදේශයේ පොලිස්ථානයේ රඳවා ගෙන අමානුෂික ලෙස පහරදී වද හිංසාවට ලක් කිරීම සම්බන්ධයෙනි.මේ පහරදීම වර්ෂ 2000 ජුනි මස 19 දා හෝ ජූලි මස 8 වැනිදා අතර කාලයේදී විත්තිකරුවන් පානදුර වෙරළබඩ පොලිසියේදී සිදු කර ඇතැයි තවදුරටත් විත්තිකරුවෝ අධිචෝදනා ලබා සිටිති.විනිසුරු මාලනි ගුණරත්න මහත්මිය විසින් පැමිණිලිකාර දෑලතුර ආරච්චිගේ නිමල් සිල්වා ගුණරත්න නැමැත්තාගේ සාක්කිය සටහන් කර ගත්තාය.විත්තිකරුවන් විසින් වර්ෂ 2000 ජුනි මස 19 දා පානදුර වෙරළ බඩ පොලිසියේ කාමරයක බාල්කයක එල්ලා දරුණු ලෙස පහරදීම නිසා එක් ඇසක් තමාට අහිමි වී ඇති බව ඔහු පැවසීය. මේ විත්තිකරුවන් එවකට පානදුර සහකාර පොලිස් අධිකාරී රන්මල් කොඩිතුවක්කු මහතාගේ පාලනය යටතේ් තිබූ විශේෂ පොලිස් ඒකකයේ සේවය කළ නිලධාරීන් බවට සාක්කිකරු හඳුනා ගත්තේය. එක එක විත්තිකරු තමාට අමානුෂික ලෙස පහරදුන් ආකාරය ගැනද සාක්කිකරු අධිකරණය හමුවේ විස්තර කළේය.පැමිණිල්ලේ සාක්කිය රජයේ ජ්‍යෙෂ්ඨ නීිතිඥ දිලීප පීරිස් මහතා විසින් මෙහෙය වන ලදී. නඩු විභාගය කල් තැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=s1001071</link>
    <topic>ජාතික මවුන්ටන් පාපැදි සංගමයෙන් බයිසිකල් ධාවකයන්ගේ ජාතික සම්මේලනයක්</topic>
    <author>වර්නන් ගුණසේකර</author>
    <content>මෙරට පාපැදි ධාවකයන්ට රක්ෂණ ක්‍රමයක් ඇතිකිරීමට හා බලපත්‍ර ලබා දී ඔවුනට පිළිගැනීමක් ලබාදීමේ අරමුණින් බයිසිකල් ධාවකයන්ගේ ජාතික සම්මේලනයක් මේ වසරේදී පැවැත්වීමට ජාතික මවුන්ටන් පාපැදි සංගමය කටයුතු කරගෙන යයි.පරිසර හිතකාමී එකම ප්‍රවාහන ක්‍රමය වන බයිසිකලය සිය වෘත්තිය සඳහාත් ස්වයං රැකියා සඳහාත් යොදා ගනු ලබන පුද්ගලයන්ගේ ආරක්‍ෂාව වෙනුවෙන් හා ඔවුනට වරප්‍රසාද හා පිළිගැනීමක් ලබාදීමේ අරමුණින් මෙම ජාතික සම්මේලනය රජය සමඟ එක්වී පැවැත්වීමට තීරණය කළ බව ජාතික මවුන්ටන් පාපැදි සංගමයේ සභාපති අමල් සූරියගේ මහතා “දිනමිණ” ට ප්‍රකාශ කෙළේය.”ලියුම් බෙදන්නන්, ලොතරැයි අලෙවි කරන්නන්, මාළු වෙළෙන්දන්, ගුරුවරුන්, ග්‍රාමාරක්‍ෂක භටයන්... මේ අය මහ පාරේ කිසිම පිළිගැනීමක් හෝ වරප්‍රසාදයක් නැති එකම ධාවකයෝයි. ඔවුන් තුට්ටුවකට මායිම් නොකෙරෙයි. ඒ තත්ත්වය නැතිකිරීම අපේ අරමුණයි. මෙරට පාපැදි ක්‍රීඩාව ඉහළ තලයකට ගෙන ඒමට නම් පළමුව මේ අය අගැයීමට ලක්කළ යුතුයි” සූරියගේ මහතා අවධාරණය කරයි.”විනෝදයට මෙන්ම ව්‍යායාමයක් ලෙසින් බයිසිකල් පදින අයත් පාසල් ශිෂ්‍ය ශිෂ්‍යාවනුත් මේ වැඩපිළිවෙළට ඇතුළත් කර ගැනීමට අපි බලාපොරොත්තු වෙනවා. නැඟෙනහිර පළාතේ පාසල් සිසු සිසුවියන්ගෙන් සියයට 75 ක් ම පාවිච්චි කරන්නේ බයිසිකලයයි. ඔවුන් පාසල් යන්නෙ එන්නේත් අනෙක් ගමන් බිමන් යන්නේත් පාපැදියෙනුයි. පාපැදි ධාවකයන් වෙනුවෙන් වෙනම මං තීරු තිබිය යුතුයි.”පාපැදියට මංතීරු“වසර 15 ක් තිස්සේම පාපැදි ධාවකයන්ට මං තීරු, රක්ෂණයක්, බලපත්‍රයක්, පිළිගැනීමක් ලබා දෙන්න කියල අපි කන්නලව් කළා. නමුත් අඩුම ගණනේ මං තීරු ලබා දෙන්නවත් ක්‍රියා කෙළේ මේ රජය පමණයි. පාදෙණිය සිට කුරුණෑගල දක්වාත් පාර්ලිමේන්තුව පිටුපස ඩෙන්සිල් කොබ්බෑකඩුව මාවතේත් පාපැදි මං තීරු දැන් හදාගෙන යනවා” යැයි ද සූරියගේ මහතා පවසා සිටියේය.වෘත්තිය සඳහා පාපැදිය භාවිතා කරන්නන් අගැයීමේ දෙවැනි වැඩසටහන ලබන පෙබරවාරියේ පාර්ලිමේන්තු සංකීර්ණය අවට පැවැත්වීමට ජාතික මවුන්ටන් පාපැදි සංගමය ක්‍රියා කරගෙන යයි.“තුති 25” මැයෙන් පසුගිය වසරේ ත්‍රිකුණාමලයේ පැවැති මෙහි පළමු වැඩසටහන ඉතාමත් සාර්ථක වූ බව අමල් සූරියගේ මහතා කියයි.පාපැදි ක්‍රීඩකදෙවැනි පෙළක්”තුති 25” වැඩසටහන යටතේ නවක ක්‍රීඩකයන් පාපැදි ඉසව්වලට සහභාගි කරවා ගෙන මෙරට ජාතික පාපැදි ක්‍රීඩකයන්ගේ දෙවැනි පෙළක් ඇතිකිරීමේ අරමුණින් පාපැදි ඉසව් 10 ක් පැවැත්වීමට ද කටයුතු යොදා තිබේ.මවුන්ටන් හා ස්ටෑන්ඩර්ඩ් වර්ගවලින් මේ තරග පැවැත්වේ. මේ තරගකරුවන් දෙවනුව රේසිං වර්ගය සඳහා යොමු කිරීමට බලාපොරොත්තු වන බව සූරියගේ මහතා වැඩිදුරටත් ප්‍රකාශ කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=s1001072</link>
    <topic>තරගමාලාවේ පළමු ජයග්‍රහණය අපේක්‍ෂාවෙන් ඉන්දියාව-බංග්ලාදේශය අද ගැටෙති</topic>
    <author/>
    <content>බංග්ලාදේශයේ පැවැත්වෙන අයිඩියා කුසලාන තුන්කොන් ක්‍රිකට් තරගමාලාවේ ප්‍රථම ජයග්‍රහණය ලබාගැනීමේ අරමුණින් අද ඉන්දීය පිල බංග්ලාදේශය සමඟ තරග වදිනු ඇත.පෙරේදා (5) ශශ්‍රී ලංකාව සමඟ පැවැති තරගයේ දී කඩුලු 5 ක පරාජයක් ලැබූ ඉන්දීය පිලත්, තරගාවලියේ පළමු තරගයේදී කඩුලු 7 ක පරාජයක් ලද බංග්ලාදේශයත් අද ජයග්‍රහණයේ පිපාසය සංසිඳුවා ගැනීමට දැඩි වෙහෙසක් ගනු නොඅනුමානය.බංග්ලාදේශ පිතිකරුවන් අතර ලකුණු අතරේ සිටින ප්‍රවීණ පිතිකරුවන් වන මොහොමඩ් අෂ්රාෆුල් සහ ආරම්භ පිතිකරු තමීම් ඉක්බාල් අද තරගයේදී තම පිල වෙනුවෙන් වැඩි කාර්ය භාරයක් කිරීමේ බලාපොරොත්තුවෙන් පසුවන අතර තුන් ඉරියව් ක්‍රීඩකයින් වන මහ්මුදුල්ලාහ් සහ නයීම් ඉස්ලාම් මේ තරගමාලාවේ තම පිලට ප්‍රථම ජයග්‍රහණ ලබා දීමට බලාපොරොත්තුවෙන් පසුවෙති.ශශ්‍රී ලංකාව සමඟ පැවැති පළමු තරගයේ බංග්ලාදේශ ඉනිමේ සුරංග ලක්මාල් විසින් එවන ලද අවසන් ඕවරයේදී ලකුණු 20 ක් රැස්කළ නයීම් ඉස්ලාම් බංග්ලාදේශ දේශීය තරග තුළ එක් ඕවරයකදී හයේ පහර 6 ක් එල්ල කොට වාර්තා තැබූ ප්‍රහාරාත්මක පිතිකරුවෙකි.බංග්ලාදේශ පන්දු යවන්නන් අතර ඉදිරියෙන් සිටින ශකීබ් අල් හසන් සහ අබ්දුර් රසාක් අද තරගයේදී ඉන්දීය පිතිකරුවන්ට දැඩි තර්ජනයක් එල්ල කරනු නොඅනුමානය.පෙරේදා තරගයේදී ශශ්‍රී ලංකා පිලට එරෙහිව ලකුණු 74 ක් රැස්කළ යුවරාජ් සිං සමඟ නායක මහේන්ද්‍ර සිං දෝනි, ආරම්භක පිතිකරු විරේන්ද්‍ර ෂෙවාග්, සුරේෂ් රයිනා ඉන්දීය පිතිකරුවන් අතර ඉදිරියෙන් සිටින අතර පන්දු යැවීමේදී සුපිරි දඟ පන්දු යවන හර්බජන් සිං කෙරෙහි ඔවුහු වැඩි බලාපොරොත්තු තබාගෙන සිටිති.මේ වන විට ශශ්‍රී‍්‍ර ලංකා පිල සහභාගි වූ තරග 2 කින්ම ජය ලබාගෙන සිටින අතර හෙට (8) බංග්ලාදේශය සමඟ තරග වැදීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=s1001073</link>
    <topic>විස්සයි-20 කාන්තා ක්‍රිකට් ශෂිකලා-ෂෙරීනා-සඳමාලි-උදේශිකා දස්කම් දක්වති</topic>
    <author>ෆවුස් මොහොමඩ්</author>
    <content>ශ්‍රී ලංකා කාන්තා ක්‍රිකට් කණ්ඩායමේ හිටපු නායිකා මේරියන්ස් කාන්තා පිලේ ශෂිකලා සිරිවර්ධන විශිෂ්ට පන්දු යැවීමක නිරත වෙමින් මොරටුව කාන්තා පිලේ කඩුලු 4 ක් එකදු ලකුණක් හෝ ලබා නොදී දවා ගැනීමට සමත් වූවාය.පන්දු වාර විස්සයි - 20 කාන්තා ක්‍රිකට් තරගාවලිය ආරම්භ කරමින් කෝල්ට්ස් පිටියේ පැවැති මේ තරගයෙන් දැවැන්ත ලකුණු 123 ක ජයග්‍රහණයක් මේරියන්ස් කාන්තා පිලට අත්විය.මේරියන්ස් කාන්තා - 145/4 (ඕවර 20)එස්. අල්විස් 52, එන්. කුමාරි නොදැවී 25මොරටුව කාන්තා - 22 (ඕවර් 11)ෂශිකලා සිරිවර්ධන 0/4, එස්. අල්විස් 9/3කුරුණෑගල කාන්තා පිලටපහසු ජයක්ශ්‍රී ලංකා ක්‍රිකට් ඒකාබද්ධ කණ්ඩායමට එරෙහිව කඩුලු 8 ක පහසු ජයක් වාර්තා කිරීමට කුරුණෑගල කාන්තා පිල සමත්විය.ශ්‍රී. ල. ක්‍රි. ඒකාබද්ධ පිල - 69/7 (ඕවර 20)එම්. වීරක්කොඩි 20 (එස්. සඳමාලි 14/2)කුරුණෑගල කාන්තා - 70/2 (ඕවර 12.5)එස්. කුමාරිහාමි නොදැවී 24පාලින්ක් පිල ලකුණු 13කින් ජය ගනීලකුණු 21 කට කඩුලු 4 ක් බිඳ හෙලූ පාලින්ක් පිලේ ෂෙරීනා රවිකුමාර් සදර්න් ලේඩිස් පිලට එරෙහිව ලකුණු 13 ක ජයක් තම පිලට හිමි කර දීමට සමත් වූවාය.පාලින්ක් පිල 90 (ඕවර 17)එස්. ප්‍රනාන්දු 26, (අයි රණවීර 13/3)සදර්න් ලේඩිස් - 77 (ඕවර් 18)සී. ගුණරත්න 21, (ෂෙරීනා රවිකුමාර් 21/4)කෝල්ට්ස් පිලට ලකුණු 44 ක ජයක්කෝල්ට්ස් පිලේ සඳමාලි දොලවත්ත සහ උදේශිකා ප්‍රබෝධනී නොදැවී අර්ධ ශතක රැස් කරමින් ලංකා කාන්තා පිලට එරෙහිව ලකුණු 44 ක ජයක් වාර්තා කිරීමට තම පිලට විශිෂ්ට දායකත්වයක් සැපයීමට සමත්වූහ.කෝල්ට්ස් පිල - 136/3 (ඕවර 30)සඳමාලි දොලවත්ත නොදැවී 54, උදේශිකා ප්‍රබෝධනී නොදැවී 53, (එස්. ලක්ෂිකා 17/2)ලංකා කාන්තා පිල - 92 (ඕවර් 19)එස්. ලක්ෂිකා 30, ආර්. මෝසස් 23 (එස්. පෙරේරා 4/2, එස්. වීරක්කොඩි 16/2)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=s1001074</link>
    <topic>ෆෙඩරර්ට තවත් ජයක්</topic>
    <author>දෝහා (ඒ. එෆ්. පී.)</author>
    <content>2010 ජගත් ටෙනිස් සම්මේලන තරග වාරය ආරම්භ කරමින් පැවැත්වෙන කටාර් විවෘත ටෙනිස් තරගාවලියේ පළමු වටයේ ජය වාර්තා කිරීමට සමත් වූ ජගත් ටෙනිස් ශ්‍රේණිගත කිරීම්වල අංක 1 සහ 2 ස්ථානයන්හි පසුවන රොජර් ෆෙඩරර් සහ නඩාල් අවසාන තරගය දක්වා සුදුසුකම් ලබනු ඇතැයි බොහෝ ක්‍රීඩා ලෝලීන් බලාපොරොත්තු වෙති. එය එසේ වුවහොත් මේ සුප්‍රසිද්ධ ප්‍රතිවාදීහු දෙපොළ මුහුණට මුහුණ හමුවන 21 වැනි වතාව එය වනු ඇත.විම්බල්ඩන් සහ අංශ විවෘත ටෙනිස් සූූරයා වන ෆෙඩරර් මේ තරගමාලාවේ පළමු වටයේදී ජගත් ටෙනිස් ශ්‍රේණිගත කිරීම්වල 86 ස්ථානයේ පසුවන ක්‍රිස්ටෝපර් රොචස් පහසුවෙන් පරාජයට පත් කිරීමට සමත් වූ අතර ඕස්ට්‍රේලියානු විවෘත ටෙනිස් සූරයා වන නඩාල් ජගත් ටෙනිස් ශ්‍රේණිගත කිරීම්වල 93 ස්ථානය හිමි සිමොන් බොලේලි පරාජයට පත් කෙළේය.ෆෙඩරර් සහ නඩාල් දෙදෙනාට ටෙනිස් පිටියේ තම ස්ථාවරත්වය තව දුරටත් රඳවා තබා ගැන්මට මේ තරගාවලියේ ජයග්‍රහණය කිරීම වැදගත් වන බවට ප්‍රකාශ නිකුත් කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=s1001075</link>
    <topic>රට හරහා දිවීමේ තරගය 10දා</topic>
    <author>මහනුවර ක්‍රීඩා විශේෂ</author>
    <content>ජාතික රට හරහා දිවීමේ තරගය මධ්‍යම පළාත් ක්‍රීඩා දෙපාර්තමේන්තුව මගින් 2010 ජනවාරි මස 10 වැනිදා පේරාදෙණිය සරසවි ක්‍රීඩා භූමිය අසලින් ආරම්භ කෙරේ. ඒ සඳහා ක්‍රීඩක ක්‍රීඩිකාවන් 150 කට වැඩි සංඛ්‍යාවක් සහභාගි වන බැව් මධ්‍යම පළාත් ක්‍රීඩා අධ්‍යක්‍ෂක එච්. ජී. ආරියරත්න මහතා දිනමිණට පැවැසීය.වර්ෂයේ ආරම්භ ක්‍රීඩා තරගය වශයෙන් සැලකෙන මෙහි ප්‍රධාන අමුත්තා වන්නේ මධ්‍යම පළාත් ක්‍රීඩා කර්මාන්ත අමාත්‍යාංශයේ ලේකම් ශිරානි වීරකෝන් මහත්මියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=s1001076</link>
    <topic>ප්‍රවීණයන්ගේ මලල ක්‍රීඩා උළෙලටඅයැදුම්පත් කැඳවයි</topic>
    <author/>
    <content>මධ්‍යම පළාත් ප්‍රවීණයන්ගේ මලල ක්‍රීඩා සංගමය වසර දෙකකට වරක් පවත්වනු ලබන හයවැනි සමස්ත ලංකා ප්‍රවීණයන්ගේ මලල ක්‍රීඩා උළෙල සඳහා දැන් අයදුම්පත් කැඳවා තිබේ.අප්‍රේල් මස 3, 4 දිනවල මහනුවර බෝගම්බර ක්‍රීඩාංගණයේදී පැවැත්වීමට කටයුතු යොදා ඇත.මේ ක්‍රීඩා උළෙල අවුරුදු 35, 40, 45, 50, 55, 60, 65, 70, 75, 80 ආදි වශයෙන් වයස් කාන්ඩ 10ක් යටතේ පිරිමි සහ කාන්තා සියලුම ජවන හා පිටිය ඉසව් පැවැත්වේ.අයදුම්පත් භාර ගැනීම ජනවාරි මස 31 වැනි දිනෙන් අවසන් වන අතර අයදුම් පත් ලබා ගැනීම සඳහා “ලේකම්, ඩබ්ලිව්. සිරිල් පෙරේරා මහතා, අංක 155/1, ගන්නොරුව, පේරාදෙනිය” යන ලිපිනයට හෝ දුරකතන අංක 0718191369 හෝ 0815625923 විමසිය හැක.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=s1001077</link>
    <topic>පැකියාඕ - මේවේදර්බොක්සිං තරගය අවලංගුයි ?</topic>
    <author/>
    <content>ලේ පරීක්ෂණයක් කිරීම සම්බන්ධයෙන් පැන නැගී ඇති ගැටලුවක් මත මැනි පැකියාඕ සහ මේවෙදර් (කනිෂ්ඨ) අතර බොක්සිං තරඟය අවලංගු වනු ඇතැයි සැකයක් මතුව තිබේ.බොහෝ දෙනෙක් දැඩි උනන්දුවකින් බලා සිටි මේ තරගය කෙසේ හෝ පැවැත්වීම සඳහා තරඟකරුවන් දෙදෙනාගේ පුහුණුකරුවන් කැලිෆෝර්නියානු මැදිහත්කරුවෙක් හමුවීමට නියමිතව තිබිණි. මැදිහත්කරු වශයෙන් කටයුතු කිරීමට ඉදිරිපත් වී ඇත්තේ ෆෙඩරල් විනිසුරු ඩැනියෙල් වෙයින්ස්ටෙන්ය.මීට තුන් අවුරුද්දකට ඉහතදී මේ බොක්සිං සූරයන් අතර ගැටුමක් නිරාකරණය කිරීමටද ඔහු මැදිහත් වී තිබේ. මේ බොක්සිං තරගය පැවැත්වීමට නියමිතව ඇත්තේ ලබන මාර්තු 13 දිනයේයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=s1001078</link>
    <topic>නාලන්දාවේ නිපුන්ගෙන් තුන් ඉරියව් දස්කම්</topic>
    <author>ෆවුස් මොහොමඩ්</author>
    <content>නිපුන් කරුණායකගේ විශිෂ්ට පිති හරඹයත් දිනුක් ජයසිංහගේ දක්ෂ පන්දු යැවීමත් හේතුවෙන් ඉසිපතන විදුහලට එරෙහිව කඩුලු 8ක ජයග්‍රහණයක් ලබා ගැනීමට නාලන්දා විදුහමල සමත් වූවේ ය.අන්තර් පාසල් 19 න් පහළ ක්‍රිකට් තරගාවලිය යටතේ් පැවැති මේ තරගයේ දී නාලන්දා විදුහලේ නිපුන් කරුණානායක ලකුණු 136 ක් රැස් කිරීමට සමත් වු අතර පන්දු යැවීමේ දී දිනුක් ජයසිංහ ඉසිපතන පිලේ කඩුලු 5ක් ලකුණු 48කට බිඳ දැමුවේ ය.ඉසිපතන පළමු ඉනිම - 153 (ඕවර 36.1) දිමිත්‍රි පෙරේරා 47 , (රංගන කුරේ 26 / 4 , නිපුන් කරුණානායක 38 / 3) සහ දෙවැනි ඉනිම - 171 (ඕවර 59.3) දිමිත්‍රි පෙරේරා 37 (දිනික් ජයසිංහ 48 / 5)නාලන්දා පළමු ඉනිම - 275 (ඕවර 76.1) නිපුන් කරුණානායක 136 , (අනුෂ්ක සමරතුංග 88 / 5) සහ දෙවැනි ඉනිම - 52/ 2 (ඕවර 7.1) අදීෂ නානායක්කාර නොදැවී 29සාන්ත තෝමස් විදුහලට පළමු ඉනිමේ ජයක්සචින් පීරිස් සහ චමෝද් පතිරණ අර්ධ ශතක රැස් කරමින් ලුම්බිණි විදුහලට එරෙහිව සාන්ත තෝමස් විදුහලට පළමු ඉනිමේ ජයක් ලබා දීමට සමත් වූහ. පන්දු යැවීමේ දී නියෝමාල් වික්‍රමසේකර ඉනිම් දෙකෙහිදීම කඩුලු 4 බැගින් බිඳ හෙලීමට සමත්වූවේ ය.ලුම්බිණි පළමු ඉනිම : 200 (ඕවර 88)රශ්මික ෂෙහාන් නොදැවී 34 , රවීර සඳරුවන් 34 , (නියෝමාල් වික්‍රමසේකර 36 / 4, උමේෂ් ප්‍රනාන්දු 22 / 3) සහ දෙවැනි ඉනිම - 119 / 9 (ඕවර 46) , දමිත් ප්‍රියදර්ශන 43 , (නියෝමාල් වික්‍රමසේකර 33 / 4, උමේෂ් ප්‍රනාන්දු 26 / 3)සාන්ත තෝමස් පළමු ඉනිම - 207 (ඕවර 57.1)සචින් පීරිස් 64 , චමෝද් පතිරණ 61, (ප්‍රභාත් ජයසුරිය 38 / 6)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=s1001079</link>
    <topic>ඉන්දියාවේ කරාතේ සූරතාවලියේ දී ශ්‍රී ලංකාවට පදක්කම් 5ක්</topic>
    <author>සිරිපාල උඩවත්ත</author>
    <content>ඉන්දියාවේ කේරල ප්‍රාන්තයේ කනුර්හි පවත්වන ලද ඔකිනාවා කරාටේ උචිරියු ජාත්‍යන්තර සංවිධානයේ ඉන්දීය ශාඛාවේ 20 වැනි සූරතාවලියට ශ්‍රී ලංකාවේ ඔකිනාවා කරාටේ දෝ ෂොරින් රියූ ෂොර්න් කාන් ජාත්‍යන්තර සංගමයේ ශ්‍රී ලංකා ශාඛාවේ ප්‍රධාන උපදේශක එච්.ගාමිණී සොයිසා (කලු පටි 8 ශ්‍රේණිය ) ගේ මූලිකත්වයෙන ජී.ඩබ්ලිව්.ජී.සෝමරත්න (කලු පටි 3 වැනි ශ්‍රේණිය) හා ආර්.ඒ.කේ.නිශාන්ත (කලු පටි 1 ශ්‍රේණිය) සහභාගි වූහ.මේ සූරතාවලිය කනූර් පොලිස් ශ්‍රවනාගාරයේ දී පසුගියදා පවත්වන ලද අතරාර්.ඒ.කේ.නිශාන්ත කුම්තේ ජ්‍යෙෂ්ඨ කලු පටි සූරතාවයේ දෙවැනි ස්ථානයද, ජී. ඩබ්ලිව්.ජී.සෝමරත්න කුබුදෝ සූරතාවලියෙන් පළමු ස්ථානය, ජ්‍යෙෂ්ඨ කාතා සූරතාවයෙන් දෙවැනි ස්ථානය හා කුම්තේ සූරතාවලියෙන් දෙවැනි ස්ථානය ද හිමි කර ගත්හ. ජී.ඩබ්ලිව්.ජී.සෝමරත්න රන් පදක්කම් 2ක් රිදී පදක්කම් 2ක්ද, ආර්.ඒ.කේ.නිශාන්ත රිදී පදක්කමක් ද ශ්‍රී ලංකාව වෙනුවෙන් ලබා ගත්හ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=s10010710</link>
    <topic>ඕස්ට්‍රේලියාව ටෙස්ට් තරගමාලාව ජය ගනී</topic>
    <author/>
    <content>පකිස්තානය සහ ඔස්ට්‍රේලියාව අතර සිඩ්නි නුවර පැවැති දෙවැනි ටෙස්ට් තරගයෙන් ලකුණු 36 ක විශිෂ්ට ජයක් වාර්තා කළ ඔස්ට්‍රේලියානු පිල ටෙස්ට් ක්‍රිකට් ඉතිහාසයේ ලකුණු 200 කට අධික ප්‍රමාණයක් පසුපසින් සිටිමින් වුවද තරගය ජයගත් ලොව හයවැනි ක්‍රිකට් පිල ලෙස වාර්තා පොතට එක්වූවේය.ඔස්ට්‍රේලියාව පළමු ඉනිමේදී ලකුණු 127 කට දැවී ගිය අතර පකිස්තාන පළමු ඉනිමට රැස් කළ ලකුණු සංඛ්‍යාව 333 කි. නමුත් ඕස්ට්‍රේලියානුවන් තම දෙවැනි ඉනිමේදී විශිෂ්ට පිති හරඹයක් පෙන්නුම් කළ අතර මයිකල් හසී නොදැවී ලකුණු 134 ක් රැස් කරමින් තරගයේ වීරයාට හිමි සම්මානය දිනා ගත්තේය.මේ තරගයේ ජයග්‍රහණය සඳහා ඕස්ට්‍රේලියානුවන් ලබා දුන් ලකුණු 176 ක ඉලක්කය හඹා ගිය පකිස්තානු පිලට රැස් කර ගත හැකිවූයේ ලකුණු 139 ක් පමණි. උමර් අක්මාල් ලකුණු 49 ක් රැස් කළ අතර පන්දු යැවීමේදි නේදර් හවුරිස්ට් ලකුණු 53 කට කඩුලු 5 ක් ද මිචෙල් ජොන්සන් ලකුණු 27 කට කඩුලු 3 ක්ද දවාලූහ. මේ අතර තරග තුනකින් සමන්විත පකිස්තාන – ඕස්ෙට්‍රිලියා ටෙස්ට් තරග මාලාව 2 – 0 ලෙස ජය ලැබීමට ඕස්ට්‍රේලියානු පිල සමත් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=s10010711</link>
    <topic>කුරුණෑගල මලියදේව බාලිකාවේ තරින්දා ට ජාත්‍යන්තර සම්මානයක්</topic>
    <author>කේ. සෙනරත් බණ්ඩාරමාවතගම සමූහ</author>
    <content>ලෝක මේස පන්දු සංගමය වසරක් පාසා එක් ක්‍රීඩකයෙකු ට හා ක්‍රීඩිකාවකට පිරිනමන ස්ටැන්ලි පොපිට් සම්මානය 2009 වසර මාවතගම තරින්දා වීරකෝන් ශිෂ්‍යාව දිනාගෙන ඇත.ඇය කුරුණෑගල මලියදේව බාලිකා විදුහලේ ජීව විද්‍යා උසස් පෙළ ඉගෙනුම ලබන ශිෂ්‍යාවකි.ඔලිම්පික් ක්‍රීඩා හා සමගාමීව චීනයේ බීජිං නුවර පැවති ඔලිම්පික් තරගයට වයස අවුරුදු 18 සමස්ථ පාසල් ක්‍රීඩා සඳහා ඉදිරිපත් වූ එකම ක්‍රීඩිකාව ඇයයි.2009 වසර ඉන්දියාවේ ජායිපුර් නුවර පැවති දකුණු ආසියානු කනිෂ්ඨ මේස පන්දු තරගාවලියේ දී රිදී පදක්කම් දෙකක් හා ලෝකඩ පදක්කමක් ද ඇය ලබා ගත්තා ය.2008 වසර පාකිස්තානයේ කරච්චි නුවර පැවති දකුණු ආසියානු කනිෂ්ඨ මේස පන්දු තරගාවලියේ දී රිදී පදක්කම් දෙකක් හා ලෝකඩ පදක්කමක් ඇය දිනා ඇත. 2008 වසර මාලදිවයිනේ පැවති තරගාවලියේ දී ජාතික මේස පන්දු සූරතාවය දිනා ගනිමින් රිදී පදක්කමක් ඇය දිනා ගත් අතර අවුරුදු 19 න් පහල 11, 13, 15 සෑම ඉසව්වකම ශ්‍රේණි ගත එකම ක්‍රීඩිකාව ද ඇය වේ.2006 වසර ජපානයේ තිතාකීෂු නුවර පැවති ආසියානු කනිෂ්ඨ මේස පන්දු තරගාවලියේ දී අවුරුදු 15 න් පහල ශ්‍රී ලංකා නායිකාව ලෙස ද ඇය කටයුතු කළාය.2008 වසර ජාතික පාසල් වර්ණ ප්‍රදාන උළෙලේ දක්‍ෂ ක්‍රීඩිකාවන් පස්දෙනා අතරට ඇය එක් වූවාය.2007 වසර පළාත් මේස පන්දු තරඟාවලියේ දී වයඹ පළාත් දක්‍ෂම ක්‍රීඩිකාව ලෙසද ඇය නම් කළාය.2009 වසරේ විවෘත කාන්තා ඉසව් අංක තුන ලෙසත් අවුරුදු 21 පහල අංක 1 ක්‍රීඩිකාව ලෙසද ශ්‍රේණි ගත කිරීම නිසා රැදී සිටී.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=f1001071</link>
    <topic>අලුත් ශ්‍රී ලංකාවේ දෙවැනි මෙහෙයුම</topic>
    <author>රාමන්</author>
    <content>ජනාධිපතිවරයාගේ දැක්ම ඉතා පැහැදිලියි, සරලයි , කෙටියි, පැය ගණනක කතාවක් ඔහු වැකි කීපයකට එකතු කළා වගෙයි. මින් සිය 40 වසරක දේශපාලන අත්දැකීම් හා පළපුරුද්ද ඔහු තම මැතිවරණ ව්‍යාපාරයට මුසුකරමින් සිටින බව පැහැදිලියි. විය යුත්තේ එයයි. වෛරය , ක්‍රෝධය , පලිගැනීමේ චේතනාව එහි පෙනෙන්නට නැහැ.කරන දේ කෙටියෙන් ජනතාවට පැහැදිලි කරනවා. ආණ්ඩුවේ සමහර අයටත් විපක්ෂයටත් මෙය හොඳ ආදර්ශයක්, ජනාධිපති මහින්ද යම් දැක්මක් සහිතව මැතිවරණ ව්‍යාපාරයකට අවතීර්ණ වෙලා. එහෙත් පොදු වේදිකාවේ එවැන්නක් දකින්නට ලැබෙන්නේ නැහැ වගෙයි. ජනතාවගේ පැත්තෙන් එය කණගාටුවට කරුණක්.ජනාධිපති මහින්ද රාජපක්ෂගේ ගමන පැහැදිලියි. ඔහුගේ සූදානම ඉදිරි කාලය සංවර්ධනය , යහපාලනය හරහා දැනට වඩා ප්‍රජාතන්ත්‍රවාදය ස්ථාපිත කිරීමට , ඊට හේතුවක් තිබෙනවා. අභ්‍යන්තර කලකෝලාහල හා සිවිල් යුද තත්ත්වයන් යටතේ් ප්‍රජාතන්ත්‍රවාදයේ , යහපාලනයේ හා රටේ සිවිල් නීතියේ අඩපණ වීමක් දක්නට ලැබෙනවා.කොහොමත් සන්නද්ධ සේනාංක ත්‍රස්තවාදීන් සමඟ මුහුණට මුහුණලා ගැටුමකට අවතීර්ණ වීමත් සමඟම මුල් තැන දෙන්නේ ත්‍රස්තවාදීන් විනාශ කිරීමට. ඔවුන්ට එරෙහිව යුද ප්‍රකාශ කිරීමත් සමඟම යටත් වෙනවා නම් හොඳයි. ඒත් අපේ රටේ එහෙම වුණේ නැහැ. එල් . ටී. ටී. ඊ ය තමන්ට අයත්ව තිබූ අවසන් වර්ග කිලෝ මීටර් කීපය තුළ දී වුවද සටන් කළා.එහෙම අත්දැකීමක් සහිතවයි අපේ රටේ යුද්ධය ඉදිරියට ගියේ. එවන් යුගයක යහපාලනය හා සිවිල් නීති රීතිවල යම් අඩපණ වීම සිදුවීම ස්වාභාවිකයි. එය ලොව සෑම තැනකම ත්‍රස්ත විරෝධී සටන්වල දක්නට ලැබුණු තත්ත්වයක් , ඒ අතින් අපේ රට සිටින්නේ අනෙක් රටවලට වඩා ඉදිරියෙන් , විශේෂයෙන්ම අප්‍රිකාවේ හා දකුණු අමෙරිකාවේ ආණ්ඩු ත්‍රස්තවාදීන් මර්දනය කිරීමට ගිහින් රටේ යහපාලනයට හා සිවිල් නීති නාමමාත්‍රික මට්ටමට පත්කර ගත්තා.අපේ රටේ වුව ද අද විපක්ෂය හඬ නඟන කාරණා මතුවුණේ සිවිල් යුද පසුබිමක් තුළ. මේ වන විට එදා පැවැති ව්‍යාකූල පසුබිම වෙනස් වෙලා. එදා රටත් ආණ්ඩුවත් ජනතාවත් සිටියේ ලෝකයේ දරුණුතම ත්‍රස්තවාදී සංවිධානය සම්පූර්ණයෙන්ම විනාශ කළ යුතු තැනක. අන් සියල්ලම පැවැතියේ දෙවැනි තැනක.මහින්ද රාජපක්ෂ පාලනය 2005 දී ජනතාවට පොරොන්දු වූ පරිදිම එල්. ටී. ටී. ඊ ය මර්දනය කර රටට සාමය ගෙන ආවා. එය 2005 දී එක්සත් ජනතා නිදහස් සන්ධානයට එරෙහිව ඡන්දය දුන් අය පවා පසුව සන්ධානයට ඡන්දය දීමෙන් පැහැදිලි වුණා. 2005 දී 48 ලක්ෂයක් ඡන්ද ලබාගත් සන්ධානය මේ වන විට තම ඡන්ද ප්‍රතිශතය 51 ලක්ෂයක් වැඩිකර ගැනීමෙන් ම එය පැහැදිලියි.මෙම ඡන්ද ප්‍රතිඵලය හිමිකර ගන්නේ 65%ක ඡන්ද පොළට පැමිණි පසුබිමක් තුළ. ජාතික නොවන මැතිවරණයකදී වීමද විශේෂයි’ මෙවන් විශේෂත්වයක් මීට පෙර පැවැති ජාතික නොවන මැතිවරණවලදී සිදු වී නැහැ. ඒ වෙනුවට සිදු වුයේ පාලක පක්ෂය වුවද ජාතික මැතිවරණයකදී ලබාගත් ඡන්ද ප්‍රමාණයට වඩා අඩු ඡන්ද ප්‍රමාණයක් පළාත් සභා වැනි මැතිවරණවලදී ලබා ගැනීමයි.මෙහි ඇති අනෙක් විශේෂත්වය රජයට 2005 දී සහයෝගය දුන් ජනතා විමුක්ති පෙරමුණ රජයෙන් ඉවත් වී වෙනම තරග කරද්දී ද ඡන්දය පාවිච්චිකරන ප්‍රතිශතය පවා අඩු වී තිබිය දී 51 ලක්ෂයක ඡන්ද ප්‍රමාණයක් ලබා ගැනීමයි. මෙවන් පසුබිමක යුද්ධය අවසන් වී රට සාමකාමී වී ගත වී ඇත්තේ යන්තම් මාස 7ක් පමණයි. මාස 7 කින් ප්‍රාතිහාරයක් කළ නොහැකි බව ජනතාව දන්නවා. ජනාධිපතිවරණය ප්‍රකාශයට පත්වන විට යුද්ධය අවසන් වී මාස 6ක් පමණයි.වසර 30කට පසු මෙවන් සාම කාමී අවදියක්මේ රටේ උදා වී නැහැ. මේ නිසා යහපාලනය හා ප්‍රජාතන්ත්‍රවාදය ගැන වැඩි වැඩියෙන් කතා බහ ඇතිවීම ස්වභාවිකයි. මේ මැතිවරණයත් සමඟ ම එය තවත් වැඩි වී තිබෙන බව පෙනෙනවා. විපක්ෂයේ වේදිකාවේ මේ ගැන කතා වෙන්නේ අතීතයේ පැවැති සිවිල් යුද පසුබිම අමතක කරමින්, සමහර අය කතා කරන්නේ අලුත උපන් අය විදියට. අතීතයක් නොමැති අය විදියට , අතීතයේ යහපාලනය හා සිවිල් පාලනය කෙලෙසා දැමූ අයද මේ අතර සිටිනවා.කවුරු කතා කළත් නොකළත් ප්‍රජාතන්ත්‍රවාදය හා යහපාලනය වැදගත්. ඒ සඳහා රජයට හුස්ම ගැනීමට සිදු වී තිබෙන්නේ දැන්. මෙදා ජනාධිපතිවරයා බලාපොරොත්තු වන්නේ යහපාලනයක් සහිත රජයක් තුළ අලුත් ශ්‍රී ලංකාවේ දෙවැනි යුගයට අවතීර්ණ වෙන්න. මෙදා එම ගමනේ අංක 1ට පැමිණ තිබෙන්නේ සංවර්ධනයයි.ඒ නිසා තමයි ජනාධිපති මහින්ද රාජපක්ෂ සඳහන් කරන්නේ යුද්ධය අවසන්, දැන් සංවර්ධනය කිරීමට සූදානම් වෙමු කියා. ඊට යහපාලනය හා ප්‍රාජාතන්ත්‍රවාදයද ඇතුළත් , ඊට හේතුව සැබෑ සංවර්ධනයක් සඳහා එය අත්‍යාවශ්‍ය සාධකයක් වන නිසයි. ජනාධිපතිවරයා මෙසේ සඳහන් කරන්නේ රට තුළ යුද්ධයට සමගාමීව සංවර්ධන සංග්‍රාමයක් ද ගෙන ගිය නායකයෙක් විදියට.නැෙඟනහිර මුදා ගැනීමත් සමඟම නැඟෙනහිර පාරවල් , සංවර්ධනය වුණා. විදුලි රැහැන් ඇදුණා. ජල ව්‍යාපෘති පටන් ගත්තා. මේ නිසා කෙටිකලක් තුළ යුද අනාථයන් පදිංචි කිරීමට හැකි වුණා. නැඟෙනහිර පමණක් නොව යුද බිමින් පිටස්තරව මුළු රටම වෙලාගත් සංවර්ධන වැඩසටහනක් ක්‍රියාත්මක වූ බව සත්‍යයක් ප්‍රධාන වරායන් 5 ක් බහු කාර්ය වාරියෝජනා ක්‍රම 10 ක්, හා වැව් අමුණු 10000ක් , ප්‍රධාන විදුලිය බලාගාර 5ක් , අධිවේගී මාර්ග ඇතුළුව රට පුරාම විහිදී ගිය ප්‍රධාන මහාමාර්ග පද්ධතියක් සැකසුනේ මේ යුද්ධයත් සමඟ.ඊට අමතර සෑම ග්‍රාම සේවා වසමකටම අඩුම තරමින් එකමාර්ගයක් බැගින් ග්‍රාමීය මාර්ග පද්ධති ප්‍රතිසංස්කරණය වුණා. කොන්ක්‍රීට් මාර්ග ජනතාවගේ මතකයට එන්නේ මහින්ද රාජපක්ෂ නාමයත් සමඟ. මේ සියල්ල සිදු වුණේ යුද්ධයත් සමඟ. මේ නිසා 2005 ඇරැඹි සිව් වසර තුළ 23% ක්ව පැවැති අන්ත දිළිදු භාවයේ ප්‍රතිශතය 2009 වන විට 15% දක්වා අඩුවුණා. 28% ක්ව පැවැති බඩුමිල වැඩිවීමේ වේගය 2% දක්වා අඩු වුණා. වසර 2000 දී ඇ ඩොලර් 881ක්ව පැවැති ඒක පුද්ගල ආදායම 2007 දී ඇ. ඩොලර් 1617ක් වී 2008 වන විට 2014ක් දක්වා වැඩි වුණා.2007 6%ක්ව පැවැති විරැකියාවේ අනුපාතය 2008 5.1 දක්වා අඩු වී තිබුණා. 2005 වසර වන විට ජනතාවගෙන් විදුලිය තිබුණේ 70%කට 2009 වන විට එය 86% දක්වා වැඩි වෙලා. ජනතාවට විදුලිය ලබාදීම සඳහා දිවයින පුරා ක්‍රියාත්මක කර ඇති ව්‍යාපෘති ගණන 4300 ඉක්මවා යනවා. ශ්‍ර‍්‍රී ලංකාවේ වර්තමානයේ ඇති නිවාස ලක්ෂ 47න් මේ වන විට ලක්ෂ 42.5කට විදුලිය ලැබිලා.2005 දී ඝන මීටර් 383ක් පැවැති පානීය ජල නිෂ්පාදනය 2009 වන විට ඝන මීටර් 440ක් දක්වා වැඩි වෙලා. මේ සඳහා 2005 රජය වැය කළ රු. ද. ල 12633 මුදල 2009 වන විට රු. ද. ල 25947ක් දක්වා වැඩි වෙලා. 2005 දී රු. ද. ල 340ක් වැය කළ නාගරික මළ ප්‍රවාහන පද්ධති ඉඳිකිරීම වෙනුවෙන් 2009 වන විට රු. ද. ල 4538ක් වැය කරලා. මෙසේ ජනජීවිතයට බලපාන මූලික යටිතල පහසුකම් සංවර්ධනය සිදුවූයේ යුද්ධයත් සමඟ.ජනාධිපතිවරයා යළි මැතිවරණයකට පැමිණ සිටින්නේ යුද්ධයත් සමඟ ගෙන ගිය සංවර්ධන වැඩසටහන දැවැන්ත සංවර්ධන සංග්‍රාමයක් ලෙස ඉදිරියට ගෙනියන්න. දැන් යුද්ධය අවසන් , යුද්ධයත් සමඟ ඇරැඹි සංවර්ධනය ඉදිරියට ගෙන යාමට අවස්ථාවක් දෙන්න. මෙවර ජනාතාවගෙන් ඔහු ඉල්ලා සිටින්නේ එයයි. ජනතාවට අවශ්‍ය වී තිබෙන්නේ ද එයමයි.ඔවුන් ඉල්ලන්නේ යුද්ධය අවසන් කළා වගේම රටේ සංවර්ධනය කරන්න කියලයි. ඒ සඳහා ඉදිරිපත් වී සිටින්නේ ජනතාවට වූ පොරොන්දු ඉටු කළ නායකයෙක්. වසර 40ක් පළපුරුද්දක් ඇති නායකයෙක්, රටට සාමය ගෙනාවා සේම රට සංවර්ධනය කරයි කියන විශ්වාසය තිබෙනවා. ඒ විශ්වාසය නිසයි ඔහු නොපැමිණි ප්‍රාථමික මැතිවරණයකදී වුවද ජනාධිපති මහින්දගේ පිලට ඡන්ද ලක්ෂ 51 ක් දී තිබෙන්නේ.මේ වන විට රටට අවශ්‍ය වී තිබෙන්නේ රට සංවර්ධනය කළ යුතු නායකයෙක් බව පැහැදිලියි. දැන් යුද්ධය අවසන් නිසා යුද්ධ කරන කෙනෙක් අවශ්‍ය වන්නේ නැහැ. විපක්ෂයට වැරැදී තිබෙන්නේ මෙතැනයි. සංවර්ධනය රටට අවශ්‍ය වන වෙලාවට ඒ ගැන අවබෝධයකින් තොර දේශපාලනයට ආධුනිකවන යුද නායකයෙක් මැතිවරණ සටනට ගෙනැවිත් තිබෙනවා.ඒ සමඟම ඔවුන් තම සටන් පාඨය කරගෙන තිබෙන්නේ සෘජුවම සංවර්ධනයට අදාළ නොවන කාරණායි. විධායක ජනාධිපතිධූරය අහෝසි කිරීම ඉන් ප්‍රධානයි. එහෙත් විධායක ජනාධිපතිධූරය අහෝසි කිරීම ජනාතාවට ඒ තරම් ගෝචර නොවන කාරණයක් බව දැන් විපක්ෂය ම තේරුම් ගෙන තිබෙනවා. මේ නිසා ඒ කාරණය පසෙක තබා අද ඔවුන් වෙනත් කාරණා ඉස්මතු කරගෙන. මඩ ප්‍රචාර ඉස්මතු කරගෙන.මේ නිසා විපක්ෂයේ මැතිවරණ ව්‍යාපාරයම අවුල් සහගත තැනකට ඇවිත්. ජනතා විමුක්ති පෙරමුණ හා එක්සත් ජාතික පක්ෂයේ සටන් පාඨ අතර ජනරාල්වරයා දෝලනය වෙන්න පටන් අරගෙන. ඔහු ඉටුකළ නොහැකි විවිධ පොරොන්දු දෙමින් සිටිනවා. අදාළ පොරොන්දු වෙනුවෙන් සෘජුව වගකියන පාර්ශවයක් නෑ. ජෙනරාල්වරයාට ඒ සඳහා පාර්ලිමේන්තු බලයක් ගොනු වෙන්නේ නැහැ.එසේ නම් ඔහුගේ ප්‍රතිපත්ති ප්‍රකාශනය එක්කේ එක්සත් ජාතික පක්ෂයේ විය යුතුයි. නැතිනම් ජනතා විමුක්ති පෙරමුණේ විය යුතුයි. යූ. ඇන් . පී. නම් ඊට ජේ. වී. පී එක විරුද්ධ වෙනවා. මෙවන් පසු බිමක් තුළ නිර්මාණය වෙන්නේ අවුලක්. එම අවුල වෙනුවට ජනතාව මහින්ද රාජපක්ෂ ජනාධිපතිවරයාම තෝරා ගැනීමට පෙළඹෙනවා. ඊට හේතුව ඔහුගේ ගමන පැහැදිලි හා නිරවුල් වීමයි.මේ මොහොතේ ඔවුන්ට අවශ වී තිබෙන්නේ යුද්ධය නිසා තිස්වසරක් තිස්සේ ගොඩ නැඟුණු ප්‍රශ්න ඉටුකර ගැනීමටයි. ඒ සඳහා යුද්ධයත් සමඟම ජනාධිපතිවරයා හොඳ ආරම්භයක් දී තිබෙනවා. සාර්ථකව යුද්ධයක් ගෙන යන ගමන් මේ තරම් සංවර්ධන ව්‍යාපෘති රැසක් කිසිම පාලනයක් තුළ ඇරැඹි නැහැ.දැන්ජනතාවට අවශ්‍යව ඇත්තේ එම ආරම්භය සාර්ථකව ඉදිරියට ගෙනයාමට , එමගින් තමන්ගේ ප්‍රශ්න විසඳා ගැනීමට යහපාලනය හා ප්‍රජාතන්ත්‍රවාදයේ අඩුපාඩු සම්පූර්ණ කර ගැනීම සිදුවිය යුත්තේ ඒ සමඟ බවයි ජනතාව කල්පනා කරන්නේ.යුද්ධය අවසන් කිරීමට දුන් පොරොන්දුව මෙන් ඒ සඳහා ජනාධිපතිවරයා දෙන පොරොන්දුවේ වටිනා කමක් තිබෙනවා. ඊට හේ්තුව ඔහු දේශපාලන අත්දැකීම් සහිතව මේ වන විටත් රටේ පාලනය ගෙන යන පාලකයා වීම නිසයි. මේ නිසා තෝරා ගැනීම පහසු වී තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=f1001072</link>
    <topic/>
    <author/>
    <content>ඊලාම් සන්නද්ධ ත්‍රස්තවාදය විජාතික බලවේග සමඟ ඒකාබද්ධව ප්‍රභාකරන් විසින් ශ්‍රී ලංකාව තුළ පතුරුවා ගත්තේ එවකට සිටි පාලකයින්ගේ බියගුලු නිවට රාජ්‍ය මෙහෙයුම නිසාය. අසාර්ථකත්වය පෙනි පෙනී සාම ගිවිසුම් සටන් විරාම ඔස්සේ හමුදාව බැරැක්ක වලට සීමා කළේය. සටන් විරාම කඩකර කොතෙක් මිනිස් ඝාතන හා දේපල විනාශ කළත් ත්‍රස්තවාදය විසින් ඉල්ලා සිටි යුද්ධය ලබාදීමට නිර්භීත නායකයෙක් නොවීය.පවතින තත්ත්වය තුළ රට බෙදී ගියත් තමන්ට හිමිවන කොටසේ රජකම වෙනුවෙන් කෙළ හලාගත් බලලෝභී නිවට හැසිරීම ඇතැම් නායකයින්ගෙන් අපට දිස්විය. මෙවන් දුර්වල පාලනයක් රටේ ක්‍රියාත්මක වෙද්දී රටේ කොටසක් බලයෙන් අල්ලාගෙන සිටි ප්‍රභාකරන් එම කොටස නීත්‍යානුකූල රටක් ලෙස ශ්‍රී ලංකා ආණ්ඩුව පිළිගන්නා තෙක් ජන ජීවිතය හා රාජ්‍ය සේවා අඩපණ කරමින් කොටි භීෂණය රට පුරා ව්‍යාප්ත කළේය. මරණ භය හා ත්‍රාසය හැම දෙනාටම උරුම විය.රට බේරා ගැනීමේ මෙහෙයුමමෙවන් තත්ත්වයකට රට ගොදුරු වෙද්දී 2005 ජනාධිපතිවරණයෙන් මහින්ද රාජපක්‍ෂ මහතා ජනාධිපති ධූරයට ඉදිරිපත් වී රට බේරාගැනීමේ දේශපාලන මෙහෙයුම ආරම්භ කරන ලදී. සටන් විරාමය මිථ්‍යාවක් බවත්, දේශපාලන විසඳුමකට යා යුත්තේ ප්‍රභාකරන්ට සදහටම විරාමය ලබා දීමෙන් බවත්, අවබෝධ කර ගත් එතුමා ත්‍රස්ත විරෝධී යුද්ධයට අවතීර්ණ විය. යුද්ධය ඉදිරියේ එය සාර්ථක කර ගැනීමට පවතින බාධක බිඳ හෙලීමේ දේශපාලන ක්‍රියාන්විතය සේනාධිනායක මහින්ද රාජපක්‍ෂ මහතා අතින් සිදුවිය. එසේ නොවන්නට මෙම ත්‍රස්ත විරෝධී සටන ජය ගැනීමට නොහැකි වනු ඇත.යුද්ධය ජය ගත්තේ තමා නිසා යැයි කට දොඩවන සරත් ෆොන්සේකා මහතා ඒ බව දැනගත යුතුය. රටේ ඒකීය භාවය රැකගැනීමේ ඓතිහාසික උරුමය මත නිශ්චිත අරමුණක් ජනාධිපති මහින්ද රාජපක්‍ෂ මහතාට විය. පෙර සිටි නායකයින් තුළ එය අපි නොදුටුවෙමු. ත්‍රස්තවාදය මැඬලීමේ යුද්ධය සඳහා සෘජු දේශපාලන තීන්දුවක් ගත්තේ එබැවිනි.ජය ගැනීමතවද යුද්ධය ජය ගැනීම සඳහා ජනාධිපති මහින්ද රාජපක්‍ෂ මහතා සහ ආරක්‍ෂක ලේකම් ගෝඨාභය රාජපක්‍ෂ මහතා මූලික වූ රාජ්‍ය මෙහෙයුම දැඩි සේ බලපෑ බව පහත සඳහන් කරුණු මතක් කර දෙමින් ෆොන්සේකා මහතාට පෙන්වා දෙමි. පළමුව අභ්‍යන්තරව පැවති දුර්වලතා මැඬලීමේ කටයුතු කරන ලදී. සේනාංක තර කළේය. අවශ්‍ය යුද උපකරණ ලබා දෙන ලදී.හමුදාපතිවරු ඇතුළු සියලු සෙබළුන්ට ආපස්සට නොයන සටනක් සඳහා නිශ්චිත යුද අරමුණක් ලබා දෙන ලදී. විදේශ බලවේග යටපත් කරමින් සටන් විරාමය මිථ්‍යාවක් බව ජාත්‍යන්තරයට ඒත්තු ගන්වමින් රනිල් වික්‍රමසිංහ මහතා බැරැක්කවලට කොටු කළ හමුදාවන් සටන් භූමියට කැඳවීමට අණ කරන ලදී.ඒ සමඟ කොටින් සතු සෑම් මිසයිල, සබ්මැරීන්, ගුවන් හමුදා, මරාගෙන මැරෙන කළු කොටි, යුද ටැංකි, බෝම්බ, කොන්ක්‍රීට් බංකර් විනාශ කිරීම සඳහා යුද – ගුවන් – නාවුක හමුදාවල ශක්තිය දහ ගුණයකින් වැඩි කරන ලදී. ලෝක සමුළුවලදී හා චාරිකාවලදී විදේශීය බලපෑම් තුලනය කළ හැකි දැනුවත් කිරීම් ක්‍රියාවට නංවන ලදී.දූරදර්ශී නායකත්වයඑබැවින් ශ්‍රී ලංකාවේ යුද ක්‍රියාකාරකම්වල යුක්ති සහගත භාවය බටහිර රටවල් හා අසල්වාසී රටවල්වලට පෙන්වා දී එම රටවල කොටි හිතවාදී දුර්මත විනාශ කරන ලදී. තවද යුද්ධයට හිතවාදී වන ආකාරයේ නව රාජතාන්ත්‍රික සබඳතා ඇතිකර ගැනීම නිසා නව රාජ්‍ය නායකයින් ශ්‍රී ලංකාවට සමීප විය. බටහිර මැදිහත්වීමකදී සිදුවිය හැකි තර්ජන මැඬලීම සඳහා ඉන්දියාව, චීනය, රුසියාව වැනි කලාපීය බලවතුන්ගේ ආරක්‍ෂාව ලබාගත හැකි ආකාරයේ අන්‍යෝන්‍ය බවක් පෙර නොවූ පරිද්දෙන් එම රටවල් සමඟ ඇතිකර ගන්නා ලදී.ශ්‍රී ලංකා වන්නි කැලයේ යුද්ධය සිදුවෙද්දී එම කොටි හමුදාවල ශක්තිය මර්දනය කිරීම සඳහා තවත් යුද්ධයක් අමෙරිකාව, බ්‍රිතාන්‍ය යුරෝපය හරහා ව්‍යාප්තව සිටි ටයි කෝට් පැළඳගත් කොටි සාමාජිකයින් හා සංවිධාන සමඟ සිදුවිය. එමඟින් කොටි ව්‍යාපාරයේ ප්‍රචාරක වැඩසටහන්, අවි සම්පාදන වැඩසටහන්, මුදල් සම්පාදන වැඩසටහන්, නොමඟ යැවීමේ මාධ්‍ය වැඩසටහන් අඩපණ කිරීමට හැකි විය. මෙවන් ආකාරයට සිදුවුණ ප්‍රබල රාජ්‍ය මෙහෙයුම හා ජනාධිපතිතුමාගේ විදේශ සබඳතාවල අනුහස යුද ජයග්‍රහණවලට මූලික හේතුව වුණත් ඒ ගැන කතා කිරීමට දේශපාලන විරුද්ධවාදීන්ට බලවත් ඊර්ෂ්‍යාවක් පවතින බව පුරවැසියන් වූ අපි දැනගෙන සිටිමු.නිෂ්ඵල ප්‍රකාශවිපක්‍ෂයේ විපක්‍ෂ අපේක්‍ෂක ලෙස ජනාධිපතිවරණයට ඉදිරිපත් වී සිටින විශ්‍රාමික ෆොන්සේකා මහතා යුද්ධය ජයගෙන රට බේරාගත්තේ ඔහු බව ප්‍රකාශ කිරීමට තරම් බාලයෙක් වී ඇත. ඔහු තවත් උද්දාම වන්නේ තවත් හමුදාපතිවරයෙකුට යුද්ධය ඉතිරි නොකර එය ජයගන්නා බවට පොරොන්දුවක් ලබා දුන් බව පෙන්වා දෙමිනි. ඒ මගින් යුද ජයග්‍රහණ ඔහුගේ තනි ක්‍රියාවක් ලෙස පෙන්වා ජනාධිපතිවරණය දිනීමට උත්සාහ කරයි. ජනතාව ඉන් මුලා කළ නොහැක.ෆොන්සේකා මහතා දැනගත යුතු කරුණක් ඇත. රට බේරාගැනීමේ ප්‍රබල වුවමනාවක් ඔහුට වූවා නම් 2005 ට පෙර දී එවකට සිිටි නායකයින් දැනුවත් කර යුද්ධය ආරම්භ කිරීමට කටයුතු නොකළේ ඇයි? සුදුසු දේශපාලන නායකත්වයක් එකළ නොතිබුණ බව ෆොන්සේකා මහතාට පිළිගැනීමට සිදුවේ.2005 මහින්ද රාජපක්‍ෂ මහතා සේනාධිනායක බවට පත් වී යුද්ධය ජය ගත හැකි ආකාරයට සියලු කටයුතු කළමනාකරණය කර විදේශ මැදිහත්වීම් වළක්වා කොටියා කැළයට තනිකර, හමුදා තර කර යුද උපකරණ ලබා දී සටන් විරාම නොතකා බැරැක්කවලට කොටු කර තිබූ හමුදා සටන් භූමියට කැඳවා යුද නියෝගය දුන් විට ජනාධිපතිතුමාගේ එම සාර්ථක වැඩපිළිවෙළේ ශක්තිය මත යුද්ධය ජය ගන්නා බවට පොරොන්දු දීමට ෆොන්සේකා මහතාට පමණක් නොව එම කාර්යයේ යෙදෙන ඕනෑම කෙනෙකුට ප්‍රකාශ කිරීමට හැකි බව ෆොන්සේකා මහතා තේරුම් ගත යුතුය.එබැවින් මිනීමරු ත්‍රස්තවාදයෙන් රට බේරාගැනීමේදී තිබුණ බාධක බිඳ හෙළමින් යුද්ධය කිසිඳු රටක මැදිහත් වීමකට යටත් නොකර අඛණ්ඩව පවත්වාගෙන යාමට හමුදාවන්ට හැකි වූයේ ජනාධිපති මහින්ද රාජපක්‍ෂ මහතාගේ දූරදර්ශී අනුහස් නායකත්වය නිසා බව මුළු රටම පිළිගෙන අවසානය.ඊර්ෂ්‍යාකාරී පිළිවෙතක්බලය පිරිහී යාම නිසා එම බලය නැවත ගොඩනඟා ගැනීමේ කපටි වැඩපිළිවෙළක් මෙවර ජනාධිපතිවරණයේදී විරුද්ධ පක්‍ෂයේ කණ්ඩායම් සැලසුම් කර ඇත. ඒ අනුව මහින්ද රාජපක්‍ෂ මහතාගේ යුද පෙරමුණේ නිලධාරියෙකු ලෙස 2005 හමුදාපති ධූරයට පත් කළ ෆොන්සේකා මහතා විශ්‍රාම ගන්වා රට බේරාගත්තේ ඔහු බව පවසමින් ද 1930 සිට දේශපාලනයේ යෙදුණ රාජපක්‍ෂ පවුල නිගාවට ලක්කිරීමෙන් ද ගෝඨාභය රාජපක්‍ෂ, බැසිල් රාජපක්‍ෂ යන ජනාධිපති සොහොයුරන් උතුරු යුද බිමේ එම කටයුතු සාර්ථක කර දීමට කැපවූ විට සහෝදර සමාගම නමින් හඳුන්වා ඔවුන්ට අපහාස කරමින් ද වංචාව, දූෂණය සම්බන්ධ නිශ්චිතව කරුණු ඉදිරිපත් කළ නොහැකි බොරු කටකතා පතුරුවමින් ද දැඩි ඊර්ෂ්‍යාකාරී පිළිවෙතක් මත විරුද්ධවාදීන් හැසිරේ. එමඟින් ජනාධිපතිතුමා සම්බන්ධව රටේ පවතින ප්‍රසාදය විනාශ කිරීමට උත්සාහ කරයි.දේශපාලන පක්‍ෂයක් වශයෙන් වගකීමක් හා දර්ශනයක් නැති නිර්පාක්‍ෂික අයෙක් විපක්ෂ අපේක්‍ෂකයා වී ඇත. එබැවින් ඔහු ලබා දෙන පොරොන්දු ක්‍රියාවට නැංවීමේ වගකීම ඉදිරියේ පෙනී සිටින්නේ කුමන පාක්ෂික වැඩපිළිවෙළක් මතදැයි අපට නොතේරේ. මහින්ද රාජපක්‍ෂ රජයට තම බලය පෙන්වීම සඳහා එම රජයෙන් ඉවත් වූ ජනතා විමුක්ති පෙරමුණ ඒ හේතුව නිසාම දේශපාලන බෙලහීනතාවයට පත්විය.එම වේදනාවෙන් නැවත වරක් ජ. වි. පෙ. ද දේශද්‍රෝහී පක්‍ෂ බලගැන්වෙන ක්‍රියාකාරකම්වලට එකතු වී මහින්ද රාජපක්‍ෂ ජනාධිපතිතුමාට රිදවීමට උත්සාහ කරයි. මෙවැනි අවස්ථාවාදී දේශපාලනයෙන් ද තේරුම් යන්නේ ශ්‍රී ලංකාවේ වර්ධනය වන දේශ හිතෛෂී ජාතික නායකත්වය විනාශ කිරීමේ සූදානමය. මහින්ද රාජපක්‍ෂ නායකත්වය නිසා ශ්‍රී ලංකා දේශපාලන ක්‍ෂේත්‍රයේ බෙලහීන වන පක්‍ෂවලට තම දේශපාලන වුවමනාවන් සඳහා අවශ්‍ය ගමන් මඟ ෆොන්සේකා මහතාගේ යුද ජයග්‍රහණය පෙන්වා කපටි ආකාරයට ලබාගැනීම එම පක්‍ෂවල උපායයි.යුද්ධය මෙහෙයවූයේ පොදුජන එක්සත් පෙරමුණයි. නමුත් එම ජයග්‍රහණයේ ප්‍රතිඵලය වූ ජනතා ප්‍රසාදය ලබාගැනීමට ජනාධිපතිවරණයේදී ඉදිරිපත් වී ඇත්තේ යුද්ධයට හතුරුකම් කළ පක්‍ෂයි. ජනතාව මෙම කරුණ තේරුම්ගෙන ඇත. වර්ෂ 30 ක් තුළ පැවති ත්‍රස්තවාදී සටන සිව් වසරක් තුළ හමාර කරමින් ආරම්භ කර ඇති යෝධ සංවර්ධන ව්‍යාපෘති සමඟ සැළසුම් වූ සංවර්ධන යුගයක් කරා රට ගෙන යාමේ දෙවන සටනට මහින්ද රාජපක්‍ෂ මහතා ඉදිරිපත් වී ඇත.ත්‍රස්තවාදය පරාජය කළ එතුමාගේ පළමු සටනේ ප්‍රතිඵල අපි භුක්ති විඳිමු. එබැවින් මහින්ද රාජපක්‍ෂ මහතා කෙරෙහි සිංහල, දෙමළ, මුස්ලිම් ජනතාව තුළ ඇත්තේ බලවත් විශ්වාසයකි. ඊර්ෂ්‍යාකාරී කුහක හැසිරීම්වලින් එය යටපත් කළ නොහැකි බව තේරුම් ගැනීම වටී.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=f1001073</link>
    <topic>ජනතාව බුද්ධිමත් ව තීරණය ගත යුතු අවස්ථාවක්  </topic>
    <author>මනෝලි සුබසිංහ</author>
    <content>මේ ජනතාව දැනුවත් විය යුතු මොහොතක්. ජනතාව අවදියෙන් සිටිය යුතු මොහොතක්. ජනතාව බුද්ධිමත්ව කටයුතු කළ යුතු මොහොතක්. නිදහස් මිනිසෙකු බිහිවීමට ගුණාංග කිහිපයක් තිබිය යුතුයි. නිදහස් මිනිසෙකු බිහිවන්නට නම් අගහිඟකම් නැති හිසට සෙවණක් ඇති යහපත් මානසිකත්වයකින් යුතු වීම මේ කාරණ තුන බෙහෙවින්ම බලපානවා.රටේ ජනතාව නිදහස් නම්; ඔහුගේ පරිසරය නිදහස් වෙනවා. ගෙදර නිදහස් වෙනවා. එවිට ගම නිදහස් වෙනවා. එවිට රටම නිදහස් වෙනවා. ඒ නිදහස තුළින් ආධ්‍යාත්මික ගුණ වගාව වැඩි වෙනවා. සොබාව ධර්මයට ආදරය කරනවා. අනාගත පරපුරේ දූ දරුවන් පිළිබඳ හිතනවා. ප්‍රබුද්ධ කලාව ගැන දැනුවත් වෙනවා. එහෙම වුණාම අංග සම්පූර්ණ මිනිසෙක් බිහිවෙනවා.නමුත් අපට එවැනි නිදහස් වටපිටාවක් පසුගිය කාලයේ තිබුණේ නැහැ. නමුත් යුද්ධය අවසන් වීම නිසා එහෙම නිදහසේ ඉඟියක් තියෙනවා. රටේ නායකයා තෝරාගැනීමේදී නායකත්වයට සුදුසු ගුණාංග මේ නිදහසින් පිරි මනුෂ්‍යයා අවබෝධ කර ගත යුතුය. සුදුසු නායකත්වය තෝරාගැනීමේදී දෙපාරක් හෝ තුන් පාරක් හෝ සිතා ගැනීමේ නිදහස සහ අයිතිය මනුෂ්‍යයාට තිබිය යුතුයි.මේ නිදහස් වූ මිනිසා වඩා ප්‍රවේසම්කාරී විය යුත්තේ අද ප්‍රබල දැනුම් සම්භාරයක් ගෙන එන විද්‍යුත් මාධ්‍යයන්ගෙන්ය. නිදහස් වූ මිනිසාගේ මනසට බලපෑම් කිරීම පිළිබඳ ප්‍රවේසම් විය යුතුයි. මාධ්‍ය හැසිරවීමේදී ප්‍රවේසම් විය යුතුයි. මාධ්‍ය අයිතිකාරයන් පිළිබඳ අවබෝධයක් නිදහස් වූ මිනිසාට තිබිය යුතුයි.අපේ රටේ කනගාටුවට කරුණ වන්නේ මේ නිදහස් වූ මිනිසාගේ චින්තනය ඉහත කී මාධ්‍යයන් ප්‍රබල ලෙස බලපෑම් කිරීමක් සිද්ධවීමයි. නමුත් සිදුවිය යුත්තේ නිදහස් මිනිසාගේ චින්තනයට බලපෑමක් ඇති නොකිරීමයි.එහෙනම්, නිවැරැදි නායකත්වය තෝරාගන්නා සුදුසු වේලාවයි, මේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>07</day>
    </date>
    <link>http://www.dinamina.lk/2010/01/07/_art.asp?fn=f1001074</link>
    <topic>දුප්පත් දරුවන් ගේමිතුරා 27</topic>
    <author>දෙනගම සිරිවර්ධන</author>
    <content>මහින්ද රාජපක්‍ෂ ජනාධිපතිතුමාගේළමා කාලයේ කතාගාන්ධිනී නංගි නිදන ඇඳේ බිත්තිය අද්දර බෝනික්කකු දුටු මහින්ද එය අතට ගත්තේ ය. බෝනික්කා තනා තිබුණේ රෙදිවලිනි.”ඔය මගේ බෝනික්කා. එයා ගේ නම ඩේසි. අයියට ඕන නම් ගන්න. හැබැයි ගෙනියන්න බැහැ.” නංගි කීවාය.අයියාට දුකක් ඇතිවිය. ඒ බෝනික්කා ගෙනයන්නට නොදෙන නිසා නොවේ.රෙදිවලින් බෝනික්කකු තනා ගත් නංගි එයට කොයි තරම් ආදරයක් දක්වනවද? මගේ යාළුවන් ගෙ ගෙවල්වල නංගිලාට ලස්සන බෝනික්කො ඉන්නවා. එක එක ජාතියෙ බෝනික්කො. නංගිට ඉන්නෙ නංගිම හදාගත්තු රෙදි කෑලි බෝනික්කෙක්. එයා බෝනික්කො ඉල්ලල අඬන්නෙ නැහැ. එයාම බෝනික්කෙක් හදාගෙන. නංගිටත් තේරෙනව වගෙයි ගෙදර අගහිඟකම්....ඉන්පසු මහින්ද පාසලේ කැන්ටිමෙන් තේ බීම සඳහා ලැබෙන මුදල් රැක ගත්තේය.ඔහුට බනිස් ගෙඩියක් කන්නට සිතෙයි. නංගී සිහිවෙයි. ඔහු ඒ සිතිවිල්ල යටපත් කරයි. මේ නිසා ඔහු ගේ අතේ මුදල් ටිකක් ඉතිරි විය.ඊළඟ පාසල් නිවාඩුවේ දී ඔහු ගෙදර ආවේ රිදී පාට කෙස්. ලස්සන ඇස් සහිත තරමක් විශාල බෝනික්කකු ද අරගෙන ය.”මගේ හොඳ අයියා” කියමින් ඇය මහින්ද සිප ගත්තා ය. බෝනික්කා ගෙන කුස්සියට දිව ගිය ඇය එය අම්මාට පෙන්නුවා ය. නංගි ගේ මුහුණේ උතුරා යන සතුට මහින්දට පෙනිණ.සිය දෑසේ පිරුණු කඳුළු ඔහු නංගිට නොපෙනෙන සේ පිස දැමුවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=n1001082</link>
    <topic>හොර ගිවිසුම් මඟින් මේ රටපාවා දෙන්න ඉඩ තබන්නේ නෑ</topic>
    <author>ධනුෂ්ක ගොඩකුඹුර මොණරාගල සිට</author>
    <content>දිවි පුදා රැක ගත් මවුබිම යළිත් වතාවක් හොර ගිවිසුම් මඟින් පාවාදීමට ඉඩ තබන්නේ නැතැයි ජනාධිපති මහින්ද රාජපක්ෂ මහතා යළි අවධාරණය කරයි.දිනූ නිදහස පාවාදීමට කිසිවකුටත් අයිතියක් නැති බව පවසන ජනාධිපතිවරයා නිදහස සුරැකීමේ තීරණාත්මක අවස්ථාවක් උදාවී තිබෙන බව පැවැසුවේය.රට පාවාදීමට එරෙහිව කටයුතු කරන ජනතාවට 26 වැනිදා බුලත් කොළය ජයග්‍රහණය කරවා රට සුරැකීමේ සටනට එකතු වීමේ හැකියාව තිබෙන බවත් ජනාධිපතිවරයා සඳහන් කෙළේය.ජනාධිපති මහින්ද රාජපක්ෂ මහතා මේ අදහස් පළ කෙළේ 2010 ජනාධිපතිවරණයේ විජයග්‍රහණය තහවුරු කිරීමේ ජනරැලියට මොණරාගල දී ඊයේ (07) එක්වෙමිනි.ජනාධිපති මහින්ද රාජපක්ෂ මහතාගේ ජයග්‍රහණය තහවුරු කිරීමේ අරමුණෙන් එක්සත් ජනතා නිදහස් සන්ධානය දිවයින පුරා සංවිධානය කරන ජනරැලි මාලාවේ විජයග්‍රාහී මොණරාගල රැලිය දහස් සංඛ්‍යාත ජනකායකගේ සහභාගීත්වයෙන් පැවැත්විණි.රට ආරක්ෂා කිරීමට ජනතාව කැපවනු ඇතැයි තමන් දැඩි ලෙස විශ්වාස කරන බව කී ජනාධිපතිවරයා ජනාධිපතිවරණයේ ජයග්‍රහණය විජයග්‍රහණයක් කිරීමට ජනතාවගේ සූදානම සන්ධානය වටා එක්රැස්වන ජනකායෙන් පැහැදිලි වන බවත් කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=n1001083</link>
    <topic>සටන්කොට ගන්න බැරි වූ ඊළම ලබාගන්න සම්බන්දන් දැන් ෆොන්සේකාට එකතු වෙලා</topic>
    <author>දුමින්ද ගුරුගේ</author>
    <content>දෙමළ තරුණයන් සටනට ඇද දමා ලබා ගැනීමට උත්සාහ කළ දේ ලබාගැනීමට නොහැකි වූ නිසා, දෙමළ ජාතික සන්ධානයේ සම්බන්දන් මහතා ප්‍රමුඛ පිරිස අද වෙනත් කණ්ඩායමක් සමඟ එක්ව සිටින බව කැබිනට් ප්‍රකාශක තොරතුරු හා මාධ්‍ය ඇමැති අනුර පි‍්‍රයදර්ශන යාපා මහතා ප්‍රකාශ කෙළේය.එසේ එක්වී ඇත්තේ ප්‍රභාකරන්ට ලබාගැනීමට නොහැකි වූ දේ ලබාගැනීමට බවද ඇමැතිවරයා කීය.දෙමළ ජනතාවගේ සැබෑ අවශ්‍යතා නියෝජනය නොකර ඔවුන් අරගලයකට තල්ලු කිරීමේ වගකීමෙන් කොටසක් දෙමළ ජාතික සන්ධානයේ සම්බන්දන් මහතා ප්‍රමුඛ පිරිස භාරගත යුතු බව ද ඇමැතිවරයා කීවේය.කැබිනට් තීරණ දැනුම් දීම සඳහා රජයේ ප්‍රවෘත්ති දෙපාර්තමේන්තුවේ ඊයේ (7) පැවැති මාධ්‍ය හමුවේදී ඇමැතිවරයා මෙසේ පැවැසීය. දශක තුනක කාලයක් තිස්සේ දැඩි දුක්ඛ දෝමනස්සයන්ට මුහුණපා සිටි දෙමළ ජනතාව මේ දුකින් මුදා ගත්තේ ජනාධිපති මහින්ද රාජපක්‍ෂ මහතා ප්‍රමුඛ රජය විසින් බව ප්‍රකාශ කළ ඇමැති අනුර පි‍්‍රයදර්ශන යාපා මහතා, මේ හේතුවෙන් දෙමළ සමාජයේ දැඩි ආදරයට හා ගෞරවයට පාත්‍ර වී සිටින ජනාධිපතිතුමන් පිළිබඳ දෙමළ ජාතීන්ගේ නියෝජිතයන් ලෙස පෙනී සිටින සම්බන්ධන් මහතා ඇතුළු පිරිසට ඇත්තේ දැඩි වෛරයක් බව ද ප්‍රකාශ කෙළේය.දෙමළ ජනතාවගේ ප්‍රජාතන්ත්‍රවාදී අයිතිවාසිකම් ලබා දීමට සම්බන්ධන් මහතා හෝ ඔහු එකතු වී සිටින පිලේ කිසිවකු ක්‍රියා නොකළ බව ද ඇමැතිවරයා අවධාරණය කෙළේය. රජය දෙමළ ජනතාව දුකින් මුදා ගත්තා පමණක් නොව ඔවුන් වෙනුවෙන් විශාල සංවර්ධනයක් උතුරු නැඟෙනහිර ප්‍රදේශවල අරඹා ඇතැයි පැවසූ ඇමැතිවරයා, මේ පිළිබඳ තවදුරටත් අදහස් දක්වමින් මෙසේ ද කීවේය.හම්බන්තොට වරාය ඉදිකිරීමට වැඩි මුදලක් රජය කන්කසන්තුරේ වරාය ඉදිකිරීම සඳහා වැය කරනවා. එම ප්‍රදේශයේ මාර්ග, රෝහල්, පාසල් ඇතුළු පොදු පහසුකම් නැංවීමට රජය විශාල මුදලක් වැය කැර තිබෙනවා.උතුරේ අධි ආරක්‍ෂක කලාප රජය ක්‍රමයෙන් ඉවත් කරමින් සිටිනවා. මේ නිදහසේ ප්‍රතිලාභ ලබන උතුරේ ජනතාව ජනාධිපතිතුමන් වටා එක්රොක් වී සිටිනවා. දෙමළ ජාතික සන්ධානය මේ වන විට කොටස් කිහිපයකට කැඩී තිබෙනවා.සම්බන්ධන් මහතා ප්‍රමුඛ පිරිස සිටින්නේ එල්. ටී. ටී. ඊ. මතවාදය ඉදිරියට ගෙන යන කණ්ඩායමේ. ඊයේ ගත් තීරණයත් සමග මෙය තහවුරු වෙනවා. ඔවුන් නිසා දෙමළ සමාජය අතීතයේදී මුහුණ දුන් අමිහිරි සිද්ධීන්ට යළි මුහුණ දීමට සූදානම් නැහැ.ලංකා දේශපාලන ඉතිහාසයේ මේ තරම් වෛරී සහගත ප්‍රකාශ සිදුකරන ස්වභාවයක් ඉතිහාසයේ කවරදාවත් දකින්නට නොලැබුණ බව ප්‍රකාශ කළ ඇමැති අනුර යාපා මහතා වෛරී සහගත දේශපාලනයක යෙදී සිටින විරුද්ධවාදී පක්‍ෂ ඉදිරිපත් කරන්නේ රට හදන ප්‍රතිපත්තිවලට වඩා රට නසන ප්‍රතිපත්ති බව ද කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=n1001084</link>
    <topic>එල්ටීටීඊය හා ටීඑන්ඒදෙකක් නොව එකක්</topic>
    <author>ඉන්දික පොල්කොටුව</author>
    <content>දශක තුනකට අධික කාලයක් පුරාම යුද්ධයක් කළත් ප්‍රභාකරන්ට දිනා ගැනීමට නොහැකි වූ ඔහුගේ ඊළාම් සිහිනයේ අරමුණ පටු දේශපාලය වෙනුවෙන් කිසිදු පැකිළීමකින් තොරව ඉටු කිරීමට සරත් ෆොන්සේකා ඇතුළු පිරිස ක්‍රියා කිරීම තරම් දේශද්‍රෝහි පාවාදීමක් තවත් නැතැයි විදේශ රැකියා ප්‍රවර්ධන හා සුබසාධන ඇමැති ජාතික ආරක්ෂක ප්‍රකාශක කෙහෙළිය රඹුක්වැල්ල මහතා පැවැසීය.එල්. ටී. ටී. ය හා ටී. එන්. ඒ යනු දෙකක් නොව එකම කණ්ඩායමක් බවත් ප්‍රභාකරන්ගේ ඊළාම් අරමුණ වෙනුවෙන් විවිධ ස්වරූපයන්ගෙන් ක්‍රියා කළ මේ කණ්ඩායමට පසුගිය මැයි 18දා අහිමි වුණු ජීවය අද වන විට යළි ලැබී ඇති බවත් හෙතෙම කීය.මෙලෙස ප්‍රභාකරන්ගේ ඊළාම් අරමුණට යළි ජීවය ලැබීමත් සමඟ ජාත්‍යන්තර එල්. ටී. ටී. ඊ ජාලයම අද පිබිදී ඇතැයි ද ලොව පුරා ඔවුන්ගේ සියලු ක්‍රියාකාරීන් මින් ප්‍රීති ප්‍රමෝදයට පත්ව ඇතැයි ද ඇමැතිවරයා පැවැසීය.උතුරු නැඟෙනහිර වෙන් කිරීම වෙනුවෙන් දැඩිව ක්‍රියා කළ ජ. වි. පෙ එය යළි එක් කිරීමේ ටී. එන්. ඒ කොන්දේසි හමුවේ ගන්නා වූ ක්‍රියාමාර්ග කුමක් දැයි රටම බලා සිටින බවත් ඇමැති රඹුක්වැල්ල මහතා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=n1001085</link>
    <topic>උතුරු දුම්රිය මඟ ඉදි කරන්නඉන්දීය සමාගමක් සමඟ ගිවිසුම්</topic>
    <author>ශීලා උඩුවර</author>
    <content>උතුරු දුම්රිය මාර්ගයේ ඕමන්තේ සිට පලෙයි දක්වා කොටස ඉදිකිරීම සඳහා ඉන්දීය සමාගමක් සමග ලබන සතියේ ගිවිසුම් අස්සන් කිරීමට නියමිතය.කි. මීටර් 96 ක් පමණ වන මේ මාර්ගය සඳහා අමෙරිකානු ඩොලර් මිලියන 180 ක් පමණ වැය වෙතැයි දුම්රිය සාමාන්‍යාධිකාරී පී. පී. විජේසේකර මහතා කීය.මේ මාර්ගය මාස 30 කින් නිම කිරීමට නියමිතය.වවුනියාව සිට තාණ්ඩිකුලම් දක්වා කොටස නිමකර දුම්රිය ධාවනය ද අරඹා ඇති අතර, තාණ්ඩිකුලම් සිට ඕමන්ත දක්වා කොටස් දැන් නිමවෙමින් පවතී.වවුනියාව සිට ඕමන්ත දක්වා කි. මීටර් 13 ක් පමණ වන අතර දේශීය ප්‍රතිපාදන හා දුම්රිය සේවක ශ්‍රමයෙන් එය ඉදි කැරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=n1001086</link>
    <topic>පාසල් දරුවන්ට දිවා ආහාරය</topic>
    <author/>
    <content>පාසල් දරුවන්ගේ පෝෂණ අවශ්‍යතා සපුරාලීම සඳහා රජය මඟින් ක්‍රියාවට නංවන දිවා ආහාර ලබාදීමේ වැඩසටහන තවත් වසරකින් දීර්ඝ කිරීමට රජය තීරණය කරයි.ඒ අනුව සෑම දරුවෙකුටම දිවා ආහාර ලබාදීමේ වැඩසටහන මේ 11 වැනිදා ආරම්භ කෙරේ.2009 වසර වෙනුවෙන් දිවා ආහාර සඳහා රුපියල් මිලියන 2700 ක මුදලක් රජය වෙන් කළ අතර 2010 වසරේදී එම මුදල රුපියල් මිලියන 2900 ක් වන බවට ඇස්තමේන්තු කොට තිබේ.2005 වසරේ සමීක්ෂණයකට අනුව උදෑසන ආහාර නොගෙන පාසල් පැමිණෙන ළමුන්ගේ සංඛ්‍යාව සියයට 30 කි. මේ ළමුන්ගේ පෝෂණ ඌණතා පවතින බැවින් එයට පිළියමක් ලෙස ජනපති මහින්ද රාජපක්ෂ මහතා විසින් මේ වැඩසටහන ආරම්භ කරන ලදී.ළමුන්ගේ පෝෂණ අවශ්‍යතාවලට සරිලන පරිදි මේ ආහාර වට්ටෝරුව සකස් කොට ඇති බවද අධ්‍යාපන අමාත්‍යාංශය පවසයි.මේ වැඩසටහන ක්‍රියාවට නැංවීම සඳහා ලෝක ආහාර වැඩසටහන, සෞඛ්‍ය අමාත්‍යාශය හා ජාතිය ගොඩනැගීමේ අමාත්‍යාංශය සහාය වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=n1001087</link>
    <topic>‘රජත දැක්ම’ කුරුණෑගලදී</topic>
    <author/>
    <content>“රජත දැක්ම” සිරිලක ජනපති සේයා පෙළහර අද (8) සිට 10දා දක්වා කුරුණෑගල නගර ශාලාවේ දී පැවැත්වේ. ශ්‍රී ලංකා විධායක ජනාධිපතිවරුන් හතර දෙනකුගේ නිල ඡායාරූප ශිල්පී ලෙස කටයුතු කළ ජනාධිපති මාධ්‍ය අධ්‍යක්ෂ සහ නිල ඡායාරූප ශිල්පී සුදත් සිල්වා මහතාගේ වසර 25ක ඡායාරූපකරණ ඉතිහාසය තුළ කාචයට හසු කර ගන්නා ලද සුවිශේෂී අවස්ථා රැසක් මේ ප්‍රදර්ශනයට ඇතුළත් ය.මීට ඉහත කොළඹ කලා භවනේත්, මහනුවර කැන්ඩි සිටි සෙන්ටර්හීත් ප්‍රදර්ශනය පැවැත් වූ අතර කුරුණෑගල නගර ශාලාවේ පැවැත්වෙන්නේ එහි තෙවන ප්‍රදර්ශනයයි. පෙරවරු 9 සිට පස්වරු 8 දක්වා ප්‍රදර්ශනය වෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=n1001088</link>
    <topic>රනිල්-ෆොන්සේකා අපේ ඉල්ලීම් ඉෂ්ට කර දෙන බවට සහතික වෙලා අස්සන් කෙරුවා</topic>
    <author/>
    <content>දෙමළ සන්ධානය සරත් ෆොන්සේකා මහතා සමඟ ලිඛිත ගිවිසුමකට ඒමට හේතු වූ කරුණු දෙමළ සන්ධාන මන්ත්‍රී කේ. තුරෙයිරත්නසිංහම් මහතා හෙළිකරයි. “වසන්තම් එෆ්. එම්.” හි මාධ්‍යවේදියකු තුරෙයිරත්නසිංහම් මහතා සමග දුරකථනයෙන් කළ සාකච්ඡාවකදී මෙම කරුණු හෙළිදරව් විය.ප්‍රශ්නය - දෙමළ සන්ධානය ජනාධිපතිවරණයේදී කා හටද උදව් කරන්නේ, මහින්ද රාජපක්‍ෂටද, සරත් ෆොන්සේකාට ද කියලා ලෝකයම බලා හිටියා. අද ද්‍රවිඩ සන්ධානය ඒ තීරණය ප්‍රකාශයට පත් කළා. ඇයි සරත් ෆොන්සේකාට උදව් කරන්න තීරණය කෙළේ?පිළිතුර - මගේ අදහසට අනුව ජනාධිපති පත්වෙලා හිටපු මේ අවුරුදු 4 තුළ ද්‍රවිඩ සන්ධානයට කිසිම සැලකිල්ලක් කෙළේ නැහැ. අපිව එයාට අවශ්‍ය නෑ කියලා එයා හිතන්න ඇති.විශේෂයෙන් ම යුද්ධ කාලයේදී යුද්ධය නතර කරමු. සාකච්ඡා කරමු කියලා අපි රජයට යෝජනා කළා. එල්. ටී. ටී. ඊ. යත් සාකච්ඡාවලට කැමති කරවා ගන්නත් කීවා. එහෙත් ජනාධිපතිතුමා යුද්ධය නවත්වන්න බෑ කීවා. යුද්ධය පටන් ගත්තා. ඒකෙන් වුණේ හමුදාවෙයි - කොටින්ගෙයි දෙපැත්තෙම ජීවිත විනාශ වුණ එකයි. දෙමළ කතා කරන ජනතාව සහන කඳවුරුවල අපහසුතා මධ්‍යයේ තමයි ඉන්නේ. ඒ නිසා දෙමළ ජනතාව මේ රජය වෙනස් කරන්න අපේක්‍ෂා කළා.ප්‍රශ්නය – ආණ්ඩු මාරුවීම් ගැනත් ඔබ කීවා. හැම ආණ්ඩුවකින්ම දෙමළ ජනතාවගේ අයිතිවාසිකම් ලැබුණේ් නෑ. ඒක ඇත්ත කතාවක්. කාටවත් ඒක නෑ කියන්න බෑ. මේ වාතාවරණය උඩ ඔබ කොහොමද සරත් ෆොන්සේකාව විශ්වාස කරන්නේ. ඒ සම්බන්ධයෙන් කිසිම ගිවිසුමක් තියෙනවද?පිළිතුර - ජනාධිපතිතුමා ගැන අපේ ජනතාවට දැන් කිසිම විශ්වාසයක් නෑ. පොදුවේ දෙන්නටම ඡන්දය දෙන එක හොඳ නෑ කියලා අපේ ජනතාව හිතුවොත් එහෙම වුණොත් ජනාධිපතිට වාසියක් වෙනවා. ඒක වළක්වන්න තමයි සරත් ෆොන්සේකාට ඡන්දය දෙන්න තීරණය කෙළේ.ප්‍රශ්නය – විශේෂ කොන්දේසි මොනවත් ඉදිරිපත් කළාද? උදාහරණයක් ලෙස ස්වයං පාලන අයිතිය, හමුදා කඳවුරු ඉවත් කිරීම, සමානුපාතික ක්‍රමය, අත්අඩංගුවට පත්වන එල්. ටී. ටී. ඊ. සැකකරුවන් නිදහස් කිරීම, වගේ දේවල් ගැන.පිළිතුර - ඔව්. අපි ඉදිරිපත් කරලා තියෙනවා. අපි අපේ කොන්දේසි ලැයිස්තුවක් ලබා දුන්නා. අපි දුන්න ඒ ඉල්ලීම් ඇතුළත් ලිපිය පිළිගන්නා බව ෆොන්සේකා මහතා පැවසුවා. ඔහු අස්සන් තබා එය අපට භාර දුන්නා. ඉස්සර අපි අස්සන් කරපු ගිවිසුම් වගේ නෙවෙයි මේක. විපක්‍ෂනායක රනිල් වික්‍රමසිංහ හා සරත් ෆොන්සේකා අපේ කොන්දේසි ඉටුකරලා දෙන බවට සහතික වෙලා අස්සන් කරලා තියෙනවා. එකක් මම කියන්න ඕනෑ. පසුගිය කාලයේ ඉරලා දැමූ ගිවිසුම් වගේ මේක විසිකරන්න බැහැ.මේ ගිවිසුම ගැන අපි විදෙස් රටවල නියෝජිතයන්ව දැනුවත් කිරීම් කරලා තියෙනවා. මේ නිසා පසුගිය කාලයේ ගිවිසුම් වගේ මේක අයින් කරලා දාන්න බැහැ.ප්‍රශ්නය - දෙමළ ජනතාව වෙනුවෙන් ආයුධ අරන් සටන් කළ එල්. ටී. ටී. ඊ. යේ අරමුණ වුණේ් දෙමළ ජනතාවගේ ස්වයං පාලනයක්. දෙමළ ජනතාවගේ අදහස වුණෙත් ඒකයි. දෙමළ සන්ධානයත් ඒ දේම කළා. ආයුධ නැතිව දේශපාලන පැත්තෙන් සරත් ෆොන්සේකාට සහාය දෙන්නේ ඔබ ඒ අරමුණෙන් බැහැර වෙලාද?පිළිතුර - අපි කවදාවත් ඒ අරමුණ අත්හරින්නේ නෑ. අපි අපි වෙනුවෙන් පූර්ණ බලතල ඇති ස්වයං පාලන අයිතියක් තමයි ඉදිරිපත් කරලා තියෙන්නේ. අපි 13 වැනි සංශෝධනය ප්‍රතික්‍ෂේප කරනවා. ජනාධිපතිතුමා එක්ක කතා කරද්දී එයා කීවේ 13 වැනි සංශෝධනය ගැනයි. ඒ ගැන අපට විශ්වාස නෑ. ඒ නිසා අපි ජනාධිපතිතුමාට උදව් කරන්නෙත් නෑ. අපට ඕනෑ අපේ ස්වයං පාලනය සහිත බලතල ඇති පාලන තන්ත්‍රයක්. අපි හඬ නඟන්නේ ස්වයං පාලනය සහිත පාලන බලයක් වෙනුවෙනි. දැනුත් අපි ඉන්නේ ඒ මතයේමයි.ප්‍රශ්නය - ෆොන්සේකා ඔබව රවට්ටන්නේ නෑ කියලා කියන්නේ මොන පදනමකින්ද?පිළිතුර - අපිට සියයට සියයක් විශ්වාස කරන්න බැරි වුණත් දැනට තියෙන වාතාවරණය යටතේ අපට මේ විධියට ඉන්න බෑ. අපි මොන වගේ ඉල්ලීමක් කළත් ජනාධිපතිතුමා දෙන්නේ නෑ. ඒ නිසා ඉතා ඉක්මනින් මේ ආණ්ඩුව අයින් කරන්න තීරණය කළා. ඒ නිසා අපිට ෆොන්සේකාත් එක්ක වැඩ කරන්න වෙලා තියෙනවා. මේක දැනට තියෙන රජයේ වැරැද්ද නිසයි. අපි කීප වතාවක්ම අපේ අදහස ගැන ජනාධිපතිතුමා හා බැසිල් රාජපක්‍ෂ සමග සාකච්ඡා කළා. ඒගොල්ලෝ අපේ ඉල්ලීම්වලට එකඟ වුණේ නෑ.අපි සරත් ෆොන්සේකා එක්කත් කතා කළා.අපි සරත් ෆොන්සේකාට සහාය දෙන්න තීරණය කළා. අපි හිතාගෙන හිටියේ රජය අපේ ඉල්ලීම්වලට එකඟ වෙයි කියලයි.ප්‍රශ්නය - ජෙනරාල් සරත් ෆොන්සේකාගේ කොන්දේසිවලට ඔයගොල්ලෝ අස්සන් කළාද? එකඟතාව පළකළාද? නැත්නම් දෙමළ සන්ධානයේ කොන්දේසිවලට සරත් ෆොන්සේකා අස්සන් කළාද?පිළිතුර - ප්‍රශ්න තියෙන්නේ අපට. දෙමළ සන්ධානය සරත් ෆොන්සේකාට ඉදිරිපත් කළ අපේ ජනතාවගේ ගැටලු ඇතුළත් කොන්දේසි එයා පිළිඅරගෙන සහතික කරලා අස්සන් කළා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=n1001089</link>
    <topic>ජවිපෙ ඉතිහාසය ගැනකතා කරන්න විවාදයකට එන්න</topic>
    <author>ස්වර්ණා විජේකෝන් සන්ධ්‍යා කරුණාරත්න</author>
    <content>ජනතා විමුක්ති පෙරමුණේ ඉතිහාසය පිළිබඳ කතා කිරීමට ප්‍රසිද්ධ විවාදයකට පැමිණෙන්නැයි ජවිපෙ නායක සෝමවංශ අමරසිංහ මහතාට ජනතා විමුක්ති පෙරමුණේ පළමු ලේකම් හා රෝහණ විජයවීර මහතාගේ සම්බන්ධීකරණ ලේකම් කල්‍යාණ කරුණාරත්න මහතා අභියෝග කරයි.ජනතා විමුක්ති පෙරමුණ නිර්මාණය, ඉතිහාසය, වර්ධනය සහ අරගල සිදුකිරීම යන එකම ක්‍රියාවකටවත් සම්බන්ධ නොවූ සෝමවංශ අමරසිංහ මහතා සමඟ ඕනෑම අවස්ථාවක තමන් විවාදයට සූදානම් බවත් ඒ මහතා කීය.ජනතා විමුක්ති පෙරමුණ ගොඩනැඟීමට දායක වූවා යැයි කියන සෝමවංශ අමරසිංහ මහතා පක්‍ෂය විසින් පැවරූ වගකීම් පවා පැහැර හරිමින් වසන් වී සිටි බවත් ඒ මහතා පැවැසීය.ජනතා විමුක්ති පෙරමුණේ ඉතිහාසය පිළිබඳව අල්ප මාත්‍රයක් හෝ නොදන්නා සෝමවංශ අමරසිංහ මහතා ඇතුළු පිරිස පක්‍ෂය විනාශ කර ඇති බවත් ඒ මහතා පැවැසීය.කල්‍යාණරත්න මහාත මේ බව සඳහන් කෙළේ කොළඹ මහවැලි කේන්ද්‍රයේ ඊයේ (07) පැවැති මාධ්‍ය සාකච්ඡාවකට සහභාගි වෙමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=n10010810</link>
    <topic>සමූප සේවකයන් හතළිස් දහසකට විශ්‍රාම වැටුප්</topic>
    <author>වයිමන් හෙට්ටිආරච්චි</author>
    <content>හතළිස් දහසකට අධික සමුපකාර සේවක සේවිකාවන්ට මේ මස සිට විශ්‍රාම වැටුප් හිමිවේ. අවුරුදු ගණනාවක් තිස්සේ එම පිරිස තුළ වූ බලපොරොත්තුව මල්ඵල ගන්වමින් ජනාධිපති මහින්ද රාජපක්ෂ මහතා අතින් සමුපකාර සේවක ප්‍රථම කණ්ඩායමට ඒ සඳහා වන විශ්‍රාම ඔප්පු ප්‍රදානය අද (08) සිදුකෙරේ.සමූපකාර සේවක කොමිෂන් සභාවත් ශ්‍රී ලංකා සමාජ ආරක්ෂණ මණ්ඩලයත් ඒකාබද්ධව ක්‍රියාත්මක කෙරෙන මේ විශ්‍රාම වැටුප් ක්‍රමය සමුපකාර ඉසුරු විශ්‍රාම වැටුප් ක්‍රමය හා සමුපකාර ඉසුරු සුරැකුම් විශ්‍රාම වැටුප් ක්‍රමය වශයෙන් හැඳින්වෙයි.ප්‍රතිලාභ 1 යටතේ අවුරුදු 60 සම්පූර්ණ වූ සමුපකාර සේවක සේවිකාවනට මාසිකව විශ්‍රාම වැටුපක් ලබාදීමත් 2 යටතේ මාසිකව විශ්‍රාම පූර්ණ හා අර්ධ දුබලතාවලදී රක්ෂණ දීමනාවක් ලබාදීමත් සිදු කෙරේ.මුදල් අමාත්‍යාංශයේත්, ශ්‍රී ලංකා මහ බැංකුවේත්, සමාජ සේවා හා සමාජ සුබසාධන අමාත්‍යාංශයේත් වෙළඳ අළෙවි සංවර්ධන සමුපකාර හා පාරිභෝගික අමාත්‍යංශයේත් දායකත්වය මේ සඳහා ලැබී ඇත.මේ විශ්‍රාම වැටුප් ලබාදීම වත්මන් ජනාධිපති මහින්ද රාජපක්ෂ මහතා අගමැතිව සිටියදී දුන් ප්‍රතිඥාවක් අනුව සිදුවන බවත් තම මණ්ඩලය මගින් සමුපකාර සේවක කොමිෂන් සභාව වෙත කරන ලද යෝජනා අනුව වැටුප් ක්‍රමය සකස් වී ඇති බවත් ශ්‍රී ලංකා සමාජ ආරක්ෂණ මණ්ඩලයේ ප්‍රකාශකයෙක් කීය.අද (08) උදේ 10.00 ට කොළඹ සුගතදාස ගෘහස්ථ ක්‍රීඩාංගණයේ දී පැවැත්වෙන ජාතික සමුපකාර මහා සම්මේලනයේදී ජනාධිපතිවරයා අතින් සමුපකාර සේවක පිරිසකට සංකේතාත්මකව ඔප්පු පිරිනැමීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=n10010811</link>
    <topic>ජනපතිට සහාය දක්වනජනරැලිය හෙට දළුගමදී</topic>
    <author/>
    <content>පොදුජන එක්සත් පෙරමුණේ ජනාධිපති අපේ්ක්ෂක මහින්ද රාජපක්ෂ මහතාට සහයෝගය දැක්වීමේ ප්‍රචාරක රැලියක් පොදුජන එක්සත් පෙරමුණේ කැලණිය ප්‍රධාන සංවිධායක කම්කරු ඇමැති ආචාර්ය මර්වින් සිල්වා මහතාගේ ප්‍රධානත්වයෙන් හෙට (09) සෙනසුරාදා පස්වරු 5.00ට දළුගම මුදියන්සෙගෙවත්ත මංසන්ධියේදී පැවැත්වේ.දළුගම ප්‍රධාන සංවිධායක නදීක සම්පත් මහතාගේ පූර්ණ සංවිධානයෙන් පැවැත්වෙන මේ රැලියට, කැළණිය ප්‍රාදේශීය සභාවේ සභාපති, ප්‍රාදේශීය සභා මන්ත්‍රීවරු ඇතුළු සම්භාවනීය අමුත්තන් රැසක් සහභාගි වෙති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=n10010812</link>
    <topic>සෙල්ලසාමි ගියාට ආණ්ඩුවට කිසි පාඩුවක් නෑ</topic>
    <author/>
    <content>එම්. එස්. සෙල්ලසාමි මහතා විපක්ෂයට එක්වීමෙන් ආණ්ඩුවට හෝ වතුකරයේ ජනතාවට කිසිදු පාඩුවක් සිදුනොවන බවද පාඩු සිදුවන්නේ ඔහුටම බවද කඳුරට ජාතික කම්කරු සංගමයේ මහලේකම් ඇමැති වී. පුතිරසිගාමනී මහතා පැවැසීය.සෙල්ලසාමි මහතා පසුගිය පළාත් සභා මැතිවරණ සමයේ සිටම විපක්ෂය සමඟ එකතු වී සිටි බව පැවසූ ඇමැතිවරයා සෙල්ලසාමි මහතාගේ බිරිය බස්නාහිර පළාත් සභා මැතිවරණයට එජාපයෙන් තරග කළ බව සිහිපත් කෙළේය.ඔහු එ.ජා.ප.යට ගියේ එදා වූවද ඇමැතිධූරය රැක ගැනීමේ අවශ්‍යතාව නිසා ඔහු නමට පමණක් ආණ්ඩුවේ රැඳී සිටි බව ද ඇමැති පුතිරසිගාමනී මහතා කීවේය.ලංකා කම්කරු කොංග්‍රසය සමඟ ඔහුට තිබූ ප්‍රශ්න ආණ්ඩුවෙන් ඉවත් වීමට හේතු කරගෙන ඇති බවද එහෙත් ඔහු ඉවත් වීමෙන් පාඩු සිදුවන්නේ ඔහුට මිස ආණ්ඩුවට නොවන බවද ඇමැතිවරයා කීවේය. ඔහු සමඟ වෙනත් කිසිම සාමාජිකයකු විපක්ෂයට එක් නොවනු ඇතැයිද කීවේය.මේ අතර ලංකා කම්කරු කොංග්‍රසයේ ඉහළ පෙළේ නියෝජිතයෝ 30 දෙනෙකු ඊයේ මහනුවරදී රැස්වී රජයට එම කොංග්‍රසයේ පූර්ණ සහයෝගය ලබාදීමටත් ජනාධිපති මහින්ද රාජපක්ෂ මහතාගේ ජයග්‍රහණය වෙනුවෙන් කැපවීමටත් තීරණය කොට තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=n10010814</link>
    <topic>ලසන්ත ඝාතනයට අදාළ වෛද්‍ය පරීක්ෂණ නිසි අන්දමින් සිදු වී නැති බැව් පෙනී යනවා</topic>
    <author>සුරන්ජිත් පෙරේරා දෙහිවල ගල්කිස්ස සමූහ</author>
    <content>සන්ඩේ ලීඩර් පුවත්පතේ කර්තෘ ලසන්ත වික්‍රමතුංග මහතාගේ ඝාතනයට අදාළ අධිකරණ වෛද්‍ය වාර්තාව හා එම පරීක්ෂණය පැවැත්වූ අධිකරණ වෛද්‍ය නිලධාරියා රහස් පොලීසියට දී ඇති ප්‍රකාශය අනුව වෛද්‍යවරයා වෛද්‍ය පරීක්ෂණය නිසි ලෙස සිදුකර නොමැති බවට පෙනී යන්නේ යැයි ගල්කිස්ස මහේස්ත්‍රාත් හර්ෂ සේතුංග මහතා ප්‍රකාශ කෙළේය.ලසන්ත වික්‍රමතුංග මහතාගේ ඝාතනය සිදු වී අද (8) දිනට වසරක් පිරෙන අතර ඊයේ 7 දින ගල්කිස්ස අධිකරණයට හමුවේ පරීක්ෂණය නැවත කැඳ වූ අවස්ථාවේ රහස් පොලීසිය මගින් ගොනුකළ වැඩිදුර වාර්තාව සලකා බලමින් මහේස්ත්‍රාත්වරයා මේ බව පැවසීය.කළුබෝවිල රෝහලේ ශල්‍ය වෛද්‍යවරයාගේ ප්‍රකාශය අනුව ලසන්ත මහතාගේ දකුණු කන අසල සිදු වූ මාරාන්තික තුවාලයකට ප්‍රතිකාර කර ඔහුගේ ජීවිතය බේරා ගැනීමට උත්සාහ කළා මිස එය වෙඩි තැබීමකින් සිදු වූ තුවාලයක්ද යන්න පරීක්ෂා කිරීමක් සිදු නොකළ බවයි.අධිකරණ වෛද්‍ය නිලධාරී (කළුබෝවිල රෝහල) සුනිල් කුමාර මහතාගේ ප්‍රකාශය අනුව ලසන්ත මහතාට සිදුකළ ශල්‍යකර්මයේදී තුවාලය තිබූ දකුණු කන අසල හිස් කබලේ කොටසක් ඉවත්කර තිබූ හෙයින් වෙඩි උණ්ඩයකින් නිකුත් වන වෙඩි බෙහෙත් හිසේ නිරීක්ෂණය නොවූ බවයි.නමුත් ලසන්ත වික්‍රමතුංග මහතා රෝහල් ගත කළ අවස්ථාවේ හදිසි අනතුරු අංශයේ වෛද්‍යවරුන්ගේ සටහන් අනුව එය ගිනි අවියකින් නිකුත් වූ වෙඩි උණ්ඩයක් හේතුවෙන් සිදු වූ මරණයක් බව වෛද්‍ය වාර්තාවේ සටහන් කළ බවයි.මේ වන විට මේ නඩුවේ සැකකරුවෙකු ලෙස රක්ෂිත බන්ධනාගාර ගත කර සිටින අනිල් පෙරේරා නැමැත්තාගේද ප්‍රකාශය රහස් පොලීසිය අධිකරණයට ඉදිරිත් කළ අතර එම සැකකරු ප්‍රකාශ කර ඇත්තේ ලසන්ත මහතාගේ සිරුර ලෙය සමඟ ඔහුගේ මෝටර් රථයේ තිබූ බවත් පසුව තමා සහ තව අයෙකු සමඟ ඔහුව රෝහල් ගත කිරීමට වෑන් රථයකට ඔසවා ගෙන යන අවස්ථාවේ ලසන්ත මහතාගේ මෝටර් රථයේ දොර අසළ බිම වැටී තිබියදී ජංගම දුරකථනය අහුලාගෙන සාක්කුවේ දාගත් බවයි.පසුව එය රැගෙනවිත් රුපියල් 4000 කට විකුනා මුදල් ලබාගත් බවද වැඩිදුරටත් ඔහුගේ ප්‍රකාශයේ සටහන්ව ඇති බව. රහස් පොලීසිය මගින් අධිකරණයට සැල කෙළේය.පැමිණිල්ල වෙනුවෙන් පෙනී සිටි නීතිඥවරුන් කියා සිටියේ මේ ඝාතනයේ පරීක්ෂණ කටයුතු විදිමත්ව සිදු නොවූ බවයි.ඉදිරිපත් වූ කරුණු සලකා බැලූ ප්‍රධාන මහේස්ත්‍රාත්වරයා ජංගම දුරකථනය සොරාගත් සැකකරු ජනවාරි 21 දින දක්වා රක්ෂිත බන්ධනාගාර ගත කළ අතර, ඉදිරියේදී ප්‍රගතිය දක්වා සම්පූර්ණ වාර්තාවක් අධිකරණයට ඉදිරිපත් කරන ලෙස නියෝග කෙළේය.රහස් පොලීසිය වෙනුවෙන් පොලිස් සැරයන් චන්ද්‍රරත්න මහතා අධිකරණයේ පෙනී සිටියේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=n10010815</link>
    <topic>ජනතාවට වඩාත් හොඳ ජීවන තත්ත්වයක් උදා කරන්න මා ගන්නා උත්සහය මොන ජගතාටවත් වළක්වන්න බෑ</topic>
    <author>ධනුෂ්ක ගොඩකුඹුර සහ ඇඹිලිපිටිය විශේෂ සහ කොළොන්න සමූහ</author>
    <content>ගම ගොඩ නඟන්නට එදා මහින්ද චින්තනය ඉදිරිපත් කරද්දී ඊට මැදමුලන චින්තනය කියමින් අවමන් කළ කොළඹ කුරුඳුවත්තේ පිරිසම අද රට හදන්නට යද්දී සමච්චල් කරන්නට පටන් ගෙන ඇතැයි ජනාධිපති මහින්ද රාජපක්‍ෂ මහතා පැවැසීය.ජනතාවට වඩා හොඳ ජීවන තත්ත්වයක් උදා කර දීමට තමන්ට වගකීමක් පැවරී තිබෙන බවත් ඒ වගකීම ඉටු කිරීමට යන ගමන කිසිදු අවමානයකින් නතර කළ නොහැකි බවත් ජනාධිපතිවරයා අවධාරණය කෙළේය.ජනාධිපතිවරයා මේ අදහස් පළ කෙළේ 2010 ජනාධිපතිවරණයේ ජයග්‍රහණය තහවුරු කරන විජයග්‍රාහී ජන රැලියට ඇඹිලිපිටිය මහවැලි ක්‍රීඩාංගණයේදී පෙරේදා (06) එක් වෙමිනි.ජනාධිපති මහින්ද රාජපක්‍ෂ මහතා එහිදී වැඩිදුරටත් මෙසේද ප්‍රකාශ කෙළේය. - ඇඹිලිපිටියට පැමිණි ජනතාව ඇමතීම මට මගේ ගමේ ජනතාව ඇමතීම සමාන දෙයක්. මේ පැමිණ සිටින ජන ගංගාව දැක්කාම අපට ලැබෙන්නේ ජයග්‍රහණයක් නොව විජයග්‍රහණයක් බව පැහැදිලියි. අද එකට එකතු වී සිටින කොළඹ හතේ කණ්ඩායම අපට හිනා වෙනවා. ගම හදන්න මහින්ද චින්තනය ගෙනාවාම ඒක මැදමූලන චින්තනය කියා බාල්දු කළා. මේ ගම හදන්න රට හදන්න ජනතාවගේ ජීවන තත්ත්වය වඩා හොඳ තත්ත්වයකට ගෙන ඒමට අපට වගකීමක් පවරා තිබෙනවා.මේ අය අද කරන්නේ සුපර් මාකට් එකට ඇවිත් සමූපකාරයට හිනා වෙනවා වගේ වැඩක්. සොසේජස් කමින් ඉරිඟු කරලට හිනා වෙනවා වගේ වැඩක්. එදා තමුන්නාන්සේලා මගෙන් බලාපොරොත්තු වුණේ රට නිදහස් කර ගැනීමයි. අද ඒක කරලා තිබෙනවා. අද මේ රට නිදහස්. මේක ඒකීය රටක්.එදා මේ රට නිදහස් කර ගන්න යද්දී අපේ කකුලෙන් ඇදපු, විරුද්ධ වුණු, එල්. ටී. ටී. ඊ. සංවිධානය සමඟ සාකච්ඡා කරමින් ජාතියට ද්‍රෝහී වූ පිරිස අද එකට එකතු වෙලා. මේ රටේ ජනතාවගේ මානසිකත්වය හදන්න අපට සිදුවුණා. දේශපාලන, ජාති, ආගම්, කුල බේද අතහැර රට රකින්න එකා වගේ ඉදිරියට යන තත්ත්වයට සමාජය හදන්න අපි කටයුතු කළා. අපි පාර්ලිමේන්තුව එකතු කළා. ඉන්දියාව, චීනය, පකිස්ථානය වගේ එකිනෙකට විරුද්ධ රටවල් අපේ ප්‍රශ්නෙදි එකට තියා ගන්න අපිට පුළුවන් වුණා.ලෝක ආර්ථික අර්බුදවලින් අපි රට බේරා ගත්තා. පොහොර මිටිය රුපියල් 9500ට ගියාමත් අපි රුපියල් 350ට දුන්නා. වී කිලෝවට ඉතිහාසයේ වැඩිම මුදලක් දුන්නේ මේ ආණ්ඩුවයි. ගොවියා වහ බොන යුගයට අපි තිත තිබ්බා. මේ පැතිවල හැදෙන වරාය, ගුවන්තොටුපළ මගින් දියුණු වෙන්නේ මේ පළාතයි. මේක තමයි වාණිජ නගරය.තමුන්නාන්සේලා මා කෙරෙහි විශ්වාසය තැබුවා. තමුන්නාන්සේලා දැනටමත් තීන්දුව අරගෙන තිබෙන බවත්, 27දා උදේට ඉන්නෙත් 26 වැනිදා ඉඳපු ජනාධිපතිම බව මා දන්නවා ජනාධිපති වූ පසුවයි. මා නැවත මේ ජනතාවට ස්තුති කරන්නට එන්නේ. මම ඉල්ලා සිටිනවා අපේ දරුවන්ට, ඔබේ දරුවන්ට හොඳ අනාගතයක් හදන්න එකතු වෙන්න කියල. ඒක කරන්න පුළුවන් කියන දේ කරන කරන දේ කියන මිනිසකුට පමණයි. මම වසර හතළිහක් තිස්සේ කියන දේ කරන කරන දේ කියන මිනිහෙක්.කෘෂිකර්ම සංවර්ධන හා ගොවිජන සේවා ඇමැති මෛත්‍රීපාල සිරිසේන මහතා- තව සති තුනකින් රටට නායකයෙක් තෝරා ගැනීමේ ජනාධිපතිවරණය ජයග්‍රහණය කරවා ජනාධිපතිතුමාට නැවත වතාවක් මේ රට භාරදීමට අප එක්ව සිටිනවා.අප කාටත් අතීතයක් වර්තමානයක් සහ අනාගතයක් තිබෙනවා. අතීතයත් වර්තමානයත් සමඟ අනාගත බලාපොරොත්තු තැබිය හැක්කේ අත්දැකීම් මතයි. අපි කුඩා කල සිටම ත්‍රස්තවාදයේ කුරිරු බව අත්විඳ තිබෙනවා. ලක්ෂයක පමණ ජනතාවක්, රණවිරුවන් විසි හත්දහසක් මේ නිසා ජීවිත පරිත්‍යාග කළා.ඒ සියල්ල පසු කර ජනාධිපතිතුමා මේ රට ඉදිරියට ගෙන යාමට පුළුල් මෙහෙවරක යෙදෙනවා. අපිට අද ප්‍රභාකරන් ගැන කථා කරන්න දෙයක් නැහැ.ජනාධිපතිතුමා ත්‍රස්තවාදය අවසන් කළා. කිසිදු නායකයකුට බැරි වූ ත්‍රස්තවාදය අවසන් කළේ ජනාධිපතිතුමායි. මේ 26 දා එතුමා නැවත වතාවක් ජනාධිපති කරන්න කියලා අප ඉල්ලා සිටින්නේ මේ රට ලෝකයේ ශක්තිමත් රාජ්‍යයක් බවට පත් කිරීම සඳහායි.අද වී කිලෝ එකක් රුපියල් හතළිහෙන් ඉහළ මිලට අලෙවි කළ හැකියි. 2008 දී වී නිෂ්පාදනය සියයට 27කින් ඉහළ ගියා. 2009 දී විශාල නියඟයක් ආ නිසා නිෂ්පාදනය පහළ වැටුණා. ඒ නිසයි මේ දිනවල සහල් ප්‍රශ්නයක් මතුව තිබෙන්නේ. මීට පිළියමක් ලෙස අපි පිටරටින් සහල් ගෙනාවා. සහල් හිඟය නිසා එජාපය, ජවිපෙ විවිධ චෝදනා කරනවා. අපි සහල් ගෙන්නුවේ අවශ්‍ය ප්‍රමාණය විතරයි. මාර්තු, අපි‍්‍රයෙල් ගොයම් කපන විට වීවලට ඉහළම මිලක් ලබා දෙනවා.පොහොර සහනාධාරය අපි දැන් කන්න අටක් තිස්සේ දෙනවා. අපි රුපියල් 3500ට ගෙනල්ලයි රුපියල් 350ට පොහොර දෙන්නේ. එජාප රජය වසා දැමූ වී අලෙවි මණ්ඩලය නැවත විවෘත කළේ ජනාධිපතිතුමායි. කොළඹ කර්මාන්තශාලාවල සේවය කරන තරුණයන් දැන් ගොවිතැනට යොමුවෙලා. ජනාධිපතිතුමාගේ දෙවන කාලයේ පැහැදිලි සැලැස්මක් ඇතුව අප කටයුතු කරනවා.ගොවියාට අවශ්‍ය සියලු උපකරණවල තීරුබදු ඉවත් කරනවා. විපක්‍ෂ අපේක්‍ෂකයා කරන්නේ රාජපක්‍ෂ පවුලට අවලාද නැගීමයි. විවිධ පොරොන්දු දෙනවා. එජාපයේ, ජවිපෙ එකම නායකයෙක්වත් ෆොන්සේකාවත් අද වන තුරු කියලා නෑ නිෂ්පාදනය ඉහළ දැමීමට කරන්නේ කුමක්ද කියලා. අපේ ඊළඟ ආණ්ඩුවේ ප්‍රමුඛත්වය දෙන්නේ ජීවන වියදම අඩු කිරීමට නිෂ්පාදනය වැඩි කිරීමටයි.ලෝකයේ සංවර්ධන වූ රටවල් සමඟ මේ රට ජනාධිපතිතුමාගේ ශක්තිය යටතේ ස්වශක්තියෙන් නැඟී සිටින රටක් කිරීම අපේ අරමුණයි. මේ රටේ ජීවන වියදම ඉහළ යන්නේ දේශීය කර්මාන්ත නොමැතිකම නිසයි. එජාප ආණ්ඩුව මේ රටට පුරුදු කළ විවෘත ආර්ථිකය නිසා රටේ සියලු දේශීය කර්මාන්ත කඩා වැටුණා. ඒ සඳහාත් අපි වැඩපිළිවෙළ සකසා අවසන්. රටේ දේශීය කර්මාන්ත නඟාසිටුවීමේ ස්ථිරසාර වැඩපිළිවෙළක් අප සතුව තිබෙනවා.මහවැලි අධිකාරිය මේ ප්‍රදේශවල සංවර්ධනයට විශාල වැඩකොටසක් කළා. රනිල් මහත්තයලා 2001 දී මේ මහවැලි අධිකාරිය වසා දමන්න යෝජනා කළා. 2004 දී සන්ධානය බලයට පත් වුණේ නැති නම් මහවැලි අධිකාරියත් නැහැ. 2001 දී වළවේ ගොවීන්ට දෙන්න තිබූ අක්කර 2000ක් කර්මාන්තකරුවන්ට දුන්නා. 2004 දී අපි ඇවිත් නැවත ඒ ව්‍යාපාරය ආරම්භ කළා. මේ රටේ සියයට 5ක විරැකියාව ඉදිරි වසර පහේ දී සියයට 3 දක්වා අඩු කරන්න අපි සැලසුම් කර තිබෙනවා.පසුගිය වසර හතරේ වැඩි අවධානය යොමු වුණේ ත්‍රස්තවාදය විනාශ කරන්නයි. විපක්ෂයේ අවලාද නොතකා මේ ශ්‍රේෂ්ඨ යුග පුරුෂයාට මේ රට නැවත වරක් බාර දී අපේ මවුබිම ලෝකයේ ඉහළම තැනට ගෙන යන්න කැපවෙමු.විදුලිබල හා බලශක්ති ඇමැති ඩබ්ලිව්. ඩී. ජේ. සෙනෙවිරත්න මහතා- මේ රටට විශිෂ්ට සේවාවක් කළ ජනාධිපතිතුමාට රටේ ඉරණම තවත් වසර හයකට භාර දීමේ තීරණාත්මක රැස්වීමක් ලෙස මෙය හැඳින්විය හැකියි. රත්නපුරයේ අපි කවදත් එතුමා සමඟ හිටියා. එදා එතුමාට වැඩි ඡන්ද 60000ක් ලබා දුන්නා. විපක්ෂය මේ මැතිවරණ ව්‍යාපාරය ගෙනියන්නේ බොරුව පදනම් කරගෙනයි. මේ නිර්පාක්ෂික අපේක්ෂකයා කියන්නේ කවුරු හරි කියා දෙන දේයි. එයා ජනතාව නොමඟ යවනවා.එයාට ප්‍රතිපත්තියක් නැහැ. දර්ශනයක් නෑ. මේ පුද්ගලයා ජනාධිපතිතුමාට සහ පවුලේ අයට මඩ ගහනවා. මේකට එකතු වී ඉන්නවා සරත් එන්. සිල්වා, රනිල් සහ ජවිපෙ කණ්ඩායම. මේ ෆොන්සේකා ගැන හොඳ හොඳ දේ පාර්ලිමේන්තුවේ දී හෙළි වුණා. අනිත් අයට දූෂණ වංචා චෝදනා කරන කෙනා පිරිසිදු පුද්ගලයකු විය යුතුයි. 2005 නොවැම්බර් 05 දා ආටිගල කියන කෙනාගේ නිවසේ දී තමා ජනාධිපතිතුමා මොහුට හමු වුණේ. එතැනදී ඉල්ලීමක් ඉදිරිපත් කළා. ඒ තමයි ඔහුව හමුදාපති කරන්න කියලා.ඊට ටික දිනකට පසු බෑනා සමාගමක් ලියාපදිංචි කළා. ටෙන්ඩර් මණ්ඩලයේ මුල් පුටුවේ වැඩි වුණේ් ෆොන්සේකා. මේක රාජ්‍ය ටෙන්ඩර් පටිපාටියට විරුද්ධයි. අවි ආයුධ ගෙන්වීමේ කටයුතු කෙරුණේ මේ සමාගම හරහායි. පසුව තවත් සමාගමක් ලියාපදිංචි කරලා ඒ හරහා ආයුධ ගෙන්වූවා. ඒ දේවල් කළ ෆොන්සේකා අද කියනවා දූෂකයන්ට දඬුවම් දෙනවා කියලා. මේකෙන් පේන්නේ කියන්න දෙයක් නැතිකමට ෆොන්සේකා ආණ්ඩුවට චෝදනා කරන බවයි.තරුණ කටයුතු ඇමැතිනි පවිත්‍රා වන්නිආරච්චි මහත්මිය- මහින්ද රාජපක්ෂ නමැති අනුහස් තිබෙන නායකත්වය ඉදිරියේ එජාපයත් ජවිපෙත් 26 වෙනිදා කම්මුතු වෙනවා. ඒ නිසා ඒ අය කල්පනා කළා මොකක් ද කරන්නේ කියලා. ජවිපෙට දාන්න අපේක්ෂකයකුත් නෑ. 2004 ආණ්ඩුව සමඟ ගහපු ගිවිසුමේ විධායක ජනාධිපති ක්‍රමය ගැන වචනයක්වත් තිබුණේ නෑ.ඒ අයට සටන් පාඨයක් නැති වුණාම මොකක් හරි හොයා ගන්නවා. පරදින බව එජාපය දැනගෙන හිටියා. ඒකෙන් ගැලවෙන්න මඟක් හෙව්වා. රනිල් හැමදාමත් තනතුරක් දැරූ කෙනෙක්. ඒ නිසා දිගට ම විපක්ෂ නායක තනතුරේ ඛ්රි ඉන්නයි එයාට ඕනේ. තනතුර රැක ගන්න ජවිපෙ ගෙනාපු ෆොන්සේකාට සහාය දුන්නා. තව වසර 30කට මේ සන්ධානයට දිනන්න බෑ. දිනුවත් ෆොන්සේකා ක්‍රියාත්මක කරන්නේ එජාප ප්‍රතිපත්ති ද? ජවිපෙ ප්‍රතිපත්ති ද මේක නන්නත්තාර වූ සන්ධානයක්.අපට තිබෙන්නේ ශක්තිය යොදවලා ජනතාව දැනුවත් කර ජනාධිපතිතුමාගේ නායකත්වයට ශක්තිය දෙමින් මේ විජයග්‍රහණයේ කොටස්කරුවන් වීමයි. එජාපයටත් ජවිපෙටත් අන්ත පරාජයක් අත් කර දී ජනාධිපතිතුමාට ඉතිහාසයේ වැඩිම ඡන්ද ප්‍රතිශතය ලබා දී විජයග්‍රහණය තහවුරු කරමු.වාරිමාර්ග ඇමැති ජයතිස්ස රණවීර මහතා - නියත වශයෙන්ම මේ රටේ ජනාධිපති පුටුවේ වාඩි වෙන්නේ මහින්ද රාජපක්ෂ ජනාධිපතිතුමායි. පසුගිය ජනාධිපතිවරණයේ දී ඇඹිලිපිටියේ තිබූ ජන රැලියේදී ජනාධිපතිතුමාගේ ජයග්‍රහණය වළක්වන්න බැහැ කියලා අපි කීවා. මෙවරත් ඇඹිලිපිටියේ ජනතාව ඒ ජයග්‍රහණයට සූදානම්ව සිටිනවා. ඇඹිලිපිටියේ ජනතාවට රාජපක්ෂවරු අමතක කරන්න බැහැ. ඩී. ඒ. රාජපක්ෂ මහතා එදා චන්ද්‍රිකා වැව හදලා අපට ජලය ලබා දුන්නා.ජනාධිපතිතුමා කම්කරු ඇමැතිව සිටිය දී අපේ දරුවන්ට කාර්මික විද්‍යාල ලබා දුන්නා. මහා මාර්ග ඇමැතිව සිටියදී මාර්ග ටික සකස් කර දුන්නා. වීරකැටියත් ඇඹිලිපිටියත් දෙකක් නොව එකක්. ඒ නිසා එතුමා ජනාධිපති ධුරයට පත් කරන්නට අපට වගකීමක් තිබෙනවා. ඒකට නිල්, කොළ, රතු බේදයක් නැහැ. අපේ ජනතාව කවදත් ජනාධිපතිතුමා සමඟයි.කම්කරු ඇමැති මර්වින් සිල්වා මහතා -මේ මහා සංඝරත්නය දුටුවාම මට මතක් වෙන්නේ ඉතිහාසයේ මහා රජවරු සංඝරත්නය පෙරටු කර ගෙන ගිය ගමනයි. මේ මාසේ 15 වැනිදා සූර්යග්‍රහණයක් තිබෙනවා. ඒකෙදි රවී නීච වෙනවා. තුලා ලග්නය තිබෙන කෙනෙකුට රවී නීච වුණාම දින 11 ක් දවසට සියයට පහක් ඡන්ද අඩු වෙනවා.රනිල් මහත්මයා පසුගිය දිනෙක පළාත් සභා ප්‍රාදේශීය සභා මන්ත්‍රීවරු ගෙනල්ලා ඇහුවා මොකද තත්ත්වය කියලා. ඒ අය කිව්වේ කටවුට් ගැලෙව්වොත් දිනන්න පුළුවන් කියලයි.චන්ද්‍රිකා වැව දකින විට අපට මතක් වෙන්නේ රාජපක්ෂවරුයි. වසර තිස් අටක් හමුදාවේ ඉන්න තුරු ෆොන්සේකා මොන තරම් වැරදි කළාද ? හමුදාවේ උසස් සේවයක් තියෙන කෙනෙකුට ලැබෙනවා විශිෂ්ට සේවා විභූෂණ පදක්කම. එතුමා මේකට ඉල්ලුම් කළාම එවකට හමුදාපති දෙන්න බෑ කිව්වා. ඒ එතුමාගේ වැරැදි නිසයි.ජාතික නිදහස් පෙරමුණේ නායක පාර්ලිමේන්තු මන්ත්‍රී විමල් වීරවංශ මහතා - මේ පින් බිමට සාමය දිනා දුන් නායකයා ජාත්‍යන්තර බලවේග හමුවේ යටත් නොවුණු නායකයෙක්. ඔහු සමග මේ රටේ සංවර්ධන යුගය අරඹන්න ජනතාව සූදානම්. වසර දෙකකට කලිනුයි මේ ඡන්දය තියන්නේ. පළමු ජනවරමින් දුන් පොරොන්දු ඉටු කළ වෙලාවේ දෙවෙනි ගමන අරඹන්න අලුත් ජනවරමක් ඉල්ලන්න ජනාධිපතිතුමා තීරණය කළා. එතුමා සටනට එන විට අලියා හෙමිහිට මාරු වුණා. ඉතිහාසයේ කවදාවත් අලියා එහෙම මාරු වුණේ නෑ.රනිල්ගේ පිටුපස ඉන්න අන්තර් ජාතික බලවේග කිව්වා මේ පරදින සටනට නොගිහින් කැළේ ගහක් නහන්න කැලේ ගහක්ම හොයා ගන්න කියලා. ජනාධිපතිතුමා මේ සටනට එන්නේ 2005 දුන් ප්‍රධානම පොරොන්දුව ඉටු කරලයි. රනිල්, මංගල, හකීම්, මනෝ ගණේෂන්, සෝමවංශ කියන දේශද්‍රෝහී නඩය සමඟ හිටපු හමුදාපති ගිහින් හිට ගත්තා.ප්‍රභාකරන් මරලා රටේ ඒකීයභාවය රැකපු එකේ පළිය ගන්න හදනවා. මෙයා කියන විදියට යුද්ධය තනියම කළේ එයායි. ගුවන් හමුදාව, නාවික හමුදාව, පොලීසිය කටයුතු කළේ මෙයාගේ නියෝග මතද ? ඔක්කොම කළාලු.ඒත් යුද්ධය අවසන් වූ දින තුනේ මෙයා ලංකාවේ හිටියෙත් නැහැ. යුද්ධය ඉවර වෙන්න යන බව දැන ගෙන හිටියා නම් එයා චීනයට යයි ද ? ජනාධිපතිතුමා ඒ කාලයේ ලංකාවෙන් ගිහින් හිටියේ ප්‍රභාකරන් බේර ගන්න එන රාජ්‍ය නායකයන්ගෙන් බේරෙන්නයි.දැන් ෆොන්සේකා සම්බන්ධන් සමඟ ගිවිසුමක් ගහලා කොටින්ට නැවත නැගිටින්න ඉඩ හදලා දෙන්නට. සම්බන්ධන්ලාගේ ඊළාම් සිහිනය පොඩි කළාට ජනාධිපතිතුමාගෙන් වාඩුව ගන්න දැන් බලා සිටිනවා. ඒකට ඉඩ දෙනවාද නැද්ද කියා තීරණය කළ යුතුයි.සියලු දෙනාට අවශ්‍ය පළිය ගන්නයි. මහින්ද, ගෝඨාභය කියන්නේ සිංහලයන්ගේ වීරයා කියලා රනිල් වවුනියාවේ දෙමළ ජනතාවට කිව්වා. ඒ කියන්නේ මහින්ද ගෝඨාභය දෙමළ ජනතාවගේ හතුරා කියලයි.අපි දෙමළ සිංහල ජාතිවාදය අවුස්සලා ඡන්දෙ ගන්නේ නෑ. කොටියා පැරදුණාම දුෂ්ඨ බලවේග අලුත් මුහුණුවරකින් එන ක්‍රමය මේකයි.විජේවීර සහෝදරයා පණ පිටින් පුච්චා දමාපු රනිල් වික්‍රමසිංහලා සමඟ සෝමවංශට ඉන්න පුළුවන්ද ? සමාජවාදයයි, ධනවාදයයි, ලිබරල්වාදයයි, මූලධර්මවාදයයි, ජාතිවාදයයි එකතු වෙලා තියෙන්නේ කොටියා වනසපු ආණ්ඩුව ඉවර කිරීමේ වාදය සඳහායි. ඊට ඉඩක් නෑ.ජාතික හෙළ උරුමයේ මහ ලේකම් ආචාර්ය ඕමල්පේ සෝභිත හිමි- ජනාධිපතිවරණයට ඉදිරිපත් වී සිටින ජනාධිපති මහින්ද රාජපක්‍ෂ මහතා නැවත වතාවක් පත්කිරීමේ යුක්ති අයුක්ති සහගත බව ඔබට පහදා දීම අපේ වගකීමක්. නාගදීපයේ දොරගුළු ඇරෙන තුරා අපි එදා අලිමංකඩට වී බලා සිටියා. අද ඒ දොරගුලු ඇරිලා තිබෙනවා. එය ඉබේ සිදුවූ දෙයක් නොවෙයි .එය සිදු වුණේ කොහොමද කියලා තේරුම් ගත්තොත් මීළඟ ජනාධිපතිවරා තෝරා ගන්නට මේ වගේ රැස්වීම් තියන්නට අවශ්‍ය නැහැ. අපි ඔබෙන් අහනවා රටත්, දැයත් සමයත් සංවර්ධධනය කළ හැකකේ රට දැයත් බේරාගත් නායකයා සමඟ යමින් ද නැතිනම් රට දැය අනතුරේ හෙළපු බලවේග සමඟ ද කියලා. තීරණය අපි සතුයි.රුවන්වැලි සෑ සමිඳුන් සිරි මහා බෝ සමිඳුන් , දළඳා සමිඳුන් වැඩ සිටින රට ජයග්‍රහණය කරා ගෙන යමු. ජනාධිපතිතුමාගේ ගමන ශක්තිමත් කරමු.එක්සත් ජාතික පක්ෂයේ හිටපු ජාතික සංවිධායක එස්. බී. දිසානායක මහතා- වසර තිස් හතරක භයංකර කුරිරු යුද්ධයක අවසානයේ රටට නිදහස ලබා දුන් ජනාධිපතිතුමා ආදරයෙන් සිහිපත් කරනවා. යුද්ධයෙන් අප නිදහස් කළ සැනසීම ගැන හිතන ගමන්ම බඩු මිල රැකියා ගැනත් හිතනවා. පළමු ලෝක යුද්ධයට ලෝකෙ මුහුණ දුන්නේ වසර හතරයි. මේ ගරිල්ලා සංවිධාන අතර බලවත්ම ත්‍රස්තවාදී සංගමය ලෙස හැඳින්වුණේ මේ කොටි සංවිධානයයි . බ්‍රිතාන්‍යයටත් බැරි වුණා ත්‍රස්තවාදය පරාජය කරන්න.සෝවියට් දේශය වසර 11 ක් තිස්සේ චෙච්නියානු ගරිල්ලන් සමඟ සටන් කරනවා. ලෝක සිතියමේ අපේ රට පුංචි තිතක්. ඒ පුංචි රටේ ඉපදුණු ගොවි පුත්‍රයෙක් ලෝකයේම තර්ජන නොතකා ලෝකයේ බලවත්ම ත්‍රස්තවාදය පරාජය කරනවා. ඒ නිසා ජනතාව බඩගින්නේ මැරෙන්නේ නැහැ. එදා රටේ ලක්ෂ 9 කට රැකියා නැහැ. අද රැකියා නැති අය ඉන්නේ ලක්‍ෂ පහයි.චන්ද්‍රිකා , රනිල් පාලනය කළ අවුරුදු 13 දී මේ රටේ එකම විශාල ව්‍යාපෘතියක්වත් ඇරඹුවේ නෑ. මහා යුද්ධයක පැටලී සිටින අතර රාජපක්‍ෂ රජය අධිවේගී මාර්ග සියල්ල ආරම්භ කළා. සංවර්ධනයේ ආරම්භය මේකයි. විශාල වරායන් පහක වැඩ ආරම්භ කළා. අද පටන්ගෙන තිබෙන සංවර්ධන යෝජනා ක්‍රම අවසන් වන විට රටේ සියලු දරුවන් ට රැකියා ලැබෙනවා.වසරකට රැකියා ඉල්ලන්නේ 12000යි. 9000ක් රැකියාවලින් ඉවත් වෙනවා. අලුතෙන් සෙවිය යුත්තේ රැකියා 3000 යි. යුද්ධය කරපු සරත්ව අද කරගහගෙන යන්නේ ප්‍රභාකරන්ට මුදල් දුන් අයයි. රාජ්‍ය වියරුව ගැන කථා කරනවා. ජනාධිපතිතුමාගේ දරුවන් ඉගෙන ගන්න රට යන විට ආරක්ෂකයන් ගියේ නෑ. නමුත් ෆොන්සේකාගේ දුව රට යන විට ලක්ෂ ගණන් වියදම් කරලා ආරක්ෂකයොත් යවනවා.රාජ්‍ය වියරුව තිබෙන්නේ කාටද? හදවතක් නැති මිනිහෙක්. හමුදාපති කරපු ජනාධිපතිතුමාට එරෙහිව කටයුතු කරනවා. යුද්ධයට එරෙහිව කටයුතු කළ සියලු දෙනා සමඟ එකතු වුණාම දේශප්‍රේමියා කියන්නද?නව වාමාංශික පෙරමුණේ නායක වාසුදේව නානායක්කාර- මේ රටේ හමුදාවට ආයුධ ඇනවුම් කිරීමේ ටෙන්ඩර් මණ්ඩලයේ ෆොන්සේකා හිඳ තිබෙනවා. මෙන්න දූෂණයට මඟ මේක ට එරෙහිව ක්‍රියාමාර්ගයක් ගත යුතුයි. නමුත් මේ මැතිවරණ සමය නිසා මේක ප්‍රජාතන්ත්‍රවාදයට ගැටලුවක් වේදෝ කියා හිතෙනවා. අපට දූෂණ චෝදනා එල්ල කරනවා. ඇයි එහෙනම් උසාවියට යන්නේ නැත්තේ. අපි එහෙම උසාවියට ගියා.දූෂණය නෑ කියනවා නොවෙයි. ඒක අවියක් කර ගන්න එපා. වසර තිහක් ක්‍රියාත්මක වූ විවෘත ආර්ථිකයේ මහජන විරෝධී ක්‍රියාවන් ජනාධිපතිතුමාගේ නායකත්වය යටතේ නතර කළා. විවෘත ආර්ථිකය හිතුවක්කාර බලවතුන්ගේ නීතියක් බවට පත්ව තිබුණා. එහි අගතිය හා දුර්ගති මඟ හරිමින් ඉදිරියට ගියේ අපේ ජනාධිපතිතුමායි.ඔබ දෙන ජනවරම නිසා ඉදිරියට යද්දී මතුවන බලවේග දෙපලු කරගෙන යන්නට ජනාධිපතිතුමාට ශක්තිය ලැබෙනවා.මහා සංඝරත්නය ප්‍රමුඛ පූජ්‍ය පක්ෂය ප්‍රදේශයේ මැති ඇමැතිවරු, කලාකරුවන් ඇතුළු විශාල පිරිසක් මේ අවස්ථාවට සහභාගිවූහ.  </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=r1001081</link>
    <topic>ගම නැඟුමෙන් ගම්පහටනව අරුණාලෝකයක් උදාවෙලා</topic>
    <author>කඩවත විශේෂවිජය ශ්‍රී ගම්මන</author>
    <content>රට පුරා බොරු ප්‍රචාර කරමින් විපක්ෂය රජයට මඩගහන වෙලාවක ජනතාවගේ සුබසිද්ධියට ගම නැඟුම හා මග නැගුම යටතේ පාරක් හැදුවත් මොකක් හෝ බොරුවක් පැතිරවීම ඔවුන්ගේ අපේක්ෂාව බව මගී ප්‍රවාහන ඇමැති ලසන්ත අලගියවන්න මහතා පැවැසීය. ඒ මහතා එසේ පැවැසුවේ කඩවත නුවර පාරේ ඉදිගහමුල සිට දෙල්ගොඩ දක්වා ඇති සැතපුම් 7 ක පාර කාපට් කිරීම ආරම්භ කිරීමෙන් පසු පැවැති ජනහමුවට සහභාගි වෙමිනි.ඒ මහතා මෙසේද පැවැසීය.බොරු කියන්න කියන්න පිරිහෙන්නේ කියන අයයි.ගම්පහ ජනතාවට අද නව අරුණාලෝකයක් උදාවී ඇත්තේ ‘ගම නැඟුම මග නැඟුම’ ව්‍යාපෘති නිසයි. මේ යටතේ කිලෝමීටර් 800 ක් වන මග නැඟුම ව්‍යාපෘතියෙන් දැනට 500 ක වැඩ අවසන් කැර තිබෙනවා. 87% කට විදුලිය සපයලා. නව පානීය ජල ව්‍යාපෘති ඉතා කඩිනමින් කෙරීගෙන යනවා.අද ආරම්භ කරන මේ මාර්ග සංවර්ධනය ඉදිගහමුල සිට දෙල්ගොඩ දක්වා කිලෝමීටර් 07 ක ප්‍රමාණය සඳහා රුපියල් අට කෝටි හැටනව ලක්ෂයක් යොදවනවා. ඒ වගේම පෙබරවාරි මාසය අවසන්වීමට ප්‍රථම වැඩ නිමවනවා. මේ අනුව මහර මැතිවරණ කොට්ඨාසයේ ඉතා වේගවත් දියුණුවක් දකින්න පුළුවනි.2010 වර්ෂය ආරම්භයත් සමඟ සංවර්ධන යුගයකට මහර පමණක් නොව මුළු රටම පත්වෙනවා. මේ සියල්ලටම ප්‍රාග්ධනය යොදවන බැසිල් රාජපක්ෂ මහතාට ගම්පහ ජනතාවත්, විශේෂයෙන් මහර ජනතාවත් කෘතවේදී විය යුතුයි.බස්නාහිර පළාත් සභා මන්ත්‍රී දිලීප් රාජපක්ෂ මහතා - 12% ක්ව පැවැති මහර පාසල් සංවර්ධනය අද 53% දක්වා වැඩිදියුණු වෙලා. මෙවර ශිෂ්‍යත්ව විභාග ලකුණුවලින් ලංකාවෙන්ම වැඩි ලකුණු සංඛ්‍යාවක් ලබා ළමයින් විශාල ප්‍රමාණයක් සමත්ව ඇත්තේ මහරින් වීම විශාල සතුටක්.ඉඳිගහමුලින් ඇරඹෙන මේ පාර පළාත් සභාවට අයිතියි. මෙය ප්‍රතිසංස්කරණය කරන්නට තිබුණේ මටයි. මග නැගුම යටතේ් එය ආරම්භ කිරීම මටත් සහනයක්.මහර ප්‍රාදේශීය සභා සභාපති සහන් ප්‍රදීප් විතාන මහතා - මේ සා විශාල මුදලක් යොදවා පාරක් ප්‍රතිසංස්කරණය කර කාපට් දමන්න ප්‍රාදේශීය සභාවකට හෝ පළාත් සභාවකට තිබෙන ඉඩකඩ අඩුයි. නමුත් බැසිල් රාජපක්ෂ මහතාගේ මගපෙන්වීම යටතේ මේ මග නැගුම ව්‍යාපෘතිය කරන්නට ලසන්ත අලගියවන්න ඇමැතිතුමාට ලැබුණු ශක්තිය මහර ජනතාවගේ බලාපොරොත්තු මල්ඵල ගැන්වීමක්.මෙවැනි සංවර්ධන වැඩකෙරෙන විට පක්ෂ පාට නොබලා ඡන්ද දායකයන්ගේ යුතුකම වන්නේ රජයට කෘතගුණ සැලකීමයි. ඒ සඳහා ලබන 26 වැනිදා කළ යුතුකම තමන්ගේ වගකීම හරියාකාර ඉටුකිරීම කෘතවේදිත්වය ඇති හැම කෙනෙකුගේම යුතුකමයි.එළැඹෙන ජනාධිපතිවරණයෙන් මහින්ද රාජපක්ෂ මහතාගේ ජයග්‍රහණය තහවුරු කිරීමට අද මුළු රටම පෙළ ගැසී ඉන්නවා.එක්සත් ජාතික පක්ෂය අතහැර ශ්‍රී ලංකා නිදහස් පක්ෂයට එකතු වූ මහර ප්‍රාදේශීය සභා මන්ත්‍රීනි සුදීමා චාන්දනී මහත්මිය,මහර ප්‍රාදේශීය සභාවේ එක්සත් ජාතික පක්ෂ මන්ත්‍රීවරියක් ලෙස දෙවරක්ම මා පත්වුණා. නමුත් සත්‍ය දැනී යටපත් කරගෙන කාන්තාවක් හැටියට ඉන්න අපහසුම තැන මං රජයට එකතුවීමට තීරණය කළා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=r1001082</link>
    <topic>රු.එක්කෝටි පනස් ලක්ෂයක් වැයකර මදුරාවල මාර්ග 3ක් සංවර්ධනය කරයි</topic>
    <author>බුලත්සිංහල විශේෂ</author>
    <content>මදුරාවල ප්‍රාදේශීය සභාව ‘ගම නැගුම’ වැඩසටහන යටතේ ගම්බද මාර්ග තුනක් රුපියල් එක්කෝටි පනස් එක් ලක්ෂයක වියදමින් 2009 වර්ෂයේදී සංවර්ධනය කැර අවසන් කැර තිබේ.බැල්ලපිටිය විද්‍යාශේඛර පිරිවෙන් මාර්ගය සඳහා රු.610,000.00 ක්ද, වැල්ලපිටිය ගංගොඩ මාර්ගය සඳහා රු.8,50,000.00 ක්ද බැල්ලපිටිය – බටදොඹකැටිය මාර්ගයට රු.59,000.00 ක්ද සභා අරමුදල් වැයකර වැඩ අවසන් කැර ජනතා අයිතියට භාර දී තිබේ.මේ මාර්ග සංවර්ධනය කරදීම පිළිබඳව වැල්ලපිටිය බටදොඹකැටිය දික්හේන ප්‍රදේශවාසීහු මදුරාවල ප්‍රාදේශීය සභා සභාපතිවරයාට ස්තුති කරති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=r1001083</link>
    <topic>දැවැන්ත සංවර්ධනයක් මැදදැහැමි සමාජයක් බිහිකරමු</topic>
    <author>වතුරුගම සමූහ කේ. කේ. එස්. ආරියදාස</author>
    <content>රට ආර්ථික අතින් සංවර්ධනය කරද්දී යුක්ති ගරුක විනය ගරුක දැහැමි සමාජයක් ගොඩනැගීම රජයේ ප්‍රධානතම අරමුණ බව ජාතික හෙළ උරුමයේ පාර්ලිමේන්තු මන්ත්‍රී අතුරලියේ රතන හිමියෝ පැවැසූහ.මෙකී උතුම් පරමාර්ථය පෙරදැරිව රට වටා දැවැන්ත සංවර්ධනයත් ආරම්භ කර ඇති බවත්, දුමින්, මතින් තොර දැහැමි සමාජයක් බිහි කිරීමේ උදාර ක්‍රියාදාමයද ඊට සමගාමීව ආරම්භ කර ඇති බවත් උන්වහන්සේ පැවසූහ.අතුරලියේ රතන හිමියන් එසේ පැවැසුවේ මීරිගම වසන්ත සේනානායක පදනම හා සුවිනීතා සේනානායක කාන්තා හවුල ඒකාබද්ධව ආරම්භ කළ මීරිගම, අඩු ආදායම්ලාභී පවුල්වල කාන්තාවන්ට නිවාස ආධාර, ගෘහ භාණ්ඩ, සනීපාරක්ෂක උපකරණ හා ගෘහ උපකරණ පරිනැමීමේ උත්සවයේදීය.මීරිගම - යොවුන් නිකේතනයේදී මෙය පැවැත්විණි. උත්සවයේ මුලසුන ගම්පහ දිස්ත්‍රික් පාර්ලිමේන්තු මන්ත්‍රී අපරැක්කේ පුඤ්ඤානන්ද හිමියන් විසින් හොබවන ලදී.මීරිගම කොට්ඨාසයේ කාන්තා සමිති එකමුතුව මගින් කාන්තාවන් සිය ගණනකට නිවාස ආධාර, ගෘහ උපකරණ, රෝද පුටු පිරිනැමිණි. කාන්තාවන් දෙදහසකට ආසන්න පිරිසක් මේ උත්සවයට සහභාගි වීම විශේෂත්වයක් විය.අතුරලියේ රතන හිමියෝ මෙසේද පැවසූහ.දුමින් මතින් තොර සමාජයක් බිහි කිරීමේ රජයේ වැඩ පිළිවෙළ නිසා අද බස්රථවල දුම්බීම නැහැ. බස්වලත්, මහා මාර්ගයේත් බීමත්ව හැසිරෙන අය නැහැ.විශාල පිරිසක් අද මතින් ඈත් වෙලා. ඉදිරි වසර දෙකේ මේ වැඩ පිළිවෙළ සියයට සියයක්ම සාර්ථකව ක්‍රියාත්මක වීම විශාල ජයග්‍රහණයක් වේවි.සේනානායක පරපුරෙන් පැවැත එන මීරිගම සම සංවිධායක වසන්ත සේනානායක මහතා ගෙන යන උදාර වැඩපිළිවෙළ කාන්තාවන්ගේ ආර්ථික සංවර්ධනයට විශාල රුකුලකි.ගම්පහ දිස්ත්‍රික් පාර්ලිමේන්තු මන්ත්‍රී අපරැක්කේ පු‍්‍රඤ්ඤානන්ද හිමි. කාන්තාවන්ගේ ආර්ථික සංවර්ධනය මෙන්ම ඔවුන්ගේ පවුල්වල සුබ සිද්ධිය වෙනුවෙන් වසන්ත සේනානායක පදනම හා සුවිනීතා සේනානායක කාන්තා හවුල විශාල පරිත්‍යාගයක් කර තිබෙනවා. මේ කාන්තා හවුල කාන්තාවන්ගේ සුබ සිද්ධියට රුකුලක්.ගම්පහ දිස්ත්‍රික් පාර්ලිමේන්තු මන්ත්‍රීනි අන්ජාන් උම්මා මහත්මිය. කාන්තාවන් සමාජයේ විශාල වැඩ කොටසක් ඉටු කරන පිරිසක්. එහෙත් ඔවුන්ට ලැබිය යුුතු හිමිකම් සම්පූර්ණයෙන්ම ලැබී නැහැ. එවැනි යුගයක මෙවැනි කාන්තා හඬක් එකම තැනකට රැස් කිරීම කාන්තාවන්ට විශාල ධෛර්යයක්.මීරිගම - හල්පෙ ශ්‍රී සුදර්ශනාරාමාධිපති සූරියවැව පඤ්ඤරතන හිමියෝද, බස්නාහිර පළාත් සභා මන්ත්‍රීනි සන්ධ්‍යා සිරිවර්ධන, මීරිගම ශ්‍රී ලංකා නිදහස් පක්ෂ සම සංවිධායක අධිනීතිඥ වසන්ත සේනානායක, සුවිනීතා සේනානායක, කාන්තා හවුලේ සභාපතිනී සුවිනීතා සේනානායක, ජේ. කේ. සමර දිවාකර මහත්ම මහත්මීහුද මෙහිදී කතා කළහ.වසන්ත සේනානායක මහතා ගේ පෞද්ගලික ධන පරිත්‍යාගයෙන් රුපියල් ලක්ෂ තිහක් පමණ වටිනා ගෘහ උපකරණ හා සනීපාරක්ෂක භාණ්ඩ තොගයක් කාන්තාවන් දෙසීය දෙනකු අතර මෙහිදී බෙදා දෙනු ලැබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=r1001084</link>
    <topic>පදික වෙළෙඳුන්ටවිකල්ප ස්ථානයක්</topic>
    <author>නාගොඩ විශේෂ</author>
    <content>කළුතර නගරයේ සියලු පදික වෙළෙන්දන් සහ බඩු ගබඩා පාර දෙපස වෙළෙන්දන් ඉන් ඉවත් කර විකල්ප ස්ථානයක් ලබා දීමට කටයුතු කරන බව කළුතර නගර සභාවේ සභාපති දේශබන්ධු එම්. එස්. එම්. මුබාරක් මහතා පැවැසීය.ජාතිය ගොඩනැඟීමේ සහ වතු යටිතල පහසුකම් ඇමැති රෝහිත අබේගුණවර්ධන මහතා සමඟ සාකච්ඡා කර කලින් වෙළෙඳ පොළ පැවැති ස්ථානයේ වෙළෙඳාම් කටයුතු කරගෙන යෑමට වෙළෙඳ කුටි ඉදිකිරීමට බලාපොරොත්තු වන බවත් ඒ මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=r1001085</link>
    <topic>රුග්ගහවිල පාරසංවර්ධනයට ලක්ෂ 380ක්</topic>
    <author>අත්තනගල්ල විශේෂ</author>
    <content>අත්තනගල්ල ප්‍රාදේශීය සභා බල ප්‍රදේශයේ රුග්ගහවිල බෝනෑගල මාර්ගය රුපියල් ලක්ෂ 380ක වියදමින් සංවර්ධනය කෙරේ.මේ සඳහා ප්‍රතිපාදන ලබා දී ඇත්තේ ජනාධිපති ජ්‍යෙෂ්ඨ උපදේශක පාර්ලිමේන්තු මන්ත්‍රී බැසිල් රාජපක්ෂ මහතා විසිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=r1001086</link>
    <topic>ළිඳක් අසල අප ජලයමුදා හැරි කතකට දඩ</topic>
    <author>ගම්පහ සංචාරක</author>
    <content>බීමට ජලය ලබා ගන්නා ළිඳ අසල අපවිත්‍ර ජලය මුදා හැරීමේ චෝදනාව මත ගම්පහ මහජන සෞඛ්‍ය පරීක්ෂක බණ්ඩාර මහතා විසින් ගම්පහ බැන්ඩියමුල්ල ප්‍රදේශයේ කාන්තාවක අධිකරණයට ඉදිරිපත්කැර තිබිණි.චෝදනාවට වරද පිළිගත් මේ කාන්තාවට රුපියල් 1500ක දඩයක් නියම කළ ගම්පහ අතිරේක මහේස්ත්‍රාත් එම්.වයි.එම්.ඉර්ෂඩීන් මහතා අප ජලය මුදා හැරීමට සෞඛ්‍ය නිලධාරිවරයා ලබාදෙන උපදෙස් පරිදි ක්‍රියා කරන ලෙසට අවවාද කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=r1001087</link>
    <topic>පොදු සුසාන භූමිවල ඉඩම්මායිම් නිරවුල් නෑ</topic>
    <author>කැලණිය සමූහ</author>
    <content>කැලණිය ප්‍රාදේශීය සභා බල ප්‍රදේශයේ පිහිටි පොදු සුසාන භූමි බොහෝ කාලයකින් මායිම් සුද්ද නොකිරීම නිසා එම ඉඩම් ප්‍රමාණයන් අඩුවෙමින් පවත්නා නමුත් අදාළ බලධාරින් ඒ ගැන අවධානය යොමු නොකරන බව ප්‍රදේශවාසීහු පවසති.ප්‍රදේශයේ ස්වෙච්ඡා සමිති මගින් ශ්‍රමදාන පවත්වා එළිපෙහෙළි කරන අවස්ථා ඇතත් ඔවුන්ට ඉඩම් මායිම් සම්බන්ධ කටයුතුවල යෙදීමට නීතිමය අවසරයක් නැතැයි කැලණිය ප්‍රාදේශීය සභා මන්ත්‍රීවරුන් වන සරස්චන්ද්‍ර ඩයස් (එ.ජ.නි.ස.) තිලක් වීරසිංහ (එ.ජ.නි.ස.) නෝබට් පෙරේරා (එ.ජා.ප.) මන්ත්‍රීවරු පවසති.මේ පොදු සුසාන භූමිවල අයිතිය හා පරිපාලනය ප්‍රාදේශීය ලේකම් කාර්යාලයට සහ ප්‍රාදේශීය සභාවට පැවරී තිබේ. මේ ඉඩම් ගැටලු සම්බන්ධයෙන් කැලණිය ප්‍රාදේශීය සභා මාසික රැස්වීම්වලදී අදාළ මන්ත්‍රීවරු කිහිප වරක්ම අදහස් පළ කර ඇති බවද පැවසේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=r1001088</link>
    <topic>බුලත්සිංහල සංවර්ධන වැඩ කඩිනමින්</topic>
    <author>බුලත්සිංහල විශේෂ</author>
    <content>බුලත්සිංහල ප්‍රාදේශීය සභාවේ සභාපති තුසිත කුලරත්න මහතාගේ මෙහෙයවීම යටතේ ප්‍රදේශයේ ප්‍රධාන සංවර්ධන ව්‍යාපෘති හතරක ඉදිකිරීම් කටයුතු දැනට ශීඝ්‍රයෙන් සිදුකැරෙමින් පවතී.දෙහිගහවල ආදාහනාගාරය ඉදිකිරීම, ඈගල්ඔය සති පොළ ඉදිකිරීම, පොලේගොඩ නව පුස්තකාල ගොඩනැගිල්ල ඉදිකිරීම හා බුලත්සිංහ මහජන ක්‍රීඩාංගණය ඉදිකිරීම ව්‍යාපෘතිවල වැඩ කටයුතු ඉකුත් ඔක්තෝබර් මාසයේදී ආරම්භ වන අතර මේවායේ ඉදිකිරීම් 2010 ජනවාරි මාසයේ අගභාගයේදී නිම කිරීමට අපේක්ෂිතය.මේ ව්‍යාපෘති සඳහා රුපියල් කෝටියකට අධික සභා අරමුදල් වෙන්කැර ඇතැයි සභාපතිවරයා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=r1001089</link>
    <topic>කළුතරින් ලක්ෂ 8කටමෙදා ඡන්ද වරම්</topic>
    <author>කළුතර දිසා සමූහ</author>
    <content>ජනාධිපතිවරණයට කළුතර දිස්ත්‍රික්කයෙන් ඡන්දය දීමට අටලක්ෂ දහතුන් දහස් දෙසිය තිස්තුන් දෙනකු සුදුසුකම් ලබා ඇති බව දිස්ත්‍රික් තේරීම් භාර නිලධාරි දිස්ත්‍රික් ලේකම් එස්.හපුආරච්චි මහතා පැවැසී ය.ඡන්දය දැමීමේ මධ්‍යස්ථාන පන්සිය අසූ එකකි. ආරක්ෂක නිලධාරීන් හැර රාජ්‍ය නිලධාරීන් දස දහසක් මැතිවරණ කටයුතු සඳහා සේවයේ යෙදවීමට තෝරාගෙන ඇත.ඡන්දය විමසීමෙන් පසු ඡන්ද ගණන් කිරීමේ කටයුතු පස්යොදුන් රට අධ්‍යාපන පීඨයේදී සිදුකරන බවද දිසා ලේකම්වරයා සඳහන් කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=r10010810</link>
    <topic>කටුඇළ ප්‍රතිසංස්කරණයඅනිද්දා ඇරැඹේ</topic>
    <author>කැස්බෑව සංචාරක</author>
    <content>බොරලැස්ගමුව නගර සභා බල ප්‍රදේශශයේ පිහිටි දැනට වල්බිහි වී පවතින කටුඇළ ප්‍රතිසංස්කරණය කිරීම බොරලැස්ගමුව නගර සභාවේ සභාපති දේශබන්දු අරුණ පි‍්‍රයශාන්ත මහතාගේ ප්‍රධානත්වයෙන් එහි පක්ෂ විපක්ෂ සියලු මන්ත්‍රීවරුන්ගේ සහභාගිත්වයෙන් අනිද්දා (10) පෙරවරු 10.00 ට රත්තනපිටිය මංසන්දිය අසළින් ආරම්භ කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=s1001082</link>
    <topic>ශෂිකලාගෙන් විශිෂ්ට පිති හරඹයක්</topic>
    <author>ෆවුස් මොහොමඩ්</author>
    <content>විශිෂ්ට පිතිහරඹයක නිරත වූ මේරියන්ස් කාන්තා පිලේ ශෂිකලා සිරිවර්ධන ලංකා කාන්තා පිලට එරෙහිව පන්දු 54 කදී නොදැවී ලකුණු 84 ක් රැස් කරමින් තම පිලට ඕවර විස්සයි - 20 කාන්තා ක්‍රිකට් තරගමාලාවේ දෙවැනි ජයග්‍රහණය හිමි කර දීමට සමත්වූවාය.ශෂිකලාගේ ඉනිමට හතරේ පහර 10ක් සහ එක් හයේ පහරක් ඇතුළත් විය.මේරියන් පිල - 161 / 4 ( ඕවර 20) ශෂිකලා සිරිවර්ධන නොදැවී 84 , සුවිනි ද අල්විස් 30ලංකා කාන්තා පිල - 63 / 3 (ඕවර 20) සඳුනි ලක්ෂිකා 15, (ලසන්ති මධුෂානි 8 / 2)උදේශිකාගෙන් විශිෂ්ටපන්දු යැවීමක්කෝල්ට්ස් පිලේ උදේශිකා ප්‍රබෝදනී මොරටුව කාන්තා පිල ලකුණු 17 කට සීමා කරමින් ලකුණු 5 කට කඩුලු 7ක් බිඳ හෙලීමට සමත් වුවාය.මේ තරගයෙන් කෝල්ට්ස් පිලට කඩුලු 9 ක ජයක් හිමි විය.මොරටුව කාන්තා පිල - 17 (ඕවර 10.3) උදේශිකා ප්‍රබෝධනී 5 / 7 , සඳමාලි දොලවත්ත 0 / 2 ,කෝල්ට්ස් පිල - 19 / 1 (ඕවර 2, 3)චමරි යුගලය කුරුණෑගල පිලට ජය ගෙනෙතිකුරුණෑගල පිලේ චමරි පොල්ගම්පොල (48) සහ චමරි අතපත්තු (38) ගේ දක්ෂ පිතිහරඹය හේතුවෙන් සදර්න් ලේඩිස් පිලට එරෙහිව ලකුණු 87 ක ජයග්‍රහණයක් හිමිකර ගැනීමට කුරුණෑගල පිල සමත්වූවේය.කුරුණෑගල පිල - 159 / 6 (ඕවර 20) චමරි පොල්ගම්පොල 43 , චමරි අතපත්තු 38 (චන්දිමා ගුණරත්න 36 / 2, නිලුෂා පෙරේරා 18 /2)සදර්න් ලේඩිස් - 72/ 8 (ඕවර 20) නදීකා නිදර්ශනී 15, (මිහිරි මධුෂානි 8 / 3, චන්දි වික්‍රමසිංහ 11 / 2 )දිල්රුක්ෂිගෙන්කඩුලු 4ක්ශ්‍රී ලංකා ක්‍රිකට් ඒකාබද්ධ පිලේ දිල්රුක්ෂි වේලරත්න ලකුණු 9 කට පාලින්ක් පිලේ කඩුලු 4 ක් දවාලමින් තම පිලට ලකුණු 37 ක ජයක් හිමිකර දීමට සමත් වූවාය.ශ්‍රී. ල. ක්‍රි. ඒකාබද්ධ පිල - 117 / 6 (ඕවර 20) නිපුනි හංසිකා 33 , චතුරිකා ආනන්ද 26පාලින්ක් පිල - 80 (ඕවර 13.4) සුමුදු ප්‍රනාන්දු 43 , (දිල්රුක්ෂි වේලරත්න 9/4 , චතුරිකා ආනන්ද 13/2)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=s1001083</link>
    <topic>යුද්ධයෙන් මවුබිම ගලවා ගත් ජනපති ක්‍රීඩාවෙන් රට දියුණු කරන බව විශ්වාසයි</topic>
    <author>සටහන ප්‍රින්ස් ගුණසේකර</author>
    <content>දශක තුනක් තිස්සේ ශ්‍රී ලංකාවට ප්‍රබල තර්ජනයක් වූ කුරිරු යුද්ධයෙන් මව්බිම ගලවාගත් ජනාධිපති මහින්ද රාජපක්ෂ මහතා ක්‍රීඩාවෙන් ඉදිරි කාලයේ දී රට සංවර්ධනය කරනු ඇතැයි මලල ක්‍රීඩිකා දමයන්ති දර්ශා හා ශ්‍රී ලංකා නෙට්බෝල් නායිකා ෂශිකා සමරසිංහ පැවැසූහ.යුද්ධයක් තිබූ කාලයක ක්‍රීඩා සංවර්ධනය උදෙසා වැඩිම මුදල් ප්‍රමාණයක් වෙන්කළ ජනාධිපතිතුමා ක්‍රීඩාවට සැබෑ ලෙසම ආදරය කළ අයෙකු බව ද පෙන්වා දෙති. ශ්‍රී ලංකා මලල ක්‍රීඩා සංගමයේ සභාපතිවරයා ලෙස ද කටයුතු කළ ජනාධිපති මහින්ද රාජපක්ෂ මහතාගෙන් සියලුම ක්‍රීඩා සංවර්ධනයට අවශ්‍ය සහයෝගය සැලසුම් සහගතව ලැබෙනු ඇතැයි යන විශ්වාසය ප්‍රබලව පවතින බව දර්ශා හා ෂශිකා සඳහන් කරති.ශ්‍රී ලංකාවට මලල ක්‍රීඩාවෙන් ජාත්‍යන්තර සම්මාන රැසක් අත්කරදීමට දමයන්ති දර්ශා සමත් වූ අතර පසුගිය ආසියානු නෙට්බෝල් තරගාවලියේ සූරතාව දිනාදීමට ෂශිකා සමරසිංහ නායකත්වය සැපයුවාය.දමයන්ති දර්ශා :- ජනාධිපති මහින්ද රාජපක්ෂ මහතා ක්‍රීඩාව සංවර්ධනයට අවංකවම කැප වූ නායකයෙක්. කලක් මලල ක්‍රීඩා සංගමයේ සභාපතිවරයාව සිටිය දී ක්‍රීඩක ක්‍රීඩිකාවන්ගේ ප්‍රශ්න සොයා බලා අවශ්‍ය කඩිනම් විසදුම් දී විශාල ධෛර්යයක් අපට ලබාදුන්නා. ක්‍රීඩාවට ලැදි පවුලකින් පැවැත එන නිසා ඉදිරියේ දී ක්‍රීඩාවටත් රටටත් සුබදායක වන බව ස්ථිරයි. රටේ කාලයක් පැවැති යුද්ධය හේතුවෙන් ක්‍රීඩාවටත් බලපෑම් වුණා. උතුරු - නැඟෙනහිර ක්‍රීඩක ක්‍රීඩිකාවෝ කොළඹට ආවේ නැ.අපිට උතුරට ගිහින් ක්‍රීඩා තරගවලට එක්වන්න හැකියාව තිබුණේ නෑ. අද මුළු රටම එකතු කරන්න ජනාධිපති මහින්ද රාජපක්ෂ මහතාට පුළුවන් වුණා.බියක් සැකක් නැතිව ඉන්න පුළුවන්. අපේ දරුවන්ගේ අනාගතය ගැන දැන් බියක් නෑ. ජනාධිපති මහින්ද රාජපක්ෂ මහතාට මුළු රටම ණයගැතියි.ෂශිකා සමරසිංහ :- මෙතෙක් රට මෙහෙයවූ නායකයන් අතරින් විශිෂ්ට ම නායකයෙක් මහින්ද රාජපක්ෂ ජනාධිපතිතුමා.නෙට්බෝල් ක්‍රීඩාවෙන් ආසියානු සූරතාව දිනාගෙන මව්බිමට පැමිණි මොහොතේ එතුමා අරලියගහ මැදුරට නෙට්බෝල් කණ්ඩායම කැදවා අගය කිරීමක් කළා. ඒක ආසියානු සූරතාව දිනාගත් අපට පමණක් නොවෙයි මුළු රටේ ම ක්‍රීඩාවට කළ ගෞරවයක්.ක්‍රීඩාව කෙරෙහි හා ලැබූ ජයග්‍රහණය වෙනුවෙන් රටේ නායකයා සතුටුවීම තව තවත් අපව දිරිගන්වන සුළු වුණා. මහින්ද රාජපක්ෂ ජනාධිපතිතුමාගේ නායකත්වයට ක්‍රීඩක ක්‍රීඩිකාවන් තුළ ප්‍රසාදයක් හා ගෞරවයක් තිබෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=s1001084</link>
    <topic>ජනාධිපති රන් කුසලාන ත්‍රිකුණාමල දිස්ත්‍රික් වොලිබෝල් පිරිමි සූරතාව රන් සමනල ක්‍රීඩා සමාජයට  </topic>
    <author>ත්‍රීකුණාමලය විශේෂ</author>
    <content>ජනාධිපති රන් කුසලාන ත්‍රීකුණාමල දිස්ත්‍රික් වොලිබෝල් තරගාවලියේ පිරිමි සූරතාවය කන්තලේ මධ්‍ය මහා විද්‍යාලයීය රන් සමනල ක්‍රීඩා සමාජය දිනාගත් අතර කාන්තා සූරතාව කන්තලේ අග්බෝපුර ක්‍රීඩා සමාජය දිනා ගත්හ.මේ තරගාවලියේ පිරිම අනු සූරතාව වෙල්ලමනල් ක්‍රීඩා සමාජයත් කාන්තා අනුසූරතාව මිහිඳුපුර ක්‍රීඩා සමාජයත් දිනා ගනු ලැබුහ.තරගාවලිය ත්‍රීකුණාමලය මැක්හෙයිසර් ක්‍රීඩාංගණයේ පැවැති අතර ඩයලොග් ටෙලිකොම් සමාගම මේ සඳහා අනුග්‍රහය දක්වා තිබුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=s1001085</link>
    <topic>සය සාමාජික ක්‍රිකට් තරගාවලිය හෙට සහ අනිද්දා</topic>
    <author/>
    <content>මාහේන එක්සත් ක්‍රීඩා සමාජය සංවිධානය කරන ආයෝජන ප්‍රවර්ධන අමාත්‍ය මනෝ විජේරත්න අභියෝගතා සය සාමාජික ක්‍රිකට් තරගාවලිය හෙට සහ අනිද්දා වරකාපොල මහජන ක්‍රීඩාංගණයේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=f1001082</link>
    <topic/>
    <author>නරේන්ද්‍ර රාජපක්‍ෂ මාධ්‍ය ලේකම් ඉදිකිරීම් හා ඉංජිනේරු සේවා අමාත්‍යංශය</author>
    <content>එල්. ටී. ටී. ත්‍රස්තවාදය පරදවා මෙරටට නිදහස උදා කරදීම සම්බන්ධව ගෞරවය හිමි විය යුත්තේ කාටද? යන්න පිළිබඳව පසුගියදා විපක්ෂය මෙන්ම ජනමාධ්‍යද පුන පුනා අදහස් දක්වනු දුටුවෙමු. එසේම ජනාධිපති අපේක්ෂක සරත් ෆොන්සේකා මහතා පුන පුනාම කියන්නේ යුද්ධයේ ජයග්‍රහණයේ ගෞරවය හිමිවිය යුත්තේ තමාට හා හමුදාවට බවය.නමුත් මේ පිළිඳව ගෞරවය හිමි විය යුත්තේ ජනාධිපතිතුමාට බව ප්‍රබල මතයක් ජනතාව තුළ පවතී. විපක්ෂයේ මතය නම් රට නිදහස් කර ගැනීමේ ගෞරවය හිමි විය යුත්තේ සරත් ෆොන්සේකා මහතාට හා ත්‍රිවිධ හමුදාවට හා පොලිසියට බවය. තවත් සමහරෙකුගේ මතය ජනාධිපතිතුමාට, රජයට, ආරක්ෂක ලේකම්වරයාට, ත්‍රිවිධ හමුදාපතිවරුන්ට, සිවිල් ආරක්ෂක බලකායේ අධ්‍යක්ෂ හා පොලිස්පති ඇතුළු ත්‍රිවිධ හමුදාවේ හා සිවිල් ආරක්ෂක බලකායේ හා පොලිසියේ සියලුම ලොකු කුඩා නිලධාරීන් ට හිමි විය යුතු බවය.යුද්ධය උච්චතම අවස්ථාවේ පැවැති මොහොතේදී විපක්ෂයේ ඇතැම් දේශපාලඥයින් රජය හා හමුදාව අපහසුතාවට පත් කරමින් අදහස් දැක්වූ ආකාරය විවිධ මාධ්‍යයන් හරහා ප්‍රචාරය වුණි. විපක්ෂයේ ඇතැමුන් අලිමංකඩ අල්ලාගන්නා විට එය පාමංකඩට සමාන කරමින් හමුදාව උපහාසයට ලක් කරනු ලැබීය.එසේම වඩමාරච්චිය ජයගන්නා විට එය මැදවච්චියට සමාන කරමින් උපහාසයට හා අපහාසයට ලක් කෙරුණි. තොප්පිගල කැලෑවක් බව පවසමින් හමුදා ජයග්‍රහණ අවතක්සේරුවට ලක් කළේ ද මෙරට විපක්ෂයයි.එසේම එවකට හමුදාපතිව සිටි සරත් ෆොන්සේකා මහතා ගැලවීමේ හමුදාවක හමුදාපතිකමකටවත් සුදුසු නැතැයි පැවසුවේද ඕනෑම ගොනෙකුට යුද්ධ කළ හැකි යැයි පවසමින් හමුදා ගෞරවය අවතක්සේරු කළේද මෙරට විපක්‍ෂයේ ප්‍රබල දේශපාලඥයෙකි.මෙසේ අපහාස උපහාසයට හා හාස්‍යයට ලක් කරමින් අවතක්සේරු කළ එවකට හමුදාපති ව සිටි සරත් ෆොන්සේකා මහතා අද විපක්ෂයේ ජනාධිපති අපේක්ෂකයා බවට පත් කර ගෙන තිබීම දෛවෝපගත සිදුවීමකි. කන්න ගියාම කබරගොයාත් තලගොයා වෙනවා යැයි අපගේ පැරැන්නන්ගේ කියමක් මෙහිදී අපගේ මතකයට නැඟෙන්නේ මෙවැනි අවස්ථා ඇතිවනවිට දී ය.දශක 3 කට වැඩි එල්. ටී. ටී. ය හා ප්‍රභාකරන්ගේ මිනීමරු ත්‍රස්තවාදය පරාජය කර දමමින් මෙරට භූමි භාගයෙන් තුනෙන් එකක් අහිමිව තිබූ යුගය අවසන් කර මෙරට එක් සේසත් කරමින් භෞමික අඛණ්ඩතාවය සුරකිමින් වසර 34 කට පසුව මෙරටට ඓතිහාසික නිදහසක් ගෙන දුන් අභීත ජන නායකයා ලෙස ජනාධිපති මහින්ද රාජපක්‍ෂ මැතිතුමා මෙරට ඉතිහාසයේ රන් අකුරින් සටහන් වනු නොඅනුමානය.මෙම ත්‍රස්තවාදී යුද්ධයේ ජයග්‍රහණය ආරක්ෂක ලේකම්වරයාට, ත්‍රිවිධ හමුදාපතිවරුන්ට, සිවිල් ආරක්ෂක අධ්‍යක්ෂවරයාට, පොලිස්පතිවරයාට, හා සියලුම නිල යටතේ පසුවූ ආරක්ෂක හමුදා රණවිරුවන් සියලුම දෙනාට සමසමව හිමිවන අතර ජයග්‍රහණයේ වැඩි කොටසක් හිමි වන්නේ එකී යුද්ධයට දේශපාලන නායකත්වය ලබා දුන් සේනාධිනායක වන ජනාධිපති මහින්ද රාජපක්‍ෂ මැතිතුමාට ය.ඒ ඇයි? යන්න නිහතමානීව විමසා බැලිය යුතුය. වර්ෂ 1974 දී යාපනයේ නගරාධිපති ශශ්‍රී ලංකා නිදහස් පක්‍ෂයේ දොරේඅප්පා මහතා ඝාතනය කරමින් ආරම්භ කරන ලද උතුරේ ත්‍රස්තවාදය ඉන් දශකයක් ගෙවී යද්දී බරපතල ජාතිවාදයක් දක්වා විහිදී ගොස් මෙරට කළු ජූලියෙන් වැසී ගියේය.මෙම කළු ජූලිය නිර්මාණය වන්නට හේතු වූයේ එක්සත් ජාතික පක්ෂ පාලනය බව කිව යුතුය. ඊට හේතු සාධක වූ කරුණු ගණනාවක් පවතී. එනම් 1977 දී බලයට පත් වූ එක්සත් ජාතික පක්ෂ රජය ආර්ථිකය ඉවක් බවක් නොමැතිව විවෘත කිරීම නිසා උතුරේ කෘෂි කර්මාන්තය හා දේශීය කර්මාන්ත පද්ධතිය බිඳ වැටුණි.උතුරේ ජනතාවට ආර්ථික ගැටලු මතුවන්නට විය. සිය නිෂ්පාදන සඳහා පැවැති වෙළෙඳ පොළ අහිමි වී ගියේය. මේ නිසාම උතුරේ තරුණ තරුණියන් කෘෂිකර්මාන්තයට හා දේශීය කර්මාන්ත ක්ෂේත්‍රයට ප්‍රවිශ්ට වීමට අකැමැති වීම හරහා උතුරේ තරුණ තරුණියන් අතර විරැකියාව බහුල විය.සංවර්ධන සභා ඡන්දය හරහා දිස්ත්‍රික් මට්ටමින් බල තල බෙදීමට එජාපය ගෙන ආ නව පරිපාලන ව්‍යුහය පිළිබඳව උතුරේ ජනතාවගේ විශ්වාසය කඩවූයේ එවකට එජාප ප්‍රබලයින්ගේ මෙහෙයවීම මත යාපනය දිස්ත්‍රික් සංවර්ධන සභා ඡන්දය මංකොල්ල කෑම නිසාය.එතැනින් නොනැවතී ඇතිවූ ගැටුම් හරහා යාපනය පුස්තකාලය ගිනිබත් කෙරුණි. උතුරේ තරුණ තරුණියන් සිංහල පාලකයින් කෙරෙහි අවිශ්වාසයන් ඇති කරගත් අතර සිය අයිතීන් වෙනුවෙන් සටන් කිරීමට සටන්කාමී සංවිධාන වලට යොමුවීමට පටන් ගනු ලැබීය.මේ නිසා උතුරු නැඟෙනහිර ත්‍රස්තවාදී යුද්ධය ආරම්භ විය. වර්ෂ 1983 ජූලි 24 වනදා උතුරේ හමුදා නිලධාරීන් හා සෙබළුන් 13 දෙනාගේ මරණයත් සමඟ කොළඹ කළු ජුලි ජාතිවාදී ගැටුම් උත්සන්න විය. මෙම අවාසනාවන්ත සිදුවීම හරහා උතුරේ එල්. ටී. ටී. ඊ. ඇතුළු සන්නද්ධ කණ්ඩායම් ගණනාවක් ප්‍රබල ලෙස ව්‍යාප්ත විය.එහි ප්‍රතිඵලයක් වශයෙන් මෙරට ත්‍රස්තවාදය උතුරු නැඟෙනහිර පළාත්වල ස්ථාපිත විය. ජේ. ආර්. ජයවර්ධන සමයේ ජාත්‍යන්තර ප්‍රජාවගේ මැදිහත්වීම හරහා එල්. ටී. ටී. ඊ. ය සමඟ සාකච්ඡා පැවැත්වීමටද රජයට සිදුවිය. නමුත් එමගින් පලක් නොවුණි.වර්ෂ 1983 සිට මහින්ද රාජපක්‍ෂ ජනාධිපතිවරයා දක්වා මෙරට පාලනය කළ ජනාධිපතිවරුන් සිව් දෙනා විටෙක ජාත්‍යන්තර ප්‍රජාවගේ බලපෑම් හමුවේ නම්‍යශීලී වී ත්‍රස්තවාදීන් සමඟ සාකච්ඡා කළ අතර, තවත් විටෙක ත්‍රස්තවාදී මරාගෙන මැරෙන ප්‍රහාර හමුවේ ත්‍රිවිධ හමුදාවට බලතල ලබාදී ත්‍රස්තවාදය පරාජය කිරීමේ යුද්ධය ආරම්භ කරනු ලැබීය.මේ සෑම නායක නායිකාවන්ම සේනාධිනායකයා ලෙස යුද්ධයට නායකත්වය ලබා දෙමින් අතිදක්ෂ ත්‍රිවිධ හමුදාපතිවරුන්ගේ නායකත්වය යටතේ සියලුම රණවිරුවන්ගේ ශක්තිය යොදා යුද්ධ කළ ද එල්. ටී. ටී. ඊ. ත්‍රස්තවාදය පරාජය කිරීමට කිසිදු නායකයෙකුට ශක්තිය නොලැබුණි. ඒ නිසා කිසිදු යුද නාවික හා ගුවන් හමුදාපතිවරයෙකුටද යුද්ධය ජයගැනීමට නොහැකි විය.මේ සියලුම අභියෝග හමුෙවි සිය ජීවිත පරිත්‍යාගයෙන් යුද වැදී සිටි අපගේ රණවිරුවන්ගේ චිත්ත ශක්තිය අඩාල කරමින් යුද්ධ සටන් නවත්වා සටන් විරාම ගිවිසුමක් අත්සන් කිරීමට 2002 දී බලයට පත්වූ එ. ජා. ප. රජයේ අගමැති රනිල් වික්‍රමසිංහ මහතා පියවර ගනු ලැබීය.මේ නිසා ත්‍රිවිධ හමුදා සටන් නැවතුනු අතර එල්. ටී. ටී. ඊ. ත්‍රස්තවාදීන්ට අපගේ ආරක්ෂක හමුදා වල ආරක්ෂාව පවා ලබා දෙනු ලැබීය. මේ කාලය තුළ එල්. ටී. ටී. ඊ. ත්‍රස්තවාදීන් ප්‍රබල ලෙස වර්ධනය වූ අතර ඊලාම් උසාවි ඊලාම් රෝහල්, ඊලාම් පොලිසි, ඊලාම් මුදල්, ඊලාම් පරිපාලන කටයුතු මනා ලෙස උතුරු නැඟෙනහිර පළාත් වල ක්‍රියාත්මක වන්නට විය. ඉන් වසර 2 කට පසුව රනිල් වික්‍රමසිංහ මහතාගේ රජය පරාජයට පත් වුවද, ඉන් පසුව බලයට පත් එක්සත් ජනතා නිදහස් සන්ධාන රජයට පවා එල්. ටී. ටී. ඊ. ත්‍රස්තවාදය මර්දනය කිරීම අපහසු කාර්යයක් විය.මෙම තත්ත්වය තුළ 2005 වසරේ නොවැම්බර් 13 දා පැවැති ජනාධිපතිවරණයෙන් එවකට අගමැති මහින්ද රාජපක්‍ෂ මහතා ජනාධිපති ධූරයට පත් විය. එතුමාට හිමි වූයේ රටෙන් 1/3 අහිමි වී ගිය බෙදී වෙන්වී තිබූ රාජ්‍යයකි.මහින්ද රාජපක්‍ෂ ජනාධිපතිතුමා බලයට පත්වී ඉතාමත් කෙටි කලක් තුළ උතුරේ එල්. ටී. ටී. ඊ. ත්‍රස්තවාදීන් සමඟ සාකච්ඡා කරනු ලැබීය. එකම රටක් තුළ බලය බෙදා පාලනය කළ හැකි ක්‍රමවේදයක් පිළිබඳව දිගින් දිගටම සාකච්ඡා කළ ද ඒ සියල්ල කඩ කරමින් එල්. ටී. ටී. ඊ. ත්‍රස්තවාදීන් අපගේ ආරක්ෂක හමුදාවන්ට ප්‍රහාර එල්ල කිරීමටත් අහිංසක ජනතාව ඉලක්ක කර මරාගෙන මැරෙන ප්‍රහාර එල්ල කිරීමටත් පටන්ගැණුනි.මේ සියල්ල ඉවසා සිටි ජනාධිපති මහින්ද රාජපක්‍ෂ මහතා ඊලාම් යුද්ධය සාමය මඟින් විසඳා ගැනීමට නොහැකි බව පසක් කරගත් අතර, රට බේරාගැනීමේ මානුෂික මෙහෙවරට අවතීර්ණ විය.ඒ සඳහා සේනාධිනායකයා ලෙස ජනාධිපතිතුමාත් ආරක්ෂක ලේකම්තුමාත් හැමවිටම උතුරු නැඟෙනහිර හමුදා මෙහෙයුම් කලාපවලට ගොස් රණවිරුවන් දිරිමත් කළේය. ත්‍රිවිධ හමුදාවට අවශ්‍ය නවීන යුද උකරණ යුද ආයුධ සියල්ලම සම්පාදනය කෙරුණි. ත්‍රිවිධ හමුදාවේ පිරිස් බලය වර්ධනය කරනු ලැබීය.මෙම සියලු ප්‍රයත්නයන් නවතා දැමීමට ජාත්‍යන්තර බලවේග ගනු ලැබූ පියවර හමුවේ නොනැවතුණු අපේ ජනාධිපතිතුමා ජාත්‍යන්තර ප්‍රජාවගේ යෝජනා කිසිවක් ගණනකට මායිම් නොකර ත්‍රස්තවාදය පරාජය කිරීමේ යුද්ධය අභීතව මුහුණ දුන් ආකාරය ප්‍රශංසනීයයි.එය පරිනත දේශපාලන නායකත්වයේ ලක්ෂණයකි. එපමණක්ද නොව ජාත්‍යන්තර බලවේගයන්ගේ වලිග ලෙස පෙනී සිටි විපක්ෂයේ ඇතැම් දේශපාලන පක්ෂ මෙන්ම නායකයින්ද NGO බලවේගයන්ද පරාජය කරමින් ත්‍රස්තවාදී යුද්ධය පරාජය කිරීමට මහින්ද රාජපක්‍ෂ මැතිතුමා දුන් නායකත්වය මෙම යුද ජයග්‍රහණයට අභීත ශක්තියක් විය. ජනාධිපති මහින්ද රාජපක්‍ෂ මැතිතුමා සටන් කළේ උතුරේ ප්‍රභාකරන් සමඟ පමණක් නොවේ. දෙස් විදෙස් බලවේග ඇතුළු සමස්ත ලෝකය සමඟ ම සටන් කිරීමට එතුමාට සිදුවිය.ගෙවී ගිය වසර 34 තුළ මෙරට පාලනය කළ අගමැතිවරු, ජනාධිපතිවරු ත්‍රස්තවාදී යුද්ධයට සේනාධිනායකයා ලෙස නායකත්වය ලබා දුන්නද ඔවුන්ට යුද්ධය ජයගත නොහැකි වූයේ ජාත්‍යන්තර බලවේග වලට යටත් වීම හා නායකත්ව පෞරුෂයේ ඌනතාවන් නිසාය.එම කාලය තුළ අති ප්‍රබල රණශූර හමුදාපතිවරුන් යුද්ධයට නායකත්වය දුන්නද “ඔවුන්ට එකී යුද්ධය ජයගත නොහැකි වූයේ දේශපාලන නායකත්වයේ දුර්වලතා නිසාය. දේශපාලන නායකත්වයේ වැනෙන සුළු තීරණ නිසාය.දේශපාලන නායකත්වය ත්‍රිවිධ හමුදාවට අවශ්‍ය ද්‍රව්‍ය යුධ උපකරණ, පහසුකම් හා ධෛර්යය ශක්තිය ලබානොදුන් නිසාය. දේශපාලන නායකත්වය බටහිර ජාත්‍යන්තර ප්‍රජාව හමුවේ දණ නැවූ නිසාය. බටහිර රාජ්‍යයන් මෙන්ම දෙස් විදෙස් NGO  බලවේගයන්ගේ රූකඩ බවට පත්ව සිටි නිසාය.නමුත් මහින්ද රාජපක්‍ෂ නායකත්ව පෞරුෂය ඒ සියලුම රාජ්‍ය නායකයිනට වඩා වෙනස් විය. ඔහු අභිතව ගනු ලැබූ තීරණ නිසා බටහිර බලවේගවලට යටත් නොවී යුද්ධය ජයග්‍රහණය කරා පියවරින් පියවර ගෙන යාමට හැකිවිය.සේනාධිනායකයා ලෙස මහින්ද රාජපක්‍ෂ මැතිතුමා ලබා දුන් දේශපාලන නායකත්වයත්, ගෝඨාභය රාජපක්‍ෂ මැතිතුමා ලබා දුන් හමුදාමය නායකත්වයත් නිසාම ත්‍රිවිධ හමුදාපතිවරුන්ට යුධ ජයග්‍රහණයට අවශ්‍ය මානසික ශක්තිය මෙන්ම ධෛර්යය නිරතුරුවම ලැබුණි.එසේම මේ සඳහා ත්‍රිවිධ හමුදාවේ පොලිසියේ සියලුම නිලවල මෙන්ම පහළම මට්ටම දක්වා වන රණවිරුවන් සියලුම දෙනාගේ කැපවීම මෙම ත්‍රස්තවාදය පරාජය කිරීමට හේතුවිය.රට නිදහස් කර ගැනීමට හැකි විය. එමෙන්ම මෙරට සමස්ත ජනතාවම එක හඬින් යුද ජයග්‍රහණයට අවශ්‍ය දායකත්වය පක්ෂ පාට, කුල, මල, ජාති, ආගම්, භේදයෙන් තොරව ලබාදුනි. ඒ සඳහා සියලු දෙනාගේ සහයෝගය එකසේ ලබා ගැනීමට ජනාධිපතිතුමාගේ දේශපාලන පෞරුෂය හේතු විය.අපගේ මවුබිම රුදුරු ත්‍රස්තවාදයෙන් මුදාගත් සේනාධිනායක ජනාධිපති මහින්ද රාජපක්‍ෂ මැතිතුමාට යුද ජයග්‍රහණයේ වැඩිම කොටස පැවරෙන බව අතිශයෝක්තියක් නොවේ. මෙරට ජීවත්වන ඇස් කන් ඇති සියලුම ජනතාව පිළිගන්නා සත්‍යය ද එයයි.වසරකට බිලියන 200 ක් ගිල දැමූ ත්‍රස්තවාදය තුරන් කළ නායකයාට කළගුණ සැලකීමට කාලය උදාවී තිබේ. එතුමා යුද්ධය පමණක් නොව එම වසර 4 ක කාලය තුළ මෙරට මහින්ද චින්තනය හරහා සංවර්ධනය කරන්නට ගනු ලැබූ ප්‍රයත්නය පිළිබඳව ද මෙරට සමස්ත ජනතාවගේම අවධානය යොමුවිය යුතුය.ත්‍රස්තවාදයට එරෙහි ව යුද්ධයක් කරමින් රටක් සංවර්ධනය කිරීමට පියවර ගත් එකම නායකයා ලෙස මහින්ද රාජපක්‍ෂ ජනාධිපතිතුමාගේ නාමය අප ඉතිහාසයේ රන් අකුරින් සටහන් වනු නොඅනුමාන ය.සිව්වැනි පැරකුම්බා රජුගෙන් පසුව තුන් සිංහලයම එක්සේසත් කළ නායකයා ජනතාව අතරින්ම අප රටේ නායකත්වයට පත්ව මහපොළොව පයගසා ජීවත්වන ජනතාවගේ ජීවන සුවඳ හඳුනන මහින්ද රාජපක්‍ෂ ජනාධිපතිතුමා බව සටහන් කිරීම අතිශයෝක්තියක් නොවේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=f1001083</link>
    <topic>තාත්තලා හැදූ පක්‍ෂය දාල යන්න එපා</topic>
    <author>දෙනගම සිරිවර්ධන</author>
    <content>1960 මාර්තු මහ මැතිවරණයට පෙර එක් දිනෙක මැදමුලන මහගෙදරට ලක්ෂ්මන් සහ ජෝජ් පැමිණියහ. ඒ දෙදෙනා ඩී. එම්. රාජපක්‍ෂ මහතා ගේ පුත්තු ය. මහින්ද සිය පියා සමඟ ගෙමිදුලේ සිටියේය.”යමු බාප්පෙ ගේ ඇතුළට. වැදගත් සාකච්ඡාවක් කරන්න තියෙනවා” ලක්‍ෂ්මන් කීවේ ය. ඔවුහු ගෙතුළට ගියහ.”පාර්ලිමේන්තුව විසුරුවලා. දැන් අපි මැතිවරණයෙදි මොකද කරන්නෙ? අපි දෙන්නා කතා කරගෙන ආවෙ බාප්පත් එක්ක මේ පාර මහජන එක්සත් පෙරමුණෙන් මැතිවරණයට ඉදිරිපත් වෙන්න” ලක්ෂ්මන් කීවේ ය.පිළිතුරක් නොදී නිහඬව සිටින තාත්තා දෙස මහින්ද බැලුවේ ය.”මේකයි බාප්පෙ, ශ්‍රී ලංකා නිදහස් පක්‍ෂය දැන් ඉවරයි. ඒක ආයෙත් ගොඩගන්න බැහැ. දැන් පිලිප් ගුණවර්ධනට තමයි රටේ කැමැත්ත තියෙන්නෙ. කුඹුරු පනත ගෙනා නිසා පිලිප්ට රටේ සියලු ම ගොවීන්ගෙ කැමැත්ත තියෙනවා. පිලිප් ගෙ මහජන එක්සත් පෙරමුණ වටා දැන් ජනතාව එකතු වෙනවා. අපි තුන්දෙනත් මහජන එක්සත් පෙරමුණට සම්බන්ධ වෙලා මෙවර මැතිවරණයට තරග කරමු.” ජෝජ් කීවේ ය.මහින්ද තාත්තා කියන්නේ කුමක්දැයි බලා සිටියේ ය. ඔහු නිහඬ ව සිටින බව පෙනිණ.”අයියලා හදන්නෙ ශශ්‍රී ලංකා නිදහස් පක්‍ෂය අතඇරල දාන්න නේද?” මහින්ද ඇසුවේ ය.”ඔව් මල්ලි. ඒ පක්ෂෙ ඉඳල දැන් වැඩක් නැහැ.””ශ්‍රී ලංකා නිදහස් පක්‍ෂය තාත්තලා හදාපු පක්‍ෂය. ඒක දාල යන්න එපා. ඒ පක්ෂෙ දුර්වල වෙලා නම් ඒක හදාගන්න එකයි තියෙන්නෙ. ඔය කරන්න හදන්නෙ හොඳ වැඩක් නොවෙයි.” මහින්ද කීවේ ය.”මේ සාමාන්‍ය පෙළ පන්තියෙ ළමයෙක් මොනවද මේවා ගැන දන්නෙ? බාප්පා මෙයා ගෙ කතා අහන්න ඕන නැහැ. වැටෙන පක්‍ෂයක් එක්ක අපිත් වැටෙන්න ඕනද? අපි දෙන්නගෙ තීරණය තමයි අපි කීවෙ. බාප්පත් අපි එක්ක එන්න ඕන.” ලක්‍ෂ්මන් එසේ කියමින් ජෝජ් සමඟ එළියට බැස්සේ ය.ඔවුන් ගිය පසු මහින්ද පියා ඇමතුවේ ය.”තාත්තා ඇයි කතා නොකළෙ? තාත්තල හදාගත් පක්‍ෂය අත ඇරල යන්නද තාත්තත් හිතන්නෙ?””අර ළමයි දෙන්නා යනව නම් මාත් යන්න ඕන. කොහොමත් දැන් අපේ පක්‍ෂය හොඳටම පිරිහිලා” තාත්තා පිළිතුරු දුන්නේ ය.”පිරිහිච්ච පක්‍ෂය හදාගන්න තාත්තට පුළුවන්” තාත්තා යළි නිහඬ විය., මම නම් කවදාවත් ඔහෙම දෙයක් කරන්නෙ නැහැ” මහින්ද අම්මා ළඟට ගොස් කීවේ ය.ඒ මැතිවරණයෙන් ඩී. ඒ. රාජපක්‍ෂ මහතා පැරදිණ. මජහන එක්සත් පෙරමුණට දිනාගත හැකි වූයේ ඉතා සුළු ආසන සංඛ්‍යාවකි. තුන් මසකට පසු යළි මැතිවරණයක් පැවැත්විණ. ඩී. ඒ. රාජපක්‍ෂ මහතාට සිය ඥාති පුත්‍ර ජෝජ් රාජපක්‍ෂ මහතා සමඟ යළි ශ්‍රී ලංකා නිදහස් පක්‍ෂයට එකතු වීමට සිදුවිය. ලක්‍ෂ්මන් රාජපක්‍ෂ මහතා තිස්සමහාරාම ආසනයට තරග කළේ මහජන එක්සත් පෙරමුණෙනි. ඒ තිදෙනාම ඒ මැතිවරණයෙන් දිනූහ. ශශ්‍රී‍්‍ර ලංකා නිදහස් පක්‍ෂයට රටේ පාලන බලය ද හිමි විය.”තාත්තෙ, ආයෙත් නම් පක්‍ෂය අත ඇරල යන්න එපා” මහින්ද කීවේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=f1001084</link>
    <topic/>
    <author>ශ්‍යාමා සමරසිංහ</author>
    <content>අවුරුදු 30 කට වැඩි කාලයක් තිස්සේ අපේ රට ත්‍රස්තවාදයෙන් වෙලාගෙන තිබුණා. විනාශවුණු ජීවිත සහ දේපලවල වටිනාකම කියලා නිම කරන්න බෑ. නිවසින් බැහැරව ගිය දරුවෝ එනකම් දෙමාපියන්, දෙමාපියන් එනකම් දරුවෝ බලන් හිටියේ ගැහෙන හදවතින්. දැන් ඒ කාලකණ්ණි යුගය අවසන්.අපට සාමය සතුට සහ බෝම්බ බියෙන් තොර රටක් උදාකර දුන්නේ අපේ සේනාධිනායක මහින්ද රාජපක්ෂ ජනාධිපතිතුමායි. ඒ විතරක් නොවෙයි ජාත්‍යන්තර බලවේගවලට නොබියව කොන්ද කෙළින් තියාගෙන මුහුණ දුන්නා.ත්‍රස්තවාදය මුලිනුපුටා දමන්නට නාවික, ගුවන්, යුද, සිවිල් ආරක්ෂක, පොලිස් යනාදී ආරක්ෂක බල සේනාංකවලට අවශ්‍ය නියම ශක්තිය ලබා දුන්නා. ඔවුන්ට යුද ජයග්‍රහණ වෙනුවෙන් අවශ්‍ය මානසික පසුබිම හදලා දුන්නා.මේ හැමෝම එකතුවෙලා යුද්ධයෙන් ජයග්‍රහණය ලැබුවා. නමුත් දැන් රට බේරාගත් පිරිස සහ රට පාවා දෙන්නන්ගේ් පිරිස යනුවෙන් කොටස් 2 කට බෙදිලා කියලා බොහෝ අය පවසනවා. යුද්ධයට හොඳ සෙන්පතියෙක් නායකත්වය දුන්නා. ඔහු අනෙක් අයගේ ලණුවක් කාලා අකෘතඥ වෙලා. ඒක ගුණමකු කමක්.මීට පෙරත් ජනාධිපතිවරුන් කිහිපදෙනෙක් මේ රට පාලනය කළා. නමුත් ඒ කිසිවෙක්වත් සමත්වූයේ නෑ මෙරට වෙලාගත් ත්‍රස්තවාදය තුරන් කර දමන්නට. ඒ වගේම ඔවුන් විදේශ බලවේගවලට නොබියව මුහුණ දුන්නෙත් නෑ.ජේ. ආර්. ඉන්දියාවත් එක්ක ගිවිසුමක් ඇති කරගත්තා. රනිල් කොටි පාලන ප්‍රදේශ කියලා වෙන්කරලා තිබ්බා. චන්ද්‍රිකාත් සටන් කරන්න ගිහින් ආපහු හැරුණා. එදත් ජාත්‍යන්තර බලවේග තිබුණා.ඒ බලවේග හරහා ත්‍රස්තවාදය තවදුරටත් ශක්තිමත් වෙලයි තිබුණේ. මහින්ද රාජපක්ෂ කියන නායකයා මේ බලවේග හොඳින් හඳුනා ගත්තා. ඒවාට නොබියව මුහුණ දුන්නා.අපේ රටට පවතින ජාත්‍යන්තර බලවේග සහ ඉතිහාසය ගැන නූතන පරම්පරාව දන්නේ නෑ. මේ මාතෘභූමිය ගැන වෙන් වෙන් වශයෙන් දැනගත යුතුයි. කිසිකෙනෙක් නොකළ දෙයක් සේනාධිනායකයා ඉටුකළා. සේනාධිනායකයා දුර්වල නම් රටට මොකද වෙන්නේ?කලාකරුවන් කියන්නේ කිසිදු පක්ෂ ජාති භේදයකින් තොරව රසිකයන්ගේ ආදරයට පාත්‍ර වූ පිරිසක්. කලාකරුවන් මුදල් ගන්නවා යැයි ඇතැමුන් ප්‍රචාරය කරනවා. අපට දැනෙන, අපේකම හඳුනන සෘජු අවංක නායකතුමා වටා අපි කවුරුත් ඒකරාශීව අත්වැල් බැඳගෙන ඉන්නවා.ඔහු මේ රටට අවශ්‍ය නායකයෙක්. ඔහු මේ රට යුද්ධයකින් ජයගත්තා වගේම, රටට සාමය සතුට අරන් දුන්නා වගේම රට ස්වයංපෝෂිත කරන බවත් ඒකාන්තයි. එය ගහෙන් ගෙඩි එන්නා වගේ එක පාරටම කළ හැකි දෙයක් නොවෙයි. ක්‍රමයෙන් ක්‍රමය රට ගොඩ නැෙඟ්වි. ඒකට කාලයක් අවශ්‍යයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=f1001085</link>
    <topic/>
    <author>මනෝලි සුබසිං</author>
    <content>දශක ගණනාවක් පුරාවට ගුවන් විදුලියේත් රූපවාහිනියේත් ප්‍රසංග වේදිකාවේත් ඔහුගේ ආකර්ෂණීය හඩින් ජනතාව වශීකෘත වූ වාර අපමණ ය. නිවේදකයකු ලෙස ඔහු සතු ප්‍රතිභාව කිසිවෙකුට සම කළ නොහැක. තේජාන්විත හඬකට මෙන් ම ආකර්ෂණීය පෞරුෂයකට ද හිමිකම් කී මේ නිවේදකයා අප හැමගේ ආදරයට ගෞරව පාත්‍ර වූ ආරියසිරි විතානගේ ය.ඔහුගේ හඬ ගුවන සිසාරා නැඟෙන විට ශ්‍රාවකයා ගුවන්විදුලියට සමීප වන්නේ නිතැතිනි. ඔහුගේ නිවේදන බසට වශීකෘත නොවන කෙනෙක් නොමැති තරමට ම ආරියසිරි විතානගේ වටා ජනතාව රොද බැඳ ගත් හ. එවකට ප්‍රසංග වේදිකාවේ ඔහුගේ හපන්කම් පත්තර පිටු පුපා නිතර ලියැවිණි. එහෙත් මෑත කාලයේ ආරියසිරි විතානගේ ගැන ආරංචියක් දැන ගන්නට ලැබුණේ නැති නිසා ඔහු ගැන සොයා බලන්නට අපට සිතුණි.70, 80, 90 දශකයන්හි රැයක් දවාලක් නොමැතිව නිවේදකයකු ලෙස මේ රටේ අස්සක් මුල්ලක් නෑර සැරි සැරූ ආරියසිරි විතානගේ හමුවන්නට අපි ගියේ ගල්කිස්සටයි. අප ඔබ බොහොමත්ම ආදරය කළ ඒ නිවේදකයා අද ප්‍රකට සහල් ව්‍යාපාරිකයෙකි.*නිවේදකයකු ලෙස මේ සමාජයේ තිබෙන පිළිගැනීම ගැන ඔබ තෘප්තිමත් ද?1967 මම මුලින් ම ගුවන්විදුලියට බැඳුණේ. එදා ඉඳලා විවිධ රාජ්‍ය පාලනයන්ට යටත් ව මගේ් රාජකාරිය උපරිමයෙන් ම මම ලබා දී තිබෙනවා. මම කවදාවත් දේශපාලන පක්ෂයකට ගැති වෙලා කටයුතු කරලා නැහැ. අපි අපේ රාජකාරිය අකුරට ඉෂ්ට කළා.නිවේදනය අපි බාල්දු කළේ නැහැ. බොහෝම ගෞරවාන්විත විදියට අපි මහ ජනතාවට ආමන්ත්‍රණය කළා. ඒ නිසා අදටත් අපට මේ රටේ ජනතාවගේ පුදුමාකාර පිළිගැනීමක් තියෙනවා. එනිසා නිවේදකයකු ලෙස අවුරුදු 43ක් සහ තවමත් ගත කරන මේ ජීවිතේ ගැන හිතා බලන විට හිතට පුදුමාකාර සතුටක් දැනෙනවා.අපි අපේ රැකියාවට වංචාවක් කරලා නැහැ. අපි අපේ වෘත්තියට දැක් වූ ගෞරවය පෙරළා අපටත් ලැබී තියෙනවා. බාල මහලු වැඩිහිටි තරුණ භේදයකින් තොරව හැම තරාතිරකම රසිකයන්ගේ ප්‍රතිචාර ලබන්නට තරම් වාසනාවක් මට තිබුණා. ඒ ප්‍රතිචාර දශක හතරකට පස්සෙත් එහෙමයි.එවකට ප්‍රසංග වේදිකාවේ ගායකයන් තරමට ඔබත් අතිශය ජනප්‍රිය චරිතයක්. එදා සහ අද ප්‍රසංග වේදිකාවේ වෙනස ඔබට හොඳ හැටි දැනෙන බවට සැකයක් නැහැ.එදා හිටි කලාකරුවන් විශේෂයෙන් ගායකයෝ ගැන කතා කළොත් එයාලා ගීත ගායනා කළේ එක් පිරිසක් කේන්ද්‍ර කොට ගෙන නෙමෙයි. නමුත් අද ඉන්න කලාකරුවන් තරුණ පෙළ ගැන හිතා නිර්මාණය කරනවා වගේ ම ඒ අයට රැදෙන්න පුළුවන් වෙලා තියෙන්නෙත් ඒ පිරිස අතරේ පමණයි.අතීතයේ හිටි කලාකරුවන් ගේ කලා කෘති හැම තරාතිරකම පිරිස් ආශ්‍රය කළා. හැම කෙනෙකුට ම ඒ නිර්මාණ පොදුයි. නිදර්ශනයක් හැටියට මෙහෙම හිතමු. සී. ටී. ප්‍රනාන්දුගේ මා බාල කාලේ, සැලලිහිනි කොවුල් වගේ ගීත ගත්තොත් බාල තරුණ මහලු හැමෝටම එක වගේ රසාස්වාදයක් ලබා දුන්නා. අද එහෙම නෙමෙයි. අද ගීත වර්ගීකරණයකට බෙදිලා. විරහ ගීත, රැප් ගීත, ආදර ගීත, ළමා ගීත ආදිය ලෙසින්.විරහ ගීත විඳින්නේ ප්‍රේමයෙන් පරාජිත වූ පිරිස. ඒ ගීත වැඩිහිටි පරම්පරාවට ගැළපෙන්නේ නැහැ. නමුත් සී. ටී. ප්‍රනාන්දු, ජේතිපාල, මිල්ටන් මල්ලවආරච්චිලගේ සිංදු එහෙම නෙමෙයි. අදටත් හැම පරපුරක් අතරම ජනප්‍රියයි. ඒවා සදාතනික නිර්මාණ. ජීවන ගමගේ ඒ නිර්මාණ හැමදාම දෝලනය වෙනවා.මට මේ මෑතකදී නර්තන ප්‍රසංගයකට ප්‍රධාන ආරාධිත වශයෙන් ඇරියුමක් ලැබුණා. ඒ ප්‍රසංගයේ දරුවෝ නැටුවේ ජෝතිපාල ගේ ධර්මදාස වල්පොල වැනි ගායකයන්ගේ පරණ ජනප්‍රිය ගීතවලට. ඒ හැම ගීතයකටම රූප මැවෙනවා. ඒ කාලේ ගීත අද බිහිවන ගීතවලට වඩා හරිම ආශ්වාදනීයයි. ඒ නිසානේ මේ පුංචි දරුවෝත් පරණ සිංදුවලට නැටුවේ.*එදා සහ අද ගායක ගායිකාවන්ගේ එකමුතුකම ගැන කතා කළොත්?අද බොහෝ වෙලාවට සංගීත ප්‍රසංගයකට ඇරියුමක් ලැබුණොත් තනි තනිව සහභාගිවීමක් දකින්නට ලැබෙනවා. නමුත් එදා එහෙම නෙමෙයි. ඉස්සර සංගීත ප්‍රසංගවලට අපි යන්නෙ බස් එකෙන්. ඒ බස් එක කියන්නේ කලාගාරයක්.ප්‍රෙඩී සිල්වා, අමරදේව, ජෝතිපාල, මිල්ටන් මල්ලවආරච්චි, මිල්ටන් පෙරේරා, ලතා වල්පොල, මොහිදීන් බෙග් හැමෝගෙම සංකලනයක්. ගමනේ ආරම්භයේ ඉඳලා අවසන් වනතුරුම රස කතා. හරිම විනෝදයි. ජෝතිපාල හරිම සුන්දර මනුස්සයෙක්. එවගේ ම හරිම නිහතමානියි.දවසක් මම අපේ ගෙදර ඉන්න විට ජෝතිපාල ආවා. ඒ එනකොට මම පරිප්පු ඇතිලිය පිහිඳගෙන පාන් කෑල්ලක් කනවා. පස්සේ ජෝතීත් ඇවිත් ඉඳගෙන මටත් බඩගිනියි කියලා පාන් කෑල්ල ඇතිලිය පිහිදගෙන කෑවා.ඒ වගේ හරිම නිහතමානි ගති තිබූ කෙනෙක්. ඔහුට තිබූ ජනප්‍රියත්වයේ හැටියට ඔහු කිසි දවසක ඒක ආභරණයක් කර ගන්නේ නැහැ. ජෝති ගැන සිහිපත් කරනකොට තවත් සිද්ධියක් මට මතක් වෙනවා. ඒ කාලේ අද වගේ නෙමෙයි.අපට සල්ලි නැහැ. ඒ කාලේ මම ගෙයක් හදනවා. ඉතිං මම සංගීත ප්‍රසංගයක් කළා.ජෝති එදා සිංදු කිව්වට සල්ලිගත්තේ නැහැ. මගේ ගෝලයා සල්ලි කවරය දුන්නම නැහැ ඒක ආරිට දෙන්න කියලා ගිහින්. ඔය වගේ සිද්ධි තවත් තියෙනවා. ජෝති කියන්නේ හරිම හිත හොඳ මිනිහෙක්. ඔහු ඉන්න තැන හරිම විනෝදයි.*නිවේදකයකු ලෙස දීර්ඝ කාලීනව අත්දැකීම් සම්භාරයක් ඇති ඔබ අද ප්‍රකට ව්‍යාපාරිකයෙක්. ජීවිතය වඩාත් සුන්දරව දැනෙන්නට විඳ ගන්නට ලැබුණේ ඔබ අද නියැළෙන ව්‍යාපාර ක්‍ෂෙත්‍රය තුළ ද? නැතහොත් නිවේදකයකු ලෙස කලා ලොවේ සමීපතයන් ඇසුරු කළ ඒ සමයේ ද?කලා ලොවේ සැරි සැරූ ඒ ජීවිතය හරිම සුන්දරයි. ඒ සංතුෂ්ටිය ව්‍යාපාර ක්‍ෂේත්‍රයේ ලැබෙන්නේ නැහැ.*කලා ලොවේ ඇත්තන් ව්‍යාපාරවලට යොමු වීමේ දී බොහෝ විට ඇඟලුම් විලාසිතා, රූපලාවණ්‍ය, ප්‍රචාරණ ආදි ව්‍යාපාර තෝරා ගැනීමක් දක්නට ලැබනෙවා. ‘ආරිය’ සහල් අද මෙරට පාරිභෝගිකයා අතර ප්‍රකට වෙළඳ නාමයක්. ඔබට සහල් ව්‍යාපාරය කෙරෙහි සිත යොමු වුණේ කොහොමද?මගේ ගම මාතර තෙලිජ්ජිවිල. මම වෙල් ඉපනැල්ලේ දුව පැන ඇවිද්ද කෙනෙක්. කොලඹ හිටියට ගමේ සුවඳ කවදාවත් මගේ හිතින් ඈත් වුණේ නැහැ. දේශීය වශයෙන් අපට දියුණු විය හැකි විශාල ව්‍යාපාරික අවස්ථා තියෙනවා. මම ගමේ මිනිහෙක්. වෙල මට සමීප ක්‍ෂේත්‍රයක්. කෘෂිකර්මාන්තයට මම ආදරෙයි. අපගේ වත්මන් ජනාධිපතිතුමාත් දේශීය ව්‍යාපාර නගා සිටුවීමට ඇප කැප වී කටයුතු කරනවා.සහල් ව්‍යාපාරයකට එක් වීම නිසා මට ගමත් එක්ක තිබෙන සම්බන්ධතාවය තවත් වැඩි වුණා. කොහොමටත් මම මාසයකට සැරයක් ගමට යන කෙනෙක්. දැන් මම ලංකාවේ අස්සක් මුල්ලක් නෑර ගම්වලට ගිහින් සහල් ගැන හොයනවා. මගේ නමින් ගමේ ප්‍රජා ශාලාවක් තියෙනවා. ඒකෙන් ගමට ලොකු සේවයක් වෙනවා. ‘ආරිය’ සහල් ව්‍යාපාරය වගේ ම වෙළෙඳ දැන්වීම් ප්‍රචාරක ආයතනයකුත් මම පවත්වාගෙන යනවා. ගම අමතක කරන්න හොඳ නැහැ.*අද මේ රටේ සහල් අර්බුදයක් ඇති වී තිබෙනවා නේද?හාල් හිඟය ඇති වෙන්න හේතු කිහිපයක් ම බලපෑවා. හාල් හිඟයට ප්‍රධාන හේතුවක් වෙලා තියෙන්නේ; පසුගිය කාලේ සීමිත භූ®මි ප්‍රමාණයකින් සීමිත අස්වැන්න ප්‍රමාණයක් ලබා තිබීමයි. ඒ අස්වැන්න පරිභෝජනය අතින් වැඩි වුණා. විශේෂයෙන් දැන් අපේ රටේ මිනිස්සු හාල් මිල අඩුවීමත් එක්ක තුන් වේල බත් කන්න පුරුදු වුණා. ස්ථාවර මිලක් තිබූ නිසා හාල් පරිභෝජනය වැඩිවුණා. එනිසා හාල්වල හිඟයක් ඇතිවෙලා තියෙනවා.නමුත් දැන් යුද්ධය අවසන් වීම නිසා උතුරු නැගෙනහිරත් කුඹුරු වගා කෙරෙනවා. ඉදිරියේ සිංහල අවුරුදු උදාවත් එක්ක අස්වනු ලැබෙන බවට සක්සුදක් සේ පැහැදිළියි. මේක බොහෝම තාවකාලික ප්‍රශ්නයක්.*කලාකරුවන් දේශපාලනයට කඩේ යනවා. මේ දිනවල අපට නිතර ඇහෙන කියමනක්. මෙවර ජනාධිපතිවරණයේ දී කලාකරුවන් මහින්ද රාජපක්ෂ ජනාධිපතිතුමාගේ ජයග්‍රහණය තහවුරු කිරීම සඳහා වේදිකාවට නගමින් හඬක් නැඟීම වරදක් ද?ලෝකේ හැම රටකම වගේ රටේ ස්වෛරීභාවය වෙනුවෙන් කලාකරුවන් පෙනී හිඳ තියෙනවා. රුසියානු විප්ලවයෙන් පස්සේ රට ගොඩනැඟීමේ ක්‍රියාවලියේ දී කලාකරුවන් පෙරමුණ ගත් බව අපි දන්නවා. ඒ වගේ ජනතාව වෙනුවෙන් විශාල කැප කිරීමක් කලාකරුවන් කරලා තියෙනවා. ජාතියට දේශයට යුතුකම් ඉටු කිරීම නිවැරැදි දේ නිවැරැදි ලෙස ජනතාවට වටහා දෙන්නට ඉදිරිපත් වීම කොහොමද කඩේ යෑමක් වෙන්නේ. රටේ යහපත වෙනුවෙන් නැඟී සිටීමට කලාකරුවන් පසුබට විය යුතු නැහැ.*නුදුරේ දී පැවැත්වෙන්නට නියමිත ජනපතිවරණය ගැන ඔබේ අදහස කෙබඳු ද?මේ රටේ යථාර්ථය හඳුනාගෙන වැඩ කිරීම අපගේ යුතුකමක් වෙනවා. අපට තිබූ ප්‍රධානම ප්‍රශ්නය යුද්ධය. යුද්ධය නිම කරන්නට අභීතව නායකත්වය ලබාදුන් සේනාධිනායකයා වන්නේ මහින්ද රාජපක්ෂ මැතිතුමායි. ඒ බව අපි සත්‍යවාදීව කල්පනා කළ යුතු ය. නමුත් දැන් දැන් සමහරුන්ට ගණන් කළ හැකි දවස් ගණන් තුළ අපට යුද්ධයක් තිබුණේ නැහැ වගේ හැඟීමක් ඇති වෙලා වගේ දැනෙනවා.අද පිරිසකට රටට වඩා බඩ ප්‍රශ්නයක් වෙලා. හාල් පොල් විශාලම ප්‍රශ්නය බවට පත් කරගෙන තියෙනවා. මේ එකිනෙකාට වෛර කර ගන්නා මොහොතක් නෙමෙයි. පින්සිද්ධ වෙයි කට කතාවලට රැවටෙන්න එපා. ඉතාමත් සිහි බුද්ධියෙන් අනාගත දරු පරම්පරාව සහ රටේ සංවර්ධනය ගැන හිතා සුබ අනාගතයක් කරා පියමං කරන ඒ නායකයාට කළගුණ සැලකීම අපගේ යුතුකමක්.*ඔබ තවමත් නිවේදන කටයුතුවල නිරත වෙනවද ?ව්‍යාපාරික කටයුතු නිසා කාර් බහුලයි. ඒත් හොඳ දෙයක් ලැබුණොත් බොහොම ආසාවෙන් භාර ගන්නවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=f1001086</link>
    <topic/>
    <author>සාකච්ඡා කෙළේ උදිත ගුණවර්ධන</author>
    <content>ඇමැති ජීවන් කුමාරතුංග මහතා රජයෙන් ඉවත් වන බවට පැතිරී යන ආරංචිවල ඇත්තක් තිබේ ද? ඉදිරි ජනාධිපතිවරණයට මුහුුණදීමට ආණ්ඩුවට තිබෙන සැලැසුම් මොනවාද? සහ තවත් කාලීන දේශපාලන කරුණු පිළිබඳ ඇමැති ජීවන් කුමාරතුංග මහතා සමඟ සිදුකළ සංවාදයකි මේ.* ඔබ ආණ්ඩුවෙන් ඉවත් වෙලා එජාපය සමඟ එකතු වෙනවා කියලා කටකතා පැතිරෙනවා. මේ ආරංචියේ ඇත්ත නැත්ත කුමක්ද?මටත් ආරංචියි මම එජාපයට යනවා කියලා කටකතා පැතිරෙන බව. හැබැයි මම එජාපයට යනවා කියලා මමවත් දන්නේ නැහැ. අද විපක්ෂයේ ප්‍රධානම මැතිවරණ උපක්‍රමය වෙලා තියෙන්නේ මේ විදියේ ආරංචි පතුරුවන එක ඒ සඳහා ඒ ගොල්ලෝ විශේෂ උත්සාහයක් ගන්නවා. අද උදේට කියනවා ආණ්ඩුවේ ඉන්න ජීවන් කුමාරතුංග හවසට විපක්ෂයට එනවා කියලා.තවත් අය විපක්ෂයට එනවා කියලා ආරංචි පතුරුවනවා. හැබැයි මේ හැම කතාවක් ම හවස් වෙද්දි බොරුවෙනවා. මේවාට කියන්නේ පැයේ බොරු, පැය දෙකේ බොරු, වරුවේ බොරු කියලයි. තමන්ට මහජන බලයක් නැහැ, ජයග්‍රහණය කරන්න බැහැ කියලා තේරෙද්දි මේ විදිහේ උපක්‍රම යොදා හරි ජයග්‍රහණය ලබන්න තමයි විපක්ෂය උත්සාහ කරන්නේ. එහෙම නැතිව මේ කටකතාවල ඇත්තක් නැහැ.මගේ දේශපාලන ගමනේ දී මට ලැබුණ හැම දෙයක් ම ලැබුණේ ශ්‍රී ලංකා නිදහස් පක්ෂයේ දේශපාලනය නිසා. ඒ නිසා මම කිසිම දවසක ශ්‍රී ලංකා නිදහස් පක්ෂය අතහැරලා යන්නේ නැහැ. මම මේ වෙලාවේදී සියලු ජනතාවට ඒ ප්‍රතිඥාව දෙනවා.අනෙක පසුගිය කාලයේ දී එක්සත් ජාතික පක්ෂය අනුගමනය කළ දේශද්‍රෝහී, ජාතිද්‍රෝහී ප්‍රතිපත්ති මට කිසිසේත් ම පිළිගන්න බැහැ. ඔවුන් ගේ එම ප්‍රතිපත්තිය අදත් වෙනස් වෙලා නැහැ. ඒ නිසා මට නම් කිසි විටෙක එකඟ වෙන්න බැහැ එක්සත් ජාතික පක්ෂයත් සමඟ. ඒ විදිහේ ප්‍රතිපත්ති ප්‍රතිරෝදයක් තියෙන තැනකට මට යන්න බැහැ.හැබැයි අපිට ලැබෙන ආරංචිවලට අනුව නම් එක්සත් ජාතික පක්ෂයේ මහත්වරු නම් අපේ පැත්තට එන්න පොරකනවා. ඒත් ජනාධිපතිතුමා දොර වහලා තියෙන්නේ එජාපයෙන් එන අය වලක්වන්න. එතුමා දොර ඇරිය ගමන් ආණ්ඩුවට එන්න දහ දොළොස් දෙනෙක් බලාන ඉන්නවා.* ඔබ අමාත්‍යාංශය සතු වූ ඉඩම් සංවර්ධන විෂය ඉවත් කිරීම ඔබට කළ මදි පුංචි කමක් විදිහටයි ඇතැමුන් කියන්නේ?මටවත් මෙහෙම ප්‍රශ්නයක් නැතිකොට කාට ද ඔය ප්‍රශ්නය තියෙන්නේ? අද විපක්ෂයේ එක ම උත්සාහය වෙලා තියෙන්නේ කුමන හෝ තැනක් අල්ලාගෙන බොරු ප්‍රචාර පැතිරවීම විතරයි. මගේ අමාත්‍යාංශයෙන් කොටසක් ගැනීමෙන් ජනාධිපතිතුමා මට කිසි ම නොසැලකිල්ලක් කරලා නැහැ. සැලකිල්ල වැඩි කිරීමක් තමයි සිදු කරළා තියෙන්නේ. අද මට ජනාධිපතිතුමා ගේ වැඩිමහල් සහෝදරයා දරපු වාරිමාර්ග අමාත්‍යාංශය මට ලබාදීලා තියෙනවා. ඒක මට සිදුකළ විශාල ඇගැයීමක් විදිහටයි මම සලකන්නේ.අනෙක මම කිසි විටෙක දේශපාලන පදවි, තානාන්තර බලාගෙන දේශපාලනය කළ පුද්ගලයකු නෙමෙයි. මට අවශ්‍ය වෙලා තියෙන්නේ මගේ දේශපාලන මතය හරහා මගේ ජනතාවට ලබා දෙන්න පුලුවන් උපරිම සේවය සැලසීමයි. එහෙම නැතිව වෙන කිසිම බලාපොරොත්තුවක් නැහැ.* ජනාධිපතිවරණ ප්‍රචාරක කටයුතුවලට ආණ්ඩුවේ සම්පත් යොදා ගන්නා බවට විරුද්ධ පාර්ශ්ව චෝදනා එල්ල කරනවා. රජයේ ඇමැතිවරයෙකු විදිහට මේ ගැන ඔබේ අදහස කුමක් ද?විපක්ෂය දන්නවා දිනන්න බැහැ කියලා. ඒ නිසා තමයි ඔය විදිහේ චෝදනාවක් ආණ්ඩුව පාර්ශ්වයට එල්ල කරන්නේ. එහෙම නැතිව මේ පදනමක් ඇතිව එල්ල කරන චෝදනා නෙමෙයි. දවසකට එකක් කියනවා, ඊළඟ දවසේ තවත් එකක් කියනවා. අද විපක්ෂයේ දේශපාලන ප්‍රතිපත්තිය වෙලා තියෙන්නේ ඒක.ආණ්ඩුව කිසි ම වෙලාවක රජයේ සම්පත් අයථා විදිහට පාවිච්චි කරන්නේ නැහැ. මැතිවරණ වැඩකට යම් රාජ්‍ය සම්පත් ප්‍රමාණයක් යොදාගන්නවානම් ඒ සියල්ලට ම ගෙවිය යුතු මුදල් ලබා දී තමයි ලබා ගන්නේ. එහෙම නැතිව නීතිවිරෝධි විදිහට ආණ්ඩු පක්ෂය කිසිම මැතිවරණ කටයුත්තකට අතදමලා නැහැ.නීති විරෝධී ප්‍රචාරක කටයුතු ගැනත් ආණ්ඩුවට චෝදනා එල්ල වෙනවා. ඒත් මෙතෙනන් ප්‍රශ්නයක් තියෙනවා. ඔය කියන අයත් හොර රහසේ නීති විරෝධී ප්‍රචාරක කටයුතු කරනවා. ඔය සමහරු කියන තරමේ මහා ප්‍රචණ්ඩත්වයක්, රාජ්‍ය බලය යෙදවීමක් නැහැ. අද සමහරු උත්සාහ කරනවා ජනාධිපතිවරණය දූෂිතයි, ප්‍රචණ්ඩයි කියලා හංවඩු ගහන්න. ඒත් මේ සියලු දේවල් ඉදිරි සති දෙක තුන ඇතුළත දී බොරුවක් කියලා ඇස්පනාපිට ඔප්පු වෙයි.* ජනාධිපතිවරණය ආරම්භයේ තිබූ තත්ත්වයට වඩා අද රටේ දේශපාලන වාතාවරණය වෙනස් වෙමින් ප්‍රධාන අපේක්ෂකයන් දෙදෙනා අතර පරතරය අඩුවෙමින් ඇතැයි සමහරු කියනවා. මේ ගැන ඔබගේ විග්‍රහය මොන වගේ ද?කවුද ඔය කතා කියන්නේ? අද ජනාධිපතිතුමා හා සරත් ෆොන්සේකා අතර තිබූ ඡන්ද පරතරය තවදුරටත් වර්ධනය වෙමින් තිබෙන්නේ. අනෙක් පැත්තට අපි මැතිවරණ සටන ආරම්භ කළේ වැඩි ඡන්ද ලක්ෂ විසිපහක් අතේ තියාගෙන. අද වෙද්දි ඒ වැඩි ඡන්ද ලක්ෂ විසිපහ තවත් වර්ධනය වෙලා තියෙන්නේ.සමහර පාර්ශ්වය අද වෙද්දි තරගයක් තියෙනවා කියලා බොරු මතයක් සමාජයේ ඇති කරන්න උත්සාහ කරනවා. ඒත් රටේ ඇත්ත තත්ත්වය මීට වඩා ගොඩක් වෙනස්. ගමේ වගේ ම නගරයේත් ජනාධිපතිතුමා ගේ ප්‍රතිරූපයට විශාල පිළිගැනීමක් හා ආදරයක් තියෙනවා. මොන පොදු අපේක්ෂකයා ආවත් ඒක වෙනස් කරන්න බැහැ.මම හිතන්නේ සරත් ෆොන්සේකා ජනාධිපති සටනට එවන්නේ නැතිව එජාපය නියෝජනය කරන සාමාජිකයෙකු පත් කළා නම් අදට වඩා හොඳ තත්ත්වයකට විපක්ෂ මැතිවරණ සටන අරගෙන එන්න තිබුණා. ඒත් අනාථ වෙච්ච ජනාධිපතිධූර අපේක්ෂකයෙක් පත් කිරීම නිසා මේ වෙද්දි විපක්ෂයේ ඡන්ද සටන සම්පූර්ණයෙන් ම අඩාල වෙලා තියෙන්නේ. ජනාධිපතිතුමා ගේ ප්‍රතිරූපය දිනෙන් දින ඉහළ යමින් තිබෙන්නේ.* ජනාධිපතිවරණයට නාම යෝජනා භාර දී සති දෙක ද ඉක්මවා ගොස් තිබිය දී ප්‍රධාන පක්ෂ දෙකේ අපේක්ෂකයන් මෙතෙක් ඔවුන් ගේ ඉදිරි වැඩපිළිවෙල හා ප්‍රතිපත්ති පිළිබඳ නිසි පැහැදිලි කිරීමක් සිදු කරළා නැහැ. මේ පිළිබඳ ඔබ ගේ අදහස කුමක් ද?විපක්ෂයේ අපේක්ෂකයා ගැන නම් මා දන්නේ නැහැ. හැබැයි අපේ ජනාධිපතිතුමා ගේ ප්‍රතිපත්ති ප්‍රකාශය නම් ඉතාමත් නුදුරේ දී එළි දැක්වීමට නියමිතයි. අපේ අරමුණ වෙලා තියෙන්නේ මහින්ද චින්තන ප්‍රතිපත්ති ප්‍රකාශනයෙන් ඔබ්බට ඉදිරි වර්ෂ හය පිළිබඳව වූ ප්‍රතිපත්ති ප්‍රකාශනයක්. හැබැයි සරත් ෆොන්සේකාට නම් ඒ විදිහේ කිසිම වැඩපිළිවෙළක් නැහැ. මොකද පක්ෂයක් නැති මිනිහෙකුට ප්‍රතිපත්තියක් තියෙන විදිහක් නැහැනේ.* සහල් ඇතුළු අත්‍යවශ්‍ය පාරිභෝගික භාණ්ඩ මිල ඉහළ යාමක් සහ හිඟයක් වර්තමානයේ දී දක්නට තියෙනවා. මේ තත්ත්වය කුමන්ත්‍රණයක් ලෙසටයි ආණ්ඩුව පෙන්වා දෙන්නේ. විපක්ෂය කියන්නේ ආණ්ඩුවේ බැරිකම නිසා මේ තත්ත්වය උද්ගතවෙලා තියෙන්නේ කියලා. ඔබ මේ තත්ත්වය දකින්නේ මොන විදිහට ද?මෙතන මොකක් හරි කුමන්ත්‍රණයක් තියෙනවා කියලා මටත් පැහැදිලි මතයක් තියෙනවා. නැත්නම් ජනාධිපතිවරණය ප්‍රකාශයට පත් කරන තුරු නොතිබුණ සහල් හිඟයක් මිල ඉහළ යාමක් ඇතිවෙන්නේ කොහොමද? මේක හදිසියේ මතුවෙලා ආපු තත්ත්වයක්. මෙතැන වෙළෙඳ කුමන්ත්‍රණයක් තිබෙන බවට පැහැදිලි සාක්ෂි තියෙනවා. අද විතරක් නෙමෙයි හැමදාම ප්‍රගතිශීලි ආණ්ඩුවක් බලයේ ඉද්දි මේ වගේ දේවල් වෙනවා.හැබැයි ඇති වී තිබෙන මේ තත්ත්වයට මුහුණ දෙන්න ආණ්ඩුවට සැලැසුම් තියෙනවා. මේ දවස්වල කිසියම් අපහසු තත්ත්වයකට පත් වුණා නම් ඒ තත්ත්වය සමනය කිරීමට රජයත් පාරිභෝගික කටයුතු අමාත්‍යාංශයත් සැලැසුම් සකස් කරලා තියෙන්නේ.මම තවත් අනාවැකියක් කියන්නම්. අද තියෙන සියලු ප්‍රශ්න, සහල් හිඟ 27 වෙනිදා ඡන්ද ප්‍රතිඵල නිකුත් වෙද්දි ඉවරයි. කොහොමත් සකල විධ කුමන්ත්‍රණ කාරයෝ ඔක්කොමන්ටම ජනවාරි 27 වෙනිදා වෙද්දි අකුලාගෙන යන්න වෙනවා. ජනාධිපතිතුමාගේ ජයග්‍රහණය ඒ තරමට ම විශ්වාසයි.* මැදහත් ලෙස සිටිය යුතු කලාකරුවන් දේශපාලන පක්ෂ මතවාද ප්‍රසිද්ධියේ ඉදිරිපත් කිරීම පිළිබඳ සමාජයේ විවිධ මතවාද ඇතිවෙලා තියෙනවා. කලාකරුවන් මේ ආකාරයට දේශපාලනඥයන්ට පක්ෂපාත වීම පිළිබඳව ඔබේ අදහස කුමක් ද?කලාකරුවාට සමාජයෙන් දේශපාලනයෙන් තුරන්වෙලා ඉන්න අපහසුයි. මම නම් කලාකරුවෙකුට දේශපාලනය කරන්න, දේශපාලන මතයක් දරන්න බැහැ කියන මතය පිළිගන්න බැහැ. ඕනෑ ම කලාකරුවෙකුට රට ගැන හිතලා කටයුතු කරන්න අයිතියක් තියෙනවා.කලාකාරයකු වෙලා රට ගැන ජනතාව ගැන හිතන්නේ නැතිව කටයුතු කරනවානම් තමයි වැරැදි. ඒ වගේ කලාකාරයන්ව සමහරු සල්ලිවලට අරගෙන කියලා කියනවානම් ඒක ඉතාමත් අසාධාරණ ප්‍රකාශයක් විදිහටයි මම දකින්නේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>08</day>
    </date>
    <link>http://www.dinamina.lk/2010/01/08/_art.asp?fn=f1001087</link>
    <topic/>
    <author>සාකච්ඡා කෙළේ උදිත ගුණවර්ධන</author>
    <content>මෙවර ජනාධිපතිවරණය සහ එහි දේශපාලන තත්ත්වය කෙසේද? සහ ජවිපෙ දේශපාලන එකමුතුව පිළිබඳව එජාපයේ හිටපු ජ්‍යෙෂ්ඨ සාමාජිකයකු මෙන්ම ඌව පළාත් ආණ්ඩුකාරවරයා වන නන්ද මැතිව් මහතා සමඟ සිදුකළ සාකච්ඡාවකි මේ.* මෙවර ජනාධිපතිවරණය කරට කර තරඟයක් බවට පත්ව ඇතැයි සමහරු කියනවා. මේ තත්ත්වය ඔබ දකින්නේ කොහොමද?කවුරු මොන විදිහේ තර්ක නැගුවත් ජනාධිපතිතුමා 60% ඡන්ද ප්‍රතිශතයකින් විජයග්‍රහණය කරනවා. මම මේ කාරණය කියන්නේ කටට එනවාට නෙමෙයි. පසුගිය ජනාධිපතිවරණයේදී ජනාධිපතිතුමාට ප්‍රධාන බලවේග කිහිපයක් විරුද්ධ වුණා. එදා ජනාධිපති අපේක්ෂකයා වූ මහින්ද රාජපක්ෂ මහතාට ශ්‍රීලනිපයේ කොටසකගේ සහයෝගය ලැබුණේ නැහැ.හිටපු ජනාධිපතිතුමිය පවා ඒ වෙලාවේදී මහින්ද රාජපක්ෂ මහතාට සහයෝගය ලබා දුන්නේ නැහැ. එදා චන්ද්‍රිකා මැතිනිය එජාපය සමඟ අනියම් එකඟතාවයකින් කටයුතු කළා. ඒත් අද එහෙම නෙමෙයි. මුළු ශ්‍රීලනිපයේම සහයෝගය ලැබෙන්නේ ජනාධිපතිතුමාටයි. එපමණක් නෙමෙයි, එක්සත් ජාතික පක්ෂයේ ප්‍රබල නායකයෝ ග්‍රාමීය ක්‍රියාකාරිකයෝ විශාල ප්‍රමාණයක් අද ජනාධිපතිතුමාට සහයෝගය ලබාදීමට කටයුතු කරමින් ඉන්නේ.ලංකා කම්කරු කොංග්‍රසයත් කඳුරට ජනතා පෙරමුණත් එදා එක්සත් ජාතික පක්ෂයටයි සහයෝගය දුන්නේ. ඒත් අද මේ දේශපාලන පක්ෂ දෙකේම සහයෝගය ලැබෙන්නේ ජනාධිපතිතුමාට. මේ සියලු කාරණා ගළපා බැලුවහම අපිට තේරෙනවා ජනාධිපතිවරණයේ ජයග්‍රහණය ලැබෙන්නේ කාටද කියලා.* පසුගිය ජනාධිපතිවරණයේදී මහින්ද රාජපක්ෂ මහතාට සහයෝගය ලබා දුන් ප්‍රධාන පාර්ශ්වයක් වූයේ ජනතා විමුක්ති පෙරමුණයි. ඒත් මෙවර ඔවුන්ගේ සහයෝගය ලැබෙන්නේ ජෙනරාල් සරත් ෆොන්සේකා මහතාටයි. මේ තත්ත්වය ජනාධිපතිතුමාගේ මැතිවරණ ව්‍යාපාරය ඉදිරියට අරගෙන යාමට බාධාවක් නෙමෙයිද?අද තියෙන්නේ එදා තිබුණ ජනතා විමුක්ති පෙරමුණ නෙමෙයි. ඒක දෙකට තුනට කැඩිච්ච බිඳිලා ගිය පක්ෂයක්. නායකයෝ මොන විදිහේ නියෝග දුන්නත් ඒ නියෝග උපදෙස් ගම් මට්ටමේ පහළ සාමාජිකත්වය පිළිගන්නේ නැහැ. පසුගිය පළාත් සභා මැතිවරණවලදී ලැබුණ ඡන්ද ප්‍රමාණය අනුව ජනතා විමුක්ති පෙරමුණේ තත්ත්වය ඉතාම පැහැදිලිව දැක ගන්න ලැබුණා. ජෙනරාල්ට මුලදී තිබු ආකර්ෂනය ජනප්‍රියත්වය අදවෙද්දි වේගයෙන් පහළ යමින් තිබෙන්නේ.එජාපය, ජවිපෙ හා මංගල සමරවීර එකතුවෙලා ජෙනරාල්ට මහා බලවේගයක් තියෙනවා කියලා පෙන්වීමට උත්සහ කළත් ඒ උත්සාහය අසාර්ථක නිශ්ඵල උත්සාහයක් බවට පත්වෙලා ඉවරයි.යුද ජයග්‍රහණයට ජෙනරාල්වරයා පළමු කාර්යභාරය ඉෂ්ට කළා කියලා මතයක් හදන්න සමහරු උත්සාහ කරනවා. ඒත් ජනාධිපතිතුමා තමයි සේනාධිනායකයා විදිහට යුද්ධයට අදාළ සියලු නියෝග ලබා දුන්නේ සෙන්පතිවරුන් විදිහට පාබල, ගුවන් සහ නාවික හමුදාපතිවරු යුද්ධය කළා. පොලිසියත් සිවිල් ආරක්ෂක බළකායත් මෙහිදී විශාල කාර්ය භාරයක් ඉෂ්ට කළා. මෙතැනදි ජෙනරාල් සරත් ෆොන්සේකා මහතාත් යුද ජයග්‍රහණය වෙනුවෙන් කාර්ය භාරයක් ඉෂ්ට කළා.ඒත් එය ප්‍රමුඛ කාර්ය භාරයක් විදිහට හඳුන්වා දෙන එක වැරැදියි. ජනාධිපතිතුමා සේනාධිනායකතුමා විදිහට ඉෂ්ට කළ යුග කාර්යභාරය අගය කළ යුතුයි. ඒ නිසා හිටපු යුද හමුදාපතිවරයා යුද ජයග්‍රහණයේ මූලික අයිතිය පවරා ගැනීම හොඳ දෙයක් විදිහට සළකන්න බෑ.* යුද ජයග්‍රහණය හා යුද ජයග්‍රහණයට සම්බන්ධ නිලධාරින් දේශපාලනයට සම්බන්ධ කාරණාවලට සම්බන්ධ කර ගැනීම පිළිබඳව විවිධ අදහස් පළවෙනවා?මේ රටේ ඉන්නේ කළගුණ හොඳින් දන්නා ජනතාවක්. ජනරාල් සරත් ෆොන්ස්කා මහතාට එම තනතුර ලැබුණේ කොහොමද, ඒ තනතුරු ලබාදුන් පුද්ගලයා කවුද කියලා හොයා බැලිය යුතුයි. ඒ අතීතය අද විශ්‍රාමික ජෙනරාල්තුමාට අමතකයි. විශ්‍රාම යාමට නියමිතව සිටි පුද්ගලයාගේ ධූර කාලය දිගු කරලා තනතුරක් ලබාදීම තමයි ජනාධිපතිතුමා සිදුකළ වරද.ඒ වගේ කළගුණ නොදන්නා පුද්ගලයකුට රටක් පාලනය කරන්න පුළුවන්ද?* 1988 / 1989 / භීෂණ සමයේදී එජාපය හා ජවිපෙ අතර නිම නොවන ගැටුමකුයි තිබුණේ. ඒත් අද මේ දෙපාර්ශ්වය ඉතාමත් සමීපව දේශපාලනය කරනවා. එජාපයේ කටයුතු කළ ජ්‍යෙෂ්ඨ සාමාජිකයකු විදිහට මේ තත්ත්වය දකින්නේ කොහොමද?මේ පක්ෂ දෙකට කවදාවත් එකතු වෙන්න බැහැ. මෙතැන තියෙන්නේ පොල්, වතුර අතර තියෙනවා වගේ වෙනසක් එහෙම තියෙද්දී මේ දෙගොල්ලෝ එකතුවෙලා තියෙන්නේ ඉතාමත් අවස්ථාවාදී හා පටු අරමුණක් ඇතිවයි. මට හොඳට මතකයි එදා කොලොන්නේ එජාප රැස්වීම් තිබ්බා කියලා අපේ සාමාජිකයන්ව ජවිපෙන් මරා දැම්මා. මේ විදිහේ දේශපාලන පක්ෂයක් එක්ක තමයි අද රනිල් වික්‍රමසිංහලා, තිස්ස අත්තනායකලා එකම වේදිකාවේ ඉදගත්තේ.මේ තත්ත්වය ගැන ගම් මට්ටමේ එක්සත් ජාතික පාක්ෂිකයෝ විශාල කලකිරීමකින් ඉන්නේ. ජනතා විමුක්ති පෙරමුණත් එක්ක සන්ධාන ගැහුවට වඩා හොඳයි එජාපය විසුරුවන එක.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=n1001091</link>
    <topic>ෆොන්සේකාගේ මැතිවරණ ව්‍යාපාරයට බටහිර තානාපති කාර්යාල හරහා මුදල්</topic>
    <author>ස්වර්ණා විජේකෝන්</author>
    <content>ෆොන්සේකා මහතාගේ මැතිවරණ ව්‍යාපාරය වෙනුවෙන් බටහිර තානාපති කාර්යාල හරහා ලැබී ඇති අති විශාල මුදල් කන්දරාවෙන් කොටසක් ජනතා විමුක්ති පෙරමුණේ නායකයන්ටද ලබාදී ඇතැයි ජාතික නිදහස් පෙරමුණේ පාර්ලිමේන්තු මන්ත්‍රී විමල් වීරවංශ මහතා සඳහන් කරයි.කොටි හිතවාදී පාලනයක් ශ්‍රී ලංකාවෙහි ස්ථාපිත කැර ගැනීම සඳහා සිදුකරන ජාත්‍යන්තර මෙහෙයුමේ එක් පියවරක් ලෙස ඇමෙරිකානු තානාපති කාර්යාලය හරහා මේ මුදල් ලබාදී ඇති බවත් වීරවංශ මහතා සඳහන් කෙළේය.ෆොන්සේකා මහතාගේ මැතිවරණ ව්‍යාපාරය වෙනුවෙන් නෝර්වේ රටද මුදල් ලබා දී ඇති අතර, මේ මුදල් ලබා දී ඇත්තේ තානාපති කාර්යාලවල පවතින රහස්‍ය අරමුදල් උපයෝගිකැර ගනිමින් බවත් ඒ මහතා පැවැසීය.තානාපති කාර්යාලවල පවතින රහස්‍ය අරමුදල් මගින් ගනුදෙනු කරන්නේ ලිපි ලේඛන රහිතව වන අතර රහස්‍ය අරමුදල් පවත්වාගෙන යන්නේ මෙවැනි වූ අරමුණු වෙනුවෙන් බවත් වීරවංශ මහතා පැවැසීය.ෆොන්සේකා මහතාගේ මැතිවරණ ව්‍යාපාරය වෙනුවෙන් බටහිර රටවල් ලබාදී ඇති මුදල් උපයෝගි කැර ගනිමින් ආණ්ඩු පක්ෂයේ මන්ත්‍රීවරුන්ද බිලි බා ගන්නට මේ අවස්ථාවාදී හවුල උත්සාහ කරන බවත් විමල් වීරවංශ මහතා හෙළි කෙළේය.එමෙන්ම මේ මුදල්වලින් විශාල ප්‍රමාණයක් ජනතා විමුක්ති පෙරමුණේ නායකයන්ටද ලැබී ඇති අතර මේ බව බිම් මට්ටමේ සාමාජිකයින් නොදන්නා බවත් ඒ මහතා කීය.විශේෂයෙන්ම, සරත් ෆොන්සේකා මහතා අන්ත පරාජයක් ලබන බව දන්නා දේශීය ව්‍යාපාරිකයන් ඔහුගේ මැතිවරණ ව්‍යාපාරයට උදව් නොකරන අතර ඔහුගේ මැතිවරණ ව්‍යාපාරය වෙනුවෙන් වැය කරන සියලු මුදල් කොටි හිතවාදී ජාත්‍යන්තර බලවේගවලින් ලැබෙන ඒවා බවත් වීරවංශ මහතා සඳහන් කෙළේය.විමල් වීරවංශ මහතා මේ බව සඳහන් කෙළේ ජාතික නිදහස් පෙරමුණ පක්ෂ කාර්යාලයේදී ඊයේ (08) පැවැති මාධ්‍ය සාකච්ඡාවට සහභාගි වෙමිණි.මේ අවස්ථාවට ජයන්ත සමරවීර, මොහොමඩ් මුසම්මිල් යන මහත්වරුද සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=n1001092</link>
    <topic>රටේ ඒකීය භාවය නැති කරන්නසර්ප රැළක් එකට එකතු වෙලා</topic>
    <author>ස්වර්ණා විජේකෝන්, සන්ධ්‍යා කරුණාරත්න</author>
    <content>විශ්‍රාමික හමුදාපති සරත් ෆොන්සේකා මහතා ඉදිරියෙන් තබාගෙන එල්. ටී. ටී. ඊ. හිතවාදී සර්ප රැළ ඊළාම් දේශයක් බිහිකර ගැනීම සඳහා එක්ව සිටින බව ජාතික හෙළ උරුමයේ මාධ්‍ය ලේකම් නිශාන්ත ශ්‍රී වර්ණසිංහ මහතා පවසයි.මේ සර්ප රැළ එක් ගොඩකට එක්ව සිටින්නේ රටේ ඒකීයභාවය විනාශ කිරීමට හා ත්‍රස්තවාදීන්ට ඔක්සිජන් සැපයීමට බවත් වර්ණසිංහ මහතා සඳහන් කෙළේය.මේ අවස්ථාවාදී හවුල් ද්‍රවිඩ ජාතික සන්ධානය සමඟ අවබෝධතා ගිවිසුමක් අස්සන් කිරීම මගින් නැවත වතාවක් ඔවුන්ගේ අවශ්‍යතාව පැහැදිලි කැර ඇති බවත් ඒ මහතා කීය.මේ සර්ප පොදියෙහි නයි පොළොංගු, ගැරඬි, දෙපත් නයි, පත්තෑයින් ආදි සියලු සර්පයන් සිටින අතර වීරෝදාර රණවිරුවන් ලබාගත් යුද ජයග්‍රහණ ආපසු හැරවීමට මේ පිරිස උත්සාහ කරන බවත් ඒ මහතා කීය.ද්‍රවිඩ ජාතික සන්ධානය විසින් ඉදිරිපත් කැර ඇති ඉල්ලීම් වෙනුවෙන් ෆොන්සේකා මහතා එකඟ වී ඇති අතර මෙයින් පැහැදිලි වන්නේ ඔවුන් සියලු දෙනාම පෙඩරල් සිහිනය තවමත් අත්හැර නොමැති බවයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=n1001093</link>
    <topic>දෙමළ සන්ධානය සමඟ වූ ගිවිසුමඑජාපය වහාම රටට හෙළි කළ යුතුයි</topic>
    <author>අමල් යශෝමන් ජයසිංහ</author>
    <content>ජනාධිපතිවරණය නිමිතිකොට දෙමළ සන්ධානය සමඟ ඇතිකර ගත් හදිසි ගිවිසුම වහාම රටට හෙළිකරන ලෙසට සරත් ෆොන්සේකා මහතා ප්‍රධාන එ. ජා. ප. නායකයාගෙන් තමන් වහන්සේ ඉල්ලා සිටින බව රුහුණු විශ්වවිද්‍යාලයේ ජ්‍යෙෂ්ඨ කථිකාචාර්ය ඔලගම්වත්තේ චන්ද්‍රසිරි නාහිමියෝ ප්‍රකාශ කරති.විපක්‍ෂ සන්ධානය ජයග්‍රහණය තකා ගනු ලබන රටට අහිතකර තීන්දු තීරණ පොරොන්දුවලින් සිදුවන අනර්ථකාරී තත්ත්වයන් සම්බන්ධයෙන් “දිනමිණ” ට අදහස් දක්වමින් උන්වහන්සේ එසේ පැවසූහ.උන්වහන්සේ මෙසේ ද පැවසූහ.විපක්‍ෂයේ පොදු අපේක්‍ෂකයා මෑත දී හිටි අඩියේ ම රුපියල් දසදහසකින් වැටුප් වැඩි කර දීමේ ප්‍රායෝගික ව කළ නොහැකි ප්‍රකාශයක් ජනතාවට ලබා දුන්නා. ආර්ථිකය පිළිබඳ කිසිදු දැනුමක්, පරිණත බවක් හෝ එම පොදු අපේක්‍ෂකයා හෝ එම කණ්ඩායමේ හෝ කිසිවකුට හෝ නොමැති බව පෙන්වා දුන් උන්වහන්සේ, පටු පරමාර්ථ මුදුන්පත් කැර ගැනීමට ක්ෂණිකව ගහගන්නා ගිවිසුම් පිළිබඳ රටට ආදරය දක්වන ජනතාව තුළ සාධාරණ සැකමුසු බියක් ඇතිවීම වැළැක්විය නොහැකි බව ද, වහාම දෙමළ සන්ධානය සමඟ ඇතිකර ගත් ගිවිසුම් පිළිබඳව ජනතාව නොපමාව දැනුවත් කරමින් එය හෙළි කරන ලෙසට ද උන්වහන්සේ පවසති.ෆොන්සේකා ගේ ප්‍රකාශ ඔහුගේ ම හිතලු බව හොඳින් අවබෝධ වෙනවා. හුදෙක් ම දේශපාලන සම්ප්‍රඵලාපයි. විධායක ජනපති ධූරය, 13 සංශෝධනය ආදී මේ කිසිවක් ජනතාවටත් රටටත් කිසිදු බරක් හෝ අගතියක් සිදු නොවූ බව පෙන්වා දුන් උන්වහන්සේ, ජනතාව ජනාධිපතිතුමාගෙන් ඉල්ලා සිටියේ ත්‍රස්තවාදයෙන් රටත්, ජනතාවත් මුදාගැනීම යැයි ද, එය පොරොන්දු ප්‍රකාරව ම එතුමා ඉටුකළේ යැයි ද, එහෙත් නිවැරදි නායකත්වය දෙමින් විදෙස් බලපෑම්වලට ද මුහුණ දෙමින් අවශ්‍ය පහසුකම් ද සලසා දුන් ජනාධිපතිතුමා අමතක කර යුද්ධයේ ජයග්‍රහණය ෆොන්සේකා මහතාගේ සාක්කුවේ දමා ගැනීම තමන් වහන්සේ ඇතුළු දේශමාමක ජනතාව අනුමත නොකරන්නේ යැයි ද පැවසූහ.එහි ප්‍රධාන ගෞරවය ජනාධිපතිතුමාටත්, ත්‍රිවිධ හමුදාවටත්, පොලිසිය ඇතුළු ඊට දායක වූ සියලු විරුවන්ටත් හිමිවෙනවා. වසර 30 ක් පුරා රටම විනාශ කළ මිනීමරු ත්‍රස්තවාදය විනාශ කිරීමේ කළගුණය මේ 26 දා ජනාධිපතිතුමාට ඉහළින් ම ලබා දීමට ශ්‍රී ලාංකීය ජනතාව සැදී පැහැදී සිටින බව ද උන්වහන්සේ පැවසූහ.කළ්‍යාණ මිත්‍ර සූත්‍රයේදී ද බුදුන් වහන්සේ දේශනා කර තිබෙන්නේ ද රජු නිවැරදි ව කි‍්‍රයා කළ විට රජුට පහළින් සිටින සියලු දෙනාට ද ගෞරවය ලැබෙන බවයි. සරත් ෆොන්සේකා මහතා ප්‍රධාන පිරිස මේ රටේ භෞමික අඛණ්ඩතාවයට, රටේ එක්සේසත් බවට පළුදු වන කිසිවක් සඳහා තීන්දු තීරණ ගතහොත් එහි විපාක මතු පරම්පරාවට ද අහිතකර විපාක ලැබෙන බව ද උන්වහන්සේ පැවසූහ.එ. ජා. ප. හා ජ. වි. පෙ එකතුව ආඬි හත්දෙනාගේ කැඳ හැලියට උපමා කළ උන්වහන්සේ අවසානයේ කිසිවක් ම නැති එකිනෙකා රවටා ගැනීමක් පමණක් සිදුවන බව ද හමුදාපතිවරුන් රට පාලනය කළ අවස්ථා ඉතිහාසයේ ඇතත් එම ගුණාංග ෆොන්සේකා මහතා සතුව නොමැති බව ද, මේ 26 දා රට රැක දුන් ජනාධිපතිතුමා නැවත බලයට පත්කරවීමට ජනතාව සැදී පැහැදී සිටින බව ද උන්වහන්සේ වැඩිදුරටත් පැවසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=n1001094</link>
    <topic>සැකකාර දඹර අමිල හිමිඇප මත මුදා හැරේ</topic>
    <author>රන්ජිත් පද්මසිරි – අළුබෝමුල්ල සමූහ හා කළුතර දිසා සමූහ</author>
    <content>විදේශ රැකියා ලබා දෙන බව පවසා පුද්ගලයින් ගෙන් මුදල් ලබා ගෙන වංචා කළේ යැයි කියන සිද්ධීන් තුනක් සම්බන්ධයෙන් අත් අඩංගුවට ගෙන සිටි දේශහිතෛෂී ජාතික මධ්‍යස්ථානයේ සභාපති දඹර අමිල හිමියන් ඇප මත මුදා හරින ලෙස හොරණ මහේස්ත්‍රාත් අරුණි ආටිගල මහත්මිය ඊයේ (8) නියෝග කළාය.සැකකාර හිමිනම ඇප මත මුදා හරින ලෙසට රහස් පොලිසිය කළ ඉල්ලීම පිළිගත් මහේස්ත්‍රාත්වරිය රුපියල් 25000ක මුදල් ඇප හා රුපියල් ලක්ෂ දෙක බැගින් වූ ශරීර ඇප දෙකක් නියම කළාය. සැකකාර හිමියන්ට විදේශ ගත වීම තහනම් කළ අධිකරණය සතියක් තුළ විදේශ ගමන් බලපත්‍රය අධිකරණය වෙත භාර දෙන ලෙසට නියම කළාය.මුදල් වංචා වලට අදාළ පැමිණිලි 3 ක් ඊයේ (8) හොරණ මහේස්ත්‍රාත් අදිකරණය හමුවේ අඬගැසූ අවස්ථාවේදී රිමාන්ඩ් භාරයේ රඳවා සිටි සැකකාර හිමිනම බන්ධනාගාර නිලධාරීන් විසින් ඉදිරිපත් කරනු ලැබීය.රහස් පොලිසියේ විශේෂ විමර්ශන ඒකකයේ ස්ථානාධිපති පොලිස් පරීක්ෂක රන්ජිත් මුණසිංහ මහතා සමඟ මෙහිදී පැමිණිල්ල වෙනුවෙන් කරුණු දැක්වූ සහකාර පොලිස් අධිකාරී මෙවන් සිල්වා මහතා සැකකරුට එරෙහිව සිදුකළ විමර්ශනයේ මූලික කටයුතු අවසන් බව කීය.කොරියාව ඉතාලිය වැනි රටවල රැකියා ලබා දෙන බව පවසා මුදල් ලබා ගත් බවට සැකකාර අමිල හිමියන්ට එරෙහිව පැමිණිලි 3 ක් එක එල්ලේම ඉදිරිපත් වී ඇති බව කී සහකාර පොලිස් අධිකාරිවරයා එම සිද්ධීන්වලින් වංචා කළ මුදල් රුපියල් ලක්ෂ 4 ක් බවත් මේ වන විට සැකකාර හිමියන්ට එරෙහිව සිදු කළ මූලික විමර්ශනය අවසන් බවත් පැමිණිලි පිළිබඳව වැඩිදුර විමර්ශන සිදු කරන බවත් කීය.මූලික විමර්ශන අවසන් නිසා දැනට රිමාන්ඩ් භාරයේ සිටින සැකකාර හිමිනම සුදුසු ඇපයක් මත මුදා හරින ලෙස ඉල්ලා සිටි සහකාර පොලිස් අධිකාරී වරයා සැකකාර හිමියන් විදේශ ගත වීම තහනම් කැර දැඩි ඇප කොන්දේසි පනවන ලෙස ඉල්ලා සිටියේය.මේ මුදල් වංචාව පිළිබඳ සිදුකළ විමර්ශනයේ දී සැකකාර හිමිනම ගේ රියදුරා වන ජනත් විශාන් වෙල්ලාගේ නමැති සැකකරු අත් අඩංගුවට ගැනීමට තවදුරටත් විමර්ශනය කරන බව කී මෙවන් සිල්වා මහතා එම සැකකරුට එරෙහිව මේ වන විට පැමිණිලි 18 ක් ලැබී ඇති බවත් එහි වංචා කළ මුදල රුපියල් 2515000ක් බවත් මේ සැකකරු මේ වන විට සැඟවී සිටින බවද කීය.සැකකාර හිමියන් වෙනුවෙන් නීතිඥ සුනිල් වටගල මහතාගේ උපදෙස් මත නීතිඥ අශෝක වීරසූරිය මහතා නීතිඥ රවි ජයවර්ධන මහතා සමග පෙනී සිටි ජනාධිපති නීතිඥ ශ්‍රීනාත් පෙරේරා මහතා සැකකරු ඇප මතත මුදා හරින ලෙස ඉල්ලා සිටියේය. කරුණු සළකා බලා සැකකාර හිමිනමට ඇප නියම කළ මහේස්ත්‍රාත්වරිය සෑම මසකම අවසන් ඉරු දින රහස් පොලිසියට වාර්තා කරන ලෙසත් ඇප කරුවන් ලෙස ඉදිරිපත් කරන අයගේ පදිංචිය තහවුරු කරන ලෙසත් නියම කළාය.විමර්ශන අවසන් කර ලබන අප්‍රියල් 9 දිනට සැකකරුට එරෙහිව පැමිණිල්ලක් ගොනු කරන ලෙස රහස් පොලිසියට නියම කළ මහේස්ත්‍රාත් වරිය එදිනට පෙනී සිටින ලෙස. සැකකාර හිමිනමට තවදුරටත් නියම කළාය.පැමිණිලි තුනට අදාළ නියෝග කෙරිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=n1001096</link>
    <topic>අමිල හිමි රිමාන්ඩ් කිරීම පිටුපස දේශපාලන බලපෑමක් නෑ</topic>
    <author/>
    <content>දඹර අමිල හිමියන් රක්‍ෂිත බන්ධනාගාර ගත කිරීම අයථා අන්දමින් සිදුවුවක් හෝ දේශපාලන බලපෑමකින් සිදුවුවක් හෝ නොවන බව, හිටපු පාර්ලිමේන්තු මන්ත්‍රී තිලක් කරුණාරත්න මහතා මල්වතු පාර්ශවයේ මහා නායක තිබ්බටුවාවේ ශ්‍රී සුමංගල නාහිමියන්ට ලිපියක් යවමින් කියා සිටියි. මේ සම්බන්ධයෙන් වූ පැමිණිල්ල මීට මාස දෙකකට පමණ ප්‍රථමයෙන්ම තමා විසින් පොලිස්පතිවරයාගේ අවධානය සඳහා යොමුකළ බවත් එම ලිපියේ දැක්වේ.එම ලිපිය මෙසේය.ඔබවහන්සේ විසින් වර්ෂ 2010 ක් වූ ජනවාරි මස 03 දින ජනාධිපති මහින්ද රාජපක්ෂ මහතා වෙත යවන ලද ලිපිය අද දින පුවත්පත් මගින් කියවා දැනගතිමි.එම ලිපියේ සඳහන් පරිදි ආචාර්ය දඹර අමිල හිමියන්ට ඉදිරිපත් වූ චෝදනාවන් මත අපරාධ පරීක්ෂණ දෙපාර්තමේන්තුවේ ඉල්ලීම පරිදි අධිකරණය මගින් රක්ෂිත බන්ධනාගාර ගතකොට ඇත.මේ හිමියන් පිළිබඳව නගා ඇති චෝදනා, මා ප්‍රදේශයේ ( බණ්ඩාරගම, හොරණ ආදි ) තරුණයන් කොරියාවේ රැකියාවන්ට යැවීම සඳහා අයථා අන්දමින් මුදල් ලබා ගත්තේය යනුවෙන් අපරාධ පරීක්ෂණ දෙපාර්තමේන්තුව වෙත කරන ලද පැමිණිලි මත පදනම් වු ඒවායි.එම පැමිණිලි පළමුව පොලිස්පතිවරයාගේ අවධානය වෙත යොමු කෙළේ මාය. එය මීට මාස දෙකකට පමණ පෙරය.අද දින ආචාර්ය දඹර අමිල නාහිමියන් අධිකරණය විසින් ඇප මත මුදාහැර ඇත.කරුණු මෙසේ හෙයින් දඹර අමිල නාහිමියන් රක්ෂිත බන්ධනාගාරගත කිරීම අයථා අන්දමින් සිදුවූවක් හෝ දේශපාලන බලපෑමකින් සිදුවූවක් හෝ බව මම කිසිසේත් විශ්වාස නොකරමි.එසේ හෙයින් ඔබ වහන්සේ සඳහන් කරන පරිදි “ රටෙහි යම් තීරණාත්මක අවස්ථාවලදි විරුද්ධ මතධාරීන් මර්දනය කිරීමේ හෝ ඔවුන්ගේ අදහස් යටපත් කිරීම හෝ තුළින් රටෙහි ප්‍රජාතන්ත්‍රවාදයට බලවත් පහරක් එල්ලවන බවත් එය රටෙහි අනාගතය සඳහා භයානක පූර්වාදර්ශයක් සපයන බවත් යන ප්‍රකාශය මේ සිද්ධියට කිසිසේත් බලනොපාන බව මාගේ දැඩි විශ්වාසයයි.මෙසේ කරුණු සළකා බලන විට මල්වතු මහා විහාරයේ වින්සද්වර්ගික කාරක මහා සභාව සහ ඔබ වහන්සේ කිසිවෙකු / කිසියම් කණ්ඩායමක් විසින් කරුණු විකෘති කර දන්වා නොමග යවා ඇති බව මාගේ හැඟීමයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=n1001095</link>
    <topic>ප්‍රභාකරන්ගේ පියාගේඅවසන් කටයුතු වැල්වැටිතුරේදී</topic>
    <author>චන්ද්‍රිකා පෙරේරා</author>
    <content>කොටි නායක ප්‍රභාකරන්ගේ පියා වූ මියගිය තිරුවෙන්ගඩම් වේලුපිල්ලේ (86) මහතාගේ දේහය පිළිබඳ අවසන් කටයුතු යාපනය වැල්වැටිතුරේ පොදු සුසාන භූමියේ දී හින්දු චාරිත්‍රානුකූලව මේ හෙට (10දා) සිදු කිරීමට නියමිතය.දේහය පිළිබඳ අවසන් කටයුතු සිදුකිරීමට යාපනය දිස්ත්‍රික් මන්ත්‍රී සිවාජිලිංගම් මහතා බාරයට ගෙන තිබේ. මියගිය අයගේ සහෝදරියක වන කැනඩාවේ පදිංචි විනෝදනී රාජේන්ද්‍රන් මහත්මිය කැනඩාවේ ශ්‍රී ලංකා මහ කොමසාරිස්වරයා හරහා ශ්‍රී ලංකා රජයෙන් කරන ලද ඉල්ලීමකට අනුව සිවාජිලිංගම් මහතා දේහය පිළිබඳ අවසන් කටයුතු සිදුකිරීමට බාරගෙන තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=n1001097</link>
    <topic>එජාප පාලන කාලයේ දී තෙල් සම්පත නෝර්වේ සමාගමකට පවරා දුන්නා</topic>
    <author>ස්වර්ණා විජේකෝන් , සන්ධ්‍යා කරුණාරත්න</author>
    <content>එක්සත් ජාතික පක්ෂ පාලන සමයේ දී සිදුකළ දැවැන්තම ස්වභාවික සම්පත් කොල්ලය වන්නේ ඛනිජ තෙල් සම්පත නෝර්වේ සමාගමකට පවරා දීම බව පාරිසරික හා ස්වභාවික සම්පත් ඇමැති පාඨලී චම්පික රණවක මහතා පවසයි.එක්සත් ජාතික පක්ෂ නායකයා හා දහම් විමලසේන මහතා එක්ව ඛනිජ තෙල් සම්පත් ගවේෂණ කටයුතු නෝර්වේ සමාගමකට පවරා දුන් අතර මෙය බරපතළ ස්වභාවික සම්පත් මංකොල්ලයක් බවත් ඇමැතිවරයා පැවැසීය.ජනාධිපති මහින්ද රාජපක්ෂ මහතා එම ගිවිසුම් අහෝසි කර දැමීමට පියවර ගැනීම නිසා අද වන විට අප සතුව ගෑස් සහ ඛනිජ සම්පත් පවතින බවත් ඇමැතිවරයා කීය.ජනාධිපති මහින්ද රාජපක්ෂ මහතාගේ ඉදිරි වසර හයක පාලන සමයේ දී ශ්‍රී ලංකාව බල ශක්ති කේන්ද්‍රස්ථානයක් බවට පත් කරන අතර ආසියානු කලාපයේ ශක්තිමත් ආර්ථිකයක් සහිත රටක් බවට ශ්‍රී ලංකාව පත්කළ හැකි බවත් ඇමැතිවරයා වැඩිදුරටත් පැවැසීය.ඇමැතිවරයා මේ බව සඳහන් කෙළේ කොළඹ මහවැලි කේන්ද්‍රයේ දී ඊයේ (07) පැවති මාධ්‍ය සාකච්ඡාවකට සහභාගී වෙමිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=n1001098</link>
    <topic>බොරු පොරොන්දු දී ජනතාව රවටන්නේ නෑ</topic>
    <author>නුවන් කොඩිකාර සහ මහින්ද අලුත්ගෙදර කුලියාපිටියේ සිට</author>
    <content>තම පාලන කාලය තුළ ලබාදුන් පොරොන්දු ඉටුකළාසේම, 27 වැනිදායින් පසුවත් මෙරට ජනාධිපතිවරයා ලෙස දෙන පොරොන්දු සියල්ල ඒ අයුරින්ම ඉටු කරන බව ජනාධිපති මහින්ද රාජපක්ෂ මහතා පැවසීය.ඇතැම් පුද්ගලයින් මේ වන විට ජනතාව රවටමින් බොරු පොරොන්දු කඳු පිටින්දුන්නද, තමන් කිසි විටෙක එවැනි පොරොන්දු දී ජනතාව නොරවටන බවද හෙතෙම කීවේය.කුලියාපිටිය කාර්මික විද්‍යාලයීය ක්‍රීඩාංගණයේ ඊයේ (08) පැවැති එක්සත් ජනතා සන්ධානයේ ජනතා රැළිය අමතමින් ජනාධිපති මහින්ද රාජපක්ෂ මහතා එසේ ප්‍රකාශ කෙළේය.තමන් සැම විටම කියන දේ කරන කරන දේ කියන නායකයකු බව පවසන ජනාධිපතිවරයා ඉදිරියටත් ඒ දේ ඒ අයුරින්ම කරන බවද සඳහන් කෙළේය.රණවිරුවන් ජීවිත පරිත්‍යාගයෙන් රැකදුන් රට හොර ගිවිසුම් මගින් යළි දෙකඩ කිරීමට වත් ලැබූ ජයග්‍රහණය පවා දීමටවත් ඉඩ නොතබන බව ජනාධිපතිවරයා කියා සිටියේය.මෙරට වෙසෙන සියලුම ජනතාවට වඩාත් සුවදායී ජීවිතයක් ලබාදී ලෝකයේ උතුම් රට බවට ශ්‍රී ලංකාව පත් කිරීම තමන්ගේ එකම අරමුණ බවද ඒ මහතා සඳහන් කෙළේය.අද හෝ හෙට ගැන පමණක් නොව ඉදිරිය ගැන සිතා ගන්නා තීරණ හා සැලසුම් නිවැරදිව ගන්නා බවද ජනාධිපති මහින්ද රාජපක්ෂ මහතා කීය.දිනාගත් රට සංවර්ධනය කරා ගෙන යන්නට සියලු දෙනාගේ සහය ලබාදෙන්න යයිද හෙතෙම ඉල්ලා සිටියේය. ඉඩම් සංවර්ධන, රණවිරු සුභසාධන, ජනාවාස ඇමැති ජොන්ස්ටන් ප්‍රනාන්දු ජනමාධ්‍ය හා තොරතුරු ඇමැති අනුර ප්‍රියදර්ශන යාපා, මහා මාර්ග හා මාර්ග සංවර්ධන ඇමැති ටී බී. ඒකනායක, ග්‍රාමීය කර්මාන්ත ඇමැති එස්.බී. නාවින්න, ජාතිය ගොඩනැගීමේ හා වතු යටිතල පහසුකම් සංවර්ධන ඇමැති සාලින්ද දිසානායක, රාජ්‍ය පරිපාලන හා ස්වදේශ කටයුතු ඇමැති ආචාර්ය සරත් අමුණුගම, වයඹ පළාත් ආණ්ඩුකාර තිස්ස බළල්ල, ප්‍රධාන ඇමැති අතුල විජේසිංහ යන මහත්වරු ඇතුළු ගිහි පැවිදි විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=n1001099</link>
    <topic>ශ්‍රී ලංකාවේ ඒකීය භාවය සම්බන්ධයෙන් ෆොන්සේකා රටට ප්‍රකාශයක් කළ යුතුයි</topic>
    <author>සුභාෂිනී සේනානායක</author>
    <content>ජනතා විමුක්ති පෙරමුණ සහ ජනාධිපතිවරණ අපේක්‍ෂක සරත් ෆොන්සේකා මහතා රටේ ඒකීය භාවය සම්බන්ධයෙන් වහාම ප්‍රකාශයක් කළ යුතු බව පරිසර සහ ස්වභාවික සම්පත් ඇමැති පාඨලී චම්පික රණවක මහතා පවසයි.පොදු අපේක්‍ෂක සරත් ෆොන්සේකා මහතාගේ මැතිවරණ ප්‍රකාශයෙහි රටේ ඒකීය භාවය පිළිබඳව කිසිදු සටහනක් නොමැති බව කී ඇමැතිවරයා, පොදු අපේක්‍ෂකයා, ජනතා විමුක්ති පෙරමුණ සහ එක්සත් ජාතික පක්‍ෂය දෙමළ ජාතික සන්ධානයේ සහාය ද ලබාගෙන මේ රට ෆෙඩරල් රටක් බවට පත්කරලීමේ කුමන්ත්‍රණයක නියැළී සිටින බව අවධාරණය කෙළේය.චන්ද්‍රිකා බණ්ඩාරනායක, රනිල් වික්‍රමසිංහ, මංගල සමරවීර දෙමළ ජාතික සන්ධානය සමඟ එක් වී මේ රට ෆෙඩරල් රටක් බවට පත්කරලීමට කීප වරක් උත්සාහ කළ බව කී ඇමැතිවරයා මේ සම්බන්ධයෙන් ජනතාවට වහාම පිළිතුරක් ඔවුන් ලබාදිය යුතු බව ප්‍රකාශ කෙළේය.සරත් ෆොන්සේකා මහතා මැතිවරණ වේදිකාවලදී විධායක ජනාධිපති ක්‍රමය මාස 6 න් අහෝසි කරන බවට කලින් ප්‍රකාශ කළ බව කී ඇමැතිවරයා, ඔහුගේ මැතිවරණ ප්‍රකාශයේ තිබෙන්නේ විධායක ජනාධිපති ධූරය පිළිබඳව මාසයක් ඇතුළත පාර්ලිමේන්තුවට පනතක් රැගෙන එන බව පමණක් යැයි ද කීය.මෙවැනි පනත් මෙයට පෙර කීප විටක් විවිධ පුද්ගලයින් ගෙන ආ බව කී ඇමැතිවරයා, සරත් එන්. සිල්වා මහතා උතුරු නැඟෙනහිර ඒකාබද්ධ කිරීමට ජනමත විචාරණයක් තිබෙන බව පැවසුවද ඒ පිළිබඳව කිසිවක් මැතිවරණ ප්‍රකාශනයේ සඳහන්ව නොමැති බව ද කීය.මෙවැනි කුමන්ත්‍රණකාරී වැඩපිළිවෙළක නියැලී සිටින පොදු අපේක්‍ෂකයා ඇතුළු පිරිස රටේ ඒකීයභාවය පිළිබඳව ඔවුන්ගේ මතය සඟවා සිටීමෙන් ඔවුන් මේ රට පාවාදීමට සූදානම් බව ජනතාවට හොඳින් ඔප්පු වන බවත්, රටේ ඒකීය භාවය පිළිබඳව ජනතාවට කරුණු ඉදිරිපත් කිරීම ඔවුන්ගේ යුතුකමක් බවත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=n10010910</link>
    <topic>ආශීර්වාද ධර්ම යාත්‍රාවමහනුවරින් අද ගමන් අරඹයි</topic>
    <author/>
    <content>ජනාධිපති මහින්ද රාජපක්‍ෂ මහතාට මාතෘ භූමියට සහ ජනතාවට සෙත්පතා සෙත් සවි ජනතා ආශීර්වාද පදනම මගින් සංවිධානය කරනු ලබන ආශීර්වාද ධර්ම යාත්‍රාව අද (9) උදේ 07.00 ට ඓතිහාසික මහනුවර ශ්‍රී දළදා මාලිගාව අභියසින් ගමන් අරඹයි.පුරා දින 15ක් මේ ආශීර්වාද ධර්ම යාත්‍රාව භික්ෂුන් වහන්සේලාගේ් ජය පිරිත් දේශනා මධ්‍යයේ දිවයිනේ ප්‍රදේශ රැසක වීදි සංචාරය කරයි.ප්‍රධාන පළාත් 04 වෙනුවෙන් මැණික් ගල් 04 ක් ඔබවා අඟල් 18ක් උසට රනින් නිර්මාණය කරන ලද සර්වඥ ධාතුන් තැන්පත් කළ කරඬුන් වහන්සේ ද මේ සදහම් යාත්‍රාව මගින් වැඩම කරවනුලබන බව පදනමේ සභාපති ජාලිය කුලරත්න මහතා ප්‍රකාශ කරයි.අද (09) වන දින උදේ 7.00 ට ඓතිහාසික දළදා සමිදුන් අභියසින් ගමන් අරඹන මේ සදහම් යාත්‍රාව අද රාත්‍රියේ කොළඹ, හුණුපිටිය ගංගාරාම විහාරස්ථානයට ද හෙට 10 වන දින තිස්සමහාරාමයට පැමිණෙයි.පිළිවෙළින් බලංගොඩට ද මොනරාගලට ද මහියංගණයට හබරණට ශ්‍රී පුරට ද අනුරාධපුරයට ද දඹුල්ලට ද නාරම්මලට ද අවිස්සාවේල්ලට ද ගම්පහට ද ආනමඩුව, හෙට්ටිපොළ යන ප්‍රදේශවල සංචාරය කරනු ඇත.දින 15 ක් පුරා දිවයිනේ ප්‍රදේශ රැසක සංචාරය කරන මේ සදහම් ධර්ම යාත්‍රාව 24 වැනි දින පෙ. ව. 11.00 ට කොළඹ ජනාධිපති මන්දිරය වෙත වැඩම කෙරේ.එහිදී මහා සංඝරත්නය දෙසිය නමක් විසින් ජය පිරිත් දේශනා කරමින් එකී කරඬුන් වහන්සේ අතිගරු ජනාධිපතිතුමා වෙත භාරදීමට නියමිත ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=n10010911</link>
    <topic>ඉන්දියා-චීන ආර්ථික ආයෝජනමෙරටට ගෙන්වීමට අවධානය</topic>
    <author>චන්දිමා එදිරිමාන්න</author>
    <content>ඉන්දියාව හා චීනයේ ආර්ථික ආයෝජන මෙරටට ගෙන්වීම කෙරෙහි තමා අවධානය යොමු කර ඇතැයි ආයෝජන ප්‍රවර්ධන ඇමැති, අධිනීතිඥ නවීන් දිසානායක මහතා පැවැසීය.පසුගිය 2008 වසරේදී මිලියන අටසියයක ආර්ථික ආයෝජන චීනයෙන් හා ඉන්දියාවෙන් ශ්‍රී ලංකාවට ලැබුණු බවද ඇමැතිවරයා සඳහන් කෙළේය.මේ වසරේදී ඉන්දියාවෙන් ලැබෙන ආර්ථික ආයෝජන දෙගුණ කිරීමේ හැකියාව ශ්‍රී ලංකාවට තිබෙන බවද සඳහන් කළ ඇමැති නවීන් දිසානායක මහතා, තමන් මේ අමාත්‍යාංශයේ ඉදිරියටත් කටයුතු කළ හොත් එම අවස්ථාව ශ්‍රී ලංකාවට ලබා දීම ස්ථිර වශයෙන්ම සිදු කරනු ලබන බවද අවධාරණය කෙළේය.ශ්‍රී ලංකාව, ඉන්දියාව හා චීනය සමඟ පවතින ආර්ථික, දේශපාලන, බැදීම් තවදුරටත් ශක්තිමත් කළ යුතු බවද කී ඇමැතිවරයා එමගින් ආයෝජන අවස්ථා වැඩිකර ගැනීමේ හැකියාව පවතින බවද සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=n10010912</link>
    <topic>මඩකළපුවේ බහුතර ජනතාවජනපති මහින්ද සමඟයි</topic>
    <author>අමල් යශෝමන් ජයසිංහ</author>
    <content>මඩකළපු නගරාධිපතිනී ශිවගීතා ප්‍රභාකරන් සරත් ෆොන්සේකා පිලට එකතු වූවද මඩකළපුව දිස්ත්‍රික්කයේ වෙසෙන බහුතර ජනතාව ජනාධිපති මහින්ද රාජපක්‍ෂ මහතා වටා ඒකරාශී වී සිටින්නේ යැයි නැඟෙනහිර මහ ඇමැති සිවනේෂතුරෙයි චන්ද්‍රකාන්ත් (පිල්ලෙයාන්) මහතා පවසයි.මහින්ද රාජපක්‍ෂ ජනාධිපතිවරයාගේ නිසැක ජයග්‍රහණය පිළිබඳව අදහස් දක්වමින් මහ ඇමැතිවරයා එසේ පැවසීය.පසුගිය වසර කීපයේදී රට වෙනුවෙන් විශාල වැඩ කොටසක් සිදුකිරීමට ජනාධිපතිතුමාට හැකි වූ බව ද, ඒ මහතා පැවසීය. ඒ වගේම එතුමා කී දේ කරන, කරන දේ කියන වැදගත් නායකයෙක්.ලෝකය පුරා ශ්‍රී ලංකාවට ගෞරවය ලබා දීමට කටයුතු කළ එතුමාගේ ජයග්‍රහණය සියලු දේශමාමක ජනතාවගේ එකම ප්‍රාර්ථනාව බවත්, විරුද්ධවාදීන් කරා කවුරු ගියත් ජනාධිපතිතුමාට ලබා දෙන මහජන ශක්තිය තවත් වැඩි වී ඇති බවත් මහ ඇමැතිවරයා වැඩිදුරටත් පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=n10010913</link>
    <topic>පරිපූරක වෛද්‍යවරුවැඩ වර්ජනය අත්හිටුවති</topic>
    <author>සුභාෂිණි සේනානායක</author>
    <content>පරිපූරක වෛද්‍ය නිලධාරි සංගමය ලබන 11 වැනිදා පැවැත්වීමට සිටි සංකේත වැඩ වර්ජනය අත්හිටුවීමට තීරණය කර තිබේ.වැඩ බලන සෞඛ්‍ය ලේකම් වෛද්‍ය නිහාල් ජයතිලක මහතා, අමාත්‍යාංශ නිලධාරීන් හා පරිපූරක වෛද්‍ය නිලධාරී සංගමය අතර පැවැති සාකච්ඡාවකින් අනතුරුව පැවැත්වීමට නියමිතව තිබූ සංකේත වැඩවර්ජනය අත්හිටුවීමට තීරණය කෙරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=n10010914</link>
    <topic>කොළඹට තවත් නවීනතමගිනි නිවීමේ මධ්‍යස්ථානයක්</topic>
    <author>වයිමන් හෙට්ටිආරච්චි</author>
    <content>නවීන තාක්ෂණයෙන් යුත් තවත් අලුත් ගිනි නිවීමේ මධ්‍යස්ථානයක් කොළඹ නගරයේ ප්‍රතිෂ්ඨාපනය කෙරේ.නගරයේ උස් ගොඩනැගිලි වැඩි වැඩියෙන් ඉදිවීමත්, විදුලි කාන්දුවීම මගින් ගොඩනැගිලිවල ගිනි ඇතිවීම් නිතර පාහේ සිදුවන නිසා දවසේ පැය විසිහතර පුරා අඛණ්ඩව ක්‍රියාත්මක වන මෙවැනි මධ්‍යස්ථානයක් පිහිටුවීම ජනාධිපතිවරයාගේ විශේෂ උපදෙස් පිට සිදුවන්නක් බව කොළඹ නගර ප්‍රධාන පරිපාලක ඔමාර් කාමිල් මහතා කීය.වැල්ලවත්ත රොක්සි ගාඩ්න්හි පිහිටුවා ඇති මේ ගිනි නිවීමේ මධ්‍යස්ථානයත් පුහුණු මධ්‍යස්ථානයත් මේ 11 දා පෙරවරුවේදී කාමිල් මහතා අතින් ජනතා අයිතියට පැවරීම සිදුවෙයි.බස්නාහිර පළාත් ආණ්ඩුකාර අල්හාජ් අලවි මවුලානා, ප්‍රධාන ඇමති ප්‍රසන්න රණතුංග මහත්වරු ඇතුලු මැති ඇමැතිවරු කීප දෙනෙකුම මෙම අවස්ථාව සඳහා ඇරියුම් ලබා ඇත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=n10010915</link>
    <topic>ජනපති යළි බලයට ඒම වැළැක්වීමදෙමළ සන්ධානයේ එකම අරමුණයි</topic>
    <author/>
    <content>ලෝකයේ කිසිදු රාජ්‍ය නායකයකු හමුවේ හිස නොනැමූ මහින්ද රාජපක්ෂ ජනාධිපතිතුමා ලෝක නායකයන් ඉදිරියේ දණගැස්සවිය යුතුය යන්න කොටි හිතවාදී රටවල රාජ්‍ය නායකයින්ගේ තේමා පාඨය වී ඇතැයි මාර්ගස්ථ මගී ප්‍රවාහන ඇමැති ලසන්ත අලගියවන්න මහතා පැවසීය.එය මුදුන් පමුණුවා ගැනීමට සරත් ෆොන්සේකා ඇතුළු කවදත් කොටි ත්‍රස්තවාදීන් සමග මිත්‍ර සම්බන්ධතා පැවැත්වූ එ.ජා.ප. රජය ඉත්තන් ලෙස යොදාගෙන ඇතැයි ද ලසන්ත අලගියවන්න මහතා පැවසීය.ඇමැතිවරයා මේ අදහස් පළකෙළේ මහර ආසනයේ ශ්‍රී ල.නි.ප. ප්‍රචාරක කාර්යාල විවෘත කිරීමේ උත්සවයේදීය.මහර ආසනය පුරා මැතිවරණ ප්‍රචාරක කාර්යාල 78 ක් මේ වන විට විවෘත කර තිබේ.ජනාධිපති, යුද අපේක්ෂකයා යන දෙදෙනාගෙන්ම කිසිවෙකුත් දිනවීම සඳහා ඡන්දය දැමීමේ අවශ්‍යතාවයක් දෙමළ ජාතික සන්ධානයට තිබුණේ නැහැ. නමුත් ජනාධිපති මහින්ද රාජපක්ෂ මහතා යළි බලයට පැමිණවීම වැළැක්වීමේ අවශ්‍යතාවය අපට තිබෙනවා යනුවෙන් කොටි හිතවාදී දෙමළ සන්ධානය ප්‍රකාශ කිරීමෙන් එය මනාව පැහැදිලි වන බවත් ඇමැතිවරයා කීය.පොදු විපක්ෂය යැයි කියා ගන්නා පිරිසගේ ප්‍රධාන අරමුණ හමුදා සෙබළුන් දස දහස් ගණනක් ජීවිත පූජා කරමින් තවත් දහස් ගණනක් ආබාධිත බවට පත්කරමින් වසර තිහක් පුරා පැවැති යුද්ධය හමාරකරමින් ජනාධිපතිතුමා විසින් එක්සේසත් කළ රට නැවත බෙදා වෙන්කිරීම බවත් ඇමැතිවරයා කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=n10010916</link>
    <topic>සෞඛ්‍ය පහසුකම් ඉහළ නැංවීමටරජයෙන් රු: කෝටි 250ක්</topic>
    <author>සුභාෂිනී සේනානායක</author>
    <content>මධ්‍යම රජය යටතේ් සහ පළාත් සභා යටතේ පාලනය වන රෝහල්වල සෞඛ්‍ය පහසුකම් නංවාලීමට රජය රුපියල් කෝටි 250ක් වෙන් කැර ඇත.මේ යටතේ රෝහල්වලට අවශ්‍ය නවීන වෛද්‍ය උපකරණ, අවශ්‍යතාව හා ප්‍රමුඛත්වය මත ලබාදීමට සෞඛ්‍ය අමාත්‍යාංශය සැලසුම් කැර ඇත.අවශ්‍ය තරම් නවීන උපකරණ මධ්‍යම රජය යටතේ ඇති බවත් පළාත් සභා යටතේ් පාලනය වන රෝහල්වල ඇති වෛද්‍ය උපකරණ යල් පැන ගිය ඒවා බවත් ප්‍රකාශ කරන සෞඛ්‍ය අමාත්‍යංශය පළාත්සභා රෝහල්වලට ප්‍රමුඛත්වය ලබා දී කටයුතු කරන බව ප්‍රකාශ කරයි.මේ වන විටත් රෝහල් වලට අවශ්‍ය උපකරණ පිළිබඳව විමසා ඇති බවත් මේ වැඩපිළිවෙළ සඳහා අවශ්‍ය මූල්‍ය ප්‍රතිපාදන ජනාධිපති මහින්ද රාජපක්ෂ මහතාගේ් මැදිහත්වීම යටතේ ලැබුණු බව සෞඛ්‍ය පෝෂණ හා ආරක්ෂණ ඇමැති නිමල් සිරිපාල ද සිල්වා මහතා ප්‍රකාශ කෙළේය.මෙයට අමතරව රුපියල් දසලක්ෂ 450 ක වියදමින් රත්නපුර ශික්ෂණ රෝහලේ හදිසි අනතුරු ඒකකයක් ඉදිකෙරෙන අතර ඉකුත් සතියේ රත්නපුර දිස්ත්‍රික්කයේ ගිලීමලේ, කහවත්ත, වතුපිටිය හා මහවලතැන්න රෝහල්වල සෞඛ්‍ය පහසුකම් නැංවීම සඳහා රජය වැඩසටහන් ගණනාවක් හා සම්පත් විශාල ප්‍රමාණයක් ලබාදීමට පියවර ගත් බව කී සෞඛ්‍ය ඇමැතිවරයා මේ වසරේදී සෞඛ්‍ය සේවාව සඳහා ලබාදෙන මුදල් තුන්ගුණයකින් ඉහළ නැංවීමට කටයුතු යොදා ඇති බවද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=r1001091</link>
    <topic>තරුණ තරුණියන් ටයර් සෑ වලටයැවූ අය අදත් ජනතාව මුළා කරනවා</topic>
    <author>හෝමාගම විශේෂ ජිනදාස ගමගේ</author>
    <content>හැටහයදාහක් තරුණ තරුණියන් ටයර් සෑය වල මරපු අයත් එම සෑය වලට දක්කාගෙන ගිය අයත් එකට එකතු වී අද ජෙනරාල්වරයකු ඉදිරියට දා ජනතාව මුළා කරමින් සිටිනවා යැයි පාරිසරික හා ස්වභාවික සම්පත් ඇමැති පාඨලී චම්පික රණවක මහතා පැවසීය.ඒ මහතා එසේ පැවසුවේ හෝමාගම සුනිල් පෙරුම්බුලි ක්‍රීඩාගාරයේ පැවැති ජනාධිපති අපේක්ෂක මහින්ද රාජපක්ෂ මහතාගේ ජය තහවුරු කිරීම සඳහා ජාතික හෙළ උරුමය සංවිධානය විසින් කරනු ලැබූ ජනහමුවේදීය.ඇමැතිවරයා මෙසේද පැවසීය.යුද්ධ කරන්නට ඕනෑම ගොනෙකුට පුළුවන් කියපු එක්සත් ජාතික පක්ෂය අද පොදු අපේක්ෂකයකු ඉස්සරහට දමා තිබෙනවා. ජනතා විමුක්ති පෙරමුණත් සමග එක්වූ ඔවුන් අද වෛරී දේශපාලනයක නියැලී සිටින බව අද මුළු රටේම ජනතාව පිළිගෙන තිබෙනවා.අලිමංකඩ යනවා කියා පාමංකඩටත් කිලිනොච්චි යනවා කියා මැදවච්චියටත් ගිය හමුදාපතිවරයා ගැලවීමේ හමුදාවටවත් සුදුසු නෑ කිව් අය අද ජෙනරාල්වරයා වීරයෙක් ලෙස හුවා දැක්වීම කොතරම් විහිළුවක්ද ? ඒ තරම් අපහාසයට උපහාසයට ලක් කළ හමුදාපතිවරයාව මේ රටේ ජනාධිපතිවරයා ලෙස පත් කිරීමට උත්සාහ ගන්නේ රටට ආදරයෙන් නොව වෛරී දේශපාලන කුහක කමෙන්.යුද්ධයකින් හෙම්බත්වුණු රට සංවර්ධනය කරා ගෙන යමින් අද මහින්ද රාජපක්ෂ ජනාධිපතිතුමා අපේ දරුවන්ට සුබ අනාගතයක් සැලසීමට ක්‍රියා කරනවා. ගුවන් තොටුපළ, වරාය, අධිවේග මාර්ග, විදුලි බලාගාර ආදී මහා පරිමාණයේ සංවර්ධන ව්‍යාපෘති විශාල ප්‍රමාණයක් අද ක්‍රියාත්මක වෙනවා.බස්නාහිර පළාත් කෘෂිකර්ම, පාරිසරික ඇමැති උදය ගම්මන්පිල මහතා ජනාධිපති මහින්ද රාජපක්ෂ මැතිතුමා ත්‍රස්තවාදී යුද්ධය ජයගෙන ආර්ථික යුද්ධයෙන්ද ජය ගැනීම සඳහා කරන සැලසුම් සහගත වැඩපිළිවෙළ කෙරෙහි ඊර්ෂ්‍යාවෙන් හා ක්‍රෙ‍්‍රීධයෙන් විපක්ෂය අපහාස උපහාස කරමින් සිටිනවා. රන්පත්විල විමලරතන හිමි ඇතුළු හෝමාගම ප්‍රාදේශීය සභාවේ විපක්ෂ නායක සුනිල් පෙරුම්බුලි, ප්‍රාදේශීය සභාවේ මන්ත්‍රී ඒ. ඩී. කුමාරසිරි, හෙළ උරුම සංවිධානයේ ප්‍රචාරක ලේකම් නිශාන්ත ශ්‍රී වර්ණසිංහ මහත්වරුද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=r1001092</link>
    <topic>සරත් ෆොන්සේකාට සිදුවන්නේ මූසිලට වුණු දේමයි</topic>
    <author>අවිස්සාවේල්ල විශේෂ එස්. පද්මපෙරුම</author>
    <content>තමා ජීවත්වන කාලයේදී තමන්ට උදව් උපකාර කළ අයට කෙළෙහි ගුණ නොදැක්වුවහොත් ඔහුට හෝ ඇයට වගතුවක් සිදුවන්නේ නැහැ. මේ සඳහා හොඳම උදාහරණයක් ලෙස ගුත්තිල මූසිල කථාව දැක්විය හැකි යැයි බස්නාහිර පළාත් ඇමැති උදය ගම්මන්පිල මහතා පැවැසීය.ඒ මහතා එසේ කීවේ තුන්නාන මෛත්‍රී බෞද්ධ මධ්‍යස්ථානයේ අටවිසි බෝධි රෝපණ උත්සවය අවසානයේ පැවැති දහම් හමුවේදීය.පළාත් ඇමැතිවරයා මෙසේද පැවැසීය.අපි සාමාන්‍යයෙන් වසරකට බෝධිපූජා දොළහක්, දහතුනක් සෑම පන්සලකම පවත්වනවා. නමුත් 2009 ට පෙර කිසිම ස්ථානයක අටවිසි බෝධි රෝපණයක් සිදුකර තිබුණේ නැහැ. සමහරවිට අටවිසි බෝධීන් මොනවාදැයි දැන සිටියේත් නැහැ.එම නිසා අපි සංගායනාවක් පවත්වා මේ අටවිසි බෝධීන් වහන්සේලා මොනවා දැයි කියා සොයා බැලුවා. අපි එම බෝධීන් වහන්සේලා ඉන්දියාවෙන් වැඩමවා තෝරාගත් පන්සල්වල රෝපණය කිරීම ආරම්භ කළා.බෞද්ධයන් වශයෙන් අපි හැමෝගෙම යුතුකමක් තමයි කෙළෙහිගුණ දැක්වීම. සමහරු මේ කෙළෙහිගුණ දැක්වීම කියන්නේ කුමක්දැයි කියා දන්නේ නැහැ. අපි අහල තියෙනවා, ගුත්තිල මූසිල වාදය කියලා කථාවක්.මොකක්ද මේ ගුත්තිල මූසිලවාදය. ගුත්තිල ඇදුරුතුමා මූසිල කියන ගෝලයාව තම නිවසේ නවත්වාගෙන, කෑම බීම, ඇඳුම්, පැළදුම් සපයා දෙමින් වීනා වාදනය ඉගැන්නුවා. වීනාවාදනය ඉගෙන ගත් මූසිල තම ගුරුවරයාගේ තනතුර ලබා ගැනීමට ඔහු සමඟ තරඟ වැදුනා. එම තරගයේදී මූසිලයා අන්ත පරාජයකට පත්වී අනාගතය අඳුරු කර ගත්තා. අන්න ඒ මූසිලට සිදුවූ දෙය මේ 26 දායින් පසු සරත් ෆොන්සේකා මහතාටද සිදුවෙනවා. සත්‍ය එයයි.මේ අවස්ථාවට අවිස්සාවේල්ල හෙළ උරුමය සංවිධායක මහේන්ද්‍ර ජයසිංහ, ලේකම් පීටර් ගුණවර්ධන මහත්වරු ඇතුළු විශාල පිරිසක් සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=r1001093</link>
    <topic>මුහුදේ ගසාගෙන ගිය පි‍්‍රයදර්ශනඅත් ඔසවා ගොඩට එන්න හැදුවා</topic>
    <author>කැස්බෑව සංචාරක ධර්මසිරි සුරවීර</author>
    <content>මල්ලී රැල්ලකට හසුවෙලා මුහුදේ ගසාගෙන යද්දී ඉහළට අත් ඔසවා දඟලමින් ගොඩට ඒමට උත්සාහ කළත් පසුව ඔහුව නොපෙනී ගියා.පවුලේ සාමාජිකයින් පිරිසක් නත්තල් දින ගල්කිස්ස මුහුදේ දිය නාමින් සිටියදී රළ පහරකට හසුවී ගසාගෙන ගොස් මියගිය අයකුගේ මරණ පරීක්‍ෂණයෙහි දී සාක්කි දුන් මියගිය අයගේ ඥාති සොහොයුරකු වන නිශ්ශංක ශිරාන් ප්‍රනාන්දු (43) යන අය එසේ පැවසීය.රාගම පේරලන්ද අංක 173 දරන ලිපිනයෙහි පදිංචිව සිටි ගුස්තිඤ්ඤ ලියනගේ පි‍්‍රයදර්ශන නමැති 42 හැවිරිදි තිදරු පියකු මෙලෙස මියගොස් ඇත.කළුබෝවිල දකුණු කොළඹ ශීක්ෂණ රෝහලේ හදිසි මරණ පරීක්‍ෂක ඩී. එම්. ධර්මසිරි අල්විස් මහතා විසින් එම රෝහල් අධිකරණ වෛද්‍ය සංකීර්ණයේ දී පවත්වන ලද මරණ පරීක්‍ෂණයේ දී තවදුරටත් සාක්කි දුන් ශිරාන් ප්‍රනාන්දු මහතා මෙසේ ද කීය.අපි මුහුදේ නාන අවස්ථාවේ මියගිය පි‍්‍රයදර්ශන මල්ලී හිටියේ වෙරළේ ඉඳලා මීටර් 20 ක් පමණ දුරින්. අපි මුහුදට බැසලා විනාඩි 15 ක් විතර යද්දී පි‍්‍රයදර්ශන මල්ලීව රැල්ලකට හසුවෙලා මුහුදේ ගසාගෙන ගියා. එවිට මල්ලී ඉහළට අත් ඔසවමින් දඟලමින් ගොඩට ඒමට උත්සාහ කළා. පසුව ඔහු නොපෙනී ගියා.ඉන් විනාඩි 20 කට පමණ පසුව වෙරළට ජීවිතාරක්‍ෂක භටයන් දෙදෙනකු ආවා. ඔවුන් දෙදෙනා මුහුදට බැහැලා ගිහින් මියගිය මල්ලීව ගොඩට ගෙනාවා.එම අවස්ථාවේ මල්ලීට සිහිය තිබුණේ නැහැ. ඔහුගේ නහයෙන් හා කටින් සෙම පිටවෙමින් තිබුණා. පසුව අපි ඔහුව ත්‍රිරෝද රථයකින් කළුබෝවිල රෝහලට රැගෙන ආවා. එහිදී ඔහුව පරීක්‍ෂාකළ වෛද්‍යවරයා ඔහු මියගොස් ඇති බව පැවසුවා.මියගිය අයගේ බිරිය වන දෙහිවත්ත බර්නා ශිරෝමී ප්‍රනාන්දු (අවු. 42) මහත්මිය ද මෙහිදී සාක්කි දුන්නාය.මේ මරණය සම්බන්ධව පශ්චාත් මරණ පරීක්‍ෂණය කළුබෝවිල දකුණු කොළඹ ශීක්ෂණ රෝහලේ සහකාර අධිකරණ වෛද්‍ය නිලධාරී පී. ඩී. එල්. සඳකැන් වඩුගේ මහතා විසින් පවත්වන ලදී.අදාළ වෛද්‍ය වාර්තාව සහ සාක්කි සැලකිල්ලට ගත් හදිසි මරණ පරීක්‍ෂක ධර්මසිරි අල්විස් මහතා මේ මරණය මුහුදේ දිය නෑමට ගොස් දියේ ගිලී හුස්ම හිරවීමෙන් සිදුවූ හදිසි මරණයක් බවට තීරණය කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=r1001094</link>
    <topic>දේශීය-විදේශීය කුමන්ත්‍රණකරුවන්රට යළි අරාජික කරන්න මාන බලනවා</topic>
    <author>හැඳල විශේෂ ජූලියන් කෝරාළ</author>
    <content>”රාජපක්‍ෂලාගේ දේශපාලන ජීවිතයට අවුරුදු 76 ක් සම්පූර්ණ වෙලයි තියෙන්නෙ. ඔවුන් කිසිමදාක මුදල් හම්බ කරන්න දේශපාලනය කළේ නැහැ. ඔවුන්ගේ ඒකායන අරමුණ දේශ හිතෛෂින් ලෙස දිවි පරදුවට තබා මවුබිමත් රටේ ජනතාවත් ප්‍රජාතන්ත්‍රවාදයත් රැකගැනීමයි. ඒ නිසා ඔවුන් හම්බ කළ නැතිනම් රැස්කළ වස්තුව ජනතාවයි. ඒ නිසයි හද්ද පිටිසර ගිරුවාපත්තුවේ ගොවි පවුලක උපන් මහින්ද රාජපක්‍ෂට මේ රටේ විධායක ජනාධිපති තනතුර මේ රටේ ජනතාව භාර දුන්නේ” යැයි ආරක්‍ෂක ලේකම් ගෝඨාභය රාජපක්‍ෂ මහතා පැවැසීය.ඒ මහතා එසේ පැවැසුවේ වත්තල ශ්‍රී ලංකා නිදහස් පක්‍ෂ ප්‍රධාන සංවිධායක ගම්පහ දිස්ත්‍රික් පාර්ලිමේන්තු මන්ත්‍රී නීල් රූපසිංහ වත්තල ප්‍රාදේශීය සභාවේ කෙරවළපිටිය හන්දියේ ඉදිකර ඇති ප්‍රාදේශීය සභා උත්සව ශාලාවේදී පැවැත්වූ ජනාධිපති මහින්ද රාජපක්‍ෂ මහතාගේ ජය තහවුරු කිරීම සඳහා වත්තල ජනතාව දැනුවත් කිරීමේ විශේෂ ජනහමුවට සහභාගි වෙමිනි.ආරක්‍ෂක ලේකම්වරයා මෙසේ ද කීය.”2005 දී මහින්ද රාජපක්‍ෂ මැතිතුමා මේ රටේ විධායක ජනාධිපති ධූරය ඉල්ලුවේ මේ රට ත්‍රස්තවාදයෙන් මුදාගෙන කෑලිවලට බෙදා වෙන්කර තිබූ රට එක්සේසත් කිරීමේ මුඛ්‍ය පරමාර්ථයෙනුයි. ඒ මහතා ඒ පොරොන්දුව පාලන බලය ලබාගෙන අවුරුදු 3 1/2 කින් අකුරටම ඉටුකළේ මේ රටේ සංවර්ධන කටයුතු සඳහා ප්‍රමුඛත්වයක් දෙමිනුයි. එතුමා මග නැඟුම, අපි වවමු රට නඟමු, මතට තිත, මානව හිමිකම් සුරැකීම, ප්‍රජාතන්ත්‍රවාදය ආරක්‍ෂා කිරීම, ජනතා පරමාධිපත්‍ය ගරුකිරීම ආදී සේවාවන් රැසක් ඉටුකර තිබෙනවා.එතුමා මේ සියල්ල කළේ රට අභ්‍යන්තරයේ ත්‍රස්තවාදය පිටුදැකීමේ යුද්ධය සඳහා විශාල ධනස්කන්ධයක් වියදම් කරමිනුයි.එසේම එතුමාගේ විදේශ ප්‍රතිපත්තිය නිසා අපේ රටට එරෙහිව ජාත්‍යන්තරයෙන් ඇතිවූ බලපෑම් ජය ගැනීමට සමත් වුණා. අපේ අසල්වැසි අග්නිදිග ආසියාවේ බලවතා වූ ඉන්දියාව දිනා නොගත්තා නම් මේ රටේ ත්‍රස්තවාදී යුද්ධය ජයගන්නට ලැබෙන්නේ නැහැ.එතුමාගේ අවංක භාවය ඛ්ා දේශපාලන පරිණත භාවය මේ සඳහා විශාල වශයෙන් පිටුවහලක් වුණා.ජනාධිපතිතුමා වසර 40 ක දේශපාලනයේ පරිපාලනයේ ලත් අත්දැකීම් මේ රටේ යුද්ධය පවතිද්දී සංවර්ධනයේ අඩිතාලම දැමීමට සමත් වී තිබෙනවා. මේ කාලයේ මහ පරිමාණයේ සංවර්ධන ව්‍යාපෘති ආරම්භ කර ඒවා අඛණ්ඩව කරගෙන යාමට එතුමාට හැකි වුණා මූල්‍ය ප්‍රතිපත්ති සමත් වුණා.අද උතුරු නැඟෙනහිර ජනතාවගේ ආර්ථිකය හා නිෂ්පාදනය සියයට නවසීයකින් ඉහළ ගිහින් තිබෙනවා. අවුරුදු 30 ක් තිස්සේ අපේ රටට ත්‍රස්තවාදීන් කළ විනාශය සුළු පටු නැහැ. ඒ නිසා ජන ජීවිතය අවුල් වුණා. ඒ මදිවට ඔවුන්ට විශාල බද්දක් ගෙවන්න වුණා. කොටි සංවිධානයට සේවය කරන්න වුණා. මේ නිසා ඒ ජනතාව දුක් වින්දා.රනිල් - ප්‍රභා ගිවිසුම නිසා කොටි ත්‍රස්තවාදීන්ට මේ රටෙන් කොටසක් අයිති වුණා. ඒ කොටි ප්‍රදේශ පාලනය කළේ කොටි ත්‍රස්තවාදීන් ඔවුන්ගේ පොලිසි, උසාවි, බැංකු, හමුදා ඒ ප්‍රදේශවල ස්ථාපිත වුණා. ඒ ප්‍රදේශවලට යන්න නිත්‍යානුකූ®ල ලංකා ආණ්ඩුවේ කාටවත් අයිතියක් තිබුණේ නැහැ.මේ රටේ කළ යුතු සංවර්ධනය බොහොමයි. ඒ අතර විදේශ කුමන්ත්‍රණකරුවන් දේශීය පාවාදෙන්නන් සමඟ මේ ලැබූ යුද්ධ ජයග්‍රහණය සුණු විසුණු කර නැවතත් මේ රට වහල් දේශයක් කිරීමට සැලසුම් කරනවා.මේ රටේ ත්‍රස්තවාදය මුලිනුපුටා දැමීමට හැකි වූයේ මේ රටේ විධායක ජනාධිපති වූ ද, සේනාධිනායක වූ ද මහින්ද රාජපක්‍ෂගේ ස්ථානෝචිත ප්‍රඥාව හා එතුමාගේ දේශපාලන පරිණතභාවයත් නිසා.අද විපක්‍ෂය කරන්නේ ඇපලෝ රෝහල ගෝඨාභයගෙ කියන එක. ලංකාවේ ඕනෑම පළාතක ඒ ඇහැට කනට පෙනෙන ගොඩනැගිල්ලක් හෝ වතු යායක් තිබේ නම් එය ගෝඨාභයගේ නැතිනම් රාජපක්‍ෂලාගේ යයි බොරු ප්‍රචාර කරන එක.මම අද ඒ බොරු ප්‍රචාරකයින්ට අභියෝග කරනවා එවැනි කිසියම් දේපළ හෝ වතුයායන් 2005 පසුව ගෝඨාභය නතුකරගෙන ඇත්නම් එය ඔප්පු කරන්න. මා ලෑස්තියි ඒ දේපළ ඒ තැනැත්තාගේ නමට ලියා දෙන්න.සරත් ෆොන්සේකා මහතා යුද උපකරණ ගැනීමේ ටෙන්ඩර් මණ්ඩල සභාපතිව සිටි සමයේදී සිය බෑනාට අයත් සමාගමකට එම ටෙන්ඩර් භාර දී ගනුදෙනු කිරීම කෙතරම් සදාචාර සම්පන්නද? එය දූෂිත ක්‍රියාවක් නොවන්නේද?ආචාර්ය ජේ. ආර්. පී. සූරියප්පෙරුම මහතා ද සභාව ඇමතීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=r1001095</link>
    <topic>නිග්ගහ - තැඹිලිගහවත්තපාලමේ වැඩ ඇරැඹේ</topic>
    <author>බුලත්සිංහල විශේෂ</author>
    <content>බුලත්සිංහල ආසනයට අයත් නිග්ගහ තැඹිලිගහවත්ත පාලමේ ඉදිකිරීම් කටයුතු ආරම්භ කැර තිබේ.මේ පාලම සඳහා රු. ලක්‍ෂ 4 1/2ක මුදලක් අධ්‍යාපන සේවා ඇමැති නිර්මල කොතලාවල මහතා ලබා දී තිබේ. මෙහි ඉදිකිරීම් කටයුතු ඉතා ඉක්මනින් අවසන් කිරීමට නියමිත බව බුලත්සිංහල ප්‍රාදේශීය ලේකම් කාර්යාලයේ සැලසුම් අංශය පවසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=r1001096</link>
    <topic>ඇඳුම් සොරකමේ ගියකතුන් තිදෙනෙක් රිමාන්ඩ්</topic>
    <author>කළුතර දිස්ත්‍රික් සංචාරක</author>
    <content>රෙදි වෙළෙදසල්වලට ඇතුළුවී උපක්‍රමශීලි ලෙස වටිනා ටී ෂර්ට් හා කාන්තා ඇඳුම් සොරාගෙන පළා යන කාන්තාවන් තිදෙනකු රක්ෂිත බන්ධනාගාරගත කරන ලෙස කළුතර ප්‍රධාන මහේස්ත්‍රාත් කනිෂ්ක විජේරත්න මහතා නියෝග කළේය.දකුණු කළුතර වෙළෙද සලක හිමිකරු වන පී. ආර්. ඩබ්ලිව්. ඇම්. ආර්. සුරේෂ්කුමාර සෙනෙවිරත්න නැමැත්තා විසින් පොලිසියට කරන ලද පැමිණිල්ලක් අනුව කාන්තා සැරයන් (2031) අජන්තා විසින් සැකකාරියන් හා රුපියල් 1497 ක් වටිනා ටී ෂර්ට් 5 ක් අත්අඩංගුවට ගත් බව කළුතර දකුණ පොලිසියේ අපරාධ අංශයේ ස්ථානාධිපති උප පොලිස් පරීක්‍ෂක ජනක ශාස්ත්‍රි මහතා අධිකරණයට ඉදිරිපත් කළ වාර්තාවේ දැක්විය.කළුතර බන්ධනාගාරයේ සිර දඬුවම් විඳින මිතුරු කාන්තාවක් බැලීමට පැමිණි පසුව මේ වෙළෙදසැලට ඇතුළු වූ බව සැකකාරියක් පොලිසියට ප්‍රකාශ කළ බව පැමිණිල්ලේ දැක්විණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=r1001097</link>
    <topic>කතකගේ රන් මාලයට විදපලායමින් සිටි දෙදෙනාගෙන් එක් අයෙක් දැලේ</topic>
    <author>මල්වාන සමූහ</author>
    <content>උඩුපිල - ඉසිගිලිකන්ද පාරේ පයින් යමින් සිටි කාන්තාවකගේ ගෙල බැඳ තිබූ රුපියල් හතළිස්දහසක් පමණ වටිනා රන් මාලයක් කඩාගෙන යතුරු පැදියකින් පළා ගිය තරුණයන් දෙදෙනකුගෙන් එක් අයකු එම රන්මාලයක් සමඟ අත්අඩංගුවට ගැනීමට මීගහවත්ත පොලිසිය සමත්වී ඇත.මේ සිද්ධිය සැළවූ වහාම ක්‍රියාත්මක වූ පොලිසිය ඔවුන් ලුහු බැඳ ගොස් ප්‍රදේශවාසීන්ගේ ද සහාය ඇතිව ඉසිගිලිකන්ද ප්‍රදේශයේදීම මොහු අත් අඩංගුවට ගැනිණි.අනිත් තරුණයා යතුරු පැදිය සමඟ පළා ගිය අතර අත් අඩංගුවට ගත් තරුණයා ගෝනහේන ප්‍රදේශයේ පදිංචි 24 හැවිරිදි තැනැත්තෙකි.මොහු ගම්පහ ප්‍රධාන මහේස්ත්‍රාත් අනුර කුමාර හේරත් මහතා වෙත ඉදිරිපත් කොට ලබන 07 වැනිදා දක්වා රක්ෂිත බන්ධනාගාර ගත කර තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=s1001091</link>
    <topic>ශ්‍රී ලංකාව කඩුලු 9කින් බංග්ලාදේශය පරදවමින් අවසාන තරගයට පිවිසෙයි</topic>
    <author/>
    <content>බංග්ලාදේශයට එරෙහිව ඊයේ විශිෂ්ඨ පිතිකරණයක නියැළුනු මහේල ජයවර්ධන හා උපුල් තරංග යන ආරම්භක පිතිකරුවෝ ශතක වාර්තා කරමින් ආරම්භක කඩුල්ල වෙනුවෙන් ලකුණු 215ක් රැස් කරමින් ශ්‍රී ලංකාව කඩුලු 9 ක ජයග්‍රහණයක් කරා ගෙන ගියහ. ජයවර්ධන ලකුණු 108ක්ද තරංග නොදැවී ලකුණු 118ක්ද ලබා ගත්හ.මේ ජයග්‍රහණයත් සමග පිට පිට ජයග්‍රහණ ත්‍රිත්වයක් ලබා ගනිමින් ශ්‍රී ලංකාව ඩකා නුවර පැවැත්වෙන තුන්කොන් ක්‍රිකට් තරගාවලියේ අවසාන තරගයට පිවිසියේය. ලකුණු 250ක ජයග්‍රාහී ඉලක්කයක් හඹා ගිය ශ්‍රී ලංකාව එක් කඩුල්ලක් පමණක් අහිමි කර ගෙන ලකුණු 252ක් ලබා ගනිමින් ජයග්‍රහණය වාර්තා කෙළේ තරගයේ තවත් ඕවර 7. 1 ක් ඉතිරිව තිබියදීය.ජයවර්ධන හා තරංග ඊයේ ලකුණු 200 පසු කිරීමත් සමග ජාත්‍යන්තර එක්දින තරග බිමේ ශ්‍රී ලංකාවේ හයවැනි ද්විත්ව ශතක ආරම්භක කඩුලු සබඳතාව වාර්තා විය. දෙදෙනා අතර ලකුණු 215 ක සබඳතාව බංග්ලාදේශයට එරෙහිව ශ්‍රී ලංකාවේ වැඩිම කඩුලු සබඳතාව ලෙසින්ද වාර්තා පොතට එක් විය.මේ ආරම්භක පිතිකරුවන් දෙදෙනා අතරින් ප්‍රථමයෙන් ශතකය ලබා ගත්තේ මහේල ජයවර්ධනය. ඊයේ ඔහු ලබා ගත්තේ සිය 12 වැනි ජාත්‍යන්තර එක්දින ශතකයයි. එය බංග්ලාදේශයට එරෙහිව මහේලගේ පළමු ශතකයද විය.ප්‍රථමයෙන් දැවී ගියේද මහේල ය. නයීම් ඉස්ලාම්ගේ පන්දුවකට කඩුලු රකින මුෂ්ෆිකර් රහිම් අතට උඩ පන්දුවක් දෙමින් දැවී යාමට පෙර ඔහු පන්දු 117කට මුහුණ දුන්නේය. හතරේ පහර 13ක් මහේලගේ ඉනිමට ඇතුළත්ව තිබිණි.උපුල් තරංග ඊයේ වාර්තා කෙළේ ඔහුගේ 8 වැනි ජාත්‍යන්තර එක් දින ශතකයයි. පන්දු 126ක ඔහුගේ නොදැවුනු ඉනිමට හතරේ පහර 18ක් ඇතුලත්ව තිබිණි. කුමාර් සංගක්කාර නොදැවී ලකුණු 17ක් ලබා ගත්තේය.බංග්ලාදේශ ඉනිම කඩුලු 9 කට ලකුණු 249 කට සීමා කිරීමට ශ්‍රී ලංකා කණ්ඩායම ඊයේ සමත් විය.ප්‍රථමයෙන් පන්දුවට පහර දීම සඳහා කැඳවනු ලැබූ බංග්ලාදේශයට හොඳ ආරම්භයක් ලබා දෙමින් ටමිම් ඉක්බාල් (21) හා ඉම්රුල් කෙයිස් (42) පළමු කඩුල්ල වෙනුවෙන් ලකුණු 44 ක් රැස්කළහ. එහෙත් ඔවුනට ලොකු කඩුලු සබඳතා ගොඩනැගීමට ශශ්‍රී ලංකාව කිසි වටෙකත් ඉඩ නොදෙමින් තිසර පෙරේරා හා නුවන් කුලසේකර යන වේග පන්දු යවන්නන් ද සුරාජ් රන්දිව් පිට දඟ පන්දු යවන්නා ද කඩුලු 2 බැගින් ලබා ගත්හ.නායක ෂකිබ් අල් හසන් (47), රකිබුල් හසන් (43), මුෂ්ෆිකර් රහිම් (32) හා මොහමඩ් මහ්මුදුල්ලා (නොදැවී 24) ඉනිමට දායක වූ අනෙක් පිතිකරුවෝ වූහ. බංග්ලාදේශ ඉනිමේ වැඩිම කඩුලු සබඳතාව වූයේ ලකුණු 77 කි. සිව්වැනි කඩුල්ල වෙනුවෙන් එම සබඳතාව ගොඩනැගුවේ රකිබුල් හා ෂකිබ් ය.කලින් තරගයේදී ඉන්දියාව පැරදවූ ශශ්‍රී ලංකා කණ්ඩායමේ වෙනස්කම් තුනක් ඊයේ තරගය සඳහා සිදුකර තිබිණි. චානක වෙලගෙදර, සුරංග ලක්මාල් හා මුතුමුදලිගේ පුෂ්පකුමාර වෙනුවට නුවන් කුලසේකර, මාලිංග බණ්ඩාර හා මහේල ජයවර්ධන කැඳවා තිබිණි.ශ්‍රී ලංකාවේ මීළඟ තරගය හෙට ඉන්දියාව සමග පැවැත්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=s1001092</link>
    <topic>පිනි වැටීමහේතුවෙන්තුන්කොන් ක්‍රිකට් කලින් ඇරැඹෙයි</topic>
    <author>පි‍්‍රන්ස් ගුණසේකර</author>
    <content>බංග්ලාදේශයේ තුන්කොන් ක්‍රිකට් තරගාවලිය පැවැත්වෙන ක්‍රීඩාංගණවලට සවස් කාලයේදී අධික ලෙස පිනි වැටීම හේතුවෙන් තරග ආරම්භය පැයකින් ඉදිරියට ගැනීමට කණ්ඩායම් තුනේම නායකයෝ එකඟ වූහ.ඒ අනුව ශශ්‍රී ලංකා වේලාවෙන් පස්වරු 1.00 ට ඉදිරි සියලුම දිවා - රාත්‍රී තරග ආරම්භ කෙරේ. එය බංග්ලාදේශ වේලාවෙන් පස්වරු 1.30 වන අතර පස්වරු 5.00 වන විට මුල් කණ්ඩායමත්, පස්වරු 5.00 සිට 5.45 දක්වා විවේකයත්, පස්වරු 5.45 සිට රාත්‍රී 9.45 දක්වා දෙවනුව පහර දෙන කණ්ඩායමත් නව කාලසටහන අනුව තරග කළ යුතුය.ශශ්‍රී ලංකාව හා බංග්ලාදේශය අතර තුන්කොන් ක්‍රිකට් තරගාවලියේ මුල් තරගය අවසානයේදීම බංග්ලාදේශ ක්‍රිකට් නායක ෂකීබ් අල් හසන් පැවැසුවේ පිනි වැටීමත් සමග ක්‍රීඩාංගණයේ තරග කිරීම අපහසු වන බවයි.ඔහුගේ යෝජනාව වූයේ බංග්ලාදේශ වේලාවෙන් දහවල් 12.00 ට තරගය ආරම්භ කිරීමටය.ඒ සඳහා සංගක්කාර හා දෝනිගේ කැමැත්ත ද එදිනම ප්‍රකාශ විය.තරග නරඹන්නන්ට හොඳ තරගයක් නැරඹීමේ හැකියාව වත්මන් වෙනසත් සමඟ ලැබෙනු ඇතැයි ද බංග්ලාදේශයෙන් ලැබෙන වාර්තා සඳහන් කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=s1001093</link>
    <topic>තහනම් උත්තේජක චෝදනා ලැබූකබඩි ක්‍රීඩකයා අවවාද මත නිදහස්</topic>
    <author>පි‍්‍රන්ස් ගුණසේකර</author>
    <content>තහනම් ශරීර උත්තේජක චෝදනා ලැබූ ජාතික කබඩි පිලේ ක්‍රීඩක ඉසුරු නුවන් බණ්ඩාර තදබල අවවාද සහිතව ඊයේ නිදහස ලැබීය.බංග්ලාදේශයේ ඩකා නුවර පැවැත්වෙන දකුණු ආසියානු ක්‍රීඩා උළෙලට සහභාගිවීමේ අවශ්‍යතාව හේතුකොට ගෙන මේ තීරණයට එළැඹි බව ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතා පැවැසීය.ක්‍රීඩකයා ගේ ශරීරය තුළට “මෝර්පීන්” [Morphin] නම් වූ තහනම් ශරීර උත්තේජක සංඝටකය ඇතුළත් වූයේ කෙසේද යන්න පිළිබඳව ගැඹුරින් සොයා බැලීමේ දී හෙලි වූයේ ක්‍රීඩා වෛද්‍ය ඒකකයට නොදන්වා බෙහෙත් වර්ග කිහිපයක්ම ඔහු ලබාගෙන ඇති බවයි.ජාතික ක්‍රීඩා සංචිතයක ක්‍රීඩකයෙකු ක්‍රීඩා වෛද්‍ය ඒකකයෙන් අනු දැනුමකින් තොරව බෙහෙත් වර්ග ලබා ගැනීමේ දී මෙවැනි ගැටලු මතුවන බව මෙන්ඩිස් මහතා පැවැසීය. කෙසේ වුවද ක්‍රීඩකයා තහනමකට ලක් නොකොට තදබල අවවාද මත නිදහස් කළේ ශශ්‍රී ලංකා කබඩි පිලේ බලවත් ඉල්ලීමක් සලකා බවද මෙන්ඩිස් මහතා වැඩිදුරටත් පැවැසීය.ශශ්‍රී ලංකා ජාතික කබඩි පිලේ ක්‍රීඩකයන්, ඉසුරු නුවන් බණ්ඩාර නොමැතිව දකුණු ආසියානු ක්‍රීඩා උළෙල නියෝජනය කළහොත් විශාල අවාසියක් වන බව පෙන්වා දී ඇතැයි ද වාර්තා විය.පොළොන්නරුවේ පසුගිය වසරේ නිමාවු 35 වැනි ජාතික මහා ක්‍රීඩා උළෙලේ කබඩි කණ්ඩායම් අතුරින් නැගෙනහිර පළාත නියෝජනය කරමින් හොඳම ක්‍රීඩකයාට හිමි සම්මානය ද ඉසුරු නුවන් බණ්ඩාරට හිමි විය.එම ක්‍රීඩා උළෙලේ තරග කිරීමේ දී ඔහු තහනම් ශරීර උත්තේජක පිළිබඳ පරීක්‍ෂණයට ලක්කොට ඇත.ඔහුගේ මුත්‍රා සාම්පලයේ මෝපින් [Morphin] නැමැති තහනම් ශරීර උත්තේජක සංඝටක තිබීමත් සමග විශේෂ විනය කමිටුවක් නම් කෙරුණි.ජාතික ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් හා වෛද්‍ය මයියා ගුණසේකර යන මහත්වරුන් සමඟ කිරාන් අතපත්තු, මහාචාර්ය චන්දන විජේරත්න, මහාචාර්ය රෝහිනී ප්‍රනාන්දු පුල්ලේ යන මහත්ම මහත්මීහු මේ විශේෂ විනය කමිටුවට ඇතුළත් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=s1001094</link>
    <topic>ක්‍රීඩා පිටි 60කට මුදල් වෙන් කෙරේ</topic>
    <author>මහින්ද අලුත්ගෙදර</author>
    <content>කෑගල්ල හා රත්නපුර යන දිස්ත්‍රික්කයන්හි අංගසම්පූර්ණ ක්‍රීඩා පිටි 60 ක් ඉදි කිරීම සඳහා රුපියල් ලක්ෂ 350 ක් වෙන් කැර ඇත.මෙයින් වැඩි ප්‍රමාණයක් දිවා රාත්‍රී පහසුකම් වලින්ද සමන්විත වොලිබෝල් ක්‍රීඩා පිටි වන අතර ඒ සහා සබරගමුව පළාත් සභාව ප්‍රතිපාදන වෙන්කරයි.නිවිතිගල දෑල ප්‍රදේශය සඳහා වොලිබෝල් ක්‍රීඩා පිටියක් ඉදිකොට නිවිතිගල, කැළණිවැලි ක්‍රීඩා සමාජයට ප්‍රදානය කිරීමට සබරගමුව පළාත් ප්‍රධාන ඇමැති හේරත් මහතාගේ ප්‍රධානත්වයෙන් පසුගියදා සිදු කෙරිණි.ජනාධිපති මහින්ද රාජපක්ෂ මහතා දැයේ දූ දරුවන් වෙනුවෙන් ඔවුන්ගේ ක්‍රීඩා දක්ෂතා නඟා සිටුවීමේ අරමුණින් එම ක්ෂේත්‍රය සඳහා විශාල මුදල් ප්‍රමාණයක් ලබා දී තිබෙන බව මෙහිදී අදහස් දක්වමින් මහීපාල හේරත් මහතා සඳහන් කළේය.මත්ද්‍රව්‍ය වලට හුරුවීම, වෙනත් අපචාර ක්‍රියාවන් ඇතුළු සමාජ විරෝධී කටයුතුවලට යොමු වීම වැළැක්වීමේ අරමුණින් දිවයිනේ තරුණ පිරිස වෙත ක්‍රීඩා පහසුකම් පුළුල් කිරීම අපේක්ෂාව බවද හෙතෙම අවධාරණය කළේය.ග්‍රාමීය කර්මාන්ත ඇමැති ප්‍රේමලාල් ජයසේකර, සබරගමුව පළාත් සභාවේ උප සභාපති රංජිත් බණ්ඩාර, පළාත් සභා මන්ත්‍රී රම්‍ය කුමාර වීරසිංහ, පළාත් සභා මන්ත්‍රී නිලන්ත ජයකොඩි, නිවිතිගල ප්‍රාදේශීය සභාවේ සභාපති සමන් ඉන්දික මාන්නගේ යන මහත්වරු ඇතුළු විශාල පිරිසක් මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=s1001095</link>
    <topic>සී. බී. රත්නායකසය සාමාජික ක්‍රිකට්</topic>
    <author/>
    <content>නුවරඑළිය දිස්ත්‍රික් ක්‍රිකට් සංගමයේ සංවිධානයෙන් තුන්වැනි වරටත් පැවැත්වෙන සී. බී. රත්නායක අභියෝගතා කුසලාන සය සාමාජික ක්‍රිකට් තරගාවලිය දරවල මස්කෙළිය ක්‍රීඩාංගණයේදී ආරම්භ විය.හෙට අවසන් වන මේ ක්‍රිකට් තරගාවලියට කණ්ඩායම් 19 ක් සහභාගී වූහ. ජයග්‍රාහී කණ්ඩායමට සූරතාව සමග රුපියල් 25000 ක්ද, අනුසූරතාව සමග රුපියල් 15000 ක්ද පිරිනැමේ. ජාතික පශු සම්පත් මණ්ඩලයේ පූර්ණ අනුග්‍රහය මත මෙය සිදු කෙරේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=s1001096</link>
    <topic>අල් හුසේන්පාපන්දුතරග මෙවරත්</topic>
    <author/>
    <content>හමීඩ් අල් හුසේන් විදුහල සංවිධානය කරන ආරාධිත පාසල් පාපන්දු තරගාවලිය ජනවාරි 16 දා සිට 24 දා දක්වා කොළඹ සුගතදාස ක්‍රීඩාංගණයේදී පැවැත්වේ.හමීඩ් අල් හුසේන් 80 කණ්ඩායම සංවිධානය කරන මේ තරගාවලියට ප්‍රබලතම පාසල් පාපන්දු කණ්ඩායම් එක්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=s1001097</link>
    <topic>දියතලාව පොදු ක්‍රීඩාපිටියවැඩිදියුණු කිරීමට යෝජනා</topic>
    <author>මහවැලි කලාපීය වාර්තාකරු</author>
    <content>දියතලාව පොදු ක්‍රීඩාපිටිය පුළුල් කර එහි පහසුකම් වැඩිදියුණු කළ යුතුය යන යෝජනාවක් හපුතලේ ප්‍රාදේශීය සභාව වෙත ඉදිරිපත් කර ඇත.ඉකුත් දිනක, මේ යෝජනාව ප්‍රාදේශීය සභාවට යොමුකර තිබුණේ ප්‍රාදේශීය සභා මන්ත්‍රී ඒ. එස්. එම්. නවාස් මහතාය. ප්‍රාදේශීය සභාවේ සභාපති එන්. ජී. සමන්ත කුමාර් මහතා ගේ පූර්ණ සහයෝගයද එයට ලැබුණි. මේ ජනතා නියෝජිතයන් දෙදෙනා දියතලාව පොදු ක්‍රීඩාපිටිය ගැන දැක්වූ තොරතුරුවලට අනුව එහි ඉඩකඩ ප්‍රමාණවත් නොවේ.හපුතලේ, දියතලාවේ අවට ගම්වලත් පාසල් හා ක්‍රීඩා සමාජවලත් ආධාරය ඇතුව දියතලාව පොදු ක්‍රීඩාපිටිය පුළුල් කිරීමේ යෝජනාවක් පැවතියද මේ වන විටත් එය ක්‍රියාත්මක වන බවක් පෙනෙන්නට නැත.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=f1001092</link>
    <topic/>
    <author>සාකච්ඡා කෙළේ පත්මසේකර නිශ්ශංක</author>
    <content>පක්ෂ දේශපාලනය හා මහපොළොවේ දේශපාලන සසඳන විට, ජනාධිපතිවරණය හෝ ඉදිරි මහ මැතිවරණය පිළිබඳව රජයේ තිබෙන අපේක්ෂාව හා ඒ දේශපාලන අපේක්ෂා මුදුන්පත් කර ගැනීමට ජනතාව පෙළ ගස්වන්නේ කෙසේ ද? යන්න පිළිබඳව සබරගමුව පළාත් ප්‍රධාන අමාත්‍ය මහීපාල හේරත් හා කළ කතා බහ පහතින් පළවේ.*ජනතා විමුක්ති පෙරමුණ එක්සත් ජාතික පක්ෂයත් සමඟ අත්වැල් බැඳ ගත් නිසා ඉදිරි ජනාධිපතිවරණයේ දී ආණ්ඩුවට අභියෝගයක් නේද ?අද එක්සත් ජාතික පක්ෂයටවත්, ජනතා විමුක්ති පෙරමුණටවත් ජනතාව අතරට යන්නට කිසිම සටන් පාඨයක් නැහැ. මේ පවතින විධායක ජනාධිපති ක්‍රමය ගෙනාවේ කව්ද? එක්සත් ජාතික පක්ෂයමනේ, මේ පනත ගෙනාවෙත්, ජේ. ආර්. ජයවර්ධන හිටපු ජනාධිපතිතුමානේ , එතුමා අපේ පක්ෂයේ යැ. ඒ කාලේ අද ඔය කෑ ගහන සමහර අය දේශපාලනයේ පොඩි දරුවන්.මේ රටේ වසර 30ක් තිස්සේ කුරීරු යුද්ධයක් තිබුණ බව කාටවත් අමතක කරන්න බැහැ. මේ යුද්ධයේ නිවැරැදි නායකත්වයක් හරහා තීන්දු තීරණ, අරගෙන යුද්ධය නවත්වන්න පුළුවන් වුණේ ඔය විධායක ජනාධිපති ක්‍රමය අදටත් වලංගු නිසා, කව්රු කොහොම කීවත්, හිටපු ජනාධිපති ජේ. ආර්. ජයවර්ධන ජනාධිපතිතුමා, මේ රටේ අනාගතය ගැන දැක්කේ මසැසින් නෙමෙයි නුවණැසින්, ඒ නිසා තමයි මේ රටට විධායක ජනාධිපති ක්‍රමය ගෙනාවේ.ඔය විධායක ජනාධිපති ක්‍රමය හරහා අයුතු ප්‍රයෝජන ගත්තු නායකයෝ මේ රටේ පහළ වෙන්න ඇති. නමුත් වර්තමාන අපේ ජනාධිපතිතුමාගේ නිවැරැදි සේනාධිනායකත්වය තමයි. මේ රටේ ත්‍රස්තවාදය තුරන් කරන්න ගත්තු දැඩි පියවර, ඒ පියවර එතුමාට පැවරී තිබෙන වගකීම් හරහා විධායක ජනාධිපති ක්‍රමය තිබුණ නිසා තමයි අද යුද බිියක් නැතිව, නිවහල්, නිදහස්, රටක අභිමානය, උදා වෙලා තියෙන්නේ. මම විශ්වාස කරන්නේ නැහැ. එක්සත් ජාතික පක්ෂය බලයට පත් උනත් ඔය දේ කරයි කියලා ඔය මොනවා කරන්නත් එක්සත් ජාතික පක්ෂ ආණ්ඩුවක් එන්න එපා යැ. මම නම් හිතන්නේ නැහැ ආයෙත් එක්සත් ජාතික පක්ෂ ආණ්ඩුවක් බිහි වෙයි කියලා.*පසුගිය ජනාධිපතිවරණයේ දී ජ.වි. පෙ ආණ්ඩුවත් එක්ක හිටිය නිසා, ජනපති මහින්ද රාජපක්ෂ බලයට පත් කරන්න, සහයෝගය දුන්නා. මෙවර ජ. වි. පෙ, එ. ජා. පය සමඟ එකතු වෙලා. එයට මුහුණ දෙන්න ආණ්ඩුවට තියෙන වැඩපිළිවෙළ කුමක් ද ?ඔය අභියෝග කවදත් අපේ පක්ෂයට ආවා. අපේ ආණ්ඩු පක්ෂයත් බන්දේසියක වගේ ගෙනල්ලා බලයට පත්වෙච්ච එකක් නෙමෙයි. අපිට නොයෙකුත් අභියෝග තිබුණ බවට අතීත දේශපාලන විපරමක් කළොත් මනාව ඔප්පු වෙනවා. අද ජනතා විමුක්ති පෙරමුණට රටේ තියෙන ස්ථාවරය පසුගිය පළාත් සභා මැතිවරණවලින් සනාථ උනා.ඒ දේ ජනතා විමුක්ති පෙරමුණ තේරුම් ගන්නවා නම් මේ රටේ කුමන බලවේගයක් සමඟ අත්වැල් බැඳගත්තත් මේ ආණ්ඩුව නම් හොල්ලන්න බැහැ.රජය දැන් ප්‍රතිපත්තිමය තීන්දුවක් ගත්තා. ජීවන මිල විශාල වශයෙන් අඩු කරන්න, නව රැකියා අවස්ථා 17,000 පමණ ලබා දෙන්න, ඒ අතර වැටුප් වැඩිවීම් කරනවා මේ දේවල් ඇහැට පේන දේවල් කනට ඇසෙන දේවල් මේවා කාටවත් නැහැයි කියන්න බැහැනේ. ඕවා ඔක්කෝම ඡන්ද ගුණ්ඩු කියලනේ ජනතාව කියන්නේ බඩු මිල ආණ්ඩුව අඩු කළත් තවම එහි ප්‍රතිලාභය ජනතාවට දැනිලා නැහැ. මැතිවරණයක් කිට්ටු වෙන කොට මොන හොඳක් කළත් ඕක අවතක්සේරු කරන පිරිසක් රටේ ඉන්නවා. කාටවත් අපිට මුඛවාඩම් දමන්න බැහැ.හැබැයි ජනතාව හදවතට එකඟව තේරුම් ගන්නවා මේ රටේ යුද උණුසුම වියැකිලා එච්චර කාලයක් නැහැ. අවුරුදු 30ක් තිස්සේ කරපු මහා යුද්ධයක ණය තවමත් ආණ්ඩුව ගෙවනවා. ඔය දේවල් ගැන කව්රුවත් කථා කරන්නේ නැහැ. ජනතාව මේ ගැන හිතුවත් බලයට කෑදර කමින් දඟලන ඇතැම් , දේශපාලනඥයෝ බලයට එන්න ඔය සෑම දෙයක්ම සටන් පාඨ කර ගන්නවා. ඒ මඟින් ජනතාව කුලප්පු කරනවා. එතනින් පස්සේ මේක මාධ්‍යට යනවා.ඉතින් සමහර මාධ්‍යවේදීන් ඕව ලුණු, ඇඹුල් ටිකක් දාලා ජනතාවට ඔළුවට කවනවා. ඕක තමයි මේ රටේ වෙන්නේ.මේ රටේ ජනමාධ්‍යයට, මගේ මතයට අනුව නම් කරන්න බැරි දෙයක් නැහැ. උතුරු - නැඟෙනහිර මානුෂීය මෙහෙයුමට වඩා භයානක මේ රටේ ජනමාධ්‍යයයි.*මධ්‍යම පළාත් සභාවේ හිටපු විපක්ෂ නායක එස්. බී. දිසානායක මහතා අද ආණ්ඩුවත් සමඟ එකතු වෙලා, ඒ මහතාගේ පැමිණීමත් සම්බන්ධයෙන් ඔබ දරන මතය කුමක් ද ?එස්. බී. දිසානායක කියන්නේ මමත් ආදරය කරන ගරු කරන දේශපාලඥයෙක්. එතුමාව හඳුන්වන්නේ ඡන්ද මැෂිම කියලයි. එක්සත් ජාතික පක්ෂයේ රනිල් වික්‍රමසිංහ මහතාගේ පෙර පිනක් තිබිල එස්. බී. දිසානායක මහතාත් තිලංග සුමතිපාල වගේ ශ්‍රේෂ්ඨ දේශපාලනඥයන් කාලයක් එක්සත් ජාතික පක්ෂයට ගිය නිසාම පෙර පිනකට අවුරුදු 2ක් රට පාලනය කරන්න වාසනාව තිබුණා හැබැයි ඒ කාලේ තමයි ඔය සාම ගිවිසුම පිළිබඳව අන්දෝලනයක් ඇති වුණේ. එස්. බී. දිසානායක කියන්නේ, මේ රටේ මෑත දේශපාලන ඉතිහාසයේ වැදගත් සන්ධිස්ථානවල තීරණාත්මක දේශපාලන චරිතයක්.එතුමට දේශපාලනය ගැන අලුතින් යමක් කියා දෙන්න අවශ්‍ය නැහැ. හොඳ පළපුරුදු , පරිනත දේශපාලඥයෙක් එතුමා ජනාධිපති මහින්ද රාජපක්ෂ මැතිතුමා සමඟ අත්වැල් බැඳගැනීම අද එක්සත් ජාතික පක්ෂයේ දැවැන්තම දෙදරීමක් කියලයි. මම හිතන්නේ. අද කන්ද උඩරට එක්සත් ජාතික පක්ෂයට කියලා, පිළිගත් දේශ පාලඥයන් නැති තරමට එ. ජා. ප . ය කන්ද උඩරටින් සෝදා පාළුවට ලක්වෙලා.එස්. බී. දිසානායක මහතාගේ පැමිණිමත් එක්ක අද විපක්ෂයට වෙලා තියෙන්නේ. ජනාධිපතිවරණයේ දී ලැබෙන්න තියෙන ඡන්ද ටිකත් ඒ පක්ෂයට අහිමි වීමයි.*මේ රටේ දේශපාලනඥයන්ගේ පක්ෂ මාරුව නිසා අසරණ වන්නේ අහිංසක ජනතාව. මේ විදිහට ගියොත්, රටේ පක්ෂ දේශපාලනය ජනතාව කලකිරෙනවා. ඡන්ද පාවිච්චිය කිරීමේ ප්‍රතිශතය අවම වෙනවා. මේ සඳහා ආණ්ඩුවත් දේශපාලනඥයොත් ගන්න, පියවර කුමක් ද ?අද බුරුතුපිටින් එක්සත් ජාතික පක්ෂ අපේක්ෂකයෝ ජනාධිපති මහින්ද රාජපක්ෂ වටා එක් රොක්වෙමින් ඉන්නේ. මේ රටේ සමස්ත ජනතාව දිහා ජනාධිපතිතුමා පාට, පාට කණ්ණාඩි දාලා බලන්නේ නැහැ. එතුමා කා දිහා බලන්නේත්, අපේ රට වැසියන් කියලයි, ඔතනට පක්ෂ දේශපාලනයක් නැහැ. පාටක් නැහැ එතුමාගේ ඒ පූර්වාදර්ශය අද සියලු දේශපාලනඥයෝ අතරත් තියෙනවා. ඒ නිසා රටේ ජනතාවට කිසිම දවසක අපේ ජනාධිපතිතුමා ආසාධාරණයක් වන්න ඉඩ තියන්නේ නැහැ. ජනවාරි 26 වෙනිදායින් පස්සේ රටේ ජනාධිපති මහින්ද රාජපක්ෂයි.මේ රටේ ආඩම්බරකාර තාත්තා අනාගත ජනාධිපති මහින්ද රාජපක්ෂයි. ඒක ඉරහඳ වගේ විශ්වාසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=f1001093</link>
    <topic/>
    <author>සංවාදය -ගාමිණි ජයලත් ඡායාරූප -ගාමිණි ඔබේසේකර</author>
    <content/>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=f1001094</link>
    <topic/>
    <author>ආචාර්ය උඩුගම සුමංගල හිමි ඇමරිකාවේ ලොස් ඇන්ජලීස් නුවර ධර්මවිජය බෞද්ධ විහාරයේ ආගමික කටයුතු සංවිධායක,</author>
    <content>සියවස් ගණනක ප්‍රෞඩ ඉතිහාසයක් ඇති ශ්‍රී ලංකාද්වීපය තුළ වරින් වර අභීත නායකවරු බලයට පත් වූහ. එදා මහසෙන්, දුටුගැමුණු හා වලගම්බා ආදී මානව හිතවාදී දේශප්‍රේමී රජවරු හේතුවෙන් ශ්‍රී‍්‍ර ලංකා ද්වීපය සශ්‍රීක වූවා මෙන්ම වාසයට සුදුසු දේශයක් ද විය. ඉංගී‍්‍රසීන්ගෙන් රට නිදහස් කරගෙන දශක කිහිපයක් යනතුරුම දේශාභිමානය සමස්ත ශ්‍රී ලාංකික ප්‍රජාව තුළ ම මුල් බැසගෙන තිබිණි. ශ්‍රී ලංකාවාසී විදේශිකයින් පවා ශ්‍රී ලංකාව පිළිබඳ උදම් ඇණුවේ ආටෝපයට නොව, හදවතින්ම පැන නැඟුණු දේශාභිමානය නිසාය.නිදහසින් පසු ගතවූයේ දශක කිහිපයකි. කාලයත් සමඟ පාලකයින් තුළ වූ දේශය පිළිබඳ දයාව, භක්තිය අතුරුදහන් විය. දේශය ගොඩනැංවීමේ න්‍යාය වෙනුවට තමන් පෝෂණය වීමේ න්‍යාය අගයන පාලන තන්ත්‍රයක් බිහිවීමත් සමඟ දිනෙන් දින රට අගාධයට පත්වීය. එල්. ටී. ටී. ඊ. ය ත්‍රස්තවාදය ලොව අංක එකේ ත්‍රස්තවාදී කණ්ඩායම ලෙස නම් ලබන්නේ තත්කාලීන පාලන තන්ත්‍රයේ වරදින් විනා අහිංසක දෙමළ ජාතීන්ගේ වරදින් නොවේ. දේශය පිළිබඳ හැඟීමක් වූ නායකවරුන් පෙර බිහිවූවා නම් එල්. ටී. ටී. ඊ. ත්‍රස්තවාදය විනාශ වන්නේ මීට බොහෝ කලකට පෙරය. අපේ අවාසනාවට දෝ රටේ අවාසනාවට දෝ එබඳු වීරෝදාර නායකවරු බලයට පත් නොවූහ.අතිනත ගිය රටේ පාලන තන්ත්‍රය රාජපක්‍ෂවරුන්ට හිමිවන්නේ රට ආර්ථික ගින්නෙන් හා යුද ගින්නෙන් දැවෙමින් පිච්චෙමින් තිබෙන අතරවාරයේදීය. ජාතියේ පිනට බිහිවූ රාජපක්‍ෂවරු රටේ දැවෙන ප්‍රධාන ගැටලුවලට විසඳුම් සෙවූහ. සහයෝගීතාවය මත මෙම ගැටලු එකින් එක විසඳා ගන්නේ පාලකයකු සතු වගකීම ලොවට විදහා දක්වමිනි.ඩී. ඒ. රාජපක්‍ෂ මහතාගේ අඩි පාරේ ගමන් කරමින් ක්‍රියා කරන මහින්ද රාජපක්‍ෂ නම් වූ මානව හිතවාදියා මෙම මහඟු කර්තව්‍යයේ පුරෝගාමියා වීය. ඔහුට ඒ පන්නරය ලැබෙනුයේ ක්ෂණිකව නොවේ. වසර 35 ක දේශපාලන ගමනක අත්දැකීම් මෙම කර්තව්‍යයට මහත් පිටුබලයක් වීය.ඇමතිවරයකු ලෙස ඔහුගේ මහත්මා ගුණය ඔහු දැරූ කම්කරු ඇමැති තනතුරින් හා ධීවර ඇමැති තනතුරින් මොනවට පිළිබිඹු වේ. දේශපාලනඥයෙකු ජනපි‍්‍රය වන්නේ ඔහුගේ ක්‍රියාකලාපය නිසාය. ජනපි‍්‍රයත්වය සමඟ ජනතා ප්‍රසාදය හිමිවන්නේ යුතුකම් හා වගකීම් ඉටුකරන විටය.ඇමැතිවරයකු ලෙස මහින්ද රාජපක්‍ෂ ජනතා ප්‍රසාදය ලබන්නේ ඔහුගෙන් තනතුරට සාධාරණයක් ඉටු වූ නිසාමය. එබඳු පුද්ගලයන්ට කෙනෙහිලිකනම් කිරීම දේශපාලනයේ ඇති ජහර ගතියකි. මහින්ද රාජපක්‍ෂට ද එය උරුම විය. ඔහුගේ ඇති විශේෂත්වය නම් පහර ලබන්න ලබන්න ශක්තිමත් වීමය. සාගර විශ්වවිද්‍යාලය බිහිවීම, වෘත්තීය පුහුණු අධිකාරිය හා ධීවර නිවාස යෝජනා ක්‍රමය ඒවායේ ප්‍රතිඵලයන්ය.මහින්ද දැරූ අනෙක් ප්‍රබලතම තනතුර නම් විපක්‍ෂනායක තනතුරයි. වචනයේ පරිසමාප්ත අර්ථයෙන්ම ඔහු විපක්‍ෂ නායකයෙකු වීය. ආණ්ඩු පක්‍ෂයේ ඇති වැරැදි පෙන්වා දෙමින් ඒවා නිවැරැදි කරනතුරු සටන් කිරීම විපක්‍ෂයක ප්‍රධාන වගකීමකි. එහිදී විපක්‍ෂ නායකයා සෘජු ප්‍රතිපත්තියක සිටිය යුතුය. එදා අග්‍රාමාත්‍ය රනිල් වික්‍රමසිංහ මහතා හා සහයෝගයෙන් වැඩ කිරීමට විපක්‍ෂනායක මහින්ද රාජපක්‍ෂ මහතා කැමැත්ත ප්‍රකාශ කළේය.එය විශේෂයෙන් ඔහු තුළ වූ ජාත්‍යාලය පෙන්වන්නකි. එදා රටට අවැසිව තිබුණේ ජාතික ආණ්ඩුවකි. දේශපාලන පිල් අතර තිබූ අරගලය රට අගාධයට වැටීමට ප්‍රබල හේතුවක් විය. එය අවබෝධ කර ගත් විපක්‍ෂනායක මහින්ද රාජපක්‍ෂ මැතිතුමා රජය සමඟ සහයෝගයෙන් වැඩ කිරීමට කැමැත්ත පළකිරීම කාලීන අවශ්‍යතාවක් මෙන්ම විපක්‍ෂ නායකයෙකුගේ වගකීම ද විය.ඉන් අනතුරුව අපට මහින්ද රාජපක්‍ෂ චරිතය හමුවන්නේ ශශ්‍රී ලංකා ප්‍රජාතාන්ත්‍රික සමාජවාදී ජනරජයේ අග්‍රාමාත්‍යවරයා ලෙසටය. ජනාධිපතිවරයකු ලෙස ඔහුගෙන් ඉටු වූ මෙහෙය පුන පුනා ප්‍රකාශ කිරීමට අපි අදහස් නොකරමු. වර්තමානයේ ජීවත්වන ඕනෑම පුරවැසියකුට ඔහුගේ උදාර නායකත්ව ලක්‍ෂණ අවබෝධ කර ගත හැකිය. ජනාධිපතිවරයෙකු ලෙස යුද්ධය නිමකිරීමට ක්‍රියා කළ ආකාරය පමණක් මෙහිදී අපි සිහිපත් කරමු.ඔහුට අවශ්‍ය වූයේ යුද්ධ කරන්නට නොව සාම සාකච්ඡා මාර්ගයෙන් ප්‍රශ්නය විසඳන්නටය. සටන් විරාම කාලය තුළදී එල්. ටී. ටී. ඊ. සංවිධානය සටන් විරාම ගිවිසුම උල්ලංඝණය කළ ද යුද්ධ නොකොට ඉවසුවේ සාම සාකච්ඡා මාර්ගයෙන් විසඳුමක් ලබාගැනීමටය. මාවිල්ආරු සොරොව්ව වසා අහිංසක ජන ජීවිතය විනාශ මුඛයට ඇද දැමීමත් සමඟ මානුෂීය මෙහෙයුමක් දියත් කරන්නට ජනාධිපතිවරයා තීරණය කරන්නේ මෙහිදීය. එය යුද්ධයක් නොවේ. හුදෙක් මානුෂීය මෙහෙයුමක් ම පමණි. අවසන් ප්‍රාණ ඇපකරුවන් මුදාගැනීමේ මෙහෙයුම දියත් කර එල්. ටී. ටී. ඊ. ත්‍රස්තවාදය මුළුමනින්ම මව්බිමින් තුරන් කරන්නේ “මම ශශ්‍රී ලංකාවේ අයිතිකරු නොව භාරකරු වෙමි” යන සිය ප්‍රකාශය සපත කරවමිනි.මහින්ද රාජපක්‍ෂ මහතා සතු මෙකී ගුණාංග රාජපක්‍ෂ පරම්පරාවට ආවේණික වූ ලක්‍ෂණයෝ වෙති. එයම ඔවුන් බලයේ රැඳවීමට ප්‍රබල සාධකයකි. පසුගිය දශක කිහිපය දෙස බලන කල මෙබඳු නායකයකු පහළ නොවූ තරම්ය. සුදුසුකම් තිබූ නායකයින් බටහිර බලවේග විසින් විනාශ කරන ලදී. ජාතියේ වාසනාවට අපි ලද වත්මන් ජනාධිපතිතුමා අපි ආරක්‍ෂා කර ගත යුතුය.රටට විණකරන බලවේගවලට එරෙහි වෙමින් දේශීය ආර්ථික රටාවක් නිර්මාණය කරමින් ආගමික සහජීවනයෙන් යුතුව රට පාලනය කරන මහින්ද රාජපක්‍ෂ ජනාධිපතිතුමා නැවත වරක් ජනාධිපති ලෙස පත්කර ගත යුතු යැයි ඇමරිකාවේ සහ කැනඩාවේ වාසය කරන සමස්ත භික්ෂූන් වහන්සේ අවධාරණය කරන්නේ ඒ හෙයිනි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=f1001095</link>
    <topic/>
    <author>සාකච්ඡා කළේ මැටිවල පියදාස හබරාදුව විශේෂ</author>
    <content>වසර 15ක් තිස්සේ දකුණු පළාත් සභාවේ මන්ත්‍රීවරයකු මෙන්ම අමාත්‍යවරයකු ලෙස දේශපාලනමය හා සමාජ සේවයේ යෙදී සිටින කෘතහස්ත දේශපාලඥයකු වූ අමාත්‍ය යූ. ඩී. ජී. ආරියතිලක මහතා සමඟ ජනාධිපතිවරණය පිළිබඳ පැවැත්වූ සාකච්ඡාවකි.* නියමිත කාලය අවසන් වීමට පෙර ජනාධිපතිවරණයක් පැවැත්වීමට මහින්ද රාජපක්‍ෂ ජනාධිපතිතුමා ගත් තීන්දුව පිළිබඳ ඔබේ අදහසමහින්ද රාජපක්‍ෂ ජනාධිපතිතුමාට ප්‍රථම මේ රටේ විධායක ජනාධිපතිධූරයේ සිව් දෙනකු කටයුතු කළා. ඔවුන් කිසිවෙකුටත් රටතුළ ක්‍රියාත්මක වූ භයානක ත්‍රස්තවාදය මෙරටින් අතු ගා දැමීමට හැකි වුණේ නැහැ. මහින්ද රාජපක්‍ෂ මහතා පසුගිය ජනාධිපතිවරණයේදී මහින්ද චින්තනයෙන් දුන් පොරොන්දු සියයට අනූවක්ම ඉටු කරලා අවසානයි. ජනතාවට දුන් එම පොරොන්දුවලින් වැදගත්ම පොරොන්දුව වූයේ එල්.ටී.ටී.ඊ. ත්‍රස්තවාදය මෙරටින් අතුගා දමා මෙරට ජීවත්වන සියලුම ජාතීන්ට ගෞරවනීය සාමයක් ලබා දී එකම කොඩියක් එකම ජාතියක් එකම රටක් තුළ ජීවත්වීමේ පරිසරය ගොඩනඟා දීමයි. එතුමා වසර තුනහමාරක කාල සීමාවක් තුළ රට එක්සේසත් කළා.මෙම විශ්මිත ජයග්‍රහණයෙන් පසුව එතුමා නායකත්වය ලබා දෙන්නේ ශක්තිමත් ජාතික ආර්ථිකයක් ගොඩනගා සංවර්ධිත නව දේශයක් බවට ශ්‍රී ලංකාව පත් කිරීමේ අභියෝගය ජයගැනීමටයි. දෙස් විදෙස් කුමන්ත්‍රණවලට නොරැවටී ආර්ථික අපහසුතා විඳදරා ගනිමින් ජනාධිපති තුමා ගෙන යන මෙම වැඩපිළිවෙළ කඩාකප්පල් කර රට අස්ථාවර කිරීමට විවිධ බලවේග විවිධ කුමන්ත්‍රණ ක්‍රියාත්මක කරන්නට සැරසෙනවා.ත්‍රස්තවාදය පරාජය කිරීමේ සටන ඉදිරියට යද්දී ඊට එරෙහිව ක්‍රියාත්මක බලවේග පිළිබඳ අවබෝධයක් ඇති මෙරටේ බහුතර ජනතාව ඉදිරියේ මතුවිය හැකි කුමන්ත්‍රණ පරාජය කිරීම සඳහා ආගම් පක්‍ෂ විපක්‍ෂ බේදයෙන් තොරව ජනාධිපතිතුමාට ලබා දුන් යෝධ ශක්තිය පසුගිය පළාත් සභා මැතිවරණවලින් ඔප්පු වුණා. ජනාධිපතිතුමා මේ අවස්ථාවේ රටට සුබ අනාගතයක් සඳහා ජනතාව අතරට ගොස් ජනවරමක් ඉල්ලීම සාධාරණයි.* ජනාධිපති මහින්ද රාජපක්‍ෂ මහතා හා විශ්‍රාමික ෆොන්සේකා ජනාධිපති අපේක්‍ෂකයන් වශයෙන් ඔබ දකින්නේ කොයි විදියටද?මහින්ද රාජපක්‍ෂ කියන්නේ උපන් බිමට සතා සිව්පාවාට ගහ කොළ ඇළ දොළ ගංගාවට ආදරය කරන පුරා වසර 40කට අධික කාලයක් දේශපාලනයේ නිරතවුණු කෘතහස්ත දේශපාලනඥයෙක්. වසර තිහක් පුරා මෙරට පැවැති යුද්ධය අවසන් කිරීමට දේශපාලන නායකත්වය දුන් සේනාධිනායකයායි.එමෙන්ම ජනතාවගේ හද ගැස්ම හොඳින් අදුරන සියලුම ජනතාවට එකසේ ඇලුම් කරන අදවන විට මෙරට සෑම පුරවැසියෙකුම ජාති ආගම් කුල මල පක්‍ෂ පාට නොබලා බේදයෙන් තොරව කුඩා දරුවාගේ සිට මහල්ලා දක්වා ආදරයට ලක්වූ දේශප්‍රේමි යුග පුරුෂයෙක්. ජනාධිපතිවරණයට ඒමට කලින් යුද්ධයට කැපවුණු හමුදා නිලධාරියෙකු ලෙස ෆොන්සේකාට ගෞරවයක් තිබුණා. නමුත් ඔහු අද සන්ධාන ගත වී තිබෙන දේශද්‍රෝහී අශුද්ධ හවුල නිසා ඔහු අද ජනතාවගේ ද්‍රෝහියකු ලෙසයි ජනතාව දකින්නේ.* පසුගිය ජනාධිපතිවරණයේදී මහින්ද රාජපක්‍ෂ මහතාට සහය දුන් ජනතා විමුක්ති පෙරමුණු සහය මෙවර දෙනු ලබන්නේ විශ්‍රාමික ෆොන්සේකාටයි. ඔවුන්ගේ සහය ලබන පුද්ගලයා සෑම විටම ජයගන්නා බව ඔවුන් පවසනවා.කවදාවත් මේ රටේ බලයට ඒමට නොහැකි ජනතා විමුක්ති පෙරමුණ උත්සාහ කරන්නේ පටු පරමාර්ථ මුදුන් පමුණුවා ගැනීමටයි. පසුගිය කාල සීමාව දෙස ආපසු හැරී බැලීමේදී එ.ජා.පක්‍ෂය හා ජ.වි. පෙරමුණ මෙරට ඉදිරියට ගෙන යාම සඳහා කළ ක්‍රියාදමය කුමක්ද යන්න පිළිබඳ ප්‍රශ්න තියෙනවා.ජ.වි.පෙරමුණට මන්ත්‍රිවරු 39 පාර්ලිමේන්තුවේ ඉන්නවා. මේ අය එකුතවෙලා ජනතා සුබසාධනය වෙනුවෙන් ගනු ලැබූ ක්‍රියා මාර්ග කුමක්ද? අපත් එක්ක සන්ධානගතවෙලා ගත්තු මන්ත්‍රී සංඛ්‍යාව ඉදිරියේ ගන්න බෑ. පසු ගිය වාරයේ දකුණු පළාත් සභාවේ ජ.වි.පෙ. මන්ත්‍රී වරු 14ක් හිටියා. නමුත් අද දකුණු පළාතේ දිස්ත්‍රික්ක තුනටම ඉන්නේ 3 දෙනයි. ජ.වි.පෙරමුණට එදා තිබූ ජනපදනම ඔවුන් විසින්ම නැති කර ගෙන අවසානයි.* ඉදිරි ජනාධිපතිවරණයෙන් මොනවගේ ප්‍රතිඵලයක් අත්වෙයි කියලාද ඔබ හිතන්නෙඉදිරි ජනාධිපතිවරණය යනු පුද්ගලයන් අතර සටනක් ලෙස මා දකින්නේ නෑ. මේ සටන දේශප්‍රේමී සංධාන සහ හතුරු අධිරාජ්‍යවාදී උවමනාව මත මෙහෙය වන රටට සතුරු දේශද්‍රෝහී බලවේග අතර සටනක්. අද මහිÁද රාජපක්‍ෂ මහතා සමග දේශප්‍රේමි බලවේග පෙළ ගැසී ඒකරාශිවී සිටින අතර ෆොන්සේකාවටා සිටින්නේ එදා යුද්ධයට හතුරුකම් කළ එ.ජා.පක්‍ෂය හා යුද්ධය පවතින කාලය තුල රට පස්සට හැරවීම සඳහා වැඩවර්ජන පිකටිං උද්ඝෝෂණ මෙහෙයවූ ජනතා විමුක්ති පෙරමුණ ඇතුළු කොටි නියෝජිතයන්ගේ හවුලක්. දේශද්‍රෝහි හවුල පරාජයට පත්කර දේශප්‍රේමි කඳවුර දිනවා රටට ජයග්‍රහණය අත්කර දීම අපේ අරමුණයි.* මහින්ද රාජපක්‍ෂ ජනාධිපති කළේ ජනතා විමුක්ති පෙරමුණ බවත් ඔහු ගෙදර යවන්නේත් ජනතා විමුක්ති පෙරමුණ බව මේ දිනවල ඔවුන්ගේ වේදිකා තුළින් කියා සිටිනවා.ජනතා විමුක්ති පෙරමුණ කියන කතාව මා තරයේ පිළිකුලින් යුතුව ප්‍රතික්‍ෂේප කරනවා. ඒ කියන්නේ ඒ අය පාර්ලිමේන්තුවට ආවේත් සන්ධානය නිසා බව ඒ අයට අමතක වීම ගැන අප පුදුම වෙනවා. ඒ ගොල්ලන්ට ජනාධිපතිතුමා පරද්දන්න හැකියාව නැති බව මේ රට පුරා පැවති පළාත් සභා මැතිවරණවලින් සනාථ වෙනවා. එදා ඔවුන් අපත් සමඟ තරග කරල දකුණු පළාත් සභාවට 14 පත්වුණා.තනියම තරග කරලා තුන් දෙනයි පත්වුණේ. 11 දෙනෙක් ගෙදර යැව්වා. ඒ ගොල්ලන්ටත් දිනන්න අවස්ථාව දුන්නේ ශ්‍රී ලංකා නිදහස් පක්‍ෂකයන් බව අමතක වෙලා. ජනතා විමුක්ති පෙරමුණ කෑගහුවාට ජනාධිපතිතුමා පරදන්න ඉගෙන ගත්ත මදී. ඔවුනට යන්න එන්න තැනක් නැතුව එක්සත් ජාතික පක්‍ෂයට එකතු වෙලා.ජනපති 26දා යින් පසු මහින්ද රාජපක්‍ෂ මහතා ජනාධිපති වෙන එක වළක්වන්න දෙස් විදෙස් දේශ ද්‍රෝහි බලවේගවලට නොහැකි බවත් දකුණේ ඇති මන්ත්‍රී ආසන 22න් එකක්වත් විශ්‍රාමික ෆොන්සේකා මහතාට දිනා ගැනීමට දකුණේ ජනතාව ඉඩ නොදෙන බව අවසාන වශයෙන් කිව යුතු වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>09</day>
    </date>
    <link>http://www.dinamina.lk/2010/01/09/_art.asp?fn=f1001096</link>
    <topic>කවුද මේ මොනවද කරන්නේ ?</topic>
    <author>ක්‍රමවේදී මාතර</author>
    <content>එය තුණ්ඩු කැබැල්ලෙන් රට ඝන අඳුරේ තබන මිනිසුන් බිය ගන්වන එමෙන් ම රාජ්‍ය ත්‍රස්තවාදී හස්තයන් වූ කොළ කොටි, කහ බළල්ලු, ප්‍රා ආදී සංවිධාන තරගයට මිනී මරණ යුගයක් විය. මේ මරණ තර්ජන මැද්දේ මාතර ප්‍රදේශයේ ප්‍රබල දේශපාලනඥයෙකුගේ පුතෙක් ආසන බල ප්‍රදේශයේ ශාඛා සමිති එකසිය ගණනක් පිහිටුවා තිබුණි. අනුර බණ්ඩාරනායක මහතාගේ රෙකමදාරුව පිට මේ තැනැත්තා ආසන බල ප්‍රදේශයේ සම සංවිධායකවරයෙකු වශයෙන් පත් වී පැමිණියේ එවැනි වාතාවරණයකදීය.ඔහු මාතර ප්‍රදේශයට පැමිණෙන විට ප්‍රදේශයේ අය දැන හැඳින නොසිටි අතර පදිංචිය සඳහා තමන්ගේ ම යැයි නිවෙසක් හෝ යාන වාහන කිසිවක් හෝ ඔහු සතුව නොතිබිණි. ප්‍රදේශය තුළ ගමන් කරන ලද්දේ පාපැදියකිනි. දුර බැහැර ගමන් ගියේ හිතවතෙකුගේ රියක හෝ දුම්රියෙනි.සිය ඥාතියෙකුගේ කාමර දෙකක් හා සාලයකින් යුත් ඔහු පදිංචි නිවෙසේ ගෘහ භාණ්ඩ වශයෙන් තිබුණේ තනි පුද්ගල ඇඳන් දෙකක් හා වේවැල් පුටු හතරකි. කුස්සියේ පවා සෑහෙන තරම් හට්ටි වළං නොතිබුණු අතර විශේෂ අවස්ථාවන්හි හෝ ආගන්තුකයන් පැමිණි අවස්ථාවක කෑම උයන්න පිටස්තර නිවෙස්වලින් හට්ටි මුට්ටි ගෙන්වා ගැනීමට සිදු විය.නියම නිර්ධන පාන්තිකයෙකු මෙන් එදා පෙනුණු ඔහුට උදවු උපකාර කිරීම සඳහාත් ප්‍රදේශයේ ජනතාව හඳුන්වා දීම සඳහාත් බොහෝ පළපුරුදු දේශපාලනඥයන් ස්වේච්ඡාවෙන්ම ඉදිරිපත් වූහ. එයින් එක් අයෙකු විසින් (ප්‍රබල හා ජනපි‍්‍රය දේශපාලනඥයෙක්) සතියේ දින කිහිපයකට වරක් යාබද දිස්ත්‍රික්කයේ සිට පැමිණ ඔහුගේ නෑදෑ හිතවතුන් වෙත මේ නවක දේශපාලනඥයා කැඳවා ගෙන ගොස් ඔවුන් සමඟ සම්බන්ධකම් ඇති කර දෙන ලදී.ඊර්ෂ්‍යා ගතිගුණ1989 මැතිවරණය සඳහා මොහු ඉදිරිපත් වන විට ඔහු සතුව ප්‍රමාණවත් සම්පත් නොතිබුණ හෙයින් හිතවතුන් කිහිපදෙනෙක් ඔහුගේ මෑණියන්ද කැටුව ප්‍රදේශයේ ව්‍යාපාරිකයන් හා පක්ෂයට හිතවත් අයගෙන් මුදල් එකතු කිරීමක් පවා කරන ලදී.ක්‍රම ක්‍රමයෙන් සිය දේශපාලන කටයුතු තර කර ගත් මොහු සිය ඊර්ෂ්‍යා ගතිගුණ එළි දක්වමින් ප්‍රථමයෙන්ම ප්‍රදේශයේ ශාඛා සමිති සිය ගණනක් ඇති කරන ලද අහිංසක දේශපාලනඥයා කපා දමා 1989 මැතිවරණය සඳහා නාම යෝජනා ලබාගෙන දිස්ත්‍රික්කයෙන් තේරී පත් වූ එක් අපේක්ෂකයෙක් බවට පත් විය. එයින් නොනැවතුණු ඔහු තමාට වඩා සිය පක්ෂයෙන් ඡන්ද ලබාගත් තමාගේ දේශපාලන ස්ථාවරය ස්ථාපිත කර ගැනීම සඳහා උදවු උපකාර කළ දේශපාලනඥයාටද කැපිලි දැමීමට පසුබට නොවීය.මන්ත්‍රීවරයෙකු වූ පසු මොහු තුළ පුදුම සහගත වෙනස්කම් දක්නට විය. මන්ත්‍රී වරප්‍රසාද උපයෝගී කරමින් පක්ෂයේ දේශපාලනඥයන්ට උචිත නොවන සුඛෝපභෝගී ජීවිතයක් කරා ක්‍රම ක්‍රමයෙන් මොහු යොමුවන්නට විය. මන්ත්‍රී වරප්‍රසාද අනුව ලැබෙන වාහනය වශයෙන් මොහු තෝරා ගත්තේ ද දිස්ත්‍රික්කයේ බොහෝ මංමාවත්වල යා නොහැකි ඉහළම ගණයේ සුඛෝපභෝගී රථයකි. තමා සිටි නිවෙසින් ඥාතියෙකුගේ යැයි කියන තවත් නිවෙසකට ගිය මොහු ඒ නිවෙසේ උඩුමහලක් තනවා උඩුමහලේ රැඳෙන්නට වූ අතර මහජනතාව තමා හමුවීමේ අවස්ථාවන්ද සීමා කරන ලදී.පක්ෂයේ නව නායකත්වයට ක්‍රම ක්‍රමයෙන් සමීප වූ මොහු 1994 මැතිවරණයෙන් දිස්ත්‍රික්කයෙන් සිය පෙරමුණෙන් තේරී පත් වූ මන්ත්‍රීවරුන් පස් දෙනාගෙන් හතරවැන්නා විය. මොහු එවිට මහතැනගේ සුවච කීකරු ගෝලබාලයා වී සිටි නිසා ඉදිරියෙන් සිටි ජනපි‍්‍රය, දක්ෂ හා ප්‍රබල දේශපාලනඥයන් අභිභවා මොහුට අමාත්‍ය ධූරයක් මහතැන විසින් පිරිනමන ලදී.අමාත්‍යධූරය ලැබීමෙන් පසු මොහු තුළින් පරණ පාපැදි දේශපාලනඥයා වෙනුවට අමුතුම උද්ධච්ඡ සුඛෝපභෝගී දේශපාලනඥයෙක් බිහිවිය. වහාම සිය වාහනය වශයෙන් නවීනතම පන්නයේ ශීතකරණ ක්‍රමවලින් යුත් ජීප් රථයක් ලබා ගන්නා ලදී. ඔහු වටා ගැවසීමට ඔහු කියන ඕනෑම දෙයකට එහෙයි කියන පිරිසක් ඇතිකර ගන්නා ලදී.මේ අතරතුර තමාට ආරම්භයේදීම ඉතාමත් උදවු උපකාර කළ විශේෂයෙන්ම යාබද දිස්ත්‍රික්කයේ සිට සතියක කිහිප දිනකම සිය පුද්ගලික දේශපාලන කටයුතු පවා පසෙක ලා පැමිණ උදවු කළ ප්‍රබල දේශපාලනඥයාටත්, දිස්ත්‍රික්කයේ තමාට වඩා වැඩි ඡන්ද ලබාගත් දේශපාලනඥයන්ටත් සිය හිතවත් මහතැන ලවා අඩන්තේට්ටම් කිරීමටත්, ඔවුන්ව දේශපාලන කප්පාදු කිරීම්වලට ලක් කිරීමටත් මොහු වග බලා ගත්තේය. වරෙක යාබද දිස්ත්‍රික්කයෙන් පැමිණ තමාට උදවු උපකාර කළ ප්‍රබල දේශපාලනඥයා ජාතික දේශපාලනයෙන් ඉවතට තල්ලු කර ප්‍රාදේශීය මට්ටමින් හිරකර තැබීමට පවා මොහු උත්සාහ දැරීය.ඇමැතිවරයෙකු වීමෙන් පසු මොහු කරන කියන හැම දෙයකින්ම දක්නට ලැබුණේ නාස්තිය හා අනවශ්‍ය වියදම්ය. රුපියල් මිලියන ගණන් බදු ගෙවන අගනුවර උසස්තම සුඛෝපභෝගී ගොඩනැගිල්ලක තට්ටු කිහිපයක් මොහුට සිය කාර්යාලය පවත්වාගෙන යාමට අවශ්‍ය විය. සිය නිල නිවාසයෙහි උඩ තට්ටුවට නැගීම සඳහා මේ පාපැදි දේශපාලනඥයා රුපියල් මිලියන කිහිපයක රජයේ වියදමින් විදුලි සෝපානයක් සවිකර ගන්නා ලදී.මහතැනගේ සියලු වැරැදි වසා ගැනීමත් මහතැනට සුදුහුණු ගෑමත් මොහුගේ ප්‍රධානතම කාර්යය වන්නට විය. ඒ සඳහා ශ්‍රී ලංකාව ගැන මෙලෝ දෙයක් නොදන්නා සුද්දෙක් ගෙන්වා ගෙන සිය අමාත්‍යාංශයට අයත් ආයතනයකද ප්‍රතිපාදන රුපියල් මිලියන විශාල ප්‍රමාණයක් වියදම් කර මහතැන ගැන පොතක්ද ප්‍රකාශයට පත් කරන ලදී.වරක් සිය මෑණියන් ප්‍රදේශයේ නගරාධිපතිනිය කිරීමට මොහු දැරූ උත්සාහය ව්‍යාර්ථ වූයේ සිය පක්ෂයේම වෙනත් අපේක්ෂකයෙකු ඇයට වඩා වැඩි මනාප සංඛ්‍යාවක් ලබා ගැනීම නිසාය. ඉන්පසුව පැවති ඊළඟ පළාත් පාලන මැතිවරණයේදීද වැඩිම මනාප සංඛ්‍යාවක් ලබාගත් අපේක්ෂකයා වෙනුවට තමන්ගේ හෙංචයියෙක් නගරාධිපති කිරීමට මොහු දැරූ උත්සාහය ව්‍යාර්ථ වූයේ අමාත්‍ය ගජධීර මහතාත් වැඩි මනාප ලබාගත් අපේක්ෂකයාත් ඔවුන්ගේ හිතවතුනුත් නගර සභා භූමියේ පැවැත්වූ උපවාසයක් නිසාය.කුලවාදයවර්තමාන ජනාධිපතිතුමාගේ 2005 මැතිවරණ ව්‍යාපාරය ගැන මොහු මාධ්‍ය තුළින් නොයෙකුත් ප්‍රකාශන නිකුත් කරන ලද නමුත් ඒ සඳහා දිස්ත්‍රික්කය තුළ කරන ලද කිසිම දෙයක් නොමැත. 2004 මහා මැතිවරණය සඳහා මොහු වාහන විශාල සංඛ්‍යාවක් ද මැතිවරණ කටයුතු කිරීම සඳහා සිය නිවසෙත් ප්‍රදේශයේ තවත් නිවෙස් කිහිපයකින් විශාල පිරිසක් යොදා කටයුතු කළ නමුත් 2005 ජනාධිපතිවරණයේ දී එවැනි වාහන දක්නට නොලැබුණු අතර අඩු තරමින් සිය නිවසේ හෝ ඒ සඳහා සේවක පිරිසක් යොදවා නොතිබිණි.අතීත ද්‍රෝහීකම් පවා නොතකා ජනාධිපතිතුමා මොහුට රජයේ ඉහළම පෙළේ අමාත්‍ය ධුරයක් පිරිනමන ලදී. ඒ තුළින්ද මොහු කළේ ජනාධිපතිතුමාට බොහෝ කලක් සිට සම්බන්ධකම් පැවති රාජ්‍යයන්ට විරුද්ධව යමින් ඔවුන් සමඟ පැවති මිත්‍රත්වය සූක්ෂම ලෙස පළුදු කිරීමට කටයුතු කිරීමය. ජනාධිපතිතුමා විශේෂ අවධානය යොමු කර ඉදිකර ගෙනයන හම්බන්තොට වරාය ව්‍යාපෘතිය අඩපණ කර දැමීමට කටයුතු කිරිම මොහුගේ තවත් වෑයමක් විය.ඒ සම්බන්ධයෙන් මොහු මෙසේ ක්‍රියා කළේ සිංගප්පූරු වරාය අධිකාරීන්ගෙන් පෝෂණය ලැබූ නිසා යැයිද රාවයක් පවතී. වරාය පිළිබඳ ඔහුගේ ක්‍රියාකලාපය ගැන සෑහීමකට පත් නොවූ නිසාත්, මිත්‍ර රටවල් සමග පැවති දිගුකාලීන මිත්‍රත්වය පළුදු කිරීමට මොහු ක්‍රියා කළ නිසාත් ජනාධිපතිතුමා මොහුව ඔහු දැරූ අමාත්‍යාංශයෙන් පහ කරන ලදී.පක්ෂයේ ජ්‍යෙෂ්ඨයන්ගේ ඉල්ලීම මත මොහුට වෙනත් අමාත්‍යාංශයක් ලබාදීමට ජනාධිපතිතුමා කැමති වූ විට මොහුද එයට එකඟ විය. දිවුරුම් දීමට පැමිණීමට පොරොන්දු වූ මොහු එම පොරොන්දුව කඩකර තමා දැඩි ලෙස විවේචනය කළ මුදල් වංචා හා දූෂණ චෝදනා ඉදිරිපත් කරමින් අල්ලස් කොමිසමට පවා පැමිණිලි කළ විපක්ෂ නායකවරයා සමඟ එකතු විය. මොහු තමාට පිළිගන්වන ලද එම අමාත්‍යාංශය පොරොන්දු කඩ කරමින් භාර නොගත්තේ කුලවාදය මුල් කරගෙන බව සමහරු කියති. මක්නිසාද යත් එම අමාත්‍යාංශය මගින් සෙත සැලසිය හැක්කේ ලංකාවේ ජීවනාලිය බඳු වූ ඔහු පි‍්‍රය නොකරන ලංකාවේ අති බහුතර කුලයට නිසාය.එතැන් පටන් මොහුගේ රාජකාරිය වී ඇත්තේ විදේශ ගැති ආකල්පයකින් යුක්තව විපක්ෂ නායකයා අනුගමනය කරමින් ජනාධිපතිතුමාට හා ඔහුගේ පවුලේ අයට මඩ ගැසීමය. මොහුගේ මඩ චෝදනා සියල්ල හුදෙක් හිතේ මවාගත් අභූ®ත චෝදනා විය. ඒ කිසිවක් සනාථ කිරීමට ඒවා ඔප්පු කරන ලෙස අභියෝග පිට අභියෝග කර තිබියදීත් මොහුට නොහැකි වී ඇත.නෝර්වේ ජාතිකයන්ට සැල්මන් කන මෝඩ සුද්දන් යැයි වරක් බැණ වැදුණු මොහු යුද්ධය ගැන අනුගමනය කළේ ඉතාමත් නින්දිත දේශද්‍රෝහී ප්‍රතිපත්තියකි. යුද්ධය කිසිදාක ජයගත නොහැකි රටේ සම්පත් කාබාසිනියා කරන සොල්දාදුවන්ගේ ජීවිත බිලිදෙන ක්‍රියාවක් බව පාර්ලිමේන්තුවේදීත් ඉන් පිටතදීත් මොහු විවාද කරන ලදී.තමිල් සෙල්වන් හා අනිකුත් කොටි නායකයන්ට උතුරේ සිට නැගෙනහිරට යාමටත් වෙනත් ස්ථානවලට යාමටත් රනිල් වික්‍රමසිංහ රාජ්‍ය කාලයේ ලබා දුන්නාක් මෙන් හෙළිකොප්ටර් යානා ලබාදෙන ලෙස මොහු කරන ලද දැඩි ඉල්ලීම ආරක්ෂක අමාත්‍යාංශයේ ලේකම්තුමා විසින් සම්පූර්ණයෙන්ම ප්‍රතික්ෂේප කළ නිසා එතැන් පටන් ආරක්ෂක අමාත්‍යාංශ ලේකම්තුමා මොහුගේ දැඩි විවේචනයට හා අභූත චෝදනාවලට ලක්්වූ පුද්ගලයෙක් බවට පත් විය.හිටපු හමුදාපති මොහුගේ දැඩි හා සීමාවක් නොමැති විවේචනයට ලක් විය. ඔහු ගැළවීමේ හමුදාව මෙහෙයවීමට පවා නුසුදුස්සෙකු බව ප්‍රසිද්ධියේ කියා පෑවේය. තමිල් සෙල්වන් ගුවන් හමුදාව මගින් ඝාතනය කළ විට ඒ ගැන මොහු පළ කළේ ඔහුගේ අප්‍රසාදයයි. ප්‍රභාකරන් ඝාතනය කර යුද්ධය අවසන් කළ විට මුදාගත් ද්‍රවිඩ ජනතාව වහාම නැවත පදිංචි කරවන ලෙස මොහු උද්ඝෝෂණය කළේය.ඔවුන් සිර කඳවුරුවල තබාගෙන එම ප්‍රදේශවල සිංහල ජනයා පදිංචි කරවීමට රජය උත්සාහ දරන බවට මොහු චෝදනා කළේය. ප්‍රභාකරන් මැරුවත් තවත් සිය ගණනින් ප්‍රභාකරන්ලා බිහි වනු ඇතැයි මොහු අනාවැකිද පළ කළේය. වැල්වැටිතුරේ ප්‍රදේශය ප්‍රකටව සිටි පුද්ගලයෙකුට මොහුගේ මාමණ්ඩිය වන ඥාති සබඳකමක් තිබෙන නිසා වැල්වැටිතුරේ ප්‍රභාකරන්ටත් මොහුටත් ඥාති සබඳකම් ඇති බවත්, ඔහු මෙසේ ක්‍රියාකරන්නේ මේ හේතුන් නිසා බවත් සිය ගම් ප්‍රදේශයේ බොහෝ දෙනා කියන කතාවකි.එස්. බී. දිසානායක මහතා හඟුªරන්කෙත මාළිගාවක් තනා ඇති බව මොහු දැඩි ලෙස චෝදනා කරන ලදී. 2001 මැතිවරණයේ මොහු ගෙන හැර දැක් වූ ප්‍රධානම චෝදනාව මෙය විය. පාපැදියක ගමන් කරමින් දේශපාලනය පටන් ගත් මොහු මෑතකදී පාණදුර ප්‍රදේශයේ අති සුඛෝපභෝගී මාලිගාවක් වැනි නිවෙසක් තනා අති බව කියැවෙන අතර, එම මාලිගාවේදී මෑතකදී ජනාධිපතිතුමාට වෛර කරන ඊර්ෂ්‍යා කරන දේශපාලනඥයන් ගෙන්වා සාදයක් පැවැත් වූ බවද කියැවේ.මෙවැනි මාලිගාවක් තැනීමටත් ජනාධිපතිතුªමාට හා රජයට විරුද්ධ වෙබ් අඩවි පවත්වාගෙන යෑමටත්, ඔහු දැනට දරන සුඛෝපභෝගී ජීවිතය ගත කිරීමටත්, මුදල් ලැබෙන්නේ කොහින්දැයි යන්න ප්‍රදේශයේ සැවොම නඟන කාලෝචිත ප්‍රශ්නයක් වී ඇත. මෙය සාමාන්‍ය නිවෙසක් බවත් සිය සොහොයුරාගේ බවත් මොහු ප්‍රදේශයේ සිය හිතවතුන්ට පවසා ඇතැයි වාර්තා වේ. මේ කියන සොහොයුරා මියගොස් දැන් වසර හතරක් වන්නේය. ඔහු මියගියේ 2005 ජනාධිපතිවරණ මැතිවරණ සමයේදීය.ලෝකල් ගොබෙල්ස්රාජ්‍ය දේපළ නාස්තිය හා දුෂ්ප්‍රයෝජන ගැන බෙරිහන් දෙන මොහු ප්‍රබල අමාත්‍යවරයෙකුව සිටි මෑත යුගයේදී ප්‍රදේශයට පැමිණෙන දිනයන්හි පාරේ රථ වාහන හැසිරවීම සඳහා සිය ගණනක් පොලිස් නිලධාරීන් යොදවන ලදී. පාර පීරාගෙන මොහු පැමිණියේ වෙඩි නොවඳින අති සුඛෝපභෝගී රථයක වූ අතර ඒ වටා කොමාන්ඩෝ භටයන් ගෙන් සමන්විත ඩිෆෙන්ඩර් හා අනිකුත් වර්ගයේ ජීප් රථ කිහිපයක්ද විය.රාජ්‍ය දේපළ අනිසි ලෙස හා දූෂමාණ ලෙස පරිහරණය කළ එකම අමාත්‍යවරයා මොහු යැයි කීමද නිවැරැදිය. මොහුගේ දැන් එකම ක්‍රියාව වී ඇත්තේ දූෂමාණ ආරංචි පැතිරවීමත්, ජනාධිපතිතුමා හා ඔහුගේ පවුලේ උදවිය පිළිබඳ බේගල් කියා පෑමත්ය. රජය මගින් මේ චෝදනා ඔප්පු කරන ලෙස අභියෝග පිට අභියෝග කර ඇතිමුත් මොහුට ඒවා නොඇසෙන්නේය.මක් නිසාද යත් මොහු දැන් තැත් කරන්නේ බේගල් හා දූෂමාණ ආරංචි ජර්මානු ජාතිකයන් අතර ප්‍රචලිත කරමින් ලෝක විනාශයකට මග පෑදූ ගොබෙල්ස් මෙන් ලෝකල් ගොබෙල්ස් වීමටය. ඊර්ෂ්‍යාව වෛරය සිය ගතේ දුවන ලේ මෙන් පිරී ඇති මොහුට ඇති එකම පරමාර්ථය මේ රට කුරිරු ත්‍රස්තවාදයෙන් මුදා රට එක්සේසත් කර විශාල සංවර්ධන ක්‍රියාදාමයන් සඳහා රට හොබවමින් සිටින ජනාධිපතිතුමා නැති භංග කර දැමීමය.මේ පැපැදි දේශපාලනඥයා (දැන් කෝටිපති දේශපාලනඥයා) කවුදැයි ඔබ දන්නවාද ? විදුලි සංදේශ ටෙලිකොම් බවට පත්වීමත් සමග විශාල මුදල් ගනුදෙනු සිදු වූ බව එම ක්ෂේත්‍රයේ සියලු දෙනා එදා දැන සිටියේය. ජපන් ජාතික ටෙලිකොම් ප්‍රධාන විධායක ලවා ක්‍රෙඩිට් කාඩ් එකක් ලබාගෙන පිටරටදීත් මෙරටදීත් තමන්ටත්, ආශ්‍රය කරන තරුණ පිරිසටත් අවශ්‍ය දෑ මිලට ගත් එකම ඇමැතිවරයා කවුදැයි ඔබ දන්නවාද ?</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=n1001111</link>
    <topic>යාපනය ආරක්ෂක සේනා මූලස්ථානයට ආ ප්‍රථම රාජ්‍ය නායකයා</topic>
    <author>ජයසිරි මුණසිංහ හා ධනුෂ්ක ගොඩකුඹුර යාපනයේ පලාලි සිට....</author>
    <content>තිස් වසරක් තිස්සේ අප මාතෘ භූමිය වෙළාගත් කුරිරු ත්‍රස්තවාදය මුලිනුපුටා දමා රට දැය, ජයගත් අභීත නායකයා ලෙස යාපනය අර්ධද්වීපයේ ජනතාව හමුවීමට ඊයේ (10) උදේ එහි ගිය ජනාධිපති මහින්ද රාජපක්ෂ මහතාට එහි ජනතාවගෙන් දැඩි භක්ත්‍යාදරයෙන් යුත් උණුසුම් පිළිගැනීමක් හිමිවුණි.බාල, තරුණ, මහලු කිසිදු වයස් භේදයකින් තොරව ජනාධිපතිවරයා පිළිගත් ඔවුහු නෙක වර්ණ මල් මාලා පළඳවා මල් කළඹ පිරිනමා තිලක තබා සහ සාම්ප්‍රදානුකූල උතුරු සළු පළඳා ඒ මහතා පිළිගැනීමට පොරකෑහ.පලාලි ආරක්ෂක බළ සේනා මූලස්ථාන පිවිසුමේ දී ජනාධිපතිවරයා වෙනුවෙන් හමුදා උත්තමාචාරයක් පැවැත්විණි. අනතුරුව එම භූමිය අසල පිහිටි රණවිරු ස්මාරකය වෙත පිය නැඟූ ජනාධිපතිවරයා මල් කළඹ තැම්පත් කර දැය වෙනුවෙන් දිවිපිදූ රණවිරුවන්ගේ ගුණ සිහිපත් කිරීමට අමතක නොකෙළේය.තිස් වසරක් පුරා පැවැති මහා විනාශකාරී යුද්ධය සාර්ථකව නිමා කළ දැයේ අභිවෘද්ධිය පැතූ® ආරක්ෂක සේනා සාමාජිකයෝ ආදරයෙන්, සෙනෙහසින් සහ ගෞරවයෙන් ඇමතීමට ජනාධිපතිවරයා ක්‍රියා කෙළේය.ඒ යාපනය ආරක්ෂක බල සේනා මූලස්ථානයේදීය. ඊට ඒකාබද්ධ ආරක්ෂක මාණ්ඩලික ප්‍රධානී සහ ගුවන් හමුදාපති එයාර් චිෆ් මාර්ෂල් රොෂාන් ගුණතිලක, යුද හමුදාපති ලුතිනන් ජෙනරාල් ජගත් ජයසූරිය, නාවික හමුදාපති රියද් අද්මිරාල් තිසර සමරසිංහ, පොලිස්පති මහින්ද බාලසූරිය, යාපනය ආරක්ෂක සේනා මූලස්ථානයේ ආඥාපති මේජර් ජනරාල් එල්. බී. ආර්. මාර්ක් මහත්වරුද එක්ව සිටියහ.මේ හමුවෙන් අනතුරුව යාපනය පේදුරුතුඩුව ප්‍රධාන මාර්ගයේ ස්ටැන්ලි පාරේ පිහිටි යාපනය ශ්‍රී නාග විහාර බෞද්ධ මධ්‍යස්ථානය වෙත ගිය ජනාධිපති මහින්ද රාජපක්ෂ මහතා සමාජ ආරක්ෂණ හා සමාජ සුබසාධන ඇමැති ඩග්ලස් දේවානන්ද, එක්සත් ජාතික පක්ෂයේ් හිටපු ජාතික සංවිධායක එස්. බී. දිසානායක මහත්වරු බෞද්ධ ආගමික වතාවත්වලට එක් වූහ.නාග විහාරාධිපති මීගහජදුරේ ඥාණරතන හිමි ප්‍රධාන මහා සංඝරත්නය මේ වතාවත් සිදු කළහ. ඉන් අනතුරුව බෞද්ධ මධ්‍යස්ථානය අසලට රැස්ව සිටි තරුණ තරුණියන් පිරිසකගේ නොමද ගෞරවයට පාත්‍ර වූ ජනාධිපතිවරයා ඉන් නික්ම යාපනය මහ නගර සභාව වෙත රථ පෙරහරෙන් ගමන් කෙළේය. මඟ දෙපස රැස්ව සිටි අති විශාල ජනතාව දැක සතුටට පත් ජනාධිපතිවරයා හදිසියේම සිය රථය නවතා ඔවුන් සමඟ මද වේලාවක් සුහද කතාබහක නිතර වීමටද අමතක නොකෙළේය.එය කිසිවෙටෙකත් මඟ දෙපස රැස්ව සිටි පිරිස බලාපොරොත්තු වූවක් නොවේ. විනාඩි 10 කට වඩා වැඩි වේලාවක් එම ජනතාව සමඟ කතාබහ කළ ජනාධිපති මහින්ද රාජපක්ෂ මහතා අනතුරුව යාපනය මහ නගර සභාව වෙත පිය නැගූහ. එහිදී නගරාධිපතිනි යෝගේෂ්වරී පත්ගුණරාජා මහත්මිය විසින් සාම්ප්‍රදායික උතුරු සළු හා මල් මාලා පළඳා එතුමා පිළිගනු ලැබූවාය.එතැන් පටන් ඓතිහාසික මීටර් 500-600 ක පමණ දුරක් මඟ දෙපස රැඳි ජනතාවගේ උණුසුම් පිළිගැනීම් මත පැමිණි ජනාධිපතිවරයා ප්‍රමුඛ සම්භාවනීය පිරිසට ආශීර්වාද පතා ශිව ශ්‍රී මහදේවන් කුරුක්කල්තුමා ප්‍රමුඛ පිරිස විශේෂ ආගමික වතාවත් සිදු කළහ. ඉන් අනතුරුව යාපනය රදගුරු නිවස වෙත ගිය ජනාධිපතිවරයා යාපනය රදගුරු ආචාර්ය තෝමස් සවුන්ද්‍රනායගම් හිමිපාණෝ බැහැදුටුවහ.එහිදී උන්වහන්සේගේ ආශිර්වාද ලැබූ ජනාධිපතිවරයා යාපනය දිස්ත්‍රික්කයේ අධ්‍යාපන තත්ත්වය ඉහළ නැංවීමට සෘජුවම බලපාන තීන්දු කිහිපයක් ගත්තේය. රදගුරු හිමිපාණන්ගේ ඉල්ලීමක් පරිදි යාපනය ශුද්ධ වූ පවුලේ කන්‍යාරාමය, ජාතික පාසලක් ලෙස නුදුරේදීම උසස් කෙරෙනු ඇත. නැවැති පදිංචි කිරීම සම්බන්ධව පවතින ගැටලුවලට තිරසාර විසඳුම් ලබාදීමට ජනාධිපතිවරයා මෙහිදී පොරොන්දු වූහ.ඉන් ඉනතුරුව යාපනය මහජන පුස්තකාලය නැරැඹීමට ගිය ජනාධිපතිවරයා එම පළාත්වාසීන් විසින් මානූෂීය හැඟීම් සහ සිතුවිලි පිළිබඳව අවබෝධයක් ලබා ගත්තේය. එළැඹෙන ජනාධිපතිවරණයේ ජය සහතික කෙරෙන දැවැන්ත ජනතා රැළිය පැවැති යාපනය, දුරෙයප්පා ක්‍රීඩාංගණය වෙත ගිය ජනාධිපතිවරයා හට එහිදී ද ලැබුණේ ඉහළ ජනතා පිළිගැනීමකි.එම හමුව අමතා දමිළ බසින්ද ජනතාව ඇමැතිමට ජනාධිපතිවරයා කටයුතු කෙළේය. ඉන් වඩාත් සතුටට පත් ජනතාව වෙට්රි...! වෙට්රි...!! ජනාධිපතිතුමා යැයි පී‍්‍රති ඝෝෂා නැගූ®හ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=n1001112</link>
    <topic>රාජ්‍ය සේවකයනටරුපියල් 2500කින්පඩි වැඩි වෙයි</topic>
    <author/>
    <content>රාජ්‍ය සේවක වැටුප රුපියල් 2500කින් වැඩි කිරීමට ජනාධිපති මහින්ද රාජපක්ෂ මහතා කටයුතු යොදා ඇත.මෙම වැටුප වැඩිවීම දැනට ලබා දෙන සියලු දීමනාවලට අමතරව ලැබේ.මෙම වැටුප වැඩිවීම ආරක්ෂක හමුදා , පොලිස් සහ සියලු රාජ්‍ය සේවකයන්ට හිමි වෙයි.මෙම වැටුප් වැඩිවීම ලබන අය වැයෙන් ගෙවීමට තීරණය කර තිබේ. ඒ සඳහා සියලු කටයුතු සැලැසුම් කරමින් පවතින බව ජනාධිපති කාර්යාලය ප්‍රකාශ කරයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=n1001113</link>
    <topic>කුමන අසත්‍ය ප්‍රචාර ගෙන ගියත්මගේ සහාය ජනපතිටයි</topic>
    <author>නුවන් කොඩිකාර සහ මහින්ද අලුත්ගෙදර මඩකලපුවේ සිට</author>
    <content>කවුරු, කුමන අසත්‍ය ප්‍රචාරයන් ගෙනගියද, තමන්ගේ සහාය ඉදිරියටත් ජනාධිපති මහින්ද රාජපක්ෂ මහතාට පමණක් බව නැඟෙනහිර ප්‍රධාන ඇමැති සිවනේෂන්තුරෙයි චන්ද්‍රකාන්තන් මහතා පැවැසීය. තමන්වත් නොදන්නා අභූ®ත ප්‍රචාර ඇතැම් කොටස් රටපුරා ගෙනයන බවත්, එහි කිසිදු සත්‍යතාවක් නොමැති බවත් හෙතෙම කීවේය.දේශපාලන වශයෙන් බංකොලොත් පිරිස් ගෙනයන ප්‍රචාර දැඩි පිළිකුලෙන් හෙළාදකින බවද ඒ මහතා කීය.ජනාධිපති මහින්ද රාජපක්ෂ මහතාට සහාය පළකරමින්මඩකළපුව මහත්මා ගාන්ධි චතුරස්‍ර භූ®මියේ ඊයේ (10) පැවැති ජන රැලිය අමතමින් මහ ඇමැතිවරයා එසේ ප්‍රකාශ කෙළේය.දෙමළ ජනතාවට සැබෑ නිදහස ලබාදුන් එකම නායකයා වත්මන් ජනාධිපති මහින්ද රාජපක්ෂ මහතා බව පවසන සිවනේෂන්තුරෙයි චන්ද්‍රකාන්තන් මහතා දෙමළ ජනතාව සැමදා එතුමන් සමඟ බවද කීවේය.ජනාධිපතිවරයා සහ තමන් අතර තිබෙන සහෝදරාත්මක බැඳීම කටකතා මඟින් බිඳහල නොහැකි බවද ඒ මහතා කීය. ජනාධිපතිතුමාගේ ජයග්‍රහණය නියත බවත්, ඒ සඳහා උපරිම දායකත්වය මඩකළපුවෙන් ලබාදෙන බවත් සඳහන් කෙළේය.  </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=n1001114</link>
    <topic>යළි ගොඩ නැඟෙන රට ඉදිරියේසියලු රාජ්‍ය සේවකයන් මා සමගයි</topic>
    <author/>
    <content>දිනූ මවුබිමේ නිදහස හා ගෞරවය රැකගෙන අභිමානවත් ශ්‍රී ලංකාවක් යළි ගොඩනඟන්නට රාජ්‍ය සේවයේ සියල්ලන් තමා සමඟ අත්වැල් බැඳගනු ඇතැයි ජනාධිපති මහින්ද රාජපක්ෂ මහතා විශ්වාසය පළ කරයි.රට නැඟුමට ගෞරවාන්විත රාජ්‍ය සේවක දායකත්වය අගය කරන බව පවසමින් නිකුත් කර ඇති නිවේදනයකින් එසේ කියා සිටින ජනාධිපතිතුමා, ඉදිරි දශකයේ දී යළි ගොඩනැඟෙන මවු බිම වෙනුවෙන් රාජ්‍ය සේවකයන් ගෙන් ලැබෙන දායකත්වය මිල කළ නොහැකි බව ද පවසයි.රාජ්‍ය සේවකයන් වෙනුවෙන් ජනාධිපතිවරයා නිකුත් කර ඇති එම නිවේදනයේ මෙසේ ද දැක්වේ.ඔබේත්, මගේත් මාතෘභූමිය එක්සේසත් කිරීම සඳහා ත්‍රිවිධ හමුදා, පොලිස්, සිවිල් ආරක්‍ෂක සේම සෞඛ්‍ය, අධ්‍යාපන සහ ඒකාබද්ධ සේවා, සියලු අමාත්‍යාංශ, දෙපාර්තමේන්තු, සංස්ථා, ආයතනවල සේවකයන් වශයෙන් රජයේ සේවකයන් ලෙස ඔබ ලබාදුන් සහයෝගය වෙනුවෙන් ප්‍රථමයෙන් ම ඔබ සැමට මම මුළු මහත් ජාතියේම කෘතඥතාව මේ සමඟ පිරිනමමි.ඔබ අද අපගේ ගෞරවයට පාත්‍ර වුවද, කලක ඔබත්, රාජ්‍ය සේවයත් ඉතා පහත් අඩියකට පත්කර තිබූ බව ඔබට මතක ඇතැයි සිතමි. මේ රටේ රාජ්‍ය සේවය ඉතා අකාර්යක්‍ෂම හා වංචනික බවත්, එය අහෝසි කළයුතු බවත්, දශක ගණනාවක් තිස්සේ නොයෙක් ආණ්ඩු දැරූ මතය විය.දශක ගණනාවක් එයින් අපහසුතාවට පත්වූයේ ඔබය. එම මතයෙන් වක්‍රව කියවුණේ ඔබගේ සේවය සහ වෘත්තියෙන් රටට වැඩක් නැති බවය. එහෙත් මම කිසිදු විටෙක එබඳු මතයක් නොදැරුවෙමි. මේ රටේ රාජ්‍ය සේවය කෙරෙහි විශ්වාසය තැබූ මම, එකම රාජ්‍ය ආයතනයක් වත්, ජාතික සම්පතක් වත් විකුණන්නට ඉඩ නොතබා රැක ගත්තෙමි.එසේම වසා දමා තිබූ ආයතන ගණනාවක් විවෘත කොට ඒවා කාර්යක්‍ෂම ආයතන බවට පත් කළෙමි. එමඟින් ඔබගේ රැකියාවේ සුරක්‍ෂිතභාවය පමණක් නොව ඔබගේ ආත්ම ගරුත්වය ද රැක දීමට මා හට හැකි වුණි.එසේම රාජ්‍ය සේවය ලක්‍ෂ 06 සිට ලක්‍ෂ 03 දක්වා අඩුකොඩ කප්පාදුවට ලක්කිරීමට කලින් පැවති එක්සත් ජාතික පක්‍ෂ ආණ්ඩුව බරපතළ තීරණයක් ගෙන තිබිණි. මේ රටේ කිසිදු පුරවැසියෙකුට එම යුගයේ රජයේ ආයතනයක රැකියාවක් ලබාගැනීමට නොහැකි විය.එහෙත් ගෙවී ගිය වසර හතරේ දී රජයේ සේවයේ රැකියා ලක්‍ෂ ගණනක් සම්පාදනය කරන්නට මා හට හැකි විය. රාජ්‍ය සේවය කප්පාදු කරනු වෙනුවට, එය ලක්‍ෂ 06 සිට 12 දක්වා වැඩි කළෙමි. එසේ කෙළේ ජාත්‍යන්තර ආර්ථික අර්බූදය, තෙල් අර්බූදය, ආහාර අර්බූදය, ත්‍රස්තවාදී අර්බූදය යන සිව් මහා අර්බූද හමුවේ ය.ලෝකයේ බලවත්ම රටවල් සේවකයන් රැකියා ආයතන වලින් ඉවත් කරද්දී, මේ රටේ කිසිදු රාජ්‍ය සේවකයකු ගේ රැකියා අහිමි වන්නට මම ඉඩ නොතැබුවෙමි. දැන් ඔබගේ රැකියාවේ අවිනිශ්චිත බව දුරු කොට ඇතුවා පමණක් නොව, රැකියාව සඳහා දුම්රියේ, බසයේ ගමන් කිරීමේ අවදානම ද තුරන් කොට තිබේ. මේ සියල්ල සේම දායක විශ්‍රාම වැටුප් ක්‍රමය අහෝසි කොට පැරණි විශ්‍රාම වැටුප් ක්‍රමය නැවත ස්ථාපිත කිරීමට කටයුතු කළෙමි.රාජ්‍ය සේවකයන්ට අඩු පොලියට නිවාස හා දේපළ ණය කඩිනමින් ලබාදීමට අවශ්‍ය පියවර ගත්තෙමි. රාජ්‍ය සේවකයන්ගේ පඩි වැඩි කළ අතර, ජීවන අංක දීමනාව අඛණ්ඩව ගෙවීමට ද කටයුතු කළෙමි. අග්‍රහාර රක්‍ෂණයෙන් වැඩි ප්‍රතිලාභ ලබා දෙන්නට කටයුතු කරමින්, දරු ප්‍රසූතියෙන් පසු දුන් මාස 06 නිවාඩුව වසරක් දක්වා දීර්ඝ කළේ සෙනෙහැති දරු පවුලක් ගොඩනැඟීම සඳහා ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=n1001115</link>
    <topic>මගේ දුව උපේක්ෂා දේශපාලනයට විකුණනවා</topic>
    <author/>
    <content>‘’මගේ දුව පබා යම් පුද්ගලයකු දේශපාලන වාසිතකා විකුණනවා’’ යැයි උපේක්ෂා ස්වර්ණමාලිගේ (පබා) මව ප්‍රකාශ කරයි.අපි එදා සිටම මහින්ද රාජපක්ෂ ජනාධිපතිතුමාට හිතවත්. අපට නිදහසේ පාරක බැහැලා යන්න සැලැස්සුවේඑතුමා’ බව පබාගේ මව වන නිර්මලී ද සිල්වා කියා සිටී. මේ සම්බන්ධයෙන් දිනමිණට විශේෂ ප්‍රකාශයක් කරන ඇය මෙසේ ද ප්‍රකාශ කරයි. ‘මගේ දුව උපේක්ෂාට නිළියක් ලෙස ජනප්‍රිය වන්න ‘පබා’ ටෙලි නාට්‍යයෙන් ස්වාධීන රූපවාහිනිය බොහෝ උපකාරී වුණා.ඇය රඟපෑමට දක්ෂයි. ඔය ළමයා දේශපාලනය කියන්නේ මොකක්ද කියලාවත් දන්නේ නෑ. පක්ෂයක පාට මොකක්ද කියලාවත් දන්නේ නෑ. දේශපාලනය පිළිබඳව ප්‍රශ්න පහක් අහන්න, ඒ ළමයා උත්තර දෙන්න දන්නේ නෑ. එහෙම ළමයෙක්ව අට පාස්වෙච්ච නැති පුද්ගලයෙක් අපෙන් පැහැර ගත්තා. අද උපේක්ෂාට මට කතා කරන්නවත් දෙන්නේ නෑ.ඔය පුද්ගලයාට කැස්බෑණ ආසන සංවිධායකකම දෙනවා කියලා එ.ජා.පයේ නායකයෙක් පොරොන්දු වෙලා තියෙනවා. ඒකට හිලව්වට මගේ දුව උපේක්ෂාව අද එජාපයට විකුණලා. ඒ ළමයා දන්න දේශපාලනයක් නෑ.කතා කරන කොට ගැහෙනවා. ගොත ගහනවා, මේවා මේ එජාපයේ ඉන්න බලයට කෑදර මිනිස්සු කරන කැත වැඩ. නළු නිළියන් සියල්ල අද මහින්ද රාජපක්ෂ මහත්තයට සහයෝගය දක්වනවා. මේ ළමයට පිස්සුවද මන්දා කොහේද යන මිනිහෙකුට සහයෝගය දක්වන්නේ. දුවව ජනරාල්ගේ වේදිකාවට ගේන්නේ තර්ජනය කරලායි. ඒ ළමයා දැන් අසරණයි.ජනාධිපතිතුමාට පින් සිද්ධ වෙනවා මේ ළමයාව මෙතනින් බේරා දෙන්න. ඒ ළමයාව අද අර නැහැදිච්ච අට පාස් නැති පුද්ගලයාගේ හිරකාරියක් වෙලා. අපි හැමදාම ශ්‍රී.ල.නි.පයට හිතවත් අය. පසුගිය ඡන්දවලදී අපි අපේ ඡන්දය දුන්නේ සන්ධානයට මේ පාර ඡන්දය දෙන්නේ මහින්ද මහත්තයට.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=n1001116</link>
    <topic>ශිව ගීතා ප්‍රභාකරන් සල්ලිවලටමඩකළපු ජනතාවම පාවා දුන්නා</topic>
    <author>නුවන් කොඩිකාර සහ මහින්ද අලුත්ගෙදර මඩකළපුවේ සිට</author>
    <content>තමන්ට අභිමානය ලබාදුන් ටී. එම්. වී. පී. පක්ෂයත්, මඩකළපු ජනතාවත්, ශිවගීතා ප්‍රභාකරන් මුදලට පාවාදුන් බව නැඟෙනහිර ප්‍රධාන ඇමැති සිවනේෂන්තුරෙයි චන්ද්‍රකාන්තන් මහතා පැවැසීය. ඇය කළ ක්‍රියාවට දෙමළ ජනතාවගෙන් කිසදු සමාවක් නොලැබෙන බවද හෙතෙම කීය.ජනාධිපති මහින්ද රාජපක්ෂ මහතාට සහය පළකරමින් මඩකළපුව මහත්මා ගාන්ධි චතුරස්‍රයේ ඊයේ (10) පැවැති ජන රැලිය අමතමින් ප්‍රධාන ඇමැතිවරයා එසේ පැවසීය.ශිවගීතා ප්‍රභාකරන් මහත්මිය ජනතාව අතර ප්‍රසාදයක් ලබාගත්තේ තම පක්ෂය හරහා බවත්, පක්ෂයට ද්‍රෝහිවෙමින් යෑම ලැජ්ජාසහගත බවද හෙතෙම කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=n1001117</link>
    <topic>ෆොනීගේ පූජාවට 500ක් වත් නෑ</topic>
    <author/>
    <content>දඹර අමිල හිමියන්ගේ ප්‍රධානත්වයෙන් කොළඹ විහාරමහා දේවි උද්‍යානයේ දී පෙරේදා (09) පැවැති රණහංස අභිෂේක පූජාවට මහා සංඝරත්නය දස දහසකට පමණ ආරාධනා කොට තිබුණත් සහභාගි වී ඇත්තේ පන්සියයකටත් අඩු සංඛ්‍යාවකි.විශ්‍රාමික ජනරාල් සරත් ෆොන්සේකාගේ ජනාධිපතිවරණ ව්‍යාපාරයට ආශීර්වාද කිරීම සඳහා පැවැති මෙම රණ හංස පූජාවට එ.ජා.ප නායක රනිල් වික්‍රමසිංහ මහතා හෝ වෙනත් ප්‍රධාන පෙළේ කිසිදු එ.ජා.ප නායකයකු සහභාගි වී නොමැත. එ.ජා.ප නායකයකු පැමිණෙන තෙක් වැඩසටහනප්‍රමාද කළත් එය අවසන් වන තෙක්ම කිසිවකු පැමිණ නැත. සවස් භාගයේ දී පැවැති මෙම ආගමික වැඩසටහනට වැඩම කළ ස්වාමීන් වහන්සේලාට සංවිධායකවරුන් ආහාර පාර්සල් බෙදා දී ඇති අතර කුඩා සාමනේර හිමිවරුන් ගෝල්ෆේස් පිට්ටනියට ගොස් මෙම ආහාර වළඳා තිබේ.ඉතා දුර බැහැර සිට කිසිවක් නොදැන මෙම වැඩසටහනට වැඩම කළ මහා සංඝරත්නය මේ පිළිබඳ දැඩි විරෝධය පළ කොට ඇති අතර සමහර ස්වාමීන් වහන්සේලා පවසා ඇත්තේ “වවුලාගේ මඟුල් ගෙදර ගියා නම් එල්ලී සිටිය යුතු බව ය...”</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=n1001118</link>
    <topic>රට පාවා නොදෙන ජනපති TNA යෝජනා ප්‍රතික්ෂේප කළා</topic>
    <author>අසේල කුරුළුවංශ හා ඉන්දික පොල්කොටුව</author>
    <content>උතුරු නැඟෙනහිර ඒකාබද්ධකර ස්වයං පාලනයක් ලබාදීම ඇතුළු කොන්දේසි දහයක් සහිතව ද්‍රවිඩ ජාතික සන්ධානය ඉදිරිපත් කළ ඊළාම් වාදය කැටිකර ලියවිල්ල සාකච්ඡාවට හෝ බඳුන් නොකර ප්‍රතික්ෂේප කළ ජනපති මහින්ද රාජපක්ෂ මහතා ඡන්දවලට රට පාවාදීමට තමන් කිසිවිටකත් සූදානම් නැතැයි ඔවුනට පැවසූ බව කෘෂිකර්ම සංවර්ධන හා ගොවිජන සේවා අමාත්‍ය මෛත්‍රීපාල සිරිසේන මහතා පැවසීය.ද්‍රවිඩ ජාතික සන්ධානයේ මෙම සියලු යෝජනා සරත් ෆොන්සේකා, එජාපය හා ජවිපෙ ගිවිසුමක් ලෙස පිළිගෙන අස්සන් කර බාරගෙන ඇති බවත් මේ තුළින් ඉදිරියේ දී මෙම දේශද්‍රෝහි හවුල හරහා වෙනස් මුහුණුවරකින් ඊළාම් වාදය තහවුරු කෙරෙන වැඩපිළිවෙළ ක්‍රියාත්මක වනු ඇති බවත් ඒ මහතා කීය. මහනුවර ස්විස් හෝටලයේ දී ඊයේ පැවැති ශ්‍රීලනිප මාධ්‍ය හමුවක දී ඒ මහතා මේ බව අනාවරණය කළේය.කොළඹදී පැවැත්වෙන ශ්‍රී.ල.නි.ප. ප්‍රවෘත්ති සාකච්ඡාව ප්‍රාදේශීය මට්ටමින් පැවැත්වීම සඳහා පක්ෂය මඟින් ගෙන ඇති තීරණය යටතේ ප්‍රථම මාධ්‍ය හමුව මෙලෙස මහනුවරදී පැවැත්විණි.ද්‍රවිඩ ජාතික සන්ධානය ඉදිරිපත් කළ සියලු යෝජනා පිළිගෙන රට පාවාදීමේ ගිවිසුමකට තමන් අස්සන් නොකළ බව හැකිනම් සරත්, රනිල් හා සෝමවංශ තිදෙනා එකට හිටගෙන ප්‍රකාශ කරන ලෙස තමන් අභියෝග කරන බව ද හෙතෙම අවධාරණය කළේය.ජනපතිතුමන්ට ඉදිරි ජනපතිවරණයේ දී සහාය ලබාදීම සඳහා කොන්දේසි 10ක් සහිත ලියැවිල්ල රැගෙන පැමිණියේ ද්‍රවිඩ ජාතික සන්ධානයේ නායක ආර්. සම්බන්ධන් හා මාවේයි සේනාධිරාජා බවත් අදාළ අවස්ථාවට ජනපතිතුමන් සමඟ අමාත්‍ය නිමල් සිරිපාල ද සිල්වා, බැසිල් රාජපක්ෂ මහත්වරුන් සමඟ තමන් ද සහභාගි වූ බව පැවසූ මෛත්‍රීපාල සිරිසේන මහතා උතුරු නැඟෙනහිර ඒකාබද්ධ කිරීම, සිරබාරයේ සිටින ත්‍රස්තවාදී සැකකරුවන් නිදහස් කිරීම උතුරේ අධි ආරක්ෂිත කලාප ඉවත් කිරීම ඇතුළු ;කාන්දේසි 10ක් සහිත ලියවිල්ල කියවා බලා සාකච්ඡාවට හෝ නොගෙන ජනපතිතුමන් ප්‍රතික්ෂේප කරද්දී ද්‍රවිඩ ජාතික සන්ධාන නියෝජිතයින් දෙදෙනාගේ මුහුණු ඇඹුල් වී ගිය බව ද ප්‍රකාශ කළේය.ජනපතිතුමන් ප්‍රතික්ෂේප කළ අපේ යෝජනා ෆොන්සේකා මහතා පිළිගත් බවට පුවත්වලට සම්බන්ධන් මහතා ලබා දී ඇති ප්‍රකාශ බොරු ද කියා තමන් ප්‍රශ්න කරන බවත් මාධ්‍ය තම වගකීම ඉටුකරමින් මෙම ගිවිසුමේ සැබෑ තත්ත්වය ඊට සම්බන්ධවූවන්ගේ ප්‍රකාශ ලෙසම ජනතාවට ගෙන හැර පෑම අගය කරන බවත් ඇමතිවරයා කීය.ශ්‍රී ලංකා නිදහස් පක්ෂය ප්‍රමුඛ ප්‍රගතිශීලි කඳවුර නියෝජනය කරන සියලු පක්ෂ ටී. එන්. ඒ, සරත් ෆොන්සේකා, ජ.වි.පෙ හා එජාප යන දේශද්‍රෝහී හවුල සිදුකරන්නට යන මහා පාවාදීම හෙළා දකින බවත් තිස්වසරක් පැවති ත්‍රස්තවාදයෙන් රට මුදාගෙන ඒකීය ලංකාවක් බිහිකර ඇති මේ මොහොතේ යළිත් ඊළාම් මතවාදයක් පෙරට ගෙන එන මෙම ලියැවිල්ල ඉරා දමන තුරු ජනතාව සමඟ පාරට බැස ඊට එරෙහිව හඬ නඟන බවත් ඒ මහතා ප්‍රකාශ කළේය.මෙය රනිල් හා කොටි සංවිධානය අතර අස්සන් කෙරුණු අවබෝධතා ගිවිසුමට ද එහා ගිය පාවාදීමක් යැයි ද හෙතෙම කීය. මෙම මහා පාවාදීමට එරෙහිව පෙළ ගැසෙන ලෙස දේශපාලන පක්ෂවලින් දේශප්‍රේමී ජනතාවගෙන්, ත්‍රිවිධ හමුදාවේ හා පොලිසියේ නිලධාරින්ගෙන්, රාජ්‍ය සේවකයින් ඇතුළු සැමගෙන් තමා ඉල්ලා සිටින බවත් ඒ මහතා කීය.මෙම අවස්ථාවට වැවිලි කර්මාන්ත අමාත්‍ය දි. මු. ජයරත්න, විදේශ රැකියා හා සුබසාධන අමාත්‍ය කෙහෙළිය රඹුක්වැල්ල, මධ්‍යම පළාත් මහ ඇමති සරත් ඒකනායක මහත්වරු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=n1001119</link>
    <topic>විවාදය මඟ හැර ගියාට දයාසිරිට එජාපයෙන් දොස්</topic>
    <author>සුභාෂනී සේනානායක</author>
    <content>එක්සත් ජාතික පක්‍ෂයේ කුරුණෑගල දිසා මන්ත්‍රී දයාසිරි ජයසේකර මහතා ස්වර්ණවාහිනී විවාදය මඟහැරයාම පිළිබඳව එම පක්ෂයේ සෙසු මන්ත්‍රීවරුන්ගේ අප්‍රසාදය පළවී තිබේ.විශ්‍රාමික ජනරාල්වරයාගේ ආයුධ ජාවාරම් පිළිබඳව විවාදයකට පැමිණෙන්නැයි ආණ්ඩු පක්‍ෂය කළ අභියෝගය භාර ගෙන සහභාගී වූවා නම් විවාදය නොකර මඟහැර යාම එක්සත් ජාතික පක්‍ෂයට සිදුවූ බලවත් පහරක් බවට එජාප නායක රනිල් වික්‍රමසිංහ මහතා මන්ත්‍රීවරයාට චෝදනා කර ඇති බවද ආරංචිමාර්ග පවසයි.විවාදයට ආණ්ඩු පක්‍ෂයෙන් දෙදෙනකු සහභාගි වූ බැවින් තනි අයෙකුට දෙදෙනෙකු සමඟ සාකච්ඡා කළ නොහැකි බවට දයාසිරි ජයසේකර මහතා පැවසුවේ ආණ්ඩු පක්‍ෂය ඉදිරිපත් කරන චෝදනා සඳහා ඉදිරිපත් කිරීමට කරුණු නොමැති බැවින් බවත් ජනරාල්වරයා එම ආයුධ ගනුදෙනු සිදුකර ඇති බව ඉන් සනාථ වූ බවත් ආරංචිමාර්ග ප්‍රකාශ කරයි.එජාපයේ දෝෂදර්ශනයට පත්වී සිටින ජයසේකර මහතා මේ දිනවල දුරකථනය පවා අක්‍රීය කර තිබෙන බව එජාපයේ මන්ත්‍රීවරු පවසති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=n10011110</link>
    <topic>ෆොන්සේකා-ද්‍රවිඩ සන්ධාන ගිවිසුමෙන්රට වැසියන් නැවත භීතියට පත් වෙලා</topic>
    <author>සුභාෂිනී සේනානායක</author>
    <content>පොදු අපේක්ෂක ෆොන්සේකා මහතා ද්‍රවිඩ ජාතික සන්ධානය සමඟ ගිවිසුමකට එළඹීමෙන් ත්‍රස්තවාදී තර්ජනයට ලක්ව සිටි ගම්වැසියන් භීතියට පත්ව ඇති බව දිඟාමඩුල්ල දිස්ත්‍රික් සංඝ සභාවේ ලේඛකාධිකාරී අරංතලාව බෞද්ධ මධ්‍යස්ථානාධිපති, අම්පාර මහාවාසී මහා විහාරාධිපති ශාස්ත්‍රපති කිරිඳිවැල සෝමරතන නාහිමියෝ පවසති.දේශීයව මෙන් ම විදේශීය වශයෙන් පැවති විවිධ කුමන්ත්‍රණ පරදවමින් දශක තුනක් තිස්සේ අවසන් කළ නොහැකි වූ ත්‍රස්තවාදය අවසන් කර බේරාදුන් රට නැවත ලේ විලක් කිරීමට ෆොන්සේකා ප්‍රමුඛ සන්ධානය සුදානම් වන බව සෝමරතන නාහිමියෝ අවධාරණය කරති.ෆොන්සේකා මහතාගේ මැතිවරණ ප්‍රකාශනයෙහි රටේ ඒකීයභාවය පිළිබඳව කිසිඳු සඳහනක් කර නැති බව පවසන නාහිමියෝ මේ රට ෆෙඩරල් රටක් බවට පත්කිරීමට එජාපය, ජවිපෙ සහ ෆොන්සේකා මහතා ක්‍රියා කරනු ඇතැයි ද පවසති.මේ ප්‍රෝඩාකාරී ගිවිසුමේ උතුරු - නැඟෙනහිර ඒකාබද්ධ කිරීම, ස්වයං පාලනයක් ඇති කිරීම, සිරගත වී සිටින ත්‍රස්තවාදීන් කොන්දේසි විරහිතව නිදහස් කිරීම, ත්‍රිවිධ හමුදා කඳවුරු ඉවත් කිරීම වැනි කරුණුවලට අවධානය යොමු කර තිබීම මේ රටේ බුද්ධිමත් ජනතාව ඥානාන්විතව අවබෝධ කරගත යුතු බව අවධාරණ කරන නාහිමියෝ මේ රට නැවත අස්ථාවර කිරිමට කිසිදා සංඝරත්නය ඉඩනොතබන බව ද පවසති.තර්ජනයට පත් ගැමියන් මේ තත්ත්වය තුළින් භීතියට හා ත්‍රාසයට පත්ව සිටින්නේ නැවත එම ජනතාවට ත්‍රස්තවාදය හේතුවෙන් තම දරු පැටවුන් රැගෙන නිරාහාරව කැලේ පැනීමට සිදුවන නිසා බව ද උන්වහන්සේ පැවසූහ.කොළඹ සිටින විජාතික ගැතිකම් කරන පිරිස මේ රටේ කෘත්‍රිමව මවාපාන තත්ත්වය වෙනස් කිරීමට මේ රටේ සංඝරත්නය වීදි බැස තිබෙන බව අවධාරණය කළ සෝමානන්ද නාහිමියෝ මේ රට භාරදීමට සිටින එකම සුදුසු නායකයා මහින්ද රාජපක්ෂ මහතා බවත් ඒ සඳහා සංඝරත්නය කැප වී ක්‍රියා කරන බවත් පැවසූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=n10011111</link>
    <topic>දැන් නිදහස ලබා සිටින එල්ටීටීඊ සාමාජිකයන් එදා බලහත්කාරයෙන් සංවිධානයට බඳවා ගත් අයයි</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>රජය විසින් පුනරුත්ථාපනය කරමින් සිටියදී පෙරේදා (09) නීත්‍යානුකූලව නිදහස ලබාදුන් එල්.ටී.ටී.ඊ සාමාජිකයන් සියලුම දෙනා එල්.ටී.ටී.ඊය විසින් බලහත්කාරයෙන් රැගෙන ගිය හා එම සංවිධානය සමඟ සුළු සම්බන්ධතා පවත්වාගෙන ගිය පුද්ගලයින් බව පුනරුත්ථාපන කොමසාරිස් ජනරාල් මේජර් ජනරාල් දයා රත්නායක මහතා පවසයි.එල්.ටී.ටී.ඊ සංවිධානයේ සාමාජිකයන් කොටස් 03කට බෙදා ඇති අතර පෙරේදා (09) නිදහස් කෙළේ ඉන් පහළම සාමාජික සාමාජිකාවන් බවද ඔහු පැවසීය. පෙරේදා (09) මැණික්ෆාම් හිදී නිදහස් කළ පිරිස 712 ක් වූ අතර ඉන් 492 ක් පිරිමි හා 220 ක් ගැහැණු අය වෙති. මේ අතර ළමා සෙබළ සාමාජික සාමාජිකාවන් ද 145 ක් සිටි බව දයා රත්නායක මහතා සඳහන් කෙළේ ය.වවුනියාවේ කඳවුරු 14ක පුනරුත්ථාපනය වෙමින් සිටි පිරිසෙන් තෝරා ගත් අය මෙසේ නිදහස්කොට සිය මවුපිය ඥාති පිරිස වෙත බාර දුන් බවද එම නිදහස් කිරීම නීත්‍යානුකූලව සිදුකළ බවද කීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=n10011112</link>
    <topic>රජය ආයුධ මිලදී නොගත්තා නම්ලබා ගත් යුද ජයග්‍රහණය සිහිනයක්</topic>
    <author/>
    <content>ත්‍රස්තවාදීන්ට එරෙහි යුද්ධය 2009 මැයි මාසයේදී ජයගැනීමට බෙහෙවින්ම දායක වූයේ මහින්ද රාජපක්ෂ මහතාගේ පාලන සමයේදී මිලදී ගත් අවිආයුධ බව, හිටපු නාවික හමුදාපති වසන්ත කරන්නාගොඩ මහතා පවසයි.ඔහු මෙසේ පැවසූයේ “ඉරිදා ඔබ්සර්වර්” පුවත්පත සමඟ පැවැති සම්මුඛ සාකච්ඡාවකදීය. “මෙම නව යුද අවි ආයුධ මිලදී ගත්තේ මෙම රජයේ පාලන සමයේදී නොවන බවට නව ප්‍රජාතාන්ත්‍රික පෙරමුණේ අපේක්ෂක සරත් ෆොන්සේකා සහ ඔහුට සහාය දක්වන විරුද්ධ පාක්ෂිකයන් චෝදනා එල්ල කරනවා. මෙවැනි නව යුද අවි ආයුධ ශ්‍රී ලංකා නාවික හමුදාවට නොලැබුණේ නම්, යුද්ධය කිසිසේත් ජයග්‍රහණය කිරීමට හැකිවන්නේ නැතැයි කරන්නාගොඩ මහතා වැඩිදුරටත් පැවැසීය.“ජෙට් ලයිනර්” නමැති මගී ප්‍රවාහන යාත්‍රාව අප ඉන්දුනීසියාවෙන් ලබාගත්තේ 2006 දී. මීට අමතරව බර ඩෝරා යාත්‍රා හයක් අප ඇණවුම් කළා. ඩෝරා යාත්‍රා සඳහා මි.මී.30 බුෂ් මාස්ටර් අවි ආයුධ අප අමෙරිකාවෙන් මිලදී ගත්තා. ඩෝරා යාත්‍රාවල පිටතින් සවිකර තිබූ අවි ආයුධ වෙනුවට වඩා නවීන අවිආයුධ අප ස්ථාපනය කළා.”“මේ සඳහා බල්ගේරියාවෙන් මි.මී. 23 තුවක්කුත්, ඉන් අනතුරුව මි.මී.14.5 තුවක්කු, මි.මී. 107 රොකට් සහ “රෙඩ් ඇරෝ” මිසයිල අප චීනයෙන් මිලදී ගත්තා. යුද වාහන අප ඉන්දියාවෙන් මිලදී ගත්තා” යැයි අද්මිරාල් කරන්නාගොඩ වැඩිදුරටත් පැවැසීය.“ගැඹුරු මුහුදේ සතුරු නැව් හඳුනා ගැනීමට, මුහුදු රළ මතුපිට නිරීක්ෂණය කළ හැකි අධි සංඛ්‍යාත රේඩා පද්ධතියක් කැනඩාවෙන් ලබා ගත්තා. මෙම රේඩා පද්ධතිය තුළින් කි.මී. 400 ක් ඔබ්බේ ඇති නැව් නිරීක්ෂණය කළ හැකිවුණා.වරාය සහ නැව්තොටවල් ආරක්ෂා කර ගැනීමට විශේෂ උපකරණ එක්සත් රාජධානියෙන් ලබාගත්තා. රාත්‍රී කාලයේ සටන් වැදීමේ ශක්තිය වැඩිදියුණු කිරීමට ‘තර්මල් ඉමේජිං’ පද්ධති ඊශ්‍රායලයෙන් මිලදී ගත්තා” යනුවෙන් හිටපු නාවික හමුදාපති පැවසීය. “මේ සියලූම අවි ආයුධ මිලදී ගත්තේ් 2006 වසරේ මුල සිට යුද්ධය අවසන් කාලසීමාව තුළයි. මෙම ආයුධ මිලදී නොගන්නට අප යුද්ධය පරදිනවා. වෙනස සිදුවීමට හේතුවූයේ මෙසේ මිලදී ගත් ආයුධ සහ යාත්‍රායි. මුහුදු කොටි බලය බිඳ දැමීමට අපට හැකිවුණේ මේ නිසයි.මෙසේ මිලදී ගත් ඇතැම් අවිආයුධ වරාය ආරක්ෂා කර ගැනීමට උපයෝගී කරගත් බව ඔහු කීවා “වරායවල් ආරක්ෂා කර ගැනීමට අපට නවීන උපකරණ රැසක් යොදා ගැනීමට සිදුවුණා. සියලුම වරායවල ආරක්ෂාව තහවුරු කිරීමට අප සෝනාස් සහ තාප ප්‍රතිබිම්භ කැමරා පාවිච්චි කළා”යි ඔහු කීවේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=n10011113</link>
    <topic>එජාපය බෙදා දෙන ලිතක මේ වසරේමැතිවරණ ජය රජයට බවට අනාවැකි</topic>
    <author>ඉන්දික පොල්කොටුව සහ අසේල කුරුළුවංශ</author>
    <content>එක්සත් ජාතික පක්ෂය මගින් මුද්‍රණය කැර ජනතාව අතර මේ දිනවල බෙදාහරින නව වසරේ ලිතක රජය මේ වසර තුළ මැතිවරණවලින් ජයගන්නා බව සඳහන් කැර ඇත.ශ්‍රී ලංකා රේගුවේ ජාතික පොදු සේවක සංගමය මගින් නව වසරට මුද්‍රණය කැර ඇති මේ ලිතෙහි විපක්ෂනායක රනිල් වික්‍රමසිංහ මහතාගේ හා එජාප මහලේකම් තිස්ස අත්තනායක මහතාගේ ඡායාරූප පළ වී ඇත.ශ්‍රී ලංකා නිදහස් පක්ෂය මගින් මහනුවර ස්විස් හෝටලයේදී ඊයේ (10) පෙරවරුවේ පවත්වන ලද මාධ්‍ය සාකච්ඡාවකදී විදේශ රැකියා ප්‍රවර්ධන හා සුබසාධන ඇමැති ජාතික ආරක්ෂක ප්‍රකාශක කෙහෙළිය රඹුක්වැල්ල මහතා මෙය මාධ්‍යයට පෙන්වා දෙනු ලැබීය.එ.ජා.ප.ය මුද්‍රණය කළ මෙම ලිත මාධ්‍යවේදීන්ට පෙන්වා දෙමින් ඇමැතිවරයා ඒ අනුව රජයේ ජයග්‍රහණය එක්සත් ජාතික පක්ෂය පිළිගනිමින් පමණක් නොව එය ලිඛිතව ජනතාවට ලබාදෙන බවත් කීය.මේ ලිතෙහි සංවත්සර පලාඵල ලෙස හඳුන්වා දී ඇති කොටසෙහි රජය මැතිවරණවලින් මෙම වසරේදී ජයග්‍රහණය ලබන බව පෙන්වා දී ඇති අතර මෙයට අමතරව මෙම වසරේදී රටේ සාමය පැතිරීම නිසා මහජනතාවට විශාල පහසුවක් ඇතිවෙයි. නව කර්මාන්ත ශාලා බිහිවෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=n10011114</link>
    <topic>ජනපති මහින්දට ජය පතාමහ සඟරුවන පෙරමුණේ</topic>
    <author>ගම්පහ සංචාරක නිමල් ජයසිංහ</author>
    <content>එදා බණ්ඩාරනායක ශ්‍රීමතාණන්ට ජයග්‍රහණය ලබාදුන් පංච මහා බලවේගය අද ජනාධිපති මහින්ද රාජපක්ෂ මහතා වටා එක්රොක් වී සිටිනවා. එදා ශ්‍රී ලංකාවේ සියලු භික්ෂුන් වහන්සේලා ප්‍රගතිශීලී ජනතාවගේ ජයග්‍රහණය උදෙසා කැපවී සිටියා. අදත් සමස්ත භික්ෂු පෙරමුණම මහින්ද රාජපක්ෂ මහතාගේ ජයග්‍රහණය උදෙසා එක් වී ක්‍රියා කරනවා. ආශිර්වාද කරනවා යැයි සමස්ත ලංකා පැවිදි සංවිධානයේ සභාපති , සඹරගමුව විශ්වවිද්‍යාලයේ කුලපති, මහාචාර්ය කුඹුරුගමුවේ වජිර නායක හිමිපාණෝ පැවසූහ.උන්වහන්සේ එසේ පැවැසුවේ එළඹෙන ජනාධිපතිවරණයේ දී ජනාධිපති මහින්ද රාජපක්ෂ මහතාට සහයෝගය ලබාදීමේ ගම්පහ දිස්ත්‍රික් සංඝ සම්මේලනයේ මුලසුන හොබවමිනි. මෙ සංඝ සම්මේලනය ගම්පහ ඉඳිගොල්ල විද්‍යාවංශ මහා පිරුවෙන් විහාරස්ථානයේ දී ජනවාරි 08දා පැවැත්විණි.'කළගුණ සලකමු රට සංවර්ධනයට' දායකවෙමු යන තේමාව යටතේ තවදුරටත් අදහස් දැක් වූ මහාචාර්ය කුඹුරුගමුවේ වජිර නායක හිමිපාණෝ මහින්ද රාජපක්ෂ මහතා නැවත වරක් ජනාධිපති පදවියට පත්කළ යුත්තේ ඇයිද , යන්න පැහැදිලි කළහ.එතුමා 2005 වසරේ ජනාධිපතිවරණයට ඉදිරිපත් වී ජනතාවට දුන් පොරොන්දුවක් නම් , තිස්වසරක් පුරා රටේ පවතින ත්‍රස්තවාදී යුද්ධය අවසන් කොට රටට සාමය උදාකර දෙන බවයි. මේ රටේ කිසිම පාලකයෙකුට කළ නොහැකි වූ ඒ උතුම් කාර්යය එතුමා ඉටු කළේය. රටට සාමය උදාකර දුන්නේය. ඒ නිසා කෙළෙහි ගුණ දත් අපි නැවතත් එතුමාව ජනාධිපතිධූරයට පත්කර ගනිමු යැයි ද පැවසූහ.රටේ වත්මන් තත්ත්වය ගැන අදහස් දැක් වූ උන්වහන්සේ දැනට රටේ ඇත්තේ දේශපාලන සටනක් නොවන බවත් , බිහිසුණු කුමන්ත්‍රණයක් දියත් වී ඇති බවකි.අපේ රටට හතුරුකම් කිරීමට එල්.ටී.ටී. ඊ පරාජිතයන් යුරෝපා රටවල නායකයන්ව මුලාකිරීමට කටයුතු කරනවා. අපේ රටට දෙන ආධාර නැවැත්වීමට ක්‍රියා කරනවා. ජී. එස්. පී. සහනය පවා නැති කිරීමට එවැනි පිරිස් ක්‍රියා කරනවා. යුරෝපා රටවල නායකයන්ට මේ කුමන්ත්‍රණය ගැන කියා දීමට භික්ෂු සංවිධාන ලෙස අපි ඒ රටවලට වැඩම කර සත්‍ය කරුණු පෙන්වා දුන් බවත් පැවැසූහ.පාප් වහන්සේ පවා අපේ ඉල්ලීම ගැන සානුකම්පිතව බලන්න කියා යුරෝපීය රටවලින් ඉල්ලා සිටියා. එල්. ටී. ටී. ඊ යට හිතවාදීන් විවිධ අන්දමින් සොයන මුදල් මෙරටට එවන්නේ ජනාධිපතිතුමා පරාජය කිරීමටයි.මේ රුදාව නම් නැවත එල්. ටී. ටී. ඊ ය බල ගැන්වීමට බවද පැවැසූහ. විදේශ රටවල කුමන්ත්‍රණ මඟින් , බෞද්ධ රාජ්‍ය විනාශ කරමින් යන මේ යුගයේ ඒ කුමන්ත්‍රණ ශ්‍රී ලංකාවේ ද ක්‍රියාත්මක කරන්න හදනවා. මේ නිසා ශ්‍රී ලංකාවාසි සියලු ජනතාව බෞද්ධකම ඇති අපේ නායකයා ආරක්ෂා ගත යුතුයි.ආගමික කටයුතු ඇමැති පණ්ඩු බණ්ඩාරනායක මහතානැවත මේ රටේ ජාතිවාදී යුද්ධයක් ඇති නොවීමට කයුතු කිරිම ජනාධිපති මහින්ද රාජපක්ෂ මහතාගේ අරමුණයි. එසේම මේ රටේ සෑම අංශයකින්ම සංවර්ධනය කර ලෝකයේ දියුණුම රටක් බවට පත් කිරීමට එතුමාගේ ඒකායන අදිටනයි.මේ වන විට ජනරාල් සරත් ෆොන්සේකා මහතා දෙමළ සන්ධානය සමඟ ඇති කරගෙන ඇති ගිවිසුම භයානක බවත් , එම¼ඟින් උතුරු නැෙඟනහිර යළි ඒකාබද්ධ කිරීමට කෙරෙන යෝජනා සහ අත්අඩංගුවේ පසුවෙන එල්. ටී. ටී. ඊ සිරකරුවන් නිදහස් කිරීම ආදී විෂම යෝජනා මඟින් රට නැවත භීෂණ යුගයකට ළඟා විය හැකි බවද පෙන්වා දුන්නේ ය.අධ්‍යාපන අමාත්‍යාංශයේ ජ්‍යෙෂ්ඨ උපදේශක ශ්‍රී ලංකා භික්ෂු සංගමයේ ලේකම් ඕමාරේ කස්සප හිමි2005 මැතිවරණයේදී මේ රටේ අභීත පියවරක් තැබීමට අපේ භික්ෂු සංගමය විශාල මෙහෙයක් කළා. හොඳ නායකත්වයක් ඇති ජනපතිවරයෙකු පත් කළා. 2010 ජනාධිපතිවරණයේදීත් ඒ රැල්ල ඒ අයුරින්ම තිබෙනවා.ඒ බව පෙනෙන්නේ ජනාධිපතිතුමන් භික්ෂුන් වහන්සේ වෙත ඇති ගෞරවය දිනෙන් දින වැඩි වීම නිසාය. තරගයට ඉදිරිපත් වී ඇති ප්‍රධාන අපේක්ෂකයන් දෙදෙනාගෙන් පැහැදිළි දර්ශනයක් ඇත්තේ ජනාධිපති මහින්ද රාජපක්ෂ මහතාටයි. සරත් ෆොන්සේකා මහතාගේ කකුලක් පිටරට තව කකුලක් මේ රටේ.එතුමා මේ රටට ආදරේ නම් වෙනත් රටක පුරවැසිකම ඉල්ලන්නේ ඇයි ? එවැනි අයෙකුට මේ පදවියට උරුමයක් ඇත් ද ? පළමු නුසුදුසුකම එයයි. ඔහු බලාපොරොත්තු වන්නේ අමෙරිකන් පුරවැසිකමයි. ශ්‍රී ලංකාවේ ජනපතිකමයි.ඊ ළඟට එතුමා වටා සිටින බලවේගය දෙස බලන්න. හකීම්ලා ප්‍රභාකරන් සමඟ එකතු වූ අයයි. ජනාධිපතිතුමාට අපහාස කළ අය එකතුවක්. අපේ වගකීම ජනාධිපතිතුමා රැකදුන් අපේ රට රැක ගැනීමට නැවතත් මහින්ද රාජපක්ෂ මහතා ජනපති කරවීමයි. ඒ සඳහා සියලු ආශීර්වාද එතුමාට ලැබේවා !ශ්‍රී ලංකා නිදහස් භික්ෂු පෙරමුණේ වටිනාපහ සෝමානන්ද නාහිමි -මේ රටේ ජනාධිපතිවරු කිහිප දෙනෙක් සිටියද , වසර තිහක් තිස්සේ තිබූ යුද්ධය නිමා කරන්න බැරි වුණා. ජනාධිපති මහින්ද රාජපක්ෂ මහතා එය ඉටුකරදී සාමය උදා කළා. රටේ යුද්ධයක් තිබූ සමයේ ද , ජනාධිපතිතුමන් රටේ සංවර්ධන වැඩ ඇති කළා.මේ රටේ තිබූ පාතාලය තුරන් කර 'මතට තිත' වැඩපිළිවෙළ ක්‍රියාත්මක කරමින් නොයෙකුත් යෝධ සංවර්ධන වැඩ ඇති කළේ ජනපති මහින්ද රාජපක්ෂ මහතාය. මේ රටේ ජනතාවට සැකෙන් බියෙන් තොරව ජීවත් වීමට අවස්ථාව සලසා දුන්නේ එතුමාය. අපේ පරම යුතුකම එතුමාට නැවතත් මේ රට සංවර්ධනය කර ජන ජීවිතය සුඛිත මුදිත කිරීමට අවස්ථාවක් ලබාදීමයි.ජනවාරි 24 දින අප සතර දිසාවෙන් වැඩම කරවන මහා සංඝරත්නය රුවන් වැලි සෑය ඉදිරිපිට සෙත් පිරිත් කියා සත්‍යග්‍රහයක් කොට එතුමාට ආශීර්වාද කරනවා.හඟුරන්කෙත චන්ද්‍රරතන , අධ්‍යාපන අමාත්‍යාංශයේ පිරිවෙන් අධ්‍යාපන උපදේශක නැදගමුවේ විජය මෛත්‍රී හිමිවරුන් අනුශාසනා කළ අතර ගොඩගම්පල සුනීත , සපුගස්තැන්නේ බුද්ධප්‍රිය හිමිවරු කාව්‍ය දේශනයක් ද පැවැත්වූහ.දේශප්‍රේමි භික්ෂු පෙරමුණේ විමලධර්ම මකුළුදූවේ ප්‍රියනන්ද 'ගම්පහ දිසාවේ ප්‍රධාන සංඝනායක තෝරපිටියේ ආනන්ද' ලන්ඩන් තේම්ස් විහාරාධිපති පහලගම සෝමරතන, පමුණුවේ පඤ්ඤාරාම හිමිවරුද මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=n10011115</link>
    <topic>මංගල-බුද්ධික-සාගල පැමිණකඹුරුපිටිය එජනිස කාර්යාලයට පහර දීලා</topic>
    <author>බන්ධුල ගුණසේකර</author>
    <content>මාතර දිස්ත්‍රික් පාර්ලිමේන්තු මන්ත්‍රී මංගල සමරවීර, සාගල රත්නායක සහ දකුණු පළාත් සභාවේ විපක්ෂ නායක බුද්ධික පතිරණ මහත්වරුන් ප්‍රමුඛ මැර පිරිසක් පෙරේදා (9 දා) පස්වරුවේ කඹුරුපිටිය නගරයේ එක්සත් ජනතා නිදහස් සන්ධාන ප්‍රධාන මෙහෙයුම් කාර්යාලයට දැවැන්ත ප්‍රහාරයක් එල්ලකොට බරපතළ අලාභහානි සිදුකර ඇත.සංවිධානාත්මකව පැමිණි මේ මැර පිරිස සෙනසුරාදා පස්වරු 7.00 ට පමණ වාහන කිහිපයකින් කඹුරුපිටිය නගරයට කඩා වැදී දැවැන්ත පොලු මුගුරු හා ගල්මුල්වලින් පහරදීමෙන් ඒ වනවිට එ.ජ.නි.ස. ජනපතිවරණ මෙහෙයුම් කාර්යාලයේ රැඳී සිටි ශ්‍රී.ල.නි.පක්ෂයේ ක්‍රියාකාරී ආධාරකරුවන් පිරිසකට තුවාල සිදුකොට කාර්යාලය මුළුමනින්ම කුඩුපට්ටම් කොට එහි වූ පරිගණක ඇතුළු උපකරණ සියල්ල විනාශ කර දමා ඇත.එක්සත් ජනතා නිදහස් සන්ධානයේ මාතර දිස්ත්‍රික් නායක ඇමැති ඩලස් අලහප්පෙරුම මහතාගේ සම්බන්ධීකරණ ලේකම් සුමිත් වීරසිංහ මහතා සඳහන් කරන්නේ මේ අමානුෂික පහරදීමෙන් කඹුරුපිටිය ප්‍රාදේශීය සභාවේ උප සභාපති සංජීව ප්‍රියනාත්, ප්‍රාදේශීය සභා මන්ත්‍රී අතුල වීරසිංහ මහත්වරුන් ඇතුළු පිරිසක් පහරකෑමට ලක්වී ඇති බවයි.මංගල, සාගල, බුද්ධික ප්‍රමුඛ විපක්ෂයේ මැර ප්‍රජාතන්ත්‍රවාදය මෙය නම් විපක්ෂයේ අපේක්ෂක විශ්‍රාමික ජනරාල්වරයාට නිසි පිළිතුරුදීමට ලබන ජන. 26 දා දිනය එළඹෙන තුරු මඟ බලා සිටින බව කඹුරුපිටිය ජනතාව ‘දිනමිණ’ට පැවසූහ.මේ වනවිට පරාජයෙන් වියරු වැටී සිටින මංගල, සාගල, බුද්ධික ප්‍රමුඛ එ.ජා.ප. හා ජ.වි.පෙ. මැරයන් කිසිවක් කරකියා ගත නොහැකි තැන ගිනි අවි සහ පොලු මුගුරු අමෝරාගෙන මාතර දිස්ත්‍රික්කයේ සැරි සරමින් එ.ජ.නි.සයේ කාර්යාල විනාශ කරමින් පක්ෂ ක්‍රියාකාරින්ට පහරදී ජනතාව බියගන්වා බලහත්කාරකමින් ජනරාල් දිනවීමට අසාර්ථක උත්සාහයක නිරත වන බවද සුමිත් වීරසිංහ මහතා වැඩිදුරටත් පෙන්වා දෙයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=r1001111</link>
    <topic>දේශීය-විදේශීය කුමන්ත්‍රණකරුවන් රට යළි අරාජික කරන්න මාන බලනවා</topic>
    <author>හැඳල විශේෂ ජූලියන් කෝරාළ</author>
    <content>”රාජපක්‍ෂලාගේ දේශපාලන ජීවිතයට අවුරුදු 76 ක් සම්පූර්ණ වෙලයි තියෙන්නෙ. ඔවුන් කිසිමදාක මුදල් හම්බ කරන්න දේශපාලනය කළේ නැහැ. ඔවුන්ගේ ඒකායන අරමුණ දේශ හිතෛෂින් ලෙස දිවි පරදුවට තබා මවුබිමත් රටේ ජනතාවත් ප්‍රජාතන්ත්‍රවාදයත් රැකගැනීමයි.ඒ නිසා ඔවුන් හම්බ කළ නැතිනම් රැස්කළ වස්තුව ජනතාවයි. ඒ නිසයි හද්ද පිටිසර ගිරුවාපත්තුවේ ගොවි පවුලක උපන් මහින්ද රාජපක්‍ෂට මේ රටේ විධායක ජනාධිපති තනතුර මේ රටේ ජනතාව භාර දුන්නේ” යැයි ආරක්‍ෂක ලේකම් ගෝඨාභය රාජපක්‍ෂ මහතා පැවැසීය.ඒ මහතා එසේ පැවැසුවේ වත්තල ශ්‍රී ලංකා නිදහස් පක්‍ෂ ප්‍රධාන සංවිධායක ගම්පහ දිස්ත්‍රික් පාර්ලිමේන්තු මන්ත්‍රී නීල් රූපසිංහ වත්තල ප්‍රාදේශීය සභාවේ කෙරවළපිටියහන්දියේ ඉදිකර ඇති ප්‍රාදේශීය සභා උත්සව ශාලාවේදී පැවැත්වූ ජනාධිපති මහින්ද රාජපක්‍ෂ මහතාගේ ජය තහවුරු කිරීම සඳහා වත්තල ජනතාව දැනුවත් කිරීමේ විශේෂ ජනහමුවට සහභාගි වෙමිනි.ආරක්‍ෂක ලේකම්වරයා මෙසේ ද කීය.”2005 දී මහින්ද රාජපක්‍ෂ මැතිතුමා මේ රටේ විධායක ජනාධිපති ධූරය ඉල්ලුවේ මේ රට ත්‍රස්තවාදයෙන් මුදාගෙන කෑලිවලට බෙදා වෙන්කර තිබූ රට එක්සේසත් කිරීමේ මුඛ්‍ය පරමාර්ථයෙනුයි.ඒ මහතා ඒ පොරොන්දුව පාලන බලය ලබාගෙන අවුරුදු 3 1/2 කින් අකුරටම ඉටුකළේ මේ රටේ සංවර්ධන කටයුතු සඳහා ප්‍රමුඛත්වයක් දෙමිනුයි.එතුමා මග නැඟුම, අපි වවමු රට නඟමු, මතට තිත, මානව හිමිකම් සුරැකීම, ප්‍රජාතන්ත්‍රවාදය ආරක්‍ෂා කිරීම, ජනතා පරමාධිපත්‍ය ගරුකිරීම ආදී සේවාවන් රැසක් ඉටුකර තිබෙනවා.එතුමා මේ සියල්ල කළේ රට අභ්‍යන්තරයේ ත්‍රස්තවාදය පිටුදැකීමේ යුද්ධය සඳහා විශාල ධනස්කන්ධයක් වියදම් කරමිනුයි.එසේම එතුමාගේ විදේශ ප්‍රතිපත්තිය නිසා අපේ රටට එරෙහිව ජාත්‍යන්තරයෙන් ඇතිවූ බලපෑම් ජය ගැනීමට සමත් වුණා. අපේ අසල්වැසි අග්නිදිග ආසියාවේ බලවතා වූ ඉන්දියාව දිනා නොගත්තා නම් මේ රටේ ත්‍රස්තවාදී යුද්ධය ජයගන්නට ලැබෙන්නේ නැහැ.එතුමාගේ අවංක භාවය ඛ්ා දේශපාලන පරිණත භාවය මේ සඳහා විශාල වශයෙන් පිටුවහලක් වුණා.ජනාධිපතිතුමා වසර 40 ක දේශපාලනයේ පරිපාලනයේ ලත් අත්දැකීම් මේ රටේ යුද්ධය පවතිද්දී සංවර්ධනයේ අඩිතාලම දැමීමට සමත් වී තිබෙනවා. මේ කාලයේ මහ පරිමාණයේ සංවර්ධන ව්‍යාපෘති ආරම්භ කර ඒවා අඛණ්ඩව කරගෙන යාමට එතුමාට හැකි වුණා මූල්‍ය ප්‍රතිපත්ති සමත් වුණා.අද උතුරු නැඟෙනහිර ජනතාවගේ ආර්ථිකය හා නිෂ්පාදනය සියයට නවසීයකින් ඉහළ ගිහින් තිබෙනවා. අවුරුදු 30 ක් තිස්සේ අපේ රටට ත්‍රස්තවාදීන් කළ විනාශය සුළු පටු නැහැ. ඒ නිසා ජන ජීවිතය අවුල් වුණා. ඒ මදිවට ඔවුන්ට විශාල බද්දක් ගෙවන්න වුණා. කොටි සංවිධානයට සේවය කරන්න වුණා. මේ නිසා ඒ ජනතාව දුක් වින්දා.රනිල් - ප්‍රභා ගිවිසුම නිසා කොටි ත්‍රස්තවාදීන්ට මේ රටෙන් කොටසක් අයිති වුණා. ඒ කොටි ප්‍රදේශ පාලනය කළේ කොටි ත්‍රස්තවාදීන් ඔවුන්ගේ පොලිසි, උසාවි, බැංකු, හමුදා ඒ ප්‍රදේශවල ස්ථාපිත වුණා. ඒ ප්‍රදේශවලට යන්න නිත්‍යානුකූ®ල ලංකා ආණ්ඩුවේ කාටවත් අයිතියක් තිබුණේ නැහැ.මේ රටේ කළ යුතු සංවර්ධනය බොහොමයි. ඒ අතර විදේශ කුමන්ත්‍රණකරුවන් දේශීය පාවාදෙන්නන් සමඟ මේ ලැබූ යුද්ධ ජයග්‍රහණය සුණු විසුණු කර නැවතත් මේ රට වහල් දේශයක් කිරීමට සැලසුම් කරනවා.මේ රටේ ත්‍රස්තවාදය මුලිනුපුටා දැමීමට හැකි වූයේ මේ රටේ විධායක ජනාධිපති වූ ද, සේනාධිනායක වූ ද මහින්ද රාජපක්‍ෂගේ ස්ථානෝචිත ප්‍රඥාව හා එතුමාගේ දේශපාලන පරිණතභාවයත් නිසා.අද විපක්‍ෂය කරන්නේ ඇපලෝ රෝහල ගෝඨාභයගෙ කියන එක. ලංකාවේ ඕනෑම පළාතක ඒ ඇහැට කනට පෙනෙන ගොඩනැගිල්ලක් හෝ වතු යායක් තිබේ නම් එය ගෝඨාභයගේ නැතිනම් රාජපක්‍ෂලාගේ යයි බොරු ප්‍රචාර කරන එක.මම අද ඒ බොරු ප්‍රචාරකයින්ට අභියෝග කරනවා එවැනි කිසියම් දේපළ හෝ වතුයායන් 2005 පසුව ගෝඨාභය නතුකරගෙන ඇත්නම් එය ඔප්පු කරන්න.මා ලෑස්තියි ඒ දේපළ ඒ තැනැත්තාගේ නමට ලියා දෙන්න.සරත් ෆොන්සේකා මහතා යුද උපකරණ ගැනීමේ ටෙන්ඩර් මණ්ඩල සභාපතිව සිටි සමයේදී සිය බෑනාට අයත් සමාගමකට එම ටෙන්ඩර් භාර දී ගනුදෙනු කිරීම කෙතරම් සදාචාර සම්පන්නද? එය දූෂිත ක්‍රියාවක් නොවන්නේද?ආචාර්ය ජේ. ආර්. පී. සූරියප්පෙරුම මහතා ද සභාව ඇමතීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=r1001112</link>
    <topic> කෘෂිකර්මාන්තය නැංවීමට ජනපති පියවර ගත්තා</topic>
    <author>හෝමාගම සංචාරක මංජුල හිරිපිටිය</author>
    <content>රටට ගැළපෙන සාර්ථකම වැඩපිළිවෙළ මහින්ද චින්තන වැඩපිළිවෙළයි. මෙමඟින් දේශීය ක්‍ෂේත්‍ර ගණනාවකට නව පිබිදීමක් ඇති වී තිබෙනවා. මේ අතරින් කෘෂි ක්‍ෂේත්‍රයේ විශාල පිබිදීමක් ඇතිව තිබෙන බව අධ්‍යාපන ඇමැති සහ එක්සත් ජනතා නිදහස් සන්ධානයේ ලේකම් සුසිල් ප්‍රේමජයන්ත මහතා පැවැසීය.ඒ මහතා එසේ පැවසුවේ හෝමාගම නව නගර සංවර්ධන භූ®මියේ පැවැති හෝමාගම දිසා ගොවිජන සමුළුවේදීය.ඇමැතිවරයා මෙසේ ද පැවැසීය.මෙරට පාලනය කළ ඇතැම් නායකයින් කෘෂිකර්මාන්තය අඩපණ කිරීමට විවිධ ක්‍රම අනුගමනය කළා. ඇතැම් අවස්ථාවල කුඹුරු ගොඩකර දමන්නට කිව්වා.වර්තමාන ජනාධිපතිතුමා ප්‍රමුඛ සන්ධාන ආණ්ඩුව බලයට පැමිණීමෙන් පසු මෙරට කෘෂිකර්මාන්තය නංවාලීමට අවශ්‍ය සෑම පියවරක්ම ගනු ලැබුවා.පසුගිය වසර ගණනාවක සිට පැවැති යුද්ධය නිසා රට කුමන ආර්ථික ප්‍රශ්න තිබුණත්, අදටත් ගොවීන්ට පොහොර ලබා දෙන්නේ රුපියල් තුන්සිය පනහකටයි.වෙළෙඳ අලෙවි සංවර්ධන, සමූපකාර හා පාරිභෝගික සේවා ඇමැති බන්දුල ගුණවර්ධන මහතා - කොළඹ දිස්ත්‍රික්කයේ මැතිවරණ කොට්ඨාසයක් වුවත් හෝමාගම කෘෂිකාර්මික ප්‍රදේශයක්. ප්‍රථම වරට හෝමාගම ගොවිජන සමුළුවක් පැවැත්වීමට සංවිධානය කළා.විවිධ ආර්ථික ප්‍රශ්න නිසා අවස්ථා රැසක ලෝක තෙල් මිල ඉහළ ගියත් සන්ධාන ආණ්ඩුව ගොවීන්ගේ පොහොර සහනාධාර නොකඩවාම ලබා දුන්නා. ඒවාගේම මෙරට ප්‍රථම වරට වී කිලෝග්‍රෑම් එකක් සඳහා රුපියල් තිහක ඉහළ මුදලක් ලබා දුන් එකම ආණ්ඩුව මහින්ද රාජපක්‍ෂ මහතාගේ සන්ධාන ආණ්ඩුව පමණයි.ඇමැති දිනේෂ් ගුණවර්ධන, ඇමැති ගාමිණි ලොකුගේ, ඇමැති ඒ. එච්. එම්. ෆවුසි, පළාත් සභා මන්ත්‍රී ගාමිණි තිලකසිරි මහත්වරු ද අදහස් දැක්වූහ.මේ අවස්ථාවට පළාත් සභා මන්ත්‍රීවරුන් වන හෙක්ටර් බෙත්මගේ, \ලකරත්න රාජපක්‍ෂ, නීතිඥ ජනක වැලිවත්ත, දුමින්ද සිල්වා, ඉසුරු දේවපි‍්‍රය, සුලෝචන ගමගේ යන මහත්වරුන් සමඟ ප්‍රාදේශීය සභා මන්ත්‍රීවරු ඇතුළු රැසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=r1001113</link>
    <topic> ත්‍රස්තවාදීන්ට උදවු කළ අයවිජයග්‍රහණය අවතක්සේරු කරනවා</topic>
    <author>කොළොන්නාව සමූහ ඒ. සුමනසේන</author>
    <content>ත්‍රස්තවාදයෙන් මේ රට මුදා දෙන්නැයි කියන ඉල්ලීම පමණක් ඉදිරිපත් කරමින් පසුගිය ජනාධිපතිවරණයේදී ජනතාව දුන් හැම ඡන්දයකටම වටිනාකමක් දී, ශ්‍රී ලංකා භූමියෙන් කොටි ත්‍රස්තවාදය අතුගා දැමූ මහින්ද රාජපක්ෂ ජනාධිපතිතුමාට, කළගුණ දන්නා ජනතාව මෙවර ජනාධිපතිවරණයේදී සහයෝගය දෙන්නේ එදා ලැබූ ඡන්දයට වඩා ලක්ෂ සංඛ්‍යාවකින් එය වැඩිකර ඉතිහාස ගත වන ඇති විශිෂ්ට ජයග්‍රහණයක් කරා එතුමා ගෙන යන අන්දමට බව විදේශ කටයුතු ඇමැති රෝහිත බෝගොල්ලාගම මහතා පැවැසීය.ඇමති වරයා එසේ කීවේ පිලිපීන රජයේ නව තානාපතිධූරයට පත්වී යාමට නියමිත කොළොන්නාව (හිටපු) ශ්‍රී ලංකා නිදහස් පක්ෂ ප්‍රධාන සංවිධායක නාවලගේ බැනට් කුරේ මහතා විසින් තමාට මෙතෙක් කාලයක් සහයෝගය දුන් කොළොන්නාව ජනතාවට හා ජනාධිපති මහින්ද රාජපක්ෂ මහතාට උපහාර දැක්වීම පිණිස කොළොන්නාව “ මංගලපාය” උත්සව ශාලාවේදී පවත්වන ලද උත්සව සභාවකට සහභාගීව කළ කතාවේදී ය.මේ උත්සවයේ මුලසුන කොළොන්නාව ශ්‍රී ලංකා නිදහස් පක්ෂ ප්‍රධාන සංවිධායක ආර්. දුමින්ද සිල්වා මහතා දැරීය.ඇමැතිවරයා මෙසේද පැවැසීය.ලෝකයේ ප්‍රබලතම ත්‍රස්තවාදී කණ්ඩායම පරාජය කිරීමේ ගෞරවය නිසා ලොව සුපිරි නායකයන්ගේ තත්ත්වයට මහින්ද රාජපක්ෂ ජනාධිපති තුමා ළඟා වී සිටිනවා.එදා ත්‍රස්තවාදීන්ට උපකාර කළ විදේශීය බලවේග එම ගෞරවය අවතක්සේරුවට ලක්කරන කුමන්ත්‍රණයෙක යෙදෙමින් සිටින අතර තවත් පැත්තකින් වෛරය, ක්‍රෝධය, ඊර්ෂ්‍යාව හා පළිගැනීම වේතනාව කරගත් අන්තවාදී පක්ෂ මේවාට සහයෝගය දෙමින් සිටියද ජන හදවත් දිනු නායකයකු වු ජනපති දෙවැනි වතාවටත් විශිෂ්ට අන්දමින් ජයගැනීම කිසිදු ජගතෙකුට නතර කළ නොහැකියි.අධ්‍යාපන ඇමැති සුනිල් ප්‍රේමජයන්ත මහතා මෙවර ජනාධිපතිවරණයේදී ප්‍රජාතන්ත්‍රවාදය ඉල්ලා කෑ ගසන්නේ එය විනාශ කොට දමන්න කටයුතු කළ ජනතා විමුක්ති පෙරමුණයි, ජනාධිපති ධූරය අහෝසි කරන්න කියන්නේ එහි බලතල ව්‍යවස්ථා සංශෝධන මගින් වැඩිකර ගන්න ජේ. ආර් ට ඡන්දය දීපු රනිල් වික්‍රමසිංහ ප්‍රධාන එජාපවාදීන්විධායක බලය නොතිබුණා නම් රනිල් වික්‍රමසිංහ අස්සන් කර තිබු සටන් විරාමය යටතේ එල්.ටී.ටී. ඊයට ගහන්නේ කොහොමද යන්න එම පක්ෂය දැන්වත් තේරුම් ගත යුතු කරුණක්.ජල සම්පාදන ඇමැති මහින්ද අමරවීර මහතා රනිල් ජනපති අපේක්ෂකයා වුණානම් අනිවාර්යයෙන්ම පරදිනවා, සෝමවංශයට වෙන්නෙත් ඒකමයි. ඒ නිසා තමයි මේ දෙන්නාම පරදින සටන දැකලා ෆොන්සේකාව සටනට තල්ලු කළේ.ඊට පස්සේ මේ දෙන්නාටම කියන්න පුළුවනි ෆොන්සේකා දැම්ම නිසා පැරදුනා අපි ඉල්ලුවා නම් දිනන්න තිබුණා කියලා.එම නිසා මෙවර ජනාධිපතිවරණයේදී මහින්ද රාජපක්ෂ මහතා ජනාධිපතිධූරය නැවත ජයග්‍රහණය කිරීම මේ දෙන්නාගේම නායකත්වය තවදුරටත් ආරක්ෂා වීමයි.බස්නාහිර පළාත් සභාවේ පාලක පක්ෂයේ ප්‍රධාන සංවිධායක රේණුකා දුෂ්‍යන්ත පෙරේරා. කොළොන්නාව ශ්‍රී ලංකා නිදහස් පක්ෂ (හිටපු) ප්‍රධාන සංවිධායක නාවලගේ බැනට් කුරේ කොළොන්නාව ශ්‍රී ලංකා නිදහස් පක්ෂ ප්‍රධාන සංවිධායක ආර්. දුමින්ද සිල්වා බස්නාහිර පළාත් සභා මන්ත්‍රීනි අසෝකා ලංකාතිලක මහත්ම මහත්මීහුද කොළොන්නාව ශාසනාරක්ෂක බලමණ්ඩලයේ ලේඛකාධිකාරි පොත්තේවෙල විනීත හිමියෝද කථා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=r1001114</link>
    <topic> ඩී. එස්. සේනානායකයන් ජනතා හිතවාදීව වැඩ කළා</topic>
    <author>මිනුවන්ගොඩ සමූහ</author>
    <content>මේ රටේ මොනවිදිහේ පක්‍ෂ තිබුණත් ජනතා හිතවාදීව ක්‍රියා කරන එකම පක්‍ෂය බිහිකළේ ඩී. එස්. සේනානායක මැතිතුමා බවත්, එතුමාගේ දර්ශනයට අනුව ප්‍රජාතන්ත්‍රවාදය ආරක්‍ෂා කර ගනිමින් යමක් කමක් හරි හම්බ කර ගැන්මට ජනතාවට හැකිවූ බව ගම්පහ දිස්ත්‍රික් පාර්ලිමේන්තු මන්ත්‍රී එඩ්වඩ් ගුණසේකර මහතා පැවැසීය.ගුණසේකර මහතා එසේ පැවැසුවේ මිනුවන්ගොඩ නගර සභාව මගින් සතිපොළ සඳහා මුල්ගල තැබීමේ උත්සවයට සහභාගි වෙමිනි. ලක්‍ෂ 400යක වියදමින් අදියර තුනක් යටතේ මේ සතිපොළ ඉදිකිරීමට පියවර ගෙන ඇත.එඩ්වඩ් ගුණසේකර මහතා මෙසේද කීය.මිනුවන්ගොඩ කියන්නේ ගම්පහ දිස්ත්‍රික්කයේ ඉතා වැදගත් ප්‍රදේශයක් සඟ, වෙද, ගුරු, ගොවි කම්කරු ජනතාවගේ සහය මත මිනුවන්ගොඩින් මේ රටේ නායකයා බිහි කරමින් ජාතියේ පියා නමින් හදුන්වන ඩී. ඇස්. සේනානායක මැතිතුමන් පාර්ලිමේන්තුවට යැවීමට කටයුතු කළා.මිනුවන්ගොඩ ජනතාවට කිසිදු ආර්ථික අර්බුදයක් දැනෙන්නේ නැහැ. කවුරුත් කියනව සල්ලි නැහැ කියල නමුත් සතිපොළ රාත්‍රි 12.00 වනතුරු පැවැත්වීමෙන් පෙනී යන්නේ කිසිදු මුදල් හිඟයක් නොමැති බවයි. ඒ නිසා මොන දේශපාලන දර්ශනය ආවත් අපි වැඩ කළොත් පමණයි අපේ ජීවිත සාර්ථක වන්නේ.මෙහිදී පිළිගැනීමේ කථාව නගරාධිපති වසන්ත කුමාර ජයසිංහ මහතා විසින් සිදුකළ අතර මෙම අවස්ථාවට නාගරික සංවර්ධන අධිකාරියේ නියෝජ්‍ය අධ්‍යක්‍ෂිකා නිලන්ති රත්නායක මහත්මියද සහභාගි විය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=r1001115</link>
    <topic> පූර්ණ සංවර්ධිත රටක් ගොඩනැගිය හැක්කේ ජනපතිට පමණයි</topic>
    <author>නිට්ටඹුව සමූහ , ජෙනට් ජයසිංහ</author>
    <content>පසුගිය එක්සත් ජාතික පක්‍ෂය රජය කාලයේදී, මේ රටේ ලක්‍ෂ සංඛ්‍යාත ජනතාවක් රැකියා කරමින් සිටි ආයතන කිසි අනුකම්පාවක් නැතිව වසා දමා ඔවුන් පාරට ඇද දැමුවා.ඒ සමඟම ගම්බද මෙන්ම නගරබද පොදු මහජනතාවට සාධාරණ මිලට අත්‍යාවශ්‍ය ආහාර ද්‍රව්‍ය ටික පහසු මිලට ලබා ගැනීමට හැකිවන විධියට නගරයක් පාසා විවෘත කර තිබූ සතොස වෙළෙදසල් වසා දමා සේවකයන් දහස් ගණනකට යන එන මං නැති කළා.බස්නාහිර පළාත් සභා සභාපති සුනිල් විජේරත්න මහතා එසේ පැවැසුවේ ගම්පහ බැලුම්මහර හන්දියේ ජන හමුවක් අමතමිනි. ආගමික කටයුතු හා සදාචාරවර්ධන ඇමති පණ්ඩු බණ්ඩාරනායක මහතාගේ ඉල්ලීමකට අනුව වෙළඳ හා පාරිභෝගික කටයුතු අමාත්‍ය බන්දුල ගුණවර්ධන මහතා ගම්පහ ජනතාව වෙත ලබාදෙන ලද 141 වෙනි ලක් සතොස ශාඛාව ජනතා අයිතියට පවරා දීම වෙනුවෙන් මේ ජනහමුව පැවැත්විනි. බස්නාහිර පළාත් සභා සභාපති සුනිල් විජේරත්න මහතා මෙසේද පැවැසීය.මේ රටේ අපි සැමදාම ඇසුවේත් දැක්කේත් , ඡන්ද කාලයේදී පොරොන්දු මගින් ඡන්දදායකයින් සුරංගනා ලෝක මවා පෙන්වන දේශපාලන නායකයින් ඡන්දය දිනුවාට පසුව මහජනතාවට කොකා පෙන්වන අන්දම පමණයි.නමුත් ජනාධිපති මහින්ද රාජපක්‍ෂ මහතා පළමු ජනාධිපතිවරණයේදී ජනතාවට දුන් පොරොන්දුවලට දෙවන ජනාධිපතිවරණයට එළඹුනේ තමා දුන් පොරොන්දුවලින් සියයට අනු අටක් නිම කිරීමෙන් පසුවයි.මේ පොරොන්දු ඉටු කිරීම සඳහා පුරා අවුරුදු 6ක කාලයක් ව්‍යවස්ථාවෙන් ලැබී තිබුණත් අවුරුදු 4ක් වැනි සුලු කාලසීමාවක දී පොරොන්දු ඉටුකළා සේම, ඉතා වැඩි සේවයක් කිරීම නිසා මහජනතාව ඉදිරියට නොබියව, නොපැකිළ නියමිත කාල සීමාවට කලින් ඉතා ගෞරවණීය ලෙස ජනතාව ඉදිරියට ඇවිත් සිටිනවා.මහින්ද රාජපක්‍ෂ මැතිතුමා ඇතුලු රජයට විරුද්ධවාදීන් එල්ල කරන චෝදනා පදනම් විරිතයි.සදාචාර විරෝධීයි. එම චෝදනා සත්‍යබව පිළිගන්න තරම් බුද්ධිමත් ජනතාව සූදානම් නැහැ. පසුගිය මානුෂීය මෙහෙයුම් පවතින කාලයේ තමා ආදරයෙන් හදා වඩාගත් පුතුන් රණබිමට යැවීමට තරම් පරිත්‍යාගශීලි වුණේ එතුමා කෙරෙහි තිබූ අධික විශ්වාසය නිසයි.මතු පරපුරට සුරක්‍ෂිතව ජීවත් වීමට හැකි දේශයක් පූර්ණ සංවර්ධන රටක් ගොඩනැගිය හැක්කේ ජනපතිට පමණයි. ලබන 26දාට එතුමාට එම විජයග්‍රාහී ජනවරම ලබාදීම සඳහා සියලු දෙනාම සියලු වාදභේද අමතක කර එකම පොදු අරමුණක් කරා යාමට පෙළ ගැසෙමු.ගම්පහ - ප්‍රාදේශීය සභා සභාපති රංජිත් ගුණවර්ධන මහතාපොදු ජනතාවට ඉතා අත්‍යාවශ්‍ය දේ පිළිබඳව හොඳ දැනුමක් ජනාධිපති මහින්ද රාජපක්‍ෂ මහතාගේ උපදෙස් මත වෙළෙඳ හා පාරිභෝගික කටයුතු ඇමතිතුමා සමූපකාර ව්‍යාපාරයට නව ජීවයක් දෙන අතරතුර නැවත නගරයක් පාසා මෙවැනි ලක් සතොස ආයතන විවෘත කරමින් ජනතාවට සහන සලසනවා.මෙම උත්සවයේදී ආගමික කටයුතු හා සදාචාරවර්ධන ඇමැති පණ්ඩු බණ්ඩාරනායක මහතා නියෝජනය කරමින් ගම්පහ - ශ්‍රී ලංකා නිදහස් පක්‍ෂ මධ්‍ය විධායක බල මණ්ඩලයේ ලේකම් නෙල්සන් අමරසිරි මහතා සහ ප්‍රාදේශීය සභා මන්ත්‍රී සුසන්ත දේශපි‍්‍රය මහතාද කථා කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=r1001116</link>
    <topic>ගම්පහ ඡන්ද දායක සංඛ්‍යාව ඉහළට</topic>
    <author>නිට්ටඹුව සමූහ</author>
    <content>එළඹෙන ජනාධිපතිවරණයේදී ඡන්ද භාවිතය සඳහා ගම්පහ දිස්ත්‍රික්කයේ පුද්ගලයන් දාහතර ලක්ෂ හැත්තෑ හතර දහස් හාරසිය හැට හතරක් ගම්පහ දිස්ත්‍රික් මැතිවරණ කාර්යාලයේ ලියාපදිංචි වී සිටිති.මේ සංඛ්‍යාව අතරින් පිළිගත් තැපැල් ඡන්දලාභීන්ගේ සංඛ්‍යාව තිස් දෙදහසකි. 2007 ඡන්ද නාම ලේඛන ලැයිස්තු අනුව පසුගිය පළාත් සභා මැතිවරණය සඳහා ඡන්ද භාවිතය සඳහා ලියාපදිංචි වී සිටි පුද්ගල සංඛ්‍යාව දාහතර ලක්ෂ හතලිස් හතර දහස් හාරසිය හැට හතරකි.2008 ඡන්ද නාම ලේඛන ලැයිස්තු අනුව මේ ලියාපදිංචි සංඛ්‍යාව තිස් දහසකින් වැඩිවී තිබේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=s1001111</link>
    <topic>කඩුලු 8ක ජයක් ලැබූ ඉන්දියාවශ්‍රී ලංකාව සමඟ අවසන් තරගයට</topic>
    <author/>
    <content>බංග්ලාදේශයේ පැවැත්වෙන තුන්කොන් ක්‍රිකට් තරග මාලාවේ ඉන්දියාව හා ශ්‍රී ලංකාව අතර පැවැති 5 වැනි තරගයෙන් කඩුලු 8ක ජයක් ඉන්දියාවට ඊයේ හිමිවිය.ශ්‍රී ලංකාව ලබන බදාදා පැවැත්වෙන අවසන් තරගයට දැනටමත් සුදුසුකම් ලබා ඇති අතර අද පැවැත්වෙන බංග්ලාදේශය සමඟ තරගයේ ප්‍රතිඵලය කුමක් වූවද ඉන්දියාවටද අවසන් මහා තරගයට පිිවිසීමේ අවස්ථාව ඇත.මේ තරගාවලියේ දැනට නිමාවූ තරගවලදී ශ්‍රී ලංකාව තරග 3 ක් ජයගෙන ලකුණු 12 ක්ද ඉන්දියාව තරග 2 ක් ජයගෙන ලකුණු 8 ක්ද ලබා සිටිති.කාසියේ වාසිය දිනාගත් ශ්‍රී ලංකාව ඊයේ තරගයේදී පන්දුවට පහර දී ඕවර් 46.1 කදී ලකුණු 213 ක් ලබාගත් අතර ඉන්දියාව කඩුලු කට ලකුණු 214ක් ලබා ජය තහවුරු කරගත්තේය. ජයග්‍රාහී ඉලක්කය පසු කිරීමට ඉන්දියාවට ඕවර් 32.4ක් අවශ්‍ය විය.ඉන්දියාවට පහසු ඉලක්කයක් එල්ල වූ අතර වේගවත් ආරම්භයක් ලබාදීමට කාර්තික් හා ගම්බීර් සමත්වූහ.කාර්තික් හා ගම්බීර් එක්ව ඉන්දියාවට ලකුණු 50 ක් එක් කළේ පන්දු 41 කදීය. ඉන්දීය මුල් විකට්ටුව ලකුණු 89 දී බිදවැටුණු අතර කාර්තික් ලකුණු 48 ක් ලබා සිටියදී තුෂාරගේ පන්දුවකට සංගක්කාර අතට උඩපන්දුවක් දී දැවී ගියේය.ගෞතම් ගම්බීර් තරගයේ සියලු වාසි ඉන්දියාවට ලබාදෙමින් ලකුණු 71ක් ලබා ගැනීමට සමත්විය. පන්දු 86කදී හතරේ පහර 10ක් ගම්බීර්ගේ ඉනිමට ඇතුලත් විය. ඔහුට අනගි සහයක් ලබාදුන් විරාට් කොහොලි නොදැවී ලකුණු 71ක් ලබා ගැනීමට සමත්විය. ඔහු පන්දු 68කදී හතරේ පහර 9ක් ද එල්ල කෙළේය.ශ්‍රී ලංකා පිලේ ආරම්භය සතුටුදායක නොවුනද අවසානය බලාපොරොත්තු නොවූ පරිදි ප්‍රතිඵලදායක වූ බැවින් ලකුණු සංඛ්‍යාව තරමක් හෝ ඉහල ගියේය.තරංග හා ඩිල්ෂාන් ආරම්භක පිතිකරුවන් ලෙස පිටියට පිවිසි අතර තරගයේ 4 වැනි පන්දුවේදී තරංග දවාගැනීමට වේගපන්දු යැවූ නවක ක්‍රීඩක ත්‍යාගි සමත්විය. තරංග ප්‍රථම ස්ලිප් හී කාර්තික් වෙත උඩපන්දුවක් දී ක්‍රීඩාගාරයට ගියේය.ඩිල්ෂාන්ට එක්වූ සංගක්කාර දෙවැනි කඩුල්ල සඳහා ලකුණු 42ක සම්බන්ධතාවක් ගොඩනගා සිටියදී ඩිල්ෂාන් ගාම්බීර් වෙත උඩපන්දුවක් දී දැවී ගියේය.ලකුණු 33ක් පන්දු 17කදී ලබාගත් අතර හතරේ පහර 8ක් වාර්තා කෙළේය. මහේල ජයවර්ධන පිටියට පිවිස සංගක්කාරට එක්වුවද සාර්ථක සම්බන්ධතාවක් නොවීය.ජයවර්ධන ලකුණු 5කට දැවී ගියේය. සමරවීර පිටියට පිවිස ඕවරයක් ගතවෙද්දී කඩුල්ල මුවා කිරීමේ වරදට හසුවී ලකුණු නොලබා දැවී ගිය අතර කණ්ඩම්බිටද සාර්ථක සම්බන්ධතාවකට එක්වීමට නොහැකි විය. තිසර පෙරේරා හා සංගක්කාර හයවැනි කඩුල්ල වෙනුවෙන් ලකුණු 18ක් ගොඩනගා සිටියදී තිසර පෙරේරා පාදග පන්දු යවන මිෂ්රා එවූ පන්දුවකට යුවරාජ් වෙත උඩපන්දුවක් දී දැවී ගියේය.සංගක්කාරට එක්වූ යුවරාජ් රන්දිව් ශශ්‍රී ලංකාව වෙනුවෙන් ඊයේ දිනයේ අගනා මෙහෙවරක් කරමින් 7 වැනි කඩුල්ලට ලකුණු 59ක සම්බන්ධතාවක් ගොඩනැංවිය. සංගක්කාරගේ ඉනිම ලකුණු 68කට නිමා කළේ යුවරාජ් සිං විසිනි.ශ්‍රී ලංකා පිලේ පන්දු යවන්නන් ලෙස ප්‍රකට තුෂාර හා රන්දිව් 8වැනි කඩුල්ලට ලකුණු 59ක සම්බන්ධතාවක් ගොඩනැංවීම කැපී පෙනෙන සිදුවීම විය.සිය මංගල එක්දින අර්ධශතකය වාර්තා කිරීමට රන්දිව් සමත්විය. සහීර් ඛාන් හා මිෂ්රා කඩුලු 3 බැගින් වාර්තා කළ අතර ඉන්දීය පන්දු රැකීම හොඳ තත්ත්වයක පැවැතුණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=s1001112</link>
    <topic>ටෝගෝ පාපන්දු කණ්ඩායමට ත්‍රස්ත ප්‍රහාරයක්</topic>
    <author>ලුඅන්ඩාහීදී - ඒ. එෆ්. පී.</author>
    <content>ඇංගෝලාහිදී ඊයේ ආරම්භ වීමට නියමිතව තිබූ අප්‍රිකානු ජාතීන්ගේ පාපන්දු කුසලාන තරගාවලියට සහභාගී වීමට පැමිණ සිටි ටෝගෝ පාපන්දු කණ්ඩායම ගමන්ගත් බස් රථයට ඉකුත් සිකුරාදා කාබින්වාහිදී aදරුණු වෙඩි ප්‍රහාරයකට ලක්විය.මේ වෙඩි ප්‍රහාරයෙන් ටෝගෝ කණ්ඩායමේ සහය පුහුණුකරු , සහ එහි මාධ්‍ය ප්‍රකාශක මියගිය බව වාර්තා වේ.මේ ප්‍රහාරය හේතුවෙන් ටොගෝ පාපන්දු කණ්ඩායම මුලින් තීරණයකර තිබුණේ තරගාවලියෙන් ඉවත් වීමටයි. එහෙත් ඇංගෝලා අගමැති පොලෝ තසෝමා ගේ සහ අප්‍රිකානු පාපන්දු සම්මේලනයේ බලවත් පෙරැත්ත කිරීම මත තරගාවලියේ ක්‍රීඩා කිරීමට ටෝගෝ කණ්ඩායම් එකඟ වී ඇත.මේ මිලේච්ඡ ප්‍රහාරය හෙලා දැකීම සඳහා ඇංගෝලාවේ තුන්දින ශෝක කාලයක් ප්‍රකාශයකට පත්කර තිබේ.දරුණු වෙඩි ප්‍රහරයන් මධ්‍යයේ ටෝගෝ කණ්ඩායමේ සෙසු සාමාජිකයන් දිවි රැකගෙන ඇත්තේ විනාඩි 20ක් පමණ බස් රථයේ අසුන් යට සැඟවී සිටීමෙනි.මෙය හුදෙකලා සිදුවීමක් බවත් , පාපන්දු තරගාවලියට සහභාගී වන කණ්ඩායම්වලට පූර්ණ රැකවරණය ලබාදීම තහවුරුකර ඇති බවත්් එරට අගමැති අවධාරණය කරයි.මේ අනුව , අප්‍රිකානු පාපන්දු තරගාවලිය නියමිත පරිදි දින 22ක් පුරා පැවැත්වෙන බව බලධාරිහු පවසති.මේ ප්‍රහාරය හේතුවෙන් ලබන ජූනි මාසයේ දකුණු අප්‍රිකාවේ පැවැත්වීමට නියමිත ලෝක කුසලාන පාපන්දු තරගාවලියට කිසිදු බාධාවක් නැති බව ලෝක පාපන්දු සම්මේලනය පවසයි. 450,000 ක් පමණ ක්‍රීඩා ලෝලී පිරිසක් තරගාවලිය නරඹනු ඇතැයි අපේක්ෂිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=s1001113</link>
    <topic>ආසියානු නෙට්බෝල් සූරියන්ටරු. මිලියන 1.3ක මුදල් තෑගි</topic>
    <author>පි‍්‍රන්ස් ගුණසේකර</author>
    <content>ආසියානු නෙට්බෝල් සූරතාව දිනාගනිමින් ශ්‍රී‍්‍ර ලංකාවට ගෞරවයක් අත්කර දුන් ක්‍රීඩිකාවන්ට රුපියල් මිලියන 1.3 ක මුදල් තෑගි පිරිනැමීමේ උළෙල මේ මස 13 දා ක්‍රීඩා අමාත්‍යාංශයේදී සිදු කෙරේ.මහින්ද චින්තන ප්‍රතිපත්ති ප්‍රකාශයෙන් පොරොන්දු වූ පරිදි ජයග්‍රහණ ලබා ගන්නා ක්‍රීඩක ක්‍රීඩිකාවන් අගය කිරීම හා දිරිගැන්වීමේ වැඩපිළිවෙළ යටතේ ජාත්‍යන්තර කීර්තිය දිනූ ශ්‍රී ලංකා නෙට්බෝල් ක්‍රීඩිකාවන්ට ද මේ මුදල් තෑගි හිමිවේ.පසුගිය වසරේ මලයාසියාවේ පැවැති ආසියානු නෙට්බෝල් සූරතාවලියේදී ශ්‍රී ලංකාව ලකුණු 77-48 කින් සිංගප්පූරුව පරදා ආසියානු කිරුළ හිමිකර ගත්තේය.මේ දක්ෂතාව ශ්‍රී ලංකාව හතර වැනි වරට හිමිකර ගැනීමද විශේෂත්වයක් විය. 1990, 1997 හා 2001 වසරවලදී ද ශ්‍රී ලංකා නෙට්බෝල් ක්‍රීඩිකාවෝ ආසියානු සූරතාව දිනාගත්හ.මෙවර ආසියානු නෙට්බෝල් සූරතාව දිනාගත් කණ්ඩායමේ ක්‍රීඩිකාවකට රුපියල් ලක්ෂය බැගින්ද පුහුණුකාරිණී තිලකා ජිනදාස මෙනෙවියට රුපියල් ලක්ෂයක්ද පිරිනැමේ.කණ්ඩායමේ කළමනාකාරීණියට මුදල් තෑගි පිිරිනැමීමක් සිදු නොවේ. එහෙත් මෙයට පෙර ආසියානු සූරතාව දිනාගත් 2001 වසරේදී ශ්‍රී ලංකා නෙට්බෝල් පිලේ සියලු සාමාජිකාවන්ටද කළමනාකරු හා සහය කළමනාකරුටද මුදල් තෑගි පිරිනමා තිබුණි.නිමා වූ ආසියානු නෙට්බෝල් සූරතාවලියේදී ශ්‍රී ලංකාවේ තර්ජනී සිවලිංගම් ගෝල් 380 ක් ලබා දක්ෂතම ක්‍රීඩිකාව ලෙසද නම් කෙරුණි.ශ්‍රී ලංකා නෙටිබෝල් ක්‍රීඩිකාවන්ට තෑගි මුදල් හා උපහාර පිදීම ක්‍රීඩා අමාත්‍ය ගාමිණී ලොකුගේ මහතාගේ ප්‍රධානත්වයෙන් සිදුවන බව ක්‍රීඩා අධ්‍යක්ෂ ජෙනරාල් ඩී. දසනායක මහතා පැවැසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=s1001114</link>
    <topic>සා. ජෝසප් වසර 15කට පසුව වෙස්ලි පරදවයි</topic>
    <author/>
    <content>සාන්ත ජෝසප් විදුහල පහළොස් වසරකින් පසුව වෙස්ලි විදුහල පැරදවීම ගෙවුණු සති අන්තයේ අන්තර් පාසල් ක්‍රිකට් පිටියේ සිදුවූ විශේෂතම සිදුවීම විය.කොළඹ ඩාලි පාර ක්‍රීඩාංගණයේ පැවැති මේ තරගයේදී සාන්ත ජෝශප් පිල ජයග්‍රහණය කෙළේ කඩුලු 10 කිනි. ජයග්‍රාහී පිල වෙනුවෙන් චතුරංග කුමාර පළමු ඉනිමේදී ලකුණු 13 කට කඩුලු හයක් බිඳ හෙළූ අතර දෙවැනි ඉනිමේදී සුපෙකල ජයතිලක හා ඩිනාල් ෆොන්සේකා කඩුලු 3 බැගින් ලබා ගත්හ.සාන්ත ජෝසප් පිල මීට පෙර අවසන් වතාවට වෙස්ලි පිලට එරෙහිව ජයග්‍රහණයක් වාර්තා කෙළේ 1994 වසරේදීය. වෙස්ලි විදුහල අවසන් වතාවට සාන්ත ජෝසප් පිල පරදවා ඇත්තේ 1969 වසරේදීය.වෙස්ලි:- පළමු ඉනිම 112සී. දසනායක 25, ඩී. විජේසිංහ 21 (සී. කුමාර 13 ට6, ඩී. ෆොන්සේකා 16 ට2)දෙවැනි ඉනිම 103ඩී. විජේසිංහ 38 (ඩී. දඹරගේ 29 ට 2, එස්. ජයතිලක 22 ට 3, ඩී. ෆොන්සේකා 24 ට 3)සාන්ත ජෝසප් :- පළමු ඉනිම 197කේ. පෙරේරා 23, සී. කුමාර 33, ආර්. තට්ටිල් 43 (බී. මුසම්මිල් 55 ට 5, ආර්. සූරියකුමාර 56 ට 3, ඩී. විජේසිංහ 40 ට 2)දෙවැනි ඉනිම : කිසිවෙකු නොදැවී 19වේල්ස් කුමාර – ඩී. එස්.විජේරාම මාවත පිටියේ පැවැති මේ තරගයෙන් වේල්ස් කුමාර විදුහලට කඩුලු 9 ක ජයක් අත්විය.ඩී. එස්. සේනානායක :- පළමු ඉනිම 82ඒ. වීරසිංහ 25 (එම්. මෙන්ඩිස් 43 ට 7, එස්. ජයසූරිය 21 ට 3)දෙවැනි ඉනිම :- 228සී. වික්‍රමසිංහ 92, ටී. සිල්වා 30, එම්. ගුණසිංහ 25, එම්. වීරසිංහ 23, ඒ. වීරසිංහ 20 (බී. අල්විස් 68 ට 4, එස්. ජයසූරිය 93 ට 3, ටී. උල්ෂාන් 30 ට 2)වේල්ස් කුමර :0 පළමු ඉනිම කඩුලු 8 ට 281අයි. තිලිණ 116, බී. අල්විස් 54, එන්. පෙරේරා නොදැවී 36(එම්. ඉජාස් 37 ට 2, එම්. ගුණසිංහ 82 ට 2)දෙවැනි ඉනිම :– කඩුලු 1 ට 30කේ. ප්‍රනාන්දු නොදැවී 24සෙබස්තියන්–කළුතර ම.වි.මොරටුවේදී පැවැති මේ තරගයෙන් සාන්ත සෙබස්තියන් පිල ඉනිමක හා ලකුණු 112 ක ජයක් වාර්තා කෙළේය.සාන්ත සෙබස්තියන් :– පළමු ඉනිම කඩුලු 7 ට 315ඩී. ඩයස් 109, ආර්. ප්‍රනාන්දු 40, කේ. ප්‍රනාන්දු 36, එස්. ද මෙල් 25, සී. ප්‍රනාන්දු නොදැවී 50 (එස්. පි‍්‍රයාන් 39 ට 2, එස්. පතිරණ 45 ට 2)කළුතර මහා විදුහල:- පළමු ඉනිම 131බී. චැපල් 31, එස්. පි‍්‍රයාන් 23 (එස්. ද මෙල් 26 ට 3, ඒ. අපොන්සෝ 29 ට 3, ඒ. ද අල්විස් 14 ට 2)දෙවැනි ඉනිම 72ටී. උප්තල 38 (ඒ. ද අල්විස් 23 ට 5, ඒ. ජායිශාන් 3 ට 2)බෙනඩික්ට්- සා. තෝමස්ගල්කිස්සේදී පැවැති මේ තරගය ජය පැරදුමින් තොරව කෙළවර විය.සාන්ත බෙනඩික්ට් :– පළමු ඉනිම 237ඩබ්ලිව්. ප්‍රනාන්දු 125, ඊ. රත්නායක 22, ආර්. වීරසිංහ 21, එස්. පැටර්සන් නොදවී 23 (ඩී. වල්පිට 55 ට 3, එන්. වික්‍රමසේකර 38 ට 2, සී.පතිරණ 53 ට 2)දෙවැනි ඉනිම කඩුලු 6 ට 128ඊ. රත්නායක 23, ආර්. වීරසිංහ නොදැවී 53 (ඩී. දොලපිහිල්ල 27 ට 3)සාන්ත තෝමස් :– පළමු ඉනිම 160එන්. කවින්ද 55, ඩී. වල්පිට 31, ඒ. ප්‍රනාන්දු 24, කේ. පෙරේරා 20 (ඊ. රත්නායක 34 ට 4, ඩී. පෙරේරා 47 ට 3, ඩී. වනිගසූරිය 31 ට 2)දෙවැනි ඉනිම:- කඩුලු 2 ට77එන්. කවින්ද 46රාජකීය – නාලන්දාකැම්බල් පිටියේදී පැවැති මේ තරගය විසඳුමකින් තොරව අවසන් විය.රාජකීය :– පළමු ඉනිම 199ජී. රාජකරුණා 60, ආර්. රඹුක්වැල්ල 56, එම්. රාජරත්න 38 (එන්්. කරුණානායක 57 ට 3, ජී. මේදවත්ත 8 ට 2, ඩී. ජයසිංහ 43 ට 2)දෙවැනි ඉනිම :– කඩුලු 7 ට 258ටී. දේවසුරේන්ද්‍ර 83, සී. රාජරත්න 60, ආර්. රඹුක්වැල්ල 50, එම්. රාජරත්න 25 (ඩී. ජයසිංහ 88 ට 4, ඒ. නානායක්කාර 18 ට 2)නාලන්දා :- පළමු ඉනිම 353ඒ. නානායක්කාර 92, ඩී. ජයසිිංහ 87, පී. වික්‍රමසිංහ 35, ටී. විදානපතිරණ 28, එස්. තෙන්නකෝන් නොදැවී 35 (එම්. තන්ත්‍රිගොඩ 81 ට 3, ජී. රාජකරුණා 92 ට 3)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=f1001111</link>
    <topic>රාජ්‍ය අංශයේ මෙතරම් ප්‍රගතියක්ඇති වූ සමයක් තවත් නෑ</topic>
    <author>සාකච්ඡා කෙළේ -ධම්මික සෙනෙවිරත්න</author>
    <content>මහින්ද රාජපක්ෂ ජනාධිපතිතුමාගේ පාලනයේ පළමු සිවු වසර තුළ රාජ්‍ය අංශය හා රාජ්‍ය සේවකයා සුරක්ෂිත කරමින් රාජ්‍ය සේවය ශක්තිමත් කිරීමට ගත් පියවර සහ ඉදිරියේ දී ගැනීමට නියමිත ක්‍රියාමාර්ග සහ ඒවායේ ප්‍රතිඵල පිළිබඳ රාජ්‍ය පරිපාලන, ස්වදේශ කටයුතු අමාත්‍ය සහ මුදල්, ක්‍රම සම්පාදන නියොජ්‍ය අමාත්‍ය ආචාර්ය සරත් අමුණුගම මහතා දිනමිණ ට මෙලෙස අදහස් දක්වයි.රාජ්‍ය අංශය ශක්තිමත් කිරීම සඳහා මහින්ද රාජපක්ෂ ජනාධිපතිතුමා ක්‍රියා කළ ආකාරය දෙස ඔබ බලන්නේ කොහොම ද ?මහින්ද රාජපක්ෂ ජනාධිපතිතුමාගේ රජය තරම් රාජ්‍ය අංශයට සුවිශේෂ සේවයක් කළ වෙනත් රජයක් නෑ. ඉතිහාසය දිහා බැලුවාම මේ ඇත්ත හොඳාකාර පැහැදිලි වෙනවා.රාජ්‍ය අංශය ශක්තිමත් කරමින් රාජ්‍ය සේවය සුරක්ෂිත කිරීමට අවශ්‍ය පියවර රැසක් ගනිමින් , රාජ්‍ය සේවකයා රාජ්‍ය යන්ත්‍රණයේ ගෞරවනීය හවුල්කරුවකු ලෙස පිළිගත් වෙනත් රාජ්‍ය නායකයකුත් නෑ.මහින්ද රාජපක්ෂ ජනාධිපතිතුමාගේ පාලන සමයේ මුල් අවුරුදු 4 තුළ රාජ්‍ය අංශය ශක්තිමත් කරමින් , රාජ්‍ය සේවකයන්ගේ අයිතීන් ව්‍යවස්ථානුකූ®ලවම තහවුරු කිරීමට පියවර ගත්තා.සමස්ත රාජ්‍ය සේවයේ විශාල පිබිදීමක් ඇති වුණේ මේ නිසයි. එහි ගෞරවය නිතැතින්ම ජනාධිපතිතුමාට හිමි වෙනවා. එතුමාගේ රජය රාජ්‍ය අංශයට අදාළ ව ගත් තීරණ හා ක්‍රියාත්මක කළ ප්‍රතිපත්ති නිසා රාජ්‍ය සේවකයාට අභිමානයකින් යුතුව තම සේවය රටටත්, ජනතාවටත් ලබාදීමට හැකි වී තිබෙනවා.රාජ්‍ය අංශය ශක්තිමත් කිරීම පිළිබඳ මහින්ද චින්තන වැඩපිළිවෙළේ සඳහන් ආකාරයටම අවශ්‍ය ක්‍රියාමාර්ග ගැනීමට හැකිවුණා. මේ වැඩපිළිවෙළ හුදෙක් මැතිවරණයක් අරමුණු කළ පොරොන්දු ගොඩක් වත් , අහම්බයෙන් හෝ හදිසියේ පිළියෙළ කළ දෙයක් වත් නොවෙයි.රටේ අනාගතය පිළිබඳ නිවැරැදි දැක්මකින් යුතුව, දූරදර්ශීව සිතා බලා පිළියෙළ කළ ප්‍රතිපත්ති මාලාවක්. ඒ ප්‍රතිපත්ති මාලාව වඩාත් අර්ථවත් වෙන්නෙ වසර 4ක් වැනි කාල සීමාව තුළ එහි වැඩිම කාරණා ප්‍රමාණයක් සම්පූර්ණ කරන්න හැකි වුණු නිසා.ජනාධිපතිතුමා මහින්ද චින්තන වැඩපිළිවෙළ මත පදනම්ව වඩාත් ඉදිරියට යමින් මෙවර ජනාධිපතිවරණය සඳහා ඉදිරිපත් කරන එම ප්‍රතිපත්ති මාලාව තුළත්, රාජ්‍ය අංශය තවදුරටත් ශක්තිමත් කරමින් , රාජ්‍ය සේවකයාට තව තවත් සහන සලසන ක්‍රියා මාර්ග ඇතුළත් වෙනවා.රාජ්‍ය සේවය පිළිබඳ ජනාධිපතිවරයාගේ දැක්ම පිළියෙළ වීමට බලපෑ පසුබිම ගැන ඔබට ඇති අදහස කුමක්ද ?ඒ දැක්ම පිළියෙළ වෙන්නෙ එතුමා ජනාධිපතිධූරයට පත් වූ පසුවම නෙවෙයි. ඇත්තටම එතුමාගේ දීර්ඝ කාලීන දේශපාලන ජීවිතය තුළ ඇමැතිවරයෙක්, අගමැතිවරයෙක් ආදී විවිධ භූමිකා ඔස්සේ ලත් අත්දැකීම් රාජ්‍ය අංශය පිළිබඳ එතුමාගේ ප්‍රතිපත්ති තීරණය වීම සඳහා බලපෑවා. විශේෂයෙන් කම්කරු ඇමැතිවරයා ලෙස කටයුතු කරමින් , එතුමා වැඩකරන ජනතාව සම්බන්ධයෙන් ඉතාමත් ප්‍රගතිශීලී දැක්මකින් යුතුව ක්‍රියා කළා.එම අත්දැකීම් ඔස්සේ තමයි එතුමාගේ දේශපාලන දර්ශනය ගොඩනැඟෙන්නෙ. එබඳු අත්දැකීම්වලින් තොරව , රාජ්‍ය අංශය පමණක් නොවෙයි. මොනම අංශයක් දිහාවත් නිවැරැදිව බලන්න බෑ.නමුත්, ජනාධිපතිතුමා ඒ කාරණය අනුව බැලුවාමත් ඉතාමත් පරිණත නායකයෙක් , ඒ නිසාම තමයි රාජ්‍ය අංශය සම්බන්ධයෙන් වඩාත් නිවැරැදි හා අවශ්‍ය තීන්දු - තීරණ ගන්න එතුමාට හැකි වී තිබෙන්නෙ.ජනාධිපතිතුමාගේ පාලනය යටතේ රාජ්‍ය සේවකයන්ට අගය කළ හැකි මට්ටමින් වැටුප් වැඩි වීම් සිදුවුණා. ඉන් පෙර තත්ත්වය සමඟ සැසඳුවොත් ඒවා කැපී පෙනෙන වැටුප් වැඩිවීම්. මේ කාරණය ගැන ඔබ දරන්නේ මොන විධියේ අදහසක් ද ?ජනාධිපතිතුමා මේ තීන්දු තීරණ ගන්නේ රාජ්‍ය අංශය වර්ධනය කළ යුතුය යන කාරණය එතුමා පිළිගන්නා නිසා. ගත වු සිවු වසර තුළ රාජ්‍ය අංශය ශක්තිමත් වී ඇති ආකාරය බැලුවාම ඒ බව පැහැදිලි වෙනවා.තෘප්තිමත් රාජ්‍ය සේවකයෙක් පිළිබඳ අදහස එතුමා පිළිගන්නා නිසා සතුටු දායක මට්ටමින් , රාජ්‍ය අංශයේ වැටුප් වැඩි කරන්න එතුමා ක්‍රියා කළා. අවම වැටුප රුපියල් 11,000 බවට තීරණය කිරීම වුණත් විශාල පියවරක්.වැටුප් වැඩිවීම් ලබාදීමට අමතරව ජීවන වියදම ඉහළ යන ප්‍රමාණයට සාපේක්ෂව ජීවන වියදම් දීමනාව ලබාදීමටත් පියවර ගත්තා. ඒ අනුව එතුමා පොරොන්දු වූ පරිදිම නොවැම්බර් - දෙසැම්බර් මාසවල හිඟ ජීවන වියදම් දීමනාවත් පසුගියදා රාජ්‍ය සේවකයන්ට ලබා දුන්නා. ජනවාරි වැටුපේ සිට එම වැඩි වන රුපියල් 750/= මුදලත් ලැබෙනවා.මීටත් අමතරව , රජයේ සේවකයන් , සංස්ථා හා ව්‍යවස්ථාපිත මණ්ඩල සේවකයන් සඳහා රුපියල් 2500 කින් වැටුප් වැඩි කරන ලෙසත් ජනාධිපතිතුමා දැනටමත් උපදෙස් දී තියෙනවා.මේ වැටුප් වැඩිවීම්වලට අමතරව අග්‍රහාර රක්ෂණ ක්‍රමය , නිවාස ණය, රාජ්‍ය සේවක නිවාස ව්‍යාපෘති ආදී නොයෙකුත් සහන වැඩපිළිවෙළ ගත වූ කාලය තුළ සාර්ථකව ක්‍රියාත්මක වුණා.ඉදිරියේ දී තවත් වැඩපිළිවෙළ ක්‍රියාවට නැංවෙනවා. මේ නිකම්ම බොරු පොරොන්දු විතරක් නොවන බව ජනාධිපතිතුමා එතුමාගේ පළමු වසර 4 තුළ ප්‍රායෝගිකවම පෙන්නුම් කළා.සෑම විටෙකම තීන්දු - තීරණ ගැනීමේ දී රාජ්‍ය අංශයේ සුරක්ෂිත භාවය ගැන එතුමාගේ රජය කල්පනා කරනවා.  EPF, ETF  දායකයන් සඳහා ලබා දෙන ප්‍රතිලාභ පවා ඉහළ නැංවූවා.පෞද්ගලික අංශයට යාමට තිබූ ඇතැම් රාජ්‍ය ආයතන රැක ගැනීමටත් එම දායකයන්ගේ දායකත්වය ලබා ගත්තා. උදාහරණයක් හැටියට ලුණු සංස්ථාව ජාතිය සතු සම්පතක් විධියට පවතින්නේ ඡ්ර්‍ථජ් මුදල් රජය ඊට ආයෝජනය කළ නිසා.මහින්ද චින්තනයට අනුව කිසිදු රාජ්‍ය ආයතනයක් පෞද්ගලීකරණය නොකරන්නේ ය යන ප්‍රතිපත්තියේ ජනාධිපතිතුමාත් රජයත් තිරසාර ලෙස පිහිටා සිටිනවා. ගත වූ සිවු වසර තුළ කිසිදු රාජ්‍ය ආයතනයක් පෞද්ගලීකරණය කළේ නෑ.එජාප පාලන තන්ත්‍රයන් නිසා කඩා වැටී තිබූ විනාශයට ඇද දමා තිබූ රාජ්‍ය ආයතන ගණනාවක්, යළි ගොනැඟීමටත් මේ කාලය තුළ හැකි වුණේ ජනාධිපතිතුමාගේ නිවැරැදි නායකත්වය නිසා.රාජ්‍ය අංශයේ උසස්වීම් හා පුරප්පාඩු පිරවීම සම්බන්ධයෙන් සතුටුදායක තීරණ ගැනීමට ගතවූ කාලයේ දී රජය සමත් වුණා ද?පැහැදිලිවම ඔව්! රාජ්‍ය සේවකයන් ගේ උසස්වීම්, ශ්‍රේණිගත කිරීම් සම්බන්ධයෙන් නව ව්‍යවස්ථා ඇති කොට එමඟින් රාජ්‍ය සේවකයන් ට වාසිදායක තත්ත්වයක් ඇති කිරීමට හැකි වුණා. සෑම අංශයකම වගේ පුරප්පාඩු පිරවීමටත් අපට හැකි වුණා.තවදුරටත් හඳුනාගත් පුරප්පාඩු පිරවීම සඳහා ක්‍රියාමාර්ග ගෙන තිබෙනවා. රාජ්‍ය අංශය සඳහා ඉකුත් සිවු වසර තුළ නව බඳවා ගැනීම් රැසක් සිදුවුණා. උපාධිධාරීන් පමණක් 50,000 කට වඩා බඳවා ගත්තා. තොරතුරු තාක්‍ෂණ අංශය වැනි ක්ෂේත්‍රවලින් විශාල ඉදිරි පියවර ගැනීමට අවශ්‍ය ක්‍රියාමාර්ග දැනටමත් ගෙන තිබෙනවා.නමුත් පසුගිය එජාප දෙවසරක පාලන සමය තුළ රාජ්‍ය අංශය ට කිසිදු බඳවා ගැනීමක් කළේ නෑ. එක් රැකියාවක්වත් ලබාදෙන්න නොහැකි වන විදියට චක්‍රලේඛ පවා නිකුත් කළා.එජාප වැඩපිළිවෙළ වුණේ් රාජ්‍ය අංශය දියකර හැරීම. එජාප ආර්ථික උපදේශකයන් ආර්ථික සංවර්ධනයේ දී මූලික කාරණයක් ලෙස සලකන්නේ රාජ්‍ය අංශය අඩු කිරීමයි. මේ ප්‍රතිපත්ති තවම වෙනස් වෙලා නෑ.ඒ කාලය තුළ රාජ්‍ය අංශය ලක්‍ෂ ගණනින් අඩු කරන්න අය – වැයෙන්ම මුදල් වෙන් කළා. ස්වේච්ඡාවෙන් විශ්‍රාම ගැනීමේ ක්‍රම ගඍඅඉඝ හඳුන්වා දුන්නේ ඒ නිසා.දැන් විපක්‍ෂය නොයෙක් කතා කිව්වත් ඔවුන් ගේ සැබෑ ප්‍රතිපත්තිය මොකක් ද කියලා රාජ්‍ය සේවකයන් හොඳින් දන්නවා. ඔවුන් බුද්ධිමත්. පසුගිය එජාපෙ පාලන සමය තුළ අහිමි කළ විශ්‍රාම වැටුප් හිමිකම පවා යළි රාජ්‍ය සේවකයාට ලබා දුන්නේ ජනාධිපතිතුමා.නමුත්, ජනාධිපති අපේක්‍ෂක විශ්‍රාමික ෆොන්සේකා කියන්නේ රාජ්‍ය සේවකයන් සඳහා රුපියල් 10,000/= ක් සහ විශ්‍රාමිකයන් සඳහා රුපියල් 500/= ක් වශයෙන් වැටුප් වැඩි කරනවා කියලා?දිනන්න බැරි අපේක්‍ෂකයකුට මොනවද කියන්න බැරි? ඔය ජනාධිපති අපේක්‍ෂකයා කියන දේවල් ඔහුට හීනෙන්වත් ක්‍රියාත්මක කරන්න බෑ. හැමදාමත් සුපුරුදු විදියට පරදින පක්‍ෂය පොරොන්දු ගොඩක් දෙනවා.මොකද ඔවුන් දන්නවා බලය ලැබෙන්නෙ නෑ කියලා. අනෙක් කාරණය ඔය කතා කිසිම අර්ථ ශාස්ත්‍රඥයෙකුට අනුමත කරන්න බෑ. විශාල ආර්ථික විද්‍යා දැනුමක් නැතත්, ඔය පොරොන්දු ක්‍රියාත්මක කරන්න බැරි දේවල් බව සාමාන්‍ය බුද්ධියක් තිබෙන කෙනෙකු ට වුණත් තේරෙනවා.විශ්‍රාමිකයන් ගැන ඔවුන් කියන කතා මේ රටේ විශ්‍රාමික ජ්‍යෙෂ්ඨ පුරවැසියන් ට හොඳට වැටහෙනවා. එජාප ආණ්ඩු හැමදාමත් විශ්‍රාමිකයන් ගැන ක්‍රියා කළේ ඔවුන් රටට බරක් ලෙස සලකලා. නමුත්, මහින්ද රාජපක්‍ෂ ජනාධිපතිතුමා එම ජ්‍යෙෂ්ඨ පුරවැසියන් පිළිබඳ ගෞරවනීය ආකාරයකින් බැලුවා. ඔවුන්ට සහන සැලසුවා.මහින්ද රාජපක්‍ෂ ජනාධිපතිතුමාගේ පාලනය යටතේ රාජ්‍ය අංශයේ හා රාජ්‍ය සේවකයාගේ අනාගතය පිළිබඳ කිසියම් පෙර දැක්මක් කරන්න ඔබ කැමැති ද?එතුමාගේ සිවු වසරක පාලන සමය පිළිබඳ අපි මේ කතා කළ කාරණවලින් හොඳටම පැහැදිලි වෙනවා ජනාධිපතිතුමා රාජ්‍ය අංශය පිළිබඳ දක්වන්නේ කවර සැලකිල්ලක් ද කියලා.ඉතාමත් සමීප අවබෝධයකින් තමයි එතුමා මේ තීරණය ගන්නෙ. ඒවා ක්‍රියාත්මක කරන්නෙ. මේ ඇතැම් තීරණවල යහපත් ප්‍රතිඵල අදට වඩා පැහැදිළිව දකින්න ලැබෙන්නෙ ඉදිරි අනාගතයේ දී.රට යොමුවී සිටින දැවැන්ත සංවර්ධන ක්‍රියාවලිය තුළ දහස් සංඛ්‍යාත රැකියා ප්‍රමාණයක් අලුතෙන් උත්පාදනය වෙනවා. වරාය ක්‍ෂේත්‍රයේ පමණක් නව රැකියා අවස්ථා 50,000 ක් පමණ ඇති වෙයි. මේ විදියට මේ ඇතිවන දියුණුව රාජ්‍ය අංශය ශක්තිමත් කිරීමටත් විශාල ලෙස බලපානවා.රාජ්‍ය සේවකයා ලෙස ගෞරවනීය ලෙස බලන, ඔවුන් ට අභිමානයකින් යුතුව සේවය කිරීමට අවශ්‍ය පහසුකම් සලසන හා සැලසිය යුතු බව පිළිගන්නා රාජ්‍ය නායකයකු වන මහින්ද රාජපක්‍ෂ ජනාධිපතිතුමා ගේ නායකත්වය යටතේ රාජ්‍ය අංශයේ මෙන්ම රාජ්‍ය සේවකයාගේ්ද අනාගතය පැහැබර එකක් බව මට පැහැදිලිවම කියන්න පුළුවන්. එය රටේ අනාගතයටත් බෙහෙවින්ම සුබදායක යි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=f1001112</link>
    <topic>රාජ්‍ය සේවාව ගෞරවාන්විත කළා</topic>
    <author>සටහන - ප්‍රමිතා රන්දලී පබසරා සුභාෂිනී සේනානායක</author>
    <content>ශ්‍රී ලංකාව මුහුණ දෙන ප්‍රධානම අභියෝගය බවට පත්ව ඇති සංවර්ධනය ළඟා කරවීම සඳහා පසුගිය සිවු වසර තුළ කර ඇති කාර්යභාරය කෙබඳුද ? තිස් වසරක ත්‍රස්තවාදී යුද්ධය අවසන් කර මාස කිහිපයකින් පසු ජනාධිපතිවරණයකට එළඹීම අවශ්‍යද ? වෘත්තීය ගැටලු වලට විසඳුම් ලැබී තිබෙනවා ද ? යන්නත් එළැඹෙන ජනාධිපතිවරණයේදී වෘත්තීය සමිති නියෝජිතයන්ගේ සහාය හිමි වන්නේ කොයි ආකාරයෙන්ද යන්න පිළිබඳව ශ්‍රී ලංකා නිදහස් සේවක සංගමයේ උප ලේකම් ලෙස්ලි දේවේන්ද්‍ර මහතා මෙසේ අදහස් පළ කළේය.‘අපි මේ ජනාධිපතිවරණය දකින්නේ, රටේ ත්‍රස්තවාදය තුරන් කරලා රට එක්සේසත් කළ නායකයා රට සංවර්ධනය කරමින් ඉදිරියට ගෙනි යන්න ජනවරමක් ඉල්ලනවා කියන විදියටයි.මුලින් ම ජනාධිපතිවරණයට එන විටත් ‘මහින්ද චින්තන’ ප්‍රතිපත්ති ප්‍රකාශනය ඉදිරිපත් කරලා කියා සිටියේ මේ රටේ යුද්ධය අවසන් කරනවා කියා. අවුරුදු හතරක් වෙන කොට ඒක සැබෑවක් කරලා දුන්නා. මේ අතරේදී ආර්ථිකමය වශයෙන් සංවර්ධනයක් සිදු වුණේ් නැද්ද ? ඇත්තටම ඔහු ඒ කාර්යයත් කළා.අද අවශ්‍ය වෙලා තියෙන්නේ ආසියාවේ හොඳම ආර්ථික සංවර්ධනය ළඟා කරවීමට ඒ සඳහා තමයි මෙවර වරමක් ඉල්ලා සිටින්නේ. මේ වෙලාවේ වැඩ කරන ජනතාව හැටියට විශේෂයෙන්ම වැඩ කරන ජනතාව සමඟ සංවේදීව කටයුතු කළ නායකයෙක් යළිත් ජනාධිපති කරවිය යුතුයි. එස්. ඩබ්ලිව්. ආර්. ඩී. බණ්ඩාරනායක මහතාට පසු ජනතාවට සමීපව කටයුතු කළ නායකයෙක්.වැඩ කරන ජනතාවගේ වගේ ම හාම්පුතාලාගේ ත් දෙපාර්ශ්වයම සමබරව පවත්වාගෙන යන නායකයෙක් සිටීම රටට වැදගත්. ආර්ථික සංවර්ධනයක් ළඟා කරගත හැක්කේ ඒ සමබරතාව ආරක්ෂා කර ගත හොත් පමණයි.ඒ කියන හැකියාව ඇති වෙනත් කෙනෙක් නම් පේන තෙක් මානයක නෑ. නොයෙකුත් වීරයෝ බිහි වෙන්න පුළුවන්. නමුත් හැම පාර්ශවයක්ම අවනත කර ගෙන හසුරුවාගෙන ඉදිරියට යන්න පුළුවන් අය බිහි වෙන්නෙත් ඉන්නේත් අඩුවෙන්.මෙච්චර කාලෙකට අපට මුණ ගැහිලා නෑ මේ වගේ කිසිම නායකයෙක් මුළු මහත් ජනතාවගේම කැමැත්ත දිනා ගත් ගෞරවයට පාත්‍ර වූ කෙනෙක්. අදත් ජනාධිපතිවරයා තුළ ජනතාව කෙරෙහි ඒ විශ්වාසය ඇති කරලා තියෙනවා.රාජ්‍ය සේවය සම්බන්ධයෙන් ගත්තොත් ඇත්තටම විශාල මෙහෙවරක් ඉටු කරපු වසර හතරක් හැටියට පසුගිය කාලය හඳුන්වා දෙන්න පුළුවන්. ඇයි අපි එහෙම කියන්නේ. රාජ්‍ය සේවකයන් ලක්ෂ හයක් හිටිය 2001 – 2003 කාලේ ආණ්ඩු බලය පැවරිලා තිබුණේ අද විපක්ෂ නායකවරයා ඇතුළු එක්සත් ජාතික පක්ෂයට. ඒ අය මොනවද කළේ’ රාජ්‍ය සේවකයන් එයින් හරි අඩක් දක්වා පහත දමන්න අවශ්‍ය පිඹුරු පත් සකස් කරා. ඒක ජාත්‍යන්තර වුවමනා නිසා සිදු කරන්න ලෑස්තිවෙන කොටම වැඩ කරන ජනතාවගේ වාසනාවකට වගේ ඒ අයගේ පාලන කාලය අහෝසි වුණා.2005 න් පටන් ගත්ත මහින්ද රාජපක්ෂ පාලන කාලය තුළ වැඩ කරන ජනතාවගේ අයිතීන් දිනාදීමට කටයුතු රාශියක්ම සිදු කළා. රාජ්‍ය සේවකයෝ ලක්ෂ හයේ සිට ලක්ෂ 12 දක්වා ඉහළ නැංවූවා. රාජ්‍ය සේවය ශක්තිමත් කිරීමට අවශ්‍ය පියවර ගත්තා.පෞද්ගලික අංශ වල පවා සේවකයන් සම්බන්ධයෙන් කටයුතු කරන්නට හාම්පුතාලා ව්‍යාපාර හහිමියන් සමඟ සුහදව කටයුතු කරමින් අවශ්‍ය පියවර ගත්තා. පඩි වැඩි කිරීම් කළේ දරුණු යුද්ධයක්පවා පවතින කාල වකවානුවල.ඒවා අපේ ජනතාවට මතකයි. අපි කිව්වා වගේ 2001 පැවති ආණ්ඩුව තවදුරටත් රජ කළා නම් අද රටේ රාජ්‍ය සේවයක් නෑ. ඒ ගැන කතා කරන්නවත් දෙයක් ඉතුරු වෙන්නේ නෑ. සියල්ල පෞද්ගලීකරණය වෙනවා.මේ රජය සංවර්ධනය උදෙසා කටයුතු කරලා තියෙනවා. සේවකයන්ගේ ආර්ථික ගැටලු සලකලා හතර වතාවක් වැටුප් වැඩි කළා. 30 % ක අර්ථ සාධක අරමුදලින් පෞද්ගලික අංශයේ සේවකයන්ට නිවාස ණය ලබා දෙන්න කටයුතු කළා.රාජ්‍ය, පෞද්ගලික අංශ කියලා භේදයක් නැතුව වැඩ කරන ජනතාවගේ අයිතීන් ආරක්ෂා කළා. සාමාන්‍යයෙන් හැම රජයකම අවධානය යොමු වෙන්නේ් කම්කරුවා ගැන විතරයි. නමුත් මේ රටේ මෑත කාලයේදී සේවය සේවක දෙපක්ෂය කෙරෙහිම අවධානය යොමු කළ රජයක් ගැන කියනවා නම් ඒ මහින්ද රාජපක්ෂ ජනාධිපතිතුමාගේ කාලයේදී පමණයි කියලා මට වගකීමෙන් කියන්න පුළුවන්.මේ වගේ යුද්ධයක් පැවති ලෝකයේ කිසිම රටක නොවූ ආකාරයට 6 % ක ආර්ථික වර්ධන වේගයක් වසර හතරක් පුරාවට පවත්වාගෙන යන්න හැකි වුණා කියන එක ම සංවර්ධනය සම්බන්ධයෙන් කතා කළොත් කියන්න පුළුවන්.පසුගිය වසරේ පමණක් 4.2 % ක පහත වැටීමක් පෙන්නුම් කළත් එය පවා ජයග්‍රහණයක් ඍණ අගයකට ගමන් නොකර සිටීම. අන්න ඒ නිසයි මම කියන්නේ අපි මේ ක්‍රමයට හවුල් කරුවෝ වෙන්න ඕන කියලා.අපි විශ්වාස කරනවා ජනාධිපතිවරයා රට වේගයෙන් ඉස්සරහට ගෙන යන්න මේ ජනවරම ලබා ගන්නවා කියලා. මේ රට සිංගප්පූරුවක් මැලේසියාවක් කරන්න වැඩි කාලයක් ගත වෙන එකක් නෑ.අපි වැඩ කරන සියලුම ජනතාවගේ සහාය මහින්ද රාජපක්ෂ ජනාධිපතිවරයාට ලබා දෙන්න කියලා ඉල්ලා සිටින්නේ අන්න ඒ නිසා. මම හිතනවා ඔහු සෑම පාර්ශ්වයකම අපේක්ෂා ඉටු කිරීමට කටයුතු කළා. ඒ නිසා ම ඉදිරියේදීත් මහින්ද රාජපක්ෂ ජනාධිපතිවරයා ගේ නායකත්වයෙන් යුත් ශක්තිමත් රජයක් විනයගරුක රටක් වගේම යහපාලනයක් ඇති වෙනවා කියන එක අපට විශ්වාසයි.වර්තමාන දේශපාලන කරළියේ උණුසුම් තේමාව බවට පත් වී ඇති ජනාධිපතිවරණය කාලීන අවශ්‍යතාවක්ද ? එසේම පසුගිය සිවු වසර තුළ රටට සෙතක් අත් වූවාද ? ඒ සඳහා පාලක පක්ෂය ක්‍රියාකාරී වූ අකාාරයත් රජයේ සේවකයන් හා අනෙකුත් ක්ෂේත්‍රවල වෘත්තිකයන්ට කරන ද සේවය පිළිබඳ සෑහීමකට පත්විය හැකිද යන්නත් පිළිබඳ රාජ්‍ය වෘත්තීය සමිති සම්මේලනයේ සභාපති ඩබ්ලිව්. එච්. පියදාස මහතා දැක්වූ අදහස් මෙසේය.මේ මැතිවරණයේ දී ජනාධිපති මහින්ද රාජපක්ෂ මහතා ගේ ජයග්‍රහණය විශිෂ්ට ජයග්‍රහණයක් බවට පත් කිරීමට සම්මේලනය කැපවී සිටී. ඒ සඳහා එක් වන ලෙස ‘රාජ්‍ය සේවා වෘත්තීය සමිති සම්මේලනය’ සියලු ම රජයේ සේවකයන්ගෙන් හා මුළු මහත් වැඩ කරන ජනතාවගෙන් සහෝදරත්වයෙන් ඉල්ලා සිටී.වසර 2005 වන විට ශ්‍රී ලංකාව ඉතාමත් දුර්භාග්‍ය සම්පන්න යුගයක පැවති බව කිසිවකුටත් අමතක නොවේ. දිග් ගැස්සෙමින් තිබූ යුද්ධය, දරිද්‍රතාව, රාජ්‍ය ආයතන විකුණා ගෙන කෑම එම යුගයේ පොදු ලක්ෂණයක් ව පැවතිණි. වැටුප් වැඩි නොවීම, සේවක කප්පාදුව, විශ්‍රාම වැටුප් කප්පාදුව රජයේ සේවකයන් වශයෙන් අප මුහුණ දුන් ප්‍රශ්න අතරින් කිහිපයක් පමණි.වසර 2005 නොවැම්බර් 18 වෙනි දින පැවති ජනාධිපතිවරණයේ දී මහින්ද රාජපක්ෂ මැතිතුමා දිනවීමට අපි එදා ක්‍රියා කළෙමු. ඒ ‘මහින්ද චින්තන’ වැඩසටහන යටතේ රටට ත් රජයේ සේවකයන්ටත් පොදුවේ වැඩ කරන ජනතාවටත් සෙතක් සැලසෙන බව අපි තේරුම් ගත් නිසා ය.අප ගත් එම තීරණය ඉතා නිවැරැදි බව මේ වන විට සනාථ වී තිබේ. මීට පෙර සිටි පාලකයන්ගේ එතෙක් පැවති මතය වූයේ යුද්ධය නිසා රටේ සියලු ප්‍රශ්න යටපත් කිරීමේ පිළිවෙතකි. මහින්ද රාජපක්ෂ ජනාධිපතිතුමා වසර තුනහමාරක කාලයක්තුළ දී වසර 30 ක් පැවැති යුද්ධය නිමා කළේ ය.ජාතික හා ජාත්‍යන්තර බලවේග වල බලපෑම් එල්ල වෙද්දීත් කිසිදා පරාජය කළ නොහැකි යැයි ලෝක ජනමතයක් ගොඩනැගී තිබියදීත් යුද්ධය ජයග්‍රහණය කිරීම ප්‍රාතිහාර්යයක් හා සමානය.මීට පෙර සිටි අපේ රාජ්‍ය නායකයන් යුද්ධය කරන විට පඩි වැඩි කළේ නැත. රටේ සංවර්ධන කටයුතු වලට අත නොගැසුවේය. යුද්ධයට මුදල් ලබා ගැනීම සඳහා ජාතික දේපළ විකුණා දැම්මේ ය.නමුත් මහින්ද රාජපක්ෂ ජනපතිවරයා යුද්ධ කරන අතරම එ. ජා. ප. ය මගින් කප්පාදු කළ රාජ්‍ය සේවය 750,000 සිට 1200000 දක්වා වැඩි කොට රාජ්‍ය අංශය ශක්තිමත් කළේ ය. එ. ජා. ප. ය විසින් 2003 වර්ෂයේ කපා දැමූ රාජ්‍ය සේවක විශ්‍රාම වැටුප් ක්‍රමය යළි ලබා දුන්නේය. වසර 2006 සිට සෑම වසරකම රජයේ සේවයේ වැටුප වැඩි කිරීම හෝ ජීවන අංක දීමනාව ලබාදීම සිදු කළේය.පසුගිය වසර හතර තුළ කිසිදු රාජ්‍ය ආයතනයක් පෞද්ගලීකරණය නොකළා පමණක් නොව අතිශයෙන්ම පාඩු ලබමින් තිබූ රාජ්‍ය ආයතන විසි ගණනක් යළි කාර්යක්ෂම ආයතන බවට පත් කරනු ලැබී ය. රජයේ සේවිකාවන්ගේ ප්‍රසූත නිවාඩු වසරක් දක්වා දීර්ඝ කළේය.ස්වාමි පුරුෂයාට ද දින තුනක නිවාඩුවක් ඒ වෙනුවෙන් ලබා දුන්නේ්ය. දේපළ ණය ලක්ෂ 30 දක්වා වැඩි කළ අතර ස්වාමි පුරුෂයා හා භාර්යාව යන දෙදෙනාටම එකවර එම අයිතිය ලබා දුන්නේ ය. උත්සව අත්තිකාරම් මුදල රු. 3,000 /- සිට රු. 5,000 /- දක්වා වැඩි කළේ ය.රාජ්‍ය සේවා වෘත්තීය සමිති සම්මේලනයේ සංකල්පයක් මත ක්‍රියාත්මක වූ ‘අග්‍රහාර’ වෛද්‍ය රක්ෂණය දැවැන්ත ලෙස ලාභ උපයමින් තිබූ ශ්‍රී ලංකා රක්ෂණ සංස්ථාව කුණු කොල්ලයට විකුණා දැමීමත් සමග අක්‍රීය තත්ත්වයට පත්වූවද ජාතික රක්ෂණ භාර ඒකකය පිහිටුවා රජයේ සේවකයන්ට වැඩි ප්‍රතිලාභ ප්‍රමාණයක් ලබා දෙන තත්ත්වයට එය පත් කළේය. එවැනි තවත් අයිතිවාසිකම් හා වරප්‍රසාද රැසක් රජයේ සේවකයන්ට ලබා දුන් අතර රට සංවර්ධනය කිරීමට ද එතුමා අමතක නොකළේ ය.ජයග්‍රාහී යුද්ධයක් මෙහෙයවන අතර 6 % ඉක්ම වූ ආර්ථික වර්ධන වේගයක් පවත්වා ගැනීමටත් එමඟින් ජනතාව ගේ ඒක පුද්ගල ආදායම දෙගුණයක් කිරීමටත් පියවර ගත්තේ්ය.මේ වන විට කටුනායක ගුවත් තොටුපල දෙගුණයකින් විශාල කර ඇත. මත්තල නව ජාත්‍යන්තර ගුවන් තොටුපළක්ද ඉදි වෙමින් පවතී. නතර වී තිබූ අධිවේගී මාර්ග හා ගුවන් පාලම් ඉදි වෙමින් තිබේ.මග නැගුම මග නැගුම යටතේ ගම් 14000 ක කුඩා පාරවල් කොන්ක්‍රීට් කෙරේ. දිවයිනේ මහා මාර්ග පද්ධතිය නවීකරණය වෙමින් පවතී. ඒ අතර ඇලවේලි පිළිසකර කිරීම් හා කුඩා පරිමාණ ජල විදුලි යෝජනා ක්‍රම ද ක්‍රියාත්මක වෙමින් පවතී.මේ සියලු කරුණු ඉටු කරනු ලැබුවේ කිසිදු රාජ්‍ය නායකයකු මුහුණ ;නාදුන් යුද්ධය, ගෝලීය ආහාර අර්බුදය, ඉන්ධන අර්බුදය, ජාත්‍යන්තර මූල්‍ය අර්බුදය වැනි දැවැන්ත අර්බුද රාශියක් මධ්‍යයේ බව අප අමතක නොකළ යුතු ය.රනිල් වික්‍රමසිංහ මහතා ගේ 2002 – 2005 පාලනය කාලය තුළ ඊනියා සාම ගිවිසුම ක්‍රියාත්මක වූ සමයේ කිසිදු යුද වියදමක් නොවූ අතර ඉහත කී කිසිදු අර්බුදයක් පැන නැගී නොතිබුණි. එහෙත් එවන් යහපත් වාතාවරණයක දී පවා කිසිදු සංවර්ධන ක්‍රියාවලියක් ආරම්භ කිරීමට එක්සත් ජාතික පක්ෂය අසමත් වී ය.එක්සත් ජාතික පක්ෂය හා ජනතා විමුක්ති පෙරමුණ හොර හවුලේ ඊනියා නිර්පාක්ෂික ජනාධිපති අපේක්ෂක විශ්‍රාමික ජනරාල් වරයා ජයග්‍රහණය කළහොත් ඔහු ගේ ආර්ථික ප්‍රතිපත්තිය වන්නේ් එ. ජා. ප. ආර්ථික ප්‍රතිපත්තිය බව ප්‍රකට පුුවත්පත් සාකච්ඡාවක දී ඔහු ප්‍රකාශ කළේ ය.ඔහු ජයග්‍රහණය කළහොත් ඔහු දෙන බොරු පොරොන්දු ඉටු කිරීම කෙසේ වෙතත්, මෙතෙක් කර ගෙන ආ ආර්ථික සංවර්ධන ක්‍රියාවලිය වැඩ කරන ජනතාව ගේ ජයග්‍රහණයත් ආපසු හරවන බව නම් ඉතා පැහැදිලි ය.දින කිහිපයක් දේශපාලනය කොට ප්‍රජාතන්ත්‍රවාදය ගැන කතා කරන ජනරාල්වරයා බලයට පත් කළහොත් රටේ ප්‍රශ්න වලට ඔහු විසඳුම් සොයනවා ඇත්තේ ආඥාාදායක පාලනයක් මගින් බව අවධාරණයෙන් පෙන්වා දිය යුතු ම ය.එනිසා මෙවර මැතිවරණය ප්‍රජාතන්ත්‍රවාදයත් ආඥාාදායකත්වයත් අතර සටනක් බව පැහැදිලිව පෙනේ. මෙතෙක් අප දිනා ගත් අයිතිවාසිකම් රැකගෙන රට සංවර්ධනය කරා ගෙන යාමට මහින්ද රාජපක්ෂ ජනාධිපතිතුමා යළි ජනාධිපති කරවීමට කැප වී ක්‍රියා කරන ලෙස රාජ්‍ය සේවා වෘත්තීය සමිති සම්මේලනය සියලුම රජයේ සේවකයන්ගෙනක් හා මුළු මහත් වැඩ කරන ජනතාවගෙන් සහෝදරත්වයෙන් ඉල්ලා සිටින්න කැමැතියි.ගුරු සිත රිදී ඇති බැවින් වහා එයට විසැඳුම් ලබා දිය යුතු බවට ප්‍රකාශයක් කරමින් ගුරු වෘත්තිය සඳහා සුවිශාල සේවාවක් සිදු කළ රාජ්‍ය නායකයකු ලෙස ජනාධිපති මහින්ද රාජපක්ෂ මහතා හැඳින්විය හැකියි.2005 / 45 චක්‍ර ලේඛය මගින් මහින්ද රාජපක්ෂ මහතා ගුරු වෘත්තිය කෙරෙහි එතුමාගේ කාර්යභාරය මැනවින් ඉටු කළා.එම කිසිදු රජයක් මගින් ගුරු වෘත්තිය ඇගයීමකට ලක් නොවූ අතර වැටුප් වැඩිවීමද හිමි නොවීය.මහින්ද රාජපක්ෂ ජනාධිපතිතුමා පත් වී වසරක් ඉක්ම යාමට ප්‍රථම ගුරු උසස්වීම් ලබාදීමට කටයුතු කළ අතර 2010 වසර වන විට ගුරු වෘත්තියේ පවතින වැටුප් විෂමතා ඉවත් කිරීමටද කටයුතු යොදා ඇත.අධ්‍යාපන ක්‍ෂේත්‍රයටද විශාල සේවාවක් ජනාධිපති මහින්ද රාජපක්ෂ මහතාගේ පාලන කාලය තුළ සිදු වී ඇති අතර ගත වූ සිව් වසර යුද ජයග්‍රහණය මෙන්ම සංවර්ධන ජයග්‍රහණය වෙතද ළඟා වීමට එතුමා ක්‍රියා කර ඇත.මේ රටේ ජීවත්වන දරුවන්ට සාමකාමී රටක් නිර්මාණය කරදුන් ජනාධිපති මහින්ද රාජපක්ෂ මහතාගේ ජනපතිවරණ ජයග්‍රහණයට වෘත්තීය සංවර්ධන පුහුණු උපාධිධාරී ගුරු සංගමය උපරිම සහාය දක්වන බවත් එය සමස්ත රට වැසියාගේ යුතුකම බවත් අප සංගමය පිළිගෙන තිබෙනවා.ජනාධිපති මහින්ද රාජපක්ෂ මහතාගේ ජයග්‍රහණය වෙනුවෙන් මේ රටට ආදරය කරන ගුරුවරුන් ලෙස අප කැප වෙනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=f1001113</link>
    <topic> </topic>
    <author>සාකච්ඡා කළේ -අසේල කුරුළුවංශ</author>
    <content>ශ්‍රී ලංකා නිදහස් පක්‍ෂයේ ආරම්භක සාමාජිකයකු වන වැවිලි කර්මාන්ත ඇමැති දි. මු. ජයරත්න මහතා සමඟ මෙවර ජනපතිවරණය අළලා සිදු කළ සාකච්ඡාවකි මේ.මැතිවරණ කාල සටහනට අනුව මෙම වසරේ පැවැත්විය යුතුව තිබුණේ පාර්ලිමේන්තු මැතිවරණයයි. එහෙත් නියමිත කාලයට දෙවසරකට පෙර ජනපතිවරණයක් පැවැත්වීමට රජය තීරණය කැර තිබෙනවා. මෙයට විශේෂ හේතුවක් තිබෙනවාද ?මහින්ද රාජපක්‍ෂ මහතා 2005 ජනපතිවරණයට ඉදිරිපත් වුණේ ත්‍රස්තවාදය රටින් මුලිනුපුටා දමා ඒකීය රටක් බිහිකරන්නට කටයුතු කරන බවට ජනතාවට පොරොන්දු වෙලයි. ජනතාව එතුමා කෙරෙහි විශ්වාසය තබා ඡන්දය ලබා දුන් සේම බලයට පත්වි සිව් වසරක් තුළ එම පොරොන්දුව ඒ අයුරින්ම ඉටුකරන්නට එතුමා සමත්වුණා.එදා මහින්ද රාජපක්‍ෂ මහතා ජනපති ධූරයට පත්වන විට උතුරේ ජනතාවට තම ඡන්දය ප්‍රකාශයට කිරීමේ අවස්ථාව කොටි සංවිධානය විසින් අහුරා තිබුණා. මේ රටේ ජනපතිවරයා පත්විය යුත්තේ රටේ සියලු පළාත්වල ජනතාවගේ ඡන්දයෙනුයි.එහෙත් එවකට එම පසුබිම රටේ නිර්මාණය වී තිබුණේ නැහැ. නමුත් පසුගිය දෙසැම්බර් මස 17 දින සිවුවන පදවි ප්‍රාප්ති වසර සමරන විට යළිත් ඒකීය රටක් මෙරට ජනතාවට ලබාදීමට එතුමාට හැකිවුණා.මෙතෙක් ඇන හිට තිබූ උතුරු නැගෙනහිර සංවර්ධනය අද කඩිනම්ව රජය ක්‍රියාත්මක කරනවා. උතුරේ ජනතාවත් මේ සංවර්ධන ක්‍රියාදාමයට එකතු කරගෙන රට ඉදිරියට ගෙනයෑම ජනපති තුමන්ගේ අපේක්‍ෂාවයි.එක්සත් ජාතික පක්ෂය වටා පක්ෂ කිහිපයක් ගොනුවී මේ වන විට විපක්ෂ පොදු සන්ධානයක් බිහිවී තිබෙනවා. මේ සන්ධානය හා එක්ව ජවිපෙත් විපක්ෂයත් පොදු අපේක්‍ෂකයා වන සරත් ෆොන්සේකා මහතා දිනවීමට කටයුතු කරනවා. මෙය අභියෝගයක් නේද?කිසිදු බලපෑමක් වෙන්නේ නැහැ. එක්සත් ජාතික පෙරමුණ ලෙස නාදුනන සන්ධානයේ එජාපය හැර අනිත් පක්ෂවල ඉන්නේ සාමාජිකයන් දෙන්න තුන්දෙනයි. අනිත් කාරණය මේ අය අතර පොදු එකඟතාවක් නැහැ. එජාපය අද හරියට පඹයෙක් වගෙයි. ඒ පඹයට ගහපු මැටි තමයි මේ පක්ෂ. අව්වට කරවෙලා මේ මැටි ගැලවෙනවා. වැස්සක් ආවොත් මේ මැටි දියවෙලා යනවා. අන්තිමට පඹය විතරයි ඉතුරු වෙන්නේ.මැතිවරණය ඉවර වෙනකොට මේ අය ඔක්කොම හැලෙනවා. මොකද මොවුන් එකතුවෙලා ඉන්නේ ජනපති මහින්ද රාජපක්‍ෂ මහතා පරාජය කිරීමේ අරමුණින් මිස රට සංවර්ධනය කිරීමේ සැබෑ වුවමනාවකින් නොවෙයි.ඉතින් ජනපතිවරණයෙන් මහින්ද රාජපක්‍ෂ මහතා ජයගත් පසු මේ අය එකතු වූ විදිහටම හෙමින් සැරේ ඈත්වෙනවා. අනිත් කාරණය පසුගිය පළාත් සභා මැතිවරණවලදී රජයට ඡන්ද ලක්ෂණ 51 ක් හිමිවෙද්දී විපක්ෂයට ලැබී ඇත්තේ ලක්ෂ 30 යි. ජනාධිපතිතුමාට එරෙහිවන්නන්ට ජනතාව නිසි දඬුවම් දේවි.එජාපය දිගින් දිගටම මැතිවරණ පරාජයවීම නිසා අධෛ¸ය වූ පාක්ෂිකයින් විශාල පිරිසක් පසුගිය මැතිවරණවලදී ඡන්දය දීමෙන් වැළකී සිටි බවත් ජනරාල්ගෙ ආගමනයත් සමඟ එම පිරිස යළිත් පක්ෂය වටා එක්වී සිටින බවත් පවසනවා. මේ නිසා මෙවර පොදු අපේක්‍ෂකයාට එම ඡන්ද ලැබිය හැකි ද?එජාපයේ ඉහළ සිට පහළට ඇති සෑම තරාතිරමකම නායකයෝ අද වන විට ජනපතිතුමා දිනවීමට ඉදිරිපත්ව සිටිනවා. ජනපතිවරණය ප්‍රකාශයට පත්කළාට පසුත් ඔය එජාපයේ ප්‍රබලයන් මෙහාට ආවේ.ඉදිරියේදී තවත් අය ඒවි. අනිත් කාරණය පසුගිය මැතිවරණවලදී පාවිච්චි නොවූ ඡන්ද සියල්ල යූ. එන්. පී. කියලා එහෙම කියන්න බැහැ. අපිටත් පුළුවන්නේ ඕන නම් ඒ ඡන්ද අපේ කියලා කියන්න. පසුගියවර එජාපයට වැටුණු ඡන්දත් මේ පාර අපට වැටෙනවා. මොකද ඔවුන්ගේ ජනපි‍්‍රය නායකයෝ දැන් ඉන්නේ අපේ පැත්තේ.ත රජය යුද ජයග්‍රහණය ලැබීම ජනතා ආකර්ෂනය විශාල ලෙස ලැබීමට ප්‍රබල හේතුවක් වුණා. පසුගිය මැතිවරණවලදී එය පැහැදිලිව පෙනුණා. යුද ජයග්‍රහණයේ කොටස් කරුවන් වූ ජනරාල් සරත් ෆොන්සේකා දැන් ජනපතිවරණයට ඉදිරිපත් සිටිනවා. මේ නිසා යුද ජයග්‍රහණය පිළිබඳව තවදුරටත් කතාකරන්න රජයට පුළුවන්ද?මේ ජයග්‍රහණය ලැබුවේ ජනපතිතුමාගේ අභීත නායකත්වය ඔස්සේ බව කවුරුත් පිළිගන්නවා. එළාරව පරාජය කළේ කවුද කියලා පොඩි ළමයෙකුගෙන් ඇහුවත් කියන්නේ දුටුගැමුණු රජ කියලා. කවුරුත් කියනවද දස මහ යෝධයෝ තමයි එළාරව පැරදුවේ කියලා.ලංකාවෙන් ඉන්දියාවට 12000ක සේනාවක් අරගෙන ගිහින් 24000ක් ආපසු රැගෙන ආවේ කවුද කියලා ඇහුවම කියන්නේ් ගජබා රජ්ජුරුවෝ කියලයි.ඒ සිද්ධිවලදී දෙවන තුන්වැනියෝ කොච්චරවත් ඉන්න ඇති. ඉතිහාසයේ සිටි නායකයා තමයි ජනතාව පිළිගත්තේ. නායකයෙක් නැත්නම් කිසිදෙයක් කරන්න බැහැ.ජේ. ආර්. ප්‍රේමදාස, ඩී. බී., චන්ද්‍රිකා මේ හතර දෙනාම ජනපතිවරු ලෙස මේ රට පාලනය කළා. ඔවුන් සිටි කාලේ එල්. ටී. ටී. ඊ ය මෙච්චර ශක්තිමත්ව සිටියේ නැහැ. ඒ කාලවලත් හමුදාපතිවරු හිටියනේ.කෝ යුද්ධය නතර කළාද? මහින්ද රාජපක්‍ෂ මහතා තමයි මේකට නියම නායකත්වය දුන්නේ. තීරණ ගැනීමේ හැකියාව, කැපවීම, උපරිමයෙන්ම එතුමා සතුයි. ජනාධිපතිතුමා එක්ක සැසඳීමේදී මේ රටේ හිටපු අනිත් නායකයෝ සියල්ලම අත පල්ලෙන් වැටුණු අයයි.යුද ජයග්‍රහණය පිළිබඳව කොයි කාටත් වඩා කතා කරන්න සැබෑ අයිතියක් තිබෙන්නේ ජනපතිතුමන්ටයි. බැරි වෙලාවත් යුද්ධය පැරදුණා නම් අද විපක්ෂය ඔවුන්ගේ වේදිකාවල ජනාධිපතිතුමාව පට්ට ගහයි.ජනරාල් සරත් ෆොන්සේකා මහතා ජනපතිවරණයට ඉදිරිපත්වීම පිළිබඳ ඔබේ අදහස?මම හිතන්නේ ජනරාල්වරයා දේශපාලනයට නොපැමිණ නිශ්ශබ්දව හිටියා නම් ඔහුට විශාල ගෞරවයක් ජනතාවගෙන් ලැබෙනවා.තමන්ට නියෝග නිකුත් කරලා මේ යුද්ධය ජයග්‍රහණය කරගෙන ඉදිරියට යාමට ශක්තිය ලබාදුන් ජනපතිවරයාට ඔහු විරුද්ධව යෑම මේ රටේ ජනතාව පිළිකුලෙන් යුතුව හෙළා දකිනවා. මැතිවරණයට ඉදිරිපත් වුණාට පසු ඔහු කරපු ප්‍රකාශයක් ද මහත් ආන්දෝලනයට තුඩුදී ජාත්‍යන්තර වශයෙන් රජය අපහසුතාවට පත්වීමට හේතුවී තිබෙනවා.විශාල ලෙස රජයේ දූෂණ වංචා පවතින බවට චෝදනාවක් එල්ලකරන විපක්ෂය මේ නිසා බඩු මිල වැඩිවන බව කියනවා?දූෂණ වංචා තියෙන්න පුළුන්. ඒක මම නැහැ කියන්නේ නැහැ. බොහෝම තද නීති රීති තියෙන චීනයේ වැරදි කරන අය ඝාතනය කරනවා. ඒත් දූෂණ වංචා සම්පූර්ණයෙන් නතර වෙලා තිබෙනවද? සෑම මනුෂ්‍යයම සෝවාන් වුණා වගේ නැහැ.එහෙමනම් මේ රටට පොලිසියක් ඕන නැහැනේ. ඔය විපක්ෂය කියන ආකාරයේ දූෂණ වංචා නැහැ. එජාපය කළේ මේවා තිබුණේ නැද්ද ඉහළම වංචා හා දූෂණ පැවතියේ ඔවුන්ගේ පාලන කාලවලයි. ලෝකයේ කිසිම රටක වංචා දූෂණ නැති කරන්න බැහැ.කළ හැකි එකම දේ ඒවා පාලනයකර අඩු කිරීමයි. බඩු මිල වැඩිවීම ලෝකයටම බලපෑ ප්‍රශ්නයක්. ඇමරිකාවේ ලක්ෂ ගණන් සේවකයෝ රස්සාවෙන් දොට්ට දැම්මා. කර්මාන්ත ශාලා වැහුවා. මේ පුංචි අපේ රටේ රබර් ටික පවා මිලදී ගන්න බැරි තත්ත්වයට ඇමරිකාව පත්වුණා.ඒ වගේ තත්ත්වයක් ලෝකයේ පවතිද්දී මෙහෙ කන්න නැතුව මිනිස්සු මැරුණද? ජපානයේ ආර්ථික ප්‍රශ්න වැඩිවෙලා මිනිස්සු සියදිවි හානිකර ගත්තා. ජනපතිතුමාගේ නිවැරැදි ඉදිරි දැක්ම ඔස්සේ ගත් ක්‍රියාමාර්ග නිසා අපිට මේ ලෝක ආර්ථික අවපාතය සිදුවූ අවස්ථාවේ අවම බලපෑමක් ඔස්සේ ඊට මුහුණ දීමට අපට පුළුවන් වුණා.රජයේ ප්‍රබල පිරිසක් ඉදිරියේදී විපකෂයට එකතු වන බවට රාවයක් පැතිර යනවා. ඒ තුළ ඔබේ නමත් කියවෙනවා?හිටපු ජනාධිපති ජේ. ආර්. ජයවර්ධන මහතා මට ඒ පක්ෂෙට කතා කළා. ප්‍රේමදාස ජනාධිපතිතුමා මට කතා කරලා කිව්වා, දි. මු. මම ගාමිණීව හා ඇතුලත්මුදලිව තනතුරුවලින් අයින්කරනවා ඔයා ඇවිත් ඒවා බාරගෙන වැඩකරලා ඉස්සරහට යන්න කියලා.විජේතුංග ජනාධිපති මටයි ගාමිණිටයි එන්න කියලා කිව්වා, ගාමිණි ඔයා ජනාධිපතිවරණයට ඉදිරිපත් වෙන්න දි. මු. අගමැති කියලා. ගාමිණී හා කිව්වා. මම බෑ කිව්වා. මම ශ්‍රී. ල. නි. පයෙ 13 න් වන සාමාජිකයායි. පක්ෂ ආරම්භ කරපු අය අතරින් දැනට ජීවතුන් අතර ඉන්නේ මම විතරයි. වාසි ප්‍රයෝජනයට මේ දි. මු. පක්ෂ මාරු කරන්නේ නෑ කවදාවත්.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=f1001114</link>
    <topic> </topic>
    <author>සතියේ ගවේෂණය මෙහෙයවූවෝ - ධම්මික සෙනෙවිරත්න, උදිත ගුණවර්ධන,නදීකා දිල්හානි ඩයස්</author>
    <content>විශ්‍රාමික හමුදාපති සරත් ෆොන්සේකා මහතා තමා ජනාධිපතිධූරයට පත්වුවහොත් දූෂණයට සහ පවුල්පාලනයට තිත තබන බව මහ හඬින් කියා සිටී. රට තුළ යහපාලනය හා ප්‍රජාතන්ත්‍රවාදය ස්ථාපිත කිරීමටද ඔහු සූදානම් ය.!තවත් පොරොන්දු රැසක්ම තිබේ. කෙසේ වුවද, ඔහු හමුදාපතිව සිටියදී යුද හමුදා ටෙන්ඩර් මණ්ඩලයේ සභාපති ලෙස ද කටයුතු කරමින් සිය බෑණා වන ධනුන තිලකරත්නගේ හයිකෝප් ඉන්ටර්නැෂනල් (Hicorp International Inc)   සමාගමට සලකා ඇති ආකාරය දැන් හෙළිදරව් වී ඇත.ශ්‍රී ලංකා යුද හමුදාව වෙනුවෙන් සරත් ෆොන්සේකා මහතාගේ පවුලේ සමාගම සිදුකර ඇති යුද උපකරණ මිලදී ගැනීමට අදාළ ගනු දෙනු පිළිබඳ සවිස්තරාත්මක දත්ත සහ සාක්ෂි ආණ්ඩු පක්ෂය විසින් ඉකුත්දා පාර්ලිමේන්තුව හමුවේ තබන ලදී.එවැනි ගනු - දෙනු සිදුව ඇතැයි ආණ්ඩුපක්ෂය ෆොන්සේකා මහතාට කරන ලද චෝදනා ඔහු ඒ සෑම විටෙකම බැහැර කළේය. විශේෂයෙන් මේ ගනුදෙනු පිළිබඳ සාක්ෂි සහ තොරතුරු තමා සතුව ඇතැයි කියා සිටිමින් මේ ගැන විවාදයක් කිරීම සඳහා පැමිණෙන්නැයි ෆොන්සේකා මහතාට කළ ඇරියුම ඔහු බැහැර කළේ ආවඥාවෙනි. ෆොන්සේකා මහතා වෙනුවෙන් පිළිතුරු දුන් අනුර දිසානායක මන්ත්‍රීවරයා කීවේ ඌරන් සමඟ විවාදයට සිංහයන් නොයන බවයි. සිංහයාට බැරි නම් බල්ලකු හෝ කපුටකුවත් එවන්නට බැරි ඇයි යනුවෙන් වීරවංශ මන්ත්‍රීවරයා යළි අභියෝග කළ පසුය ෆොන්සේකා මහාතගේ සැබෑ මුහුණ එළියට පැන්නේ.ඔහු දැඩි කෝපයට පත්ව කීවේ මස්කටු ලෙවකන අයට තමා බලයට පත්වූ පසු ලෙවකකා සිටීමට මස්කටු ගොඩවල් පිටින් සූදානම් කරන බවයි. ෆොන්සේකා මහතා සිටගෙන සිටින අශුද්ධ දේශපාලන සන්ධානයට අයත් එජාප ජවිපෙ වැනි දේශාලන පක්ෂ මීට දශක දෙකකට පෙර රටේ සෑම තැනම කටු ගොඩවල් ගැසූ හැටි සිහිපත් වීම නිසා මේ ප්‍රකාශයෙන් දැනුවත් බුද්ධිමත් මිනිසුන් කම්පාවට පත්වූ බව පෙනෙන්නට තිබිණ. රට පුරා තරුණ තරුණියන් හැටදහසක් මරා දමමින් ඔවුන්ගේ කටු ගොඩවල් ගැසූ එජාපය සමඟ අද, ජවිපෙ කිසිදු හිරික්තයකින් තොරව එක දේශාපලන ගමනක යෙදී සිටී.ඒ එදා හිටි හැටියේ අතුරුදන්ව කටු ගොඩවල් බවට පත්වූ තරුණ - තරුණියන්ගේ තරුණ භික්ෂූන් වහන්සේලාගේ, වෘත්තිකයන්ගේ මානව හිමිකම් වෙනුවෙන් නොබියව හා නොපැකිළි පෙරට ආ දශක තුනක් තිස්සේ රට පුරා කටු ගොඩවල් නොව කටු කඳු ගැසූ එල්.ටී.ටී.ඊ.යේ මිලේච්ඡ ත්‍රස්තවාදය අවසන් කළ ජනාධිපති මහින්ද රාජපක්ෂට එරෙහිවයි.මෙය වෙනමම සාකච්ඡා කළ යුතු කාරණයකි.ගනුදෙනුවෆොන්සේකා මහතා සබඳකම් පැවැත්වූ ශ්‍රී ලංකා යුද හමුදාවට යුද උපකරණ අලෙවි කිරීමේ යෙදුණු අමෙරිකාවේ සමාගම් 3 කි. ඒ තම වැඩිමහල් දියණිය සමඟ විවාහ වී සිටින ධනුන තිලකරත්න හෙවත් සිය බෑණාට අයත් හයිකෝප් ඉන්ටර් නැෂනල් සමාගම (Hicorp International Inc)   බ්‍රිටිෂ් බෝර්නියෝ ඩිෆෙන්ස් British Borneo Defence)සහ සැට්ප්රෝ කමියුනිකේෂන්ස් සමාගමයි. (Satpro Communications Inc)   මේ අතරින් හයිකෝප් ඉන්ටර්නැෂනල් සමාගම ධනුන තිලකරත්න මහතා විසින් අමෙරිකාවේ දී පිහිටුවා ඇත්තේ 2005 නොවැම්බරයේදීය. එහි සභාපති වන්නේ ද ඔහුම වේ.මෙවැන්නක් සිදුව නැතැයිද තම සම්බන්ධයක් ඊට නැතැයිද ෆොන්සේකා මහතා කියා සිටියද මෙම සමාගමේ ලිපිනය වශයෙන් සඳහන් වන්නේ සරත් ෆොන්සේකා මහතාගේ අමෙරිකානු පුරවැසි භාවයට අදාළ ඔහුගේ ග්‍රීන් කාඩ්පතෙහි සඳහන් අමෙරිකාවේ ඔහුගේ ලිපිනය වන 17545, ගෝල්ඩ් ඩ්‍රයිව්, එඩ්මන්ඩ්, ඔක්ලහෝමා 73003 මය. අදාළ සමාගම පිහිටුවීම සඳහා 2005.11.05 දිනැතිව ඔක්ලහේමා ප්‍රාන්ත ලේකම්වරයාට යොමුකළ අයදුම්පත අත්සන් කර අත්තේ ද ධනුන තිලකරත්න මහතාය. හයිකෝප් ඉන්ටර්නැෂනල් සමාගමේ ලියාපදිංචි නියෝජිතයා වශයෙන් හඳුන්වා ඇත්තේ ද ඔහුමය.හමුදාපතිවරයකුට (යුද / ගුවන් / නාවික) මිලියන 25 ක සීමාවට යටත්ව යුද අවි උපකරණ ආදිය මිලදී ගැනීමේ හැකියාව පවතී. යුද උපකරණ මිලට ගැනීම සම්බන්ධයෙන් ජාතික ප්‍රසම්පාදන නියෝජිතායතනය නිකුත් කර ඇති උපදෙස් මාලාවට අනුව යුද උපකරණ මිලදී ගැනීමේ යෙදී සිටින නිලධාරියකු තමන්ට හිමිවී ඇති බලය අනිසි ලෙස භාවිතා නොකළ යුතුය. එම ඡේද 1:4:2 මෙසේය.තමාට හෝ තමාගේ ලඟම පවුලේ සාමාජිකයන්ට හෝ ව්‍යාපාරික පාර්ශව කරුවන්ට ප්‍රතිලාබ ලබාගැනීම සඳහා තම බලය අනිසි බලය පාවිච්චි කරන යම් නිලධාරියකු දූෂණ ක්‍රියාවල නියැලී සිටින බවට සළකනු ලැබේ.ක්‍රියාපටිපාටියමෙම උපදෙස් මාලාවේ මතභේදයට තුඩුදෙන කාරණ පිළිබඳ ප්‍රතිපත්තිය දක්වන පරිදි “මිලට ගැනීමේ සම්පූර්ණ ක්‍රියාපටිපාටිය තුළදී මතභේද පැන නොනගින පරිදි කටයුතු කරන බව නිලධාරීන් විසින් ප්‍රකාශයට පත්කරනු ලැබිය යුතුය.යම් හෙයකින් කිසියම් සැක සහිත අවස්ථාවක් පැන නැගුනහොත් අදාළ නිලධාරියා අදාළ ගනුදෙනුවට තමාගේ ඇති සම්බන්ධතාවය ප්‍රකාශයට පත්කොට අවි ගනු දෙනු ක්‍රියාවලියෙන් ඉවත් විය යුතුය. (ජේද 1 : 4 : 3)එම උපදෙස් එපරිදි වුවද යුද හමුදාවට යුද උපකරණ මිලදී ගැනීමේ ටෙන්ඩර් මණ්ඩලයේ සභාපති ලෙසද සරත් ෆොන්සේකා මහතා ක්‍රියා කළේය. හයිකෝප් සමාගම සමඟ තමාට ඇති සම්බන්ධය කිසිවිටෙක හෙළිදරවු නොකළාක් මෙන්ම මෙම මිලදී ගැනීමේ ක්‍රියාවලියෙන් ඉවත් වූයේද නැත.ඔහු ටෙන්ඩර් මණ්ඩල සභාපතිව සිටියදී ආරක්ෂක කැමරා පද්ධති, ඍඩ්ඉ දිශාව සෙවීමේ උපකරණ ආදී මිලදී ගැනීම් ගණනාවක් හයිකෝප් හා බිටි‍්‍රෂ් බෝර්නියෝ සමාගම් වලට පිරිනමා ඇත. ඇතැම් අවස්ථාවලදී හයිකෝප් හා එහි හවුල්කාර සෙසු සමාගම් වලින් මෙ මිලදී ගැනීම කර ඇත්තේ ටෙන්ඩර් මණ්ඩලයට ඉදිරිපත්වූ ඊට වඩා අඩු ලංසු නොතකා හරිමින් බවද අනාවරණ වී ඇත.ප්‍රශ්නකාරී බවමේ කරුණු වලින් වුවද පෙනෙන්නේ මෙම ගනු - දෙනු සිදුව ඇත්තේ ප්‍රශ්නකාරී ලෙස බවයි. අනෙක් අතට සිය බෑණනුවන්ගේ සමාගම ද මෙම උපකරණ සැපයීමේ ව්‍යාපාරවල යෙදෙන අතර තමා ටෙන්ඩර් මණ්ඩල සභාපති වශයෙන් කටයුතු කිරීම කොතෙක් දුරට සදාචාරාත්මක ද යන්න සරත් ෆොන්සේකා මහතා නොතකා හැර ඇත. මේ සෑම කාරණයක්ම තම කීර්තිනාමයට බලපාන බවද ඔහු නොසළකා හැර තිබිණි. එතුමාට මෙහිදී වැදගත් වී ඇත්තේ පවුලේ ව්‍යාපාර අරමුණු බව පෙනේ.පැවැරීමමෙම ගනු – දෙනු පිළිබඳ ඔහුට දූෂණ චෝදනා එල්ල වීමත් සමඟ 2009 නොවැම්බර් 16 දිනැතිව ඔක්ලහෝමා ප්‍රාන්ත ලේකම් වෙත අයදුම්පතක් ඉදිරිපත් කරමින් ධනුන තිලකරත්න මහතා ඉල්ලා ඇත්තේ තම සමාගමේ නව ලියාපදිංචි නියෝජිතයා ලෙස රුවින්ද ගුණරත්න නම් මහතාද පත්කරන ලෙසයි.හයිකෝප් හි අධ්‍යක්ෂ මණ්ඩල සාමාජිකයකුද වන ඔහුගේ ලිපිනය, 1925 බ්‍රැඩ්නර්ඩ් මාවත, එඩ්මන්ඩ්, ඔක්ලන්ඩ් 73003 ලෙස වෙනස් කර තිබිණි. මේ ප්‍රයත්නයත් සමඟ ඔවුන් තවත් ප්‍රශ්නවල පැටලී සිටී. තවමත් හයිකෝප් ඉන්ටර්නැෂනල් හි සභාපති ලෙස කටයුතු කරන්නේ තිලකරත්න මහතාමය.2007 සැප්තැම්බර් මාසයේදී ධනුන තිලකරත්න මහතාගේ හයිකෝප් ඉන්ටර්නැෂනල් සමාගම ව්‍යාපාර කටයුතු සඳහා බිටිෂ් බෝර්නියෝ ඩිෆෙන්ස් සමාගම ලෙසින් ලියාපදිංචි වී ඇත.එම ලියාපදිංචි කටයුතු ද ඔක්ලහෝමා හිදී සිදුව ඇති අතර බ්‍රිටිෂ් බෝර්නියෝ සමාගම තම ව්‍යාපාරය ලෙස සඳහන් කර ඇත්තේ ව්‍යාපෘති කළමනාකරණය හා උපකරණ සැපයීමය. මෙම ව්‍යාපාරික සම්බන්ධය ගැන එසේ සඳහන් වුවද බ්‍රිටිෂ් බෝර්නිගේ ඩිෆෙන්ස්හි සභාපති ලෙස සඳහන් වන පුද්ගලයා තිලකරත්න මහතාගේ අයදුම්පතේ තම නම සඳහන් කර ඇත්තේ ඔහුගේ අනුදැනුමෙන් තොරව බව ප්‍රකාශ කර ඇත.එසේනම් එයද ප්‍රශ්නයකි. කෙසේවුවද බ්‍රිටිෂ් බෝර්නියෝ ඩිෆෙන්ස් සමාගමට ශ්‍රී ලංකා හමුදාව වෙත එම වකවානුවේ විවිධ උපකරණ සපයා ඇත. යුද හමුදාව සිදුකර ඇති මෙම මිලදී ගැනීම වෙනුවෙන් ගෙවා ඇති මුදල් යොමුකර ඇත්තේ හයිකොප් ඉන්ටර්නැෂනල් හා බ්‍රිටිෂ් බෝර්නියෝ ඩිෆෙන්ස් හි බැංකු ගිණුම් වලටයි මෙ ගනු දෙනුවලදී සඳහන්වන අනෙක් සමාගම සැට්ප්රෝ කම්යුනිකේෂන්ය එය ඔක්ලහෝමාහි පිහිටි චන්ද්‍රිකා තාක්ෂණික උපකරණ අලුත්වැඩියා සමාගමක් විය. දැනට එය අක්‍රීයව ඇත. හයිකෝප් ඉන්ටර්නැෂනල් එය සමඟද ව්‍යාපාරික සබඳතා පවත්වා ඇති අතර තිලකරත්න මහතා එම සමාගමේ ද සේවය කර ඇත.සාක්ෂිමේ වනවිට මෙම ගනුදෙනු වලට අදාළ සියලු තොරතුරු රටට දැනගැනීම සඳහා පාර්ලිමේන්තුවට ඉදිරිපත්ව තිබේ. මාධ්‍ය මඟින් ද ප්‍රසිද්ධියට පත්ව ඇත. තත්ත්වය එසේ තිබියදී මෙම තොරතුරු පාර්ලිමේන්තුවට ඉදිරිපත් වූ අවස්ථාවේ ජවිපෙ බිමල් රත්නායක, මන්ත්‍රීවරයා කතා කරමින් කීවේ හයිකෝප් සමාගම යුද හමුදාවට මකන කෑල්ලක් වත් සපයා ඇත්නම් සනාථකරන ලෙසයි! සරත් ෆොන්සේකා මහතා ද මෙ චෝදනා ප්‍රතික්ෂේප කරයි.එහෙත්, පැහැදිළි සාක්ෂි සහිතව ඇති මේ සියලු තොරතුරු මෙලෙස අනාවරණ වීම. රටේ අනාගතය සම්බන්ධයෙන් බෙහෙවින්ම හිතකරය. රටට ආදරය කරන මිනිසුන්ට සිහි නුවණින් යුතුව ෆොන්සේකා මහතාගේත් ඔහු සමඟ එකට සිටගෙන සිටින උදවියගේත් කියුම් පිළිබඳ විමසා බලන්නටත් හැකිය.මේ සෑම කාරණයක්ම ඉදිරියටත් ජනාධිපති අපේක්ෂක සරත් ෆොන්සේකා මහතාට ප්‍රතික්ෂේප කරන්නට හැකියි. එහෙත් ඔහු කළ යුත්තේ ඔහුගේ හෘදය සාක්ෂිය විමසීමයි. නමුත් එතැනදී ද ප්‍රශ්නයක් මතු වේ. ඒ ෆොන්සේකා මහතාට හෘදය සාක්ෂියක් තිබේද යන්නයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=f1001115</link>
    <topic>ෆොන්සේකත් ඉවරයිදයාසිරිත් ඉවරයි</topic>
    <author/>
    <content>පසුගිය හත්වෙනි සිකුරාදා දිනයේ දී මෙරට ලක්ෂ සංඛ්‍යාත රූපවාහිනී පේ‍්‍රක්ෂකයන් පමණක් නොව කිසිදා ටෙලිවිෂන් නොබලන අය පවා රූපවාහිනී තිරය ඉදිරිපිට වාඩි වූ දිනයක් විය. මෙය ලියන මා පවා ටෙලිවිෂනය නරඹන්නේ හදිසි ප්‍රවෘත්තියක් දැන ගැනීමට හෝ වෙනත් විනෝදාත්මක වැඩසටහනක් නැරඹීමට පමණි , එහෙත් එදා මා ද කල් ඇතිව සියලු වැඩ රාජකාරී නිම කළේ ; සිකුරාදා රාත්‍රියේ දී විකාශනය වීමට නියමිතව තිබූ ‘රතු ඉර’ විශේෂ වැඩසටහන නැරඹීමට ය.ඒ සඳහා මා මෙන්ම රටේ ලක්ෂ සංඛ්‍යාත පිරිසක් පෙර සිටම සූදානම් වූහ. එම සූදානම කොතෙක් ද යත් ඇතැම්හු සිකුරාදා ‘රතුඉර’ නැරඹීමට පෙර සූදානමක් වශයෙන් හවස දෙක තුනේ සිට පහ හය තෙක් අමතර නින්දක් ද නිදා ගත්තේ ය. ජනතාව ඒ තරමටම එදා ‘රතු ඉරට’ සංවේදී වූහ.එම විශේෂ ‘රතු ඉර’ වැඩසටහනට ජනතාව මේ තරම් උනන්දු වූයේ නිකම්ම නොවේ . ජෙනරාල් සරත් ෆොන්සේකා මහතා සිදු කළ බවට චෝදනා එල්ල වූ ‘හයිකෝප්’ අවි ගනුදෙනුව පිළිබඳව ප්‍රසිද්ධ විවාදය නැරඹීමට ය.මන්ත්‍රී විමල් වීරවංශ මහතා පාර්ලිමේන්තුවේ දී සිදුකළ විවෘත අභියෝගයක් වුයේ ජෙනරාල්වරයාගේ හයිකෝප් සමාගම හරහා සිදු වූ බව කියන දූෂිත අවි ගනුදෙනු පිළිබඳව ප්‍රසිද්ධ රූපවාහිනී විවාදයකට පැමිණෙන ලෙස ය.ඇත්තෙන්ම මෙය සිදුවිය යුතු විවාදයකි. රටේ කෝටි දෙකක් වූ ජනතාව දැන ගත යුතු දෙයකි. එදා වීරවංශ මන්ත්‍රීවරයා ගේ අභියෝගය පිළිගත්තේ විපක්ෂයේ ජනප්‍රිය මන්ත්‍රීවරයකු වන දයාසිරි ජයසේකර ය.ඔහුගේ වචනයෙන්ම කියන ආකාරයට “ඕනෑම වාදයකට ඔහු සූදානම් ය. කියන තැනකට පැමිණීමට බඩු ලෑස්තිය’’ ඔහු ටෙලිවිෂන් තීරය හරහා නිතර කතා කළේ ද සිකුරාදා ‘රතු ඉරට’ පැමිණ හයිකොප් අවි ගනුදෙනුව පිළිබඳව ආණ්ඩුවේ සියලු තර්ක සුනු විසුණු කරන බව ය.මේ සියලු තත්ත්වයන් නිසා මා මෙන්ම ලක්ෂ සංඛ්‍යාත රූපවාහිනී නරඹන්නන් ද ඇඟිලි ගනිමින් සිටියේ විශේෂ ‘රතු ඉර’ රෑ දහයට ආරම්භ වන තෙක්ය. රාත්‍රී දහයේ කනිසම වැඳුන ද ‘රතු ඉර’ ආරම්භයේ වූයේ නැත.විනාඩිය දෙක ගත වී විනාඩි පහළොවක් ගත වූ තැන ‘රතු ඉර’ පටන් ගත්තේ ය. වැඩසටහන මෙහෙයවන බුද්ධික කුලසේකර ‘රතු ඉර’ට පැමිණ සිටින මහජන නියෝජිතයන් හඳුන්වා දුන්නේ ය.ඇමැති රාජිත , මන්ත්‍රී විමල් මෙන්ම එජාපයෙන් පැමිණි මන්ත්‍රී දයාසිරි ද සිටියහ. එහෙත් දයාසිරිට එහා අසුනට අයිතිවාසිකම් කියන්නට විපක්ෂයෙන් කිසිවකු පැමිණ සිටියේ නැත.පේ‍්‍රක්ෂකයන් ලෙස අප බලාපොරොත්තු වූයේ ජෙනරාල්වරයා ගලවා ගැනීම සඳහා විවාදය දැන් ආරම්භ වෙයි දැන් ආරම්භ වෙයි කියා ය. එහෙත් මන්ත්‍රී දයාසිරි දිගින් දිගටම විවාදය ආරම්භ කිරීම කල් ඇරියේ ය.ඔහුගේ එකම තර්කය වූයේ දෙදෙනෙකු සමඟ වාද කිරීමට තමාට පුළුවන්කමක් නොමැත කියාය. ඇමැති රාජිත කියා සිටියේ තමන් මීට පෙර එජාප, ජවිපෙ , දෙමළ මන්ත්‍රීවරු වටකර පහර දෙද්දී තනිවම සටන්කර ඇතැයි කියා ය.එසේ නම් පළපුරුදු කථිකයකු වන මන්ත්‍රී දයාසිරිට ද මේ හැකියාව තිබිය යුතුය. එහෙත් පැය දෙකක්පුරා හයිකොප් අවි ගනුදෙනු පිළිබඳව වචනයක්වත් කතා නොකළ දයාසිරි මන්ත්‍රීවරයා අනම් මනම් වාචාලකම් දොඩා අවසානයේ දී විවාදයෙන් පළා ගියේ ය. එතෙක් මෙතෙක් මේ ආකාරයේ ලැජ්ජා සහගත පළායාමක් රටේ රූපවාහිනී නරඹන්නන් කිසිදා දැක තිබුණේ නැත.රාජිත ගේ හා විමල් ගේ අභියෝග බාර නොගෙන දයාසිරි මන්ත්‍රීවරයා පළා යාම නිසා විශ්‍රාමික ජෙනරාල්වරයා හා ඔහුගේ බෑනා සිදු කළ බවට ආණ්ඩුව සිදුකරනු ලබන හයිකෝප් අවි ගනුදෙනුව පිළිබද චෝදනා සමාජයේ බහුතරය පිළිගන්නා තැනට වැඩ සිදු වී ඇත්තේ එසේ ය.එදා දයාසිරි මන්ත්‍රීවරයාගේ පළායාම නිසා එජාපය හා විශ්‍රාමික ජෙනරාල්වරයා අතර ආරවුල් හට ගත්ත ද පුදුම විය යුතු නැත. ජෙනරාල්වරයා ගේ මැතිවරණ ව්‍යාපාරය බිංදුවටම බැස්සවීමට දයාසිරිගේ මේ ක්‍රියාව විශාල වශයෙන් බලපා තිබේ.ටෙන්ඩර් මණ්ඩලයේ ප්‍රධානියා වූ හමුදාපති සරත් ෆොන්සේකා ලක්ෂ 250ක අවි ගෙන්වීමේ ටෙන්ඩරය භාරදුන් සමාගම බෑනාගේ ය. මාමා ටෙන්ඩර් මණ්ඩලයේ වාඩි වුයේ හොරකම් වැළැක්වීමට ය.කෙසේ හෝ දූෂණය වංචාව නතර කිරීමට බලය ඉල්ලා සිටින සරත් ෆොන්සේකා හා ඔහුගේ බෑනා වන ධනුක තිලකරත්න ගැන දැන් හෙළි දරව් වී තිබේ.අවි ගිවිසුම ගැන විවාද කරන්නට රතු ඉරට සිංහයෙකු සේ පැමිණි දයාසිරි ජයසේකර විමල් වීරවංශ සහ රාජිත සේනාරත්න දැක නරියෙකු සේ ආපසු යන්නට ගියේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>11</day>
    </date>
    <link>http://www.dinamina.lk/2010/01/11/_art.asp?fn=f1001116</link>
    <topic> </topic>
    <author>ඒ. එල්. එස්. අබේවික්‍රම -ව්‍යාපෘති නිලධාරි සමාජ විද්‍යා දෙපාර්තමේන්තුව</author>
    <content>අද අප මාතෘ භූමිය වෙන කවරදාකටත් වඩා විදේශ බලපෑම්වලට යටත් කිරීම සඳහා විවිධ බලවේග ක්‍රියාත්මක වෙමින් පවතී. වසර 30 ක කාලයක් තිස්සේ පැවති කුරිරු කොටි ත්‍රස්තවාදීන්ගේ බිහිසුණු ක්‍රියාවන්ගෙන් රට මුදාගෙන නිදහස්, නිවහල් සාමකාමී රටක් ඇතිකිරීම සඳහා සඳහා ජනාධිපතිතුමන් ප්‍රමුඛ රජය ගෙන යන වැඩපිළිවෙළ විනාශ කර දමා නැවතත් රට අරාජික කිරීමට උත්සාහ කරන පිරිස් නොයෙක් ආකාරයෙන් මතුවෙමින් තිබේ.2010 ජනවාරි 26 දින පැවැත්වීමට නියමිත මීළඟ ජනාධිපතිවරණය සඳහා නාමයෝජනා බාරදීමෙන් පසු එක් එක් අපේක්‍ෂකයින් කරනු ලබන ප්‍රකාශ සමඟ ඒ අයගේ සැබෑ ස්වරූපය ද ඉස්මතු වෙමින් පවතී.රටක්, ජාතියක් හැටියට මේ රටේ සෑම ජනකොටසක්ම ඉතා සිහි බුද්ධියෙන් යුතු ව කටයුතු කළ යුතු කාලය දැන් එළඹ තිබේ. පසුගිය 30 වසර තිස්සේ රාජ්‍ය නායකයින් කිහිප දෙනෙකු මෙරට පාලනය කළ අතර, ත්‍රස්තවාදයට විරුද්ධ ව විවිධ මෙහෙයුම් ද දියත් කෙරිණි.එහෙත් පාලකයින්ගේ දුර්වලතා නිසා හා විදේශ බලපෑම් මත එල්. ටී. ටී. ඊ. ත්‍රස්තවාදීන් ද දිගින් දිගට ම ශක්තිමත් විය. ඇතැම් විට ජාත්‍යන්තර කුමන්ත්‍රණකරුවන්ගේ ඩොලර් නෝට්ටු නිසා ම යුද පරාජයන් විඳගැනීමට සිදුවිය.මේ සියලු කාරණා මැනවින් තේරුම් ගෙන ත්‍රිවිධ හමුදාව, පොලිසිය පමණක් නොව සමස්ත ජාතිය ම එක් අරමුණක් ඔස්සේ මෙහෙයවමින් කොටි ත්‍රස්තවාදයට තිත තැබීම සඳහා ජනපති මහින්ද රාජපක්‍ෂ මැතිඳුන් කළ මෙහෙය කාගේත් පැසසුමට ලක් විය.එහෙත් අද දවසේ ඇති වී තිබෙන තත්ත්වය මානුෂීය මෙහෙයුම නිමා වී මාස හයක් ගත වන විට සම්පූර්ණයෙන් ම වෙනත් අතකට පෙරළී තිබේ. මානුෂීය මෙහෙයුමේ දී යුද හමුදාව මෙහෙය වූ සරත් ෆොන්සේකා මහින්ද රාජපක්‍ෂ මැතිඳුන්ගේ ප්‍රතිවාදී අපේක්‍ෂකයා බවට පත් වී තිබේ. එපමණකින් නොනැවතී ජනතාව රැවටීමේ විවිධ ප්‍රකාශයන් ද කරමින් සිටී. ඊටත් භයානක දෙය වන්නේ ජාතිය ම විදේශයන්ට පාවාදීමේ භයානක ප්‍රකාශ කිරීමයි.ජනාධිපතිවරණයට ඉදිරිපත් වී ජනාධිපති මහින්ද රාජපක්‍ෂ මැතිඳුන්ට තරගයක් දීමට නොහැකිව සිටි එක්සත් ජාතික පක්‍ෂයට හා ජනතා විමුක්ති පෙරමුණට පරාජයේ අවමානයෙන් බේරීම සඳහා සරත් ෆොන්සේකා තරග බිමට පැමිණීම ඔවුන්ගේ අමන්දානන්දයට හේතු වී තිබේ. ඒ වගේ ම යන එන මං නැතිව සිටින හකීම්ට මංගලට මනෝ ගනේෂන්ට කෑ ගැසීම සඳහා වේදිකාවක් ඉදිකර දී තිබේ.එමෙන් ම පරාජයෙන් වියරු වැටී සිටින ලොව පුරා මුදල් රැස්කරමින් සිටින කොටි හිතවාදීන්ට තම ඩොලර් මුදල් එවීමට හා ඒවා වියදම් කිරීමට මාර්ගයක් හා පුද්ගලයකු නිර්මාණය කර දී තිබේ.මේ කරුණු කාරණාවලින් පැහැදිලි වන එක් දෙයක් තිබේ. එනම් දහස් සංඛ්‍යාත වීරෝදාර රණවිරුවන් දිවි පුදා රැකගත් රට හමුදා ජයග්‍රහණ නැවතත් ආපස්සට හැරවීමේ මහා කුමන්ත්‍රණයක් රට තුළ ක්‍රියාත්මක වන බවයි.ශ්‍රී ලාංකිකයින් වන අපට යන්නට වෙනත් රටක් නොමැති බව සැවොම දනිති. ගියත් ටික දිනකින් වීසා කාලය අවසන් වූ විට ආපසු එන්නට සිදු වේ. එහෙත් වෙනත් රටක පුරවැසිභාවය ලබා ඇති අයට නම් ශ්‍රී ලංකාව තිබුණත් නැතත් ප්‍රශ්නයක් නැත. ඔවුන්ට අවශ්‍ය වන්නේ මුදල් පමණි. මේ නිසා බෙහෙවින් ම ප්‍රවේසම් විය යුතු කාලය දැන් පැමිණ තිබේ.බටහිර රටවලට හැකිනම් හෙට වුවත් කොටින්ට නැවතත් උතුරු නැඟෙනහිර ප්‍රදේශ යටත් කර ඊළාම් රාජ්‍යයක් ලබා දෙනවා ඒකාන්තය. ත්‍රස්තවාදයට විරුද්ධව කෑ ගැසුවෝ එම රටවල් බිහිසුණු ත්‍රස්තවාදීන්ට පහර දෙන විට මානව හිමිකම් මන්ත්‍රය ජප කරමින් කෑ ගසන්නේ ඒ නිසා ය. අද රනිල් සිහින දකින්නේ ද කුමන අයුරකින් හෝ බලය ලබාගෙන නැවතත් කොටින්ට ඊළම ලබාදීම සඳහා ය.ලොව පුරා සිටින කොටි නඩය ද ඒ සඳහා නොකරන දෙයක් නැත. මේ සඳහා තිබෙන එක ම බාධකය වත්මන් ජනපති මහින්ද රාජපක්‍ෂ මැතිඳුන් නැවතත් ජනපති වීම හා මෙම සන්ධාන ආණ්ඩුව තිබීමයි. එය විනාශ කර ගතහොත් ඔවුන්ගේ සිහින සියල්ල සැබෑ වනු ඇත. ඒ සඳහා කළ හැකි ඕනෑ ම දෙයක් කිරීමට ඔවුන් සූදානමින් සිටී.ශශ්‍රී ලාංකිකයින් වන අපට ඉතා පැරණි ඉතිහාසයක් තිබේ. එය අධ්‍යයනය කරන කෙනෙකුට පෙනෙන වැදගත් කරුණක් වන්නේ මේ රට විටින් විට පාවා දීමට කටයුතු කළ වුන් ද සිටි බවයි. එහෙත් සැබෑ ශ්‍රී ලංකා මාතාවගේ දරුවන් නිවටයින් නොවේ.බොරුවෙන් රවටන්නට ද බැරි ය. රට රැකගැනීම උදෙසා දිවි වුවත් පුදයි. ඒ නිසා විජාතික බලවේගවල අවශ්‍යතාවලට මේ රට නැවතත් කොටි ත්‍රස්තවාදීන්ට පාවාදීම සඳහා කටයුතු කරන දේශද්‍රෝහීන්ට එරෙහිව ඡන්දය පාවිච්චි කිරීමට පමණක් නොව අවශ්‍ය වුවහොත් කොස්ස, ඉළපොත වුවත් අතට ගැනීමට දේශප්‍රේමී ජනතාව සූදානම් බව දැනගත යුතු ය.අද මහින්ද විරෝධී මේනියාවක් ඇතැම් අයට ඇති වී තිබෙන්නේ සැබවින් ම ජාතික හැඟීමකින් නොවේ. යුද්ධය පරදා රටට සාමය ගෙන ඒමට ජනපතිතුමන් නායකත්වය දී කටයුතු කළා සේ ම තවත් වසර හයක් මේ රටේ ජනාධිපති ලෙස එතුමා කටයුතු කළහොත් මේ රට සංවර්ධනය කිරීම නතර කිරීමට කිසිවෙකුටත් නොහැකි ය.එය කිසිදු භේදයකින් තොර ව මේ රට සමාජ, ආර්ථික, සංස්කෘතික, සමාජීය ආදී වශයෙන් සෑම අංශයකින් ම සංවර්ධනය වුවහොත් දුෂ්ට බලවේග බලයට පත් වීමට දකින හීන සැමදා හීන ලෙස ම පවතිනවා ඒකාන්තය.ඒ නිසා මේ රට සංවර්ධනය කිරීම නතර කිරීමේ ප්‍රබල උපාය මාර්ගයක් ලෙස අද මහින්ද භීතිකාවක් මවාගෙන පොදු අපේක්‍ෂකයකු කරළියට ගෙනවිත් තිබේ. එහි රඟපාන ඇතැම් දේශපාලන පක්‍ෂ හැමදාමත් කළේත්, කරන්නේත් මේ රටේ භීෂණයක් ඇතිකිරීමත්, පොදු දේපළ විනාශ කිරීමත්, ජන ජීවිතය අඩාල කිරීමත් පමණි.කළගුණ දන්නා ජාතියක් හැටියට සියලු වාද භේද දුරලා, පක්‍ෂ, පාට අමතක කර එකාවන් ව නැඟී සිට විජාතික බලවේගයන් පරාජය කොට ශශ්‍රී ලංකාව බේරාගැනීම ඒ යුතුකම යි. බෙදී වෙන්වී යාමට තිබූ රට ඒකීය ශශ්‍රී ලංකාවක් බවට පත් කොට එය වේගයෙන් සංවර්ධනය කිරීම සඳහා ජනපතිතුමන් ඇතුළු ආණ්ඩුව ගෙන යන වැඩපිළිවෙළට සියලු දෙනාම සහය ලබාදිය යුතු කාලය එළඹ තිබේ.ඒ නිසා 2010 ජනවාරි 26 දින පැවැත්වීමට නියමිත ජනාධිපතිවරණයේ දී දෙවරක් නොසිතා මහින්ද රාජපක්‍ෂ මැතිඳුන් ජයග්‍රහණය කරවීම සඳහා තම වටිනා ඡන්දය පාවිච්චි කළ යුතු ය. එය වත්මන් පරපුරේ මෙන් ම අනාගත දූ පුතුන්ගේ යහපතට හේතුවනු ඇත.ඒ නිසා පළපුරුදු සංවේදී ජනහද හඳුනන නායකයකුට ඡන්දය පාවිච්චි කිරීම අප සැමගේ යුතුකම යි. එනිසා මහින්ද රාජපක්‍ෂ මැතිඳුන් නැවතත් ජනපති කරවීමෙන් මේ රට ශීඝ්‍රයෙන් සංවර්ධනය කරා ගෙන යාම පහසු වනු ඇත. එය සැමට සුබ අනාගතයක් උදාකරවීමේ මඟ වන හෙයින් ශශ්‍රී ලාංකිකයින් ලෙස එක්වෙමු. ශශ්‍රී ලංකාව බේරාගනිමු. නැවතත් මහින්ද රාජපක්‍ෂ මැතිඳුන් ජනපති කරවමු.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=n1001121</link>
    <topic>‘මහින්ද චින්තන-ඉදිරි දැක්ම’ශ්‍රී ලංකාවට ආශ්චර්යයක්</topic>
    <author/>
    <content>මවුබිම එක්සේසත් කරන්නට අප කළ සටනේදී කොටින්ට උදව් කළ අයත්, කොටි හිතවාදීනුත්, පිටරට සිටින කොටි නායකයිනුත් දැන් එක පිළකට ඇවිත්. ජාති ආගම් පක්ෂ පාට භේද අත්හැර මේ අය පරාජය කරන්නට අප එකතු විය යුතුයි. ජනාධිපති මහින්ද රාජපක්ෂ මහතා ‘මහින්ද චින්තන ඉදිරි දැක්ම’ ඉදිරිපත් කරමින් ප්‍රකාශ කෙළේය. ඒ අය පරාජය කිරීමට එකතුවන ලෙස රාජපක්ෂ මහතා යෝජනා කළේය.ලෝකයේ දරුණුම ත්‍රස්තවාදියා පරාජය කොට ලෝකය විශ්මයට පත් කෙළේ අපේ ගම්වල තරුණයන්. එමෙන්ම ආර්ථික ප්‍රාතිහාර්යයක් මගින් ශ්‍රී ලංකාව ආසියාවේ ආශ්චර්ය බවට පත් කරන්නේත් අපේ රටේ තරුණ තරුණියන් මගින් යැයි ද ජනාධිපතිතුමා පැවැසීය.තමාගේ ආර්ථික ප්‍රතිපත්තියෙන් සිදුකෙරෙන්නේ ශ්‍රී ලාංකික ජාතිය ගොඩනැගීම මිස පිටරට ව්‍යාපාරිකයින්ගේ, ජාවාරම්කාරයින්ගේ සාක්කු ඩොලර් වලින් පුරවන එක නොවෙයි යැයි ද ඒ මහතා කීය. නාවික, ගුවන් සේවා, වාණිජ බලශක්ති සහ දැනුමේ පස් මහා කේන්ද්‍රස්ථානය බවට ලංකාව පත්කරන්නට මා සූදානම්. එයින් ලංකාව ආසියාවේ ආශ්චර්යමත් රට බවට පත්කළ හැකියි.එය අපේ තරුණ පරපුරට කළ හැකි බව විශ්වාසයි යැයි ද ජනාධිපතිවරයා කීය. අප හැමෝම එකම මවකගේ දරුවෝ වෙමු. අපි සැවොම එක්වෙමු.වෛරය නැති මර්දනය නැති පළිගැනීම් නැති සමෘද්ධිමත් සහ දීප්තිමත් මවු රටක් අපි ගොඩනගමු යැයිද, ජනාධිපතිවරණය - 2010 අලුත් ශ්‍රී ලංකාවක් සුබ අනාගතයක් සඳහා මහින්ද චින්තන ඉදිරි දැක්ම ජනතාව හමුවේ තබමින් ජනාධිපති මහින්ද රාජපක්ෂ මහතා සඳහන් කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=n1001122</link>
    <topic>වෛරය වෙනුවට මෛත්‍රියපළිගැනීම වෙනුවට පිළිගැනීම</topic>
    <author/>
    <content>* 2005 නොවැම්බර් වෙනකොට තිබුණේ හැම පැත්තකින්ම ගිනිගන්න විලක්කුවක් වගේ රටක්. පැත්තකින් රට ත්‍රස්තවාදීන්ට පවරපු සටන් විරාම ගිවිසුම කියන හොර ඔප්පුවක්. ලෝකයේ දරුණුම ත්‍රස්තවාදී රංචුව තව පැත්තක හිටියා. පැත්තකින් කථානායක පත්කර ගන්න බැරි පාර්ලිමේන්තුවක්. තව පැත්තකින් යුද්ධ කරන්න බැහැ කියලා පැත්තකට දාපු යුද හමුදාවක්.* එක අතකින් හැම පැත්තෙන්ම පත්තුවන විලක්කුවක්, තව අතකින් ලෝකයේ ලොකුම සහනාධාර මල්ලක් අරගෙන 2005 දී මං වේදිකාවට නැග්ගා. වේදිකාවක් නොවෙයි ඒක අතුරක් කිව්වාත් වඩා හොඳයි. මට පය තියන්න තිබුණේ ජනතාවගේ විශ්වාසය කියන හැර පොට විතරයි අල්ලගන්න අත්වාරුවට තිබුණේ ආත්ම ශක්තියයි පළපුරුද්දයි විතරයි. මම භාරගන්තේ කර ගහන්න බැහැ කියලා ලෝකයම අත්හැරලා දාල තිබුණු වගකීමක්.* අපි දැන් වෛරය වෙනුවට මෛත්‍රියෙන්, මර්දනය වෙනුවට එකඟතාවයෙන්, පළිගැනීම් වෙනුවට පිළිගැනීමෙන්, විනාශය වෙනුවට ගොඩනැඟීමෙන්, බොරුව වෙනුවට සත්‍යයත්, නොදැනුම වෙනුවට දැනුමෙන් අපේ මවුබිම අපි බබළවමු.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=n1001123</link>
    <topic>ලබන අයවැයෙන් ඔබට...</topic>
    <author/>
    <content>* අත්‍යාවශ්‍ය ආහාර ද්‍රව්‍ය අඩංගු “බජට් පැක්” සතොස වෙළෙඳ ජාලයට අමතරව පෞද්ගලික සිල්ලර වෙළෙඳ සල් මඟින් ද ලබාදීමට කටයුතු කරමි.* අඩු ආදායම්ලාභීන් සඳහා විදුලි බිලෙන් 30%ක වට්ටමක් ලබාදීමට සහ විදුලි බලය නොමැති නිවාස සඳහා භූමිතෙල් ලීටර් 5ක් නොමිලේ ලබාදීමට කටයුතු කරමි.* විවෘත වෙළෙඳපොළෙන් පොහොර රු. 350ක සහන මිලට ලබාදෙමි.* සමෘද්ධි ආධාර නොලබන සියලුම දුප්පත් පවුල්වලට සමෘද්ධි ආධාර ලබාදීමට සහ රු. 1000ට අඩු සමෘද්ධි ආධාර ලබන සෑම පවුලකටම එම දීමනාව රු. 1000 දක්වා වැඩි කිරීමට කටයුතු කරමි.* වයස අවුරුදු 3ට අඩු දරුවන් සිටින සෑම සමෘද්ධි පවුලක් සඳහා රු. 1500ක අතිරේක සහනාධාරයක් ලබාදෙමි.* විශේෂ කුසලතාවන්ගෙන් යුත් 150,000ක ශ්‍රම සංචිතයක් ගොඩනැගීමට කටයුතු කරමි.* කාන්තා සහ පිරිමි ශ්‍රමය සඳහා සමාන වැටුප් ලබාදෙමි.* වයස අවුරුදු 65 ඉක්මවන සෑම පුද්ගලයෙකුටම විශ්‍රාම වැටුපක් ලබාදීමට කටයුතු කරමි.* ජ්‍යෙෂ්ඨ පුරවැසියන්ගේ ස්ථාවර තැන්පතු සඳහා විශේෂ ප්‍රසාද දීමනාවක් සහ අසරණ සරණ දීමනාව රු. 1000 ඉහළ නැංවේ.* 2006ට පෙර විශ්‍රාම ලැබූ රජයේ සේවකයන්ගේ විශ්‍රාම වැටුප් 2006 වැටුප් ක්‍රමයට ගළපනු ලැබේ.* විශ්‍රාමික රජයේසේවකයන්ට ඖෂධ සහ වෛද්‍ය ගාස්තු වෙනුවෙන් රු. 10,000ක සෞඛ්‍ය රක්ෂණ ක්‍රමයක් හඳුන්වාදෙමි.* වයස අවුරුදු 12 – 22 දක්වා සෑම ආබාධිත දරුවෙකුටම ලක්ෂ 4ක මුදලක් තම හැකියාවන් දියුණු කිරීම සඳහා ලබාදීමට කටයුතු කරන්නෙමි.* රණජයපුර නිවාස ව්‍යාපෘති 15ක් රණවිරුවන් සඳහා දිවයිනේ විවිධ පළාත්වල දියුණු කිරීම හා නිවාස ඉදිකිරීම සඳහා පර්චස් 10ට නොඅඩු ඉඩම් කැබැල්ලක් ලබාදෙමි.* පොලිස් නිලධාරියෙකුගේ මූලික වැටුපෙන් දැනට අය කරන 12.5%ක නිවාස කුලිය හා විවාහක නොවන අයගෙන් අය කරන 7.5ක මාසික කුලිය 50% කින් අඩු කිරීමටත් කොට්ඨාසයෙන් බැහැරව රාජකාරි ඉටු කිරීමේදී පොලිස් නිලධාරීන්ට ගෙවන දීමනාව වැඩි කිරීමටත් කටයුතු කරමි.* සිවිල් ආරක්‍ෂක බලකායේ ස්ථාවර සේවාවක් කර 20 වසරක සේවා කාලයෙන් පසු ඔවුන්ට විශ්‍රාම වැටුප් අයිතිය ලබාදෙමි.* අලුත් නිවාස ලක්ෂ 6ක් ඉදිකිරීමේ වැඩසටහන උතුරු හා නැඟෙනහිර අවතැන් වූවන්, රාජ්‍ය සේවකයින්, විශ්වවිද්‍යාල ප්‍රජාව, විදේශ රැකියාවල නිරත වන්නන්, කොළඹ නගරයේ පැල්පත් වාසීන්, ග්‍රාමීය දිළිඳු ජන කොටස්, ධීවර ප්‍රජාව, වතු ප්‍රජාව ඉලක්ක කරගෙන ක්‍රියාත්මක කෙරේ.* සෑම වතු සේවක පවුලකටම මූලික පහසුකම් සහිත නව නිවසක් සඳහා වැඩපිළිවෙළක් සකසමි.* රජය සතු නාගරික මහල් නිවාස හා වෙනත් නිවාස යෝජනා ක්‍රමවල පදිංචිකරුවන්ට නිවසේ සින්නක්කර අයිතිය ලබාදෙමි.* රජයේ සේවකයන්ට 2010 සඳහා වැඩි කර ඇති රු. 750ක ජීවන වියදම් දීමනාවට අමතරව අවම වශයෙන් රු. 2500ක වැටුප් වැඩි කරමි.* ඉඩම් නොමැති රජයේ හා සංස්ථා සේවකයන්ට නිවාස ඉදිකිරීමට පර්චස් 10ට නොඅඩු ඉඩම් කැබලි 25,000ක් බෙදා හැරේ.* රජයේ හා සංස්ථා සේවකයින්ට තීරු බදු සහන යටතේ වාහන ලබාගැනීමට පහසුකම් සලසමි.* විදේශ රැකියාලාභීන් වෙනුවෙන් “විදේශ රැකියා අර්ථ සාධක අරමුදලක්” ආරම්භ කරමි.* පෞද්ගලික හා රජයේ සේවය කරන විශ්‍රාම වැටුප් නොලබන සේවකයින්ට විශ්‍රාම වැටුප් අරමුදලක් පිහිටුවමි.* පවතින බදු ක්‍රමය සරල කර පුද්ගල ආදායම් බදු මෙන්ම තීරු බදු හා නිෂ්පාදන බදු පහත දැමීමට කටයුතු කරමි.* ත්‍රීරෝද රථ හිමියන්ට හා රියදුරන්ට රක්ෂණ ක්‍රමවේදයක් හඳුන්වාදෙමි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=n1001124</link>
    <topic>‘මහින්ද චින්තනයෙන්’ රාජ්‍ය සේවකයනට සහන</topic>
    <author/>
    <content>* 2005 සිට අඛණ්ඩව සිදුකළ අයුරින් 2010 වසරේදී වැටුප් වැඩි කෙරේ.* ජීවන වියදම් දීමනාව වැඩි කෙරෙයි.* වැටුප් විසමතා ඉවත් කිරීමට පියවර ගැනේ.ශ්‍රී ලංකා පොලිස් සේවය සඳහා විශේෂ සහන රැසකි* ආබාධිත සහ මියගිය ත්‍රිවිධ හමුදා සාමාජිකයින් සහ ඔවුන්ගේ පවුල් භුක්ති විදින සියලු වරප්‍රසාද පොලිස් සේවයටත්.* විවාහක පොලිස් නිලධාරින්ගේ ගෙවල් කුලිය සියයට 50කින් අඩු කෙරේ.* පොලිස් නිලධාරින්ට බැහැර රාජකාරී දීමනා දින ගණන වැඩි කෙරේ.* තීරු බදු රහිත යතුරු පැදි මිලදී ගැනීමේ ණය යෝජනා ක්‍රමයක්.* විශේෂ නිවාස යෝජනා ක්‍රමයක්.* සිවිල් ආරක්ෂක බළකාය ස්ථිර සේවාවක් බවට පත් කෙරේ.* රජයේ සේවකයින්ට සහන පොලිය සහිත නිවාස ණය.* සියලුම වෘත්තීය සමිති සමඟ සාකච්ඡා කොට වැටුප් වැඩි කිරීමේ ප්‍රතිපත්තියක්.* රජයේ සංස්ථා , ව්‍යවස්ථාපිත මණ්ඩල , අර්ධ රාජ්‍ය ආයතන සහපෞද්ගලික අංශයේ සියලුම සේවකයන්ට නව විශ්‍රාම වැටුප් ක්‍රමයක්.* සහන තීරුබදු ක්‍රමය යටතේ වාහන ගෙන්වීමේ ක්‍රමයක්* විශ්‍රාම වැටුප් නොලබන රජයේ හා පෞද්ගලික අංශයේ සේවකයින්ට සේවක විශ්‍රාම වැටුප් අරමුදලක්.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=n1001125</link>
    <topic>බෞද්ධාගමට එරෙහි කුමන්ත්‍රණ පිළිබඳවමහ ජනතාව සෝදිසියෙන් සිටිය යුතුයි</topic>
    <author>උපාලි කරුණාරත්න සහ සුරන්ජිත් පෙරේරාදෙහිවල ගල්කිස්ස සමූහ</author>
    <content>බෞද්ධ ධර්මය ඉගෙන ගැනීමට කැමැත්තෙන් සිටින බටහිර රටවල උගතුන්ට බුදුදහම පිළිබඳ අවබෝධයක් ලබාදීමට ලාංකීය භික්ෂූන් වහන්සේලා පෙරමුණ ගතයුතු බව අගමැති රත්නසිරි වික්‍රමනායක මහතා පැවැසීය.විවිධ ගැටුම් පවතින රටවලට බෞද්ධ දර්ශනය තුළින් වඩා ඵල ප්‍රයෝජන ලබාගත හැකි බව ප්‍රකාශ කළ අගමැතිවරයා මනුෂ්‍යත්වය අගය කරන සමාජයක් නිර්මාණය කිරීමේදී විහාරස්ථානවලට විශාල මෙහෙවරක් කළ හැකි බවද පැවැසුවේය.අගමැති රත්නසිරි වික්‍රමනායක මහතා එසේ ප්‍රකාශ කෙළේ ගල්කිස්ස තපෝධනාරාමයේදී පසුගියදා (08) පැවැති උත්සවයකට සහභාගී වෙමිනි. ධර්ම ශාලාව සහිත ශ්‍රී ලංකා කොරියා මුන්වා මධ්‍යස්ථානය මගින් බෝධි ප්‍රාකාරය වටා ඉදිකළ රන්වැට මෙහිදී අගමැතිවරයා අතින් විවෘත විය.තලල්ලේ ධම්මාලෝක අනුනාහිමියන්ගේ වාර්ෂික ගුණසමරු පිංකමට සමගාමීව පැවති උත්සවය අමතා අගමැතිවරයා මෙසේද කීවේය.මෙම විහාරස්ථානය අද ඉතා විශාල දියුණුවක් ලබා තිබෙනවා. කොරියාව කියන්නේ අතීතයේ සිට අපගේ මිත්‍ර රටක්. කොරියානු බෞද්ධයන් මේ විහාරස්ථානය දියුණු කිරීමට ආධාර කර තිබෙනවා.බෞද්ධ ආගම රැකගෙන පෙරට යාමට අපට හැකි වී තිබෙනවා. අතීතයේ සිට විවිධ පුද්ගලයන් අප රටේ බෞද්ධ ධර්මය විනාශ කිරීමට උත්සාහ කළා. ඒත් කිසිවෙකුට බෞද්ධ ධර්මය විනාශ කිරීමට මේ රටේ ජනතාව ඉඩ දෙන්නේ නැහැ. බෞද්ධ ආගමට එරෙහිව ක්‍රියාත්මක වන කුමන්ත්‍රණ පිළිබඳව සෝදිසියෙන් සිටිය යුතුයි.අපි කොරියානු ස්වාමීන් වහන්සේලාට ස්තුතිවන්ත වෙනවා අප රටේ බෞද්ධාගම නඟා සිටුවීමට කරන උපකාර පිළිබඳව. යුරෝපීය ජනතාව බෞද්ධ දර්ශනය ඉගෙන ගැනීමට අද ඉතා කැමැත්තෙන් සිටිනවා. අපි ඔවුන්ව ඒ සම්බන්ධයෙන් දැනුවත් කළ යුතුයි. ඒ සඳහා සුදුසු භික්ෂූන් වහන්සේලා අප පුහුණු කළ යුතුයි.සමස්ත ලංකා අමරපුර මහා සංඝ සභාවේ සභාපති අග්ගමහා පණ්ඩිත කොටුගොඩ ධම්මාවාස අනුනාහිමි - විදෙස් රටවලට බෞද්ධ ධර්මය ප්‍රචාරය කිරීමේ කටයුත්ත සඳහා විවිධ භාෂාවන් උගත් භික්ෂූන් වහන්සේලා අප පුරුදු පුුහුණු කළ යුතුයි. මේ පිළිබඳව රජයේ අවධානය යොමුවී තිබීම පිළිබඳව අප සතුටු වෙනවා. අපේ තරුණ භික්ෂූන් වහන්සේලා වඩාත් ගුණාත්මක බවට අප හැරවිය යුතුයි.භාෂා ප්‍රශ්නය නිසා අනෙක් රටවල බෞද්ධයන් හා අප අතර සම්බන්ධය අඩු වී තිබෙන බව පෙනෙනවා.භාෂා දැනුම අප වැඩිකර ගත හොත් එම රටවල බෞද්ධයන් සමඟ සම්බන්ධතා වැඩි දියුණු කර ගත හැකියි. අපේ රට අද ගෞරවනීයව තිබෙන්නේ බෞද්ධාගම රැකගත් නිසයි.අමරපුර සිරි සද්ධම්මවංශ මහා නිකායේ මහා නායක බලංගොඩ සිරි සුදම්මවංශ නාහිමි - මෙම විහාරස්ථානය ක්‍රමයෙන් දියුණුවට පත්වෙච්ච විහාරස්ථානයක්. අපේ රටවල බෞද්ධයන්ට වඩා වෙනත් රටවල බෞද්ධයෝ විහාරස්ථාන දියුණු කිරීමට උනන්දුවක් දක්වන බව පෙනෙනවා. කොරියානු බෞද්ධයන්ගේ පරිත්‍යාග නිසා මේ විහාරස්ථානය අද අංග සම්පූර්ණ විහාරස්ථානයක් බවට පත්වෙලා තිබෙනවා.කොළඹ නව කෝරළයේ ප්‍රධාන අධිකරණ සංඝනායක දිවියාගහ යසස්සී නාහිමි - අප මේ අවස්ථාවේ මෙම විහාරස්ථානයේ සිටි තලල්ලේ ධම්මාලෝක නාහිමියන්ටත් පිංදිය යුතුයි. උන්වහන්සේ ලෝකයේ බෞද්ධයන්ට විශාල සේවයක් කළා. අපි අපගේ බෞද්ධ උරුමය රැකගත යුතුයි. බෞද්ධ ධර්මයේ ව්‍යාප්තිය අප ඇති කළ යුතුයි. ශ්‍රී ලංකාව ලෝකයේ ප්‍රධාන ථෙරවාදී බෞද්ධ මධ්‍යස්ථානය බවට අප පත් කරමු.කොරියාවේ යොරේ බෞද්ධ නිකායේ මහානායක යෝක් ඉස්වොන් තලල්ලේ මෙත්තානන්ද නාහිමිවරු ද දෙහිවල ගල්කිස්ස මහ නගර සභාවේ ප්‍රතිපක්ෂ නායක කේසරලාල් ගුණසේකර මහතාද මෙහිදී කතා කළ අතර ආචාර්ය බ්‍රාහ්මණවත්තේ සීවලී අනුනායක නාහිමි, අත්තුඩාවේ ශ්‍රී පියරතන නාහිමි, ඇතුළු මහා සංඝරත්නය ද කොරියානු දූත පිරිසක් සහ විහාරස්ථානයේ දායක දායිකාවෝ ද මෙයට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=n1001126</link>
    <topic>යාපනය ශිෂ්‍ය භට කණ්ඩායම්නැවත පිහිටුවීමට පියවර</topic>
    <author>වවුනියාව උතුර සමූහබන්ධුල සෙනෙවිරත්න</author>
    <content>ත්‍රස්තවාදී ක්‍රියා නිසා අඩාල වූ යාපනයේ ශිෂ්‍යභට කණ්ඩායම් නැවත වසර 27 කට පසුව පිහිටුවීමට පියවර ගෙන ඇතැයි ජාතික ශිෂ්‍යභට බළකායේ අධ්‍යක්ෂ ජනරාල් මේජර් ජනරාල් ගාමිණී ජයසුන්දර මහතා පැවැසීය.යුද්ධ වාතාවරණයත් සමඟ 1983 වර්ෂයේ සිට යාපනය අර්ධද්වීපයේ ශිෂ්‍ය භට කණ්ඩායම් අක්‍රීය වූ අතර ඉකුත් සතියේ දී යාපනය හා කිලිනොච්චි ප්‍ර‍්‍රදේශවල පිහිටි පාසල් තුළ ශිෂ්‍යභට කණ්ඩායම් පිහිටුවීමේ මූලික කටයුතු ආරම්භ කළ බවද ජයසුන්දර මහතා පැවැසීය.මුලින්ම පාසල් 30න් තෝරාගත් සිසුන් 60 දෙනෙකුට ශිෂ්‍යභට තූර්යවාදක පුහුණුව සඳහා කැඳවා ඔවුන් සඳහා රන්ටැඹේ පුහුණු මධ්‍යස්ථානයේ දී ඉකුත් 8 දා සිට පුහුණුව ලබාදීම ආරම්භකළ බවද කීය.උතුරේ සිසුන්ටද දකුණේ සිසුන්ට මෙන් වරප්‍රසාද හිමිවිය යුතු බවට ආරක්ෂක ලේකම්වරයා දැරූ අදහසකට අනුව මේ වැඩ පිළිවෙළ ක්‍රියාත්මක කළ බව කී ජයසුන්දර මහතා මේ වනවිට ශ්‍රී ලංකාව පුරා ශිෂ්‍යභට බල ඇණි 18ක් පිහිටුවා ඇතැයි ද ඉදිරියේ දී යාපනය කේන්ද්‍ර කර ගනිමින් ශිෂ්‍ය භට බල ඇණියක් පිහිටුවන බවද සඳහන් කළේ ය.යුද්දයට පෙර උතුරේ යාපනය මධ්‍ය මහා විද්‍යාලය , චුන්ඩිකුලම් මහ විදුහල , මන්නාරම් එරුක්කලම්පිඩ්ඩි විදුහල , වවුනියාව ගාමිණී මහා විද්‍යාලය ඇතුළු විද්‍යාල රැසක ශිෂ්‍යභට කණ්ඩායම් පිහිටුවා තිබිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=n1001127</link>
    <topic>ගෝල්ඩන් කී පෙත්සම් විභාගයතැන්පතු හිමි 2506කටප්‍රතිගෙවීම් කරන සැලැස්මක්</topic>
    <author/>
    <content>ගෝල්ඩන් කී ක්‍රෙඩිට් කාඩ් සමාගමට එරෙහිව ඉදිරිපත් වුණු මූලික අයිතිවාසිකම් පෙත්සම් විභාගයේ දී සුරැකුම් තැන්පතු කාඩ් හිමියන්ට ප්‍රතිගෙවීම් සිදුකිරීමේ ක්‍රමවේදයක් සැකසීමට අධිකරණයෙන් පත්කෙරුණු තෛ‍්‍රපුද්ගල වරලත් ගණකාධිකාරි කමිටුව දැන් රුපියල් මිලියනයේ සිට මිලියන 2.5 දක්වා සුරැකුම් තැන්පතු හිමි 2506 දෙනෙකුට ප්‍රතිගෙවීම් සිදුකිරීමේ සැලැස්මක් සකසා ඇතැයි ශ්‍රී ලංකා මහ බැංකුව ප්‍රකාශ කරයි.ඒ අනුව ප්‍රථමයෙන් රුපියල් මිලියනයක උපරිමයකට යටත්ව ගෙවීම් සිදුකිරීමට පියවර ගන්නා බව හා ඊට අදාළ චෙක්පත් ලියාපදිංචි තැපෑලෙන් තැන්පතු හිමියන්ට යැවෙනු ඇති බව ශ්‍රී ලංකා මහ බැංකුව නිකුත් කළ පුවත්පත් නිවේදනයක දැක්වේ.මීට කලින් කමිටුවේ නිර්දේශය පරිදි රුපියල් මිලියනය හෝ ඊට අඩු සුරැකුම් තැන්පතු හිමියන්ටද කොටස් මුදලක් ගෙවන ලද බවද එහි සඳහන්ය. තවදුරටත් සිදුකළ ප්‍රතිගෙවීම් ශ්‍රේෂ්ඨාධිකරණ අනුමැතිය මත යථා කාලයේදී සිදුකැරෙනු ඇති බවද නිවේදනයේ දැක්වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=n1001128</link>
    <topic>බෑණා මැරූ මාමා හෝමාගමදී දැලේ</topic>
    <author>හෝමාගම සංචාරකමංජුල හිරිපිටිය</author>
    <content>සිය බෑණාට යකඩ පොල්ලකින් හිසට ගසා මරණයට පත් කිරීමක් සම්බන්ධයෙන් සැකපිට මිය ගිය අයගේ මාමා හෝමාගම මාකුඹුර ප්‍රදේශයේ දී අත්අඩංගුවට ගත් බව හෝභාගම පොලිසිය පවසයි.මිය ගොස් ඇත්තේ මාකුඹුර ශාන්ති මාවත ප්‍රදේශයේ අංක 370 / 2 නිවෙස් පදිංචිව සිටි දෙදරු පියෙකු වන විසිහත් හැවිරිදි එම්. ඒ. සමන් කුමාර නැමැති අයෙක්. කලක පටන් නිතර මාමා සහ බෑණා අතර ආරවුල් ඇති වූ බව මිය ගිය අයගේ් බිරිය වන පී. ඒ. ඉශන්කා මධුශානී (24) මහත්මිය පොලිසියට පවසා ඇත.දරුවන් දෙදෙනාට අමතරව ඇය සයමසක ගැබිණි මවක් බව පොලිසිය පවසයි. සිද්ධිය සම්බන්ධයෙන් සැකපිට බිරියගේ පියා වන පී. ඒ. කරුණාරත්න නැමැති අය අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව හෝමාගම අතිරේක දිසා විනිසුරු හා මහේස්ත්‍රාත් සුමිත් පෙරේරා මහතා සැකකරුට දින දාහතරක් රක්ෂිත බන්ධනාගාර ගත කොට තැබීමට නියෝග කර ඇත.හෝමාගම පොලිසි ස්ථානාධිපති ප්‍රධාන පොලිස් පරීක්ෂක චරිත් ජයසුන්දර මහතාගේ උපදෙස් මත අපරාධ අංශයේ ස්ථානාධිපතකි පොලිස් පරීක්ෂක වසන්ත අලහකෝන් මහතා ඇතුළු නිලධාරින් පිරිසක් වැඩිදුර පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=n1001129</link>
    <topic>පක්ෂ සාමාජිකත්වයක් නොමැති අයකුජනපති සටනට පෙනී සිටීමත් විහිළුවක්</topic>
    <author>අමල් යශෝමන් ජයසිංහ</author>
    <content>ජනාධිපති මහින්ද රාජපක්ෂ මහතා වැනි පරිණත නායකයෙකු සමඟ දේශපාලන පරිනත බවක්, සංවිධාන ශක්තියක් හෝ පක්ෂයක සාමාජිකත්වයක් නොමැති පුද්ගලයෙකු ජනපති සටනට පෙනී සිටීම විහිළුවක් යැයි බස්නාහිර පළාත් සභා මන්ත්‍රී, බොරැල්ල ශ්‍රීලනිප ප්‍රධාන සංවිධායක තිලංග සුමතිපාල මහතා ප්‍රකාශ කෙළේය.මෙරට දේශපාලන ඉතිහාසයේ අගමැති ධූරය ඉසිලූ නායකයන් ජනාධිපති ධූරයට පත් වූ නිර්මල පිළිවෙත ජනතාව අගය කරන බවත් ඊයේ රාත්‍රියේ නැගිට ගත් මිලිටර් නායකයකු පසුදා ජනාධිපති පදවියට පත්කිරීමට බුද්ධිමත් ජනතාව කිසිවිටෙක ඉඩක් නොතබන බවත් පැවසූ ඒ මහතා මේ වනවිට ජනාධිපති මහින්ද රාජපක්ෂ මහතා ගේ විශිෂ්ට ජයග්‍රහණය ශ්‍රී ලංකාවේ සෑම දෙසකින්ම තහවුරු කර තිබෙන බවත් ප්‍රකාශ කෙළේය.‘මිනිසත්කමේ පොහොසත්කම’ මැයෙන් ලක්බිම ත්‍රිරෝද එකමුතුව සංවිධානය කළ ලක්බිම ත්‍රිරෝද දිනය (10) දා 2 වැනි වරටත් අති උත්කර්ෂවත් අන්දමින් පැවැත් වූ අතර එහි පැවැති ජන හමුවේ දී ඒ මහතා එසේ පැවැසීය.මෙහිදී රට පුරා විසිරී සිටින ත්‍රිරෝද රථ හිමියන්, රියැදුරන් එකම තැනකට කැඳවමින් ඔවුන්ගේ කලා කුසලතා හා පවුල්වල දරු දැරියන් ගේ දස්කම්, විස්කම් වෙනුවෙන් වටිනා ත්‍යාග, තිළිණ පත්, රක්ෂණ ආවරණ පිරිනැමූහ.සාමාන්‍ය පෙළ, උසස් පෙළ පරීක්ෂණයෙන් ඉහළින් සාමාර්ථය ලද ත්‍රිරෝද රියැදුරු මහත්වරුන්ගේ් දූ දරුවනට පරිගණක, මුදල් තිළිණපත් ආදිය ද මෙහි දී පිරිනැමූ අතර මහජන බැංකුවේ වනිතා වාසනා රූ රැජින තේරීමේ තරගයෙන් භාග්‍යා මධුමාලි, විහංගා කෞෂලී, දුලාංජලී ජයමාලිකා ජයග්‍රහණය ලැබූහ. එම ජයග්‍රහණ වෙනුවෙන් මුදල් තිළිණ, රක්ෂණ ආවරණයන් සම¼ඟ ඉන්දියාව, ඩුබායි දේශයන්හි සංචාරය සඳහා ද ගුවන් ටිකට් පත් පිරිනැමිණි.මහජන බැංකුවේ විශේෂ අනුග්‍රහය හා තවත් රාජ්‍ය හා පෞද්ගලික ආයතන රැසක අනුග්‍රහය ඇතිව පැවැති මෙම වර්ණවත් උළෙල කොළඹ විහාර මහා දේවී උද්‍යාන භූමියේ දී විශාල ත්‍රිරෝද රථ රියැදුරු පිරිසකගේ සහභාගිත්වයෙන් පැවැත්විණි.එහිදී තවදුරටත් අදස් දැක්වූ ත්‍රිරෝද එකමුතුවේ නිර්මාතෘ තිලංග සුමතිපාල මහතා:-ලක් ඉතිහාසයේ පළමුවරට මේ වැනි ආකාරයේ උත්සවයක් පවත්වන්නේ. මීට හේතු ගණනාවක් තිබෙනවා. ත්‍රිරෝද රියැදුරන් තවදුරටත් ඇතැම් ජනයා ගේ අඩු සැලකීමට භාජනය විය යුතු නැහැ.ත්‍රිරෝද රියැදුරා යනු මේ සමාජයේ ප්‍රගතියට, ආරක්ෂාවට කටයුතු කරන ‘පොඩි පොලිසිය’ සමාන පිරිසක්. පසුගිය කාලේ ලේ වැගිරීම්, බෝම්බ පිපිරීම් ආදී ව්‍යසනවල දී තුවාලකරු, මරණකරු ගිලන් රියට පෙර ස්ථානයට පැමිණ රෝහල් කරා ගෙන යාමට දායක වූ අන්දම කෘතවේදීව සිහිපත් කළ ඒ මහතා බොහෝ අවස්ථාවල දී බෝම්බ ආදී මාරක දේවල් සඟවා තිබූ තැන් පොලිසියට එළිදරව් කරමින් සිදුවන්නට ගිය මහා විනාශයන් වළක්වා ගැනීමට ද ඔවුන් දායක වූ බවද පැවැසීය.ලක්ෂ 4 ට අධික ත්‍රිරෝද රථ රියැදුරු මහත්වරුන් ඉතාමත් සුබදායක පණිවුඩයකුත් අපට පවසා තිබෙනවා. එය නම් අපගේ ජනාධිපතිතුªමාගේ විශිෂ්ට ජයග්‍රහණය පිළිබඳ ශ්‍රී ලංකාව පුරා ජනතාවගේ බහුතරය සැදී පැහැදී සිටින සුබ ආරංචියයි.අපගේ පාසල් වියේ දී 71 හා 88 කාලවල දී අප දෑසින් දුටු කෲර යුද ක්‍රියාකාරකම් ලේ වැගිරීම් ආදිය කිසිදාක මේ රටින් තුරන් කරන්න බැහැ කියන සිතිවිල්ලක් අපට ඇතිවී තිබුණේ. ඒත් රට, ජාතියේ පිනට පහළ වූ මහින්ද රාජපක්ෂ ජනාධිපතිතුමා කෲර ත්‍රස්තවාදය මෙරටින් තුරන් කර සියලු ජනකොටස් වලට නිදහස, සැනසීම ලබාදුන් බව පැවසූ ඒ මහතා ලබාගත් සියලු ජයග්‍රහණ ආපස්සට හැරවීමට වලිකන ද්‍රෝහීනට මෙවර ජනතාව නිසි පාඩම් උගන්වනු ඇති බවද පැවැසීය.යුද්ධය නිමා කළ සේම මේ රට තුළ දැනට ක්‍රියාත්මක වෙමින් පවතින යෝධ සංවර්ධන ක්‍රියාදාමයන් තුළින් රට ස්වයංපෝෂිත කරවීම ජනාධිපතිතුමා ගේ එකම අදිටන බවද එතුමා ගේ විශිෂ්ට විජයග්‍රහණය වෙනුවෙන් තම තමන්ගේ කාලය ද ශ්‍රමය ද වැය කර ගමක්, නගරයක් පාසා කැපවීමෙන් කටයුතු කිරීමට සියලුම දෙනාගෙන් තමන් ඉල්ලා සිටින බවද ඒ මහතා වැඩිදුරටත් පැවැසීය.මහජන බැංකුවේ වනිතා වාසනා රූ රැජිණියන් තිදෙනා සඳහා අගනා තිළිණ, ත්‍යාගයන් සුමති සමූහ ව්‍යාපාරයේ සභාපතිනි මිලිනා සුමතිපාල මහත්මිය විසින් පිරිනමන ලදී.ලක්බිම කර්තෘ මණ්ඩල කළමනාකාර අධ්‍යක්ෂ රමාල් සිරිවර්ධන, කර්තෘ මණ්ඩල අධ්‍යක්ෂ සුන්දර නිහතමාන ද මැල්, ලක්බිම ප්‍රධාන කර්තෘ ජටිල වැල්ලබඩ, මහජන බැංකු කළමනාකාර දීපාල් අබේසේකර මහත්වරු ඇතුළු සම්භාවනීය පිරිසක් ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=n10011210</link>
    <topic>මේ රටේ නිදහස සහ ස්වාධීනත්වය පාවා දෙනඑක අකුරක්වත් අපේ ප්‍රතිපත්ති ප්‍රකාශයේ නැහැ</topic>
    <author>දුමින්ද ගුරුගේ</author>
    <content>කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ ඊයේ (11) පැවැති “මහින්ද චින්තන ඉදිරි දැක්ම” ප්‍රතිපත්ති ප්‍රකාශය එළිදැක්වීමේ උත්සවයේදී ජනාධිපතිතුමන් ඉතාම ආඩම්බරයෙන් යුක්තව මේ බව පැවැසීය.මහා සංඝරත්නය, අන්‍යාගමික පූජකතුමන්ලාගේ ප්‍රධානත්වයෙන් දේශපාලන නායකයන්, සඟ, වෙද, ගොවි, කම්කරු, රණවිරු, ෂඩ් මහා බලවේගයේම සහභාගිත්වයෙන් පැවැති මේ උත්සවයේදී ජනාධිපතිතුමන් මෙසේද පැවැසුවේය.මිත්‍රවරුනි, දැන් මා ඉදිරිපිට නිදහස් නිවහල් බිය සැක නැති ඒ වාගේම ඉතාම අභිමානවත් ජනතාවක් ඉන්නවා. මේ ශාලාවෙන් පිටත වර්ග කිලෝ මීටර් 65610 ක භූමි ප්‍රදේශයක ජනතාවක් දැන් ඉතාමත්ම නිදහස්ව අභිමානයෙන් යුක්තව ජීවත් වෙනවා.මේ නිසා දිනා ගත් නිදහස රකින්නටත් ඒ නිදහස වෙනුවෙන් ජනතාව කළ ජීවිත පරිත්‍යාගය අර්ථවත් කරන්නටත් අවශ්‍ය සියලු දේ මේ ප්‍රකාශනයේ ඇතුළු කරන්නට අපි වග බලා ගත්තා. ඒ නිසා මේ රටේ ජනතාවගේ නිදහස ස්වාධීනත්වය පාවා දෙන එක අකුරක් මේ ප්‍රකාශනයේ නැති බව මම ප්‍රකාශ කරන්නේ ඉතාම ආඩම්බරයෙන්.මට මතකයි 2005 නොවැම්බර් වෙන කොට තිබුණේ් හැම පැත්තකින්ම ගිනි ගන්න විලක්කුවක් වාගේ රටක්. පැත්තකින් රට ත්‍රස්තවාදීන්ට පවරපු සටන් විරාම ගිවිසුම කියන හොර ඔප්පුවත්, ලෝකයේ දරුණුම ත්‍රස්තවාදීන් රංචුවත් හිටියා. පැත්තකින් කථානායකවරයාව වත් පත් කර ගන්න බැරි පාර්ලිමේන්තුවක්.තව පැත්තකින් යුද්ධ කරන්න බෑ කියලා බෙලහීන කරලා පැත්තකට දාලා තිබුණු යුද්ධ හමුදාවක්, අනෙක් පැත්තේ වී ටික විකුණා ගන්න බැරිව ගොවි ජනතාව වහ බොන දුෂ්කර ගම්මාන, ඒ අතරේ මානසිකත්වය කඩා වැටිලා රට එපා වුණ සමාජය.එක අතකින් හැම පැත්තෙන්ම පත්තුවෙන විලක්කුවත්, තව අතකින් ලෝකයේ ලොකුම සහනාධාර මල්ලත් අරගෙන 2005 දී මම වේදිකාවට නැග්ගා. වේදිකාවක් නොවෙයි, ඒක අතුරක් කිව්වොත් වඩා හොඳයි. මට පය \යන්න තිබුණේ ජනතාවගේ විශ්වාසය කියන හැර පොට විතරයි. අල්ල ගන්න අත්වාරුවට තිබුණේ ආත්ම ශක්තියයි, පළපුරුද්දයි විතරයි. මම භාර ගත්තේ කර ගහන්න බෑ කියලා ලෝකයම අතහැරලා දාලා තිබුණු වගකීමක්.ඒත් අද ඒ අභියෝග සියල්ල ජයගෙන අපි ජය අරගෙන තියෙනවා. ගෞරවනීය සාමය මව්බිමට ගෙනෙන අතරේම ගෞරවනීය ජීවිතයකුත් ගෙනෙන්න අපිට පුළුවන් වුණා. අද ගොවියා ලෝකයේ අඩුම මිලට පොහොර අරන් හොඳම මිලට වී විකුණනවා. රටේ ජනතාවගෙන් සෑම විසි දෙනෙකුගෙන්ම එක් කෙනෙක් රජයේ සේවකයෙක්.අද ලංකා සිතියම ඇන්දොත් ඒක අලුත් සිතියමක්. එදා තිබුණේ එක වරායයි. අද රට වටා වරායන් පහයි. මායිම් ගම්මාන හැටියට ඒ සිතියමේ ලකුණු කරලා තිබුණු ගම්මාන අද ලංකා සිතියමේ නෑ. ගමේ පාර කොන්ක්‍රීට් වෙලා. ඒ අතරේ අධිවේගී මාර්ග, මහා විදුලි බලාගාර ඉදිවෙනවා.මන්නාරම් මුහුදේ ඛනිජ තෙල් ගවේෂණය කරනවා. අද වලවේ, මොරගහකන්ද, යාන් ඔය, කුඹුක්කන් ඔය, දැදුරු ඔය මේ හැම ජලාශයකම වතුර බිඳක් මහ මුහුදට යා නොදී වැඩට ගන්න සූදානම් වෙනවා. අපි ගොවියාට වැව, ධීවරයාට වරාය, කම්කරුවාට කර්මාන්ත ශාලාව පරෙස්සම් කර දුන්නා. තවත් වසර සියයක් යන තෙක් මේ රටට අලුත් වරායක්, ගුවන් තොටුපොළවල්, අධිවේගීී මාර්ග උවමනා වෙන්නේ නෑ. ඒ නිසා ඉදිරි දශකය වසර සිය ගණනකට සෑහෙන්නට මේ රට සංවර්ධනය කෙරෙන දශකය.එහෙම නම් දැන් අපි මේ රටේ දැවැන්ත වෙනසක් ඇති කොට තිබෙනවා. තවදුරටත් වෙනස් කළ යුත්තේ කාගේ හෝ පළිගැනීමේ චේතනාවකට රට පාවා දීම නොවෙයි.කොටි ලෝකයේ දරුණුම ප්‍රබලම ත්‍රස්තවාදීන් වෙලා හිටපු කාලයෙත් මම ඒ අයගේ කොන්දේසිවලට යටවුණේ නෑ. ප්‍රබල ජාත්‍යන්තර රටවල්වල කොන්දේසි වලටවත් අපි යටවුණේ නෑ. දැන් කොටි සංවිධානය අවසානයි. නමුත් රටට වෛර කරන අය අපි සුවකළ තුවාල යළි පාරවනවා.ඒ අය එකතු වෙලා ගන්න ගිවිසුම් නිසා නැවත වතාවක් ඊලාම් සටනකට පාර කැපෙන බව මම කියන්න ඕනෑ. එදා අපි යුද්ධ කරන කොට කොටින්ට උදව් කළ අයත් කොටි හිතවාදීනුත් පිටරට කොටි නායකයොත් දැන් එක පිළකට ඇවිත්, ජාති, ආගම්, පක්ෂ, පට, භේද අතඇරලා මේ අය පරාද කරන්න යළි අපි එකතු වෙනවා. යළි යළිත් මේ අය පරාද කරන්න මම සූදානම්. මේ නිසා බුලත් කොළයට ගහන හැම කතිරයක්ම මව්බිමේ නිදහස රැක ගැනීමට ගහන කතිරයක් බව මතක තබා ගන්න.අපිට උවමනා කරන්නේ කාටවත් වෙනසක් කරන්නේ නැති සමාජයක්, මේ රටේ උපන් සියලු දෙනාට මේ මාතෘ භූමිය අයිතියි. ඔවුන්ට ජීවත්වීමට වෙනත් රටවල් තිබෙන බව කියන්න තබා සිතන්නවත් කාටවත් අයිතියක් නෑ. ඒ වාගේම උතුරු පළාතෙත් පළාත් සභා මැතිවරණය ඉක්මනින් පවත්වලා ප්‍රජාතන්ත්‍රවාදය මුළුමනින්ම ස්ථාපිත කරනවා. ප්‍රජාතන්ත්‍රවාදය යටතේ ක්‍රියාකරන සියලු පාර්ශ්ව සමඟ සාකච්ඡා කරලා ජාතික සම්මුතියක් ඇති කර ගැනීමේ මණ්ඩපයක් ගොඩ නඟනවා.මේ යුගයේ දැන් ජාතීන් අතර ලොකු බැඳීමක් ඇතිවී තිබෙන බව ඔබට දැනෙනවා ඇති. ජනතාව අතර සුහදතාවක් ගොඩ නැගී සිටින මේ අවස්ථාව අපිට පැහැර හරින්න බැහැ.මම නැඟෙනහිර ගිය වෙලාවේ ඒ ජනතාවගේ මුහුණුවල තිබුණු සිනා රැල්ල බලාපොරොත්තු අපේ මේ සංවර්ධන කටයුතුවලට මහත් ශක්තියක් කියලා කියන්න ඕන.(දෙමළ බසින්)අභිමානයෙන් යුතුව ජීවත්වන අපේ රටේ ජනතාව වෙත මෙම ප්‍රතිපත්ති ප්‍රකාශනය ඉදිරිපත් කරනවා. එය මට ලොකුª සතුටක්. එය මගේ වාසනාවක්. අපි ලබාගත් නිදහස ආරක්ෂා කරගත යුතුයි.ජනතා ස්වාධීනත්වය ආරක්ෂා කරගත යුතුයි. මම එදා ඔබලාගේ ජනාධිපති වශයෙන් පත්වනවිට රටේ ත්‍රස්තවාදය තිබුණා. නමුත් අද එය අවසන්. මේ සඳහා අපේ ජනතාව විවිධ කැපවීම් කළා. අද මායිම් ගම්මාන නෑ. මුළු දේශයම එකම ගම්මානයක් වෙලා.අද බිය සැක නැතිව ජනතාවට නිදහසින් ජීවත් වෙන්න පුළුවන්. රට පුරාම විවිධ සංවර්ධන කටයුතු වේගයෙන් සිදුකෙරෙනවා. එයින් උතුරු වසන්තය හා නැඟෙනහිර නවෝදය ප්‍රධාන තැනක් ගන්නවා. මේ සංවර්ධන කටයුතුවලින් වැඩි ප්‍රතිලාභ ලබාගන්නේ අපේ අනාගත පරපුරයි.අපේ ජනතාවගේ ජීවන තත්ත්වය තවත් වැඩිදියුණු වෙනවා. මතු දශකයේ සංවර්ධන කටයුතු අනාගතයට ප්‍රමාණවත් වෙනවා. ත්‍රස්තවාදය නැති කාලයක පැවැත්වෙන ප්‍රථම ජනාධිපති මැතිවරණය මෙයයි.අපි හැමෝම එකම මවකගේ දරුවෝ. අපි සැවොම එක් වෙමු. වෛරය නැති, මර්දනය නැති, පළිගැනීම් නැති, සමෘද්ධිමත් හා දීප්තිමත් මව් රටක් අපි ගොඩනගමු.දකුණේ වාගේම උතුරේත්, නැඟෙනහිරත් තවදුරටත් ජනතාව අපේ ආර්ථික ප්‍රතිපත්ති අගයන බව මා දන්නවා. මාගේ ආර්ථික ප්‍රතිපත්තියෙන් සිදුකෙරෙන්නේ ශ්‍රී ලාංකික ජාතිය ගොඩ නැගීමයි. පිටරට ව්‍යාපාරිකයන්ගේ, ජාවාරම්කාරයන්ගේ සාක්කු ඩොලර් වලින් පුරවන එක නොවෙයි.ලංකාව ලෝක සිතියමේ වැදගත් තැනක පිහිටා තිබෙන බව ඔබ දන්නවා. ඒ වැදගත්කම ලංකාවේ ජීවත්වන ඔබටත් ලබා දෙන්නයි මගේ බලාපොරොත්තුව. සුළු සුළු දේවල් නොවේ අති විශාල දේවල් ගැන මම මගේ ජාතිය යොමු කරවනවා.නාවික, ගුවන් සේවා, වාණිජ, බලශක්ති හා දැනුමේ පස් මහා කේන්ද්‍රස්ථාන බවට ලංකාව පත් කරවන්න අපි සූදානම් වෙන්න ඕනෑ. ලංකාව ආසියාවේ ආශ්චර්ය බවට පත් කරන්න ඕනෑ, එතකොට මිනිසුන් හැර යන රටක් වෙනුවට, මිනිසුන් සතුටින් පැමිණෙන රටක් බවට මේ රට පත් කරවන්න අපිට පුළුවන්. අපේ තරුණයන්ට මේක කරන්න පුළුවන් බව මට විශ්වාසයි.ලෝකයේ දරුණුම ත්‍රස්තවාදියා පරාද කරලා ලෝකය විශ්මයට පත් කළේ අපේම රටේ අපේම ගම්වල උපන්න තරුණයන් බව අමතක කරන්න එපා. ඒ වාගේම මේ රටේ ආර්ථික ප්‍රාතිහාර්යයක් මඟින් ලංකාව ආසියාවේ ආශ්චර්ය බවට පත් කරන්නෙත් තරුණයින් මගින්. ඒ නිසා රැකියාව සොයා යන තරුණ පරපුර වෙනුවට රැකියාව තරුණයා සොයා ගෙන එන රටක් අපි බිහි කරනවා.රට වෙනුවෙන් කැප වෙන දේශපේ‍්‍රමි ජනතාව රැක ගන්න ඒ අයට වටිනාකමක් ලැබෙන සමාජයක් අපි බිහි කරනවා. වීර්ය වන්තයාට පහසුවෙන් ඛ්ඹ්ස ඔසවන්න පුළුවන් රටක් ගොඩ නඟනවා. ඒ අතරේ ආබාධ සහිත ජනතාව, විශ්‍රාමික ජනතාව, දුප්පත් ජනතාව, රැක බලා ගන්න රටක් අපි ගොඩ නඟනවා. අහස පොළොාව සයිබර් අවකාශයෙන් පසු ගන්න දැනුමෙන් පිරිපුන් ගුරු සිසු පිරිසක් ගොඩනඟන්න ඕනෑ.සාහිත්‍ය කලාවේ ප්‍රසාංගික වේදිකාවේ මනා ප්‍රබෝධයක් අපි ඇති කරන්න ඕනෑ. අඬන දොඩන සමාජය ඉවරයි. බතක්, වතක්, ගෙයක්, දොරක් වෙනුවෙන් වැළපුණා. රැවටුණු සමාජයට තිත තබනවා. මීළඟ සය වසර අවසාන වෙන කොට කෑම බීම,, ඇඳුම් පැළඳුම් නිවාස පිළිබඳ පොරොන්දු දෙන යුගය නිමා කෙරෙනවා. විදුලිය, ජලය, මහ පාරක් සහිත නිවාස ලක්ෂ හයක් හදන්නේ ඒ සඳහා බව මතක තියා ගන්න. මම කියන දේ කරනවා. ඒ වාගේම කරන දේ කියනවා. යථාවාදී තථාකාරිව කටයුතු කරන්න මට ආභාෂය ලැබුණේ බෞද්ධ දර්ශනයෙන්.ඔබ දන්නවා මගේ පාලන කාලය වසර හතරක් වුණත් එයින් මාස අටක් හැර මුළු කාලයම ගෙවුණේ ලෝකයේ දරුණුම ත්‍රස්තවාදයට මුහුණ දෙන්න. උදෑසන අවදි වුණ මොහොතෙත් මම අවදි වුණේ මව්බිම එක්සේසත් කිරීමේ දහසක් ගැටලු මනසේ තබාගෙන. එම නිසා රටේ සමහර පෙරමුණුවල සටන් කරන්න තිබුණ ඉඩ මට අහිමි වුණා. ලබන 27 වෙනිදා සිට මාගේ මුළු කාලයම වැය වන්නේ එකම අරමුණකට.දූෂණයෙන් තොර කාර්යක්ෂම රටක් ගොඩනගන එක තවත් දැවැන්ත සටනක් බව මතක තියා ගන්න ඕනෑ. දූෂිතයෝ එක්ක තවත් දූෂිතයෙක් එකතු වෙලා කෑ ගහපු පළියට මේ රටේ දූෂණය තුරන් කරන්න බෑ. දූෂණය තුරන් කරන්න ගැට කපන්නාගේ න්‍යායයෙන් බෑ. පාතාලය මෙල්ල කළ වේගයෙන්ම, කොටි මෙල්ල කළ වේගයෙන්ම ඒ කටයුත්තත් සිද්ධ වෙනවා. ඒ වාගේම ලංකා දේශපාලනය ඉතිහාසයේ කව්රුත් නොසිතු දෙයක් අපි දැන් සිතනවා. ඒ මේ රට පස් මහා බල කේන්ද්‍රයක් බවට පත් කර ආසියාවේ ආශ්චර්ය බවට පත් කරනවා. ඒ සඳහා අපි කැප වෙමු.ශ්‍රී ලංකා නිදහස් පක්ෂයේ මහ ලේකම් ඇමැති මෛත්‍රීපාල සිරිසේන මහතා - නිදහසින් පසු ශ්‍රී ලංකාවේ අද අපට සුවිශේෂී දවසක්. ලබන 26 වැනිදා පැවැත්වෙන මැතිවරණයෙන් ජනාධිපති මහින්ද රාජපක්ෂ මහතාගේ විජයග්‍රහණය තහවුරු කෙරෙන ප්‍රතිපත්ති ප්‍රකාශය එළි දක්වන දිනය අදයි. එබැවින් අද අපට සුවිශේෂී දිනයක්.මීට වසර 4 කට පෙර ජනාධිපති මහින්ද රාජපක්ෂ මහතා මේ රට භාර ගත් දිනය සහ අද අතර විශාල වෙනසක් තිබෙනවා. එදා සිට අද දක්වා මේ රටේ විශාල වෙනසක් සිදු වී තිබෙනවා. එල්.ටී.ටී.ඊ. ත්‍රස්තවාදීන්ගේ ප්‍රචණ්ඩ ක්‍රියා උත්සන්න වෙමින් තිබූ අවස්ථාවකයි මෙතුමා රට භාර ගත්තේ. එදා මේ රටේ මිනී කඳු ගොඩ ගැසෙමින් තිබුණා.ජේ. ආර්. ජයවර්ධන, ආර්. පේ‍්‍රමදාස, ඩී. බී. විජේතුංග, චන්ද්‍රිකා කුමාරතුªංග යන කිසිඳු රාජ්‍ය නායකයකුට දශක තුනක් තිස්සේ නිමා කිරීමට නොහැකිව වූ එල්.ටී.ටී.ඊ. ත්‍රස්තවාදය නිමා කිරීමට ජනාධිපති මහින්ද රාජපක්ෂ මැතිතුමාට හැකි වුණා. මෙය එසේ මෙසේ දෙයක් නොවේ. ආර්. ප්‍රේමදාස ජනාධිපතිතුමාට ජීවිතයෙන් පවා වන්දි ගෙවන්න සිදුවුණේ මේ ත්‍රස්තවාදයටයි.ජනාධිපතිතුමා 2005 දී ජනාධිපතිවරණයට ඉදිරිපත් වුණේ මේ රට ත්‍රස්වාදයෙන් මුදා ගැනීමටයි.රටට උදා වී තිබූ අසීරු තත්ත්වය නිසා එදා ජනපතිවරණය සඳහා ශ්‍රීලනිපයට සත පහක්වත් වියදම් කරන්නට බැරි වුණා. විවිධ බාධක මැද මේ රටේ ජනතාව අතරට ගොස් මෙතුමා කිව්වේ මේ රටේ කුරිරු ත්‍රස්තවාදය නිමා කර රටට සාමය උදා කිරීමට ජනවරමක් ලබාදෙන ලෙසයි.ජනතාව මෙතුමාට ඒ වගකීම භාර කළා. ජනාධිපති ධූරයේ වැඩ අරඹමින් ජනාධිපතිතුමන් මුලින්ම උත්සාහ කළේ එකම උණ්ඩයක්වත් භාවිත නොකර ත්‍රස්තවාදය නිමා කිරීමටයි. ඒ නිසා තමයි සාකච්ඡා ඇරඹුවේ. දිගින් දිගටම සාකච්ඡා අසාර්ථක වීම නිසා මානුෂීය මෙහෙයුම ඇරඹුවා.ජනාධිපතිතුමන් සටන් කළේ එල්.ටී.ටී.ඊ. ත්‍රස්තවාදීන් සමග පමණක් නොවේ. ජාතික සහ ජාත්‍යන්තර පෙරමුණු රැසක් සමග සටන් කරන්නට ජනාධිපතිතුමන්ට සිදුවුණා. ත්‍රස්තවාදයට එරෙහිව සටන් කරන විට එල්ල වූ ජාත්‍යන්තර බලපෑම සුළුපටු නොවේ. එම ජාත්‍යන්තර බලපෑම සාර්ථකව මැඩලීමට ජනපතිතුමන්ට හැකි වුණා. දේශීය සහ ජාත්‍යන්තර රාජ්‍ය නොවන සංවිධානවලින් එල්ල වූ බලපෑම්වලටද සාර්ථකව මුහුණ දුන්නා.දේශීය විදේශීය ජනමාධ්‍ය මගින් ගෙන ගිය විරෝධතාවන්ටද අභීතව මුහුණ දුන්නා. මේ සෑම පෙරමුණකින්ම එල්ල වූ විරෝධතා පරදමින් ත්‍රස්තවාදයට එරෙහි සටන ජය ගත්තා.මේ ජයග්‍රහණයේ ගෞරවය දිනා ගැනීමට අද විවිධ අය පොරකනවා. එහෙත් මෙය පරාජය වූවා නම් එහි වගකීම භාර ගැනීමට සිදුවන්නේ ජනාධිපතිතුමන්ට පමණයි. එහෙම වුණා නම් සටනට වැය කළ මුදල් ගැන කතා කරාවි.මේ රටේ ත්‍රස්තවාදය නිමා කිරීමත් සමග ජනාධිපති මහින්ද රාජපක්ෂ මහතා කලාපීය නායකයකු බවට පත් වුණා. කුහක දේශපාලනයත් මොනවා කිව්වත්, කවුරු මොනවා කිව්වත් ජනාධිපතිතුමා කළේ ප්‍රාතිහාර්යයක්. මෙය පුදුමසහගත ක්‍රියාවක්. මෙතෙක් කිසිම නායකයකුට කළ නොහැකි වූ දෙයක්.ත්‍රස්තවාදය නිමා කිරීමෙන් පසු දැන් මේ රටේ දැවැන්ත සංවර්ධනයක් අරඹා තිබෙනවා. වරාය 5 ක් එකවර ඉදිවෙනවා. මහාමාර්ග ඉදිවෙනවා. අධ්‍යාපන, කෘෂිකාර්මික ආදී සියලු ක්‍ෂේත්‍රවල ශීඝ්‍ර සංවර්ධනයක් සිදුවෙනවා. මග නැඟුªමෙත් මේ රටේ ඉදිරි මග සකස් වෙමින් තිබෙනවා.මේ යුගයේ අභීත නායකයා මහින්ද රාජපක්ෂ ජනාධිපතිතුමායි. විපක්ෂයේ දේශපාලන කුහකයන් මොනවා කීවත් ජනාධිපතිතුමා අපට රජෙක්. මේ රටේ ජනතාවට රජෙක්.මහාරජාණන් කියා ජනාධිපතිතුමන් අමතන්නේ ඒ නිසයි. මේ යුගයේ නායකයා ලෙස ජනාධිපතිතුමන් ඉතිහාසගත වී අවසානයි.ලෝකයේ විශිෂ්ට ප්‍රබුද්ධ රාජ්‍යයක් ලෙස මේ රට ඉදිරියට ගෙන යන එකම රාජ්‍ය නායකයා මහින්ද රාජපක්ෂ ජනාධිපතිතුමායි. මහින්ද රාජපක්ෂ මහතාගෙන් තොර නායකයෙක් මේ රටට අවශ්‍ය නැහැ. ලබන 26 වැනි දින මේ රටේ ජනතාව ඒ බව තහවුරු කරන බව ඒකාන්තයි. මහින්ද රාජපක්ෂ මහතා අතිවිශිෂ්ට ජනවරමකින් මේ රටේ නැවත වරක් ජනාධිපති වන බව ඒකාන්තයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=n10011211</link>
    <topic>මානුෂීය මෙහෙයුමට උදවු නොකළ පිරිස්අද ජනාධිපතිතුමාගේ ගමනත් වළක්වනවා</topic>
    <author/>
    <content>එදා මානුෂීය මෙහෙයුම් පැවැති සමයේ මවුබිම වෙනුවෙන් වචනයකින් වත් උපකාර නොකර යුද්ධය අතරමඟ නතර කර ප්‍රභාකරන්ට අවශ්‍ය දේ කර ගැනීමට පසුබිම සකස් කර දෙන්නට කැස කැවූ පිරිස් අද වෙනස් ස්වරූපයකින් විදේශ බලවේග අතකොලු ලෙස ජනතාව ඉදිරියට පැමිණ ඇතැයි ආරක්ෂක ලේකම් ගෝඨාභය රාජපක්ෂ මහතා පැවැසීය.රට පුරා පැවැත්වෙන ‘විජයග්‍රහණය අද සහ හෙට’ සම්මන්ත්‍රණ මාලාවේ හඟුරන්කෙත, වලපනේ, හා නුවරඑළිය ප්‍රදේශවල පැවැති සම්මන්ත්‍රණයක් අමතා එසේ කී ගෝඨාභය රාජපක්ෂ මහතා එදා යුද්ධය අතර මග නතර කිරීමට විදේශ බලපෑම් සමඟ එක්ව ක්‍රියා කළ මොවුන් බොරු ප්‍රචාර ගෙන යමින් ජනාධිපතිතුමාගේ ගමන වළක්වන්නට උත්සාහ දරණ බව ද කීය.දේශපාලනයෙන් රාජපක්ෂ පරම්පරාව රටේ මුදල් ගසා කන බවට අවලාද නඟමින් ජනතාව මුලා කිරීමේයෙදී සිටින බව කියා සිටි රාජපක්ෂ මහතා 1936 සිට මේ දක්වා වසර 75ක් රාජපක්ෂවරු 8දෙනකු පාර්ලිමේන්තුවට තෝරාපත් කර එවීමට ජනතාව කටයුතු කළේ රාජපක්ෂලා දේශපාලනය කළේ ජනතාව සම¼ඟ සිටි නිසා බවත් වස්තුව දේපොළ නොව ජනතාව හම්බකරන ලෙසට තම පියා වන ඩී. ඒ. රාජපක්ෂ මහතා දුන් උපදෙස් අනුව කටයුතු කළ නිසා හද්දපිටිසර මැදමුලන සිටි මහින්ද රාජපක්ෂ ජනාධිපති ධූරයට පැමිණි බවත් කීය.අවි ගනුදෙනු කියන්නේ් විශාල ව්‍යාපාරයක් බව පෙන්වා දුන් රාජපක්ෂ මහතා තමා ආරක්ෂක ලේකම්ධූරයට පත් වූ පසු අවි ගනුදෙනුවල දූෂණ වංචා අක්‍රමිකතා නතර කිරීමට උපරිම පියවර ගත් බවත් තමා ඇපලෝ රෝහල ඉඩම් නිවාස මිල දී ගත් බවට කරන චෝදනා ඔප්පු කරන ලෙස අභියෝග කළේය.මම යම් දේපලක් ගත්තා කියා කියනවා නම් එය ලියාගැනීමට හැකි වන පරිදි ලිපියක් දීමට සූදානම් බව කී රාජපක්ෂ මහතා අපි වෙනුවෙන් අපි අරමුදල පාර්ලිමේන්තුවේ පනතකින් ඇති කළ එකක් බවත් 30 වසරක යුද්ධය අවසන් කිරීමට ජනාධිපතිතුමාට හැකි වූයේ ජනාධිපතිතුමා මුල සිට අවසානය දක්වා හමුදාවලට අරමුණක් ලබාදීම නිසා බව කීය.යුද්ධයෙන් පස්සේ හමුදාවලට මොකද කරන්නේ කියා විමසා හිටපු ජනාධිපතිවරු හමුදාවල ප්‍රමාණය වැඩිකිරීමට කැමැති නොවූවත් මහින්ද රාජපක්ෂ මහතා හමුදාවල ප්‍රමාණය වැඩිකර ශක්තිය වැඩිකළ බව ද ඒ මහතා පැවසීය. යුද්ධය කරන ගමන් රටේ සංවර්ධන කටයුතු නිසි පරිදි මෙහෙයවූ බවත් එම නිසා බලපෑම්වලට යටනොවී යුද්ධය අවසන් කළ ජනාධිපතිතුමාට එහි ගෞරවය හිමි විය යුතු බවත් කීය.විදේශ බලපෑම් වලට මුහුණ දෙමින් ඒවාට යටනොවී රටේ දේශපාලන ස්ථාවරත්වය ඇති කර ගත් ජනාධිපතිතුමා යුද්ධය නිසි පරිදි කළමනාකරණය කර ගත් බව කී රාජපක්ෂ මහතා විශ්‍රාම යාමට සිටි සරත් ෆොන්සේකා මහතාට අවශ්‍ය සේවා දිගු ලබාදී අවශ්‍ය පහසුකම් ලබාදුන් බව කීය.යුද හමුදාවේ වසර 40ක් සිටිමින් යුද ඇඳුමෙන් වැහිල හිටපු සරත් ෆොන්සේකා මේ වගේ තනතුරකට තරග කරන විට ඔහු කවුද කියා දැන ගැනීමට ජනතාවට අයිතියක් තිබේ. ෆොන්සේකා මහතා විනය කියා සෙබලුන්ගෙන් පළිගැනීම මර්දනය නොකළ යුතු බව කීය. විශ්‍ර‍්‍රාම යන්න සුදානම්ව සිටි සෙබළුන්ගේ විශ්‍රාම වැටුප කපා දැමූ අවස්ථා රැසක් ඇති බව කී රාජපක්ෂ මහතා එවැනි පුද්ගලයකු ඉටි රූපයක් ලෙස මවා පාමින් විපක්ෂය ජනතාව හමුවට ගෙන ඇති බව ද පැවසීය.අප හොඳින් සළකපු පුද්ගලයකුට මෙවැනි දේ කළ හැකි නම් ඔහු නායකත්වයට සුදුසු නැති බවත් ගෝඨාභය රාජපක්ෂ මහතා පෙන්වා දුන්නේ ය.පශු සම්පත් ඇමැති සී. බී. රත්නායක, එස්. බී. දිසානායක, ජේ. ආර්. පී. සූරියප්පෙරුම පළාත් සභා මන්ත්‍රී ජයරත්න දිසානායක ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරාල් ලක්ෂ්මන් හුළුගල්ලේ යන මහත්වරු ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=n10011212</link>
    <topic>රටේ ආර්ථිකය නංවාලීමටප්‍රධාන වරාය 5ක් සංවර්ධනය කරනවා</topic>
    <author>ලුණම සමූහ - සනත් ගමගේ</author>
    <content>හිටපු වරාය ඇමැති අෂ්රොෆ් ඇමැතිවරයාට ගෞරවය පිණිසත් හා නැඟෙනහිර පළාතේ සංවර්ධනය උදෙසා ඔලුවිල් වරාය ඇතුළු ප්‍රධාන වරයා පහක් සංවර්ධනය කෙරෙන බව වරාය සංවර්ධන හා සිවිල් ගුවන් සේවා වාරිමාර්ග ජල කළමනාකරණ ඇමැති චමල් රාජපක්ෂ මහතා පවසයි.ඇමැතිවරයා මේ අදහස් පළ කළේ හම්බන්තොට දී පසුගියදා පැවති මාධ්‍ය හමුවකදීය.එහිදී ඇමැතිවරයා මෙසේ ද පැවසීය.කොළඹ වරාය වසර 25කින් සංවර්ධනය කෙරෙනවා. දකුණු කොටසේ කිලෝමීටර් 06ක් දිග දියකඩනයක් ඉදිවෙනවා.ගෝල්ෆේස් පැත්තෙන් එවිට අක්කර 450 ක් පමණ ගොඩවෙන බව විශ්වාස කරනවා. එවිට කොළඹ භූමි ප්‍රමාණය තවත් වැඩිවෙනවා.ගාලු වරාය වාණිජ වරායකට වඩා සංචාරක වරායක් වශයෙන් සංවර්ධනය කරනවා. සංචාරකයින් බහුල වශයෙන් ගෙන්වා ගැනීමට අවශ්‍ය පසුබිම ගොඩනඟා ගැනීමට හැකිවන සේ ගාලු වරාය සංවර්ධනය කරනවා.නැඟෙනහිර පළාතේ සංවර්ධනය කෙරෙන ඔලුවිල් වරාය හිටපු ඇමති අෂ්රොෆ් ඇමතිවරයාගේ යෝජනාවක්. එතුමාට ගෞරවයක් ලෙස වරායේ ඉදිකිරීම් අරඹා තිබෙනවා. මුල් කාර්තුවේ වැඩ 2011 දී අවසන් කරනවා.හම්බන්තොට ජාත්‍යන්තර වරයා අලුතින්ම ඉදිකරනවා. එය පළමු අදියර 2010 අප්‍රේල් වන විට අවසන් කිරීමට හැකියි.උතුරු පළාතේ කන්කසන්තුරේ වරාය නාවික හමුදාවේ සහාය ඇතිව සංවර්ධනය කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=r1001121</link>
    <topic>ජනපතිගේ විජයග්‍රහණයටජනතාව පෙරමුණ ගත යුතුයි</topic>
    <author>දෙල්ගොඩ සමූහ සුදත් පුබුදු කීර්ති මල්වාන සමූහ මහානාම විතානගේ බියගම සමූහ රංජිත් අම්පිටියාවත්ත</author>
    <content>පුරා වසර තිහක් තිස්සේ මේ රටේ පැවැති කුරිරු ත්‍රස්තවාදය අවසන් කොට ජනතාවට නිදහසේ හුස්ම ගතහැකි රටක් ලබාදුන්නේ ජනපති බවත් ඒ නිසා මෙවර ජනාධිපතිවරණයේදී එතුමාගේ ජයග්‍රහණය විජයග්‍රහණයක් කිරීමට ජනතාව එක්සත්ව හා එක්සිත්ව පෙරමුණ ගත යුතු බවත් කම්කරු ඇමැති ආචාර්ය මර්වින් සිල්වා මහතා පැවැසීය.ඇමැතිවරයා එසේ පැවැසුවේ ගුණසිරි ජයනාත් පදනම මඟින් මහර, දොම්පේ, බියගම පාසල් සිසුන් 1,500දෙනකුට අභ්‍යාස පොත් හා පාසල් උපකරණ ප්‍රදානය කිරීම නිමිත්තෙන් දරණගම මහ විදුහලේ ඉකුත්දා පැවැති උත්සවයකදීය.අභ්‍යාස පොත් හා පාසල් උපකරණ බෙදාදීම ඇමැතිවරයා ඇතුළු ආරාධිතයන් අතින් සිදු කැරිණි.ඇමැතිවරයා මෙසේද කීවේය.2005 ජනාධිපතිවරණයේ දී ජනතාව මහින්ද රාජපක්ෂ මහතාගෙන් ඉල්ලා සිටියේ කුරිරු ත්‍රස්තවාදයෙන් රට නිදහස් කර දෙන්න කියලයි. එතුමා බලයට පත්වී ගතවූ සිවු වසරක් වැනි කෙටි කාලයක දී ජනතාවගේ එම ඉල්ලීම ඉටුකර දුන්නා.එසේ රට නිදහස් කර දුන් ජනපති දැන් නැවතත් ජනතාව ඉදිරියට පැමිණ තිබෙන්නේ රටට ස්වර්ණමය යුගයක් උදා කිරීම සඳහා අවශ්‍ය අඩිතාලම දැමීමට ජනවරමක් ලබා ගැනීමටයි. ජනතාව මේ බව වටහාගෙන තමන්ගේ අනාගතය දීප්තිමත් කර ගැනීම සඳහා එතුමාට එම ජනවරම ලබා දීමට කටයුතු කළ යුතුයි.යුද ජයග්‍රහණයේ ගෞරවය හිමිවිය යුත්තේ සේනාධිනායක ජනපති ප්‍රධාන ත්‍රිවිධ හමුදාවේ හා පොලීසියේ රණ විරුවන්ටයි. නමුත් මේ ජයග්‍රහණය තමන් ලැබූ ජයග්‍රහණයක් හැටියට පෙන්වීමට එදා යුද හමුදාපති ලෙස කටයුතු කළ සරත් ෆොන්සේකා අසාර්ථක උත්සාහයක යෙදී සිටිනවා.එහෙත් මේ යුද ජයග්‍රහණය ලැබුණේ ජනපතිගේ නිවැරැදි දේශපාලන නායකත්වය නිසා බව ජනතාව වටහාගෙන තිබෙනවා. මේ නිසා සරත් ෆොන්සේකාගේ උත්සාහය දවල් සිහිනයක් පමණයි.සරත් ෆොන්සේකාට බෝම්බ ප්‍රහාරවලට ගොදුරුවන්න සිදු වූ අවස්ථාවේ අවශ්‍ය ප්‍රතිකාර ලබාදීමට කටයුතු කොට ඔහුගේ ජීවිතය ගලවාගත්තේ වත්මන් ජනාධිපතිතුමායි. මේ ආකාරයට එතුමාගේ පණ රැකදුන් ජනාධිපතිතුමාට එරෙහිව ජනාධිපති සටනට ඉදිරිපත් වී සිටින්නේ කෙළෙහිගුණ නොදන්නා කම නිසයි. එයින්ම ෆොන්සේකාගේ බල ලෝභීත්වය මුළු රටටම පැහැදිලි වෙනවා.බස්නාහිර පළාත්සභා මන්ත්‍රී ගුණසිරි ජයනාත් පදනමේ නිර්මාතෘ ගුණසිරි ජයනාත් මහතාපුරා වසර හයක සිට මේ පොත් ප්‍රදානය කිරීම සිදු කෙරෙනවා. අපි සෑම වසරකම සිසුන් 4000කට පොත් බෙදා දුන්නා. මේ වසරේ එම සංඛ්‍යාව තවත් 500කින් වැඩිකර ලබා දීමට අපිට හැකි වුණා. මේ පදනම මඟින් මීට අමතරව පහේ ශිෂ්‍යත්වය සමතුන්ට තිළිණ ලබාදීම, පෙරහුරු විභාග පැවැත්වීම සිදු කරනවා. මේ වැඩපිළිවෙළ ඉදිරියටත් ගෙන යනවා.මේ අවස්ථාවට බියගම ශ්‍රී.ල.නි.ප. ප්‍රධාන සංවිධායක පාර්ලිමේන්තු මන්ත්‍රී ඩුලිප් විජේසේකර මහතාද බියගම ප්‍රාදේශීය සභාවේ මන්ත්‍රීවරුද අවට විදුහල්වල විදුහල්පතිවරු ඇතුළු පිරිසක්ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=r1001122</link>
    <topic>දේශීය ගොවිතැන නඟා සිටුවීමෙන්ආර්ථික නිදහස සලසා ගත හැකියි</topic>
    <author>හොරණ සමූහ බන්ධුල ආර්.ගුලවත්ත ඉංගිරිය සමූහ කුමාරි ගමගේ</author>
    <content>තිරසාර ගොවිතැන දේශයේ සංවර්ධනයට යොදා ගැනීමේ අරමුණ ආරම්භ කෙරෙන ගෙවතු වගා වැඩසටහන පිළිබඳ මහින්ද චින්තනයේ පැහැදිලිව දක්වා ඇතැයි බස්නාහිර පළාත් සභා මන්ත්‍රී කීර්ති කාරියවසම් මහතා පැවැසීය.ඒ මහතා මෙසේ පැැසුවේ වස විසෙන් තොර ගෙවතු වගාවක් පිළිබඳ ජනතාව දැනුම්වත් කිරීම සඳහා හොරණ ‘විදාතා’ සම්පත් මධ්‍යස්ථානය මඟින් හොරණ ප්‍රාදේශීය ලේකම් කාර්යාලයීය ශ්‍රවණාගාරයේ පැවැති වැඩසටහනකට සහභාගී වෙමිනි.ඒ මහතා මෙසේද කීවේය.කෘෂිකර්මාන්තය බද්ධ වී තිබෙන්නේ ගමේ මිනිසුන්ගේ ජීවිත සමඟයි. මෙහිදී ගෙවතු වගාව මූලික වෙනවා. දේශීය ගොවිතැන නඟා සිටුවීමෙන් ලැබෙන සමාජ ආර්ථික ප්‍රයෝජන රාශියක් තිබෙනවා. ස්වාධීන ආර්ථික නිදහසක් ඇති කැර ගැනීම, රටක්, වශයෙන් දේශීයත්වය ආරක්ෂා කැර ගැනීම මින් ප්‍රධානයි.“විදාතා” මධ්‍යස්ථානය මඟින් ආරම්භ කර ඇති මේ ක්‍රියාවලිය ගමින් ගමට ගෙන යෑම අවශ්‍යයි. එසේම විදාතා සමිති හරහා තිරසාර ගොවිතැනට ගමේ ජනතාව හුරු පුරුදු කළ යුතුයි.එහි වර්ධනය ඔස්සේ අපට අපේම වෙළෙඳ පොළක් ඇති කර ගැනීමට අපි බලාපොරොත්තු වෙනවා.ව්‍යාපෘති නිලධාරී අමිල එච්. දිලිප් මහතාඅපේ අරමුණු වන්නේ රසායනික භාවිතයෙන් ගොවියා ඈත් කිරීම, තිරසර ගොවිතැනට ගොවීන් යොමු කිරීම, පසේ ප්‍රති උත්පාදන ශක්තිය රැක ගැනීම, දේශීය බීජ වගාව, වස විෂෙන් තොර ආහාර වේලක් ලබාදීම, අතිරික්ත නිෂ්පාදන අලෙවිය හා දේශීය නිෂ්පාදන වර්ධනය කරමින් ගොවි ජනතාව නඟා සිටුවීමයි.හොරණ ප්‍රාදේශීය ලේකම් නිශාන්ති ජයසිංහ මහත්මිය පිළිගැනීමේ කතාව කළාය. විදාතා සම්පත් මධ්‍යස්ථානයේ ස්ථානභාර නිලධාරී සෙනරත් පෙරේරා මහතා තිරසාර ගොවිතැනෙහි අරමුණු පැහැදිළි කළේය.විදාතා සම්පත් මධ්‍යස්ථානයට අයත් ගොවි සමිතිවල ක්‍රියාකාරීන් සඳහා උදලු තල ලබා දීම පළාත් සභා මන්ත්‍රී කීර්ති කාරියවසම් මහතා අතින් සිදු කැරිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=r1001123</link>
    <topic>කිසිම අසනීපයක් නොතිබූ මල්ලීටදිවි නසා ගැනීමට තරම් හේතු තිබුණේ නෑ</topic>
    <author>මල්වාන සමූහ මහානාම විතානගේ</author>
    <content>බියගම – කඩුවෙල පාලම අසල අයිතිකරුවෙකු නැති සෙරෙප්පු කුට්ටමක් තිබෙන බව අපට ආරංචි වුණා. පසුව ඒ හෝඩුවාව ඔස්සේ ගිහින් බලන විට රැකියාවට ගිහින් ගෙදර ආවේ නැති මල්ලීගේ් මළ සිරුර කැලණි ගඟේ තිබී හමු වුණා.කැලණි ගඟේ තිබී මළ සිරුර හමුවූ දොම්පේ කිඹුල්විලවත්තේ පදිංචිව සිටි කේ. දමින්ද නැමැති අවිවාහක තරුණයාගේ (31) මරණ පරීක්ෂණයේ දී සාක්කි දුන් ඔහුගේ සොහොයුරු කේ . චන්දන ප්‍රියලාල් මහතා (37) මෙසේ කීවේ ය.රාගම මහා රෝහලේ හදිසි මරණ පරීක්ෂක වෛද්‍ය එච්. පී. ජී. ජී. ද අල්විස් මහතා විසින් මේ පිළිබද මරණ පරීක්ෂණය රෝහලේ දී ඉකුත් දා පවත්වනු ලැබීය.මෙහි දී බියගම පොලිසියේ පො. කො. කීර්තිරත්න මහතාගේ (70501) සාක්කි මෙහෙයවීම යටතේ සාක්කිකරු මෙසේ ද පැවැසීය.මා ලොරි රියැදුරකු ලෙස සේවය කරන ආයතනයේ එම ලොරියේම රිය සහායක ලෙස සේවය කෙළේ දමින්ද මිල්ලියි. මා වැඩට ගියේ හා ආවේ මල්ලී සමඟයි. මල්ලි අම්මා සමඟ මහ ගෙදර සිටියා. මා ඒ වත්තේම වෙනම පදිංචි වී සිටියා.ජනවාරි 01 වැනිදා මා කිරිබත් වගයක් රැගෙන වේලාසනින්ම ආයතනයට ගියා. මල්ලී ඊට පසුව වැඩට ආවා. එදින සවසත් මා කලින් ගෙදර ගියා. මා ගෙදර ඇවිත් මල්ලීට කෝල් එකක් දුන්විට දිය නාන බව ඔහු කීවා. ඉන් පසුවද මා ඔහුට කෝල් කීපයක්ම දුන්නා. එවිට මල්ලී කීවේ තවම දිය නා ඉවර නැති බවයි.ඉතින් මට පොඩි සැකයක් ද මල්ලී ගැන ඇති වුණා. එදින මල්ලී ගෙදර ආවේ නැහැ. ඒ හින්දා අපි පසු දින (02) උදේ ඔහු ගැන විපරම් කර බැලුවා. ඒ අවස්ථාවේ කාගේ දෝ සෙරෙප්පු කුට්ටමක් කඩුවෙල පාලම අසල තිබෙන බව ආරංචි වුණා. ඒ අනුව එතැනට ගියා. ඒ සෙරෙප්පු කුට්ටම මල්ලීගේ බව හඳුනාගත්තා. පසුව මල්ලීගේ මළ සිරුර කැලණි ගඟේ තිබී හමුවුණා.මල්ලීට කිසිම අසනීපයක් තිබුණේ නැහැ. ඒ වගේම සිය දිවි හානිකර ගැනීමට ද කිසිම හේතුවක් තිබුණේ නෑ.රාගම මහ රෝහලේ අධිකරණ වෛද්‍ය නිලධාරි පී. ටී. ඩී. සී. ප්‍රනාන්දු මහතා විසින් මළ සිරුර කපා පරීක්ෂා කරනු ලැබීය.ලැබී තිබූ සාක්කි ‘හා වෛද්‍ය වාර්තාව සැලකිල්ලට ගත් මරණ පරීක්ෂකවරයා මෙය දියේ ගිලී හුස්ම හිරවීමෙන් සිදු වූ මරණයක් බවට නිගමනය කෙළේ ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=r1001124</link>
    <topic>ත්‍රස්තවාදය අවසන් කිරීමත් සමඟරට ශීඝ්‍ර සංවර්ධනයකට අවතීර්ණවෙලා</topic>
    <author>හෝමාගම සංචාරකමංජුල හිරිපිටිය</author>
    <content>ජාත්‍යන්තරයම අදහස් කැර සිටියේ මෙරට ත්‍රස්තවාදය කිසි දිනක අවසන් කර දැමීමට නොහැකි යැයි කියා බවත් ජනාධිපතිතුමා මෙරට දීර්ඝ කාලයක් පැවැති ත්‍රස්තවාදය අවසන්කැර දැමීමත් සමඟ රට වේගවත් සංවර්ධන ගමන් මාර්ගයකට යොමුවී ඇති බවත් විදේශ කටයුතු ඇමැති රෝහිත බෝගොල්ලාගම මහතා පැවැසීය.ඒ මහතා එසේ පැවැසුවේ කොළඹ දිස්ත්‍රික්ක නිදහස් ආයුර්වේද සංගමය පහල බෝමිරිය මහවත්තේදී සංවිධානය කළ විශේෂ සම්මේලනයට සහභාගි වෙමිනි.ඇමැති බෝගොල්ලාගම මහතා මෙසේ ද පැවැසීය.නිදහස් ආයුර්වේද සංගමයේ සාමාජිකයන් ඇතුළු විවිධ සංගම් - සංවිධාන, සෑම ප්‍රදේශයකම ජනතාව මහින්ද රාජපක්ෂ ජනාධිපතිතුමාගේ ජයග්‍රහනය වෙනුවෙන් විශාල වශයෙන් ඒකරාශී වී සිටිනවා. ජනවාරි විසි හය වැනිදාට පැවැත්වෙන්නේ රටට විශාල වැදගත්කමක් ඇති, තීරණාත්මක මැතිවරණයක්. මේ මැතිවරණයට ඉදිරිපත් වී සිටින පොදු අපේක්ෂකයා වටා සිටින්නේ පරස්පර අදහස් තිබෙන එක වේදිකාවේ සිටිය නොහැකි පක්ෂයි.අද එ.ජා.ප.ය පිළිගන්නවා ජ.වි.පෙ. ප්‍රතිපත්ති සමඟ එකඟතාවකින් කටයුතු කරන්නට බැහැ කියාල. මේ පක්ෂ රට පිළිබඳවත් ජනතා අවශ්‍යතාවන් හඳුනාගෙන නොවෙයි කටයුතු කරන්නේ. මෙයයි මෙහි ඇති භයානක තත්ත්වය.මෙරට පැවැති ත්‍රස්තවාදය අවසන් කැර දැමීමෙන් පසු එදාට වඩා අද අප රටට ජාත්‍යන්තර සහයෝගය ලැබෙන බව විපක්ෂය හොඳින් දන්නවා.මේ තත්ත්වය නැති කර දැමීමට විපක්ෂය විවිධ ප්‍රකාශ කිරීමට පටන් ගෙන තිබෙනවා.විපක්ෂයට කියලා නොවෙයි අපේ හමුදාවන් කේ. පී. ව විදේශ රටක දී අත්අඩංගුවට ගත්තේ. ඔහු සිටි රට ප්‍රසිද්ධ කෙළේ නැහැ. රාජ්‍යතාන්ත්‍රික වගකීම් සමූහය ආරක්ෂා කිරීමට අවශ්‍ය වන නිසා අද විපක්ෂය කියන්නේ ත්‍රස්තවාදී නායකයන් සිටි රටවල්, ඔවුන්ගේ මුදල් තිබෙන රටවල් ප්‍රසිද්ධ කරන්න කියලා. මෙවැනි වගකීම්වලින් තොරව කරන ප්‍රකාශවලට පිළිතුරු දීමට ආණ්ඩුව සූදානම් නැහැ. විපක්ෂයෙන් ඉල්ලා සිටිනවා, කරන ප්‍රකාශ වගකීමෙන් යුතුව කරන්න කියලා.නිදහස් ආයුර්වේද සංගමයේ දිස්ත්‍රික් සංවිධායක වෛද්‍යාචාර්ය සිරි හේවාවිතාරණ මහතා - වත්මන් ආණ්ඩුව ආයුර්වේද වෛද්‍ය විද්‍යාව දියුණු කිරීමට පියවර රැසක් ගෙන තිබෙනවා. මෙරට පාලනය කළ ඇතැම් ආණ්ඩු දේශීය වෛද්‍ය විද්‍යාව දියුණු කිරීමට සාර්ථක වැඩපිළිවෙළක් සැකසුවේ නැහැ.එවැනි ආණ්ඩු පාලනය කළ කාලයේදී විශේෂයෙන් නිදහස් ආයුර්වේද වෛද්‍යවරුන්ට අභියෝග රැසකට මුහුණ දීමට සිදුවුණා.මේ අවස්ථාවට නිදහස් ආයුර්වේද සංගමයේ උප සභාපති ජයසිරි මෙන්ඩිස්, කේ. කේ. නන්දාවතී, සන්ධ්‍යා ජයසේකර වෛද්‍යාචාර්යවරියන්ද සංගමයේ සාමාජික සාමාජිකාවෝ ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=r1001125</link>
    <topic>ගස් කපන්නන් තිදෙනාඇපපිට මුදා හැරේ</topic>
    <author>පානදුර සමූහ කපිල සෝමරත්න</author>
    <content>පානදුරේ අරුග්ගොඩ ගෙවත්තක තිබූ දොඹගසක් කපා බිම හෙළීමේ දී එහි අත්තක් හිසේ වැදීමෙන් මරණයට පත් වූ අවුරුදු හතරහමාරක් වයසැති ප්‍රියංක ලක්ෂාන් නැමැති දරුවාගේ මරණය සම්බන්ධයෙන් රක්ෂිත බන්ධනාගාර ගත කර සිටි ගස්කපන්නන් තිදෙනාට පානදුර මහේස්ත්‍රාත් ධම්මික දිසානායක මහතා විසින් ඇප නියම කරන ලදී.එක් සැකකරුවකුට රුපියල් පහළොස් දහස බැගින් මුදල් ඇප සහ රුපියල් පනස් දහස බැගින් ශරීර ඇප නියම කළ මහේස්ත්‍රාත්වරයා ඔවුනට පානදුර අරුග්ගොඩ ප්‍රදේශයේ සංචාරය කිරීම ද තහනම් කෙළේය.මෙසේ ඇප නියම කෙරුණේ ඒ. පද්මසිරි, ගාමිණී ෆොන්සේකා සහ ඒ. නිලන්ත යන තිදෙනාටය.පානදුර පොලිසියේ සුළු අපරාධ අංශය විසින් පැවැත් වූ පරීක්ෂණයේ වාර්තාව අධිකරණයට ඉදිරිපත් කෙරිණි. එම වාර්තාවේ කරුණු අනුව සැකකරුවන් තිදෙනාට මිනී මැරුම් චෝදනාවක් එල්ලකර ඔවුන් තවදුරටත් රක්ෂිත බන්ධනාගාර ගත කරවා ගැනීමට පොලීසියට නොහැකිය.ඔවුන් හිතාමතා දොඹගස් අත්ත කපා දරුවාගේ ඇඟ උඩට දැම්මේ නැතැයි ද ඔවුන් වෙනුවෙන් අධිකරණයට කරුණු දැක් වූ නීතිඥ වජිර කවිසිංහ මහතා අධිකරණයට පැවැසීය.පොලිස් වාර්තාවේ සඳහන් කරුණු සලකා බලා සැකකරුවන්ට ඇප නියම කිරීමේ බලය අධිකරණය සතු යැයි ද නීතිඥවරයා සඳහන් කෙළේය. දරුවාගේ මරණ පරීක්ෂණය පවත්වා ඇත්තේ මහේස්ත්‍රාත්වරයා නොව පානදුර හදිසි මරණ පරීක්ෂකවරයා යැයි ද හෙතෙම පැවසීය. නීතිඥවරයා සඳහන් කළ කරුණු සැලකිල්ලට ගත් මහේස්ත්‍රාත්වරයා සැකකරුවන් තිදෙනාට ඇප නියම කෙළේය.නඩුව ජනවාරි මාසයෙට කල් දැමිණි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=r1001126</link>
    <topic>මහින්ද චින්තන පොරොන්දු95%ක්ම ජනපති ඉටු කළා</topic>
    <author>මහරගම විශේෂවේහැල්ලේ පියතිලක</author>
    <content>2005 ජනාධිපතිවරණයේදී මහින්ද රාජපක්ෂ මැතිතුමාට මේ රට භාරදුන්නේ මේ රට ත්‍රස්තවාදයෙන් මුදා සිංහල, දමිළ, මුස්ලිම් සෑම ජන කොටසකටම සාමය ලබාදීමට බවත්, මුළු ලෝකයේම නායකයන් මවිතයට පත්කරමින් ලෝකයේ තිබුණු ම්ලේච්ඡතම ත්‍රස්තවාදී සංවිධානය පරාජය කැර දුන් එතුමා එම පොරොන්දුව ඉටු කළ බවත් එදා මහින්ද චින්තනයෙන් දී ඇති පොරොන්දු වලින් 95% ඉටුකර තිබෙන බවත් එක්සත් ජාතික පක්ෂය විකුණාගෙන කෑ සතොස යළිත් නව මුහුණුවරකින් අරඹා තිබෙන බවත් සමුපකාර වෙළෙඳ හා ආහාර ඇමැති බන්දුල ගුණවර්ධන මහතා පැවැසීය.ඒ මහතා එසේ පැවැසුවේ ඉකුත්දා මහරගම නගරයේ පරණ පාරේදී ලක් සතොස 133 වැනි ශාඛාව ජනතාවට පැවරීමේ උත්සවයේ දීය.තවදුරටත් අදහස් දැක්වූ ඒ මහතා මෙසේ ද පැවසීය.නිදහස් කරගත් රට යළිත් අවුල්කිරීමට ඉඩ නොදී දෙස් විදෙස් කුමන්ත්‍රණ කරුවන්ගෙන් රටත්, රජයත් ජනාධිපතිතුමාත් රැකගැනීම කෘතගුණ දත් ජනතාවගේ පරම යුතුකමයි. ජීවන මිල දඩමීමා කරගනිමින්, රට අස්ථාවර කිරීමට කැසකවන දේශද්‍රෝහීන්ගෙන් රට මුදාගැනීමේ යුද්ධය ජනතාව ආරම්භ කැර තිබෙනවා.වසර තිහක් ප්‍රභාකරන්ගේ තුවක්කුවට යටවී සිටි අපි අද නිදහෙස් හුස්ම හෙළනවා. අද ගෙදරින් බැහැර යන දරුවා, සැමියා, බිරිය ගෙදර එනතුරු අම්මාවරු, බිරින්දෑවරුන්ට හිතේ ගින්දර නැහැ. කොටියාගෙන් වීසා අරගෙන උපන් දේශයේ උතුරට, නැගෙනහිරට යා යුතු කාලය ජනාධිපතිතුමා විසින් අවසන් කරනු ලැබ තිබෙනවා. දෙවුන්දරතුඩුවේ සිට පේදුරුතුඩුව දක්වා අද අපට නිදහසේ යා හැකිය.කොටි සංග්‍රාමය සාර්ථකව අවසන් කළ ජනාධිපතිතුමා රටේ සංවර්ධන සංග්‍රාමය අරඹා තිබෙනවා. එයට දායක වීම අප කාගේත් යුතුකමකි. අග්නිදිග ආසියාවේ සංවර්ධිතම රට ශ්‍රී ලංකාව කිරීම ජනාධිපතිතුමාගේ වෑයමයි.බස්නාහිර පළාත් පාරිභෝගික හා සමුපකාර කටයුතු ඇමැති උපාලි කොඩිකාර, පළාත් සභා මන්ත්‍රීවරුන් වන ඉසුර දේවප්‍රිය, සලෝචන ගමගේ මහත්වරුද කතා කළහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=s10011210</link>
    <topic>ඉන්දියාවට කඩුලු 6ක ජයක්</topic>
    <author/>
    <content>විශිෂ්ට පිතිහරඹයක නිරතවූ විරාත් කෝලි නොදැවී ලකුණු 102ක් රැස් කරමින් ඊයේ බංග්ලාදේශයේ ඩැකා නුවර පැවැති අයිඩියා කුසලාන තුන්කොන් ක්‍රිකට් තරගමාලාවේ පළමු වටයේ අවසන් තරගයේදී බංග්ලාදේශයට එරෙහිව කඩුලු 6ක ජයක් ඉන්දීය පිලට හිමිකර දීමට සමත්වූවේය.පන්දු 95 කට මුහුණදුන් කෝලි හතරේ පහර 11ක් එල්ල කරමින් සිය එක්දින පිටියේ දෙවැනි ශතකය හිමිකර ගත් අතර ඔහුගේ අවසන් එක්දින තරග 6 තුළ ලකුණු 50 සීමාව පසු කළ 5 වැනි අවස්ථාව මෙය වේ. බංග්ලාදේශය ලබාදුන් ලකුණු 248 ක ඉලක්කය හඹාගිය ඉන්දීය ආරම්භක පිතිකරුවෝ පළමුවැනි කඩුල්ලට ලකුණු 64ක සම්බන්ධතාවයක් ගොඩනැගීමට සමත්වූහ.ඉන් ඉනතුරුව ලකුණු 50 ඉක්මවූ සම්බන්ධතාවයක් ඇතිවූයේ නායක දෝනි සහ කෝලි අතරය. ඔවුන් සිව්වැනි කඩුල්ල සඳහා ලකුණු 68ක සම්බන්ධතාවයක් ගොඩනැගූහ.සයිඩ් රසීල් විසින් යවන ලද ඉන්දීය ඉනිමේ 40 වැනි ඕවරයේදී කෝලි ලබාදුන් උඩපන්දුවත් ෂකීබ් අල් හසන් විසින් යවන ලද 41 වැනි ඕවරයේදී සුරේෂ් රයිනා ලබාදුන් උඩපන්දුවත් මොහොමඩ් අෂ්රාෆුල් අතින් ගිලිහී ගියේය.තරගයේ වීරයා සම්මානය විරාත් කෝලිට හිමි වූ අතර නයිම් ඉස්ලාම් ලකුණු 35කට ඉන්දීය පිලේ කඩුලු 2න් බිඳ හෙලුවේය.කාසියේ වාසිය දිනූ ඉන්දීය නායකයාගේ ඇරයුමින් ප්‍රථමයෙන් පන්දුවට පහරදුන් බංග්ලාදේශ කණ්ඩායම ඕවර 50 අවසානයේ කඩුලු 6ක් දැවී ලකුණූ 247ක් රැස් කළේය.බංග්ලාදේශ පිලේ ආරම්භක පිතිකරුවන් අසාර්ථක වුවද නායක ෂකීබ් අල් හසන් ඇතුළු මැදපෙළ පිතිකරුවෝ තම කණ්ඩායම ලකුණු 247ක් දක්වා රැගෙන යාමට සමත්වූහ.මුළු ලකුණු 95ක් ව තිබියදී බංග්ලාදේශ පිලේ කඩුලු 5ක් බිඳ වැටුණු මොහොතේ පිටියට පැමිණි ෂකීබ් අල් හසන් හයවැනි කඩුල්ල සඳහා මහ්මුදුල්ලාහ් සමඟ එක්වී ලකුණු 106ක සම්බන්ධතාවක් ගොඩනැංවීමට සමත්වූවේය. අල්හසන් පන්දු 97 කට මුහුණදී ලකුණු 85ක් රැස් කළ අතර ඊට එක් හයේ පහරක් සහ හතරේ පහර 8ක් ඇතුළත් විය.මහ්මුදුල්ලාහ් නොදැවී රැස් කළ ලකුණු සංඛ්‍යාව 64කි. ඔහු පන්දු 80 කට මුහුණ දුන් අතර එක් හයේ පහරක් සහ හතරේ පහර 5ක් එල්ල කළේය.අල්හසන් දැවීයාමෙන් අනතුරුව පිටියට පැමිණි ප්‍රහාරාත්මක පිතිකරු නයිම් ඉස්ලාම් පන්දු 14කදී ලකුණු 22ක් රැස් කළේ එක් හයේ පහරක් සහ හතරේ පහර 2ක් ද එල්ල කරමින්ය.බංග්ලාදේශ ඉනිමේ අවසාන පන්දු ඕවර 10දී ලකුණු 95ක් රැස් කිරීමට ඔවුහු සමත්වූහ.පන්දු යැවීමේදී ආශිස් නේරා ලකුණු 58 කට කඩුලු 2ක් බිඳ දැමුවේය.තුන්කොන් තරගමාලාවේ අවසාන මහා තරගය ශ්‍රී ලංකාව සහ ඉන්දියාව අතර හෙට පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=s1001121</link>
    <topic>දකුණු ආසියා ක්‍රීඩා උළෙලේශ්‍රී ලංකා නායකත්වය චමින්දට</topic>
    <author>පි‍්‍රන්ස් ගුණසේකර</author>
    <content>බංග්ලාදේශයේ ඩකාහි පැවැත්වෙන දකුණු ආසියානු ක්‍රීඩා තරගාවලියට සහභාගි වන ශශ්‍රී ලංකා පිලේ නායකත්වයට මලල ක්‍රීඩක චමින්ද විජේකෝන් පත් කිරීමට පියවර ගෙන ඇත.ක්‍රීඩා අධ්‍යක්‍ෂ ජෙනරාල් ඩී. දහනායක හා ඔලිම්පික් කමිටු උප සභාපති දේවා හෙන්රි යන මහත්වරුන්ගෙන් යුත් විශේෂ කමිටුවක් මේ තෝරාගැනීම ඊයේ සවස සිදු කෙළේය. ශ්‍රී ලංකා ක්‍රීඩා කණ්ඩායමේ නායකත්වයට නාමයෝජනා 6ක් ලැබී තිබුණු අතර, පසුගිය ලුසෆෝනියා ක්‍රීඩා උළෙලේදී රන් පදක්කම දිනාගැනීම ප්‍රධාන හේතුව ලෙස සලකා චමින්ද විජේකෝන්ට අවස්ථාව උදා කරදී ඇත.දකුණු ආසියානු ක්‍රීඩා උළෙලට ශශ්‍රී ලංකාවෙන් ක්‍රීඩක ක්‍රීඩිකාවන් 350ක් සහභාගී වන අතර ක්‍රීඩා උළෙල මේ මස 29 දා ආරම්භ වේ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=s1001122</link>
    <topic>ආසියානු කනිෂ්ඨ වොලිබෝල් තරගාවලියටසුදුස්සන් තේරීමේ පරීක්ෂණයක්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා වොලිබෝල් සම්මේලනය දැයට කිරුළ ජාතික සංවර්ධන කමිටුව සමග එක්ව සංවිධානය කරන “දැයට කිරුළ වොලිබෝල් තරගාවලිය” මේ මස 22 දා සිට රටපුරා කණ්ඩායම් 1000 කගේ පමණ සහභාගීත්වයෙන් ආරම්භ වේ.මේ වසරේ වියට්නාමයේ හා තායිලන්තයේ පැවැත්වීමට නියමිත ආසියානු කනිෂ්ඨ කාන්තා හා පිරිමි වොලිබෝල් කණ්ඩායමත් යොවුන් ඔලිම්පික් තරගාවලියට සහභාගී වන කණ්ඩායමත් තෝරා ගැනීමේ පරීක්ෂණයක් ලෙස දැයට කිරුළ වොලිබෝල් තරගාවලිය සැලකේ.මේ තරගාවලිය ජාතික කනිෂ්ඨ පිරිමි, ජාතික යොවුන් බාලක-බාලිකා හා 16 න් පහළ බාලක-බාලිකා වශයෙන් පැවැත්වීමට නියමිතය.ජාතික කණිෂ්ඨ වොලිබෝල් තරගාවලිය සඳහා 1991 ජනවාරි 01 දිනට පසුව උපන් ක්‍රීඩකයන්ද, ජාතික යොවුන් වොලිබෝල් තරගාවලිය සඳහා 1992 හා 1993 වසරවල උපන් ක්‍රීඩක ක්‍රීඩිකාවන්ද, 16 න් පහළ තරගාවලිය සඳහා 1995 හා 1996 වසරවල උපන් ක්‍රීඩක ක්‍රීඩිකාවන්ද සහභාගී වෙති.තරගාවලිය සඳහා දැනටමත් අයැදුම් නොකළ කණ්ඩායම් ජනවාරි 15 දාට පෙර පළාත් අධ්‍යාපන දෙපාර්තමේන්තුවලින් අයැදුම්පත් ලබාගෙන භාරදිය යුතුය.පළාත් හා ජාතික මට්ටමෙන් පැවැත්වෙන මේ තරගාවලියේ පළාත් මට්ටමේ තරග ජනවාරි 22 හා 23 දිනවල පැවැත්වේ. ජාතික මට්ටමේ තරග ජනවාරි 30 හා 31 දිනවලදී රුවන්වැල්ල රාජසිංහ මධ්‍ය මහා විද්‍යාලයේ පැවැත්වෙන අතර අවසන් තරග පෙබරවාරි 5 සිට 10 දක්වා මහනුවර පල්ලේකැලේ ජාත්‍යන්තර බෞද්ධ මධ්‍යස්ථාන භූමියේ දැයට කිරුළ ප්‍රදර්ශන භූමියේදී පැවැත්වේ.පළාත් හා ජාතික මට්ටමේ ජයග්‍රාහී කණ්ඩායම්වලට මුදල් තෑගි පිරිනැමීමට සංවිධායකයෝ බලාපොරොත්තු වෙති. අවසන්වරට පැවැති දැයට කිරුළ වොලිබෝල් තරගාවලියේ ජාතික මට්ටමේ තරග ජයග්‍රාහකයන්ට රුපියල් 50000 ක් සමග සූරතාවද අනුසූරයන්ට රුපියල් 40000 ක් සමග කුසලානයද පිරිනැමුණි. මෙවර එම මුදල් තෑගි ප්‍රමාණය වැඩි කිරීම ගැන සාකච්ඡා වෙමින් පවතී.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=s1001123</link>
    <topic>අන්තර් පාසල් ක්‍රිකට් තරගමාලාව</topic>
    <author/>
    <content>බම්බලපිටියේදී පැවැති මේ තරගය කෙලවර වූයේ ජය පැරදුමකින් තොරවය.ආනන්ද – පළමු ඉනිම - 232ආර්. ෂමෙන් 77, වී. ජනාධි 47, එම්. රඝුවන් 41, එස්. දේවගේ 35 (ඒ. එමානුවල් 35ට 3)දෙවැනි ඉනිම : කඩුලු 3ට 108යූ. නදිරංග 16, එස්. දේවගේ නොදැවී 38, එම්. ජයරත්න නොදැවී 27 (ටී. ප්‍රනාන්දු 15ට 2)සාන්ත පීතර – පළමු ඉනිම කඩුලු 9ට 265එස්. ප්‍රනාන්දු 123, ඩී. පෙරේරා 34, ජේ. බුල්ජන්ස් 31, එන්. පෙරේරා 21 (එම්. රඝුවන් 97ට 3, ටී. ඇතුලත්මුදලි 30ට 2, ආර්. ෂාමෙන් 40ට 2)පන්නිපිටියේදී පැවැති මේ තරගය ජය පැරදුමින් තොරව අවසන් විය.තර්ස්ටන් – පළමු ඉනිම කඩුලු 9ට 309ජේ. සියඹලාපිටිය 71, යූ. මුණසිංහ 55, ටී. මදුරප්පෙරුම 48, එස්. සල්ගාදු, 39, පී. අර්තවිදු 27 (එච්. වික්‍රමසිංහ 94 ට 3, ජී. හොඳමුනිගේ 28ට 2, ආර්. ගමගේ 56 ට 2)දෙවැනි ඉනිම – කඩුලු 4ට 222එස්. නවරත්න 40, ටී. මදුරප්පෙරුම 29, එස්. කම්ලීන් 25, ජේ. සියඹලාපිටිය නොදැවී 65, පී. අර්තවිදු නොදැවී 37 (එච්. වික්‍රමසිංහ 96ට 2)ධර්මපාල – පළමු ඉනිම 217ඩී. ජයසුන්දර 69, ජී. හොඳමුනිගේ 23, එන්. පවිත්‍ර 18, එච්. වික්‍රමසිංහ 15 (එම්. ජලීල් 74 ට 6, එස්. කම්ලීන් 32ට 2)රද්දොළුවේදී පැවැති මේ තරගය රද්දොළුව මහ විදුහල් පිල ඉනිමක හා ලකුණු 101ක ජයක් හිමිකර ගත්තේය.රද්දොළුව මහ විදුහල – පළමු ඉනිම කඩුලු 8ට 354එස්. ජයකොඩි 72, කේ. ලක්ෂාන් 62, එස්. කුමාරගේ නොදැවී 104, ඒ. අල්විස් නොදැවී 60 (එම්. චතුරංග 85ට 4, එස්. ලක්ෂාන් 52ට 3)පමුණුව ගොන්සාල්වෙස් විදුහල – පළමු ඉනිම 174ඩී. ෂශික 52, එම්. චතුරංග 30 (එස්. රන්ගික 26ට 3, කේ. ලක්ෂාන් 42 ට 3)දෙවැනි ඉනිම 79වයි. සුරංග 28 (කේ. ලක්ෂාන් 26ට 6, බී. මාධව 10ට 2)මරදානේදී පැවැති මේ තරගය ඉනිමක් හා ලකුණු 25කින් ජය ගැනීමට සහිරා විදුහල් පිල සමත් විය.සාන්ත ආනා - පළමු ඉනිම 175වයි. ෆ‍්‍රැන්සිස් 68, කේ. දාබරේ 23 (අයි. රාසි 28ට 4, අයි. මොහමඩ් 52ට 4)දෙවැනි ඉනිම - 80ආර්. විජේසිංහ 17 (අයි. රාසි 16ට 3, අයි. ඉබුනු 23ට 3, අයි. මොහමඩ් 24ට 3)සහිරා - පළමු ඉනිම 280අයි. රාසි 142, එම්. ෂදීර් 64, අයි. මොහමඩ් 22 (ආර්. විජේසිංහ 54ට 5)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=s1001124</link>
    <topic>පොදුරාජ්‍ය මණ්ඩලයීය ක්‍රීඩා උළෙලට බෝල්ට්ගේ සහභාගිවීම අවිනිශ්චිතයි</topic>
    <author>ලංඩනය (ඒ.එෆ්.පී.)</author>
    <content>ඔලිම්පික් සහ ලෝක කිරුළට හිමිකම් කියන උසේන් බෝල්ට් මේ වසරේ ඉන්දියාවේ පැවැත්වීමට නියමිත පොදුරාජ්‍ය මණ්ඩලීය ක්‍රීඩා උළෙල සඳහා සහභාගි වීම අවිනිශ්චිත බව ඔහුගේ නියෝජිතවරයා පැවැසුවේය.බ්‍රිතාන්‍යයේ ඉරිදා පුවත්පත්වලට ප්‍රකාශයක් නිකුත් කරමින් බෝල්ට්ගේ නියෝජිත රිකී සිම්ස්, පොදුරාජ්‍ය මණ්ඩලීය ක්‍රීඩා උළෙල සඳහා බෝල්ට්ගේ සහභාගිවීම අවිනිශ්චිත බව සඳහන් කළේය.2012 වසර ඔලිම්පික් තරගාවලිය සඳහා බෝලට් වසර හතරේ දිගු කාලීන සැලැස්මක් දියත්කොට තිබීම මීට බලපෑ ප්‍රධානතම හේතුව බව පවසන සිම්ස් 2011 සහ 2013 වසරවල පැවැත්වීමට නියමිත ලෝක සූරතා තරගමාලාවන් සඳහා සූදානම් වීමට අවශ්‍ය වීමද මීට බලපෑ ඇති බව පැහැදිලි කළේය.පොදුරාජ්‍ය මණ්ඩලීය ක්‍රීඩා උළෙල ආරම්භ වීමට නියමිතව ඇත්තේ ලබන ඔක්තෝබර් මාසයේදී වන අතර එම මාධ්‍ය බෝල්ට්ගේ තරග සැලැස්මට අනුව ඔහු විසින් විවේක ගත යුතු කාලසීමාව වන බව සිම්ස් වැඩිදුරටත් ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=s1001125</link>
    <topic>ශ්‍රී ලංකා යොවුන් පිලටපුහුණු තරගයෙන් ජය</topic>
    <author/>
    <content>නවසීලන්තයේ ආරම්භ වීමට නියමිත 19 න් පහළ ලෝක කුසලානයට පෙරහුරු තරගයක් වූ ශ්‍රී ලංකා හොංකොන් අතර පැවැති තරගයෙන් ලකුණු 90 ක ජයක් ලැබීමට ශ්‍රී ලංකා පිල සමත්විය. මේ තරගය හැන්ෂයි ක්‍රීඩාංගණයේ දී පැවැත්විණි. මෙහිදී ඇන්ඩ්‍රි බර්න්ගර් හා උදාර ජයසුන්දර ශතක වාර්තා කළහ.ශ්‍රී ලංකා 19 න් පහළ පිල කඩුලු 1 කට ලකුණු 316 (50) - ඇන්ඩ්‍රි බර්න්ගර් නොදැවී 114, උදාර ජයසුන්දර නොදැවී 102, භානුක රාජපක්ෂ 42හොංකොං 19 න් පහළ පිල ලකුණු 226 (48.2) - මාර්ක් චැම්ප්මෑන් 69, ඉර්ෆාන් අහමඩ් 55 (සාරංග රාජගුරු 45/4, රුෂාන් ජලීල් 33/3)</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=s1001126</link>
    <topic>කාන්තා ක්‍රිකට් අවසන් පූර්ව තරග අද</topic>
    <author>ෆවුස් මොහොමඩ්</author>
    <content>අන්තර් සමාජ කාන්තා පන්දුවාර විස්සයි – 20 ක්‍රිකට් තරගමාලාවේ අවසන් පූර්ව තරග වටය අද එන්. සී. සී. පිටියේදී පැවැත්වෙනු ඇත.පළමුවැනි අවසන් පූර්ව තරගය කෝල්ට්ස් කණ්ඩායම සහ ශශ්‍රී ලංකා ක්‍රිකට් ඒකාබද්ධ කණ්ඩායම අතර පෙරවරුවේ ද දෙවැනි අවසන් පූර්ව තරගය කුරුණෑගල කණ්ඩායම සහ මේරියන්ස් කාන්තා පිල අතර පස්වරුවේද පැවැත්වීමට නියමිතය.‘ඒ’ කොටස සහ ‘බී’ කොටස වශයෙන් කොටස් දෙකකින් කණ්ඩායම් 4 බැගින් කණ්ඩායම් අටක් මේ තරගමාලාවට සහභාගි වූ අතර ඒ පළමුවැනි වටය අවසානයේ ‘ඒ’ කොටසින් පළමු ස්ථානය ලබාගැනීමට කෝල්ට්ස් පිල සමත්වූ අතර එම කොටසින් දෙවැනි ස්ථානය හිමිකර ගනු ලැබූවේ මේරියන්ස් කාන්තා පිලය. ‘බී’ කොටසින් පළමු ස්ථානය හිමිකර ගනු ලැබූවේ කුරුණෑගල කණ්ඩායමය. දෙවැනි ස්ථානය හිමිවූයේ ශ්‍රී ලංකා ක්‍රිකට් ඒකාබද්ධ කණ්ඩායමටය.කෝල්ට්ස් - ශ්‍රී ලංකා ක්‍රිකට් ඒකාබද්ධ පිලපළමු වටයේ සහභාගි වූ තරග 3ම ජයග්‍රහණය කිරීමට සමත්වූ කෝල්ට්ස් කණ්ඩායමේ නායිකා සඳමාලි දොලවත්තගේ තුන් ඉරියව් දස්කම් ඔවුන්ගේ ජයග්‍රහණ සඳහා බෙහෙවින් ඉවහල් වූ අතර උදේශිකා ප්‍රබෝධනී පන්දු යැවීමේ අංශයෙන් වැඩි දස්කම් දැක්වීමට සමත්වූවාය. ශ්‍රී ලංකා ක්‍රිකට් ඒකාබද්ධ කණ්ඩායම පළමු වටයේ තරග 3න් තරග 2ක් ජයග්‍රහණය කළ අතර එක් තරගයකින් පරාජයට පත්වූවේය. ශ්‍රී ලංකා ක්‍රිකට් ඒකාබද්ධ පිල වෙනුවෙන් ප්‍රසාදිනී වීරක්කොඩි සහ චතුරිකා ආනන්ද පිතිහරඹයෙන්ද පි‍්‍රයානි අධිකාරි සහ දිල්රුක්‍ෂි වේලාරත්න පන්දු යැවීමෙන්ද දස්කම් දැක්වීමට සමත්වූහ.කෝල්ට්ස් පිලඅයේෂා ප්‍රබෝධනී, හිරුකා ප්‍රනාන්දු, අනුෂ්කා සමන්මලී, උදේශිකා ප්‍රබෝධනී, චාමනී සෙනෙවිරත්න, ශ්‍රීපාලි වීරක්කොඩි, සඳමාලි දොලවත්ත, දුෂාන්ති දේදුණු, ගයාත්‍රි කාරියවසම්, ලක්මාලි පෙරේරා, මධුරි සමුද්ධිකා, සංජීවනී වීරක්කොඩි, හසිනි වික්‍රමසිංහ සහ දුමිලා දේදුණු.ශ්‍රී ලංකා ක්‍රිකට් ඒකාබද්ධ පිලලක්මාලි අධිකාරී, අනුරාධා අලහප්පෙරුම, හර්ෂනී ගාල්ලගේ, අමා කාංචනා, පූජනී ප්‍රසාදිකා, ජීවනී රත්නායක, දිල්රුක්‍ෂි වේලාරත්න, පි‍්‍රයානි අධිකාරී, චතුරිකා ආනන්ද, නිපුනි හංසිකා, සාගරිකා ලක්මාලි, මධූෂී මාදුවගේ, දිල්හානි සිරිවර්ධන සහ ප්‍රසාදිනී වීරක්කොඩි.කුරුණෑගල - මේරියන්ස් කාන්තාපළමු වටයේ තරග 3න් ම ජයග්‍රහණය හිමිකර ගැනීමට සමත්වූ කුරුණෑගල කණ්ඩායම වෙනුවෙන් නායිකා චමරි පොල්ගම්පොල, චමරි අතපත්තු සහ දිලානි මනෝධරා පිතිහරඹයෙන් ද චන්දි වික්‍රමසිංහ පන්දු යැවීමෙන්ද දස්කම් දැක්වූහ. මේරියන්ස් කාන්තා පිලේ ශෂිකලා සිරිවර්ධන තරගමාලාවේ මේ වන විට ඉනිමක වැඩිම ලකුණු රැස්කළ පිතිකාරිනිය වේ. එමෙන්ම පන්දු යැවීමේ අංශයෙන්ද දස්කම් දැක්වීමට ඇය සමත්වූවාය. පළමු වටයේ තරග 3න් තරග 2ක් ජයගත් මේරියන්ස් පිලේ සුවිනි ද අල්විස් පිතිහරඹයෙන් දස්කම් දැක්වූවාය.කුරුණෑගල පිලදීපිකා සුභසිංහ, චතුරානි ගුණවර්ධන, දිනේෂා ජයසිංහ, මිහිරි මධුෂානි, ඕෂදී රණසිංහ, සෞම්‍යා සඳමාලි, චමරි පොල්ගම්පොල, රෝස් ප්‍රනාන්දු, චමරි අතපත්තු, ඉෂානි කෞෂල්‍යා, මහේෂා පෙරේරා, දීපිකා රසාංගිකා, චන්දි වික්‍රමසිංහ සහ දිලානි මනෝධරා,මේරියන්ස් කාන්තා පිලචාමිකා බණ්ඩාර, රුක්‍ෂලා ධර්මසිරි, ඉනෝෂි පි‍්‍රයදර්ශනී, චන්ද්‍රිකා ගුණවර්ධන, නිරෝෂා කුමාරි, නුවන්තිකා සඳමාලි, දේදුණු සිල්වා, සුවිනි ද අල්විස්, රංගිකා ප්‍රනාන්දු, ඉනෝකා ගලගෙදර, ජනකාන්තිමාලා, ලසන්ති මධුෂානි, ශෂිකලා සිරිවර්ධන සහ ශාලිකා නිරුක්‍ෂානි</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=s1001127</link>
    <topic>13න් පහළ ආසියානු චෙස් සූරතාව සමාධි අනුත්තරාට</topic>
    <author>අසේල කුරුළුවංශ</author>
    <content>පස්වැනි ආසියානු පාසල් චෙස් තරගාවලියේ වයස අවුරුදු 13න් පහළ බාලිකා සූරතාව මහනුවර උසස් බාලිකා විදුහලේ සමාධි අනුත්තරා චන්ද්‍රසිරි (12) සිසුවිය විසින් දිනාගනු ලැබුවාය.ලෝක චෙස් සම්මේලනය හා ආසියානු චෙස් සම්මේලනය එක්ව සංවිධානය කළ චෙස් තරගාවලිය කොළඹදී පසුගියදා පැවැත්විණි. මෙතෙක් පැවැති සියලුම ආසියානු චෙස් තරගාවලි සඳහා ශ්‍රී ලංකාවේ නිලලත් ක්‍රීඩිකාව ලෙස සහභාගිවී තිබෙන සමාධි එහිදී රන් පදක්කම් දෙකක් හා රිදී පදක්කමක් දිනා ඇත.ශ්‍රී ලංකා චෙස් සම්මේලනය හා ශ්‍රී ලංකා පාසල් චෙස් සංගමය වෙන් වෙන්ව වාර්ෂිකව පවත්වනු ලබන ජාතික සූරතාව සඳහා වන තරගවලදී පිළිවෙළින් වයස අවුරුදු 8න් පහළ 10න් පහළ සහ 11න් පහළ සූරතා දිනා ගැනීමටද ඇය සමත්ව සිටින්නීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=s1001128</link>
    <topic>ඇන්ඩර්සන් සහ බ්‍රෝඩ් පන්දුව පලුදු කිරීමේ චෝදනාවෙන් නිදහස්</topic>
    <author>ලන්ඩනය (ඒ.එෆ්.පී.)</author>
    <content>එංගලන්ත පිලේ වේගපන්දු යවන ක්‍රීඩකයින් වන ජේම්ස් ඇන්ඩර්සන් සහ ස්ටුවර්ට් බ්‍රෝඩ්, දකුණු අප්‍රිකාව සමඟ පැවැති තුන්වැනි ටෙස්ට් තරගය අතරතුරදී පන්දුව පලුදු කිරීමේ චෝදනාවට හසුවීම පිළිබඳව ලැජ්ජාවට පත්වෙන බව ප්‍රකාශ කළහ.රූපවාහිනී ප්‍රතිරූප මගින් අන්ඩර්සන් පන්දුව සපත්තුවේ යටි පැත්තෙන් නතර කිරීම සහ බ්‍රෝඩ් ඔහුගේ ඇඟිලිතුඩුවලින් පන්දුව පිරිමැදීම පිළිබඳව පෙන්නුම් කිරීමෙන් පසුව දකුණු අප්‍රිකානු ක්‍රීඩකයන්ගේ පන්දුව කෙරෙහි දැඩි සැළකිල්ලක් දක්වමින් පරීක්ෂා කළහ.කෙසේ වුණද මේ පිළිබඳව දකුණු අපි‍්‍රකානුවන් පැමිණිලි නොකළ අතර ජගත් ක්‍රිකට් කවුන්සිලයද මේ කරුණ ඉවත දැමුවේ එංගලන්ත වේගපන්දු යවන්නන් දෙදෙනාට එරෙහිව කිසිදු විනය ක්‍රියාමාර්ගයක් නොගනිමින්ය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=s1001129</link>
    <topic>ඉන්දීය පිලට අලුතින් පන්දු යැවීමේ උපදේශකයෙක්</topic>
    <author>නවදිල්ලිය ඒ.එෆ්.පී.</author>
    <content>හිටපු දකුණු අප්‍රිකානු වේගපන්දු යවන ක්‍රීඩක එරික් සයිමන්ස් ඉන්දීය පිලේ පන්දු යැවීමේ උපදේශකවරයා ලෙස පත්කළ බව ඉන්දීය ක්‍රිකට් පාලක මණ්ඩලය නිවේදනය කළේය.බංග්ලාදේශය සමඟ පැවැත්වීමට නියමිත ටෙස්ට් තරගාවලියට සහ දකුණු අප්‍රිකාව සමඟ පැවැත්වීමට නියමිත ටෙස්ට් සහ එක්දින තරග මාලාව සඳහා ඉන්දීය පිලේ පන්දු යැවීමේ උපදේශකවරයා ලෙස එරික් සයිමන්ස් පත් කළ බැව් ඉන්දීය ක්‍රිකට් පාලක මණ්ඩලයේ ලේකම් එන්. ශ්‍රීනිවාසන් මාධ්‍ය නිවේදනයක් නිකුත් කරමින් ප්‍රකාශ කෙළේය.47 හැවිරිදි අයිමන්ස් දකුණු අප්‍රිකාව වෙනුවෙන් එක්දින තරග 23 කට සහභාගි වී ඇති අතර 2002 – 2004 කාලයේදී දකුණු අප්‍රිකානු පිලේ ප්‍රධාන පුහුණුකරු ලෙස කටයුතු කෙළේය. පසුගිය ඔක්තෝබර් මාසයේදී දකුණු අප්‍රිකාවේ පැවැති චැම්පියන්ස් සූරතාවේ පරාජයත් සමඟ ඉන්දීය පිලේ පන්දු යැවීමේ උපදේශකවරයාව සිටි වෙන්කටේෂ් ප්‍රසාද් තනතුරින් පහකළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=f1001121</link>
    <topic>ෆොන්සේකාට එරෙහිදූෂණ චෝදනාසාක්ෂි සහිතව ඔප්පු කළා</topic>
    <author>සාකච්ඡා කෙළේ උදිත ගුණවර්ධන</author>
    <content>* 2001 දී ඔබ ශ්‍රීලනිපය හැරයද්දි කීවේ ශ්‍රීලනිපයේ ආර්ථික ප්‍රතිපත්ති ප්‍රජාතන්ත්‍රවාදය නොමැතිකම යන කාරණා නිසා ශ්‍රීලනිපය අතහැර එජාපයට එක්වූ බවයි. ඔබ අද යළිත් එජාපය අතහැර ශ්‍රීලනිපයට සම්බන්ධ වී සිටිනවා. ඔබගේ මේ තීරණයට බලපෑවේ මොනවගේ කරුණුද?මම ඇතුළු පිරිසක් ශ්‍රීලනිපය අතහැර එජාපයට සම්බන්ධ වුණේ එදා ශ්‍රීලනිපයේ සිටි නායිකාවගේ ප්‍රජාතන්ත්‍රවාදී ඒකාධිපති නායකත්වයට විරුද්ධවයි. ඒත් අද වෙද්දි ශශ්‍රීලනිපය තුළ තිබූ එම ස්වභාවය සම්පූර්ණයෙන්ම වෙනස් වෙලා තියෙන්නේ.මහින්ද රාජපක්‍ෂ ජනාධිපතිතුමා ශ්‍රීලනිපය තුළ ප්‍රජාතන්ත්‍රවාදය හා සාමූහිකත්වය යළිත් ඇති කරලා තියෙනවා. ඒ විතරක් නෙමෙයි විවිධ දුෂ්කරතා මැද පවා රටේ ආර්ථිකය ඉහළ නැංවීමට වැඩ කටයුතු රාශියක් සිදු කරලා තියෙනවා. ඒ නිසා 2001ට වඩා ශ්‍රීලනිපය තුළ විශාල පරිවර්තනයක් සිදුවෙලා තියෙනවා.අපි 2001 සිටම එක්සත් ජාතික පක්‍ෂය තුළ ප්‍රජාතන්ත්‍රවාදය ස්ථාපිත කරන්න විශාල උත්සාහයක් ගත්තා. ඒත් අපිට ඒ උත්සාහය සාර්ථක කරගන්න ලැබුණේ නැහැ. එජාපයේ සිටිය ප්‍රබලම සාමාජිකයෝ, ක්‍රියාකාරිකයෝ, නායකයෝ රාශියක් පසුගිය අවුරුදු හතරේදී එජාපය අතහැරලා ගියා.මම මේ සියල්ල දෙස ඉවසිලිවන්තව බලාගෙන හිටියා. අවසානයේදී තමයි මම තීරණය කළේ එජාපය අතහැරලා යළිත් ශ්‍රීලනිපයට යාමට. මම මේ තීරණය ගත්තේ රනිල් වික්‍රමසිංහ මහතාගේ ප්‍රජාතන්ත්‍රවාදයට එරෙහි ජනමතයට කන් නොදෙන ස්භාවයට විරෝධය පළ කිරීමක් වශයෙනුයි.අද ප්‍රජාතන්ත්‍රවාදය පිළිබඳ මහා ඉහළින් කතා කරන රනිල් වික්‍රමසිංහ මහතාට ඔහු නියෝජනය කරන ඔහු නායකත්වය ලබාදෙන එජාපය තුළ ප්‍රජාතන්ත්‍රවාදය ආරක්‍ෂා කිරීමට පුළුවන්කම ලැබිලා නැහැ.ඒ වගේම මමත් එජාපයේ බහුතරයකුත් බලාපොරොත්තු වෙලා හිටියේ මෙවර ජනාධිපතිවරණයට අලියා ලාංඡනය යටතේ අපේක්‍ෂකයෙක් ඉදිරිපත් කරයි කියලා. ඒත් පක්‍ෂයේ බහුතරයේ බලාපොරොත්තු බිඳ දමමින් එජාපයේ සහයෝගය ජනතා විමුක්ති පෙරමුණ ඉදිරිපත් කළ විශ්‍රාමික ෆොන්සේකාට ලබාදුන්නා. මේක එජාපයත් එජාපයේ අලියා ලකුණත් ජනතා විමුක්ති පෙරමුණට පාවාදීමක් විදිහටයි එක්සත් ජාතික පාක්‍ෂිකයෝ කල්පනා කරන්නේ.ප්‍රජාතන්ත්‍රවාදය දැඩි ලෙස විශ්වාස කරන ප්‍රජාතන්ත්‍රවාදය අනුමතය කරන පුද්ගලයෙක් විදිහට මම සිතනවා. ප්‍රජාතන්ත්‍රවාදය සහජීවණය පිහිටුවීම පැත්තෙන් විශ්‍රාමික ෆොන්සේකාට වඩා මහින්ද රාජපක්‍ෂ මහතාට හැකියාවක්, පළපුරුද්දක් සහ අවශ්‍යතාවක් තිබෙනවා. ඒත් විශ්‍රාමික ෆොන්සේකාට ඒ හැකියාව පළපුරුද්ද හෝ අවශ්‍යතාව නැහැ. මගේ අදහසට අනුව මහින්ද රාජපක්‍ෂ මහතා තරම් මේ රටේ ජනාධිපති ධූරයට සුදුසු පුද්ගලයෙක් මෙවර ජනාධිපතිවරණයට තරග කරන්නේ් නැහැ.මම එක්සත් ජාතික පක්‍ෂයේ දැරූ ජාතික සංවිධායක ධූරය, මධ්‍යම පළාත් සභා විපක්‍ෂ නායක ධූරය අතහැරලා ශ්‍රීලනිපයට පැමිණියේ මේ පරමාර්ථය මූලික කරගෙනයි.* විපක්‍ෂයත් විපක්‍ෂයට හිතවත් මාධ්‍යත් ප්‍රකාශ කරන්නේ ඉදිරි ජනාධිපතිවරණයෙන් විශ්‍රාමික ෆොන්සේකාට වාසිදායක පසුබිමක් නිර්මාණය වී තිබෙන බවයි. මැතිවරණ ක්‍රියාදාමය පිළිබඳ අත්දැකීම් බහුල දේශපාලඥයකු විදිහට ඔබ මේ ජනාධිපතිවරණය පිළිබඳ දක්වන්නේ මොන විදිහේ අදහසක්ද?විපක්‍ෂයක් වුණාම ඕනෑම මැතිවරණයකදී කියන්නේ දිනනවා කියලා. පරදිනවා කිව්වාම පාක්‍ෂිකයෝ එකතු වෙනවයැ. ඒ නිසා අද විපක්‍ෂය කියන දේවල් අපි ඔළුවට ගන්න ඕනේ නැහැ. ඕනෑම කෙනකුට කියන්න පුළුවන් ඡන්දේ දවස එනකම් දිනනවා කියලා. රටේ ඡන්ද දායකයන් තමයි තීරණය කරන්නේ බලය දෙන්නේ කාටද කියලා. මම මේ දවස්වල රට පුරා යනවා එහිදී මට තේරෙනවා ජනමතය තියෙන්නේ කාටද කියලා.මේ ජනාධිපතිවරණයේදී මහින්ද රාජපක්‍ෂ ජනාධිපතිතුමා ස්ථිරවම විශිෂ්ට ජයග්‍රහණයක් ලබනවා. ඒක මට ස්ථිරවම කියන්න පුළුවන්. මැතිවරණ දිනද්දි පරදිද්දි මම දේශපාලනයේ ඉඳලා තියෙනවා. කවුරු මොන විදිහේ අදහස් ප්‍රකාශ කළත් මොන කුමන්ත්‍රණ කළත් විසිහත්වෙනිදාටත් මහින්ද රාජපක්‍ෂ මහතාම තමයි ජනාධිපති ධූරයට යළිත් පත්වෙන්නේ. ඒ ගැන කිසිම සැකයක් නැහැ.* ජනාධිපතිවරණය ජයග්‍රහණය කිරීමේ අරමුණෙන් ආණ්ඩුව මැරකම් උත්සන්න කරමින් සිටින බවට චෝදනා එල්ල වෙනවා. විපක්‍ෂයේ චෝදනාවල ඇත්තක් තියනවාද?ඡන්දයකදී සුළු සිද්ධියක් දෙකක් ඇති වුණේ නැතිනම් ඒකේ වැඩක් නැහැ වගේ අදහසකුත් සමාජයේ තියෙනවා. මේ මැතිවරණ ව්‍යාපාරයට එකතුවෙලා ඉන්නේ සජීවී මිනිස්සු. ඒ නිසා තමයි මම කියන්නේ ගැටුම් ඇතිවීම ස්භාවික දෙයක් කියලා.ඒත් ආණ්ඩුවවත් අපිට සම්බන්ධ පාර්ශවයන්වත් සංවිධානාත්මකව ප්‍රචණ්ඩ ක්‍රියා සිදු කරනවා කියලා පිළිගන්න බැහැ. ආණ්ඩුවට එහෙම ප්‍රචණ්ඩ ක්‍රියා කරලා ඡන්ද ලබාගන්න ඕනෑ කමක් නැහැ. ඉතාමත් පහසුවෙන් ජනාධිපතිතුමාට ජයග්‍රහණය කරන්න පුළුවන්. ඒ විදිහේ පහසු ඉලක්කයකට අපිට යන්න පුළුවන් එහෙනම් අපි මොකටද ප්‍රචණ්ඩ ක්‍රියා කරන්නේ.හැබැයි පරාජය වන බවට ස්ථිර ලකුණු පහළ වෙලා තියෙන විශ්‍රාමික ෆොන්සේකාගේ පාර්ශවයනම් දැනටමත් ප්‍රචණ්ඩ ක්‍රියා ආරම්භ කරලා තියෙන්නේ. ඒ අයට ඕනෑවෙලා තියෙන්නේ කෙසේ හෝ මැතිවරණ ව්‍යාපාරය අවුල් කිරීමයි.* අද ජනාධිපති සටනේ ප්‍රධානම තේමා වී තිබෙන්නේ වංචා දූෂණ හා අක්‍රමිකතා පිළිබඳ චෝදනායි. රජය විශ්‍රාමික ෆොන්සේකා ගේ අවි ගණුදෙනු පිළිබඳ චෝදනා එල්ල කරද්දී ජනාධිපතිතුමාගේ පවුලේ අය දූෂණයන් සිදුකළා කියලා විපක්‍ෂය චෝදනා නඟනවා. මේ තත්ත්වය ගැන ඔබේ අදහස කුමක්ද?අපි විශ්‍රාමික ෆොන්සේකාට විරුද්ධව එල්ල කරන්නේ ඔප්පු කරන්න පුළුවන් ලිඛිත සාක්‍ෂි තියෙන චෝදනා. පසුගියදා මේ චෝදනාවට අදාළ සියලු ලිඛිත සාක්‍ෂි ඉදිරිපත් කළා. එහෙම තියෙද්දි මේ දේවල් මඩ කියලා කාටවත් කියන්න බැහැ.ඒත් විපක්‍ෂය රාජපක්‍ෂවරුන්ට විරුද්ධව නඟන චෝදනාවල කිසිම පදනමක් නැහැ. කටකතා පතුරවමින් බොරුව පැතිරවීම පමණයි සිද්ධ කරන්නේ. එහෙම නැතිව විපක්‍ෂය රාජපක්‍ෂවරුන්ට විරුද්ධව නඟන චෝදනාවල කිසිම පදනමක් නැහැ. ඒ නිසා තමයි මම කියන්නේ පදනමක් නැති චෝදනා එල්ල කරලා ජනාධිපතිතුමාගේ ප්‍රතිරූපය විනාශ කරන්න බැහැ කියලා.අද ඇතැමුන් උත්සාහ කරනවා මඩ කතා, කටකතා පතුරුවලා ජනාධිපතිතුමාගේ ජනපි‍්‍රයත්වය, ප්‍රතිරූපය විනාශ කිරීමට. ඒත් රටේ බහුතර ජනතාව දන්නවා ජනාධිපතිතුමා හොරෙක්, දූෂිතයෙක් නෙමෙයි; අවංකව රටට ආදරය කරන නායකයෙක් කියලා. ඒ වගේ පිරිසුදු නායකයකුගේ ප්‍රතිරූපය මඩ ගහලා විනාශ කරන්න බැහැ.* ආණ්ඩුව කියන්නේ යුද ජයග්‍රහණයේ ගෞරවය ජනාධිපතිතුමාට අයිති විය යුතුයි කියලා. විපක්‍ෂය කියන්නේ යුද හමුදාපතිවරයා ලෙස විශ්‍රාමික ෆොන්සේකාට ගෞරවය හිමිවිය යුතුයි කියලා. ඇත්තෙන්ම ජයග්‍රහණයේ ගෞරවය අයිති විය යුත්තේ කාටද?මේ රටේ හිටිය රාජ්‍ය පාලකයෝ හතර දෙනෙක් යුද්ධ කළා. අවුරුදු තිහක් තිස්සේ. ඒත් මේ කිසිවෙකුට ඒ අයගේ උත්සාහයන් සාර්ථක කර ගන්න පුළුවන් වුණේ නැහැ. ඒත් ජනාධිපතිතුමාගේ නිවැරැදි නායකත්වය නිසා ත්‍රස්තවාදී ප්‍රශ්නය ඉතාමත් කෙටි කාලයක් ඇතුළත දී විසඳා ගැනීමට පුළුවන් කමක් ලැබුණා.ජේ. ආර්. ජයවර්ධන මහතා යුද්ධ කළා. යුද්ධ කරලා යුද්ධය ජයග්‍රහණය කරන්න ඔන්න මෙන්න කියලා තියෙද්දි යුද්ධය නැවත් වූවා. යුද්ධය දිගටම කරගෙන ගියා නම් ප්‍රභාකරන්ගේ මළ මිනිය හම්බවෙන්නේ එදා.ඒත් ඒ දේ වුණේ නැහැ. ඊට පස්සේ රණසිංහ පේ‍්‍රමදාස මහතාටත් නිසි විදිහට යුද්ධය කරගෙන යන්න අවස්ථාවක් ලැබුණේ නැහැ. අන්තිමේදී සිද්ධ වුණේ ප්‍රභාකරන්ගේ ඝාතකයන් විසින් පේ‍්‍රමදාස ජනාධිපතිතුමාව ඝාතනය කිරීමයි. චන්ද්‍රිකා මැතිනියටත් යුද්ධයවත් සාමයවත් හරියට කරගන්න බැරි වුණා.එතුමියටත් ප්‍රභාකරන්ගේ ප්‍රහාරයකට මුහුණ දෙන්න සිද්ධ වුණා. ඒ කාලය ඇතුළත දී හමුදාව කුමන උත්සාහයන් ගත්තත් නිසි දේශපාලන නායකත්වයක් ලැබුණේ නැහැ. ඒ නිසා තමයි යුද්ධය ජයගැනීමට රණවිරුවන්ට අවස්ථාව ලැබුණේ නැත්තේ.ඒත් ජනාධිපතිතුමා එහෙම නෙමෙයි. ත්‍රස්තවාදය පරාජය කිරීම සඳහා ඉතාමත් විශිෂ්ට නායකත්වයක් ලබා දුන්නා. ඒ නිසා තමයි ජනාධිපතිතුමාට පුළුවන්කම ලැබුණේ යුද්ධය ජයග්‍රහණය සඳහා මඟ පෙන්වීමට, නායකත්වය ලබාදීමට. එතුමා නිසා තමයි යුද්ධය ජයග්‍රහණය කළේ.ඔහු සේනාධිනායකයා විදිහට නිසි නායකත්වයක් ලබා දුන්නා. යුද, ගුවන්, නාවික, පොලිස්, සිවිල් ආරක්‍ෂක බළකා ප්‍රධානීන්ට එම කාර්ය ඉෂ්ට කරන්න අවස්ථාව ලබා දුන්නේ මහින්ද රාජපක්‍ෂ මැතිතුමා. ජෙනරාල්වරුන්ට සේවා දිගු ලබාදීලා අවශ්‍ය පහසුකම් ලබා දුන්නේ රජය විසිනුයි. ඒ නිසා මම හිතන්නේ යුද ජයග්‍රහණයේ වැඩි ගෞරවය හිමි විය යුතු සුදුස්සා ජනාධිපතිතුමායි.* එක්සත් ජාතික පක්‍ෂයේ මහ ලේකම්වරයා පවසනවා සරත් ඒකනායක මහතාව මධ්‍යම පළාත් මැතිවරණයේදී පරාජය කිරීමට බැරි වූ එස්. බී. දිසානායකට විශ්‍රාමික ෆොන්සේකා පරාජය කිරීමට බැහැ කියලා?එදා මධ්‍යම පළාත් සභා ඡන්දය තිබුණේ විශේෂ දේශපාලන තත්ත්වයක් යටතේයි. එදා කිලිනොච්චිය ජයගැනීමෙන් පසු තමයි මධ්‍යම පළාත් ඡන්දය තිබුණේ. එතැනදී තමයි මධ්‍යම පළාත් සභා මැතිවරණය තිබුණේ. එහෙම අවාසි සහගත දේශපාලන වාතාවරණයකදී පවා මධ්‍යම පළාත් සභාවේ එජාප ඡන්ද පදනම ආරක්‍ෂා කර ගන්න මට පුළුවන් වුණා.එදා වයඹ හෝදලා යද්දි මධ්‍යම පළාත තුළ එජාප ඡන්ද පදනම ආරක්‍ෂා කර ගැනීමට පුළුවන්කම ලැබුණා. එහෙම වෙලාවක එජාපයේ පදනම ආරක්‍ෂා කර ගැනීමට ලැබුණේ මගේ හැකියාව නිසා කියලා මට විශ්වාසයි. මට මෙවර ජනාධිපතිතුමාගේ මැතිවරණ ව්‍යාපාරයට සහයෝගය ලබාදීලා එතුමාගේ ජයග්‍රහණය සඳහා කරන්න පුළුවන් උපරිම සේවය සිදු කරනවා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=f1001127</link>
    <topic>‘මහින්ද චින්තන ඉදිරි දැක්ම’ ප්‍රතිපත්ති ප්‍රකාශය එළිදැක්වූ දා..</topic>
    <author>ඡායාරූප - සුදත් සිල්වා චමින්ද හිත්තැටියගේ</author>
    <content>            </content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=f1001122</link>
    <topic/>
    <author>සටහන සන්ධ්‍යා කරුණාරත්න ඡායාරූපය සමන්ත වීරසිරි</author>
    <content>එක් දහස් නවසිය අසූව දශකයේ දී ශ්‍රී ලංකා රූපවාහිනි සංස්ථාව ඇරැඹිණි. ලූෂන් බුලත්සිංහල , ධම්ම ජාගොඩ , මඩවල එස්. රත්නායක මහත්වරු රූපවාහිනී සංස්ථාවේ ආරම්භක සාමාජිකයෝ වූහ. මාධ්‍ය කලාවට එක් වූ අලුත් මාධ්‍ය කලාව ලෙස එකල රූපවාහිනිය හැඳීන්වීය.මේ අලුත් මාධ්‍යය, පේ‍්‍රක්ෂකයාගේ සිත් ඇඳ බැඳ ගන්නා ලෙස හැසිරවීමට තරමක් අපහසු විය. එහෙත් ලූෂන් බුලත්සිංහල මහතා ප්‍රමුඛ මාධ්‍යයේ ප්‍රවීණයන් කිහිපදෙනෙක් එක්ව, රූපවාහිනිය පේ‍්‍රක්ෂකයාගේ සිත් ඇඳ බැඳ ගන්නා ලෙස වැඩසටහන් ඉදිරිපත් කෙළේ ය. එසේ ඇරැඹු රූපවාහිනි සංස්ථාව අද පවත්නා තත්ත්වය කරා ගෙන ඒමට ඔවුහු විශාල දායකත්වයක් ලබා දුන්හ. ලූෂන් බුලත්සිංහල මහතා රූපවාහිනියට ලබාදුන් දායකත්වය පිළිබඳ අප හා කතාබහ කළේ මෙලෙසිනි.‘’රූපවාහිනි මාධ්‍යය ඇරැඹූ කාලයේම ආධුනිකයන් කිහිපදෙනෙක් මේ මාධ්‍යයට සම්බන්ධ වුණා. මේ ආධුනිකයන් අතරට ගුවන් විදුලියේ සේවය කළ ප්‍රවීණයන් කිහිපදෙනෙක් එක්ව සිටියා. ඔවුන් ගුවන් විදුලියේ සේවය කළාට, රූපවාහිනී මාධ්‍ය පිළිබඳ හොඳින් පුහුණු පාඨාමාලා හැදෑරූ අය. මේ ප්‍රවීණයන් කිහිපදෙනා රූපවාහිනියේ සාර්ථකව වැඩසටහන් මෙහෙය වූවා. මමත් මේ අයගෙන් කෙනෙක්. අපේ ක්‍රියාකාරිත්වය මේ ආධුනිකයන්ට දරා ගන්න බැරි වුණා.රූපවාහිනී මාධ්‍යයකදී ප්‍රධානම දේ තමයි වැඩසටහන් නිෂ්පාදනය. එහිදී පේ‍්‍රක්ෂකයාගේ සිත් පිනවන ආකාරයේ වැඩසටහන්වලට මූලිකත්වය ලබාදිය යුතුයි. එදා රූපවාහිනියේ සිටි පරිපාලනයට මේ බව තේරුම් ගන්නට නොහැකි වුණා.පරිපාලනයේ සහ ඉංජිනේරුවරුන්ගේ කැමැත්ත පරිදි තමා අපට වැඩසටහන් කරන්නට සිදු වූණේ. වැඩසටහනක් නිෂ්පාදනය කිරීමට අවශ්‍ය උපකරණ පරිපාලනයෙන් ඉල්ලූ විට නොදුන්නොත් අපට වැඩසටහන නවත්වන්න සිදු වෙනවා. එහෙම වාතාවරණයක් තුළයි අප, රූපවාහිනියේ සේවය කළේ.ඒකාංගික ටෙලිනාට්‍යඒ කාලයේ මට ලැබී තිබුණේ තනි කැමරාවක්. ඒකෙන් ප්‍රථම වතාවට මං ඒකාංගික ටෙලි නාට්‍යයක් නිෂ්පාදනය කළා. එහි නම ‘’සෝමාගේ සිහිනය’’. මේ ඒකාංගික ටෙලි නාට්‍යය මං නිෂ්පාදනය කළේ විවිධ අඩුපාඩු සහ බාධක මධ්‍යයේ යි. ඒ කාලයේ ධම්ම ජාගොඩ මගෙ මිත්‍රයා ‘ගැමි රඟ මඬල’ නමින් වැඩසටහනක් කළා.මේ වැඩසටහන කළේ කමතෙ. ගමේ මිනිස්සු කමතට ගෙන්නලා ‘’පරාස්ස’’ නම් වූ වැඩසටහන ගැමියන්ට පෙන්නුවා. රෑට තමයි ඒක පෙන්නුවේ. ‘ගැමි රඟ මඩල’ වැඩසටහන රෑට පෙන්වද්දී , ඒ වැඩසටහනට ලැබුණු කැමරාවෙන් සහ මුදල්වලින්ම ඒකාංගික නාට්‍යයක් නිර්මාණය කළ යුතුයි කියලා මට හිතුණා.‘සෝමාගේ සිහිනය’ ප්‍රථම ඒකාංගික ටෙලි නාට්‍යයට හොඳ ප්‍රතිචාර ලැබුණා. අඩුම පහසුකම් යටතේ කිසිම මුදල් ප්‍රතිපාදනයක් නැතිව වෙන වැඩසටහනක් සඳහා ගෙන ගිය උපකරණවලින්ම මේ ඒකාංගික ටෙලි නාට්‍ය නිපදවීමට හැකිවීම ගැන මං ගොඩාක් සතුටු වුණා.1983 දී පමණ පුහුණු වැඩසටහනක් සඳහා ජර්මනියට යාමට මට සිදු වුණා. ප්‍රී ෆියුතුරා කියලා ජර්මනියේ ආයතනයක් තිබෙනවා. නාට්‍යය සම්බන්ධව මේ ආයතනය උත්සව පවත්වනවා. මං ප්‍රථම වරට නිෂ්පාදනය කළ ඒකාංගික ටෙලිනාට්‍ය වන “සෝමාගේ සිහිනය ‘’ ටෙලි නාට්‍යයත් මේ උත්සවයට කැඳවා තිබුණා.ලෝකයේ තිබෙන හොඳම ටෙලි නාට්‍ය කැඳවා, ඒවායේ ඉදිරිපත් කිරීම් අනුව ටෙලි නාට්‍යවල ප්‍රථම ස්ථානය, දෙවැනි ස්ථානය තෝරනවා ‘’සෝමාගේ සිහිනය’’ නාට්‍යය මේ උත්සවයට ඉදිරිපත් කරන ලෙස ඉල්ලා එව්වත් මගේ මේ නාට්‍යය ඉදිරිපත් කරන එක රූපවාහිනියේ ඒ කාලයේ සිටි බලධාරීන් නැවැත්තුවා. මං ජර්මනියේ සිටි නිසා මට ගිහින් ඉදිරිපත් කරන්න කියා බලධාරීන් කියා තිබෙනවා.එහෙත් කැසට් එක ලංකාවේ තිබුණේ. ධම්ම ජාගොඩ මේ කැසට් එක රැගෙන උත්සවයට යන්න සූදානම් වූවත්, බලධාරීන් එය නතර කළා. ඒ ධම්ම ජාගොඩව යවන එක අනවශ්‍ය වියදමක් කියලා ඒ අය සිතූ නිසයි. කෙසේ හෝ අවසානයේ දී මගේ නාට්‍ය ඒ උත්සවයෙන් ඉවත් වුණා.1983 කාලයේ මං බර්ලිං නුවර පුහුණුව ලබන විට ජර්මන් නාට්‍යයක් බැලුවා. මේ නාට්‍ය බලා ලැබූ පන්නරයෙන් තවත් ටෙලිනාට්‍යයක් මං නිර්මාණය කළා. එහි නම ‘’තාරාදේවි’’. ඒක නිර්මාණය කිරීමේ දී කැමරාව ප්‍රශ්නයක් වුණා. මේ නාට්‍ය රූපගත කිරීම්වලදී මං භාවිත කළේ ප්‍රවෘත්ති ආවරණය කරන කැමරාවක්. ‘’තාරාදේවි’’ ටෙලිනාට්‍ය අද වුවත් බලන විට එහි තිත් තිබෙනවා.ඒ කැමරාවේ දෝෂයක් නිසයි. එහෙම වුණේ ප්‍රවෘත්ති කරන්න ලැබුණු කැමරාවෙන් ටෙලිනාට්‍ය නිෂ්පාදනය කළ නිසයි. මේ සඳහා භාවිත කළේ ඩිරෙක්ෂනල් මයික්‍රෆෝන්, මෙහි ශබ්ද පටිගත වෙන්නේ අදාළ ස්ථානයේ ඒවා පමණයි. ටිකක් හෝ මයික්‍රෆෝනය එහාට මෙහාට වුණොත් වෙන වෙන ශබ්ද පටිගත වෙනවා. වැඩසටහන් , ටෙලි නාට්‍ය නිෂ්පාදනයේ දී මෙය ප්‍රශ්නයක් නිසා මං පරිපාලනයෙන් වෙනත් කැමරාවක් ලබාදෙන ලෙස ඉල්ලා සිටියා.ඉංජිනේරු අංශයේ එක බලධාරියෙක් මාව කැඳවලා කියා සිටියේ ‘අපේ හැම කැමරාවටම මයික්‍රෆෝන තිබෙනවා. ඒ නිසා ඔබ ඉල්ලන ආකාරයේ කැමරාවක් ලබාදිය නොහැකියි කියලයි. මේ වාගේ බාධක මධ්‍යයේ තමයි අපට අපේ ඉලක්ක සපුරා ගත හැකි වුණේ.1983 දී ප්‍රථම මාලා ටෙලි නාට්‍ය වන ‘එක මවකගේ දරුවෝ’ මං නිෂ්පාදනය කළා. මේ නාට්‍ය නිෂ්පාදනය කරන්නට මූල්‍ය ප්‍රතිපාදන අවශ්‍ය වෙලා තිබුණා. මේ වාගේ නාට්‍යයක් නිෂ්පාදනය කිරීමට කුමන ආකාරයෙන් මූල්‍ය ප්‍රතිපාදන ලබාදිය යුතුද කියා රූපවාහිනියේ පරිපාලනයට අවබෝධයක් තිබුණේ නෑ.නාට්‍ය නිෂ්පාදනයට වෘත්තීය මට්ටමේ පහසුකම් ලබා දුන්නේ හරිම අඩුවෙන්. මුදල් වියදම් කිරීම තමයි ප්‍රධාන ප්‍රශ්නය වුණේ. මේ මාලා ටෙලි නාට්‍ය නිෂ්පාදනය කිරීමට ශ්‍රී ලංකා රක්ෂණ සංස්ථාව මුදල් ලබා දුන්නා. එසේ මුදල් ලබා දීමට රක්ෂණ සංස්ථාව හා රූපවාහිනිය අතර ගිවිසුමක් අස්සන් කර තිබුණා.රක්ෂණ සංස්ථාවෙන් මෙහි පිටපත රචනා කිරීමට ධර්මසිරි ගමගේ මහතාට භාර දී තිබුණා. මෙම ගිවිසුම අස්සන් කර තිබූ ආකාරයට මාලා ටෙලි නාට්‍ය විකාශනය කරන හැම වෙලාවකදීම රක්ෂණ සංස්ථාවට ප්‍රචාරණයක් ලබාදිය යුතුව තිබුණා. ප්‍රථම ප්‍රචාරයට අමතරව ප්‍රචාරයක් කළොත්, ඒ අවස්ථාවේදීත් රක්ෂණ සංස්ථාවට ප්‍රචාරණයක් ලබාදිය යුතුයි.රූ ගත කිරීම්ටෙලි නාට්‍ය නිෂ්පාදනයේ දී නාට්‍යයට අදාළ සියලු පිටපත් මගේ අතේ තිබුණේ නැහැ. මගේ අතේ තිබුණේ කොටස් කිහිපයයි. රූපවාහිනියේ කැමරා අංශයේ ප්‍රධානියා වුණේ විමල් පෙරේරා මහතා. ඔහු පවා විශාල දායකත්වයක් මේ ටෙලි නාට්‍ය නිෂ්පාදනයට ලබාදුන්නා. ගිහාන් සමරනායක, කැමරාකරණයෙන් ද, විමල් පෙරේරා මහතා ටෙලිනාට්‍ය අධීක්ෂණයෙන් ද මේ සඳහා දායකත්වයක් ලබා දුන්නා.හොරණ ශ්‍රී පාලිය, උඩුව වගේ ප්‍රදේශ ටෙලිනාට්‍යයේ රූපගත කිරීමේ ඉසව් ලෙස තෝරාගෙන තිබුණා. සංගීත ගුරුවරයෙක් වටා ගෙතුණු කතාවක් නිසා ශ්‍රී පාලිය තෝරා ගත්තා. ටෙලි නාට්‍යයේ රූපගත කිරීම් කරනවිට දී අපට හරියට ඉන්න හිටින්න තැනක්වත් තිබුණේ නැහැ. ධර්මසිරි මහතාගේ නෑදෑ හිතවෙතෙක් වන ඩැනී මහතාගේ නිවසක තමයි අප නැවතුණේ. අපට කන්න බොන්න දුන්නෙත් ඔහු.මේ ටෙලි නාට්‍ය නිෂ්පාදනය කිරීමට ගිහින් අපට දවසක් නවතින්න සිදු වුණේ රබර් වත්තක පරණ ස්ටේට් බංගලාවක. නිෂ්පාදකයන්, නළු, නිළියෝ හැමෝම මේ බංගලාවේ නැවතී සිටියා. දවසක් ධාරානිපාත වැස්සක් ඇඳ හැළුණා. පහුවදා අප අවදි වී බලන විට වත්ත වටේටම ගංවතුර ගලලා තිබුණා. ඒ කාලයේ රූපවාහිනියේ අධ්‍යක්ෂ ජනරාල් ලෙස සිටියේ අනුර ගුණසේකර මහත්තයා. ඔහුට කතා කරලා අපට සිදුව තිබෙන දේ ගැන කිවුවා.එළියටවත් බහින්න බැරි නිසා ටෙලි නාට්‍ය රූපගත කිරීම් සඳහා තව දින කිහිපයක් වැඩියෙන් ලබාදෙන ලෙස අධ්‍යක්ෂ ජනරාල්වරයාගෙන් ඉල්ලා සිටියා. ඒ අවස්ථාවේදී ඔහු කියා සිටියේ ස්ටුඩියෝ එකක රූපගත කරන ලෙසටයි. බාහිර රූපගත කිරීම් කර තිබියදී, ස්ටුඩියෝ එකක රූගත කිරීම් කළ නොහැකියි කියා ඔහුට කියා දීමට අපට සිදුවුණා.රක්ෂණ සංස්ථාව සමඟ අස්සන් කර තිබූ ගිවිසුමට අනුව අප ඉල්ලා සිටි දින ගණන ලබාදීමට රූපවාහිනි සංස්ථාවට සිදුවුණා. ‘’එක මවකගේ දරුවෝ’’ මාලා ටෙලි නාට්‍ය ඉතිහාසයේ එක් වතාවයි විකාශනය වුණේ. රූපවාහිනි සංස්ථාව සහ රක්ෂණ සංස්ථාව අස්සන් කළ ගිවිසුම ඊට හේතුවක් වුණා.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=f1001123</link>
    <topic/>
    <author>(පොත පත ඇසුරිනි) බන්ධුල ආර්. ගුලවත්ත</author>
    <content>1982 ඔක්තෝබර් 20 දා පැවැති ජනාධිපතිවරණයේ ප්‍රතිඵල මෙසේ ය.ඡන්ද ප්‍රතිඵල අනුව සිය 52.91 ක ප්‍රතිශතයක් ජයවර්ධන මහතා ලබා ගෙන තිබුණි. යාපනය හැර ඉතිරි දිස්ත්‍රික් සියල්ලහිම වැඩි ඡන්ද ප්‍රමාණය ජයවර්ධන මහතා ලබා ගත්තේය. යාපනය දිස්ත්‍රික්කයෙන් හෙක්ටර් කොබ්බෑකඩුව මහතා 77,300 ක් ලබා ගනිද්දී ජේ.ආර්. ජයවර්ධන මහතා හිමිකර ගෙන තිබුණේ 44,780 කි. රෝහණ විජේවීර ලබා ගෙන තිබුණේ 3098 කි.ද්‍රවිඩ එක්සත් විමුක්ති පෙරමුණ ජනාධිපතිවරණය වර්ජනය කරන්න යැයි ව්‍යාපාරයක් දියත් කළ ද යාපනයේ ජනතාව එම ඉල්ලීම ප්‍රතික්‍ෂේප කළ වග ප්‍රතිඵලවලින් පැහැදිලි විය.ලියාපදිංචි ඡන්ද සංඛ්‍යාව පන් ලක්‍ෂ තිස්තුන් දහස් 478ක් විය. ඉන් දෙලක්‍ෂ විසිඅට දහස් 613ක් ඡන්දය ප්‍රකාශ කළහ. කුමාර් පොන්නම්බලම් මහතා 87,263 ක් ලබා ගත්තේය.කොළඹ නගර ශාලාවේදී ප්‍රතිඵල ප්‍රකායට පත් විය. එම අවස්ථාවට සහභාගිවූයේ තරගයට ඉදිරිපත්වූ අපේක්‍ෂකයන්ගෙන් ලං. ස. ස. පක්‍ෂයේ නායක ආචාර්ය කොල්වින් ආර්. ද සිල්වා මහතා පමණි.ජනාධිපතිවරණයෙන් පරාජයට පත්වීමේ හේතු සෙවීම මේ අවස්ථාවේදී නොකළ යුතු වුවත්, මේ ප්‍රතිඵල ලැබීමට හේතු වූයේ ශ්‍රී. ල. නි. ප. පක්‍ෂය ඇතුළු වමේ කොටස් කැඩී බිඳී සීසීකඩව විසිර යාම නිසා යැයි ආචාර්ය කොල්වින් ආර්. ද සිල්වා මහතා පැවැසීය.ඔක්තෝබර් 20 දා රාති‍්‍රයේම හදිසි අවස්ථා නීති යළිත් ප්‍රකාශයට පත් කළේ ය.මැතිවරණ ප්‍රතිඵල ප්‍රකාශයට පත්වීමත් සමඟ ස්ථාන කිහිපයකම ගැටුම් ඇතිවිය.ශ්‍රී. ල. නි. ප. යේ උප ලේකම් විජය කුමාරතුංග, දේවබණ්ඩාර සේනාරත්න ඇතුළු ප්‍රගතිශීලි පිලේ ඉදිරිපෙළ නායකයන් කිහිප දෙනෙකුම අත්අඩංගුවට ගන්නා ලදී. ඔවුන් මැගසින් බන්ධනාගාරයේ සිරකර තබන ලදී. වමේ ප්‍රබල පුවත්පත් වූ ‘ඇත්ත’ හා ‘ ජනදින’ ට යළි පළ කළ නොහැකිවන ලෙස සීල් තබා තහනමට ලක් කරන ලදී.දෙපාර්තමේන්තු, සංස්ථා හා වැඩබිම්වල සිටි එ. ජා. ප. විරෝධි මතවාදයන් දැරූ සේවකයන්ට දඬුවම් ලැබිණි. ජාතික සේවක සංගමයේ මැරවරයෝ සමහර සේවකයන්ට බැන වැදීම්, පහරදීම්, සේවයට වාර්තා කිරීමට නොදීම් සෑම ස්ථානයකම දක්නට තිබුණි.විපක්‍ෂයේ පත්‍රිකා හා පෝස්ටර් සැලසුම් කළේ යැයි සමහර රජයේ සේවකයන්ගේ වැඩ තහනම් කරන ලදී. ජනාධිපති ජේ. ආර්. ජයවර්ධනට එරෙහිව නැක්සලයිට් කුමන්ත්‍රණයන් ශ්‍රී. ල. නි. ප. ප්‍රගතිශිලී කණ්ඩායමෙන් සිදු කර ඇතැයි අගමැති ආර්. ප්‍රේමදාස මෙන් ම මැති ඇමැතිවරු පාර්ලිමේන්තුවේදීම ප්‍රකාශ කළහ.මෙබඳු අවුල් වියවුල් අර්බුද මධ්‍යයේ 1982 නොවැම්බර් 04 දා ආණ්ඩු ක්‍රම ව්‍යවස්ථාවේ හතරවැනි සංශෝධනය පාර්ලිමේන්තුවට ඉදිරිපත් කරන ලදී. තුනෙන් දෙකේ වැඩි ඡන්දයෙන් එම සංශෝධනය සභා සම්මත විය.“කලින් විසුරුවා හරිනු ලැබුවහොත් මිස ප්‍රථම පාර්ලිමේන්තුව 1989 අගෝස්තු මස 04 දින දක්වා පවත්නේ ය. ඊට වඩා දීර්ඝ කාලයක් නොපවත්නේ ය. එයින් පසු පාර්ලිමේන්තුව විසුරුවනවා ඇත. යන කරුණු එම සංශෝධනයට අඩංගු ඡේදයන්ට ඇතුළත් විය.1983 දී පැවැත්වීමට නියමිත මහා මැතිවරණය නොපවත්වා තවත් අවුරුදු හයක් බලයේ රැඳී සිටීම මේ ව්‍යවස්ථා සංශෝධනයේ අදහස බව නීති විශාරදයෝ පෙන්වා දුන්හ. අදාළ පනත් කෙටුම්පත ජනමත විචාරණයකින් අනුමත කරන්නට ද රජය අවශ්‍ය නීතිමය ප්‍රතිපාදන උපයෝගි කර ගන්නා ලදී.පාර්ලිමේන්තුවේ නිල කාලය දීර්ඝ කර ගැනීම සඳහා කළ මේ ව්‍යවස්ථා සංශෝධනයට විරුද්ධව හිටපු මුදල් ඇමැතිවරයෙකු වූ ෆිලික්ස් ඩයස් බණ්ඩාරනායක මහතා ශ්‍රේෂ්ඨාධිකරණයට පෙත්සමක් ඉදිරිපත් කළේ ය. විනිසුරුවරුන් හත් දෙනෙකුගෙන් සමන්විත විනිශ්චය මණ්ඩලයක් ඉදිරියේ පෙත්සම විභාග කෙරිණි.ලැබුණේ බෙදුණු තීන්දුවකි. අදාළ කෙටුම්පත මැතිසබයේ තුනෙන් දෙකක ඡන්දයෙන් සහ ජනමත විචාරණයකින් ද අනුමත යුතු බව විනිශ්චයකාරවරු පස් දෙනෙක් පැවසූහ. අග්‍ර විනිශ්චයකාර නෙවිල් සමරකෝන්, ඩී. විමලරත්න, බී. ඇස්. සී. රත්වත්තේ විනිශ්චයකාරවරු අදාළ සංශෝධනය ආණ්ඩුක්‍රම ව්‍යවස්ථාවට පටහැනි බව ප්‍රකාශ කළහ.පසුදින අග්‍ර විනිශ්චයකාර තුමන්ගේ නිවසට කවුදෝ මැරවර පිරිසක් ගල් ප්‍රහාරයක් එල්ල කළහ.මගේ ආණ්ඩුව යටතේ ජනතාවට ගල් ගැසීමේ නිදහසක් ද ඇතැයි ජනාධිපතිවරයාට ප්‍රකාශ කළ වග ආණ්ඩුවේ නොවන පුවත්පත්වල ප්‍රචාරය විය.එකී මෙකී නොකී කරුණු කාරණා ඔස්සේ 1982 දෙසැම්බර් 22දා ජනමත විචාරණයට මඟ පෑදුනි.එකල ද රෝහණ විජේවීර මහතා ඇතුළු ජ. වි. පෙ. කි‍්‍රයාකාරින් ද වෙනත් විකල්ප මතවාදීන් ද සිටි නමුත් පුවත්පත් සඟරා විචාරවලට සම්බන්ධ විය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=f1001124</link>
    <topic/>
    <author>ආශා රත්නායක</author>
    <content>කිසිදා පරාජය කළ - නොහැකි බවට වහසි බස් දෙඩු කුරිරු ත්‍රස්තවාදී අවි ගැටුමක්, සාර්ථකව පරාජය කොට අවසන් කළ ශශ්‍රී ලංකාවේ වත්මන් දේශපාලන ප්‍රවණතා ඉතිහාසයේ තීරණාත්මක සන්ධිස්ථානයක් සනිටුහන් කරයි. හැරුමි ලක්ෂය ‘ඉජ් මෙහෙයුමද? එහි අන්ධකාර සාටෝපය නම් බටහිර යුරෝපා ඉතිහාසයේ කටපාඩම් කෙරෙන අනිවාර්ය ප්‍රශ්න කීපයක් එකවර ජීවමාන කරයි.ටෙනිස් - පිටියේ දිව්රුමෙන් නැඟී සිට, බැස්ටීලය බිඳ දමා රජ - පවුල ගිලටීනයට බාර දී මිනිස් හා පුරවැසි අයිතිවාසිකම් ප්‍රකාශනයෙන් හඬ නඟා ඉදිරියට ගිය ප්‍රංශ මහා විප්ලවය, නැපෝලියන් බොනපාට් කෙනෙකුගෙන් අවසන් වූයේ ඇයි?ඉතාලියේ ‘කාබොනාරි ව්‍යාපාරයට හා රතු හමුදාවට මුසෝලිනි ඉගැන්වූ පාඩම කුමක්ද?අඩ සියවසක් පැතිර ගිය ‘ලිබරල් විප්ලව‘ අවසානයේ හමුදාපති බිස්මාර්ක් ජර්මනියෙහි චාන්සල්වරයා වූයේ කෙසේද?අද ‘ඉජ් මෙහෙයුම’ පිටු - පස වෙස් - බඳින, ‘ගෝලීය ප්‍රජාතන්ත්‍රවාදයේ’ නාමකරණ යම් හෙයකින් ජය - ලදොත්, අපේ දරු - පරපුරද ඉහත - ආකාර ප්‍රශ්නවලට මුහුණ දෙන පශ්චාත් - ප්‍රබුද්ධ ශ්‍රී ලාංකිකයන් විය - හැකිව තිබේ!1977 ට පෙර ජේ. ආර්. ජේ. උතුමාණන් තර්ක - කොට තිබුණේ, මෙරටට විශේෂ වූ ප්‍රශ්න විසදීමට වෙස්ට්මිනිස්ටර් පාලන ක්‍රමය පණ - මදි බවටය. 1972 දී බල - ගැන්වූ ව්‍යවස්ථාවේ එන ජනාධිපති ගැන කීමට, සිය දිව‘ ගට එන වචන පාවිච්චි කළ නොහැකි බව කී එම නීතිවේදී ප්‍රභූවරයා තමාට උවමනා වූ ජනාධිපතිකම 1977 ලැබූ බලයෙන් මෙරටට හඳුන්වා දුන්නේය.තමාට හිතනු දා ‘දින - රහිත ඉල්ලා අස්වීමේ මන්ත්‍රී‍්‍ර ලිපි ද ලබා සේප්පුවේ දමාගෙන, තරු -පහේ ප්‍රජාතන්ත්‍රවාදයක් රටට ඉගැන්නුවේය. අද විපක්ෂ – නායකතුමාද ඇතුළු එකල තරුණ වූ එජාප ප්‍රජාතන්ත්‍රවාදීහු බකංනිලා උන්හ. එකී නිද්‍රාවට එරෙහිව අවි - ගත් තරුණයෝ මුන්ගේම වධකාගාරවල අවසාන සංග්‍රහ ලබා ටයර් - සෑයේ නිවන් ගියහ.එතැන් සිට ජනාධිපති නිලය ඉදිරියට ගිය මුළු කාලය පුරා අද හඬා - වැටෙන මුල් - පෙළ සම්මුතිවාදින්ගෙන් බහුතරය, සංගීත – පුටු තරගයේ යෙදී සිටියාහ. 2006 පමණ සිට ඒවායින් විසි - වී ගොස් නන්නත්තාර වූ නිසා අද, මොව්හු නිදහස – ප්‍රජාතන්ත්‍රවාදය - නීතියේ ආධිපත්‍යය - ජන මාධ්‍යයේ කොන්දේසි - වගවීම පාරදෘෂ්‍යභාවය පවුල් බලය - ආදී දහසකුත් එකක් ගැන අලුත් නිර්වචන ගෙනෙමින් සිය සිහින තනතුරු වෙනුවෙන් එක්සිත්ව කැස – කවති.“නියෝජන ප්‍රජාතන්ත්‍රවාදය” සාර්ථකත්වයට, ආණ්ඩු පක්ෂය මෙන්ම විපක්ෂයද එකසේ ප්‍රජාතන්ත්‍රවාද විය යුතය. ජනතාව බලය සඳහා මෙහෙයවෙන දේශපාලන පක්ෂ ක්‍රමයක්ද තිබිය යුතුය. එම රාමුව තුළ, විපක්ෂයේ වගකීම වනුයේ මතු දිනෙක ආණ්ඩු බලය ලැබීම සඳහා අඛණ්ඩ දේශපාලන මෙහෙයුමක යෙදීමය. එය සිදු නොකළ විපක්ෂය, ‘ඉජ් මෙහෙයුමක’ උරමතින් නැගෙන්නට දරන ක්ෂණික ප්‍රයෝගයේ ප්‍රජාතන්ත්‍රවාදයක් තිබේද? තිබේ නම් පැහැදිලි කර පෙන්වන්න.මෙහි අවාසනාවන්ත අගතිය, හිටපු හමුදාපතිවරයා වෙතම ප්‍රසිද්ධියේ ඉදිරිපත් කෙරුණු ආයාචනාද වූයේ ය. ඒ අතර නිල - බල තරාතිරම්වලින් අලංකාර වූ අකුරු – තහඩු අභිබවා ගිය හා සත්‍ය ඒ ආකාරයෙන්ම සාරාංශ ගත කෙරුණු ලිපියක්ද සති – අග පුවත් පතක කරලියේ සංවාදයක’ වූයේය. එය ලියා තිබුණේ රුවන් වීරක්කොඩි බණ්ඩාර නම් වූ පාඨකයෙකි.අභාග්‍යයකට මෙන්, මේ සියල්ල අන්ධකාර වූ ලෝකයක නැඟී සිටි එම හමුදාපතිතුමාගේ වාග් – මාලාවෙන් දැන් - දැන් ඇහෙන්නේ ඊනියා පොදු - විපක්ෂයේ දේශපාලන හෝදාපාළුවට වඩා එහි මුල් – පෙළ සිටින හාල්පාරුවන්ගේ – ඕපපාතිකයන්ගේ අනාගත පළි - ගැනීමේ සැලසුම්ය. තම සිහින විමන්හි ඉලක්කගත කෙරෙන ‘සතුරු සහෝදර සමාගම ‘ පළමුව ගිලටීනයට බාරදී දෙවනුව ප්‍රභාකරන් වළෙන් ගොඩගෙන, රට බෙදාගෙන කෑම එහි මූලික අදියර බව පෙන්වා හමාරය.ජනමාධ්‍යගත කෙරුන සත්තතාවන් medialized realities යටත්ව ප්‍රකාශ වූ ජනාධිපතිවරණයේ නිසැක – ජය වෙනුවෙන් විපක්ෂය පෙරට ගෙන ඇති තර්ක දෙආකාරයකින් සළකා බැලිය යුතුය. එනම්, හිටපු යුද – හමුදාපතිගේ දේශපාලන ආගමනය හා යහපාලනයේ කොන්දෙසි මාලාවයි.මින් පළමුවැන්නෙහි බාහිර තේමාව, අතීත ‘හෙළ - ජාතික අභිමානේ..’ යළි දිනා – දුන් යුද හමුදාපතිතුමාට දේශපාලන බලයේ කිරුළ දිනා දීමෙන් රටේ අනෙකුත් සියලු ප්‍රශ්න විසඳාගත හැකි බවය. නොකියන තේමාවට අනුව, එම කිරුළ ලබාදීම සඳහා කළ යුතු එකම දෙය ත්‍රස්තවාදය විනාශ කිරීමට සියලු විධාන දුන් වත්මන් ජනාධිපතිවයා පරාජය කිරීමය.පළමුව මෙය, කිකිළිය හා බිත්තරය පිළිබඳ ඇති තර්කයට සමාන වූ තර්කයකි. එසේම තනි – අතකින් දුන් අත් - පොළසන් ගැන කියන මුල් - ළමා විය තර්කයකි. දෙවනුව මෙය, මෙරට දේශපාලන විචාර ඉතිහාසයට එක් – කෙරෙන කළු පැල්ලමකි. ඒ මෙතෙක් ‘ආසියාවේ පුරවැසි ප්‍රජාතත්ත්‍රවාදී ආදර්ශයකි . යනුවෙන් මෙරටට වූ සම්මානය දැන ඉතින් ඉබේම අහෝසි වෙන බැවිනි. තුන්වෙනුව මෙය,, බියකරු දේශපාලන ඔට්ටුකි.ඒ දේශපාලන විධායකය හා යුද – හමුදා නායකත්වය අතර ඇති වූවා යැයි පෙනෙන නොවැදගත් මත – ගැටුමක් ඉස්මතු කොට, දෙවෙනි නොවන්න’ හෝ ‘නිසි පාඩම උගන්වන්න’ හිටපු යුද - හමුදා නායකයාට දේශපාලන විධායකය බාරදීම සඳහා ප්‍රධාන විපක්ෂය ගෙන ඇති ෆැසිස්ට්වාදී පියවරක් බැවිනි. එය දිදුලන්නේ වෛරයේ ගිනි -පුපුරුවලිනි. (උග්‍ර ජාතික උන්මාදය,, ජයග්‍රාහී හමුදා සිහිනවලින් අලංකාර කොට, ප්‍රතිගාමී ධනේශ්වරයේ සැඟවුනු අවශ්‍යතා සඳහා සාධාරණීකරණය කිරීමෙන්’ ෆැසිස්ට්වාදය බිහි වූ බව ඉතිහාසය කියයි.)‘යහපාලන කොන්දේසි’ මාලාවේ සාරය, මේ රටේ මළ - ගිය ප්‍රජාතන්ත්‍රවාදය හා නිදහසට පණ දී බටහිරට තල්ලු විය යුතු බවය. මෙය සම්ප්‍රදායික ගිරා පෝතක න්‍යාය මත පිහිටා කෙරෙන අර්ථ ශූන්‍ය වචන හරඹයක් පමණි. ඊට එක් හේතුවක් වනුයේ 1978 පසු මෙරට ප්‍රජාතන්ත්‍රවාදය යන වචනයම ප්‍රහේළිකාවක් බැවිනි: අනිත් අතට මෙම ප්‍රහේළිකාවට උරුම ආසියාතික පොදු කරණයක්ද පවතී.මෙහිදී අග්නිදිග ආසියාතික රටවල් ගතහොත් ඒ රටවල් ප්‍රගතිය කරා ගියේ ඒ ඒ රටට ගැලපෙන පරිදි ආසියානු සාරධර්ම Asian Values මත සකසා ගත් දෘඪ පාලන ක්‍රමයන් ඔස්සේ: සිංගප්පූරුවද –මැලේසියාවද ඇතුළු එම රටවල් කියන්නේ සිය දියුණුවෙහි රහස එකී පාලන ක්‍රමයන් බවයි. චීනයද 1949 විප්ලවීය ජයග්‍රහණයෙන් පසු දියුණුව කරා ගියේ තමාට රිසි පරිදි සකසා ගත් තනි – පක්ෂ පාලනයකිනි.ජපානයද 1868 පසුව නූතන යුගයට ප්‍රවේශ වූයේ එරටට සුවිශේෂ වූ පාලන ක්‍රමයක් ඔස්සේය. බටහිර තාක්ෂණයට ආසියානු සාරධර්ම එක් කොට දෙපයින් නැඟී සිටීම’ එහි ආරම්භක තේමාව වූයේය.තවමත් ශශ්‍රී ලංකාවද ඇතුළු දකුණු ආසියානු බහුතරයේ අභියෝගය වී ඇත්තේ පාලන විධිය ක්‍රමක්ද යන්න නොවේ. ඒ වෙනුවට රාජ්‍යයෙහි ස්වරූපය වූයේ කුමක්ද යන්නයි. පාලන විධිය බල පැවැත්වෙන්නේ රාජ්‍යයෙහි ස්වරූපය මතයි. එනම්, 1948 දී අපට උරුම කෙරුණු ‘රාජ්‍ය’ ඒකකය යළි නිර්මාණය කර ගැනීමේ අභියෝගය එදා සිටම වඩාත් වැදගත් වූයේය. දේශපාලන විධායකයේ නායකයින් විසින් මෙය නිසි පරිදි ඡන්ද දායකයාට පැහැදිලි කෙරී නැත.මෙකී රාජ්‍යයේ පෙර – ගමන්කරුවන් ලෙස සිටි ප්‍රභූ කොටස; නිලබල ක්‍රමය; හා භෞතික සම්පත්හි එකතුව යන කොටස් තුන නිදසුනක් ලෙස ගෙන උපකල්පනය කොට බලන්න: කිසියම් සංවර්ධන හෝ වෙනත් යහපාලන ඉලක්කයක් කරා මෙහෙයවුනු විවිධ ප්‍රජාතන්ත්‍රවාදී ද? ඒකාධිපතිවාදීද? අධිකාරිවාදී ද? හෝ පරමාධිපතිවාදී ද? යන්න පිළිබඳ අවසාන නිගමනයේදී තීරණාතමක වූයේ මෙකී කොටස් තුනේ ඵලදායික්තවයෙහි දේශපාලන එකතුව නොවේ ද?1972 දීද, 1978 දී ද, 1994 දී ද, අපි මෙය අත් - දුටුවෙමු.2005 අගදී ආරම්භ වූයේ ද එකී ප්‍රයත්නයේ ඉදිරි ගමනකි. එහිදී, අවසාන වශයෙන් අද - ඊයේ අප පිළිගත් බව පෙණුනු නැඹුරුව දෙස බලන්න. පසු – ගිය මැයි මාසයේ සිට පෙළ - පොත්හි ඉගැන්වෙන ඓතිහාසික යුග – බෙදීම හා ඒ ඒ යුගයන්හි කඩ ඉමද, ප්‍රජාතන්ත්‍රවාදයේ මූලධර්මද; වෙනුවට, ‘ආයු බෝ වේවා... මහ රජාණෙනි’ යන පද වලට හා එහි රූප - රාමුවලට අප දැහැන් ගත වූයේ ඇයි? රට - පුරා එකවර පැතිර ගිය පෝස්ටර්වලින් අවුරුදු 194 කට පසු ලක් දෙරණෙහි බිහි වූ මහරජෙකු ගැන විරුදාවලි පාඨ ගෙන ආවේ ඇයි? අපේ දේශපාලන විධායකය ඊට එරෙහි නොවූයේ ඇයි? මෙතැන්හි ඉතිහාසයේ විද්‍යාත්මක දැනුම නොමැති බහුතරය නිරායාසයෙන් පිළිගත සරල – ඓතිහාසික සත්‍යයක් Altruism සැඟවී පවතී; එනම් , අපට නියෝග ප්‍රජාතන්ත්‍රවාදය නම් වූ ආකෘතිය තෑගි – කළ බ්‍රිතාන්‍යයද ඇතුළු යුරෝපා රටවල, එම ආකෘතිය නිසි ලෙස සාර්ථක වූයේ, ප්‍රබුද්ධ පරමාධිපති රාජ්‍යත්වය Enlightened Abosolute Monarchism විසින් සැකසුනු දේශපාලන පිටියෙහි බවයි.එකී ප්‍රබුද්ධ පරමාධිපතිත්වය, සිය භූමි භාගයද – පැරණි හා නව ප්‍රභූ කොටස්ද - නිලබල ක්‍රමයද - හමුදාවද – භෞතික සම්පත් ද -සියතට ගෙන මෙහෙයවා නිසි ලෙස සංකලනය කොට නූතන රාජ්‍යය නම් වූ ඒකකය නිර්මාණය කළේ ය. එහි ඉදිරි විකාශනය සාර්ථක වූ රටවල, දේශපාලනයේදී නියෝජන ප්‍රජාතන්ත්‍රවාදය ලෙස කළ එළි බැස්සේ එයයි. ‘රෝස’ යුද්ධ’ වලින් පසු මහා බ්‍රිතාන්‍යය එක් අත් දුටුවේය.යටත් විජිත පාලනයට නතු කෙරුණු අප බලෙන් පැටවුණු ප්‍රජාතන්ත්‍රවාදය අභිබවා එබඳු ඓතිහාසික විකාශනයක් නිරායාසව අත් දකින්නේ් විරුද්ධ භාෂයක් Paradox ලෙසිනි. ඊට විකල්පයක් නැති බවද පශ්චාත් යටත් විජිත සමය විසින් ඔප්පු කොට තිබේ. ඉන් හෙළි කෙරෙන්නේ එම විරුද්ධ භාෂයට ඉඩ දී බැලිය යුතු බවය.එම අඩිතාලමද මේ වනවිට සම්පූර්ණ බවක් පෙනීයයි . එය වෙනස් කිරීම යනු එකී කළු - ගල් අත්තිවාරම සුනු විසුණු කොට, ප්‍රජාතන්ත්‍රවාදී සිහින – වැල්ලක මාලිගා තැනීමට ගැනෙන අසාර්ථක වෑයමකි. එබැවින් පසුගිය සිව් වසරේ දුටු ආශ්චර්යයන් මෙන්ම ඉදිරි දශකයේ ආශ්චර්යයන්ද දකින්නට’ ‘මහ - රජුට හා යුව රජුන්ට නැවත බලය ලබාදිය යුතුමය.මෙතෙක් වූ සියලු ජනාධිපතිවරනයන්ට වඩා වෙනස්ව, ෆැසිස්ට්වාදී මූලයකින් අවතීර්ණ වන මෙම ජනාධිපතිවරණ සටනේ සැබෑ අභියෝගය එයයි. ඒ අනුව රාජ්‍ය ප්‍රතිනිර්මාණයේ අඩිතාලම , ඩයිනමයිට්වාදයේ විනාශයෙන් රැකගැනීම, මෙවර ඡන්දදායකයාගේ වගකීම වී තිබේ. අලුත් ‘හෙළ - ජාතික’ අභිමානය, සැබෑ ඉතිහාසය සරසනු ඇත්තේ, සාපේක්ෂ අරුතින් ගත් තුලනාත්මක නිදහසක මුල් - විහිද යන, එබඳු ශ්‍රී ලාංකීය වූ භූ®මියකදී පමණි.එළැඹ ඇත්තේ, ඉදිිපෙළ නායකයින්ද මධ්‍යමයේ නායකයින්ද- සැ¼ඟවී සිටින නායකයින්ද විසින්,, ෆැසිස්ට් අභියෝගයේ තරම් ඡන්දදායකයා ඉදිරියේ වහා හෙළි කළ යුතු කාලයයි. ප්‍රමාදයේ ප්‍රතිඵල 1977 න් පසු අත්දුටු සත්තාවයද වඩා අතිශය බිහිසුනු වීම නොවැළැක්විය හැකියි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=f1001125</link>
    <topic/>
    <author>ශ්‍යාමා සමරසිංහ</author>
    <content>මහින්ද රාජපක්‍ෂ කියන්නේ මගේ වයසටත් වඩා වැඩි දේශපාලන ක්‍ෂේත්‍රයේ හොඳට අද්දැකීම් හා පළපුරුදු නායකයෙක්. ඒ වගේම දේශපාලනයේ ප්‍රසිද්ධ නාමයක් එතුමාට තියෙනවා. 2002 වර්ෂයේ පැවැති තීරණාත්මක මැතිවරණ අවස්ථාවට සහයෝගය දෙන්න කලාකරුවෝ දායක වුණා.ඒ වගේම 2005 ජනාධිපතිවරණයේදී අපි මහින්ද රාජපක්‍ෂ මහතා ජයග්‍රහණය කරවන්න සක්‍රීයව දායකත්වය සැපයූවා. එහිදී මේ රටට අවශ්‍ය ප්‍රධාන කාරණ දෙකක් පිළිබඳව අපි ජනතාව දැනුම්වත් කරන්න උත්සාහ කළා.ප්‍රධානතම කාරණාව වූයේ මේ රට එක ධජයක් යටතේ ඒකීය රාජ්‍යයක් යටතේ පැවැතිය යුතුය කියන විශ්වාසය. මම ජීවත්වන්නේ අනුරාධපුර දිස්ත්‍රික්කයේ. අපි ජීවත් වුණේ ජීවිතයත් මරණයත් අතර, කොයි එක කොයි වෙලාවට තෝරා ගන්නවාද කියන සැකයෙනුයි.උතුර නැඟෙනහිර අනාරක්‍ෂිත ගම්මානවල ජනතාව ජීවත් වුණේ පුදුමාකාර බියකින්. අපි ඒවා අත්දුටුවා. ඒ නිසා අපි තීරණය කළා එඩිතර නායකයෙකුට අපේ මනාපය ලබාදීලා එතුමාගේ මැදිහත්වීමෙන් ඒකීය රාජ්‍යයක් ගොඩ නඟා ගැනීමට. ඒ වගේම ඒ කාරණාව ඒ විදිහටම ඉෂ්ට වුණා.අපේ අනෙක් කාරණාව තමයි ඒ වෙනකොට පැවැති රජයන් විසින් මෙරටේ ස්වභාවික සම්පත්, රාජ්‍ය දේපල යනාදිය පුද්ගලීකරණය කිරීමට යන වටාපිටාවක් තිබුණා. අපේ පැවැත්ම ගැනත් අපිට අභියෝගයක් ඇති වෙලයි තිබුණේ.මේ කාරණා දෙක වෙනුවෙන් අපි පාරට බැස්සා. වේදිකාවට ගොඩ වුණා. අපි වටා සිටින සහෘදයන්ට රසිකයන්ට අපි වටහලා දුන්නා මේක තීරණාත්මක අවස්ථාවක් කියලා. මේ රට බේරාගන්න නම් මේ එකම තීරණාත්මක අවස්ථාවේ මහින්ද රාජපක්‍ෂ මහතාට ඡන්දය දෙන්නැයි අපි ඔවුන්ගෙන් ඉල්ලීමක් කළා. දැන් අපි ඒ සතුට බුක්ති විඳිනවා.දැන් වසර තිහක් තිස්සේ තිබුණු සාපලත් යුද්ධය අවසන්. රාජ්‍ය දේපල, ස්වභාවික සම්පත් දැන් විකුණන්නේ නෑ. ඒ ගැන කතිකාවක්වත් නෑ. දැන් ඊළඟට කළයුත්තේ දිනූ නිදහස රැකගැනීමයි. යුද්ධයෙන් පසුව මුළු රටම සහභාගි වෙමින් ඡන්දයකට මුහුණදෙන ප්‍රථම අවස්ථාව මෙයයි. විජයග්‍රහණය අර්ථවත් කරගත යුතුයි.යුද්ධයෙන් බැට කෑ නොදියුණු ගම්මාන රැසක් අපේ රටේ තියෙනවා. ඒවා සංවර්ධනය කළ යුතුයි. පඩිපෙළෙන් පඩිපෙළට නැඟගෙන එනකොට එය පරෙස්සමෙන් රැක ගත යුතුයි. මේක තමයි යථාර්ථය. මේ දිනූ බිමේ නිදහස රැක ගන්න වෙන විකල්පයක් නෑ. මේක තමයි විකල්පය. අපට විශ්වාසයක් තියෙනවා එදා අපි ගත් තීරණය හරි ගියා වගේම මේ ගත් තීරණයත් හරියි කියලා.මේ ලංකාවේ මීට පෙරත් මැතිවරණ පැවැතුණා. පක්ෂ විපක්ෂ අය කඩේ ගියා. ඒවා දැන් ඒ අයට මතක නැතිව අසාධාරණව චෝදනා එල්ල කරනවා. මම අනුරාධපුරයේ ජීවත්වෙන නිසා හොඳටම දන්නවා දැන් දුෂ්කර ගම්මානවල ඉඳන් ජනතාව නගරයට ඇදෙනවා. දැන් ජනතාව පුදුමාකාර නිදහසක් බුක්ති විඳිනවා. ඔවුන් නගරය දකිනවා. දැන් තමයි ඔවුන් ජීවත් වෙන්න පටන් අරන් තියෙන්නේ. දැන් ඔවුන්ට ජීවිත තර්ජනයක් නෑ.මීට පෙර මැතිවරණවලදීත් තවලම් ගියා, සාම ගීත ගැයුවා, සූදු නෙළුම් ව්‍යාපාර තිබුණා. ඒත් ඒ කිසි දෙයකින් ත්‍රස්තවාදය තුරන් කරන්න කිසිදු පාලකයෙකුට හැකි වුණේ නෑ. යුද්ධය හරියට කරන්න කියලා නිසි නායකත්වයක් ලැබුණේ නෑ. ඒත් මහින්ද රාජපක්‍ෂ මහතාගේ නිසි නායකත්වයෙන් ගත් තීරණයෙන් මුළු රටම ජය ලැබූවා.මට නම් ඒක දැඩිවම දැනෙන කාරණාවක්. කොන්ද කෙලින් තියෙන රාජ්‍ය නායකයා නිසා අපි දැන් නිදහසේ ජීවත් වෙනවා. මේ දිනූ නිදහස රැක ගන්න නම් එතුමාට නැවතත් ජන වරම ලැබිය යුතුයි. බුද්ධිමත් කළගුණ දන්නා මහජනතාවගෙන් මා ඉල්ලා සිටින්නේ බුලත්කොළේ ලකුණ ඉදිරියෙන් ඔබේ මනාපය සටහන් කර දිනූ නිදහස රැක ගැනීමට දායකත්වය ලබාදෙන ලෙසයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>12</day>
    </date>
    <link>http://www.dinamina.lk/2010/01/12/_art.asp?fn=f1001126</link>
    <topic>අරගලයක් සහ රැකියාවක්</topic>
    <author>දෙනගම සිරිවර්ධන</author>
    <content>උසස්පෙළ ශිෂ්‍යයන් පිරිසක් පිරිවරාගත් මහින්ද “විශ්වවිද්‍යාලයට ඇතුළුවීම පමා කරන නීතියක් තියෙනවා. අපි ඊට විරුද්ධව සටන් කරන්නට ඕනෑ’ යි කීවේ ය.ඔහු එය පැහැදිලි කළේ ය.“සාමාන්‍යපෙළ විභාගය සමත්වෙලා අවුරුදු දෙකක් ගියාට පසුවයි විද්‍යෝද්‍ය විශ්වවිද්‍යාල ප්‍රවේශ විභාගය ගන්න පුළුවන් වෙන්නෙ. නමුත් පේරාදෙණි විශ්වවිද්‍යාල ප්‍රවේශ විභාගය අවුරුද්දක් ගිය පසු ගත හැකියි. අපට ඕනෑ විද්‍යෝද්‍ය විශ්වවිද්‍යාලයට ඇතුළුවීමට. ඒ නිසා විද්‍යෝද්‍ය විශ්වවිද්‍යාලය මේ නීතිය වෙනස් කරන්න ඕනෑ. අපි ඒක ඉල්ලීමක් වශයෙන් ඉදිරිපත් කරමු.”ශිෂ්‍ය සගයෝ ඔහුට එකඟ වූහ.“අපි ඒක කොහොමද කරන්නෙ?”“අපි කවුරුත් එකතුවෙලා පෙළපාළියක් යමු”ශිෂ්‍යයෝ සියයක් පමණ එක්වූහ.“අවුරුදු දෙකේ නීතිය වෙනස් කරන්න. අවුරුද්දකින් අපට විශ්වවිද්‍යාලයට යන්න ඉඩ දෙන්න” කියමින් ඔවුහු විද්‍යෝද්‍ය විශ්වවිද්‍යාලයේ ප්‍රධාන ගේට්ටුව අසලට පෙළපාළියකින් ගියහ.විශ්වවිද්‍යාල උප කුලපති පලන්නොරුවේ විමලධම්ම හිමියෝ පෙළපාළිකරුවන්ගෙන් එක් අයකු පමණක් කැඳවන ලෙස සේවකයකුට අණ කළහ.මහින්ද විශ්වවිද්‍යාලය තුළට ගියේ ය.උපකුලපති හිමියෝ, “මොකද එළියට වෙලා කෑ ගහන්නෙ? මොකක්ද ප්‍රශ්නය?”යි ඇසූහ.“මේ විශ්වවිද්‍යාලයට ඇතුළුවෙන්න සාමාන්‍යපෙළ විභාගය සමත්වෙලා අවුරුදු දෙකක් ඉන්න ඕන. අපි ඉල්ලන්නෙ අවුරුද්දකින් ගන්න කියල” මහින්ද කීය.“මෙහෙ නීතිය ඒක තමයි. අපි ළමයි ගන්නෙ සාමාන්‍ය පෙළ සමත්වෙලා අවුරුදු දෙකකට පස්සෙ.”“ඒ නීතිය තියෙන්නෙ මෙහාට විතරයි. පේරාදෙණිය විශ්වවිද්‍යාලයට යන්න පුළුවන් අවුරුද්දකින්.”“වෙන්න ඇති. එහේ එහෙමයි. මෙහේ මෙහෙමයි.”“ඒක අසාධාරණයි. අපි කියන්නෙ මේ අසාධාරණ නීතිය ඉවත් කරන්න කියල.”හාමුදුරුවෝ වැඩහුන් අසුනෙන් නැඟී සිටියහ.“මේ කොල්ලන්ට ඕනවෙලා තියෙන්නෙ මා මරාගෙන කන්න. මට බැහැ නීති කඩන්න.”“අනේ හාමුදුරුවනේ, අපට ඔබ වහන්සේ කන්න වුවමනාවක් නැහැ.”“කෝ මෙතන නැද්ද ඔය මාර්ෂල්”හාමුදුරුවෝ කෑ ගැසූහ.මාර්ෂල් කෙනෙක් පැමිණ මහින්ද ගේ අතින් අල්ලා ගති.“යං යං එළියට” මාර්ෂල් කීය.“මෙතන යුක්තියක් නැහැ. කතා කරන්න ඉඩක් නැහැ” කියමින් මහින්ද විශ්වවිද්‍යාලයෙන් පිටතට ආවේ ය.මේ අරගලය රටේ ප්‍රචාරය විය. මේ පිළිබඳව ඇසූ ඩී. ඒ. රාජපක්‍ෂ මන්ත්‍රීතුමා මහත් කම්පාවට පත් වූයේ ය. සිය පුතු ද කැඳවාගෙන පලන්නොරුවේ විමලධම්ම හිමි වැඩ සිටි ආරාමයට ගියේ ය.“මගේ පුතා ගෙන් වෙච්ච වරදට සමාව ඉල්ලන්න ආවෙ“ඩී. ඒ. හිමි පා නමඳිමින් කීය.“මේ ළමයා මන්ත්‍රීතුමාගෙ ළමයෙක් බව මං දැනගෙන හිටියෙ නැහැ” හාමුදුරුවෝ කීහ.“මන්ත්‍රීගෙ ළමයා කියල විශේෂයක් කරන්න ඕන නැහැ. මට ආරංචි වුණා මගේ පුතා හාමුදුරුවන්ට නරක විදියට කතා කළා කියල.”මෙහි ඉතිරි කොටස හෙට</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=n1001131</link>
    <topic>ෆොන්සේකාගේ අවි ගනුදෙනුවේසියලු තොරතුරු හෙළි කරනවා</topic>
    <author>ස්වර්ණා විජේකෝන් හා නුවන් කොඩිකාර</author>
    <content>සරත් ෆොන්සේකා මහතා සිය බෑණා සමග එක්ව සිදුකර ඇති අවි ගනුදෙනු පිළිබඳව දැනට හෙළිදරව් කර ඇති තොරතුරු අසත්‍ය නම් ඒ බව ඔප්පු කරන ලෙසට ෆොන්සේකා මහතාගේ පවුලේ සමීපතම හිතවතකු වන උපුල් ඉලංගම්ගේ මහතා ෆොන්සේකා මහතාට අභියෝග කරයි.ෆොන්සේකා මහතාගේ අවි ගනුදෙනු පිළිබඳ තොරතුරු අසත්‍ය බව ඔහු පවසන්නේ නම් එම ගනුදෙනු පිළිබඳ සියලු තොරතුරු ඕනෑම තැනකට පැමිණ හෙළි කිරීමට තමන් සූදානම් බවද ඉලංගම්ගේ මහතා පවසයි.ෆොන්සේකා මහතාගේ එම ගනුදෙනුවලට අදාළ සියලු ලියකියවිලි ඉදිරිපත් කිරීමට තමන් සූදානම් බවත් ඒ මහතා කියයි. ෆොන්සේකා මහතාගේ පවුලේ හිතවතෙකු වන තමන් අන් අයට වඩා ෆොන්සේකා මහතා පිළිබඳ සියලු තොරතුරු හොඳින් දන්නා බවත් අසත්‍ය ප්‍රකාශ කරමින් ජනතාව මුළා කිරීමට උත්සාහ දරන ෆොන්සේකා මහතා පිළිබඳ සියලු තොරතුරු හෙළිකරන බවත් ඒ මහතා අවධාරණය කරයි.අවි ගනුදෙනු පිළිබඳ තොරතුරු අසත්‍ය බවට ෆොන්සේකා මහතා පවසන්නේ නම් ඔහු කියන ඕනෑම තැනකට පැමිණ පිළිතුරු දීමට තමන් සූදානම් බවත් ඉලංගම්ගේ මහතා සඳහන් කෙළේය.ඒ මහතා මේ බව සඳහන් කළේ කොළඹ ගලදාරි හෝටලයේ ඊයේ (12) පැවැති විශේෂ මාධ්‍ය සාකච්ඡාවකට සහභාගි වෙමිනි. එහිදී වැඩිදුරටත් අදහස් දැක්වූ උපුල් ඉලංගම්ගේ මහතා සඳහන් කෙළේ ෆොන්සේකා මහතා පිළිබඳ සියලු සත්‍ය හෙළි කිරීමට තමන් තීරණය කළේ ප්‍රධාන කරුණු දෙකක් පදනම් කර ගනිමින් බවයි.අසත්‍ය තොරතුරු ප්‍රකාශ කරමින් ජනතාව මුලා කිරීමට ෆොන්සේකා මහතා දරන උත්සාහය හා ඔවුන්ගේ සමාගමේ හවුල්කරුවකු ලෙස වංචනික ලෙස තම අස්සන යොදා ගැනීම යන කරුණු ඒ සඳහා හේතු සාධක වූ බවත් ඒ මහතා කීය.ශ්‍රී ලංකා යුද හමුදාවේ සිංහ රෙජිමේන්තුවේ කපිතාන් වරයකු ලෙස සේවය කර ඇති ඉලංගම්ගේ මහතා හමුදාවෙන් ඉවත්ව අමෙරිකාවේ පදිංචියට ගිය බවත් ඒ මහතා සඳහන් කළේ ය. සරත් ෆොන්සේකා මහතාට හා අනෝමා ෆොන්සේකා මහත්මියට ගී‍්‍රන් කාඩ් පත ලබා ගැනීමට මෙන්ම දරුවන්ගේ පාසල්, අධ්‍යාපන, මුදල් අවශ්‍යතා ඇතුළු සියලු අවශ්‍යතා වෙනුවෙන් ඉලංගම්ගේ මහතා මැදිහත් වූ බවත් හෙළි කළේය.ෆොන්සේකා මහතා හා ඔහුගේ බෑණා එක්ව හයිකොප් සමාගම ඔස්සේ අවි ආයුධ මිලදී ගෙන නොමැති බව සඳහන් කළත් එම සියලු ගනු දෙනු සිදු කළේ ෆොන්සේකා මහතා හා අනෝමා ෆොන්සේකා මහත්මිය ගේ අනු දැනුම ඇතිව බවද ඉලංගම්ගේ මහතා සඳහන් කරයි.එමෙන්ම ෆොන්සේකා මහතාගේ බෑනාගේ හයි කොප් සමාගමේ පාර්ශ්ව කරුවෙකු ලෙස අමෙරිකාවේ පිහිටුවා ඇති බ්‍රිටිෂ් බෝනියෝ ඩිෆෙන්ස් සමාගමේ සභාපති ලෙස වංචනිකව තම නම හා අස්සන ධනුක තිලකරත්න විසින් යොදාගෙන ඇති අතර එයට විරුද්ධව තමන් පොලිස් පැමිණිල්ලක් හා නීතිමය ක්‍රියාමාර්ග සිදු කිරීමද මේ වන විට සිදු කරන බවත් ඒ මහතා සඳහන් කළේ ය.අවුරුදු තිස්පහකට අධික කාලයක් ෆොන්සේකා මහතාගේ පවුලේ සමීපතම හිතවතෙකු ලෙස සිටි තමන්ගේ නම හා අස්සන පවා ව්‍යාජව යොදා ගැනීමට කටයුතු කර ඇති ෆොන්සේකා මහතා රටට හා ජනාධිපති මහින්ද රාජපක්ෂ මහතාට ද්‍රෝහිවීම පිළිබඳව තමන් පුදුම නොවන බවත් ඒ මහතා කීවේය.ෆොන්සේකා මහතාගේ අපේක්‍ෂාව වී ඇත්තේ කෲර ලෙස ජනතාව ගෙන් පළිගැනීම මිස ජනතාවට සේවය කිරීමට නොවන බවත් මතු පිටින් පෙන්වන ස්වරූපයට වඩා ඔහුගේ අභ්‍යන්තරය හාත්පසින්ම වෙනස් බවත් ඒ මහතා වැඩිදුරටත් සඳහන් කළේ ය.ඉදිකිරීම් හා ඉංජිනේරු සේවා ඇමැති රාජිත සේනාරත්න, පාර්ලිමේන්තු මන්ත්‍රී විමල් වීරවංශ මහත්වරු ඇතුළු පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=n1001132</link>
    <topic>ජීවිතයට තර්ජනයක් වුණොත්ෆොන්සේකා වග කිව යුතුයි</topic>
    <author>ස්වර්ණා විජේකෝන් සහ නුවන් කොඩිකාර</author>
    <content>සරත් ෆොන්සේකා මහතා හා ඔහුගේ බෑනා එක්ව සිදුකර ඇති අවි ගනුදෙනු පිළිබඳ තොරතුරු හෙළිකිරීමත් සමඟ තම ජීවිතයට හෝ දේපොළවලට හානියක් සිදුවුවහොත් එහි සම්පූර්ණ වගකීම සරත් ෆොන්සේකා මහතා භාරගත යුතු බව උපුල් ඉලංගම්ගේ මහතා ප්‍රකාශ කරයි.වසර තිස්පහකට අධික කාලයක් පුරා ෆොන්සේකා මහතා පිළිබඳව තමන් හොඳින් දන්නා බවත් ඔහු සෑම කෙනෙකුගෙන්ම පළිගැනීමට උත්සාහ දරන අයෙක් බවත් ඒ මහතා කීවේය.යම්හෙයකින් තම ජීවිතයට තර්ජනයක් ඇතිවුවහොත් එහි සම්පූර්ණ වගකීම ෆොන්සේකා මහතා භාරගත යුතු බවත් ඉලංගම්ගේ මහතා වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=n1001133</link>
    <topic>විවාදයට ඒමට විපක්ෂයටසිකුරාදා තෙක් කල් දෙනවා</topic>
    <author>ස්වර්ණා විජේකෝන් හා නුවන් කොඩිකාර</author>
    <content>සරත් ෆොන්සේකා මහතා හා ඔහුගේ බෑණා එක්ව සිදුකර ඇති අවි ගනුදෙනු පිළිබඳව විවාද කිරීමට සජීවී සංවාදයකට පැමිණීමට ලබන සිකුරාදා තෙක් විපක්ෂයට කල් දෙන බව ජාතික නිදහස් පෙරමුණේ සභාපති පාර්ලිමේන්තු මන්ත්‍රී විමල් වීරවංශ මහතා පවසයි.අවි ගනු දෙනු පිළිබඳව පසුගිය සතියේ පැවැත්වීමට නියමිතව තිබූ සජීවී සංවාදයට සහභාගී වූ එක්සත් ජාතිත පක්ෂය විවිධ හේතු ඉදිරිපත් කරමින් විවාදය මඟ හැරි අතර ඒ ඔස්සේ සත්‍ය තොරතුරු දැන ගැනීමට ජනතාවට ඇති අයිතිිය උදුරාගත් බවත් ඔහු සඳහන් කළේය.සජීවී සංවාදය සඳහා විපක්ෂයෙන් දෙදෙනෙකු සහභාගී කරවාගැනීමට නොහැකි වූවා නොව, විවාදය මඟ හැරීමට එක් උපක්‍රමයක් ලෙස එය උපයෝගී කර ගත් බව වීරවංශ මහතා සඳහන් කෙළේය.කෙසේ වුණද එදා සංවාදයේදී විපක්ෂයේ හිස් වූ පුටුව නියෝජනය කළ යුත්තේ ජනතා විමුක්ති පෙරමුණ බවත් අවි ගනු දෙනු පිළිබඳ සජීවී සංවාදයට සහභාගි වීමට ලබන සිකුරාදා තෙක් විපක්ෂයට කල් දෙන බවත් වීරවංශ මහතා සඳහන් කෙළේය.ඒ මහතා මේ බව සඳහන් කෙළේ කොළඹ ගලදාරි හෝටලයේ ඊයේ (12) පැවැති මාධ්‍ය සාකච්ඡාවට එක් වෙමිනි.මෙම අවස්ථාවට අමාත්‍ය රාජිත සේනාරත්න මහතා ඇතුළු පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=n1001134</link>
    <topic>ෆොන්සේකා උතුරු නැඟෙනහිරදෙමළ නිජ බිම් ලෙස පිළි අරන්</topic>
    <author>අසේල කුරුළුවංශ හා අම්පිටිය සමූහ ජයනාත් පීරිස්</author>
    <content>සරත් ෆොන්සේකා දෙමළ සන්ධානය හා අස්සන් කළ ගිවිසුමත් සමඟ උතුරු නැඟෙනහිර දෙපළාත දෙමළ ජනතාවගේ නිජබිම් ලෙස පිළිගෙන ඇතැයි නව වාමාංශික පෙරමුණේ ජනපතිධූර අපේක්ෂක වික්‍රමබාහු කරුණාරත්න මහතා පැවසී ය.එදා තමන් උතුරු නැඟෙනහිර දෙමළ ජනතාවගේ නිජබිම යැයි පැවසූ විට තමන්ට කොටියා යැයි කී උදවිය සරත් ෆොන්සේකාට අද කියන්නේ කුමක්දැයි ප්‍රශ්න කරන බවද ඒ මහතා කීය.මහනුවර කිරිබත්කුඹුරේ පිහිටි වික්‍රමබාහු කරුණාරත්න මහතාගේ නිවසේදී පෙරේදා (08) පැවති ප්‍රවෘත්ති සාකච්ඡාවකදී ඒ මහතා මේ බව ප්‍රකාශ කෙළේ ය. එහිදී වැඩිදුරටත් කතා කළ කරුණාරත්න මහතා මෙසේ ද කීය.මෙවර ජනපතිවරණයට ඉදිරිපත්ව සිටින ප්‍රධාන අපේක්ෂකයන් දෙදෙනා ඉන්දියාවේ මන් මෝහන් සිං හා ඇමරිකාවේ බරක් ඔබාමා කිව්වොත් නිවැරැදියි. ඉන්දියාව මහින්දට සහාය දෙනකොට අමෙරිකාව ෆොන්සේකා දිනවන්න ක්‍රියාකරනවා.සරත් ෆොන්සේකා දැන් දෙමළ ජනතාවට පොරොන්දු ලැයිස්තුවක් දීලා ඉවරයි. ටී.එන්.ඒ.සංවිධානයේ සහාය ගන්න මෙයා දැන් ගිවිසුම් ගහලා අවසානයි. මේ ගිවිසුම් අස්සන් කිරීමත් සමඟ ජ.වි.පෙ. අනුර දිසානායකගෙත් කට වැහිලා.ත්‍රස්තවාදී සැකකරුවන් නිදහස් කිරීම, අවතැන්වූවන් යළි පදිංචි කිරීම, ස්වයං පාලනයක් ලබාදීම, රැකියා ප්‍රශ්න විසඳීම වැනි පොරොන්දු රැසක් ෆොන්සේකා දෙමළ ජනතාවට ලබා දී තිබෙනවා.මේ අතර නැත්තේ එයා හමුදාවේ සිටියදී එයා අතින් මියගිය මිනිස්සුන්ගේ ජීවිත යළි දෙනවා කියන එක විතරයි.අමෙරිකාව ප්‍රධාන යුරෝපා රටවල් විවෘත ආර්ථික ක්‍රමයේ බලය අනුව බහු ජාතික සමාගම් ශක්තිමත් කරන්න මහින්ද රාජපක්ෂ යොදාගැනීමට උත්සාහ කළත් එය අසාර්ථක වුණා. මේ නිසා එම ජාත්‍යන්තර බලවේග මහින්ද රාජපක්ෂ ගැන කලකිරීමක් ඇතිකර ගත්තා.මහින්ද රාජපක්ෂ තමන්ට අවශ්‍ය ලෙස නම්මවා ගැනීමට නොහැකි නිසා අද අමෙරිකාව ඔවුන්ගේ ඉත්තකු ලෙස සරත් ෆොන්සේකා මැතිවරණයට ඉදිරිපත් කැර තිබෙනවා. සරත් ෆොන්සේකා දැන් එකපාරටම බුදුවරයෙක් වගේ වෙලා.මම බෝම්බ දැම්මේ නැහැ. සුදු කොඩි අරගෙන ආව අයට වෙඩි තිබ්බෙ නැහැ කියලා මෙයා කියන්නේ හරියට යුද්ධෙ නොකළ විදිහටයි. අද මෙයා එහෙම කියන්නේ ඔහු අමෙරිකන් ඉත්තෙකු නිසයි.විධායක ක්‍රමය ජේ.ආර්.ගෙනාවේ. සරත් ෆොන්සේකා කියනවා ඒ ක්‍රමය ඉවත් කරනවා කියලා. මේ විධායක ක්‍රමයේ එක් නිර්මාතෘවරයකු වන රනිල් ද එතන නිසා මම ඔහුගෙන් අහනවා විධායක ජනපති ක්‍රමය අහෝසිකර බහුජාතික සමාගම් සමඟ කරන ගනුදෙනුව නවත්වන්න සූදානම් ද කියලා. මේ අය මේ කතා කියන්නේ ඉදිරි ජනපතිවරණය දිනා ගන්නතුරු පමණයි.අද මහින්ද රාජපක්ෂ යුද්ධයේ නිමාව ගැනත් සංවර්ධනයේ ආරම්භය ගැනත් කතා කරනවා. යුද්ධයේ නිමාව ඇත්ත වුණත් සංවර්ධනය සිදුවන්නේ නාගරික සුළු කොටසකට පමණයි. සාමාන්‍ය ජනතාවට ඉන් අත්වන වාසියක් නැහැ.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=n1001135</link>
    <topic>මාධ්‍යවේදීන්ට තර්ජන කරන අයමමාධ්‍ය නිදහස ගැනත් පාරම්බානවා</topic>
    <author>ධනුෂ්ක ගොඩකුඹුර, භක්ති ධර්මප්‍රිය මෙන්ඩිස් සහ ජගත් ප්‍රේමචන්ද්‍ර අම්බලන්ගොඩ සිට...</author>
    <content>මාධ්‍ය නිදහස පිළිබඳව මහ ඉහළින් කතා කරන අය අද ජනමාධ්‍යවේදීන්ගේ නිවාස වටලන බවට තර්ජන කරමින් සිටිනවා යැයි ජනාධිපති මහින්ද රාජපක්‍ෂ මහතා පැවැසීය.බලය නැතිව මෙසේ තර්ජන කරන්නේ නම් බලය ලැබුණොත් මේ අය කුමක් කරාවිදැයි ජනාධිපතිවරයා ප්‍රශ්න කරයි.උතුරු නැෙඟනහිර එක් කිරීම සඳහා එකඟතාව පළ කෙරී ඇති බව ඒ පුවත්පත මඟින් හෙළිදරව් කර තිබෙන්නේ යැයි පවසන ජනාධිපතිවරයා නිදහස් කරගත් රට යළිත් පාවා දීමට ඉඩ නොතබන බව ද අවධාරණය කරයි.ජනාධිපති මහින්ද රාජපක්‍ෂ මහතා මේ අදහස් පළ කෙළේ අම්බලන්ගොඩ මහජන ක්‍රීඩාංගණයේදී ඊයේ (12) පැවැති ජන රැලියකට එක් වෙමිනි.විධායක බලය භාවිත කරමින් ත්‍රස්තවාදය විනාශ කැර රැක ගත් රට යළිත් කෑලිවලට කැඩීමට කිසිවකුටත් ඉඩ නොතබන බවත් ජනාධිපතිවරයා මෙහිදී අවධාරණය කෙළේය.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=n1001136</link>
    <topic>‘ලංකාදීප’ ජ්‍යෙෂ්ඨ මාධ්‍යවේදිනීදයාසීලී ලියනගේ තනතුරින් ඉල්ලා අස්වේ</topic>
    <author/>
    <content>‘ලංකාදීප’ පුවත්පතේ ජ්‍යෙෂ්ඨ මාධ්‍යවේදිනියක වන දයාසීලි ලියනගේ මහත්මිය සිය තනතුරින් ඊයේ (12) ඉල්ලා අස් වූවාය.දුරකතන ඔස්සේ විටින් විට ලැබෙන තර්ජන නිසා ඇති වූ මානසික පීඩනය ඇය මෙසේ ඉල්ලා අස්වීමට හේතු වී ඇතැයි කියති. දෙමළ ජාතික සන්ධානයේ ආර්. සම්බන්ධන් මහතා කළ ප්‍රකාශයක් පසුගිය ‘ඉරිදා (10) ලංකාදීප’ පුවත්පතේ ඇයගේ නමින් පළ කිරීම මෙසේ තර්ජන එල්ල වීමට හේතු වී ඇත.‘ජෙනරාල් ට දෙමළ සන්ධාන සහාය, අපේ ඉල්ලීම්වලට එකඟ නිසයි’ යනුවෙන් එම පුවත පළ විය. මේ සම්බන්ධයෙන් විපක්‍ෂ නායක රනිල් වික්‍රමසිංහ මහතා ද ප්‍රසිද්ධ රැස්වීමක දී ප්‍රකාශයක් කර තිබේ.සියලු පිළිගත් මාධ්‍ය සම්ප්‍රදායන් උල්ලංඝනය කිරීමකි. එයට පිළිතුරු දීමට අවස්ථාවක් නොමැති වූ විට ආත්ම ගරුත්වය උතුම් කොට සලකා දයාසීලි ලියනගේ මහත්මිය ලංකාදීපයේ තනතුරු වලින් ඉල්ලා අස්වී ඇති බව ඇමැතිවරයා කියයි.</content>
  </post><post>
    <category>NEWSPAPER</category>
    <date>
      <year>2010</year>
      <month>01</month>
      <day>13</day>
    </date>
    <link>http://www.dinamina.lk/2010/01/13/_art.asp?fn=n1001137</link>
    <topic>මගේ නම වංචනිකව යොදා ගෙන ෆොන්සේකා අවි ගනුදෙනු කළා</topic>
    <author>ස්වර්ණා විජෙකෝන් සහ නුවන් කොඩිකාර</author>
    <content>වසර තිස් පහක පමණ කාලයත් සමීපව ඇසුරු කළ ෆොන්සේකා මහතා හා ඔහුගේ පවුලේ අය අමෙරිකාවේදී රැක බලා ගත් තමන්ගේ නමද වංචනික ලෙස යොදා ගනිමින් අවි ගනුදෙණුවකට සම්බන්ධ කර ගෙන ඇතැයි ෆොන්සේකාගේ සමීප හිතුවතෙකු වූ උපුල් ඉලංගම්ගේ මහතා පැවැසීය.තමන්ගේ නම සහ අස්සන හොරට යෙදවූ ඒවා බවද හෙතෙම කීය.කොළඹ ගලදාරී හෝටලයේ ඊයේ (12) පැවැති මාධ්‍ය සාකච්ඡාවේදී ඒ මහතා එසේ ප්‍රකාශ කළේය. මා සිංහ රෙජිමේන්තුවේ හිටපු නිලධාරියෙක්. ඒ වගේම ශ්‍රී ලංකා පුරවැසියෙක් සිංහ රෙජිමේන්තුවෙන් ඉවත් වන විට කපිතාන් තනතුරේ සිටියා.මා දැනට අමෙරිකාවේ ඔක්ලෝහෝමා ප්‍රාන්තයේ පදිංචිව සිටිනවා. පසුගිය දිනවල මාධ්‍යවල හා වෙබ් අඩවිවල මගේ නම නිතර සඳහන් වුණා.සරත් ෆොන්සේකාගේ සහ බෑනාගේ ගනුදෙනු සඳහා මා හවුල් බවට එහි සඳහන් වී තිබුණා. මා වසර 35 ක පමණ කාලයක සිට ෆොන්සේකා මහතා හඳුනනවා. ඔහු සහ අපේ පවුල අතර සමීප සම්බන්ධතාවයක් තිබුණා. ෆොන්සේකා මහතාට එදා මා කතා කළේ සරත් අයියා කියායි.දිනක් ෆොන්සේකා අයියා අපේ තාත්තට කතා කරලා කියා තිබුණා මට ඉන්න තැනකින් කෝල් එකක් ලබාදෙන්න කියලා. මා ඔහුට කතා කළා. එවිට සරත් අයියා මට කීවා අප්සරා දුව අමෙරිකාවේ වොෂින්ටන්වල අක්කගේ ගෙදර ඉන්නේ එහෙදී ප්‍රශ්නයක් වෙලා, ඇයව මා සිටින ස්ථානයකට ගන්න කියලා.අමෙරිකාවේ ප්‍රාන්තයක සිට තවත් ප්‍රාන්තයකට යද්දී ඉල්ලුම්පත් පුරවන්න ඕන. මම ඒ සියල්ල කළා. ඒ අනුව සරත් අයියා අනෝමා අක්කා, අප්සරා, ජම්පි අමෙරිකාවට පැමිණියා. ඒ අයට තිබුණේ ගෙදරට ඇවිත් කලාබීලා විවේක ගන්න එක විතරයි. මා නැවතිලා හිටියේ ස්ටීල් වෝටා නගරයේ යි. සතියකට දින තුනක් මොවුන් හමුවන්න මා පැමිණියා. සාප්පු සවාරි, රාත්‍රී ආහාර ගැනීම් වලට පවා මේ අය එක්කගෙන ගියා.අනෝමා අක්කට වාහන පුරුදු කළේත් මමයි. මට හොඳට මතකයි එක් දිනක් වාහනය පදවන්න උගන්වන වේලේ මම අනෝමා අක්කට කිව්වා දකුණට හරවන්න කියලා. එයා හැරෙව්වේ වමටයි. ඒ අය දැන් වගේමයි.මේ සියලුදෙනා නිවාඩුවට එංගලන්තයට ගියා. නැවත අමෙරිකාවට එන විට ධනූක තිලකරත්න කියන පොඩි බෑනවත් එක්කර ගෙන ආවා. ඔහුට ලංකාවේ ඉන්න ලැබෙන්නේ නැහැ කියලා සරත් අයියා මට කීවා. ගී‍්‍රන්කාඩ් එකට උදව් කරන්න කියලාත් කීවා.වසරකට දෙසැරයක් පමණ සරත් අයියා නිවාඩු ගත කරන්න අමෙරිකාවට ආවා.රනිල් මහතා අගමැති කාලේ ගෝඨාභය මහත්තයා හිටියේ කැලිපෝනියාවේයි. සරත් අයියා ඔහුව හවුවෙන්න ගියා. අමෙරිකාවේ සිටියදී රනිල් මහත්තයා සමඟ දුරකථනයෙන් කතා කළ අවස්ථා ඕන තරම් තිබුණා. දිනක් සරත් අයියා මා සමඟ පැවසුවා මහින්ද රාජපක්ෂ මහතා ජනාධිපති වුණාම තමන්ට හමුදාපතිකම ලැබෙනවා කියලා.සරත් අයියා හමුදාපති වුණාම මම ලංකාවට පැමිණියා. එසේ ඇවිත් සිටි දිනයක අප කතාකර කර ඉද්දී ධනූක කිව්වා තමන්ගේ සමාගමේ සැපයුම් කාලය අවසන් වෙලා කියලා. ඒ මොහොතේම සරත් අයියා දුරකථන ඇමතුමක් දී වසරක් පසු පස දාලා සැපයුම්කරු ලියාපදිංචි කරන්න කියලා.ආයතනය වසර 03 ක් පැරණි වෙන්න ඕන බඩු සැපයුම් කරන්න. බ්‍රිටිස් බෝනියෝ ඩිපෙන්ස්හි ජෝන් මහත්තයගෙන් මේ පිළිබඳ විමසුමට ඔහු කිව්වේ ලියුම එවලා තිබුණේ කාලය වසරකින් පස්සට දාලා කියලායි.සරත් අයියා දැනුවත්වයි මේ සියලු දේ වුණේ. කිසිදු රැකියාවක් නොමැති ධනූක බී. එම්. ඩබ්ලිව්, හමර් වාහන ගත්තා. තමන්ගේ නෝනට ඩොලර් 4000 හෑන්ඩ් බෑග් අරන් දුන්නා. සරත් අයියට මුහුණු දහයක් විතර තියෙනවා. ඔහු හැම මොහොතේම කිව්වේ කිසිදු දෙයකට තමන් සම්බන්ධ බව පෙන්වන්න එපා කියලා. මෙයා ආමි එකේ අයටත් ගෙදර අයටත් කතා කරන්නේ සත්තුන්ට කතා කරනවා වගේ.ජෙනරල් ශාන්ත කෝට්ටගොඩ මහත්තයා සහ සරත් අයියා හොඳම යහළුවෝ. ඒත් ඔහු හමුදාපති වුණාම පුදුම තරහක් තිබුණේ. කොට්ටේගොඩ මහත්තයා ගෙදර යැව්වේ ආරක්ෂාව අයින් කරලා ටොයොටා හයිඑස් එකකින් කියලා සරත් අයියා මා සමඟ පැවසුවා. සරත් අයියා කිරිගරුඬ පිළිමයක් කියලා අනෝමා අක්කා කියනවා.මම දන්න සරත් අයියා නම් අසූචී තවරාගත්ත පුද්ගලයෙක්. හමුදාවේ කෝකියෙකුට සරත් අයියාගේ ගෙදර වැඩට යන්න කිව්වම ඔවුන් රැකියාවෙන් පැනලා යන තත්ත්වයක් තිබුණා. මොහු කෙනෙකුගෙන් පළිගන්නේ අමානුෂික ලෙසයි.කරන්නාගොඩ මහත්තයා සමගත් දැඩි වෛරයක් තිබුණා. දිනක් සරත් අයියා මා සමඟ පැවසුවා කරන්නාගොඩ මහත්තයා ඩිපෙන්ස් මීටීන් එකට තමන්ගේ කාර්යාලය ගාවින් යන්න එන කොට ඔහුගේ ආරක්ෂාව අයින් කරලා තනිවම යැව්වා කියලා.ඒ වගේ තමයි ඔහු තමන් අකමැති අයගෙන් පළි ගත්තේ. ඔහුගේ පවුලට උදව් උපකාර කළ මට මෙහෙම කරාවි කියලා මම හිතුවේ නැහැ.මගේ නම සහ අස්සන ඔවුන්ගේ සමාගම්වලට යොදා තිබුණේ වංචනික ලෙසයි. ඒ කිසිදෙයක් ගැන මම දන්නේ නැහැ. මම පොලීසියට පැමිණිලි කරා නඩුවක් දැම්මා. මේ අය කරුණු දක්වන්න දින 20 ක් ඉල්ලා තිබෙනවා. ඊට හේතුව ජනාධිපතිවරණය අවසන් වෙනකම් කියලා මම දන්නවා.අදින් පස්සේ මගේ ජීවිතවලට හෝ දේපළට තර්ජනයක් පැමිණිය හොත් ෆොන්සේකා මහතා වගකිව යුතු යයිද හෙතෙම කීවේය. ෆොන්සේකා මහතාගේ පවුලේ අවි සමාගම ගැන තොරතුරු ඔහුගේ සමීප හිතවතෙකු වූ උපුල් ඉලංගම්ගේ මහතා ගලදාරී හෝටලයේ පැවැති මාධ්‍ය සාකච්ඡාවකදී හෙළිකළ අයුරු.</content>
  </post></root>