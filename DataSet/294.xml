<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=av14031616</link>
    <topic>වාර්තා පොත අලුතින් ලියූ සංගා</topic>
    <author>ඉඳුනිල් වීරරත්න</author>
    <content>වාර්තා පොත අලුතින් ලියූ සංගාලොව සිටින අති විශිෂ්ටතම පිතිකරුවකු මෙන් ම කඩුලු රකින්නකු ලෙස ටෙස්ට්, එක්දින සහ විස්සයි 20 යන ඕනෑම තරග රටාවක සිය අණසක පතුරවා සිටින්නා ඔහු යැයි පැවසුවහොත් එය අතිශයෝක්තියක් නොවේ.පසුගියදා නිමාවුණු ආසියානු කුසලාන තරගාවලියේ අපරාජිත කණ්ඩායම වුණු ශ්‍රී ලංකාව අවසන් මහා තරගයේ දී හිටපු ආසියානු ශූරයන් වූ පාකිස්ථානය පරදවා ශූරතාව හිමිකර ගත්තේ ආසියාවේ සැබෑ ශූරයන් තමන් බව යළිත් වරක් ලොවට පෙන්වමින්.අවසන් තරගය තෙක් ශ්‍රී ලංකාව රැගෙන ආ එම ජයග්‍රාහී ගමනේ නියමුවා වුණු ඔහු ශ්‍රී ලංකා කණ්ඩායමේ නැංගුරම සේම ලකුණු යන්ත්‍රය ද විය. එසේම පළමු කඩුල්ල දැවී ගිය විට පිටියට පිවිස ජයග්‍රහණය තෙක් ම කණ්ඩායම රැගෙන ගිය මඟ පෙන්වන්නා ද විය.කුමාර් සංගක්කාර නම් සුපිරි පිතිකරුවා අද රසඳුන ‘කෙළිබිමේ තරුව’ වෙයි.ශ්‍රී ලංකාව ශූරතාව දිනූ ආසියානු කුසලාන තරගාවලියේ බංගලාදේශය සමඟ පැවැති තරගයේදී ලකුණු ලකුණු 2 කටත්, අවසන් මහා තරගයේදී කඩුල්ල මුවා කිරීමේ වරදට ලකුණු 0 ටත් දැවී ගිය නමුත් සංගා ඊට පෙර පැවැති තරග 3 දී දැක්වූ දස්කම් නිසාම කණ්ඩායම ජයග්‍රාහී මාවතට පිවිසියේය.තරගාවලිය ආරම්භ කරමින් පෙබරවාරි 25 වැනිදා පාකිස්තානය සමඟ පැවැති තරගයේදී ආරම්භක පිතිකරු කුසල් ජනිත් ලකුණු 14 කට දැවී ගිය විට (මුළු ලකුණු 28 දී) පිටියට පිවිසි සංගා තිරිමාන්න සමඟ එක්ව ශ්‍රී ලංකා කණ්ඩායම ජයග්‍රහණයේ මාවතට ගෙන ආවේය. එහිදී සංගා පන්දු 65 කදී ලකුණු 67 ක් ලබාගත් අතර මුළු ලකුණු 189 දී දැවී යනවිට තිරිමාන්න සමඟ දෙවැනි විකට්ටුව වෙනුවෙන් ඕවර 24. 2 කදී ලකුණු 161 ක සබඳතාවක් ගොඩ නගා තිබිණි. සංගා එහිදී සිය 84 වැනි එක් දින අර්ධ ශතකය වාර්තා කළ අතර ශ්‍රී ලංකාව ලකුණු 12 කින් ජය ගත්තේය.මෙම තරග මාලාවේ සිව්වැනි තරගය මෙන් ම ශ්‍රී ලංකාව සහභාගි වූ දෙවැනි තරගය පෙබරවාරි 28 වැනිදා ඉන්දියාව සමඟ පැවැති අතර මෙය අතිශයින් තීරණාත්මක එකක් විය.එහිදී ශ්‍රී ලංකා නායකයාගේ ඇරයුමෙන් පළමුව පන්දුවට පහරදුන් ඉන්දීය කණ්ඩායම කඩුලු 9 කට ලකුණු 264 ක් රැස් කළේය. ලකුණු 265 ක ඉලක්කයක් හඹාගිය ශ්‍රී ලංකා ඉනිමේ පළමු කඩුල්ල ලෙස පිටියට පිවිසි සංගා අටවැනි කඩුල්ල ලෙස දැවී යනතෙක් පන්දුවට පහර දෙමින් ශ්‍රී ලංකා කණ්ඩායම ජයග්‍රහණය කරා රැගෙන ගිය අතර, එහිදී ඔහු ලකුණු 103 ක් රැස් කළේය. එම ශතකය ඔහුගේ 18 වැනි එක්දින ශකකය මෙන් ම ආසියානු කුසලාන තරගාවලි‍යේදී ඔහු රැස් කළ සිව්වැනි ශතකය ද විය. පන්දු 84 කදී හතරේ පහර 12 ක් සහ එක් 6 පහරක් එම ඉනිමට ඇතුළත් විය. ශ්‍රී ලංකා කණ්ඩායම එම තරගය කඩුලු 2 කින් ජය ගත්තේය.මෙම තරගාවලියේ පෙරළිකාර කණ්ඩායම ලෙසින් කාගේත් කතා බහට ලක්වුණු ඇ‍ෆ්ගනිස්ථානය සමඟ පසුගිය 03 වැනිදා පැවැති තරගයේ දී යළිත් සිය ඉවසිලිවන්ත විශිෂ්ට පිති හරඹය තුළින් ශ්‍රී ලංකාව ජයග්‍රහණය කරා රැගෙන ගිය සංගා හත‍ෙර් පහර 6 ක් සහ එක් හයේ පහරක් සමඟ පන්දු 102 කදී ලකුණු 76 ක් ලැබීය.ආරම්භක පිතිකරු තිරිමාන්න ලකුණු 5 කට දැවී ගිය පසු පිටියට පිවිසි සංගා යළිත් සිය වගකීම කණ්ඩායමට ඉටු කරමින් කුසල් ජනිත් සමඟ 2 වැනි කඩුල්ලට ලකුණු 36 ක් ද, මහේල සමඟ 3 වැනි කඩුල්ලට ලකුණු 33 ක්ද, චන්දිමාල් සමඟ 4 වැනි කඩුල්ලට ලකුණු 74 ක් ද ලෙස කඩුලු අතර සබඳතාවක් පවත්වා ගනිමින් ශ්‍රී ලංකාවට ලකුණු 129 ක ජයක් අත් කර දීමට සමත් විය.අවසන් තරග දෙකේ දී ලකුණු අතරට ඒමට නොහැකි වීමෙන් තරගාවලියේ වැඩිම ලකුණු ලාභියා වීමට නොහැකි වුණද සංගා මෙම තරගාවලියේ දී රැස්කර ගත් ලකුණු ගණන 248 ක්.ආසියානු කුසලාන තරගාවලි ඉතිහාසයේ මෙතෙක් වැඩිම ලකුණු ලාභියා ලෙසින් ඉදිරියෙන් ම සිටින්නේ ලොව සුපිරි පිතිකරුවකු මෙන් ම වත්මන් ක්‍රිකට් තේරීම් කමිටු සභාපති සනත් ජයසූරියයි. ඔහු 1990 සිට 2008 දක්වා තරග 25 කදී ඉනිම් 24 ක් ක්‍රීඩා කර ලකුණු 1220 ක් රැස් කර ගෙන තිබේ. ශතක 6 ක් අර්ධ ශතක 3 සමඟ 102.52 වැනි ඉහළ පහරදීමේ වේගයක් ඊට ඇතුළත් වෙයි. ඉන්පසු දෙවැනි තැනට පත්ව සිටින්නේ කුමාර් සංගක්කාරයි. ඔහු 2004 සිට 2014 දක්වා තරග 24 කදී ඉනිම් 23 ක් ක්‍රීඩා කර ලකුණු 1075 ක් රැස්කරගෙන තිබේ. ඊට ශතක 4 ක් අර්ධ ශතක 8 ක් ඇතුළත් වන අතර පහර දීමේ වේගය 84.51 කි. මෙම ලයිස්තුවේ 3 සහ 4 ස්ථාන පිළිවෙළින් සචින් ටෙන්ඩුල්කාට සහ අර්ජුන රණතුංගට හිමිවන අතර 5 වැනි ස්ථානයේ මහේල ජයවර්ධන සිටී. ඔහු තරග 28 කදී රැස්කර ගෙන ඇති ලකුණු 674 කි.ආසියානු කුසලාන තරග මාලාවේ තරගාවලියක වැඩිම ලකුණු ලාභීන්ගේ ලයිස්තුව දෙස බැලීමේදී ද ඉදිරියෙන් ම සිටින්නේ සනත් ජයසූරියයි. ජයසූරිය එක් තරගාවලියක් තුළ (2008) තරග 5 කදී ශතක 02 ක් අර්ථ ශතක 01 ක් සමඟ ලකුණු 378 ක් රැස්කරගෙන ඇති අතර ඉන්පසු සුරේෂ් රයිනා තරග 6 ලකුණු 372, විරාත් කෝලි තරග 3 ලකුණු 357, ෂෙවාග් තරග 5 ලකුණු 348 ලෙස පිළිවෙළින් සිටී. මෙයින් දැනට ක්‍රීඩා කරන්නේ විරාත් කෝලි පමණක් වන අතර කුමාර් සංගක්කාර 5 වැනි තැන ලබා සිටින්නේ තරග 6 කදී ඉනිම් 6 ක් ක්‍රීඩා කරමින් ලකුණු 345 ක් රැස් කර ගනිමිනි. ඊට ශතක 3 ක් ඇතුළත් වෙයි.එය දැනට ක්‍රීඩා කරමින් සිටින ශ්‍රී ලංකා ක්‍රීඩකයකු ආසියානු තරගාවලියකදී ලබා ඇති ඉහළම ලකුණු ගණනයි.මෙම ආසියානු කුසලාන තරගාවලියට පෙර ශ්‍රී ලංකා කණ්ඩායම බංගලාදේශය සමඟ ටෙස්ට් තරග 2 ක්, එක්දින තරග 5 ක් සහ විස්සයි 20 තරග 2 ක් ක්‍රීඩා කළ අතර, එහිදී ද සංගා සුපිරි දස්කම් දැක්වීමට සමත්වූයේ වාර්තා පොතට එක් වෙමින්.ශ්‍රී ලංකාව සහ බංගලාදේශය අතර චිතගොං හිදී පැවැති දෙවැනි ටෙස්ට් ක්‍රිකට් තරගයේ දෙවැනි දිනය වූ පෙබරවාරි 05 වැනිදා වාර්තා පිට වාර්තා පිහිට වූ සංගා පළමු ඉනිමේ දී ලකුණු 319 ක් රැස් කළේය. එය සංගක්කාරගේ ටෙස්ට් ක්‍රිකට් දිවියේ මංගල ත්‍රිත්ව ශතකය විය. හතරේ පහර 32 ක් සහ හයේ පහර 8 ක් එල්ල කරමින් ලබාගත් මෙම ලකුණු 319 ලබා ගැනීමට සංගා පන්දු 482 කට මුහුණ දී තිබිණි.ශ්‍රී ලංකාව වෙනුවෙන් ත්‍රිත්ව ශතකයක් වාර්තා කළ තෙවැනි ක්‍රීඩකයා ලෙස සංගා වාර්තා පොතට එක්වුණු අතර මීට පෙර සනත් ජයසූරිය සහ මහේල ජයවර්ධන ත්‍රිත්ව ශතක වාර්තා කළ අනෙක් ක්‍රීඩකයින් දෙදෙනායි.එම සුපිරි ඉනිමත් සමඟ සංගක්කාර සිය ටෙස්ට් දිවියේ ලකුණු එකොළොස් දහස (11,000) සීමාව පසු කිරීමට සමත්වුණු අතර, එම දස්කම කළ ලොව 9 වැනි ක්‍රීඩකයා ලෙස ද, ශ්‍රී ලංකාවේ තෙවැනි ක්‍රීඩකයා ලෙස ද වාර්තා පොතට ඇතුළත් විය.ලොව සුපිරිම පිතිකරුවන් සියල්ලම අභිබවා යමින් ලෝකයේ ලකුණු 11,000 සීමාව වේගයෙන් ම පසුකළ පිතිකරුවා ලෙස වාර්තා පොතේ සිය නම ඉහළින් ම ලියූ සංගා ඒ සඳහා තරග 122 කට ක්‍රීඩා කර තිබිණි.මෙම ඉනිමේදී සංගා ලොව ද්විත්ව ශතක ලාභීන්ගේ ලැයිස්තුවේ දෙවැනි ස්ථානයට පැමිණි අතර ඔහු රැස්කර ඇති ද්විත්ව ශතක සංඛ්‍යාව 09 ක් වෙයි. සංගාට ඉහළින් සිටින්නේ ටෙස්ට් ද්විත්ව ශතක 12 ක් ලබාගත් ශ්‍රීමත් ඩොන් බ්‍රැඩ්මන් වන අතර, පසුපසින් සිටින්නේ ද්විත්ව ශතක 09 ක් ලබාගත් බ්‍රයන් ලාරායි.මේ අනුව දැනට ක්‍රීඩා කරන ක්‍රීඩකයින් අතරින් ඉහළින් ම සිටිමින් සංගා ශ්‍රී ලංකා මාතාවට ආඩම්බරයක් වී සිටී.මෙම ඉනිමේදී සංගා ටෙස්ට් ඉනිමකදී වැඩිම හයේ පහර සංඛ්‍යාවක් එල්ල කළ (හයේ පහර 8) ශ්‍රී ලාංකේය පිතිකරුවා බවට පත් වූ අතර, මීට පෙර එම දස්කම කර තිබුණේ සනත් ජයසූරියයි. ඔහු එක් ඉනිමක එල්ල කර තිබුණේ හයේ පහර 6 කි. ‍‍එසේම මෙම තරගයේ දෙවැනි ඉනිමේදී ශතකයක් (105) ලබාගත් සංගා ටෙස්ට් තරගයකදී ත්‍රිත්ව ශතකයක් සහ ශතකයක් ලබා ගත් ලොව දෙවැන්නා බවට පත්විය. මිනිත්තු 176 ක් කඩුල්ලේ රැඳී සිටිමින් පන්දු 144 කදී හතරේ පහර 11 ක් සහ හයේ පහර 2 ක් සමඟ එම ශතකය රැස් කළේය. 2000 වසරේ ජූලි 20 - 23 දක්වා පැවැති ටෙස්ට් තරගයේදී දකුණු අප්‍රිකාවට එරෙහිව ටෙස්ට් වරම් ලබාගත් සංගා, මේ දක්වා සහභාගි වී ඇති තරග සංඛ්‍යාව 122 කි. එහිදී ඉනිම් 209 කදී නොදැවීම් 17 ක් සමඟ ලකුණු 11151 ඇති අතර ඊට ශතක 35 සහ අර්ධ ශතක 45 ක් ඇතුළත් වෙයි. ඉනිමක සාමාන්‍ය 58.07 කි. ප්‍රහාරක වේගය 54.24 කි.2000 වසරේ ජූලි 05 වැනිදා පාකිස්තානයට එරෙහිව එක්දින වරම් ලබාගත් ඔහු මේ වන විට තරග 369 කට ක්‍රීඩා කර ඉනිම් 346 කදී ශතක 18 ක් අර්ධ ශතක 85 සමඟ ලකුණු 12500 රැස්කර ගෙන තිබේ. ප්‍රහාරක වේගය 40.45 කි.විස්සයි විස්ස පිටියේ පෙරළිකාර ක්‍රීඩකයකු වන සංගා 2006 ජුනි 05 වැනිදා එංගලන්තයට එරෙහිව තරග වදිමින් විස්සයි විස්ස වරම් ලබාගත් අතර මේ දක්වා තරග 50 කට ක්‍රීඩා කර ඉනිම් 48 කදී අර්ධ ශතක 7 ක් සමඟ රැස්කර ගෙන ඇති ලකුණු 1311 කි.අත්දැකීමෙන්, හැකියාවෙන් මෙන් ම නිහතමානීත්වයෙන් යුතුව ක්‍රිකට් පිටියේ ලොව සෑම කෙනකුගේ ම ආදරය දිනා සිටින මේ සුපිරි ක්‍රීඩකයා ලක්මවට ආඩම්බරයකි.අදින් (16) ආරම්භ වන විස්සයි 20 ලෝක කුසලාන තරගාවලියට තරග වදින අනුශූරයින් වන ශ්‍රී ලංකා කණ්ඩායමට යෝධ ශක්තියක් වන සංගා ලබන 22 වැනිදා දකුණු අප්‍රිකාවට එරෙහිව ශ්‍රී ලංකාව තරග වදින පළමු තරගයේදී ම යළිත් දස්කම් දක්වනු දැකීම ක්‍රීඩා ලෝලී අප සැමගේ ම බලාපොරොත්තුවයි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=av14031617</link>
    <topic>'සක්විති රාවණා'හි හනුමන්තා</topic>
    <author>තුෂාරි නේරංජා</author>
    <content>'සක්විති රාවණා'හි හනුමන්තාජිනදාස නිවිතිගල“පොම්බුලේ මගේ පොම්බුලේ තාරාදේවී පොම්බුලේ...” මේ ගීතය සවන වැකෙන ඕනෑම කෙනෙකුට මතක් වන්නේ, අරිසෙන් අහුබුදුවන් රචනා කොට නිෂ්පාදනය කළ ‘සක්විති රාවණා’ වේදිකා නාට්‍යයයි. මේ ගීතය බොහෝ දෙනා අතර ජනප්‍රිය ගීතයක් බවට පත්වූයේ මෙය ගායනා කරමින් නර්තනයේ යෙදෙන හනුමන්තා නිසයි. ‘සක්විති රාවණා’ හි ‘හනුමන්තා’ සැබෑ ලොවේදී ජිනදාස නිවිතිගල යි. ජිනදාස ඔහුගේ කලා දිවියේ තොරතුරු සමඟ ‘සක්විති රාවණා’ ගැනත් කතා බහ ක‍ළා.“මට මතකයි, අරිසෙන් අහුබුදු ශූරීන් ‘සක්විති රාවණා’ නාට්‍යය රචනා කොට නළු නිළියන් තෝරමින් හිටියා‍. හනුමන්තාගේ චරිතයට නළුවෙක් නැතුව එතුමා අපහසුතාවයට පත්ව සිටියා. වඳුරකුගේ චරිතය රඟපාන්නට බොහෝ දෙනා අකැමැති වී තිබුණා. මට හනුමා වන්නම ඉතා හොඳින් ම නටන්න පුළුවන්කම තිබුණා. මේ බව අරිසෙන් අහුබුදුවන් දැන ගෙන මා සොයා තිබෙනවා. මේ ආරංචිය ලද සැණින් මම එතුමා සොයාගෙන‍ ගියා. මොරටුවේ සර්වෝදය ශාලාවේදී ‘සක්විති රාවණා’ මුහුරත් උලෙළ තිබුණා. එහිදී සුබ මොහොතින් දෙබස් කියලා හනුමාගේ වාරය ආ විට ‍මම හනුමකුගේ ගමන් විලාසය දක්වා පොඩි කරණමක් ගසා දෙබස් කොටසක් කිව්වා.” අහුබුදුවන් ඉතාම සතුටින් මගේ දෑතම අල්ලාගෙන “දැන්නම් සක්විති රාවණා කළා හා සමානයි” කියා පැවසුවා මට අද වගේ මතකයි. පසුව මසක් ඇතුළත ‘සක්විති රාවණා’ නාට්‍යය වේදිකාගත කරන්නට අරිසෙන් අහුබුදු ශූරීන් සමත් වුණා. ඇත්තටම ඒ ‍ඉතිහාසය ඉතාම රසවත්.නො. 1, අලුත් පින්කන්ද, උඩ කරවිට ජිනදාස නිවිතිගලගේ ලිපිනයයි.මට විතරක් උරුම කඳුළු බිඳු... විදව ගන්න බැරි වුණත්... එක හිතකින් කෙරුව සෙනෙහසට ළං වෙන්න බෑ කාටවත්... )මේ දිනවල ගුවන් විදුලි නාළිකා ඔස්සේ ශ්‍රවණය වන මේ ගීතයට ලොකු පොඩි භේදයකින් තොරව කවුරුත් ඉතා හොඳ ප්‍රතිචාර දක්වනවා. යෞවන යෞවනියන් අතර ජනප්‍රියත්වයට පත්ව තිබෙන මේ ගීතය ගායනා කරන්නේ නව පරපුර නියෝජනය කරන ගායකයෙක්්‍. ඔහු උදේශ් මධුශංක. උදේශ් ඔහුගේ පළමු ගීතයෙන් ම රසිකයන් අතරට පැමිණීමට භාග්‍යය උදාකර ගත්තා. ඒ ගැන උදේශ් අපිත් එක්ක කතා බහ කළා.“මම පාසල් අධ්‍යාපනය ලැබුවේ ගම්/ රාජසිංහ විද්‍යාලයෙන්. පසුව කැලණිය ධර්මාලෝක විද්‍යාලයෙන් උසස් පෙළ හැදෑරුවා. ගායනයට, සංගීත භාණ්ඩ වාදනයට කුඩා කල සිට ම දක්ෂතාවයක් මා තුළ තිබුණා. පාසල් අධ්‍යාපනය කටයුතු නිමාවෙනවාත් සමඟම සංගීතයට මගේ ඇති හැකියාවෙන් උපරිම ප්‍රයෝජන ගත යුතුයි කියා මම හිතුවා. ඒ අනුව මට හේෂාන් ගමගේ යටතේ සංගීතය පිළිබඳ ප්‍රායෝගික පාඨමාලාවක් හදාරන අතරම ගායනය ඔස්සේ ද ඉදිරියට යන්නට අවස්ථාව ලැබුණා. “මගෙ ආදරේ” නමින් මගේ පළමු සංයුක්ත ගී තැටිය එළිදැක්වූවා. මේ දවස්වල “මට විතරක්්‍” නමින් දෙවන සංයුක්ත ගීත තැටිය මම එළිදක්වා තිබෙනවා.“එහි “මට විතරක් උරුම කඳුළු බිඳු ගීතය අන්තර්ගත වෙනවා‍. සංගීත කලාවේ මෙවන් ගමනක් ඒමට මගේ දෙමවුපියන්ගෙන්, ගුරුවරුන්ගෙන් ලැබුණු සහයෝගයට හුඟක් ස්තුති කරනවා. තව තවත් ගායනා ක්ෂේත්‍රයේ ඉදිරියට යාමට මම බලාපොරොත්තු වෙනවා.‍26/ඒ, කිරිල්ලවල, කඩවත උදේශ් ගේ ලිපිනයයි.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=av14031618</link>
    <topic>මෙගා ටෙලිනාට්‍යකරුවනි! තොප්පිය හරි නම් දාගන්න</topic>
    <author>තුෂාරි නේරංජා වික්‍රමසිංහ</author>
    <content>මෙගා ටෙලිනාට්‍යකරුවනි! තොප්පිය හරි නම් දාගන්නදමින්ද මඩවලහිනායන්න කියලා හිතාගෙන රඟපාන, ඒත් මළාට මිනිස්සු හිනස්සන්න බැරි නළු නිළියන් ටිකක් අතර මඟින් දාලා ගියපු නාට්‍යයක ඉතිරි කොටේ අදින රචකයෙක්, නන්නත්තාර වුණු අරික්කාල් නාට්‍යයකට මෙගා සත්කාරය දෙන අධ්‍යක්ෂවරයෙක්. ජීවිතයේ යථාර්ථයයි, ෂූටිනුයි පැටළුණු ටී බෝයි කෙනෙක්... මෙගා නාට්‍ය මැද බඩී ජීවිත ගෙවන අපේ කතාවයි මෙගා... එන්න අපි අපි දෙසම බලමු.මේ විදිහට ඔබ සැමට ආරාධනා කරන්නෙ ‘මෙගා’ ටෙලිනාට්‍යයේ අධ්‍යක්ෂ දමින්ද මඩවලයි. මේ කාර්යයට දමින්ද වගේම තවත් හුඟ ‍ෙදනෙක් දායක වුණා. හැමෝම එකතු වෙලා හදපු මේ ටෙලිනාට්‍යය ගැන අපි දමින්දත් එක්කම කතාබහ කළා.* ‘මෙගා’ වැනි ටෙලිනාට්‍යයක් ඔබ නිර්මාණය කරන්න හිතුවේ ඇයි?හේතුව අද අපේ ටෙලි නාට්‍ය හුඟක් පිරිහී තිබීමයි. හොඳ ටෙලි නාට්‍ය නිර්මාණය වෙන එක අඩුවෙලා තිබෙනවා. හොඳ ටෙලිනාට්‍යවලට අනුග්‍රාහකයින් මෙන්ම රූපවාහිනී නාළිකාවල අවස්ථාත් අඩු වී තිබෙනවා. අද අරුතක් නැතිව පෙන්වන ටෙලිනාට්‍ය රැසක් නිර්මාණය වී විකාශය වෙනවා. ‍ෙම් හිස් ටෙලිනාට්‍යවලින් හුඟාක් වෙලාවට රසිකයන්ගේ පරිකල්පනය, හිතන දේවල් මොට කරනවා. මේ අවරගණයේ ටෙලිනාට්‍යවලින් කිසිම වැඩකට නැති අනවශ්‍ය දේ මිනිසුන්ගේ ඔළුවට දමනවා. මෙහි සැබෑ තත්ත්වය පෙන්වා දීමට තමයි ‘මෙගා’ නමින් මේ ටෙලිනාට්‍යය නිර්මාණය කරන්නට මම හිතුවේ.* ඔබේ ‘මෙගා’ නාට්‍ය ඔස්සේ සමස්ත මෙගා නාට්‍ය කලාවම අපහසුතාවයට පත් වෙනවා නේද?කිසිසේත්ම නැහැ. මට අවශ්‍ය වුණේ අවරගණයේ ටෙලිනාට්‍ය නිර්මාණය කරන හැටි පෙන්වන්න මිසක් එම ටෙලිනාට්‍ය හෝ ඒවා නිර්මාණය කරන අය අපහසුතාවයට ලක්කරන්නට නොවෙයි. ‘මෙගා’ නම ම‍ෙග් ටෙලිනාට්‍යයට තිබ්බට සමස්ත මෙගා නාට්‍ය කලාවට පොදු දෙයක් නෙමෙයි මෙයින් කතා කරන්නේ. මේ වන විට ටෙලිනාට්‍ය හා සිනමාව යන කලාංග තුළ විශාල වශයෙන් සිදුවෙන බාල අවරගණයේ ‍නිර්මාණ මිනිසුන්ට පෙන්වීම පිළිබඳ උපහාසයට ලක්කිරීමයි මෙමඟින් සිදුවන්නේ.* මේ වන විට ‘මෙගා’ ටෙලිනාට්‍යය විකාශය වෙනවා නේද?ඔව්. සෑම ඉරිදා දිනකම රාත්‍රි 9.00ට ස්වර්ණවාහිනිය ඔස්සේ මෙය විකාශය වෙනවා.* අද ටෙලිනාට්‍ය‍යක් නිර්මාණය වන්නේ අදාළ රූපවාහිනී නාළිකාවට අවශ්‍ය විදිහට ද?මෙහෙමයි, අද රූපවාහිනී නාළිකාවලින් අධ්‍යක්ෂවරුන්ට කතාකරලා කියනවා ඔවුන්ට අවශ්‍ය විදිහට නාට්‍යයක් අධ්‍යක්ෂණය කර දෙන්න කියලා. එවැනි නාට්‍ය ජනප්‍රිය වූ පළියට හොඳ නිර්මාණ කියල මම නම් හිතන්නේ නැහැ. මටත් එවැනි ආරාධනා ලැබුණා. නමුත් මම එවැනි නිර්මාණවලට මගේ දායකත්වය ලබාදෙන්න අකමැතියි.* ‘මෙගා’ ප්‍රහසන ගණයට වැටෙන නාට්‍යයක්ද?‘මෙගා’ ටෙලිනාට්‍යය සාමාන්‍යයෙන් බලන විට හිනා යන නාට්‍යයක් නෙමෙයි. බලන්නන් වාලේ බැලුවට හිනායන්නේ නැහැ. මෙය බලලා එහි නියම අර්ථය වටහාගත් විටයි හිනායන්නේ. නරඹල හිනා වෙනවාට වඩා එහි අර්ථය වටහා ගැනීමයි ‍ප්‍රේක්ෂකයා‍ට වැදගත් වන්නේ.* ‘මෙගා'ට මේ වන විට ලැබෙන ප්‍රේක්ෂක ප්‍රතිචාර කොහොමද?මේ වන විට ලැබෙන ප්‍රතිචාරවලට අනුව නම් මේ නාට්‍යය ඉතාම හොඳින් රස විඳිනවා. මඟතොට හමුවන ප්‍රේක්ෂකයින් ඒ බව තහවුරු කරනවා. මෙගා ටෙලිනාට්‍ය නිර්මාණය කරන අය මෙයට විරුද්ධවත් කතා කරනවා. වැඩක් කරපුවම හොඳ වගේම නරකත් අහන්න සිද්ධ වෙනවා. තොප්පිය හරි නම් එය කැමැති කෙනෙක්ට දාගන්න පුළුවන්. ඒ වුණත් මෙගා නාට්‍ය කරන අය පවා මෙය රසවිඳලා මට කතා කරනවා.* දමින්ද ඩී.මඩවල ගැනත් පුංචි හැඳින්වීමක් කරන්න?මම ඉගෙනුම ලැබුවේ නුගේගොඩ ශාන්ත ජෝන් විදුහලෙන්. වසර විසි දෙකක් පුරා කලා ක්ෂේත්‍රයේ ප්‍රවීණ අධ්‍යක්ෂවරුන් යටතේ සහාය අධ්‍යක්ෂණයෙන් දායක වුණා. චිත්‍රපට 36ක සහාය අධ්‍යක්ෂණ කටයුතු සිදුකර තිබෙනවා.මේ වන විට කැලණිය විශ්වවිද්‍යාලය, ශ්‍රී ලංකා රූපවාහිනී අභ්‍යාස ආයතනය, ශ්‍රී ලංකා පදනම යන ස්ථානයන්හි බාහිර කථිකාචාර්යවරයකු ලෙස මගේ දායකත්වය මම ලබා දෙනවා.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=av14031619</link>
    <topic>ගුවන් යානා  කම්හලක නිපදවුණු මෝටර් රථය</topic>
    <author>වසන්ත ජයසිංහආරච්චි</author>
    <content>ගුවන් යානා  කම්හලක නිපදවුණු මෝටර් රථයහැමදාමත් වගේ මෝටර් රථ ඉතිහාසය ගැන හාරා අවුස්සද්දී අපිට වැඩි හරියක් ම යන්න වෙන්නේ ජපානය පැත්තට. ජපානය කියන්නේ කාර්මික අතින් මෙන් ම තාක්ෂණික අංශයෙනුත් ලෝකයේ ඉහළින් ම ඉන්න රටක් කියලා අද ලොකු කුඩා කවුරුත් දන්නවා. ඒ නිසා අපි මෙදා පාර රිය අංගණය පැත්තේ ආවේ ලෝකයේ කා අතරත් ජනප්‍රිය වුණු මෝටර් රථයක් ගැන වටින් ගොඩින් විපරම් කරන්න. ඒ තමයි ‘සුබාරු’ මෝටර් රථය. සුබාරු මෝටර් රථය ජපානයේ නිර්මාණය වෙන්න කලින් අපිට යන්න වෙන්නේ 1915 වර්ෂයට.ජපානය 1915 දී ගුවන් යානා පර්යේෂණාගාරයක් ආරම්භ කරන්නේ ගොඩබිම විතරක් නෙමෙයි. ගුවන ද ජය ගන්නා බලාපොරොත්තුවෙන්. ඒ නිසා ම 1932 දී එය වැඩි දියුණු වෙමින් ‘නකජිමා ගුවන් යානා’ නිෂ්පාදනාගාරය බවට ඔවුන් එය පත් කරගන්නවා. එහෙත් එහි නිෂ්පාදනය වුණේ අධි‍සුඛෝපභෝගී ගුවන් යානා නොව ප්‍රාථමික මට්ටමේ ගුවන් යානා කියන එකක් ඔබට කියන්නම ඕන. ඒත් දෙවැනි ලෝක යුද්ධයෙන් පස්සේ ඔවුන් මේ කර්මාන්තයේ නාමික වෙනසක් ද ඇති කරමින් පරිපාලනයේ ද වෙනස්කම් කීපයක්ම සිදුකරන්න ගත්තේ කර්මාන්තයට අවශ්‍ය දියුණුව අපේක්ෂා කරමින්. ඒ නිසාම ප්‍රධාන පරිපාලන නිලධාරියකු ලෙස ‘ඔඩියා පූජි කොග්යෝ’ එක්වෙන්නේ වෙනස්කම් රැසක් මේ කර්මාන්තයේ සිදුකිරීමේ අරමුණින්.ඔහු මේ දැවැන්ත ගුවන්යානා කර්මාන්තය කුඩා කර්මාන්ත 12 ක් විදිහට වෙන් කරන්නේ තව තවත් නිෂ්පාදන ජපානයට එක් කිරීමේ අරමුණින්. අන්න එහි එක් ප්‍රතිඵලයක් වූයේ ඔඩියාට අලුත් ම පන්නයේ මෝටර් රථයක් නිෂ්පාදනය කිරීමේ අදහසක් ඇතිවීමයි. එය යථාර්ථයක් බවට පත් කරමින් ඔවුන් ඒ මෝටර් රථය ජපානයට හඳුන්වා දුන්නේ සුබාරු නමින්. සුබාරු නම ගැනත් බොහෝ දෙනෙක් විවිධ මත පතුරන අතරේ ජපානය සුබාරු නමේ තේරුම් විදිහට ලෝකයා ඉදිරියට ඉදිරිපත් කළේ ‘තමන්ගේ හදවත වගේ රැක බලා ගනිමු’ යන අදහසයි.ඒ සමඟම ඔවුන් නිර්මාණය කරන සුබාරු මෝටර් රථය 1500cc කාණ්ඩයට ඇතුළත් වුණා වගේ ම ආරම්භයේදීම මෝටර් රථ 20 ක් නිෂ්පාදනය කළා. මේ ආරම්භයත් එක්ක 1954 සිට 2008 දක්වා සුබාරු 1500cc මෝටර් රථ විශාල ප්‍රමාණයක් ජපානයේ නිෂ්පාදනය කළේ ලෝකයේ අනෙකුත් රටවලින් දැවැන්ත ඉල්ලුමක් මේ මෝටර් රථයට තිබුණු නිසයි‍. මේ තාක්ෂණික සොයාගැනීම එක්ක සුබාරු මෝටර් රථයට තව තවත් අංගෝපාංග ඔවුන් හඳුන්වා දෙන්නත් උත්සාහ කළා.1965 සුබාරු මෝටර් රථයට බොක්ස් එංජිමක් නිර්මාණය වෙන්නේ එක් සොයා ගැනීමක් විදිහටයි. ඊට පසු තවත් සුබාරු මෝටර් රථ ජපනුන් ලෝකයට හඳුන්වා දෙන්න ගත්තා. 1978 Alcyone, 1985 දී Legacy, 1993 දී Impreza, 1997 forester, 2005 Tribeca 2008 Brz වැනි මෝටර් රථ නිෂ්පාදනය කරන්නේ එහි සොයාගැනීම්වල ප්‍රතිඵලයක් විදිහටයි.මෙන්න මේ ජනප්‍රියත්වයත් එක්කම 1968 දී ඇමෙරිකා එක්සත් ජනපද වෙළෙඳ පළට ද සුබාරු මෝටර් රථ අලෙවි වෙන්න ගන්නවා වගේ ම සුබාරු මෝටර් රථ කාර්යාලයක්ද ඔවුන් ආරම්භ කරනවා. සුබාරු මෝටර් රථ කර්මාන්තය 1989 දී තවත් එක් පියවරක් ඉදිරියට තබමින් ඉසුසු ආයතන‍යත් සමඟ එක්ව සුබාරු ඉසුසු ඔටෝ මෝටර් රථ කර්මාන්ත ශාලාවක් ආරම්භ කරන්නේ තව තවත් නවීන තාක්ෂණය මෝටර් රථ සඳහා ලබාදීමේ අරමුණින්.ඒ හරහා නිෂ්පාදනය වුණු ‘සුබාරු ලෙජසි ඉසුසු රෝඩියෝ’ මෝටර් රථ වෙළෙඳ පොළට එන්නේ නැවුම් මුහුණුවරකුත් එක්ක. ඒත් ඒ දීගෙට වැඩි කාලයක් ආයුෂ නොතිබුණු අතර 2001 දී ඉසුසු කොටස් සුබාරු මෝටර් රථ සමාගමට නැවත ඔවුන් පවරනවා.‍ ඉන්පසු කැනඩාව, පිලිපීනය වැනි ලෝකයේ අනෙකුත් රටවලට ද සුබාරු මෝටර් රථ අලෙවි වන අතර ජනප්‍රිය මෝටර් රථ කණ්ඩායමට සුබාරු නාමය ‍ඇතුළත් වෙන්නේ ඉතාම ඉක්මනින්.මේ සියල්ල අතරදීම සුබාරු මෝටර් රථය රථ ධාවන තරගාවලි සඳහා ද පෙ‍ලඹෙන්නේ ඒ සඳහා ම නිර්මාණය වුණු මෝටර් රථයක් නිෂ්පාදනය කරමින්. ‘සුබාරු ඉම්ප්‍රෙසා WRX මෝටර් රථය ලෝකයේ අනෙකුත් Spots වර්ගයේ මෝටර් රථවලට වඩා වේගවත් මෝටර් රථයක් ලෙසයි කා අතරත් මතයක් ගොඩනැ‍ඟෙන්න ගත්තේ. අපි 'රිය අංගණයෙන්' මීට කලින් ඔබට කියූ ‘අවුඩි කොටාරෝ’ මෝටර් රථය ඔබට මතක ඇති.අන්න ඒ සුවපහසුවම සුබාරු මෝටර් රථයට ලබාදෙන්නත් ජපනුන්ට හැකියාව උදාවී තිබුණා. කොහොම වුණත් ලෝකයේ රැලි ධාවන තරගාවලි සඳහා ද එක්වුණු සුබාරු මෝටර් රථ ධාවකයින් අතර ද ජනප්‍රියතම මෝටර් රථයක් බවට පත් ව තිබූ අතර එම තරගාවලි සඳහා ඉදිරිපත් වුණු ක්‍රීඩකයින් සුබාරු නම භාවිතා කරමින් ම පෙනී හිටින්නත් අමතක කළේ නැහැ. ඒ තරම් ඉක්මනින් ම සුබාරු මෝටර් රථය ලෝකය තුළ පෙරැළියක් ඇති කළ නිසයි.‍කොහොම වුණත් අදටත් අපේ රටෙත් සුබාරු මෝටර් රථ දකින්නට ලැබෙන්නේ ජපානය ලෝකයේ අනෙකුත් රටවලට වගේ ම අපේ රටටත් සුබාරු මෝටර් රථ ඉක්මනින් ම පැමිණි නිසයි. හෙට දින අලුත් වන ලෝකයක් එක්ක වෙනස් වන සුබාරු මෝටර් රථයේ පෙළපත කොහොමද කියන එක දැන් ඔබට පැහැදිලි ඇති. හැබැයි එහෙම වෙනස්වන සුබාරු මෝටර් රථ හෙට දවසෙ අපේ රටෙත් දකින්නට හැකියාව ලැබෙන අතරේ අන්න ඒ අයටත් ‍මෝටර් රථ ගැන විපරම් කරන අයටත් දැනගන්න සුබාරු මෝටර් රථය ගැන කියලා රිය අංගණයෙන් අපි සමුගන්නේ ලබන සතියේ තවත් මෝටර් රථයක වංහුං හොයා යෑමේ බලාපොරොත්තුවෙන්.වසන්ත ජයසිංහආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=av14031620</link>
    <topic>Bollywoods News</topic>
    <author/>
    <content>Bollywoods Newsඅපේ ජැකලින් ෆර්ඩිනැන්ඩස් මේ දිනවල රඟමින් සිටින්නේ සජිද් නදියද්වාලා අධ්‍යක්ෂණය කරන ‘කික්’ නම් වූ බොලිවුඩ් චිත්‍රපටයේ. මෙහි ඇය රඟපාන්නේ සුපිරි නළු සල්මන් ඛාන් එක්ක. චිත්‍රපටයේ රූගත කිරීම් ඇරඹීමෙන් පසුව ජැකලින් සහ සල්මන් බෙහෙවින් සමීප වුණා. මීට සතියකට උඩදී මේ දෙදෙනා ගැන අලුත්ම ආරංචියක් අහන්න ලැබුණා. එයින් කියවුණේ සල්මන් සහ ජැකලින්, කාටත් හොරෙන් මුණගැසෙන බවයි. මේ හමුවීම් සිදුවන්නේ ඉන්දියාවේ ද, පිටරටක ද කියා තවමත් කිසිම කෙනෙකු දන්නේ නැහැ. ඒ කොහොම වෙතත්, පසුගිය සතියේ ජැකලින් ඩුබායි බලා පිටත්ව ගියා. ඒ ගියේ පෞද්ගලික කාරණයකට කියලයි ආරංචි.ජැකලින් ගේ ඩුබායි ගමන දැනගත්තු චිත්‍රපට අධ්‍යක්ෂ වික්‍රම් සිං හොඳටම කලබල වුණා. එයට හේතුව, ඔහු අධ්‍යක්ෂණය කරන ‘රෝයි’ නම් වූ චිත්‍රපටයේ ප්‍රධාන නිළිය ලෙස තෝරාගෙන ඇත්තේ ජැකලින් නිසා. මේ චිත්‍රපටයේ ප්‍රධාන නළුවා රන්බීර් කපූර්. අධ්‍යක්ෂ වික්‍රම් සිං. ‘රෝයි’ චිත්‍රපටයට රන්බීර්ව තෝරා ගත්තායින් පසුව රන්බීර් කොන්දේසියක් පනවා තිබෙනවා. ඒ අනුව දින 20ක් ඇතුළත රන්බීර් ගේ රංගනයන් රූගත කළ යුතුයි. රන්බීර්ට වෙනත් චිත්‍රපටවලටත් කාලය යෙදවිය යුතු නිසයි, ඔහු එලෙස නියමිත කාලයක් (ඩෙඩ් ලයින් එකක්) වෙන් කළේ. ‘රෝයි’ චිත්‍රපටයේ රූගතකිරීම් තවම පටන් ගත්තේ නැහැ. “ඉතින්, ඒ අතරේ ජැකලිනුත් පිටරට සංචාරය කළාම ‘ඩෙඩ්ලයින්’ එකේ දවස්, ටිකෙන් ටික ඉවර වේවි” අධ්‍යක්ෂ වික්‍රම් සිංට එලෙස හිතෙන්න ඇති. ඒ නිසයි, ඔහු කලබල වුණේ.මේ අතර ජැකලින් සහ සල්මන් රඟන ‘කික්’ චිත්‍රපටයේ රූගතකිරීම් බෙහෙවින් අවුල් සහගත තත්ත්වයතට පත්වෙලා. ඒ අවුල් නිසා චිත්‍රපටයෙ රූගතකිරීම් සිදුවෙමින් තිබෙන්නේ ඉබිගමනින්. දැන් අධ්‍යක්ෂ වික්‍රම් සිංට අවශ්‍ය වී ඇත්තේ ඉක්මනින්ම ජැකලින්ව ‘රෝයි’ චිත්‍රපටයේ රූගතකිරීම් වලට එක්කර ගන්නයි. ඒ කටයුත්ත අසීරු වන බව දැනගත් වික්‍රම් සිං පසුගියදා රන්බීර් මුණගැසෙන්නට පැමිණියේ ශ්‍රී ලංකාවට. රන්බීර් පසුගිය දිනවල මෙරට රැඳී සිටියේ ‘බොම්බෙ වෙල්වට්’ චිත්‍රපටයේ දර්ශන කිහිපයක රඟපාන්නයි. රන්බීර් සමඟ සාකච්ඡා කළ වික්‍රම්, ඔහුට ඉඟි කළේ ජැකලින් වෙනුවට වෙනත් නිළියක් යොදාගැනීමේ අවශ්‍යතාව ගැනයි. ඒත් රන්බීර් එයට කැමැති වුණේ නැහැ. ‘කික්’ චිත්‍රපටයේ වැඩ කටයුතු ඉක්මනින් නිම කර ගන්නට ජැකලින්ටවත්, සල්මන්ටවත් උනන්දුවක් නැති පාටයි.මේ අවුල ලිහාගන්නට නම් ජැකලින්ට තීරණයක් ගන්න සිදුවේවි. රන්බීර් සමඟ රඟපානවද? සල්මන් සමඟ රඟපානවද? කියලා.තිරයක් මත සිතුවම් වන බොලිවුඩ් සිනමාපටයක මතුපිට කතන්දරය හරිම රසවත්. ඒත්, මේ චිත්‍රපට රූගත වූ කාලයේ දී තිරෙන් පිටුපස දී යම් යම් අප්‍රියජනක දේවල් ද සිදුවූ අවස්ථා තිබෙනවා. අයථා මුදල් ගනුදෙනු, වංචා කිරීම් ඇතුළු සිදුවීම් මෙන්ම ස්ත්‍රී දූෂණ චෝදනාවන් ද ඒ අප්‍රසන්න සිදුවීම් අතර අහන්නට ලැබෙනවා. මෙවැනි චෝදනා වැඩිපුරම එල්ල වී ඇත්තේ බොලිවුඩයේ නම් දැරූ චිත්‍රපට අධ්‍යක්ෂවරුන්ටයි.පසුගිය කාලය තුළ සිදුවූවා යැයි පැවසෙන මේ දූෂණ චෝදනා අධ්‍යක්ෂවරුන්ට එල්ල කළේ යොවුන් නිළියන් කිහිපදෙනෙක්. මීට අදාළ පුවත් යම් තරමකින් යටපත්වී තිබුණත් මෑතකදී ඉන්දීය වෙබ් අඩවි එම සිදුවීම් මුළුමනින්ම හෙළිදරව් කර තිබුණා.මේ දූෂණ චෝදනා එල්ල වූ එක් අධ්‍යක්ෂවරයකු වන්නේ මධූර් භන්දර්කාර්, ‘චාන්ද්නි බාර්’, ‘පේජ් ත්‍රී’, ‘ෆැෂන්’ වැනි ජනප්‍රිය චිත්‍රපට නිර්මාණය කළ මධූර්ට චෝදනාවක් එල්ල කළේ නවක නිළි ප්‍රීටි ජේන්. ඇය චෝදනා කර තිබුණේ මේ අධ්‍යක්ෂවරයා තමන්ව බොලිවුඩ් සිනමාවේ ජනප්‍රිය නිළියක් බවට පත්කරන්නේ යැයි පවසා තමන් සමඟ අයුතු සබඳකමක් පැවැත්වූ බවයි.ඇය මේ චෝදනාව නැඟුවේ 2004 දීයි. ඊට වසර දෙකකට පසුව නඩු මඟට පිවිසුණු ඇය, මේ අධ්‍යක්ෂවරයා තමන්ව දූෂණය කළැයි ප්‍රකාශ කළා. 2006 දී ප්‍රිටි ජේන් පැවරූ නඩුව උසාවියෙන් ප්‍රතික්ෂේප වුණා.පසුව ඇය මේ නඩුව ඉන්දීය ශ්‍රේෂ්ඨාධිකරණයට රැගෙන ගිය ද 2012 දී එය ඉවත දැමුණා.තවත් ජනප්‍රිය චිත්‍රපට අධ්‍යක්ෂවරයෙකු වන ඩිබාකර් බැනර්ජිට චෝදනා එල්ල ‍ කළේ නවක නිළියක වන පායල් රොහාට්ගි. ඇය පැවසුවේ ද ඩිබාකර් තමන් සමඟ සබඳකමක් පවත්වන්නට තැත් කළ බවයි. “මම එයාව ආශ්‍රය කළේ හිතවත් අධ්‍යක්ෂවරයකු හැටියටයි. අපි අතරෙ හොඳ මිත්‍රත්වයක් තිබුණා. ඒත්, එයා එක්තරා අවස්ථාවකදී මට අයුතු යෝජනාවක් කලා. මම ඒකට කැමැති වුණේ නැහැ. එයා මාව කලින් තෝරාගෙන හිටියා, ‘ෂැංහයි’ කියන චිත්‍රපටයේ ප්‍රධාන චරිතයකට. මෙයාගෙ යෝජනාවට අකැමැති වුණ නිසා මාව ඒ චිත්‍රපටයෙන් අයින් කළා.” පායල් ගේ මේ චෝදනාව අධ්‍යක්ෂවරයා මුළුමනින්ම ප්‍රතික්ෂේප කර තිබුණා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=am1403161</link>
    <topic>හර්නියාවක් පිළිකාවක් බවට පත් වන්නේ නෑ</topic>
    <author>සාකච්ඡා කෙළේ -රමණී සුබසිංහ</author>
    <content>හර්නියාවක් පිළිකාවක් බවට පත් වන්නේ නෑවිශේෂඥ වෛද්‍යආරියසේන යූ. ගමගේගැමි වහරේ ‘අණ්ඩවාතය’ ලෙස හැඳින්වෙන ‘හර්නියා’ බොහෝ විට වේදනාකාරී නොවුණ ද වෛද්‍ය ප්‍රතිකාර ලැබිය යුතුම රෝගී තත්ත්වයකි. ඊට හේතුව හර්නියා කුහරය තුළට ඇතුළු වූ බඩවැල් සහ පටක තද වීමක් සිදු වුවහොත් ඒවාට රුධිරය සපයන නාළ හිරවී එහි ඇති පටක විනාශ වීමයි. එය බරපතළ සංකූලතාවක් ඇති කළ හැකි තත්ත්වයකි. හර්නියාවක් හඳුනා ගන්නේ කෙසේ ද? ප්‍රතිකාරවලට යොමු විය යුත්තේ කුමන අවස්ථාවේ ද? අද ඔබ දැනුම්වත් කෙරෙන්නේ ඒ පිළිබඳවයි.‘හර්නියාව’ අර්ථ දක්වන්නේ කෙසේ ද?හර්නියාවක් ලෙස හැඳින්වෙන්නේ උදර කුහරයේ බිත්තියේ ඇතිවන දුර්වලතාවක් නිසා එහි ඇති බඩවැල් හෝ පටක කොටස් එළියට නෙරා ඒමයි. බොහෝ විට එවැනි දුර්වලතා ඇතිවන්නේ බඩේ පහළ කෙළවර ඉකිළිය ප්‍රදේශයේ. මීට අමතරව පෙකණිය සහ උදරයේ ඉහළ කෙළවර ද ඇතිවිය හැකියි.ඇතැම් විට මහා ප්‍රාචීරයේ ඇතිවන දුර්වලකමක් නිසා උදර කුහරයේ අභ්‍යන්තරයෙන් උර කුහරය දෙසට නෙරා ඒමට ද පුළුවන්. එය හඳුන්වන්නේ ‘Hiatus Hernia’ යනුවෙන්. ඉකිළිය ප්‍රදේශයේ සිට වෘෂණ කෝෂය හෝ කකුල දෙසට ද හර්නියාවක් පැතිරිය හැකියි. වෘෂණ කෝෂය ඉදිමීමට ලක්වන්නේ එවැනි අවස්ථාවකදීය. බොහෝ දෙනා අණ්ඩවාතය ලෙස හඳුන්වන්නේ ඒ තත්ත්වයයි.හර්නියා කුහරයක් තුළ තිබෙන්නේ බඩවැල් පමණ ද?නෑ. බඩවැල් හෙවත් කුඩා අන්ත්‍රයේ කොටස් එක්වරම හර්නියාව තුළට එන්නේ එය බඩවැල් ඇතුළට ඒමට තරම් විශාල වූයේ නම් පමණයි. සාමාන්‍ය ප්‍රමාණයේ හෝ කුඩා හර්නියාවකට බොහෝ විට ඇතුළු වන්නේ බඩවැල් වසා සිටින ‘omentum’ නම් පටකය හා මේද පටක. මේ තත්ත්වය එතරම් ගැටලුවක් නොවුණ ද යම් හෙයකින් බඩවැල හර්නියා කුහරයට ඇතුළු වී හිර වුවහොත් වේදනාවක් මෙන්ම වෙනත් සංකූලතාවන් ද ඇති වීමට ඉඩ තිබෙනවා.හර්නියාවක් හඳුනා ගන්නේ කෙසේ ද?උදරයේ පෙකණිය හෝ පහළ ප්‍රදේශයේ (ඉකිළි හෝ වෘෂණ කෝෂ) වේදනා රහිත ගෙඩියක් වැනි දෙයක් හර්නියා ලක්ෂණයක් විය හැකියි. නැගිට සිටින විට, තැටමීමේ දී හා කහින විට දී දැකිය හැකි මෙම ගෙඩිය නිදාගන්නා විට නැතිවී යන්නට පුළුවන්.එහෙත් ‘හයටස්’ හර්නියා විශේෂ උදරයේ හටගන්නා තත්ත්වයක් නිසා ගෙඩියක් ලෙස පිටතට දිස් නොවේ. ආහාර ගැනීමෙන් පසු අම්ල රසයක් සමඟ උගුරට ඒම, ආහාර ගිලින විට උදරයේ ඉහළ කෙළවර වේදනාවක් ඇතිවීම, ආදී රෝග ලක්ෂණ ඇතිවිය හැකියි.හර්නියා ඇතිවීමට බලපාන හේතු මොනවා ද?බහුලවම දක්නට ලැබෙන හර්නියා විශේෂය ලෙස සැලකෙන්නේ ඉකිළි ප්‍රදේශයේ හා වෘෂණ කෝෂ දෙසට ඇදෙන ‘Inguinal Hernia’ විශේෂයයි. එයත් වැඩිපුර දැකිය හැකි වන්නේ පිරිමින් අතර. ඊට හේතුව කළලයක වෘෂණ, උදර කුහරය තුළ සිට වෘෂණ දක්වා ගමන් කිරීම නිසා සෑදෙන ගමන් මඟ දුර්වල තත්ත්වයේ තිබීමයි.කාන්තාවන් අතර බහුලව දකින්නට ලැබෙන්නේ මහා ප්‍රාචීරයේ දුර්වල වූ තැනකින් ආමාශය උරස් කුහරයට තල්ලු වීම නිසා, මහා ප්‍රාචීරය උඩට තල්ලු කරන ‘Hiatus Hernia’ විශේෂයයි. මේ තත්ත්වයට හේතුව පීඩනය වැඩිවීමයි. මීට අමතරව කල් පවතින කැස්ස, මලබද්ධය, මුත්‍රා කිරීමේ අපහසුව සහ ස්ථුල බව හර්නියා ඇතිවීමට බලපාන තවත් හේතු සාධකයන් කිහිපයක්.ඇතැම් කාන්තාවන්ගේ සිසේරියන් සැත්කමින් පසු එම කැපුම් ස්ථානය පිම්බී ඉදිරියට නෙරා එනවා. එය හර්නියා තත්ත්වයක් ද?සැත්කමක් කළ පසු තුවාලය සුව වීමේදී අදාළ බිත්ති සවිමත්ව සුව නොවුණේ නම්, එතැනින් කුඩා අන්ත්‍රය සහ එහි කොටස් එළියට නෙරා එන්නට පුළුවන්. කැපුම් හර්නියාව හෙවත් ‘Incisional Hernia’ ලෙස හඳුන්වන්නේ ඒ තත්ත්වයයි. එවැනි හර්නියාවක් සිසේරියන් සැත්කම නිසා මෙන් ම උදර කුහරය ආශ්‍රිතව කරන ඕනෑම සැත්කමකට පසුව සිදු විය හැකියි.කුඩා දරුවන්ටත් හර්නියා හැදෙනවා ද?ඔව්. කුඩා දරුවන් අතර ද හර්නියා රෝග බහුලව දකින්නට ලැබෙනවා. විශේෂයෙන් ළදරුවන් ගේ පෙකණිය ඉදිරියට නෙරා ඒම ද හර්නියා විශේෂයක්. ‘Umbilical Hernia’ ලෙස හඳුන්වන්නේ එයයි. පෙකණිය ආශ්‍රිතව බිත්තිය දුර්වල වීම ඊට බලපානවා.එහෙත් දරුවා වැඩෙත් ම එම බිත්තිය සවිමත් වී හර්නියාව ඉබේම නැතිවී යනවා. ඒ වගේ ම වයසට යන විට අපගේ ශරීරය දුර්වල වෙනවා. එවැනි අවස්ථාවක අධික බර ඉසිලීම, කල් පවතින කැස්ස, තැටමීම වැනි කාර්යයන් හිදී උදරයේ දුර්වල වූ තැන් පිටවී එළියට නෙරා ඒම සිදු වෙනවා.අවුරුදු හයක තරම් දැරියකගේ කැස්සත් සමඟ ඉකිළිය පෙදෙසින් ගෙඩියක් වැනි දෙයක් මතු වී පෙනෙනවා නම්, එය හර්නියාවක් විය හැකි ද?ඔව්. එය හර්නියා තත්ත්වයක් විය හැකියි. ඊට හේතුව සිරුරේ ඒ ආශ්‍රිත පෙදෙසේ දුර්වලතාවක් තිබීමයි. එවැනි අවස්ථාවක අනිවාර්යයෙන් ම දරුවා සුදුසු වෛද්‍යවරයකු වෙත යොමුකර ප්‍රතිකාර ලබාගත යුතුයි. දරුවාට සැත්කමක් කළ යුතු ද නැද්ද යන්න ඒ අනුව තීරණය කළ හැකියි.දරුවකු හර්නියා සැත්කමකට භාජනය කිරීම බරපතළ තත්ත්වයක් ද?නෑ. එය සාමාන්‍ය සරල සැත්කමක් පමණයි. ගැටලු මතු වන්නේ අවශ්‍ය වෙලාවට සැත්කමක් නොකර සිටීමෙනුයි.හර්නියාවක් වේදනාකාරී ද?සාමාන්‍යයෙන් පිටතට පෙනෙන හර්නියාවක් වේදනාකාරී නොවේ. එහෙත් කලාතුරකින් හර්නියා කුහරය තුළට ඇතුළු වූ බඩවැල සහ පටක තදවීම නිසා ඒවාට රුධිරය සපයන රුධිර නාළ හිරවී ගියහොත් හර්නියාව තුළ ඇති පටක මිය යාමට පුළුවන්. ‘Strangulated Hernia’ ලෙස හැඳින්වෙන එවැනි රෝගී තත්ත්වයකදී රෝගියා වහාම වෛද්‍යවරයකු වෙත යොමු කළ යුතුයි. යම් හෙයකින් මියගිය පටක පුපුරා ගියේ නම්, උදරය තුළ භයානක ආසාදන තත්ත්වයක් හට ගැනීමට පුළුවන්. බොහෝ විට මෙම රෝගීන් ඉක්මන් සැත්කම් සඳහා භාජනය කරන්නේ ඒ හේතුවෙන්.එමෙන්ම හර්නියාවක් තද වූ විට දැඩි උදර වේදනාවක් ඇතිවිය හැකියි.ඔක්කාරය, වමනය ඇතිවෙයි, මේ රෝග ලක්ෂණ මතු වී පැය ගණනක් ගත වීමට පෙර සැත්කමක් නොකළේ නම් රෝගියාට බරපතළ සංකූලතාවන්ට මුහුණ දීමට සිදු වෙයි.ඕනෑම හර්නියාවක් බරපතළ සංකූලතාවන් ඇති කරනවා ද?සාමාන්‍යයෙන් විශාල හර්නියාවක් නම්, ඒ තුළ ඉඩකඩ ඇති නිසා එය පහසුවෙන් තද වන්නේ නෑ. එහෙත් කුඩා හර්නියා තුළ පටක ලෙහෙසියෙන් තද වී හිරවීමක් එනම් ‘Strangulation’ තත්ත්වයක් ඇතිවිය හැකියි. ඉකිළියේ සිට කකුල දෙසට විහිදෙන කුඩා හර්නියා (Femoral Hernia) බොහෝ විට තද වන්නේ මේ හේතුව නිසයි.හර්නියා රෝගයට එකම ප්‍රතිකාරය සැත්කම පමණ ද?නෑ. එය තීරණය වන්නේ හර්නියාව ඇතිවීමට බලපෑ හේතු සාධක අනුවයි. හර්නියාවට හේතුව ස්ථුල බව නම්, කැස්ස, මලබද්ධය හෝ මුත්‍රා කිරීමේ අපහසුව නම් මුලින් ම ඒ රෝග තත්ත්වයන් සඳහා ප්‍රතිකාර කැරේ. එවිට හර්නියාව ඉබේම නැතිව යනවා. රෝග ලක්ෂණවලට ප්‍රතිකාර කිරීමෙන් පසුවත් රෝගයේ සුවයක් නොදැනේ නම් ශල්‍ය වෛද්‍යවරුන් විසින් රෝගියා සැත්කමකට භාජනය කිරීමට තීරණය කරනු ඇති.හර්නියාවට සුදුසුම ප්‍රතිකාරය කුමක් ද?ඉකිළි ප්‍රදේශයේ ඇතිවන හර්නියා තත්ත්වයට (අණ්ඩවාතයට) ඉතාම සුදුසු ප්‍රතිකාරය සැත්කමයි. සිහි නැතිකොට හෝ සිහිය තිබියදී හර්නියා ප්‍රදේශය පමණක් හිරි වට්ටවා මේ සැත්කම කළ හැකියි. මෙහි දී සිදු කෙරෙන්නේ හර්නියාව තුළ ඇති පටක උදර කුහරයට යවා දුර්වල වූ බිත්ති කොටස ඉවත්කොට එම ස්ථානය ශක්තිමත් වන ලෙස නයිලෝන් වැනි නූල් වර්ගයකින් මසා යථා තත්ත්වයට පත් කිරීමයි. ඇතුළත හර්නියා සිදුර විශාල නම් ඊට ශක්තිමත්, නොදිරන කෘත්‍රිම දැලක් දමා මැසීම ද සිදු කරයි. මෙම සැත්කමට ද බොහෝ දෙනෙක් බිය වුවත් එය ඉතා සරල සැත්කමක් පමණයි.හර්නියා සැත්කමකින් පසු රෝගියකු කොපමණ කාලයක් විවේක ගත යුතු ද?එය තීරණය කළ හැකි වන්නේ ඒ ඒ රෝගියාගේ දින චර්යාව හා රැකියා ස්වභාවය අනුවයි. රෝගියා බර වැඩ කරන, බර ඔසවන කම්කරුවකු නම් ඔහු අඩුම තරමින් සති හයක් පමණවත් විවේක ගත යුතුමයි. එවැනි රෝගීන්ට සමහර ශල්‍ය වෛද්‍යවරුන් මාස තුනක පමණ විවේක කාලයක් නිර්දේශ කරනවා. ලිපිකරුවකු නම් දින දහයකින් පමණ රාජකාරියට වාර්තා කළ හැකියි.කෙසේ වුවද ඕනෑම රෝගියකු සැත්කමට පසු අනවශ්‍ය ලෙස බර එසවීම සහ තැටමීම සුදුසු නොවේ. සැත්කම් තුවාලය සම්පූර්ණයෙන් ම සුව වීමට මාස තුනක් පමණ ගතවන නිසා රෝගියා ආරක්ෂා විය යුතුයි. මාස තුනකින් පසු නැවත සාමාන්‍ය පරිදි වැඩ කළ හැකියි.හර්නියා රෝගියකු බර වැඩ කිරීම නුසුදුසු ද?ඔව්. බර වැඩ කිරීම මෙන් ම බර එසවීම ද නුසුදුසුයි. විශේෂයෙන් ‘හයටස් හර්නියා’ තත්ත්වය තිබේ නම් අනවශ්‍ය ලෙස උදරය ප්‍රදේශය තෙරපීම නුසුදුසුයි. එවැනි රෝගියෙකු නිදා ගන්නා විට දී කොට්ට කිහිපයක් භාවිත කර හිස උදරයට වඩා ඉහළින් තබාගත යුතුයි.වයෝවෘද්ධ හර්නියා රෝගීන්ට හර්නියා පටි පැලඳීම සාර්ථක ද?එය එතරම් සාර්ථක ප්‍රතිකාර ක්‍රමයක් නොවුණත් සැත්කම්වලට ලක් කිරිමට අපහසු, වයෝවෘද්ධ අය සඳහා සුදුසු ප්‍රතිකාරයක්. එමෙන් ම සැත්කමකට ලක්වන තුරු තාවකාලික ප්‍රතිකාරයක් ලෙස ද භාවිත කළ හැකියි. යටි බඩ ප්‍රදේශයෙන් ඉදිරියට නෙරා එන ‘direct inguinal hernia’ සඳහා මෙම ‘හර්නියා පටිය’ (Hernia belt) ප්‍රයෝජනයට ගත හැකි අතර සාමාන්‍යයෙන් ඉණ වටා බඳින පටියකට සමාන එහි හර්නියාව ඇති තැන ඇතුළට තෙරපීම සඳහා කුඩා ගුලියක් සවි කර තිබෙනවා.හර්නියාවකට ප්‍රතිකාර නොලැබ සිටීමෙන් පසු කාලීනව එය පිළිකාවක් වීමට පුළුවන් ද?නෑ. හර්නියාවක් පිළිකාවක් බවට පරිවර්තනය වන්නේ නෑ. එහෙත් හර්නියාවක් තද වුවහොත් රෝගියා තුළ බරපතළ සංකූලතාවයන් ඇති කළ හැකියි.අණ්ඩවාතය නිසා දරු ඵල අහිමි වෙනවා ද?හර්නියා රෝගය සහ දරු ඵල ලැබීම අතර සම්බන්ධයක් නෑ. බොහෝ විට එවැනි හර්නියා රෝගීන් බවට පත්වන්නේත් දරුවන් ලැබීමේ වයස ඉක්ම වූ අය.සාකච්ඡා කෙළේ -රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=cr1403161</link>
    <topic>සිළුමිණ කමලා ළමා සමාජයෙන් හඳුන්වා දුන් සාහිත්‍යධරයා දිවලකඩ ගුණදාස ලියනගේ</topic>
    <author>වජිර ලියනගේ</author>
    <content>සිළුමිණ කමලා ළමා සමාජයෙන් හඳුන්වා දුන් සාහිත්‍යධරයා දිවලකඩ ගුණදාස ලියනගේතාත්තා මියගොස් දාසය වසරක් ගෙවී ගොස් තිබේ. එහෙත් ඔහු මියගිය බවක් වත්මනේ ‘මාධ්‍ය’ යයි හැඳින්වෙන ක්ෂේත්‍රයෙන් නම් දැකගන්නට නැත. ඔහු ලේඛනගත කළ ඉතිහාසය ඔහු ගැන මතකය අලුත් පරම්පරාවට ද අවදි කරවන පාරාවළල්ලක් වී ඇත. ඒ නොමියෙන නාමයත් සමඟම ඔහුගේ මූලාරම්භය ගැන සමාජයේ මුල් බැසගත් මත කීපයකි.ඇල්.ඩී. ගුණදාස නම් ශිෂ්‍යයා ගුණදාස ලියනගේ ලෙස ප්‍රසිද්ධියට පත් කළේ විල්මට් ඒ.පෙරේරාය. එක් මතයකි.පත්තර ලෝකයට කැන්දාගෙන අ‍ාවේ මීමන ප්‍රේමතිලක යයි තවත් මතයකි.මහා පත්‍රකලාගුරු ඩී.බී.ධනපාල සෙවනේ හැදුණු හොඳම ගෝලයා බව වරක් වෛද්‍ය ගුණදාස අමරසේකරයන් මතයක් ඉදිරිපත් කළේය.මේ මත තුනම නිවැරදි මුත් ගුණදාස ලියනගේ නම් සාහිත්‍යවේදියා මුලින්ම සොයා ගත්තේ ‘සිළුමිණ’ පුවත්පතෙන් බව කෘතඥතාපූර්වකව සිහිපත් කළ යුතුමය. එය ඓතිහාසික කතාවකි.ඩී.ආර්.විජයවර්ධන මහතා දිනක් ශ්‍රී ලාල් හික්කඩුව ලියනගේ තම කාමරයට කැඳෙව්වේය.“ශ්‍රී ලාල් ඔයා මිස්ටර් වික්‍රමසිංහලගේ ගෙදරින් එනකොට හොඳට ඇඳගෙන එන්න. මම ඔයාව හෙට ‘සිළුමිණ’ කර්තෘ ධූරයට පත්කරනවායි විජයවර්ධන මහතා පවසන්නට විය. ශ්‍රී ලාල් හික්කඩුව ලියනගේ එවකට ලේක්හවුසියේ වැඩට ආවේ ගල්කිස්සේ මාර්ටින් වික්‍රමසිංහ ගේ නිවසේ සිටය. ඉංග්‍රිසි - ප්‍රංශ - ලතින් - ග්‍රීක් සාහිත්‍ය ස්වෝත්සාහයෙන් හදාරා සිටි බුද්ධිමතකු මෙන්ම තරුණයකු වූ ශ්‍රී ලාල් හික්කඩුව ලියනගේ සිළුමිණ ප්‍රධාන කර්තෘ ධූරයට පත්කිරීමට ප්‍රධාන හේතුව වූයේ එවකට ටයිම්ස් මන්දිරයෙන් සතිපතා සිංහල පුවත්පතකින් එල්ල වන්නට වූ තර්ජනයයි.සිළුමිණ සත දහයේ විශ්වවිද්‍යාලය බවට පත් කළේ ශ්‍රී ලාල් හික්කඩුව ලියනගේය. තරුණි සහ මිහිර පුවත්පත්වල ආරම්භකයා ද මේ ලියනගේ මය.සිළුමිණ පුවත්පතේ දූ දරුවන්ට ඔහු අමුතුම පිටුවක් වෙන් කළේය. එහි නම ‘කමලා ළමා සමාජය’ විය. කෙසඟ සිරුරක් හිමි ශ්‍රී ලාල් ගැන ‘අවුරුද්දක් කිට්ටු කිට්ටු කමලක්කත් කෙට්ටු කෙට්ටු” යයි ගීතයක් ද පටබැඳුනේ පසුකාලීනව මේ විශේෂාංගය නිසාමය.මේ කමලා ළමා සමාජයට බුලත්සිංහල ‘දිවලකඩ’ නම් ගමක සිට ලිපි ලියන 19 හැවිරිදි ලියනගේ නම් පාසල් සිසුවකු විය. ඔහුගේ නම දොන් ගුණදාස ලියනගේ විය. ඔහු ඉංගිරිය ගාමිණියේ සහ හොරණ ශ්‍රීපාලියේ සිසුවකු විය.1944 පෙබරවාරි 13 වැනිදා සිළුමිණ පුවත්පතේ කමලක්කාගේ පිටුවේ එම සිසුව‍ාගේ නිර්මාණයක් පල කිරීමට ශ්‍රී ලාල් හික්කඩුව ලියනගේ අනුමත කොට තිබුණි.එහි මෙසේ සඳහන්ය.“පෙම්බර කමලක්කේ,සමහර මල්ලිලා නංගිලා එවන ලියුම් කුණු කූඩයට දැමීමට ඔබ පුරුදුව සිටීලු. දැන් දැන් ඔබ වෙත ගලා එන ලියුම් රාශිය දැමීමට එක කූඩය මදි නිසා අපේ ගමේ බහුලව තිබෙන වේවැල්වලින් කූඩයක් පිළියෙල කර ඔබ වෙත එවන්නද?මීටදිව්ලාකඩ ගුණදාසඔබ කුණු කූඩයක් එවූ බව දැනගෙන මල්ලිලා නංගිලා ලියුම් එවීම අත් හැරියොත්?කමලාශ්‍රී ලාල් හික්කඩුව ලියනගේ 1949 දී පාඨක ලෝකයට හඳුන්වා දුන් ගුණදාස ලියනගේ නම් වූ ලේඛකයා තමන් කර්තෘ ධූරය දරන ‘සිළුමිණ’ පුවත්පතේම ඊට වසර 39කට පසු කර්තෘ ධූරයට එවකට සභාපතිවරයා වූ රණපාල බෝධිනාගොඩ මහතා තෝරාගත් බව දැනගත් මොහොතේ වඩාත්ම සතුටු වූ පුද්ගලයා ශ්‍රී ලාල් හික්කඩුව ලියනගේ විය යුතුය.ගුණදාස ලියනගේ නම් වූ මගේ පියා ‘සිළුමිණ’ කර්තෘ ධූරයට තෝරාගත් ආකාරය අද බොහෝ දෙනා නොදන්නා කරුණකි.ලේක්හවුසිය බණ්ඩාරනායක මැතිනියගේ අණසකට ගැනෙන්නේ 1973 ජූලි 20 වැනි දා සිටය. අලුත් අධ්‍යක්ෂ මණ්ඩලය වැඩ භාරගෙන ඇත්තේ 1973 ජූලි 25 වැනිදායි. එවකට ලේක්හවුස් සභාපතිවරයා වූ රංජිත් විජයවර්ධනට එම නිසා එම තනතුරෙන් ඉවත්වන්නට සිදු විය.1977 මැතිවරණ ජයග්‍රහණයත් සමඟම ලේක්හවුසිය යුද පිටියක් බවට පත්විය. එහි වූයේ පත්තර කන්තෝරුවකට වඩා පක්ෂ කාර්යාලයක ස්වභාවයක් බව තාත්තා මට පවසා ඇත.‍ෙල්ක්හවුස් නව පාලකයා වූයේ රණපාල බෝධිනාගොඩ මහතාය. ඒ වන විට ඔහු ලේක්හවුස් දැන්වීම් අධිපතිවරයා විය.තාත්තා එවකට හොංකොං හී පලකෙරෙන Asia Week සඟරාවේ වාර්තාකරු වශයෙන් සේවය කළේය. ලේක්හවුසියට වූ යුද්ධය ගැන කදිම ලිපියක් තාත්තා Asia Week සඟරාවේ පළ කළේය. එය දුටු රණපාල බෝධින‍ාගොඩ මහතා 1980 ඔක්තෝබර් 6 වැනි දින තාත්තාට ලියුමක් එවා තිබුණි. එහි දැක්වෙන්නේ තමන් භාරගන්නා විට ලේක්හවුසිය තිබූ තත්ත්වයයි.මා ‘යුද පිටියට’ පිවිසෙන විට ලේක්හවුසියේ මුදල් තත්ත්වය පැවතියේ එහි ඉතිහාසයේ කිසිම දිනක නොවූ විරූ අන්දමේ අන්තිම අඩියකය. රුපියල් ලක්ෂ 75ක බැංකු ණයක් ලබාගෙන තිබීම නිසා එක රුපියලක් සඳහා චැක්පතක් ලිවීමටවත් හැකි තත්ත්වයක් මට තිබුණේ නැත. මැතිවරණය අවසන් වූ වහාම සෙනසුරාදා දිනක පැමිණි මට ඉරිදා පත්‍ර පළ කරගැනීමට හැකිය. ඒ සෙනසුරාදා ආපසු ගෙදර ගොස්, පත්තර බෙදීම සඳහා පිට ප්‍රදේශවලට වෑන් තුනක් පිටත් කිරීමට අවශ්‍ය මුදල් ගෙදරින් ගෙන ඒමට සිදුවිය. කාර්වලින් වැඩි හරියක් පාවිච්චි කිරීමට නොහැකි තත්ත්වයක තිබුණු අතර යතුරු ලියන වැනි අනිකුත් උපකරණ ද වැඩි හරියක් අබලන් වී ප්‍රයෝජනයට ගත නොහැකි තත්ත්වයක පැවතිණි.බෝධිනාගොඩ මහාතාට 1985 නොවැම්බර් 26 වැනිදා දක්ෂ කතුවරයකු අහිමිවිය. ඒ සිළුමිණ - ජනතා පත්‍රවල ප්‍රධාන කර්තෘ වරයා වූ බන්දුල ශ්‍රී සරච්චන්ද්‍ර මහතාගේ අභාවයයි. කලක් වෘත්තීය පත්‍ර කලාවේදීන්ගේ සංමයේ සභාපතිවරයා ද වූයේ සරච්චන්ද්‍ර මහතාය.සරච්චන්ද්‍ර මහතාගේ අභාවයෙන් හිස්ව ධූරයට රණපාල බෝධිනාගොඩ මහතා තෝරාගත්තේ මගේ පියා වන ගුණදාස ලියනගේය. ඔහු එවකට මුදල් අමාත්‍යාංශයෙන් පළ කෙරුණු ‘කල්පනා’ මාසික සඟරාවේ කර්තෘවරයා විය. රාජ්‍ය ආයතන දෙකක් අතර සේවකයකු හුවමාරුවේදී අනුගමනය කළ යුතු ක්‍රමවේදයක් විය. මගේ පියා අවසානයේ තීරණය කළේ කල්පනා කර්තෘ ධූරයෙන් ඉවත්වී සිළුමිණ කර්තෘ ධූරය බාරගැනීමයි. එවකට මුදල් අමාත්‍යවරයා වූයේ රොනී ද මෙල් මහතාය. අස්වීමේ ලියුම භාරගැනීම මුදල් අමාත්‍යවරයා ප්‍රතික්‍ෂේප කරන ලදී.“ගුණදාසට අවශ්‍ය නිදහසත් සඟරාව කරගෙන යන්න ඉඩ දෙනවා. මමවත් රාජ්‍ය බැංකුවත් මුදල් යෙදවීම විනා අන්තර්ගතයට අත ගහන්න යන්නේ නෑ. අමාරුවෙන් හදාගත්ත දරුවා බලාගන්න” මුදල් අමාත්‍යවරයාගේ තීරණය විය.මුදල් අමාත්‍යවරයා වශයෙන් පනින්නට යන පිම්ම ඔහු හොඳින්ම දැන සිටින්නට ඇත.කෙසේ නමුත් රණපාල බෝධිනාගොඩ කෙතරම් උත්සාහ දැරූවද ගුණදාස ලියනගේ නම් වූ පුද්ගලයා ‘සිළුමිණ’ පුවත්පතේ කර්තෘ ධූරයට පත්කරන්න පුළුවන් වූයේ නැත. එවකට දිවයින නියෝජ්‍ය කර්තෘවරයා වූ තාත්තාගේ පාසල් මිතුරකු වූ දයාසේන ගුණසිංහ මේ කර්තෘ ධූරය භාරගන්නට යන වේලාවේ ඔහුට තම පුවත්පතෙන් සුබ පතන්නට පවා පියවර ගෙන තිබුණි.ගුණසිංහයන් වරක් මගේ පියා ගැන සඳහන් කොට ඇත්තේ “ප්‍රකාශන හිමිකරුවන්ගේ පදයට නොනටන ගුණදාස ලියනගේට වැඩිකල් එක තැන නොසිටින බවට ඇත්තේ ද සුපතල මතයකි. ඔහුගේ අත්දැකීම් පෝෂණය කරමින් ඔහුට වෙස්වලාගත් ආශිර්වාදයක් වූයේත් එයම බව” දයාසේන ගුණසිංහයන්ගේ මතය විය.සිළුමිණ කර්තෘ ධූරය මෙන්ම ම‍ගේ පියාට වැඩ භාර‍ගත නොහැකි වූ තවත් ධූර කීපයක් තිබේ. චිනයේ ශ්‍රී ලංකා තානාපති විල්මට් ඒ පෙරේරා මහතාගේ ප්‍රවෘත්ති ලේකම් ධූරය මෙන්ම හිටපු ජනාධිපති ජේ.ආර්.ජයවර්ධන ගේ ප්‍රවෘත්ති ලේකම් ධූරය ද ඒ අතර වෙයි.කෙසේ නමුදු ගුණදාස ලියනගේ නම් වූ පත්‍ර ලෝකයේ, ගුවන් විදුලියේ, රූපවාහිනියේ, ග්‍රන්ථකරණයේ, නොමියෙන නාමය ලොවට හඳුන්වා දුන් ‘සිළුමිණ’ පුවත්පතට අප සදා ණයගැතිය.වජිර ලියනගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=cr1403162</link>
    <topic>සිංහල වන විත්ති සාහිත්‍යයේ පුරෝගාමියා මායාරංජන්</topic>
    <author>සුනිල් මිහිඳුකුල</author>
    <content>සිංහල වන විත්ති සාහිත්‍යයේ පුරෝගාමියා මායාරංජන්අපේ රටේ සිටි විශිෂ්ටතම පුවත්පත් විශේෂාංග ලේඛකයකු හා කලා විචාරකයකු වූ බෙනඩික්ට් දොඩම්පෙගම, වරක් මායාරංජන් ගැන අගනා ලිපියක් එක්තරා සති අන්ත පුවත්පතකට ලීවේය. එහිලා මායාරංජන් පිළිබඳ උනන්දුවක් දැක්වූ අය අතරේ ඔහු මගේ නමත් සඳහන් කර තිබිණි. මා ද එකල මායාරංජන් අළලා කිසියම් පුවත්පතකට හෝ සඟරාවකට ලිපියක් ලියූ ආකාරය බෙනඩික්ට් ගේ අවධානයට යොමුවන්ට ඇත.ලේඛක මායාරංජන් යනු කවුරුන්ද? ඔහුගේ ජීවන තොරතුරු මොනවාදැයි මම ද කලක් තරමක අධ්‍යයනයක් කළෙමි. ඉහත සඳහන් මගේ ලිපිය එහි ප්‍රතිඵලයකි.මායාරංජන් යන නම මට මුල් වරට දක්නට ලැබුණේ අප පාසල් (මීගමුව මාරිස්ටෙලා විදුහල) පුස්තකාලයේදීය. ඔහු ලියූ ‘දිගාමඩුල්ලේ ආශ්චර්ය’ නම් වූ පොත එහි පොත් රාක්ක අතර තිබිණි. මේ පොත කියවූ මා තුළ ද ඇතිවූයේ ඉමහත් ආශ්චර්යයක් බව කිව යුතුය. උපන් නාගරිකයකු වූ මා සිත වන විත්ති කියැවීමෙන් ලද චමත්කාරයෙන් ඇළලී ගියේය. නාගරික මැද පන්තික බස පමණක් දැන සිටි මට දිගාමඬුල්ලේ බස නුහුරු නුපුරුදු වුවද මහත් අසීරු‍ෙවන් එය කියවූ කල්හි පෙර නොවූ විරූ රටකට ගියාක් බඳු හැඟීමක් මා තුළ ඇතිවුයේය. එකල මායාරංජන් යනු ලේඛකයාගේ හැබෑ නම යැයි ද මම සිතිමි.මායාරංජන් යනු ආරූඪ නමක් බවත් ඔහුගේ හැබෑ නම මහානාම රාජපක්ෂ බවත් මා දැනගත්තේ පසු කලෙකය. ඔහු 1913 සැප්තැම්බර් 2 වැනි දින ගම්පහ දිස්ත්‍රික්කයේ සියනෑකෝරලයේ මගලෙගොඩ ගම්මානයේ උපත ලබා ඇත.1948 දී මායාරංජන් දිගාමඩුල්ලේ වැව්ගම්පත්තුවට ගියේ ගුරු වෘත්තිය සඳහාය. ඔහු දමන, පාදාගොඩ හා ඉඟිනියාගල වැනි ගම්වල විදුහල්පතිවරයකු වශයෙන් වසර දහයක පමණ කාලයක් කටයුතු කළේය. මායාරංජන් නිකම්ම නිකම් ගුරුවරයකු නොවේ. ඔහු ගුරුවරයා යනු උත්තම පුරුෂයකු යැයි කටපුරා කිව හැකි තරම් ගුරුවරයෙකි. ඔහු පාසල් නොයන ගමේ ළමයින් පාසලට කැඳවාගෙන විත් ඔවුන්ගේ ඇස් පෑදූ මානව හිතවාදී ගුරුවරයෙකි. එහිදී ඔහු ගමේ ප්‍රභූන් සමඟ ද ගැටුණු ආකාරය ඔහුගේ චරිත කතාව හදාරද්දි අපට පෙනේ.‘දිගාමඩුල්ලේ ආශ්චර්ය’ මෙන්ම ඔහු පසුකලෙක ලියූ ‘මගේ රාජ්‍යය’, ‘පිටිසර මිනිස්සු’ වැනි වන විත්ති නවකතා ඔහු වැව්ගම්පත්තුවේ ලද අත්දැකීම්වල ප්‍රතිඵලය.සාහිත්‍ය විචාරකයන්ගේ පිළිගැනීමට අනුව සිංහල වන විත්ති සාහිත්‍යයේ පුරෝගාමියා මායාරංජන්ය. ඔහුට පෙර ලෙනාඩ් වුල්ෆ් හා දොස්තර ආර්.එල්.ස්පිට්ල් වන දිවිය අළලා පොත් ලියා තිබු‍ණ ද ඔවුන් සිංහලයන් නොවූ නිසා ඔවුන් අපේ ජන ජීවිතය හා සංස්කෘතිය දෙස බැලුවේ කිසියම් පිටස්තර දෘෂ්ටියකින් යැයි සිතේ.මායාරංජන් ඇසුරු කළ ප්‍රවීණ ‍ෙල්ඛකයන් දෙදෙනකු මට මුණගැසී ඇත. එක්කෙනෙක් පියදාස වැලිකන්නගේය. ඔහු මායාරංජන් විදුහල්පති ධූරය දැරූ පාසලක (ඉඟිනියාගල) උප ගුරුවරයකු ලෙස කටයුතු කළ අයෙකි. අනෙක් ලේඛකයා මහාචාර්ය සුනන්ද මහේන්ද්‍රය. ඔහුට මායාරංජන් මුණගැසී ඇත්තේ ඒ.පී.ගුණරත්නයන්ගේ නිවෙසේය.වරක් ධර්මසිරි ගමගේ, මායාරංජන් ගැන ලියූ ලිපියකට අදහස් දක්වමින් මහාචාර්ය සුනන්ද මහේන්ද්‍ර මෙසේ කියයි.“මේ අපූරු පුද්ගලයා හිටිගමන් ම ගල්ඔය, ඉඟිනියාගල මිටියාවත් අද්දරට තවමත් අඬගහගෙන යනවා. යම් විෂය කරුණක් ගැන ලියන්න පොත් රාක්කයෙන් පොත් අවුස්සන විට මායාරංජන් නම ඇහැ ගැහුණොත් මොහොතකට සිත එක්තැන් වී නිමේෂයක් හෝ සිත එතැන නවතිනවා. ඒ නිමේෂය මතකය බොහෝ දුර අප ගෙනයනවා.”මායාරංජන් පිළිබඳ වැඩිම තොරතුරු ප්‍රමාණයක් සොයාගත් ලේඛකයා වන්නේ ගුණසේකර ගුණසෝමය. ඔහු ඒ සොයාගත් කරුණ ඇසුරෙන් පොත් දෙකක් ලියා තිබීම ද විශේෂත්වයකි. එකක් ‘මායාරංජන් සොයා යෑම’ ය. (2005) අනික මේ නොබෝදා එළිදුටු ‘සිංහල වන විත්ති සාහිත්‍යයේ පුරෝගාමියා - මායාරංජන්’ නම් වූ කෘතියයි. (එය මරදානේ සූරිය ප්‍රකාශනයකි.)ගුණසෝම, මායාරංජන් ගැන කරුණු සොයන්ට දිගාමඩුල්ල වැව් ගම්පත්තුවට යයි. ඔහු ගමේ ගැටවරයකුගෙන් දමන පාසලේ විදුහල්පති කොහේදැයි විමසයි. ගැටවරයා පිළිතුරු දෙන්නේ මෙපරිදිය.“අපේ ඉස්කෝලේ ඩෙන්ටල් ක්ලිනික් එක ඕපන් කරන්නේ මේ සතියේ. ඒකේ වැඩ වගයකට වෙන්න ඕන ලොකු සර් මෝටර් බයික් එකේ අම්පාරේ ගියා. ඕන නම් හෙට ඉස්කෝලෙට ටෙලිෆෝන් ‍කෝල් එකක් දීලා බලන්න. ඉස්කෝලේ ෆෝන් නම්බරේ නෝට් සික්ස් ත්‍රී ෆෝ නෝට් ත්‍රී සෙවන් නයින්”ගුණසෝම ගමේ ගෙදරකට ගොඩවෙයි. ඔහුට ශීතකරණයකින් ගත් ජෙලි දීසියක් පිරිනමයි. නිවෙස හාත්පස පිරික්සා ඔහුට එහි විඩියෝ ඩෙක් යන්ත්‍රයක් ද තිබෙනු දක්නට ලැබේ.මායාරංජන් දමනේ සිටිය දී එහි ගැමියන් ප්‍රධාන ආහාරය වශයෙන් ගත්තේ ඉරිඟුවලින් සෑදූ තලප හා කුරක්කන්වලින් සැදූ රොටි, පිට්ටු යනාදියයි. එදා මෙදාතුර සිදුවූ ආහාරවල වෙනස ශ්‍රී ලංකාවේ සුප්‍රකට සූපවේදී පබිලිස් සිල්වාටවත් තේරුම්ගත හැකි දැයි ගැටලුවකි.ගුණසෝමට වරක් කිසියම් ඡායාරූපයක් සොයා ගැනීමට අවශ්‍ය වෙයි. ඔහු පාදාගොඩ පදිංචි කිසිවකුට දුරකථනයෙන් අමතයි. (ඒ පුද්ගලයාගේ පියා මායාරංජන්ගේ ශිෂ්‍යයෙකි) ඔහුගෙන් ලැබෙන පිළිතුර මෙවැන්නකි.“ඔයාගේ ඊමේල් ඇඩ්ඩ්‍රස් එක මට මැසේජ් කරන්න. ඒ ෆොටෝ එක මගේ පුතාගේ ලැප් එකේ තියෙනවා. පුතා දැන් ඉන්නේ ගෙදර නෙවෙයි ඈතක. මං පුතාට කෝල් කරලා කියන්නම් ඔයාට ඊමේල් එකක් දාන්න කියලා.”මායාරංජන්ගේ පොත්වල ගුණරත්න කොලුවකු ගැන අපට අසන්ට ලැබේ. ගුණසෝම ඔහු ද මුණගැසේ. ඔහුගේ සම්පූර්ණ නම දිසානායක මුදියන්සේලාගේ ගුණරත්නය. මේ අවස්ථාවේ මට සිහිපත් වන්නේ මීට අවුරුදු 12කට පමණ ඉහත දී අම්පාරේ සමන් දිසානායක මොහු ගැන පුවත්පතකට ලියූ එක් ලිපියකි. ඒ වන විට ගුණරත්න 70 හැවිරිදිය. ඔහු මායාරංජන් ගැන එහිදී මෙසේ කියා තිබිණි.“රාත්තිරියේ ඔය ලියන දේවල් ලියද්දි බෙහෙත් බොනව වගේ අරක්කු ටිකක් බොනවා. ඒ දවස්වල ගල්ඔය බෝඩ් එකේ නගරය‍ෙ‍න් ඉඟිනියාගල. ඉතින් එහෙනුත් කල්මුනෙනුත් රාජපක්ෂ මහත්තයා බඩු ගේනවා. ලිය ලිය ඉන්නවා. හිටපු ගමන් අරක්කු ටිකක් බොනවා. හඳපානේ එළියට ගිහින් ටිකක් කල්පනා කරනවා. ආයේ ලියනවා.”මායාරංජන් ස්වකීය ජීවිතයේ අවසාන භාගයේ ගත කළේ නුවරඑළිය කළුකැලේ පාසලකය. ගුණරත්න ඔහු සොයා එහි යයි.“මහත්තයා ගුරු නිවාසය පිටිපස්සේ බැලුවම දාස්පෙතියා ගස් වගේ කන්සා ජාතියක් තිබුණා. මම මහත්තයාගෙන් මේ ගැන ඇහුවම කිව්වා “ඔය බේත්වලට ඕක හැදුවේ. මාව කවුරුත් අල්ලන් නෑ” කියලා.මායාරංජන් වනවිත්ති නවකතා හැරුණුකොට තවත් පොත් ගණනාවක්ම ලියා ඇත. ස්වතන්ත්‍ර මෙන්ම පරිවර්තන ද ඒ අතර වෙයි. ‘වීදිය බණ්ඩාර’, ‘පණ්ඩුකාභය’, ‘නිර්භීත පුංචි සන්නාලියේ’, ‘ප්‍රේම පූජාව’, ‘නීලා’ ස්වතන්ත්‍ර කෘති වන අතර ‘වන සංග්‍රාමය’, ‘ත්‍රෝජ පුර සංග්‍රාමය’, ‘ඇලෙක්සැන්ඩර්’ පරිවර්තන කෘති වෙයි.මායාරංජන් විශ්‍රාම ගියායින් පසු යළි තමා උපන් ගම වන මගලෙගොඩට පැමිණියේය. ඒ කාල වකවානුවේදී ඔහු ගමේ අය එක්කරගෙන වේදිකා නාට්‍ය ඉදිරිපත් කළේය. ‘ශ්‍රී වික්‍රම රාජසිංහ., ‘පණ්ඩුකාභය’, ‘වෙස්සන්තර’, ‘බිලි පූජාව’ යන නාට්‍ය ඉන් කීපයකි. මේවායේ සංගීත නිර්මාණය ද මායාරංජන්ගේමය. ඔහු සංගීතය පිළිබඳව ද නිපුණයකු වූ බව ඉන් පෙනේ.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=cr1403163</link>
    <topic>කියනු මැන දිව අරුත අමරසේකර සහ ඔහු තුළ සිටින අමරසේකර</topic>
    <author>සමන් වික්‍රමාරච්චි</author>
    <content>කියනු මැන දිව අරුත අමරසේකර සහ ඔහු තුළ සිටින අමරසේකරනවකතාකරුවකුට හෝ කෙටිකතා කරුවකුට තමාව තමාට ම කියවිය හැකි ක්‍රම දෙකක් ඇත. එක්කෝ ඔහුට සෘජුවම තම ආත්ම චරිත කතාව ලිවිය හැක. නැතහොත් තම ජීවිතය දෘෂ්ටාන්තමය ප්‍රබන්ධයක් බවට පරිවර්තනය කර පිටත සිට එය නැරඹිය (කියවිය) හැක. ගුණදාස අමරසේකර මෙම ක්‍රම දෙකම බැහැර කර ඊට වඩා බැරැරුම් ලෙස තමාගේ අවිඥානය කෙටි කතා කීපයක් ලෙස නැවත ලියයි. වෙනත් විදියකින් කියන්නේ නම් අමරසේකර “කියනු මැන දිවි අරුත” නමැති තමාගේ අලුත්ම කෙටි කතා පොත ලියමින් තමාව නැවත සොයා ගනී.අමරසේකර ගේ සුපුරුදු වාගාලංකාරයෙන් බර වූ පැරණි ලිවීම ඒ සැටියෙන්ම මෙහි මතු නොවීම වෙනම කරුණකි. එහෙත් අපට වැදගත් වන්නේ දෘෂ්ටිවාදිමය ලෙස අමරසේකර තමා තුළ සිටින අමරසේකර ප්‍රශ්න කිරීමය. එකී ප්‍රශ්න කිරීම තුළ ඔහු මෙහි ලා තමාගේ අතීත නිර්මාණ ජවය සිහිපත් කරවන සුලු කෙටිකතා කීපයක් ලියයි.මෙහි ලා අමරසේකර කෙටිකතා පහක් ලියා ඇත. මම ඉන් එක් කෙටිකතාවක් පමණක් තෝරා ගන්නේ කරුණු දෙකක් නිසාය. මෙවැනි කුඩා ඉඩකඩක් තුළ කෙටිකතා පහක් ගැනම කතා කිරීමට යාම එම ඉඩ අපතේ යැවීමක් බව මම මුලින්ම කල්පනාවට ගනිමි. දෙවනුව මා තෝරා ගත් කෙටිකතාව ඔහුගේ අවිඥානයේ හරස් කඩක් සපයමින් මෙහි එන සියලු කෙටි කතාවලින් පිළිබිඹු වන දෘෂ්ටිවාදී පීලි පැනීම තීව්රව ප්‍රකාශ කරන බැවිනි.යථාර්ථවාදී නිර්මාණ කරුවකු වූ අමරසේකරගේ රෝහලේ ගින්න නමැති කෙටිකතාව දෘෂ්ටාන්තමය ප්‍රකාශනයකි. ඔහු එය ස්ථාන ගත කරන්නේ විකලාංග රෝහලකය, එහිදී කියවන්නියගේ මනසට චෙකොෆ් ගේ හයේ වාට්ටුව පිළිබඳ මතක කඩා වැදීම නොවළැක්විය හැක. චෙකොෆ් හයේ වාට්ටුව මඟින් සංඥාකරණය කළේ ගිලන් වූ රුසියානු සමාජය බව කියවේ. අමරසේකරගේ විකලාංග රෝහල සංඥාකරණය කරන්නේ සමකාලීන ලංකාව නම් එහි නිවැසි රෝගීන් පමණක් නොව පාලක කාරකාදීන් ද ජාතිවාදය නම් වූ දරුණු ව්‍යාධියට ගොදුරු වූවන්ය.මෙම කෙටිකතාවේ ධර්මලිංගම් නමැති දෙමළ දොස්තරවරයකු වසන කාමරය ඔහුට අහිමි කිරීමටතම විකලාංග රෝහලේ සේවය කරන්නකුට අවශ්‍ය බවයි. විජේසිංහ වූ කලී ජාතිවාදයෙන් ආතුර වූ මනසකින් යුතු පුද්ගලයෙකි. ඔහුගේත් තවත් අයගේත් කල්පනාව නම් ධර්මලිංගම් එම රෝහල් කාමරය බලෙන් අත්පත් කරගෙන සිටින බවය. අමරසේකර මෙම රෝහල් කාමරය කලක් දෙමළ කොටි සංවිධානය අත්පත් කර ගෙන තම අණසක පැතිරූ උතුරු ප්‍රදේශය පිළිබඳ සංඥාවක් ලෙස භාජන නො කරන්නේ ද? ධර්මලිංගම් අත්පත් කර ගෙන සිටින්නේ අන් අය රාත්‍රිය ගත කිරීමට අකමැති කාමරයකි.එක් අතෙකින් අමරසේකරගේ විකලාංග රෝහල සිංහලයාගේ මනස ක්‍රියා කරන ආකාරය පිළිබඳ ව්‍යුහයක් සපයයි. විජේසිංහ මෙම රෝහල තුළ ක්‍රියා කරන්නේ සුපිරි අහමේ (Superego) වැඩ ශෛලිය අනුවය. සුපිරි අහම එක් අතෙකින් විෂයයා (පුද්ගලයා) මත නීති පනවන අතරම එම නීති කඩන්නා ද වේ. නීතිය වරදවා වටහා ගැනීමෙන් සහ සංකේතික දම්වැලෙහි පරතරයන් ගෙන් මතුවී එන සුපිරි අහම එම නීතිය විකෘති කරවන පරිකල්පනික ආදේශකයන් ගෙන් එම පරතරයත් පුරවයි.මෙම රෝහලේ පරිපාලන නිලධාරියා වෛද්‍ය අතුකෝරලය. සිංහල වෛද්‍යවරු මෙන්ම දෙමළ වෛද්‍යවරුන් ද සම සමව රාජකාරි කරන මෙම රෝහලේ පක්ෂග්‍රාහී නොවන, ජාතිවාදියකු නොවන වෛද්‍යවරයකු ලෙස ලේඛකයා වෛද්‍ය අතුකෝරල හඳුන්වා දෙයි. ඔහුගේ සොයා බැලීම්වලට අනුව ධර්මලිංගම් අර්බුදයට හේතු වූ කාමරය අත්පත් කර ගෙන සිටින්නේ රාත්‍රි වැඩ මුර කිරීම තමාට පැවරී තිබීම නිසාය.විශේෂයෙන් කාන්තා වෛද්‍ය වරියන් රාත්‍රි වැඩ කිරීමට අකමැති වී සිටියේ ඔවුන්ට සිදුවන ගැහැට හේතුවෙනි. ධර්මලිංගම්ගේ පැහැදිලි කිරීම විජේසිංහගේ අර්ථ දක්වන්නේ මෙසේ ය.“ඒක වෙච්ච හැටි සර් දන්නෙ නැතිව ඇති... මුන් වගේ ජාතියක්... මුන් එක දවසක් මෙතැන තියාගන්න වටින්නෙ නැහැ... අන්තිම ජඩයෝ... අපේ සිංහල එකා තමයි අන්තිම ජඩයා... ඌටයි ගෑනිටයි මෙතැන ලැගලා ඉන්න ඕනෙ ජඩකමක් කරාවි... උන් ඒක කරේ හොඳට ප්ලෑන් කරලා... කාමරේට පැන්නෙ උන්ගෙම එකෙක්.... කාමරේ ඇතුළෙ හිටියෙ අලුත් බැච් එකේ ආපු දෙමළ කෙල්ලෙක්.”අමරසේකර ඇතුළු පිරිස් කාලාන්තරයක් තිස්සේ රට තුළ පතුරවමින් සිටියේ එබඳු විජේසිංහ පන්නයේ මතවාදයකි. ඉන් නිර්මාණය වූ විනාශය අමරසේකර ක්‍රමයෙන් වටහා ගනිමින් සිටින්නේ ද? අවසානයේ දී ගිලන් බවට පත් කළ ලාංකික සමාජයේ මේ දැවෙන ප්‍රශ්නයට අමරසේකර පිළිතුරු දෙකක් යෝජනා කරයි.ඔහු‍ගේ එම පළමු පිළිතුර සොයා ගැනීමට අපට වෙනත් කෙටිකතාවක් පීරා බැලීමට සිදුවේ. “රැගෙන මා අත සමිඳ කියනු මැන දිවි අරුත” නම් කෙටිකතාවේ එන දැරණියගල තම ගෙලෙහි හටගත් පිළිකාවකින් මියැදෙමින් සිටින්නෙකි. විකලාංග රෝහල ගිලන් වූ සමකාලීන ලංකාව පිළිබඳ රූපික කියවීමක් වන්නා සේම දැරණියගලගේ මාරාන්තික පිළිකාව ද සංඥාමය කියවීමක් බවට පත් කර ඇත. දැරණියගල තම සුව කළ නොහැකි පිළිකාවකට ප්‍රතිකර්මයක් යෝජනා කරයි.“මට උදව් කරන්න පුළුවන් දොස්තරලට නොවෙයි. ප්‍රභාකරන් ගෙ කොටින්ට... මේක හරහා හොඳ වෙඩිල්ලක් තිබ්බොතින් නම් මේක නැතිවෙලා යාවි.” ඔහු කීවේ ගෙල දෙසට ඇඟිල්ල දිගු කරමිනි.මින් කියවෙන්නේ පීඩනයට පිළිතුර දෙමළ කැරැල්ලක් බව අමරසේකර පිළිගන්නා බව ද? එහෙත් විජේසිංහ හරහා ඔහු යෝජනා කරන්නේ ගිනි තබා විනාශ කර ප්‍රශ්නය විසඳන ලෙසය. එම කතාව අවසාන වන්නේ විජේසිංහ විසින් රෝහලට ගිනි තබනු ලැබීමෙන් සහ එම ගින්නට ම මැදිවී ඔහු ද මිය යාමෙනි. මෙම සිදුවීම වෛද්‍ය අතුකෝරල තුළ ප්‍රශ්න වැලක්ම ඉතිරි කරයි. මෙම ප්‍රශ්න කිරීම අපටම එක් ප්‍රශ්නයකට ලඝු කර නැවත ලිවිය හැක.දෙමළ කැරැල්ල මැඬ පැවැත්වීමෙන් දෙමළුන්ගේ ප්‍රශ්නයට විසඳුමක් ලැබී තිබේ ද?මෙම ප්‍රශ්නය නඟන්නේ වෛද්‍ය අතුකෝරල නොව වෛද්‍ය අමරසේකරමය. ඇත්ත. අමරසේකරට තමාගේ අවිඥානයෙන් ගැලවී ගත නොහැක.සමන් වික්‍රමාරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=cr1403164</link>
    <topic>කඳුළු නෑ අඬන්නට</topic>
    <author>ටී. කේ. ලයනල්</author>
    <content>කඳුළු නෑ අඬන්නටනෙවිල් ජීවිතය හැර දා ගියේ ඇයිදැයි මට සිතා ගන්නට බැරි තරම්ය. ඔහුත් මාත් ගතවුණු හය වසරක කාල පරාසය තුළ ජීවත් වූයේ නියම අඹු සැමියන් මෙන් නොවේ යැයි එක් අතකින් පිළිගත යුතුව ඇත. දරු දෙදෙනාත් සමඟ අප දෙදෙනා එක කැදැල්ලක ජීවත් වූයේ නම් ගෙවී ගිය ගමන් මඟ බොහෝ දුරට වෙනස් වන්නට ඉඩ තිබිණ.මා පාසල් සිසුවියක වශයෙන් අළු ගසා නැඟී සිටින අවදියේ අම්මාට අවශ්‍ය වූයේ මා විවාහ කරදීමට මිස තව දුරටත් අධ්‍යාපනය ලබා දී ඉහළට ඔසවා තැබීමට නොවේ. පාසලේ ජනප්‍රිය බවින් ඉහළ ස්ථාවරයක සිටියදී අම්මාට මා ගැන කිසියම් බියක් ඇති වන්නට ඇත. එසේ වුවද මගේ පියාට දැනුණේ කලින් සිටි සුරතල් චූටි දුව මිස මා කරදඬු ඉහළට ගිය යුවතියක නොවන බවය. මගේ ක්‍රියාකාරකම් අගය කළ ඔහු මා දිරිමත් කර ඉදිරියටම යන ලෙස පැවසූ වාර අනන්තය. මට විශ්වවිද්‍යාල අධ්‍යාපනය ලබා දී රජයේ ඉහළ රැකියාවකට යොමු කිරීම ඔහුගේ ඒකායන ප්‍රාර්ථනය විය.ඇත්ත වශයෙන්ම විශ්වවිද්‍යාලය ගැන මගේ සිතේ කොනක කිසියම් බියක් සැඟවී තිබුණේදැයි කිසිවකු මගෙන් ප්‍රශ්න කළහොත් මට නෑ කියන්නට හැකියාවක් නැත. එසේම ජ්‍යෙෂ්ඨ සිසුවියන් පිරිසක් විසින් නවක සිසුවියන් පිරිසකට ඉතාමත් පිළිකුල් සහගත අමානුෂික නවක වදයක් දීමේ සිද්ධිය ගැන මගේ මව දැඩි සේ කම්පනයට පත්ව සිටි බව ද මට මතකය. දුර දිග අධ්‍යාපනයට වඩා වහාම මා විවාහ කරදීම සුදුසු බවට අම්මා දැඩි ලෙස ගත් තීරණයට මගේ පියා නතු විය. එසේ වන්නට ප්‍රබලතම හේතුව වූයේ මගේ පන්තියේ සිටි කඩවසම් ගැටවරයා වූ සුමිත් සමඟ මා ඇති කරගත් පෙම් සබඳතාවය අම්මාගේ කනට වැටීමය. ඒ අතරම ඇගේ යෙහෙළියක වූ නෙවිල්ගේ මව විසින් ගෙන ආ විවාහ යෝජනාව ඔස්සේ මගේ මව ක්‍රියාත්මක විය. එහි ප්‍රතිඵලය වූයේ යුද හමුදා නිලධාරියකු මගේ ස්වාමි පුරුෂයා වීමය.අපේ ගමට තරමක් ඈත ගමක, ඔහුගේ මහ ගෙදර මා වසරක පමණ කාලයක් ජීවත් වූයේ කැමැත්තකින් නොවේ. මා එහි පදිංචියට ගොස් මාස කීපයක් ඉකුත් වූ පසු නැන්දම්මාත් නංගීත් මා හා විරසක විය. ඔවුන් මට කෙනෙහිලිකම් දක්වද්දී නිහඬව විඳගෙන සිටීමට මට නොහැකි වීම ගැන දැන් මම බලවත් සේ පසුතැවිලි වෙමි. උද්ගත වූ තත්ත්වය ගැන මා කීප විටක්ම ස්වාමියාට පැමිණිලි කළ නමුත් පලක් වූයේ නැත. ඔහු අම්මාටත් නංගීටත් බෙහෙවින් ආදරය කළ බැවින් මගේ පැමිණිලි වලින් ඔහුගේ සිත බලවත් සේ පෑරිණි. සෑම සිදුවීමකම අවසානය වූයේ වැරැදිකරු මා බවට ඔහු ගත් තීරණයෙනි. මෙහි අතුරු ඵලය වූයේ මගේ ස්වාමියා ගැන මා තුළ කිසිම පැහැදීමක්, ආදරයක්, සෙනෙහසක් ඉතිරි නොවීමය. එතැන් සිට ජීවිතය ගැන එතෙක් පැවැති තෘප්තිය මගෙන් පළා ගියා නේදැයි මට සිතුණු වාර නිමක් නැත.විවාහයෙන් පසු ස්වාමියාත් බිරිඳත් එක වහලක් යට ජීවිතය ආරම්භ කරන්නේ නම් ඔවුන්ගේ ගමන් මඟ බොහෝ දුරට සාර්ථක විය හැකි යයි මම විශ්වාස කරමි. එසේ වී නම් පවුලක බර හොඳින්ම ඔවුනට වැටහී යනු ඇත. දිනක් මා නෙවිල්ට මෙම අදහස ඉදිරිපත් කළෙමි.“නිර්මලා ඔයාට පිස්සු ද? අපි හමුදා නිලධාරීන්. අපේ කෑම්ප් එහෙක සීයක් ඉන්නව නං එක එක්කෙනාගේ අදහස් සියක් විදියක්. සියේට අනූවක් විතර ඉන්නෙ කොල්ලො. අපේ ක්වාටර්ස්වල නිලධාරී හතර දෙනෙක් ඉන්නවා. කොහෙත්ම එහෙ නවතින්න බෑ. අපිට ඒ කිට්ටුවෙන් කුලී ගෙයක් ගන්න වෙනවා. ඒක අමතර වියදමක්. දැන් ඔයා ඉන්න තත්ත්වෙ උඩ දවල් දවසෙ මට කුලී ගේක ඔයා තනියෙන් තියන්න බෑ. ඔයාට විටින් විට ක්ලිනික් යන්න වෙනවා. ඒ කිසිම ප්‍රශ්නයක් මේ ගෙදර නෑ. අනිත් එක අපේ තාත්තා මේ ගේ මගේ නමට ලියලයි තියෙන්නෙ. නංගි මේ ගෙදර හැමදාම ඉන්නෙ නෑ. එයා ළඟදි බඳිනවා. ඔයාට අපේ කට්ටිය එක්ක සහයෝගෙන් ජීවත් වෙන්න බැරිනං ඒක ඔයාගේ දුර්වලකම.”ඉන් පසු කිසිම දිනක වෙනම කැදැල්ලක ජීවත් වෙමු යයි මා ඔහුට කියන්නට නොගියෙමි. ඇරත් නෙවිල්ට උරුම නිවසක් තිබියදී මගේ යෝජනාව සාධාරණ යෝජනාවක් නොවන බව ද මට වැටහිණ.මගේ කුලුඳුල් දරු ප්‍රසූතිය ආසන්න වෙත්ම මගේ මව පැමිණ මා කැටුව අපේ මහ ගෙදරට යන්නට සිදු වූ දිනය තරම් මා ප්‍රමෝදයට පත්වූ වෙනත් දිනයක් ගැන මට මතක නැත.ඒ වන විට ඔහු සිටියේ හයිති රාජ්‍යයේ ය. ඔහු ආපසු දිවයිනට පැමිණියේ දියණියට වයස මාස ගණනක් ඉකුත් වූ පසුවය. ඔහුට දියණිය දැක ගන්නට ලැබුණු මොහොතේ ඔහු හැසිරුණු ආකාරය පුදුම සහගතය. ඒ තරමටම ඔහු ප්‍රබෝධවත් විය.දියණිය දැක ගැනීමෙන් පසු ඔහු මා ගැන වැඩි තැකීමක් කළේ නැතැයි මගේ යටි සිත සියුම් හඬක් නැඟීය. මට නොතේරෙන කිසියම් කලකිරීමකින් මගේ සිත අවුල් වී ගියේය. මා තුළ සියුම් ඊර්ෂ්‍යාවක් හටගැනීම නිසා එවැනි වෙනසක් ඇතිවීදැයි මට බියක් දැනිණ. දවසේ වැඩි කාලයක් ඔහු දරුවා තුරුලු කරගෙන දැඩි වින්දනයක් ලැබූ බව පැහැදිලිය. මගේ පියා, මව සහ සහෝදරයන් අපමණ වින්දනයක් දැරිය නිසා ලබන බව මා දැක ඇත්තෙමි.“චූටි දූ, මීට පස්සෙ ඔයාවයි, අම්මවයි අපි ආපහු යවන්නෙ නෑ. අපි ළඟම තියා ගන්නවා.”දිනක් දරුවා සුරතල් කරමින් මගේ වැඩිමල් සහෝදරයා කළ කතාවකින් මගේ දෙසවන්වලට මී පැණි දමන්නාක් සේ දැනී ගිය නමුත් එහි සාධාරණත්වයක් ගැන ඔහු තුළ හාංකවිසියකවත් දැනීමක් තිබුණේදැයි මට නොතේරේ.නෙවිල්ගේ ගෙදරදී සිදුවූ සියල්ලක්ම මා මගේ වැඩිමල් සහෝදරයාට අකුරක් නෑර හෙළි කර තිබුණි. පසුව මගේ පවුලේ සියල්ලන්ම මා කිසියම් පීඩනයකින් එම නිවසේදී ගත කර ඇති බව වටහා ගත් නමුත් මවගේ ආකල්පය බොහෝ වෙනස් විය.“නෑ... නෑ... මිනිහෙක් ගෑනියෙක් ගත්තට පස්සෙ ඒ මිනිහත් එක්ක පොලුයි බතුයි හරි කාලා මොන ගැහැටක් හරි විඳගෙන මැරෙනකං ජීවත් වෙන්න ඕන ඒ මිනිහගෙ වහල යට. කිසි කෙනෙක් ඒ ගොල්ලන්ගෙ පවුල් ජීවිතේට ඇඟිලි ගහන්න ඕන නෑ. ගෑනිට සහෝදරයො හැටහුට හමාරක් ඉන්න පුළුවන්. සහෝදරයො දැන ගන්න ඕන ඒ ගොල්ලොත් කාලෙකදි කසාද බැඳලා වෙන් වෙන්න සිද්ධ වෙනවා කියලා. ඊට පස්සේ ඒ ගොල්ලොට ඒ ගෑනු කියන පදේට නටන්න වෙනවා. පවුලක සහෝදර සහෝදරියො එකට ඉන්නකං හොඳයි. වෙන් වෙන් උණාට පස්සෙ තමයි කොන් කොන් වෙන්නෙ. කොහොම උණත් තව ටික දවසකින් දුව යන්න ඕන මහත්තයා ළඟට. ඒක එහෙම තමයි වෙන්න ඕන. අර චාරිත්‍රයක් විදියට මම දුවව කුලුඳුල් දරුවා හම්බ වෙන්න මෙහෙ එක්කරගෙන ආවට ආවතේව කරන්න නෙවිල්ගෙ අම්මට පුළුවන්. ඒ විතරක් නෙවෙයි, ඒ ළමයගේ නමටයි මහ ගෙදර තියෙන්නෙ. කවදහරි ඒවායෙ උරුමකං ලැබෙන්නෙ දුවගෙ ළමයින්ටනේ. අපි අනාගතේ ගැනත් හිතල මතලා වැඩ කරන්න ඕනෑ.”අම්මාගේ දේශනයේ එක අකුරක්වත් වැරැදි නෑ කියල අපට පිළිගන්නට සිදුවිය. එම සිද්ධියෙන් මාසයකට පමණ පසු දරුවාත් මාත් නෙවිල්ගේ නිවසේ පදිංචියට ගියෙමු.නෙවිල්ගේ නැඟණියගේ විවාහ උත්සවය අති උත්කර්ෂවත් අන්දමින් සිදුවූයේ ඊටත් හත් අට මාසයකට පසුවය. නැඟණිය නිවසින් පිටවූ අනතුරුව නැන්දනියගෙන් මා වෙත එල්ල වූ කෙනෙහිලිකම් ක්‍රම ක්‍රමයෙන් අඩු වී ගියේය. මේ තාක් මෙම සෙවණේ රැඳී තිබූ අප්‍රසන්න වටාපිටාව මෙතෙක් ඔඩුදුවා තිබුණේ නෙවිල්ගේ නැඟණිය තුළ බව මට ඒත්තු ගියේය.මේ තාක් සති අන්තයේ පමණක් නිවසට පැමිණි නෙවිල් අපගේ සුරතල් දියණිය නිසාම දින ගණන් නිවාඩු ගෙන නිවසේ රැඳී සිටීම මට තරමක අස්වැසිල්ලක් විය. එසේම රළු පරුෂ මිනිසකු තුළ ආදරය, කරුණාව, සෙනෙහස රැඳී තිබෙන්නේ කෙසේදැයි මට ප්‍රහේලිකාවක් විය.චූටි පුතා අප අතරට එක්වීමෙන් පසු මගේ ස්වාමියාගේ හැසිරීම් රටාව නිරීක්ෂණය කිරීමේදී මා එළඹි නිගමනය වූයේ ඔහු පිරිමි දරුවන්ට අකමැති බවය.“එක පවුලකට රුව ඇති දුවෙකුයි කට ඇති පුතෙකුයි හිටියම හොඳටම ඇති. තවත් ඕන නෑ. අනිත් එක ඔයා දවසින් දවස තප්පදෝරුව වගේ මහත් වෙනවා.”තවත් දරුවෙකු ඇත්නම් කොපමණ අගේදැයි මට සිතුණ නමුත් ඔහුගේ බලපෑම මත ශල්‍ය කර්මයකට භාජනය වීමට මට සිදු විය. ඉන් අනතුරුව මගේ සිරුර බලා සිටියදී විශාල වන බවක් මට දැනිණ. නෙවිල්ගේ තප්පදෝරු කථාවෙන් බලවත් සේ වේදනා විඳි මා මගේ ශරීරය දෙස කැඩපතින් බලා සිත සැහැල්ලු කර ගත්තේ ඔහු වැරැදි කථාවක් කියා නැති බව මෙනෙහි කිරීමෙනි.තවදුරටත් ඔහුගේ හැසිරීම් රටාව නිරීක්ෂණය කිරීමේදී මට ඒත්තු ගියේ ඔහු තරබාරු කාන්තාවන්ට අකැමැති බවකි.කෙදිනකවත් ඔහුගේ ජංගම දුරකථනය කිසිවෙකුට හසුවන්නට තබන්නේ නැති නමුත් දිනක් උදෑසන දුම්රිය අල්ලා ගැනීමට තිබූ කලබලය නිසා එය අමතකව මේසය මත තබා ගොස් තිබිණ. දුරකථනය නාද වනු අසා මා වහා දිව ගොස් අතට ගතිමි. එහා කෙළවරින් ඇසුණේ ළාබාල ගැහැනු ළමයකුගේ කටහඬකි.“මේ... මේ... නෙවිල්ගේ නම්බර් එක ද?”“ඔව්... මහත්තයා මේක මතක නැතිව ගෙදර දාලා ගිහින්”“ඔයා කවුද?”“මම එයාගෙ නෝනා”“ආ... එයා බැඳපු කෙනෙක් ද? අනේ.... අපි දන්නේ නෑ නේ ඒක.”කිසියම් අවිශ්වාසයක් මා තුළ පහළ වූ බැවින් මම ඇගෙන් නොකඩවා හාර හාරා ප්‍රශ්න කළෙමි. අනතුරුව ඇඟ කීරි ගැසෙන විස්තරයක් මට ඇගෙන් දැන ගන්නට ලැබිණ.ඇය ඈත පළාතක පුද්ගලික පන්තියක ශිෂ්‍යාවකි. අංක ලබා ගැනීමේදී වැරැදීමකින් නෙවිල් විසින් ඇගේ දුරකථනයට කථා කොට ඇත. කෙසේ හෝ තරමක වේලාවක් ඔවුන් දුරකථනයේ රැඳී සිට ඇත. ඇත්ත වශයෙන්ම ඇගේ කටහඬ ඉතාමත්ම මිහිරිය. ඕනෑම පිරිමියෙකු ඇයගේ කටහඬට වශී වනු නියතය. නෙවිල්ට සිදුවී ඇත්තේ ද එයම විය හැකි යයි මම තරයේ විශ්වාස කරන්නේ මා සතුව ඇති පිරිමි කටහඬ ඕනෑම පුද්ගලයකුගේ සිත බිඳී යන්නට ඉඩ ඇති නිසාය.ඉතා කෙටි කාලයක් තුළ ඔවුන් පෙම්වතුන් වී ඇති අතර ඡායාරූප හුවමාරුවක් ද සිදු වී ඇත.ඇයගේ දෙමාපියන්ගේ ආරාධනයෙන් ඔහු නිල රථයෙන් ඔවුන්ගේ නිවසට යාම එම පවුලට විශාල ආඩම්බරයක් වූ බව ද ඇය මට පැවසුවාය.ඔහු විසින් ඇයට වටිනා ජංගම දුරකථනයක්, කොම්පියුටරයක්, වටිනා ඇඳුම් පැලඳුම් සහ සුවඳ විලවුන් තෑගි කර ඇති බව පසුව හෙළි වුණි. තුන් හතර වතාවක් ඔවුන් රහසිගතව ස්ථාන කීපයකදීම හමුවී ඇති බව ද අනාවරණය විය.අප දරුවන් දෙදෙනෙකුගේ දෙමාපියන් බවත් ඇය දැන හෝ නොදැන කරන්නේ බලවත් අපරාධයක් බවත් අදම මෙම සම්බන්ධය නතර විය යුතු බවත් නැතහොත් බරපතළ ගණයේ ප්‍රශ්නයක් උද්ගත විය හැකි බවත් මම රළු ලෙස ප්‍රකාශ කළෙමි.මෙම සිදුවීමෙන් මගේ සිත අන්තයටම කලකිරීම නිසා ඔහුට කථා කරන්නට මගේ සිත ඉඩ දුන්නේ නැත. ඔහු ද එසේ කරන්නට ඇත්තේ අනතුරක සේයාවක් දැනෙන්නට වූ නිසා විය හැකිය.මා නොදැනුවත්වම මගේ සිතට නිරායාසයෙන් ඇතුළු වූයේ මගේ පාසල් සමයේ සිදු වූ කිසිදා මතකයෙන් බැහැර නොගොස් රැඳී තිබූ ජවනිකා පෙළකටය. මගේ ප්‍රථම ඇසුර තරම් මා අසීමිත වින්දනයක් ලැබූ ඉමිහිරි මතකයන් තවත් කොයින් ද?පසු දින සවස මේජර් විතානගේ මා ඇමතූ විලාසය මගේ හද ගැස්මට සෑහෙන තර්ජනයක් විය.“කලබල වෙන්න ඕන නෑ. මහත්තයට පොඩි කරදරයක්. තව පැයකින් විතර අපේ වාහනයක් ඒවි, ඒකෙන් පුළුවන් තරම් ඉක්මනට එන්න.”රෝහලේ මෘත ශරීරාගාරයේ දී නෙවිල්ගේ කුඩු පට්ටම් වී ගිය සිරුර දුටු වහාම මගේ දෑස් අඳුරු වී ගිය අතර දෙකකුල් පණ නැතිවී ගිය බව මට මතකය.මා යථා තත්ත්වයට පත්වන විට මගේ ඇඳ වටේට සිටි අම්මාත්, තාත්තාත්, සහෝදරයන් තිදෙනාත් මේජර් විතානගේත් කඳුළු පිරි දෑස් දල්වාගෙන මා දෙස බලා සිටියහ.කුමකින් කුමක් සිදුවූයේ දැයි කිසිවෙකු මට විස්තර කළේ නැත. එසේම මා කිසිවකුගෙන් ප්‍රශ්න කරන්නට උනන්දුවක් නොදැක්වූයේ පෙර දින මා හා දුරකථන සංවාදයක යෙදුණ සිසුවිය සිහිපත් වූ බැවිනි. ඇය මෙම සිදුවීම පිටුපස ඉන්නා බවට මගේ යටි සිත පුන පුනා මට පැවැසීය.අවමංගල උත්සවය ඉහළින් සිදු නොවීමත් නැදෑ හිත මිත්‍රාදීන් දැනුවත් නොවීමත් පැහැදිලිව දකින්නට ලැබුණේ ඇයිදැයි මට සිතා ගත නොහැකි විය. දෙපාර්ශ්වයම ගොළුවන් බිහිරන් මෙන් කටයුතු කළ බව මට හොඳ හැටි අවබෝධ විය. මගේ දෙමවුපියන්ටවත් ඔහුගේ දෙමුපියන්ටවත් දෝෂාරෝපණය කිරීමට මට අයිතියක් නැත්තේ ඔහුගේ සමු ගැනීම ඒ තරමටම අප්‍රසන්න බැවිනි.ඔහුගේ අවසාන කටයුතු සිදුවූයේ ඉතාමත් චාම් අන්දමටය. හමුදාවේ ඉහළ නිලයක් දැරූව ද හමුදා ගෞරව ලබන්නට තරම් ඔහු වාසනාවන්තයකු නොවීම දෛවයේ සරදමක් යයි මට සිතේ.ඉතා සුළු කාලයක් ඇසුරු කළ කෙල්ලක් වෙනුවෙන් බෝම්බයක් පුපුරුවාගෙන ඇය ඉදිරියේ මිය යාමට තරම් බොලඳ චරිතයක් නොවන බව මා ප්‍රකාශ කළ නමුත් පලක් නොවූයේ ඇත්ත වශයෙන්ම එම සිද්ධිය එලෙසම සිදු වී ඇති බවට නිගමනය වීමය.“එයාගේ පෙන්ෂන් එක ඔයාට නොලැබුණාට කමක් නෑ. දරුවො දෙන්නයි ඔයයි වෙනුවෙන් මම සෑහෙන මුදලක් ඔයාගෙ ගිණුමට දානවා. අපි ඔක්කොම එකා වගේ දුවවයි දරුවොයි බලා ගන්නවා. දුව තනි උණා කියලා හිතන්න එපා” පියා මගේ හිස පිරිමදිමින් පැවසූ අවස්ථාවේ දී නම් මෙතෙක් මා සිර කරගෙන සිටි, ගුලි කරගෙන සිටි, සඟවාගෙන සිටි දුක, වේදනාව මහ හඬින් පුපුරා ගියේ සියල්ලන් කම්පනයට පත් කරමිනි.ටී. කේ. ලයනල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=cr1403165</link>
    <topic>ඩබ්ලිව්. ඒ. සිල්වාත් ඩේල් කානගීත් අතර වෙනස</topic>
    <author>මහාචාර්ය</author>
    <content>ඩබ්ලිව්. ඒ. සිල්වාත් ඩේල් කානගීත් අතර වෙනසපියල් වික්‍රමසිංහ මහතාගේ නිවසේ නේවාසිකව සිටි එක්තරා තරුණ පුවත්පත් කලාවේදියකු මට හඳුනාගත හැකි විය. ඔහු විසින් ලියන ලද ලිපි ලේඛන ‍ෙකාතෙකුත් කියවා තිබුණ ද ඔහු මුහුණට මුහුණ හඳුනා ගැනීමෙන් මා තුළ ඉමහත් සතුටක් ඇතිවිය. ඔහු නමින් කරුණාසේන ජයලත් විය. තම සම්පූර්ණ නාමයෙන් ලිපි ලේඛන සපයනු වෙනුවට ඔහු කළේ ‘ජයලත්’ පමණක් යෙදීමය. ඔහුගේ විශේෂඥභාවය රැඳී පැවැතියේ සිනමාව හේතුවෙන් ඔහු හා සමඟ මට බොහෝ දේ කතාබහ කිරීමට හැකියාව ලැබිණ. ලංකාදීප පත්තර කන්තෝරුවේ දිනපතා පළවෙන අතිරේක අතරින් ඉමහත් ජනප්‍රියත්වයක් ලැබුණේ අඟහරුවාදා දිනවල පළ වූ ‘චිත්‍රපට චක්‍රය’ නමැති අතිරේකයය.මෙහි සම්පාදකවරයා වූයේ ජයලත්ය. ඔහු නොනමින් පෙනී සිටියේ ‘චිත්‍රපට චක්‍රවර්ති’ යනුවෙනි. ජයලත් බොහෝ දිනවල රෑ වැඩ කිරීමට යොමුවී සිටි කෙනෙකි. එහෙත් ඉඳහිට දවසක ඔහු දහවල් කාලයේ ‍ෙනානිදා වික්‍රමසිංහ නිවසේ ඉස්තෝප්පුවට වී පොතක් කියවමින් කාලය ගත කළේය. මේ අතරවාරයේ දී ඔහු හා සමඟ කතාබහ කිරීමට අවස්ථාවක් මට ද උදා විය. වතාවක් ඔහු කියවමින් සිටියේ ඩැෆ්නි ඩි මොරියර් (Daphne De Maurier) නමැති ඉංග්‍රිසි ලේඛිකාව විසින් ලියන ලද හන්ග්රි හිල්ස් (Hungry Hills) නමැති නවකතාවය. ඔහු ඒ පොත කියවීම පසෙක තබා මා සමඟ කතාවට වැටිණ.“ඕන්නම් අරන් ගිහින් කියවන්නයි ඔහු කීය.මම ඒ නවකතාව නොතිත් ඇල්මෙන් යුතුව කියවීමට පටන්ගත්තෙමි. ඉන්පසුව මම ඩිමෝරියර් ගේ අනිත් පොත් ද කෙටිකතා සංග්‍රහයක් ද කියවීමි. ඩැෆ්නි ඩිමෝරියර් විසින් ලියන ලද විස්මයජනක දිගු කෙටිකතාව (a long short story) නම් කර ඇත්තේ, ‘කුරුල්ලෝ’ (Birds) යනුවෙනි. එම කෙටිකතාව අපූරු චිත්‍රපටයක් වශයෙන් ප්‍රතිනිර්මාණය කරන ලද්දේ සුප්‍රකට සිනමාකරුවකු වූ ඇල්ෆ්‍රඩ් හිච්කොක් (Alfred Hitchcock) විසින් බව මා දැනගත්තේ ජයලත් ගෙනි. ජයලත් ලියූ අපූරු වර්ගයේ කෙටිකතා කීපයක්ම එකල ඉරුදින ලංකාදීපයේ පළවිය. ඉන් කීපයක් මට මැනවින් මතක ඇති බව මම ඔහුට කලකට පසුව මුණගැසුණු වේලාවකදී කීවෙමි.“ඇයි ඒවා එකතු කරල පළ කරන්නේ නැත්තේයි මම ජයලත්ගෙන් ඇසුවෙමි.“කොහේ තියෙනවාද කියල හොයාගන්ට බැහැයි යනු ඔහුගේ ප්‍රතිචාරය විය.ඉන්පසුව මම ඔහුට මා කියවූ ඔහුගේ කෙටිකතාවල නම් කීවෙමි.“මතක නැද්ද ‘දියපාර’ ....... කෙටිකතාව ඇයි ‘සුදු අක්කා’, එ‍තකොට ‘ඕඩිකොලොං’ මම තවත් කතා කීපයක නම් මතක් කර ඒවායේ අන්තර්ගතවූ හරිය ගැන ද සිහිපත් කළෙමි. ඔහු‍ෙග් මුහුණේ අපූරු සිනා රැල්ලක් මතුවූ අයුරු මම සිහිපත් ක‍රගතිමි. ජයලත්ගේ මළගමදා මම මේ සියල්ල මගේ මිතුරන්ට කීවෙමි. එහෙත් ඔහුගේ (ජයලත්ගේ) ජීවිතය හා බැඳුණු ඇතැම් ජවනිකා මට අමතක කළ නොහැකිය. ඔහු හොරණ ඉගෙනුම ලබන තරුණ කාලයේදීම පුවත්පත් කලාවේදියකු වී කාලය අපතේ නොයවා නිර්මාණකරණයේ නියැළුණු සහෘදයකු විය. ඔහු පියල් වික්‍රමසිංහ මහතාගේ නිවසේ නේවාසික වූයේ ඔහු පෙම්බැඳ සිටි යුවතිය වූ රූපා අමරසිංහ නිතිපතා දැකගනු රිසියෙනි. රූපාගේ නිවස පිහිටියේ අපේ නාවල නිවසට යාබදවය. කතාබහ, හමුවීම්, ලිවීම්, කියවීම්වල පරිසමාප්තිය වූයේ ජයලත් හා රූපා යුග දිවියට ඇතුළත් වීමය. ජයලත් ‘ගොළු හදවත’ නමින් ලියූ ප්‍රථම නවකතාව පුදුමාකාර කතිකාවකට ලක්විය. එහි ඵලය වශයෙන් ඔහු නොකඩවා අතිශය ජනප්‍රිය නවකතා රැසක් ලියුවේය. ඒවායින් කීපයක් මට මතකය. ලස්සන ඇස්, මුව දඩයම, රිදී නිම්නය, සතී‍ෙග් කතාව, ගැහැනු ළමයි.ඔහු ගවේෂණාත්මක අපදාන රචනයේ ද දස්කම් පෑවේය. හොඳම නිදසුන ලෙස මට පෙනී යන්නේ ඔහු ලියූ ‘රුක්මණී දේවියගේ ජීවිත විත්ති’ ලේඛන මාලාවයි. මේ ලිපි පෙළ ලිවීම සඳහා ඔහු ගතකළ කාලය හා ශ්‍රමය කෙතෙක්දැයි මට ඔහු පවසා ඇත. ඔහු රුක්මණී දේවිය මුණගැසී කතාබහ කිරීමට කොළඹ සිට මීගමුවේ ‘ජයරුක්’ නිවසට ආගිය කතා මට අමතක නොවේ. තරුණ තරුණියන්ට එකල රුක්මණී දේවි වීරවරියක වූවාය. ඇයගේ ගී ගැයීමට සමාන කළ හැකි අන් කෙනෙකුන් සොයා ගත ‍නොහැකිය. එසේම ඇයගේ රූපණයට සම කළ හැකි රූපණ ශිල්පිනියක සොයා ගත ‍ෙනාහැකි විය. මට රුක්මණී දේවිය මුණගැසී ඇත්තේ අවස්ථා දෙකකදීය. ඉන් එකක් වූයේ මගේ මිත්‍ර පාලිත පෙරේරා සමඟ ‘අතීතයෙන් ඇසෙන ගී’ නමින් ගුවන්විදුලි වැඩසටහන සඳහා ඇයත්, එච්. ඩබ්ලිව්. රූපසිංහ මාස්ටරුත් ‘සිරි බුද්ධගයා විහාරේ’ ගීතය කුමාරතුංග මැදිරියේ දී ප්‍රේක්ෂකයන් හමුවේ ගායනා කළ අවස්ථාවේදීය.ඇය මුළු ගීතයම කරදාසියක නැවත ලියා ගත්තේ ඉංග්‍රිසියෙනි. එමඟින් මා දැනගත්තේ ඇයට (රුක්මණී දේවියට) සිංහල ගී ගයන්ටත් කතා කිරීමටත් හැකියාව තිබූ නමුත් සිංහල අකුරු ලිවීමට නූගත් බවකි. එය කෙසේ නම් සිදුවන්නට ඇත්ද? බාගදා ඇය ලැබූ අධ්‍යාපනයට සිංහල අකුරු ලිවීම ඇතුළත් ‍නොවන්නට ඇත. දෙවැනි වතාවට මට ඇය මුණගැසුණේ හැඳල විජය චිත්‍රාගාරයේදීය. මගේ මිත්‍ර කේ.ප්‍රැන්සිස් සමඟ මා එහි ගියේ රුක්මණී ‍දේවිය මුණගැසී සම්මුඛ සාකච්ඡාවක් පටිගත කිරීමටය. මා ඇය සමඟ පැවැත්වූ සම්මුඛ සාකච්ඡාව කෙතරම් ජනප්‍රිය වීද යත් එහි මවිසින් අසන ලද නොනිසි යයි දැන් මට හැ‍ඟෙන ප්‍රශ්නයක් ද ඇතුළත් විය. එය මගේ සිහියට එයි. “ඔබ දරුවකු ලබාගැනීමට ඇල්මක් දැක්වූයේ නැත්තේ ඇයි?” මගේ දඩබ්බර ප්‍රශ්නයට ඇය මුලින්ම හිනාවක් පෑවාය. ඉන් අනතුරුව කුමක් පැවසුවාද?“මවක් වෙන්ට තිබුණා නම් කොච්චර එකක්ද? ඒත් ඒ වාසනාව මටත් එඩීටත් ඒ කාලේ ඒ හැටි දැනුණේ නෑ. මොන ගැහැනියද අකමැති මවක් වෙන්ට?” මගේ සිත සලිත වූ බව පමණක් මට මතකය. ඉන් එහා මා කුමක් අසන්නද? ඉන්පසුව අපට ආරංචි වූයේ ඇය හදිසි අනතුරකින් මිය ගිය බවය.ජයලත් දක්ෂ කථිකයකු බව මා නියම ලෙස හඳුනාගත්තේ 1993 - 94 කාලයේදීය. ඔහු රට වටා දේශන පැවැත්වීමට ‘නිදහස් කලා සන්ධානයේ’ මෙහෙයවීමෙන් පැවැති රැස්වීම්වලදී නොබියව තම දේශපාලන අදහස් ප්‍රකාශ කළේය. රාත්‍රියේ තරමක විරාමය ලැබූ අපි ඔහු හා සමඟ කතා බහට යොමු වුණෙමු. එබඳු එක් වතාවකදී මම නොපැකිළව මා ‘ගොළු හදවත’ නවකතාව පිළිබඳ දරන අදහස් ඔහු හමුවේ තැබුවෙමි. “ඔබේ නවකතාව මට පේන්නේ බාවාතිශය (Sentimental) නවකතාවක් කියලයි. එහෙම නවකතා ලිවීමට කෙනෙකුට ඇති අයිතිය තවත් කෙනකුට උදුරාගන්ට බැහැ. ඒත් භාවාතිශය අත්දැකීමකින් පමණක් කතාව අහවර කිරීම තමයි මට ඉවසන්න බැරි. ජයලත් මා පවසන දේට ඇහුම් කන් දෙමින් සිටි අයුරු මට මතකය. ඉන්පසුව ඔහු කීවේ කුමක්ද?“ඔබ මගේ නවකතාව කියවීම ගැන මම ස්තුතිවන්ත වෙනවා. ඒත් මට හමුවන හුඟ දෙනෙක් මට දොස් කියන්නේ මගේ නවකතාව හරියට නොකියවා”“ඒක ඔට්ටු නෑ” මම කීමි.“මගේ නවකතා හරි ඇගයුමකට ලක්වෙලා නෑයි ඔහු මැසැවිල්ලක් නැඟූ අයුරු මතකය. අපේ කතාව එතෙකින් කෙළවර වූයේයි මම නොසිතමි. තවත් බොහෝ ‍දේ ගැන අපි කතාබහ කළෙමු. කරුණාසේන ජයලත්ගේ නවකතා සැබැවින්ම නිසි ඇගයුමකට ලක්වී ඇත්ද යන ප්‍රශ්නය මම ඉන්පසුව කීපදෙනකුගෙන්ම ඇසුවෙමි. ඔහු ලියූ නවකතා මඟින් කිසියම් නිර්මාණ රැල්ලක් බිහිවූ බව නම් සැබෑවකි. එහෙත් ඒ රැල්ල තවමත් පවතීද? එය කිනම් රැල්ලක්ද? ඉන් පාඨක ලෝකයට හානියක් සිදුවීද? ජයලත්ට දේශපාලන ලෝකයට නොපිවිසි නිර්මාණකරණයේම නියැළී සිටින්නට ඉඩ තිබිණි. එහෙත් එය ඔහු නොකළේය.ජයලත් මියගොස් වසරක් ගෙවුණු තැන, ජයලත්ගේ ජීවිතය හා නිර්මාණ අලලා පොතක් බිහිවුණේ සුප්‍රකට පුවත්පත් කලාවේදියකු හා නවකතාකරුවකු වූ දිවලකඩ ගුණදාස ලියනගේ අතිනි. එය නම්කොට තිබුණේ “හදවත් ජයගත් ජයලත්” යනුවෙනි. ලියනගේ, ප්‍රකාශයට පත් වූ කෘතිය මට බාරදෙමින් ඉල්ලා සිටියේ,“මේ ගැන මොකක්ද හිතන්නේ?” යන්න ඔහුට දන්වන ලෙසයි. මම, ලියනගේගේ කෘතිය ආශාවෙන් කියවීමි. අපදාන රචනය පිළිබඳ ලියනගේ තුළ වූයේ වගාකරගන්නා ලද කුසලතාවකි. “මේ කවුද? යනුවෙන් ඔහු අපදාන මාලාවක් ලියුවේය. ‘ඩී.බී.ධනපාලගේ විප්ලවය’, ‘දෙල්ගහ යට ගෙදර විප්ලවය’ , ‘විල්මට් සහ සිරිකත’ යනාදී වශයෙන් අපදාන මාලාවක් ඔහු ලියුවේය.“ඔබ ජයලත් ගැන ලියල තියෙන දේවල් ඌනපූරණය කළ යුතුයැයි මම ලියනගේට කීමි එහෙත් ඔහු ඇහුණා නෑහුණා සේ සිටියේය. ඉන්පසුව මම “ජයලත් නවකතාකරණයට පිවිසි අන්දමත් එතැනින් දේශපාලනයට පිවිසි අන්දමත් තවත් ටිකක් විමර්ශනය ක‍ළා නම් වඩාත් හොඳ යයි” කීමි.ජයලත් මෙන්ම ලියනගේ ද වෙසෙස් දේ ඉටු කිරීමට සිහින මැවූ කෙනෙකි. ඔවුන් දෙදෙනාම ද්විභාෂා (ඉංග්‍රීසි සහ සිංහල) උගත්තු වූහ. ලියනගේ පරිවර්තන කාර්යයේ නිපුණයකුව සිටියේය. ඔහු චීන කෙටි කතා සමුදායක් සිංහලට පරිවර්තනය කළේය. තමන්ගේ නවකතා ඉංග්‍රිසි බසට පරිවර්තනය කළේය. ඒ පොත් නම් ‘දෝන කමලාවතී’ සහ ‘ගිනිවළල්ල’ යන නවකතාය. මගේ ජීවිතයට ගුණදාස ලියනගේ ඇතුළු වූයේ අහම්බෙනි. එය කෙසේ සිදුවීද යන්න මම සිහිකරමි. වතාවක් ඔහු මුණගැසුණේ ගුවන්විදුලි කාර්යාලයේදීය. තවත් වතාවක් ඔහු මුණගැහුනේ ටයිම්ස් මන්දිරයේදීය. ඒ හැර නුගේගොඩ ලෝටස් පොත් සාප්පුවට ඔහු ආ ගිය කෙනෙක් වීය. ඔහු හා සමඟ බොහෝ දේ කතා බහ කරන්නට හැකි බව මට දැනිණ. තවත් වතාවකදී මට ඔහු මුණගැසුනේ මගේ ගුරුවරයකු වූ ලාල් පෙරේරා මහතාගේ නිවසේදීය. මා ඔහු ගැන දැන සිටියාට වැඩි මනත් දේ ඔහු මා ගැන දැන සිටි බවක් මට හැඟිණ.වතාවක් මට ඔහු කොළඹ ගුණසේන පොත් සාප්පුවේදී මුණගැහුණු විට ඔහු සිටියේ අප හිතවත් ලාල් ප්‍රේමනාත් මහතා සමඟ කතා බහ කරමිනි. ඒ වන විට ඔහු ලිහිණි පොත් පෙළේ කෙටිකතා මාලාවට එක් කෙටිකතා සංග්‍රහයක් බාර දී එය ප්‍රකාශයට පත්වී තිබිණ. මට ද ඉන් පිටපතක් ලබාගත හැකිවිය. ‘අසරණයා’ නමින් හැඳින් වූ ඒ කෙටිකතා සංග්‍රහයේ ඇතැම් කෙටිකතා මා කියවා තිබුණේ පුවත්පත්වලිනි. ඇතැම් කෙටිකතාවක් සඳුදා ලංකාදීප පොත්පත් අති‍රේකයේ පළ විය. එහි සංස්කාරකයා වූයේ කේ.ඇම්.සිරිසේන මහතාය. සාහිත්‍ය කලා කාර්යයන් පිළිබඳ පිරිපුන් දැනුමකින් හෙබි කේ.ඇම්.සිරිසේන මහතා ආනන්ද විද්‍යාලය අසල පොත් සාප්පුවලින් එකකදී ඊට කලින් මට මුණගැසී තිබිණ. සිරිසේන මහතා අතිශයින් ප්‍රසිද්ධියට පත්වී සිටියේ ඩේල් කානගි ගේ (Dale Carnagie) How to win Friends and Influence People නමැති ඉංග්‍රිසි කෘතිය ‘හිත්ගැනීම’ යනුවෙන් සිංහලට පරිවර්තනය කිරීමෙනි. සිරිසේන මහතා මුලින්ම හමුවීමට පෙරාතුව මම ඔහුගේ එම පරිවර්තනය කියවා තිබීම යහපතක් වූ බව මට හැඟිණ. ‘හිත් ගැනීම’ පොත කියවා ඇති බවත්, මා ඉන් බොහෝ දේ උගත් බවත් කී විට කේ.ඇම්.සිරිසේන මහතා කී දේ මේ මොහො‍ෙත්දීත් මගේ සිහියට නැඟේ.“ඒ වගේ පොත් පරිවර්තනය කරන්නට මාව පෙලඹුවේ, ඩබ්ලිව්.ඒ.සිල්වා මහතා. ඒ මහතාට උවමනා කෙරුවා මා ලවා ඒක පරිවර්තනය කරල උන්නැහැ සංස්කරණය කරපු ‘තිලක’ සඟරාවේ කොටස් වශයෙන් පළ කරන්නට. ඒත් ඒ වැඩේ හරි ගියේ නෑ.”“ඒ ඇයි?” මම ඇසුවෙමි.“සිල්වා උන්නැහේ ඒ වාගේ පොතක් ලියමින් හිටිය”“ඒකේ නම මොකක්ද?”“ඇයි කියවලා නැතිද - ‘ඉෂ්ටාර්ථයේ සිද්ධිය’ ඒ වන විට මම ඒ පොත කියවා නොතිබිණ. එහෙත් පසුව ඒ පොත සොයාගෙන කියවීමි. සිල්වාට කෘතියේ ආභාසය නොමඳව ලැබී තිබිණ. එහෙත් සිල්වාත්, කානගීත් අතර පැහැදිලි වෙනසක් දක්නට ලැබිණ. ඒ වෙනස නම් සිල්වා විසින් තෝරාගනු ලැබුවේ ආසියාතික නිදසුන්ය. පුද්ගල නාම හා සමාජ සිද්ධිවල ආගන්තුක බවක් නොතිබිණ. කානගීගේ පුද්ගල නාම හා සිද්ධිවල කිසියම් ආගන්තුක බවක් හැඟිණ. කේ.ඇම්.සිරිසේන මහතා, මගේ හිතවත් හිමිනමක වූ උඩකැන්දවල සරණංකර හිමියන්ගේ ද හිතවතකු බවට පත්වී සිටියේය. කේ.ඇම්.සිරිසේන මහතාට මා වඩාත් සමීප වීමට එය ද එක් ප්‍රබල හේතුවක් විය. ඒ කෙතරම් ද කිවහොත් මා සරණංකර හිමියන් බැහැ දැකීමට උඩුගම්පොල පන්සලට ගිය විටදී ඇතැම් විට ඒ හිමියෝ මෙසේ කීහ.“අපි යමුද සිරිසේන මහත්තයවත් හම්බ වෙලා එන්න” උඩකැන්දවෙල සරණංකර හිමියන්ගේ ‘නවලෝකය’ සඟරාව සංස්කරණය කිරීම සඳහා සි‍රිසේන මහතාගෙන් ලැබුණේ විශාල සහායකි. එක් වතාවක් ‘නවලෝකය’ සඟරාවේ මාර්ටින් වික්‍රමසිංහ විශේෂ කලාපයක් බිහි විය. එහි සංස්කාරකයා වූයේ සිරිසේන මහතාය. මට ඒ කලාපයට ලිපියක් ලිවීමට සිරිසේන මහතා ඇරයුම් කළේය. වික්‍රමසිංහ සූරීන්ගේ ‘වහල්ලු’ කෙටිකතා සංග්‍රහයේ එන එනමින් යුතු කතාවක් රුසියන් ලේඛක ඇන්ටන් චෙකොව් ගේ ‘විලාපය’ කතාවත් තුලනය කරමින් කෙටි ලිපියක් ලියුවෙමි. මගේ ඒ ලිපියට ලැබුණු ප්‍රතිචාර අනුව පෙනුණේ ඒ තුලනය සාවද්‍ය ප්‍රමිතිවලින් යුතු බවයි. මා කුමක් ලියුවේදැයි මට දැන් මතක නැත. කෙසේ වෙතත් මගේ කාර්යය නුපුහුණු උපාධි අපේක්ෂකයකුගේ නිබන්ධනයකැයි මට දැන් අනුමාන කළ හැකිය.මහාචාර්යසුනන්ද මහේන්ද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=cr1403166</link>
    <topic>දොස් නිදොස්</topic>
    <author>ඩී. එ‍ෆ්. කාරියකරවන</author>
    <content>දොස් නිදොස්ඩී. එ‍ෆ්. කාරියකරවනදියෝකීසිඒ ඒ රටවල කතෝලිකයන් වෙසෙන ප්‍රදේශ හැඳින්වෙන්නට වූයේ දියෝකීසි යනුවෙනි. මේ දියෝකීසි නම් වූයේ DIOCESE නම් වූ ප්‍රදේශයි. එහෙත් පහු පහු වන විට මේ දියෝකීසි යන නම වෙනස් කොට ඒ වෙනුවට පදවිය යන නම යෙදෙන්නට විය.පදවියක් බාර ප්‍රධාන පූජකවරයා නම් වූයේ බිෂොප් (Bishop) යනුවෙනි. මේ බිෂොප් යන්නට ආදේශ වූ සිංහල නම ‘රාජගුරු ප්‍රසාදි’ ය. රටෙක ඒ ඒ පදවි බාර රාජගුරු ප්‍රසාදිවරුන්ගේ ප්‍රධානියා අග්‍ර රාජගුරු ප්‍රසාදි (Arch Bishop) නම් වූයේය.පූජා ප්‍රසාදිකතෝලිකයන්ගේ ආගමික කටයුතු බාර පූජකවරුන් (Priests) හැඳින්වෙන්නේ පූජා ප්‍රසාදීන් යනුවෙනි. එහෙත් අද වැඩියෙන් වැහැරෙන්නේ ගරු පියතුමා (ReverendFather) යන නමයි.ගරු පියවරුන්ගේ ප්‍රධානියා රදගුරු ය. රදගුරුවරුන්ගේ ප්‍රධානියා අගරදගුරුය. අග්‍ර රාජගුරු ප්‍රසාදිය.කාදිනල්කාදිනල් (Cardinal) යනු ඊට ඉහළ තත්ත්වයයි. කදිනල්වරු අපෝස්තුලුවරුන්ගේ තත්ත්වයේ වෙති.අපෝස්තුලු (Apostle) යනුවෙන් හැඳින්වුණේ ක්‍රිස්තුන් වහන්සේ ගේ ගෝළයෝය.පාප්තුමාකතෝලික සභාවේ නායකයා පාප් (Pope) තුමාය. මේ පාප්තුමා තෝරාගනු ලබන්නේ කාදිනල්වරුන් අතුරෙනි. එතුමා වැඩ වෙසෙන්නේ රෝමයේ වතිකානුවෙහිය.වර්තමාන ෆ්‍රැන්සිස් පාප්තුමා ළඟදී මෙහි එන්නේ ‘ඉන්දියන් සාගරයේ මුතු ඇටය’ දැක බලා ගන්නටය.පාප් පදවියමුළු ලෝකයේම ඉන්නා කෝටි සංඛ්‍යාත කතෝලික බැතිමතුන්ගේ නායකයා වන පාප්වහන්සේ දිවි හිමියෙන් ඒ පදවිය දරනු ඇත. උන්වහන්සේ ගේ අවසානය මිය යෑම හෝ කලුරිය කිරීම හෝ පරලෝ සැපත්වීම යනුවෙන් හඳුන්වනු නො ලැබේ.පාප්තුමකුගේ අවසානය හඳුන්වනු ලබන්නේ ‘ස්වර්ගස්ථ වීම’ යනුවෙනි. පාප්තුමකු අවසන් හුස්ම හෙළූ පසු කෙළින්ම ස්වර්ගයට ළඟා වන බව බොහෝ කතෝලිකයන්ගේ විශ්වාසයයි.ඒ කෙසේ වෙතත් පාප්තුමකුගේ අවසානය ‘ස්වර්ගස්ථවීම’ යනුවෙන් හැඳින්වීම අද ශිෂ්ට සම්ප්‍රදාය බවට පත්වී ඇත.ඇතැමකු “පාප්වහන්සේ අභාවප්‍රාප්ත වූහ හෝ වූ සේක” යනුවෙන් ලියන්නේ “අභාවයට පත්වෙනවායැයි කීම “කාලයාත්‍රා කරනවායැයි කියනුවාට වඩා හොඳ යැයි සිතා ගෙන ය. එහෙත් එසේ පැවසීම ලොකු වරදෙකි. පාප් කෙනකුට තබා සිල්ලර කිතුනුවකුට - කතෝලිකයකුට අභාවප්‍රාප්ත වන්නට බැරිය. එය කිතුනුවන්ට අකැප ය. ඒ ඔවුන් භවය ගැන නො අදහන බැවිනි. අභාවප්‍රාප්ත විය හැක්කේ භවය අදහන්නවුනට පමණි.පාප් තේරීමපාප්තුමකු ස්වර්ගස්ථ වූ කල අලුතෙන් පාප්තුමකු තේරීම ඉතා භාරධූර කාර්යයක් වේ. කාදිනල්වරුන් ගෙන් එක් තැනැත්තකු තෝරනු ලබන්නේ අනෙකුත් කාර්දිනල් වරුන් විසිනි.ඒ සඳහා කාදිනල්වරු වතිකානු මන්දිරයෙහි වෙන වෙනම කාමරවලට වැදී යාච්ඥා කිරීමෙන් ද කරුණු සලකා බැලීමෙහි ද යෙදී දින ගණනක් ගත කරති. ලක්ෂ ගණන් බැතිමත්හු වතිකානුව වටලාගෙන බලා හිඳිති. ඔවුනට ප්‍රතිඵල දන්වන්නේ දුම්කවුළුවක් මඟිනි. එය දවස අවසානයේ සිදුවේ.දවස අවසානයේ ඒ දුම් කවුළුවෙන් කළු දුමක් පිට වුවහොත් එහි අරුත තවම පාප් කෙනකු තේරී නැති බවයි. සමහර විට දින ගණනාවක්ම ඒ කවුළුවෙන් පිටවන්නේ කළු දුම් ය.සුදු දුමක් පිටවන්නේ පාප්තුමකු අවසාන වශයෙන් තෝරාගත් විටය. සුදු දුම දකින වතිකානු වැසියෝ ප්‍රීති ඝෝෂා කරමින් සතුට පළ කරති.ශුද්ධාසනයපාප් පදවිය හඳුන්වනු ලබන්නෙ ශුද්ධාසනය නමිනි. එය ඉංගිරිසියෙන් Holysea නම් වේ.රෝමයේ පිහිටිය ද වතිකානුව රෝමයට හෝ ඉතාලියට හෝ අයත් කොටසක් නො වේ.වතිකානුව වෙන ම රාජ්‍යයකි. ප්‍රමාණය අතින් ලෝකයේ ඇති කුඩාම රාජ්‍යය වතිකානුවයි. වතිකානුව වෙනම වන ස්වාධීන රාජ්‍යයක් නිසා පාප්තුමා රාජ්‍ය නායකයෙක් ද වෙයි.සාමාන්‍යයෙන් පාප් පදවියට පත්වන්නේ ඉතාලි ජාතිකයෙකි. එහෙත් ඉතාලි නො වන පෝලන්ත හා ජර්මන් ජාතිකයන් ද පාප් පදවියට පත්වූ අවස්ථා ඇත. දැන් ඉන්නා පාප්තුමා උපන්නේ ආර්ජන්ටිනාවේය. එහෙත් එතුමා‍ෙග් පියා ආර්ජන්ටිනාවට ගොස් ඇත්තේ ඉතාලියෙනි.දේශපාලනයආගමික කටයුතුවලට අමතරව දේශපාලන පැත්තට නැඹුරු වූ පාප්වරු ද අතීතයේ සිටියෝ ය.එසේම දින දර්ශන හා ලිත් සකස් කිරීම වැනි අතිරේක වැඩ ගැන ද ‍නම් දැරූ පාප්වරු එදා හුන්හ. මෙහිදී අපට අමතක නො කළ හැකි නමක් ගිරිගෝරිස් යන්න. මේ ගිරිගෝරිස් යන්න වඩා ප්‍රචලිත වූයේ ග්‍රෙගරි යනුවෙනි.පිටරට සංචාරසාමාන්‍යයෙන් පාප්වරුන් පිටරට සංචාරයෙහි යෙදෙන්නේ නැත. යෙදෙතොත් ඒ ඉතා කලාතුරකිනි. එද අසල්වැසි යුරෝපීය රටවල ය.ශ්‍රී ලංකාව වැනි රටකට පාප්තුමකු පැමිණීම සුවිශේෂ කරුණෙකි. සුවිශේෂී ගෞරවයෙකි. ශ්‍රී ලංකාව කෙරෙහි එතුමා තුළ විශේෂ ළැදියාවක් ඇති බව පෙනේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=cr1403168</link>
    <topic>කව් සිළුමිණ</topic>
    <author/>
    <content>කව් සිළුමිණසංස්කරණය - රත්න ශ්‍රී විජේසිංහ  සට­හන : බෝග­ම්බර වැව ඉදි­කි­රීමේ අතීත පුව­තත්, ඒ හා සම­බන්ධ පරි­ස­රය හා බැඳුණු ඓති­හා­සික චරි­තත් යළි අපූ­රු­වට සිහි කැඳ­වන කවි­යකි, මේ. එදා වැඩ­ව­සම් සීමා බන්ධ­න­යෙන් පීඩිත එම චරිත පෙළ ගස්ව­මින් අව­සා­න­යේදී වර්ත­මා­නය වෙත පිවි­සෙන හැටි කදි­මය. එදා පල්ලෙ­වා­ස­ලින් බැස ආ යකඩ දෝලි­යක මෙදා සසර මඟ මංවැ­ළහී සැරි­ස­ර­න්නීය.හීල්පැන් කඳුර උල්ප­තින් ජීවය ලබා සිරි විකුම් රජ අණින් නිම වෙමින් පසු නොබා තීගොල්ලෙ වෙල් යාය කිරි සයුර වී සොබා නික්ම ගිය­මුත් නිරිඳු සම­රු­වක් ලෙස තබා පෙනේ දළදා මැදුර තේවාව නඳ වැයෙන දැනේ සම්බුදු මහිම සිත් නිවී පහන් වන නැගෙන දිය රළ අතර සංසාර දුක පෙනෙන වළා­කුළු බැම්ම ළඟ නතර වෙමි ගිම් නිවන ගෙවුණු සිය­වස් අතර අඳුරු සෙව­ණැලි මැවෙන ඈත ගිරි­පෙළ සිසාරා හමන මඳ පවන රජ උරු­ම­යට සරණ බැඳි දිවිය මිලින වුණ කුසු­මා­සන දේවි ගේ සුසුම් රැල් ලෙසින කවි සිතට බැඳුණු පෙම අස­ම්මත විය සදා වියෝ ගී ගැයුවා ය බිසව ප්‍රමිලා එදා සියොත් ගී තනු මුසුව ගගන තල­යට මුදා නාඳු­නන පෙම්ව­තුන් වෙත තිළිණ දෙයි මෙදා අඳුරු ලා වැසි වැටෙන පෙරා­තුව පුර වරට අසනි හඬ මැද විදුලි ඉරි ඇදෙන වෙලා­වට ඇහැ­ලේ­පොළ කුළ­ක­තුන් නැගු විලා­පය ලොවට තවම ඇසෙ­නවා වැනි නින්නාද වන ලෙසට වීදි පහ­නක සෙවණ යට ජීවි­තය සොයන මිලින සිය­පත් පැතුම් අතින් පුබු­දු­වා­ලන පල්ලෙ වාස­ලින් බට යකඩ දෝලිය ලෙසින සසර මඟ මග­හැ­රුණු නුබේ වත දුටිමි මමමල්කාන්ති වීර­සිංහ  සන්නා­ලි­යනේ සන්නා­ලි­යනේ රෑ දාවල් නොමැතී රෑ එළි­වෙන තුරු නිදි වැරු­වත් නුඹ තරු කැකු­ළක් නොදිටී ඇඳුම් මසා දෙන වෙන මිනි­සුන් හට කව­දා­වත් නොදුටු තමන්ට ගැළ­පෙන ඇඳු­මක්, දැන, මැන කව­දා­වත් නොමැසූ දිවට දැනෙ­න්නට කුසට පිරෙ­න්නට අහ­රක් නොම වැළඳු ලොවට පෙනෙ­න්නට, ලොවම සන­ස­න්නට සම­නල වෙස් පැලඳු මුළු ජීවි­ත­යම අනුන් හද­න්නට අනුන් හටම පිදුණු ඇඳුම් මසාදී ගන්න සොච්ච­මත් ඇඳුම් වලට විකුණූසිරි­පාල කහ­වත්ත  ‘අතී­තය’ මම නුඹට තුති පුදමි එද­වස්හි දමා ගැසු වහසි බස් ගර්ජනා නොවී­නම්, මෙද­වස්හි මෙමට ස්නේහයේ ළතෙත් මුදු මිමි­ණු­මක රාව­යෙන් දෙස­වන්හි අගුළු තත් සදා නොබි‍ඳෙනු නියති. ‘අතී­තය’ මම නුඹට තුති පුදමි එද­වස්හි වැගිර වූ උණු කඳුළු ගං දියඹ නොවී­නම්, මෙද­වස්හි ස්නේහයේ රිදී පැහැ ආලෝක කද­ම්බය තිමි­ර‍යෙහි මුළා වී සදා නොමැ­කෙනු නියති. ‘අතී­තය’ මම නුඹට තුති පුදමි එද­වස්හි දැන දැනම කොනි­තිලා රිද්ද­වුම් නොවී­නම්, මෙද­වස්හි සැන­සුම් ද සුරැ­කුම් ද විඳි­නට හැඟුම් ආවේ­දනා සදා නොදැ­නෙනු නියති ‘අතී­තය’ මම නුඹට ‘දහ­ස්වර’ තුති පුදමි එද­වස්හි කිසිඳු විට බිඳු­ව­කුදු ආද­රය නොක­ළාට නොවී­නම්, මෙද­වස්හි මෙත­රම්ම ස්නේහ­යක් තිළිණ වන හද­ව­තක් දර­න්නට මහද බිතු සවි­මත් ව සදා නොතැ­නෙනු නියතිඋපෙ­කලා අතු­කෝ­රළ  වතු­සුදු මල් පිපී හිනැ­හෙන විට මිදුලේ මතු වෙයි විහඟ නද ගේ ළඟ තුරු වදුලේ සතු ටින් සිටිමි හැඩ බල­මින් තුටු කඳුළේ මුතු වැනි පසන් සිතු­විලි හද තුළ දිදුලේ සඳ රැස් ගලා යයි ගෙමි­දුල හතර අත හොඳ දසු­නක් මවා සන­සනු හැකිය නෙත මඳ හස නඟන සිරි දෙව්දුව ළඟම ඇත අද හස් ගලයි පුබුදු කවි ලියන හිත බර පොදි දමා ඉව­තට රැඳුණ හිස මත අර මුණු කරා මම යොමු කරමි කවි නෙත පැර දුම දීණුම අත­රෙහි වෙනස දැක ඇත දොර කඩ ළඟට එන­තුරු සිටිමි සිරි කතහොරණ දයා­රත්න කුමා­ර­සිංහ  හෙට්ටි වීදියේ ජුව­ලරි සාප්පුවේ අහිමි රත්ත­රන් විකු­ණන නැ‍ඟෙණියේ රන් මාල මුදු, වළලු නෙක ආභ­රණ සිහි­නෙන් පැලැඳ හිනැ­හෙනා ළඳ රන් සිහින දකිනා සැඳෑවේ ගෙපැ­ලට වඩිනා ඒ සිහින කැබලි රත්ත­රන් පැට­වු­නගෙ වත පුරා පල­ඳ­වනා රත්ත­රන් පිය­තු­මගෙ රත්ත­රන් පපුවේ තෙල් බේත් ගල්වා සෝ සුසුම් හෙළනාජයන්ත ග. ජෝති­ය­රත්න  ගෙවා සාළිස් වසක් අහ­ඹු­වෙන් එක් දිනෙක කොළො­ම්තොට සර­ස­විය පිය නගා කෙම්බි­මට සොයා නුඹ වෙත ආමි මතක් විය දොඹ සෙවණ එදා නව යොවුන් විය දෙසුම් නැති විරා­මෙක කුමර කුම­රි­යන් එක්ව සිත් පහන් කළ අයුරු එදා නුඹ සෙවණ විඳි කලා ලැදි සොහො­යු­රන් රස­කාමි සොයු­රි­යන් මහා විය­තුන් වෙලා කොහේ සැඟවී ගිහින් යොමා මා යුග නුවන් යුග මතක සම­ර­මින් නුඹේ වත දෙස බැලිමි ඒත් නුඹ කොතැ­නක ද? නුඹත් සැඟවී ගිහින් මහා කටු පිල දූම­යක් දොඹ විමන සොරා­ගෙන නුඹේ ගත වෙලා­ගෙන කිසි­ව­කුට නෑ වගක් නුඹත් මෙහි උන් බවටදුල්මන් පීරිස්ළය­මා­න­යට නැංවී ගිය විහඟ හඬ ගොළු වී ගිය පසුව රෑ ගං ඉවුරු බඩ පසුදා උදා­සන එය මත­ක­යට වැඩ රැවු - පිළි­රැවු නැ‍ඟෙයි නිස­සල ගතිය මැඩ! පිබිදී සැලුණු පරි­ස­ර­යම සුවඳ කොට පැණි­බර රෝස කුසු­මක් ඇද හැලුණු විට එහි පත් බිඳී විහිදී තණ පළස පිට සය­නා­ස­නය වෙයි මළ­මල් කුමරු හට! සැඬ­බර අව්ව ගිලිහී එන දෙරණ කරා වය­ලති මලක රතු පැහැ­ගත් පසුව උරා එහි පිය­කරු පියලි යුග නෙත් මඬුලු අරා ලෙ‍ළදෙයි තාර­කා­වන් සේ දවස පුරා! මදු සඳ දිනෙක ඔබගේ දිවි කුසුමෙ පෙති පරවී සිඳී ගිය හොත් අනි­ස­යෙහි එතී එහි රැඳි අමා සුසු­වඳ සුදු සොදු­රු­මතී මගෙ හද සිසාරා විහිදී රැ‍ඳෙනු ඇති!(පර්සි බිෂී ෂෙලීගේ “LOVES Phylosophy” නමැති පද්‍ය පන්තිය ඇසු­රෙනි.) මාදම්පේ ඇම්. ඇසෝක ද සිල්වාපර්සි බිෂී ෂෙලී : “ස්වභාව සෞන්ද­ර්යයේ පාර්ලි­මේන්තු මන්ත්‍රී­ව­රයා වූ ෂෙලීගේ සුවි­ශේ­ෂත්ය වන්නේ අර්ථ පූර්ණ භාව­යෙන් සම­න්විත ළයා­න්විත කවි­ත්ව­යයි. භද්‍ර යෞව­න­යෙ­හි­දීම ජීවි­ත­යෙන් සමු­ගත් මොහු ළෙන්ගතු බවක් දැක්වූ ස්වභාව ධර්මයා මෙන්ම සංසා­රයේ නිස්සා­ර­ත්වය අර­භයා ද දාර්ශ­නි­ක­යකු සේ පද්‍ය නිබ­න්ධ­නය කළේ ඇද­හිය නොහැකි කුස­ල­තා­ව­කිනි. හෙතෙමේ මේ ඉර හ‍ඳේ ද සිංහල ලිවි­සැරි සහෘ­ද­යන් අතර ද ජන­ප්‍රිය භාව­යක් උසු­ලනු නිර­නු­මාන වේ. ජෝන් කීට්ස් ෂෙලීගේ අඹ යහ­ළු­වෙකි.ඔබේ සංකර සිරි­ත්ව­ලට - මම නැමෙන්න ද? සොයන සොච්චම් මුදල - එයට වැය කරන්න ද? ආද­රය පසු දොරෙන් - පලා යන බැවින් අද වේද­නා­වෙන් ඉඳිමි - දිවා රෑ දුකින් නද කෝටි­යක් මිල මුදල් - මුතු මැණික් නෑ දෙන්ඩ මගේ දුප්පත් කමට - එපා මං පාගන්ඩ කොළොම් පුර විසයි මට - උපන් ගම “වෑදණ්ඩ” තවත් මට බෑ මැණිකේ - මෙදුක් ඉවසා ඉන්ඩ මෙතෙක් මා “සියලු දුක් - පැණි” කියා රැක්කෙමී තවත් ඉව­සනු බැරිය - ඔබෙන් එන දුක් ගිනී යළිත් මෙහි නොඑමි මම - අද ගෙයින් නික්මෙමී එහෙත් මා නිවැ­රැ­දිය - අපේ හද­වත් දනීඒ. ප්‍රේමා වෑදණ්ඩකර්තෘ - වජිර ප්‍රභාත් විජ­ය­සිංහ ප්‍රකා­ශ­න­ය - ගොඩගේ ප්‍රකා­ශ­න­යකි.ඉංග්‍රීසි පරි­ව­ර්තන 20 කටද, ප්‍රංශ පරි­ව­ර්තන 13 කටද, හින්දි පරි­ව­ර්තන 6 කට ද තවත් බොහෝ භාෂා ගණ­නා­ව­කට ද පරි­ව­ර්ත­නය වී ඇති සුප්‍ර­කට සදු­ප­දේ­ශා­ත්මක දෙමළ කාව්‍යය තිරු­ක්කු­රල් ය. තිරු­ව­ල්ලු­වර් නම් පඬි­ව­රයා විසින් රචිත එම කෘතිය, මීට පෙර සිංහල පරි­ව­ර්තන දෙක­කට ද ලක් වූවකි. එහෙත් මේ කෘති­යට පෙර­ව­ද­නක් සප­යන මහා­චාර්ය සුනිල් ආරි­ය­ර­ත්න­යන් කියන පරිදි, එකී මුල් කෘති දෙක­ටම වඩා මේ කෘතිය, වඩාත් ව්‍යක්ත, සුබෝ­ධා­ත්මක හා විස්ත­රා­ත්මක කෘතිය වේ.කුරල් හෙවත් කවි 1330 කින් ද, අධි­කාර හෙවත් පරි­ච්ඡේද 133 කින්ද සම­න්විත තිරු­ක්කු­රල් කෘතියේ කුරල් 500 ක් මේ පරි­ව­ර්ත­න­යට ඇතු­ළත්ය. ඒ 1 සහ 2 කොට­ස්ව­ල­ටය. පළ­මුව දෙමළ අකු­රින් මුද්‍රිත කවිය ඉන්පසු එය උච්චා­ර­ණය වන අයු­රින් සිංහල අකු­රින් ද දැක්වේ. ඉන්පසු දෙමළ කවියේ අරුත සිංහ­ලට නඟා සිංහල කවි­ය­කින් ද දැක්වේ. ඉක්බි­තිව කවිය පිළි­බඳ විස්තර සහ පරි­කථා ඉදි­රි­පත් කෙරේ. ඒ සඳහා සකු, ගල් හා ඉංග්‍රීසි ආදි සෙසු භාෂා­වන් ප්‍රකට කිය­මන් ද සාම­යික නිද­සුන් ද වහ­රට ගෙන තිබේ.අර­ත්තාරු ඉදු එන වේණ්ඩා සිවිහෛ පොරු­ත්තා­නෝඩු ඌර්න්ද්‍රා තිඩෛ දෝලාව ඔසවා - රැගෙන යන්නන් වෙතින් හෝ එහි සුවසේ හිඳි­න්න­න්ගෙන් - දහම් හැසි­රෙනු කිමැයි නො අසවදෝලාව ඔසවා ගෙන යන්නෝ කායික හෝ මාන­සික නිද­හස නැති දාස­යෝය. අනා පිළි­ප­දිනු මිස දහම ගැන ඔවුහු නොද­නිත්. එමෙන් ම දෝලා­වෙහි ගමන් යන්නෝ ද මිනි­ස්කම අම­තක කළ තමා වැන්න­කුගේ ම කර­පි­ටින් යන්නෝ ය. ධර්මය ගැන ඔහු කුමක් දනිත් ද?අන්රු අරි­වාම් එන්නාදු අරම් - සෙය්හ මට්ටා අදු පොන්රුං­කැල් පොන්රාත් තුණෛ දහම් පිළි­පැ­දු­මට - මහලු වන­තුරු බලා නොම ඉඳ ගත වෙර ඇති කල්හි - දහම් හැසි­රෙනු එය ම පිහි­ටකි. මේ කවි­යට පරි­කතා ලියන පරි­ව­ර්ත­කයා එය, ලෝවැඩ සඟ­රාවේ වූ කවි­යක අරුත ම බැව් පහදා දෙයි.අල­වන මේ කම් රස දොස විමසා පල යව් තප­සට පුළු­වන් වයසා පල රස විඳ ගස උඩ උන් මිනිසා මුල සිඳුනා තෙක් සිටි දෝ නොබැසාඅභිනව ගුප්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=cr1403169</link>
    <topic>පොත් පුවත්</topic>
    <author/>
    <content>පොත් පුවත්පියදාස උඩවත්ත මහතා ලියූ ‘පලාගිය අමාව’ නවකතාව මේ මස 18 වැනිදා අඟහරුවාදා උදේ 10.00 ට කොළඹ මරදානේ, දයාවංශ ජයකොඩි සහ සමාගමයේ නව පොත් ප්‍රදර්ශනාගාරයේ දී දොරට වඩී.දැනට වසර ගණනකට පෙර සිටි දිගාමඬුල්ලේ අව්‍යාජ ගැමියාගේ ජීවන පුවත අතැඹුලක් සේ දත් පියදාස උඩවත්ත මහතා ගැමියාගේ සිරිත් විරිත් සම්ප්‍රදායේ මාහැඟි තැන් ‘පලාගිය අමාව’ නවකතාවෙන් ගෙන හැර පායි.පියදාස උඩවත්ත මහතාගේ ‘පලාගිය අමාව’ නවකතාව එදින විශේෂ අඩු මිලකට පාඨකයින්ට ලබාගැනීමට අවස්ථාව සලසා ඇත.කර්තෘ - පූජ්‍ය උඩකැන්දවෙල සිරි සරණංකර හිමිමිල - රු. 300ප්‍රකාශනය - දයාවංශ ජයකොඩි සමාගමපූජ්‍ය උඩකැන්දවෙල සිරි සරණංකර හිමියන් ගේ ස්වයං ලිඛිත චරිතාපදානය නවතම මුද්‍රණය දැන් නිකුත් වී ඇත. ජාතික විමුක්තිය, සමාජ විමුක්තිය හා මානව විමුක්තිය වෙනුවෙන් සිරි සරණංකර හිමියන් ලබාදුන් නායකත්වය හා උන්වහන්සේගේ සටන් ඉතිහාසය පිළිබඳ මෙයින් වත්මන් පරපුරට අවබෝධයක් ලබා දෙයි.කර්තෘ - ධර්ම ශ්‍රී කාරියවසම්මිල - රු. 300.00අ.පො.ස. උසස් පෙළ සිංහල භාෂාව හදාරණ සිසුන් වෙනුවෙන් සකස් කරන ලද ප්‍රශ්නෝත්තර සංග්‍රහයකි. නූතන විභාග ප්‍රශ්න රටාවට අනුකූලව සැකසූ ප්‍රශ්න සහ පිළිතුරු විශාල සංඛ්‍යාවක් ද, ඒ සඳහා පසුගිය උපදෙස් මාලාවක් ද මේ කෘතියට ඇතුළත් ය. මහරගම මාධ්‍ය නිවහනේ ප්‍රකාශනයක් වන මෙය උසස් පෙළ ඇතුළු උසස් විභාග සඳහා සිංහල භාෂාව හදාරන්නන්ට ප්‍රයෝජනවත් කෘතියකි.කර්තෘ - අලපලාදෙණියේ සුමනදාස සිරිවර්ධනප්‍රකාශනය - ස්ටැම්ෆර්ඩ් ලේක් පුද්ගලික සමාගමමිල - රු. 450.00ජීවිතයේ විවිධ පැති ජ්‍යෝතිෂ ඇසින් විවරණය කරන විවිධ ලිපි පෙළක් මෙම පොතට ඇතුළත් කර ඇත. දේහ ලක්ෂණ, ජීවිතයේ සිදුවීම්, රූප සෝබාව, දරු සම්පත්, ගතිගුණ කියන ජ්‍යෝතිෂමය ලක්ෂණ සමාජයේ පවතින ගුප්ත මතයන්, විශ්වාසයන්, මන්ත්‍ර ශාස්ත්‍රය, අපල, සෞභාග්‍යය, ග්‍රහ දෝශ වැනි දෑ විවාහයට බලපාන ආකාරය හා මරණය දක්වාම ජ්‍යෝතිෂයේ බලපාන ආකාරය දැක්වෙන අනර්ඝ ලිපි පෙළකින් මෙම පොත සමන්විත ය.කර්තෘ - තිරිකුණාමලේ ආනන්ද මහ නාහිමිමිල - රු. 140.00ප්‍රකාශනය - සී/ස විසිදුනු ප්‍රකාශකයෝළමා අතට වීර චරිත පොත් පෙළ යටතේ කුමාරතුංග මුනිදාස ශූරීන්ගේ චරිතය දරුවන්ට ගැළපෙන පරිදි සකස් කොට සරල බසින් ලියන ලද මේ කෘතිය දරුවන්ගේ දැනුම මෙන් ම භාෂා ඥානය ද වඩවන්නකි. කුමරතුඟුවන් ගේ අත් අකුරු - කුමතුඟු ගී ආදිය ද ඇතුළත් ය.ගම්පහ පුර වරුණ සාර සංග්‍රහයමිල රු. 50.00ප්‍රකාශනය - ගම්පහ බණ්ඩාරනායක මහා විද්‍යාලයගම්පහ පුරවරයේ තොරතුරු රැගත් සංග්‍රහයකි. ගම්පහින් බිහිවූ කලාකරුවන් විද්වතුන් ගැන මෙන් ම වෙනත් ප්‍රයෝජනවත් ලිපි එකතුවක් වශයෙන් සැළකිය හැක‍. ගම්පහට විශේෂ වුව ද ගම්පහ තොරතුරු දැන ගැනීමට කාටත් ප්‍රයෝජනවත් ය.2014 ජනවාරි - මාර්තු වෙළුමඅධ්‍යාපන සේවා අමාත්‍යාංශයේ ප්‍රකාශනයක්වූ ප්‍රලේඛා අලුත් ම කලාපය දැන් පිට වී ඇත. හැරල්ඩ් පීරිස්, මහා කලාවකට පෙරුම් පිරූ ශාස්ත්‍රවන්තයා, ඩෙනිස් බෲටස් (රොබෙත් දූපතේ ගල් කැඩූ කවියා) වැනි ලිපි දහයකින් සමන්විත ප්‍රලේඛා මාලිනී ගෝවින්නගේ සංස්කරණයකි.කර්තෘ - නන්දසේන සූරියආරච්චිමිල - රු. 390 යි.ප්‍රකාශනය - සරසවි ප්‍රකාශකයෝරටක් උඩු යටිකුරු කළ කොණ්ඩදෙණිය හිමියන්ගේ යන්ත්‍ර - මන්ත්‍ර විධි මෙන් ම දේශීය වෛද්‍ය ශාස්ත්‍රය ද පිළිබඳ අපූරු තොරතුරු සටහන් කළ කෘතියකි. කොණ්ඩදෙණිය හිමියන්ගේ බල ශක්තිය නවසිය පනහ හැට දශක තුළ ශ්‍රී ලංකාව පුරා පැතිර ගියේ ය. මෙය ඒ පිළිබඳව කතුවරයා පුවත්පත්වලට සැපයූ ලිපි එකතුවකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=ay1403166</link>
    <topic>සභාපති වෙලත් මම වැඩට ආවේ බස් එකේ</topic>
    <author>සුනිල් මිහිඳුකුල</author>
    <content>ආචාර්ය ඩී. බී. නිහාල්සිංහඔබේ සම්පූර්ණ නම?දියෝගු බඩතුරුගේ නිහාල්සිංහ.උපන්නේ?1939 මැයි 27ගම?මම ඉපදුණේ, ජීවත්වුණේ කොළඹ. ඒත් ගම විදියට සලකන්නේ මගේ පියාගේ ගම වන තිස්සමහාරාමය.පියා?ඩී. බී. ධනපාල. ඔහු මගේ පියා ලෙසත් පුවත්පත් කලාවේදියකු ලෙසත් එකට මුසු වුණු චරිතයක්. එතුමා ශ්‍රේෂ්ඨ පියෙක්. එතුමා මගේ හැම දේකදීම මා දිරිගැන්වූවා. මට කිසියම් පිටකොන්දක් තිබෙනව නම් ඒ තිබෙන්නේ පියාට තිබුණු පිටකොන්ද යැයි කියන්න පුළුවන්.මව?ඇය රතී ධනපාල. පියා සිංහල, මව දෙමළ. ඇගේ ගම යාපනය. අම්මා චිත්‍ර හා මූර්ති කලා ශිල්පිනියක්. තාගෝර්ගේ අන්තිම ශ්‍රී ලාංකේය ශිෂ්‍යාව. ඇය බෙංගාලි බස මැනවින් දැන සිටියා. මට මතකයි අපි කුඩා කාලයේ ඇය බෙංගාලි ජන ගී ගායනා කරනවා.ධනපාල මහත්තයා 56 පෙරළිය පිටුපස සිටි ප්‍රධානම බලවේගයක්?ඔව්. ඒක ඇත්ත. නමුත් බණ්ඩාරනායක ගැන මට ප්‍රශ්න තියෙනවා. එයා ඉංග්‍රිසි විෂයය අයින් කරලා තමන්ගේ දරුවන්ව පිටරට යැව්වා උගන්වන්න. එයින් පරම්පරා කීපයක් අනාථ වුණා. මෙතැනදි මගේ පියාගේ වරද වුණේ ඔහු ඒකට නිහඬව සිටීම. ඒකයි වරද. මොකද මගේ පියා ඉංග්‍රිසියෙන් අධ්‍යාපනය ලබපු කෙනෙක්.ඔබේ පවුලේ කී දෙනා ද?මමයි, මල්ලියි, නංගියි. මල්ලි සුරනිමල. නංගි සුමිතා (සුමිත්‍රා නෙමෙයි)ඔබ ඉගෙන ගත් පාසල?කැලණිය ධර්මාලෝකයටත් මොරටුව විද්‍යාලයටත් ප්‍රාථමිකව ගිහින් තිබුණට මාව හැඩගැස්වූ පාසල ලෙස මා හඳුන්වන්නේ කොළඹ ආනන්දයයි.ඔබ විශ්ව විද්‍යාල උපාධිධාරියෙක්.මම පේරාදෙණි විශ්ව විද්‍යාලයට ගියේ 1959 දී. මා එයින් ආර්ථික විද්‍යාව පිළිබඳ උපාධිය ලැබුවා.ඇයි ආර්ථික විද්‍යාව වගේ විෂයයක් තෝරගත්තේ?ඒ විෂයයට මගේ කැමැත්තක් තිබුණා. කළමනාකරණය රහිත වීම නිසා පවතින්න බැරිවුණු ශ්‍රේෂ්ඨ කලාකරුවන් බොහෝ දෙනෙක් මම දැකලා තියෙනවා. හොඳ කලාකරුවෙක් නම් හොඳ කළමනාකරුවෙක් විය යුතුයි. ආර්ථික විද්‍යාව මගේ ජීවිතයට ලොකු පිටිවහලක් වෙලා තිබෙනවා. විශේෂයෙන් විවිධ ආයතනවල මා දැරූ තනතුරුවලදී මට එය විශාල රුකුලක් වුණා.සිනමාව කෙරෙහි ඔබේ අවධානය යොමු වුණේ කොහොම ද?චිත්‍රපට නිෂ්පාදක කේ. ගුණරත්නම් මගේ පියාගේ මිතුරෙක්. ඔහු දවසක් මාව එක්කගෙන ගියා, ඔහු නිෂ්පාදනය කළ ‘දුප්පතාගේ දුක’ චිත්‍රපටයේ ෂූටිං බලන්න. එදා තමයි මට අධිෂ්ඨානයක් ඇතිවුණේ සිනමාවට සම්බන්ධ වෙන්න ඕනැ කියලා. කේ. ගුණරත්නම් මට ඔහුගේ කැමරාව පාවිච්චි කරන්න දුන්නා. ඊට පස්සේ මගේ පියා මට කැමරාවක් මිලදී ගෙන දුන්නා. මම ඒ කැමරාවෙන් ප්‍රවෘත්ති චිත්‍රපට (නිව්ස් රීල්) සකස් කරලා පිටරට යැව්වා. වාර්තා සිනමාවට, ප්‍රවෘත්ති චිත්‍රපටවලට මම හුඟක් කැමැතියි. මගේ පියා පෑනෙන් කරපු දේම තමයි මම වෙනත් විදියකට කැමරාවෙන් කළේ.ඔබ වියට්නාම් යුද්ධයත් වාර්තා කරන්න ගියා නේද?ඔව්. නමුත් ඒ ගැන කතා කරන්න මං කැමැති නැහැ. ඇත්තටම මං ඒ ගැන කොතැනකවත් සඳහන් කරන්නේ නැහැ. පසුගිය කාලේ අපේ රටේ අසීමිතව බෝම්බ පිපිරුණා. මිනිස්සු සිය ගණන් එක තැන මැරුණා. නමුත් අනිත් අය කම්පා වුණාට මං කම්පා වුණේ නැහැ. මොකද, ඊට වැඩි දේවල් මං වියට්නාමයේදී දැකල තිබුණා. වියට්නාමයේදී ඇමෙරිකන්කාරයෝ කරපු ජඩ වැඩ කතා කරන්න ගියොත් මට ඒ රටට යන එකත් තහනම් කරාවි. ඒ තරම් ඒ අත්දැකීම් බිහිසුණුයි.ඔබ අපේ ජාතික හැඳුනුම්පතේ නිර්මාතෘවරයා බව මා අහලා තියෙනවා.ඒ කාලේ මට තනතුරු හතරක් තිබුණා. රජයේ චිත්‍රපට අංශයේ ප්‍රධානියා, ජාතික හැඳුනුම්පත් දෙපාර්තමේන්තුවේ අතිරේක අධ්‍යක්ෂ, ජාතික චිත්‍රපට සංස්ථාවේ සාමාන්‍යාධිකාරී හා ප්‍රධාන විධායක නිලධාරී. එකල රජයට සම්බන්ධ ඡායාරූප ශිල්පීන් වශයෙන් හිටියේ විල්සන් හෑගොඩයි මමයි විතරයි. හෑගොඩ හිටියේ පොලීසියේ. ජාතික හැඳුනුම්පත නිර්මාණය කිරීම පොලීසියට කරන්න හැකියාවක් තිබුණේ නැහැ. මම තමයි ඒක කෙරෙන විදිය පිළිබඳ මූලික සංකල්පය දුන්නේ. ඩ්‍රයිවින් ලයිසන් එක වගේ පොතක් ජාතික හැඳුනුම්පතට දීලා බැහැ. පොතක් සාක්කුවේ දාගෙන කොහොම ද ධීවරයෙක් මුහුදු යන්නේ? ඒකයි මගේ තර්කය වුණේ. මම යෝජනා කළා, මි. මි. 35 දළ සේයා පටයක ප්‍රමාණයකට ඡායාරූපය අරගෙන තනි, කුඩා හැඳුනුම් පතක් නිකුත් කරන්න. ඒ කියන්නේ දැන් මේ තියෙන විදියට. අපි කැමරා පන්දාහක් ගෙන්වුණා. අඩි 400 දළ සේයාපට කැසට් තොග පිටින් ගෙනාවා. ඒ විදියට ජාතික හැඳුනුම්පත නිර්මාණය කළා.ජාතික හැඳුනුම්පතක් ව්‍යාජ එකක් ද නැද්ද කියලා කොහොම ද හොයා ගන්නෙ?ඒකේ රහස දන්නේ ගස්පෙ රත්නායකගේ පුතයි මමයි විතරයි. මොකද සංකල්පය මගේ වුණාට ඒක හැදුවේ ගස්පෙ රත්නායක.‘වැලිකතර’ චිත්‍රපටයේ තිරනාටකය තිස්ස අබේසේකර වුණාට එහි කතා සංකල්පය ඔබේ?ඔව්. වස්තු බීජය මමයි දුන්නේ. මම ‘සත්සමුදුර’ රූපගත කරනකොට මීගමුව කොච්චිකඩේ පැත්තේ හිටියා එක්තරා දාමරිකයෙක්. ඔහුට කිව්වේ සිංඤෝ මුදලාලි කියලා. පොලීසියේ කෙනෙක් ඔහුගේ නංගිත් එක්ක සම්බන්ධයක් ඇතිකරගෙන හිටියා. අන්තිමෙට පොලීසිය කොච්චිකඩේ හන්දියේදී ඔහුට වෙඩි තියලා මරලා දැම්මා. ඒක තමයි වස්තු බීජය.ඔබ තිස්සගේ තිරනාටකයේ අවසානය (ජෝට දුවන්න සැලැස්වීම) වෙනස් කළ බවට චෝදනා නැංවුණා.ඔය චෝදනාව කළෙත් වෙන අය නොව තිස්සමයි. ඒක අමූලික බොරුවක්. තිස්සගේ මුල් පිටපත මගේ ළඟ තියෙනවා. මේ ප්‍රශ්නය නිසා තිස්සයි මායි කාලයක් විරසකව සිටියා. ඔහු මියයන්න ටික කලකට පෙරයි අපි යළි මිතුරු වුණේ. ජෝ පලා යන බව තිස්සගේ තිරරචනයේ ලියැවී තියෙනවා. ඒත් කොහොම ද පලා යන්නේ කියලා විස්තර කරලා නැහැ. වැලිකතරක් මැදින් පලා යන ආකාරය නිර්මාණය කළේ මම. ඒක මා පිළිගන්නවා.‘වැලිකතර’ රූ ගැන්වෙන වකවානුවේ ගාමිණිත් ජෝත් අමනාපව සිටියා.අන්තිම ජවනිකා කෙරෙන දිනවලදියි ඔවුන් අමනාපව සිටියේ. ඒකත් කේළමක් හේතුවෙන්. මේ නිසා මොකකින් මොකක් වෙයි ද කියලා දන්නෙ නැති නිසා ‘චිත්‍රපටය’ සඳහා ඔවුනොවුන් පාවිච්චි කරපු තුවක්කු. පිස්තෝලවල ඇත්ත වෙඩි උණ්ඩ තිබෙනවාදැයි සොයා බලන්න මා දැඩිව පරීක්ෂාකාරී වුණා. කොහොම වුණත් ඔවුන් දෙදෙනාම තමන්ගේ ගැටුම මට ප්‍රශ්නයක් ඇති නොවන ආකාරයට පවත්වගෙන ගිය බව නම් කිව යුතුමයි.චිත්‍රපට සංස්ථාවේ ඔබේ යුගය සිංහල සිනමාවේ ස්වර්ණමය යුගය ලෙස බොහෝ දෙනකු දකිනවා?ඔව් ඒක දත්ත අනුසාරයෙන්ම ඔප්පු කරන්න පුළුවන් දෙයක්. අපි දේශීය සිනමාවක් කරා යන උද්ධෘතය යටතේ ගත් පියවර හේතුවෙන් චිත්‍රපට නරඹන ප්‍රේක්ෂකයන්ගේ සංඛ්‍යාව මිලියන 29 ඉඳන් 74 දක්වා වැඩිවුණා. සිංහල චිත්‍රපටවලට තිර කාලය 24% සිට 58% දක්වා වැඩි වුණා. වසරකට සිංහල චිත්‍රපට නිපදවෙන සංඛ්‍යාව 10 සිට 30 දක්වා ඉහළ ගියා. සිනමාහල් 375 ක් අපි පවත්වගෙන ගියා. එයින් එතෙක් විදේශීය චිත්‍රපට සඳහා පමණක් වෙන්ව තිබු සිනමාහල්වල සිංහල චිත්‍රපට තිරගත කළා. තිරපිටපත් වර්ගීකරණය නිසා අනුකාරක චිත්‍රපට නිෂ්පාදනය වැළැක්වුණා. මේ ආදි වශයෙන් සිංහල සිනමාව කලාවක් විදියටත් කර්මාන්තයක් විදියටත් දියුණු වුණා. එකල රාජ්‍ය සංස්ථාවලින් වැඩිම ලාබයක් ලැබු සංස්ථාව බවට පත් වුණේ චිත්‍රපට සංස්ථාව. අපි ලක්ෂ 90 ක ලාබයක් ලැබුවා.ටී. බී. ඉලංගරත්නගේ තිර නාටකයක් ඔබ ප්‍රතික්ෂේප කරලා කිසියම් ප්‍රශ්නයක් මතුවුණා නේද?ඔව්. ඉලංගරත්න කිව්වා මේක දේශපාලන පළිගැනීමක් කියලා. මං පස්සේ ඔහුට කරුණු පහදලා දුන්නා, මේකට ඇමැතිකමයි, තිරනාටක රචනයයි පටලව ගන්න එපා කියලා. පස්සේ ඔහු ඒක පිළි අරන් අපේ තිර නාටක පාඨමාලාවේ වාර 18 කට සහභාගි වුණා. ඊට පස්සේ ඔහු ලියු තිරනාටකය අපි අනුමත කළා. එතැනදි මං දැක්කේ ඉලංගරත්නගේ තිබෙන නිහතමානිකම. අද එහෙම දෙයක් වුණානම් මං තනතුරෙත් නැහැ.චිත්‍රපට සංස්ථාවේ ඔබ කළ කැපවීම ඓතිහාසිකයි.ඔව්. මම දවසකට පැය 12 ක් සමහරවිට ඊටත් වඩා වැඩ කළා. මම ආවේ ගියේ බස් එකේ. මං බස් දෙකක ආවා. කළුතර ඉඳන් බම්බලපිටියට එක බස් එකක. එතැනින් සංස්ථාවට තව බස් එකක. මට වාහනයක් දීලා තිබුණත් ඒකත් සංස්ථාවේ පොදු වැඩවලටයි යෙදුවේ. සමහර දවස්වලට රෑ වුණාම මට ගෙදර යන්න බස් නැහැ. මං බම්බලපිටියට පයින් ගිහිල්ලා ගාලු එක්ප්‍රස් එකක නැඟලා නාගොඩ හන්දියෙන් පැන ගන්නවා. මේ ඔක්කොම මං කළේ 1500 ක පඩියට.ඒත් ඔබේ මිත්‍රයා ගාමිණි ෆොන්සේකාගෙන් සංස්ථාවට විරුද්ධව බරපතළ චෝදනා එල්ල වුණා. මට මතකයි ‘සුරතුර’ පත්තරේ ඔබෙත් ගාමිණිගෙත් සංවාදය?චිත්‍රපට බෙදාහැරීම මං පවර ගත්තනේ. ඒකට කේ. එම්. ගුණරත්නම්ගේ හිත රිදුණා. ඔය නිසා ගාමිණිත් මාත් එක්ක හිත හොඳකින් නෙමෙයි හිටියේ. මමත් වැරදි වැඩක් කළේ, එදා ගාමිණිට පිළිතුරු ලියලා. එකල මං අවුරුදු තිස් ගාණක තරුණයෙක්. අද තිබුණු පැහිච්චකම එදා තිබුණනම් මං කටපියාගෙන ඉන්නවා.77 ආණ්ඩු පෙරළියත් එක්ක චිත්‍රපට සංස්ථාවෙන් ඔබ ඉවත් වුණා ද? නැත්නම් ඉවත් කළා ද?කවුරුත් මාව ඉවත් කළේ නැහැ. මාස 7 ක් වෙනකම් අලුත් අධ්‍යක්ෂ මණ්ඩලයක් පත්කරලා තිබුණේ නැහැ. ප්‍රධාන විධායක නිලධාරියා විදියට මම සංස්ථාව තවදුරටත් පවත්වගෙන ගියා. ඊට පස්සේ සභාපති ලෙස උපසේන මාරසිංහව පත්කළා. ඔහු එකල කිසියම් වංචාවකට වැරැදිකරුවකු වෙලා උසාවියෙන් දඬුවම් ලබපු කෙනෙක්. ඒ වගෙ කෙනෙක් එක්ක මං වැඩ කරන්න කැමැති වුණේ නැහැ. මට තිබුණු ගැටලුව ඒකයි. ඒකයි මං ඉල්ලා අස්වුණේ. කවුරුත් මට මේ තනතුරෙන් යන්න කිව්වෙ නැහැ.ඔබේ මිතුරු තිස්ස අබේ‍සේකර පස්සෙ කාලෙක චිත්‍රපට බෙදා හැරීම මුළුමනින්ම පෞද්ගලික අංශයට භාර දෙනවා.ඒකට තිස්සට බැණලා වැඩක් නෑ. මං අදටත් කියනවා ඒ වැඩේ වැරදියි කියලා. මං මේකට තිස්සටත් බැණලා තියෙනවා, මාක්ස්වාදියෙක් වුණත් උඹ කළේ බලු වැඩක් කියලා. තිස්ස ‘දිනමිණ’ පත්තරේට කියලා තිබුණා අපි නවීන ක්‍රියාවලියකට එළඹෙන්න ඕනැ කියලා. මං තිස්සගෙන් ඇහැව්වා යල් පැනපු ට්‍රොස්කිවාදයක් කරපින්නගෙන යල් පැනපු බෙදා හැරීමක් ගැන කතා කරනව ද කියලා. යල් පැනලා තියෙන්නේ ට්‍රොස්කිවාදය ද? බෙදා හැරීම ද කියලා මං තවදුරටත් ඇහැව්වා. මොකද මං දන්නවා තිස්සට මං වගෙ දමලා ගහලා යන්න ශක්තියක් තිබුණේ නැහැ තිස්සගේ ආර්ථික තත්ත්වය අනුව.අද චිත්‍රපට කර්මාන්තයේ තත්ත්වය ඔබ දකින්නේ කොහොම ද?මං කියන දේ ඒ විදියටම පළ කරන්න පුළුවන් ද?ඔබතුමා කියන්නකෝ බලන්න?මොකද මං කියන දේ හරියටම දාන්න. චිත්‍රපට සංස්ථාවේ දැන් ඉන්න සභාපති ගැන අනන් මනන් කියලා වැඩක් නැහැ. චිත්‍රපට කර්මාන්තය රැකගන්න රජයටත් පොදුවේ කලාකරුවන්ටත් වගකීමක් තියෙනවා. ඒ දෙගොල්ලොම මේක කරන්න අපොහොසත් වෙලා තිබෙනවා කියන එකයි මගේ නිගමනය. චිත්‍රපට සංස්ථා පනත අද වනතුරු සංශෝධනය කරලා නැහැ. ඒකේ ඩිජිටල්කරණය ගැන සඳහන් වෙනවා. මං ‍පනත සංශෝධනය කරලා දුන්නා. මගේ කාර්ය භාරය මං කළා. මගේ ශක්ති ප්‍රමාණයෙන් ඊට දායක වුණා. රජයේ කාර්ය භාරය මට කරන්න බැහැනේ. මං දැන් හිතාගත්තා මීට පස්සේ සිනමාව සම්බන්ධ කිසිම දේකට මං යන්නෙ නැහැ.හොඳයි අපි දැන් වෙන පැත්තක් ගැන කතා කරමු. ඔබ ස්වර්ණ පුස්තක සම්මාන උලෙළේ සභාපති වශයෙනුත් වරක් දෙවරක් කටයුතු කළා. ඔබ සාහිත්‍ය දන්නව ද කියලා ඇතමුන් ප්‍රශ්න කරනවා?මට නවකතාවක් කියවලා ඒ ගැන විනිශ්චයක් දීමේ පසුබිමක් තියෙනවා. මා ඇතුළු කීප දෙනා ගත් විනිශ්චයන් වැරැදි වෙන්න පුළුවන්. සමහරු මගෙනුත් අහලා තියෙනවා අසුවල් නවකතාවට සම්මානය දුන්නු එක වැරැදියි නේද කියලා. එවිට මං අහන ප්‍රශ්නය තමයි ඔබ අවසන් වටයේ නවකතා දොළහෙන් ඔක්කොම කියවලා තියෙනව ද? නැහැයි කිව්වොත් ඉතිං එතැනින් එහාට කතා කරලා වැඩක් නැහැනේ.ඔබේ පෞද්ගලික තොරතුරු ටිකකුත් කතා කරමු ද?ඔව්.ඔබේ බිරිඳ?කල්‍යාණි ද සිල්වා. ඇය වෛද්‍යවරියක්. මං වෙන අම්මණ්ඩි කෙනෙක් බැන්දනම් මොනව වෙයි ද දන්නෙ නැහැ. මොකද මගේ බිරිඳ බොහෝම විවෘතව හිතන විවෘතව යමක් දිහා බලන කෙනෙක්. මගේ පියා, පාසල, විශ්ව විද්‍යාලය හැරුණු කොට මගේ ජීවිතයට බලපාපු අනිත් සාධක දෙක තමයි මගේ බිරිඳ හා පුතා. පුතා දැනට විවාහ වෙලා පිටරට පදිංචියි. මට මුණුබුරෙක් සහ මිණිබිරියයි ඉන්නවා. ඔවුන් තමයි මගේ ලෝකය. ඊට වඩා වැදගත් දෙයක් මට නැහැ.ඔබේ මිණිබිරිය ඔබේ මියගිය මවගේම පුනර්භවයක් ලෙස ඔබ දකිනවා?ඒ සම්බන්ධයෙන් යම් යම් ඉඟි තිබෙනවා.ඔබ පුනරුත්පත්තිය විශ්වාස කරනව ද?බෞද්ධයෙක් වශයෙන් විශ්වාස කරන්න ඕනැනේ.ජ්‍යෝතිෂය?නියම බෞද්ධයකුට ජ්‍යෝතිෂය විශ්වාස කරන්න බැහැ. මොන පිස්සුවක් ද? අපේ රට තරම් මිථ්‍යා විශ්වාස පසුපස්සේ එළවන රටක් තවත් නැහැ. මට තව දේවල් කියන්න තියෙනවා. ඒවා කිව්වොත් මට මේ රටේ ඉන්න හම්බුවෙන්නේ නෑ.දැන් ඔබේ වයස අවුරුදු 75 යි. ජීවිතේ දිහා ආපහු හැරිලා බලනකොට මොනව ද හිතෙන්නේ.පෞද්ගලිකව ගත්තම මට සතුටු විය හැකි අතීතයක් තිබෙනවා. මං කාටවත් අසාධාරණයක් කරල නැහැ. කාගෙවත් දෙයක් හොරකම් කරලා නැහැ. ශත පහක තේ කෝප්පයක් මං අනුන්ගෙන් බීලා නැහැ. ඒත් වෘත්තිය වශයෙන් මං කනගාටු වෙනවා, අපේ චිත්‍රපට කර්මාන්තයට අත්පත් වුණු ඉරණමෙන් මුදා ගන්න මට නොහැකි වීම ගැන. මං උත්සාහ කළා ඒත් බැරිවුණා.ඔබ ඩ්‍රින්ක් එකක් එහෙම ගන්නව ද?නැහැ. ඒත් තදින්ම ගන්නේ නැහැ කියන ස්ථාවරයක නැහැ. ළඟදී මං ඉන්දියාවට ගියා එහිදී මං බියර් එකක් බිව්වා. මං විජිටේරියන්. හැබැයි තැනකට ගියාම අපිට මොනව කැවෙනව ද කියලා අපි දන්නේ නැහැ. අපේ රටේ 80% ක් බෞද්ධයෝලුනෙ ඉන්නේ. ඒ සියයට අසූවෙන් 90% ක්ම ගව ඝාතනයට දායක වෙනවා.සුනිල් මිහිඳුකුලඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=ay1403161</link>
    <topic>අවුරුදු පනහක් ගිහිල්ලත් අදත් වෙනසක් නැතිව ඒ ලාංඡනය භාවිත වෙනවා</topic>
    <author>ඉනෝකා සමරවික්‍රම</author>
    <content>පුස්තකාල සංගමයේලාංඡනය නිර්මාණය කළ පුස්තකාලයාධිපතිලංකාවේ පුස්තකාලවලට දිගු ඉතිහාසයක් තිබේ. ලංකා පුස්තකාල සංගමයට ද දිගු ඉතිහාසයක් තිබේ. වෙළෙඳ ලකුණ පිළිබඳව ලියන මේ විශේෂාංග මාලාවේදී ලංකා පුස්තකාල සංගමයේ ලාංඡන නිර්මාණ ශිල්පියා පිළිබඳව අපට කීවේ සිළුමිණ පාඨකයකු වන ගම්පහ සුසිලා නානායක්කාර යි.ඔහු වෘත්තීය චිත්‍ර ශිල්පියෙක් නොවේ. එහෙත් චිත්‍ර විෂයෙහි හැකියාවක් ඇල්මක් ඇති ඔහු එම්.සී. පොන්නම්පෙරුම නම් වෙයි.“ඒ කාලේ අපිව පාසලෙන් එක්කරගන ගියා තිසා වැව ළඟට. තවත් පාසල්වල ළමයි ඇවිත් හිටියා. ඒක චිත්‍ර තරගයක්. අපට තිබුණේ උදේ හත දවල් දොළහ. එක දෙක හා සවස හයට තිසාවැව හා ඒ පරිසරය පෙනෙන අයුරු චිත්‍රයට නගන්න. අපි ඉතාම ආසාවෙන් ඒ තරගයට සහභාගි වුණා. එයින් මම පළමු වැනි තැනට තේරුණා. මට තෑගි හැටියට ලැබුණේ සිංහල හා ඉංග්‍රීසි පොත්පත් රාශියක්.” නමුත් මම පොත් කියවනවට වඩා ඇල්මක් දැක්ව‍ූයේ චිත්‍ර අඳින්න”පොන්නම්පෙරුම පවසන්නේ ඈත අතීතයේ සිදුවීමකි.ගාල්ලේ උපන් එම්.සී. පොන්නම්පෙරුම හතර දෙනෙකුගෙන් යුතු පවුලේ බාලයාය. තම පියා පුත්තලම ලුණුලේවායේ වැඩ පරික්ෂකයකු නිසා පොන්නම්පෙරුම දරු පවුලට ද ඒ ප්‍රදේශයේ පදිංචි වන්නට සිදු විය.“තාත්තා පුත්තලමේ හිටියේ තාත්තා මාව ඉගෙන ගැනීම සඳහා පුත්තලම ශාන්ත ඇන්ඩෲස් විද්‍යාලයට ඇතුළත් කළා. මට මතක හැටියට මං ඒ පාසලේ හතරේ පන්තියට පමණ වනතුරු යන්න ඇති. ඒක ගෙවලා ඉගෙන ගන්න ඕන පාසලක්.ඉන් පස්සේ මාව අනුරාධපුරයේ ශාන්ත ජෝශප් විද්‍යාලයට ඇතුළත් කළා. ඒ කාලේ මාසයකට රුපියල් විස්සක් විතර පාසලට ගෙවන්න ඇති. බෝඩිමට ගෙව්වේ රුපියල් විසි පහයි. දවසේ වියදමට දුන්නේ සත පහයි. මේ සත පහෙනුත් සත හතරක් වියදම් කරලා මම සතයක් ඉතුර‍ැ කර ගන්නවා.මම ඉස්කෝලේ ඉගෙන ගන්න කාලේ ඉඳලම චිත්‍රවලට හරිම කැමැතියි. ඒ වගේ ම මට අඳින්න හැකියාවකුත් තිබුණා. අපේ පාසලේ හිටපු ඔම්ලෝ කියන පියතුමා මගේ හැකියාවන් තේරුම් අරගත් අයෙක්. ඔහු මට බොහෝ ගුරුහරුකම් ලබාදුන්නා. මම පාසලේ චිත්‍ර තරග වලින් ජයග්‍රහණය ලබා තිබෙනවා. ඒ කාලේ පාසලේ බෝඩිමේ නතර වෙලා හිටපු මම ගෙදර ගියේ පාසල් නිවාඩුවට විතරයි.ඔහු පොතපත හදාරන අතරේ ම තම නිසඟ හැකියාව වූ චිත්‍ර ඇඳීම ද වැඩි දියුණු කර ගත්තේ ය. එක්දහස් නවසිය පනස් තුන කාලේ දී පමණ ඔහු එස්.‍ එස්. සී. විභාගය හොඳින් සමත් වූයේ ය. ඉන්පසුව ඔහු එච්. එස්. සී. විභාගයට ද ඉගෙන ගත්තේ ය‍. චිත්‍ර විෂයට කලාවට ඇල්මක් දැක්වූවද ඔහු පාසලේදී ඉගෙන ගත්තේ විද්‍යා විෂය ධාරාවය. නමුත් උසස් අධ්‍යාපනය හැදෑරුව ද ඔහුට විභාගය සඳහා පෙනී සිටීමට අවස්ථාව ‍නොලැබිණි. එයට හේතුව වූයේ ඔහුගේ හා අක්කලා තුන්දෙනාගේත් සියලු බරදැරූ පියා හදිසියේ වියෝවීම ය.තාත්තා නැති වුණාට පස්සේ අපට ආර්ථික ප්‍රශ්න වැඩි වුණා.‍ අද වගේ නැති වුණාට ඒ කාලේත් වියදම සැරයි. අපේ අම්මගේ ගම නාවින්න.‍ අපි නාවින්නේ නතර වුණා. ඉගෙනීම අතරමඟ නතර කරපු මම කාර්මික විද්‍යාලයට බැඳී ගණකාධිකරණය පාඨමාලාවක් හැදෑරුවා. නමුත් ඒකෙන් පළමු අවුරුදු දෙක පමණයි සම්පූර්ණ කරගන්න පුළුවන් වුණේ. මගේ මාමා කෙනෙක් මාව ඩබ්ලිව්.එම්.ඒ. වහිඩ් ඇන්ඩ් බ්‍රදර්ස් පොත් සාප්පුවට එක්කගෙන ගියා. මට එතැනදී සිදුවුණේ ඉංග්‍රීසි පොත්වල සෝදුපත් බලන්න. ඒ ගිය ගමනෙදි තමයි මාව පුස්තකාල පැත්තට යොමුවුණේ.පොන්නම්පෙරුම රැකියාව ආරම්භ කළේ මාසික වැටුප රුපියල් තුන්සියයකිනි. ඒ එක්දහස් නවසිය පනස් හතර කාලයයි. ඔහුට ගම්පළ මහජන පුස්තකාලයේ රැකියාව කිරීමට ලැබුණි.“මම පනස් නවයේ ඉඳලා හැට වනතුරු එතැන හිටියා‍. ඔය කාලේ තමයි ලංකා පුස්තකාල සංගමය ආරම්භ කෙරුණේ. මෙම සංගමයේ ආරම්භක සාමාජිකයෙක් තමයි එම්.ජේ. පෙරේරා මහතා මුල් ම රැස්වීම පැවැත්වුණේ කොළඹ රාජකීය විද්‍යාලයේ. මෙහි මුල් ම රැස්වීමට සාමාජිකයෝ විසි තුන්දෙනෙක් හිටියා. මේ කාලේ තමයි මං කොළඹ මහජන පුස්තකාලයේ පුහුණුවක් තිබුණේ. ඔය පුහුණුව අවසන් වෙලා කාලයක් ගියාට පස්සේ මට පාණදුර මහජන පුස්තකාලයට මාරුවීමක් ලැබුණා. මම එහි ගියේ පුස්තකාලාධිපති හැටියට පත්වෙලා.ඔහුගේ ජීවිතය වෙනස් වන්නේ එතැනිනි. තම ජීවිතයේ සහකාරිය හමුවන්නේ ද ඒ ගිය ගමනෙනි. ඉන්ද්‍රානිගේ පුහුණුකරු වූයේ පොන්නම්පෙරුම ය.පුස්තකාලාධිපති හැටියට කටයුතු කළ ද පොන්නම්පෙරුමගේ හිතේ නිතර දෙවේලේ වැඩ කළේ චිත්‍ර ඇඳීමේ ආශාවය. ඔහු ඉඩක් ලැබෙන විටෙක පින්සල අතට ගෙන දර්ශනයක් හෝ කුමක් හෝ චිත්‍රයට නඟයි. ඔහු එයින් අපමණ සතුටක් සැනසුමක් ලබයි.ලංකා පුස්තකාල සංගමයේ සභාපති ධූරය හෙබව‍ූ දොරකුඹුර මහතා මේ කාලයේදී පොන්නම්පෙරුමට යම් රාජකාරියක් පැවැරුවේ ය. එනම් ඒ වනවිටත් ලාංඡනයක් නැතිව තිබූ ලංකා පුස්තකාල සංගමයට ලාංඡනයක් නිර්මාණය කිරීම ය. පොන්නම්පෙරුම පමණක් නොව තවත් තුන් දෙනෙක් ම ලාංඡන නිර්මාණය කළහ‍. නමුත් අවසානයට තේරුණේ පොන්නම්පෙරුම නිර්මාණය කළ ලාංඡනයයි.මම එහිදී ඇස කියන එකෙන් අදහස් කළේ මේ තියෙන පොත්පත්වල දැනුම ලබාගන්න වෙන්නේ ඇහෙන් බලලා. ඒ වගේ ම පොත් නිපදවෙන්න කලින් රටේ තිබුණේ පුස්කොළ පොත. එය අර්ථ ගැන්වෙන්න තමයි මේ ලාංඡනයේදී පුස්කොළපොත යටින් ඇදලා පොත උඩින් ඇන්දේ. තවමත් මේ සංගමය භාවිතා කරන්නේ එදා එම ඇදපු ලාංඡනය. එය මට සතුටක්.පොන්නම්පෙරුම පවසන්නේ සතුටෙනි. ඔහු රාජ්‍ය සේවයට බැදුණේ මේ අතරවාරයේ ය. මුලින් ම කොළඹ විශ්වවිද්‍යාලයටත් පසුව 1965 දී පමණ දේශීය වෛද්‍ය විද්‍යාලයේ පුස්තකාලාධිපති තනතුරත් හෙඹවීමට ඔහුට අවස්ථාව ලැබුණි. චිත්‍රවලට දැක්වූ ඇල්ම හා හැකියාව නිහඬ ගමනක යෙදෙද්දී පොන්නම්පෙරුම පුස්තකාල විද්‍යාව පිළිබඳව දිගින් දිගටම ඉගෙන ගන්නට වූයේ ය.දේශීය වෛද්‍ය විද්‍යාලයේ පුස්තකාලය ගොඩ නැ‍ඟෙන්නේ මේ අතරතුර ය. ගරාවැටී තිබූ ගොඩනැඟිල්ලක් ප්‍රතිසංස්කරණය කර ඇරඹුණ පුස්තකාල ව්‍යාපෘතිය සැකැසුණේ පොන්නම්පෙරුම අතිනි. ශ්‍රව්‍ය දෘශ්‍ය අංශයක් නොතිබූ මේ පුස්තකාලය සඳහා පොන්නම්පෙරුම ව්‍යාපෘතියක් ද ඒ සඳහා සකස් කළේ ය. මහාචාර්ය ස්ටැන්ලි කල්පගේ මහතා විසින් එම ව්‍යාපෘතිය ජපානයේ ජයිකා ආයතනයට ඉදිරිපත් කරන ලදී. ව්‍යාපෘතිය සඳහා ආධාර ද ලැබිණි.“ඒ කාලේ හදපු ඒ ව්‍යාපෘතිය තමයි තවමත් ක්‍රියාත්මක වෙන්නේ. මට පුස්තකාලය අලුත් කරන්න පුළුවන්කම ලැබුණා. ඉන්පසුව අපි අරළු, බුළු, නෙල්ලි පිළිබඳව ව්‍යාපෘතියක් කළා නිල්ගල කැලේ‍. ගස් කැපීම නතර කරන්නයි ඒ ව්‍යාපෘතිය කළේ, ඒ සඳහා විද්‍යාලයේ කථිකාචාර්යවරුන් සහභාගි වුණා. අපි දවස් හතක් කැලේ හිටියා. ඒක ජීවිත කාලෙටම අමතක නොවන අත්දැකීමක්.“මට වරක් ජපානයට යන්නත් අවස්ථාව ලැබුණා. ඒ එක්දහස් නවසිය අසූ හයේදී. මං කුඩා කාලේ ඉඳලම චිත්‍රවලට වගේ ම පරිසරයට ගහකොළට බොහෝම ඇල්මක් දැක්වූවා. රාජකාරිය උපරිමයෙන් ම කරන්න උත්සාහ දැරුව නිසා වයසින් මුහුකුරා යනවත් එක්කම චිත්‍ර අඳින එක මග හැරුණා. අදටත් චිත්‍රයක් අඳින්න තියෙනවා නම් හොඳයි කියලා වේලාවකට හිතෙනවා. නමුත් අද පොතපත කියවීමට පත්තර බැලීමට යොමුවෙලා ඉන්නේ.”‍ඔහු පවසන්නේ ජීවිතය ගැන තෘප්තිමත් හඬිනි. තම සේවා කාලය තුළදී යම් මෙහෙවරක් කළේ යැයි යන සැනසීම ඔහුට තිබේ. ඔහු තම ජීවිතයෙන් වසර පනහක් ම කැපකර ඇත්තේ පුස්තකාල වෘත්තිය වෙනුවෙනි. ඔහු ඒ වෙනුවෙන් ඇගැයුමට ද ලක් විය. එක්දහස් නවසිය තිස් හතරේදී උපන් පොන්නම්පෙරුම මහතා මේ ගෙවන්නේ අස‍ූ හතර වැනි වියයි. පින්සල අත නොදැරුවද ඔහු තාමත් ගහට කොළට ආදරය කරයි. ගස්වැල් වවයි. ඔහු එයින් සතුටක් ලබයි.ඉනෝකා සමරවික්‍රමඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=ay1403164</link>
    <topic>අඩි හැටක් උසට වැඩෙන ගසුත් බට දොඹ කැලේ දී අපට වඩා මිටි වෙනවා</topic>
    <author>සටහන - අරුණි මුතුමලී</author>
    <content>දෙහිවල සත්ත්වෝද්‍යානයත් අත්තිඩිය කුරුලු අභය භූමියත් අතර ළමා කාලය ගෙවූ ඔහුගේ සිතුම් පැතුම් ගොඩ නැඟුණේ සොබා දහම පිළිබඳ අපූරු චිත්‍ර සමඟිනි. කොළඹ විශ්ව විද්‍යාලයට පිය නැඟූ පසුද සත්ත්ව විද්‍යාව අධ්‍යයනය කිරීමට අවශ්‍ය පරිසරය ඔහු වටා ඉබේ ම ගොඩ නැගී ආවේය. උපාධිය අවසන් වනවාත් සමඟම සහකාර කථිකාචාර්ය ධුරයක් ලැබූ ඔහු පසුව මත්ස්‍ය චර්යා පිළිබඳ අධ්‍යයනය සඳහා ශිෂ්‍යත්වයක් ලබා ඇමරිකාවේ ඉලිනොයි ප්‍රාන්ත රාජ්‍ය විශ්ව විද්‍යාලයේ වසර හතක් හැදෑරීම් කළේය. ඒ සියලු දැනුම බෙදා හරිමින් මේ වනවිට කොළඹ විශ්ව විද්‍යාලයේ සත්ත්ව විද්‍යා අංශයේ සේවය කරන ඔහු මහාචාර්ය දේවක වීරකෝන් ය.“කවුඩානේ ඉපදුණු නිසා පුංචි කාලේ ඉඳන් වෙලේ ඇළේ දේවල් ගැන අත්තිඩියට එන කුරුල්ලන් ගැන නිතර අහන්න දකින්න ලැබෙනවා.”මහාචාර්ය දේවක වීරකෝන් සිය කතාව ඇරැඹුවේ එසේය.“සමහර දාට ඇළට කිඹුල්ලු ආවා කීවා ම අපි එවුන් බලන්න දුවනවා. ටිකක් තේරෙන වයසට එද්දි සත්ත්වෝද්‍යානයේ නිතර ගැවසෙන්න ආශාවකුත් ආවා. අනෙක මගේ වයසේ අනෙක් යාළුවන් ළඟ ගෝල්ඩ් ෆිෂ්ලා, ඒංජල්ලා ඉද්දි මගේ මාළු ටැංකියේ හිටියේ මඩකරියෝ, නළ හඳයෝ වගේ අය.”ඔහු සිනාසෙමින් සිය ළමා කාලය එසේ විස්තර කළේය. උසස් අධ්‍යාපනයට යොමු වුණු පසු ද ඔහු ගේ ආශාවන් වෙනස් වූයේ නැත.“මහාචාර්ය කොටගම ආචාර්යවරයකු වෙලා කොළඹ විශ්ව විද්‍යාලයට ඇවිත් ඉගැන්වූ පළමු ශිෂ්‍ය කණ්ඩායමේ හිටියේ අපි. පළමුවැනි වාරේ ඉවරවෙලා ඉද්දි දැන්වීමක් දාලා තිබුණා පුරා විද්‍යා ස්ථානයකින් සොයාගත් අස්ථි 2 ක් පිළිබඳ රූප සටහන් අඳින්න කැමති ශිෂ්‍යයකු ඉල්ලලා. මම ඒකට ගියා. එතැනින් තමයි මහාචාර්ය කොටගම සමඟ වැඩිපුර සම්බන්ධ වුණේ. ඉන් පස්සේ අපි සිංහරාජේ, කුමන වගේ හැම කැලෑවකම හැම නිවාඩුවකම පා‍ෙහ් ගියා.”මහාචාර්ය දේවක වීරකෝන් කඳු නැගීමට මහත් ප්‍රියතාවක් දක්වන්නෙකි. ඒ නිසාම ඔහු තවත් එවැනිම යහළුවන් පිරිසක් සමඟ සිතියමක් අතේ ඇතිව කඳු නැඟීමට ගියේය.“සිතියමක් හැම තිස්සේම අතේ තියාගෙන ඉන්නේ අද කාලේ වගේ ජී.පී.එස්. තාක්ෂණය මුකුත් තිබුණේ නැති නිසා. මම මේ කියන්නේ 1980 දශකය ගැනනේ.”ඔහු දුටු ලස්සනම තැන ඔහුට හමුවූයේ ද මේ ගමනකදීය.“1985 විතර වෙද්දි කවුරුවත්ම බටදොඹ කන්ද ගැන විශේෂ අවධානයක් යොමු කරලා තිබුණේ නෑ. ආචාර්ය පෘථිවිරාජ් ප්‍රනාන්දුයි මමයි බස් එකක නැගලා නුවරට ගිහින් එතැනින් බඹරැල්ලට ගිහින් රෑන කෙටු ප‍තනේ කූඩාරම් ගහගෙන රෑ නැවතුණා. අපේ කල්පනාව තිබුණේ කළුපහන කන්ද නැගලා මීමුරේට බහින්න.”ඒ ගමනෙන් පසු බටදොඹ කන්දේ වසර 25 ක් පමණ කටයුතු කරන්නට ලැබෙනු ඇති බවට ඔවුන්ගේ සිතේ හාන්කවිසියකවත් අපේක්ෂාවක් තිබුණේ නැත.“අපි මී මුරේ ගියාම ඒ ගම හරිම ලස්සනයි. ඒ වගේම දුෂ්කරයි. කාලයක් මී මුරේ පිළිබඳ කටයුතු කරලා මම පී.එච්.ඩී. එක සම්පූර්ණ කරන්න රට ගියා. ඉන්පසු ඇවිත් අපි අද නකල්ස් කියා හඳුන්වන බටදොඹ නැත්නම් දුම්බර කඳුවැටියේ ශාකවල උඩුවියනේ ජෛව විවිධත්වය ගැන අධ්‍යයනය කරන්න පටන් ගත්තා.සාමාන්‍ය කැලෑවක අත් විඳිය නොහැකි තරම් රසවත් සිදුවීම් ඔහු මෙහිදී ලබා ඇත.“ඇත්තෙන්ම අපට පුළුවන් නම් ගලීවර් වගේ ඉඳගෙන තමන්ට වඩා උසින් අඩු කැලෑවක් දිහා බලන්න ඒක ලොකු සතුටක් ගේනවා. අපි ගස්වල උඩු වියනේ ජෛව විවිධත්වය සොයන්න නකල්ස් කඳු වැටියේ යද්දි ඒ අත්දැකීම අත්වින්ඳා. සුළ‍ඟේ බලපෑම නිසා කන්ද මුදුනෙදි කුරු බවට පත්වුණු ශාකයම කන්ද පහළ දී අඩි හැටක් විතර උසයි. ඒ අත්දැකීමත් දුම්බර කඳු වැටියේදී ඕනෑම කෙනකුට ලබන්න පුළුවන්.”“ලූල්වත්ත කෝබට්ස් කැප් කොටසේ අපි අවුරුදු දෙකක් පමණ මේ දේවල් රස විඳිමින් අධ්‍යයන කටයුතු කළා. ඊට පස්සේ ඉලුක් කුඹුරෙන් පහළ පිටවල පතනදී තමයි මට මේ ජීවිතේදී දුම්බර කඳුවැටිය ලස්සනටම පෙනුණේ. දුම්බර කියන නමටම ගැලපෙන මීදුමින් බර වුණු නිල්වන් කඳුයාය හරිම ලස්සනයි.”“කුරුලු කුජනය සමඟ හිමිදිරියේ නැඟිටින විට ලක්ගලින් යාන්තම් හිරු එළියෙන් නැහැවෙන කඳු පන්තිය වෙනස් ලෝකයක් මවනවා. ඒ වගේමයි රෑටත්. අපට මෙහෙදි අහස හරියට පේන්නේ නෑනේ. ඒත්, රෑනකෙටු පතනින් හරි පිටවල පතනේ හරි ඉඳන් පෝය ළං වෙනකොට අහස බලන්න ලස්සනයි. එහෙම අහස දකින්න පුළුවන් වන්නෙත් නකල්ස්වලදි හෝ හෝර්ටන් තැන්නෙදි විතරයි කියායි මම හිතන්නේ.”කඳු පන්තිය පමණක් නොව අපූරු මිනිසුන් සිටින අපූර්වතම ගම්මානය ඔහු දැක ඇත්තේ ද නකල්ස්හි දීය.මී මුරේ ගැමියන් හරිම අව්‍යාජයි. ගමේ ගතිය තාම තියෙනවා. ඒ වගේම ඔවුන්ටම ආවේණික වුණු සම්ප්‍රදායික දැනුම් සම්භාරයකුත් ඔවුන් සතුව තිබෙනවා. විවිධ ඇදහිලි විශ්වාසත් තමන්ගේ ගමට ම ආවේණික විදිහටයි ඔවුන් රැකගෙන එන්නේ.ඉන්පසු ඔහු ඒ කීපයක් විස්තර කළේ මෙසේය.“ඒ අය අලුයම නැඟිටින්නේ කුකුළා හඬලන වේලාවට. එළියට බහින්නේ ඇටි කුකුළා හඬ නඟද්දියි. ඒ දේවල් දැන් දැන් නවීනත්වය සමඟ අඩු වෙමින් ගියත් තවම ඒවා පිළිපදින පිරිස ඕන තරම්.ඒ අය විශ්වාස කරන හැටියට ලග්ගල ආශ්‍රිතව තමයි රාවණ රජුගේ යක්ෂ ගෝත්‍රිකයන් වැඩි දෙනෙක් වාසය කර තිබෙන්නේ. විජය රජු ඔවුන් විනාශ කළාලු. තවත් කතාවක් තමයි රාවණා රජුගේ සහෝදරයන් දෙදෙනා වන කුම්භකර්ණ සහ විභීෂණ සම්බන්ධ සිදුවීම්. කුම්භ කර්ණ කියන්නේ බොහෝ හැඩි දැඩි පුරුෂයෙක්. ඔහු කාලා කාලා වැමෑරූ තැන අද කන්දක් බවට පත්වෙලාලු. වැමෑරූ ගල කියන්නේ ඒකලු. ඒ වගේ ම රණමුරේ ගල කියන්නේ රාවණ රජුගේ යුද මධ්‍යස්ථානය ලෙසයි ඔවුන් සලකන්නේ. අර කුම්භ කර්ණයා මිය ගියාට පසු කන්වැලා කියලා යක්ෂයෙක් වෙලා ඉපදිලා මිනිසුන්ට හරියට වද දුන්නලු. ඒත් රාවණ රජු ගලේ බණ්ඩාර දෙවියන් බවට පත්වෙලා ඒ කන්වැලාව පලවා හැරියාලු.”දුම්බර මිටියාවත ගැන ගැමියන් කී එවන් කතා රැසක් ඔහු සතුය.“ඔය සීතාව ගෙනත් සිර කරගෙන හිටියා කියන්නේ යහන්ගල කියන තැනලු. සීතාගලේ තියෙන්නේ රාවණා රජුගේ රාජාභරණලු. ලකේගල තමයි වස්තුව තැන්පත් කළා කියන්නේ. ඒ වගේම ඒක කුවේණියගේ කපු කැටුම් ගබඩාව කියලත් සමහරු කියනවා.”“මේ හැම කන්දක් ගානෙම මම නැගලා තියෙනවා. ඒවායේ ඖෂධීය වටිනාකම් ඇති ශාක රැසක් තිබෙනවා. නයි විෂට හොඳයි කියා ගැමියන් කියන කුඩා සුදනා, හිසරදයට හොඳයි කියන කරල් සැබෝ වගේ පැළෑටි වර්ග රාශියක් අදටත් මේ වනාන්තරවල දකින්න පුළුවන්. මේ පැත්තේ ඛනිජ ද්‍රව්‍ය වලටත් තිබෙන්නේ විශාල වටිනාකමක්. මහවැලියේ ප්‍රධාන අතු ගංඟාවක් වන අඹන් ගඟ ගලාගෙන යන්නේ මේ ප්‍රදේශයෙන්. එය ජල පෝෂක ප්‍රදේශයක් වගේ ම ක්‍රිස්තු පූර්ව වර්ෂවල ඉඳන්ම විවිධ රජවරු වාරි හා කෘෂි ව්‍යාපෘති රැසක්ම මේ ආශ්‍රිතව කළ බවට සාක්ෂි තිබෙනවා.”ශ්‍රී ලංකාවේ ජෛව විවිධත්වය අතින් ඉහළ ම ස්ථාන තුන ලෙස මහාචාර්ය වීරකෝන් හඳුන්වන සිංහරාජය සමනල අඩවිය හා නකල්ස් අතරින් මහවැලි ද්‍රෝණිය ඉහළ ප්‍රදේශයේ පිහිටි දුම්බර කඳුවැටිය හා එයට ම ආවේණික ශාක සත්ත්ව විශේෂ ගැනද ඔහු මෙසේ කීවේය.“ගල්පර මැඩියා, අංකටුස්සා වගේ ම මත්ස්‍ය විශේෂ පහක්වත් අවම වශයෙන් ඉන්නවා මේ ප්‍රදේශයට ආවේණික කඳුවල පිහිටීම ගත්තත් මධ්‍යම කඳුකරයෙන් වෙන්වෙලා තිබෙන නිසා වෙන්න ඇති මේ වගේ විශේෂ ජෛව විවිධත්වයක් තිබෙන්නේ.”ඒ සමඟම ඔහු කීවේ එනසාල් වගා කිරීමට ගැමියන් පුරුදු වී සිටීම නිසා ක්‍රමයෙන් මේ කැලෑවේ යටි වගාව නැති වී යන බවයි. එහෙත් මේ වන විට ඔවුන් ඉවත් කිරීමට කටයුතු යොදා ඇති බැවින් සුබවාදී අනාගතයක් ගැන ද ඔහුගේ අපේක්ෂාවක් ඇත.“එනසාල් වගාව දිගුකාලීනව නතර වුණොත් නකල්ස්වල තිබූ පැරැණි තත්ත්වය යළි ඇති වන්න පුළුවන්.”“ඒ වගේ ම මොරගහකන්ද ව්‍යාපෘතිය යටතේ ජලාශයට යටවන ප්‍රදේශයේ මත්ස්‍යයින් නකල්ස්වල පෝෂක ප්‍රදේශවලට ගිහින් අතාරින්නත් අපට අවස්ථාව ලැබුණා. ලංකාවට ආවේණික හෝතඹුවන් වර්ග 3 න් දෙකක් ම ‍මේ ප්‍රදේශයට ආවේණිකයි කියා දැනගත් පසු රන් හෝතඹුවා ගැන හොයන්නත් අපි කටයුතු කළා.”“කොහොම වුණත් මොරගහකන්ද ව්‍යාපෘතිය නිසා නකල්ස් අවට ලග්ගල වගේ පැරැණි ගම්මාන ඉදිරියේදි යට වෙන්න නියමිතයි. කළු ග‍ඟේ වේල්ල ඉදිවන්න නියමිත ලග්ගල ටවුමට කිට්ටුවෙන්. ඒ නිසා ඒ ගම්වල තිබුණු සම්ප්‍රදායික දැනුම වගේ බොහෝ දේවල් ඉදිරියේදි විශාල ජල පහරකින් සැඟවී යාවි. ඒ වගේම ගැමියන් තැන තැන විසිර යන නිසා ඔවුන්ගේ දැනුම එකවර හොයා ගන්න අපහසු වෙයි කියන සැකයට ඔවුන්ගේ දැනුම එකතු කර ලේඛනගත කරන්නත් අපි කටයුතු කළා.”“මිනිසුන් හැටියට අපට එයින් බලපෑමක් වුවත් වනජීවීන්ට නම් මේ ව්‍යාපෘතියෙන් පසු හොඳ කලක් එළැඹෙන්න පුළුවන්. මොකද වනාන්තරයට ගැමියන්ගේ බලපෑම අඩුවන නිසා. වනජීවීන්ට නිදහසේ කැලෑවේ ජීවත් වන්න අවස්ථාව ලැබෙනවා.”මහාචාර්ය දේවක වීරකෝන් සියැසින් දුටු ලස්සනම තැන ගැන කතාව නිම කළේ එසේ අපට සිතන්නට යමක් ඉතිරි කරමින්ය.සටහන - අරුණි මුතුමලීaruni@silumina.lkඡායාරූප - සුදම් ගුණසිංහවිමුක්ති වීරතුංගකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=ay1403162</link>
    <topic>කොටස් ගනුදෙනු 3000ටත් අඩුවෙයි</topic>
    <author/>
    <content>වෙළෙඳ පොළ පහළ යාම මේ සතිය ආරම්භයේදීත් දක්නට ලැබුණි. ආරම්භක සඳුදා (10) වෙළෙඳ පොළ ගනුදෙනු 3997 ක් දක්වා අඩු විය. ඒ පෙර සතිය අවසානයේ දැක්වුණු ගනුදෙනු 4615 සැලකිය යුතු ලෙසින් පහළ යාමකි. දිනයේ මිලියනය ඉක්මවා කොටස් අලෙවි වූ සමාගම් අතර බ්ලු ඩයමන්ඩ් (3272918), බ්ලු ඩයමන්ඩ් (ඡන්ද බලය රහිත) - 2701363, එස් එම් බී ලීසිං (ඡන්ද බලය රහිත) 2296721, ටෙස් ඇග්‍රෝ (2949244), ටච්වුඩ් (1207896) සමාගම් දැක්වුණි. මිල ඉහළ ගිය සමාගම් අතර සෙලින්කෝ ඉන්ෂුවරන්ස් (ඡන්ද බලය රහිත) (14.50) සිංගර් ඉන්ඩස්ට්‍රිස් (6.30) කැපී පෙනුණි.මිල පහළ ගිය සමාගම් අතර එලායන්ස් (49.00) සමාගම කැපී පෙනුණු අතර පැරගන් සමාගමේ කොටසක් රුපියල් 116.30 කින් පහළ ගිය නමුත් අලෙවි වූයේ කොටස් 52 ක් පමණි. නෙස්ලේ සමාගමේ කොටසක් රුපියල් 2000 කට අලෙවි වීමත් හරිස්චන්ද්‍ර සමාගමේ කොටසක් රුපියල් 2150 කට අලෙවි වීමත් දිනයේ කැපී පෙනුණි. සිලෝන් ටුබැකෝ කොටසක් රුපියල් 1120 කට අලෙවි වූ අතර සමාගමේ කොටස් 18645 ක් අලෙවි විය.පසු දින එනම් 11 වැනිදා අඟහරුවාදා ගනුදෙනු සංඛ්‍යාව තවත් අඩු විය. එදින ගනුදෙනු සංඛ්‍යාව දැක්වුණේ 3340 ක් ලෙසිනි.එහෙත් සමාගම් තුනක කොටස් මිලියනය ඉක්මවා අලෙවි විය. එම සමාගම් අතර සිට්රස් ලෙෂර් (WC - 2015) - 1243513, යුනයිටඩ් මෝටර්ස් (3398194), ඔරියන්ට් ගාමන්ට් (3163175) එසේ මිලියනය ඉක්මවා කොටස් අලෙවි වූ සමාගම්ය. මිල ඉහළ යාම් අතුරින් සමාගම් කැපී නොපෙනුණු නමුත් කොටස් 10 ක් අලෙවි වූ නෙස්ලේ සමාගමේ කොටසක මිල රුපියල් 40.00 කින් ඉහළ ගොස් තිබුණි.මිල පහළ යාම් අතුරින් සෙලින්කෝ ඉන්ෂුවරන්ස් (23.90) හන්ටර්ස් (17.00) ලයන් බෲවරි (14.00) ජී. එස්. ෆිනෑන්ස් (28.30) ඒ අයි ඒ ඉන්ෂුවරන්ස් (20.20) සමාගම් කැපී පෙනුණි.12 වැනිදා බදාදා වන විට වෙළෙඳ පොළ ගනුදෙනු තවත් පහළ ගියේ ගනුදෙනු 2885 ක් බව දක්වමිනි. මේ වසරේ ගනුදෙනු තුන්දහසකට අඩු වූ ප්‍රථම වතාව එය විය.දිනයේ ගනුදෙනු කිසිවක් කැපී නොපෙනුණු අතර ආයෝජකයන්ගේ උද්‍යෝගයක් ද නොතිබුණි. කොටස් 100 ට වඩා අලෙවි වූ සමාගම්හි ප්‍රගතියක් හෝ සැලකිය යුතු ලෙසින් මිල ඉහළ යාමක් සිදු නොවුණි. කළම්ඹු සිටි සමාගමේ කොටසක මිල රුපියල් 8.00 කින් පහළ ගියේය.එසේ වුවත් සමාගම් තුනක කොටස් මිලියනය ඉක්මවා අලෙවි විය. එම සමාගම් අතර කොමර්ෂල් බෑන්ක් (1002686), ඩයලොග් (2015230), ඒෂියා ඇසට් (1459151) සමාගම් කැපී පෙනුණි.නෙස්ලේ සමාගමේ කොටසක් රුපියල් 2000 කට අලෙවි වූ අතර අලෙවි වූයේ සමාගමේ කොටස් 33 කි.පෙර සතිය අවසානයේ ඒකක 5966.06 ක් වූ සමස්ත කොටස් දර්ශකය සතිය ආරම්භක සඳුදා ඒකක 5957.61 ක් ලෙස දැක්වුණි. එය අඟහරුවාදා දැක්වුණේ ඒකක 5944.57 ක් ලෙසය. බදාදා එම දර්ශකය ඒකක 5933.53 ක් ලෙස දැක්වුණි.එස් ඇන්ඩ් පී එස් එල් 20 දර්ශකය පෙර සතිය අවසානයේ ඒකක 3244.99 ක් ලෙස දැක්වුණු අතර සතිය ආරම්භක සඳුදා එය ඒකක 3252.29 ක් ලෙසත් අඟහරුවාදා ඒකක 3240.12 ක් ලෙසත් බදාදා එම දර්ශකය ඒකක 3236.29 ලෙසත් දැක්වුණි.සමාගම් කිහිපයක් වෙළෙඳ පොළට පිවිසිය ද ආයෝජකයෝ ඒ සම්බන්ධව එතරම් උනන්දු වන බවක් නොපෙනුණි.සාමාන්‍යයෙන් වෙළෙඳ පොළට පිවිසෙන නව සමාගම් සඳහා අධි ඉල්ලුමක් පැවැතිය ද මේ වසරේ එතරම් උනන්දුවක් නොදැක්වීමට හේතුව වෙළෙඳ පොළෙහි උද්‍යෝගයක් නැතිවීමයි.වෙළෙඳ පොළ ගනුදෙනු තුන්දහසටත් වඩා අඩුව තිබුණ ද මේ වන තුරු ආයෝජකයන් දිරි ගැන්වීමට කිසිඳු ආකාරයක පියවරක් ගැනීමට කොළඹ කොටස් වෙළෙඳ පොළ හෝ විනිමය කොමිෂන් සභාව හෝ පියවර ගෙන නොතිබුණි. එමෙන්ම සමාගම් පවා කොටස් හිමියන්ට ලබා දී තිබු වරප්‍රසාද කප්පාදු කිරීම නිසා ආයෝජකයන් තවත් ඈත්වී තිබේ.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=ay1403163</link>
    <topic>ඩේන්ටි 2013 අලෙවි සම්මාන උලෙළේදී විශිෂ්ටයන් 74කට සම්මාන</topic>
    <author/>
    <content>පුරා වසර 28 ක දීර්ඝතම සේවා සම්මානය ජ්‍යෙෂ්ඨ ප්‍රාදේශීය අලෙවි කළමනාකාර සිරිමල් ද සිල්වා මහතාට ඩේන්ටී සභාපති මහාචාර්ය අයාල් ජයතිලක මහතා පිරිනැමූ අයුරු.‍වසරේ හොඳම නවක අලෙවි නියෝජිතයා ලෙස තේරුණු චන්දන ලොකුලියනගේ සම්මාන ලබමින්.2014 නව වසරක උදාවත් සමඟ තරු දිදුලන සුන්දර සන්ධ්‍යාවක විශිෂ්ටතම ඩේන්ටි පවුලේ විශිෂ්ටතම අලෙවි නියෝජිතයන් රැසක් 2013 වසරේ සිය විශිෂ්ට ක්‍රියාකාරිත්වය වෙනුවෙන් කුසලතා සම්මානයෙන් පිදුම් ලැබූහ.මොරටුව කොරළවැල්ල ‘රන්දිය’ නිකේතනයේදී පසුගිය දවස පුරා පැවැති එම උලෙළේ ප්‍රධාන ආරාධිතයා වූයේ ඩේන්ටි සමූහ ව්‍යාපාරයේ සභාපති සහ කළමනාකාර අධ්‍යක්ෂ මහාචාර්ය අයාල් ජයතිලක මහතා සහ සම්පත් විධායක නිලධාරිනී සුවීනා ජයතිලක මහත්මියයි.1984 වර්ෂයේදී ආරම්භ කරන ලදුව 2014 වසරේ 30 වැනි වසරට පිය ඔසවන සීමාසහිත ඩේන්ටී ආයතනය සිය ශක්තිමත් ක්‍රියාකාරිත්වයත් සම්ප්‍රදායි ප්‍රවර්ධන කටයුත්තක්, පුද්ගල සාර්ථකත්වය, කණ්ඩායම් හැඟීම සහ ඵලදායි සහයෝගිතාවය අගැයීම වස් ඩේන්ටී අලෙවි සම්මාන උලෙළ නොකඩවා වාර්ෂිකව පැවැත්වේ.ඩේන්ටී අලෙවි සම්මාන උලෙළේදී 74 දෙනෙකු ජය සම්මානයෙන් පුද ලැබූ අතර 2013 වසරේ විශිෂ්ටයින් අතරින් වසරේ හොඳම නවක අලෙවි නියෝජිතයාට පිදෙන සම්මානය වත්තල වෙළෙඳ කලාපයේ චන්දන ලොකුලියනගේ මහතා විසින් හිමි කරගන්නා ලදී. එහි දෙවැනි ස්ථානය ඇඹිලිපිටිය කලාපය නියෝජනය කරන මංජුල ප්‍රසාද්ට හිමි විය.2013 වසරේ හොඳම අලෙවි නියෝජිතයන් ලෙස නම් කෙරුණු ජී. වී. පුෂ්පකුමාර (අම්බලන්ගොඩ), කේ.ජී. ප්‍රසන්න දිල්රුක් (පාදුක්ක) අසංක ලක්මාල් කුමාර (බොරලැස්ගමුව) ඒ.එම්.අයි. අධිකාරි (මහියංගණය), නිලන්ත බණ්ඩාර (අනුරාධපුර) ඒ. අශෝක (පුත්තලම) චන්දිම දයාරත්න (ඇහැලියගොඩ) ඒ.එල්.එම්. රියාස් (කල්මුණේ) යන අය අතුරින් පුත්තලම කලාපයේ ඒ. අශෝක වසරේ හොඳම අලෙවි නියෝජිත සම්මානය දිනා ගත්තේ ය.විශිෂ්ට කුසලතා සම්මානයෙන් පුදලැබුවේ ‍ඒ.ජේ‍. හමීඩ්, ලෙනින් නිශාන්ත අතුකෝරාළ, ජීවන සම්පත්, ටී.එල්.කේ. හකීම්, පී. විජයකුමාර් හා කේ. කමලනාත් ය.හොඳම ප්‍රාදේශීය අලෙවි කණ්ඩායමට හිමි ත්‍යාගය දිනාගත්තේ දකුණු පළාත විසිනුයි.පුරා දස වසරකට වඩා කරන ලද අතිවිශිෂ්ට සේවය උදෙසා පිරිනැමෙන විශේෂ සම්මානයෙන් ඒ.බී.ආර්. පෙරේරා, (අවිස්සාවේල්ල) අයි.එස්‍. වික්‍රමසිංහ (බිබිල) විජේන්ද්‍ර සමරසිංහ ( කලුතර) චාමර සමන්ප්‍රිය ( අකුරැස්ස) ධම්මික උපුල් (බොරලැස්ගමුව) ජී.එල්.එච්‍‍. ජයලාල් (මැල්සිරිපුර), බර්නි නිරෝෂන් (ගාල්ල) සිතාර හෙට්ටිආරච්චි (හැටන්) වසන්ත ජයසිංහ ( බදුල්ල) ආර්.එම්. චන්ද්‍රපාල (වැලිබඩ) එච්.ජී.ජේ. බණ්ඩාර (අනුරාධපුරය) නාලක පෙරේරා ( මොරටුව) නිලන්ත බණ්ඩාර රණසිංහ ( අනුරාධපුරය (ටී.එල්‍‍.කේ.හකීම් (මඩකලපුව) එන්.සෙල්වකුමාර් (අකුරණ) නිහාල් පතිරණ ( කෑගල්ල) ගාමිණී තිලකරත්න (හලාවත) සහ ශාන්ත කුමාර පොල්වත්ත (දිවුලපිටිය) සම්මාන ලැබූහ.ඩේන්ටී සමූහ ව්‍යාපාරයේ අධ්‍යක්ෂ - අලෙවි කළමනාකාර නිශාන්ත මෙන්ඩිස් මහතා මෙසේ කීය.අප එළඹි 2014 වර්ෂයේදී 20% කින් අලෙවි ප්‍රවර්ධනයක් ඇති කර ගැනීමේ ඉලක්කයක් කරා ‍ළඟාවීමට සැලසුම් පිළියෙල කර තිබෙනවා. එමෙන් ම පසුගිය වසරේද අපට 15% ක සාර්ථක අලෙවි ඉලක්කයක් කරා ළඟාවීමට හැකියාව ලැබුණේ ඔබ සැම දෙනා නිසයි. ඔබ සැමගේ කැපවීම හා උත්සාහය මා දැඩි සේ අගය කරනවා.මෙම වර්ෂයේද පෙරළිකාර නව නිෂ්පාදන රැසක් වෙළඳ පළට හඳුන්වාදීමට හැකිවන නවීන අංගෝපාංගවලින් සමන්විත යන්ත්‍ර සූත්‍ර මෙරටට ගෙන්වා සැලසුම් සහගතව සවි කිරීම සිදු ‍කරගෙන යනු ලබනවා‍.එලෙසම තිරසර ලාභදායි සංවර්ධනයක් පිළිබඳව අප සැමවිටම නිරන්තරයෙන් අවධානය යොමුකර සිටින්නෙමු. මන්ද යත් අප සාර්ථක අලෙවි ඉලක්කයන් පසුපස හඹායාම, වාර්ෂික වර්ධනය, පමණක් ම අපේක්ෂා කරන සමාගමක් නොවන බැවිනි.දේශයේ අභිමානය ඉහළින් ම අගය කරන ඩේන්ටී කර්මාන්තයේ නියැළි අනෙකුත් තරගකාරී සමාගම් අතර පැහැදිලි හා සුවිශේෂි වෙනසක් විද්‍යමාන කරන්නේ ය. විශිෂ්ට අලෙවි ක්‍රියාකාරිත්වයක් ලබාගැනීමට තරගකාරිත්වය පැවතුන ද හැමවිටම ක්ෂේත්‍රය තුළ ආචාර ධර්ම පිළිපැදිය යුතු බවට සිය කාර්යය මණ්ඩල වෙත නිරතුරුව උපදෙස් ලබාදෙයි.සේවා පරිපූර්ණත්වය, විනිවිද භාවය, පාරිභෝගිකයින් කෙරෙහි මූලික අවධානය තහවුරු කළ යුතුම වෙයි.මෙම අලෙවි සම්මාන පිරිනැමීමට සභාපති මහාචාර්ය අයාල් ජයතිලක, සම්පත් විධායිකා සුවීනා ජයතිලක, ප්‍රධාන විධායක සිල්වෙස්ටර් පෙරේරා අධ්‍යක්ෂ (අලෙවි) නිශාන්ත මෙන්ඩිස්, සහකාර අලෙවි කළමනාකාර චාල්ස් ද සිල්වා, නන්දන දිසානායක, පරිපාලන විධායක මංගල වෛද්‍යරත්න, ප්‍රධාන ගණකාධිකාරි ජගත් ප්‍රනාන්දු, ගිණුම් විධායක චමින්ද හේවාමානගේ තාක්ෂණ විධායක නිලංග පෙරේරා යන මහත්වරු සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=ay1403165</link>
    <topic>සෙනෙහස</topic>
    <author/>
    <content>ලොව පවතින්නේ සැම විට ආදරය මත දෙසිතක් එක සිතක් කර‍ගත යුතුව ඇත පෙර විසූ ඇතැම් අය පැවසුවා මෙසේ මත සෙනෙහස තිබෙන විට පරදින කෙනෙක් නැතමලක සුවඳ දස අත විහිදිලා ඇත සුළඟ කරයි එහි පැතිරුම පොළව මත නොහැක කෙරුම තහනම බඹරුන්ට හිත එනිසා විය යුතුයි සෙනෙහස හැඳින ගතමල්කි අනුරුද්ධිකකැලණිය සරසවිය***************************************************සාහිත වසන්තයෙ සත්සර මල් පූදිනවා නව නළු රසයේ රස සඳදිය මෙන්වෑ හෙනවා ආනන්දයෙන් පිරි “ප්‍රඥාවට” යාවෙනවා කන්ට බැරි සාහිත රස හදවතනා වනවාරජයෙ සම්මාන උලෙළ මෙවරත් සිදුවෙනවා නොයෙකුත් අඩුපාඩු හෙම කවදාත්ඇති වෙනවා රසිකත්වයෙන් පිරුන හදවත් කකියනවා සම්මානයක් උදෙසා සමහරු දගලනවාසරසවි බැල්ම ජනහදවත් තුළඇති වේවා සත්සරණීයක මිනි කිංකිණි හඬපැති රේවා රසිකත්තවයට හුදි ජනතාවක්පෙල ඹේවා සංවේදි පරපුරකට මං පෙත්බිහි වේවා!විජේරත්න දුනුතිලකමහනුවර***************************************************පුංචි කාලෙ ඉඳලම මං හීන දැක්කෙ මිඩ්වයිෆ් කෙනෙක් වෙන්න. ඇයි මංදා මං ඒ වෘත්තියට ගොඩක් ආසා කළා. මං හිතුව විදියටම මගෙ හීනෙ සැබෑ කරගන්න මට පුළුවන් වුණා. මට පුහුණුව තිබුණෙ මහනුවර ‍රෝහලේ. එදා මට ලේබර් රූම් එකේ ක්ලිනිකල්. මං හරි සතුටින් හිටියෙ සජීවී දරු උපතක් බලන්න. ඒත්, ඇතුළට යනවත් එක්කම ඒ සතුට අතුරුදහන් වුණේ ඇහුණ විලාපෙත් එක්ක. මැරෙන තරම් වේදනාවෙන් කෑගගහ හිටපු ඒ අම්මා අමාරුවෙන් හුස්ම ගත්තා. ඒ කෙඳිරියටයි, විලාපෙටයි මගෙ උගුර කටත් වේලිලා ගිහින් කන් දෙකත් අගුල් වැටුණා වගේ වුණා. මං හෙමීට එතන ඇඳකට වාරු වුණා. දරුවා ඉපදෙද්දි ඒ අම්මා හිටියෙ සිහි විකල්වෙලා වගේ. වේදනාවට ඒ අම්මා මැරෙයිදෝ කියලා මට බයක් නොහිතුණාමත් නෙවෙයි. එකපාරටම අම්මගෙ සද්දෙ නැවතිලා පුංචිම පුංචි කිරිකැටියෙක්ගෙ “ඔහෑ...” හඬ ඇහුණා.මොහොතකින් හෙදියක් ඒ දරුවව අරන් ඇවිත් මුණින් හරවලා අම්මගෙ පපුව උඩින් තිබ්බා. අනේ... අර මර හඬ දීපු අම්මා... වේදනාවෙන් මිරිකිලා සුදුමැලි වෙච්ච අම්මා දරුවව තුරුළු කරන් හරි ආදරෙන් හිනාවුණා. ලෝකෙ දරුණුම වේදනාවක් ඉවසලා අන්තිමේට ඒ අම්මා හිනාවෙන හැටි දැක්කම මට ඇඬුණෙ දන්නෙම නැතුව. මං එහෙමම එළියට ආවෙ ඒ කඳුළුත් එක්කමයිඑදා ක්ලිනිකල් වලින් මං ලෝකෙ තියෙන ලස්සනම බැඳීම ගැන මහගොඩක් දේ ඉගෙනගත්තා. මගෙ අම්මත් මං වෙනුවෙන් උහුලපු දුක මට තේරුණා. මගෙ අම්මගෙ ආදරේ මට මහා ලොකුවට දැනෙන්න ගත්තා. දුවලා ගිහින් අම්මගෙ කකුල් දෙක අල්ලලා වඳින්න ඕනැ වුණා.දවසෙ වැඩ ටික ඉවර කළේ වෙන ම ලෝකෙක ඉඳන් වගේ. මගෙ සිහිය තිබුණෙම අර අම්මයි දරුවයි ළඟ. හෙමින් හෙමින් ඒ දවසට නිමාව දීලා හඳත් බැහැගෙන ගිහිං ඉරආවා තව දවසක් අරන්. මං හිටියෙ වාට්ටුවෙ. හෙදියක් එක්ක. එකපාරටම මැදි ව‍යසෙ ගෑනු කෙනෙක් පුංචි දරුවෙකුත් අරන් දුවගෙන ආවෙ මර ළතෝනි දීගෙන. ඒ හඬට හැරිලා බලපු මට ඒ කාන්තාවගෙ අතේ හරහට හිටපු නිල් පාට වෙච්ච දරුවෙකුගෙ නිසල සිරුරක් පෙනුණා. දැකපු ගමන් ම මට හිතුණෙ මේ දරුවගෙ හුස්ම ටික ගිහින් ඇති කියලයි. ඔව්, ඊට ටිකකට කලින් ඒ දරුවගෙ පණ මේ වාතලයට එකතුවෙලා තිබුණා.“අනේ ඩොක්ටර් දරුවා බේරලා දෙන්න.” කාන්තාවගෙ අ‍ඳෝනාවට හැමෝගෙම ඇස්වල කඳුළු.“ඔයා මේ දරුවගෙ අම්ම ද?”ඩොක්ටර්ගෙ ප්‍රශ්නෙට උත්තර ලැබුණෙ අත්තම්මා කියලා.“එතකොට අම්මා?”අ‍පිට ආපු ප්‍රශ්නෙට උත්තර ලැබුණා. තමන්ගේ ම කුසින් මෙලොවට බිහි කළ තම කුළුඳුල් කිරිකැටියා ගෙ මුවට කාසියක් දාලා මරු තුරුළට යවන්න තරම් ඒ අම්මා අකාරුණික වී තිබුණා. අපි හැමෝගෙම හදවත් මොහොතකට නතර වුණා. මං ඊයෙ දවස මතක් කළා. මහා දුක් කන්දරාවක් දරාගෙන මේ ලෝකෙට වදපු දරුවව මහා සෙනෙහසකින් තුරුළු කරගත්ත ඒ අම්මත්, ඒ වගේම දුකක් විඳලා පණ දීපු දරුවගෙ පණ ටික සියතින් ම නැතිකරලා දාපු මේ අම්මත් අතරෙ කොච්චර වෙනසක් තියෙනවද?ගීෂානි නදීමාලි වීරතුංගකයිකාවල***************************************************රාගයේ ගිණිදැල් වෙලි මා සිත දවයි නිරතුරු කය වේදනාවෙන් මෝහයේ මං මුලාවැල් වෙලි පායුග පටලවයි ගනඳුරේ මග නොපෙනෙනා ලෙසින්.... ක්‍රෝධයේ අවි අමොරා එයි අනෙකු නැසුමට වැර දරා පාපයේ බියකරු අඳුරු සෙවණැලි ලුහු බඳියි රැගෙන යාමට අවිචියේ දොරටු කරා.... බුදුරජුන් දෙසු සදහම් මග හැර සසර සයුරෙන් ගොඩවයන්නට නොමැත අන් මගක් දිස්ව අප ඉදිරියේ.... ජය ගැනුම උදෙසා නිවන මග  අනුර පණ්ඩුකාභය බාලසූරියතලාහේන***************************************************ගිනි ගත් මරු කතරේ සැඩ හිරු කිරණින් ඔබේ සිරුර දැවෙනා විට අතු පතර විහිදුන විසල් රුකක් වී මම ඔබට සෙවණැල්ල වෙන්නම් කොහේ හෝ ඔබ තනිවූ විට ඔබට නොපෙනී ඔබගේ සරණයට ඔබ ළඟ දැවටෙන්නම් මගේ ජීවිතයට සැබෑ සෙවණැල්ල වී ජීවිතයේ අරුත කියා දුන් ඔබ නෙත් දෙක මෙන් සැමදා රැක ගන්නම්අයිලීන් සෝවිස්***************************************************පෙරදා හඬවා මා ඔබ ඇය හා යන්න ගියා පෙම් කළ හිත හැඬුවා මා ලොව තනි වූවා යෙහෙළියක කියූ මුසා අසා ඔබ මගේ සිත රිදවූවා ඔබ ආ ගිය ඒ මාවතේ තවමත් මඟ බලා හිඳිමි ඒය සිතා ඔබ වෙනුවෙන් මා හෙලනා කඳුලැලි ගී පද කළෙමි මා ඔබට සිතින් මා පෙම්කළ දා ඔබ ඇයට පෙම් කළාචමෝදි ප්‍රියදර්ශනිගම්පහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=ay1403167</link>
    <topic>ගුරු සේවයේ රසකතා</topic>
    <author/>
    <content>සිංහල ගුරුතුමා භාෂාවේ හසළ ශාස්ත්‍රවන්තයෙකි. කුමරතුඟු මුනිදසුන්, රැ තෙන්නකෝනුන්, අහුබුදුවන් වැනි හෙළ හවුලේ ඇතුළතුන් මහ ඉහළින් පිළිගත් එතුමා ද හුදු හෙළයෙකි. බස ගැන පමණක් නොව දෙස හා රැස ගැන ද ලැදියාවක් ඇති ඔහු හොඳ ආකල්ප ජනනය කරන ආදර්ශවත් ගුරු පියෙකි.මොහුගේ බස හා ලිවිසැරිය (සාහිත්‍යය) පාඩම් රසවත් ය. හරවත් ය. අසා සිටිය හැකි ය.බසෙහි ඇති පර්යාය පද, විරුද්ධ පද, සමාන පද, යුගල පද, සමුහාර්ථ පද, පිළිබඳ නිරුක්තිය සොයමින් විසන්ධි කරමින් ශබ්දාර්ථ, මැනැවින් කියා දෙයි. විශේෂයෙන් බස උච්චාරණය ද හුරු කරවයි.පංතියට නවක ශිෂ්‍යයෙක් පැමිණියේ ය. එදා පාඩමට එතුමා පැමිණියේය. මැද පෙළ අසුනක වූ ශිෂ්‍යයා ඇමතීය. පංතිය සාමාන්‍ය පෙළ එකකි.“කවුද? මේ දුහුනා?” ශිෂ්‍යයා ඔහු අන්ද මන්ද විය.“මේ නවකයා කවුද?” පිළිතුරක් නැති විය.“සර් අලුත් ළමයෙක්”“හා... කොහෙන්ද ආවේ”“සෙන්ට් මේරීස් කොලෙජ්”“හා... මිෂනාරි ඉස්කෝල, තාත්ත අම්ම බෞද්ධ ?”“ඔව්”“මිෂනාරි අධ්‍යාපනයටත් ඉංග්‍රීසින්, පෘතුගීසින්, ලන්දේසින්ට බැණ වදිමින් ඔහු කළ සිංහල පාඩම ඉතිහාස පාඩමක් විය.“හා කමක් නෑ, රචනා ලියන්න පොතයි, සාහිත්‍යයට පොතයි, ව්‍යාකරණවලට පොතයි වදන් කොස්සකුයි පොත් හතරක් හදාගන්න. පිටු අංක කරල තියෙන්න ඕනැ.”වදන් කොස්ස ගැන දන්නේ ම නැත. ඔහු මොනිටර් ගෙන් ඇසීය.පංතියේ කොස්සේ මිට පුපුරා ඇත. කල දුටු කල වළ ඉහගන්න මොනිටර් සිතීය.“හා... ඊළඟ දවසෙ පංතියට අලුත් කොස්සක් ගේන්න.” ඊළඟ පාඩම් දිනය පැමිණියේය.“හා... නවක දරුවා... පෙන්වන්න රචනා පොත, ව්‍යාකරණ පොත, සාහිත්‍ය පොත, වදන් කොස්ස”වහා අසුනෙන් නැගි සිටි ඔහු පංති කාමරයේ මුල්ලේ තිබු අලුත් ම අලුත් කොස්ස රැගෙන ආවේ ය.“අනුවණයා, වදන් කොස්ස කියන්නේ, අමාරු වචන ලියන පොත.” යැයි පවසමින් ගුරුතුමා වෙනත් ළමයකුගේ වදන් කොස්සක් පෙන්වා දුන්නේ පංතියේ සිනා හඬ මැදය.එක් දරුවකු අතට යමක් දී ඔහුගේ දෙනෙත් දෑතින් වසයි. දැන් ඇස් පෙනෙන දරුවා ඇස් වැසූ ළමයා සමඟ දෙබසක් කියනු ඇත.“‍මේ කොයි යන්නේ”“රජ්ජම් යන්නේ”“මොනව ගෙනෙන්නේ”“කැවුම් ගෙනෙන්නේ”“කාටද දෙන්නේ”“සීයට දෙන්නේ”“සීය නොගත්තොත් කාටද දෙන්නේ”“මාමට දෙන්නේ”මේ අයුරින් දිග සංවාදයක් සමඟ ඇස් වැසූ ළමයා අත ඇති දේ බිම තබා දෑස් විවර කොට සොයන්නට කියයි. ඉක්මනින් සොයා ගත හොත් දිනයි.මේ දකුණේ ළමයි අතර එදා ජනප්‍රියව පැවැති ගැමි සෙල්ලමකි. කොහොමත් එදා ගැමි දරුවන්ගේ සෙල්ලම් තුවක්කු, මෝටර් කාර්, රොකට්,රොබෝ යනාදියෙන් යුක්ත නොවීය. එමෙන් ම පරිගණකයක් ළඟ වාඩිවී ඇඟ නොසල්වන දෑස් සහ මනස වෙහෙසන ක්‍රීඩා නොවීය.පනහ දශකයේ දී පාසල්වල ‘සෞඛ්‍ය සතිය’ පැවැත්වුණි. පුරා දින කිහිපයක් ග්‍රාමීය සෞඛ්‍ය තත්ත්වය නඟාසිටුවීමට විවිධ වැඩ සටහන් විය. උපදෙස් පමණි. සායන, කොකුපණු බේත් දීම, පාසල් දරුවන්ගේ අත් විදීම, ප්‍රදර්ශන හා නාට්‍ය මඟින් හොඳ සෞඛ්‍ය පුරුදු උගන්වයි. අද කාලයේ වචනයෙන් කියනවා නම් ‘ප්‍රජා දැනුම්වත් කිරීමේ ව්‍යාපෘති’ හැටියට හැඳින්විය හැකිය.රත්ගම පැවැති සෞඛ්‍ය සතියේ අන්තිම දිනයේ උදය කාලයේ කුඩා විවිධප්‍රසංගයක් පාසල් ශාලාවේ පවත්වා සෞඛ්‍ය සතිය නිම කරයි. පාඨශාලා පරීක්ෂක, මහජන සෞඛ්‍ය පරීක්ෂක, පොලිස් පරීක්ෂක, සුරාබදු පරීක්ෂක, විදුහල්පතිවරුන් සහ ගම්මුලාදෑනීන් ඉදිරි පෙළ අසුන් ගන්නා අතර ප්‍රධාන අමුත්තා ‘ඩී.ආර්.ඕ.’ මහත්මයාය.දැන් එක් එක් පාසලෙන් විවිධාංග ඉදිරිපත් කරයි. අපේ එක් පාසලකින් පැමිණි ශිෂ්‍ය කණ්ඩායමක් “මේ කොයි යන්නේ රජ්ජම් යන්නේ” කියමින්, ප්‍රේක්ෂක ජනතාව අතරින් වේදිකාවට පැමිණ, වේදිකාවේ රවුමක් ගසා ආ පාරෙන්ම ශාලාවෙන් එළියට ගියහ.විනාඩි දෙක තුනකින් නිම විය.අන්ද මන්ද වූ පාඨශාලා පරීක්ෂක අසල සිටි එම විදුහලේ මුල් ගුරු ඇමතීය.“මහත්තයා, ඉවරද? මොකක්ද ඒ?”“ඕක ඉවර වෙන්නේ රජ්ජම හන්දියෙන්. ඊට පස්සෙ කොල්ලො ගෙදර යාවි. පරීක්ෂක තුමාට ඉතිරි ටික බලන්න ඕනෑ නම් රජ්ජම හන්දියට යන්න”උඩ බිම බැලූ පාඨශාලා පරීක්ෂක නිහඬ වූයේ ඔහුගේ තරම හොඳින් දන්නා නිසා ‘නිශ්ශබ්දවීම’ ඇඟට ගුණ බැවිනි.විශ්‍රාමලත් විදුහල්පති ඩී.සී.ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=aj1403161</link>
    <topic>නැණසල 750 වැනි මධ්‍යස්ථානය බෙල්ලන ශ්‍රී ධර්මපාල පිරිවෙනේ</topic>
    <author/>
    <content>නැණසල 750 වැනි මධ්‍යස්ථානය බෙල්ලන ශ්‍රී ධර්මපාල පිරිවෙනේජනාධිපතිතුමා 750 වැනි නැණසල මධ්‍යස්ථානය කළුතර - අගලවත්ත - බෙල්ලන ශ්‍රී ධර්මපාල මහ පිරිවෙනේ විවෘත කළ අවස්ථාව. වතු කර්මාන්ත අමාත්‍ය මහින්ද සමරසිංහ, ශ්‍රී ලංකා තොරතුරු තාක්ෂණ නියෝජිතායතනයේ උපාය මාර්ගික සන්නිවේදන සහ මාධ්‍ය අධ්‍යක්ෂ අතුල පුෂ්පකුමාර, අධ්‍යාපන අමාත්‍ය බන්දුල ගුණවර්ධන මහත්වරු ද මෙහි සිටිති.දිවයින පුරා නැණසල මධ්‍යස්ථාන 1000 ක් පිහිටුවීමේ, මහින්ද රාජපක්ෂ ජනාධිපතිතුමාගේ සංකල්පය යටතේ, ශ්‍රී ලංකා තොරතුරු තාක්ෂණ නියෝජිතායතනය මඟින් පිහිටුවන ලද 750 වැනි නැණසල මධ්‍යස්ථානය කළුතර - අගලවත්ත - බෙල්ලන ශ්‍රී ධර්මපාල මහ පිරිවෙනේ පසුගිය දා ජනාධිපතිතුමා විවෘත කළේය.එහිදී අදහස් දැක්වූ ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ ප්‍රධාන විධායක නිලධාරී රෙෂාන් දේවපුර පැවැසුවේ මේ වන විට නැණසල මධ්‍යස්ථාන හුදෙක් ග්‍රාමීය තොරතුරු තාක්ෂණ මධ්‍යස්ථානයක් පමණක් නොව විශ්ව දැනුම ගමට රැගෙන එන නවීන තොරතුරු තාක්ෂණ සේවා රැසක් ලබා දෙන ජනතාවට ඉතා සමීප ආයතන බවට පත්වී ඇති බවයි. ශ්‍රී ලංකාව ආසියාවේ දැනුමේ කේන්ද්‍රස්ථානය කිරීම මහින්ද රාජපක්ෂ ජනාධිපතිතුමාගේ අපේක්ෂාවයි. ඒ සඳහා රටේ තොරතුරු තාක්ෂණ සාක්ෂරතාව 65% දක්වා වර්ධනය කළ යුතුය. තොරතුරු තාක්ෂණ සාක්ෂරතාව වර්ධනය කිරීමට සහ තොරතුරු තාක්ෂණයේ ප්‍රතිලාභ ග්‍රාමීය සමාජයට රැගෙන යාම සඳහා දිවයින පුරා නැණසල මධ්‍යස්ථාන 1000 ක් පිහිටවීමට නියමිත අතර තොරතුරු තාක්ෂණ නියෝජිතායතනය උතුරු නැ‍ඟෙනහිර ද ඇතුළුව මේ වන විට නැණසල මධ්‍යස්ථාන 750 ක් විවෘත කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=aj1403162</link>
    <topic>LOLC සිවුමහල් කලාප කාර්යාලයක් අනුරපුරේ දී ඉදිවේ</topic>
    <author/>
    <content>LOLC සිවුමහල් කලාප කාර්යාලයක් අනුරපුරේ දී ඉදිවේLOLC සමූහය නව කලාප කාර්යාලයක් අනුරාධපුර මෛත්‍රීපාල සේනානායක මාවතේ අංක 242 දරන ස්ථානයේ පිහිටි සිය භූමියේ දී පසුගියදා ඉදි කිරීමට කටයුතු ආරම්භ කෙළේය.නව ගොඩනැගිල්ලට මුල්ගල තැබීමේ නිල උත්සවයට LOLC සමූහයේ ප්‍රධාන පරිපාලන නිලධාරී ගුනේන්ද්‍ර ජයසේන, LOLC සමූහයේ උතුර සහ උතුරුමැද කලාපීය සහකාර සාමාන්‍යාධිකාරී ගාමිණී ජයවීර, ලංකා ඔරික්ස් ෆිනෑන්ස් පොලොන්නරුව ශාඛා ප්‍රධානී සුමේධ කුලතිලක යන මහත්වරුන්ගේ සහභාගිත්වයෙන් සිදු කෙරිණි.මෙම සිවුමහල් ගොඩනැඟිල්ල ඉදිකිරීමෙන් අනතුරුව සේවාවන් දෙආකාරයකින් සලසනු ඇත. එනම් එය LOLC සමූහයේ උතුර සහ උතුරුමැද කලාපීය සේවා ජාලයේ පරිපාලන මධ්‍යස්ථානයක් බවට පත්වන ලබනු අතර එය ලංකා ඔරික්ස් ෆිනෑන්ස්, LOLC මයික්‍රො ක්‍රෙඩිට් සහ LOLC ඉන්ෂුවරන්ස් සේවා ඒකකවල නිවහනක් බවට ද පත්වෙයි.නව කලාපීය කාර්යාලය රුපියල් මිලියන 130 ක වියදමින් ඉදිකෙරෙන අතර මෙහි ඉඩකඩ සහිත මහල් තුනක් කාර්යාල සහ පරිපාලන කටයුතු සඳහා වෙන් කෙරෙන අතර, සම්මන්ත්‍රණ ශාලාවක්, සෑම මහලකම පිළිගැනීමේ පරිශ්‍ර සහ වාහන නැවැත්වීමේ පහසුකම්වලින් සමන්විත වේ. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=aj1403163</link>
    <topic>ඉරාක - ශ්‍රී ලංකා වෙළෙඳ සාකච්ඡා සාර්ථකයි</topic>
    <author/>
    <content>ඉරාක - ශ්‍රී ලංකා වෙළෙඳ සාකච්ඡා සාර්ථකයිඉරාක - ශ්‍රී ලංකා ද්වීපාර්ශ්වීය වෙළෙඳ සාකච්ඡා මේ වන විට පුළුල් ලෙස වර්ධනය වී පුළුල් පරාසයක වෙළෙඳ සහයෝගීතාව දක්වා විහිදි ගොස් සාර්ථක ප්‍රතිඵල අත්කර ගනිමින් සිටින බව කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා පවසයි. 2013 වර්ෂයේ දී ශ්‍රී ලංකාව හා ඉරාකය අතර වෙළෙඳ අගය ඇමෙරිකානු ඩොලර් මිලියන 89.9 දක්වා වාර්තාගත ලෙස ඉහළ ගොස් ඇතැයි ඇමැතිවරයා කීය.ඒ මහතා මේ බව පැවසුවේ ඉරාකයේ බැග්ඩෑඩ් අගනුවර ඉන්ටනැෂනල් පලස්තීන් හෝටලයේ පැවැති ඉරාක - ශ්‍රී ලංකා ද්වීපාර්ශ්වීය වෙළෙඳ සාකච්ඡා පිළිබඳව ප්‍රගතිය දක්වමිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=aj1403164</link>
    <topic>අගාවුඩ් හඳුන්වාදෙමින් රටේ ආර්ථිකය සවිමත් කිරීමට සදාහරිත පෙරට එයි</topic>
    <author/>
    <content>අගාවුඩ් හඳුන්වාදෙමින් රටේ ආර්ථිකය සවිමත් කිරීමට සදාහරිත පෙරට එයිශ්‍රී ලාංකේය වාණිජ වන වගා ක්ෂේත්‍රයේ පුරෝගාමී ආයතනයක් වන සදාහරිත වැවිලි සමාගම අගාවුඩ් නිෂ්පාදනය දිවයින පුරා ප්‍රචලිත කරමින් දේශීය ආර්ථිකය ශක්තිමත් කිරීමට නව වැඩපිළිවෙළක් හඳුන්වා දී ඇත. මැදපෙරදිග සහ යු‍‍රෝපයේ ඉහළ ඉල්ලුමක් සහිත ආගාවුඩ් නිෂ්පාදනය කිර‍ීම සඳහා යොදාගන්නා ඇකියාලේරියා ශාකය වාණිජමය වශයෙන් ගෙවතු වගාවක් ලෙස ප්‍රචලිත කිරීම මෙම වැඩපිළිවෙළේ මූලික අරමුණවේ.හොරණ ඉංගිරිය ප්‍රදේශයේ අක්කර 5 ක භූමි භාගයක ස්ථාපිත කෙරුණු සදාහරිත සමාගමේ ප්‍රථම ආගාවුඩ් පැළ තවාන මේ වනවිට ආගාවුඩ් පැළ ලක්ෂ 2.5 කට තිඹිරිගෙය බවට පත්ව ඇත. මෙම පැළ තවානේ වාර්ෂිකව නිපදවිය හැකි පැළ සංඛ්‍යාව මිලියනයක් වන අතර මෙහි එකවර රඳවා ගත හැකි ආගාවුඩ් පැළ සංඛ්‍යාව ‍රෝපණ පහසුකම් සහ වසරකට රෝපණය සඳහා සූදානම් කළ හැකි පැළ සංඛ්‍යාව සහ බීජ අවස්ථාවේ සි‍ට පාරිභෝගිකයා අතට පත්වන අවස්ථාව දක්වා පිළිපදිනු ලබන අන්තර්ජාතික පැළ තවාන් පාලන ප්‍රමිතිගතකරණය සහ තත්ත්ව පාලනය යන සාධකවලට අනුව ගත කළ ඉංගිරියේ පිහිටුවා ඇති මෙම ආගාවුඩ් පැළ තවාන ආසියාවේ විශාලතම පැළ තවාන බව අවිවාදයෙන් ම හැඳින්විය හැකි ය.වෘත්තීය කුසලතාවන්ගෙන් පරිපූර්ණ සේවකයින් පිරිසකගේ සහාය මෙම කටයුතු සඳහා හිමිවන අතර වියට්නාමයේ නිෂ්පාදනය කරන ලදුව එරට රාජ්‍ය කෘෂිකර්ම ආයතනයේ අධීක්ෂණය සහ අනුමැතිය යටතේ උසස් ම තත්ත්වයේ ආගාවුඩ් බීජ ආනයනය කර ඒවා ක්ෂේත්‍රයේ රෝපණය කිරීමෙන් අනතුරුව පාරිභෝගිකයා අතට පත්වන තුරු ම පැළ තවාන් සඳහා නියම කර ඇති ජාත්‍යන්තර ප්‍රමිතික පිළිවිතරයන් එලෙසින් ම පවත්වාගෙන යමින් සාර්ථක ආගාවුඩ් ශාක ලබා ගත හැකි ශක්තිමත් පැළ බිහිකිරීමට මෙම කාර්ය මණ්ඩල මනා කොට පුහුණු කර ඇත.මෙම ශාකයට දැඩි උණුසුමත් දැඩි ශීත දේශගුණික තත්ත්වයත් අහිතකර බැවින් තෙත් කලාපයේ සහ අතරමැදි කලාපයේ සිදු කළ හැකි වගාවක් ලෙස මෙය හැඳින්විය හැකි ය. එබැවින් ඇකියුලේරියා ශාකය වගා කොට සාර්ථක ආගාවුඩ් නිෂ්පාදනයක් ලබා ගත හැකි දිස්ත්‍රික්ක 5 ක් සදාහරිත සමාගම විසින් නම් කර ඇති අතර කොළඹ, ගම්පහ, කළුතර, ගාල්ල, මාතර, රත්නපුර සහ කෑගල්ල එම දිස්ත්‍රික්කයන් වෙයි.‍ග්‍රාමීය ආර්ථිකය ශක්තිමත් කරමින් රටට විදේශ විනිමය ආකර්ෂණය කර ගත හැකි සාර්ථක මාර්ගයක් ලෙස මෙම ආගාවුඩ් නිෂ්පාදනය ආර්ථික සංවර්ධන අමාත්‍ය බැසිල් රාජපක්ෂ මහතා විසින් හඳුනාගෙන ඇති අතර සදාහරිත වැවිලි සමාගමේ ද සහාය ඇතිව දිවිනැඟුම ගෙවතු වගා සංකල්පය තුළ මෙම වගාව ප්‍රචලිත කළ හැකි ආකාරය පිළිබඳ වාර්තාවක් සැකසීමට අමාත්‍යාංශ නිලධාරීන්ට උපදෙස් ලබාදී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=aj1403165</link>
    <topic>ලංකා සීනි සමාගම මිලියන 1486 ක් උපයයි</topic>
    <author/>
    <content>ලංකා සීනි සමාගම මිලියන 1486 ක් උපයයිරාජ්‍ය සමාගමක් වන ලංකා සීනි සමාගම යටතේ පවත්වාගෙන යනු ලබන පැල්වත්ත සහ සෙවනගල සීනි කර්මාන්තායතන දෙක 2013 දෙසැම්බර් 31 දිනට බදු පෙර ලාභය වශයෙන් රුපියල් මිලියන 1486 ‍උපයා ඇත. මෙම ආයතන දෙක 2011 වසරේදී රජයට පවරාගත් අතර එයින් වැඩි ඵලදායකත්වයක් සහ උසස් සේවාවන් රැසක් උක් ගොවියනට සහ පොදුජනතාවට ලබාදීම අරමුණ විය. 2012 වසරේදී සීනි කාර්මාන්ත සංවර්ධන අමාත්‍යාංශය පිහිටුවන ලද අතර එයින් ප්‍රධාන කාර්යභාරය වූයේ 2020 වසර වන විට ශ්‍රී ලංකාව සීනි වලින් ස්වයංපෝෂිත කිරීමයි.මේ වනවිට ශ්‍රී ලංකාවට ආසන්න වශයෙන් වාර්ෂිකව සීනි මෙ.ටොන් 600,000 ක් පමණ ආනයනය කරන අතර ඒ සඳහා රු. බිලියන 55 කට වඩා වැඩි විදේශ විනිමයක් වැයකරන අතර එම අගය දෙවැනි වන්නේ බොරතෙල් ආනයනයට පමණි. 2011 වසරේ වාර්තාවන්ට අනුව සීනි පරිභෝජනයේ ජාතික අවශ්‍යතාවයට අනුව ජාතික නිෂ්පාදනය 4.8% වූ අතර 95% ප්‍රමාණයක් ඉන්දියාව, තායිලන්තය, බ්‍රසීලය වැනි රටවලින් ආනයනය කරන ලදී.2012 ඔක්තෝබර් මස නැවත ස්ථාපිත වූ ලංකා සීනි සමාගම, පැල්වත්ත සහ සෙවණගල සීනි කර්මාන්තායතන යටතේ පමණක් සිදුකළ නිෂ්පාදනයන් දෙගුණයක් කරමින් වසර දෙකක් තුළදී ජාතික අවශ්‍යතාවයට 10% ප්‍රමාණයක් සපුරාලීමට සමත් විය. පැලවත්ත සීනි කර්මාන්තායතනයට හෙක්ටයාර් 13,000 වපසරියක් ඇති අතර එයින් හෙක්ටයාර් 10,000 කට වඩා වැඩි ප්‍රමාණයක් සහ සෙවණගල හෙක්ටයාර් 4215 වපසරියක් ඇති අතර එයින් හෙක්ටයාර් 3250 ප්‍රමාණයක් 2013 දෙසැම්බර් මස වන විට උක් වගාව පිහිටුවීමට යොදා ගෙන ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=aj1403166</link>
    <topic>රාජ්‍ය පරිපාලනයට මොබිටෙල් සන්නිවේදන විසැඳුම්</topic>
    <author/>
    <content>රාජ්‍ය පරිපාලනයට මොබිටෙල් සන්නිවේදන විසැඳුම්මොබිටෙල්හි මාණ්ඩලික අධ්‍යක්ෂ විජේසිරි අඹවත්ත, රාජ්‍ය පරිපාලන සහ ස්වදේශ කටයුතු අමාත්‍යාංශයේ ලේකම් පී.බී.අබේකෝන්, අමාත්‍ය ඩබ්ලිව්.ඩී.ජේ.සෙනෙවිරත්න, මොබිටෙල්හි ව්‍යාපාර නිපැයුම් පිළිබඳ කළමනාකාර චමිල ප්‍රනාන්දු මහත්වරුන් නව සන්නිවේදන විසඳුම දියත් කරන අවස්ථාවට සහභාගි වෙමින්.මොබිටෙල් ආයතනය, රාජ්‍ය පරිපාලන සහ ස්වදේශ කටයුතු අමාත්‍යාංශය සමඟ සහයෝගීතාවට එළැඹෙමින් එම අමාත්‍යාංශය වෙනුවෙන් නව අභ්‍යන්තර සන්නිවේදන විසඳුමක් හඳුන්වා දෙයි. මෙම නව සන්නිවේදන විසඳුමට අමාත්‍යාංශය සඳහාම සුවිශේෂ වූ කෙටි පණිවුඩ සේවාවක් ද ඇතුළත්ව ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=aj1403167</link>
    <topic>ශ්‍රී ලංකන් කෙයාර්ස් සහ මිහින් ලංකා පාසල් සංවර්ධනයට එක්වෙයි</topic>
    <author/>
    <content>ශ්‍රී ලංකන් කෙයාර්ස් සහ මිහින් ලංකා පාසල් සංවර්ධනයට එක්වෙයිශ්‍රීලංකන් ගුවන් සමාගමේ සමාජ සත්කාරක අංශය වන ශ්‍රීලංකන් කෙයාර්ස් සහ මිහින් ලංකා ගුවන් සමාගම එක්ව ‘දැයට කිරුළ’ ප්‍රදර්ශනයට සමගාමීව පැවැත්වෙන ප්‍රජා සත්කාරක වැඩසටහන යටතේ පාසල් සංවර්ධනය කිරීම සඳහා සහයෝගය ලබාදීමට කටයුතු යොදා ඇත.එහි පළමු අදියර යටතේ පුත්තලම දිස්ත්‍රික්කයේ පල්ලම ප්‍රාදේශීය සභාවට අයත් කුමාරකට්ටුව ප්‍රදේශයේ ඇති ඉතා දුෂ්කර පාසලක් වන තම්මැන්න කනිෂ්ඨ විද්‍යාලයේ යටිතල පහසුකම් නඟාසිටුවී‍ම ආරම්භ කරන ලදී.ඒ අනුව එම විද්‍යාලයේ අබලන්ව තිබූ ගොඩනැඟිලි නැවත පිළිසකර කිරීම් සහ පින්තාරු කිරීම් අවසන් කර පසුගිය 20 වැනි දින නව පුස්තකාල ගොඩනැඟිල්ලක් සහ කාර්යාලයක් ඉදිකිරීම සඳහා ද මුල්ගල තබන ලදී. එම අවස්ථාව සඳහා සිවිල් ගුවන් සේවා අමාත්‍ය පියංකර ජයරත්න මහතා ඇතුළු සිවිල් ගුවන් සේවා අමාත්‍යාංශයේ නිලධාරීන්, ශ්‍රීලංකන් ගුවන් සමාගමේ සහ මිහින් ලංකා ගුවන් සමාගමේ නිලධාරීන් මෙන්ම එම විද්‍යාලයේ සිසු දරු දැරියෝ ගුරුවරු දෙමාපියෝ විශාල පිරිසක් ද එක්ව සිටියහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=aj1403168</link>
    <topic>මැලිබන් - ඩී ලැනරෝල් බ්‍රදර්ස් එකමුතුව</topic>
    <author/>
    <content>මැලිබන් - ඩී ලැනරෝල් බ්‍රදර්ස් එකමුතුවඉෂාන් ද ලැන‍‍රෝල්, රොහාන් ද ලැනරෝල්, මැලිබන් හි අධ්‍යක්ෂ තරංගීත සමරවීර සහ මැලිබන් හි කළමනාකාර අධ්‍යක්ෂිකා කුමුදිකා ප්‍රනාන්දු මහත්ම මහත්මීහු‍.මැලිබන් බිස්කට් නිෂ්පාදන සමාගම ශ්‍රී ලාංකේය සංගීත ක්ෂේත්‍රයේ දැවැන්තයින් වන ඩී ලැනරෝල් බ්‍රදර්ස් සමඟ සබඳතාවයකට එක් විය. එනම් 2014 වර්ෂය සඳහා එම කණ්ඩායමට අනුග්‍රාහකත්වය සැපයීමයි.‍ මෙම සබඳතාවයෙහි සාර්ථක ඇරඹුම සංකේතවත් කරමින් සමාගම විසින් ඔවුන් වෙත 2014 වසර සඳහා සමරු ඵලකයක් පිළිගන්වන ලදී.මෙම සබඳතාවය පිළිබඳව අදහස් දක්වමින් රොහාන් ද ලැනරෝල් මහතා ප්‍රකාශ කර සිටියේ “මම හිතන්නේ මෙය නිවැරදි දිසාවකට තැබූ පියවරක්, මැලිබන් සහ ඩී ලැනරෝල් බ්‍රදර්ස් යන තත්ත්ව නාමයන් දෙකටම පරිපූර්ණ සබඳතාවයක් තිබෙනවා. එමෙන් ම මැලිබන් වැනි පිළිගත් තත්ත්ව නාමයක් සමඟ සම්බන්ධවීමට ලැබීම අපට අතිශයින් ගෞරවයක්” යනුවෙනි.මෙම තත්ත්ව නාමයන් දෙක අතර සබඳතාවය පිළිබඳව විග්‍රහ කරමින් ඉෂාන් ද ලැනරෝල් මහතා පවසා සිටියේ මැලිබන් සහ අප සංගීත කණ්ඩායම යන පාර්ශ්වයන් දෙකම පවුල් සංකල්පය හා සම්බන්ධවූ සංස්කෘතියකට අයත් වෙන බවයි. “අප කුඩා කල සිට ම මැලිබන් බිස්කට් ආහාරයට ගත්තා මෙන් ම 70 සහ 80 දශකවල ගීත ද ශ්‍රවණය කළා. එනිසා මෙම තත්ත්ව නාමයන් දෙක අතර ඇති සම්බන්ධතාවය අපගේ ළමා කාලයේ මතකයන් සමඟ සම්බන්ධයි” යැයි ද ඔහු පැවසීය.එම කණ්ඩායමේ ප්‍රධාන ප්‍රසංගයන් තුනක් සඳහා මැලිබන් අනුග්‍රාහකත්වය සපයනු ලබන අතර, ඒවා නම් සංවත්සර ප්‍රසංගය, ජාත්‍යන්තර ශිල්පියෙකුගේ සහභාගිත්වයෙන් පැවැත්වෙන ප්‍රසංගය සහ නත්තල් ප්‍රසංගයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=aj1403169</link>
    <topic>ඩයලොග් සහ බ්‍රිතාන්‍ය පාසල මයි ෆ්‍රෙන්ඩ් ව්‍යාපෘතියට</topic>
    <author/>
    <content>ඩයලොග් සහ බ්‍රිතාන්‍ය පාසල මයි ෆ්‍රෙන්ඩ් ව්‍යාපෘතියටඩයලොග් ඇක්සියාටා සහ බ්‍රිතාන්‍ය පාසල එක්ව නාරාහේන්පිට පරාක්‍රමබාහු මහා විද්‍යාලයේ ඉගෙනුම ලබන අඩු වරප්‍රසාදලාභී දරුවන් රැසකට උපකාර කිරීම පිණිස නොබෝදා මයි ෆ්‍රෙන්ඩ් ව්‍යාපෘතිය ආරම්භ කළේ ය. මෙම අවස්ථාවට මයි ෆ්‍රෙන්ඩ් ව්‍යාපෘතියේ සභාපති ෆවුෂුල් හමීඩ්, ඩයලොග් ඇක්සියාටා Loyalty and M - Commerce අංශ ප්‍රධානී චින්තන ජයසේකර යන මහත්වරු සහ බ්‍රිතාන්‍ය පාසලේ ගුරු දෙගුරු සමිතියේ නියෝජිතයෝ ඇතුළු පිරිසක් සහභාගි වූහ.පසුගිය වසරේ අගභාගයේදී ඩයලොග් සමාගම මයි‍ ෆ්‍රෙන්ඩ් ව්‍යාපෘතියට සිය ස්ටාර් පොයින්ට්ස් පරිත්‍යාග කිරීමට එහි ලක්ෂ සංඛ්‍යාත පාරිභෝගිකයන් දිරි ගැන්වීය. එසේ එකතු කරගත් අරමුදල් දැන් පරාක්‍රමබාහු මහා විද්‍යාලයේ තෝරා ගත් අඩු වරප්‍රසාදලාභී දරුවන්ට වසරක කාලයක් සඳහා පරිපූර්ණ සුවදායි උදේ ආහාර ලබාදීම පිණිස යොදා ගැනේ. මේ අතර බ්‍රිතාන්‍ය පාසලේ දරුවෝ පසුගිය උත්සව සමයේදී මයි ෆ්‍රෙන්ඩ් ව්‍යාපෘතියට පාසල් උපකරණ සහ ද්‍රව්‍ය විශාල ප්‍රමාණයක් එකතු කරදීමට ඉදිරිපත් වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=aj14031610</link>
    <topic>සෙලින්කෝ ලයිෆ් ඔප්පු හිමියන්ට පිළිකා ප්‍රතිකාර සඳහා සියයට 50ක වට්ටම්</topic>
    <author/>
    <content>සෙලින්කෝ ලයිෆ් ඔප්පු හිමියන්ට පිළිකා ප්‍රතිකාර සඳහා සියයට 50ක වට්ටම්සෙලින්කෝ ලයිෆ් විසින් සෞඛ්‍ය අංශයේ කර තිබෙන ආයෝජනවල ප්‍රතිලාභ ගනුදෙනුකරුවන්ට පිරිනැමීම යටතේ සමාගමේ රක්ෂණ ඔප්පු හිමියන්ට පිළිකා සඳහා විකිරණ ප්‍රතිකාර ලබා ගැනීමේදී 50% ක් දක්වා වට්ටම් ලබාදීමට කටයුතු කර තිබේ.කොළඹ පිහිටි අති නවීන විකිරණ ප්‍රතිකාර මධ්‍යස්ථාන දෙකක හිමිකරුවා වන සෙලින්කෝ ලයිෆ් විසින් නිවේදනය කර තිබෙන්නේ වසර තුනක් හෝ ඊට වැඩි කාලයක් තම රක්ෂණ ඔප්පුව පවත්වාගෙන ගොස් තිබෙන ඕනෑම ඔප්පු හිමියකු මෙම මධ්‍යස්ථානවලදී විකිරණ ප්‍රතිකාර ලබා ගැනීමේදී 50% ක් දක්වා වට්ටමක් ලබාදෙන බවයි.අනෙකුත් සෙලින්කෝ ලයිෆ් රක්ෂණ ඔප්පු හිමියන්ට මෙම ප්‍රතිකාර ලබා ගැනීමේ දී 25% ක වට්ටමක් ලබාදෙන බව සමාගම සඳහන් කර ඇත.“විදේශ රටක විකිරණ ප්‍රතිකාර ලබා ගැනීමට යන වියදමට ඉතාමත් අඩු මිලකට අපි එම ප්‍රතිකාර ලබා දුන්නත් එම මුදල පිළිකා රෝගීන්ට සහ ඔවුන්ගේ පවුල්වල සාමාජිකයින්ට බරක් විය හැකියි” යනුවෙන් මේ පිළිබඳව අදහස් දක්වමින් සෙලින්කෝ ලයිෆ් රක්ෂණ සමාගමේ කළමනාකාර අධ්‍යක්ෂ සහ ප්‍රධාන විධායක නිලධාරී, ආර්. රෙන්ගනාදන් මහතා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=aj14031611</link>
    <topic>මටකැලේ වතු යායට සිවුවැනි වරටත් රැල්ස්ටන් තිසේරා සම්මානය</topic>
    <author/>
    <content>මටකැලේ වතු යායට සිවුවැනි වරටත් රැල්ස්ටන් තිසේරා සම්මානය“තේ නිෂ්පාදනය කලාවක්. ඔබ එය තුළ ජීවත් නොවී තේ නිෂ්පාදනයේ විශිෂ්ටතමයා වන්නට නොහැකියි” යනුවෙන් මටකැලේ වතු යායේ නියෝජ්‍ය සාමාන්‍යාධිකාරී ගිම්හාන් ජයතිලක මහතා තම වතු යාය අඛණ්ඩව ලද ජයග්‍රහණයේ රහස පැහැදිලි කළේය.මටකැලේ වතු යාය සුවඳින් මෙන්ම ගුණයෙන් පිරිපුන් නැවුම් තේ නිෂ්පාදනයේ තෝතැන්නයි. මෙම තේ කර්මාන්ත ශාලාවේ තේ රස පරීක්ෂණාගාරය මටකැලේ වතු යායේ තේ නිෂ්පාදනයන් හී විශිෂ්ටත්වය පිළිබිඹු කරන කැඩපතක් බඳු වන්නේ විශිෂ්ටතම තේ නිෂ්පාදකයාට හිමි වන සුවිශේෂ රැල්ස්ටන් තිසේරා අනුස්මරණ සම්මානය විරාජමානව එහි තැන්පත් කර ඇති නිසයි.ලංකා වැවිලිකරුවන්ගේ සංගමයේ පූර්ණ අනුග්‍රාහකත්වය යටතේ 2008 වසරේ සිට විශිෂ්ටතම තේ නිෂ්පාදනය වෙනුවෙන් පිරිනමනු ලබන රැල්ස්ටන් තිසේරා අනුස්මරණ සම්මානය ලංකාවේ අග්‍රගණ්‍ය තේ නිෂ්පාදකයකු සහ වැවිලිකරුවකු වූ දිවංගත රැල්ස්ටන් තිසේරා මහතා සිහි ගන්වමින් ලබා දෙන්නකි. වර්ෂයක් තුළ ඉහළම දළ අලෙවි සාමාන්‍ය වාර්තා කරන තේ නිෂ්පාදකයාට මෙම සම්මානය පිරිනැමේ.නොබෝදා පැවැති නුවරඑළිය දිස්ත්‍රික් වැවිලිකරුවන්ගේ සංගමයේ 20 වැනි වාර්ෂික මහා සභා රැස්වීමේදී මටකැලේ වතු යාය මෙම සම්මානයට නැවතත් හිමිකම් කියූ අතර කඳුරට තේ සඳහා පවතින අධික තරගකාරීත්වය හමුවේ වෙළෙඳපොළේ අත්පත් කර ගත් කීර්ති නාමය එලෙසම පවත්වාගෙන යන්නට ඔවුනට හැකිව තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=aj14031612</link>
    <topic>ආර්කිටෙක් 2014 සමඟ පෙරට යන මල්ටිලැක්</topic>
    <author/>
    <content>ආර්කිටෙක් 2014 සමඟ පෙරට යන මල්ටිලැක්මල්ටිලැක්, පසුගියදා නිමවූ ශ්‍රී ලංකා වාස්තු විද්‍යාඥයින්ගේ ආයතනය විසින් සංවිධානය කරන ලද ආර්කිටෙක් 2014 ප්‍රදර්ශනයේදී සිය තත්ත්වය වැඩි දියුණු කරගැනීමට සමත් විය.එහිදී මල්ටිලැක් සිය සුවිශේෂී ‘මල්ටිලැක් ප්ලැටිනම්’ එකතුව ඉදිරිපත් කළේ ය. මල්ටිලැක් ප්ලැටිනම් එකතුවට එක් කරන ලද නවාංගයක් වන ‘මල්ටිලැක් ප්ලැටිනම් මල්ටිකලර්’ පළමු වරට හඳුන්වා දෙනු ලැබුවේ ද එම ප්‍රදර්ශනයේදීම ය. ජලය සමඟ මිශ්‍ර වන තීන්ත වර්ගයක් වන මෙය ස්ප්‍රේ ගන් ආධාරයෙන් හෝ විශේෂිත බුරුසුවක් ආධාරයෙන් ‍ඔබගේ සිතැඟි අනුව ඔබේ බිත්ති වර්ණ ගැන්වීමේ හැකියාව පවතී. එය භාවිතයට පහසු නිෂ්පාදනයක් වන අතර ඔබගේ අවශ්‍යතාවයට අනුව ඔබට අවශ්‍ය ප්‍රමාණයට මිශ්‍ර කරගත හැකිවාක් මෙන් ම එක වරක් ආලේප කිරීම සෑහේ. ඔබගේ පවතින සාමාන්‍ය බිත්ති ‍සඳහා මෙමගින් සුවිශාල වර්ණවත් භාවයක් එක් කිරීමට හැකියාව ඇත.කොළඹ පුරහල, කොම්පඤ්ඤවීදියේ ආරක්ෂක විද්‍යාලය, මාගම් රුහුණුපුර ජාත්‍යන්තර සම්මන්ත්‍රණ මධ්‍යස්ථානය, පොල්ගහවෙල මහමෙවුනා අසපුව, කන්දේ විහාරය පිළිමය, ත්‍රිකුණාමලය නව විෂ්ණු කෝවිල වැනි දැවැන්ත ව්‍යාපෘතීන් සහ තවත් බොහෝ ව්‍යාපෘතීන් මල්ටිලැක් වර්ණයන්ගේ ස්පර්ෂය ලැබූ ඒවා වේ. මේ සියල්ල මල්ටිලැක් හි ශක්තිමත් බව තහවුරු කරන අතර තත්ත්වය පිළිබඳ සැලකිලිමත් පාරිභෝගිකයින්ගේ මුල් තේරීම මල්ටිලැක් බවට පත්ව ඇත්තේ ද මෙහෙයිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=aj14031613</link>
    <topic>වර්ණ ආලෝක භාවිතය සඳහා වූ ඇගයීම් සම්මානය ඔරේන්ජ් වෙළෙඳ කුටියට</topic>
    <author/>
    <content>වර්ණ ආලෝක භාවිතය සඳහා වූ ඇගයීම් සම්මානය ඔරේන්ජ් වෙළෙඳ කුටියටඔරේන්ජ් ඉලෙක්ට්‍රික් සමාගමේ අලෙවි අධ්‍යක්ෂ සුහාඩ් අමීන් සහ ගෘහ නිර්මාණ අලෝකකරණ නිර්මාණ ශිල්පී වෙන්කටේෂ් කන්නන් මහත්වරු‍.ආර්කිටෙක් 2014 ප්‍රදර්ශනයේදී, ඔරේන්ජ් ඉලෙක්ට්‍රික් සමාගම ඉදිරිපත් කරන ලද වෙළෙඳ කුටිය විශිෂ්ටතම නව්‍යකරණ වර්ණ ආලෝක භාවිතය සඳහා වූ ඇගැයීම් සම්මානය හිමි කරගෙන ඇත.ගෘහ නිර්මාණ ආලෝකකරණ නිර්මාණ ශිල්පී වෙන්කටේශ් කන්නන් මහතාගේ උපදේශකත්වයෙන් නිර්මාණය කෙරුණ එම වෙළෙඳ කුටිය, ඔරේන්ජ් ඉලෙක්ට්‍රික් ආයතනය ගෘහනිර්මාණ ආලෝකකරණ නිර්මාණ කලාව මෙරටට හඳුන්වා දීමට ගත් උත්සාහය පිළිබිඹු කිරීමකි. මීට සමගාමීව යු‍රෝපයේ ප්‍රමුඛ පෙලේ ගෘහ නිර්මාණ ආලෝකකරණ ආයතන පහක් සමඟ ඔරේන්ජ් ඉලෙක්ට්‍රික් ආයතනය ඇති කරගෙන ඇති ඒකාබද්ධ ගිවිසුමට අනුව ශ්‍රී ලංකාවේ ගෘහ නිර්මාණ ශිල්පීන්ට තම නිර්මාණ සඳහා අවශ්‍ය උසස් තත්ත්වයේ විශිෂ්ටතම නිෂ්පාදන ඉදිරියේදී ලබාගැනීමට අවස්ථාව හිමිවනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=aj14031614</link>
    <topic>ඒෂියන් එලායන්ස් ලාභය මිලියන 362 යි</topic>
    <author/>
    <content>ඒෂියන් එලායන්ස් ලාභය මිලියන 362 යිඒෂියන් එලායන්ස් රක්ෂණ සමාගම 2013 වසරේ දෙසැම්බර් 31 වන දායින් අවසන් වන මූල්‍ය වර්ෂය සඳහා රුපියල් මිලියන 362 ක බදු පසු ලාභයක් වාර්තා කිරීමට සමත් විය. මෙම කාර්ය සාධනය පසුගිය වසරේ උපයන ලද ලාභය වූ රුපියල් මිලියන 73 තිරසාර ලෙස අබිබවා යෑමකි.සොෆ්ට්ලොජික් ව්‍යාපාර සමූහයේ මූල්‍ය සේවා අංශයේ සාමාජිකයකු වන ඒෂියන් එලායන්ස් රක්ෂණ සමාගම මෙම ක්ෂේත්‍රයේ සහ ලාංකීය ආර්ථිකයේ සාධනීය ලක්ෂණ මත පදනම් වෙමින් සංවර්ධනය වූ පරිපූර්ණ ව්‍යාපාරික උපාය මාර්ගයක් මත ක්‍රියාත්මක වන්නකි. 2013 මූල්‍ය වර්ෂයට අදාළව සමාගම විසින් පෙන්නුම් කළ මූල්‍ය කාර්ය සාධනය මඟින් සමාගමේ ව්‍යාපාරික සැලසුම ඉතාම විචක්ෂණශීලීව ක්‍රියාත්මක කළ ආකාරය පෙන්නුම් කෙරෙන අතර සුවිශේෂී ලාභදායීත්වයක් සහ ස්ථාවර වර්ධනයක් කරා ගමන් කිරීමේ මාවතට සමාගම අවතීර්ණ වී ඇති බව ද මෙයින් ගම්‍ය වේ.පසුගිය මූල්‍ය වසර තුළ සමාගම ලද දළ වාරික ආදායම රුපියල් බිලියන 4.07 ක් වූ අතර එය පසුගිය මූල්‍ය වර්ෂය හා සසඳන විට 26% ක වර්ධනයක් පෙන්නුම් කරයි. ජීවිත රක්ෂණ වාරික ආදායම 24% කින් වර්ධනය වෙමින් රුපියල් බිලියන 2.5 ක් බවට පත් ව ඇත. මේ අතර සාමාන්‍ය රක්ෂණ වාරික ආදායම 31% කින් වර්ධනය වී රුපියල් බිලියන 1.5 ක් දක්වා පැමිණ ඇත. මෙම වර්ධන අනුපාතයන් ක්ෂේත්‍රයේ ප්‍රමිතීන් හා සසඳන කළ ඉතා ඉහළ අගයක් ගන්නා අතර 2013 වසරේ තුන්වන කාර්තුවේදී ජීවිත රක්ෂණ අංශය 9.5% කින් වර්ධනය වූ අතර සාමාන්‍ය රක්ෂණ අංශය මුළු වසර තුළ වාර්තා කළ වර්ධන අනුපාතය 9.1% කි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=aj14031615</link>
    <topic>සාරි හැට්ට මැසීම පිළිබඳව වැඩමුළුවක්</topic>
    <author/>
    <content>සාරි හැට්ට මැසීම පිළිබඳව වැඩමුළුවක්රැකියාවන්හි නියුතු කාන්තාවන්ට තම සාරි හැට්ට තනිවම මසා ගැනීමට උපදෙස් දෙන එක්දින වැඩමුළුවක් 22 වැනිදා සෙනසුරාදා පෙරවරු 8.30 සිට පස්වරු 5.00 දක්වා නාරාහේන්පිට ජාතික වෘත්තීය පුහුණු ආයතන ශ්‍රවණාගාරයේදී පැවැත්වේ. දුරකථන අංක 071 - 4419817 අමතා තොරතුරු ලබාගත හැකි ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=aj14031616</link>
    <topic>මීගමුවටත් නවලෝක රෝහලක්</topic>
    <author/>
    <content>මීගමුවටත් නවලෝක රෝහලක්මීගමුවේ නවලෝක රෝහලක් ආරම්භ කිරීමට පියවර ගෙන ඇත. මෙය ඇඳන් 50 කින් සමන්විත රෝහලක් ලෙස ක්‍රියාත්මක කිරීමට බලාපොරොත්තු වන බව නවලෝක රෝහලේ සභාපති ජයන්ත ධර්මදාස මහතා කීය.යාපනයේ ප්‍රදේශයේත් නවලෝක රෝහලක් ආරම්භ කිරීමට බලාපොරොත්තු වන බව ද සභාපතිවරයා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>16</day>
    </date>
    <link>http://www.silumina.lk/2014/03/16/_art.asp?fn=aw140316</link>
    <topic>මං නංගිගෙ ඇඟට ආවෙ මට කියන්න තියෙන දේ කියා ගන්නයි</topic>
    <author>මතුගම මහින්ද විජේතිලක</author>
    <content>“අනේ! මහත්මයා මුළු ලෝකෙ ම අන්ධකාරයෙන් වැහිලා. මගේ ඇස් පෙනෙන්නේ නැහැ” යි පුෂ්පාට ආවිෂ්ට වූ භූතාත්මය කීවාය.“ඔබ මිය ගියේ කොයි කාලෙ ද?” ගවේෂකවරයා ඇසීය.“අවුරුදු තිස් හතරකට කලින්.”“ඒ ගත වූ කාලය තුළ වෙහෙර විහාරවලදී පහන් ආලෝක පූජා පවත්වා නැද්ද?”“පැවැත්තුවා, පැවැත්තුවා, ශ්‍රී මහා බෝධීන් වහන්සේ ළඟ, රුවන්වැලි චෛත්‍ය රාජයා ළඟ, කතරගම කිරිවෙහෙර වහන්සේ ළඟ, අලුත්ගම කන්දේ විහාරයේ දී, ගමේ පන්සලේදී කොයි තරම් පහන් පූජා පැවැත්තුවා ද මම.”“හොඳයි, ඒ බුදු පියාණන් වහන්සේ විෂයයෙහි පූජා කළ එක පහනක, පහන් දැල්ල සිහිපත් කරන්න. ඒ පහන් දැල්ල දිහා බලන්න. බුදුගුණ අනන්තයි. බුදු ගුණ අනන්තයි. බුදු ගුණ අනන්තයි, ඒ බුදු ගුණ බලයෙන් මගේ දෑසට පෙනුම ලැබේවා සිතන්න, ඔබ අතීතයේ සිදු කළ පහන් පූජාවල ආනිසංසයෙන් දැන් ඔබේ දෑස් පෙනෙනවා. දැන් ඔබේ දෑස් නිරෝගී බව සිතන්න. පහන් දැල්ල දිහා ම බලන්න.”“ම්....... ම්..... ම්........ සාදූ.... සාදූ,.... මහත්තයා. දැන් මට පෙනෙනවා, හොඳට පෙනෙනවා. මහත්තයාවත් පෙනෙනවා. මහත්තයාගේ ඛේරා එකත් (ආලෝක කිරණ) පෙනෙනවා” යි භූතාත්මය කීවා ය.පුෂ්පා අම්බලන්ගොඩ ප්‍රදේශයේ පදිංචි හැට හැවිරිදි දෙදරු මවකි. ඇගේ සැමියා ව්‍යාපාරිකයෙකි. ඇය නිතර අසනීප වූවා ය. සිහිනෙන් බිය වී කෑ ගසාගෙන අවදි වූවා ය. සවස හයට ඇගේ ශරීරය වෙවුලන්නට විය. ඒ වේලාවට ඇගේ දෑස් නොපෙනී ගියේ ය. යළිත් පසු දින උදේ දෑස්වල පෙනුම හොඳින් පැවතුණි.මේ අසනීපවලට වෛද්‍ය ප්‍රතිකාර ලැබුවද සුවයක් නම් නොවීය. විවිධ වත් පිළිවෙත්වලින් සහනයක් නොලැබුවා ය. සෑම ඉරිදාවක ම “සිළුමිණ” පත්‍රයේ “පියවි ඇසින් ඔබ්බට” විශේෂාංගය කියවන පුෂ්පාගේ සැමියා එහි සඳහන් ඇතුල්කෝට්ටේ ගුප්ත ගවේෂණ මධ්‍යස්ථානය වෙත පුෂ්පා කැඳවා ගෙන ගියේ ය.එහිදී පුෂ්පා ප්‍රලය වූවාය. අන්ධයෙකු සේ දෑත් විහිදා ගෙන අඬන්නටත් කෑ ගසන්නටත් වූවාය.“ඇයි මේ අඬන්නේ?” යි ගවේෂකවරයා ඇසීය.“මගේ දෑස පෙනෙන්නේ නෑ.”“කවුද මේ?”“මම කාන්තිලතා”“කවුද කාන්තිලතා කියන්නේ?”“මේ පුෂ්පා නංගිගෙ අක්කා.”“මොනවා වෙලාද මැරුණේ?”“පපුවේ අමාරුවක් හැදුණා. දෑස් නොපෙනී ගියා. හිටි හැටියේ මැරුණා.”“මැරිලා කොහේද හිටියේ?”“දන්නෙ නෑ. කොහෙද කියලා පෙනුණෙ නෑ. ඔහේ හිටියා.”දින විසි එකක් ගමේ පන්සලේ බෝධි පූජා පවත්වන ලෙස ද එහි දී එක් පහනකට මහත තිරයක් දමා දල්වා ඒ පහන් දැල්ල දෙස බලාගෙන “ආලෝකය, ආලෝකය” යැයි සිතන ලෙස පුෂ්පාට උපදෙස් දුන්නේය. භූතාත්මයට ද බෝධි පූජාවට යන ලෙස කීවේය.සති තුනකට පසු පුෂ්පා නැවත පැමිණියා ය. එදින ගවේෂකවරයා පුෂ්පා සමඟ සාකච්ඡා කළේ ය.කාන්තිලතා තම සහෝදරිය බවත්, ඇය විද්‍යා ගුරුවරියක බවත් අවසාන කාලයේ රෝගාතුරව, දෑස් නොපෙනී දුක් විඳ මිය ගිය බවත් විස්තර කළාය.එදින ද දිෂ්ටි ගැන්වූ විට පුෂ්පා ප්‍රලය වූවාය. ගවේෂකවරයා ප්‍රශ්න කළේය.“දැන් කොහොමද?”“පහන් පූජාවේ පුණ්‍ය ශක්තිය මතු වුණා. මහත්මයා උපදෙස් දුන්නාට පින් සිදු වේවා. දැන් මට හොඳට පෙනෙනවා.”“ඇයි මේ නංගිගේ ශරීරයට රිංගලා කරදර කරන්නේ?”“මහත්මයා, මම පින්දහම් කළ කෙනෙක්. විද්‍යා ගුරුවරියක්, ගමේ පන්සලේ දහම් පාසලේත් ඉගැන්නුවා. ඒ වුණාට මට පින් මදි. මගේ දුව දුක් විඳිනවා. දුවට උදව් කරන්න ඕනෑ.”“ඉතින් දුව ළඟට නොගිහින් මේ නංගි ළඟට ආවේ මොකද?”“එතැන අරයා ඉන්නවා. මට ඒ ගෙදරට යන්න බෑ. මම එයා එක්ක තරහයි. මට එතනට යන්න බෑ.”“කවුද එයාය කිව්වේ.”“මගේ මිනිහා පියදාස.”“ඇයි තමන්ගේ ස්වාමි පුරුෂයා එක්ක තරහා?”“මට එයාගෙ මූණ බලන්න බෑ. මම මැරිලා අවුරුදු එක හමාරයි ගියේ. එයා වෙන ගෑනියක් ගෙනාවා. ඒකි මගේ දුවට වෙනස්කම් කළා. ඌ ඒ ගෑනීව ගේන කොටත් ඒ ගෑනිගේ බඩේ ළමයෙක් හිටියා. මූ දන්නේ නෑ. මුගේ හිතේ ඒ ළමයා මුගෙයි කියලා. මූ මගේ ඉඩමෙන් භාගයක් ඒ ළමයගෙ නමට ලිව්වා. ඒකයි මම තරහා.”“ඔව් නීතියේ හැටියට බිරිය මළාම එයාගෙ දේපළවලින් බාගයක් ස්වාමි පුරුෂයාට අයිති වෙනවා. අනිත් බාගය දුවට අයිතියි. ස්වාමි පුරුෂයාට අයිති බාගය තමයි අනිත් බිරිඳගෙ දරුවට ලියලා දීලා තියෙන්නේ.” යි ගවේෂකවරයා පැහැදිලි කළේය.“මහත්තයා මගේ ඉඩම මගේ දුවට අයිති වෙන්න ඕනෑ. මූ ඒ බාගයත් දුවට නොදී අර ළමයට දුන්නේ මොකටද? ඒ ළමයා මුගෙත් නොවෙයි මූ නොදන්නවට. ඒ ගෑනිට වෙන මිනිහෙක් නිසා ලැබුණු දරුවට මගේ ඉඩමෙන් බාගයක් දුන්නෙ මොකද? ඒකයි මට තරහා.”“ඔව් ඔබ කියන දේ මට තේරෙනවා. ඒ වුණත් දැන් ඒ දේ වෙලා ඉවරයි. ඔය හි‍ෙත් තියෙන තරහ වෛර අතහැර දමන්න. ඒකයි ඔබේ පරණ පින් මතු නොවන්නේ.”“මහත්තයා මට ඌ එක්ක පුදුම තරහක් තියෙන්නේ. මම මැරිලා අවුරුදු තිස් තුනක් ම සැරිසරුවේ මගේ නෑදෑයින්ගේ ගෙවල්වල. යාළුවන්ගෙ ගෙවල්වල. මොරටුව පැත්තේ. දුව දුක් විඳිනවා දැකලා තමයි නංගිගෙ ඇඟට ආවේ. මට පින් ඕනෑ. මගේ දුවට උදව් කරන්න මීට වඩා හොඳ තැනකට මම පත්වෙන්න ඕනෑ. මට මගේ දුව බලන්න ඕනැ.” කාන්තිලතා ගෙ භූතාත්මය කීවා ය.“හොඳයි අපි ඊළඟ දවසට දුවව මෙහෙට ගෙන්වමු” යි කී ගවේෂකවරයා පුෂ්පාට තවත් දින හතක් බෝධි පූජා පවත්වන ලෙස ද ඒ පන්සලට හීලට දන් අඩුක්කුවක් ගෙන ගොස් පූජා කොට අක්කාට පින් අනුමෝදන් කරන ලෙස ද උ‍පදෙස් දුන්නා ය.පුෂ්පා ද ඒ උපදෙස් අනුව කටයුතු කොට සතියකට පසු නැවත පැමිණියා ය. එදින ද ඇය ප්‍රලය වූවාය. එදින කාන්තිලතා ගේ දියණිය ද පැමිණියා ය.“අනේ මගේ රත්තරං දුව. මම අවුරුදු තිස් ගාණකට පස්සෙයි දැක්කේÓයි භූතාත්මය (පුෂ්පා) ඇය වැලඳගෙන අඬන්නට වූවාය දියණිය ද හඬන්නට වූවාය.“දුවට අරූ වෙනස්කම් කරනවද දුවේ?”“නෑ අම්මේ මම දැන් වෙනම ඉන්නේ. මගේ ඉඩම් කොටසෙ වෙන ම ගෙයක් හදාගෙන මගේ මහත්තයත් එක්ක සතුටෙන් ඉන්නවා. අම්මා ඔය පරණ තරහා මරහ හිතේ තියාගෙන දුක් විඳින්න එපා” යි දුව කීවා ය.“ඔව් දුවේ! අරූ ගැන නම් මතක් කරන්න එපා. මට පින් මදි දුවේ. මට පින් දෙන්න. මම දුවට උදව් කරනවා.”“හොඳයි අම්මේ! ඒ වගේ ම අම්මා, පුංචි අම්මාට කරදර කරන්න එපා. අම්මා එයාගෙ ඇඟට ආවාම ඒක කරදරයක් දුකක්. පව් අම්මේ මීට පස්සෙ පුංචි අම්මාට කරදර කරන්න එපා.” යි දුව කීවාය.“ඔව් අමනුෂ්‍යයින්ටත් මනුෂ්‍යයින්ටත් එකට ජීවත් වෙන්න බෑ. තරහා වෛරයකින් ‍හෝ ආදර කරුණාවකින් හෝ මිනිස් ශරීරයකට අමනුෂ්‍යයෙක් ඇතුල් වුණොත් ඒ මිනිස් ශරීරය ලෙඩ වෙනවා.” ගවේෂකවරයා ද කරුණු පැහැදිලි කළේ ය.“අනේ! මගෙ රත්තරන් නංගී මම නංගිගෙ ඇඟට ආවේ මට කියා ගන්න ඕනෑ ටික කියාගන්න. මීට පස්සෙ නංගිට මම කරදර කරන්නේ නෑ. නංගී මට සමාවෙන්නැ” යි භූතාත්මය කීවා ය.දියණියගේ නිවසේ දී අටපිරිකර සහිත සාංඝික දානයක් පිරිනමා මෑණියන්ට පැන් වඩා පින් අනුමෝදන් කරන ලෙස දියණියට උපදෙස් ලැබුණි.“අනේ! දුවේ! අරූට නම් එන්න කියන්න එපා. පින්කම දවසට දුවගෙ ගෙදරට.” යැයි භූතාත්මය කීවාය.“ඔව්! තාත්තාට කරුණු පැහැදිලි කොට ඒ දවසට ‍ගමෙන් පිට වී සිටින ලෙස කියන්නැ” යි ගවේෂකවරයා ද දියණියට උපදෙස් දුන්නේ ය.දානයෙන් පසු ඔවුහු නැවත පැමිණියහ. එදින ද පුෂ්පා ප්‍රලය වී කතා කළාය.“මහත්තයා බොහෝම පින් සිද්ධ වෙනවා. උපදෙස් දී මගේ යහපතට උදව් කළාට. මම මීට පස්සේ නංගිට කරදර කරන්නේ නෑ. ආයෙත් එයාගෙ ඇඟට එන්නෙ නෑ. එදා පින්කම බොහෝම හොඳට සිද්ධ වුණා. මම ඒ පින් අනුමෝදන් වුණා. ඉස්සරට වඩා සැහැල්ලු, ප්‍රීතිය ආහාරයට ගන්නා තත්ත්වයකට මම පත්වුණා. ඔබ හැම දෙනාට ම මම පින් අනුමෝදන් කරනවා. සාදූ.... සාදූ.... මම කැලණියට යනවා.” යි කාන්තිලතා ඉස්කෝලෙ හාමිනේගේ භූතාත්මය ඉවත්ව ගියාය.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aa1403231</link>
    <topic>එස්. එම්. එස්. මඟින් ඡන්ද ඉල්ලීම තහනම්</topic>
    <author>සුනිල් දයා අල්විස්</author>
    <content>සුනිල් දයා අල්විස්බස්නාහිර හා දකුණු පළාත් සභා ඡන්දය විමසීම සම්බන්ධ ප්‍රචාරක කටයුතු අවසන් කැරෙන 26 වැනිදා මධ්‍යම රාත්‍රියේ සිට ඡන්දය පැවැත්වෙන මාර්තු 29 වැනිදා දක්වා කෙටි පණිවුඩ (SMS) මඟින් ඡන්දය ඉල්ලා සිටීම ද සපුරා තහනම් බව මැතිවරණ කොමසාරිස් මහින්ද දේශප්‍රිය මහතා පවසයි.මේ කාලසීමාවේ නොදන්නා ග්‍රාහකයකුට ඔහුගේ හෝ ඇගේ කැමැත්ත නොමැතිව ජංගම දුරකථනයට කෙටි පණිවුඩ මඟින් ඡන්දය දෙන ලෙස ඉල්ලීමක් කිරීම මුළුමනින් තහනම් බව ද මෙවැනි පණිවුඩ යැව්වොත් ඒවා නොලැබෙන ලෙස බාධා කිරීමට (ජෑම් කිරීමට) උපදෙස් විදුලි සංදේශ හා නියාමන කොමිසමට දැනුම් දුන් බව ද මැතිවරණ කොමසාරිස්වරයා කීය. එස්. එම්. එස්. මඟින් මෙවැනි ආයාචනා කිරීම් බොහෝ විට සිදුවන ක්‍රියාවක් බව ද ඒ නිසා මේවා මැඬ පැවැත්වීමටත් අවශ්‍ය ක්‍රියාමාර්ග ගැනීමට තමා පියවර ගත් බව ද කොමසාරිස්වරයා කීය.ඡන්ද ඉල්ලීම් පිළිබඳ පටිගත කරන ලද කෙටි ඉල්ලීමක් හෝ කෙටි පණිවුඩ යැවීම නතර කරන්නට පියවර ගන්නැයි පෞද්ගලික දුරකථන සමාගම්වලින් ඉල්ලීමක් කැර ඇති බව හෙතෙම පෙන්වා දුන්නේය.ඡන්දය දින ඡන්ද මධ්‍යස්ථානයට යන එන දෙපස රැඳී සිටිමින් අත්පත්‍රිකා අපේක්ෂකයන්ගේ රුව සහිත සලකුණ හා මනාප අංකය සහිත කාඩ්පත් ‘විසිටින් කාඩ්පත්’ ප්‍රමාණයේ සහ ‘පොකට් කැලැන්ඩර්’ ප්‍රමාණයෙන් ඡන්දදායකයන්ට බෙදා දෙන පිරිස්වලට ඒ සඳහා ඉඩ ලබා නොදෙන ලෙස පොලීසියට උපදෙස් ලබා දී තිබෙන බව ද මැතිවරණ කොමසාරිස්වරයා පවසයි.ඇතැම් දේශපාලන පක්ෂ ආධාරකරුවන් ඡන්ද පොළට යන මඟ දෙපස සිට මෙවැනි දේ බිම විසුරුවා හැරීම සිදු කරන්නේ පැහැදිළිව ඒවා ඡන්දදායකයන්ට දැකබලා ගන්නට බවත් මේවා සිදුකරන අයට එරෙහිව ද නීතිය ක්‍රියාත්මක කරන බවත් වැඩිදුරටත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aa1403232</link>
    <topic>ඡන්ද සටන ලබන සෙනසුරාදා</topic>
    <author/>
    <content>බස්නාහිර හා දකුණු පළාත් සභා ඡන්දය ලබන සෙනසුරාදා (29) පැවැත්වේ.මන්ත්‍රී ධූර 155 ක් සඳහා අපේක්ෂකයන් 3794 දෙනකු මේ ඡන්දයට තරග කිරීමට ඉදිරිපත් වී සිටිති. මේ සංඛ්‍යාවෙන් 2441 ක් පිළිගත් දේශපාලන පක්ෂවලින් ද 1353 ස්වාධීන කණ්ඩායම්වලින් ද තරග කරති. කොළඹ දිස්ත්‍රික්කයෙන් පක්ෂ හා ස්වාධීන කණ්ඩායම් 33 ක් ලෙසින් වැඩිම අපේක්ෂක ප්‍රමාණයක් තරග කරති. මේ සංඛ්‍යාව 1247 කි.පක්ෂ 9 ක් සහ ස්වාධීන කණ්ඩායම් 4 ක් පමණක් තරග කරන හම්බන්තොට දිස්ත්‍රික්කය අඩුවෙන් මෙම ඡන්දයට ඉදිරිපත් වී තරග කරන කණ්ඩායම සිටින දිස්ත්‍රික්කයයි.බස්නාහිර පළාත් සභාවට කොළඹ සහ ගම්පහ දිස්ත්‍රික්ක දෙකෙන් මන්ත්‍රීවරු 40 බැගින් ද කළුතර දිස්ත්‍රික්කයෙන් මන්ත්‍රීවරු 22 ක් ද සහිතව තෝරා පත්කර ගන්නා මුළු මන්ත්‍රී සංඛ්‍යාව 102 කි.දකුණු පළාත් සභාවට ගාල්ල දිස්ත්‍රික්කයෙන් 22 ක් මාතර දිස්ත්‍රික්කයෙන් 17 ක් සහ හම්බන්තොට දිස්ත්‍රික්කයෙන් 14 ක් ලෙසින් තෝරා පත්කර ගන්නා මුළු මන්ත්‍රී සංඛ්‍යාව 53 කි.තෝරා පත්කර ගන්නා මේ මන්ත්‍රීවරුන්ට අමතරව බස්නාහිර හා දකුණු පළාත් සභාවට වැඩි මන්ත්‍රී සංඛ්‍යාවක් හිමිවන පක්ෂයට බෝනස් මන්ත්‍රීවරු 2 ක් බැගින් මන්ත්‍රීවරු 4 ක් තරග ලැයිස්තුවේ සිටින අපේක්ෂකයන්ගෙන් තෝරා ගනු ඇත.29 දා පෙරවරු 8 සිට පස්වරු 4 දක්වා ඡන්ද විමසීම පැවැත්වෙන අතර තැපැල් ඡන්ද ගණන් කිරීම මෙදින පස්වරු 4.15 සිදු කිරීමටත් පළමු තැපැල් ඡන්ද ප්‍රතිඵලය රාත්‍රි 8 ටත් පළමු වන ඡන්ද ප්‍රතිඵලය රාත්‍රි 10 ට හෝ මධ්‍යම රාත්‍රියට පෙර නිකුත් කිරීමටත් බලාපොරොත්තුවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aa1403233</link>
    <topic>යුද අපරාධ චෝදනා ගේන්න මානව හිමිකම් කවුන්සිලයට බලයක් නෑ</topic>
    <author>ටී. චන්ද්‍රසේකර</author>
    <content>රටවල් රැසක නියෝජිතයෝ කියතිටී. චන්ද්‍රසේකරශ්‍රී ලංකාවට එරෙහිව යුද අපරාධ චෝදනා ගෙන ඒමට අන්තර්ජාතික මානව හිමිකම් කවුන්සිලයට බලයක් නැතැයි දැනට ජිනීවා නුවර පැවැත්වෙන කමිටු සාකච්ඡා වලදී චීන, රුසියානු, වියට්නාම හා කියුබානු රටවල නියෝජිතයෝ පෙන්වා දී ඇත.එම නියෝජිතයන් මේ ප්‍රකාශ කර ඇත්තේ මානව හිමිකම් කවුන්සිලයේ මහ කොමසාරිස් නවනීදන් පිල්ලේ මහත්මිය ශ්‍රී ලංකාව යුද අපරාධ කර ඇති බවට චෝදනා කරමින් ඒ සම්බන්ධව අන්තර්ජාතික පරීක්ෂණ කමිටුවක් පත් කිරීමට තමන්ට බලය ඇති බවත් ප්‍රකාශ කිරීමෙන් පසුව ය.ශ්‍රී ලංකාවට විරුද්ධව ඇමෙරිකාව ගෙන ඒමට යන යෝජනාව පිළිබඳ ඡන්ද විමසීම ලබන සිකුරාදා 28 ජගත් මානව හිමිකම් සමුළු‍ෙව්දී පැවැත්වීමට නියමිත ය. එම යෝජනා මාලාවේ 8 වැනි වගන්තිය අනුව ලංකාවට විරුද්ධව පරීක්ෂණ කණ්ඩායමක් පත් කිරීමටත් එම පත්කිරීමේ බලය නවනීදන් පිල්ලේ මහත්මියට පැවරීමටත් තමන් සම්පූර්ණයෙන් විරුද්ධ බව විදේශ ඇමැති මහාචාර්ය ජී.එල්. පීරිස් මහතා ‘සිළුමිණ’ ට කීය.මානව හිමිකම් කවුන්සිලයේ සාමාජික රටවලට දැඩි බලපෑම් කරමින් ශ්‍රී ලංකාවට විරුද්ධව ගෙන ඒමට යන මෙම යෝජනාව පැරදවීමට උපරිමයෙන් කටයුතු කරන බව ද විදේශ ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aa1403234</link>
    <topic>අසත්‍ය චෝදනා එල්ල කළත් අපි විශිෂ්ට ජයක් ලබනවා</topic>
    <author/>
    <content>ශ්‍රීලනිපයේ මහ ලේකම් මෛත්‍රීපාල සිරිසේනමේ ඡන්දයෙන් ශ්‍රී ලංකා නිදහස් පක්ෂය ප්‍රමුඛ එක්සත් ජනතා නිදහස් සන්ධානය විශිෂ්ට ජයග්‍රහණයක් ලබනවා. රජයට එරෙහිව මොන අන්දමේ අසත්‍ය චෝදනා එල්ල කළත් ජනාධිපතිතුමා ප්‍රමුඛ රජය කරන්නේ ඒවාට පිළිතුරු දීම වෙනුවට මහජන සුබ සිද්ධිය උදෙසා කටයුතු කිරිමයි.බස්නාහිර හා දකුණු පළාත්වලට සිදුකර තිබෙන හා සිදුකර ගෙන යමින් තිබෙන සංවර්ධන කටයුතු ද මේ පළාත් දෙකේම මහජනතාවට ඇස්පනා පිට පෙනෙන්නට තිබෙනවා. මේවා මායාවක් නොව සැබෑ දේවල්. ඒ නිසා අද විපක්ෂයට මහජනයා ඉදිරියේ කියන්න දෙයක් ඉතුරුව නැහැ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aa1403235</link>
    <topic>ඡන්දය පාවිච්චි කර විරෝධය පළ කරන්න</topic>
    <author/>
    <content>එජාප මහ ලේකම් තිස්ස අත්තනායකඅපි මේ පළාත් සභා දෙකම ජයග්‍රහණය කරනවා. ගෙදරට වෙලා රජය විවේචනය කිරීමෙන් නතර නොවී ඡන්ද පොළට ඇවිල්ලා එජාපය වෙනුවෙන් ඡන්දය පාවිච්චි කර ඒ විරෝධය පළ කරන ලෙස අපි ඡන්දදායකයන්ගෙන් ඉල්ලනවා. අපි මෙතෙක් පරාජය වුණේ එජාපයට ඡන්ද නැති නිසා නොවෙයි.ඡන්ද පොළට ඡන්දදායකයා නොගිය නිසයි.ජනතාවට කිසිම සහනයක් මේ ආණ්ඩුවෙන් ලැබී නැහැ. යුද්ධයෙන් පසුව දෙන්නට පොරොන්දු වූ සහන එකක්වත් ලැබී නැහැ. ආණ්ඩුව පනවන බදුවලින් පරිප්පු ටිකේ සිට බඩු මිල වැඩිවෙලා. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aa1403236</link>
    <topic>ලේක්හවුස් ආයතනයේ දීර්ඝ සේවා සම්මාන ලාභීහූ</topic>
    <author/>
    <content>ඉදිරි පෙළ වමේ සිටරසාංග හරිස්චන්ද්‍ර (නීති අධ්‍යක්ෂ), උපුල් දිසානායක (මෙහෙයුම් අධ්‍යක්ෂ), බන්දුල පද්මකුමාර (සභාපති හා කළමනාකාර අධ්‍යක්ෂ), සීලරත්න සෙනරත් (කර්තෘ මණ්ඩල අධ්‍යක්ෂ) මහත්වරු.සම්මාන ලාභීන් පසු පෙළ වමේ සිටඩී.පී. වික්‍රමසිංහ (ඩේලි නිවුස් කර්තෘ මණ්ඩලය), සහ ඩඩ්ලි ජෑන්ස් (සන්ඩේ ඔබ්සවර් කර්තෘ මණ්ඩලය) දීප්ති ෆොන්සේකා (ආරෝග්‍යා කර්තෘ මණ්ඩලය) පාලිත ධර්මරත්න (සිළුමිණ කර්තෘ මණ්ඩලය) යන මහත්ම මහත්මීහු.ඉදිරිපෙළ වමේ සිටබී.පී. පුෂ්පිකා මෙනෙවිය (කර්තෘ මණ්ඩල ප්‍රධාන පරිපාලන නිලධාරිනිය) සහ කේ.එච්.ඩබ්.කේ.එන්. සුමනරත්න (නියෝජ්‍ය සාමාන්‍යාධිකාරි මානව සම්පත්), කේ.එච්. ගුණවර්ධන (සමාග‍ෙම් ලේකම්), රසාංග හරිස්චන්ද්‍ර (නීති අධ්‍යක්ෂ), උපුල් දිසානායක (මෙහෙයුම් අධ්‍යක්ෂ), බන්දුල පද්මකුමාර (සභාපති හා කළමනාකාර අධ්‍යක්ෂ), සීලරත්න සෙනරත් (කර්තෘ මණ්ඩල අධ්‍යක්ෂ), කේ.ජී.ඒ.බී. අමරදාස (සාමාන්‍යාධිකාරි), දිනේෂ් වීරවංස (ප්‍රධාන කර්තෘ සන්ඩේ ඔබ්සර්වර්), ඩී.සී.සී. ගලගෙදර (මානව සම්පත් ප්‍රධානි) මහත්ම මහත්මීහු.දෙවැනි පෙළ වමේ සිටජේ.ඒ.ජී. සුසන්ත (සිළුමිණ කර්තෘ මණ්ඩලය), එස්.එස්.එන්. වෙදගේ (ඡායාරූප අංශය) පී.ආර්. මල්ලිකාරච්චි (ගිණුම් අංශය), ඩබ්.ඒ.එන්. සුරේන්ද්‍ර (සන්ඩේ ඔබ්සවර් කර්තෘ මණ්ඩලය), පී.සී.ඩබ්. ද සිල්වා (බෙදාහැරීමේ අංශය), ඩබ්.ඒ.එන්. පෙරේරා (දිනමිණ කර්තෘ මණ්ඩලය), ඒ.එල්.සී.ඩී. විජේසූරිය (ඩේලි නිවුස් දැන්වීම් අංශය), ආර්.ඒ. කිංස්ලි (රොටරි මුද්‍රණ අංශය), ජී.එච්.එස්. බාලචන්ද්‍ර (කර්තෘ මණ්ඩල පරිපාලන අංශය), එම්.එම්. විදුනාත් (ගොඩනැඟිලි අංශය), එස්.ටී.කේ. රංජිත් (ගබඩා අංශය), ඩබ්.ඒ.ඩී. ධර්මසිරි (ලුහුඬු දැන්වීම් අංශය) මහත්ම මහත්මීහු.තෙවන පෙළ වමේ සිටකේ.ඒ. සුමිත් රොහාන් (විදුලි අංශය), යු. උපාලි රෝහිත (ඡායාරූප අංශය), ඩබ්.බී.එස්.ආර්. රූපසිංහ (ඡායාරූප අංශය), එච්.ඩී.එන්. ප්‍රදීප් (පත්‍ර පිටකිරීමේ අංශය), ආර්.පී.කේ රණසුන්දර (පත්‍ර පිටකිරීමේ අංශය), ඩබ්.ඒ.ඩී.අයි. ප්‍රියන්ත (ගොඩනැඟිලි අංශය), එච්.එම්. පත්මේන්ද්‍ර (රොටරි මුද්‍රණ අංශය), කේ.ඒ.කේ.එම්. ගුණරත්න (රොටරි මුද්‍රණ අංශය), බී.අයි.පී. හරිස්චන්ද්‍ර (රොටරි මුද්‍රණ අංශය), ජේ.ඒ. අමරසිංහ (රොටරි මුද්‍රණ අංශය), එම්.ඒ.ඩී. ගුණසිරි (පරිපාලන මෙහෙයුම් අංශය), ඩබ්.ආර්.එල්. සිල්වා (සුබසාධන අංශය) මහත්වරු.වමේ සිට හතරවන පෙළඩබ්.ඩබ්.එස්. ප්‍රීතිජිත් (ලුහුඬු දැන්වීම් අංශය), එල්.සී. බෝධිනායක (විදුලි අංශය), කේ.ඒ. ප්‍රියලාල් (සිළුමිණ දැන්වීම් අංශය), ඉඳුනිල් වීරරත්න (සිළුමිණ කර්තෘ මණ්ඩලය), කේ.එල්. රත්නසිරි (දුරකථන අංශය), එම්.එස්.එම්. රම්සීන් (නිෂ්පාදන අංශය), එච්.කේ.එච්. ගුණසේකර (නිෂ්පාදන අංශය), කේ.පී.වී.සී. පෙරේරා (රොටරි මුද්‍රණ අංශය), ජී.එස්.එල්. සිල්වා (බෙදාහැරීම් අංශය), ටී.ඩී.එස්. ඉන්ද්‍රජිත් (තැපැල් අංශය), එම්.ඒ.ආර්.කේ. ද සිල්වා (පරිපාලන මෙහෙයුම් අංශය) මහත්වරු.වමේ සිට පස්වන පෙළඑච්.ඒ. පත්මසිරි (වාණිජ මුද්‍රණ අංශය), එච්.එම්.කේ. රණවීර (නුවර ශාඛා කාර්යාලය), එච්.ඩී.කේ.පී. ගුණවර්ධන (ගිණුම් අංශය), එම්.එන්.යූ. ද අල්විස් (ප්‍රවාහන අංශය), පී.ජී. සුනිල් (නුවර ශාඛා කාර්යාලය) මහත්වරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aa1403237</link>
    <topic>ජනපති අද බුලත්සිංහල සහ කටානේ</topic>
    <author/>
    <content>මහින්ද රාජපක්ෂ ජනාධිපතිතුමා අද (23) පස්වරු 3 ට බුලත්සිංහල ක්‍රීඩාංගණයේ පැවැත්වෙන මහජන රැලියට සහභාගිවේ. මෙදිනම පස්වරුවේ ජනාධිපතිතුමා ගම්පහ දිස්ත්‍රික්කයේ කට‍ානේ මහජන රැලියකට සහභාගි වීමට නියමිත ය. හෙට (24) පස්වරු 4 ට ජනාධිපතිතුමා කොළඹ මාලිගාවත්තේ පී.ඩී. සිරිසේන ක්‍රීඩාංගණයේදී මහජන රැලියක් ඇමැතීමට ද නියමිත ය. ලබන 25 වැනිදා පෙරවරුවේ මාතර දෙවුන්දර විෂ්ණු මහ දේවාලයේ ආගමික වතාවත්වලට සහභාගි වන ජනාධිපතිතුමා එදින පස්වරුවේ මාතර අකුරැස්ස ජනහමුවකට ද සහභාගි වේ.ඡන්ද ප්‍රචාරක අවසන් රැලි වෙනුවෙන් 26 වැනිදා ගාල්ල දිස්ක්‍රික්කයේ අම්බලන්ගොඩ දී පැවැත්වෙන මහජන රැලියකටත් හම්බන්තොට දිස්ත්‍රික්කයේදී දෙබරවැව එන්.වී. දයානන්ද ක්‍රීඩාංගණයේදී 26 වැනි දා පස්වරු 3 ට පැවැත්වෙන රැලියකට එතුමා සහභාගි වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aa1403238</link>
    <topic>රේල්ලුවේ හොරෙන් ගිහින් කෝටි එකහමාරක් ගෙවති</topic>
    <author>තාරක වික්‍රමසේකර</author>
    <content>තාරක වික්‍රමසේකරපසුගිය වසරේ දුම්රියේ ප්‍රවේශ පත්‍ර නොමැතිව ගමන් ගත් මඟීන් 13855 දෙනෙකුගෙන් රුපියල් එක් කෝටි හැටනවලක්ෂ හැත්තෑනමදහස් පන්සිය හැටපහක් (16979565/-) දඩ වශයෙන් අය කරගෙන ඇතැයි දුම්රිය වාණිජ අධිකාරි ජී.ඩබ්ලිව්.සිසිර කුමාර මහතා සිළුමිණට කීය.පසුගිය වසරේ අය කරගත් මෙම දඩ මුදලින් වැඩිම දඩ මුදල් අය කරගෙන ඇත්තේ කොළඹ කලාපයෙන් වන අතර එහි දී මඟීන් 7412 දෙනකුගෙන් රුපියල් 13125020/-ක් අය කර ගෙන ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aa1403239</link>
    <topic>කොළඹ දිස්ත්‍රික්කයේ පොදු ජනතාවට නව සුව සහන වැඩ පිළිවෙළක් අරඹනවා</topic>
    <author/>
    <content>- කොළඹ සන්ධාන අපේක්ෂක තුෂාර පෙරේරාමහින්ද රාජපක්ෂ ජනාධිපතිතුමාගේ මහින්ද චින්තන ඉදිරි ගමනට පූර්ණ සහයෝගය ලබා දෙමින් කොළඹ දිස්ත්‍රික්කයේ පිළිකා රෝගීන්ට සහන දීමට මෙන්ම දිස්ත්‍රික්කය තුළ පිළිකා වැඩිවීම අවම කිරීමට තම වෘත්තිය අනුව නව සුව සහන වැඩ පිළිවෙළක් අරඹන බව කොළඹ දිස්ත්‍රික් සන්ධාන අපේක්ෂක තුෂාර පෙරේරා මහතා පවසයි. ඇමෙරිකාවේ හාවර්ඩ් විශ්ව විද්‍යාලයේ පිළිකා පිළිබඳ විද්‍යාපති උපාධිය ලබාගෙන ඇති ඒ මහතා පිළිකා සුව කිරීම පිළිබඳව පර්යේෂණ රැසකින් සාර්ථක ප්‍රතිඵල ලබා ඇති විද්වතෙකි. තුෂාර පෙරේරා මහතා කම්කරු හා වෘත්තිය පුහුණු ඇමැති ගාමිණි ලොකුගේ මහතාගේ ඥාති පුත්‍රයාය.විශේෂයෙන් පිළියන්දල කැස්බෑව ප්‍රදේශයේ ජනතාවට සුව සෙත සඳහා විධිමත් වැඩ පිළිවෙළක් ක්‍රියාත්මක කිරීමට තමාගේ නව සැලසුමක් ඇති බව ද තුෂාර පෙරේරා මහතා පවසයි. පිළිකා රෝගය කලින් හඳුනා ගැනීමේ නව ජංගම වැඩ පිළිවෙළක් ක්‍රියාවට නංවන බව ද ඔහු කීය. පිටරටවල සිටින විද්වතුන් මවුබිමට ගෙන්වා ගැනීමේ වත්මන් රජයේ වැඩ පිළිවෙළ යටතේ මෙරටට පැමිණි තමා දේශපාලනයට පැමිණියේ මහින්ද රාජපක්ෂ ජනාධිපතිතුමාගේ ආශිර්වාදය ඇතිව මෙරට ජනතාවට සුවසෙත උදා කිරීමේ අරමුණ ඇතිව බව ද පැවැසීය.ඒ මහතා මේ බව ප්‍රකාශ කළේ පිළියන්දල කැස්බෑව එක්සත් ජනතා නිදහස් සන්ධානයේ ජනහමු කිහිපයක් අමතමිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aa14032310</link>
    <topic>තරුණ පරපුරේ අනාගතය සාර්ථක කිරීමට කටයුතු කරනවා</topic>
    <author/>
    <content>- කොළඹ සන්ධාන අපේක්ෂක නලින් ගුණසේකරතරුණ පරපුරේ අනාගත පරමාර්ථ ඉටුකර ගැනීමට අත හිත දී ඔවුන්ගේ අනාගතය සාර්ථක කිරීම තම ප්‍රධාන අරමුණ බව කොළඹ දිස්ත්‍රික් සන්ධාන අපේක්ෂක නලින් ගුණසේකර මහතා පවසයි.දෙහිවල ගල්කිස්ස ප්‍රදේශයේ කුඩා, තරුණ, මහලු ජනතාවගේ දැවෙන ප්‍රශ්න විසඳීම පිණිස ජනාධිපතිතුමාගේ ආශිර්වාදය ඇතිව මෙවර පළාත් සභා මැතිවරණයට තමා ඉදිරිපත් වූ බව ද ඒ මහතා පැවැසීය.වෘත්තියෙන් ඉංජිනේරුවකු වූ තමා, තම පියා ආරම්භ කළ ‘ඉලෙක්ට් පදනම’ යටතේ තරුණ පරපුරට අවශ්‍ය වෘත්තිය පුහුණුවත් ලබා දී ඔවුන්ගේ ඉදිරි ජීවිත ගමන ශක්තිමත් කිරීමට අලුත් වැඩ පිළිවෙළක් ආරම්භ කරන බව ද ගුණසේකර මහතා පවසයි.ඊට අමතරව දෙහිවල ගල්කිස්ස ප්‍රදේශයේ ධීවර ජනතාවගේ ගැටලු හා ප්‍රශ්නවලට පූර්ණ කාලීන විසඳුම් ලබාදීමටත් ඔවුන්ගේ නොවිසඳුණු ප්‍රශ්න විසඳීමටත් තමා කටයුතු කරන බවත් ඒ මහතා කියයි.ගුණසේකර මහතා මේ අදහස් පළ කළේ ඒ මහතාට ආධාර පිණිස සංවිධානය කළ දෙහිවල, ගල්කිස්ස වැනි ප්‍රදේශවල පැවැති රැස්වීම් මාලාවක් අමතමිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aa14032311</link>
    <topic>විශාඛා විද්‍යාලයෙන් ‘රාත්‍රිය’ නමින් ගී නිර්මාණ ඇගැයීමේ ප්‍රසංගයක්</topic>
    <author/>
    <content>සන්නිවේදනය හා මාධ්‍ය අධ්‍යයනය විෂය නිර්දේශයේ ‘මාධ්‍ය නිර්මාණ විචාරය’ තේමාවට අදාළව, කොළඹ විශාඛා විද්‍යාලයීය මාධ්‍ය සංසදය විසින් ‘රාත්‍රිය’ නමින් ගී නිර්මාණ ඇගයීමේ ප්‍රසංගයක් වර්ෂ 2014 මාර්තු මස 24 වැනි දින සවස 6.00 සිට කොළඹ බණ්ඩාරනායක සම්මන්ත්‍රණ ශාලාවේ ‘කමත’ එළිමහන් පරිශ්‍රයේ දී පැවැත්වේ.දේශයේ තරුණ පරපුර තුළ විචාරශීලී නිර්මාණාත්මක චින්තනයක් ගොඩනැඟීමේ උදාරතර අරමුණින් සිදුකරන මේ ප්‍රසංගයේ දී ‘රාත්‍රිය’ ප්‍රස්තුත කරගනිමින් විවිධ තේමාවන් ඔස්සේ දිවෙන හරවත් ගීත නිර්මාණ ඉදිරිපත් කෙරෙන අතර ඒ සඳහා ප්‍රසිද්ධ ගායක ගායිකාවන් කිහිපදෙනකු ද සහභාගිවීමට නියමිතය. ප්‍රසංගයේ සංගීතය මෙහෙයවීම නෙලූ අධිකාරි මහත්මිය සහ කපිල පූගලආරච්චි මහතා විසින් සිදු කරනු ලබන අතර ගීත නිර්මාණ ඇගයීම් මහාචාර්ය ප්‍රනීත් අබේසුන්දර මහතා ප්‍රමුඛ විද්වත් මණ්ඩලයක් මඟින් සිදුකරනු ලැබේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aa14032312</link>
    <topic>හම්බන්තොටට කෝටි 700ක නව රෝහලක්</topic>
    <author>සුනිල් දයා අල්විස්</author>
    <content>සුනිල් දයා අල්විස්හම්බන්තොට, මාතර, මොනරාගල, රත්නපුර සහ ඇඹිලිපිටිය යන ප්‍රදේශවල හත් ලක්ෂයක පමණ ජනතාවට සෞඛ්‍ය පහසුකම් ලබාදීමේ අරමුණින් හම්බන්තොට නව නගරයේ මහල් 10 කින් සමන්විත අංග සම්පූර්ණ නව රෝහලක් ඉදිකැරේ.නෙදර්ලන්ත රජයේ ආධාර මත ඉදිකැරෙන මේ මහ රෝහල රුපියල් කෝටි 700 ක වියදමින් ඉදිකැරෙන අතර ඇඳන් 850 කින් සමන්විත වෙයි.මේ රෝහල වසර 2015 දෙසැම්බර් මස වන විට සම්පූර්ණයෙන් ඉදිකැර අවසන් කිරීමට සෞඛ්‍ය අමාත්‍යාංශය බලාපොරොත්තු වෙයි.මාතර - හම්බන්තොට කතරගම මහා මාර්ගයට යාබද අක්කර 25 භූමි භාගයක ඉදිකෙරෙන මෙම මහ රෝහලට නෙදර්ලන්ත රජය යටතේ ආධාර සපයන්නේ එරට රාබෝ බෑන්ක් ලෙසින් හඳුන්වන කෝපරේටිව් සෙන්ට්‍රාලේ රයිෆිෂන් බෙරෙන්ලීන් බැංකුවයි. මහජන බැංකුව ද මෙයට මුල්‍ය ප්‍රතිපාදන ලබා දෙයි.බාහිර රෝගී අංශයක්, හදිසි ප්‍රතිකාර සේවා, සියලු රෝග සඳහා සායන පහසුකම්, අධිකරණ වෛද්‍ය ඒකක, නේවාසික රෝගීන් සඳහා වාට්ටු, දැඩි සත්කාර ඒකක ශල්‍යාගාර, ලේ බැංකුව, වෛද්‍ය රසායනාගාර පහසුකම්, සායනික අපද්‍රව්‍ය අපහරණ පද්ධතියක මධ්‍යම ජීවානුහරණ ඒකකය ගිලන් රථ සේවා සඳහා පහසුකම් ඖෂධ ගබඩා සහ සේවක කාර්ය මණ්ඩල සඳහා පහසුකම් ද මෙම නව රෝහල් සංකීර්ණයට ඇතුළත් වන බවත් රෝහලට ශල්‍ය වෛද්‍යවරු, වෛද්‍යවරු, හෙද හෙදියන් ද හිඟයකින් තොරව යෙදවීමට සැලසුම් කර ඇතැයි ද සෞඛ්‍ය ඇමැති මෛත්‍රිපාල සිරිසේන මහතා පැවසීය.මේ නව රෝහල ඉදිකිරීමේ කටයුතු ආරම්භ වූයේ පසුගිය වසරේ ජුනි 29 වැනිදාය. රෝහල සඳහා මුල්ගල් තබා ආරම්භක කටයුතු සිදු කිරීමේ අවස්ථාව කථානායක චමල් රාජක්ෂ මහතාගේ ප්‍රධානත්වයෙන් සිදුකරන ලද අතර සෞඛ්‍ය ඇමැති මෛත්‍රිපාල සිරිසේන සෞඛ්‍ය නියෝජ්‍ය ඇමැති ලලිත් දිසානායක නියෝජ්‍ය ඇමැතිනි නිරුපමා රාජපක්ෂ, හම්බන්තොට දිස්ත්‍රික් පාර්ලිමේන්තු මන්ත්‍රි නාමල් රාජපක්ෂ යන මහත්වරු ද සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=ab1403231</link>
    <topic>එල්ටීටීඊය රැස්කළ ධනස්කන්ධයෙන් තමයි බටහිර දේශපාලනඥයන් අල්ලගෙන තියෙන්නේ</topic>
    <author>සංවාදය - සරත් පෙරේරා</author>
    <content>- විදේශ ඇමැති මහාචාර්ය ජී.එල්.පීරිස්ඇමෙරිකාව ලංකාවට විරුද්ධව ගෙන ඒමට යන යෝජනාව වරින් වර වෙනස් කරමින් වැඩි රටවල් සංඛ්‍යාවක සහාය ඒ සඳහා  ලබාගැනීමට උත්සාහ කරන බවත් ත්‍රස්තවාදය නැති කරන්න යුද්ධ කළාක් මෙන් මානව හිමිකම් දේශපාලන ආයුධයක් ලෙස  යොදාගනිමින් රටට විරුද්ධව කරන මේ යුද්ධයත් ජයගත යුතුව ඇති බවත් විදේශ ඇමැති මහාචාර්ය ජී.එල්.පීරිස් මහතා පවසයි.සිළුමිණ සමඟ ජිනීවා සමුළුව ගැන සම්මුඛ සාකච්ඡාවකට එක්වෙමින් ඇමැතිවරයා මේ ප්‍රකාශය කළේය. එහිදී ඇමැති වරයාගෙන් ඇසූ ප්‍රශ්න කීපයකට දුන් පිළිතුරු මෙසේය.අපි උපරිමය කරගෙන යනවා. එතන තියෙන තත්ත්වය තමයි ඇමෙරිකාවේ මැදිහත් වීමෙන් අපට විරුද්ධව මේ යෝජනාව ගෙන ඒම.මානව හිමිකම් කවුන්සිලයේ සාමාජිකත්වය ගැන හිතනව නම් එතන සාමාජිකයන් 47ක් ඉන්නවා. එයින් 13ක් යුරෝපීය රටවල්. යුරෝපීය රටවල සම්ප්‍රදාය තමයි ඒගොල්ලෝ සාමූහිකව ඡන්දය දීම.යුරෝපීය සමුළුවේ ප්‍රධාන කාර්යාලය තියෙන්නේ බ්‍රසල්ස් නුවරනේ. ඒ ගොල්ලෝ සුවිශේෂ අවස්ථාවක හැර එක විදියටයි ඡන්දය දෙන්නේ. ඒ කියන්නේ ආරම්භයේදිම 13ක් ඒ පැත්තේ. ඒක එක සාධකයක්. අනෙක තමයි ඇමෙරිකාව හා විශේෂයෙන්ම මහ බ්‍රිතාන්‍යය සුවිශේෂ බලපෑමක් කරනව.විශේෂයෙන්ම කුඩා රටවලට ඒගොල්ලො කියනවා අනිවාර්යයෙන් මේකට සහයෝගය දිය යුතුයි එ‍ෙස් නොකළොත් දඬුවම් විඳින්න වෙනවා කියලා. මේ සමහර රටවල් පොඩි රටවල් තමන්ගේ ආරක්ෂාව සම්බන්ධයෙන් ඇමෙරිකාවෙන් යැපෙනවා.ඒ කියන්නේ තුන්වැනි පාර්ශ්වයක් ඒ රටවල් ආක්‍රමණය කළොත් ඒගොල්ලෝ රැකගන්න ඇමෙරිකා එක්සත් ජනපදය බැඳී ඉන්නවා. ඒ සමහර රටවල් අස්සන් කරල තියන ගිවිසුම් ප්‍රඥප්ති අනුව අනෙක් සමහර රටවලට මහ පරිමාණයේ මූල්‍යාධාර ලැබෙනවා ඇමෙරිකාවෙන්. ඒ රටවල යටිතල පහසුකම් සංවර්ධනය සම්බන්ධයෙන්.ඒ රටවල් ගණනාවක් අපට කියනවා මේක දිගටම ලුහුබැඳගෙන යන්න ඒ ගොල්ලන්ට කිසිම වුවමනාවක් නැහැ කියලා. ඔවුන් ශ්‍රී ලංකාව සමඟ හොඳ සබඳතාත් පවත්වනවා. ඒගොල්ලෝ පිළිගන්නව යුද්ධයෙන් පසු ගෙවී ගිය වසර හතර තුළ මේ රටේ ඇතිවුණ සංවර්ධනය ගැන. හැබැයි ඒ අතරේ ඒ රටවල් අහනවා මෙහෙම සම්බන්ධයක් අප සමඟ පවත්වන ඇමෙරිකාවට අපි කොහොමද සහාය දෙන්න ඉල්ලුවම නොදී ඉන්නේ කියලා. ඒකෙන් අපට ලොකු අවාසියක් සිදුවෙනවා. අපට සිදුවෙනවය ඇමෙරිකාව සමඟ ඡන්දය පාවිච්චි කරන්න වෙනවය කියලා. ඒක ඉතාම අවාසනාවන්ත තත්ත්වයක්.ඔව්. ඇත්ත නැත්ත කරල පෙන්වන්න ඉඩ දෙන්න බැහැ.මානව හිමිකම් කවුන්සිලයෙන් බලාපොරොත්තු වෙන්නේ අදාළ තත්ත්වය ගැන ගැඹුරුව අපක්ෂපාතීව සිතා බලල සාධාරණ තීන්දුවකට එළඹීම. 2006 තමයි මානව හිමිකම් කවුන්සිලය එතෙක් තිබුණ මානව හිමිකම් කොමිසම වෙනුවට ඇති කෙරුවේ.කොමිසම අහෝසි කරල ජගත් මානව හිමිකම් කවුන්සිලය ඇති කෙරුවේ එක්සත් ජාතීන්ගේ සංවිධානයේ මහා සභාව. ඒ පියවර ගැනීමේ දී මහ සභාව එයට හේතුව පෙන්වා දුන්නා. ඒ අය කිව්වා කොමිසම සම්පූර්ණයෙන් දේශපාලනීකරණය වුණ ආයතනයක් වෙලා තියනවා කියලා.ඒ හින්ද ඒ ගැන විශ්වාසය තබන්න බැහැ. ඒ නිසා ඒ වෙනුවට ඔවුන්ට අවශ්‍ය වන්නේ ‘ඔන් ද මෙරිට්’ ඒ කියන්නේ යම්කිසි කරුණකදී තර්ක විතර්ක ඇති කරල ඒව ගැන හිතල බලල දේශපාලන සාධකවලින් තොරව කඳවුරකට නොවැටී සාධාරණ තීන්දු ගන්න තැනක් විය යුතුයි කියලා. නමුත් මේ යන විදියට හොඳටම පැහැදිලියි එය කිසිසේත් සිදුවෙලා නැහැ. ඒ ගැන අපි කනගාටු වෙනවා.මේක සමාන රටවල් දෙකක් අතර සටනක් නෙවෙයිනේ. බ්‍රිතාන්‍යයේ කැමරන් අගමැතිතුමා තමන්ගේ අස්සනින් මේ සියලුම සාමාජික රටවල්වලට ලියමනක් ලියල තියනවා. ඒ සෑම සාමාජික රටකම අගනුවරවල ඇමෙරිකාවේ හා මහා බ්‍රිතාන්‍යයේ තානාපති කාර්යාල තිබෙනවා. ඔවුන් පුළුවන් තරම් පීඩනයක් දානව මේ රටවල්වලට. ඒ තත්ත්වය තුළ අපි උපරිම උත්සාහය දරනවා මේ අභියෝගය ජයගන්න ඒ අනුව තමයි අපි ජිනීවා නුවර වැඩ කටයුතු කරගෙන යන්නේ.මේක සම්පූර්ණයෙන් අසාධාරණයි. ලංකාව තෝරගෙන තිනේනේ අපට ඒගොල්ලන්ට බලපෑමක් කළ නොහැකි නිසා. නැතිනම් ඔවුන් මෙහෙම බලපෑමක් අපට කරන්නේ නැහැ. ලොකු රටකට මේ වගේ දෙයක් කළා නම් ඒ රට පෙරළා ප්‍රහාරයක් එල්ල කරනවා.ඒකට මේ දිනවල හොඳම උදාහරණය ඇමෙරිකාවේ ඉන්දියානු කොන්සල්වරියක් වන දෙව්යානි කොබ්රශාඩේ ඇමෙරිකාවේ දී අත්අඩංගුවට අරගෙන ඇගේ තත්ත්වයට නොගැළපෙන ලෙස හිරිහැර කරල තිබුණා. ඒකෙන් ඉන්දියාව කෝපයට පත්වෙලා දැඩි පියවර ගත්තා.නවදිල්ලියේ ඇමෙරිකානු තානාපති කාර්යාලයේ ආරක්ෂක බාධක පවා ඉවත් කළා. ඇමෙරිකානු තානාපති නිලධාරීන්ට නවදිල්ලියේ තිබුණු ආරක්ෂාව ඉවත් කළා. ඒ නිසා ‍ෙලාකු රටවලට ඒගොල්ලෝ අපට වගේ අරියාදු කරන්නේ නැහැ. ලංකාව පස්සේ එළවන්නේ අපට එහෙම ප්‍රතික්‍රියා කරන්න බැරි නිසා.ඒ නිසා තමා මේක සම්පූර්ණ අසාධාරණයි. ලංකාවේ යුද්ධය අවසන් වුණේ 2009 මැයි 19 වැනිදා. ඉන්පසුව කිසිම ත්‍රස්තවාදී සිදුවීමක් අපේ රටේ සිදුවෙලා නැහැ. එහෙම කියන්න පුළුවන් රටක් ලෝකයේ වෙන කොහෙවත් ඇත්තේ නැහැ. සමහර රටවල ත්‍රස්තවාදය තුරන් වුණා කිව්වට බ්‍රිතාන්‍යයම ගත්තත් ගුඩ් ෆ්‍රයිඩේ සම්මුතියෙන් පසුවත් දරුණු බෝම්බ පිපිරීමක් වෙලා පොලිස් නිලධාරීන් 50කට වඩා බරපතළ තුවාල ලැබුවා. ඒත් ශ්‍රී ලංකාවේ මේ තත්ත්වයේ අවසානයක් දකින්න අපට පුළුවන් වුණා.මේකෙන් හොඳක් සිදුවුණේ ලංකාවට විතරක් නෙවෙයි මුළු දකුණු ආසියානු කලාපයටමයි.ඒ ඇරෙන්න ලංකා‍ෙව අපි කටයුතු කරන්නේ මුළු දකුණු ආසියානු කලාපයටමයි. අග්නිදිග ආසියාවේ සමුද්‍ර මාර්ග අපි ආරක්ෂා කරනවා. ඒ සම්බන්ධයෙන් ශ්‍රී ලංකා නාවික හමුදාව ලොකු සේවයක් ඉටුකරනවා. අපි ඕස්ට්‍රේලියාව සමඟ ඒකාබද්ධ කමිටුවක් හදල ඕස්ට්‍රේලියාවට නීති විරෝධීව යන පුද්ගලයන් නැවැත්වීමට විශාල මෙහෙවරක් කරල තියෙනවා.ඒක ඕස්ට්‍රේලියාවත් ප්‍රසිද්ධියේ පිළිඅරන් තියෙනවා. ඒ සියල්ල කරන්න පුළුවන් වුණේ ත්‍රස්තවාදය තුරන් කිරීම නිසයි. ඒක අගය කිරීම වෙනුවට මේ විදියට කටයුතු කිරීම කාටවත් අනුමත කරන්න බැහැ. ජාත්‍යන්තර ප්‍රජාව ශ්‍රී ලංකාවට ආධාර කිරීම වෙනුවට ‍චෝදනා පැවරීමට උත්සාහ කිරීම අපි දකිනවා යුක්ති සහගත නොවන වැඩපිළිවෙළක් විදියට.ඔවුන් එහෙම අපට විරුද්ධව ගේන්න හදන යෝජනාව සංශෝධනය කරන්නේ ඒකට පුළුවන් තරම් රටවල් සංඛ්‍යාවක සහයෝගය ලබා ගැනීම සඳහායි. හැබැයි දැනට තියන යෝජනාවේ 8 වැනි ඡේදය අපි සම්පූර්ණයෙන්ම ප්‍රතික්ෂේප කරනවා. ඒක කිසිසේත්ම පිළිගන්න බැරි එකක්.ඒකෙ හරය තමයි ශ්‍රී ලංකාව පිළිබඳ විමර්ශනයක් පැවැත්වීමේ වගකීම බාර කරන්නේ එක්සත් ජාතීන්ගේ සංවිධානයේ මානව හිමිකම් කොමසාරිස්වරිය නවනීදන් පිල්ලේ මහත්මිය වෙතයි. නවනීදන්පිල්ලේ මහත්මිය තමයි යුද්ධය තිබෙන කාලේ කිව්වේ ශ්‍රී ලංකාව යම් යම් ජනකොටස්වලට දමිළ ජනකොටස්වලට විරුද්ධව මෙහෙම සහාසිකව කටයුතු කරගෙන යනවා.කෘතීම නිර්මාණය කළ තත්ත්වයක් අනුව කියලා. ඒක පුදුම තත්ත්වයක්. එතකොට ත්‍රස්තවාදයක් නැහැ. එහෙම නම් මේ විනාශය කළේ කවුද? දහස් ගණන් මිනිස්සු මැරුවේ අපේ ආර්ථිකය ගිනිබත් කළේ කවුද? එහෙම කියපු පුද්ගලයා යුද්ධය අවසන් වෙලා සතියක් ඇතුළත ලෝකයට ප්‍රකාශ කළා ශ්‍රී ලංකාව සම්බන්ධයෙන් ජාත්‍යන්තර විමර්ශනයක් අවශ්‍යයයි කියලා.ඒ කියන්නේ එතුමියට කිසිසේත් විවෘත මනසක් නැහැ. එතුමිය හිත හදාගෙන ඉන්නේ මෙහෙම වුණා කියලා නිගමනයකට පැමිණිලා ඒ නිගමනය මුළු ලෝකයටම ප්‍රකාශ කරල තියෙනවා. එවන් කෙනෙකුට මේ වගකීම බාර දීමේ කිසිදු අර්ථයක් සාධාරණත්වයක් නැහැ. ඒ විදියේ යෝජනාවක් තමයි මේ ඉදිරිපත් කරන්න බලාපොරොත්තු වන්නේ.සම්බාධක දැමීම ගැන කතාවක් නැහැ. මෙහෙට ආපු ඉහළම ඇමෙරිකානු නිලධාරිනිය වන නිෂා දේසායි බිස්වාල් ඇමෙරිකාවේ දකුණු ආසියානු කටයුතු පිළිබඳ සහකාර රාජ්‍ය ලේකම්වරිය ලංකාවට ආපු වෙලාවේත් කිව්වා සම්බාධක පිළිබඳ යෝජනාවක් නැහැ.එහෙම බලාපොරොත්තුවක් ඇමෙරිකාවට නැහැ කියලා. ඒ වගේම ලංකාවේ බ්‍රිතාන්‍ය මහ ‍කොමසාරිස්වරයා ජෝන් රැන්කිනුත් එහෙම කියල තිබුණා යෝජනාව සම්බාධකවලට සම්බන්ධයක් නැහැ කියලා.ඕන වෙලාවක ඕනෑම රටකට පුළුවන් සම්බාධක පනවන්න. ඒ කියන්නේ අපි අපනයන භාණ්ඩ යවන රටකට පුළුවන් අපට විරුද්ධව සම්බාධක පනවන්න. ඒකට එක්සත් ජාතීන්ගේ සංවිධානයට යන්න ඕන නැහැ. හැබැයි එක්සත් ජාතීන්ගේ සංවිධානය හරහා ලංකාවට සම්බාධක පැනවීමේ අනතුරක් නැහැ.මොකද එක්සත් ජාතීන්ගේ සංවිධානය තුළ සම්බාධක පැනවීමේ බලය තිබෙන්නේ ජිනීවා හි පිහිටි මානව හිමිකම් කවුන්සිලයට නෙමේ නිව්යෝර්ක් නගරයේ තියන ආරක්ෂක මණ්ඩලයට, ආරක්ෂක මණ්ඩලයේ නිශේධ බලයක් තියනවා. නිෂේධ බලය තියන රටවල් පහෙන් දෙකක් රුසියාව හා චීනය වන නිසා එම රටවල් අප සමඟ සිටින නිසාත් අපට සම්බාධක පැනවීමේ අවදානමක් නැහැ.අපේ රටේ බොහොම ප්‍රබල හැඟීමක් ති‍යනවා මේ සියල්ල සිදුවන්නේ මේක දේශපාලන සාධක මත කියලා. ඒක තමයි ඇත්ත කතාවත්. අද මානව හිමිකම් කියන්නේ සදාචාරයට සම්බන්ධ සංකල්පයක් නෙවෙයි. මානව හිමිකම් කියන්නේ තෝරාගත් රටවල්වලට විරුද්ධව පාවිච්චි කරන දේශපාලන ආයුධයක්.අද වර්තමාන ලෝකය දෙස බැලුවොත් කිසිසේත් ලංකාව නෙමෙයි උග්‍ර ප්‍රශ්න තියන රට. හැබැයි තුන්වැනි වතාවටයි ලංකාවට විරුද්ධව මේ යෝජනාව ගේන්නේ. ඉස්සෙල්ලම ගෙනාවේ 2012 මාර්තු. ඊට පස්සේ 2013 මාර්තු. දැන් 2014 මාර්තු. බැලු බැල්මට පෙනෙන්නේ මිහිපිට ලොකුම ප්‍රශ්නය තියෙන්නේ ලංකාවේ කියලා.ලංකාවේ කිසිම කෙනෙකුට කරදරයක් නැහැ. අපේ ඉතිහාසයේ ඉතාම අමාරු යුගයක් තිබුණා. අවුරුදු තිහක. ඊට පස්සේ දැන් ශ්‍රී ලංකාව අපේ ආර්ථිකය සීයට 7 කට වඩා වර්ධනයක් වෙනවා. මෙහෙ නෙමෙයි ප්‍රශ්න තියෙන්නේ. ලංකාව ලුහුබැඳගෙන යාමේ හේතුව දේශපාලන හේතුවක්. මේකට වෙන පූර්වාදර්ශ තියනවනේ.වෙන රටවල් කීපයක් තියනවා සම්පූර්ණයෙන් අස්ථාවර වෙලා විදේශීය බලපෑම නිසා අස්ථාවර වුණ රටවල්. ඒ රටවලට මේ පිටස්තර බලවේග ඇතුළු වුණා. නිදසුන් ලෙස ලිබියාව ඉරාකය වැනි රටවල. ඒ රටවල්වල නායකයන් මරා දාල ඊට පස්සේ ඒ රටවල ආයතන සුණු විසුණු කළා. ඒ රටවල ආර්ථිකය විනාශ කරල අරාජික තත්ත්වයක් ඇතිකළා.ඒ අරාජික තත්ත්වය ඇතිවීමට ප්‍රවේශය සකස් කළා. ප්‍රවේශය සකස් කළේ ඒ රටවල නායකයන් ජනතාවගෙන් ඈත් කිරීමෙන්. එහෙම වැඩපිළිවෙළක් විශාල ධනස්කන්ධයක් වැය කරල ජාත්‍යන්තර මාධ්‍ය පාවිච්චි කරල ක්‍රියාත්මක කළා. අවසානයේ ඒ රටවල් ආක්‍රමණය කළා. ගුවන් යානා යොදා බෝම්බ දමා ආක්‍රමණය කළා. අන්තිමට මොකද වුණේ. ඉරාකයේ අද සතිපතා විශාල ප්‍රමාණයක් අවි ආයුධ ගැටුම් බෝම්බ පිපිරීම්වලින් මිය යනවා. එහෙම තමයි දේශපාලන වශයෙන් අකමැති රටවලට පහර එල්ල කරල තියෙන්නෙ.ඒකට විසඳුම තමයි ජනතාව ආණ්ඩුව වටා ඒකරාශී වීම.ජනතාවගේ ආරක්ෂාව රජයකට නායකයකුට තියනවනම් ඒක තමයි අවසාන ආරක්ෂාව.මේ රටේ ඒක තියන බව සක්සුදක් සේ පැහැදිලියි. හැම මැතිවරණයකින්ම ජනතාවගේ මතය තක්සේරු කරන්න පුළුවන් තත්ත්වයක් තියනවා. හැම මාස හයකටම වරක් මේ රටේ මැතිවරණයක් තියනවා. ඒ හැම මැතිවරණයකින්ම වගේ රජය ජයග්‍රහණය කරල තියනවා. හැම මැතිවරණයකම ජනතාව ජනාධිපති තුමාට හා රජයට විශිෂ්ට ජයග්‍රහණයක් ලබාදීල තියනවා. ඒ කියන්නේ ජනමතය ඉතාම පැහැදිලියි.මේ පිටස්තර අය දන්නවා මේ රටේ මැතිවරණ තුළින් ඔවුන් සිතන ආකාරයේ වෙනසක් කරන්න බැහැ කියලා. ඒ නිසා තමයි ඒකට විකල්පයක් ලෙස මේ ජාත්‍යන්තර තලයේ බලපෑම් කරල රට අස්ථාවර කිරීමට උත්සාහ දරන්නේ.මේ ගොල්ලෝ කියන්නේ මේක සම්පූර්ණයෙන් පරාර්ථකාමී අදහස් ඇතුව කරන දෙයක් කියලා. අපේ රටේ ජනතාව අපේ රටේ අනාගතය ගැන හිතලා මේක කරන බව කියනවා. ඒ ගොල්ලෝ මේක කරන්නේ ඒ අයගේ රටවල දෙමළ ඩයස්පෝරාවේ උසිගැන්වීම්වලට.ඒ අයට මුදල් බලය තියනවා. ඒක කවුරුත් අමතක කරන්න හොඳ නැහැ. අවුරුදු තිහක් යුද්ධයට වැය කළා. යුද්ධයෙන් අන්ත පරාජයට පත්වුණත් ඔවුන් රැස්කළ කෝටි සංඛ්‍යාත ධනස්කන්ධයක් ඉතුරුව තියනවා. සමහර රටවල බ්‍රිතාන්‍යයේ වගේ පෙට්ට්‍රල් ෂෙඩ්, ගෑස් මධ්‍යස්ථාන අදත් අයිති ඔය ඩයස්පෝරාවේ උදවියට. එල් ටී ටී ඊ යට මොනවද නොතිබුණේ. නැව් තිබුණා. සබ්මැරීන් තිබුණා. ලෝකයේ අහස් යානා තිබුණ එකම ත්‍රස්තවාදී සංවිධානය එල් ටී ටී ඊ සංවිධානය.ඒ අයට කුඩා අහස් යානා හතරක් තිබුණා. ඒව පාවිච්චි කළා කොළඹට බෝම්බ දාන්න. යුද්ධය තිබුණ අවදියේ වියදම් තිබුණා. අද ඒ වියදම් නැහැ. ඒ ඉතුරු වුණ මුදලට මොකද කරන්නේ. ඒ මුදල් වලින් තමයි ඔය රටවල දේශපාලකයන්ට කිට්ටු වෙන්න හදන්නේ. ඒ මුදල් පාවිච්චි කරලා.ඒ දේශපාලනඥයන්ට ඒ මුදල්වල ප්‍රයෝජනය තියනවා. මැතිවරණ කාලවල ඒ අය කරන දෙයක් තමයි ඒ අයගේ සංවිධාන ශක්තිය දේශපාලනඥයන්ට ලබා දෙනවා. මේවා ලංකාවට යහපතට සම්බන්ධ දේවල් නෙවෙයි ඒ රටවල දේශපාලනඥයන් මේ අයගේ මුදල් පාවිච්චි කරනවා. මේක අපේ ජනතාවට ඒත්තු ගිහින් තියනවා.අපි ලබාගත්තු ජයග්‍රහණ ආරක්ෂා කරගන්න ඕන. මේ ගමන ඉදිරියට යන්න ඕන. ආපස්සට හරවන්න කාටවත් ඉඩ නොදිය යුතුයි කියන මතය මේ ඡන්ද කාලේ අද අපේ ගම්දනව්වල තහවුරු වෙලා තියනවා. ඒ නිසයි මේ විදියේ උද්‍යෝගයක් පළාත් සභා ඡන්දයෙන් රජය දිනවන්න මිනිසුන් අතර තිබීම අපට පේන්නේ.අපි කිසිඳු බලපෑමකට යටවෙන්නේ නැහැ. අපි තීරණ ගන්නේ අපේ රටේ ජනතාවගේ සුබසිද්ධිය උන්නතිය ගැන හිතලා. අපි හොඳ දේවල් කරගෙන යනවා. යුද්ධය අවසානයේ තුන්ලක්ෂයක් පමණ නැවත පදිංචි කළා. රජයට විරුද්ධ අවි ආයුධ ගත්ත 14300 ක් අය වෘත්තීය පුහුණුවක් දීල ඒ ගොල්ලන්ගේ පවුල්වලට යැව්වා.ළමා සොල්දාදුන් 595 ක් පමණ සමාජයට යළි සම්බන්ධ කරගෙන තියනවා. බිම්බෝම්බ සම්පූර්ණයෙන් ඉවත් කළා. නෝර්වේජියානු සමාගමක් කිව්වා බිම්බෝම්බ ඉවත් කරන්න අවුරුදු 10 ක් විතර යනවා කියලා. ශ්‍රී ලංකා හමුදා අවුරුදු 2 1/2 කින් ඒ කටයුත්ත සම්පූර්ණ කළා. අවුරුදු 28 ක් නොපැවැත්වුණ උතුරු පළාත් සභා මැතිවරණය පැවැත්වූවා.උතුරේ ආර්ථිකය සියයට 20 ක වර්ධනයක් පෙන්නුම් කරනවා. මේව ඔක්කොම අපි කරගෙන යනවා. කාගෙවත් බලපෑමක් නිසා නෙවෙයි. යෝජනා නිසා නෙවෙයි. ඒ අපි කරගෙන යනවා. පිටස්තර බලවේග තියන නිසා අපි අපේ රටට අහිතකර කිසි දෙයක් කරන්න සූදානම් නැහැ.ඒක සතියෙන් සතිය වෙනස් වන තත්ත්වයක් තියෙන්නේ. මේ ‘ප්‍රෙෂර් එක’ නිසා. මම කැමැති නැහැ. ඉලක්කම් ගැන සඳහන් කරන්න. තව සතියනේ තියෙන්නේ.බටහිර රටවල් අතළොස්ස ඇර මානව හිමිකම් සමුළුවේ ආසියා අප්‍රිකා ලතින් ඇමෙරිකානු රටවල් සියල්ල අපේ මිත්‍රයන් නොවෙයි ද?අපට මිත්‍රයන් ඉන්නවා. සහයෝගය දෙන්න රටවල් හුඟක් ඉන්නවා. හැබැයි ඒ හැම රටවලටම අර මම කියපු බලපෑමත් තියනවා.සංවාදය - සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=ab1403233</link>
    <topic>හොර ඡන්ද දමන්න බෑ ඡන්ද ජිල්මාට් නෑ ඔබේ ඡන්දය ලබාදීමයි වඩා වැදගත්</topic>
    <author>සංවාද සටහන</author>
    <content>මැතිවරණ කොමසාරිස්මහින්ද දේශප්‍රියඡන්දය දීමෙන් ප්‍රයෝජනයක් නැතැයි යන මතයේ නොසිට ආණ්ඩුක්‍රම ව්‍යවස්ථාවෙන් මහජනතාවට පැවැරෙන පරමාධිපත්‍යය ඡන්ද බලය අනුව සෑම කෙනෙකුම ඡන්ද‍ පොළට ගොස් ඡන්දය ලබාදීමට උනන්දු විය යුතු බවත් ඡන්දය යනු ඔබේ අයිතිය බව සිත තබා ගන්නා ලෙසත් මැතිවරණ කොමසාරිස් මහින්ද දේශප්‍රිය මහතා කියයි.කොමසාරිස්වරයා එසේ පැවසුවේ ලබන 29 වැනිදාට යෙදී තිබෙන බස්නාහිර හා දකුණු පළාත් සභා මැතිවරණයේ ඡන්ද විමසීම පිළිබඳව අදහස් පළ කරමිනි.ඡන්දය දැම්මම කරදර වෙයි, ඡන්දය දුන්නේ කාටදැයි හොයා ගනීවි, ඡන්දය හොරකම් කරාවි, ඡන්ද ජිල්මාට් වැනි ප්‍රචාර, බොරු විකාර මිස ඒවායේ කිසිදු සත්‍යයක් නොමැති බව හෙතෙම පවසයි.ඡන්දය පාවිච්චි කිරීමේදී රහස්‍ය භාවය මැතිවරණ කොමසාරිස් දෙපාර්තමේන්තුව විසින් ආරක්ෂා කර තිබෙන බවත් දේශප්‍රිය මහතා කීය.බස්නාහිර හා දකුණු පළාත් සභා ඡන්ද විමසීම පිළිබඳව මැතිවරණ කොමසාරිස් මහින්ද දේශප්‍රිය මහතා වෙත ‘සිළුමිණ’ ඉදිරිපත් කළ ප්‍රශ්නවලට ඔහු ලබා දුන් පිළිතුරු මෙසේය.26 වැනිදා මධ්‍යම රාත්‍රිය දක්වා දේශපාලන පක්ෂවල අවසන් රැස්වීම්වල තොරතුරු සහ වාර්තා 27 වැනිදා ප්‍රචාරයට අවසර තිබෙනවා.මේවා හැර දේශපාලන පක්ෂවල හෝ අපේක්ෂකයන්ගේ ප්‍රචාරණ වෙළෙඳ දැන්වීම් දේශපාලන ලිපි වැඩසටහන් ආදිය විද්‍යුත් හෝ මුද්‍රිත මාධ්‍යයෙන් පළකිරීම නොකළ යුතුය.මැතිවරණ නීතිරීති උල්ලංඝනය කිරීම් වැඩි වී තිබෙන බවක් පෙනී යනවා. මීට හේතුව මාධ්‍යවේදීන් නිරීක්ෂක කණ්ඩායම්වල අය සහ මැතිවරණය ගැන උනන්දුවක් දක්වන අය හුඟදෙනෙක්ම ඉන්නේ බස්නාහිර නැතිනම් දකුණ යන පළාත්වල වීම නිසයි. මගේ අදහස අනුව මැතිවරණ නීතිරීති උල්ලංඝනය කිරීම් වෙනත් සිද්ධීන් හා සාපේක්ෂව හුඟාක් අඩුයි.ප්‍රචණ්ඩ ක්‍රියා පැත්තෙන් පීඩා කිරීම් වැනි සිදුවීම් සමඟ මේ වන විට එක් අයකු මරුමුවට පත්වී තිබෙනවා. එය මිනිමැරුමක්. අපි ඒ ගැන කනගාටු වෙනවා.පෝස්ටර් හා කටවුට් නිසාද මේවා සිදුවෙන්නේ.පෝස්ටර් සහ කටවුට් ප්‍රදර්ශනය ගැන අප කරුණු දිගින් දිගට ම කියා තිබෙනවා. ගැටුම් ඇතිවෙලා තිබෙන්නේත් බොහෝවිට මේවා නිසා.මට පෙනෙන්නේ ප්‍රචණ්ඩ ක්‍රියා පිටුපස දේශපාලන ආවේගවලටත් වඩා මත්පැන් ඒ පිටුපසින් තිබීමයි.පොලිතින් හා සැරසිලි නොකළත් කමක් නැහැ. මේවාටත් වඩා මත්පැන් වද්දා ගැනීමයි කොකළ යුත්තේ. ඡන්ද විමසීමකදී මත්පැන් මිතුරෙක් නොවෙයි හතුරෙක් ලෙස සලකන ලෙසයි මා ඉල්ලා සිටින්නේ.විවිධ ත්‍යාග භාණ්ඩ බෙදා දීම සම්බන්ධ පුවත් මේ මැතිවරණ ව්‍යාපාරයේදී අසන්නට ලැබෙනවා.මේ පිළිබඳව පැමිණිලි ලැබෙනවා. මේවා වීඩියෝගත කිරීම ඡායාරූප ගත කිරීම කතා පටිගත කිරීම ආදිය අපේ නිලධාරින් ලවා සිදුකර තිබෙනවා. රජයේ දේපළවලින් සංග්‍රහ කිරීමත් නීති විරෝධීයි. මෙවන් සිදුවීම් වළක්වන්නත් පියවර ගෙන තිබෙනවා.එහෙම පාවිච්චි කළ වාහනයක් අල්ලා ගත්තා. මෙවැනි වාහන ගැන පැමිණිලි ලැබුණ විට අපි ඒ ගැන දැනුම් දී තිබෙනවා. ඒවා ගෙනැවිත් බාර දී තිබෙනවා.මේ කරුණ රටේ විශාල වශයෙන් ආන්දෝලනයට ලක්වෙන දෙයක්. මට එහෙම කටයුතු කරන රජයේ නිලධාරීන් ගැන පමණක් නොව ඕනෑම නිලධාරියෙක් උදාහරණයක් ලෙස නිල ඇඳුම් සහිත පොලිස් නිලධාරියෙක් වුවද ග්‍රාමසේවක හා තේරීම් භාර නිලධාර‍ියෙක් ගැන වුවද ක්‍රියා කරන්න පුළුවන්. මෙවැනි අය සම්බන්ධයෙන් මට කළ හැකි වන්නේ ඔවුන් බාර ප්‍රධානීන්ට දැනුම්දීමයි. ජනාධිපති ලේකම් විසින් ද මේ පිළිබඳ චක්‍ර ලේඛයක් නිකුත් කර තිබෙනවා.ගඟට ඉණි කපනවා වගෙයි. කටින් බතල කොළ සිටවනවා වගෙයි. කතාව දෝලාවෙන් ගමන පයින් යනාදි කතා ගැන කියනවා ඇති. සමහරු එසේ කිව්වත් මැතිවරණ නීති රීති පිළිබඳව මම කරන සියලු දේ ප්‍රකාශ කරන්න බැහැ. සමහර දේ කිය කියා කරන්න බැහැ. අපි හුඟාක් දේවල් කරනවා. කරලා තියෙනවා.මේ ඔක්කොම මැතිවරණ නීතිරීති අනුව මට වෙන කිසිම බලයක් ඉන් පිටස්තර නැහැ. මම හරියට පිරිසුදු ජලය වගෙයි. මේ තනතුරට පක්ෂයක් පාටක් නැහැ. රජයට පක්ෂව ක්‍රියා කරන්නේ නැහැ. මට දෙගොල්ලම බණිනවා.ඡන්දය අවස්ථාවකදී වත්කම් බැරකම් ප්‍රකාශ හෙළිදරව් කරන්න බැහැ. අපේක්ෂකයකුට ඡන්දය දිනය දක්වා අපේක්ෂකත්වය බලපානවා. එය අහෝසි වන්නේ ඡන්ද විමසීම් දිනයේදීයි. හැබැයි මම මේවා පෙබරවාරි 28 වැනිදාට කලින් ඉදිරිපත් කරන ලෙස දැනුම් දුන්නා.ඉදිරි කාලයේදී පාර්ලිමේන්තුවේ මහ ලේකම්වරයාගෙන් එතුමා පාර්ලිමේන්තුවේ මන්ත්‍රීවරුන්ගේ වත්කම් හා බැරකම් ගැන කටයුතු කර තිබෙන්නේ කෙසේද හා නීතිපතිවරයාගේ උපදෙස් ද මේ සම්බන්ධයෙන් ගැනීමට ක්‍රියා කරනවා.ප්‍රධාන පක්ෂ හැම එකක්ම පාහේ වත්කම් බැරකම් ප්‍රකාශ ලබාදී තිබෙනවා.මැතිවරණ කොමසාරිස්වරයා ලෙස මැතිවරණ නීති රීති අනුව කටයුතු කරනවා මිස අලුතෙන් නීති හදන්න, පනවන්න සංශෝධනය කරන්න මට බැහැ. සමහරු මගෙන් ඉල්ලන්නෙ ඉන්දියාවේ මැතිවරණ කොමිසමටත් එහා ගිය බලතල ක්‍රියාත්මක කරන්න. මට ඒවා කරන්න බැහැ. කොටින්ම කිවහොත් ලංකාවේ මැතිවරණ කොමිෂන් එකටත් බැහැ.මේවා ගැන කටයුතු කරන්න පුළුවන් මහජනතාව පෙන්වා දෙන කරුණු අනුව පාර්ලිමේන්තුවේ මැතිවරණ නීතිරීති සංශෝධනය හෝ අලුතෙන් පනවන නීතිරීති ඉදිරිපත් කොට සම්මත කිරීමෙන් පසුවයි. මේවා විවාදයට ඇවිත් ජනතා සංවාදයට ලක්විය යුතුයි.අනිවාර්යයෙන්ම මේ අයට විරුද්ධව නඩු පවරනවා. පොලිසිය නඩු පැවරුවේ නැත්නම් අපි හරි ක්‍රියාත්මක වෙනවා. සමහර පක්ෂ නායකයන් පැමිණි විට පෙළපාළි ගියා. මේ වැරැදි ක්‍රියා ගැන තොරතුරු සියල්ල අපි එකතු කරගෙන තිබෙනවා.සෑම ඡන්දයකදීම දියුණු මට්ටමින් ඡන්දය පැවැත්වීමට ඉලෙක්ට්‍රොනික ඡන්ද ක්‍රමය හෙවත් E.V.M. යනුවෙන් හඳුන්වන ක්‍රමයක් ගැන කතා බහට ලක්වෙනවා. එය අපේ රටේ ක්‍රියාත්මක කරන්න බැරිද?මේ ක්‍රමය හුඟාක් හොඳයි. ක්‍රියාත්මක කරන්න පුළුවන් දෙයක්. මගේ කාලයේදීම මේ දේ කර ගන්නත් අපේක්ෂාවක් තිබෙනවා. ඉන්දියාව මේ ක්‍රමය භාවිතය හඳුන්වා දුන්නේ විශාල වශයෙන් වන වියදම් අඩු කර ගන්න.මැතිවරණ කොමසාරිස් හැටියට ඒකට උත්තරයක් දෙන්න මට බැහැ. මතයක් ඉදිරිපත් කරන්න අදහසක් නැහැ. පරිණත බව, මානව හිතවාදී බව, දක්ෂතාව, අත්දැකීම ලැබූ අය දේශපාලනයේ ඉන්නවා. ආචාර්ය පට්ටම් දෙක තුන ද ‘ඕ’ ලෙවල් ද ඒ ලෙවල් ද නැතිනම් පහේ ශිෂ්‍යත්වය ද කියන එක සුදුසුකම කියන එක දක්වන්න මට බැහැ. මේක සංවාදයට ලක්වී සිදුවිය යුත්තක්. මට ඒ ගැන කිසිම දෙයක් කියන්න බැහැ.කොහෙත්ම බැහැ. විහාරස්ථානයක, දේවස්ථානයක වැනි පූජනීය ස්ථානයක ඡන්ද කාර්යාල පවත්වන්න අවකාශයක් නැහැ. මේවා පොදු ස්ථානයි. කොටින්ම ඡන්ද මධ්‍යස්ථානයක් ලෙසටත් පන්සලක් පල්ලියක් කෝවිලක් ආදි කිසිම පූජනීය ස්ථානයක්වත් අපි තෝරා ගන්නේ නැහැ. කිසිම දේශපාලන කාර්යාලයක් පන්සලක පිහිටුවන්න බැහැ.විදේශ නිරීක්ෂකයන් හෝ කණ්ඩායම් කවුරුවත් එන්නේ නැහැ.දේශීය නිරීක්ෂණ කණ්ඩායම් අටක් එම කටයුතු සඳහා සහභාගි වෙනවා. මේ නිරීක්ෂක කණ්ඩායම් අතර පැෆරල්, කැෆේ, මවුවරු සහ දියණියෝ, මැතිවරණ නිරීක්ෂණ ජාලය නෙට් ඇතුළුව නිරීක්ෂණ සංවිධාන තවත් කිහිපයක්ම සහභාගි වෙනවා.අපේක්ෂකයන් ඉදිරිපත් කරන්නේ දේශපාලන පක්ෂවලින් ස්වාධීන කණ්ඩායම්වලින්. සුදුසුකම් සොයා බලන්නේ පක්ෂයයි. ලේකම් අස්සන් කරලයි අපට නාම යෝජනා බාර දෙන්නේ.මේ සම්බන්ධයෙන් මම සාකච්ඡාවලදී කරුණු පෙන්වා දී තිබෙනවා. සෑම කණ්ඩායමකට ම සමාන අවස්ථා ලබාදෙන ලෙස මම ඉල්ලා තිබෙනවා.ඡන්ද දායකයාට ඡන්දය පාවිච්චි කිරීම අදාළ මධ්‍යස්ථානය, ඡන්ද පොළ කාර්ය මණ්ඩලයට, තරග කරන පිළිගත් දේශපාලන පක්ෂයක ලේකම්වරයාට, අපේක්ෂකයන්, ඡන්ද පොළ නියෝජිතයන් හා නිරීක්ෂකයන් ඡන්ද පොළ රාජකාරියේ නියුක්ත පොලිස් නිලධාරීන්ට තේරීම් භාර නිලධාරියාගේ අවසරය ඇති අයට පමණයි.ජංගම දුරකතන භාවිත කිරීම, ඡායාරූප ගැනීම, වීඩියෝ කිරීම, අවි ආයුධ සන්තකයේ තබා ගැනීම (අවි ආයුධ සහිත අවසර ලත් පොලිස් නිලධාරින්ට හැර) දුම්පානය මත්පැන් පානය හෝ වෙනත් මත්ද්‍රව්‍ය භාවිතය මේවා තහනම්.ජාතික හැඳුනුම්පත, වලංගු විදේශ ගමන් බලපත්‍රය, වලංගු රියදුරු බලපත්‍රය, රාජ්‍ය සේවා විශ්‍රාමික හැඳුනුම්පත, ප්‍රාදේශීය ලේකම් නිකුත් කරන ලද වැඩිහිටි හැඳුනුම්පත, මැතිවරණ දෙපාර්තමේන්තුව මඟින් නිකුත් කරන ලද තාවකාලික හැඳුනුම්පත. පූජ්‍ය පූජක පක්ෂයට නම් පුද්ගලයන් ලියාපදිංචි කිරීමේ දෙපාර්තමේන්තුවෙන් නිකුත් කරන ලද හැඳුනුම්පත.මේවායින් කවර හෝ පිළිගත් හැඳුනුම්පතක් ඉදිරිපත් නොකර ඡන්ද පාවිච්චි කිරීමට ඡන්ද පත්‍රිකාවක් නිකුත් කරනු නොලැබේ.අපැහැදිලි හැඳුනුම්පතකට හෝ සේවා ආයතනය නිකුත් කරන හැඳුනුම්පතට හෝ එසේත් නැතිනම් ජාතික හැඳුනුම්පතක් අයදුම් කර ළඟ තබා ගැනීමට දෙන කුවිතාන්සියට ඡන්දය පාවිච්චි කිරීමට අවසර දෙන්නේ නැහැ.ඔව්. හැබැයි මෙවැනි අය අයදුම් කර අවසර ගන්න ඕනෙ. මීට අමතර නියමිත පළාත් බද ග්‍රාම සේවා නිලධාරියාගෙන් හා රජයේ වෛද්‍ය නිලධාරිවරයකුගෙන් ද මෙයට අනුමැතිය තිබිය යුතුය.මෙවැනි අය අප හඳුන්වන්නේ ආබාධිත අය ලෙස නොව අසක්නුතාවට පත්වූ අය ලෙසයි. එවැන්නන්ට සහයකයකු සමඟ පැමිණ ඡන්ද පොළ ජ්‍යෙෂ්ඨ නිලධාරියකු ඉදිරිපිට ඡන්ද හිමියා සහ සහයකයා කැටිව ඡන්දය පාවිච්චි කළ හැකිය.අපි පැහැදිලිව කියා තිබෙනවා කතිරය සළකුණ කරන්න. කවුරු හරි හරියක් දාලා ඡන්දය ප්‍රකාශ කර තිබෙනවා නම් අපි එය පරීක්ෂා කර බලා නිවැරැදි නම් ප්‍රතික්ෂේප කරන්නේ නැහැ. නමුත් අපි පැහැදිලිව දක්වා තිබෙන්නේත් කියා සිටින්නේත් කතිරය ගසන්න කියා.කිසිසේත්ම බැහැ. මුලින් සළකුණට ඡන්දය දීම සිදුකරන්න කතිරය ගසන්න ඕනෙ. ඉන්පසුව කැමැති නම් එක මනාපයකට හෝ මනාප තුනකට කතිරය සලකුණු කර කැමැත්ත දෙන්න පුළුවන්. මනාප ලකුණු නොකර ඉන්නත් පුළුවන්.ඔව්. ඒ වැඩිහිටි වයස්ගත අයට ගැබිණි මවුවරුන්ට ඡන්ද පෝලිමේ හිටගෙන සිටීමට අපහසු දුබලතා තිබෙන අයට පූජ්‍ය පක්ෂයට කුඩා අත දරුවන් සමඟ එන අම්මලාට.සංවාද සටහනසුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=ab1403234</link>
    <topic>ගීතාට හිතවත්වූ අලුත් ඇමැතිතුමා‍ෙගන් වරකා සමග කිරි පැණි සංග්‍රහයක්</topic>
    <author> චන්දන බණ්ඩාර</author>
    <content>ගිය සතියේ දී ජනාධිපතිතුමා ගාල්ල දිසාවේ උත්සව රැසකටම සහභාගී වී සිටියේය. ඇල්පිටිය ආනන්ද මධ්‍ය මහා විද්‍යාල‍යේ මහින්දෝදය විද්‍යාගාරය විවෘත කිරීමේ අවස්ථාවටද ජනාධිපතිතුමා එක්ව සිටි‍යේය. පසුගිය කාලයේ මේ විද්‍යාලයේ ශිෂ්‍යයකු වු සමින්ද රුක්ෂාන් ගුරුසිංහ විසින් දෙමුහුන් මෝටර් රථයක් නිෂ්පාදනය කොට තිබිණි. එම අවස්ථාවේ එම ශිෂ්‍යයාද ‍එම දෙමුහුන් මෝටර් රථය සමඟින් විද්‍යාල භූමියේ සිටියේය.ජනාධිපතිතුමා එම ශිෂ්‍යයාගේ නිර්මාණය පිළිබදව ඔහුගෙන් තොරතුරු විමසීමටද අමතක නොකළේය. ඒ අවස්ථාවට අධ්‍යාපන ඇමැති බන්දුල ගුණවර්ධන , නියෝජ්‍ය කථානායක චන්දිම වීරක්කොඩි සහ බෙන්තර ඇල්පිටිය ශ්‍රී.ල.නි.ප සංවිධායිකා ගීතා කුමාරසිංහ ද එක්ව සිටි‍යේය.එදින ජනාධිපතිතුමා ඇතුළු පිරිස වෙනුවෙන් දිවා ආහාරය පිළියෙළ කොට තිබුණේ ඇමැති ගුණරත්න වීරකෝන්ගේ නිවෙසේය. බෙන්තර ඇල්පිටිය ශ්‍රී.ල.නි.ප සංවිධායිකා ගීතා කුමාරසිංහ සහ ඇමැති ගුණරත්න වීරකෝන් අතර කිසියම් හිත් නොහොඳක් තිබෙන බව කවුරුත් දන්නා කාරණයකි. ඒ බව ජනාධිපතිතුමා ද හොඳින්ම දනී.ජනාධිපතිතුමා ඇමැති ගුණරත්නගේ නිවෙසේ සුදානම් කොට ඇති දිවා අහාරය ගැනීම සඳහා යාමට පෙර හැරුණේ ගීතා කුමාරසිංහ සංවිධායකවරිය දෙසටය. " ගීතා දැන් ඔයත් කෑමට එන්ඩ ඕනේ තේරුණාද?" ජනාධිපතිතුමා ගීතා කුමාරසිංහට කීවේ සිනහ වෙමිනි. ඒ සමඟම ඒ ආසන්නයේ සිටි ඇමැති ගුණරත්න වීරකෝන් කියා සිටි‍යේ " ගීතා මං ඔයාට විවෘත ආරාධනාවක් කරනවා " කියාය.ගීතා කුමාරසිංහ සංවිධායකවරිය ද පෙර පැවැති නොහොඳ නෝක්කාඩු අමතක කර දමා ඇමැති ගුණරත්න වීරකෝන්ගේ නිවෙසට ගියේය. ඉන්පසුව ජනාධිපතිතුමා , ඇමැති ගුණරත්න වීරකෝන් , නියෝජ්‍ය කථානායක චන්දිම වීරක්කොඩි සහ ආසන සංවිධායිකා ගීතා කුමාරසිංහ දිවා ආහාරය ගත්තේ එකටමය. " ඔයාලා ප්‍රශ්න ඇති කර ගන්ඩ එපා. දැන් දෙන්නම හොඳ යාළුවෝ වගේ ඉන්ඩ" ජනාධිපතිතුමා ගීතා කුමාරසිංහට සහ ඇමැති ගුණරත්න වීරකෝන්ට කීවේය.මේ අතරතුර ඇමැති ගුණරත්න වීරකෝන්ගේ බිරිය සහ ගුණරත්න වීරකෝන් ඇමැතිවරයාගේ ප්‍රත්‍රයා විසින් ඇල්පිටිය සංවිධායිකා ගීතා කුමාරසිංහ පිළිගත්තේ ඉතා උණුසුම් ලෙසටය. මේ අතරතුර ගුණරත්න වීරකෝන් ඇමැතිවරයාගේ හිතවතුන්ට මෙන්ම ගීතා කුමාරසිංහ සංවිධායකවරියගේ හිතවතුන්ට ගීතා සහ ඇමැති ගුණරත්න කිරි පැණි මෙන් එක්ව කතාබහ කරමින් සිටිම අදහාගත නොහැකි පුදුමයක් බවට පත්ව තිබිණි. මේ නිසා එහි සිටි සියලු දෙනාගේම මාතෘකාව බවට පත්ව තිබුණේ ගීතා කුමාරසිංහ සහ ඇමැති ගුණරත්න විරකෝන් ගැනය.දිවා අහාරයට පසුව අතුරු පස ලෙස පලතුරු වර්ග සහ කිරි පැණි ඇතුළු රසමසවුළු කීපයක්ම ඇමැති ගුණරත්න වීරකෝන් බිරිය සුදානම් කොට තිබිණි. මේ අතරතුර ඇමැති ගුණරත්න වීරකෝන් බිරිය ගීතා කුමාරසිංහ සංවිධායකවරියට වැඩි සැලකිල්ලක් දක්වනු කවුරුත් දක්නා ලදී.මුලින්ම වීරකෝන් ඇමැති බිරිය ගීතා කුමාරසිංහ සංවිධායකවරියට වරකා පිඟානක් ගෙනවිත් දුන්නාය. වරකාවලින් හැමු සුවඳ සුවඳවිලවුන් සුවද පරාද කරවන සුලු වීය. ඉන් අනතුරුව වීරකෝන් ඇමැති බිරිය කිරි සහ පැණි ගීතා කුමාරසිංහ සංවිධායකවරියට පිරිනැමුයේ ඉතා ළෙන්ගතුකමෙනි. " ඔබතුමිය වරකා කාලා විතරක් මදි. අපේ ගෙදර ආපු එකේ මේ කිරි පැණිත් අනිවාර්යයෙන්ම කන්ඩ ඕනේ." වීරකෝන් ඇමැති බිරිය කියා සිටියාය." මං ඇත්තටම ඔබතුමියට කැමැතියි. එකක් තමයි ඔබතුමිය කාන්තාවක් නිසා. ඔබතුමිය ඒ නිසා ඉදිරියටම යන්ඩ ඕනේ" ගුණරත්න වීරකෝන් ඇමැති බිරිය කියා සිටියාය.දිවා ආහාරය ගැනීමෙන් අනතුරුව ජනාධිපතිතුමා සහ මැති ඇමැතිවරු සුහද කතා බහක නිරතව සිටියහ. මේ අතරතුරු බෙන්තර ඇල්පිටිය සංවිධායිකා ගීතා කුමාරසිංහ කීවේ " සර් ඉඳුරුවේ ජලය ගැන ප්‍රශ්නයට විසඳුමක් දැන් ලැබිලා තියෙනවා. ඊයේ ඒ ජල ව්‍යාපෘතියේ වැඩ පටන් ගත්තා. අපේ නියෝජ්‍ය කථානායකතුමාත් ලකුණක් දාගන්ඩ එතැනට ඇවිත් තිබුණා. "ඒ සමඟම නියෝජ්‍ය කථානායක චන්දිම වීර‍ක්කොඩිද තම හඬ අවදි කළේය. " සර් ඉඳුරුවට ජලය දෙන වැඩසටහන ගැන මං ඇමැතිතුමා එක්ක කතා කළා. ඒ ව‍ගේම ඒකට මුදල් වෙන් කරලා කොන්ත්‍රාත් එක දෙන තැන දක්වාම මං මේ ප්‍රශ්නය ගැන සොයා බැලුවා. මං මේ ජල යෝජනා ක්‍රමය ඇති කරන්ඩ බොහෝ දේවල්වලට මැදිහත් වුණා. ඒ නිසායි මාත් එතැනට ගියේ එහෙම නැතුව ලකුණු දාගන්ඩ නෙමෙයි. මං මුලිකත්වය අරගෙන වැඩ කළා. එච්චරයි." නියෝජ්‍ය කථානායක චන්දිම වීරක්කොඩි කියා සිටියේය." හරි හරි. මේකයි ඉතින් වැඩක් කරලා දෙන්නම ලකුණක් දා ගත්තාට කමක් නෑ" ජනාධිපතිතුමා කීවේ එතැන සිටි මැති ඇමැතිවරු සියලුදෙනාම සිනහ ගන්වමිනි.කැබිනට් මණ්ඩලය පසුගිය බ්‍රහස්පතින්දා ජනාධිපති ලේකම් කාර්යාලයේදී මහින්ද රාජපක්‍ෂ ජනාධිපතිතුමාගේ ප්‍රධානත්වයෙන් රැස් විය. එහිදී මුලින්ම අවධානයට යොමු වූයේ අ. පො. ස. (සා. පෙ.) ඉංග්‍රීසි භාෂා ශ්‍රවණ හා කථන පරීක්‍ෂණ පැවැත්වීමට අවසර ඉල්ලා අධ්‍යාපන අමාත්‍ය බන්දුල ගුණවර්ධන විසින් ඉදිරිපත් කර තිබූ කැබිනට් පත්‍රිකාව පිළිබඳවය.‘‘ජනාධිපතිතුමනි, දැනටමත් සිසුන් අ. පො. ස. (සා. පෙ.) ඉංග්‍රීසි භාෂා විෂය සමත් වන්නේ අසීරුවෙන්. දැන් මේ ආකාරයට කොන්දේසි ආවට පස්සේ සිසුන් තවදුරටත් දුෂ්කරතාවට පත් වෙනවා නේද? ඒ නිසා අපි මුලින්ම ඉංග්‍රීසි ගුරු හිඟය, වෙනත් භෞතික සම්පත් ආදිය සපුරා දීමයි කළ යුතුව ඇත්තේ.’’ විමල් වීරවංශ අමාත්‍යවරයා පෙන්වා දුන්නේය.‘‘මේ වන විට පාසල්වල ඉංග්‍රීසි මාධ්‍යයෙන් ඉගැන්වීමේ කටයුතු සිදු කළ හැකි තත්ත්වයට දියුණුවක් ලබා තිබෙනවා’’ බන්දුල ගුණවර්ධන විෂය භාර අමාත්‍යවරයා සඳහන් කළේය.‘‘එසේ පාසල් පද්ධතිය තුළ දියුණුවක් ඇති කිරීම හොඳයි. නමුත් අපි මේ කරන දෙය හරි පිළිවෙළකට සිදු කරන්න ඕනෙ’’ ජනාධිපතිතුමන් එසේ පැවසුවේය. ‘‘මේ ශ්‍රවණ හා කථන පරීක්‍ෂණ පැවැත්වීමට සැලසුම් කර ඇත්තේ 2018වසරේ සිටයි.’’ බන්දුල ගුණවර්ධන අමාත්‍යවරයා සඳහන් කළේය.‘‘2017 වර්ෂයේදී අපි සමාලෝචනයක් සිදු කරලා ඒ පිළිබඳව අවසන් තීරණයකට එමු’’ ජනාධිපතිතුමන් එහිදී පැවසුවේය. ඉන් අනතුරුව සාකච්ඡාවට බඳුන් වූයේ පළිබෝධනාශක හා රසායනික පොහොර භාවිතය පිළිබඳව සොයා බැලීමට පත් කළ කැබිනට් අනු කාරක සභාව විසින් ඉදිරිපත් කර ඇති නිර්දේශ පිළිබඳවය.‘‘මේ නිර්දේශවල අඩුපාඩු තිබෙනවා. ඒවා පිළිබඳව තවදුරටත් අධ්‍යයනය කිරීමට සතියක කාලයක් ලබා දෙන්න’’ විමල් වීරවංශ අමාත්‍යවරයා ඉල්ලා සිටියේය.‘‘වකුගඩු රෝගය ව්‍යාප්ත වීමට හේතු වී ඇති ග්ලයිෆෝසේට් වල් නාශකය තහනම් කරනවා කීවාට එය තවමත් සිදුව නැහැ’’ චම්පික රණවක ඇමැතිවරයා පෙන්වා දුන්නේය. ‘‘ඒ පිළිබඳ එස්. එම්. චන්ද්‍රසේන අමාත්‍යවරයා මේ වන විටත් අවශ්‍ය පියවර ගෙන තිබෙනවා නේද?’’ ජනාධිපතිතුමා ඇමැති චම්පිකගෙන් විමසා සිටියේය.‘‘ඒත් තේ වතු හිමියන් මේ වල්නාශකය ඉල්ලා සිටිනවා. එය නොයෙදුවහොත් අස්වැන්නට බලපෑමක් ඇති විය හැකි බවයි, කෘෂිකර්ම අමාත්‍යාංශයේ අදහස’’ කෘෂිකර්ම අමාත්‍ය මහින්ද යාපා අබේවර්ධන කැබිනට් මණ්ඩලයට කියා සිටියේය.‘‘අපි අනාදිමත් කාලයක ඉදලා රසායනික ද්‍රව්‍ය භාවිතයෙන් තොරවයි වගා කටයුතු සිදු කළේ. වකුගඩු රෝගය ව්‍යාප්ත වීමට හේතුවන නිසායි මේ වල්නාශකය තහනම් කළේ. ඒ නිසා තේවලටත් එය යෙදිය යුතු නැහැ’’ විමල් වීරවංශ ඇමැතිවරයා පෙන්වා දුන්නේය.‘‘දැන් මේ වල්නාශකය තේ වලට විතරක් සීමා කරන්නද හදන්නේ?’’ චම්පික රණවක අමාත්‍යවරයා ප්‍රශ්න කර සිටියේය.‘‘වීවලට පමණක් මේ වල්නාශකය තහනම් කළොත් එතැන ‘බ්ලැක් මාකට්’ එකක් හැදේවි නේද?’’ මහින්ද යාපා අබේවර්ධන ඇමැතිවරයා පෙන්වා දුන්නේය. ‘‘මෙතැනදී අපි ජනතාවට අසාධාරණයක් නොවන විදියට තීන්දුවක් ගත යුතුයි’’ ජනාධිපතිතුමන් සඳහන් කළේය.මෙදින කැබිනට් මණ්ඩලයේ දී නීති විද්‍යාලයට සිසුන් බඳවා ගැනීමේ දී සිදුව ඇති ගැටලුකාරී තත්ත්වය පිළිබඳවද සාකච්ඡා කෙරිණි. ‘‘නීති අධ්‍යාපන සභාව සමඟ මම සාකච්ඡා කළා. මෙවර බඳවා ගැනීමට තීරණය කර ඇති ශිෂ්‍ය සංඛ්‍යාවේ වෙනසක් කරන්න බැහැ කියා තමයි ඔවුන් පවසන්නේ’’ අධිකරණ අමාත්‍ය රාවුෆ් හකීම් පෙන්වා දුන්නේය.‘‘මෙතැනදී මෙවර නීති ප්‍රවේශයට පෙනී සිටි සිසුනට අසාධාරණයක් සිදු වෙනවා නේද?’’ විමල් වීරවංශ ඇමැතිවරයා තමන්ට යාබද අසුනේ සිටි රාවුෆ් හකීම් අමාත්‍යවරයා දෙසද බලමින් ප්‍රශ්න කර සිටියේය.‘‘මෙවැනි ගැටලු මීට ඉහතදීත් නීති විද්‍යාලයට සිසුන් බඳවා ගැනීමේදී සිදුව ඇති බව නීති අධ්‍යාපන සභාව මට පෙන්වා දුන්නා. ඔවුන් වෙනසක් කරන්න සූදානම් නැහැ.’’ රාවුෆ් හකීම් ඇමැතිවරයා යළිත් කියා සිටියේය.‘‘ජනාධිපතිතුමනි, අපට මේ නීති ප්‍රවේශ සිසුන්ගේ ඉල්ලීම ඉටු කරන්න බැරි ඇයි?’’ ඩිලාන් පෙරේරා ඇමතිවරයා ජනාධිපතිතුමාගෙන් විමසා සිටියේය.‘‘මේ සිසුන් අද සිටින්නේ කලකිරීමට පත් වෙලා. ඔවුනට යම් පමණක හෝ සාධාරණයක් ඉටුකර දෙන්න බැරිද?’’ විමල් වීරවංශ ඇමැතිවරයා යළිත් අදහස් දක්වමින් විමසුවේය.‘‘මට නීති අධ්‍යාපන සභාවට බල කරන්න බැහැනේ’’ රාවුෆ් හකීම් අමාත්‍යවරයා ඊට පිළිතුරු ලබා දුන්නේය. ‘‘ඒවා කොහොමත් ස්වාධීන ආයතනනේ’’ ජනාධිපතිතුමා කීවේය.‘‘අදාළ පනතින් අමාත්‍යවරයාට ඒ පිළිබඳව කටයුතු කරන්න බලය ලබා දී තිබෙනවා’’ විමල් වීරවංශ ඇමැතිවරයා ඉන් අනතුරුව කැබිනට් මණ්ඩලයට කියා සිටියේය.‘‘පනතේ එසේ සඳහන්ව තිබුණාට ඒක කරන්න බැහැ’’ රාවුෆ් හකීම් ඇමැතිවරයා පෙන්වා දුන්නේය. ‘‘ඉංග්‍රීසි භාෂාවෙන් සකස් කරන ප්‍රශ්න පත්‍රය සිංහල භාෂා පරිවර්තනයත් සමඟ ලබා දෙන ලෙස ළමයින්ගේ ඉල්ලීමක් තිබෙනවා’’ ජනාධිපතිතුමා කියා සිටියේය.‘‘ප්‍රශ්න පත්‍රය සිංහලට පරිවර්තනය කරන්ඩ ලබා දුන්නොත් ප්‍රශ්න පිට විය හැකියි. එහෙම කරන්ඩ බැහැ’’ අධිකරණ අමාත්‍ය රාවුෆ් හකීම් ඊට අකැමැත්ත පළ කළේය.‘‘සිංහල පරිවර්තනයට ලබාදීමේ දී පමණක් නොවෙයි. ප්‍රශ්න පත්‍රය ආරක්‍ෂා කර නොගත්තොත් ඕනෑම අවස්ථාවක එය පිට විය හැකියි. විභාග අපේක්‍ෂකයකුට තමන් අභිමත භාෂාවකින් පරිවර්තනයක් ලබා ගැනීමේ අයිතිය ආණ්ඩුක්‍රම ව්‍යවස්ථාවෙන්ම ලබා දී තිබෙනවා. දැන් මේ විදියට සිසුන්ගේ ඒ අයිතිය උදුරා ගත්තොත් ඔවුන්ගේ මානව හිමිකම් කැඩේවි. ඒ නිසා ඔවුන් ජිනීවා මානව හිමිකම් කවුන්සිලයට යයි ද දන්නේ නැහැ.’’ විමල් වීරවංශ ඇමැතිවරයා එසේ පවසන විට කැබිනට් මණ්ඩලයට සිනා සයුරක ගිලී ගිය අතර රාවුෆ් හකීම් ඇමැතිවරයා පමණක් දෑස් බිමට යොමා ගෙන සිටියේය.ඩග්ලස් දේවානන්දා අමාත්‍යවරයා මෙවර කැබිනට් මණ්ඩලයේ දී හිටපු කොටි නායක එලිලන්ගේ බිරිය වන උතුරු පළාත් සභා මන්ත්‍රීනී ආනන්දි සසිදරන්ගේ ක්‍රියා කලාපය දැඩි සේ විවේචනය කළේය.‘‘හිට්ලර්ගේ නෝනා ජිනීවා මානව හිමිකම් කවුන්සිලයට ගිහිල්ලා මානව හිමිකම් ගැන කතා කරනවා වගේ තමයි මේ දරුණු කොටි නායකයාගේ බිරිය ජිනීවා ගිහින් මානව හිමිකම් ගැන කතා කිරීම. ඒක හරිම විහිළුවක්.’’ ඩග්ලස් දේවානන්දා ඇමතිවරයා පෙන්වා දුන්නේය.‘‘යුද්ධයෙන් පසුවත් තමන්ගේ මානව හිමිකම් කඩවන බව ලෝකයට පෙන්වන්නයි ඔවුන්ට අද අවශ්‍යව ඇත්තේ’’ විමල් වීරවංශ අමාත්‍යවරයා එහිදී පෙන්වා දුන්නේය.‘‘ඔවුන්ට අවශ්‍ය සංහිඳියාව නැහැ කියලා ලෝකයට පෙන්වන්න. දිගින් දිගටම ආණ්ඩුවට අසත්‍ය චෝදනා එල්ල කරමින් ඔවුන් කරන්නේ බෙදුම්වාදයට පාර කපා ගැනීමයි’’ ජනාධිපතිතුමන් කැබිනට් මණ්ඩලයට කීවේය.‘‘ජිනීවා හරහා මේ යන ගමනේ අවසානය උතුරු නැ‍‍‍ඟෙනහිරට අන්තර්වාර පාලනයක් ලබා ගන්න එකයි’’ විමල් වීරවංශ ඇමැතිවරයා තවදුරටත් අදහස් දක්වමින් පෙන්වා දුන්නේය.‘‘ඔව් ඔවුන්ට ක්‍රියාත්මක වන්නේ එවැනි සැලැස්මක් ඇතිව තමයි’’ ජනාධිපතිතුමන් එම අදහස් අනුමත කරමින් කැබිනට් මණ්ඩලයට කියා සිටියේය.වසර එකොලහක් පුරා එ.ජ.නි.ස කොළඹ දිසා අපේක්ෂක උදය ගම්මන්පිල ජාතික පුවත්පතකට ලියූ “ප්‍රදීපය“ ලිපි පෙල පොතක් ලෙස නිකුත් කිරීම පසුගිය බදාදා පදනම් ආයතනයේ දී සිදුවීය. මහචාර්ය ඉඳුරාගාරේ ධම්මරතන නාහිමි මුලසුන හෙබ වූ උත්සවයට රත්නසිරි වික්‍රමනායක, බැසිල් රාජපක්ෂ, ඒ එච් එම් ෆව්සි, ගාමිණි ලොකුගේ, බන්දුල ගුණවර්ධන, චම්පික රණවක, මොහාන්ලාල් ග්‍රෙරෝ ආදි මැති ඇමතිවරු විශාල පිරිසක් පැමිණ සිටියහ.එහි දී අදහස් දැක්වූ බැසිල් රාජපක්ෂ ඇමැතිවරයා කීවේ " 2005 ජනපතිවරණයේ දී අපි මුහුණ දුන්නු ලොකුම අභියෝගය තමයි එකිනෙකාට විරුද්ධ ජවිපෙ සහ හෙළ උරුමය එ.ජ.නි.ස යට ගොනු කර ගන්නේ කොහොමද කියලා. 2004 දී ඒක කර ගන්න බැරි වුණු නිසා එ.ජ.නි.ස මහා මැතිවරණයෙන් දිනුවත් කතානායකවත් පත් කර ගන්න බැරි වුණා. ගම්මන්පිලගේ උපාය ඥානය නිසා තමයි මේ පක්ෂ දෙකම සංධානයට ගොනු කරලා මහින්ද රාජපක්ෂ මැතිතුමා ජනපති කරන්න අපට පුළුවන් වුණේ." ඇමැති බැසිල් කිවේය.එපමණක් නොව ඇමැති බැසිල් රාජපක්ෂ මහතා එහිදී තවත් රහසක් හෙලි කලේය. "හෙළ උරුමයේ මතයට විරුද්ධ මත දරණ පක්ෂ විශාල ගණනක් එ.ජ.නි.ස යේ හිටියත් ගම්මන්පිලට කොළඹ නායකත්වය දෙන යෝජනාවට කිසිම පක්ෂයක් විරුද්ධ වුණේ නෑ" මහින්ද චින්තනය සැකසීමටත් නිල මාධ්‍ය ප්‍රකාශකයින් තිදෙනාගෙන් කෙනෙකු ලෙසත් ජනපතිවරණ දෙකේ ජයග්‍රහණයට ගම්මන්පිල කළ කාර්යභාරය ඇමැති බැසිල් රාජපක්ෂ මහතා විස්තර කරමින් කීවේ “මහ ඇමතිකම ගැන කියන්න ගිහින් මට කට වැරදුණා. ඒ නිසා මම ඒ ගැන මෙතැන කතා කරන්නේ නෑ." කියාය.නමුත් ගම්මන්පිලට බස්නාහිර පළාතේ කළ හැකි ඉහළම සේවය ලැබේවා ඇමැති බැසිල් රාජපක්ෂ ප්‍රාර්ථනා කළේය. “අපි කොළඹ නායකත්වය ගම්මන්පිලට ලබා දීමට ගත් තීරණය නිවැරදි බව 29 දාට කොළඹ ජනතාව ඔප්පු කරන බවට විශ්වාසයක් තියෙනවා. " ඇමැති බැසිල් රාජපක්ෂ මහතා කියා සිටියේය.මෙහිදී හිටපු අගමැති රත්නසිරි වික්‍රමනායක කීවේ "අද දේශපාලනයේ මහත්වරුන්ට වඩා ඉන්නේ මහත්හොරුන්. ඒ නිසා ගම්මන්පිල වැනි මහත්වරුන් රැක ගැනීම ජනතාවගේ යුතුකමක් වෙනවා" හිටපු අගමැති රත්නසිරි වික්‍රමනායක කීවේය.මෙවර දකුණු සහ බස්නාහිර පළාත් මැතිවරණයේ වැඩි වශයෙන්ම කාර්ය බහුල වී සිටි පාර්ලිමේන්තු මන්ත්‍රීවරයා වුයේ නාමල් රාජපක්ෂ මන්ත්‍රීවරයාය. ඊට හේතුව වුයේ දකුණු සහ බස්නාහිර පළාත් දෙකෙන්ම සෑම දේශපාලනඥයකුම තම බල ප්‍රදේශයන්හි රැස්වීම් සඳහා නාමල් රාජපක්ෂ මන්ත්‍රීවරයා ගෙන්වා ගැනීමට උත්සාහ කිරීමය. මේ නිසා නාමල් මන්ත්‍රීවරයාට රැස්වීම් සඳහා ආරාධනා බොහොමයක් වීය.මේ රැස්වීම්වලදී ජනතාව පොරකමින් ඉතා ඕනෑ කමින් නාමල් මන්ත්‍රීවරයාගේ කථා අසාගෙන සිටින ආකාරය ජ්‍යෙෂ්ඨ මැති ඇමැතිවරුන්ගේ පවා කථා බහට ලක් වීය. මේ නිසා කොළඹ , කළුතර , ගම්පහ , ගාල්ල , මාතර සහ හම්බන්තොට යන දිස්ත්‍රික්කයන්හි ප්‍රධාන රැස්වීම්වල එ.ජ.නි.ස යේ ප්‍රබල කථිකයෙකු බවට නාමල් රාජපක්ෂ මන්ත්‍රීවරයා පත්ව සිටියේය.පසුගිය කාලයේ ඉඳුරුවේ ජනතාව උද්ඝෝෂණය කරමින් කියා සිටියේ තමන්ට බීමට ජලය පොදක් ලබා දීමට මැදිහත් වෙන ලෙසටය. එම උද්ඝෝෂණය පැවැති ස්ථානයට ගියේ නියෝජ්‍ය කථානායක චන්දිම වීරක්කොඩිය.ඔහු එහි දී කියා සිටියේ දකුණු පළාත් සභා මැතිවරණයට පෙර ඉඳුරුවට ජලය ලබා දීමට අවශ්‍ය වැඩපිළිවෙළක් සැකසීමට තමා මැදිහත් වෙන බවය. ඒ පොරොන්දුව ඉටු කරමින් ගිය සතියේ සඳුදා දිනයේ ඉඳුරුව ජල යෝජනා ක්‍රමයේ වැඩ කටයුතු සුබ මොහොතින් ආරම්භ විය. ඒ ජලසම්පාදන හා ජලාප්‍රවාහන ඇමැති දිනේෂ් ගුණවර්ධන , නියෝජ්‍ය කථානායක චන්දිම වීරක්කොඩි සහ‍ ජ්‍යෙෂ්ඨ ඇමැති සරත් අමුණුගම අතුළු පිරිසකගේ සහභාගීත්වයෙනි.එම අවස්ථාවේ නියෝජ්‍ය කථානායක චන්දිම වීරක්කොඩිට උණුසුම් පිළිගැනිමක් ලැබිණි. ජල යෝජනා ක්‍රමයේ සමරු ඵලකය නිරාවරණය වුයේ ඇමැති දිනේෂ් ගුණවර්ධනගේ සුරතිනි. කෙසේ වෙතත් සමරු ඵලකයේ ජ්‍යෙෂ්ඨ ඇමැති සරත් අමුණුගමගේ සහ ඇමැති දිනේෂ් ගුණවර්ධනගේ නම සඳහන් වී තිබුණද නියෝජ්‍ය කථානායක චන්දිම වීරක්කොඩිගේ නම සඳහන් වී නොතිබිණි. ඒ ගැන ජනතාව විමසා සිටියේ නියොජ්‍ය කථානායක චන්දිම වීරක්කොඩිගෙනි." ඔයාලා ඒ ගැන කලබල වෙන්ඩ එපා. ජනතාවට කළ වැඩ ගැන සටහන් වෙන්නේ සමරු ඵලකවල නෙමෙයි. මිනිස්සුන්ගේ හදවත්වල. ඒ නිසා මගේ නම බෝඩ්වල නොතිබුණාට ඉඳුරුවේ ජනතාවට ජලය දෙන්ඩ මං මැදිහත් වුණා කියලා ජනතාවගේ හදවත්වල තැන්පත් වෙලා තියේවි. ඒ ගැන ඔයාලා කනගාටු වෙන්ඩ එපා. " නියෝජ්‍ය කථානායක චන්දිම වීරක්කොඩි කියා සිටියේය.ගිය සතියේ දී බස්නාහිර පළාත් හිටපු මහ ඇමැති ප්‍රසන්න රණතුංගට සහයෝගය දැක්වීම පිණිස කැලණිය ටයර් හංදියේදී රැස්වීමක් සංවිධානය කොට තිබිණි. ඇමැති බැසිල් රාජපක්ෂ මහතා රැස්වීම ඇමැතුවේ ඉතාම පරිස්සමෙනි." මං කට ඉස්සර කරගෙන අමාරුවේ වැටිලා ඉන්නේ. ඒ නිසා ආයෙත් නම් කට ඉස්සර කර ගන්නේ නෑ. " ඇමැති බැසිල් අවස්ථා කීපයකදීම කීවේය.එදිනම හවස් වරුවේ ගම්පහ අස්ගිරිය වයි හංදියේ දී තවත් ජන හමුවක් සංවිධානය කොට තිබිණි. ඒ සංගීත ප්‍රසංගයක්ද සමඟිනි. ඒ ප්‍රසන්න රණතුංගගේ ජයග්‍රහණය වෙනුවෙනි. මේ රැස්වීම සංවිධානය කොට තිබුණේ ගම්පහ අස්ගිරියේ අත්හැර දමා තිබු වෙලකය. සවස හයට පමණ ආරම්භ වු සංගීත සංදර්ශනය අතරතුර එක්වරම පොලීසිය විසින් රැස්ව සිටි පිරිස් වේදිකාව අසලින් ඉවත් කරන්නට කටයුතු කළේය. ඒ " නයකු " දුටු බවට ලැබුණු ආරංචියක් නිසාය. නයි කතාවත් සමඟම සංවිධායකවරු " නයා " සොයා මෙහෙයුමක් ආරම්භ කළහ.මේ මොහොතේ සංවිධායකවරුන් අතර " නයා " ගැන අපුරු කතා ද පැතිර ගියේය." මේ නයා එවලා තියෙන්නේ ගම්මන්පිල" " නෑ නෑ මේකා ලාන්සා එවලා තියෙන්නේ. " මොන පිස්සුද මේකා උපාලි කොඩිකාර එවලා තියෙන්නේ" එවැනි කතා සංවිධායකයන් අතර කියවෙනු ඇසිණි.ඒ වන විට ප්‍රසන්න රණතුංග වෙනුවෙන් ජනතාව ඇමැතීමට ඇමැති අනුර යාපා මෙන්ම පාර්ලිමේන්තු මන්ත්‍රීනී සුදර්ශනී ප්‍රනාන්දු පුල්ලේද පැමිණ සිටියහ. නයා නිසා ඇමැති යාපාට සහ මන්ත්‍රිනී සුදර්ශනීට ජනතාව ඇමැතීමට ටික වේලාවක් බලා සිටිමට සිදු විය.මේ අතරතුර ගිය සතියේ සඳුදා දහවල් හිටපු මහ ඇමැති ප්‍රසන්න රණතුංගට දුරකථන ඇමැතුමක් ලැබිණි. ඉන් කියවුණේ පාර්ලිමේන්තු මන්ත්‍රීනී සුදර්ශනී ප්‍රනාන්දුපුල්ලේ මන්ත්‍රීවරිය එ.ජා.ප යට එක් වී ඇති බවය. එය කිසිසේත්ම විශ්වාස නොකළ ද ප්‍රසන්න වහාම මන්ත්‍රීනී සුදර්ශනීට දුරකථන ඇමැතුමක් දුන්නේය." අපෝ නෑ. මං ඊයේ යු.ඇන්.පී රැස්වීමක් ළඟින්වත් ගියේ නෑ. මං මේ දැනුත් 23 වෙනිදා ජනාධිපතිතුමා එන රැස්වීම සංවිධානය කරන ගමන්. " යැයි කීවාය. ඒ සමඟම සුදර්ශනී තවත් කතාවක් කීවාය. " හැබැයි මං ඊයේ ඇඳගෙන හිටියේ නිලුයි කොළපාටයි සාරියක්. ඒ නිසා කාට හරි හිතුණාද දන්නේ නෑ මං විපක්ෂයට ගිහින් කියලා‍. " මන්ත්‍රීනී සුදර්ශනී කීවේ සිනහ සෙමිනි.ගිය සතියේ දි හිටපු මහ ඇමැති ප්‍රසන්නගේ නිවෙසට වයඹ , මධ්‍යම , සබරගමුව සහ උතුරු මැද පළාත් මහ ඇමැතිවරු පැමිණියහ. ඒ ප්‍රසන්නගේ මැතිවරණ ව්‍යාපාරයට සහයෝගය ලබා දීමටය.වයඹ මහ ඇමැති දයාසිරි ජයසේකර ප්‍රසන්නගේ නිවෙසට පැමිණියේ " කෝ මගේ රෙකෝඩ් එක කඩන චණ්ඩියා " යැයි අසමිනි.මේ අතරතුර නාමල් මන්ත්‍රීවරයා රැස්වීමට පැමිණි මහ ඇමැතිවරුන් පිරිස දුටුවේය. " ආ ප්‍රසන්න අයියා. අද බැටෑලියන් එකම බස්සලා තියෙන්නේ. " යැයි කීවේය. සියලු මහ ඇමැතිවරුන් සමඟ වේදිකාවට ගොඩ වු නාමල් මන්ත්‍රීවරයා හිටපු මහ ඇමැති ප්‍රසන්නගේ අත අල්ලාගෙන ජනතාවට අචාරය කළේය. " ඒක නෙමෙයි අයියා. ඔයා කොහොම හරි මහ ඇමැතිවරු ටික සීස් කලා ( ඉස්සුවා) නේද" කියා විමසා සිටියේය.මේ රැස්වීමේදී පාර්ලිමේන්තු මන්ත්‍රී නාමල් ප්‍රසන්න ගැන අපුරු නිර්වචනයක් කළේය." ප්‍රසන්න අයියා ඕන ගේමකට ඕට්ටුයි. ඇල් වතුරත් ‍නිවලායි බොන්නේ. උණු වතුරත් උණු කරලා බොනවා. ඕන වුණාම ඇල්වතුර සහ උණුවතුර කලවම් කරලාත් බොනවා. ඒත් මදි වගේ නම් දැන් රුවන් අයියාත් ඉන්නවානේ. කොහොමහරි සේරම ගොඩ දාගන්ඩ ප්‍රසන්න අයියා දක්ෂයානේ‍." නාමල් මන්ත්‍රීවරයා කීවේ සියලු දෙනාම සිනහ ගන්වමිනි.නාමල් මන්ත්‍රීවරයා සිය කතාව අවසානයේ රැස්වීමෙන් පිටවී යාමට උත්සාහ කළ ද තරුණියෝ රැසක් පැමිණ නාමල් මන්ත්‍රීවරයාගේ අත්සන් ලබා ගැනීමට පොර කෑහ.මේ අතරතුර ගිය 18 වෙනිදා මන්ත්‍රී නාමල් රාජපක්ෂ මිනුවන්ගොඩ හීනටියන ප්‍රදේශයේ විශාල ජනකායක් සහභාගී වු රැස්වීමක ප්‍රධාන කථිකයා ලෙස සහභාගී වී සිටියේය. ඒ සුසාර ඩිනාල් ගම්පහ එ.ජ.නි.ස අපේක්ෂකයාගේ ජය තහවුරු කෙරෙන රැස්වීමකටය. එහි විශේෂත්වය වුයේ එම රැස්වීම දකුණු සහ බස්නාහිර පළාත් මැතිවරණ ප්‍රකාශයට පත් කළ පසුව මන්ත්‍රී නාමල් අමතනු ලැබු 150 වෙනි රැස්වීම වීමය.ගිය සෙනසුරාදා දිනය ජනාධිපතිතුමාගේ ගතවුයේ දකුණු පළාතේ සංවර්ධන සහ ප්‍රජා සුභසාධන ව්‍යාපෘති විවෘත කිරිමෙන් සහ නිරීක්ෂණය කිරීමෙනි. එදින දක්ෂිණ අධිවේගී මාර්ගයේ ගාල්ල සිට මාතර දක්වා කොටස විවෘත කිරිමටද ජනාධිපතිතුමාගේ ප්‍රධානත්වයෙන් සිදු වීය.පස්වරු 3.42 යෙදුණ සුභ මොහොතින් සෙත් පිරිත් සඡ්ඡායනා මධ්‍යයේ ජනාධිපතිතුමා විසින් මාර්ගය විවෘත කරනු ලැබීය. එය සනිටුහන් කරමින් ජනාධිපතිතුමා ගමන් ගත්තේ පාර්ලිමේන්තු මන්ත්‍රී නාමල් රාජපක්ෂ මන්ත්‍රීවරයා පැදවු මෝටර් රථයෙන් ගාල්ල සිට මාතර දක්වා ගමන් කළේය.ගිය සතියේදී දෙමටගොඩ පොදු වෙළෙඳ සංකීර්ණයක් අලුතෙන් ඉදි කිරීම සඳහා මුල් ගල තැබීම සිදු වීය. ඒ ආරක්ෂක ලේකම් ගෝඨාභය රාජපක්ෂ මහතාගේ ප්‍රධානත්වයෙනි. මේ අවස්ථාවට කොළඹ නගරාධිපති ඒ.ජේ.එම් මුසාමිල් සහ මන්ත්‍රී තිලංග සුමතිපාල ඇතුළු පිරිසක් එක්ව සිටියහ.හංවැල්ල කළහකාරී පිරිසක් පාළනය කිරීමට යාම නිසා අනතුරකට ලක්වී මිය ගිය බොරැල්ල පොලිස් අධිකාරී ප්‍රසාද් සිරිවර්ධන මහතාගේ අවසන් කටයුතු සිදු කෙරී තිබුණේ ඊට පෙර දිනයේය. එදින බොරැල්ල නගරයේ වෙළෙඳ ව්‍යාපාරිකයන් සිය කඩ සාප්පු වසා දමා මිය ගිය බොරැල්ල පොලිස් ස්ථානාධිපති පොලිස් අධිකාරී ප්‍රසාද් සිරිවර්ධන මහතාට ගෞරවය දක්වා තිබිණි.ඒ ගැන ආරක්ෂක ලේකම්තුමාටද දැනගන්නට ලැබී තිබිණි. මේ නිසා දෙමටගොඩ වෙළෙඳ සංකීර්ණයට මුල් ගල තබන අවස්ථාවේ ඒ ගැන ආරක්ෂක ලේකම්තුමා මන්ත්‍රී තිලංගට කියා තිබුණේ එළෙස කඩ සාප්පු වසා දමා මිය ගිය පොලිස් අධිකාරීවරයාට ගෞරව දැක්වීමට කටයුතු කිරීම වටිනා දෙයක් බවය. චන්දන බණ්ඩාරchandananewspolitic@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=af1403231</link>
    <topic>ආණ්ඩුවට විශිෂ්ට ජයක්</topic>
    <author>සංවාදය- සරත් පෙරේරා</author>
    <content>දේශබන්දු, ඉන්දියන් එක්සලන්සි සම්මාන ලාභීප්‍රවීණ ජ්‍යොතිෂවේදී සුමනදාස අබේගුණවර්ධනමේ පළාත් සභා දෙකේ නියත ජයග්‍රහණය ආණ්ඩුවට ලැබෙන බවත් ඉදිරි වසරේ මුලදී රටේම පැවැත්වෙන ඡන්දයක් පැවැත්වීමට ඉඩ තිබෙන අතර එය බොහෝ දුරට ජනාධිපතිවරණයක් විය හැකි බවත් ප්‍රවීණ ජ්‍යොතිෂවේදී සුමනදාස අබේගුණවර්ධන මහතා කියයි.සිළුමිණ සමඟ රටේ හෙට දවස ගැන කතාබහකට එක්වෙමින් මේ ප්‍රකාශය කළ අබේගුණවර්ධන මහතා ජිනීවා අභියෝගවලින් රජයේ ඉදිරි ගමනට බාධාවක් නැතැයි ද කීය.මේ ඉතාම වැදගත් පළාත් සභා මැතිවරණ දෙකෙන් මහින්ද රාජපක්ෂ ජනාධිපතිතුමා ප්‍රමුඛ සන්ධාන රජයට අතිවිශිෂ්ට ජයග්‍රහණයක් ලැබෙන බවයි ග්‍රහ තත්ත්වය සලකා බැලීමේදී පෙනී යන්නේ. මේ පළාත් සභා දෙක විසිර වීම සිදුකළේ ජනවාරි 12 වැනි ඉරිදා.මධ්‍යම රාත්‍රී 12 ට. අපි එදා ග්‍රහ තත්ත්වය ගැනත් විමර්ශනය කරල බලනකොට ශ්‍රී ලංකා කුම්භ ලග්නය අනුවත් ඒ ග්‍රහ තත්ත්ව විග්‍රහය කෙරෙන්න ඕන. මාර්තු 29 වැනි සෙනසුරාදා ඒ කියන්නේ ඡන්දය පැවැත්වෙන දා පවතින ග්‍රහ තත්ත්වයන් මෙයාකාරයෙන් විග්‍රහ කෙරෙන කොට වැඩි වාසි ලැබෙන්නේ පවතින රජයට ද නැතිනම් විරුද්ධ පක්ෂයට ද කියල බලන්න වෙනවා.ඊළඟට මහින්ද රාජපක්ෂ ජනාධිපතිතුමාගේ උත්පත්ති කේන්දරය වන කන්‍යා ලග්න කේන්දරයට අනුව මේ ග්‍රහ තත්ත්වය බලන්න වෙනවා. ඒ වගේම මේ මොහොතේ අපි දෙවනුව මේ රටේ ප්‍රධාන විරුද්ධ පක්ෂය වන එක්සත් ජාතික පක්ෂයේ ග්‍රහ තත්ත්වයත් දැනට බලගතු ඒරාෂ්ටක අපල කාලයක් ගත කරන විරුද්ධ පක්ෂ නායක රනිල් වික්‍රමසිංහ මහතාගේත් එජාපයේත් ග්‍රහ තත්ත්වය බැලිය යුතුයි.අලුත් නායකත්වයකින් හෙබි ජවිපෙ ග්‍රහ තත්ත්වයත් වර්තමානයේ අලුත් කතාබහට ලක්වී තිබෙන්නා වූ සරත් ෆොන්සේකා මහතාගේ ග්‍රහ තත්ත්වයත් ඔහුගේ ඒ පක්ෂය පිහිටුවූ ග්‍රහ තත්ත්වයත් අපි බැලිය යුතුයි.මේ සියල්ල ඉතා මැනැවින් විග්‍රහ කරන විට ඉතා පැහැදිලිව ඉතා නිවැරැදිව පෙනී යන්නේ මහින්ද රාජපක්ෂ ජනාධිපතිතුමාගේ ප්‍රධානත්වයෙන් යුත් එක්සත් ජනතා නිදහස් සන්ධාන රජය මේ මැතිවරණයේදී අතිවිශිෂ්ට ජයග්‍රහණයක් ලබාගන්නා බවයි.මේ මැතිවරණයේදී කොළඹ නගර සභා සීමාව තුළ විශාල සුළු ජාතික ඡන්ද පදනමක් තිබුණත් මුළු කොළඹ දිස්ත්‍රික්කයෙන්ම ශ්‍රී ලංකා නිදහස් පක්ෂය ප්‍රධාන සන්ධානය මෙතෙක් ලබා නොගත් ඡන්ද ප්‍රමාණයක් ලබා ගන්නවා. කළුතර හා ගම්පහ දිස්ත්‍රික්ක දෙකෙනුත් ඒ ආකාරයේම විශිෂ්ට බලයක් සන්ධානයට හිමි වෙනවා.දකුණු පළාතෙනුත් විශිෂ්ට ජයග්‍රහණයක් රජය ලබා ගන්නවා. 2005 නොවැම්බර් 17 වැනිදා ජනාධිපතිතුමා ජනාධිපතිවරණයේ දී ලබාගත් ඡන්ද ප්‍රමාණයට වැඩි ඡන්ද ප්‍රමාණයක් මෙයින් ලබා ගන්නවා.මහින්ද රාජපක්ෂ ජනාධිපතිතුමාට පවතින ග්‍රහ තත්ත්වය ඉතා සුබදායකයි. එතුමා ඉමහත් සතුටට පත්වන ආකාරයේ ජයග්‍රහණයක් අත්කර ගන්නවා.සජිත් හම්බන්තොට ලොකු උත්සාහයක් දරමින් සිටියත් සැලකිය යුතු ප්‍රගතියක් ඔහුට අත්කර ගන්න බැරි බව පැහැදිලියි.1946 පිහිටුවූ එජාපය වර්ෂ 68 ක් පිරෙන මේ මොහොතේ මෙතෙක් කල් නොලබපු අන්ත පරාජයකට මේ මැතිවරණයෙන් පත්වනවා. ඒ විතරක් නෙවෙයි මේ මැතිවරණයෙන් පසු එක්සත් ජාතික පක්ෂය තුළ නායකත්ව මණ්ඩලය පවා වෙනස් කරමින් නොවූ විරූ වෙනස්කම් විය හැකියි. ලබන පරාජයේ වගකීම නායකත්ව මණ්ඩලය පිට යවා පරාජයේ වගකීමෙන් මිදෙන්න එම පක්ෂයේ ජාතික නායකයා ලෙස සිටින රනිල් වික්‍රමසිංහ මහතා උත්සාහ ගනු ඇතත් ඔහුගේ ඔළුව බේරගන්න බැරි වේවි.ඔබට පෙනෙන ආකාරයට ඊළඟට මැතිවරණ සිතියමේ එන ඡන්දය කුමක් වෙන්න පුළුවන් ද?මේ අවුරුද්දේ අගෝස්තු 15 ත් සැප්තැම්බර් 15 වැනිදාත් අතර මේ පවතින ග්‍රහ තත්ත්වයන්ට අනුව ඌව පළාත් සභා මැතිවරණය පැවැත්වීමට ඉඩ තිබෙනවා. එයින් ද විශිෂ්ට ජයග්‍රහණයක් ලැබෙන්නේ ආණ්ඩු පක්ෂයටයි.නැහැ මේ වර්ෂය තුළ ඌව පළාත් සභා ඡන්දය හැර වෙන රටපුරා පැවැත්වෙන මැතිවරණයක් ග්‍රහ තත්ත්වය බලන විට නොපැවැත්වෙන බව කිව හැකියි.ජාතික මැතිවරණයක් හෝ ජනාධිපතිවරණයක් සුවිශේෂ ග්‍රහ තත්ත්වය හේතුකොට ගෙන 2015 වසරේ සිංහල අවුරුද්දට කලින් රටටම බලපාන ආකාරයේ මැතිවරණයක් පැවැත්වීමට බොහෝ දුරට ඉඩකඩ තියනවා.ඔය දෙකෙන් එකක් තමයි පැවැත්විය යුත්තේ. ජනාධිපතිතුමා තමයි ඒ තීරණය ගත යුත්තේ. අපේ ජනාධිපතිතුමාගේ ජන්ම පතෙත් එතුමාගේ කේන්දරයේත් සියලුම ලැබීම් පෙන්නුම් කරන සියලු ග්‍රහයන්ට සුබ එකොළොස් වැනි කොටුවට එතුමාගේ ජන්ම පතේ කේන්ද්‍රස්ථාන දෙකක අධිපති ග්‍රහ ලොව සුබදායකම ප්‍රධාන ග්‍රහයා වන බ්‍රහස්පති හෙවත් ගුරු ග්‍රහයා උච්චත්වයට පත්වෙලා ඉතා බලගතු වෙනවා.ඒ ග්‍රහ තත්ත්වය අනුව ශ්‍රී ලංකා කුම්භ ලග්නය අනුවත් ශ්‍රී ලංකා ජනරජ සිංහ ලග්නය අනුවත් බලන විට දැනට රටේ පාලනය ගෙනියන ශ්‍රී ලංකා නිදහස් පක්ෂය ප්‍රධාන සන්ධානයේ ආරම්භක ග්‍රහ තත්ත්වයන් ගැනත් බලන විටත් ජනාධිපතිතුමාගේ ග්‍රහ තත්ත්වයන් දෙස බලන විට 2015 වැඩිපුරම පෙන්නුම් කරන්නේ ජනාධිපතිවරණ පැවැත්වීමට ඉඩ ඇති බවයි.ඒ ජනාධිපතිවරණයෙන් ජනාධිපති තුමා විශිෂ්ටතම ජයග්‍රහණයක් හිමි කරගනිමින් ජේ. ආර්. ජයවර්ධන මහතා ආරම්භ කළ විධායක ජනාධිපති ධුරයේ සියලු වාර්තාවන් බිඳ හෙළමින් තෙවැනි වරටත් අපේ රටේ ජනාධිපති වන බවයි ස්ථිරව කිව හැක්කේ.හිටපු ජනාධිපති චන්ද්‍රිකාට නැවත කවදාවත් මේ රටේ රාජ්‍ය නායකත්වයක් හිමිකර ගන්න වාසනා බලයක් නැහැ. බණ්ඩාරනායකවරුන්, සේනානායකවරුන් හා වික්‍රමසිංහවරුන්ට නැවතත් මේ රට පාලනය කිරීමට අවස්ථාවක් ලැබෙන බවත් කිසිසේත් පෙන්නුම් කරන්නේ නැහැ. චන්ද්‍රිකාගේ කේන්දරයේ තිබුණ සියලු බලගතු යෝග 2005 අගෝස්තු වන විට ඒ සියල්ල අඩපණ වුණා. ඉන්පසු ඇයට බලයක් හිමිවන බවක් කොහේවත් පෙන්නුම් කරන්නෙ නැහැ.මහින්ද රාජපක්ෂ ජනාධිපතිතුමා බිහිව ඇත්තේ යුද්ධය අවසන් කරන්න පමණක් නෙවෙයි. මේ රට සමෘද්ධිමත් රටක් බවට පත්කිරීමත් එතුමා වෙත පැවැරී ඇති යුග කාර්යභාරයක් වෙනවා. එතුමා මේ රට ආසියාවේ ආශ්චර්ය බවට පත් කිරීමේ ඒ ගමන ආරම්භ කරල එයින් හතරෙන් එකක් එතුමා දැනටම ගිහිල්ල ඉවරයි.තව ඒ ගමනේ හතරෙන් තුනක දුරක් ඉදිරියට යන්න තියනවා. ඒක අනිවාර්යයෙන්ම එතුමා ඉෂ්ට කරනවා. ඒකට කිසිම සැකයක් නැහැ. අධිවේග මාර්ග කිලෝමීටර් 150 කට වැඩිය දැන් හදල ඉවරයි. මාර්ග පද්ධතිය හැදෙන ගමන්ම රටත් හැදෙනවා.ජිනීවා ප්‍රශ්නයේ දී අපේ රටට අපේ රටේ ආරක්ෂක අංශයට අපේ රටේ ජනතාවට අපේ රටේ ආර්ථිකයට හා අපේ ජනාධිපති තුමාට බලගතු පීඩාවක් බාධාවක් ඇති කරන්න බැහැ. බොහොම අනුහස් ඇති නායකයෙක් තමයි මහින්ද රාජපක්ෂ මැතිතුමා.එතුමාගේ අනුහස් බලය නිසා තමයි මේ ජයග්‍රහණ රටට අත්වෙලා තියෙන්නේ. වර්තමානය වන විට යුද්ධ කරන්න ගිහිල්ලා ලෝකයේ බලගතු රටවල් පරාජයට පත්වන විට වැඩ කටයුතු අවුල් කරගන්නා විට වැඩ කටයුතු අනාගන්නා විට එතුමා මේ රට යුද්ධයෙන් බේරගත්තේ.ඉදිරියට විටින් විට කාලගුණ දේශගුණ ප්‍රශ්න වගේම කලකෝලහල, උද්ඝෝෂණ වගේ දේවලුත් පැන නැඟිය හැකි වුණත් ඒ සියලු අභියෝග ජයගන්නට රජයට හැකියාව තියෙනවා.පේන තෙක් මානයක එහෙම එකක් නැහැ. එජාපය ආයුෂ හමාර වුණ පක්ෂයක්. අවුරුදු 68 ක් වයසැති මේ රටේ ප්‍රධානම විරුද්ධ පක්ෂය වන එජාපය මේ මොහොතේ ඉතා බලගතු ලෙස අසරණ වෙලා. පහත් තැනකට වැටිල තියෙන්නේ.විරුද්ධ පක්ෂ නායක තුමා විරුද්ධ පක්ෂ නායක කියන ඒ විශාල නිලයේ ගරුත්වයවත් රැකගන්න බැරුව අපහසුතාවකට පත් වෙලා ඉන්නේ. නිදහසින් පසු මේ රටේ පළමු විරුද්ධ පක්ෂ නායකයා තමයි ආචාර්ය ඇන්. ඇම්. පෙරේරා මහත්මයා.ඒ වගේම ඩඩ්ලි, ජේ. ආර්., සිරිමාවෝ, අනුර විරුද්ධ පක්ෂ නායකත්වය ඉතා ගෞරවනීය ආකාරයෙන් හෙබෙව්වා. මේක ගෞරවනීය නිලයක්. ප්‍රජාතන්ත්‍රවාදී රටවල විරුද්ධ පක්ෂ නායකයා සලකන්නේ රටේ ඊළඟ නායකයා විදියට.මම 1996 ඉන්දියාවේ මැතිවරණය ගැන කිව්වා. කොන්ග්‍රස් පක්ෂය පරාද වෙලා එතෙක් බලයට නාපු භාරතීය ජනතා පක්ෂය බලයට එනවා කියලා. ඒ එක්කම කිව්වා ඒ පක්ෂය බලයට පත්වුණාම අගමැති වෙන්නෙ අතල් බිහාරි වජ්පායි මහත්තයා කියලා. එතුමාගේ ධුර කාලය දවස් 14 කට සීමා වෙනව කියලත් කිව්වා. ඒ කතාව හරියටම හරි ගියා.මේ මොහොතෙත් කියන්න තියෙන්නේ ග්‍රහ තත්ත්වය අනුව කොන්ග්‍රසය අපහසුතාවට පත් වෙනවා. මේ මොහොතේ භාරතීය ජනතා පක්ෂයේ අගමැති අපේක්ෂකයා ලෙස තෝරගෙන තියෙන්නේ ගුජරාට් ප්‍රාන්තයේ අගමැති ධුරය තෙවරක් දරපු නරේන්ද්‍ර ධමෝදර්දාස් මෝඩි මහත්මයා.ඔහු ඉපදිලා තියෙන්නේ 1950 සැප්තැම්බර් 17 වැනි ඉරිදා ගුජරාටයේ වඩගර් කියන ගමේ. බලගතු නැකතකින් උපන් මෝඩිට තවත් පක්ෂ එකතු කරගෙන ආණ්ඩුවක් පිහිටුවන්න වාසනා ගුණයක් තියෙනවා.සංවාදය- සරත් පෙරේරා කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=af1403232</link>
    <topic>මැලේසියානු ගුවන් යානයට වෙන්නට ඇත්තේ කුමක්ද?</topic>
    <author>පීටර් කැනියුට් පෙරේරා</author>
    <content>ශ්‍රී ලංකාවේ ජ්‍යෙෂ්ඨතම ගුවන් නියමු කපිතාන් එල‍්මෝ ජයවර්ධන ප්‍රධාන ගුවන් නියමු ෂාහාර්ලි අහමඩ් ෂා සිය සහායක ගුවන් නියමු ෆාරික් අබ්දූල් හමීඩ් සමඟින් මැලේසියානු ගුවන් සේවයට අයත් බෝයිං 777 - 200ER වර්ගයේ MH 370 ගුවන් යානය, ක්වාලාම්පූර් ගුවන් තොටුපළෙන් ගුවන්ගත කළේ පසුගිය අටවන දින එරට වේලාවෙන් අලුයම 12.31 ටය. මගීන් දෙසිය තිස්නවයක් ගුවන් යානයේ විය. එහි ගමනාන්තය චීනයේ බීජිං ගුවන්තොටුපළවිය. එදින අලුයම 1.19 ට, MH 370 ගුවන් යානයේ සහායක ගුවන් නියමු ෆාරික් අබ්දූල් හමීඩ් සිය ගුවන් යානයේ සිට “ඕල් රයිට් ගුඩ් නයිට්” යනුවෙන් පවසමින් ක්වාලම් පූර් ගුවන් තොටුපළෙහි පාලක මැදිරියෙන් සමුගෙන තිබුණි. ගුවන් යානයෙන් ලැබුණ අවසාන වාචික පණිවිඩය එය විය.මෙම ගුවන් යානයට සිදුවූයේ කුමක් ද? ගුවන් යානයකට සිදුවිය හැකි අනතුරු මොනවාද? ගුවන් යානයක ඇති සන්නිවේදන තාක්ෂණය කුමක් ද? වැනි ප්‍රශ්න පිළිබඳව අපි ජ්‍යෙෂ්ඨ ගුවන් යානා නියමු කපිතාන් එල්මෝ ජයවර්ධනගෙන් විමසීමු. ලංකාවේ සිටින ජ්‍යෙෂ්ඨතම ගුවන් නියමු කපිතාන්වරයා ඔහු ය.ගුවන් නියමුවකු වශයෙන් පුහුණුවී “එයාර් සිලෝන්” ගුවන් සේවයට එකතුවූ කපිතාන් එල්මෝ ජයවර්ධන මහතා “එයාර් සිලෝන්” සමාගම ප්‍රථම වරට මිලදී ගත් D.C.3 ගුවන් යානය මෙරටට ගෙන ඒමේ වාසනාව හිමිකරගත් පුද්ගලයා විය. 1975 දී එයාර් ලංකා ගුවන් සමාගමේ ප්‍රධාන ගුවන් නියමු තනතුරට පත් වූ ඔහු එහි ආධුනික ගුවන් නියමුවන් පුහුණු කරන උපදේශකවරයා ද විය.1988 සිට “සිංගප්පූර් එයාර් ලයින්ස්” සමාගමේ ප්‍රධාන ගුවන් නියමුවකු සහ ආධුනික ගුවන් නියමුවන් පුහුණු කරන්නෙකු වශයෙන් වසර විස්සක් ම කටයුතු කර ඇත. 2008 දී ලෝක ප්‍රකට බෝයිං ගුවන් යානා සමාගමේ ආධුනික ගුවන් නියමුවන් පුහුණු කරන්නකු වශයෙන් පත්වූ ඔහු අද දක්වාම සිංගප්පූරුවේ සේවය කරයි.එයාර් ලංකා, ශ්‍රී ලන්කන්, සිංගප්පූරු ගුවන් සමාගම්වල සේවය කරද්දී දහසකට වැඩි වාර ගණනාවක් මෙම යානය නැතිවූ ප්‍රදේශය හරහා ඔහු ගමන්කර ඇත.කපිතාන් එල්මෝ ජයවර්ධනගෙන් අප මුලින්ම විමසුවේ කිසියම් කාලගුණික වෙස්වීමක් නිසා MH 370 යානය කිසියම් අනතුරකට පත්වීමට ඇත් ද කියාය.“කාලගුණය වෙනස්වීම ගුවන් යානයකට අනතුරක් සිදුවීමට ප්‍රධාන වශයෙන් බලපානවා. මැලේසියානු ගුවන් යානය අතුරුදහන් වූ ප්‍රදේශයන් දැඩි සුලි සුළං වලට හසුවන සුළං හමායන කලාපයක්. නැ‍ඟෙනහිර සිට බස්නාහිරට යන සුළි කුණාටු හමා යන්නෙ ඔය ඔස්සෙයි.හැබැයි ඒ වගේ කුනාටුවක් හමා යනවද කියල දින දෙකකට පෙර අපිට දැන ගන්න පුළුවන්. නමුත් ඔය කියන දවස්වල කිසිම සුලි කුනාටු තත්වයක් තිබිල නැහැ.” ගුවන් යානයක් පෘථිවිය හා සම්බන්ධවීමට සන්නිවේදන මාධ්‍ය හයක් පමණ ඇති බව ඔහු පවසයි.“ට්‍රාන්ස්පොන්ඩර්” යන එක ක්‍රමයකින්; ගුවන් යානය, ගුවන් යානයේ ලියාපදිංචි අංකය, තමන් එම මොහොතේ සිටින උස සහ තවත් තොරතුරු කීපයක් තමන්ගේ පාලක මැදිරියට දැනුම් දෙයි. MH 320 යානයේ ට්‍රාන්ස්පොන්ඩර් වාර්තා නතරවූයේ 8 දින අලුයම 1.22 ටය. “ACARS - ඒකාර්ස්” මෙය ගුවන්යානා සන්නිවේදන හා වාර්තා කිරීමේ ක්‍රමය කියා හැඳින්වෙයි.මේ මඟින් ගුවන් යානයක සෑම යන්ත්‍ර කොටසක ම ක්‍රියාකාරී තත්වය, එහි කිසියම් කොටසක යම් යාන්ත්‍රික දෝෂයක් ඇත්නම් එය ද; මුළු ගුවන් යානයේ ම වායු සමන පද්ධතියේ ක්‍රියාකාරී තත්වය; එහි යම් දෝෂයක් ඇත්නම්, ගුවන් යානය අයිති ගුවන් සමාගමේ යාන්ත්‍රික ඉංජිනේරුවන් ට දැනුම් දෙයි.මෙම ACARS වාර්තා ගුවන් තොටුපළේ සිටින යාන්ත්‍රික ඉංජිනේරුවන්ට පමණක් නොව, ගුවන් යාන‍ෙයහි එංජිම නිපද වූ සමාගමේ ඉංජිනේරුවන් වෙතද වාර්තා කරයි. බෝයිං 777 යානාවල සවිකර ඇත්තේ රෝල්ස් රොයිස් එංජිම් නිසා අනිවාර්යයෙන් එම වාර්තා රෝල්ස් රොයිස් සමාගම් මූලස්ථානයේ ඉංජිනේරු කාර්යය මණ්ඩලය වෙත ද වාර්තා වෙයි.ගුවන් යානයක් තම මව් බිමේ ගුවන් තොටුපළට පැමිණීමට පෙර ගුවන් තොටුපළෙහි සිටින යාන්ත්‍රික ඉංජිනේරුවන් ගුවන් යාන‍ෙයහි සිදුකළ යුතු අලුත් වැඩියාවන් පිළිබඳව කලින් ම දැනුවත් වන්නේ ACARS වාර්තා මඟිනි.ACARS වාර්තා ක්‍රම දෙකකින් ගුවන් යානයෙන් නිකුත්වෙයි. එක් ක්‍රමයක් නම් ගුවන් යානයේ නියමු කුටියේ ඇති උපකරණයක් ගුවන් නියමුවා විසින් ක්‍රියාත්මක කිරීම මඟිනි. අවශ්‍ය නම් ගුවන් නියමුවාට එය අක්‍රීය කළ හැක.නමුත් එයට අමතරව කිසිවෙකුගේ මෙහෙයවීමක් නැතිවද ස්වයංක්‍රීයව ගුවන් යානයෙන් තම මව්බිමේ ගුවන් තොටුපළ හා එංජිම නිපදවූ සමාගම වෙත වාර්තා නිකුත් කරනු ලබයි. පරිගණක පද්ධතියේ සැලසුම්කරණ ලෙස එය කිසියම් කාල පරාසයකින් කාල පරාසයක් ඇතුළත සිදුවෙයි.නැතිවූ MH 320 මැලේසියානු අහස් යානයෙන් නිකුත් කළ ACARS වාර්තාව ක්වාලම්පුර් හි ගුවන් යානා සමාගමේ යාන්ත්‍රික ඉංජිනේරුවන් වෙත අටවන දින අලුයම 1.07 ට ලැබී තිබුණි. MH 320 යානයේ ACARS වාර්තාව ඊළඟට ඔවුන් වෙත ලැබිය යුතුව තිබුනේ අලුයම 1.37 ටය.නමුත් ක්වාලම්පූර් ගුවන් තොටුපළෙහි ගුවන් යානා සමාගමේ යාන්ත්‍රික ඉංජිනේරුවන් වෙත, කිසිවකුගේ මෙහෙයුමක් නොමැතිව සම්පූර්ණයෙන් ස්වයංක්‍රීයව නිකුත් වන ACARS වාර්තා ලැබී තිබුණේ නැත. ගුවන් නියමු කුටියේ සිටින ගුවන් නියමුවන්ට කිසියම් බලකිරීමකට, වෙනත් අද්භූත හේතුවක් නිසා තමන් නිකුත් කරන ACARS වාර්තාව නිකුත් නොකර සිටිය හැක.එම ස්විචය ක්‍රියා විරහිත කළ හැක. නමුත් ස්වයංක්‍රියව නිකුත් කරන වාර්තා ගුවන් නියමු කුටියේ සිටි ඔවුන්ට ක්‍රියා විරහිත කළ නොහැක. ඒ සඳහා කිසිවකු ගුවන් යානා නියමු කුටියෙන් පහතට බැස “ඒවියොනික් බේස්” නැමැති කොටසට පැමිණ එහි පරිගණක පද්ධති ක්‍රියා විරහිත කළ යුතුය. එය ද කළ හැක්කේ ගුවන් යානා යාන්ත්‍රණය පිළිබඳ හසළ බුද්ධියක් ඇති අයෙකුට පමණි.මෙයට අමතරව VHF සහ HF වෝකිටෝකි සන්නිවේදන උපකරණ හතර බැගින් දැන් ගුවන් යානා නියමු කුටියක ඇත. VHF සන්නිවේදන උපකරණය මඟින් සැතපුම් දෙසීයක් ඇතුළත සන්නිවේදන පහසුකම් සලසාගත හැක.“සාමාන්‍යයෙන් ගුවන් නියමුවන් බොහෝවිට භාවිතා කරන්නෙ VHF වෝකිටෝකි. ගුවන් යානය අපේ අහස් සීමාවට ආවාම මම දැන් අඩි 10000 ඉන්නෙ මට අඩි 5,000 බහින්න පුළුවන්ද කියල පාලන කුලුනෙන් විමසන්නෙත් VHF වෝකි ටෝකි එකකින්; HF සන්නිවේදන උපකරණ වලින් සැතපුම් දාහක් ඇතුළත සන්නිවේදන පහසුකම් සලසාගත හැක.මේ සැමට ම අමතරව සුවිශේෂ චන්ද්‍රිකා සන්නිවේදන තාක්ෂණයක් ද සෑම ගුවන් යානයකම ඇත.නමුත් පසුගිය අටවෙනි දින අලුයම 1.19 පසුව මලයාසියනු MH 370 ගුවන් යානයේ මේ කිසිම සන්නිවේදන උපකරණයක් ක්‍රියාත්මක වූයේ නැත.ඒ සියලුම සන්නිවේදන මාර්ග ක්‍රියා විහරතිවීමට එසේ නම් තප්පර දෙකතුනක සුළු කාලයක් ඇතුළත මුළු ගුවන්යානයම පුපුරා ගියාද? එවැනි සලකුනු මේ වනතුරු කිසිම පරීක්ෂණ යානයකට ලැබී නැත.ගුවන් යානයක් ගුවන් ගතවීමට පෙර රේඩාර් පාලන මධ්‍යස්ථානය විසින් ප්‍රධාන ගුවන් නියමුවාට අංක හතරකින් සමන්විත වූ අංකයක් දෙයි. ගුවන් නියමුවා තම ගුවන් යානයේ “ට්‍රාන්ස්පොන්ඩර්” යන්ත්‍රයට ඇතුළත් කළ විට පාලක ගුවන් තොටුපළේ රේඩාර් තිරයේ තිතක් වශයෙන් එය දර්ශනය වෙයි.ගුවන් යානයක් ගමන් කරන්නේ අඩි පන්දහාක පමණ ඉහළින් නිසා බොහෝවිට ගුවන් තොටුපළ රේඩාර් යන්ත්‍රවල සටහන් වන්නේ එවැනි උසකින් යන ගුවන් යානාය. නමුත් හමුදා රේඩාර් තිරයේ එයට පහතින් යන ගුවන් යානාද සටහන් වෙයි. මේ නිසා MH370 ගුවන් යානය 8 දින පෙරවරු 2.15 දක්වා මැලේසියානු යුද හමුදා රේඩාර් තිරයේ දර්ශනය වී ඇත. එයින් පසුව කිසිම රේඩාර් තිරයක MH370 යානය දර්ශනයවී නැත.සාමාන්‍යයෙන් එක් ගුවන් යානා පාලක කුලුනක බල ප්‍රදේශයෙන් ඉවත් වී වෙනත් බල ප්‍රදේශයකට ඇතුළුවන විට තමන් මෙතෙක් සිටි පාලන කුලුනෙන් සමුගන්නාවිට සමහරුන් “ඕල් රයිට් ගුඩ් නයිට්” කියයි. තවත් සමහරු “රොජර් ගුඩ් නයිට්” හෝ “රොජර් ඇන්ඩ් අවුට්” වැනි වදන් පවසති. මෙහිදී විමතියට කරුණ වන්නේ ක්වාලම්පූර් ගුවන්යානා පාලක මැදිරියෙන් සමුගත් නමුත් ඔවුන් වෙනත් ගුවන් ‍තොටුපළ පාලක මැදිරියකට කථා නොකිරීමය.මැලේසියානු යුද හමුදා රේඩාර් තිරයේ MH370 යානය අඩි 45,000 උසදී දර්ශනය වූ බව සමහර මාධ්‍ය වාර්තාවල දැක්වෙයි. සමහරුන් භීතියට පත්වී ඇත්තේ එවැනි උසකදී ගුවන් යානයේ ඇතුළත සිටින අය සිහිසුන් තත්ත්වයකට පත්වේද කියාය.කපිතාන් එල්මෝ පවසන ලෙස ගුවන් යානයක් අඩි 5,000 සිට අඩි 35,000 දක්වා උස ප්‍රමාණයක සාමාන්‍ය තත්වය යටතේ පියසර කළ හැක. සාමාන්‍යයෙන් ගුවන් නියමුවෙකු එම තත්වය අඩි 33,000 ක ප්‍රමාණයේ පවත්වාගනී.“අඩි හතළිස් පන්දාහක් ඉහළට ගියා කියල ගුවන් යානයක ඇතුළෙ ඉන්න අයට මොකවත් වෙන්නෙ නැහැ. ගුවන් ගමන්වලදි ‘ෆ්ලයින් ඇල්ටියුට්’ හා ‘කැබින් ඇල්ටියුඩ් කියල තත්ත්ව දෙකක් තියෙනවා. ෆ්ලයින් ඇල්ටියුඩ් කියන්නේ ගුවන් යානය ගමන් කරන උස ප්‍රමාණයේදි ගුවන් යානයේ බාහිර පෘෂ්ඨයට බලපාන පීඩනය.නමුත් ගුවන් යානයක් ගුවන් ගමනකදි සම්පූර්ණයෙන් මුද්‍රාකරල වගේ තියෙන නිසා එම පීඩනය ඇතුළට බලපාන්නෙ නැහැ. කැබින් ඇල්ටියුඩ් කියන්නෙ ගුවන් යානය ඇතුළත බලපාන පීඩනය. සාමාන්‍යයෙන් ඒ ප්‍රෙෂර් එක තියෙන්නෙ අටදාහකට අඩුව. ගුවන් යානයෙ හිලක් හැදුනොත් එම තත්ත්වය වෙනස්වෙලා පීඩනය වැඩි වෙනවා.පීඩනය නවදාහ වෙද්දි ගුවන් නියමුවන්ට ඉබේ ම ඔක්සිජන් මාක්ස් වැටෙනවා. පිඩනය 14000 දි ගුවන් මගීන්ට ඔක්සිජන් මාස්ක් වැටෙනව ස්වයංක්‍රීයව. පීඩනය 33000 ආවම ඔවුන් දන්නෙම නැතිව ඔවුන්ට සිහිය නැතිව යනවා. හැබැයි මේව වෙන්නෙ ගුවන් යානයෙ හිලක් හැදුනොත් විතරයි.”සැප්තැම්බර් එකොළොස්වන දින ඇමෙරිකානු ත්‍රස්ත්‍රවාදී ප්‍රහාරයෙන් පසුව ගුවන් නියමුවන් ගුවන් යානා නියමු කුටියට ඇතුළු වූ පසු ස්වයංක්‍රීයව එහි දොරටුව වැසී යන තාක්ෂණයක් ක්‍රියාත්මක වෙයි. පිටත සිට දොරටුව විවෘත කිරීමට රහස් සංකේතයක් තිබුණත් ගුවන් නියමුවන් නියමු කුටියට ඇතුළු වූ පසු එම ක්‍රමය ද ක්‍රියා විරහිත කරයි.ගුවන් නියමු කුටියහි දොරටුව වෙඩි උණ්ඩ ඇතුළුවීමට නොහැකි ලෙස ආරක්ෂා කර ඇත. දොරටුව කැඩීමට හැකි එකම උපකරණය හඳුන්වන්නේ “ෆයර් ඇක්ස්” යනුවෙනි. එය ද ඇත්තේ ගුවන් නියමු කුටිය ඇතුළේය. ඒ අනුව ගුවන් නියමු කුටියේ සිටින අයගේ අනු දැනුමකින් තොරව කිසිවෙකුට, ත්‍රස්තවාදියකුට පවා ගුවන් යානා නියමු කුටියට ඇතුළත්විය නොහැක.බොයිං 777 අයත් MH370 යානය තටු දෙකත් සමඟ අඩි දෙසීයක් පළලය. දිග අඩි දෙසිය දහයකි. කිසියම් හදිසි අවස්ථාවක් මතු වුවහොත් යානයහි පළලට සමාන පළලකින් යුක්ත මීටර් දාහක් සිට තුන්දාහක දිගින් යුතු තාර ඇතිරූ පාරක ද මෙම ගුවන් යානය ගොඩ බැස්සවිය හැක.ගුවන් යානයට කිසියම් අනතුරක් සිදුවී නම් අවසානයේ සොයාගන්නා “කළු පෙට්ටියෙන්” අනතුරට හේතු වූ කරුණු සොයා ගැනීමට හැකිවේයැයි බොහෝ දෙනා බලාපොරොත්තු වෙති. “කළු පෙට්ටිය” කියා බොහෝ දෙනකු හැඳින්වූවාට මෙය ලුමිනස් තැඹිලි පාටින් යුත් කුඩා සාප්පු කෝණික පෙට්ටියකි.එහි දිග සාමාන්‍යයෙන් අඟල් දොළහකි. උස අඟල් හයකි. පළල අඟල් හතරකි. ගුවන් යානයකට අනතුරක් සිදුවූ විට එය පහසුවෙන් යානයෙන් ඉවත්වීම සඳහා එය තැන් පත්කර ඇත්තේ ගුවන් යානය හි පසු පස කෙලවර කොටසේය. මෙම පෙට්ටිය ගිනි, පිපිරීම් ආදී කිසිදු බාහිර උපද්‍රවයක් නිසා විනාශ නොවෙයි.කිසියම් හෙයකින් මෙය මුහුදට වැටුනහොත් අඩි 2000 - අඩි 3000 යටක සිට පවා බැහැරට සංඥා නාදයන් නිකුත් කරයි.එනිසා එය පහසුවෙන් සොයාගත හැක. ගුවන් යානයේ යන්ත්‍රයේ ක්‍රියාකාරීත්වය ඇතුළු සියලුම තොරතුරු මෙම පරිගණකයෙහි දත්ත ගබඩාවේ සටහන්ව ඇත. මෙම තොරතුරු කිසිම ලෙසකින් මැකී නොයයි. මෙම පෙට්ටි‍ෙයහි තොරතුරු ඇතුළත් කොටස වෙනත් පරිගණකයකට සම්බන්ධ කර ගැනීමෙන් ගුවන් අනතුර පිළිබඳ තොරතුරු පහසුවෙන් ලබාගත හැක.පීටර් කැනියුට් පෙරේරාමැලේසියානු ගුවන් සේවාවට අයත් බෝයිං 777 MH 370 ගුවන් යානයට සිදු වූයේ කුමක්දැයි නිශ්චිත පිළිතුරක් සොයා ගැනීමට මෙතෙක් නොහැකි වී තිබේ.ක්වාලාලම්පූර් නුවර ගුවන් තොටුපළින් ඉකුත් 8 වැනිදා ගුවනට නැඟුණු මේ යානයේ ගමනාන්තය වූයේ චීනයේ බීජිං ගුවන් තොටුපළය. හෙත් ගමනාන්තයට ළඟාවීමට පෙර යානය අතුරුදන් විය. මෙය පැහැර ගෙන ගොස් ගොඩබෑමකට ලක් කෙළේ නම් මේ වන විට ඒ පිළිබඳ තොරතුරක් ලැබෙන්නට කාලය ප්‍රමාණවත්ය.මෙය මුහුදට කඩා වැටීමට සැලැස්වීමේ ත්‍රස්ත ක්‍රියාවක් විය හැකි ද? දැනට නිරීක්ෂකයන්ගේ අවධානය යොමු වී ඇත්තේ ඒ ගැනය.මේ පිළිබඳව පත්‍රය මුද්‍රණයට යන මොහොත වන විට ලැබුණු පුවතක සඳහන් වූයේ එම යානයේ යැයි විශ්වාස කැරෙන කොටස් දෙකක් ඉන්දීය සාගරයේ දකුණු ප්‍රදේශයේ පාවෙමින් තිබියදී චන්ද්‍රිකා ඡායාරූප මඟින් හඳුනාගෙන ඇති බවයි.ඉන්දීය සාගරයේ දකුණු ප්‍රදේශයේ ගවේෂණ භාරව කටයුතු කරනුයේ ඕස්ට්‍රේලියාවයි. ඕස්ට්‍රේලියානු අගමැති ටෝනි ඇබට් මේ පිළිබඳව පාර්ලිමේන්තුවේදී විශේෂ ප්‍රකාශයක් කරමින් මේ බව සඳහන් කොට ඇත. එහෙත් මෙය තවම ස්ථිර කැරුණු පුවතක් බවට පත්ව ඇත. මලයාසියානු යානය අතුරුදන් වී අදට දින 16 ක් ගත වී ඇත.මේ වර්ගයේ එක් ගුවන් යානයක වටිනාකම ඇමෙරිකානු ඩොලර් මිලියන 320 කට ආසන්න වන අතර මඟීන් 330 කට පමණ ගමන් කළ හැකි මෙම යානා අඩි 42000 ක පමණ ඉහළින් පැයට සැතපුම් 550 ක් වේගයෙන් පියාසර කිරීමට හැකිය. එක එල්ලේ ගොඩබෑමකින් තොරව පැය 24 ක් පමණ අහසේ පියාසර කිරීමට ද හැක. ඉතා ආරක්ෂිත කාර්මික උපකරණවලින් සමන්විත ඇන්ජින් දෙකකින් යුත් මේ යානාවල එක් එන්ජිමකින් නිකුත් වන පසුපස පීඩනය රාත්තල් 1,50000 ක් පමණි.විපතට පත් යානය සොයා ගැනීමට සෝදිසි මෙහෙයුම් කරද්දී එහි ප්‍රධාන ගුවන් නියමු සහීර් අහමඩ් ෂා සහ සහායක ගුවන් නියමු ෆාරික් අබ්දුල් හමීඩ්ගේ පෞද්ගලික ජීවිතයට ඇඟිල්ල දිගු කිරීම සෙසු ගුවන් නියමුවන්ට කරන අගෞරවයක් යැයි හැ‍ඟේ.මෙලොව දෙවිවරුන් ලෙස ගුවන් නියමුවන් සහ වෛද්‍යවරුන් ද හැඳින්වෙන අතර වෛද්‍යවරයකු වරදක් කළහොත් මිය යන්නේ එක් අයකු පමණි. එහෙත් ගුවන් නියමුවකු වරදක් කළහොත් මියයන ප්‍රමාණය විශාල සංඛ්‍යාවක් වීමට පුළුවන.ආයුධ හෝ ගිනිඅවි රැගත් සන්නද්ධ පිරිසක් මේ යානය පැහැර ගත්තානම් එය ක්වාලාලම්පූර් ගුවන් තොටුපොළේ ඇති දුර්වලතාවකි. මඟීන් සහ ගමන් බඩු පරීක්ෂා යන්ත්‍රවල දෝෂයකි. ප්ලාස්ටික් වතුර බෝතලයක් පවා රැගෙන යාමට අවසරයක් නොමැති වාතාවරණයක සිදු වූයේ කුමක් දැයි නොදනිමු. එසේත් නැතිනම් ගුවනේ දී ගුවන් නියමුවන් වරින්වර නියමු කුටියෙන් ඉවතට එන අවස්ථා ඇත. මේ අවස්ථාවක ත්‍රස්තවාදීන් බලෙන් නියමු කුටියට රිංගුවා ද?ප්‍රධාන ගුවන් නියමුවා ගුවන් පැය 18000 ට ආසන්න කාලයක් ගුවන් යානා පදවා ඇති ලොව ඉහළම පෙළේ නියමුවකු වන අතර ඔහු විසින් යම් කරුණක් නිසා මේ ගුවන් යානය විනාශකාරී ඉලක්කයක් වෙත මෙහෙයවූවා ද යන සැකය සාධාරණ නොවේ.ඔහුගේ නි‍ෙවසේ තිබු මේ වර්ගයේම ආකෘතියක් එරට පොලීසිය අත්අඩංගුවට ගැනීම සාධාරණ ක්‍රියාවක් නොවේ. ගුවන් සමාගම්වල මෙවැනි ආකෘති ලක්ෂ ගණනක් ඇති අතර ලංකාව ඇතුළු මැලේසියාව වටා ඇති ගුවන් පථ ගැන ද පරිගණක මඟින් අවධානයට ලක්කිරීම ගුවන් නියමුවකු වශයෙන් සෝදිසි කිරීම සහ අවධානය යොමු කිරීම ඔහුගේ රැකියාවට අවශ්‍ය දෙයකි.ඇමෙරිකාවේ ලෝක වෙළෙඳ මධ්‍යස්ථානයට සිදු වූ ත්‍රස්ත ගුවන් ප්‍රහාරයෙන් පසු ලොව සියලු ම ගුවන් යානාවල නියමු කුටිය කෙරෙහි දැඩි ආරක්ෂාවක් සහ දැඩි නීති පැනවූයේ ගුවන් නියමු කුටියට පිටස්තර අයකුට ඇතුළුවීමට නොහැකි වීමටය. නමුත් මෙය අකුරටම කළ හැකි දෙයක් නොවේ. නියමුවන්ගේ හිතවතුන් නියමු කුටියට යෑම සාමාන්‍ය දෙයකි.සාමාන්‍ය ගුවන් ගමනකදී නියමු කුටියේ දොරට අගුලු ලෑම සහ විවෘත කිරීම ගුවන් නියමුවන් විසින් කරනු ඇත. යම් හේතුවක් නිසා ගුවන් සේවකයකුට හෝ සේවිකාවකට නියමු කුටියට යාමට අවශ්‍ය වුණොත් ඒ අසලට ගොස් සංඥා කිරීමේදී නියමු කුටිය තුළ ඇති කැමරාව මඟින් නියමුවන්ට නිරීක්ෂණය කළ හැක. මීට අමතරව විනාඩි 30 කට වරක් ගුවන් සේවය විසින් නියමු කුටියට දුරකථන ඇමැතුමක් දීම සිදුවන්නේ නියමුවන්ගේ තත්ත්වය දැන ගැනීමටය.දුර ගුවන් ගමනකදී සමහර විට එක් ගුවන් නියමුවෙක් ආසනයේ සිට විවේක ගැනීම ද සිදුවන්නකි. එය කිසිදු අනතුරකට යොමු නොවන්නේ ස්වයංක්‍රීය (ඔටෝ පයිලට්) ධාවනය ක්‍රියාත්මක වීම සහ තවත් නියමුවකු එහි සිටින නිසාය. ව ගුවන් යානා නියමු කුටියේ දොර ඇරීම සඳහා රහස් අංකයක් ඇත.මෙය දැන සිටින්නේ නියමුවන් සහ ගුවන් සේවකයන් පමණි. දැනට ලැබී ඇති තොරතුරු අනුව මේ ගුවන් යානය පිටත් වී පැය 1 1/2 කට පසු වියට්නාමයේ වෙරළ ආසන්නයේ දී අංශක 90 කට බස්නාහිරට ආසන්නව ආපසු හරවා ඇති අතර ඉන් අනතුරුව පැය 4 ක් පමණ පියාසර කළ බවට තොරතුරු ලැබී ඇත.මේ යානය ගුවන් යානා පාලකයන්ගෙන් මිදී බලෙන් පියාසර කළ පැය හතරක කාලය තුළ ආසියානු ගුවන් තලයේ පියාසර කළ අන් ගුවන් යානාවල ගැටීමකින් තොරව පියාසර කිරිම පුදුමයකට හේතුවකි. මේ ගුවන් යානය යම් ත්‍රස්ත පිරිසක් විසින් පැහැර ගත්තා නම් ඔවුනට එය පාලනය කරගැනීමට නොහැකි වී කඩා වැටුණා ද? මෙය මේ සිද්ධිය සම්බන්ධයෙන් නැ‍ඟෙන තවත් ප්‍රධාන සැකයෙකි.මේ ගුවන් යානය ත්‍රස්තවාදීන්ගේ ඉලක්කයක් වී ඇති බව මෙතෙක් ලැබී ඇති තොරතුරුවලට අනුව සිතිය හැක. මේ යානය මුහුදට වැටී මුහුදේ ගිලී ගියේ නම් ඒ පිළිබඳව ද තොරතුරක් දැන ගැනීමට හැකි වනු ඇත. එහෙත් ප්‍රශ්නය ඒ කවදා ද යන්නය.එවිට යානයේ කළු පෙට්ටිය මේ අබිරහස පිළිබඳව එකම සාක්කිකරු වශයෙන් වැදගත් තොරතුරු සපයනු ඇත.චන්ද්‍රසිරි ලියනගේ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=af1403233</link>
    <topic>ආසන 200ක් දිනනවා යැයි</topic>
    <author>‍රෝහණ ආර්යරත්න</author>
    <content> රාහුල් ගාන්ධි කියයිදහසය වැනි ලෝක් සභා මැතිවරණය ළංවත්ම ඉන්දියාව පුරා පවතින ජනමත විමසුම් ආයතන නානා විධ අනාවැකි ප්‍රකාශ කිරීම අරඹා ඇත. සුප්‍රකට සී නිවුස් (Zee News) ආයතනය මඟින් කළ ජනමත විමසුමේදී වත්මන් ඡන්ද ප්‍රවණතාව අනුව සාමාන්‍ය ජනතාවගේ කැමැත්ත අකමැත්ත විමසනු ලැබී ය. ආර්ථික තත්ත්වය, වෙනසකට ඇති ප්‍රවණතාව, අගමැති තනතුරට කවුද? දේශපාලන පක්ෂ ලබාගනු ලබන ඡන්ද ප්‍රමාණය, විශාල ප්‍රාන්ත තුළ තුන් වැනි බලවේගයකට ඇති ප්‍රවණතාවය යන කරුණු සියල්ලම සලකා බලමින් මෙම ජනමත විමසුම පැවැත්වීම විශේෂයකි.ප්‍රාන්ත විසි එකක ඡන්ද කොට්ඨාස 56 ක පවත්වනු ලැබූ මේ ජනමත විමසුමට අනුව සියයට 44.2 ක් භාරතීය ජනතා පක්ෂය ප්‍රධාන ජාතික ප්‍රජාතන්ත්‍රවාදී සන්ධානයත් (NDA) සියයට 24.0 ක් කොංග්‍රස් පක්ෂය ප්‍රධාන එක්සත් ප්‍රගතිශීලී සන්ධානයටත් ඡන්දය ප්‍රකාශ කරන බව හෙළි වී ඇත. එසේ ම සියයට 23.7 ක් තුන් වැනි බලවේගයක් බලයට ඒම ගැන කැමැත්ත ප්‍රකාශ කර ඇත.මේ අතර NDTV රූපවාහින‍ී ආයතනය ප්‍රාන්ත 12 ක ආසන 319 ක් පුරා කළ සමීක්ෂණයක දී ජාතික ප්‍රජාතන්ත්‍රවාදී සන්ධානය ආසන 166 ක් ද එක්සත් ප්‍රගතිශීලී සන්ධානය ආසන 52 ක් ද හිමිකරගනු ඇතැයි හෙළිවී ඇත.ඒ සඳහා ලෝක් සභා මැතිවරණයට අයත් ඡන්ද කොට්ඨාස 543 ක ඡන්ද දායකයින් 200,000 කගේ මත විමසනු ලැබූ බව පැවසේ.මේ අතර බිහාර්, රාජස්ථාන්, මධ්‍ය ප්‍රදේශ හා චට්ටිස්සර් යන ප්‍රාන්ත තුළ බීජේපී ප්‍රධාන සන්ධානයට මහත් වාසි දායක තත්ත්වයක් පවතින බව හෙළිවේ.‍එසේ ම ප්‍රාන්ත නායකයින් වන ජයලලිතා ජයරාම් හා මම්මා බැනර්ජි තම ප්‍රාන්ත තුළ ජයග්‍රාහී තත්ත්වයකින් පසුවන බවත් ජයලලිතාගේ ද්‍රවිඩ මුන්නේත්‍ර කසාගම් පක්ෂය තමිල්නාඩු ප්‍රාන්තයේ ආසන 27 ක් ජයගනු ඇතැයි ද පැවසේ.මේ ජනමත විමසුම් පරීක්ෂා කරනවිට නරේන්ද්‍ර මෝඩි රැල්ලක් ඉන්දියාව පුරා ඇතැයි මුළු ලෝ පුරා පැතිරී ඇත්තේ ය. මේ රැල්ලත් සමඟ අති විශාල ආර්ථික හා දේශපාලන පෙරළියක් සිදු වෙතැයි කා තුළත් උදාවී ඇත්තේ බලාපොරොත්තු සහගත තත්ත්වයකි.කෙසේ වෙතත් ‍ජනමත විමසුම් මඟින් හෙළිකරනු ලබන අනාවැකි ප්‍රාන්ත රාජ්‍යවල ඡන්ද ප්‍රතිඵල වලට බලපාන අන්දමත් එසේ බලනොපෑ ආකාරයත් මෙතෙක් පවත්වනු ලැබූ ඡන්දවලින් හෙළි වී තිබේ.මධ්‍ය ප්‍රදේශ් රාජස්ථාන් හා චට්ටිෂ්ඝර් යන ප්‍රාන්ත රාජ්‍යවලට මෝඩි රැල්ලක ඡායාවක් දැකිය හැකි වුවත් දිල්ලි මැතිවරණයේදී ආම් ආද්මි පක්ෂයේ උදාව එම ජනමත විමසුම් වලට හසු නොවීම දේශපාලන විචාරකයින් තුළ ජනමත විමසුම් පිළිබඳව සියයට සියයක් ම විශ්වාසයක් තැබීම ගැන සැකයක් මතුවී ඇත.මේ අතර ජනමත විමසුම් තුළින් හෙළිකරනු ලබන අනාවැකි සම්පූර්ණයෙන් ම ප්‍රතික්ෂේප කරන කොංග්‍රසයේ උප සභාපති හා එක්සත් ප්‍රගතිශීලී සන්ධානයේ අගමැති අපේක්ෂක රාහුල් ගාන්ධි 2004 හා 2009 පැවැත්වූ මහ මැතිවරණවලදී ද කොංග්‍රස් පක්ෂ අතිවිශාල පරාජයකට මුහුණ දෙනු ඇතැයි අනාවැකි පළ කළ බව පැවසීය.කොංග්‍රස් පක්ෂය, ප්‍රධාන සන්ධානයේ නායකයින් මෝඩි රැල්ලට එරෙහිව සටන් අරඹා ඇත. එසේ ම ආම් ආද්මි පක්ෂයේ නායක අර්වින්ද් කෙජ්රිවැල් ද ඒ සටනට තවත් ශක්තියක් ලබාදී ඇත.නාරේන්ද්‍ර මෝඩිගේ අගමැති වීමේ අභිප්‍රායට අතිවිශාල බාධකයක් වන්නේ 2002 ඔහු ප්‍රධාන ඇමැතිව සිටි ගුජරාටයේ ඇති වූ මහා ඛේදවාචකයේදී 2000 පමණ මුස්ලිම් ජනතාව ඝාතනය වීම වැළැක්වීමට තැත් නොකිරීම සහ එයට සහයෝගය ලබාදීම යන චෝදනාවයි. එය ඔහුට එරෙහිව පැවැති කළු තිතක් වුවත් පසුව ඔහු එම චෝදනාවෙන් නිදොස් කොට නිදහස් කිරීම සුප්‍රීම් උසාවිය මඟින් සිදුකරන ලදී.එහෙත් රාහුල් ගාන්ධි පවසන්නේ මෝඩි නිදොස් කොට නිදහස් කරනු ලැබූවත් නීත්‍යානුකූලව ප්‍රධාන ඇමැති ලෙස වගකීම පැහැර හැරීමක් ලෙස සලකා ඔහු යටතේ පැවති පාලන තන්ත්‍රයේ දුර්වලතාවයෙන් පැන යාමක් කළ නොහැකි බවත් ය.එසේ ම එය සදාචාරාත්මකව ඔහු එම ඛේදවාචකයට සපුරා වගකිව යුතු බව ද රාහුල් ගාන්ධි තරයේ ප්‍රකාශ කර සිටී.නාරේන්ද්‍ර මෝඩිගේ ජයග්‍රාහී මාවතට තවත් බාධකයක් වී ඇත්තේ ආම් ආද්මි පක්ෂයේ නායක අර්වින්ද්, කෙජ්රිවාල් ය. බිහාරයේ බරණැස් ආසනයෙන් ලොක් සභා මැතිවරණයට පෙනී සිටීමට න‍ෙර්න්ද්‍ර මෝඩි තීරණය කිරීමෙන් පසු කෙජ්රිවාල් ද ඔහු හා මුහුණට මුහණලා සටනට ඒම සඳහා බරණැස ආසනයට තරග කරන බව ප්‍රකාශ කර ඇත.දූෂණයට එරෙහිව දේශපාලන පොරපිටියට බට කෙජ්රිවාල් ආත්ම විශ්වාසයෙන් යුතුව බරණැස් සටනට පිවිසීම මෝඩි ලබනුයේ යැයි පවසන විශිෂ්ට ජයග්‍රහණයට තවත් බාධාවක් විය හැකි යැයි දේශපාලන විචාරකයින් ගේ මතයයි.මේ අතර කොංග්‍රස් පක්ෂයේ නායකයකු ව සිටි කමලාපති ත්‍රිපති ගේ දියණිය වන ‍ඉන්දිරා තිවාරී ත්‍රිනාමුල් කොංග්‍රස් පක්ෂයෙන් බරණැස් ආසනයට තරග කිරීම මෝඩි වෙත එල්ලවූ තවත් බලගතු බලවේගයකි. ඇයගේ උපත මෙන් ම කටයුතුවල පසුබිම බරණැස් ආසනය වීම ඇයගේ ශක්තිය විදහා දක්වන්නකි. බරණැස් විශ්වවිද්‍යාලයේදී ශිෂ්‍ය සංග්‍රාම ඡන්දයේ දී ඇයට මුස්ලිම් සහාය අතිවිශේෂ ලෙස ලැබුණු බව පවසන ඉන්දිරා බරණැස් ආසන සටනේ දී ඔවුන් තමන්ට සහාය වන බව නොපැකිලව පවසන්නීය.එසේම නරේන්ද්‍ර මෝඩිට පෙර ගුජරාටයේ මහ ඇමැති ව සිටි දිග්විජය සිං බරණැස් ආසනයට කොංග්‍රස් සන්ධානයෙන් තරග කිරීමට නියමිත බව ද වාර්තාවේ. මෙය නරේන්ද්‍ර මෝඩි මුහුණ දිය යුතු තවත් අභියෝගයකි.‍මේ අතර භාරතීය ජනතා පක්ෂයේ ජ්‍යෙෂ්ඨ නායකයකු වන එල්.කේ. අද්වානි හා නරේන්ද්‍ර මෝඩි අතර ආසනයක් පිළිබඳව මත භේදයක් ඇති වී ඇතැයි වාර්තාවේ.අද්වානි බූපාල් අසුනට තරග කිරීමට කැමැත්තෙන් සිටින බව ප්‍රකාශ කළ ද ඔහුට ගාන්ධිනගර් අසුන පක්ෂය මඟින් නියම කර තිබීම අද්වානිගේ නොසතුටට හේතු වී ඇතැයි වාර්තාවේ. මෙය ඇතැමකු පවසන අන්දමට භාරතීය ජනතා පක්ෂය තුළ යම් දෙදරීමක් ඇතිවිය හැකි ය.එහෙත් පරාජය අභිමුඛයේ ගැවසෙමින් සිටින කොංග්‍රස් පක්ෂය ප්‍රධාන ජාතික ප්‍රගතිශීලී සන්ධානයේ අගමැති අපේක්ෂක රාහුල් ගාන්ධිට මෝඩි තරම්වත් ජයග්‍රාහී මාවතක් පෑදී නොමැති බව ප්‍රකාශ කළ යුතු ය.‍මේ අතර ජනමත විමසුම් සියල්ලම පාහේ බොහෝමයක් ම කොංග්‍රස් සන්ධානයට ලබාගත හැකි වනුයේ ආසන 100 ක් පමණ කැයි කීම ප්‍රතික්ෂේප කරන රාහුල් ගාන්ධි එම සියලු ම ජනමත විමසුම් ‘විහිළුවක්’ බව ප්‍රකාශ කරයි. ජනපති විමසුම් නීති පද්ධතියක් නොවන බව ප්‍රකාශ කරන හෙතෙම ආසන 200 ට වඩා ප්‍රමාණයක් ජයගන්නා බව පළ කරයි.එසේ ම මෝඩි වෙත ප්‍රහාරයක් නිකුත් කරන රාහුල් ආදරයත් වෛරයත් අතර සටනේ දී ආදරය හැමවිටම ජයගන්නා බව ද පැවසීය. ඒ කෙසේ වෙතත් ඉන්දියාවේ අගමැති පොරය සඳහා රාහුල් ගාන්ධි කොංග්‍රස් පක්ෂය නියෝජනය කරමින් ඉදිරිපත් වූ බව මෙතෙක් ප්‍රකාශයට පත්වී ඇති සේ ම ඒ අනුව ඔහු ද ඉන්දියාව පුරා කොංග්‍රස් පක්ෂයේ ජය තහවුරු කිරීම සඳහා නොයෙකුත් ස්ථානවල බලවේග රැස්වීම් පැවැත් වූයේ ය.එහෙත් අලුත් ම වාර්තා අනුව තවමත් කොංග්‍රස් සන්ධානය මඟින් අගමැති අපේකෂක ලෙස රාහුල් ගාන්ධි නම් කර නැති බව වාර්තාවීම කාගේත් කුතුහලයට ලක්වන කරුණක් වී ඇත. මීට වඩා කැපී පෙනෙන චරිතයක් ඒ සඳහා නියම වේලාවට ඉදිරිපත් විය හැකි යන සැකය ද ඡන්ද දායකයින් අතර පැතිරී යන කථාවකි. එය සමහර විට සෝනියා ගාන්ධි හෝ ඇයගේ දියණිය ප්‍රියංකා වඩේරා එම තැනට තෝරාගනු ඇතැයි යන සැකය ද දැන් දැන් ඉන්දියාව පුරා පැතිර යන උණුසුම් පුවතක් වන්නේ ය.භාරතීය ජනතා පක්ෂයේ නායක නරේන්ද්‍ර මෝඩිට එරෙහිව ගුජරාටයේ ඇති වූ මුස්ලිම් ඝාතනය තදබල බාධාවක් ලෙස සඳහන් වන්නාක් මෙන්ම රාහුල් ගාන්ධිට හා කොංග්‍රස් ජයග්‍රාහකයනට එරෙහිව එවැනි ම වූ ඝාතනයක රාව ප්‍රතිරාව දේශපාලන පොර පිටියට පැමිණ ඇත. එය ඉන්දිරා ගාන්ධිගේ සමයේ සිදුවූ රන්දෙවොලේ ආක්‍රමණය හා අතිවිශාල ප්‍රමාණයක් සික් ජාතිකයින් ඝාතනය කිරීමයි. අවසානයේදී ඉන්දිරාගේ මරණය ද එය සංහාරයට සම්බන්ධ වූ නමුත් එම කළු තිත කොංග්‍රස් පක්ෂයේ ජයග්‍රහණයට විශාල බාධකයක් වී ඇත.මේ හැර කොංග්‍රස් පක්ෂ පාලන කාලය තුළ සිදුවූ නොයෙකුත් දූෂණ හා ඒවාට රජයේ සාමාජිකයින්ගේ සහභාගිත්වයත් නිෂ්ක්‍රිය පාලන තන්ත්‍රයක් හේතු කොටගෙන වෙනසක් සිදුවීම පිළිබඳ අපේක්ෂාවක් ඉන්දීය ඡන්දදායකයින් අතරේ දැඩි ලෙස පවතින අදහසක් වන්නේ ය.මේ තත්ත්වය අනුව මෝඩි හා ගාන්ධි අපේක්ෂා කරන ආසන ප්‍රමාණය නොලැබී යාම නිසා එම බලවේග දෙකටම ඉන්දියානු ඡන්ද පොරපිටියේ පවතින සෙසු සන්ධාන වල සහාය ලබා ගැනීම සිදුවනු ඇතැයි දේශපාලන විචාරකයින් හා ජනමත විමසුම් පැවැත්වූ සංවිධාන ප්‍රකාශයට පත් කර ඇත.මෙබඳු අවස්ථාවක තමිල්නාඩු මහ ඇමැති ජයලලිතා ජයරාම්ගේ සන්ධානයේත්, බෙංගාල මහ ඇමැති මම්ටා බැනර්ජි ගේ සන්ධානයේත්, ඒ හැර නිතිෂ් කුමාර් ප්‍රධාන සන්ධානයේත් සහාය මේ මහා පක්ෂ දෙකම ලබාගැනීමට උත්සාහ කිරීම දැකගත හැකි වේ.අගමැති තනතුර පිළිබඳව සිහින දකිමින් සිටින ජයලලිතා ජයරාම්ට ද අවිනිශ්චිත තත්ත්වයකට මුහුණදීමට සිදුවී ඇතැයි අලුත් වාර්තා වලින් පෙන්වා දී ඇත. තමිල්නාඩුවේ බලය සඳහා මෙතෙක් තරගය පැවතියේ කරුණානිධි ගේ ඩී.එම්.කේ පක්ෂයත් ජයලලිතාගේ ඒ අයි ඩී එම් කේ පක්ෂය අතර පමණි. ඔවුන් වටා සන්ධාන ගොඩනැඟී තිබූ නමුත් ජයලලිතා ඉදිරියෙන් සිටියහ.එහෙත් භාරතීය ජනතා පක්ෂය විසින් එස්. රාමඩෝස් ගේ පී. එම්.කේ. පක්ෂයත්, වයිකෝ ගේ එම්.ඩී.එම්.කේ‍. පක්ෂයත් විජයකාන්ත් ගේ ඩී.එම්.ඩී.කේ පක්ෂයත් එකතු වී නව සන්ධානයක් තමිල්නාඩු පොරපිටියට ඒම ජයලලිතාගේ බලයට දැඩි අභියෝගයක් බවට පත්වී ඇතැයි වාර්තාවේ.මේ අයුරින් ඉන්දීය මැතිවරණ වේදිකාව මහත් අවිනිශ්චිත වූ තත්ත්වයකට පත්ව තිබීමෙන් ප්‍රාන්ත රාජ්‍යවල ගොඩ නැඟී ඇති සන්ධාන ප්‍රධාන පක්ෂ දෙකට සම්බන්ධ වී කොයි මොහොතේ කඩා වැටිය හැකි පක්ෂයක් රාජ්‍ය බලය හිමිකරගනු ඇතැයි අපේක්ෂා කෙරේ.එසේම එවැනි බලරහිත සන්ධානයක් මඟින් රට පාලනය කිරීම හේතු කොටගෙන මෙතෙක් ජනතාව අසරණ තත්ත්වයට පත්වී සිටින දූෂණය, උද්ධමනය හා ආර්ථික සංවර්ධන ඇණ හිටීම මඟින් ඇති සංකීර්ණ ප්‍රශ්න රැසකට ‍ඉන්දියන් ඡන්ද දායකයින්ට මුහුණ දීමට සිදුවනු නොඅනුමාණ ය.‍රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=af1403234</link>
    <topic>අලි මෙහෙයුමක් වැළකූ අදිසි බලවේගය</topic>
    <author>අරුණි මුතුමලී aruni@silumina.lk</author>
    <content>අටුකොටු වනසා මිනීමරා අලි මිනිස් ගැටුමට මුල්වන්නේ වැඩිපුරම තනි අලියාය. බොහෝවිට තනියකු ලෙස දඩබ්බරකම් කර මියයන්නේ ද පිරිමි සතුන්මය. මිනිසා මෙන්ම සමාජශීලී සත්ත්වයකු වූ අලින්ගේ පිරිමි සතුන් මෙසේ තනි වන්නේ ඇයි? හිටපු වනජීවී නියෝජ්‍ය අධ්‍යක්ෂ වෛද්‍ය නන්දන අතපත්තුගේ අත්දැකීම් හා දැනුම අනුව සොයා බලමු...මිනිසුන්ට නොදෙවෙනි වන තරමටම අලියා සමාජශීලී සතෙකු බව වෛද්‍ය නන්දන අතපත්තු පවසන්නේ වසර තිහකට අධික අත්දැකීම් සහ විද්‍යාත්මක කරුණු ද පදනම් කරගෙනය. දිවියා, වළහා වැනි සතුන් සමාජශීලී නොවන ගණයටත්, රිලවා, වඳුරා, ගෝනා මුවා වැනි සතුන් රංචු ගැහෙන බැවින් සමාජශීලී සතුන් ලෙසත් ඔහු හඳුන්වයි.“අලි සමාජයේ අපූර්වත්වය තමයි අපේ වගේම පවුලක් තිබීම. අලින්ගේ පවුල් බැඳීම ඉතාම වැඩියි. හැබැයි මේ පවුල්වල වෙනසක් තිබෙනවා. ඒ තමයි පවුලකට තාත්තා කෙනෙක් නැතිවීම. පවුලක ඉන්නේ අම්මයි පැටුවුණුයි විතරයි. පැටවෙක් ලැබෙන්න ආ දවසේ ඉඳලාම තාත්තා කෙනෙකු ඇවිත් අම්මාගේ හා දරුවන්ගේ දුක සැප හොයන සිරිතක් අලින්ට නැහැ.”පියකු නැතිව මේ පවුල් අතර කුඩාම ඒකකයට සාමාජිකයින් තිදෙනකු අයිති බව වෛද්‍ය අතපත්තු පවසයි. මවත්, දූවරුන් හා පුතුන් සංඛ්‍යාව අනුව තිදෙනකු හෝ ඊට වැඩි වන පවුල් කීපයක් එකතු වී සිටින අවස්ථා ද තිබේ. කෙසේ වෙතත් මෙහි නායකත්වය ද පැවරෙන්නේ අපූරු අයුරිනි.“එහෙම පවුල් දෙක තුනක් එකතු වෙන්නත් සාමාජිකයින් අතර ලේ නෑකමක් තිබෙන්න ඕනා. ඒ අතරින් වැඩිහිටිම ඥානාත්විතම ඇතින්න තමයි නායිකාව වෙන්නේ. මොකද දුවලාගේ මතකයේ තමන්ගේ අක්කලා අම්මලා ගැන තිබෙන නිසා වයසින් වැඩිම ගැහැනු සතාට නිතරගයෙන් නායකත්වය හිමි වෙනවා. හැබැයි පුතාලාගේ මතකයේ මේ නෑකම පවතින්නේ ටික කාලයයි. ඊට පස්සේ එයාලා නෑදෑකම් සලකන්නේ නෑ.”මෙසේ වීමට ද අපූරු හේතුවක් තිබෙන බව වෛද්‍ය අතපත්තු පහදා දුන්නේ මෙසේය.“රංචුවේ උපදින පැටවුන්ට ගැහැනු පිරිමි භේදයක් නැතිව මව වගේම රංචුවේ අනිත් ඇතින්නන් ආදරය සෙනෙහස දක්වනවා. සාමාන්‍යයෙන් උපතේ දී උස අඩි 3යි අඟල් 3ක් පමණ වන බර කිලෝ 75ක් 100ක් පමණ වන අලි පැටියෙක් කිසිම භේදයක් නැතිව හරිම හුරතල් පාමින් වැඩෙන්නේ. හැබැයි ගැහැනු පැටවුන් මුල් කාලෙදි ඉතා වේගෙන් වැඩෙනවා. හරියට අපේ වගේ. සම වයසේ පිරිමි සතුන්ට වඩා ගැහැනු සතුන් පුංචි කාලෙදි උස මහතයි. හැබැයි හික්මීම අතින් හොඳයි. ඒත් පිරිමි පැටවුන් කරදඬු දික් වෙද්දි හිතුවක්කාර මුරණ්ඩු ගති පෙන්වන්න ගන්නවා.”“ගැහැනු පැටවුන් අවුරුදු 8 - 10 වෙද්දි මල්වර වෙනවා. පිරිමි පැටවුන් වැඩිවිය පැමිණෙන්නේ අවුරුදු 12ක් 13ක් වගේ වෙලා. ඒකත් දළ අ‍ැතෙක් නම් අවුරුදු 15ක් විතර වයස වෙද්දි තමයි වැඩි විය පැමිණෙන්නේ. මේ මල්වරයත් සමඟම වර්ධනයේත් වෙනසක් වෙනවා.එතකොට අලි කොල්ලො හොඳට උස මහත් වෙලා ශක්තිමත් වෙලා හැඩ වැඩ වෙලා හැදෙනවා. අලි ‍කෙල්ලන්ගේ වර්ධනය ඊට වඩා අඩු වෙනවා. ඒ එක්කම ලිංගික හෝමෝනවල බලපෑමත් මේ අයට ලැබෙනවා. අලි කොල්ලන්ට මෙය අලුත් හැඟීම් උපදවන කාරණයක් නිසා රංචුවේ ඉන්න අයගේ වයස නොබලාම අත්හදා බැලීම් කරන්නයි හිතන්නේ. හැබැයි එයාලට තාත්තලා වෙන්න තාම බැහැ.”“එකට වැඩුණු අලි නෑම්බියෝ ඒ වගක් නොදන්නවා වුණාට මේ ගැටවරයන්ගේ දේවල් අම්මලා පුංචි අම්මලා නැන්දලා වගේ අත්දැකීම් සහිත අය දන්නවා. ඒ නිසා මේ දඩබ්බරයන්ගේ අලුත් අත්හදාබැලීම්වලට වැඩිහිටි ඇතින්නියන් ඉවසන්නේ නැහැ. නොමේරූ නෑම්බියන් නොතේරුම්කමට ඒ දේවල් ඉවසුවත් වැඩිහිටි ඇතින්නියෝ හොඳට හොඬවැල දිග හැරලා මතක හිටින්න පහර දෙනවා ඕන නැති වැඩවලට එන නාම්බන්ට.”වෛද්‍ය අතපත්තු පවසන අන්දමට නොතේරුම් කමට හෝ අලි ගැටිස්සියන් මේ දඩබ්බර අලි නාඹරයන්ට අනුකූලතාවක් දැක්වුවහොත් දෙදෙනාටම පහර දීමට අම්මලා නැන්දලා ඉදිරිපත් වන්නේ මිනිස් සමාජයේ මෙනි.“මේ තත්ත්වය යටතේ අලි තරුණයෝ කලකිරීමට පත්වෙනවා. ඊට පස්සේ වෙන රැලක හරි තමන්ට අවස්ථාවක් ලැබෙයි ද බලන්න උන්හිටි තැන් අතහැරලා යනවා.”“මේ ගැන මත දෙකක් තිබෙනවා. වඩා ජනප්‍රිය මතය තමයි ගැහැනු පැටවුන්ව මේ කරදරකාරයින්ගෙන් බේරා ගැනීමට රැලෙන් පන්නා දමනවාය කියන එක. නමුත් මම බාරගන්නේ දෙවැනි මතය. ඒ තමයි එකම රැලක පවතින එකම ලේ නැත්නම් ජාන මුසුවීමෙන් පැටවු ඇතිවීම වළක්වා ගැනීම හා වෙනත් ජාන මිශ්‍ර වීමෙන් පරපුරේ තත්ත්වය ඉහළ නංවා ගැනීම.ලිංගික ‍හෝමෝන උද්දීපනය වෙලා නුහුරු නුපුරුදු රාජකාරී කරන්න යද්දි ගහල පැන්නුවාම අසහනයට පත්වන අලින් රැලෙන් පැන්නුවාම කොහොමත් තනිවෙනවා. එහෙම වෙලා තව රංචුවකට එක් වෙන්න ගියත් තාම පොඩි වැඩියි කියලා දැනුණොත් ඉඩ දෙන්නේ නෑ. කොහොම හරි කාලා බීලා හොඳට උස් මහත් වෙලා පෙනුමට ආවාම නම් බඹා කෙටූ හැටියට තමන්ට ගැළපෙන අලි කුමාරිකාවක් හොයාගන්න ඒ තරම් අමාරු නැහැ.”මෙසේ පැන්නූ අලි තරුණයන්ගෙන් ඇතෙක් හමුවීමට ඇති සම්භාවිතාව සියයට 4ක් තරම් අඩු බව වෛද්‍ය අතපත්තුගේ මතයයි. එසේම ඇතෙකු දුටු විට වැඩිහිටි ඇතින්නියන් ද එවැනි කුලවත් පිරිමි සතකු තම පවුලට බඳවා ගැනීමට මැලි නොවන බවත් ඔහු පවසයි.ඒ හැරුණු කොට ඇත් තරුණයකු තනියකු වූ විට පවා ආරක්ෂාවට හා‍ ‍ෙස්වයට පරිවාර අලි දෙදෙනෙක් සිටින අවස්ථා ද බහුලය. අනෙක් අතට තනි අලින්ට වඩා තනි ඇත්තු හැස‍ිරෙන්නේ ද වැදගත් අයුරින් බව වෛද්‍ය අතපත්තුගේ අත්දැකීමයි.චණ්ඩිකම් කරමින් රස්තියාදුකාරයන් මෙන් අටුකොටු කඩා මිනී මරා විනාශ කරමින් ඇවිදීමට දළ ඇත්තු එතරම් ප්‍රිය නැතුවා හෝ නැතහොත් ඇත් පැටවකු දුටු පමණින්ම ඒ සතා අල්ලාගෙන එන්නට මිනිසුන් පියවර ගන්නා නිසා හෝ වැඩිපුරම තමන්ට අල්ලන්නට සිදුවී ඇත්තේ තනි අලින් බව ‍වෛද්‍ය අතපත්තු කීවේ පැනයක් ඉතිරි කරමිනි.කෙසේ වෙතත් ඒක දන්තයා නම් මිනිසුන් 7ක් මැරූ අලියා සොයා කරුවලගස්වැව ගිය ගමන ඔහුට අමතක නොවන්නේ දළයක් තිබූ නිසා නොව වල් අලියා ඇල්ලීමට බාධා කළ අද්භූත බලවේගය නිසාය.“කරුවලගස්වැව ප්‍රදේශයේ වනගත ගම්මානවල ජන ජීවිතයට බලවත් කරදරයක් වෙලා තිබුණු “ඒක දන්ත” කියන අඩි 9ක් පමණ උසැති සද්දන්ත අලියා කෙසේ හෝ ඇල්ලීමට නියෝගයක් අපට ලැබුණා. මේ අලියාට තිබුණේ දකුණු දළය විතරයි. එය උපතින් වුණු දෙයක් නොවේ. කැලේදි කැඩිලා ගිය නිසා වුණු දෙයක්. වන සංරක්ෂණ නිලධාරියකුට පසුකාලෙකදී ඒක හමුවුණා ගහක් යට තිබිලා.”කොහොම වුණත් අටුකොටු, වගාබිම් හානියට වගේම මිනිස් ඝාතනවලට නම් දරා හිටිය මේ අලියාත් අර අපේ ‘අලි අවතාරය’ වගේ කොතරම් සෙව්වත් හමුවුණේ නැහැ. අවසානයේ අපට නියෝගයක් ආවා මොන ක්‍රමයකින් හරි සතා අල්ලන්න කියලා”සුපුරුදු පරිදි වෛද්‍ය අතපත්තු ඇතුළු කණ්ඩායම ගියේ කූඩාරම් ගසාගෙන අලියා සෙවීමේ මෙහෙයුම ඇරඹීමටය. එහෙත් හිටපු ඇමැතිවරයකු සතු අක්කර ගණනක ගොවිපොළක් හා සැප පහසුකම් ඇති බංගලාවක් දුටු පිරිස කූඩාරම් ගැසීම පසෙක ලා රාජ්‍ය බලය භාවිත කර මේ බංගලාවේ නවාතැන් ගැනීමට සැරසුණහ. මේ වන විට අදාළ ඇමැතිවරයා මෙලොවින් සමුගෙන තිබිණි. එහෙත් මුරකරු සිය හාම්පුතාට දැක්වූ ගෞරවයක් ලෙස කියා පෑවේ ප්‍රධාන කාමරයේ නවාතැන් නොගන්නා ලෙසයි.“ඒ වුණාට මට ඒ කාමරය දැක්කම හරි ආශා හිතුණා. ඒ පාර මම එතැන ඉන්නවා කීවාම මුරකරු මට කීවා මහත්තයා හිටියට කමක් නෑ එහෙනම් මේ ඇඳේ නිදා ගන්න එපා කියලා. ඒත් ඒ ඇඳ හොඳ උඩු වියන් බැන්ද ස්ප්‍රිං මෙට්ටයක් දැමූ එකක්.“ඒ නිසා මම ඇහුවා ‘ඇයි?’ කියලා.“මහත්තයා ඕකේ නිදාගන්න ඕ‍න ජගතෙක්ව මහ රෑට කකුල් දෙකෙන් අල්ලලා පොලේ ගහනවා මේ ගෙදරට අරක් අරගෙන ඉන්න භූතයෙක්.” කියලා මුරකාරයා මට කීවා.”මුරකරුට හා කියලා මම දොර වහගත්තා.පසුවදා තබ්බෝව වැවට පහළ ගමේ ඒක දන්තයා අටුකොටු විනාශ කළ බව ආරංචි වී කණ්ඩායම උදේ රැයින් ගියමුත් අවසානයේ අලි අඩි ආදියෙන් තහවුරු වුණේ ඒ අලි රංචුවකගේ වැඩක් බවය.අදෘශ්‍යමාන බලවේගය“බලාපො‍ෙරාත්තු අත ඇරගෙන එන අතරෙ ගම්මු දාපු දැලක කිලෝ පහක විතර මාළුවෙක් පැටලිලා ඉන්නව දැකලා සමරේ පීනලා ගිහින් ඒකාව අරගෙන ආවා.”“ඉතින් අපි රෑට මාලුත් උයන්න කියලා මුරකරුට කියලා ඉන්න අතරේ ඒ මනුස්සයා කීවා සර්, සර්ලාට ඔය අලියා අල්ලන්න හම්බ වෙන්නේ නෑ කියලා. මම එදා මුරකරුට හා කියලා දොර වහගත්තට නිදාගත්තේ ඒ වියන් ඇ‍ඳේ බව මනුස්සයාට අහුවෙලා. ඒ නිසා අදෘශ්‍යමාන බලවේගය අපේ වැඩ අඩපණ කරනවා කියලා කීවා.”“ගොජ ගොජ ගාලා ඉදෙන මාලු හොද්දෙ සුවඳ දැනෙද්දි පුෂ් බයිසිකලයක් පැදගෙන හතිදාගෙන ආපු ගැමියෙක් කීවා ඒක දන්තයා අහල පහල කුඹුරු යායක ඉන්නවා කියලා. අපි හුස්මක් ගන්නත් කලින් ලෑස්ති වෙලා එතැනට ගියා. ඒත් අලියකු අල්ලන්න තරම් ඒ වෙලාවේ කරුවල වැඩියි.”“වැඩේ අසාර්ථක වෙලා ආව ගමන් ආපහු අර මුරකරු කීවේ මම ඇඳේ නිදාගත්ත වරද නිසා අලියා අල්ලන්න බැරිවුණා. ඉදිරියටත් එහෙමම වෙයි කියලයි.”“කොහොම හරි ඒ කාලේ වෙද්දි අපිට වෝකි ටෝකි තිබුණා. කලින් දා හවස ගිය තැන කිට්ටුවට අපි යද්දි අලියා ළඟපාත ඉන්න බවට ලකුණු හැටියට කොළ අතු අලි බෙටි ඔක්කොම තිබුණා. භූතයාට ඕන එකක් කොරගන්ඩ කියලා අපි කිලෝ මීටර දෙකක් කැලේ ඇතුළට යද්දි ඒක දන්තයා හිටියා. නිර්වින්දන ඖෂධ එහෙම ලෑස්ති කරන්න හදනකොටම අපේ වෝකි ටෝකි එකට පණිවුඩයක් ආවා පොලිස‍ියෙන් දෙන්නෙක් මාව එක්කන් යන්න ඇවිත් කියලා හදිසියකට.”ඒක දන්තයා ඇල්ලීම පසෙක දැමූ වෛද්‍ය අතපත්තු ආපසු වාහනය ළඟට එද්දි පොලිස් නිලධාරීන් දෙදෙනා සැලියුට් ගසා තමන්ට ළඟම ඇති පොලිස් ස්ථානයට කැඳවාගෙන ගිය පසු ස්ථානාධිපති ද නැඟිට ආචාර කොට දුරකථන ඇමතුමක් ගෙන වෛද්‍යවරයාට දී තිබේ.හලෝ...හලෝ ඩොක්ට මම ප්‍රේමේආ ඔව් ප්‍රේමේ මොකද හදිසියේ?මෙය ඇසුණු ස්ථානාධිපතිවරයා නැඟී සිටියේ සිදුවන්නේ කුමක්දැයි සිතාගත නොහැකි ලෙසිනි. දුරකථනයේ එහා කෙළවරින් ඇසුණු පිළිතුරෙන් පසුව වෛද්‍ය අතපත්තුගේ සුෂුම්නාව දිගේ ගිනි පුළිඟුවක් යන්නා සේ දැනිණි.“මේ.. ඩොක්ට මම ආර්.ප්‍රේමදාස. කතරගමට ලොකු අලි ප්‍රශ්නයක් ඇවිත්. ඔතන මෙහෙයුම නතර කරලා දැන්මම එහෙට එන්න. ඔක්කොම දේවල් ජී.ඒ.ගෙන් ඉල්ලගන්න.තමන්ගේ සගයකු යැයි සිතා ප්‍රේමේ කියා ඇමතුවේ වැරදීමකින් බව පොලිසියේ දී හිඳගෙන සිටි පුටුවෙන් නැඟිටිමින් බැගෑපත්ව කියූ වෛද්‍ය අතපත්තු ඇතුළු පිරිස වහාම කතරගම බලා පිටත්වුණේ ඒක දන්තයා ගේ දළ පහරක් වැදුණාටත් වඩා භීතියකිනි.“අපි දිසාපති ළඟට යද්දි එතුමා මටත් වැඩිය බයවෙලා. තියෙන වාහන ඔක්කොම අරගෙන කතරගම යන්න කීවා. අපි වාහන දෙකක් විතරක් අරගෙන ගියා. ඒක දන්තයා එහෙම්මම අවුරුදු ගාණකට අමතක වුණා.”වියන් ඇඳේ නිදාගත් වරදට අලියා ඇල්ලීමේ මෙහෙයුම වළක්වාලූ අදෘශ්‍යමාන බලවේගය එසේ ජය ගත්තේය. ඒක දන්තයාගෙන් ගමට සිදුවූ කරදර ද කලකට අඩුවී ගියේය. එහෙත් පසුකාලයකදී සුපුරුදු පරිදි නවගත්තේගම රදවි බැඳි ඇළ දී සාමාන්‍ය පරිදි කූඩාරම් ගසාගෙන ඒක දන්තයා අල්ලා ගන්නාවිට බලපෑමක් කිරීමට අදෘශ්‍යමාන බලවේගයට නොහැකි විය.අරුණි මුතුමලී aruni@silumina.lkකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=af1403235</link>
    <topic>තාත්තා මළේ ගිනි තියාගෙන නොවේ ගෑස් ළිප පිපිරිලා</topic>
    <author>උපාලි සමරසිංහ</author>
    <content>ජනකාන්ත නළු ආනන්ද ජයරත්නගේ පුතා වරුණ කියයිඑඩී ජයමාන්න ලංකාවේ බිහිවූ ජනප්‍රිය හා විශිෂ්ටතම පළමුවැනි නළුවා වුවද සිනමා තාරකා සංකල්පය බිහිවන්නේ පෙම්වත් චරිත ඇසුරිනි. එසේ හෙයින් සිංහල සිනමාවේ පළමුවැනි සිනමා තාරකාව ජනප්‍රිය නළු ආනන්ද ජයරත්නය. උසට සරිලන මහතින් යුතු ආරෝහ පරිණාහ දේහයෙන් එදා යුවතියන් වශී කළ රන්පාට ශරීරයක් හිමිව තිබූ මේ නළුවාගෙන් මඟ හැරී බිම වැටෙන ලේන්සුවක් පවා අසුලා ගැනීමට එදා කාන්තාවෝ රොද බැන්දහ. දක්ෂ පාපන්දු ක්‍රීඩකයකු වූ ආනන්ද ඉංග්‍රීසි ගුරුවරයකු ලෙස මියෙන තුරුම රස්සාව කළේය. දෙහිවල ක්‍රිස්තු දේව විද්‍යාලය ඔහුගේ අවසන් සේවා ස්ථානය වීය. ඒ වන විට හෙතෙම එහි විදුහල්පතිවරයා ද විය.සුරතලී, අදට වඩා හෙට හොඳයි, ලස්සන කෙල්ල, මීමැස්සෝ සංදේශය වැනි ජනප්‍රිය චිත්‍රපට රැසක රසික සිත් මෝහනය කළ ආනන්ද ජයරත්න මිය ගියේ අබිරහස් අයුරිනි. අවුරුදු 56 ක් වැනි ආයු කාලයකදි ගිනි තබාගෙන මිය යන්නට තරම් ඔහුට ප්‍රශ්නයක් තිබුණි දැයි සැක සහිතය.පවුල් දිවියේ තරමක අඬදබර තිබුණත් ඔහු ජීවත් වී ඇත්තේ සැහැල්ලුවකිනි. ගුරු ගෞරවයක් ඇතිව සිසුන් අතර කටයුතු කළ එදා නළුවන් අතර යම්බඳු අධ්‍යාපන වටිනාකමක් ද තිබූ මේ නළුවා තරුණ ගාමිණි ෆොන්සේකාටත් වඩා සුන්දර වී යැයි බො‍හෝ අය කියති. විවිධ පාර්ශ්ව ඇසුරින් ආනන්දගේ අද කතාව විමසීම අපේ වෑයමයි.ආනන්ද ජයරත්න ඉපදුණේ 1930 අප්‍රේල් 07 වැනිදා මාතර නූපේදීය. ඒත් ඔහු හැදුණේ වැඩුණේ සුන්දර බණ්ඩාරවෙල පුරවරයේය. පාපන්දු ක්‍රීඩා තරගයක් නැරැඹීමට කොළඹ එන අතරතුර ට්‍රොලි බසයකදි ඔහුගේ දෛවය වෙනස් විය. මේ ජනකාන්ත නළුවා ඇත්තට ම දිවි නසා ගත්තාද? නැත්නම් ඔහු මිය ගියේ හදිසි අනතුරකින් ද? එසේත් නැත්නම් කවුරුන් හෝ ඔහුට ගිනි තැබුවාද යන්න අපට ඉතිරි ප්‍රශ්නයකි.ඉතා දිගු කාලයක් ඔහු හා මිත්‍රත්වයෙන් බැඳී සිටි කීර්තිමත් පරිපාලන නිලධාරි හිටපු දිසාපති ලීල් ගුණසේකරයන් ඒ මතකය මෙසේ අවදි කරයි. ඒ මිත්‍රත්වය කෙතරම් ද යත් ලීල් ගේ නෑසියන්ගේ මළගෙවල්වල පවා ආනන්ද ගියේය. ආනන්දගේ පුතු වරුණ ජයරත්නට අකුරු කියවීම පවා කළේ ලීල් ය. එමතු ද නොව ආනන්ද ජයරත්නයන්ගේ හදිසි වියෝවෙදි මිත්‍රයන් වෙනුවෙන් කතා කළේ ද ලීල් ගුණසේකරයන් ය.ආනන්ද ජයරත්න මා දුටු ලස්සන ම නළුවා. දවසක් අනුරාධපුර දිසාපති කාලේ මං මට අයිති ‍‍පොක්ස්වගන් කාරෙකෙන් අනුරාධපුරේ යනවා. මා දුටුවා තවත් කාරෙකක් මොකක්දෝ කරදරයකට පත්වෙලා පාර අයිනේ නවතා තියෙනවා. ඒකෙ ඇණ මුරිච්චි තද කරමින් හිටියෙ ටයි කෝට් ඇඳගෙන කළු කණ්ණාඩි පැළඳ හිටි තරුණයෙක්.මා ඔහු හඳුනාගත්තා. මගෙම ජාතියෙ කාරයක් නිසා මා නවතා ඇහුවා “කැන් අයි හෙල්ප් යූ” කියලා. ඔහු මා දිහා බලලා කීවා “නෝ, නෝ, අයි කැන් මැනේජ්” කියලා. මාත් ඉතින් යන්ඩ ගියා. මාත් අවිවාහක කාලේ. නුවර වැව රෙස්ට් හවුස් එකේදි දවල් ආහාරයට පෙර බියර් වීදුරුවක් බොනවා. මා එතැන ගහක් යට කාරය නවතා දැන් බීර වීදුරුවක් බොමින් ඉන්නෙ.තවත් පැය භාගයකින් විතර පස්සේ මට පෙනෙනවා අර ලස්සන තරුණයා ඒ පොක්ස්වගන් කාරයෙන් ඇවිත් නවත්තලා අව් කණ්ණාඩිය එක් ඇඟිල්ලගින් කරකවමින් “ටක්, ටොක්” සපත්තු හඬ නඟමින් එනවා. නියම ෆිල්ම් ස්ටාර්. ඔහු වෙනත් මේසයක වාඩි වුණා. මගෙ ආරච්චි හිටියෙ ඒ අසල. ඔහු මගේ කාරය පෙන්වා මොනවාදෝ ආරච්චිගෙන් ඇහුවා. ආරච්චි ඉතින්! මගේ පැටිකිරිය කියන්ඩ ඇති.ඒ වතාවෙ ඒ නළුවා මගේ මේසය ළඟට ඇවිත් සොරි සර්, උදේ මා එහෙම කිව්වට. මාත් ඔබේ මේසයට බියර් එකක් බොන්ඩ එන්ඩද? කියලා ඇහුවා. මාත් හිස වැනුවා. ඔන්න? අපේ යාළුකම පටන් ගත්ත හැටි.ඔහුගේ පුතා වරුණට අකුරු උගැන්නුවෙ මං. ඒත් අකුරු උගන්වන්ඩ මා නැකතට පැපිලියානේ ගෙදරට යන විට ආනන්දගේ ගෙදර වහලා. ඉස්සෙල්ලා දවසේ චාන්දනී ආනන්නයි රණ්ඩුවෙලා. ඊට පස්සෙ නැකැත් නැතිව දරුවාට අකුරු කියෙව්වෙ. එයාගෙ නෝනා චන්ද්‍රා පෙරේරා ශාරීරික සුවතාව පිළිබඳ ක්‍රීඩා උපදේශිකාවක්. දෙන්නා හමුවෙලා තිබුණෙත් අපූරු විදියට.ඒ කාලෙ ආනන්ද ජයරත්න මේ රටේ ජනප්‍රියම නළුවා. ඔහු චිත්‍රපටයක වැඩ වගයකට “මැඩ්රාස්” ගිහින් තිබුණා. චන්ද්‍රාත් කිසියම් වුවමනාවකට “මැඩ්රාස්” ගිහින් තිබුණා. ඉන්දියාවේ චිත්‍රාගාරයකදි චන්ද්‍රා ලංකාවේ නළුවෙක් නිසා ආනන්දගෙන් අහලා තියනවා “වෙයාර් ද යූරින් පුටින් ප්ලේස්” කියලා. එයා ඒ කාලෙ හරියට ඉංග්‍රිසි දන්නෙ නෑ.අවශ්‍යතාව වොෂ් රූම් එක සොයා ගැනීම කියලා තේරුම් ගත් ආනන්ද ඒ ස්ථානය දිහාව පෙන්නුවලු. මේ විදියටයි දෙන්නා යාළු වෙලා තියෙන්නෙ. ආනන්ද හරිම සංවේදී මනුෂ්‍යයෙක්. කොච්චර ඉහළ ගියත් නොමනා වැඩ මා දැක්කෙ නෑ. හැබැයි!හොඳට ම බොනවා. සිගරට් බීමත් එහෙමයි. දෙහිවල ක්‍රිස්තු දේව විද්‍යාලයේ සේවය කළා. කොච්චර ප්‍රශ්නයක් තිබුණත් හිනාවෙලා සැහැල්ලුවකින් ඉන්නා බවයි මට පෙනුණෙ. මට මතකයි මාතලේ මගෙ නෑයෙක් මැරුණ වෙලාවෙ ආනන්දයි - චන්ද්‍රයි දෙන්නාම මාතලේ අපේ මළගෙදරටත් ආවා. සොහොන් පිටියේදි චන්ද්‍රාට පතොක් කට්ටක් ඇනිලා එයා මාස ගණනක් දුක් වින්ඳා.ඒ වෙලාවෙ ආනන්ද එයාව බලාගත් හැටි මට මතකයි. මාත් චන්ද්‍රාව බලන්ඩ ඒ අමාරු අවස්ථාවෙ ආවා ගියා. හොඳ ඉංග්‍රිසි භාෂා දැනුමක් ආනන්දට තිබුණා. ඒ කාලෙ හිටි නළුවන් අතර කැපී පෙනුණෙ ඔහු. ඔහුගේ ඉංග්‍රිසි දැනුම, පෞරුෂය, සුන්දර පෙනුම හරිම ඉහළයි. ආනන්ද එක්තරා සුළු කාලයක් හෝ වැලිසර ළය රෝහලෙත් නැවතී හිටියා.ඒ ඔහුට තිබුණ දරුණු සෙම අමාරුව නිසා. එයා මැරුණු හැටි ගැන කියැවුණෙ ගිනි තබා ගත්තයි කියලා. ඊට වැඩි යමක් මා දන්නේ නෑ. හපුතලේ හිටපු මන්ත්‍රි ඩබ්ලිව්.පී. ආරියදාස සෞඛ්‍ය ඇමැතිතුමා ආනන්දගේ ළඟම යාළුවෙක්. මා ඔහු වෙතින් දුටු විශේෂ දෙයක් තමයි හොඳට අඳින්ඩ ඕනෑ නළුවෙක්.ආනන්ද බිරිය චන්දුා සමග...ආනන්ද ජයරත්නයි සිසිර සේනාරත්නයි තමයි ඒ කාලෙ කලා ලෝකෙ හොඳට ම ඇඳුම් ඇන්දෙ. චන්ද්‍රාගේ පියා ආනන්දට කැමැති නැති නිසා මිනිහා ඉස්සෙල්ලා ම බොන්නෙ නැතිව ගිහින් ගෙදර බොරු ‘පාට්’ එකක් දාලා තියෙනවා. එදාට පස්සෙ මාමණ්ඩි සද්ද කරලා නෑ. කොහොම හරි ආනන්ද මැරුණාට පස්සෙ කලාකරුවන් වෙනුවෙන් කතාව පැවැත්වුවෙ විජය කුමාරතුංග. මිත්‍රයන් වෙනුවෙන් කතා කළේ මමයි.එදා ඉන්දියාවෙ තමයි අපේ හුඟාක් චිත්‍රපටවල රසායනාගාර කටයුතු කෙරුණේ. එහෙම වැඩකට ආනන්ද ඉන්දියාවෙ චිත්‍රාගාරයක ඉන්න වෙලාවෙ එකපාරම මහ කලබලයක් ඇතිවෙලා. හේතුව එදා ඉන්දියාවෙ මහා නළුවා සිවාජි ගනේෂන් එතැනට එන නිසා. ඔහුට ඉන්දියාවෙ සලකන්නෙ හරියට මහාරාජා කෙනෙකුට සලකනව වගෙයි.සියල්ලන් පෙළ ගැහෙනවා එයාට ගරු ගාම්භීරව සලකන්න. සිවාජි චිත්‍රගාරයට එනකොට සියලු දෙනා අසුන්වලින් නැගිට්ටා. ඒත් ආනන්ද වාඩිවෙලා හිටි ආකාරයටම අසුනේ හිටියා. සිවාජි මේක දැක්කා. ඔහුටත් පුදුමයි. කවුද? මාව ගණන් ගත්තෙ නැත්තෙ කියලා ඔහු ආනන්ද ගැන චිත්‍රාගාරයෙන් විමසුවා. එයා ලංකාවෙ නළුවෙක්.ආනන්ද ජයරත්න. ඔහුට පිළිතුරු ලැබුණා. සිවාජි මොහොතක් කල්පනා කරලා කෙළින් ම ඇවිත් ආනන්ද ළඟට කතා කළා. නිහතමානීව. ආනන්දත් නැගිටලා ඔහුව පිළිගත්තා. ඔහු ඊට පහුවනදා ‘රිලීස්’ වන තම චිත්‍රපටයක් බලන්ඩ එන්න කියලා ආරාධනාත් කළාලු.ආනන්ද ඒ වගේ අමුතු මිනිහෙක්. ඒ අමුතුකම නරක දෙයක් නම් නොවේ.ආනන්ද ජයරත්නයන් ඉතාම විශිෂ්ට ගුරුවරයකු බව කියැවේ. එනිසා ඔහුගේ ගෝලයකු සොයා ගැනීම මගේ වෑයමයි. රංජිත් පෙරේරා ආනන්දගේ සිසුවකු පමණක් නොව මේ රටේ වාණිජ සිනමාවේ චිත්‍රපට ගණනාවක් අධ්‍යක්ෂණය කළ අයෙකි. ‘වානරයෝ’ චිත්‍රපටයේ ප්‍රධාන නළුවා ද රංජිත් පෙරේරා ය.මා එතුමා හඳුනන්නේ කුඩා කාලේ සිටයි. ක්‍රිස්තු දේව විදුහලේ අපේ ඉංග්‍රිසි ගුරුතුමා ආනන්ද මහත්තයා. හරිම ප්‍රසන්න ගුරු ගෞරවය රැකගත් කෙනෙක්. කොච්චර ජනප්‍රිය නළුවෙක් වුණත් ඒ ජනප්‍රියකම අභිමානය පාසල් ගේට්ටුවෙන් මෙහාට ගෙනාවෙ නෑ. එයාට තිබුණෙ බටහිර නළුවෙක්ගෙ පෙනුමක්.ගෑනු ළමයි පිස්සු වැටිලා හිටියා. ඒත් එතුමා ඒ කවුරුවත් ගණන් ගත්තෙ නෑ. පසු කාලයක ක්‍රිස්තු දේව ස්කෝලෙ ප්‍රින්සිපල් වුණා. බණ්ඩාරවෙල ඉස්කෝලෙක උගන්වලා අපේ ස්කෝලෙට ආවෙ. පාපන්දු ක්‍රීඩාවට අතිදක්ෂයි. එහෙම පාපන්දු මැච් එකක් බලන්ඩ ඇවිත් තමයි මරදානෙදි ට්‍රොලි බස් එකකදි සිරිල් පී. අබේරත්න මහත්තයා මුණ ගැහිලා තියෙන්නෙ. මං රඟපාපු ‘වානරයෝ’ චිත්‍රපටයෙන් ඩොක්ටර් කෙනෙක්ගෙ චරිතයත් එතුමා කළා.අපට ඉංග්‍රීසි විතරක් නොවේ පාපන්දුත් කියා දෙන්ඩ එතුමා මහන්සි ගත්තා. මට මතකයි දහවල් වන විට එතුමා පංතියේ දරුවකුට කියනවා. (බොහෝ වෙලාවට මට) දෙහිවල හන්දියට ගිහින් බටර් පාන් පෙති 2 යි කෝලිකුට්ටු ගෙඩියයි උණු කිරි තේ එකයි ගෙනැවිත් දෙන්ඩ කියා. බොහෝ වෙලාවට ඒ ටික තමයි එතුමා දවල්ට කෑවෙ.රුපියල් 50 කොළයක් තමයි දිගු කරන්නෙ. ඒ ටික ගෙනැවිත් ඉතිරි සල්ලි දුන්නාම අහනවා ඇයි දරුවො? ඔයා මුකුත් කෑවෙ නැත්ද? කියලා. කාලා එන්ඩ එපායැ කියලා අර කොටහින් ටිකක් දෙන්ඩ බලනවා. මෙහෙම කිව්වාම පස්සෙ ඉතින්! ආයිත් සර්ට කඩේ ගියොත් අපිත් බඩ පිරෙන්න තෝසෙ කාලා එන්නෙ. කවරදාවත් ඒවාට මුකුත් කියලා නෑ.හවසට අපි පාපන්දු සෙල්ලම් පුරුදු වෙන තැනට පොක්ස්වගන් කාරයෙන් එන්නෙ බනිස් මල්ලක් හා බොන්ඩ මොනවා හරි පුරවාගෙන. ඉතාම උතුම් ගුරුවරයෙක්. උගන්වන ශෛලියත් හරිම ආස්වාදජනකයි. එතුමා සතු බටහිර පෙනුම නිසා මා හිතන්නෙ ‘කහ බළල්ලු’ (Yellow Cats) කියලා ඉංග්‍රීසි චිත්‍රපටයකත් රඟපෑවා. එතුමාගේ නෝනා පාසල් ඉන්ස්පැක්ටර් කෙනෙක්.රංජිත් පෙරේරාරූපසේන සිල්වාවිමලදාස පෙරේරාහිටපු දිසාපති ලීල් ගුණසේකරමං ස්කාගාර සංස්ථාවෙ වැඩ කළ කාලයේ මගෙ ගුරුතුමා නිතර කැඳවාගෙන ඇවිත් සංග්‍රහ කළා. බීමට නම් පුදුම කැමැත්තක්. අපේ ගල්කිස්සෙ ගෙදරට එතුමා නොවරදවාම නිවාඩු වෙලාවට එන්නෙ දරුවකු බලන්ඩ එනවා වගේ. අපේ නෝනා හදන වටලප්පන් කන්ඩත් ආනන්ද මහත්තයා ආසයි. එතුමාට ලොකු සෙම අමාරුවක් තිබුණා. මැරෙනකොට මා ලංකාවෙ හිටියෙ නෑ.මා හිටියෙ මාලදිවයිනේ. සංවේදී රත්තරං ගතිගුණ තිබුණු ඒ ගුරුතුමා අපට දෙවියෙක්. ලංකාවට දිලිප් කුමාර් ආපු වෙලාවෙ ළඟින් හිටියෙ ආනන්ද මහත්තයා. දිලිප් සිගරට්ටුවක් පත්තු කරන්ඩ ආනන්ද මහත්තයාගෙන් ගින්දර ඉල්ලුවා. එයා ළඟ තිබුණෙ ගිනිපෙට්ටියක්. ඒකෙ එකම ගිනිකූරයි තිබුණෙ. ආනන්ද මහත්මයා කියලා තියෙනවා එක ගිනිකූරයි තියෙන්නෙ.පරිස්සමින් පත්තු කරමු කියලා. දිලිප් හිනාවෙලා කිව්වලු මිස්ටර් ආනන්ද, මේකෙන් මේ මුළු ලෝකෙම ගිනි තියන්ඩ පුළුවන් කියලා. මේ වගේ සිද්ධි අපට ඇවිත් කියනවා. සිවාජි ගනේෂන් එදා චිත්‍රාගාරයට ආපු ගමනේදී වෙච්ච සිද්ධියේදී අන්තිමට තමන්ගෙ චිත්‍රපටයක රිලීස් එකට එන්නැයි කියලා කාඩ් එකක් දුන්නනෙ. ඇත්තටම අපේ සර්ට මේකට තනියෙන් යන්ඩ සැකයි.එතුමා ඉන්දියාවෙ ප්‍රධාන විනිසුරුවරයෙක්ගෙ දුවක් හඳුනනවා. එයාට දුරකථනයෙන් කතා කරලා ඒ අවස්ථාවට තමන් සමඟ එනවාදැයි ඇහුවලු. ඇයත් කැමැති වෙලා. ඊට පස්සෙ ඒ උත්සවයට ගියාම සිවාජි බොහොම ගෞරවයෙන් ඒ අයව පිළිගෙන. එහෙම කිසිම ප්‍රශ්නයක් වෙලත් නෑ.ඇත්තටම සර්ව හඳුනාගන්ඩ අවස්ථාව ඉල්ලලා අපේ හඳුනන අය හා ඥාති ස‍හෝදරියගෙන් පවා පුදුමාකාර කරදර ආවා. ඇත්තටම සර්ගේ රූපය ඇසට රසඳුනක්. ප්‍රවීණ මාධ්‍යවේදී රූපසේන සිල්වා එදා ‘ගීතා’ නම් සිනමා පුවත්පතේ කර්තෘවරයා විය. ඔහු අපට බොහෝ තොරතුරු කීය. ඉන් සමහරක් මෙසේ වෙයි.‘සුරතලී’ චිත්‍රපටයෙන් ආනන්ද ජයරත්න ආවෙ. අලුත් නළුවෙක් හා අලුත් ගායකයෙක් සිනමාවට ගෙනාවෙ ‘සුරතලී’ චිත්‍රපටිය. නළුවා ආනන්ද. ගායකයා එච්. ආර්. ජෝතිපාල. එයා ඉපදිලා තියෙන්නෙ මාතර නූපේදී. හැදුණෙ වැඩුණෙ බණ්ඩාරවෙල. ලජ්වන්ති කියන හින්දි චිත්‍රපටිය ආශ්‍රයෙන් ආනන්ද ‘ආදරයයි කරුණාවයි’ නමින් චිත්‍රපටයක් අධ්‍යක්ෂණය කළා.ගාමිණි, ක්ලැරිස් වගෙ නළු නිළියන් හිටියා. නමුත් ඒ චිත්‍රපටයේ කොල්ලා විජයරත්න වරකාගොඩ. හිටපු විභාග කොමසාරිස් එල්. කේ. ගුණතුංග ගේ ‘විපර්යාස’ නාට්‍යයේ ආනන්ද මුලින්ම රඟපෑවා. 1950 දී ශ්‍රී ලංකා පාපන්දු කණ්ඩායමට සම්බන්ධව සෙල්ලම් කරලා තියෙනවා. ඩේලි නිවුස් හා ඔබ්සර්වර් පත්තරවල වාර්තාකරුවෙක් ලෙසත් ඉඳලා තියෙනවා.1955 දි ‘මැච්’ එකක් බලන්ඩ කොළඹ ඇවිත්නෙ නළුවා වෙන්නෙ. ආනන්ද ජයරත්න සියදිවි නසාගත්තා කියලා අපට පිළිගන්න බෑ. ඔහුට ජනප්‍රියකම, සමාජයේ පිළිගැනීම තිබුණා. නාන කාමරය ළඟ ගිනි තබා ගන්ඩ පුළුවන් ද? අනෙක මුහුණට හානිවුණේ කොහොම ද? මේ වගේ දේ ඉතිරි වෙනවා.චිත්‍රපට අධ්‍යක්ෂ හා ගීත රචක විමලදාස පෙරේරා අප වෙනුවෙන් ලේක්හවුසියටම පැමිණියේය. ඒ ආනන්ද ගැන බොහෝ දේ කියන්නට ය. ගාමිණි, විජය, මාලිනි රඟපෑ ජනප්‍රිය චිත්‍රපටයක් වන ‘සැණකෙළිය’ ඔහුගේ අධ්‍යක්ෂණයකි.ආනන්ද ජයරත්න මං බොහොම කාලයක් දැන හිටියා. එයා මැරෙන්ඩ මාසයකට පමණ පෙර නුගේගොඩ ‘පුබුදු’ ක්ලබ් එකේ මා හා තවත් පිරිසක් සමඟ මධුවිත තොලගාන ගමන් අපූරු කතාවක් කිව්වා. ‘මා, ළඟ සල්ලිත් නැහැ මචං, ගෙදරත් ප්‍රශ්න. කියලයි එදා ඒ කතාව පටන්ගත්තෙ. ඔහුගේ බටහිර පෙනුම හරිම ආකර්ෂණීයයි.ඔහු ඒ පෙනුමට ශෝකාකූල බවක් එක්කරමින් මෙහෙම කිව්වා බලන්ඩ. මං මැරෙන්නෙත් රටපුරා ප්‍රසිද්ධියක් ඇතිවන විදියට. කවරදා හරි ඒ ගැන සොයා බලන්ඩත් උඹලට සිද්ධ වේවි කියලා. එහෙම කියලා මාසයයි ගියේ. එයා ගිනි තියාගත්තා කියන කතාව ඇත්ත. මා විශ්වාස කරන්නෙ එහෙමයි.ආනන්ද හරිම ආඩම්බරකාර මිනිහෙක්. එයා සිරිල් පී. අබේරත්නගේ ‘සුරතලී'ට සම්බන්ධ වෙලා ඉන්දියාවට යන්ඩ පෙර ඒ ශිල්පි කණ්ඩායම කෝච්චියෙන් දර්ශන රූගත කිරීමකට යනවා. ඒ වෙලාවෙ එයා මාව එතරම් ගණන් ගත්තේ නෑ.එයාගෙ පළමුවැනි චිත්‍රපටය වෙලත්. ඒ වෙලාවෙ මා ‘සිනමා’ නමැති පත්තරේ කර්තෘ. අලුතින් එන නළුවා කවුද කියලා හොයනකොට මිනිහා කතාවට ආවෙ නෑ. අලුතින් එන ගායකයා කවුද කියා හොයනකොට අනේ ජෝතිපාල ඇවිත් අපිත් එක්ක කතා කළා. එහෙම වුණත් පස්සෙ කාලෙ ආනන්දට අපව නැතිවම බැරිවුණා.ආනන්ද ජයරත්න මා සමඟ හොඳටම මිතුරු වෙන කොට අනුලා විදුහලේ හොස්ටල් එකේ කෙල්ලො ටිකක් මගෙන් ඉල්ලා සිටියා. අනේ අයියේ, ආනන්ද ජයරත්න මහත්තයා පොඩ්ඩක් මෙහෙට එක්කන් එන්න කියලා. මේකෙන් බේරෙන්නම බැරි වුණා. මා ආනන්දව දවසක් එක්කගෙන හොස්ටල් පැත්තට ආවා.මං පොඩ්ඩක් එහෙට මෙහෙට වුණා විතරයි. කෙල්ලො ටික ආනන්දගෙ කෙස්ගස් ටිකත් ගලවලා. ඇඳුම ඉරලා කෑලි කෑලි ගන්ඩ. ලේන්සුව අරගෙන කෑලි කෑලි කපාගෙන. මට මේකට හිතට අමාරුයි. මං ඊළඟ පත්තරේට ලිව්වා. ප්‍රින්සිපල් මේක දැකලා අර ළමයි සේරම ගෙනැවිත් දඬුවම් කරලා. ඒ කාලෙ ආනන්ද කියන්නෙ සුපිරි තරුව.කවුරුත් සමඟ කතා කළත් ආනන්ද ජයරත්නයන්ගෙ ඥාතිවරයකු සමඟ කතා කිරිම තරම් වටින්නේ නැතැයි මට සිතේ. ආනන්ද ජයරත්නයන් කලින් ජීවත්වූ ඔහුගේ මවගේ මහගෙදර අද ජරාවාස වී ගොසිනි. ඊට එහා වත්තේ ඔහු පසුව ජීවත්වූ නිවස අද නවීකරණය කැර ඇත.එහි නිවෙසන්නේ ඔහුගේ පුතා වරුණ ජයරත්නය. වරුණට බාල තවත් පුතෙක් ආනන්දට සිටියි. ඔහු හර්ෂ ජයරත්නය. හර්ෂ දැන් ඔස්ට්‍රේලියාවේ බැංකුවක සේවය කරයි. වරුණ ලංකාවේ සිටියත් මේ දිනවල නිවෙසින් බැහැරව කෑගල්ලේ ඔහුගේ බිරියගේ මහගෙදර සිටින බැවින් අපි දුරකථන මාර්ගයෙන් වරුණ සම්බන්ධ කරගතිමු.තාත්තා මැරෙනකොට මට අවුරුදු 19 යි. මල්ලිට අවුරුදු 17 ක්. තාත්තා අපට හැමදාම කිව්වෙ හොඳට ඉගෙන ගන්න කියලයි. මා රඟපාන්ඩ තරමක් උත්සාහ කරනකොට ඒවාට විරුද්ධ වුණා. ඒ නිසා අම්මා මාර්ගයෙන් කියවලා මං ගාමිණි ෆොන්සේකා මහත්මයාට අයිති පදියපැලැල්ල කබරගලවත්ත තේ වත්තෙ වැඩ කළා.තාත්තා ආනන්ද ජයරත්න කියලා ඇහුවාම මේ සමාජය හැමදාම අපේ දිහා බැලුවෙ කිසියම් වටිනාකමකින් කියලා මට හිතුණා. අම්මත් ක්‍රීඩා අධ්‍යක්ෂිකාවක්. තාත්තාගේ ෂූටිං කටයුතුවලදි මාත් පොඩි එකා හැටියට නොයෙක් තැන්වල ගියා. ‘සංදේශය’ රඟපානකොටත් බලන්ඩ ගියා මතකයි. තාත්තා අවසන් කාලෙ ක්‍රිස්තු දේව විදුහල්පති.‘සරදියෙල්ගෙ පුතා’ චිත්‍රපටයෙ කපිතාන් චරිතයට තාත්තා පණ පොවන හැටි මගේ මතකයේ තියෙනවා. තාත්තා හොඳටම බිව්වා. විජය කුමාරතුංග මාමා තාත්තා මැරුණු වෙලාවෙ කතාවක් කරලා පසුව මට අත්සන් කරලා ලියුමකුත් එව්වා.ඒවා මා ළඟ සුරැකිව තියෙනවා. තාත්තාගේ මරණය ගැන බොහෝ දෙනා බොහෝ දේ කියනවා ඇති. ඒත් අපේ තාත්තා සිය දිවි නසා ගත්තේ නෑ. එයා සිගරට් එකක් පත්තු කරන්ඩ ගිහින් ගෑස් ළිප පුපුරලා මැරුණෙ.ඔබේ තාත්තාට කවුරු හරි ගිනි තැබුවා කියලා මතයකුත් රටේ තියෙනවා යැයි මම කීමි.ඒක කිව්වෙ නැන්දා කෙනෙක්. මුලින්ම මේ වගේ දේවල් කියාගෙන ගියේ එයා. එහෙමනම් පොලිසී කළේ මොනවා ද? වැරැදිකාරයන් අල්ලගන්ඩ තිබුණානෙ. උසාවි දාන්ඩ තිබුණානේ. මරණ පරීක්ෂකවරුන් මොනවා ද? කළේ. මේවා පිස්සු කතා. තාත්තා හදිසි අනතුරකට පත්වුණා. ඒක තමයි ඇත්ත.උපාලි සමරසිංහඡායා - දුෂ්මන්ත මායාදුන්න කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=af1403236</link>
    <topic>මර්සි  ජවනිකාවක නිමාව</topic>
    <author>සු.මි</author>
    <content>මර්සි එදිරිසිංහ නමැති කලාකාරිණිය අර්නස්ට් පෝරුතොට ගරු පියනමගේ මාහැඟි සොයාගැනීමක් බව මම අසා ඇත්තෙමි. ඇගේ කලා ජීවිතයේ තිඹිරි ගෙය වූයේ අපේ රටේ බොහෝ කලාකරුවන් දොරට වැඩි පල්ලියේ කන්තාරු සංගීත කණ්ඩායමයි. මර්සිගේ ගායන කෞශල්‍යය ඔප් නැංවුණේ ඒ ඔස්සේය.ජී.රංගනාත්ගෙන් උඩරට නැටුම්, ජයතිස්ස අලහකෝන්ගෙන් සංගීතය හා ගායනය හැදෑරූ මර්සි වැලිකල රත්නගේ ‘උගුරට හොරා බේත්’ නම් වූ වේදිකා නාට්‍යයෙන් රංග කලාවට අවතීර්ණ වූවාය.මර්සි, ප්‍රවීණ නාට්‍යවේදී සුගතපාල ද සිල්වා ගේ ප්‍රමුඛත්වයෙන් යුතු ‘අපේ කට්ටිය’ නාට්‍ය කලා සංවිධානයට එක්වීම ඇගේ රංග කලා භාවිතාවේ සුවිශිෂ්ට කඩඉමකැයි සිතමි.ඇය එහිදී නියෝජනය කළේ අපේ කට්ටියේ දෙවැනි පරපුරය. විමල් කුමාර ද කොස්තා, යූ.ආරිය විමල්, බන්දුල විතානගේ, දයා තෙන්නකෝන් එකී පරම්පරාවේ ඇගේ සමකාලීනයෝ වූහ. සුගතපාලගේ ‘දුන්න දුනු ගමුවේ’, ‘හිත හොඳ අම්මණ්ඩි’, ‘නිල් කට්රොල් මල්’, ‘මුතු කුමාරි’, ‘තුරඟ සන්නිය’ වැනි නාට්‍යවල මර්සි විවිධ චරිත රංගනයෙන් ස්වකීය රංග මහිමය විදහා පෑවාය.කෙසේ වෙතත් මර්සි නාට්‍ය කලා ප්‍රේක්ෂකයන් ගේ තියුණු ආකර්ෂණය දිනාගත්තේ චන්ද්‍රසේන දසනායකගේ ‘රන්කඳ’ නාට්‍යයේ ට්‍රික්සිගේ චරිතයෙනි. එය හාස්‍ය උපදවන ආකාරයේ අපූර්ව චරිත රංගනයක් වූයේය.එසේම මර්සි, පතිරාජ එල්.එස්.දයානන්ද ගේ ‘කවුරුවත් එන්නේ නැහැ’ නාට්‍යයේ ගැඹුරු චරිතාංග නිරූපණයක යෙදුණාය. මෙම නාටකයට ඇතුළත් වූයේ චරිත දෙකකි. ඉතා අසීරු වූත් ඒ නිසාම අභියෝගාත්මක වූත් ඒ චරිතය මර්සි රඟපෑවේ ඇගේ සියලු සමකාලීන වේදිකා නාට්‍ය නිළියන්ට නොදෙවැනි වන පරිද්දෙනි.ඒ හැරුණු කොට ‘අඹුසැමියෝ’, ‘මූදු පුත්තු’ (නව නිෂ්පාදනය) ‘තාරාවෝ ඉගිලෙති’, ‘විශ්ව සුන්දරී’ වැනි නාට්‍යවලට ද ඇය රංගන දායකත්වය දුන්නාය. මෙයින් ‘විශ්ව සුන්දරී’ ඇගේම නිෂ්පාදනයකි.මර්සි චිත්‍රපට කීපයක ද රඟපා ඇත. ‘දියමන්ති’, ‘වල්මත් වූවෝ’, ‘පළගැටියෝ’, ‘නුවන් රේණු’, ‘සක්විති සුවය’ ඉන් කිපයකි. එයින් ඇගේ වඩාත්ම සාර්ථක රංගනයක් දක්නා ලැබුණේ ‘පළගැටියෝ’ චිත්‍රපටයේය. ලිංගික ඊර්ෂ්‍යාවෙන් පෙළෙන ක්‍රමක්‍රමයෙන් තරුණ විය ඉක්මවා යන ගැහැනියක ලෙස ඇය කළ රංගනය නොමඳ විචාරක ප්‍රශංසාවක් ලබා ගත්තේය.ගුවන් විදුලි නාට්‍ය ශිල්පිනියක ලෙස ද රූපවාහිනී හඬකැවීම් ශිල්පිනියක ලෙස ද මර්සි පෑ කුසලතාව විශිෂ්ට වූවකි. ‘හන්දියේ ගෙදර’ ගුවන්විදුලි හඬ නළුවේ ඇය රඟපෑ මිසිස් ටූලිට්ල් ගේ චරිතය ශ්‍රාවක ප්‍රසාදය දිනාගත්තේය. ‘වජිරා’, ‘සමනල බැද්ද’ ඇය රඟපෑ තවත් ගුවන්විදුලි නාට්‍ය කීපයකි.විනෝද සමය නම් වූ අතිශය ජනප්‍රිය විකට විචිත්‍රාංගයට සම්බන්ධ වූ මර්සි ඒ ඔස්සේ ඇගේ තවත් කලා හැකියාවක් මූර්තිමත් කළාය. ටයිටස් තොටවත්තගේ ‘රසාර’ වැඩසටහනේ බගලවතී ඉස්කෝලේ හාමිනේගේ චරිතය එහිම වර්ධනීය අවස්ථාවක් බඳුය.මර්සි වැනි රංගනයෙන්, ගායනයෙන් සුවිශද ප්‍රතිභාවක් පෑ කලාකාරිණියක් රටට, ජාතියට අහිමිවීම අපිරිමිත පාඩුවක් බව අවසාන වශයෙන් සඳහන් කරමි.සු.මිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=af1403237</link>
    <topic>පිළිකාවට බේතක් හැදූ නාලන්දේ සිසුවා</topic>
    <author>දයා ඩී. ෆොන්සේකා</author>
    <content>ඔහු රඛිත මාලේවන නාලන්දා විදුහලේ 13 වැනි වසරේ සිසුවෙකි. ඔහුත් අනෙක් මිතුරන් මෙන් පරිගණක ක්‍රීඩා කරන්නේ ය. කාටුන් නරඹන්නේ ය.එහෙත් ඔහුගේ දඟකාර සිනාව යටින් මතුවන අනාගතයේ සෙවණැලි කෙබඳු වේ දැයි කාට කිව හැකි ද?ඔහු දැනටමත් පිළිකා රෝගී ශෛල විනාශ කරන ප්‍රතිකාර ක්‍රමයක් සොයාගෙන ඇත්තේ සිය විදුහලට මෙන් ම රටට ද කීර්තියක් ගෙන දෙමිනි.ඔහු සිය නව සොයා ගැනීමත් සමඟ ම ලබන මැයි මස ලෝස් ඇන්ජලිස් නගරයේ පවත්වනු ලබන ඉන්ටෙල් අන්තර්ජාතික විද්‍යා හා තාක්ෂණ සැණකෙළිය නියෝජනය කිරීමට වරම් ලබා සිටී.මේ නව සොයා ගැනීම ඔහුගේ 5 වැනි අන්තර්ජාතික සොයා ගැනීමයි.නැනෝ තාක්ෂණය යොදා ගෙන පියයුරු පිළිකා රෝගීන්ගේ ලියුකේමියා ශෛල විනාශ කිරීමේ තාක්ෂණය තුළින් 2014 ශ්‍රී ලංකා විද්‍යා හා ඉංජිනේරු සැණකෙළියේ දී පළමුවන ස්ථානය දිනාගත් රඛිත එතුළින් 2014 ඉන්ටෙල් අන්තර්ජාතික විද්‍යා හා තාක්ෂණ සැණකෙළිය නියෝජනය කරන්නට වරම් ලබා ගත්තේ තවත් එවැනිම ව‍ූ ලෝකය පුරා දීප්තිමත් දක්ෂයින් 1600 ක් ද සමඟිනි. ඔවුන් සියලු දෙනා ම ලෝකයේ රටවල් 70 ක් නියෝජනය කරන පාසල් සිසුන් ය. ඔවුන්ගේ නිර්මාණ ලොව ප්‍රධාන පෙළේ විද්‍යා ආචාර්යවරුන්ගෙන් යුත් මණ්ඩලයක් මගින් විනිශ්චය කරනු ලබයි.“මගේ අනාගත ඉලක්කය වන්නේ වෛද්‍ය විද්‍යාව අංශයෙන් වෘත්තීය මට්ටමේ පර්යේෂකයෙකු වීමයි. ඒ වගේ ම අනාගතයේ මේ පර්යේෂණ තුළින් ලෝකයේ ලාබාලතම නොබෙල් ත්‍යාග ලාභියා වීමේ අරමුණ ද මා තුළ තියෙනවා.”රඛිත එසේ කීවේ සන්ඩේ ඔබ්සවර් පුවත්පත හා කරන ලද සම්මුඛ සාකච්ඡාවකදී ය.ඉන්ටෙල් සැණකෙළිය යනු විද්‍යා හා තාක්ෂණ අංශයෙන් ඉහළට යන පාසල් සිසුන් සඳහා වන ප්‍රදර්ශනයකි. ඒ සඳහා ලෝකයේ මිලියන හතක් පමණ උසස් අධ්‍යාපනය ලබන සිසුහු සහභාගි වෙති. 9 ශ්‍රේණියේ සිට 13 වන ශ්‍රේණිය දක්වා වන හොඳම සිසුන් 1600 කට මෙවර එයට සහභාගි වීමේ අවස්ථා ලැබී ඇත. ඒ සඳහා ඇමෙරිකානු ඩොලර් මිලියන 4 ක් පමණ මුදලක් වෙන් කොට ඇත.රඛිත මේ විද්‍යා හා තාක්ෂණ සිහින දකින්නේ වයස අවුරුදු 12 සිටම ය. ඔහු එවැනි වයසේ සිට ම තවත් බොහෝ තාක්ෂණික අධ්‍යයනයක් සිදුකර ඇති අතර ඉන් ප්‍රධාන තැනක් ගනුයේ 2010 වසරේ ඔහු ඉදිරිපත් කළ කර්මාන්ත ශාලා අපද්‍රව්‍ය හරණය සඳහා අප ජලය ඉවත් කරන ක්‍රමවේදයය.2011 දී ‍ඔහු ජාතික විද්‍යා තාක්ෂණ අධ්‍යයන පදනමේ ව්‍යාපෘති තරගයේ ත්‍යාගයක් දිනුවේ කෘෂිකාර්මික ක්ෂේත්‍රය සඳහා ඉදිරිපත් කළ උපකරණයකට ය.2012 දී ඔහු තමාගේ හොඳම මිත්‍රයා වන රනංජය සුභාෂ් සමඟ තවත් පර්යේෂණයක් සිදු කළේ ය. ඒ කුරුඳු හා පොළොස් උපයෝගි කරගෙන ‍ෙඩංගු රෝගීන් සඳහා ශරීරයේ රතු රුධිරානු වර්ධනය වන ඖෂධයක් නිපදවීමයි. ඒ පර්යේෂණය අනුව ඔවුන් දෙදෙනා ජාතික විද්‍යා පදනම, අධ්‍යාපන අමාත්‍යාංශය ශ්‍රී ලංකා ඉන්ටෙල් කෝපරේෂන් හා ඉංජිනේරු ආයතනය එකතුව සංවිධානය කරන ලද ශ්‍රී ලංකා විද්‍යා හා ඉංජිනේරු සල්පිලේ ද එම වසර සඳහා වූ සම්මානයෙන් පුද ලැබූහ.මෙම අධ්‍යයනයේදී ඇමෙරිකාවේ ඇරිසෝනා හි ඉන්ටෙල් අන්තර්ජාතික විද්‍යා හා ඉංජිනේරු සල්පිලේ දී ශ්‍රී ලංකාව නියෝජනය කිරීමට තෝරා ගන්නා ලදී.‍“අපි ඩෙංගු පර්යේෂණ සිදු කළාට පසු එය ඉන්ටෙල් සල්පිලේ එච්චර බල පෑමක් ඇති කළේ නැහැ. ඩෙංගු මාරාන්තික රෝගයක් වුණත් එය තිබුණේ ලෝකයේ සමහර කලාපවල විතරයි. එය ශ්‍රී ලංකාව වගේ රටවලට එතරම් වැදගත් නොවන බව මට වැටහුණා.”ඒ නිසා මේ අවුරුද්දේ මං හිතුවා ඊට වඩා පුළුල් පිරිසකට ළඟාවිය හැකි යමක් කරන්න.පිළිකා පිළිබඳ පර්යේෂණයක් කිරීමට රඛිත සිතුවේ ඒ නිසා ය. රෝගියෙකුට පිළිකාවක් ඇතැයි නිශ්චය වශයෙන් දැනගත් පසු රෝගීන් සාමාන්‍යයෙන් කල්පනා කරන්නේ සැත්කම් වගේ ම රසායනික චිකිත්සාවත් (Chemothraphy) සම්බන්ධ ප්‍රතිකාර ක්‍රමයක් පිළිබඳව ය‍. එවන් ප්‍රතිකාරවලින් පවා සුව කළ නොහැකි සමහර පිළිකා ප්‍ර‍ෙභ්ද තිබේ. ඒවායේ ද සුව වීමේ සීමාවන් ද ඇත.නැනෝ තාක්ෂණය හා එක් වෙමින් බොහෝ අධ්‍යයන කණ්ඩායම් පිළිකා රෝග සඳහා ප්‍රතිකාර ක්‍රම සොයන්නට පටන්ගෙන ඇත්තේ ඒවායින් බොහෝ විට සෞඛ්‍ය සම්පන්න ශරීරයේ පටකවලට සිදුවන අතුරු ආබාධ අවම වන බැවිනි.රඛිත කියන්නේ ද මේ වසරේ තමන්ගේ ජීව විද්‍යාත්මක අධ්‍යයනයන් වඩා සංකීර්ණ වූ බව ය. නැනෝ තාක්ෂණය යොදා ගෙන තමා කළ තාක්ෂණික පරීක්ෂණ වඩා හොඳ ප්‍රතිඵල නොදුන් බව ද ඔහු පවසයි.“පිළිකා ප්‍රතිකාර වලදී වෛද්‍යවරුන් බොහෝ විට උත්සාහ කරන්නේ පිළිකාවට විවර වූ පිළිකා සෛල සෞඛ්‍ය සම්පන්න සෛලවලට හානියක් නොකර ඉවත් කරන්නයි. නැනෝ අණු මගින් එය සාර්ථකව සිදුකළ හැකියි. මං ඔබට සරල උදාහරණයක් දෙන්නම්. පිළිකා සෛල බොහෝ විට රතු රුධිරාණු හා ප්ලේට්ලට් මිශ්‍රවයි තියෙන්නෙ‍.මං ඒවාට නැනො අනු එකතු කළාම නැනෝ අනු මගින් පිළිකා සෛල හඳුනාගෙන ඒවාට පහර දෙනවා. ඒත් ඒවා අනෙක් සෞඛ්‍ය සම්පන්න සෛලවලට රතු රුධිරානු හා ප්ලේට්ලට්වලට හානි කරන්නේ නැහැ. මා මේ ව්‍යාපෘතිය සඳහා යොදා ගන්නේ හරිත තේවල (Green Tea) ඇතුළත්ව ඇති නැනෝ අණු හා මිශ්‍ර ව‍ූ රසායනයක්. ශ්‍රී ලංකාව ලෝකයේ තේවලට ප්‍රසිද්ධ රටක්. මට අපේ රටත් ප්‍රසිද්ධ කරන්නට ඕනෑ වුණා. ලංකා තේවලට ලෝකයේ කවුරුත් ප්‍රිය කරනවා.”නාලන්දා විදුහල්පතිතුමා, මව,විද්‍යාගුරුවරිය සමග රඛිතරඛිත සිය අධ්‍යයනය පිළිබඳව විස්තර කළේ එපරිද්දෙනි.ඔහු මේ රසායන විද්‍යා පරීක්ෂණ කරනු ලබන්නේ කොළඹ විශ්වවිද්‍යාලයේ ආචාර්ය රෝහිණී ද සිල්වා මහත්මියගේ හා මහාචාර්ය නලින් ද සිල්වා මහතා ගේ මඟ පෙන්වීම යටතේය. ඔහුට තම පර්යේෂණවල ජීව විද්‍යාත්මක අංශයෙන් මඟ පෙන්වන්නේ කැලණිය විශ්වවිද්‍යාලයේ ආචාර්ය ප්‍රසන්න ගල්හේන මහතා ය.“මේ ව්‍යාපෘති ඉතා වියදම් සහිත ඒවා. විශේෂයෙන් මං වගේ පාසල් ශිෂ්‍යයෙකුට.” ඒ සඳහා විශාල පිරිවැයක් දැරූ වෛද්‍ය පර්යේෂණ ආයතනයේ අධ්‍යක්ෂක ආචාර්ය අනිල් සමරනායක මහතාට තමා ණය ගැති බව රඛිත කියයි. මේ පර්යේෂණය පිළිකා රෝගීන් සඳහා භාවිතා කරන්නට පෙර තවදුරටත් වර්ධනය කළ යුතු බව ද ඔහු පවසයි.රඛිතගේ මව වන ආනන්ද විද්‍යාලයේ ගුරුවරියක වන උපේක්ෂා අබේසේකර මහත්මිය සිය පුතුගේ සිහින සැබෑකර ගැනීම ඉමහත් ආලෝකයක් වෙයි.රඛිත විද්‍යාවෙන් දීප්තිමත් දරුවෙක් විතරක් නොවෙයි. එයා උඩරට නැට්ටුවෙක්. එයා නැටුම්වලින් වෙස් පැලැන්දුවේ හත්වැනි වසර සිටියදී ඒ වගේ ම එයා මුද්‍රා නාට්‍ය ශිල්පියෙක්. 2011 නාලන්දයේ හොඳම නැට්ටුවා එයා. රඛිතගේ මව සිය පුතු ගැන කට හඬ අවදි කළේ ආඩම්බරයෙනි.රඛිත කාටුන් චිත්‍රපට සඳහා සිය කටහඬින් දායක වන්නෙකු ද වෙයි. ස්වාධීන රූපවාහිනියේ ‘දුනුවලිගා’ නම් සුප්‍රසිද්ධ කාටුන් චිත්‍රපටය ඔහු කටහඬ සැපයූ එකකි.රඛිත ගේ අයියා අකිල මාලේවන කොළඹ විශ්වවිද්‍යාලයේ විද්‍යා අධ්‍යාපන පීඨයේ සිසුවෙකි.රඛිතගේ අයියා පහේ ශිෂ්‍යත්වයෙන් හොඳ ලකුණු ගත්තත් රඛිතට බැරි වුණා‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍” ඔහුගේ මව කීවාය.රඛිත පාසල් විද්‍යා සංගමයේ සභාපති වෙයි. එම සංගමය බාර ආචාරිණී චම්පිකා හනගල ආරච්චි මහත්මිය පවසන්නේ ඔහු නිතර තම මිතුරු සිසුන්ගේ අධ්‍යයනවලට රුකුල් දෙන මෙවන් සංගම් සංවිධානය කිරීමට ද දක්ෂයෙකු බව ය.“මං මගේ උසස් පෙළ විභාගයට ජීව විද්‍යා අං‍ශයෙන් පෙනී සිටියත් මගේ සිහිනය වෛද්‍යවරයෙකු වීම නෙවෙයි. මට ඕනෑ විද්‍යාඥයෙකු වෙලා නව සොයා ගැනීම් මගින් වෛද්‍යවරුන්ට සහාය වෙන්නයි.”රඛිත සිය කටහඬ අවදි කරමින් ඊළඟට කියා සිටියේ තමා නිතරම තම පාසල් මෑණියන්ට ස්තුති කරන බවයි.සන්ඩේ ඔබ්සවර් පුවත්පතට මංජුලා ප්‍රනාන්දු සැපයූ ලිපියක් අැසුරින් සකස් කළේදයා ඩී. ෆොන්සේකාඡායාරූප - චින්තක කුමාරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=af1403238</link>
    <topic>මියගිය කොටියාට පණදෙන සූදානමක් ගැන තොරතුරු වන්නියෙන් හමුවෙයි</topic>
    <author>එස්.ප්‍රියන්ත</author>
    <content>රාජ්‍ය විරෝධී පත්‍රිකාවක්ශ්‍රී ලංකාවාසීන්ට දශක තුනක් පුරා භීෂණය වැපිරූ එල්ටීටීඊ නායක වේලුපිල්ලේ ප්‍රභාකරන් නන්දිකඩාල් කළපුවේ දී යුද හමුදා ප්‍රහාරයකින් අවසන් ගමන ගියේ 2009 මැයි මස 19 දාය. එදිනට පසු ලංකාවේ කොටි ක්‍රියාකාරකම් ද නැවතුණි. ලංකාවට සාමය උදා කළ දිනය ලෙස මැයි 19 දින සලකන්නේ ද ඒ නිසාමය. එම දිනය උත්සවශ්‍රීයෙන් සමරන්නේ ඒ නිසාය. ඒ අනුව විජයග්‍රහණයේ පස්වන සැමරුම එළඹෙන මැයි 19 දාට යෙදී ඇත.පස්වන සැමරුමට ලකලෑස්ති වෙද්දී රටට ගෙන ආවේ නරක ආරංචියකි. ඒ අසුබ ආරංචිය නම් එල්ටීටීඊ ය නැවත ප්‍රතිසංවිධානය වන බවටය. මියගිය කොටියාට ඔක්සිජන් ලබා දී නැවත පණදීමට දරනු ලබන උත්සහයන් පිළිබඳව ආරංචි ලැබු‍ෙණ් අද ඊයේක නොවේ.ප්‍රභාකරන් මැරුණ දා සිට එවැනි ආරංචි ලැබුණි. විදෙස්ගත දෙමළ ඩයස්පෝරාව එම කටයුත්තේ මූලිකත්වය ගෙන කටයුතු කරන බවට මුළු ලෝකයටම රහසක් නොවේ. නමුත් ඩයස්පෝරාවේ අරමුණ වෙනුවෙන් ශ්‍රී ලංකා භූමිය තුළ බෙදුම්වාදී ක්‍රියාකාරකම් කෙරෙන බවට පිළිගත හැකි සාක්ෂි ලැබී නොතිබුණි.නමුත් දැන් තත්ත්වය වඩා භයානකය. එල්ටීටීඊයේ ප්‍රතිසංධානයක් පිළිබඳව තොරතුරු පමණක් නොව ක්ලේමෝ බෝම්බ සමඟ අවි ආයුධ තොගයක් ද අත්අඩංගුවට ගෙන තිබේ. එසේම එල්ටීටීඊ වෙඩි ප්‍රහාරයකට ලක්වූ ත්‍රස්ත විමර්ශන ඒකකයේ (TID) උප පොලිස් පරීක්ෂකවරයෙකු ද තුවාල ලබා ඇත.කොටි පුනරාගමනයේ තොරතුරු හෙළිවන්නේ පෝස්ටර් සිද්ධියකිනි. දිනය ඉකුත් මාර්තු 05 දාය. මේ වන විට යුද්ධයෙන් විනාශ වූ උතුරු දුම්රිය මාර්ගයේ කිලිනොච්චි සිට පලෙයි දක්වා වූ කොටසේ දුම්රිය පාර ඉදිකර තිබූ අතර එය විවෘත කිරීමට තිබුණේ සතියක කාලයකි. පලෙයි දුම්රිය ස්ථානය විවෘත කිරීම යෙදී තිබුණේ ප්‍රභූ පිරිසකගේ ප්‍රධානත්වයෙනි.ඒ නිසා පලෙයි ප්‍රදේශයේ ආරක්ෂක කටයුතු පිළිබඳව වෙනදාට වඩා වැඩි අවධානයක් යොමු කර තිබුණි. ප්‍රදේශයේ රාත්‍රි මුර සංචාරයේ යෙදුන පොලිස් කණ්ඩායමකට යතුරුපැදියකින් පැමිණ පෝස්ටර් අලවමින් සිටින තරුණයන් දෙ‍දෙනෙකු දක්නට ලැබුණ අතර පොලිස් නිලධාරීන් තරුණයන් දෙදෙනා හා පෝස්ටර් පරීක්ෂාවට ලක්කළේය.දැන් උතුරේ පවතින ප්‍රජාතන්ත්‍රවාදී වාතාවරණය තුළ විවිධ පක්ෂ හා සංවිධාන ආණ්ඩුවට විරුද්ධව විවිධ සටන් පාඨ සහිත පෝස්ටර් ඇලවීම සාමාන්‍ය දෙයකි. කෙසේ නමුත් පරීක්ෂාවට ලක් වූ තරුණයින් දෙදෙනා සතුව තිබූ පත්‍රිකාවල වෙනසක් තිබුණි. එම පත්‍රිකාවල අඩංගු කරුණු අතිශය රාජ්‍ය විරෝධී වූ අතර එල්ටීටීඊ හිතවාදී කරුණු වූහ.ඒවායේ සදහන්ව තිබුණේ වෙනම දෙමළ රාජ්‍යයක් සදහා එක්වන ලෙස ජනතාවගෙන් කළ ඉල්ලීම්ය. එම නිසා ඉතිරිව තිබූ පෝස්ටර් පත්‍රිකා තොගයත් සමඟ තරුණයන් දෙදෙනාව සැක පිට පොලිස් අත්අඩංගුවට පත්විය. තරුණයන් දෙදෙනා අගස්තියන් ඥානසීලන් (28) හා කුලසංකර් (34) ලෙස හඳුනා ගනු ලැබීය.මෙම තරුණයන් දෙදෙනාම වන්නියෙන් පිටස්තර පදිංචිකරුවන් වූ අතර ඔවුන්ගේ විවාහයන්ගෙන් පසුව වන්නියේ පදිංචියට පැමිණ තිබුණි. අගස්තියන් ඥානසීලන් හිටපු කොටි ප්‍රබලයකු බවට ද ප්‍රශ්න කිරීම් වලදී තොරතුරු හෙළිවුණි.“මේ පත්‍රිකා කොහෙන්ද?” ප්‍රශ්න කෙරුනි.“සන්තෝෂම් මාස්ටර් කියලා කෙනෙක් ස්විට්සර්ලන්තයේ ඉඳලා මට දුරකථනයෙන් කථා කරනවා. එයත් කලින් එල්ටීටීඊ එකේ හිටපු කෙනෙක්. එයාගෙ උපදෙස් අනුව ‘ගෝබි’ කියලා ‍කෙනෙක්ගෙන් තමයි මේ පෝස්ටර් ගත්තෙ” ඥානසීලන් හෙළිකළේය.තත්ත්වය සිතුවාට වඩා බැරෑරුම් බව පොලිස් කණ්ඩායමට වැටහුණි. ඒ අනුව වැඩිදුර පරීක්ෂණ කටයුතු ත්‍රස්ත විමර්ශන ඒකකයේ (TID) හා රාජ්‍ය බුද්ධි ඒකකයේ කණ්ඩායම් දෙකකට පැවරුණි. පරීක්ෂණ පැවැත්වූ පොලිස් බුද්ධි අංශ නිලධාරීහු කරුණු රැසක් හෙළි කර ගත්තෝය.ඒ අනුව මේ වන විට මෙහි මොළකරු ලෙස හඳුනාගෙන ඇත්තේ සං‍තෝෂ් මාස්ටර් නැමැත්තෙකි. යුද සමයේ මුලතිව් අලම්පිල් ප්‍රදේශයේ කොටි නායකයකු ලෙස කටයුතු කර ඇති ඔහු යුද්ධය අවසානයත් සමඟ හමුදා අත්අඩංගුවට පත්ව තිබේ. අනතුරුව වවුනියාව ඕමන්ත පුනරුත්ථාපන කඳවුරේ පුනරුත්ථාපන කාලය අවසන් කර මීට වසර කීපයකට පෙර නිදහස ලබා ඇත.ගෝබිනිදහස ලැබීමෙන් පසුව ඔහු කෙසේ හෝ දේශපාලන රැකවරණ පතා ස්විට්සර්ලන්තයට ගොස් ඇත. ස්විට්සර්ලන්තයේ සිට එල්ටීටීඊ ප්‍රතිසංවිධාන කටයුතු අරඹන ඔහු ලංකාවේ එම කටයුත්ත භාර කරනුයේ ‘ගෝබි’ නැමැත්තාහටය.ස්විට්සර්ලන්තයේ සං‍තෝෂම් මාස්ටර් සමඟ එක්වන ගෝබි හෙවත් කජීපන් පොන්නයියා සෙල්වනායගම් උතුරේ මේ කටයුතු ආරම්භ කර ඇත්තේ ඉතා උපක්‍රමශීලීවය.ඔහු මුලින්ම දෙමළ ජාතික සන්ධානයේ ප්‍රචාරක කටයුතු සඳහා යැයි පවසමින් හිටපු කොටි සාමාජිකයන් පිරිසක් නැවත එක් රැස් කරගෙන ඇත. අනතුරුව උතුරු ප්‍රදේශය කලාපවලට බෙදා ඔවුන්ට පවරා තිබේ.පොලිස් අත්අඩංගුවට පත් අගස්තියන්ට භාර දී ඇත්තේ පලෙයි සිට යාපනය දක්වාය. කුලසංක‍ර්ට පලෙයි සිට ප‍රන්තන් දක්වා භාර දී තිබේ. එසේම තමා එක් රැස් කරගත් කණ්ඩායමට පැවරූ වැඩ කටයුතු කිරීමට අවශ්‍ය ආහාර පාන හා ප්‍රවාහන කටයුතු වෙනුවෙන් මුදල් ද ‍ගෝබි ලබා දී ඇති බව හෙළිවී ඇත. ඔහුට මුදල් ලැබී ඇත‍්තේ සන්තෝෂම් මාස්ටර්ගෙනි.ආරක්ෂක අංශ මෙම කණ්ඩායමේ හය දෙනකු අත්අඩංගුවට ගැනීමට සමත් වූහ. ඔවුන්ගෙන් ලැබුණු තොරතුරු අනුව ගෝබි සොයා කිලිනොච්චිය ධර්මපුරම් ප්‍රදේශයේ නිවසකට ගිය පොලිස් නිලධාරියකුට වෙඩි තබා පලා යාමට ගෝබි සමත් විය. නිරායුධව සිටි අදාළ පොලිස් නිලධාරියා එම නිවසේ පුටුවක වාඩි වී කතාකරමින් සිටිය දී ඒ අසල ඇඳක් යට සිටි ගෝබි පොලිස් නිලධාරියාට වෙඩි තබා පලාගොස් ඇති බව පරීක්ෂණවලදී හෙළිවී ඇත.මෙම නිවස හා එහි පදිංචිකරුවන් පිළිබඳව ආරක්ෂක අංශ කළ පරීක්ෂණවලදී එළිවී ඇත්තේ ජෙයකුමාරී බාලේන්ද්‍රන් නම් කාන්තාවක් සිය දියණියත් සමඟ එහි ජීවත්වන බවය. එසේම ඇය දෙමළ ජාතික සන්ධානය සමඟ එක්ව කටයුතු කරන බවට ද තොරතුරු හෙළි විය.දෙමළ ජාතික සන්ධානය සංවිධානය කරන උද්ඝෝෂණවල දී නිතර දක්නට ලැබෙන අම්මාවරුන් හඬන අවස්ථා සඳහා යොදා ගන්නා බව ද පැවසේ. ඒ ඇයගේ දරුවෙකු අතුරුදහන් වී ඇතැයි කියමිනි. ඇය ඉතා හොඳින් හඬන බැවින් විදේශ රාජ්‍ය තාන්ත්‍රිකයන් උතුරේ සංචාරය කරන අවස්ථාවලදී ජෙයකුමාරීව ඉදිරියෙන්ම යැවීමට දෙමළ සන්ධානය කටයුතු කර ඇත. ඇගේ නිවසේ දී පොලිස් නිලධාරියා වෙඩි ප්‍රහාරයට ලක්වීමෙන් අනතුරුව මේ වන විට ඇයව අත්අඩංගුවට ගෙන ඇති අතර ඇගේ දියණියව පරිවාස භාරයට පත්කර ඇත.ජෙයකුමාරි වෙනුවෙන් උද්ඝොෂණය කරන මහ ඇමැති විග්නේෂ්වරන් හා දෙමළ සන්ධානයමේ අතරේ ගෝබිගේ කණ්ඩායමෙන් ලැබුණු තොරතුරු අනුව වළ දමා තිබූ ආයුධ තොගයක් විශ්වමඩු ප්‍රදේශයෙන් සොයා ගැනීමට ආරක්ෂක අංශ සමත් විය.ඒ අතර මිලිමීටර් 60 මෝටාර් උණ්ඩ 5ක්, එන් 81 මෝටාර් උණ්ඩ 2, ආර්.පී.ජී. උණ්ඩ 2, කිලෝ 5ක් බර ක්ලේමෝ බෝම්බයක්, ටී56 උණ්ඩ 375ක් හා තමිල්ගුණ්ඩු 3 (එල්ටීටීඊ සංවිධානය නිෂ්පාදනය කළ අත්බෝම්බ) විය. මේ තොරතුරු ලබාදුන්නේ ගෝබි සමග එක්ව කටයුතු කර අත් අඩංගුවට පත් රවීන්ද්‍රන් මදිනි නම් කාන්තාවය.විශේෂත්වය වන්නේ මේ ආයුධ කොටි සංවිධානය බිඳ වැටෙන අවස්ථාවේ වළ දමා තිබී පසුව ගොඩගෙන නැවත අලුත්වැඩියා කර සුරක්ෂිතව වළ දැමූ ඒවා වීමය.එසේම ගෝබි සිය කණ්ඩායම හරහා උතුරු ප්‍රදේශයේ හිටපු කොටි සාමාජිකයන්ට අවි ආයුධ ඇත්නම් හෝ වළ දැමූ ස්ථාන දන්නේ නම් ඒවා තමන්ට භාර දෙන ලෙස දන්වා ඇති බවට ද මේ වන විට හෙළි වී ඇත.‍ෙම් අතරේ දෙමළ ජාතික සන්ධානය හා කොටි ඩයස්පෝරාව ජෙයකුමාරී අත්අඩංගුවට ගැනීමට එරෙහිව විරෝධතා ව්‍යාපාරයක් ආරම්භ කර ඇත.ගෝබි සිය නිවසේ ඇඳක් යට සඟවා තබාගත් ජෙයකුමාරී දැන් ජිනීවා වල ද අවධානයට ලක් කිරීමට ඔවුන් කටයුතු කර ඇත. හිටපු කොටි සාමාජිකයෙක් හා දැන් ස්විට්සර්ලන්තයේ සිටින සංතෝෂම් මාස්ටර් ගෝබිව මෙහෙයවූයේ තනිවම විය නොහැකිය.ඔහු සමඟ කොටි ඩයස්පෝරාව සිටිය යුතුය. ‍මේ අතර දෙමළ ජාතික සන්ධානය තමන්ගේ යොවුන් පෙරමුණක් ගොඩනැඟීමට සූදානම් වෙයි. එහෙත් මෙහිදී සිහිකර ගත යුත්තේ හැත්තෑව දශකයේ දී උතුරේ සන්නද්ධ අරගලය පිළිබඳව විශ්වාසය තැබූ තරුණයන්ට දේශපාලන මුහුණුවරක් ලබා දුන්නේ එවකට ද්‍රවිඩ එක්සත් විමුක්ති පෙරමුණේ තරුණ පෙරමුණය.පසුකාලීනව බිහි වූ දරුණු ත්‍රස්තවාදීන් බොහොමයකගේ තිඹිරිගෙය වූයේ එම තරුණ පෙරමුණයි. එබැවින් දෙමළ ජාතික සන්ධානය බිහි කරන යොවුන් පෙරමුණ එවැනි තිඹිරිගෙයක් වුවහොත් රටේ අනාගතය නැවත් අදුරු වනු ඇත.මේ අතර ශ්‍රී ලංකා රජය ජිනීවාහි දී කොටි සංවිධානය නැවත සංවිධානගත වීමට දරන උත්සාහය පිළිබඳව අන්තර්ජාතික ප්‍රජාව දැනුවත් කර ඇත.එස්.ප්‍රියන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=af1403239</link>
    <topic>සම්මාන 453 ක් ගත් බොරැල්ලේ හිටපු ඕ.අයි.සී.</topic>
    <author>දයා ඩී. ෆොන්සේකා</author>
    <content>“අක්කේ මම මැරුණොත් අඬනවා දැයි” හංවැල්ලට යන්න කලින් මල්ලි ඇහුවා.මියගිය බොරැල්ල ඕ.අයි.සී. ගේ අක්කා කීවාය.“මල්ලී බොහොම සාමයට ලැදි කෙනෙක්. හරිම අවංකයි සහෝදරියන්ට දරුවන්ට ආදරෙයි. එදා උදේ පාන්දර රාජකාරියට ගියේ මගෙන් තේ එකක් ඉල්ලගෙන බීලා. ඒ වෙලාවේ එයා මගෙන් අමුතු කතාවක් ඇහුවා. “අක්කේ මං මැරුණොත් ඔයා අඬනවාද” එයා ඇහුවා මගේ පපුව කීරි ගැහිල ගියා. ඒත් මං ඒ බව නොහඟවා “පිස්සු කතා නොකියා ඉන්න මල්ලි” කියා කීවා.අනේ මගේ රත්තරන් මල්ලිට වෙච්ච දෙයක් මියගිය පොලිස් අධිකාරි ප්‍රසාද් සිරිවර්ධන ගේ අක්කා නිරෝෂා අප සමඟ කීවේ හැඬූ කඳුළිනි. ඇය මෙසේ පැවසුවේ හංවැල්ල තුන්තානේ දී ගසකට යටවී මියගිය පොලිස් අධිකාරි ප්‍රසාද් සිරිවර්ධන මහතා ගේ අවමංගල නිවසේදීය.පසුගිය බදාදා බොරැල්ල ප්‍රදේශයට ශෝක දිනයක් විය. පළාතම සුදු කොඩිවලින් සැරසී තිබිණි. සොබාදහම ද සෝක වන්නාක් මෙන් අහස අඳුරින් බරවිය. මේ ශ්‍රී ලංකා පොලිසියේ අවංක කාර්ය ශූර දක්ෂ පොලිස් නිලධාරියෙකු ගේ නික්ම යාමෙන් එදින බොරැල්ල කනත්තට රැස්වූ බොහෝ දෙනාගේ නෙත් කඳුළින් පිරී තිබිණි. හදවත්වල දුක් සුසුම් වාතලයට එක්විය.කැලණිය ප්‍රදේශය ද දින දෙකක් පුරා සෝබරිත වැහි කඳුළින් තෙමී ගියේ ද කැලණිය ප්‍රදේශය සිය උපන්ගම කරගත් ප්‍රසාද් සිරිවර්ධන නම් වූ පාංශු දේහධාරි ඒ තේජාන්විත කැලණි පුත්‍රයා දිවියෙන් සමුගත් නිසාවෙනි.ඉකුත් 16 වෙනිදා උදෑසන හංවැල්ලේ තුන්තාන ප්‍රදේශයේ පැවැති උද්ඝෝෂණයට සහභාගි වූ 700 ක් පමණ මහපිරිස මහමඟට ගස් පෙරළා දමා තවත් ගස් අඩක් කපා දමා මහා මාර්ගයේ ටයර් පුළුස්සමින් ඉල්ලා සිටියේ ඒ ප්‍රදේශයේ ඇති රබර් අත්වැසුම් කම්හලේ අපද්‍රව්‍ය නිසා සිය පළාතේ භූගත ජලය අපවිත්‍ර වන බැවින් ඒ කම්හල වසා දමන ලෙසය. එහෙත් නීතියෙන් එවැන්නක් කිරීමට බලවතකු සිටියේ නැත. ඒ ඒ පිළිබඳව උසාවියේ නඩුවක් පවතින බැවිනි. පොලිස් නිලධාරිහු පිරිසට විසිරයන ලෙස ඉල්ලා සිටියත් ඔවුන් ගේ උද්ඝෝෂණ එන්න එන්නම දරුණු විය. පොලිසියට ගල් මුල් ප්‍රහාර එල්ල කිරීම සාමයට ලැදි පොලිස් නිලධාරින්ට ප්‍රතිප්‍රහාර එල්ල කරනු විනා වෙනකළ හැකි දෙයක් නොවීය.නියෝජ්‍ය ජ්‍යෙෂ්ඨ පොලිස්පති අනුර සේනානායක මහතාගේ ඉල්ලීම පරිදි මේ ගැටුම නැවැත්වීමට විශේෂ කාර්ය බළකාය ඇතුළු පිට පළාත් පොලිසි වල භට පිරිස් කැඳවිණ.බොරැල්ල පොලිස් ස්ථානාධිපතිව සිට ප්‍රසාද් සිරිවර්ධන මහතා ද සිය කණ්ඩායම සමඟ එහි ගියේ මේ නියෝගය මතය.එසේ ගිය ඔහු සිය කණ්ඩායම සමඟ වැටී ඇති ගස් ඉවත් කරමින් ඉදිරියට ගියේ ය. සමහරු වැටී ඇති ගස් මතින් පැන ඒවා ඉවත් කරමින් යද්දි ප්‍රසාද් සිරිවර්ධන වෙන් නොවන්නට කපා ඇති විශාල රබර් ගසක් යටින් රිංගා යාමට තැත් කළේය. ගස ලිස්සා වැටුණේ ඔහු පමණක් නොව අතුල පතිරණ, ගයාන් මහේෂ, ගාමිණි සඳරුවන් යන සහෝදර පොලිස් නිලධාරින් ද යට කරමිනි.ගසේ බර දෙකොටස ප්‍රසාද්ගේ උදරය හා ඉණ ප්‍රදේශය මතට වැටීමෙන් ඔහු කෙළින්ම ගසට යටවිය. අනිත් අය සුළු තුවාල ලබා බේරෙද්දි ප්‍රසාද් ගසට යටවී සිටියේය. ඔහු ඉවතට ගැනීමට නිලධාරින් විසිදෙනෙකුට තවත් දැඩි වෙහෙසක් ගැනීමට සිදුවිය. ඉතා බරපතළ තත්වයෙන් අභ්‍යන්තර හා බාහිරව ලේ ගලමින් සිටි ප්‍රසාද් වහා ගෙනගියේ අවිස්සාවේල්ල රෝහලටය.එහිදී ඔහු බේරා ගැනීමට වෛද්‍යවරුන් විශාල උත්සාහයක් ගත්තත් සිරුරින් ගලායන ලේ සඳහා ලේ පයින්ට් පහක් පමණ ලබාදීමට සිදුවිය. එහෙත් ඔහුගේ පිටකොන්ද කැඩී අභ්‍යන්තර ලේ ගැලීම තදින් තිබිණි.ඒ අවස්ථාවේදී ඔහු අසල සිටි ඔහ‍ුගේ ඥාති සහෝදරියක වන දොස්තර ආශා පෙරේරා මහත්මිය අප සමඟ කීයේ ඔහුගේ රුධිර පීඩනය ඉතා පහත් තත්වයකට වැටී, ලේවල හිමොග්ලබින් ද ශීඝ්‍රයෙන් අඩ‍ුවෙමින් තිබූ බවයි.වහාම ඔහු කොළඹ ගෙන ඒමට හෙලිකොප්ටරයක් පවා සූදානම් කළද ඔහුගේ ජීවිතය බේරා ගැනීමට නොහැකි විය. හෙලිකොප්ටරය ගෙන එද්දිම ඔහුගේ ප්‍රාණය නිරුද්ධ විය.ප්‍රසාද්ගේ මාමා කෙනෙකු වන ගාමිණි අල්ගම මහතා අපට මුණ ගැසුණේ අවමංගල නිවසේදීය.“මං ප්‍රසාද් හඳුනාගත්තේ ඔහු ඉපදුණු දා සිටමයි. මං ඔහු පුංචි කාලෙ වඩාගෙන හිටපු දරුවා. ඒත් මේ වනවිට අපි ඇසුරු ක‍ෙළ් මිතුරන් වගේ. මං හිතන්නේ නෑදෑයන්ගෙන් ඔහු ජීවත්ව සිටියදි අවසන් වතාවට හමුවී කතා කළ නෑදෑයා මමයි. එදා උදෑසන ප්‍රසාද් රැකියාවට යනකොට මං නුවර යන්න බස් එකට යන්න ආවා. මට මගදි ප්‍රසාද් හමුවුණා. ඔහු එදා නිල ඇඳුමින් සිටියේ.“මාමේ කොහෙද යන්නේ.”“මං නුවර යනවා.”“මං එහෙනම් මාමාව කොළඹින්ම බස්සන්නම් කියල එයා මාව කාරෙකේ බොරැල්ලටම ගිහින් ඇරලුවා. එහිදි මට එයා එක්ක කතා කරන්න ලැබුණා.”“මාමේ මම තාමත් එදා හිටපු ප්‍රසාද්මයි මං වෙනස් වෙලා නැහැ. මට ළඟදි ඒ ඇසි පී ප්‍රමෝෂන් එක තියෙනවා කියල මට කිව්වා. මට එතකොට ඇහෙනව එයාට එයාගේ රේඩියෝ සෙට් එකෙන් කතා කරනවා. ඒ කතා කළේ මේ සිද්ධිය ගැන. මං දැන් එනවා. ඉක්මනට එනවා කියල ඔහු නිලධාරින් හා වෙනත් ඕ අයි සී ලා එක්ක කතා කළා.ඉන්පසුව එයා බොරැල්ල පොලිසියට ආවා. “මං එන්නම් මාමා බුදු සරණයි.” කියල මට අත් විහිදාලා පෙන්නා සමුගත්තා. ඒ සමුගැනීමේ විදිහ මා තුළ කම්පනයක් ඇති වුණා. “මේ අපේ අවසන් සමුගැනීම කියලා මට හිතුණා.” ඉන්පසු මාව ඔහු බොරැල්ලෙන් කොළඹ බස් ස්ටෑන්ඩ් එකට ඇරලුවේ තවත් නිලධාරියෙකු සමඟයි.මං නුවර බස් එකේ නැගලා ගියා මට වරකාපොල හරියෙදි කෝල් එකක් ආවා මගේ ඥාති දියණියක් වන දොස්තර ඌෂා පෙරේරා ගෙන්. මාමේ ප්‍රසාද් මල්ලිට කරදරයක් අවිස්සාවේල්ල රෝහලට එන්න කියලා. මං බස් එක නවත්තගෙන කොහොම හරි අවිස්සාවේල්ලට ගියා.රෝහලේදී දොස්තර ඌෂා මට හම්බ වුණා. එතකොට දොස්තරවරු ඉතා කලබලයෙන් එහෙ මෙහේ දුවනවා. මට තේරුණා ප්‍රසාද්ට අමාරු බව. දොස්තර ඌෂා මට කීවා ‘මාමේ ප්‍රසාද් මල්ලිගෙ තත්වය හොඳ නැහැ. දැන් කොළඹ ගෙනියන්න හෙලිකොප්ටරයක් එනවා කියලා. හෙලි‍කොප්ටරයත් ආව. ඒත් දෙයියනේ එයාව ගෙනියන්න බැරි වුණා. එයා එතකොට සදහටම අප හැර ගිහින්.”ගාමිණි අල්ගම මහතාගේ නෙතින් කඳුළක් ගලා ගියේය.1969 ජුනි 20 වෙනිදා ඩබ්ලියු.ඒ. සිරිවර්ධන මහතා හා පාඨශාලාචාරිනි අයිරින් ග්‍රේස් පෙරේරා මාතාවගේ දරු හතරදෙනා අතරින් බාලයා ලෙස උපන් ප්‍රසාද් සිරිවර්ධන අකුරු කළේ කැලණිය ශ්‍රී ධර්‍මාලෝක විදුහලින් හා ගුරුකුල විදුහලිනි. පවුලේ බාලයා වශයෙන් කාගේත් සුරතලයට පාත්‍ර වූ ඔහු කුඩා අවධියේ සිටම පොලිසියට විශේෂ ලැදියාවකින් පසුවූ බව ඔහුගේ සොයුරිය නිරෝෂා සිරිවර්ධන මහත්මිය අප සමඟ කීවාය.එරන්දි හර්ෂනී අබේනායක ඔහුගේ බිරිදයි. ඇය ද හැඬූ කඳුළින් පසුවන්නීය.1989 දී ඔක්තෝබර 8 දින උප‍ පොලිස් පරීක්ෂකවරයකු ලෙස රත්නපුර පොලිසියේ සේවයට බැඳුණු ඔහු වව්නියාව සෙට්ටිකුලම කිරුලපන මෝදර පෑලියගොඩ විශේෂ විමර්ශන ඒකකය ගුවන් තොටු‍පළ ‍පොලිසිය ඇතුළු පොලිස් ස්ථාන තිස් ගණනක සේවය කළ ඔහු ඉතා දක්ෂ අවංක කාර්ය ශූර බුද්ධිමත් පොලිස් නිලධාරියෙකි.මත්කුඩු ගංජා ගණිකා වෘත්තිය ඔහුට පෙන්නන්නට බැරිය. විවිධ දූෂණ කටයුතු සොය සොයා මර්දනය කළ ඔහුගේ දක්ෂතා හේතුවෙන් පොලිස්පති තුමාගෙන් උපහාර සම්මාන හා සහතික 453 ක් හිමිකරගෙන ඇත. ඔහු සිය විශේෂ දක්ෂතා නිසා පොලිසියෙන් තෑගි රැසක් හිමිකර ගත් නිලධාරියෙකි.මිය යන විට සහකාර පොලිස් අධිකාරි තනතුරට උසස්වීම් ලබමින් ඔහු බොරැල්ල පොලිසියේ සේවය කළේය. මරණයෙන් පසුව පොලිස්පතිතුමා විසින් පොලිස් අධිකාරි ධුරයට උසස් කළ ඔහු බොරැල්ල ප්‍රදේශයේ බොහෝ දූෂණ මර්දන සිදුකරමින් ජනතාවගේ සිත් දිනාගෙන සිටියේය.ප්‍රසාද්ගේ මාමා වන අල්ගම මහතා කියා සිටියේ ප්‍රසාද්ට දේශපාලනයක් නොතිබූ බවය.“ප්‍රසාද්ට දේශපාලනයක් නැහැ. එයාට තිබුණේ රාජකාරිය. රාජකාරිය දේවකාරිය වගේ එයා සැලකුවා. ඒ වගේ ම එයා හිත හොඳ මිනිහෙක් සැකකරුවෙක් අල්ල ගත්තම සමහරවිට ඔහු බඩගින්නේ ඉන්නවා නම් කන්න පවා අරන් දෙනවා. බස් එකේ යන්න සල්ලිත් දෙනවා.මට දුක අපේ පවුලෙ හිටපු හොඳ නෑදෑයෙක්, ගමට හොඳ අසල්වැසියෙක්, පොලිසියට හොඳ අවංක නිලධාරියෙක් හා රටට හිතැති පුරවැසියෙක් නැති වෙච්ච එක ගැනයි. පොලිසියේ ලොක්කෙක් වුණත් එයාට ‍උණුවන හදවතක් තිබුණේ.අපට ද ඒ බව වැටහුණේ ඔහුගේ මළගමට සහභාගි වී සිටි මෙන්ම ගෙදරට ද වැල නොකැඩී ආ පිරිස් දෙස බලනවිටය.පොලිස් අධිකාරි ප්‍රසාද් සිරිවර්ධන මහතාගේ ගෙදරදී බස්නාහිර උතුර නියෝජ්‍ය පොලිස්පති එල්.පී. කුලරත්න මහතා මට හමුවිය.“මං ප්‍රසාද්ව දන්නේ 2002 රත්නපුර මූලස්ථාන පොලිස් පරීක්ෂක වෙලා ඉන්න කාලෙ ඉඳල. මට හමුවුණු දක්ෂ නිලධාරියෙක්. අසාධාරණයට එරෙහිව සටන් කළ උසස් නිලධාරින්ට විනය ගරුක හොඳ නිලධාරියෙක්.මං මේක කියන්නේ අවංක හිතින්. කුඩුවලට දූෂණයට එරෙහිව කටයුතු කළ අවංක නිලධාරියෙක්. ඔයාට පේනව ඇති මෙතන ඇවිත් ඉන්න විශ්‍රාම ගිය උසස් පොලිස් නිලධාරින්. ඒ සියලු දෙනාම ප්‍රසාද්ගේ සේවය අගය කරන අය.”නියෝජ්‍ය පොලිස්පති කුලරත්න මහතා අපට කී‍ෙව් ප්‍රසාද්ට අවසන් ගෞරවය දක්වන්නට පැමිණ සිටි විශ්‍රාම ලත් නියෝජ්‍ය පොලිස්පතිවරුන් කීප දෙනෙකු පෙන්වමිනි.දයා ඩී. ෆොන්සේකාඡායාරූප - ලයනල් පී. පෙරේරාකැලණිය විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=af14032310</link>
    <topic>රට රැකියාවට යන කතුන්ගේ දරුවන් සුරකින පවුල් පසුබිම් වාර්තාව</topic>
    <author>සකස් කෙළේ -සුනිල් දයා අල්විස්</author>
    <content>පවුල් පසුබිම් වාර්තාව මෙරට කාන්තාව විදේශ රැකියාවක් සඳහා යාම පිළිබඳව සමාජ කථිකාවක් වී ඇත. කාන්තාවකට විදේශගතව රැකියාවක් කිරීමට අයිතියක් තිබේ. මේ අයිතිය ආරක්ෂා කරදීමේ අරමුණ ඇතිව මෙකී පවුල් පසුබිම් වාර්තාව ඉල්ලා සිටීම සිදු කැරේ.විශේෂයෙන් ම මේ පවුල් පසුබිම් වාර්තාව විදේශ රැකියාවකට යාමට බලාපොරොත්තු වන දරුවන් සිටින මවකට නැතිනම් කාන්තාවට බලපාන කරුණක් ලෙස ක්‍රියාත්මක කරන්නේ දරුවන් සිටින මව රට රැකියාවට ගිය පසු එම දරුවන්ගේ රැකවරණය ආරක්ෂාව හා දරුවන් බලා කියා ගන්නේ කවුරු දැයි යන්න ස්ථිරව දැනගෙන එම දරුවන්ගේ සුබ සිද්ධිය වෙනුවෙනි.මවක් විදේශ රැකියාවකට යාමට අදහස් කරන්නේ නම් මුලින් ම ඇය කළ යුතු වන්නේ තමන් පදිංචි ප්‍රදේශයේ ප්‍රාදේශීය ලේකම් බල ප්‍රදේශයේ සංවර්ධන නිලධාරියා වෙත ගොස් රට රැකියාවකට යාමට පවුල් පසුබිම් වාර්තාවක් ඉල්ලා සිටීම ය. එවිට මේ නිලධාරියා මවට දරුවන් සිටිනවා ද එම දරුවන්ගේ වයස් මට්ටම කොපමණ ද? ස්වාමිපුරුෂයා මව රට රැකියාවට ගියාට පසු දරුවන්ගේ කටයුතු සිදු කිරීමට වගකීම ගන්නවාද එයට අස්සන් කරනවා ද මෙවැනි වගකීමක් ගන්න ඔහුට හැකි ද ආදී සියලු කරුණු පවුල් පසුබිම් වාර්තාව සකස් කිරීම පිණිස විමසා බලනු ඇත.මෙහිදී දරුවන්ගේ වයස අවුරුදු 05 ක් වීමෙන් පසු රැකියා සඳහා මවකට විදේශගත වීමට අවස්ථාව ලබාදී ඇත. අවුරුදු 05 ට අඩු දරුවන් සිටින මවුවරුන් දරුවන් සමඟ සිටිය යුතුයි යන්න රජයේ පිළිගැනීමයි. ඒ සඳහා 2007 වර්ෂයේ අමාත්‍ය මණ්ඩල අනුමැතියක් ද ලැබී ඇත. අවුරුදු 05 ට අඩු දරුවන් සිටින මවක් දරුවාගේ පූර්ව ළමා විය අවශ්‍යතාව පිළිබඳව සලකා බලා දරුවා ළඟ මව සිටීමේ අවශ්‍යතාව පිළිගෙන ඇත. එහෙත් මවට දේශීය වශයෙන් රැකියා කිරීමට හැකි ය. එවැනි මවුවරුන්ට දේශීය රැකියා සොයා ගැනීම සඳහා ප්‍රාදේශීය ලේකම් කාර්යාලයේ සිටින කාන්තා අභිවෘද්ධි නිලධාරිනිය වෙත ලිඛිතව යොමු කරනු ලැබේ. ඒ මගින් එම කාන්තාවට අවශ්‍ය උපදේශනය සහ දේශීය විකල්ප රැකියා අවස්ථා සොයා දෙයි. ඒ මගින් කාන්තාවට වැටුපක් ලබාගත හැකි රැකියාවකට යෙදීමට ඇති අයිතිය ආරක්ෂා කර ඇත.විදේශ රැකියා සඳහා පිටත්වන ඕනෑම අයකුගේ පවුල් පසුබිම් වාර්තා ලබා ගැනීමට හැකිනම් එය වඩාත් යෝග්‍ය වේ. එනමුදු කළයුතු වැඩ පිළිබඳව ප්‍රමුඛතා කිරීමේ දී මුලින් ම කළ යුත්ත පිළිබඳව තීරණ ගත යුතු ය. ඒ සඳහා පාදක වන්නේ මුලින් ම වඩා වැදගත් කුමක් ද සහ මුලින් ම වඩා ඉක්මනින් කළ යුත්ත කුමක්ද යන ප්‍රශ්න දෙක ඇසීමයි‍. එහිදී ලැයිස්තුවේ මුලටම එන්නේ මැදපෙරදිග ගෘහ සේවිකා වෘත්තියයි. නමුත් 2007 අමාත්‍ය මණ්ඩලය විසින් අනුමත කෙළේ වයස අවු. 05 ට ‍අඩු දරුවන් සිටින සියලු මවුවරුන්ට විදේශ රැකියා සඳහා යෑම ප්‍රමාද කළ යුතු බවයි. මාතර සනත් ජයසූරිය ක්‍රීඩාංගණයේ දී පැවැති Job Gate රැකියා ප්‍රදර්ශනයේ එක් ප්‍රදර්ශන කුටියකදී තරුණයකු විසින් ස්වයංක්‍රීයව සූර්ය ශක්තියෙන් ක්‍රියා කරන මාර්ග සංඥා පද්ධතියක් විදේශ රැකියා ප්‍රවර්ධන හා සුබසාධන අමාත්‍ය ඩිලාන් පෙරේරා මහතාට හඳුන්වා දුන් අවස්ථාව. ශ්‍රී ලංකා විදේශ සේවා නියුක්ති කාර්යාංශයේ සභාපති අමල් සේනාධිලංකාර හා අති‍ෙර්ක සාමාන්‍යාධිකාරි කේ.ඕ.ඩී.ඩී.ප්‍රනාන්දු මහත්වරු ද මේ අවස්ථාවට සහභාගි වූහ.එහෙත් මෙය ක්‍රියාත්මක කිරීමේදී පුමුඛතා ලැයිස්තු නිර්මාණයට විදේශ සේවා නියුක්ති කාර්යාංශයට අයිතියක් ඇත. එය විදේශ රැකියා ක්ෂේත්‍රය කළමනාකරණය කරන නියාමන ආයතනය සතු ය. ප්‍රමුඛතා සලකා බැලීමේදී ගෘහ සේවිකා මුලට එන්නේ ඒ මතය. එනම් කාර්යාංශයට ලැබෙන පැමිණිලි හා ඉල්ලීම්වලින් 90% කට ආසන්න ප්‍රමාණයක් ලැබෙන්නේ එම කාන්තාවන්ගේ පවුල් වලිනි. තවද එම පැමිණිලි හා ඉල්ලීම් වල බහුතරයක් මව ආපසු ගෙන්වා ගැනීමයි. දෙවනුව ගෘහ සේවයට යන කාන්තාවන්ට වසර දෙකක හෝ ඊට වැඩි කොන්ත්‍රාත් ගිවිසුමකට අස්සන් කිරීමට සිදුවෙයි. එම ගිවිසුම උල්ලංඝනය කිරීමට නොහැකි ය වසර දෙකම වැඩ කළ යුතු ය. තමාට වැලදෙන රෝගයක් ‍ෙහ්තුවෙන් රැකියාව කළ නොහැකි නම් විනා (ඒ සඳහා රැකියාවට පැමිණීමට ප්‍රථම අංග සම්පූර්ණ වෛද්‍ය පරීක්ෂණයක් හාම්පුතුන්ගේ වියදමින් කරන අතර සේවා ස්ථානයට පැමිණි පසු ද එයම නැවත කරයි) අනිවාර්යයෙන් ම සේවා කාලය රැකියාව කළයුතු වේ.ඒ සඳහා හාම්පුතෙක් සේවිකාවගේ වැටුප්, කෑම, ඇඳුම්, බෙහෙත් වියදම් හැර සේවා ස්ථානයට ගෙන්වා ගැනීම සඳහා රු. 450,000/= හෝ රු. 500,000/= පමණ මුදලක් වියදම් කරයි. එම මුදලින් යම් කොටසක් රැකියාවට ඒමට පෙර සේවිකාවගේ පවුලට ද ලබාදෙයි. එය රු. 160,000/= දක්වා උපරිමයකට ගොස් ඇත. මේ සියල්ල සලකා බැලීමේදී ගෘහ සේවයට යන කාන්තාවකගේ සේවා කාලය අතරමැද ඛණ්ඩනය කළ නොහැක. අඛණ්ඩ අවුරුදු දෙකක අවමයකට යටත්වේ. එය ස්ථාවර සාධකයකි.පවුල් පසුබිම් වාර්තාව ලබාගැනීමේ වගකීම රැකියා නියෝජිත ආයතන වෙත ද පවරා ඇත.ප්‍රාදේශීය ලේකම් කාර්යාලයෙහි සංවර්ධන නිලධාරියා විසින් නිර්දේශ නොවන හා නිර්දේශ වන තොරතුරු සියල්ල කෙටි පණිවිඩ මගින් ශ්‍රී ලංකා විදේශ සේවා නියුක්ති කාර්යාංශයේ දත්ත පද්ධතියට එවනු ලැබේ. ඒ මගින් පවුල් පසුබිම් වාර්තා ව්‍යාජ ලෙස සකස් කිරීම හා වංචා දූෂණ අවම කර ඇත. මුදලට වාර්තා සෑදීමේ ඉඩකඩ අහුරා ඇත.විදේශ රැකියා සඳහා යන කාන්තාවන්ගේ රැකියා ගිවිසුම් අස්සන් කරන මොහොතේ මෙම වාර්තාව තමන් සතුව තිබිය යුතු ය.පවුල් පසුබිම් වාර්තාව යනු තීරණ ගැනීමේ ක්‍රියාවලියේ මුලටම ඇති කොටසකි. කෙටියෙන් කිවහොත් එය ඉක්මනින් කරනු ලබන වැඩසටහනක් නොවේ‍. එම නිසා ම අපේක්ෂාවෙන් පැමිණෙන කාන්තාවට පමණක් නොව මුළු පවුලටම යහපැවැත්ම ප්‍රවේශය අනුගමනය කළ හැකි ය.විවාහක කාන්තාව විදේශ රැකියාවට යාමේදී ඇගේ ස්වාමි පුරුෂයා හෝ ස්වාමි පුරුෂයා නොමැති නම් වෙනත් වගකිවයුත්තෙක් භාරකරු ලෙස නම් කරන ලෙස දන්වන්නේ හදිසි අවස්ථාවක හෝ මිය ගියහොත් එම කාන්තාව පිළිබඳව තොරතුරු දැන්වීම සහ අනෙක් කටයුතු සඳහා කෙනෙකුගේ අවශ්‍යතාව ඇති බැවිනි. ශ්‍රී ලාංකේය කාන්තාව තමා සම්බන්ධ වගකීමක් දරන කෙනෙක් සිටීම පිළිබඳව උරණ වන්නේ නැත. එය ඇයට ශක්තියකි.විදේශ රැකියාවකට යාම සුදුසු බවට නිර්දේශ ලබන කාන්තාවකට එම ගමනේ පරමාර්ථ ඉටුකරගෙන අභිමානවත් ජීවිතයක් ගත කිරීමට අවස්ථාව උදාකිරීම මෙම වැඩසටහන හරහා සිදුවේ.මංගල රන්දෙණියනියෝජ්‍ය සාමාන්‍යාධිකාරි(විදේශ සබඳතා හා ප්‍රචාරක)ශ්‍රී ලංකා විදේශ සේවා නියුක්ති කාර්යාංශයසකස් කෙළේ -සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=af14032311</link>
    <topic>අකුරු කියවන්න බැරිවුණත් අවංක කමින්  “උපාධි” ලැබු පිටකොටුවේ වෙළෙඳ සේවකයා</topic>
    <author>තුෂාරි නේරංජා වික්‍රමසිංහ ඡායාරූප විමල් කරුණාතිලක</author>
    <content>පිටකොටුව මැනිං මාර්කට් එකට ගොඩවදින හැම කෙනෙකුටම වගේම මටත් අඩු මිලට බඩු මිල දී ගන්නට පැමිණ රොද කන නානාවිධ මිනිසුන්ගේත්, වැඩි මිලට තම බඩු භාණ්ඩ අලෙවි කර ගන්නට පොරකන වෙළෙඳුන්ගේත්, ඝෝෂාකාරී කන්කරච්චලය සැබෑවටම කරදරයක් සේ නොසිතුණි.ඒ නිතර පිටකොටුව පසුකර යන එන අපට එය හුරු පුරුදු දෙයක් වන බැවිනි. හැම මොහොතකම මිනිසුන් දහස් ගණන් එහා මෙහා යන එන මැනිං මාර්කට්ටුව විවිධාකාරයේ සිදුවීම් සිදුවන ස්ථානයකි. ඒ අතුරින් වැඩි හරියක් අපට අහන්නට දකින්නට ලැබෙන්නේ ඒ තුළින් මතුවන හා හමුවන සමාජ විරෝධී ක්‍රියාවන් හෝ පුද්ගලයන් පිළිබඳ කතා පුවත්ය.එහෙත් පසුගිය දිනෙක මෙම මිනිසුන් අතරම සිටින, ඔවුන්ට වඩා සිතුවිල්ලෙන් හා ක්‍රියාවෙන් උසස් මිනිසෙකු පිළිබඳ සත්‍ය කතාවක් අපට අසන්නට ලැබුණි. මෙම සිදුවීමට මාධ්‍ය කිහිපයකින් ද ප්‍රසිද්ධියක් ලැබී තිබිණි.ඉකුත් දිනක මැනිං මාර්කට්ටුවෙන් එළවළු මිලදී ගන්නට පැමිණි පුද්ගලයකු සතුව තිබු රුපියල් එක්ලක්ෂ හතළිස් පන්දහසක මුදලක් බිම වැටී තිබියදී අහුලා එම පුද්ගලයා අතටම භාර දීමට තරම් කරුණාබර හදවතක් තිබූ වෙළෙඳ සේවකයකු පසුගිය දා අපට හමුවිය.ඔහු නමින් චන්දන පුෂ්පකුමාරය. චන්දන පුෂ්පකුමාරව සොයා ගෙන මමත් ඡායාරූප ශිල්පී විමල් කරුණාතිලකත් මැනිං මාර්කට් එකේ 652 වන තොග ගබඩාවට ගොඩ වැදුණේ ඒ අපූරු මිනිසා සමඟ තොරතුරු බිඳක් කතා කිරීමේ අටියෙන්.චන්දන මැනිං මාර්කට්ටුවේ රැකියාවට පය ගැසු දා පටන් හැම දවසක්ම පටන්ගත්තේ හිමිදිරියෙනි. ලොරිවලින්, කරත්ත මඟින්, මැනිං මාර්කට්ටුවට ගෙන එන එළවළු පලතුරු ගෝනි තමා සේවය කරන වෙළෙඳ සලට ලබා ගනිමින් ඒ පිළිබඳ තිතට ගණන් හිලව් තබමින් වෙළෙඳ සලේ හිමිකරුට චන්දන ලබා දෙන්නේ නොමඳ සහායකි.මේ කියන දවසේත් අලුයම හතරට පමණ චන්දන මාර්කට්ටුවට පැමිණියේය. අලුයම හතරේ සිට උදෑසන හිරු නැ‍ඟෙන 6.00 කණිසම දක්වාම චන්දන, ඔවුන් ගෙන් එළවළු පලතුරු මිලදී ගන්නට පැමිණෙන වෙළෙන්දන්ගේ අවශ්‍යතා සපුරමින් ඔවුනට එළවළු, පලතුරු ගෝනි විකුණමින් තම රාජකාරිය අකුරටම කරගෙන ගියේය.වෙළෙඳුන්ට පෑගෙමින් එහාට මෙහාට විසිවෙන දුඹුරු පැහැති මුදල් පසුම්බියක් චන්දනගේ තියුණු දෙනෙතට හසුවුණේ මේ අතරේය. හිමිකරුවකු නොවූ ඒ මුදල් පසුම්බිය අතට ගත් චන්දනට එහි වූ මුදල් කන්දරාව දැකගන්නට ලැබිණි. එහි හිමිකරු කොයි මොහොතක හෝ පැමිණෙතැයි සිතමින් ඔහු මුදල් පසුම්බිය සුරැකිව තබා ගත්තේය. එතැන් පටන් සිදු වූ සිදුවීම් චන්දන අප සමඟ පැවසුවේ මෙලෙසිනි.“මම පැය දෙකක් විතර බලාගෙන හිටියා. මුදල් පසුම්බියේ හිමිකරු දැන් එයි දැන් එයි කියල. බැරිම තැන මම මේ ගැන මම සේවය කරන වෙළෙඳ සැලේ මගේ බොස්ට (සුජිත්) කිව්වා. ඔහු කිව්වෙ මුදල් පසුම්බිය පොලීසියට බාර දෙන්න කියල. ඒ අනුව මැනිං මාර්කට්ටුවේ තිබෙන පොලිස් මුරපොළට ඇවිත් මම ඒ මුදල් පසුම්බිය පොලිස් නිලධාරී මහත්තුරුන්ට භාර දුන්නා.ඔවුන් මා ඉදිරිපිට දීම මුදල් ගණන් කළා. එහි එක්ලක්ෂ හතළිස් පන්දහසක මුදලක් තිබුණා. පසුව පොලීසියෙන් පර්ස් එකේ තිබුණු ජාතික හැඳුනුම්පත බලලා ඒ අනුව මෙහි හිමිකරු සොයා ගත්තා. හිමිකරු ඇවිත් ඔහුගේ අනන්‍යතාවය සහතික කළා. ඔහු හුඟාක් සතුටට පත්වුණා. පර්ස් එක ආයෙ ලැබෙයි කියා හිතුවෙ නැතිලු.මං බොහොම දුප්පත් කෙනෙක්. ඒත් මට අයිති නැති දෙයක් ගන්න මගේ හිත කිසිසේත්ම ඉඩ දුන්නෙ නැහැ. පර්ස් එක අතට ගත්තු මොහොතේ හිතුණේ, මට වගේම මේ පර්ස් එකේ අයිතිකරුටත් මේක කොච්චර වටිනව ද කියල. මම මේ සල්ලි අරන් වියදම් කළානම් ඒකෙ අයිතිකරුට මොන වේදනාවක් ඇතිවෙයි ද? ඒ වේදනාව මටත් දැනුණා. ඒ නිසා එය කොහොමහරි අයිතිකාරයාගෙ අතටම දෙන්න ඕන කියල මට හිතුණා.මම ඉගෙන ගත්තෙ සේදවත්ත ගාමිණී විද්‍යාලයෙන්. ඉගෙන ගත්තෙ පස්වන ශ්‍රේණියට විතරයි. නම ලියාගන්න පුළුවන් වුණත් අකුරු කියවන්න ලියන්න දන්නෙ නෑ. ඒත් මම අදහන බුදුන්ගේ දහමට අනුව පින් පව් හොඳට දන්නවා. “මනුස්සකම” මට මගේ මවුපියන්, පාසලෙන් උගන්වල තිබෙනවා” යැයි චන්දන අප සමඟ කියාගෙන කියාගෙන ගියේ අහිංසක ස්වරයකිනි.දිනපතා රුපියල් පන්සියයක දෛනික පඩියක් ලබන චන්දනට මෙම සිදුවීමෙන් අනතුරුව රුපියල් සියයක් දෛනික දීමනාවකට වැඩිකර ලබාදීමට වෙළෙඳසලේ හිමිකරු තීරණය කළේ ඔහුගේ අවංක භාවයට ගරු කරමිනි. මේ සිදුවීම ආරංචි වීමත් සමඟ අවට වෙළෙඳ මහතුන්ගෙන් තෑගි භෝග මෙන්ම ස්තුති ප්‍රශංසා ද චන්දනට ලැබෙන්නට විය.“මට පුංචි දුවෙක් ඉන්නවා. ඇය මහවත්ත සංඝබෝධි විදුහලේ දෙවන වසරේ ඉගෙනුම ලබනවා. බිරිය විමලා ප්‍රියන්ති ඇය තේකොළ ස්ටෝරුවක සේවය කරනවා.අපි දෙන්නම කරන්නෙ කුලී වැඩ. ඒත් අපි සතුටින් සමාදානයෙන් ජීවත් වෙනවා. මීට කලිනුත් මම පවුම් තුනක විතර රන් මාලයක් ඇහින්දා. එයත් හිමිකරුටම දුන්නා. ඊට පස්සෙත් රුපියල් තිස්දහසක මුදලක් ඇහින්දා. ඒකත් අයිතිකාරයටම දුන්නා. මේ තුන්වැනි වතාව. මේ පර්ස් එකත් අයිතිකාරයාටම දෙන්න ලැබීම ගැන හරිම සතුටුයි.මම ගෙදර ගිහින් මේ ගැන බිරියටත් කිව්වා. ගෙදර අයත් හුඟාක් සතුටට පත් වුණා. මේක පුදුම දෙයක්නෙ. කාගෙවත් වටිනා දෙයක් නැතිවුණාම ඒක අයිතිකාරයට දෙන කෙනෙක් අද හොයාගන්න පුළුවන් ද? ඒකෙ අයිති කෙනාට ඇතිවෙන වේදනාව මටත් දැනෙනවා.ඒ නිසා මනුස්සකමට ඒක අයිතිකාරයාට දෙන්න මං ඉදිරියටත් කටයුතු කරනවා. මේ ක්‍රියාව ආදර්ශයකට ගන්න කියල මම සමාජයේ හැමෝගෙන්ම ඉල්ලා සිටිනවා.” චන්දන පුෂ්පකුමාර අප සමඟ කීවේ දැඩි සතුටකිනි.මුදල් පසුම්බියේ හිමිකරු වන සම්පත් දයානන්ද ද මේ පිළිබඳව අදහස් දැක්වූයේ මෙසේ ය.“මම හිතුවෙ නැහැ සල්ලි නැවත ලැබේවි කියලා. මම එළවළු සහ පලතුරු වෙළෙඳම කරන්නෙ. කොළඹ ඩයස් පෙදෙසේ තමයි මම ජීවත්වන්නේ. සාමාන්‍යයෙන් පාන්දරින්ම මැනිං මාර්කට් එකට ගිහින් බඩු මිලදී ගන්නවා. එදා තරමක් දවල් වෙලා තමයි ගියේ. උදේ 7.00 ට විතර මේ සිදුවීම වුණේ. චන්දන වගේ අය අද සමාජයේ ඉතාම විරලයි.මම ඔහුට රුපියල් පන්දහසක මුදලක් පරිත්‍යාග කළත් ඔහු එය ප්‍රතික්ෂේප කළා. ඒත් මගේ පෙරැත්තය නිසාම ඒ තෑග්ග ඔහුට නොගෙන සිටීමට බැරි වුණා. සිංහල අලුත් අවුරුද්දට මම ඔහුට ඇඳුම් පැලඳුම් අරන් දෙන්න හිතාගෙන ඉන්නවා. මම නැවත වතාවක් චන්දනටත් පොලිස් නිලධාරීන්ටත් ස්තුතිය පුද කරනවා.තුෂාරි නේරංජා වික්‍රමසිංහ ඡායාරූප විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=af14032312</link>
    <topic>මරණය පෙනි පෙනී  දරුවකු බේරාගත් තුෂාරි</topic>
    <author/>
    <content>තුෂාරි පිළිබඳ මගේ මතකය බොහෝ කලක් සිතේ රැඳී තිබුණි. ඒ ඇගේ දෑස් මා අතින් පියවන්නට සිදු වුණු නිසාවෙනි. සුන්දර අනාගතයකට සිහින මවමින් සිටි තුෂාරි බදුල්ල දිස්ත්‍රික්කයේ ඈත ගමක සිට ලෙබනනයට ගෘහ සේවිකාවක් ලෙස පිටත්ව ගියාය. ඇය සේවය කළේ බීරූට් අගනුවර කතෝලික පවුලකටය. නිවසේ වැඩ කටයුතුවලට වඩා ඇයට පැවරී තිබුණේ වයස අවුරුදු හතරක පුංචි පිරිමි දරුවකු බලා ගැනීමය.අපේ රටේ අම්මලා දරුවන්ට මුළු හදවතින්ම සෙනෙහෙවන්ත නිසාදෝ බොහෝ ශ්‍රී ලාංකික කතුනට විදේශීය දරුවන් ඇලුම් කරන බව මා ලැබූ අත්දැකීමකි. තුෂාරි ද ඇය බලාගත් පුංචි දරු පැටියාට තමන්ගේම දරුවාට මෙන් ආදරය කළාය. ඇය නැතුව බැරි තරමට මේ පුංචි දරුවා ද තුෂාරිට ආදරය කළේය. සමහර දිනවල මේ දරු පැටියා නිදා ගත්තේ තුෂාරිට තුරුලු වී ඇගේ පුංචි යහනේය. දේශපාලන ගැටුම්වලින් නිරන්තරයෙන්ම උණුසුම් වන ලෙබනනයේ 2008 වර්ෂයේ ජනාධිපතිවරණය ළංවෙමින් තිබුණි. උද්දාමයට පත් උද්‍යෝගීමත්තරුණ තරුණියෝ තමන්ගේ අපේක්ෂකයා දිනන දවසට ජය පැන් බොන්නට පෙර සූදානමක් තිබුණි. සෑම නිවෙසකම වාගේ ගිනි අවියක් තිබෙන නිසා ජය පැන් බොමින් අහසට වෙඩි තබමින් මහ පාර දිගේ වාහනවල නැගී කෑ කෝ ගසමින් ගමන් කිරීමට නීතියෙන් බාධාවක් නොවීය. ඔවුනට එවැනි නිදහසක් තිබෙනුයේ එවැනි අවස්ථාවක පමණි. තුෂාරි සේවය කළ නිවසේ දෙවැනි මහලේ බැල්කනියේ සිට පහළ තණ පිට්ටනිය දක්වා ඇදී ගිය දැවැන්ත මිදි වැලකි. තණ බිම වටා යකඩ වැටකින් කොටු වූ විශාල මිදි වැලේ මිදි පොකුරු පිරී ඇත.බැල්කනියේ සිට සෑම උදෑසනකම මේ පුංචි දරුවා තුරුල් කර ගන්නා තුෂාරි නිල් කැටයක් මෙන් දිස්වෙන ඈත මහ මුහුද දෙස බලාගෙන සිටී. විටින් විට අහසේ එහාට මෙහාට පෙනී නොපෙනී යන ගුවන් යානා දෙස ඇය බලා සිටිනුයේ තවත් සති දෙකකින් ඇය වසර දෙකහමාරක සේවාවෙන් පසු ලෙබනනයෙන් සමු ගෙන තම මවු රටට යන සුන්දර සිහිනය මෙනෙහි කරමිනි. නිම් හිම් නැති සතුටකින් ඇගේ සිත පිරී යයි. සමහර විටෙක අප සිත් තුළ උපදින මෙවන් සොඳුරු වූ රටා හදවතට තුරුලු වී යළිත් නිමේශයකින් බොඳ වී අඳුරු වී යයි. අහිංසක තුෂාරිට එය නොදැනුණා වෙන්නට ඇත.තම එකම පුතු ඇයට මතක් වෙන විට ඇය තම අතේ සිටින පුංචි දරුවා සිප ගනී. දෑස දිගේ රූරා එන කඳුළු බිංදු ඒ දරුවාගේ මුහුණේ තැවරෙන විට ඇය ඒවා හොරෙන් පිස දමයි.තුෂාරි අඬනව ද... මැඩම් ඇය ළඟට පැමිණ ඇති බව ඇය නොදත්තාය.“නෑ මැඩම්”“අඬන්න එපා, තව දවස් කීය ද. ඔයා ලංකාවට යනවනෙ. තුෂාරි ආයෙ එන්න ඕන. අපි ඔයාට ගොඩක් ආදරෙයි. ඊළඟ පාර අපි ඔයාට පඩි වැඩි කරන්න තීරණය කළා. ඔයාගේ දරුවාගේ අනාගතයටත් අපි උදවු කරන්නම්. ඒ ගැන බය වෙන්න එපා” මැඩම් දිගටම කතා කරයි. තුෂාරි අසාගෙන සිටියි.“හෙට බබාගෙ උපන් දිනේ. ගොඩක් අය අපේ ගෙදරට එනවා. තුෂාරිට ටිකක් වැඩ වැඩි වෙයි.” තුෂාරි ගේ හිස අතගෑ මැඩම් යන්නට ගියාය.තම පුංචි කාමරයට ගිය තුෂාරි, පොඩි දරුවා එහි නිදි කරවා මැඩම් ගෙන් අවසර ගෙන නිවසට දුරකථනයෙන් ඇමතුවාය. අම්මාට, තාත්තාට, තම සැමියාට මෙන්ම වසර පහක පුංචි පුතාට ද කතා කළාය. හෙට දවසේ මෙම නිවසේ පුංචි දරුවාගේ උපන් දිනය බව ද මතක් කළාය. තව සති දෙක තුනකින් ඇය ලංකාවට එන බව කියා තම පුංචි පුතාට අවශ්‍ය සෑම දෙයක්ම රැගෙන එන බවටත් ඇය පොරොන්දු වූවාය. පසුවදා ඉරු දින තුෂාරි වේලාසනින්ම අවදි වූවාය. ඒ මෙම නිවසේ දරු පැටියාගේ පස් වැනි උපන් දිනය සමරන දවසයි. තොර තෝංචියක් නැතිව සුබ පැතුම් දුරකථනය දිගේ ගලා එයි. උපන් දිනය සැමරීමේ උත්සවය සවසට වුවද, උදෑසනම සිට කාර්ය බහුල දිනයක් විය. කොතරම් වැඩ තිබුණ ද තුෂාරිට වැඩිපුරම පැවරී තිබුණේ දරුවා බලා ගැනීමය.මේ සුවිසල් නිවසේ (විල්ලා) නෑදෑයින් සහ මිතුරු මිතුරියන් පිරී ඇති මොහොතේ දෙවැනි මහලේ බැල්කනියේ සිට පහළ තිබෙන තණ පිට්ටනිය දෙස නෙත් යොමා සිටින තුෂාරි පුංචි දරුවන් සෙල්ලම් කරමින් ඒ මේ අත දුව පනින සැටි මහත් ආශාවෙන් බලාගෙන සිටියාය. එදා ජනාධිපතිවරණයෙන් ජයග්‍රහණය ලත් අපේක්ෂකයා වෙනුවෙන් ඔල්වරසන් දෙමින් මහ මඟ දිගේ වාහන පෙළට ඇදී යනු තුෂාරි බලාගෙනය. මිනිසුන් පාට පාට කොඩි අතින් ගෙන වාහනවල එල්ලී යනු දුටු තුෂාරි පුංචි දරුවාට ඇඟිලි දිගුකර ඒවා පෙන්වමින් දරු පැටියා නළවන්නිය.මීට පැය භාගයකට පෙර තණ පිට්ටනියේ සිටි තුෂාරි දරු පැටියා රැගෙන බැල්කනියට ආවේ ඒ මහ සෙනඟ සහ රැළිය දැක බලාගන්නටය. පුංචි දරු පැටියා තුෂාරි අත සිටින නිසා ඔහුගේ දෙමවුපියන් ඒ පිළිබඳව එතරම් තැකීමක් දැක්වූයේ නැත. ඒ අය සිටියේ වෙනම ලෝකයකය.ලොරි සහ වෑන් රථවල ගමන් කළ තරුණයෝ අහසට වෙඩි තබති. ඔල්වරසං දෙති. මහ මඟ යන නොයන මිනිසුන් අහල පහල නිවාසවලට වී බලා සිටී. ඒ උණුසුම් වී අහසට යන වෙඩි උණ්ඩ ඇඟට වැටේ යන බියෙනි. මෙම කලබලකාරී ස්වභාවය පැය කිහිපයකට පමණි. මෙය සමහර අරාබි රටවල පවතින සම්ප්‍රදායකි. තුෂාරිගේ නිවස හිමිකාරිය දරුවා අතට ගෙන ඇය අතට ජංගම දුරකථනය දී ඇයගේ නිවසින් ආ ඇමතුම දුන්නාය. ඊට කෙටි පිළිතුරක් දුන් ඇය රෑ වෙලා කතා කරන්නම් යැයි කියා යළිත් දරුවා අතට ගත්තාය. නිවෙස හිමිකාරිය පහළ තණ පිට්ටනියට ගියාය.සියල්ල මෙසේ සිදු වෙත්දී උපන් දින සාදය සමරන කිහිප දෙනෙක් බැල්කනිය දෙස නෙත් අදහා ගන්නට බැරිව කෑ ගසන්නට වූහ. තුෂාරි බැල්කනියේ සිට එක්වරම දරුවා පපුවට තද කර ගෙන අනිත් අතින් මිදි වැලේ එල්ලුණේ දරුවා ද ඇය සමඟ පහළට නොවැටෙන ලෙසටය. එහෙත් ඇය බැල්කනිය පහළට නැමී දෙපයින් වෙර දරා සිට ගත්තාය. ඇය බිමට වැටුණොත් දරුවා ද ඇය සමඟ වැටී මිය යන්නට හෝ බලවත් අනතුරකට පත්වන්නට ඉඩ තිබුණි.ඇය මහ හඬින් “මැඩම්... මැඩම්...” කියා කෑගසන්නට වූවාය. අරාබි භාෂාවෙන් “දරුවා ගන්න” යැයි කෑගැසුවාය. හැකි සෑම උපක්‍රම යොදා විනාඩි කිහිපයකින් රැස්ව සිටි මිනිස්සු දරුවා ද තුෂාරි ද බිමට ගත්හ. තුෂාරි පපුවට අත තබාගෙන කුමක් දෝ කියන්නට වෙර දරයි. හදිසි අනතුරු රථය මොහොතකින් පැමිණිය ද ඇය සදහටම දෙනෙත් පියා ගත්තාය. එහෙත් ඇය මරණය දැක දැක පුංචි දරුවා බේරා ගත්තාය. කවුදෝ අහසට වෙඩි තැබූ විට ගිනි බෝලයක් මෙන් රත්වූ උණ්ඩය යළි පහතට නැවී ඇගේ ළැම පසා කරගෙන ගියේය. ආරෝග්‍ය ශාලාවට ගෙන ගියේ ඇගේ නිසල සිරුරයි. තුෂාරි වයස 28 ක සැබැවින්ම ලස්සන තරුණියකි. ඒ පියකරු නිසල සිරුර අබියස සිටි මට ඇය මා සමඟ සිනහ වෙනවාදැයි සිතුණි. මම ඇගේ දෑස් පියවා දැමුවෙමි. තුෂාරිගේ සිහිනය බොඳවී ගියේය. ලෙබනන රටේ වසර දෙකකට වැඩි කලක් සිට තුෂාරි මෙතුවක් කල් රැක බලාගත් පුංචි දරුවාගේ මව සහ පියා ද, ඥාතින් ද ඇගේ නිසල සිරුර අසල කඳුළු පිස දමනවා මම දුටුවෙමි.අපගේ තානාපතිවරයාගේ ඉල්ලීම අනුව ඒ සෙනෙහෙවන්ත දිරිය මව වූ තුෂාරිට වන්දි මුදලක් ප්‍රදානය කිරීමට කටයුතු යෙදූ ඇය සේවය කළ නිවසේ ස්වාමි දුව සහ ඇගේ සැමියා මා හමුවීමට පැමිණි දිනක ඔවුන් පැවසූ දෙයකින් මගේ සිත මොහොතකට සසළ විය. “අපේ බබා රෑට හිටි ගමන් හීනෙන් නැගිටලා හඬනවා. තුෂාරි... තුෂාරි... කියල කියනවා. ඒ නිසා ටික දවසකට ඇමෙරිකාවට යන්නයි හිතාගෙන ඉන්නෙ. එතකොට එයාට තුෂාරි අමතක වෙයි.”ලීලානන්ද ඉහළගමගේ(විදේශ සේවාවේ යෙදී සිටියදීලැබූ සත්‍ය අත්දැකීමකි.)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=af14032313</link>
    <topic>මරුමුවේ දී ද දහම් දෙසූ රද්දැල්ලේ ශ්‍රී පඤ්ඤාලෝක නාහිමියෝ</topic>
    <author>දෙනගම සිරිවර්ධන</author>
    <content>කිරුළපනේ පූර්වාරාම මහා විහාරාධිපති ශාස්ත්‍රපති පණ්ඩිත පද්බේරියේ විමලඥාන හිමිමිනී පෙට්ටිය ගෙනෙන තුරු රන් මැණිකේගේ මළ සිරුර ඇතුළු කුටියෙක පටු ඇ‍ඳෙක තබා තිබිණ.“අම්මේ” යි කියාගෙන ඇගේ දෙහැවිරිදි පුතා ඒ කුටියට දිව ගියේ ය. මවු තුරුලට පැන හැට්ටය ඇඳ කිරි උරන්නට සැරැසුණේය. ඒ සමඟ ම ඒ දරුවා ගේ පුංචි අම්මා එතැනට ආවා ය.“අනේ මගේ පුතේ යි” කියමින් ඇය, ඒ මළ සිරුරෙන් ඔහු ඉවතට ඇදැගෙන ගොස් ඔහුගේ නැන්දාට බාර දුන්නා ය. නැන්දා එක් හැවිරිදි දරුවකුගේ මවකි.“පුතේ මගෙන් කිරි බොන්න” ඇය ඔහු තුරුලු කැරැ ගත්තාය. ඔහු කිරි උගුරක් දෙකක් බී “අම්මාගෙන් කිරි බොන්න ඕනැ...” යි කියමින් හඬන්නට විය.මුළු ගමම හඬවමින් ඒ කුඩා දරුවා මව ළඟට යන්නට දැඟලුවේය.ගමක් හැඬ වූ ඒ දරුවා පසු කලෙක රටක් සැනසුවේය. ඒ උතුම් දහම් දෙසු මහ යතිවරයෙක් වෙමිනි; මහ පඬිවරයෙක් වෙමිනි; දක්ෂ ධර්මාචාර්යවරයෙක් වෙමිනි; ආදර්ශවත් සංඝ පීතෲ වරයෙක් වෙමිනි. ඒ සියම් මහ නිකායේ ශ්‍රී ජයවර්ධනපුර කෝට්ටේ ශ්‍රී කල්‍යාණි ධර්ම මහා සංඝ සභාවේ ප්‍රධාන ලේඛකාධිකාරි, හා අනුනායක, රාජකීය පණ්ඩිත, විද්‍යා විශාරද, ශාස්ත්‍රපති රද්දැල්ලේ ශ්‍රී පඤ්ඤාලෝක නායක ස්වාමීන්ද්‍රයන් වහන්සේ ය.රද්දැල්ලේ ශ්‍රී පඤ්ඤාලෝක නා හිමියන් ගේ ගිහි නම රද්දැල්ලේ පල්ලැහැගේ පොඩි මහත්තයා ය. 1909 ජනවාරි 12 වැනි දා රත්නපුරයට කිලෝ මීටර් පහක් පමණ දුරින් පිහිටි රද්දැල්ලේ ගමේ උපන් පොඩි මහත්තයාගේ පියා චන්දනහාමි මහතා ය. ඔහු ගමේ ගම්මුළාදැනියා ය. පනිරැන්නැහැලාගේ රන් මැණිකේ මහත්මිය ඔහුගේ මව ය.ඔහු ඉපදී දෙවසරකින් මව සදහටම සමුගත්තා ය. රද්දැල්ලට නුදුරු කරංගොඩ පාසලෙන් දෙවසරක් අධ්‍යාපනය ලැබූ, පොඩි මහත්තයා ඉන්පසු මාමා වෙසෙන එල්ලාවලට ගියේය. එල්ලාවල පාසලේ පස්වැන්න දක්වා ඉගෙනීමේ යෙදුණු ඔහුට මාමාගේ ගොවිතැන් වැඩට සහ මැණික් පතල් වැඩට හවුල් වීමට ද සිදු වූයේ ය. මාමා උගතෙකි. ඔහු පොඩි මහත්තයාට සංස්කෘත ශ්ලෝක කට පාඩම් කැරැවීය. බෑණා වෙදකු කිරීමට මාමාට වුවමනා විය. ඔහු ඇහැලියගොඩ මානිංගොඩ අභයවර්ධන වෙද මහතාට බාර දුන් මාමා “මේ ළමයා සංස්කෘත ශ්ලෝක පාඩම් කිරීමට හපනා. වෙදකම ඉගෙනීමට හොඳ වේවි” යි කීය. ඈත ළිඳක සිට වතුර ඇදීම වැනි කටයුතුවල ද යෙදෙමින් පොඩි මහත්මයා වෙද පොත් පාඩම් කළේය. ඒ සුළු කලකට පමණි. යළි මාමාගේ මැණික් පතල් වැඩට යන්නට ඔහුට සිදු විය.මොල්ලිගොඩ ප්‍රවචනෝදය පිරිවෙනේ එල්ලාවල සංකිච්ච හිමියෝ ගමේ පන්සලට පැමිණ මාස කීපයක් ගෙවූහ. ඒ කාලයේ දී උන්වහන්සේට පොඩි මහත්තයාගේ ගති පැවතුම්වල ඇති සංවර, විනීත, බව පෙනිණ. සංස්කෘත ශ්ලෝක නිවැරැදිව උච්ඡාරණයෙන් යුතුව ගයන හැටි ද, ඒ ශ්ලෝකවල අරුත් පැහැදිලි කරන හැටි ද ඇසූහ.“මේ දරුවාව සසුනට සුදුස්සෙක්” යි සිතු සංකිච්ච හිමියෝ ඔහුට සිංහල, පාලි, සංස්කෘත ඉගැන්වූහ. ඇසෙන ඇසෙන දේ, කියවන කියවන දේ වහා මුල් අල්ලන කෙතක් විය ඔහුගේ සිත. ඒ හිමියන් සමඟ පන්සලේ වැඩි කාලයක් ගෙවූ පොඩි මහත්තයාට පැවිදි වීමට අවශ්‍ය විය. මාමා විරුද්ධ විය.මාමාගේ මරණයෙන් පසු පොඩි මහත්තයා සංකිච්ඡ හිමියන් ගේ මිතුරු පරකඩුවේ අමුහේන්කන්ද විහාරස්ථානාධිපති ගොඩිගමුවේ විමලසාර හිමියන්ගේ සහ කිරුළපන පූර්වාරාමාධිපති උන්දුරුගොඩ සුමනසාර හිමියන්ගේ ශිෂ්‍යයකු වශයෙන් 1925 ජනවාරි මාසයේ දී පැවිදි වූයේය.පොඩි මහත්තයා රද්දැල්ලේ පඤ්ඤාලෝක හිමි බවට පත්විය. උන්වහන්සේ පාණදුරේ වලානේ සිරි සද්ධර්මාරාමයේදී කිරුළපනේ විමල හිමියන් ගෙන් මූලික බණ දහම් ඉගෙන ගත්හ.1927 දී අප හිමියෝ කොළඹ මාළිගා කන්දේ විද්‍යෝදය පිරිවෙනට ඇතුළු වූහ. ඒ පිරිවෙනට වැඩම කළේ කිරුපනේ පූර්වාරාමයේ සිට ය. විහාරාධිපති පත්බේරියේ ධම්මාලෝක ලොකු හාමුදුරුවෝ මේ පඤ්ඤාලෝක පොඩි හාමුදුරුවන්ට සුත පෙමින් සැලකූහ.විද්‍යෝදය ප්‍රාරම්භ පරීක්ෂණයෙන් උන්වහන්සේ සමත් වූයේ ප්‍රථම ස්ථානය ලබමිනි; ශ්‍රී සාරානන්ද පාළි ත්‍යාගය සහ සංස්කෘත ත්‍යාගය ද දිනා ගනිමිනි. විද්‍යෝදය මධ්‍ය පරීක්ෂණයෙන් පළමු පෙළ ගෞරව සාමාර්ථයක් ලැබු අප හිමියෝ ශ්‍රී සුමංගල සංස්කෘත ත්‍යාගය දිනා ගත්හ. විද්‍යෝදය පිරිවෙනේ අවසන් පරීක්ෂණයෙන් උන්වහන්සේ සිංහල, පාලි, සංස්කෘත භාෂා තුනෙන් ම ප්‍රථම ස්ථානය ලබා ශ්‍යාමරාජ ත්‍යාගය, උභයශේඛර සංස්කෘත ත්‍යාගය, ආටිගල විනය ත්‍යාගය, සහ රණසිංහ ධර්මවිමල ත්‍යාගය දිනූහ.1928 ජුලි මාසයේ දී අප හිමියෝ කෝට්ටේ උපෝසථාගාරයේ දී උපසම්පදාව ලැබූහ.ප්‍රාචීන භාෂෝපකාර සමාගමේ ප්‍රාචීන ප්‍රාරම්භ විභාගයෙන් ගෞරව පන්තියේ ප්‍රථමයා වී අමරසූරිය ත්‍යාගය, පියරතන සංස්කෘත ත්‍යාගය, අමරසිංහ සිංහල ත්‍යාගය, ද ප්‍රාචීන මධ්‍යම විභාගයෙන් ප්‍රථමයා වී සංස්කෘත ත්‍යාගය ද, ප්‍රාචීන අවසාන විභාගයෙන් ප්‍රථම පන්ති සාමාර්ථයක් ලබා ප්‍රථමයා වී රාජගුරු සුභුති ත්‍යාගය සහ ස්ටබ්ස් ත්‍යාගය ද දිනු අප හිමියෝ රාජකීය පණ්ඩිත උපාධිය ලැබූහ.මහාචාර්ය ගුණපාල මලලසේකර මහතාණෝ මේ සිල්වත්, ගුණවත්, නැණවත් තුරුණු පඬිවරයා පිළිබඳව ඇසූහ.“ලංකා විශ්ව විද්‍යාලයේ විද්‍යා විශාරද, උපාධි පාඨමාලාවක් ඇරැඹුවා. අපි ඔබ වහන්සේට ද ඒ සඳහා ආරාධනා කරනවා” එතුමා කීය.අප හිමියෝ 1941 සිට 1944 දක්වා ලංකා විශ්ව විද්‍යාලයේ (යුනිවර්සිටි කොලීජියේ) විද්‍යා විශාරද උපාධි පාඨමාලාව හැදෑරුහ. හින්දි, දෙමළ, ප්‍රාකෘත, ඉංග්‍රිසි යන භාෂා ද, දර්ශනය, වාග් විද්‍යාව, මානව විද්‍යාව, සභ්‍යත්ව සහ ශිෂ්ටාචාර, ජාතික හා සර්ව භෞමික ආගම් සමඟ ඉතිහාසය යන විෂයන් ද ඒ පාඨමාලාවට ඇතුළත් විය. උන්වහන්සේ විශිෂ්ට සාමාර්ථයක් සහිත ව විද්‍යා විශාරද උපාධිය ලැබූහ.1942 දී අප හිමියෝ විද්‍යෝදය පිරිවෙනේ ආචාර්යවරයකු බවට පත්වූහ.උන්වහන්සේ සාමනේර වියේ සිට ම පොදු ජනතාවට සමීප වූහ. මහා කාශ්‍යප මහ රහතන් වහන්සේ ආදර්ශයට ගත් අප හිමියෝ ඉතා දිළිඳු පවුල්වල දාන, පිරිත්, බණ, පින්කම්වලට වඩාත් කැමැත්තෙන් වැඩියහ. ප්‍රිය මනාප පෙනුමෙන්, මුදු මෙළෙක් හඬින්, අපරිමිත දයාවෙන්, නොකිළිටි සිල් ගුණයෙන් හෙබි පඤ්ඤාලෝක හාමුදුරුවන් බණට, දනට වඩම්මවා ගැනීමට රේල් පාර අද්දර මුඩුක්කුවල, වගුරු බිම් මායිමේ පුංචි පැල්පත්වල මහ පාර අද්දර ලෑලි ගෙවල්වල මිනිස්සු කිරුළපනේ පූර්වාරාමයට පැමිණියහ.“අපට ඒ හාමුදුරුවෝයි ඕන” මිනිස්සු කියති.“ඒ හාමුදුරුවන්ට අනිද්දා පිරිවෙනේ විභාගයක්. ඔය බණට වෙන හාමුදුරු කෙනෙක් එවන්නම්” විහාරාධිපති හිමියෝ කියති.ඒ සංවාදයට කන් දී සිටි පඤ්ඤාලෝක හිමියෝ පිටතට පැමිණෙති.“අවසර, නායක හාමුදුරුවනේ, මම හෙට ඒ බණට යන්නම්”පෝසත් නිවෙස්වල පින්කම්වලට සහ භික්ෂුන්ට වටිනා පිරිකර ලැබේ. පඤ්ඤාලෝක හිමියන්ට ලැබෙන්නේ සබන් කැටයක් හෝ කුඩා තුවායකි.උන්වහන්සේ ඒවා ද එකතු කොට අසල්වැසි දුප්පත් ළමයින්ට දෙති.ශිෂ්‍යයෝ උන්වහන්සේ මහත් සැදැහැයෙන් පිදූහ. කෝට්ටේ ශ්‍රී කල්‍යාණි සාමග්‍රී ධර්ම මහා සංඝ සභාවේ කාරක සභික තත්ත්වයේ සිට අනුනායක තනතුර දක්වා තනතුරු දැරු අප හිමියනට කටයුතු බහුල විය. එහෙත් නිවාඩු නොගෙනම පිරිවෙනේ ඉගැන්වීමෙහි යෙදුණහ.“මුල් තැන ශිෂ්‍යයන්ට... ඉගැන්වීමේ කටයුතු අවසන් වූ පසු නිකායේ කටයුතු සහ අනෙක් කටයුතු” උන්වහන්සේ කීවේ එහෙමය. වැඩ කෙළේත් එහෙමය.1959 දී අප හිමියෝ විද්‍යෝදය විශ්ව විද්‍යාලයේ ප්‍රාකෘත භාෂා මහාචාර්යවරයා වූහ. උන්වහන්සේ සතුව පැවැති ප්‍රාකෘත භාෂා පිළිබඳ විශේෂඥ දැනුම ඉන්පසු වඩාත් ප්‍රකට විය.උන්වහන්සේ ශාස්ත්‍රපති උපාධිය සඳහා ඉදිරිපත් කළ “බුද්ධකාලීන බ්‍රාහ්මණ සමාජය සහ බ්‍රාහ්මණවාද” පර්යේෂණ කෘතිය ගෞරව පත්තියෙන් පිළිගැනිණ.රත්මලානේ පරිවේනාචාර්ය භික්ෂු අභ්‍යාස විද්‍යාලයේ කථිකාචාර්ය තනතුරක් ද, විද්‍යෝදය පිරිවෙනේ විභාගාධිකාරි සහ අධ්‍යාපන උපදේශක තනතුරු ද, එහි ත්‍රිපිටක අධ්‍යාපන අංශයේ ආචාර්ය තනතුරක් ද ලැබු පඤ්ඤාලෝක හිමියන්ට 1978 දී ශ්‍රී ජයවර්ධනපුර කෝට්ටේ සිරි පැරකුම්බා පිරිවෙන්පති තනතුර ද ලැබිණ.ජාතික, ආගමික, සංස්කෘතික, සංවිධාන රැසක ප්‍රධාන තනතුරු දැරීමට අප හිමියනට සිදුවිය. කවර තරමේ වගකීමක් පැවැරුණ ද උන්වහන්සේ එය ඉතා හොඳින් ඉටු කළහ.මා පියන්ගෙන් බැහැර ව කිරුළපනේ පූර්වාරාමයේ වෙසෙන සාමණේර හිමිවරුන්ට මා පිය සෙනෙහසේ අඩුවක් නොදැනිණ. පඤ්ඤාලෝක ලොකු හාමුදුරුවන් නිසා ය ඒ. ශිෂ්‍ය හිමිනමක් රෝගී වූ විට ලොකු හාමුදුරුවෝ ම රෝගී ශිෂ්‍යයා සමඟ රෝහලට ගිය හ. ප්‍රතිකාර ලබා දුන් හ. ආහාර පාන ද, සපයා දුන් හ. උන්වහන්සේ ශිෂ්‍ය හිමිවරුන් ඇමතුවේ පුතා කියමිනි. උන්වහන්සේ ශිෂ්‍යයන් තැනුවේ වේවැලෙන් නොවේ. නියෝගවලින් නොවේ. තමා ම ආදර්ශයක් වශයෙන් සිටිමිනි.ශිෂ්‍යයකුගේ හපන්කමක් දුටු සැණින් මේ ගුරු හිමියෝ එය අගය කළහ. උන්වහන්සේ ගේ අරමුණ වූයේ සිල්වත්, ගුණවත්, නැණවත්, තැන්පත්, යහපත් භික්ෂුන් සසුනට පිදීමය.උන්වහන්සේ ශාස්ත්‍රවේදී පත්බේරියේ විමලඥාන හිමි ඇතුළු පැවිදි ශිෂ්‍යයන් කීප නමක් ඉතා හොඳින් හදා වඩා සසුනට පිදූහ.ගුවන් විදුලි ධර්ම දේශකයාණන් වහන්සේ නමක් වශයෙන් ද අප හිමියෝ ප්‍රකට වූහ. විවිධ ප්‍රදේශවල ධර්ම දේශනා සඳහා වැඩීමට ද අප හිමියනට නිතර සිදුවිය. දහම් ගැටලු, ජීවිත ගැටලු, පවුල් ගැටලු සහිත අති විශාල පිරිසක් විසඳුම් පතා අප නා හිමියන් හමුවීමට කිරුළපනේ පූර්වාරාමයට පැමිණිය හ.“නොබීපු වෙලාවක එන්න...”මත් වතුර පානය කොට, කෙළින් සිට ගත නොහැකි එක් මිනිසකුට අප හිමියෝ කීහ.“නොබීපු වෙලාවක් නැහැ හාමුදුරුවනේ. මම ඔබ වහන්සේගේ බණ අසා තිබෙනවා. මට මගේ ප්‍රශ්නවලට උත්තරයක් ඕන. මට මේක උසුළන්න බැහැ. මම බොන්න පටන් ගත්තේ ඒකයි.”ඔහු කුඩා පුටුවක් මතට ඇදැ වැටෙමින් කීය.1972 දී ඔහු සතුව පැවැති තේ, රබර්, වතු අක්කර සිය ගණනක් රජයට පවරා ගනු ලැබිණ. ඔහුට ඉතිරි වූයේ අක්කර පනහක් පමණි. එය ඔහුට දරාගත නොහැකි විය. ඔහු බීමට ඇබ්බැහි විය. ඒ මහා වතු යාය සිහි කරමින් ඔහු සුසුම් හෙළුවේය. ඔහුගේ සැනසිල්ල වූයේ බෝතලයයි. ඒ සැනසිල්ලේ රැවටිල්ල ද ඔහුට වැටහිණ. කලෙකට පෙර අප හිමියන්ගේ දහම් දෙසුම්වලට හුරු වී සිටි ඔහුට උන්වහන්සේගෙන් සැබෑ සැනසිල්ල ලබා ගත හැකි යයි සිතිණ.අප හිමියෝ ඔහුට කන් දී සිටියහ. වතු ගැන කියමින් ඔහු හැඬුවේය. කඳුළු ගඟ සි‍ඳෙන තුරු හිමියෝ බලා සිටිය හ.ඉන්පසු උන්වහන්සේ කතාව පටන් ගත්හ.ඔහු ගේ ඉකිබිඳුම් හඬ නෑසි ගියේය.උන්වහන්සේගෙන් මතු වූ අදහස්, වචන පසුව ඔහුගේම අදහස්, වචන බවට හැරිණ.“එක මිනිසකුට අක්කර සිය ගණනක් කුමට ද? ඔය ඉතිරි වෙලා තියෙන අක්කර පනහ හොඳටම ඇති. එක බිම් අඟලක් නැති මිනිස්සුත් ලංකාවේ කොච්චර ඉන්නව ද? මිනිසකුට ඕනැ මහ පොළවෙන් රියන් හතරක් පමණක් බව ලියෝ ටෝල්ස්ටෝයි කියන රුසියානු මහා ලේඛකයා කීවා. ඒ හතර රියන අවශ්‍යත් මළ කඳකට පමණයි. මළ කඳත් අන්තිමට දිරාපත් වෙලා පොළොවට පස් වෙනවා. සියල්ල අනිත්‍යයි. හැම දේම අපට අතඅරින්න වෙනවා. දැන් ම ඉඳල අපි අත අරින්න පුරුදු වෙමු. අල්ලා ගැනීම දුකයි. අර අක්කර සිය ගණන නැතිවුණාම දුක ඇතිවුණේ ඒක අල්ලාගෙන සිටි නිසයි. සිතින් හරි අල්ලා ගැනීමෙන් තොර වෙමු. සියල්ල අතඅරිමු. අත හරිමු. අත හරිමු.”ඔහු අත්හැරීම පුරුදු විය. පැවැති ඉඩම් අයිතිය පිළිබඳව තණ්හාව ද බොහෝ දුරට ගිලිහී ගියේය. ඔහු අප හිමියන් ගේ ප්‍රධාන දායකයකු බවට පත්වූයේය.උන්වහන්සේ ද කිසිවක් දැඩිව බදාගත් කෙනෙක් නොවූහ. පන්සල් වත්තේ ආදායම, පිං පෙට්ටිවල බර කිසි විටෙකත් නොසෙවූහ. එහෙත් උන්වහන්සේගේ සියලු වුවමනා නො අඩුව සපිරිණ.බුද්ධ ජයන්ති ත්‍රිපිටක පරිවර්තන මණ්ඩලයේ සාමාජිකයකු වූ අප හිමියෝ පාළි ත්‍රිපිටකය සිංහලයට නැඟීමේ උදාර මෙහෙයට ද හවුල් වූහ.1980 අප නා හිමියෝ අනුරාධපුර බුද්ධ ශ්‍රාවක ධර්ම පිඨාධිපතීන් වහන්සේ වශයෙන් පත්වූහ.සිල්වත්, ගුණවත්, නැණවත්, තැන්පත්, යහපත් උතුම් භික්ෂුන් පිරිසක් සසුනට පිදීම අරමුණු කැරගත් මේ මහා ධර්ම පීඨය තුළ උන්වහන්සේ මහ මෙහෙයක් ඉටු කළහ.ශිෂ්‍ය භික්ෂූන්ට දරුවන්ට මෙන් සැලකූ උන්වහන්සේට ශිෂ්‍ය හිමිවරු සමීප වූහ. දිනපතා හැන්දෑවේ උන්වහන්සේ ශ්‍රී මහා බෝධිය, රුවන්වැලි සෑය, ථූපාරාමය වන්දනා කිරීමට වැඩියහ. මුල් ම දවසේ උන්වහන්සේ සමඟ ගියේ සිය ශිෂ්‍යයකු වන ප්‍රේමරත්න දිසානායක පමණි. (අද කැලණි විශ්ව විද්‍යාලයේ වාග් විද්‍යා අංශයේ ජ්‍යෙෂ්ඨ කථිකාචාර්ය) පසු ව සියලු ම ශිෂ්‍ය භික්ෂුහු උන්වහන්සේ සමග ඒ හැන්දෑ වන්දනාවට එක්වූහ. ශිෂ්‍යයන් සමඟ දහම් කතාවක යෙදෙමින් ගමන් කරන නා හිමියෝ ශ්‍රී මහා බෝධිය ළඟ දී නිහඬ වෙති. එතැන් සිට ඒ සිත බුදු ගුණ භාවනාවේ ය. රුවන්වැලි සෑය වටේ මහාසමය සූත්‍රය සජ්ඣායනා කරමින් වඩිති. දිනකට දෙපැයක් පමණ මේ ශුද්ධ භූමියේ සමාධි සුවයෙන් වැඩ වෙසෙන අප හිමියෝ අනුරපුරයේ ගෙවු පස් වසර සමාධි යුගයක් සේ සැලකූහ.හැත්තෑපස් වසරකටත් වැඩි කාලයක් උන්වහන්සේ නිරෝගීව වැඩ සිටියහ.“උන්වහන්සේ නිතරම සතුටින්, සිනාමුසුව වැඩ වෙසෙනවා. ඔය නිරෝගී බවේ රහස එයයි” සමහරු කීහ.එහෙත් ජරාවට සහ ව්‍යාධියට සිය සිරුර ක්‍රමයෙන් ගොදුරු වන බව උන්වහන්සේට අනුරාධපුර බුද්ධ ශ්‍රාවක ධර්ම පීඨයේ දී වැටහිණ. මේ නිසා අප හිමියෝ පීඨාධිපති තනතුරෙන් ඉල්ලා අස්වී කිරුළපනේ පූර්වාරාමයට වැඩියහ.උන්වහන්සේගේ සහෝදර හිමිනමක වන තලාපිටියේ හේමාලෝක හිමි, අද වලස්මුල්ල ඕමාරේ සද්ධානන්ද පිරිවෙන්පති ගලහිටියේ සෝරත හිමි, ප්‍රේමරත්න දිසානායක මහතා ඇතුළු ශිෂ්‍යයන්ගේ සත්කාර මැද සතුටින් වැඩ විසු අප නා හිමියන්ට ශ්‍යාමෝපාලි වංශික මහා නිකායේ අස්ගිරි පාර්ශ්වය ත්‍රිපිටකවාගීශ්වරාචාර්ය සම්මාන උපාධිය පිදුවේය. උන්වහන්සේ ත්‍රිපිටක පරිවර්තන කටයුතුවල දී කැප වූ ආකාරය සැලකිල්ලට ගෙන එය ඇගැයීමට මේ සම්මානය පිදුණු බව කියැවිණ.සම්මාන උලෙළ පැවැත්වීමට පෙර දා උන්වහන්සේ නාන කාමරයේ දී බලවත් රෝගාබාධයකට ගොදුරු වූහ. සෝරත හිමි, ප්‍රේමරත්න දිසානායක මහතා ඇතුළු ශිෂ්‍යයන්ගේ අත්වාරුවෙන් උන්වහන්සේ නාන කාමරයෙන් පිටතට වැඩියේ පක්ෂාවාත රෝගියකු වෙමිනි.එතැන් සිට දස වසරක් ම අප හිමියෝ ඒ රෝගයට ප්‍රතිකාර ලබමින්, ශිෂ්‍යයන්ගේ සහ දායකයන්ගේ සත්කාර විඳිමින් යහනේ, රෝද පුටුවේ සහ අපහසුවෙන් සැරයටියෙන් කැරෙන සක්මනෙන් කල් ගෙවූහ.සත්කාර නිසාම උන්වහන්සේගේ මුහුණේ මඳ සිනාව ඉවත් නොවීය. සිරුරේ දකුණු අඩ අඩපණව ගිය ද උන්වහන්සේගේ සිත මුළුමනින් ම පණ පිරුණු එකක් විය. මුළු ත්‍රිපිටකයම උන්වහන්සේට මතකයෙන් කිව හැකි විය.සූත්‍ර පාඨයක් මුමුනමින්, එහි අරුත් විමසමින්, ධර්මයේ රසය විඳිමින් උන්වහන්සේ කල් ගෙවූහ.“මා වෙහෙර වහන්සේ ළඟට එක්ක යන්න...” උන්වහන්සේ කියති.කිරුළපන පූර්වාරාමයමැදියම ළංවුව ද ශිෂ්‍යයෝ ඒ ඉල්ලීම ඉටු කරති. රෝද පුටුවෙන් හිමියෝ වෙහෙර මළුවට වඩිති.සඳ රැසින් සෑ රදු බබළයි. අහසේ තරු නළියයි. සුදු වලාවක් පාවෙයි.අප හිමියෝ සොබා සොඳුරත්, බුදු ගුණත් සමඟ සමාධිගත වේ.“අපි ආපසු යමු...”උන්වහන්සේ කියති. හිමි යහනට වැඩිය ද, එහි වැතිරුණ ද බොහෝ වේලා යනතුරු ඒ කුටියෙන් පිරිත් හඬ ඇසේ. පිරිතේ මිහිරෙන් ගෝලයෝ නින්දට වැටෙති. එහෙත් වහා පිබිදෙති.“මම හොඳට ධර්මය ඉගෙන ගත්තා... ධර්මය ඉගැන්නුවා. ධර්මය අනුව ජීවත්වුණා. ඉතින් ඒ මදි ද?”උන්වහන්සේ දායකයකුගෙන් අසති.“එහෙමයි. ඔබ වහන්සේ නිසා තමයි අපි ධර්මය අවබෝධ කරගත්තේ. අපිත් දැන් ඒ ධර්මය අනුව ජීවත් වෙනවා. ධර්මයෙන් සතුට ලබනවා. සිත නිවෙනවා.”දායකයෝ කියති. හිමියන්ගේ දෑස පියවෙයි. මුහුණ සතුටින් පිරෙයි.1994 ජනවාරි 16 වැනි දා අපේ ලොකු හාමුදුරුවන්ගේ සිරුර මහා පීඩාවකට හසුවිය. දායකයෝ හා ශිෂ්‍යයෝ උන්වහන්සේ මහ රෝහලට ගෙන ගියහ. දෙදිනකට පසු ප්‍රතිකාරවලින් මඳ සුවයක් ලැබිණ.“මේ ලෝකයේ මා තබාගන්න මේ ඇත්තන් කරදර වෙනවා. මම ඕනම වෙලාවක යන්න සූදානමින් ඉන්නේ. මට අත අරින්න බැරි දෙයක් නැහැ. මා කිසිවක් අල්ලාගෙන නැහැ. ඔය ඇත්තෝ මා නිසා කරදර වෙන්න එපා” යි කියමින් ඇඳ වටේ සිටි පිරිස ඇමතු අප හිමියෝ “සෑම සංස්කාරයක්ම අනිත්‍යයි. අප්‍රමාදව කුසල ධර්මයන්හි යෙදෙන්න...” යනුවෙන් කෙටියෙන් බණක් ද වදාළහ.කවර කලෙක වුව ද, කවර තැනෙක වුව ද, කවර කෙනකු සමඟ වුවද උන්වහන්සේ කතාබහ අවසන් කරන්නේ ධර්මයට පිවිසෙමිනි. අසන්නන්ගේ සිත් ධර්මයට යොමු කරමිනි.එදා 1994 ජනවාරි 20 වැනි දා ඇඳ වටා සිටි පිරිසට, වෛද්‍යවරුන්ට, හෙදියන්ට, උන්වහන්සේ ධර්ම පාඨයක් කීමට සැරැසුණහ. එහෙත් සද්ධර්ම විරෝධී මාරයා ඊට ඉඩ නොදුනි.අප නා හිමියන්ගේ දෑස යළි නොහැරෙන පරිදි පියැවිණි.විශේෂ ස්තුතිය : රද්දැල්ලේ ශ්‍රී පඤ්ඤාලෝක ධර්ම නිකේතන පිරිවෙන්පති, ශාස්ත්‍රවේදී පොන්නිලව රතනපාල හිමිදෙනගම සිරිවර්ධනඡායාරූප - ටී. ඩී. සිරිසේන(මහරගම සමූහ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=af14032314</link>
    <topic>දෙවියන්ට බුදුන්ට පහන් දැල්වීමේ වෙනස වටහා ගන්න</topic>
    <author>රමණී සුබසිංහ</author>
    <content>ශාස්ත්‍රපති දොඩම්පහළ ශ්‍රී රාහුල හිමිදකුණු පළාතේ නැකැති කුලයට අයත් මිනිසුන් ජීවත්වන කුඩා ගම්මානයක් තිබුණි. විධිමත් පාරක් තොටක් නැති ඒ ගම පිහිටා තිබුණේ වගුරු බිමකය. විදුලිය හෝ නළ ජල පහසුකම් ආදී කිසිත් එහි නොවීය. අසල ගම් කුලීනයන්ගේ හඳහන් පිරික්සා නැකැත් සීට්ටු සාදා දුන් ඔවුන්ට තුටු පඬුරු ලෙස ලැබුණේ මිල මුදල් ‍ෙනාව රා පොල්කටුවකි. බුලත් විටකි. ඉදින් ඒ ගම් වැසියන් බොහෝ දෙනෙක් නිරායාසයෙන් ම බේබද්දන් බවට පත්වුණි. මිනිසුන් ලෙස, සිටි තැනින් ගොඩ එන්නට නොහැකි වුණි.කලෙකදී මැද පෙරදිග රැකියා සඳහා ගිය ගමේ කාන්තාවෝ දුක් මහන්සියෙන් උපයා ගත් පනම් හතරෙන් දරුවන්ට හොඳ අධ්‍යාපනයක් ‍ලබා දෙන්නට ‍වෙහෙසුණාහ. එහි ප්‍රතිඵලයක් ලෙස ටිකෙන් ටික ගම ගොඩනැඟුණි. එක් වකවානුවක දකුණු පළාත් සභාවේ ලේකම්වරයකු ද ඒ ගම් පියසෙන් බිහිවුණි.මිනිසුන් ලෙස නැඟී සිටින්නට ඉඩ නොදී ඔවුන් ගේ සේවයට සරිලන මුදලක්, කුලියක් නොදී ඒ ගමේ නොදියුණුකම ගැන කතා කළ කුලීනයන් යැයි කියාගන්නා පිරිස් එදා බොහෝ වූහ.“ඔය ගම දියුණු වෙන්නෙ නැත්තේ අසුවල් පන්සලේ විහාර ගෙයි වැඩ ඉන්න බුදුපිළිම වහන්සේ ගේ නේත්‍රා දෘෂ්ටිය වැටෙන නිසා” යැයි ඔවුහු ඊට බොහෝ හේතුසාධක පෙන්වූහ.මුළු ලෝකයටම කාරුණික වූ සම්මා සම්බුදුවරයකු ගේ නේත්‍රා දෘෂ්ටියට ගමක් අඳුරේ හෙළන්නට පුළුවන්ද? ගමේ දියුණුව අඩාල කරන්නට පුළුවන්ද? මිථ්‍යා විශ්වාස කරපින්නා ගත් අය මිස තිසරණ සරණ ගිය, අවබෝධයෙන් ධර්මය ඉගෙනගත් කිසිවෙක් මෙවැනි මත ඉදිරිපත් කරන්නේ හෝ විශ්වාස කරන්නේ හෝ නැත.මේ හා සමාන මිථ්‍යා විශ්වාසයන් අද ද අප සමාජයේ, විශේෂයෙන් ගෘහ ජීවිතය සම්බන්ධව ගොඩ නැඟී තිබේ. අදෘශ්‍යමාන බලාවේගවලින් සිදුවන බලපෑම් දුරු කර ගැනීමට; එසේත් නැතිනම් අවම කර ගැනීමට අපි විවිධ උපක්‍රම භාවිත කරමු. නිවෙස තුළ සිදු කෙරෙන ආගමික වතාවත්වලට එහිදී ප්‍රමුඛතාවයක් ලැබෙන අතර බුද්ධ ප්‍රතිමා වහන්සේ තැන්පත් කිරීම, විවිධ දිශාභිමුඛව දේව රූප එල්ලා තැබීම, පුද පූජා පැවැත්වීම ආදී විවිධ ආගමානුකූල ක්‍රියාවන්හි නිරත වෙමු. එය යහපත් කටයුත්තකි. එහෙත් කවර ආගමක් නියෝජනය කළ ද කෙනෙක් තම ආගමික ශාස්තෘවරයාණන් වෙනුවෙන් පුද පූජා කරන තැන ඉතා පිරිසිදු තැනක් වීම අනිවාර්යය. එය ඔබ බලාපොරොත්තු වන ආශිර්වාදය ලබාගැනීමේ ලා ප්‍රබල කරුණකි. කෙනෙක් තුළ මානසික ප්‍රබෝධයක් ඇතිවන්නේ එවිටය.නිවෙසක ආගමික වතාවත් සඳහා බුද්ධ ප්‍රතිමා වහන්සේ නමක් ‍හෝ බුද්ධ රූපයක් තැබීමට වඩාත් සුදුසු දිශාවක් තිබේද? දවසින් දවස නිවසේ අයට පැමිණෙන දුක් කරදරවල කෙළවරක් නොදැක ගෙයි දෝෂ වෙත්දැයි බලන ලෙස ජ්‍යොතිෂකරුවකු ගෙන් කළ ඉල්ලිමක දී ඔහු,“ඔබ ගේ නිවෙසේ දුක් කරදර වැඩිවෙන්නට එකම හේතුව බුදු පිළිම වහන්සේ තබා ඇති දිශාව වැරැදි යැයි ඔබට කියා තිබේද? බුදුරජාණන් වහන්සේ මේ ලොව පහළ වූ අසම සම ශාස්තෘවරයෙකි. සසර ගැන කතා කරන, මේ ලෝකයෙන් විනිර්මුක්ත වූ ලෝකෝත්තර උත්තමයෙකි. උන්වහන්සේ ලෞකිකත්වය සමඟ බැඳී නැත. බුදුරජාණන් වහන්සේ දිශා අතික්‍රමණය කළහ. උතුරු දිශාවට, දකුණු, නැ‍ඟෙනහිර ආදී කිසිදු දිශාවකින් උන්වහන්සේට බලපෑමක් නොවේ. තථාගතයන් වහන්සේට වඩා දිශාවට අධිපති දෙවියකු බලවත් වී ඔබට හානියක්, විපතක් වේ යැයි කියනවා නම් එය බුදුරදුන්ට කරන බලවත් නිගාවකි. ධජග්ග සූත්‍ර දේශනාව කියවන්න. තමන් වහන්සේට බලපෑමක් කළ හැකි කෙනෙක් නොවන බව බුදුරදුන් එහි පැහැදිලිව පෙන්වා දී තිබේ. ඒ ඒ දේව කොටස්, ඒ ඒ දේව නායකයා ගේ ධජය දෙස බලා බිය නැතිකර ගත්ත ද අවසානයේ මහා බ්‍රහ්මයාට ද බිය වේ. ඒ මහා බ්‍රහ්මයා බිය නැති කර ගන්නේ බුද්ධ රත්නය, ධර්ම රත්නය, හා සංඝරත්නය සිහි කිරීමෙනි.මේ නිසා බුද්ධ රූපයක් තැන්පත් කිරීමේදී දිශා ගැන අවධානය යොමු කිරීම ඵල රහිත ක්‍රියාවකි. අවශ්‍ය එකම දෙය නිවෙසක පිරිසිදු තැනක බුදු කුටියක් නිර්මාණය කර ගැනීමය. එයින් සියලු අයහපත් දේට, භූත ප්‍රේත දෝෂ දුරු කරගැනීමට හැකි වේ.ඔබ අබෞද්ධයකු වුවද, නිවෙසක යම් තැ‍නක ගෞරවනීය ලෙස, ඔබගෙන් අකටයුත්තක් නොවන ලෙස බුද්ධ ප්‍රතිමාවක් තැන්පත් කිරීම වැදගත් වන්නේ බුදුරුවක් ඇති තැනකට ප්‍රේත භූත බලපෑම් නොඑන බැවිනි. යුරෝපීය රටවල ජනයා ශීඝ්‍රයෙන් බුදුදහම වැලඳගන්නා බව දැන් ප්‍රකට කරුණකි. අබෞද්ධයින් වන බොහෝ යුරෝපීයයන් ද තම නිවසේ ‍ෙදාරකඩ සමීපයෙහි බුද්ධ ප්‍රතිමාවක් තැන්පත් කර ගැනීමට උන්දු වන්නේ එයින් මහා භාග්‍යයක්, සෙතක් උදාවන බව විශ්වාස කරන හෙයිනි.ඔබ බෞද්ධයකු නම් බුදු කුටිය නිර්මාණය කරගත යුතු වන්නේ වැඩි පිරිසක් නොගැවසෙන කාමරයකය. ඈතට දර්ශනය වන ලෙස, සිත් පහන් කරවීමේ අරමුණින් උඩු මහලේ බුද්ධ ප්‍රතිමාවක් තැන්පත් කිරීම වරදක් නොවුණ ද ආගමික වතාවත් සඳහා එවැනි තැනක් නුසුදුසු වන්නේ වැඩිහිටියන්ට වන්දනා කිරීමට අපහසු බැවිනි. පහත මාලයේ වුවද උඩු මහලේ නාන කාමරයට පහළින් බුදුකුටිය සෑදීම නුසුදුසුය. නොපෙනුණද අපවිත්‍ර දේ එහි සිදුවන බව ඔබ ගේ සිත දන්නා බැවිනි. ඔබ ආගමික වතාවත් කරන තැන පරණ බඩු බාහිරාදිය සියල්ල ගොඩගසනා තැනක් නොවිය යුතුය. උදැල්ල, විල්බැරෝව, දරුවන්ගේ කැඩී බිඳී ගිය සෙල්ලම් බඩු ආදී අනේකවිධ දේ එහි තිබෙනවා නම් බුදුරදුන්ට ආදරයෙන් එහි එන සම්‍යක්දෘෂ්ටික දෙවියන්ගේ ආශිර්වාදය ඔබට හිමි වන්නේ නැත. එවැනි අපිරිසිදු වැඩ කරන්නට දෙවියන් ඔබට ඉඩ දෙන්නේ නැත.බුදුරුවක් සමඟ දේව රූප එල්ලා තැබීම අවශ්‍ය ද අනවශ්‍යද? එය හොඳද නරකද? මෙය ද ඔබට ගැටලුවක් වන්නට ඇත. මෙසේ සිතන්න. ඔබගේ නිවස ඉහළම තාක්ෂණික මෙවලම් භාවිත කර සොර සතුරන්ගෙන් ආරක්ෂා කර තිබේ. එසේ තිබියදීත් නිවසේ ආරක්ෂාවට යැයි සුනඛයකු ඇති දැඩි කිරීම අනවශ්‍ය දෙයකි. මන්ද එකම මස් කටුවකින් ඒ සතා රවටා ගත හැකි බැවිනි. එසේත් නැතිනම් සතාට අනතුරක් කොට අභිමථාර්ථය ඉෂ්ට කරගත හැකි බැවිනි. කෙනෙක් එයින් ද සැහීමට පත් නොවී මුරකරුවෙක් ද තබා ගනී. එහෙත් මේ මනුෂ්‍යයාගෙන් ද සොර සතුරන්ට ඇවැසි තොරතුරු ලබා ගත හැකිය.බුදුරුවක් ළඟින් දේව රූප තබාගැනීම ද මේ හා සමාන නිෂ්ඵල ක්‍රියාවකි. අතීතයේ පටන් අපි එකතු කරගෙන තිබෙන්නේ බුදුහිමියන්ට, බෞද්ධ ධර්මයට අදාළ දේ නොව දේව ආගම්වලට ඇවැසි දේය. දෙවියන් අදහන ආගමිකයන්ට ඒ ඒ ආගමට අනුව දේව රූපවලට පුද පූජා දැක්වීම කළ යුතුම දේය. එහෙත් බෞද්ධයන්ට දෙවියන් යනු කවුද යන්න පිළිබඳව හොඳ අවබෝධයක් තිබිය යුතුය.‘දෙවියා’ යනු දුර්වල කෙනෙකි. ඒ දුර්වල තැන් වසා ගන්නට යම් යම් දේ දෙවියන් වෙත ළඟා කර දිය යුතු වේ.එහෙත් ඔබ ශක්තිමත් කරන, ඔබගේ මනස ගොඩනඟන ශාස්තෘවරයා බුදුරජාණන් වහන්සේ නම් දෙවියන් ඇදහීම, අවශ්‍ය නොවේ. බෞද්ධයා යනු උදේ සවස බුදුරුවක් අබියස මල් පහන් පුදා හැකි තරම් පාපී ක්‍රියාවල නිරතවීම නොවන බව ද සිහි තබා ගත යුතුය. බුදු මඟ යනවා නම් ඔබ පංචශීලයෙන් සුරක්ෂිතය. වැරදිවලින් තොරය. ඔබගේ නිවසේ මවුපියන්ට වැඩිහිටියන්ට සතුටින් ජීවත්වන්නට අවකාශය තිබේ. මහා සංඝරත්නයට, ආගන්තුකයින්ට ගරු සත්කාර ලැබේ. ඉදින් ඔබ ගේ නිවෙසේ තවත් දේව රූප තබාගැනීම අවශ්‍ය වන්නේ නැත.එසේ නම් ‍රටේ ප්‍රධාන බෞද්ධ විහාරස්ථානවල පවා විවිධ දේව රූප තබා තිබෙන්නේ ඇයි දැයි ඔබට ගැටලුවක් වන්නට ඇත. පන්සලකට විවිධ පුද්ගලයන් පැමිණේ. ඔවුන්ගේ මානසික මට්ටම, විශ්වාසයන් විවිධාකාරය. ඒ විශ්වාසය මත එන මනුෂ්‍යයාට පන්සලක දී තමන් අදහන ආගමක නායකයෙක් දැකීම අස්වැසීමකි. එහෙත් නිවෙස එවැනි තැනක් නොවේ. එය ඔබ අඹුදරුවන් සමඟ ජීවත්වන තැනය.බුදුරජාණන් වහන්සේ වෙනුවෙන් අපි පහනක් දල්වන්නේ ඒ ආ‍ලෝකයෙන් අඳුර දුරුවී ගියා සේ අප ගේ මෝහාන්ධකාරය දුරු වී ප්‍රඥාව පහළ වේවා යන ප්‍රාර්ථනයෙනි. දෙවියන්ට එවැනි ප්‍රර්ථනයකින් පහන් දල්වන්නේ හෝ පුද පූජා දෙන්නේ නැත. එවැනි දේ සිදු කරන්නේ දෙවියන් සතුටු කොට අපට යමක් ලබා ගැනීමටය.ඒ සඳහා බුදු රුව ඇති තැනක දේව රූප එල්ලා තැබීම අවශ්‍ය නොවේ. ඔබට අවශ්‍ය නම් ඒ සඳහා එළිමහනේ පහනක් දැල්විය හැකිය.බෞද්ධයන් අතර බොහෝ දෙනා ගම්භාර දෙවියන්, සූනියම් දෙවියන් අදහති. පුද පූජා පවත්වති. ඒ ආධ්‍යාත්මික වශයෙන් නොව භෞතිකමය වශයෙන් විවිධ දේ බලාපො‍ෙරාත්තුවෙනි. තමන් දුක් මහන්සි වී වපුරා ගත් කෙත අලි ඇතුන් ආදී වන සිවුපාවුන්ගෙන් ආරක්ෂා කර ගැනීම, දුරබැහැර ගමනක් යන විට විපතක් කරදරයක් නොවී නිරුපද්‍රිතව ආපසු ඒමට ආශිර්වාද ලබාගැනීම ආදී විවිධ ප්‍රාර්ථනා එහි වේ. එවැනි අපේක්ෂාවන් අකැප නොවේ. එහෙත් දේවාශිර්වාදය ලබන්නට නම්, අප පැවතිය යුතු නිවැරදි පිළිවෙතක් තිබේ. ඒ පිළිවෙත මඟහරින්නේ නම් කොපමණ ආගමික වතාවත්වල නියැළුණත්, කොපමණ මල් පහන් පූජා සිදු කළත් ප්‍රතිඵලයක් ලැබෙන්නේ නැත.ලබන සතියේ :දේවාශිර්වාදය ලබන්නට නම්.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=af14032316</link>
    <topic>ජාතික අභිමානය ඉහළ නැංවූ පිලිප් ගුණවර්ධන</topic>
    <author>මහාචාර්ය විමල් දිසානායක</author>
    <content>දේශපාලන නායකයකු වශයෙන් දොන් පිලිප් රූපසිංහ ගුණවර්ධන (1901 - 1972) නූතන ශ්‍රී ලංකාවේ චින්තනය හා පරිකල්පනය මත මහත් බලපෑමක් ඇති කළේය. ඔහු ජනතාවගේ අපේක්ෂාවන් හා අභිලාෂයන් ඉවෙන්ම අවබෝධ කරගත් සහජ නායකයෙකි. ඔහු ජාතියේ හද ගැස්ම හඳුනා ගෙන සිටියේය.නායකයකු වශයෙන් තමන් සිය අනුගාමිකයින්ට වඩා පමණට වැඩියෙන් ඉදිරියෙන් සිටියේ නම් ඔහුට ඔවුන් සමඟ සම්බන්ධතාවය නැති වන බවත්, අනෙක් අතට හුදෙක් සිය අනුගාමිකයින් ගේ අදහස් ම පුනරුච්චාරණය කිරීමෙන් සෑහීමට පත්වුව හොත් එය නායකත්වය ලබා දීමක් නොවන බවත් ඔහු අවබෝධ කර ගෙන සිටියේය. හොඳම සමබරතාව කුමක්දැයි ඔහු දැන සිටියේය.ශ්‍රී ලංකාව තුළ සමාජවාදය පිළිබඳ අදහස ප්‍රචලිත කිරීමෙහිලා පිලිප් ගුණවර්ධන බෙහෙවින් දායක විය. ඔහු එය ඉටු කළේ ඔහුටම ආවේණික ආකාරයට සමාජවාදී චින්තනය යුරෝපීකරණය කිරීමෙන්, එය ස්ව‍දේශික සංස්කෘතියේ මූලාශ්‍රවලට සම්බන්ධ කිරීමෙන් හා එය දේශීය ඌරුවකින් යුතුව ආයෝජනය කිරීමෙන්ය.ජනතාවට බෙහෙවින්ම බලපාන කාරණාවන් පිළිබඳව එම ජනතාවගේ සංස්කෘතික වාග් සම්ප්‍රදායට ආවේණික බසින් කතා කිරීමට ඔහු සමත් විය. ඔහුගේ ප්‍රයත්නයන් දෙස ආපසු හැරී බලන කල, එය සැබැවින්ම නිවැරදි ක්‍රමෝපාය බව යමෙකුට නිගමනය කිරීමට සිදුවේ.ඔහු අභිමානවත්, එමෙන්ම සංකීර්ණ ජාතික නායකයකු විය. ඔහුගේ අභිමානය වර්ධනය වූයේ ජාතියේ හැකියාවන් පිළිබඳව ඔහුට තිබූ බලවත් විශ්වාසය තුළිනි. ජාතියක් ලෙස අප නැඟී සිටීමට නම්, අප ගැනම විශ්වාසය අපට තිබිය යුතු යැයි ඔහු විශ්වාස කළේය.ඔහු කවර හෝ ඓතිහාසික අවස්ථාවකට බලපාන බහුවිධ බලවේගයන් යොදා ගෙන, පරස්පර හා නොවැළැක්විය හැකි අවශ්‍යතාවන්ට එක විට ප්‍රතිචාර දැක්වීමට යමකුට සිදුවන බව අවබෝධ කර ගත් සංකීර්ණ මිනිසකු විය.ඔහු ජයග්‍රහණයන් මෙන්ම පරාජයන් ද, නොසැලෙන හි‍ෙතෙෂීතාවයන් හා අනපේක්ෂිත පාවාදීම් ද අත්වින්දේය. ඒ සියල්ල තුළින් ඔහු බොරළුගොඩ සිංහයා ලෙස සිය විශේෂිත ලක්ෂණය වූ ධෛර්යය හා පෞරුෂත්වයේ ජවය ප්‍රදර්ශනය කළේය.පිලිප් ගුණවර්ධනයන් ගේ බහුවිධ ක්‍රියාකාරකම් හරි දැක්ම පිළිබඳ ගැඹුරු පරිකල්පනයක් මඟින් මෙහෙයවනු ලැබීය. සමාජ සාධාරණත්වය පිළිබඳ සංකල්පනය එහි කේන්ද්‍රයේම විය. ඔහු සමානාත්මතාවය අගය කළේ අවසන් අරමුණක් ලෙස නොව, සමාජ විපරිණාමනය පතා නික්ම යනු පිණිස වූ සංලක්ෂ්‍යයක් වශයෙනි. ජාක්ස් රැන්සියෙයර්ගේ “සමානාත්මතාවය යනු අත්කර ගත යුතු ඉලක්කයක් නොව, නික්මන් සංලක්ෂ්‍යයකි, සියලු තත්ත්වයන්හිදී පවත්වා ගත යුතු උපන්‍යාසයකි” යන කියමන මෙහිදී මට සිහිපත් වෙයි.පිලිප් ගුණවර්ධනයන්ගේ චින්තනයේ එක් වැදගත් පැතිකඩක් ඉතිහාසයේ ගතිකබලයන් පිළිබඳව ඔහුගේ ගැඹුරු අවබෝධයට සම්බන්ධ වේ. ඉතිහාසය අප තුළින් ගලා යන ආකාරය හා අපව හැඩගන්වන ආකාරය ඔහු පැහැදිලිව දිටීය. අනාගතය පිළිබඳව අපගේ චකිතය අපගේ ඓතිහාසික අනන්‍යතාවය අහිමි කර ගැනීම තුළින් වර්ධනය වූවක් ය යන්න ඔහුගේ විශ්වාසය විය.ඥානාවබෝධය වැඩි නායකයකු ඥානාවබෝධය අඩු නායකයකු කෙරෙන් වෙන් කොට දැක්වෙන්නේ ඓතිහාසික වාතාවරණයක සංකීර්ණත්වය හා බහුවිධත්වය ග්‍රහණය කරගැනීමට ඔහුට ඇති හැකියාව මඟින්ය. ඔහු සැබැවින්ම ඥානාවබෝධය සහිත නායකයකු විය.අතීතයේ ශක්තිය වර්තමානයේ ගම්‍යතාවය දෙසට යොමු කිරීමේ ක්‍රම සකස් කිරීම ඔහුගේ අවධානය ග්‍රහණය කර ගත් විෂයයන්ගෙන් එකක් විය. ඇතැම් විට පසුබෑම් ඇති වුවද, පිලිප් ගුණවර්ධනයන් හදවතින් සුබවාදියකු විය.අප විසින් වර්තමානයට ගෙන එනු ලබන අභිලාෂයන් අනාගතය විසින් වැලඳගනු ලබනු ඇතැයි යන ඔහු‍ෙග් විශ්වාසය වෙතින් මෙම සුබවාදිත්වය ප්‍රවාහය විය. එලෙස, චින්තකයකු හා නායකයකු වශයෙන් පිලිප් ගුණවර්ධනයන් සැබෑ ලෙස හඳුනා ගනු පිණිස අප ඔහුගේ සුවිශේෂී ඓතිහාසික පරිකල්පනය කෙරෙහි අවධානය යොමු කිරීම අවශ්‍ය වේ.වඩා යහපත් ලෝකයක් සෙවීමේ ජාතියේ අභිලාෂයන්ට පිලිප් ගුණවර්ධනයන්ගේ හඬ පෙර නොවූ හදිසියක් එක් කළේය. යටත් විජිත යුගය යටතේ වැනසී ගිය සංස්කෘතික අනන්‍යතාවය හා ජාතික අභිමානය යළි දිනාගැනීමේ ප්‍රයත්නයන් මඟින් එම ගවේෂණය පණගන්වනු ලැබ තිබුණි. ඔහු සමාජ යහසාධනය, සංස්කෘතික වර්ධනය හා ජාතික ස්වයං අවබෝධය සඳහා වූ දැඩි ශක්තියක් මුදා හැරියේය.පිලිප් ගුණවර්ධන මැතිතුමාගේ 42 වැනි ගුණසමරුව මාර්තු 25 දින පෙ.ව. 9.00ට කොළඹ, බණ්ඩාරනායක ජාත්‍යන්තර සම්මන්ත්‍රණ ශාලාවේ දී පැවැත්වේ. අතිපූජ්‍ය ඉත්තෑපාන ධම්මාලංකාර ස්වාමීන් අනු නාහිමි මුලසුන හොබවන මෙහි ප්‍රධාන දෙසුම හිටපු අගනිවිසුරු සරත් එන්.සිල්වා මහතා විසින් සිදුකරනු ලබයි.මහාචාර්ය විමල් දිසානායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=af14032317</link>
    <topic>වැසි ජලය වකුගඩු රෝගයට හොඳ පිළියමක්</topic>
    <author>සටහන සහ ඡායාරූප</author>
    <content>සෙට්ටිකුලම රෝහලේ වෛද්‍ය ශ්‍රීමතී හේරත්මාස ගණනක් මුළුල්ලේ පැවැති නියඟය නිමා කරමින් දැන් රටේ බොහෝ ප්‍රදේශවලට වැසි ලැබෙන්නට පටන්ගෙන ඇත. වගා කරන්නට පමණක් නොව බොහෝ ප්‍රදේශවල බීමට ද ජලය හිඟවූ පසුගිය මාස කීපය තුළදී අපේ රටේ බොහෝ පිරිසකට දිය බිඳක වටිනාකම තදින් දැනුණ බව නිසැකය.අහසින් වැටෙන එක ජල බිඳුවක්වත් නිකරුණේ මුහුදට ගලා යන්නට ඉඩ නොදිය යුතු බව මහාපරාක්‍රමබාහු රජතුමා ප්‍රකාශ කළේ මීට වසර සිය ගණනකට පෙරදීය. එම ප්‍රකාශය කෙතරම් අරුත්බරදැයි පැහැදිලි වන්නේ උග්‍ර ජල හිඟයක් ඇතිවූ විටෙක ය. විද්වතුන්ගේ මතය වන්නේ මුළු ලොවම ඉදිරි වසර කීපය තුළදී උග්‍ර ජල හිඟයකට මුහුණ දෙන බවය.අපේ රටේ තෙත් කලාපයට එතරම් ජල හිඟයක් නැත. එහෙත් වියළි කලාපයට ජලය ලැබෙන්නේ ඔක්තෝබර්, දෙසැම්බර් මාසවල ලැබෙන ඊසාන දිග මෝසම් වැස්සෙනි. රජරට ගොවියා මුළු රටටම බත සපයන්නේත්, තමන්ගේ එදිනෙදා වැඩ කටයුතු කරගන්නේත් වැසි දියෙනි.අපේ රජ දරුවන් රටේ විවිධ ප්‍රදේශවල විශේෂයෙන්ම වියළි කලාපයේ මහා වැව් බැන්දේ අහසින් වැටෙන ජල බි‍ඳෙන් උපරීම ප්‍රයෝජන ලබා ගැනීමටය. රජරට ජනතාව ප්‍රධාන වශයෙන්ම තම අවශ්‍යතා සඳහා භාවිත කරන්නේ වැව් ජලයයි. මෙම ප්‍රදේශවල ජනතාව ළිං හෝ වර්තමානයේදී නළ ළිං මඟින් බීමට ජලය ලබාගත්ත ද, එම ජලය බොහෝ විට බීම අපහසුය.ඒ, එම ජලයේ ඇති අධික ලවණ ස්වභාවය නිසා දැනෙන කිවුල් රසය නිසාය. එය එම භූමි ප්‍රදේශවලට උරුම වූ තත්ත්වයකි. මෙම ප්‍රදේශවල බීමට ගන්නා ජලයේ කැල්සියම් කාබනේට් අධිකව ඇති නිසා එම ජලය ප්‍රදේශයේ ජනතාවගේ වකුගඩු අකර්මණ්‍ය කිරීමට ප්‍රධාන හේතුවක් වී ඇත.එදා වේල සපයා ගැනීමට මහ පොළොව සමඟ ගැටෙන ජනතාවගේ වකුගඩු රෝගී වූ විට ඔවුන් වැටෙන අසරණ තත්ත්වය කනගාටුදායකය. මෙම ජනතාවගේ පානීය ජල අවශ්‍යතාවය සපුරා ගැනීමට තිබෙන කදිම විසඳුමක් ලෙස වැසි ජල ටැංකි යොදාගත හැකි බව අපට පැහැදිලි වූයේ පසුගිය දිනෙක රජරට ප්‍රදේශයේත් වව්නියාව දිස්ත්‍රික්කයේත් කළ සංචාරයකදීය. මෙම සංචාරය සංවිධානය කරනු ලැබුවේ ලංකා වැසි ජලය රැස් කරන්නන්ගේ සංසදය (Lanka Rainwater Harvesting Forum) නමැති සංවිධානය මඟිනි.ලංකා වැසි ජලය රැස් කරන්නන්ගේ සංසදය රාජ්‍ය නොවන සංවිධානයකි. එහි අධ්‍යක්ෂිකා තනුජා ආරියනන්ද මහත්මිය පවසන පරිදි මෙම සංවිධානය ආරම්භ කරන ලද්දේ 1996 වසරේදීය. ක්‍රමයෙන් වර්ධනය වූ මෙම සංවිධානය දිවයිනේ බීමට සුදුසු ජලය සපයාගත නොහැකි ජනතාවට වැසි ජලය රැස් කිරීමේ ටැංකි ලබා දෙමින්, පොළොවට වැටෙන වැසි ජලය පොළොවේ ජල මට්ටම ඉහළ නංවා ගැනීමට යොදාගන්නා ආකාරය පිළිබඳව ජනතාව දැනුවත් කරමින් සුවිශේෂී සමාජ සද්කාර්යයක නියැළී සිටී.රජයේ මෙන්ම රාජ්‍ය නොවන සංවිධාන කීපයකම අනුග්‍රහයෙන් ශ්‍රී ලංකාව පුරා වැසි ජලය රැස් කිරීමේ ටැංකි 42,000 කට අධික සංඛ්‍යාවක් සාදා ඇත. ඉන් වැසි ජල ටැංකි 6000 කට අධික සංඛ්‍යාවක් නිර්මාණය කර ඇත්තේ ලංකා වැසි ජලය රැස් කරන්නන්ගේ සංසදය විසිනි.මෙම සංසදය වව්නියාව දිස්ත්‍රික්කය තුළ වෙන්ගල චෙට්ටිකුලම, වව්නියාව දකුණ, වව්නියාව උතුර සහ වව්නියාව යන ප්‍රාදේශීය ලේකම් කොට්ඨාස තුළ මේ වන විට වැසි ජල ටැංකි 750 ක් නිර්මාණය කර දී ඇත. මේ ප්‍රදේශ පසුගිය කාලයේ යුද්ධයෙන් බැට කෑ ප්‍රදේශයන්ය. මෙම ප්‍රදේශවල වෙසෙන ජනතාවට පසුගිය වසර තිස් ගණනක කාලය තුළ විඳින්නට සිදුවූයේ යුද්ධයේ අමිහිරි අත්දැකීම්ය.යුද්ධය නිසා දුක් විඳින අතරතුර පිපාසයට ජලය සොයමින් ඔවුන් ගෙවන්නට ඇත්තේ කෙබඳු ජීවිතයක් දැයි සිතාගැනීමට පවා අසීරුය. එම ප්‍රදේශවලට හඳුන්වා දී ඇති වැසි ජල ටැංකි ඔවුන්ගේ ජීවිතවලට නව බලාපොරොත්තුවක් එක් කරන්නට සමත් වී ඇත. මෙම ප්‍රදේශවල වැඩි වශයෙන් ජීවත් වන්නේ දෙමළ සහ මුස්ලිම් ජනතාවය.පිපාසයක් දැනුණු විට දිය පොදක අවශ්‍යතාවය දැනෙන්නේ සිංහල දෙමළ, මුස්ලිම් යන සියලුම ජනයාට එක හා සමාන ලෙසටය. වසර තිහකට ආසන්න කාලයක් ඉහත ප්‍රදේශවල ජනයා මැදිව සිටි කුරිරු යුද්ධයෙන් මුදවා ගැනීමට අපේ ත්‍රිවිධ හමුදාවන් කටයුතු කළා සේම, වකුගඩු රෝගයෙන් මෙන්ම බීමට ජලය හිඟයෙන් ඔවුන්ව මුදවා ගැනීමට රජය සහ විවිධ රාජ්‍ය නොවන සංවිධාන ගනු ලබන වෙහෙස ඉතා අගය කළ යුතුය.ලංකා වැසි ජලය රැස් කරන්නන්ගේ සංසදය මඟින් වව්නියාව ප්‍රදේශයේ තෝරාගත් නිවෙස් සඳහා ඉදිකර දී තිබෙන වැසි ජල ටැංකිවල ධාරිතාවය ලීටර් 8000 කි. රෝහල් පාසල් වැනි පොදු ස්ථාන සඳහා ලීටර් 30,000 ටැංකි නිර්මාණය කර දී ඇත.මෙම සංචාරයේ දී අප පළමුව හමුවූ මාමඩුව, මහකච්චකොඩිය, කුඩා කච්චකොඩිය වැනි ගම්මානවල ජනතාව බහුතරයක් පසුගිය වසර ගණනාව පුරාම යුද්ධයෙන් බැට කෑ සිංහල ජනතාවය. ඔවුන් අතර වකුගඩු රෝගයට ගොදුරු වූවන් බහුලය. සෑම පවුලකම වාගේ වකුගඩු රෝගයට ගොදුරු වූ එක් අයකු හෝ සිටී.කුඩා කච්චකොඩිය ප්‍රදේශයේ දී අපට හමු වූ වසන්තා කුමාරි වැසි ජල ටැංකි පිළිබඳව කතා කළේ ඉතාම විශ්වසනීය හැඟීමකිනි. “මම රැකියාව කරන්නෙ සිවිල් ආරක්ෂක බළකායේ. මගෙ මහත්තයා මීට අවුරුදු කීපයකට ඉස්සර වෙලා මිය ගියා. මගේ දරුවො ජීවත් කරවන්නෙ මම. පසුගිය කාලෙ යුද්ධය නිසාත්, ජල හිඟය නිසාත් අපි ගොඩක් දුක් වින්දා.මීට අවුරුද්දකට විතර ඉස්සර කොළඹින් ආව නෝනා මහත්තුරු පිරිසක් වැසි ජලය ප්‍රයෝජනයට ගන්නා හැටි අපිට කියල දුන්නා; විශේෂයෙන්ම බීමට සහ ගෙදර දොරේ වැඩට. ඊට පස්සෙ වැසි ජලය රැස් කරන ටැංකියක් සාදා ගන්නත් මට උදව් කළා. ඊළඟ වැස්සෙන් එම ටැංකියට වැසි ජලය රැස්කර ගත්තා. ඒත් ඒව බොන්න ගත්තේ නෑ.ඒ මොකද ඒ වතුර බොන්න සුදුසු ද කියන විශ්වාසය මට නොතිබුණු නිසා. ඔය අතරේ මේ ප්‍රදේශයේ වැඩිවීගෙන යන වකුගඩු රෝගයට හේතුව හොයන අදහසින් ජල සම්පාදනේ මහත්තුරු පිරිසක් අපි වතුර බොන ළිංවල වතුර පරීක්ෂා කරන්න අපේ ගමට ආව. ඒ මහත්තුරු අපි වතුර බොන ළිංවල වතුර බෝතලයක් අරගෙන එන්න කිව්වා.මම අරගෙන ගියේ වැසි ජල ටැංකියේ වතුර බෝතලයක්. ඒ මහත්තුරු අපේ අය ගෙන ගිය වතුර බෝතල්වල ලවණ ප්‍රමාණය පරීක්ෂා කළා. ඒ පරීක්ෂාවේදී සමහර අයගේ ළිංවල ලවණතාවය දාහක පමණ අගයක් ගත්තා. තවත් සමහර ළිංවල ජලයේ ලවණතාවය 700, 800 වැනි අගයන් ගත්තා. නමුත් මම ගෙනිච්ච වැසි ජලය බෝතලයේ ලවණ තාවය 40 යි.බොන්න සුදුසුම වතුර මම ගෙන ගිය වතුර කියල ඒ මහත්තුරු කිව්වා. එදා ඉඳල මම කිසිම බයක් නැතිව වැසි ජල ටැංකියේ ඇති ජලය බීමට ගත්තා. අපි ඉතාම පරිස්සමින් තමයි මේ වැසි ජලය ප්‍රයෝජනයට ගන්නෙ." ඒ වසන්තා වැසි ජලය ගැන දැක්වූ අදහස්ය.ඉන් පසුව අප ගමන් කළේ වව්නියාව ප්‍රදේශයේ ඇති එකම රජයේ ආයුර්වේද රෝහල වෙතය. එම රෝහලේ වැසි ජලය රැස් කරන්නේ වෙනස්ම ක්‍රමයකටය. ඒ පිළිබඳව අපි එම රෝහලේ වෛද්‍ය කීර්තිකා සුරේන්ද්‍ර මහත්මියගෙන් විමසා සිටියෙමු.මේ රෝහල තමයි වව්නියාව දිස්ත්‍රික්කයට තියෙන එකම ආයුර්වේද රෝහල. දිස්ත්‍රික්කයේ විශාල පිරිසක් මේ රෝහලේ සේවය ලබා ගන්නවා. රෝහලේ තියෙන ළි‍ඳේ සාමාන්‍යයෙන් අගෝස්තු මාසයේදී වතුර නැති වෙනවා. එහෙම වුණාම බවුසර්වලින් තමයි රෝහලට වතුර ගේන්නේ. ඒ වැඩේට මාසෙකට රුපියල් 5000 ක් විතර වියදම් වෙනවා.නමුත් පසුගිය කාලෙ මේ ළි‍ඳේ වතුර නැතිවුණේ නෑ. ඒකට හේතුව තමයි පසුගිය වැසි කාලෙ ලැබුණු වතුර මේ ළිඳට එක්රැස් කිරීම. වැසි ජලය ළිඳට එකතු කරන්නේ ෆිල්ටර් ක්‍රමයක් මඟින් වැසි ජලය ෆිල්ටර් කිරීමෙන් පසුවයි. දැන් මේ ළි‍ඳේ වතුර හි‍ඳෙන්නේ නෑ.”මීළඟට අප ගියේ සෙට්ටිකුලම ආඬියාපුලියන්කුලම මහා විදුහලටය. අප එහි යන විට මධ්‍යාහ්න 12 ට පමණ ඇත. පාසලේ ඇති වැසි ජල ටැංකියෙන් තම පිපාසය සංසිඳුවාගන්නා දරු දැරියන් කීප දෙනෙක්ම අපට එහිදී දැකගත හැකි විය. ඉතාම ක්‍රමානුකූලව සකසා ඇති, ඉතා හොඳින් නඩත්තු කරන එම වැසි ජල ටැංකිය ලීටර් 30,000 ක ධාරිතාවයකින් යුක්තය.එහිදී වැසි ජල ටැංකියෙන් පාසලට ඇති ප්‍රයෝජනය පිළිබඳව අපට කරුණු පැහැදිලි කළේ පාසලේ විදුහල්පති මොහොමඩ් ජාබීර් මහතාය. අපේ පාසලේ ළමයි 500 ක් විතර, ගුරුවරුන් 17 දෙනෙකුත් ඉන්නවා. අපේ ළමයි මීට කලකට ‍ඉස්සර වතුර බිව්වේ ළි‍ඳෙන්. ඒ වතුර පිරිසිදු නෑ. ඒ වතුර බීලා සතියකට දරුවො කීප දෙනෙක්ම අසනීප වුණා. දැන් අපේ ජල අවශ්‍යතාවයෙන් 50% ක්ම ගන්නේ මේ වැසි ජල ටැංකියෙන්. මේ ටැංකිය අපිට හරිම ප්‍රයෝජනවත්. මේක නඩත්තු කරන්නේ අපේ දරුවන් විසින්මයි.අප අවසන් වරට ගියේ සෙට්ටිකුලම රජයේ රෝහල වෙතය. ලංකා වැසි ජලය රැස් කරන්නන්ගේ සංසදය මෙම රෝහලේ ද ලීටර් 30,000 වැසි ජල ටැංකියක් ස්ථාපනය කර ඇත. ඒ මීට මාස කීපයකට පෙරදීය. රෝහල් සේවකයින් බලා සිටින්නේ මීළඟ වැස්සෙන් එම වැසි ජල ටැංකිය පුරවා ගැනීමටය. එම රෝහලේ වෛද්‍ය ශ්‍රීමතී හේරත් මහත්මියගෙන් ප්‍රදේශයේ වකුගඩු රෝගීන් පිළිබඳව අපි විමසීමක් කළෙමු.“අපේ රෝහලේ සායනවලට සතියකට වකුගඩු රෝගීන් 100 ක් විතර එනවා. සෑම මාසෙකම අලුත් වකුගඩු රෝගීන් තුන් හතර දෙනෙක් වාර්තා වෙනවා. මේ ප්‍රදේශයෙන් මෙතරම් වකුගඩු රෝගීන් සංඛ්‍යාවක් වාර්තා වෙන්නේ මේ ජනතාවට බොන්න තිබෙන ජලයේ ලවණතාවය ඉතා ඉහළ අගයක් ගැනීම නිසයි. එම ජලයේ කැල්සියම් ප්‍රමාණය ඉතාම ඉහළයි. මම හිතනවා වැසි ජලය බීමට ගැනීම වකුගඩු රෝගයට හොඳ පිළියමක් කියලා.වව්නියාව ප්‍රදේශයේ අප කළ නිරීක්ෂණ චාරිකාවේදී අපට හමුවූ විවිධ තරාතිරමේ පුද්ගලයින්ගේ අදහස වූයේ ඔවුන්ගේ පානීය ජල ගැටලුවටත්, ලවණතාවය අධික ජලය බීම නිසා ඇතිවන වකුගඩු රෝගයටත් වැසි ජල ටැංකි ඉතා කදිම පිළිතුරක් බවය. ඔවුන් සැම දෙනා වැසි ජල ටැංකි ඉල්ලන්නේ එබැවිනි. එය ලංකා වැසි ජලය රැස් කරන්නන්ගේ සංසදයට හෝ රජයට පමණක් කළ නොහැක්කකි. මේ පිළිබඳව අවබෝධයක් ශක්තියක් ඇති පිරිස් මෙම සද්කාර්යයට දායක විය යුත්තේ එබැවිනි.සටහන සහ ඡායාරූපගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=af14032318</link>
    <topic>දිගටම වහියි ද පායයි ද</topic>
    <author>රූපාන්ති බුලත්සිංහල</author>
    <content>කාලගුණ විද්‍යා දෙපාර්තමේන්තුවේ අධ්‍යක්ෂ ජෙනරාල් ලලිත් චන්ද්‍රපාල පිළිතුරු දෙයි“මේ අවුරුද්දේ වැසි අඩුවීමට හේතුව ඊසාන දිග මෝසම් සුළඟ අඩු ජල වාෂ්ප ප්‍රමාණයක් සහිත සුළඟක් රැගෙන ඒමත්ය. එයට හේතුව ඊසාන දිග මෝසම් සුළඟ ඉන්දියාවේ ගොඩබිමකින් ආරම්භ වීම” බව කාලගුණ විද්‍යා අධ්‍යක්ෂ ජනරාල් ලලිත් චන්ද්‍රපාල මහතා කීය.කාල හතරකට වර්ග කරන්න පුළුවන්. ඒවා දෙසැම්බර්, ජනවාරි, පෙබරවාරි ඊසාන දිග මෝසමත්, මාර්තු අප්‍රේල් මාස දෙක පළමුවෙනි අන්තර් මෝසමත්, මැයි සිට සැප්තැම්බර් දක්වා නිරත දිග මෝසමත්, ඔක්තෝබර් නොවැම්බර් දෙවැනි අන්තර් මෝසම් කාලයත් ලෙස හඳුන්වන්න පුළුවන්.මේ කාලවල ලංකාවට ලැබෙන සාමාන්‍ය වර්ෂාපතනය සාමාන්‍යයෙන් පළමුවෙනි අන්තර් මෝසම් කාලයේ දී ලංකාවට අවුරුද්දේ ලැබෙන වර්ෂාපතනයෙන් 14% පමණ ලැබෙනවා. නිරත දිග මෝසම් කාලයේ දී අවුරුද්දේ වර්ෂාපතනයෙන් 30% ක් ලැබෙනවා.මේ කාලයේදීත් මුළු වර්ෂාපතනයෙන් 30% ක් ලැබෙනවා.නැහැ. පසුගිය ඔක්තෝබර් නොවැම්බර්වලදී ලැබුණේ ලැබිය යුතු වර්ෂාපතනයෙන් 50% යි. මං මේ සඳහන් කළේ 2013 වර්ෂය ගැනයි.ඔව්. අඩුවීමක් තිබුණේ නැහැ. නමුත් දෙසැම්බර් පටන් ගත්ත ඊසාන දිග මෝසමේදී දෙසැම්බර් මාසයේදී හොඳටම වර්ෂාපතනය අඩු වුණා. ජනවාරි මාසයේ වර්ෂාපතනය ලැබුණා. පෙබරවාරි මාසයේ ආපහු සැරයක් වර්ෂාපතනය අඩු වුණා.නැහැ.ඔව්. නැ‍ඟෙනහිර ප්‍රදේශය හැරුණහම අනිත් ප්‍රදේශවලට ලැබෙන වර්ෂාපතනය හුඟක් අඩුයි. ඒක සාමාන්‍ය දෙයක්.පෙබරවාරි මාසය.නැහැ. ඒක සෑම අවුරුද්දකටම පොදු දෙයක්.ඔව් ඒක පොදු දෙයක් නෙවෙයි. මේ තියෙන නියඟයට හේතුව ඔක්තෝබර් නොවැම්බර් සිදුවුණ වර්ෂාපතනය අඩුවීමයි.ඔව්. පසුගිය දෙසැම්බර් මාසයෙත්, ජනවාරි මාසයෙත් අඩු වර්ෂාපතනයක් ලැබුණා තමයි. හැබැයි මේ තත්ත්වය සාමාන්‍ය දෙයක් නිසා මුළු වර්ෂාපතනයට දැනෙන බලපෑමක් ඇතිවෙන්නේ නැහැ.ඔක්තෝබර් හා නොවැම්බර් ලැබෙන වර්ෂාපතනය.මිලි ලීටර් 350 ක් පමණ.නැහැ මෙවර ලැබුණ වර්ෂාපතනය මිලි ලීටර් දෙසීය හැත්තපහයි. ඒක ලංකාවට සෑහෙන්න බලපෑවා. මේ හිඟය පුරවාලන්න තරම් වර්ෂාපතනයක් ඊසානදිග මෝසමින් ලැබුණෙත් නැහැ.උදේට අව්ව තියෙනවා වලාකුළු අඩුයි. නමුත් හවස් වෙනකොට වලාකුළු ඇතිවෙලා වර්ෂාව පටන් ගන්නවා.ඇයි මේ වෙන කොටත් පූර්ව ලක්ෂණ පටන් අරගෙන තියෙන්නේ.අන්තර් මෝසම් කාලය පටන් ගත්තත්, සමහර ප්‍රදේශවලට වියළි කාලගුණ තත්ත්වයක් පවතිනවා. මෙයට හේතුව පෙර පැවැති ඊසාන දිග මෝසම් සුළගේ බලපෑමයි.කැටි වැසි වලාකුළු අහසේ දක්නට ලැබීම. මේ කාලයේදීත් හවස් වරුවට ආකාසයේ කැටි වැසි වලාකුළු දක්නට ලැබෙනවා.කැටි වැසි වලාකුළු නිසා අකුණු ගැසීම් ඇතිවෙන්න පුළුවන්.කාලගුණය යම් නියතයක් නෙවෙයි. අවුරුද්දෙන් අවුරුද්දට වෙනස් වෙනවා. මේක ලෝකයට පොදුයි.පසුගිය කාලයේ ඇමෙරිකාවට දරුණු සීත කාලයක් තිබුණා. ඒ වගේම සයිබීරියාවට තද උෂ්ණ කාලයක් තිබුණා. ඕස්ට්‍රේලියාවේ ගිනිකොණ දිග උෂ්ණත්වය සෙන්ටිග්‍රේට් අංශක 45 ට වැඩි වුණා. ඒ කියන්නේ ලෝකේ කාලගුණ රටාව වෙනස් වෙනවා. මේ නිසා දේශගුණ විපර්යාස ඇති වෙනවා.මිනිස්සු විසින් වායුගෝලයට අවශ්‍ය ප්‍රමාණයට වඩා කාබන් ඩයොක්සයිඩ් නිකුත් කිරීම.ඔව්, ලෝකයේ වායුගෝලය තුළ එකම ක්‍රියාවලියක් සිද්ධ වෙන්නේ. එක් තැනක සිදුවීමක් අනිත් තැනටත් බලපානවා. ඒ අනුව අපේ කාලගුණයේ යම් යම් වෙනස්කම් ඇති වෙනවා.ගිය අවුරුද්ද අසාමාන්‍ය අවුරුද්දක්. ගිය අවුරුද්දේ ජනවාරි පෙබරවාරි ලංකාවට ගොඩක් වැස්ස ඇතිවුණා. ගංවතුර තත්ත්ව ඇතිවුණා. මේ අවුරුද්දේ එහෙම තත්ත්වයක් නෑ. ඒ කියන්නේ වර්ෂාපතනය අඩුවෙලා. අපි අවුරුදු සීයයක දෙසැම්බර් - පෙබරවාරි වර්ෂාපතනය ප්‍රස්ථාර ගත කළහොත් අපට පැහැදිලිවම පෙනෙන්න දෙයක් තියෙනවා. ඒ මොකද්ද දන්නවා ද? ඊසාන දිග මෝසමේ විචල්‍යතාවය 40% කටත් වැඩියි. නමුත් අනිත් අන්තර් මෝසම් කාලයේදී, ඒ කියන්නේ නිරිත දිග මෝසමේ එතරම් විචල්‍යතාවක් නැහැ.නිරිත දිග මෝසම ගෝලීය සංසිද්ධියක්. මෝසමක් විදිහට ඊසාන දිග මෝසම බලවත්කමින් අඩුයි.ඉදිරියේ දී අන්තර් මෝසම එළඹෙනවා. හවස් කාලයේ දී ගිගුරුම් සහිත වැසි ඇති වෙනවා.ඊසාන දිග මෝසම කලාපීය සංසිද්ධියක්. නිරිත දිග මෝසම ගෝලීය සංසිද්ධියක්.නිරිත දිග මෝසම.ඔව්... ඊසාන දිග මෝසමේ සුළං පටන්ගන්නේ සයිබීරියාවෙන්. ඒ සුළඟ බෙංගාල බොක්ක හරහා පැමිණෙන අවස්ථාවේදී විශාල ජල වාෂ්ප ප්‍රමාණයක් අරගෙන එනවා. එතකොට අපිට වැසි ලැබෙනවා. නමුත් ඉන්දියානු උප මහද්වීපයෙනුත්, මේ සුළං හට ගන්නවා. එවැනි අවස්ථාවල කුඩා මුහුදු සීමාවක් තමයි පසු කරලා එන්නේ.වැඩි ජල ප්‍රදේශයක් ඔස්සේ ඊසාන දිග සුළං හමාගෙන ආවොත් වැඩි වර්ෂාවක් ඇති වෙනවා. නමුත් ගොඩබිම ඔස්සේ සුළං හමන අවස්ථාවත් තියෙනවා. මෙවැනි අවස්ථාවල වැඩි වර්ෂාපතනයක් ලැබෙන්නේ නැහැ. ගොඩබිම හරහා හමන ඊසාන දිග සුළ‍ඟේ ආර්ද්‍රතාවය හුඟක් අඩුයි.ඔව්, පෙබරවාරි මාසයේ සුළංවල ආර්ද්‍රතාවය 50% කට වැඩි ප්‍රමාණයක් අඩු වුණා. ඒ කියන්නේ සුළ‍ඟේ ජල වාෂ්ප ගොඩක් අඩු වුණා.ඔව්, ඉතාමත් ප්‍රබල ඊසාන දිග සුළං ධාරාවක් පැමිණියොත්, ඒ කියන්නේ වැඩි ජල වාෂ්ප ප්‍රමාණයක් රැගෙන පැමිණියොත්, වැඩි වැසි ඇති වෙනවා.ඔව්. සුළ‍ඟේ ජල වාෂ්ප ප්‍රමාණය වැඩිනම් ඊසාන දිග මෝසම සක්‍රීයයි. නමුත් සුළ‍ඟේ ජල වාෂ්ප අඩුනම්, ඊසාන දිග මෝසම අක්‍රියයි. පසුගිය කාලයේ තිබුණේ අක්‍රීය තත්ත්වයක්.එහෙම කියන්න බැහැ.ලෝකයේම එහෙම හඳුනාගන්න තරම් ක්‍රමවේදයක් නැහැ. විශේෂයෙන් නිරක්ෂීය රටවල එහෙම හඳුනා ගැනීමක් කරන්න බැහැ.කොහෙත්ම නැහැ. පැසිෆික් සාගරයේ උෂ්ණත්වය සාමාන්‍යට වඩා වැඩි වෙනවා. මෙවැනි තත්ත්වයක් තමයි කියන්නේ එල්නිනෝ තත්ත්වයක් කියලා. පැසිෆික් සාගරයේ සාමාන්‍යයට වඩා උෂ්ණත්වය අඩුවීම ලානිනා තත්ත්වයක් කියලා. මේ උෂ්ණත්වය වෙනස් වුණහම පැසිෆික් සාගරයේ උෂ්ණත්වය වෙනස් වෙනවා. මේ තත්ත්වය මත වෙනස් වුණහම ලෝකයේ අනිත් තැන්වලත්, කාලගුණ තත්ත්වය වෙනස් වෙනවා.අපි කරලා තියෙන පර්යේෂණ අනුව එල්නිනෝ තත්ත්වයක් ලංකාවේ වර්ෂාපතනයත් අතර සබඳතාවය ඔක්තෝබර් නොවැම්බර් වර්ෂාපතන රටාව හැර අනිත් කාලවලදී හුඟක් අඩු මට්ටමක් පවතිනවා. පැසිෆික් සාගරයේ අද වෙනකොට උෂ්ණත්වය සාමාන්‍ය අගයක තියෙනවා, ඒ කියන්නේ එල්නිනෝ තත්ත්වයක් නැහැ.නැහැ. ඉදිරි මාසවලත් වෙනස් වෙනවා කියලා ‍බලාපොරොත්තුවක් නැහැ. ඒ කියන්නේ එල්නිනෝ නියඟයක් කියන්නේ පදනමක් නැති දෙයක්.පැසිෆික් සාගරයේ උෂ්ණත්වය ඉහළ ගියහම එල්නිනෝ කියනවා. උෂ්ණත්වය පහළ ගියහම ලානිනෝ කියනවා. මේ තත්ත්වයන් හටගන්නේ උෂ්ණ ශීත දියවැල්වල බලපෑමෙන්.ඔව්. ඒකත් බලපාන්නේ ‍ඔක්තෝබර් නොවැම්බර් මාසවල වර්ෂාපතනයට විතරයි. අනිත්වට බලපෑමක් හුඟක් අඩු මට්ටමක. එල්නිනෝ තත්ත්වයකදී ඔක්තෝබර් නොවැම්බර් වර්ෂාපතනය හුඟක් වැඩියි. ලානිනා අවස්ථාවල ඔක්තෝබර් නොවැම්බර් වර්ෂාපතන හුඟක් අඩුයි.ඔව් හැබැයි ලංකාවේ මෙහෙට නැහැ. ඕස්ට්‍රේලියාවේ දීර්ඝ නියඟයක් ඇතිවීමට එල්නිනෝ තත්ත්වයක් සමඟ දැඩි සම්බන්ධතාවක් තිබුණා. ලැව්ගිනි ඇතිවුණා.එල්නිනෝ තත්ත්වය පැසිෆික් සාගරයට ළඟ රටවල සෘජු බලපෑම තියෙනවා. දුරස්ථ රටවලට වක්‍ර බලපෑම තියෙනවා.ලැබෙන වර්ෂාපතනය රඳවාගන්න තත්ත්වයක් අපේ රටේ නැහැ. එයට හේතුව ගස් කැපීම, ඒ වගේම ලංකාවේ වැස්සේ තීව්‍රතාවය වැඩිවෙලා. ඒ කියන්නේ පැයකට වහින මිලිමීටර් ප්‍රමාණය.එයට හේතුව දේශගුණ විපර්යාස.ආශ්‍රිත සාධනීය තත්ත්ව වැඩි වෙනවා.උපකරණ කට්ටලය සවි කරලා ඉවරයි. ක්‍රියාත්මක කිරීම පිළිබඳ ලෝක කාලගුණ ආයතනය සමඟ සාකච්ඡා කරමින් යනවා.රූපාන්ති බුලත්සිංහලඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=as1403231</link>
    <topic>ගැහැනුන්ට මොන ඉංජිනේරුකම් ද කී කාලයේ බිහිවූ මෙරට පළමු ඉංජිනේරුවරිය</topic>
    <author>පීටර් කැනියුට් පෙරේරා</author>
    <content>ගැහැනුන්ට මොන ඉංජිනේරුකම් ද කී කාලයේ බිහිවූ මෙරට පළමු ඉංජිනේරුවරියප්‍රෙමිලා සිවප්‍රකාශ පි‍ල්ලෙයි සිවශේකරම්අතිපූජ්‍ය වල්පොල රාහුල හිමිපාණෝ මීට වසර කීපයකට පෙර ජාත්‍යන්තර බෞද්ධ මධ්‍යස්ථානයක් ඉදිකිරීම පිළිබඳව සූදානම් වෙමින් සිටියහ. ඉදිකිරීම් සිදුකරන භූමියෙහි පස පිළිබඳව පරීක්ෂා කර, ගොඩනැඟිල්ල සඳහා භාවිතා කළ යුතු තාක්ෂණය පිළිබඳ උපදෙස් දීමට නියමිතව තිබුණේ ගොඩනැඟිලි දෙපාර්තමේන්තුවේ තරුණ ඉංජිනේරුවරියකටය.“නායක හාමුදුරුවනේ මෙතන ලී ෆයිල් බස්සන්නෙ නැතිව තට්ටු ඉදිකිරීමක් කරන්න හොඳ නැහැ. ඒක ගොඩනැඟිල්ලේ පැවැත්මට බලපානවා.” තමන්ට ලැබී තිබූ පස් සාම්පල විස්තර බලමින් ඇය පැවසුවාය.“එච්චර ලොකු වියදමක් දරන්න අමාරුයි. ඒත් මේ ගොඩනැඟිල්ල ඉදිකරගන්නත් එපායැ” හිමිපාණන් පැවසූහ. මෙතැන ගරු වල්පොල රාහුල හිමියන්ගේ ඥාතියකු වූ සිද්ධාලේප අධිපති වික්ටර් හෙට්ටිගොඩ මහතා ද විය.“හැබැයි හාමුදුරුවනේ එක ක්‍රමයක් තියනව ෆයිල් බස්සන් නැතිව කරන්න. හැබැයි ඒක ලංකාවෙ අත්හදා බලල නම් නැහැ” තරුණ ඉංජිනේරුවරිය පැවසුවාය.“ඔව් කියන්නකො බලන්න මොකක්ද කියල?” වික්ටර් හෙට්ටිගොඩ මහතා කථාවට එක්වෙමින් පැවසීය.“අපිට පුළුවන් මුළු ගොඩනැඟිල්ලෙම අත්තිවාරම එකට බැඳල ඉදිකරන්නෙ නැතිව එක කාමරයකට එක අත්තිවාරම බැගින් මුළු අත්තිවාරම කොටස කොටස ඉදිකරන්න. එතකොට එක තැනක පුංචි ගිලා බැසීමක් වුණත් ඒක මුළු ගොඩනැඟිල්ලටම බලපාන්නෙ නැහැ. වැඩි කරදරයක් නැතිව ප්‍රතිසංස්කරණය කරගන්නත් පුළුවන්.” ඇය තමන්ගේ අලුත් තාක්ෂණය ඉදිරිපත් කළාය.ගරු වල්පොල රාහුල හිමියෝ තරුණ ඉංජිනේරුවරියගේ අලුත් තාක්ෂණය භාවිතා කිරීමට එකඟ වූහ. එම මඩ සහිත ‍ෙපාළොවෙහි ෆයිල් ගසා ඉදිකිරීම් කටයුතු කළා නම් අත්තිවාරම සඳහා විශාල මුදලක් වැය වෙයි. නමුත් තරුණ ඉංජිනේරුවරියගේ නව තාක්ෂණය ක්‍රියාත්මක කිරීමන් විශාල මුදලක් ඉතිරිකර ගැනීමට හැකි විය.නමුත් ඇය කොළඹ විශ්වවිද්‍යාලයේ ඉංජිනේරු පීඨයට ඇතුළු වෙද්දී සමහරුන් ප්‍රශ්න කළේ ගෑනුන්ට මොන ඉංජිනේරුකම්ද කියාය.ඇය විශ්වවිද්‍යාලයට ඇතුළත් වූ එක්දහස් නවසිය හැටේ කාලයේ තරුණියන්ට හිමිව තිබුණේ වෛද්‍ය, ගුරු, හෙද වැනි සීමිත රැකියා ක්ෂේත්‍ර කීපයක් පමණි.නමුත් ඇය ශ්‍රී ලංකාවේ කාන්තා ඉතිහාසයේ අලුත්ම පරිවර්තනීය පිටුවක් පෙරළමින් ශ්‍රි ලංකාවේ ප්‍රථම කාන්තා ඉංජිනේරුවරිය වූවාය. ඇය ප්‍රෙමිලා සිවප්‍රකාශ පි‍ල්ලෙයි සිවශේකරම්ය.සිවසේකරන් යුවළ එකම පුතු සමග“මගෙ තාත්ත මුලින්ම කොළඹ වරායෙ ඉංජිනේරුවරයකු විදියට රැකියාව කළා. දෙවන ලෝක යුද්ධය පටන් ගත්තම තාත්තයි අපේ පවුලේ අයයි යාපනයට ගිහිල්ලා තියෙනවා” ශ්‍රී ලංකාවේ ප්‍රථම කාන්තා ඉංජිනේරුවරිය වන ප්‍රෙමිලා සිවප්‍රකාශ පිල්ලෙයි පවසන්නේ ඇය ඉපදීමටත් පෙර ඇයගේ පවුලේ තොරතුරුය.ටී.සිවප්‍රකාශ පිල්ලෙයි, තම බිරිය ලීලාවතී සහ බුමන් සහ ප්‍රභාත් යන පුතුන් දෙදෙනාත් සමඟ තම බිරියගේ වැඩිමහල් සොහොයුරා වූ දිස්ත්‍රික් විනිශ්චයකාර සී.කුමාරස්වාමි මහතාගේ නිවසෙහි පදිංචියට ගියේය. නිවස පිහිටා තිබුණේ යාපනය කොටුව ඇතුළේය. ප්‍රෙමිලා උපන්නේ එහිදීය. උපන් දිනය එක්දහස් නවසිය හතළිස් දෙකේ අප්‍රියෙල් විසිදෙවැනිදාය.කොළඹ සරසවියේ ඉංජිනේරු පීඨය ආරම්භ වන්නේ එක්දහස් නවසිය පනහ වසරේදීය. කොළඹ සරසවියේ ඉංජිනේරු පීඨයේ කථිකාචාර්යවරයකු වශයෙන් පත්වීමක් ලබන ටී.සිවප්‍රකාශ පිල්ලෙයි, තම බිරිය සහ දරු තිදෙනා සමඟ නැවත කොළඹ පදිංචියට එයි.“පළමු වසරෙ ඉඳල එච්.එස්.සී. වෙනකම් මම ‍ඉගෙන ගත්තෙ කොළඹ කාන්තා විද්‍යාලයෙ” පාසල් අවදියේ ප්‍රෙමිලා දීප්තිමත් ශිෂ්‍යාවක වූවාය.“ක්‍රීඩාවලට මගෙ කැමැත්තක් වැඩියෙ තිබුණෙ නැහැ. නමුත් සංගීත‍ය සහ නැටුම් ඉගෙනීමට පටන් ගත්තෙ වයස අවුරුදු තුනේ ඉඳලයි” ඇය පවසන ලෙස ඇයට වියෝලය හොඳින් වාදනය කළ හැකි විය.“මිසිස් ඥානප්‍රකාශම්ගෙන් තමයි මම භරත නාට්‍ය සහ මනිපුරි නැටුම් ඉගෙනගත්තෙ. එතැන ශේෂා පලිහක්කාරත් කාලයක් ඉගැන්නුවා. මිසිස් ඥානප්‍රකාශම් ටික කාලයකට ඉන්දියාවට ගියා. ඒ වෙනුවට ගෝවින්ද රාජ පිල්ලෙයි කියල ගුරුවරයෙක් ආවා. එයා බීමට ඇබ්බැහිවෙලා හරියට පන්ති කළේ නැහැ. ඒක නිසා භරත නාට්‍ය ‍ඉගෙනීම නතර වුණා. ඒත් විශ්වවිද්‍යාලයට යනකම් මම මනිපුරි නැටුම් පුහුණු වුණා.” ශ්‍රී ලංකා‍ෙව් ප්‍රථම කාන්තා ඉංජිනේරුවරිය මේ පවසන්නේ සංගීතය සහ නර්තනය ඇයගේ ජීවිතයට එකතු වූ අන්දම පිළිබඳවය.ඉගෙනගන්නා සමයේ ඇය විදුහලේ වර්ෂාවසාන විවිධ ප්‍රසංගයේ කිසියම් නර්තනයක් ඉදිරිපත් කළාය. වරක් පාසලේ පැවැති සමූහ නර්තනයකදී ඇය රඟපෑවේ ක්‍රිෂ්ණ චරිතයය. ඉංජිනේරු උපාධිය ලබා ටික කාලයක් පේරාදෙණිය විශ්වවිද්‍යාලයේ ඉංජිනේරු පීඨයේ කථිකාචාර්යවරියක වශයෙන් රැකියාව කරන විට ද විශ්වවිද්‍යාලීය උත්සවවලදී ද ඇය භාරතීය නර්තන ඉදිරිපත් කළාය.“එක්දහස් නමසිය පනස් නමයෙදි තමයි අපි එච්.එස්.සී. එග්සෑම් එක කළේ. ඒ අවුරුද්දෙ ලේඩීස් කොලේජ් එකෙන් විශ්වවිද්‍යාලයට යන්න සුදුසුකම් තිබුණෙ දෙන්නටයි. එයින් එක‍්කෙනෙක් මම. අනිත් කෙනා ලෙලානි සුමනදාස. එයා ආකිටෙක්චර් කළා” ප්‍රෙමිලා සරසවි දොරටුව අසලට සමීප වූයේ එසේය.එක්දහස් නමසිය හැටේ විශ්වවිද්‍යාලයේ ඉංජිනේරු පීඨයට ඇය ඉදිරිපත් වන විට බොහෝ දෙනා එයට අකැමැති වූහ. ඇයගේ දෙමවුපියන් පවා ඇයට පැවසුවේ වෙනත් යමක් තෝරාගන්නා ලෙසය.තරුණ කල“ඉංජිනියරින් කරද්දි යකඩ වැඩ, වඩු වැඩ, වාත්තු වැඩ, වෑල්ඩිං වැඩ කරන්න තියෙනවා. ගෑනු ළමයෙක් ඒවා කරන්නෙ‍ කොහොමද කියල සමහරු මගෙන් ඇහැව්වා” තමන් අධෛර්යයට පත්කිරීමේ අදහසින් සමහරුන් කියන දේවල් ප්‍රෙමිලා තඹ සතයකට මායිම් කළේ නැත.ඇය පවසන ලෙස විශ්වවිද්‍යාල පරිපාලනය ද කාන්තාවන් ඉංජිනේරු පීඨයට ඇතුළු වෙනවාට එතරම් මනාපයක් නොදැක්වීය. ප්‍රෙමිලාට පෙර ද තරුණියන් දෙදෙනෙක් ඉංජිනේරු පීඨයට ඇයැදුම් කළත් ඔවුන් දෙදෙනාම අඩු ලකුණු ප්‍රමාණයක් ලබා තිබූ නිසා පාලනාධිකාරිය පහසුවෙන්ම ඒවා ප්‍රතික්ෂේප කර දැමීය.“විශ්වවිද්‍යාලයේ කට්ටිය කිව්වෙ තරුණියන් ඉංජිනියරින් කරල රස්සාවලට ගිහිල්ල කසාද බැඳල ළමයි ලැබුණායින් පස්සෙ රස්සාව අත්හැරලා යයි කියලා. ඒකෙන් පිරිමින්ට තියෙන රස්සා මඟහැරිලා යනවය කියල” ප්‍රෙමිලා පවසන්නේ කාන්තාවන් ඉංජිනේරු ක්ෂේත්‍රයට එකතුවීම ගැන විරුද්ධ වීමට පිරිමි පාර්ශ්වය දැක්වූ අදහස් පිළිබඳය. “ඒත් ඉංජිනියරින් කරලා කසාද බැඳල ළමයි ලැබුණු කාන්තා ඉංජිනේරුවරියන් සියයට අනූ අටක්ම දිගටම රස්සාවල ඉන්නවා.” ශ්‍රී ලංකාවේ ප්‍රථම කාන්තා ඉංජිනේරුවරිය පවසන්නේ එසේය.එකල කොළඹ විශ්වවිද්‍යාලයේ ඉංජිනේරු පීඨය පවත්වාගෙන ගියේ ටකරම් තහඩු සෙවිලි කළ ගොඩනැඟිලි කීපයකය. එනිසා එකල ඉංජිනේරු පීඨය හැඳින්වූයේ “ටකරන් පැකැල්ටිය” යනුවෙනි.විවිධ බාධක මධ්‍යයේ ප්‍රෙමිලා සිවප්‍රකාශ පිල්ලෙයි 1960 වසරේදී ටකරන් පැකැල්ටියට ඇතුළු වූවාය.“ඒ කාලේ රැග් කිරිල්ල මේ වගේ තදට තිබුණෙ නැහැ. බොහෝම අහිංසක විහිළු තමයි තිබුණෙ. මට නම් රැග් කළේ නැහැ. හැබැයි ඉතින් හූටින්නම් කාටත් තිබුණා.” ප්‍රෙමිලා පවසන්නේ එකල ඉංජිනේරු පීඨයේ පැවැති නවක වදයේ ස්වභාවය පිළිබඳවය.ඇය පවසන ලෙස එකල විශ්වවිද්‍යාලයේ වෛද්‍ය, ඉංජිනේරු, වැනි සියලුම සිසුන් පළමු වසරේ ඉගෙනුම ලබන්නේ එකම විෂයන්ය.“එච්.එස්.සී. එකට කරපු විෂයන්ම තමයි ආයෙත් ඉගැන්නුවෙ. ඒක නිසා ඒ පළමු අවුරුද්ද බොහෝම සැහැල්ලුවට ගෙවිලා යනවා” පළමු වසර එසේ ගිය පසු ඉංජිනේරු, වෛද්‍ය වශයෙන් එක් එක් පීඨවල හැදෑරීම්වලට ඇතුළුවන්නේ දෙවන වසරේ සිටය.ළමා වියේදී“විශ්වවිද්‍යාලයට යද්දි මම ඇන‍්දෙ සාරිය. ඒක තාත්තගෙ නීතිය වුණා. ඒ විතරක් නොවෙයි කොණ්ඩෙත් බැඳගෙන යන්නයි තාත්තා කියල තිබුණෙ” ඉංජිනේරු පීඨයට ගියාය කියා, ඇයට හින්දු සිරිත් විරිත්වලින් ඈත්වීමට ‍නොහැකි විය.ඉංජිනේරු ශිෂ්‍යයින් එකල ලෝහ වැඩ, වෑල්ඩිං වැඩ, වඩු වැඩ, වාත්තු වැඩ ප්‍රායෝගිකව දෙවන වසරේ සිදුකළ යුතුය. තරුණියකයි කියා ප්‍රෙමිලාට ඒවායෙන් ඈත්ව සිටීමට නොහැකි විය. ඇය ද අනිකුත් පිරිමි සිසුන් හා සමගාමීව දැවැන්ත යකඩ කුට්ටිවලින් විවිධ හැඩතල කැපුවාය. වෑල්ඩිං වැඩ කලාය. වාත්තු වැඩ කළාය.“ඔය හැම ප්‍රායෝගික වැඩකදීම උපදේශකවරු පිරිමි ළමයින්ගෙ වැඩවලදි එක එක විදියට උදව් කළා. ඒත් මට එහෙම උදව් කළේ නැහැ. වඩු වැඩ කරන උ‍පදේශකයා කිව්වා මොරටුවෙ ඕන තරම් වඩු වැඩ කරන ගෑනු අය ඉන්නව. ඒක නිසා මම තනියම මගෙ ප්‍රායෝගික වැඩ කරන්න ඕනය කියලා” තරුණියක කියා ඇයට ලැබුණු එම කෙණෙහිලිකම් පසුකාලීනව ඇයට වාසියක් විය. එම ප්‍රායෝගික වැඩ ඇය මනාව ඉගෙනගත් නිසා පසුකාලීනව ඉහළ ක්ෂේත්‍රයේ රැකියාවල නිරත වූවත්, පහළ ක්ෂේත්‍රවල රැකියාවල නිරත සමහරුන්ට ඇය ‘ඇන්දවීමට’ නොහැකි විය.කෙසේ හෝ ඇය එම අවදියේ නිර්මාණය කළ දැව විදුලි බල්බ රඳවනයක් තවමත් පරිස්සම් කරගෙන සිටින්නේ විශ්වවිද්‍යාලයට ඇතුළු වූ මුල් කාලයේ තරුණියක නිසා තමන් ලැබූ අත්දැකීම් මතක තබාගනු පිණිසය.එක්දහස්නවසිය හැටහතරේදී ප්‍රෙමිලා සිවප්‍රකාශම් පිල්ලෙයි ශ්‍රි ලංකාවේ ප්‍රථම කාන්තා ඉංජිනේරුවරිය ලෙස උපාධිය සමත් වූවාය.“මම තමයි පළමු කාන්තා ඉංජිනේරුවරිය. මට පස්සෙ 1966 දී සුමී මුණසිංහ (සුසිල් මුණසිංහ මහතාගේ බිරිය) ඉලෙක්ට්‍රිකල් ඉංජිනියරින් කළා. මට අවුරුදු දහයකට පස්සෙ ඒ කියන්නෙ 1970දි ඉන්දිරා අරුල්ප්‍රකාශම් මිකැනිකල් ඉංජිනියරින් කළා. ඇය දැන් ඉන්දිරා සමරසේකර. කැනඩාවේ ඇල්බර්ට් විශ්වවිද්‍යාලයේ උපකුලපති‍නිය” ප්‍රෙමිලා අතීතය වර්තමානය එකට ගලපන්නීය.උපාධිය සමත්වීමත් සමඟම ප්‍රෙමිලාට විශ්වවිද්‍යාලයේ ඉංජිනේරු පීඨයේ උපදේශක පදවියක් ලැබුණි. කොළඹ පැවැති ඉංජිනේරු පීඨය පේරාදෙණියට ගෙනයන්නේ ද එම අවදියේමය.“පේරාදෙණියෙ ඉංජිනියරින් පැකල්ටියෙ හුඟාක් යන්ත්‍ර උපකරණ ඉන්ස්ටෝල් කරන්නත් අපි හරියට වෙහෙසිලා කටයුතු කළා.” ප්‍රෙමිලා ඒ පවසන්නේ පේරාදෙණිය විශ්වවිද්‍යාලයේ ඉංජිනේරු පීඨයට ඇයට ඇති එක් අයිතිවාසිකමක් පිළිබඳවය.පේරාදෙණිය විශ්වවිද්‍යාලයේ උපදේශකවරියක වශයෙන් ටික කාලයක් සිටින විට ඇයට රජයේ වැඩ දෙපාර්තමේන්තුවේ ඉංජිනේරු වරියක වශයෙන් රැකියාව ලැබුණි.“ඒත් මාස කීපයකින් මට පී.එච්.ඩී.එක කරන්න එංගලන්තයට යන්න රජයෙන් ශිෂ්‍යත්වයක් ලැබෙන්න තිබුණා. ඒක නිසා මට ෆීල්ඩ් එකේ වැඩ නොපවරා කාර්යාලයේ ගණන් බලන්න පැවරුවා” ඇය එලෙස මාසයක් දෙකක් එම කටයුතුවල නිරත වූවාය.1965 දී ප්‍රෙමිලා පශ්චාත් උපාධිය හැදෑරීම සඳහා බ්‍රිතාන්‍යයට පැමිණියාය. එවර ඇය සමඟ තවත් තරුණියක් ද විය. ඇය හර්ෂා සිරිසේනය. හර්ෂා කේම්බ්‍රිජ් සරසවියටය. ප්‍රෙමිලා ඔක්ස්ෆර්ඩ් සරසවියටය.“මම ගියේ සමර්විල් කොලේජ් එකට. ඒකෙ ඉන්නෙ කාන්තා පාර්ශ්වය පමණයි. ඒ කාලෙ සුනේත්‍රා බණ්ඩාරනායකත් හිටියා සමර්විල්වල අන්ඩර් ග්‍රැජුවට්” ඒ ප්‍රෙමිලාගේ ඔක්ස්ෆර්ඩ් මතකයන්ය.ප්‍රෙමිලා සිවප්‍රකාශ පිල්ලෙයි, ප්‍රෙමිලා සිවශේකරම් බවට පත්වන්නේ ඇය ඔක්ස්ෆ්ඩ් සරසවියේ ඉගෙනුම ලබන කාලයේය. 1968 දෙසැම්බර් 21 දින ඇයගේ විවාහය සිදුවුණි.ප්‍රෙමිලාගේ සැමියා; සිවානන්දම් සිවසේකරම් විශ්වවිද්‍යාලයේ ඉංජිනේරු පීඨයේ ඉගෙනුම ලබන්නේ එකම කණ්ඩායමේය. ඉගෙනුම ලබන කාලයේ ඔහුගේ සිතෙහි ඇය කෙරෙහි කිසියම් පැහැදීමක් විය. එම මෘදු හැඟීම ඇයට පැවසීමට ඔහු කර්කශක කොළඹින්, සිසිල් පේරාදෙණියට එනතුරු කල්මැරුවේය. එවිට දෙදෙනාම උපාධිය සමත් වී පේරා‍දෙණිය ඉංජිනේරු පීඨයෙහි උපදේශකයින් වශයෙන් රැකියාව කරන සමයේය.“මම ඇහැව්වා ඇයගෙන් මට කැමැතිද කියලා” මහාචාර්ය එස්.සිවශේකරම් පවසයි.“මොකක්ද ඇය කිව්වෙ?” මම විමසිමි.“බැහැයි කිව්වාÓඔහු පවසයි.සරසවි අවධියේ කළ ලී නිර්මාණයක්“නැහැ. මම කිව්වෙ අප්පගෙන් අහන්න කියලයිÓහැත්තෑ දෙහැවිරිදි ප්‍රෙමිලා සිවශේකරම් කෝමල ලෙස පිළිතුරු දෙයි.ඔවුන් දෙදෙනාගේ එම ප්‍රේමයේ ප්‍රතිඵලය දැන් දැක ගත හැක්කේ බ්‍රිතාන්‍යයේදීය. ඒ ඔවුන්ගේ එකම පුතා මනිමාරන් සිවශේකරම්ය. දෙදරු පියෙකු වන ඔහු එක්සත් රාජධානියේ පරිපාලන සේවයේ උසස් නිලධාරියෙකි.ඇය ඔක්ස්ෆර්ඩ් සරසවියේ ඉගෙනුම ලබන සමයේ 1967 දී ඇයට කේම්බ්‍රිජ් සරසවියේ පැවැත්වුණ ජාත්‍යන්තර කාන්තා ඉංජිනේරුවරියන්ගේ සමුළුවකට සහභාගිවීමට අවස්ථාව ලැබුණි. එළඹෙන සහස්‍රකයේ කාන්තා ඉංජිනේරුවරියන්ගේ කාර්යභාරය පිළිබඳ සාකච්ඡා කෙරු‍ණ සැසියක ඇය සමුළු සභාපතිනිය වශයෙන් ද කටයුතු කළාය.පශ්චාත් උපාධිය සමත්වන ප්‍රෙමිලා නැවත ලංකාවට පැමිණ නැවත රජයේ සේවයට එකතු වෙයි. 1971 ජූනි මාසයේ රජයේ ගොඩනැඟිලි දෙපාර්තමේන්තුවේ ඉංජිනේරුවරිය ‍ෙලසය. විය යුතු පරිද්දෙන්ම ගොඩනැඟිලි දෙපාර්තමේන්තුවේ ප්‍රථම ඉංජිනේරුවරිය ද ඇය වූවාය.“ගෑනුන්ට බැහැයි කියපු රස්සාව මම අපූරුවට කෙරුවා. වැඩ කරද්දිම සමහර කරුණු මම බාස්ලාගෙන් ඉගෙනගත්තා” මගෙ කාලෙ මාතලේ සෞඛ්‍ය දෙපාර්තමේන්තුවට ගබඩාවක් හැදුවා. තට්ටු ගණනක් උස ටෙලිකොම් ප්‍රාදේශීය කාර්යාල කීපයක්ම හැදුවා” මුල් කාලයේ ඇයගේ වෘත්තීය අත්දැකීම් ඇය මතකයට නැඟුවාය.ප්‍රථම පත්වීම ලැබූ ගොඩනැඟිලි දෙපාර්තමේන්තුවේ මහනුවර කාර්යාලයේ සේවය කළ අලුත ඇයට අත්දකින්නට සිදුවූ සිදුවීමක් කෙසේවත් අමතක කළ නොහැක.“දවසක් නුවර ජී.ඒ. මට කතාකරල කිව්වා එයාගේ කාර්යාලයේ ටොයිලට්වල අලුත්වැඩියාවන් තියෙනවා ඒවා පරීක්ෂා කරල බලන්නය කියලා. මම ඒක අපේ ප්‍රධාන දිස්ත්‍රික් ඉංජිනේරුවරයාට දැනුම් දුන්නා. එයා කිව්වා පී.එච්.ඩී. කරපු කෙනෙක් ඒ වගේ වැඩකට යන්න ඕනෙ නැහැ. මට නතර වෙන්න කියලා” ප්‍රෙමිලා සිතන්නේ තමන් කාන්තාවක වීම නිසා එය ඇයට ලැබුණු කෙණෙහිලිකමක් බවය. ආර්.ප්‍රේමදාස මහතා පළාත්පාලන, නිවාස සහ ඉදිකිරීම් ඇමැතිවරයාව සිටියදී ඇය කොළඹ ගොඩනැඟිලි දෙපාර්මේන්තුවේ ඉංජිනේරුවරියක වූවාය.“ප්‍රේමදාස මහත්තයා දවසක් කිව්වා එයා ‍ෙපාඩි කාලෙ ඉගෙනගත්ත කෙහෙල්වත්තෙ ඉස්කෝලෙ තට්ටු දෙකකට උස්සන්න කියල” ඇය මතකය අවුස්සන්නට විය.එම පාසල පිහිටි පොළව පරීක්ෂා කිරීමේදී පැහැදිලි වූයේ එහි අභ්‍යන්තරය මඩ සහිත පොළවක් බවය. එවැනි බිමක පිහිටි ගොඩනැඟිල්ලක් ඉහළ ඔසවා තට්ටු කීපයක් ඉදිකිරීම තාක්ෂණිකව සිදුකළ නොහැක්කකි.“ප්‍රේමදාස මහත්තයා ළඟට ගිහිල්ල බැහැය කියන වචනය කියන්න ලොකු ඉංජිනේරු මහත්තුරු බය වුණා. කාන්තාවක් වූ මට වැඩේ පැවරුවා” ඇය ප්‍රේමදාස ඇමැතිවරයා වෙත ගොස් තත්ත්වය පැහැදිලි කළාය.“ඔව්! ඒව බොහෝම ඉස්සර ගොඩ කරපු බිම් නේ” ප්‍රේමදාස මහතා තත්ත්වය පිළිගත්තේය. ජ්‍යෙෂ්ඨ පිරිමි ඉංජිනේරුවරයන් බියවූ කරුණක් කාන්තා ඉංජිනේරුවරියක් වූ ඇය විසඳුවේ එසේය.ඇය ගොඩනැඟිලි දෙපාර්තමේන්තුවේ ප්‍රධාන ඉංජිනේරුවරිය වශයෙන් කටයුතු කරද්දී තවත් එවැනි අත්දැකීමකට මුහුණ දීමට සිදුවිය.ලොකු ගොඩනැඟිල්ලක පයිල්ස් බස්සද්දි රෑට ගිහිල්ලත් අපේ ඉංජිනේරුවෙකු බලන්න ඕනෙ. ඒක නිසා මගෙ කනිෂ්ඨ ඉංජිනේරුවරයකුගෙන් රාත්‍රියට ගොස් ඒවා බලනවදැයි ඇහුවා” ඇය මොහොතකට කථාව නතර කළාය.“මොකද එයා කිව්වෙ” මම ඇසීමි.“මේව ඔයාගෙ සල්ලි නෙමේනේ කියල එයා කිව්වා. එතකොට මම කිව්ව මේවා මහජන සල්ලි. එතකොට මගෙත් සල්ලි තමයි” ප්‍රෙමිලා සිවශේකරම් සිතන්නේ කාන්තාවක් වීම නිසා ඇයට එම තත්ත්වයට මුහුණ පාන්නට වූ බවය.එක්දහස් නමසිය හැත්තෑඅටේදී ඇය ගොඩනැඟිලි දෙපාර්තමේන්තුවේ ප්‍රධාන නිර්මාණ ඉංජිනේරුවරිය ලෙස පත්වීම ලැබුවාය. කාන්තාවක් එම පුටුවට පත්වූ ප්‍රථම අවස්ථාව එය විය.“ජාතික පුස්තකාලය, ජාතික ලේඛනාගාරාය, පොලිස් මූලස්ථානය, මාලිගාවත්තේ රජයේ ඉදිකිරීම් කීපයක්ම මගේ මූලිකත්වය යටතෙහි ඉදිකළේ” ශ්‍රී ලංකාවේ ප්‍රථම කාන්තා ඉංජිනේරුවරිය තමන්ගේ සේවාව පිළිබඳ සඳහන් කරන්නේ අභිමානයෙනි.කොරියන් සමාගමක් සෙත්සිරිපාය, බ්‍රිතාන්‍ය සමාගමක් ඉසුරුපාය ඉදිකරන ලද්දේ ‍අපේ මේ කාන්තා ඉංජිනේරුවරියගේ අධීක්ෂණය යටතේය.“ඉසුරුපාය හදද්දි ‍පොළවෙ පස් පරීක්ෂා කළේ දකුණු ආසියාවෙම ඒ පිළිබඳව ඉන්න ප්‍රවීණයා මිස්ටර් තුරෙයිරාජා. එහි යට කබොක් අහුවුණු නිසා ඔහු කිව්වා තට්ටු හතරක ගොඩනැඟිල්ලක් වුණත් ෆයිල් නොබස්සා හැදුවැකි කියලා.ඒත් බ්‍රිතාන්‍යකාරයෝ හිතන්නෙ අපි මෝඩයි කියලා. උන් දන්න කබොක්! උන් කිව්වා ෆයිල් නොගහ හදන්න බැහැයි කියලා. අන්තිමට පාස්කරලිංගම් මහත්තයා කිව්වා එහෙම නම් තට්ටු දොළහක ගොඩනැඟිල්ලක් හදමු කියලා” ප්‍රෙමිලා පවසන්නේ ඇයගේ වෘත්තීය ජීවිතයේ දී ඇය ලැබූ අත්දැකීම් පිළිබඳවය.1976 සිට 1979 දක්වා ඇය ශ්‍රී ලංකා ඉංජිනේරු ආයතනය නිකුත් කරන ‘ද ඉංජිනියර්’ සඟරාවේ කතුවරිය ද වූවාය. 1906 - 2006 ශ්‍රී ලංකා ඉතිහාසයේ සියවස වෙනුවෙන් 2006 දී ඇය ශ්‍රී ලංකා ඉංජිනේරු ආයතනය වෙනුවෙන් “ශ්‍රී ලංකාවේ ඉංජිනේරු ඉතිහාසය” යනුවෙන් වටිනා ග්‍රන්ථයක් සැකසුවාය. 1997 දී විවෘත විශ්වවිද්‍යාලයේ සිවිල් ඉංජිනේරු අංශයේ ජ්‍යෙෂ්ඨ කථිකාචාර්යවරියක වශයෙන් කටයුතු කර 2007 දී ඉන් විශ්‍රාම ගත්තීය.පීටර් කැනියුට් පෙරේරාඡායාරූප - ලෙස්ලි පෙ‍ෙර්රාජාඇල මධ්‍යමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=as1403233</link>
    <topic>සොරුන්ගේ කට වසන්න පැලැස්තර අලවයි</topic>
    <author/>
    <content>සොරුන්ගේ කට වසන්න පැලැස්තර අලවයිචීනයේ ගුවංඩොං පළාතේ හුයිෂව් ප්‍රදේශයේ පොලිස් නිලධාරීහු එම පළාතේ සිදුවූ සොරකම් රැසකට සම්බන්ධ අය අත්අඩංගුවට ගැනීමට නොහැකිවීම හේතුකොටගෙන මහත් අපහසුතාවට හා අවමානයට පත්වූහ. එනිසා නිලධාරීහු වෙන්ගයැන් ප්‍රදේශයේ සිටි සොරකම් රැසකටම සම්බන්ධ යැයි සැක කරන 23 දෙනකු පසුගියදා අත්අඩංගුවට ගත්හ.අත්අඩංගුවට ගැනීමෙන් පසු නිලධාරීන්ට ප්‍රශ්නයක් වූයේ මේ සැකකරුවන් එකිනෙකා සමඟ නිලධාරීන්ට නොතේරෙන භාෂාවකින් කථා කිරීමය. එනිසා හරි හැටි සත්‍ය සෙවීම අපහසු විය. මෙනිසා පොලිස් නිලධාරීහු 23 දෙනාගේම කටවල පැලැස්තර ඇලවූහ. ඉන්පසු ප්‍රශ්න කරන තැනැත්තාගේ පමණක් මුව විවෘත කිරීමට සිදුවිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=as1403234</link>
    <topic>පවුම් මිලියන ගණනකට විකිනුණු සුනඛයෙක්</topic>
    <author>සේමාලි</author>
    <content>පවුම් මිලියන ගණනකට විකිනුණු සුනඛයෙක්කිසියම් දෙයක අගය අඩුවීමකදී ඒකත් දැන් බල්ලට ගිහින් යනුවෙන් අප අතර කියමනක් තිබුණත් මිලියන ගණනකට විකිණුනු සුනඛයකු ගැන මේ තොරතුර වාර්තා වූයේ චීනයෙනි.ලොව වාර්තා ගත වැඩිම මිලකට අලෙවි වූ මේ සුනඛයාගේ මිල පවුම් මිලියන 1.2කි. මිල අධිකම සුනඛයා ලෙස මීට පෙර තිබූ වාර්තාව බිඳ හෙලමින් චීනයේ දේපල වෙළඳාම්කරුවකු විසින් මේ සුනඛයා මිලට ගනු ලැබුවේ යුආන් මිලියන 12ක් ගෙවමිනි.චීනයේ ෂෙජියෑංග් පළාතේ පැවැති සුඛෝපභෝගී සුරතල් සුනඛ වෙන්දේසියකදී විකුනුණු මේ සුනඛයා රන්වන් ලොම් සහිත ටිබෙටාන් වර්ගයේ අවුරුද්දක් වයසැති සුනඛයෙකි. ඒ වර්ගයේ සුනඛයෝ සාමාන්‍යයෙන් ප්‍රමාණයෙන් විශාලව වැඩෙති."මේ වර්ගයේ සතුන්ගේ සිංහ රුධිරය මුසුව තිබෙනවා. රතු‍ පැහැයට හුරු ලොම් සහිත ටිබෙටාන් වර්ගයේ වෙනත් සුනඛයකු මා මේ වෙන්දේසියේදීම යු‍ආන් මිලියන 6කට වික්කා "යැයි ටිබෙටාන් සුනඛයන් මුහුන් කර බෝකර විකිණීමේ යෙදෙන ෂැන් ගෙන්යුන් පැවසීය.සිංහ හැඩරුවට සමාන ටිබෙටාන් වර්ගයේ මේ සුනඛයන් චීනයේ සැලකෙන්නේ සමෘද්ධිමත්භාවයේ හා ශුද්ධවන්තභාවයේ සංකේතයක් වශයෙන් බැවින් ධනවත් චීන ජාතිකයේ කෙතරම් මිලක් ගෙවා හෝ මේ සුනඛ වර්ගය මිලදී ගැනීමට පෙලඹෙති.ටිබෙ‍ටාන් වර්ගයේ සුනඛයන් නිසා උන්ගේ අයිතිකරුවන්ගේ සෞඛ්‍ය රැකෙන අතරම ආරක්ෂාවද සැලසෙන බවට ඔවුහූ විශ්වාස කරති.එ‍ඩේර සංස්කෘතින්ගෙන් යුක්ත වූ ටිබෙටය, චීනය, නේපාලය,‍ඉන්දියාවේ ලඩාක් ප්‍රදේශය සහ මධ්‍යම ආසියානු පළාත් නිජබිම් කරගත් මේ සුනඛ විශේෂය එකල ඇතිදැඩි කර ඇත්තේ ගව එළු හා බැටළු විශාල රංචු ආරක්ෂාවටත් කඳවුරු, ආශ්‍රම සහ මාලිගාවන්හි ආරක්ෂාවටත්ය. ශරීර ප්‍රමාණයෙන් විශාල මේ වර්ගයේ සුනඛයන් දඩයමට දක්ෂ අතරම වෘකයන් සහ දිවියන් ට පහර දිමට තරම් ශක්තිමත් බවද පැවසේ.සේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=as1403235</link>
    <topic>ඓතිහාසික හාද්දක්!</topic>
    <author>දීපා</author>
    <content>ඓතිහාසික හාද්දක්!ග්ලෙන් හෙදියක සිපගන්නා අන්දමමෙහි ඉහත දැක්වෙනුයේ ඓතිහාසික සේයාරුවකි. 1945 අගෝස්තු 14 වැනිදා ඇමෙරිකාවේ නිව්යෝර්ක් හි ටයිම්ස් චතුරශ්‍රය ආසන්න මහමඟදී සොල්දාදුවකු විසින් හෙදියක් සිපගන්නා මේ පින්තූරය මුළුමහත් ලොව පුරා පුවත්පත් පිටු සැරසූවකි.ග්ලෙන් 86 වැනි වියේදීසේයාරුවේ සිටින ඇමෙරිකානු නාවික භටයා එවකට 18 හැවිරිදිය. ග්ලෙන් මැක්ඩෆී නමැති ඔහු දෙවැනි ලෝක මහා යුද්ධයට එක්වූවෙකි. දෙවැනි ලෝක යුද්ධය නිමා කරමින් ජපානය යටත් වූ පුවත කන වැකෙද්දී ග්ලෙන් සිටියේ උමං දුම්රියකය. ග්ලෙන් දුම්රිය නැවැත්වූ විගස ඉන් බැස පිටතට දුව ආවේ තමා ඇසූ පුවතින් සතුටින් ඉපිළෙමිනි. එසේ පැමිණි ඔහු දුටුවේ මහමඟ අද්දර සින‍ාසෙමින් ඔහු දෙස බලා සිටින හෙදියකි. සිය පෙම්වතිය මුණගැසීම සඳහා නිව්යෝර්ක් කරා එන ගමනේ දී ඇසූ පුවත නිසා සතුට ඉහවහා ගිය ග්ලෙන් දුව ආ විගස කළේ නාඳුනන හෙදිය සිප ගැනීමය.ඒ මොහොතේ එතැන සිටි ඡායාරූප ශිල්පියකු වූ ඇල්ෆ්‍රඩ් අයිසන්ස්ටෙඩි සිද්ධිය සේයාරුවට නැඟූ අතර පසුව ලොව පුරා ප්‍රසිද්ධ විය.ග්ලෙන් ඇමෙරිකාවේ ටෙක්සාස්හි පදිංචිකරුවෙකි. ඩලාස්වලදී පසුගියදා ඔහු මියගියේ 86 වැනි වියේදීය. ඔහු විසින් සිපගනු ලැබූ හෙදිය ද මේ වෙද්දී ජීවතුන් අතර නැති බව වාර්තා විය.දීපාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=as1403236</link>
    <topic>මීමැසි ඇඳුමක්</topic>
    <author/>
    <content>මීමැසි ඇඳුමක්පණැති මීමැස්සන් 184කට වඩා වැඩි එසේම රාත්තල් 72කට වඩා බර මීමැසි ඇඳුමක් ඔබටත් හැඳගැනීමට හැකි නම් ඔබ ලෝක වාර්තාවකට හිමිකරුවකු වනු ඇත.බටහිර චීනයේ සීසව් ප්‍රාන්තයේ මීමැසි ගොවියෙකු වන ෂෙං වෙයි එවැනි ඇඳුමක් හැඳ පැරැණි ලෝක වාර්තාව බිඳ හෙළීමට සමත් විය. ඔහුගේ එම මීමැසි ඇඳුමට මීමැස්සෝ 184ක් වූහ. මේ ඇඳුම සඳහා ඔහුට විශේෂ රාමුවක් කොළ අතුවලින් තනා ගැනීමට සිදුවිය.‍මීට දින කිහිපයකට පසු තවත් චීන මීමැසි ගොවියකු වන ෂෙන් සොංහොං රාත්තල් 75ක් බරැති මේ අන්දමේ මීමැසි ඇඳුමක් පැලඳගෙන සිටි බව වාර්තා වේ. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=as1403237</link>
    <topic>නේපාල අහස් ගව්වේ අබිරහස් ගුහා 10,000ක්</topic>
    <author>රෝහණ ආර්යරත්න</author>
    <content>නේපාල අහස් ගව්වේ අබිරහස් ගුහා 10,000ක්උතුරු මැද නේපාලයේ පිහිටි උසින් අඩි 155ක් සහිත එක්තරා කඳු මුදුනක පිහිටි ගුහා 10,000ක් පමණ පුරාවිද්‍යාඥයින් විසින් සොයාගෙන ඇත. ඈත අතීතයේ පිහිටියේ යැයි කියනු ලබන මස්ටාං නම් වූ රාජධානියට අයත් වූ මේ ප්‍රදේශයේ තිබී හමු වූ මේ ගුහා තවමත් පුරාවිද්‍යා අබිරහසක් ලෙස සලකනු ලැබේ.වැලි ගුහාප්‍රාග් ඓතිහාසික යුගයට අයත් යැයි සැලකෙන මේ අබිරහස් ගුහා තනනු ලැබුවේ කවුරුන් විසින් ද? යෝධ වැලි මාලිගාවක් හා සමාන මෙම ගිරි ශිඛරයේ තනා ඇති මෙම ගුහාවල ජීවත්වූවෝ කවරහුද? ඒ හැමටම වඩා මේවාට ඔවුන් යෑම් ඊම් කළේ කෙසේද? මේ ප්‍රශ්නවලට පුරාවිද්‍යාඥයින්ට තවමත් පිළිතුරු සොයා ගැනීමට නොහැකි වී ඇත.මේ ගුහාවල අබිරහස හෙළිකර ගනු සඳහා ත්‍රාසජනක අත්දැකීම්වලට මහත් සේ ප්‍රියකරන ඡායාරූප ශිල්පී කෝරි රිචඩ්ස්, කඳු නැඟීමේ විශේෂඥ පීට් ඇතනස් හා පුරාවිද්‍යාඥ මාක් ඇල්ඩන්ඩර්ෆර් එක්වී විශේෂ මෙහෙයුමක් දියත් කළහ. එහි ප්‍රතිඵල මේ ඡායාරූපය.“මම නේපාලයට ආවේ විද්‍යාත්මක අයුරින් කඳු නඟින අන්දම ෂර්පාවරුන්ට කියාදීමටයි. එහේදි තමයි මට පීටර් ඇතනස් හමුවුණේ. මස්ටාං අභිරහස සෙවීමේ අදහස මුලින්ම ඇතිවුණේ ඒ අන්දමටÓයි කෝරි රිචඩ්ස් පැවසීය.මේ අතිවිශාල කඳු ශිඛරයේ පිහිටා ඇති ගුහාවලට යෑම ඉතාම අපහසුය.“මෙම ගිරි ශිඛරය නැඟීම සඳහා එම ප්‍රදේශයම ආලෝකවත් කිරීම අවශ්‍ය වුණා. ඒ සඳහා විදුලි ආලෝක ධාරා යොදා ගනු ලැබුවාÓයි රිචඩ්ස් වැඩිදුරටත් පැවසීය.“එහෙත් මෙය හරිම භයානක කාර්යයක්. එක් වතාවක් පය ලිස්සා ගොස් ඇදගෙන වැටිල මගේ කොන්ද බිම ඇනුණා. ඒ වගේම විඩියෝ කිරීම සඳහා අප කණ්ඩායමට එක්වූ ලින්කන් එල්ස් ගේ හිසට ගලක් වැටී ලේ ගලන්නට පටන් ගත්තාÓයි කී රිචඩ්ස් “මේ අනතුරු නිසා අපේ වෑයම අත්හැර දමා පැමිණ යළි ඊළඟ අවුරුද්දේ වැඩේට ආවා.Óයි රිචඩ්ස් තවදුරටත් පැවසීය.කෙසේ හෝ මෙම පිරිසට ඉහතින් දැක්වූ ප්‍රශ්නවලට නියම අයුරින් උත්තර සෙවීමට නොහැකි වුවත් මේ අන්දමේ ගුහා රැසක් නේපාලයේ ගිරිශිඛරයක් මිනිසුන් අතින් නිමවා තිබෙන බව ලොවට එළිපෙහෙලි කිරීමට හැකි විය.මේ අතර නේපාල හා ජර්මනියේ කොලෝන් විශ්වවිද්‍යාලයේ පුරාවිද්‍යාඥයින් පිරිසක් විසින් කරනු ලැබූ පර්යේෂණයකට අනුව මෙම මස්ටාං ප්‍රදේශය ටිබෙට් ජාතික බෞද්ධ ජන සමූහයක් පදිංචිව සිටි බවත් මෙම අඩවිය චීනය හා සම්බන්ධ සේද මාවතට අයත්ව තිබූ බවත් සොයාගෙන ඇත. එහෙත් මේ ජනසමූහය කෙසේ ඇතිවූවාද යන්න සොයාගත හැකි සාධක තවමත් හමුවී නැත.ගුහාවලට ඇතුළුවන විවරයකෙසේ වෙතත් එක්තරා ගුහාවක තිබී බෞද්ධ චිත්‍ර 55ක් පමණ සොයා ගනු ලැබූ බවත් ඒ අතර බුදුන්වහන්සේ හා සම්බන්ධ චිත්‍ර රැසක් පැවැති බවත් වාර්තා වේ. මේ චිත්‍ර 14 වැනි සියවසට අයත් ඒවා බව ද සොයාගෙන ඇත. නේපාල ජාතික ජ්‍යෙෂ්ඨ පුරාවිද්‍යාඥයකු වන ප්‍රකාශ් ඩාර්නෙල් පවසන ආකාරයට මෙම තොරතුරු පිළිබඳ කිසිදු සටහනක් තවමත් සොයාගැනීමට නොහැකි වී ඇත. මස්ටාං අඩවියේ තවත් සමීක්ෂණයක් කළ ඇමෙරිකන් ජාතික පුරාවිද්‍යාඥයකු වූ මාර්ක් ඇල්ඩන්ඩර්ෆර් විසින් එම ගුහාවල තිබූ මනුෂ්‍ය ශරීරවල කොටස් අනුව එම ගුහා මළවුන් තැන්පත් කිරීම සඳහා යොදාගනු ලැබුවේ යැයි සිතිය හැකි බව පවසා ඇත.එසේම මෙම ගුහාවල තිබී සොයාගනු ලැබූ ඇට කටුවලින් මස්වැදලි කපා ඉවත් කොට ඇට කටු පමණක් තැන්පත් කරනු ලබ ඇති බව සොයාගැනීම නිසා එම ජනයා මළවුන් පිළිබඳව අනුගමනය කළ චාරිත්‍ර විධි ගැන ද දැනුමක් ලබා ගත හැකි බව ඇන්ඩන්ඩර්ෆර් ප්‍රකාශ කර ඇත.කෙසේ වෙතත් මෙම අබිරහස් ‘අහස්’ ගුහා පිළිබඳ සොයාබැලීම ඉතාමත් භයානක ක්‍රියාවක් වන්නේ එම ගිරි ශිඛරය ඉතාම පහසුවෙන් කැඩී බිඳී යාමේ තර්ජනයක් පවතින බැවිනි. කොයි මොහොතේ එයින් කොටස් බිඳ වැටේදැයි සිතාගත නොහැක.මෙම මස්ටාං රාජ්‍යය මනුෂ්‍ය වාසයක්ව පැවැති බවත් ඔවුන් බෞද්ධාගමට සම්බන්ධ අය බවත් එපමණක් නොව ඔවුන් මෙම ගුහා ජීවත්වීමටත්, මළවුන් තැන්පත් කිරීමටත් පුද පූජා පැවැත්වීම සඳහාත් යොදා ගනු ලැබූ බව තීරණය කළ හැකි බවත් පුරාවිද්‍යාඥයෝ පවසති.එහෙත් මේ අබිරහස් ගුහා තුළ තවත් බොහෝ අබිරහස් රැසක් සැඟවී තිබීම නොරහසක් බව කිව යුතුය.”ගුහා ඇතුළත බොදු සිතුවම්වැලි ගුහා ඈතට පෙනෙන අන්දමරෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=as1403238</link>
    <topic>ඔයාගෙ තාත්තට තියා මේ ලෝකෙ කිසිම කෙනෙකුට මං ආදරේ නෑ</topic>
    <author/>
    <content>ඔයාගෙ තාත්තට තියා මේ ලෝකෙ කිසිම කෙනෙකුට මං ආදරේ නෑදෑතින් බදා ගන්නට බැරි තරමට විසල් කුඹුක් ගස දෙස ඇය බලාසිටියේ විමතිය මුසු ගෞරවයකිනි. මේ ගස මේ සා අතුපතර විහිදා වැඩෙන්නට කොපමණ කලක් ගතවන්නට ඇත්ද? අව්ව වැස්ස පමණක් නොව තවත් අනේක අතවරයන්ට මුහුණ දෙන්නට ඇති.“මොකද බුම්මගෙන?” ගෝතමී ඇසුවේ කුඹුක් මුලක් මත හිඳගනිමිනි. නිතර බුම්මාගෙන ඉන්නේ ඇය නො‍වේදැයි සිතූ නදී කට කොනකින් හිනැහුණා ය. ඒ දුටු ගෝතමීට ද සිනා පහල විය.“ඇයි හිනාවෙන්නෙ?” නදී හිඳගත්තේ දඟකාර බැල්මක් හෙළමිනි.“නෑ ඉතිං නිතර බුම්මගෙන ඉන්නෙ මම නේ..” යි කී ගෝතමී හඬ නඟා හිනැහුණාය. ඒ හිනාවට හවුල් වුවද ඇය තමාගේ සිත කියෙව්වේ කෙලෙසදැයි නදී පුදුමයට පත්වූවාය.“තාම තරහෙන්ද ඉන්නෙ ගෙදර යන්න නොදුන්නට?”ගෝතමී මෘදු මොළොක් හඬින් කතාකරන්නේ කලාතුරකිනි.“ගෙදර යන්න මගෙත් ආසාවක් නෑ පුංචි අම්මේ..”ගෝතමී දෑස විහිදා විමසිලිමත් බැල්මක් හෙළුවාය.“එහෙනං මහ ලොකුවට උඩ දාගෙන ලෑස්ති වුණේ?”“තාත්ත අඬගහපුවාම බෑ කියන්නෙ කොහොමද පුංචි අම්මේ? මං බෑ කිව්ව නං තාත්ත හිතයි නංගි කැම්පස් සිලෙක්ට් වුණාට මම ඉරිසියාවෙ කියල..Óයි නදී ඇත්තම කීවාය.ගෝතමී මුව කොන ඇද කළාය.“අනුන් හිතන විදිය ගැන කරදර වෙන්න ගියොත් තමන්ට ජීවිතයක් ඉතිරි වෙන්නෑ නදී..”තිගැස්සුණු යුවතිය පුංචි අම්මා දෙස බලා ගත් වනම සිටියාය.“ඒ වුණාට පුංචි අම්මේ ඒ මගේ තාත්තනේ.. අඩු ගානෙ තමන්ගෙ උදවියවත් හිතන පතන හැටි ගැන කරදර නොවී කොහොමද?”“තාත්තව සතුටු කරන්න ඔයා දුක් විඳින්න ඕනිද නදී? ඒක මහ කරුමයක් නෙ. ඔයා ගෙදර ගියානං ආපසු එන්නෙ හිත රිද්දගෙන.. හා නැද්ද?”ලාලනීගේ නපුරු බව සිහි කළ නදී හිස සැලුවාය.පළමු දින ඇය නිහඬව පසුවෙනවා නිසැකය. තමා නොදුටුවාක් මෙන් හැසිරෙනවා ඇති. දෙවන දවසේ දී ප්‍රියන්තිගේ අදක්ෂ බව පුන පුනා කියමින් සාප්පුව දියුණු කර ගන්නට ඉඩක් නැතැයි මැසිවිලි නඟනවා ඇති. තෙවන දවසේ දී එක එල්ලේම තමාට චෝදනා කරන්නට දොස් පවරන්නට තරම් ඇය සාහසික වන බව සිතූ නදී සුසුමක් හෙළුවාය. ඔක්කෝටම වඩා ඉවසිය නොහැක්කේ සුජිත් හා චාපා ‍ගේ අඟර දඟරයි.“ඒ වුණාට තාත්තා පවු පුංචි අම්මේ..” යි ඕ සිහින් හඬින් කොඳුළාය.“විමල් අයියට තිබ්බෙ මාව බඳින්න... ඔය කොහෙවත් යන ගෑනියෙක් බැඳගත්තු වෙලාවෙ.. මගෙං වෙනස්කමක් වෙනවද මගෙ අක්කගෙ දරුවටÓයි කී ගෝතමී නැඟී සිටියාය.නදී මහත් සේ ඇරුණ ඇසින් ඇය දෙස බැලුවාය.“ඒ කියන්නෙ පුංචි අම්මා ආදරේ ද මගේ තාත්තට?”ගෝතමී සරදම් සිනාවක් පෑවාය.“කෙහෙම්මල් ආදරයක් ගැන නෙමේ ළමයො මං කියන්නෙ.. ඔයාගෙ තාත්තට නෙමෙයි මේ ලෝකෙ කිසිම පිරිමියෙකුට මං ආදරේ කරලත් නෑ කරන්නෙත් නෑ..”සිහිල් සුළඟක් හමා ආවේ වික්ෂිප්ත වූ නදී සනහාලන්නට වගේය. එහෙත් ඇයට සැනසිය හැක්කේ ‍ගෝතමී තවදුරටත් මේ කාරණය පැහැදිලි කරන්නේ නම් පමණි.“එතකොට ඔයා අර ඉස්කෝලෙ මහත්තයව බඳින්න කැමැති වුණේ බොරුවට ද?”“අම්මගෙයි අයියගෙයි වදේටනෙ ළමයෝ..”“ඉතිං ඔයාමනෙ දැන් කීවේ අනුන්ට ඕන විදියට ජීවත්වෙන්න හොඳ නෑ කියල”‍ගෝතමී‍ෙග් දෙනෙත දිදුලන්නට විය. ඇය නදී දෙස බැලුවේ කෝපයෙනි.“ඔව්. මං අනුන්ට ඕන විදියට ජීවත්වෙන්නෙ නෑ තමා..”“මට තේරෙන්නෑ පුංචි අම්මේ..”“අපෙ අම්ම බලනවා ඇති කෝ මේ දෙන්නා තාමත් නැත්තෙ මොකද කියලÓයි කියමින් ගෝතමී වැවට බැස්සාය. ඇය හඹා ගොස් තව දුරටත් ප්‍රශ්න කරන්නට වුවමනා වුව ද නදී නිහඬවම තොල් සැපුවාය.“ඔයා නෑවත් නැතත් මං නාගත්තු හැටියෙ යනව යන්නÓයි ගෝතමී තර්ජනය කළේ ගල්ගැසී බලා ඉන්න කෙල්ල දෙස රවා බලමිනි.කුඹුක් මුලක් මත වූ රෙදි පෙරදි ගොන්නෙන් චීත්තයක් ගත් නදී “මොකද්ද ඒ කතාවෙ තේරුම..?Óයි කොඳුළාය. කොතරම් රළු පරළු වුවත් පුංචි අම්මා ආවාට ගියාට කතා නොකරන බවත් ඇය දනියි. ඒ නිසා ඒ කතාවෙ කිසියම් අරුතක් තිබිය යුතුමය. එහෙත් තවදුරටත් ඒ පිළිබඳව ළතැවීමට වේලාවක් නැත්තේය. කී ලෙසින්ම දිය නා හමාර වූ සැණින් ගෝතමී ආපසු යන බව හඟිමින් නදී දිය රෙද්ද හැඳගත්තාය. එය ඉතාමත් දුෂ්කර කටයුත්තක් විය ගෝතමී කොතෙක් කියා දුන්නද හැඳ සිටින ඇඳුම් සීරුවෙන් මුදා චීත්තය පටලවා ගැන්මට නදීට සෑහෙන වේලාවක් ගතවෙයි.“දියරෙද්ද ඇඳගන්න ඔච්චර වෙලා ගියාම නාන්නෙ කොයි වෙලාවෙද හැබෑටම?”රෙදි සෝදන ගෝතමී අසන්නේ අප්‍රසාදයෙනි.“අයියෝ මේක හරි කරදරයක් පුංචි අම්මේ.. මං ඇඳන් ඉන්න ඇඳුම් පිටින්ම නාන්නම්කො..”නදී නහයෙන් හැඬුවේ ගිළිහෙන්නට ගිය චීත්තය දෑතින්ම අල්ලා ගනිමිනි.“නෑ නෑ. වවුලගෙ ගෙදර ආව නං එල්ලිලා ඉන්න ඕන..”“ඉතිං පුංචි අම්මමනේ කීවේ අනුන් හිතන දේවලින් වැඩක් නෑ.. තමුන්ට ඕන විදියටයි ජීවත්වෙන්නෙ කියලා..”වරලස එක්තැන් කළ කොණ්ඩා කටුව ගලවා ගත් නදී නෝක්කාඩු බැල්මක් හෙළුවාය.“ඒ වුණාට ඔයා ගවොම් කොටේ පිටිං වැවේ බැහැල නානකොට ගමේ හැමෝම අමුතු විදියට බලයි. ඔයාට විතරක් නෙමෙයි අපිටත් හිනාවෙයි. පිළිවෙළක් තියෙනවනෙ හැමදේකම. ඒක කඩල බිඳල කුඩුපට්ටම් කරල දාන එක ඒ හැටි හොඳ වැඩක් නෙමෙයි.”මඳ සිනාවක් පෑ නදී දියට බැස්සාය.“එහෙනං ඉතිං පුංචි අම්මත් කසාද බැඳල දරුවො හදන්න.. ඒක නේ ජීවිතේ පිළිවෙළ..”ගෝතමීට උත්තරයක් දෙන්නට ඉඩක් නොලැබිණ. දරු පැටවුන් කීප ‍දෙනෙක් පිරිවරා පැමිණි ගැහැනියක පෑ සිනාවට පිළිතුරු සිනාවක් පාන්නට සිදු විය.“නාන්න ආවද නංගියේ?”“ඔව් අක්කා..”ඒ ළෙන්ගතු කතාබහ නදී තුළ කිසියම් සොම්නසක් ජනිත කරවයි. එහෙත් වැව් දියට බැස සිටියදීත් නාන්නට ආවාදැයි ප්‍රශ්න කිරීම හාස්‍යජනක නොවේදැයි ඇයට සිති.“නාන්න ආව බව දැන දැනම ඇයි පුංචි අම්මේ එහෙම අහන්නෙ...?Óයි ඇය ඇසුවේ දිය නා හමාර වී ආපසු ගෙදර යන අතරතුරය.“ආන්න ඒක තමා මම කීවේ... පිළිවෙළක් රටාවක් තියෙනවා කියලා. ගම්මු එහෙම තමා. නොදැන නෙමේ අහන්නෙ.. හිතවත්කම අඟවන්න...”නදී හිස සැලුවා ය. මිනිසුන්ගේ ඇවතුම් පැවතුම් වටහා ගන්නට තැත් දරනවා විනා හෙළා දැකිය යුතු නැතැයි ඇයට සිතිණි.තවම දිය බිඳු රූරා හැලෙන වරලස අවුල් කර දමමින් හමා යන සුළඟ වරෙක බෙහෙවින් වේගවත්ය. නදීගේ හා ගෝතමීගේ ගවොම් සායවල් පවා ඩැහැගෙන යන්නට වෑයම් කරන සෙයකි.“අම්මෝ හුළඟෙ සැර..Óයි නදී කීවේ මුහුණට කඩා වැටෙන කෙහෙරොද අතකින් මෑත් කරමිනි.ගෝතමී හිනැහුණාය. දිය නා හමාර වී අක්කා සමඟ ආපසු යන දැරියක දකිමින් ඇය අතීතයේ සොඳුරු මතකයක අතරමං වූවාය.“අක්කගෙ කොණ්ඩෙ හරි දිගයි. ඉතිං මං ආසයි අක්ක පිටිපස්සෙන් යන්න. ඇයි අර දිග කොණ්ඩෙ හුළඟට විසිරෙන හැටි බල බලා යන එක තරම් සතුටක් මට තවත් තිබුණෙ නැති නිසා..”මල් සුවඳත් සිහිල් සුළඟත් මධ්‍යයේ ඒ හඬ දුර ඈතක සිට ගලා එන්නාක් බඳුය. නදී සන්තාපයෙන් වෙළී යන හදින් සුසුමක් හෙළුවාය. යතුරු පැදියක කටුක හඬ වැව්පිටියේ සුන්දරත්වය මඳකට කඩතොලු කර දැමුවේය.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=as1403239</link>
    <topic>නෙළුම්විල</topic>
    <author/>
    <content>නෙළුම්විලමට ඔහු මුණ ගැසෙන්නේ දුම්රියේ දී ය. මහනුවර සිට කොළොඹ කොටුව බලා එන එය ශීඝ්‍රගාමී එකකි. ඔහු එහි නැඟී එයි. මම මඟදී ඊට ගොඩවෙමි. මම රාජකාරියට යමි. ඔහු ව්‍යාපාර කටයුතු වලට යයි. පුරුද්දට මෙන් අප නගින්නේ එකම පෙට්ටියට ය.මුහුණ පුරා රැවුල වවා ඇති ඔහු මුස්ලිම් ජාතිකයෙකි. වසර ගණනාවක සිට මා ඔහු දැක තිබේ. එහෙත් කිට්ටු ඇසුරට වැටුණේ ළඟදී ය.දිනක් අපේ සුපුරුදු දුම්රිය පමා විය. මගේ මිතුරෝ විකල්ප ප්‍රවාහන මාර්ග සොයා ගත්හ. එහෙත් මම පමා වී හෝ සුපුරුදු දුම්රිය එන තුරු රැඳී සිටියෙමි.දුම්රිය ආවේ ය. පුරුදු පෙට්ටියට මම නැඟුණෙමි. ඔහු හිඳ සිටියේ ය. ඔහුගේ මිතුරන් ගේ අඩුවක් තිබිණ.“කෝ යාළුවො?” මම ඇසීමි.“ඒ ගොල්ලො බස්වල ගියා. අපි දෙන්න තුන් දෙනා තමයි ඉතුරු වුණේ. කොහොමත් අපි ප්‍රතිපත්තිය වෙනස් කරන්නෙ නෑනේ ඔහු සිනාසුණේ ය.දුම්රිය පමා ව‍ූ හෙයින් එහි මඟීන් ගේ අඩුවක් තිබිණ. ඔහු ඉදිරියේ වූ හිස් අසුනේ මම හිඳ ගතිමි.ඉස්සර නම් ඔහුගේ රළු මුහුණෙහි කෙරෙහි මට ඇල්මක් තිබුණේ නැත. එහෙත් ඔහු මිතුරු වූ පසු ‍එසේ නොවේ. එහි හිතවත්කමේ තෙතමනය ඇතැයි මට සිතේ.“ළඟදී කොහෙවත් ගියේ නැද්ද?” මම ඇසීමි.“අපොයි ගියා” ඔහු හිනැහුණේ ය.“කොහෙද?”“මැලේසියාවෙ”“තනියම?”“න‍ෑ. යාළුවොත් එක්ක”“බිස්නස්වලටද?”“බිස්නස්වලට කියලමත් නෙමේ. බඩු ටිකකුත් ගෙනාව. හැබැයි ගියේ ඇවිදින්ඩ”“ඒ කිව්වෙ?”“ඒ කිව්වෙ මේකයි. යන්නෙ ඇවිදින්ඩ. රට තොට බලාගන්ඩ. වියදම පියව ගන්ඩ තමයි බඩු ටිකක් ගේන්නෙ. ඒකෙන් ලොකු ලාබ තියා ගන්නෙ නෑ. පොඩි ගාණක් අල්ලල දීල දාල වියදම බේර ගන්නව.”“මොනවද ගෙනාවෙ?”‍Óමේ තියෙන්නෙ” ඔහු තම බෑගයේ වූ යමක් ගෙන මා ඉදිරියේ දිග හැරියේ ය.එය නවීන කැමරාවකි.“මේක කීයක් වුණා ද?”“එහෙ දො‍ළොස් දාහයි. මෙහෙ විස්සක් විතර වෙනව. මට මේකට රුපියල් දෙතුන් දාහක් තියා ගත්තම ඇති වියදම පියවෙනවා.”“රට රටවල ඇවිදින්ඩ හුඟක් සල්ලි ඕන ද?”“එච්චර ඕන නෑ. වියදම තිබිච්චම ඇති.”“දැන් ඔයා රටවල් කීයකට විතර ගිහින් තියෙනවද?“හතළිහකට විතර”“කෝකද හොඳම රට?”“එහෙම කියන්ඩ බෑ. කෝකත් හොඳයි. අපිට ඒකෙ හොඳ නරක කියන්ඩ බෑ. අපි යන්නෙ එහෙ ජීවත් වෙන්ඩ නෙමේනෙ. රට තොට බලාගන්ඩනෙ”“රට තොට බලා ගැනිල්ලෙන් ඔයා අදහස් කරන්නෙ මොකක්ද?”“ඒ ඒ ‍රටවල මිනිස්සු ජිවත්වෙන හැටි, යන එන කතා බහ කරන හැටි, ඇඳුම් අඳින හැටි, යාන වාහන, සල්ලි, ගොඩනැඟිලි වගේ හුඟක් දේවල් ඇස් දෙකෙන් දැක ගන්ඩ මං පුංචි කාලෙ ඉඳල ආසයි.”“දරුවොත් එක්ක ද ඔය ගමන් යන්නෙ?”“නෑ යාළුවොත් එක්ක”“ඇයි දරුවො එක්ක නොයන්නෙ?”“එච්චර සල්ලි නෑ මහත්තයො. යාළුවො ටිකක් බිස්නස් කාරයොනෙ. අපි ගිහිල්ල ඇවිදල බඩු ටිකක් අරගෙනඒව බෙදා ගෙන ටැක්ස් එකෙන් බේරිල එනව. ඇවිත් දරුවන්ට ඒ ඒ රටවල් ගැන විස්තර කියල දෙනව, මේ අපේ ගමනින් කාටත් හොඳක්නේ වෙන්නෙ. ඒ රටෙත් බඩු විකිණෙනව. මේ රටේ මිනිස්සුන්ට සාධාරණ මිලකට අපි ඒව විකුණනව. අපේ වියදමත් පියවෙනව. අපි රට තොටත් බලා ගන්නව.”මේ අපූරු මිනිසා දෙස මම නොසෙල්වී බලා සිටියෙමි. ඔහු ද සිනාවෙන් යුතුව මදෙස බලා සිටියේ ය.“ඉන්ඩකො මං ඔයාට හොඳ බඩුවක් පෙන්නන්ඩ” යි කියූ ඔහු මගේ අතට යමක් දුන්නේ ය.ඒ විදේශීය මුදල් නෝට්ටුවකි.“මේක මැලේසියාව. මේක සිංගප්පූරුවෙ...” ඔහු තවත් නෝට්ටු වගයක් මට පෙන්වීය.“බලන්ඩ මේවයෙ තියන කොලිටිය! පොඩි වෙන්නෑ. ඉරෙන්නෑ.‍්‍හරි ලස්සනයි.”ඔහු කී බස සැබෑවකි. ඒවායේ මුද්‍රණය සිත් බඳනාසුලු ය. නෝට්ටු කොළ සවිමත් ය. එහෙත් නැවෙන සුලු ය. නෝට්ටු කොළ මැද්දේ පොලිතින් කොළයක පැහැය ගත් සලකුණක් තිබේ. ඒ මොකක්දැයි මම ඇසීමි.“ඒ රටේ බස් එකට නගිද්දී මේ නෝට්ටුව මැෂින් එකට දාපුහම ටිකට් එක එනව. එහෙ කොන්දොස්තරල නෑ.” ඔහු කීවේ මා තුළ තරමක විස්මයක් මවමිනි.මේ බලන්ඩ අපේ රටේ නෝට්ටු දිහෑ” ඔහු සාක්කුවෙන් පොඩි වූ රුපියල් විස්සේ කොළයක් ගෙන ප්‍රදර්ශනය කළේ ය.“මේකෙ ගන්ඩ දෙයක් නෑනෙ. පොඩිවෙලා! ඉරිල! විෂබීජ පිරිල! අපි කොහොමද මේව පිටරට මිනිහෙකුට පෙන්නන්නෙ?මට ලැජ්ජාවක් දැනිණ, මම ගොළුවීමි.ඇයි අපිට බැරි මේ තත්ත්වෙට එන්ඩ! සිංගප්පූරුවට පුළුවං වුණා නං, මැලේසියාවට පුළුවං වුණා නං අපිට බැරි වෙන්ඩ හේතුවක් නැහැ. මොකද එහෙ ඉන්නෙ මිනිස්සු. මෙහෙත් ඉන්නෙ මිනිස්සු” ඔහු කීවේ ය.මේ කතාව අසා සිටි අමුත්තෙක් එකවරම අපේ කතාවට හොට දැම්මේ ය.“ඒ රටවල්වලට හොඳ හොඳ සල්ලි කොළ අච්චු ගහගන්ඩ බැරියැ. ඒ ගොල්ලො පෝසත් රටවලනෙ. අපිට ඒව කරන්ඩ බෑනෙ. අපේ රටේ හැටියට තමයි අපිට වැඩ කරන්ඩ වෙලා තියෙන්නෙ. අනුන්ගෙ දේවල් ලොකු කර කර තමුංගෙ ර‍ටේ දේවල් හෑල්ලු කරන්ඩ එපා! ඒකයි මං කියන්නෙ” අමුත්තා කතා කළේ තරමක කේන්තියෙනි.“අපි අපේ කතාවක්නෙ කෙරුවෙ. අපි ඔයාට බුලත් දුන්නෙ න‍ෑනෙ.” මගේ මිතුරා කීවේ ය.“බුලත් දෙන්ඩ ඕනෑ නෑ. හරිය වැරැද්ද අපිට තේරෙනව. හිතන්ඩ එපා කටවහගෙන ඉඳියි කියල. පරදේසක්කාරයන්ට වැඩිය අපිට අපේ රට ගැන කැක්කුමක් තියෙනව.” අමුත්තා වට පිට බැලුවේ සෙස්සන් ද කතාවට ඇද ගැනීමට විය යුතු ය.“අන්න වැරදි කතාවක්. ඔහේ හිතන්නෙ මම මුස්ලිම් හින්ද මං පරදේසක්කාරයෙක් කියල. ඒ කතාව වැරදියි. මං ඉපදුණේ මේ රටේ‍. මගෙ අම්ම තාත්තත් ඉපදුණේ මේ රටේ. මගෙ ආච්චි සීයත් මේ රටේ මිනිස්සු. ඉතිං කොහොමද මං පරදේසක්කාරයෙක් වුණේ?” ඔයා හිතල මතල ද සිංහල පවුලක උත්පත්තිය ලැබුවෙ?” වැරදිලාවත් ඔයා මං වගේ මුස්ලිම් පවුලක ඉපදුණා නම් කොහොම හිටී ද? ඒ හින්ද මේ ජාති ජම්ම අදින්ඩ එපා. අපි එකම රටේ එකම දරුවො වාගෙ ජීවත් වෙමු. මේ ලෝකෙ අනික් රටවල මිනිස්සු පිළිවෙළකට වැඩ කරල දියුණු වෙනව. අපි ගහ මරාගෙන හැමදාම වළේ වැටෙනව. ළිං මැඩියො වාගෙ ජීවත් වෙන්නෙ නැතුව අවට රටක දෙකක ඇවිදල ලෝකෙ තේරුං ගන්ඩ බලන්ඩ...”මම දෙන්නා දෙපසට කර අනවශ්‍ය ලෙස දිග් ගැස්සෙන්නට ආ වාදය සමතයකට පත් කළෙමි.එහෙත් මම හිතට යම් අදහසක් ගතිමි. යම් යම් අය සංවේදී විය හැකි සමාජ සංස්කෘතික කාරණා පොදු ස්ථානවල ප්‍රසිද්ධියේ කතා කිරීමෙන් පරිස්සම් විය යුතු ය යන්නයි; ඒ.අනන්‍යතාව සඟවා සිටීමට ‍කැමැති ‍පොල්ගහවල ‘සිළුමිණ’ පාඨකයකු විසින් යොමු කරන ලද ලිපියක් ඇසුරිනි.මම පරිගණක ක්ෂේත්‍රයේ රැකියාව කරන්නෙක්මි.මේ ලියන්නේ මා අසල පරිගණකයේ වැඩ කරන මගේ මිතුරා ගැනය. ඔහු පරිගණක මෘදුකාංග ඉංජිනේරුවෙකි.ඔහු මට සුවිශේෂ වූවෙකි. ඔහු කරුණාවන්තය. කඩවසම් ය. විහිළුවට බරය. පිරිසිදු සිත් ඇත්තෙකි. ඒ නිසා ම අනුන්ට උදව් කිරීමට පෙලඹෙන්නේ ද හංසයකු දියට බසින්නාක් මෙන් කැමැත්තෙනි.වයස තිස් ගණන්වල මුල් භාගයේ වෙසෙන ඔහු දෙස යුවතියෝ බලති. එහෙත් ඔහු නිහඬ ය.කාරණය මෙසේ ය.‍දිනක් ඔහු තම නිවෙස බලා යනු පිණිස මාතර බස් රියකට නැඟුණේ ය. ඒ සෙනසුරාදාවකි. දෙහිවල දී සොඳුරු යුවතියක් නැඟ ඔහු ළඟ අසුන් ගත්තා ය.ඒ ඔහු පැතූ රුව ය. ඔහු ගේ සිත සැලෙන්නට විය.විටින් විට ඔවුන්ගේ නෙතු ගැටිණ.ඇය ඉවත බැලුවා ය. ඔහු ඉවත බලන විට ම ඇය ආපසු ඔහු දෙස බැලුවා ය‍.ඇය කතා නොකළා ය. ඔහු ද කතා නොකළේ ය.ඇය ගාල්ලෙන් බැසීමට සූදානම් වූවා ය. ඇය නැඟිට ඈතට ගියා ය. එහෙත් ඈත සිට ඔහු දෙස බලා සිටියා ය. බසය නැවතිණ. ඇය සිනාසී බැස ගියා ය. ඔහු සසල සිතින් බලා සිටියේ ය. ඇය නොපෙනී ගියා ය.මේ සිද්ධියට දැන් වසරක් පමණ ගෙවී ගොසිනි. ඔහු ඇය සොයයි. තවම හමුවී නැත.ඔහුගේ සොහොයුරියන්ට ඔහුගේ ළතැවුල වේදනාකාරය.ඇය ඇමතුවා ය. මා ලවා නොයෙක් විවාහ යෝජනාවලට ඔහුගේ කැමැත්ත විමසුවා ය. ඒත් ඔහු නිහඬ ය.ඔහු කදිම තරුණයෙකි. ඔහු ලබන යුවතිය බෙහෙවින් වාසනාවන්ත යැයි මට සිතේ. ඔහුගේ ළතැවුල අපට ද දුකකි.ඔහු දුටු ඒ යුවතිය විටක සරසවියේ පළමු වසර යුවතියක හෝ පාසලක ඉහළ පන්තියක කෙනකු විය යුතු ය.එදා ‍ජංගම දුරකථනයේ ඇය ලියා තිබූ නම ඔහුට දහස්වර මැවී පෙනෙයි. ‘දීපිකා'.මේ ලිපිය මා නෙළුම්විලට ලීවේ ඉවසිය නොහැකි තැන ය. මා මගේ මිතුරාට සැනසුම සොයා දිය යුතු ය.දීපිකා! කරුණාකර නෙළුම්විලට ලිපියක් එවන්න. එවිට නෙළුම්විලෙන් එය අපට ලැබේවි.ඔබට යහපත සැලසේවා”මහරගම නුවන් අශිත මහතා විසින් යොමු කරන ලද ලිපියක් ඇසුරිනි.එදින පන්නල සමථ ම‍ූල මණ්ඩලය පැවැත්වෙමින් තිබිණ. එක් මණ්ඩලයක් ඉදිරියට කැඳවා තිබුණේ පිය පුතු දෙපළකි. ඉඩමේ මායිම් ආරවුලක් සම්බන්ධයෙන් පියා පුතාට එරෙහිවද පුතා පියාට එරෙහිව ද දිගු පාපොච්චාරණයක් කළෝ ය. සියල්ල නිහඬව අසාගෙන සිටි ප්‍රධාන සමථකාරවරයා පීතෘ සෙනෙහස පිළිබඳව උදාහරණ ගෙනහැර දක්වමින් දීර්ඝ විස්තරයක් කළේ ය.‍පුතාගේ දෙනෙතින් කඳුළු බිඳු රූරා හැළෙන්නට විය. මොහොතකින් පුතා පියාගේ දෙපා ළඟ වැඳ වැටුණේ ය.පියා ඉකිගසා හඬමින් පුතු නැඟිටුවා පුතුගේ දෙකොපුල් කීප විටක් ම සිප ගත්තේ ය.එසැණින් දිගු කලක් පැවති පිය පුතු දෙපළගේ මායිම් ආරවුල සමථයකට පත්වීය. දෙදෙනා ම සමථකාර මහත්වරුන්ට ආචාර කොට සමථ මණ්ඩල භුමියෙන් මහ මගට බටහ.“තාත්තෙ තේ එකක් බීල යමු නේද?” පුතා යෝජනා කළේ ය.‍Óබොමු!” පියා ද එකඟ විය.දෙදෙනා යාබද හෝටලයට යනු දක්නට ලැබිණ.ලිපිනයක් සඳහන් නැති පරගම්මන නන්ද නමැති පාඨකයා විසින් යොමු කරන ලද ලිපියක් ඇසුරිනි.නෙළුම්විල, සිළුමිණලේක්හවුස්, කොළඹ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=as14032310</link>
    <topic>යටපත් කරන්න හැදූ  අවංක නිලධාරියකු නිසා නීතිය ඉෂ්ටවෙයි</topic>
    <author>ඉනෝකා පෙරේරා බණ්ඩාර</author>
    <content>යටපත් කරන්න හැදූ  අවංක නිලධාරියකු නිසා නීතිය ඉෂ්ටවෙයි කොළඹ විශ්‍රාමික නාගරික හදිසි මරණ පරීක්ෂකඑඩ්වඩ් අහංගම මහතාගේජීවන අත්දැකීම්2002 වසරේ ජූනි 15 වැනිදා පාන්දර 4.15 පසුවූවා පමණි. බොරැල්ල සේනානායක හන්දියෙන් බොරැල්ල මංසන්ධිය දෙසට හීන්සීරුවේ ඇදෙන ලොරි රථයකි. ඒ ලොරිය, නිවිහැනහිල්ලේ හතරමං හන්දිය පහු කරන්නට සැරසුණා පමණි. හරස් අතට වේගයෙන් ආ කාර් රථයක් ලොරියේ වම් පැත්තේ වැදුණේ ‘ඩෝං’ හඬක් නංවමිනි.ලොරිය නැවතිණි. වට කිහිපයක් කැරකුණු මෝටර් රථය බොරැල්ල දෙසට විසිවී ගොස් පාරේ මැද නතර විය. ඒ හා සමඟම ලොරියේ රියැදුරු පිටුපස හැරී බැලූයේ සිය සහායකයා කොහේදැයි සැක හැර දැන ගනු පිණිසය.පාන්දර යාමය වූ බැවින් මීට ටික වේලාවකට පෙර බලද්දී ද ඔහු සිටියේ තද නින්දේ බව රියැදුරුට මතකයට ආවේය. එහෙත් සහායකයා ලොරිය තුළ නැත. රියැදුරු බිමට පැන්නේය. ලේ විලක් මැද වැටී සිටින සිය සගයා දුටු ඔහු, අසල පිරවුම් හලේ සේවකයන්ගේ ද උදව් ඇතිව ඔහු රෝහලට රැගෙන ගියේය. තත්පර ගණනකදී සිදුවූ මේ සියල්ල ඔහුට ද අදහාගත හැකි දෙයක් නොවීය.“මං හිටියෙ ක්ලීනර් ගැන අවධානයෙන්. ඒ නිසා කාර් එකේ හිටපු අය ගැන මට මතකයක් තිබුණේ නැහැ.” ලොරි රියැදුරා සාක්ෂි දෙමින් පැවැසීය.රෝහල් ගත කෙරුණ ද ලොරියේ ‘ක්ලීනර්’ පසුව මිය ගියේය. ඒ වන විටත් මාරක අනතුර සිදු කළ මෝටර් රථය ගුවන් හමුදාවට අයත් එකක් බව හඳුනාගෙන තිබිණි. එය එළවූවා යැයි කියන ගුවන් හමුදා රියැදුරකු ද පොලීසියට ඉදිරිපත්ව තිබිණි.පරීක්ෂණ පැවැත්වූ බොරැල්ල පොලීසිය කුමක්දෝ වසන් කරන බවක් කනින් කොනින් ආරංචි පැතිර ගියේය.අනතුර සිදුකළ ‍මෝටර් රථය එවකට ගුවන් හමුදාවේ සිටි ඉහළම නිලධාරියකුගේ බවත් එය ඔහු විසින්ම පදවා ඇති අතර අනෙක් අසුනේ ඔහුගේ යම් සබඳතාවක් ඇති ගුවන් හමුදා කාන්තා නිලධාරිනියක ගමන් ගෙන ඇති බවත් අනාවරණය විය. නමුත් මේ දෙදෙනාගෙන් කිසිවකුටත් බරපතළ අනතුරක් නොවූ අතර ගමන් කළ මෝටර් රථය නම් කුඩු පට්ටම් වී තිබිණි.බොරැල්ල පොලීසිය කෙතරම් වසන් කිරීමට උත්සාහ කළ ද එහි පරීක්ෂණ කටයුතු මෙහෙයවූ නිලධාරීන් අතර එක් අවංක නිලධාරියෙක් සිටියේය. ඔහු බණ්ඩාර නම් පොලිස් නිලධාරියෙකි. හේ සියලු සාක්ෂි ඇති සැටියෙන් සටහන් කළේය. විමර්ශන කටයුතු ද අපක්ෂපාතීව සිදු කළේය.මෙම ක්ලීනර්වරයාගේ මරණින් දෙසතියකට පමණ පසු, කොළඹ මරණ පරීක්ෂණ උසාවියේදී මෙම සිදුවීම යළි විභාගයට ගැනුණේ, එවකට කොළඹ හදිසි මරණ පරීක්ෂක තනතුරේ හුන් එඩ්වඩ් අහංගම මහතා ඉදිරියේය.“මෙම රියැදුරා ලොරිය ඉස්සරහට ගත්තේ බොරැල්ල සේනානායක හන්දියෙන් කොළ එළිය නිකුත් වූ පසුයි. ඒ හා සමඟමයි, රතු එළිය ද නොතකා මේ ගුවන් හමුදා කාර් රථය අධික වේගයකින් ඉදිරියට ආවේ. ඒ වේගය කොයිතරම් දැයි වටහා ගත හැකි වූයේ ඒ වෙලාවේ මහ පාරේ ඇඳී තිබුණු තිරිංග ලකුණු පහරින්. එය මා, ඉතා සියුම් ලෙස නිරීක්ෂණය කළා. ඒ අනුව කාර් රථය පැදවූ එම ඉහළ නිලධාරියා කුමන මානසිකත්වයකින් සිටින්නට ඇත්දැයි වටහා ගත හැකි වුණා.ඔහු පොලීසියේ ඉහළ නිලධාරීන්ගේ උදව් ඇතිව සියලු සාක්ෂි වෙනස් කර තිබුණා. ඔහුගේ බේරීමට වෙනත් අහිංසකයෙක් පටලවා තිබුණේ ඒ ගුවන් හමුදා රියැදුරාගේ ද රැකියාව පරදුවට තබමින්.අනික ඔහු වෙනුවෙන් නීතිඥවරු පස්දෙනෙක් පෙනී හිටියා. මුලින් හැමදේම නැහැ යැයි කියූ එම නිලධරයා පසුව සියල්ල පිළිගත්තා.ඒත් ඒ වන විට 45 වියැති දරු දෙදෙනකුගේ පියකු වූ රත්නායක නම් ක්ලීනර්වරයා ජීවිතයෙන් සමුගෙන අවසන්. රටේ වගකිව යුතු තනතුරක් දරන ඔබ, රථයක් පදවද්දී මීට වඩා බොහෝ සෙයින් සැලකිලිමත් විය යුතුව තිබුණා. අනික ඔබ මෙය වසන් කිරීමට මොන තරම් සැලසුම් ක්‍රියාත්මක කළා ද? මා ඔහුගෙන් ප්‍රශ්න කළා.මේ ප්‍රශ්න කිරීම් අවසන් වන විට ඔහුට විරුද්ධව තිබූ සියලු සාක්ෂි විමර්ශනය කළ විට ඔහුට සිදුවුණා මේ සියලු කාරණා පිළිගන්න. මොකද ඒ වන විටත් හබුරුගල පදිංචි ලංකේෂ්වර ආතර් නම් 52 හැවිරිදි මේ ලොරි රියැදුරාත් සාක්ෂි දී තිබුණා.“මා කොළ පැහැ කලර් ලයිට්වලින් ඉදිරියට ඇදුණා. මගේ වම් පසින් විශාල බ්රේක් සද්දයක් ඇහුණා. ඒ සමඟම ඩෝං ගා වැදුණා. එය සිදුවූයේ මගේ වම් පැත්තේ පිටුපසින්. ලොරිය නවතා මා බිමට පැන්නේ ඉන් පසුවයි. ලොරිය දෙපසින්ම විවෘත එකක්. කාර් රථය ලොරියේ වැදුණු වේගයටයි සහායකයා බිමට වැටී තිබෙන්නෙ. ඔහු හිටියේ අමාරුවෙන්...”මෙසේ ඔහුට මතක සියල්ල පැවසුවා. ජී. ඩබ්ලිව්. බණ්ඩාර නම්, බොරැල්ල පොලීසියේ එක් අවංක නිලධාරියෙක් නිසයි, මෙපමණ බලතල අතට ගෙන යට ගහන්න මුළු බොරැල්ල පොලීසියම දැරූ උත්සාහය, ව්‍යාර්ථ වුණේ.අනික ඔහු සිටියේ කාන්තාවක් ද සමඟ. ඔහුට සිය තනතුරෙන් ඉල්ලා අස්වීමට හෝ පරීක්ෂණයට මුහුණ දීමට එවකට ආරක්ෂක අමාත්‍යවරයාව සිටි තිලක් මාරපන මහතා දැනුම් දුන්නා. අවසානයේ ජනාධිපතිනිය ඔහු ඉදිරිපත් කළ විශ්‍රාම යෑමේ ලිපිය පිළිගත්තා.ඔහුට සිය තනතුර අහිමි වුණා වගේම සමහර විට පවුල් ආරවුල් ඇතිවන්නටත් ඇති. මොකද බලයෙන් ඉදිමෙන මිනිසුන් බොහෝ විට කටයුතු කරන්නේ පව් පින් නොබලා. බලය අනිසි ලෙස පාවිච්චි කරමින්.”අහංගම මහතා පවසන්නේ සිය ජීවන අත්දැකීම් ඇසුරින්.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=av1403232</link>
    <topic>Hollywood News</topic>
    <author>සුජීව තේවහෙට්ටිගේ</author>
    <content>Hollywood Newsජනප්‍රිය නළු රොබ් ලෝව් දැන් ග්‍රන්ථ කර්තෘවරයකු බවට පත්ව සිටිනවා. ඔහු 2011 දී ‘ස්ටෝරීස් අයි ඔන්ලි ටෙල් මයි ෆ්‍රෙන්ඩ්ස්’ යනුවෙන් ග්‍රන්ථයක් රචනා කළා. එහි අඩංගු වන්නේ ඔහුගේ පෞද්ගලික අත්දැකීම්. මේ ග්‍රන්ථයෙහි තවත් කොටසක් ඔහු අප්‍රේල් 8දා එළිදක්වනවා. එය නම් කර ඇත්තේ ‘ලවි ලයිෆ්’ නමින්. මේ ග්‍රන්ථයෙහි ඇතුළත් වන කරුණු අතර වඩාත්ම කැපී පෙනෙන්නේ රොබ්ට ජනප්‍රිය ගායිකා මැඩෝනා මුණගැසුණු ආකාරය ඔහු විස්තර කර ඇති අන්දමයි.තමන්ට, මැඩෝනාව මුණගැසුණේ 1984 දී ලොස් ඇන්ජලීස් නුවර දී යැයි රොබ් එහි සටහන් කර තිබෙනවා.“එදා ඇය සුරතල් යෞවනියක්. තනිකඩවයි ජීවත්වුණේ. ඇය එදා හරිම පැහැපත්ව සිටියා. ඇගේ ඇස්වල කිසියම් රහසක් සැඟවිලා තිබුණා. මාව මුලින්ම මුණගැහුණු දවසේ ඇය මගෙන් ඇසුවේ ඒ දිනවල මම රඟපාමින් හිටපු චිත්‍රපට ගැනයි.ඇයට ඕනෑ වුණේ හැම හැන්දෑවකම මාත් එක්ක නටන්නයි.”රොබ් තම කෘතියෙහි එලෙස සටහන් කර තිබුණා.ජනප්‍රිය ‘ස්ටාර් ට්‍රෙක්’ චිත්‍රපට මාලාවේ ප්‍රධාන චරිතයක් නිරූපණය කළ ක්‍රිස් පයින් පසුගියදා නවසීලන්තයේ දී පොලිස් අත්අඩංගුවට පත්වුණා. එරට මහා මාර්ගයක තම මෝටර් රථය ඔහු පදවාගෙන ගොස් ඇත්තේ බීමත්වයි. පොලිසිය ඔහු අත්අඩංගුවට ගෙන ඇත්තේ ඒ නිසයි.විද්‍යා ප්‍රබන්ධ චිත්‍රපටයක් වන ‘ඉසෙඩ් ෆෝසකරියා’ හි රූගත කිරීම්වලට සහභාගි වී ඉන්පසුව එම චිත්‍රපට කණ්ඩායමේ ශිල්පීන් සමඟ මත්පැන් පානය කළ ක්‍රිස් අලුයම් කාලයේ තම මෝටර් රථය පදවාගෙන ගොස් තිබෙනවා. පොලිස් නිලධාරීන්ට තමන් කවුරුන්දැයි මේ 33 වියැති රංගන ශිල්පියා හෙළිකර නැහැ. එහෙත් පසුව ඔහුගේ වත ගොත හෙළිවී තිබෙනවා.‘ඉසෙඩ් ෆෝ සකරියා’ චිත්‍රපට කණ්ඩාය‍ෙම් ශිල්පියකු පැවසුවේ එම චිත්‍රපටයේ රූගත කිරීම් නිම කළ ‘සතුටට’ සියලුම දෙනා එකට එක්වී සවුදිය පිරූ වගයි.ඒත් ක්‍රිස් ගේ සවුදිය පිරුම නම් අවසන් වු‍ෙණ් පොලිසියෙන්.ලොව ප්‍රකට ‘ස්පයිඩර් මෑන්’ කතා මාලාවේ තවත් කතාවක් රැගත් අලුත්ම චිත්‍රපටය, ‘ද අමේසින් ස්පයිඩර් මෑන් -2’ ළඟදීම තිරගත වීමට නියමිතයි. මේ හොලිවුඩ් චිත්‍රපටය මැයි 02 දා සිට ඇමෙරිකාවේ සිනමාහල්වල මුලින්ම තිරගත කිරීමට කටයුතු යොදා තිබුණත් ඊට කලින් මැයි 01 දා සිට ඉන්දියාවේ තිරගත කිරීමට නියමිතව තිබෙනවා. ඉන්දීය සිනමාහල්වල මේ චිත්‍රපටය ඉංග්‍රීසි භාෂාවෙන් තිරගත වෙද්දී එරට තවත් සිනමාහල්වල හින්දි, දෙමළ සහ තෙළිඟු භාෂා උප ශීර්ෂ සහිතව ද තිරගත කිරීමට නියමිතයි. ඒ විතරක් නොවෙයි. එරට තුළ 2D, 3D සහ IMAX 3D තාක්ෂණයෙන් ද ‘ද ‍අමේසින් ස්පයිඩර් මෑන් - 2’ තිරගත වන බවත් ආරංචියි.මේ චිත්‍රපටයේ මුල් කොටස වූ ‘ද අමේසින් ස්පයිඩර් මෑන්’ 2012 දී තිරගත වී සතියක් ගතවෙද්දී ලැබූ ආදායම ඉන්දීය රු. කෝටි 34ක් බවයි සෝනි පික්චර්ස් සමාගමේ කළමනාකාර අධ්‍යක්ෂ කෙර්සි ඩරුවාලා පැවසුවේ.ඔහු තවදුරටත් පැවසුවේ මැයි 1 දා ප්‍රසිද්ධ නිවාඩු දිනයක් බැවින් එදිනට ‘ අමේසින් ස්පයිඩර් මෑන් - 2’ චිත්‍රපටය නැරඹීමට ද විශාල ප්‍රේක්ෂක පිරිසක් සිනමා ශාලා වෙතට පැමිණෙන්නට ඉඩ ඇති බවයි.ජෙනිෆර් ඇනිස්ටන් මේ දිනවල ගමන් බිමන් යන හැටි, පුටුවක වාඩිවෙන හැටි සමහරුන්ට ප්‍රශ්නයක් වෙලා. ඇය දෙස විමසුම් ඇසින් බලන මේ අය කියන්නේ ජෙනිෆර් ට දරුවකු ලැබෙන්නට සිටින බවයි. මේ සුපිරි නිළිය නිතරම උණුසුම් කබායකින් තම සිරුර ආවරණය කරගෙන සිටින බව පැවසෙනවා. ඇය කොහේ ‍හෝ වාඩිවෙන්නේ තම උකුල මත කළු පැහැති කුඩා අත් බෑගයක් තබාගෙන යැයි ද සමහරු පවසනවා. ඇය එලෙස හැසිරෙන්නේ තමන්ගේ ගර්භණී බව වසන් කරගන්නටලු.ඒ කොහොම වෙතත් ජෙනිෆර් නම් කියන්නේ පැතිරීගෙන යන මේ කතාවල ඇත්තක් නැති බවයි. ඇගේ සැමියා වන ජනප්‍රිය නළු ජස්ටින් තෙරොක්ස් ද කියා සිටින්නේ ජෙනිෆර් මවු පදවිය ලබන්නට යන බවට පැතිරෙන ආරංචි බොරු බවයි.මේ වන විට ජෙනිෆර් 45 වැනි වියෙහි පසුවෙනවා. ඇය ජස්ටින් සමඟ විවාහ වුණේ 2011 දීයි.  සංචාරකයන්ගේ පාරාදීසයක් වන ඇමරිකාවේ ‘වෝක්-ඔෆ් ෆේම්’ ප්‍ර‍දේශය ලොව පුරා කලාකරුවන් අතර ද ඉමහත් ප්‍රසිද්ධියක් උසුලනවා. මෙහි පාලන කටයුතු භාරව ඇත්තේ හොලිවුඩ් වාණිජ මණ්ඩලය වෙතටයි. මේ මණ්ඩලය වාර්ෂිකව සම්මාන උලෙළක් පවත්වනවා. කලා ක්ෂේත්‍රයන්හි දක්ෂතා පෙන්වන කලාකරුවන්ට සහ කලා කාරිනියන්ට සම්මාන පිදෙන මෙහිදී මෙවර කැපී පෙනෙන නිළියට හිමි සම්මානය ලබන‍්නේ සුපිරි නිළි කේට් වින්ස්ලට්.ළඟදීම පැවැත්වෙන ‘වෝක් - ඔෆ් ෆේම්’ සම්මාන උලෙළේ දී කේට් වින්ස්ලට් ට මේ ගෞරවනීය සම්මානය සුපිරි නළු නිළි යුවළක් වන ජේම්ස් කැමරන් සහ කැතී බේට්ස් විසින් පිරිනමනු ලැබීමට නියමිතව තිබෙනවා.“වෝක් ඔෆ් ෆේම්’ උලෙළේ සංවිධායකවරයෙකු පැවසුවේ කේට් වින්ස්ලට් වැනි කුසලතා පූර්ණ නිළියකට මෙවැනි ගෞරව සම්මානයක් පිරිනැමීමට ලැබීම හොලිවුඩ් වාණිජ මණ්ඩලය ලද භාග්‍යයක් බවයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=av1403233</link>
    <topic>මට හැමදේම අහිමි වුණේ කලාවට තිබෙන ආදරය නිසා</topic>
    <author> ගාමිණී සුසන්ත</author>
    <content>මට හැමදේම අහිමි වුණේ කලාවට තිබෙන ආදරය නිසාමනීෂා නාමල්ගම‘රන්තරු’ ටෙලිනාට්‍යයේ වන්දනාගේ සැරපරුෂ නැන්දනිය ඔබට මතකද? එම චරිතය නිරූපණය කළ රංගන ශිල්පිනිය මනීෂා නාමල්ගම. මනීෂා වේදිකාව, ටෙලිනාට්‍ය, මෙන් ම සිනමාව ද එකසේ ජයගත් රංගන ශිල්පිනියක්. ඇය මෙවර තම උපන්දිනය වෙනුවෙන් අගනා සමාජ සද්කාර්යයක යෙදෙන්නට සූදානමින් සිටින බව අපට දැන ගැනීමට ලැබුණා. “තරුවක් සමඟ වරුවක්’ විශේෂාංගයට අද අප මනීෂා නාමල්ගමව එක්කරගත්තේ ඇයගේ මෙවර උපන්දින උත්සවයේ තොරතුරුත්, කලා දිවියේ තොරතුරුත් දැනගැනීමේ අදහසින්.ඉතින් කොහොමද මනීෂා, මොනවද අලුත් තොරතුරු...?හොඳින් සතුටින් ඉන්නවා. මම මේ දවස්වල ටෙලිනාට්‍ය දෙක තුනකට රූපගත කිරීම් වලට සම්බන්ධ වෙලා ඉන්නවා. ඒ වගේ ම වේදිකා නාට්‍ය කීපයකටමත් දායක වෙනවා. මම රඟපෑ ටෙලිනාට්‍ය 10 ක් විතර තියෙනවා. තවමත් විකාශය නොවුණු.රන්තරු ටෙලිනාට්‍යයේ නැන්දනියගේ චරිතයට හොඳ ප්‍රතිචාර ලැබෙන්න ඇති...ඇත්තෙන් ම ඔව්. මෑතදී විකාශය වුණු ටෙලිනාට්‍ය අතරින් මට වැඩිම ප්‍රතිචාරයක් ලැබුණේ රන්තරු ටෙලිනාට්‍යයේ මම කළ රංගනයට. මටත් පුදුමයි ඒකට ලැබුණු ප්‍රතිචාරවලට. මගේ චරිතය මුළු නාට්‍ය පුරාම නොතිබුණත් මම කළ රංගනය ප්‍රේක්ෂකයින්ට දැනිල තිබුණු බව මට වැටහුණා. ඒ චරිතය තද තීරණ ගන්නා, නපුරු නැන්දනියකගේ චරිතයක්. සමහර අය මග තොටේදී හමු වුණාම මට බැනපු අවස්ථාත් තිබුණා; “ඇයි ඔයා එච්චර නපුරු” කියලා. එයින් පේන්නෙ මම ඒ චරිතය හොඳින් කළ බව නේද?ඔබ මෙතෙක් රඟපෑ චරිත අතරින් බොහොමයක් නපුරු චරිත නේද?ගොඩක් දෙනෙක් මගෙන් ඔය ප්‍රශ්නය අහනවා‍. නමුත් මම මෙතෙක් රඟපෑ චරිත හැම එකක් ම නපුරු චරිත කියල කියන්න බැහැ. එහෙම නොවන චරිත ගොඩක් මම නිරූපණය කරල තියෙනවා.ඔබ චරිතයක් ලැබුණාම කොහොමද ඒකට සූදානම් වෙන්නේ...?තිර පිටපත ලැබුණාම මම ඒක හොඳට කියවල බලල තීරණය කරනව ඒ චරිතය මම කරන්න ඕන කොහොමද කියලා. රංගනය කියන එක හිතන තරම් ලේසි පහසු නෑ. ටෙලිනාට්‍යයක් හෝ චිත්‍රපටයක් බොහෝ විට රූපගත වෙන්නේ විශාල පිරිසක් ඉදිරිපිට. එවිට රඟපෑමක් කරන්න නම් හොඳ ආත්ම ශක්තියක් වගේ ම ඒ චරිතය පිළිබඳ විශාල අවබෝධයකුත් තියෙන්න ඕන. ඊට පසුව සමාජයේ ජීවත්වන පුද්ගලයින් දිහා බලල ඔවුන්ගේ හැසිරීම් දිහා බලල ලබාගන්න දේවල්, මගේ ජීවිතයේ අත්දැකීම් ආදියත් එකතු කරල මට නිරූපණය කරන්න වෙන චරිතය මම ගොඩනඟා ගන්නවා. ඒ වගේ ම අධ්‍යක්ෂවරයා බලාපොරොත්තුවන චරිතය‍ මොකක්ද කියලත් මම හොඳට අවබෝධ කරගන්නවා.ඔබ ප්‍රේක්ෂකයන්ට වඩාත් ම ළං වුණේ කුමන චරිතයෙන් කියලද ඔබ හිතන්නෙ?රංගනයට ඇවිත් ටික කාලයක් ගත වුණාට පසුව මම රඟපෑ ‘පින්කඳ ‍සිමෝනා’ ටෙලිනාට්‍යයේ රංගනයෙන් තමයි ප්‍රේක්ෂකයින් මාව හොඳින් වැලඳ ගත්තේ. ඒ වගේම ‘දූවරු’ ටෙලිනාට්‍යයේ මම කළ රංගනයටත් ඉහළම ප්‍රේක්ෂක ප්‍රතිචාර ලැබුණා.මෙතෙක් කල් කළ රංගන ගැන ඔබ තෘප්තිමත් ද?තෘප්තියක් තියෙනව. නමුත් මම හිතනව එසේ හැකියාව පෙන්වන්න හොඳ රංගනයක් ඉදිරිපත් කරන්න තවම අවස්ථාව ලැබුණේ නෑ කියලා. මම කලාවට බොහෝ ආදරය කරන කෙනෙක්. වයස අවුරුදු හය හත වගේ කාලෙ ඉඳලයි මම හීන මැව්වේ කලාකාරියක් වෙන්න. කලාවට තිබුණු ආශාව නිසා මම උසස් අධ්‍යාපනයට තිබුණු අවස්ථාව අහිමි වුණා. ඒ වගේ ම උසස් රැකියාවලට විදෙස් රැකියාවලට තිබුණු අවස්ථා අහිමි වුණා. මට ඒ හැමදෙයක් ම අහිමි වුණේ ‍කලාවට තිබුණු ආදරය නිසා. නමුත් කලා ලෝකයේ අද සිදුවන දේවල් ගැන හිතන විට මට හරි ම දුකක් දැනෙනවා. ඒක කලාව පිළිබඳව තිබෙන කලකිරීමක් නෙමෙයි. නමුත් කලා ක්ෂේත්‍රයේ මම ගත කරල තියෙන කාලය දිහා බලන විට කලා ක්ෂේත්‍රයෙන් මට ලැබිල තියෙන අවස්ථා අඩුයි කියලයි මම හිතන්නේ.ඔබ රංගනයේ යෙදෙන්නේ වෘත්තීය ‍වශයෙන්ද?ඔව්. මම වෘත්තීය රංගන ශිල්පියෙක්.වර්තමානයේ ටෙලිනාට්‍ය ක්ෂේත්‍රය ගැන ඔබට තියෙන්නේ මොනවගේ මතයක් ද?කලාවට පිවිසෙන මුල් කාලේ මම ආශා කළේ සිනමාවට සම්බන්ධ වෙන්න. නමුත් ඒ කාලේ සිනමාව කඩා වැටිලා තිබුණු කාලයක්. හැබැයි ඒ කාලේ ටෙලිනාට්‍යවලට හොඳ තැනක් තිබුණා. ඒ කාලේ හොඳ ටෙලි නිර්මාණ බිහිවුණා. ටෙලිනාට්‍ය ශිල්පීන්ටත් හොඳ පිළිගැනීමක් තිබුණා. හැබැයි අද ටෙලිනාට්‍ය කලාව විශාල කඩා වැටීමකට ලක්වෙලා.අද ටෙලිනාට්‍යවල රඟපාන්නේ එකම නළු නිළි පිරිසක් පමණයි. ඒ; ඉතාම අඩු මුදලකට. ඔවුන්ගේ රංගනයන් ලබාගන්න පුළුවන් නිසයි. වර්තමානයේ දී ටෙලිනාට්‍ය කියන්නේ සම්පූර්ණයෙන් ම බිස්නස් එකක්. බොහෝ නිෂ්පාදකවරු උත්සාහ කරන්නේ අඩු මුදලකින් නිෂ්පාදනය කරලා වැඩි මුදලකට විකුණගන්නයි. ඒ නිසා උණු ආප්ප දානව වගේ ටෙලිනාට්‍ය ‍හදන්නේ. මේවා දිහා බලනවිට විශාල කලකිරීමක් දැනෙනවා. අපට සමාජයේ දී හමුවන විවිධ පුද්ගලයන් ටෙලිනාට්‍ය ගැන අහන ප්‍රශ්නවලට උත්තර දෙන්න අපට උත්තර නෑ.කොහොමද ඔබේ සිනමාවට දායකත්වය...?මම සිනමා නිර්මාණ 12 කට පමණ දායක වෙලා තියෙනවා. ඒ අතර සිංහල චිත්‍රපට 8 ක් දෙමළ චිත්‍රපට 4 ක් තියෙනවා.ඔබ වේදිකා නාට්‍ය කීපයකටත් සම්බන්ධයි නේද?මම වේදිකාවට සම්බන්ධ වුණේ පාසල් යන කාලෙ ඉඳලමයි. මේ දවස්වල ඇන්ටන් ජූඩ් අයියගෙ ‘සකිසඳ මඬල’ නාට්‍යයේත් ටෙනිසන් කුරේ අයියගෙ ‘I am sri lanka’ නාට්‍යයේත් අතුල පී. සමරවීරගේ ‘ඉතින් ආයුබෝවන්’ කියන වේදිකා නාට්‍යවල වැඩවලට සම්බන්ධ වෙලා ඉන්නේ.මේ වසරේ ඔබේ උපන් දිනය අමුතු විදියකට සමරන්න යනවා කියලා ආරංචියි...මගේ උපන් දිනය මාර්තු 24 වැනිදා‍. මේ අවුරුද්දේ මම උපන් දිනය වෙනුවෙන් හොඳ වැඩක් කරන්න යනවා. පුංචි කාලෙ ඉඳලම මම හරිම ආසයි අනුන්ට උදව් කරන්න; සමාජ සේවා කටයුතු කරන්න. කෙනෙකුට උදව් කරල මම ලබන සතුට අපමණයි. මගේ ජීවිතය විශේෂ අවස්ථාවලදී ලංකාවේ විවිධ ප්‍රදේශවල තියෙන ළමා නිවාසවලට, වැඩිහිටි නිවාසවල, ආබාධිත රණවිරු නිවාස වලට ගිහිං විවිධ වැඩසටහන් කරල තියෙනව. මම එහෙම කරන්නෙ ජීවිතය ගැන මට හොඳ අවබෝධයක් තිබෙන නිසා.මේ මො‍හොතේ මම හොඳට හිටියට තව මොහොතකින්, හෙට දවසේ මොනව වෙයිද කියල කියන්න බැහැ. අපේ ජීවිතේ හරිම කෙටියි. කොයි මොහොතේ මේ ජීවිතය අපට අත හරින්න වේවිද කියන්න බෑ. ඒ අවබෝධය මට හොඳට තියෙනවා. ඒ නිසා මේ සැරේ මගේ උපන් දිනයට වටිනා පින්කමක් කරන්න මම හිතුවා. මේ 23 වැනිදා ඉරිදා (අද) නාරාහේන්පිට ජාතික රුධිර මධ්‍යස්ථානයේදී ලේ දන්දීමේ කඳවුරක් මම සංවිධානය කළා. උදේ 9.00 ඉඳල සවස 1.30 වන තෙක් මේ වැඩසටහන පැවැත්වෙනවා. මගේ හිතවතුන් කලාකරුවන් විශාල පිරිසක් එදාට ලේ දන්දෙන්න එයි කියල මම බලාපොරොත්තු වෙනවා.මට හිතවත් ‍හැමෝටම ඒ සඳහා මම ආරාධනය කරනවා. ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=av1403234</link>
    <topic>මුට්ට කරගහන අයටත් තියෙන සංගම් අපිට නැහැ</topic>
    <author>ටානියා මෝසස්</author>
    <content>මුට්ට කරගහන අයටත් තියෙන සංගම් අපිට නැහැශේන් සිංතමන්ගේ සංවේදනාව තම රසිකයන්ගේ රසවින්දනය උදෙසා ගීතයක් බවට හැරවූ ශේන් සිං මේ දිනවල තරුණ පරපුර අතර ජනප්‍රිය තරුවකී. ජනප්‍රිය වුණත් මාධ්‍ය ඔස්සේ වැඩිය එලි පහලියට එන්න අදිමදි කරන ශේන් හා හා පුරා කියලා අපේ සම්මුඛ සාකච්ඡාවට එකතු වුණෙත් මේ තමයි පත්තරරේකට දෙන පළවෙනි ඉන්ටර්විව් එක කියමිනුයි...ශේන් සිං සංගීත ක්ෂේත්‍රයට එක පාරටම ගොඩ බැස්ස චරිතයක්ද?එකපාරට ගොඩ වෙච්ච කෙනෙක් නම් නෙමෙයි අවුරුදු 15 ඉඳලා මම ප්‍රසිද්ධ වේදිකාවේ සින්දු කියනවා. හැබැයි ඉතින් මේ තැනට ආවේ ලොකු කට්ටක් කාලා. අනූ නමයේ ඉඳල තමයි ප්‍රසිද්ධ සංගීත කණ්ඩායමක් එක්ක මුලින්ම සින්දු කිව්වේ. ඊට කලින් 96 ඉඳල ගමේ බෑන්ඩ් එකක ප්ලේ කළා. මාව අයින් කරලා ගෙදර තනියම ඉන්න කාලේ තමයි කවද හරි ගායකයෙක් වෙනවා කියල හිතා ගත්තේ. හෙමින් හෙමින් මගේ ටාර්ගට් එකට මම ආවා. 'සංවේදනා' තුළින් තමයි මගේ සංගීත දිවියට එළියක් ආවේ.'සංවේදනා' ඔබේ පළමු ගීතය නෙමෙයිද?නැහැ ඊට කලින් බොබ් මාර්ලේ කලා කරුවා වෙනුවෙන් ගීයක් කළා. ඒ වගේ තව සින්දු ගොඩක් කරල තිබුණත් ඒ සින්දු එළියට ආවේ නැහැ. නමුත් දැන් මම ඒවා එළියට එන්න දෙන්නෙ නැහැ. මොකද දැන් මම හරියටම මගේ ස්ටයිල් එක තෝරාගෙන ඉන්නේ.මොකද්ද ශේන්ගේ ස්ටයිල් එක?ඇත්තටම මම ඔල්ටනෙටිව් රොක් ස්ටයිල් එක තමයි ෆලෝ කරන්නේ. නමුත් මම විසින්ම ලංකාවේදී මට එහෙම කාඩ් එකක් ගහගන්න බෑ. ඔල්ටනෙටිව් රොක කෙනෙක් විදිහට පෙනී සිටින්න තරම් ලංකාවේ මේ රොක් ස්ටයිල් එක දියුණු නෑ. 'වායෝ' බෑන්ඩ් එකට ප්ලේ කරද්දී මට බටහිර ගීත වගේම සිංහල බයිලත් ගායන කරන්න වෙනවා. මගේ ගීත වලට මම වෙනම මගේ ශෛලියක් හදාගෙන යනවා. එ්කේ ස්ටයිල් එක මොකද්ද කියන්න මම තවම දන්නේ නෑ.සමහරවිට ඒක ශේන් සිං ස්ටයිල් එක වෙයි.සංගීත ක්ෂේත්‍රයේ චරිත දෙකක් නිරූපණය කරන ඔබ වඩාත් සාර්ථක සොලෝ ආර්ටිස් කෙනෙක් විදිහටද? වායෝ බෑන්ඩ් එකේ කෙනෙක් විදිහටද?මම හිතන්නේ දෙකම සමාන්තරව යනවා. 'සංවේදනා' තුළින් මට ලැබුණ ජනප්‍රියත්වය වගේම සංගීත කණ්ඩායමෙනුත් ඒ හා සමාන ජනප්‍රියත්වයක් ලැබුණා. නමුත් මම වඩාත් කැමැති වායෝ බෑන්ඩ් එකත් එක්ක ගමනක් යන්න.'සංවේදනා' මිනිසුන් අතරට ගියේ වායෝ හරහා ඔබට ලැබුණු ජනප්‍රියත්වය නිසා නේද?නැහැ වායෝ බිහි වෙන්න කලිනුයි 'සංවේදනා' නිර්මාණය වුණේ. බෑන්ඩ් එක නිසා මට ලොකු ජනප්‍රියත්වයක් ලැබුණා. ඒ 'සංවේදනා' ඔය කාලෙදිත් මිනිස්සු අතර තිබුණු නිසා.සංගීත් විජේසූරිය සනිධප කණ්ඩායමෙන් ඉවත් වීමට හේතුව වුණේ ශේන්. මේ චෝදනාව ඔබට තිබෙනවා?ඕක හරි කොමන් චෝදනාවක්නේ...නමුත් මම උත්තර දෙන්නම්. සංගීත් වගේ මනුස්සයෙක්ගේ හිත වෙනස් කරන්න මට පුළුවන්ද? මම යමක් කිව්වා කියලා සංගීත් කණ්ඩායමෙන් ඉවත් වෙන්න තරම් මෝඩයෙක් නෙමෙයිනේ. සංගීත් කියන්නේ ලංකාවේ ඉන්න බුද්ධිමත් මනුස්සයෙක්. එක එයාගේ තීරණයක්. කාටවත් පුළුවන්ද තව කාගේවත් හිතක් වෙනස් කරන්න.නහයට අහන්නේ නැති කෙනෙක් කියලත් ශේන් ප්‍රසිද්ධයි...?ඔව්. ගොඩක් අය එහෙම කියනවා. පොඩ්ඩක් නහයට අහන්නේ නෑ තමයි. හැබැයි ඒ අසාධාරණකම් වලදී විතරයි. මම කෙළින් කතා කරන කාටවත් බය නැති, ඉක්මනින් කේන්ති යන හැබැයි ඉක්මනටම හිත උණු වෙන ඉතාමත් සරල චරිතයක් කියලයි මම මාව දකින්නේ. කියන්න තියෙන දේ මුණටම කියන මගේ විදිහට ජීවත් වෙන්න කැමැති පුද්ගලයෙක්. ඒක සෝබනේ කියලා දකින පිරිසකුත් ඇති. නමුත් මාව ආශ්‍රය කරන අය දන්නවා පිටින් දකින 'ලුක්' එක නෙවෙයි ඇතුළේ තියෙන්නේ කියලා. කාගේවත් මුණ දිහා බලලා ඒ මිනිහා කොහොමද කියලා මටවත් කාටවත් තීරණය කරන්න බැහැනේ.ඔබ අනුගමනය කරන ප්‍රතිපත්ති රැඩිකල් කියල කිව්වොත්?ඔව් රැඩිකල් ගති කිහිපයක් තිබුණත් සීයට සීයක් මම රැඩිකල් මනුස්සයෙක් නම් නෙමෙයි.කණ්ඩායමේ ගීතයක් වන 'අපි කවුරුද' ගීතය ඔබ තනිව ගායනා කිරීම සාධාරණද?ඔන්න ඔය චෝදනාව ගැන බහුතරය නොදන්නා කරුණක් තියෙනවා. අපි කවුරුද කියන්නේ සේනක බටගොඩ කියන මගේ මිතුරාගෙන් මගේ ඇල්බම් එකට ලැබුණ මම හොයාගත්ත ගීතයක්. මේ ගීතය සංගීත්ට පෙන්නලා 'මේක ගොඩක් ලස්සනයි අපි කණ්ඩායම එකතු වෙලා ගායන කරමුද?' කියල එයා මගෙන් අහපු වෙලාවේ එච්චර ලස්සන මගේ ගීතයක් තමයි ලෝභ කමක් කරන්නේ නැතුව සංගීත කණ්ඩායමට මම පරිත්‍යාග කරලා මේ විදිහට වයො එක්ක බෙදාගත්තේ. මේ ගීතය මගේ ඇල්බම් එකට දාන්න සහ ඕනම තැනක තනියම කියන්න සංගීත් මට අවසර දීල තියෙනවා.ඉතින් මට ලැබිලා මම ම කණ්ඩායමට පරිත්‍යාග කරපු ගීතය කොතැනක දී හරි මම තනියම කියනවා නම් ඒක අසාධාරණයක්ද?'සංවේදනා' වලින් ඔබ්බට තවමත් නොගියේ වුවමනාවක් නැති නිසාද?පෞද්ගලිකවම මම ඔය කියන චෝදනාවේ වගකීම බර ගන්න ඕනේ. මගේ නිර්මාණයක් එළියට දාන්න නම් ඒක මට හරියටම සෙට් වෙන්න ඕනේ. තවම මාධ්‍යයට දීලා තියෙන්නේ 'සංවේදනා' විතරයි. ආප්ප බාවනවා වගේවත් රැල්ලට අහු වෙලා වගේවත් සින්දු රිලීස් කරන්න මම කැමති නෑ.සුදුසු කමක් නැතුව වූණත් ඕනෑම කෙනෙක්ට එන්න පුළුවන් තැනක් බවට අද සංගීත ක්ෂේත්‍රය පත් වි තිබෙනවා. එයට හේතුව නිසි ප්‍රතිපත්ති නැති නිසා නම් මේ පිළිබඳ ඔබේ අදහස ?එක අත්‍යවශයි. නමුත් ඒක වෙන්නේ නෑ. දැන් මේ ෆීල්ඩ් එකේ හැමෝම ගායකයෝ. ස්ටේජ් එකට නැග්ගොත් නිවේදකයත් සින්දු කියනවා, සංවිධානය කරන කෙනත් සින්දු කියනවා, ඇමැතිත් සින්දු කියනවා. අපේ වෘත්තීයට තමයි හැම තැනින්ම ඇවිල්ලා පණුවෝ ගහන්නේ. නළුවොත් ගායකයෝ වෙන්න යනවනේ. මොකද සින්දු කියන එක මිනිස්සු හිතන්නේ හරිම ආතල් වැඩක් කියල. ගායනය පිළිබඳ කිසිම දැනුමක් නැති මිනිස්සු අද ගායකයෝ බවට පත්වෙලා. සල්ලි කාරයෙක් නම් හෙට ම්යුසික් වීඩියෝ එකක් කරලා ෆීල්ඩ් එකට එනවා කිසිම වෘත්තී‍ය සුදුසුකමක්වත් නැතුව. මේ ක්ෂේත්‍රය රැක ගන්න නම් විධිමත් ප්‍රතිපත්ති අවශ්‍යයි. වෙන රටක ගායකයෙක්ට තියෙන වෘත්තීය අයිතියක්වත් අපට නැහැනේ මේ හැමදේටම මුල අපේ සංගිත ක්ෂේත්‍රයේ සමගියක් නැතිකම. මුට්ට කර ගහන අයටත් සංගම් තියෙනවා.අපේ ගායකයන් අතර තමයි එහෙම දෙයක්වත් නැත්තේ.ඔබේ සංගීත දැනුම ගැනත් ගැටලුවක් මතු වෙනවා?මම සිංහල රාගධාරි සංගීතය සහ රොක් මියුසික් හදාරා තියෙනවා. පිටරට සංගීත කණ්ඩායම් දෙකක ප්ලේ කරලා තියෙනවා. ඒ ලබපු දැනුම සහ අත්දැකීම් එක්ක තමයි මම රැඳිල ඉන්නේටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=av1403235</link>
    <topic>යාත්‍රා</topic>
    <author>තුෂාරි නේරංජා</author>
    <content>යාත්‍රාඉනෝකා සත්‍යාංගනී සම්මානනීය චිත්‍රපට අධ්‍යක්ෂිකාවක් වගේම සිනමා කරණයේ නියැළෙන කාන්තාවන් අතළොස්සෙන් ඉදිරියෙන්ම සිටින ප්‍රවීණ සිනමාවේදිනියක්. ඇය පසුගිය දිනවල ඇගේ නවතම චිත්‍රපටයක රූගත කිරීම් සිදුකළා. ‘සින්ඩ්‍රෙල්ලා'. ‘සින්ඩ්‍රෙල්ලා’ චිත්‍රපටයේ නවතම තොරතුරු ගැන විමසා බලන්නට පසුගිය දිනෙක අපි ඇයට කතාකළා.“මේ දවස්වල ‘සින්ඩ්‍රෙල්ලා’ සිනමා පටයේ සියලුම රූගත කිරීම්, සංස්කරණ කටයුතු අවසන් කරලයි තිබෙන්නේ. එය ප්‍රදර්ශනය කිරීමට බලාපොරොත්තුවෙන් තමයි සිටින්නේ. නමුත් පසුගිය දිනෙක සිනමා ශාලා ඩිජිටල්කරණය කොට සිනමා නිර්මාණ නූතන තාක්ෂණය යටතේ ප්‍රදර්ශනය කරන්නට අවශ්‍ය කටයුතු සම්පාදනය කරන බවට ජනාධිපතිතුමන් ප්‍රකාශයට පත්කරල තිබුණා. එය කාලීන අවශ්‍යතාවයක් වගේම සිනමාවේ හෙට දවස වෙනුවෙන් ගත් ඉතාම හොඳ තීරණයක් ලෙස මම දකිනවා.මොකද මෙතෙක් කලක් අපි ඉන්දියාවට ගිහින් සෑහෙන වියදමක් දරලයි පිටපත් ලංකාවට රැගෙන ආවේ. මේ තීරණය ක්‍රියාත්මක කිරීම හරහා එම මුදල ලංකාවේ ඉතිරි වෙනවා. සිනමා කරුවන් වශයෙන් අපිට ඉතාම හොඳ සිනමා නිර්මාණ මේ තාක්ෂණය හරහා ‍ෙම් රටේදීම ප්‍රේක්ෂකයන්ට පෙන්වන්න හැකිවෙනවා. එය ක්‍රියාත්මක වෙනතුරු මං වගේම ක්ෂේත්‍රයේ බොහෝ ප්‍රවීණ අධ්‍යක්ෂවරුන් පිරිසක් බලාගෙන ඉන්නවා.මේදවස්වල සරත් දික්කුඹුරට හැමෝම වඳින්න පටන් අරගෙන කියලා අපිට දැනගන්නට ලැබුණා. සරත් මේ දවස්වල විකාශය වෙන ටෙලිනාට්‍ය කිහිපයකින්ම අප අතරට එනවා. ඇත්තටම මේ විදිහට ‘වැඳුම්’ ලබන්න සරත් කරපු පින මොකක්ද කියල බලන්නත් එක්ක අපි ඔහුට කතාකළා.“මේ දවස්වල මම මහණ වෙලා ඉන්නේ. එනිසා හැමතැනින්ම වැඳුම් පිදුම් ලැබෙනවා. ඒකට හේතුව තමයි ලුවී වැන්ඩ්‍රස්ට්‍රාටන් රචනා කළ ‘බුද්ධි ද බේබි එලිෆන්ට්’ කියන කෘතිය ඇසුරින් චිත්‍රපටයක් නිර්මාණය වීම. මේ කෘතිය 2011 වසරේ දී රචනා කළා. එයට රාජ්‍ය සම්මාන පවා හිමිවුණා. දිළිඳු මවකට ලැබෙන අලි මුහුණක් සහිත දරුවෙකු වටා ගෙතෙන අපූරු කතාවක් ඒක. එහි මම ප්‍රධාන චරිතයක් වන ‘රාහුල’ හාමුදුරුවන්ගේ චරිතය නිරූපණය කරනවා. මෙහි රූගත කිරීම් මේ දිනවල වාරණ පන්සලේ දී සිදුවෙනවා. මම සිවුර ඇඳන් හාමුදුරු චරිත කරන කොට බොහෝ වැඩිහිටි අම්මලා සහ කුඩා දරුවන් මට වඳිනවා. මටත් කර ගන්න දෙයක් නැහැනෙ. මමත් අම්මලට වඳිනවා. මෙහි මාත් සමඟ රෙබෙකා නිර්මලී, ශාලිකා එදිරිසිංහ, සඳුන් විජේසිරි ඇතුළු රංගන ශිල්පීන් පිරිසක් රංගනයෙන් එක්වෙනවා.ශ්‍රීලාංකේය ගීත ක්ෂේත්‍රයේ තාරුණ්‍ය නියෝජනය කරන පෙරළිකාර චරිතයක් තමයි ලහිරු ‍පෙරේරා. හැමදාමත් සංගීත කලාව තුළ පෙරළියකට සූදානම් වෙන ලහිරු පෙරේරා ‍ෙම් දිනවල අලුත්ම ආකාරයේ පෙරළියකට සූදානම් වෙලා කියලා අපිට දැනගන්නට ලැබුණා. සංගීත කලාව එක තැන පල්වෙන්නට නොදී අලුත් අලුත් නිර්මාණ හඹා යන ලහිරුගේ මේ අලුත්ම පෙරළිය මොකක්ද කියල අහල බලමු.“මම සංගීත පාසලක් ආරම්භ කළා. එය තමයි මේ අලුත්ම ආරංචිය. මේ විදිහට මම සංගීත පාසලක් ඇරැඹීමට කටයුතු කළේ හේතු කීපයක්ම මූලික කරගෙනයි. මෙය ශබ්ද පරිපාලනය පිළිබඳ ඇකඩමියක්. විශේෂයෙන්ම සංගීතයේ ඕඩියෝ ඉංජිනියරිං හෙවත් සංගීතමය තාක්ෂණික පැතිකඩ මේ හරහා මම උගන්වන්න බලාපොරොත්තු වෙනවා. ගීතයක් කොහොමද රෙකෝඩ් කරන්නේ මික්ස් කරන්නේ වගේම මාස්ටර් කරන්නේ කියන කාරණා. අද මේ ක්ෂේත්‍රයට විශාල ඉල්ලුමක් පවතිනවා. නමුත් ඒ පිළිබඳ නිවැරදි දැනුම ලබා දෙන ආයතන ඉතාම අල්පයි. මම මේ පිළිබඳ SAE (ස්කූල් ඕඩියෝ ඉංජිනියරිං) සිංගප්පූරු Branch එකේ පාඨමලාවක් හැදෑරුවා.එයින් ලබාගත් නිවැරදි දැනුම මේ ක්ෂේත්‍රයට එන තරුණ තරුණියන්ට ලබා දීමයි මගේ අරමුණ. මෙයට මාත් සමඟ ‘ඩැඩී’ බෑන්ඩ් සාමාජික‍යන් වන විරේෂ් කුරේ ද එකතු වෙනවා. ඔහු SAE ලන්ඩන් ශාඛාවේ ඉගෙනුම හදාරා තිබෙනවා. කොහොම නමුත් හොඳ ප්‍රමිතියෙන් යුතු ගීතයක් ලංකාවේ තිබෙන අවම සම්පත් භාවිත කරමින් හොඳ ගීතයක් නිර්මාණය කරන්නේ කොහොමද කියන දේ මේ හරහා අපි තරුණ තරුණියන්ට ලබා දෙන්නට උත්සාහ කරනවා.උමයංගනා වික්‍රමසිංහ රංගන ශිල්පිනියන් අතර කැපී පෙනෙන චරිතයක්. උමයංගනා මේ දිනවල විකාශය වෙන ටෙලිනාට්‍ය කිහිපයකටම රංගනයෙන් දායක වෙනවා. පසුගිය දවසක එක්තරා වැඩසටහනකදී උමයංගනාට අනතුරක් සිදුවුණු පුවතක් අපිටත් දැනගන්නට ලැබුණා. මේ ගැන උමයංගනාගෙන්ම විමසා බලන්නට අපිට හිතුණා.“මම පසුගිය දවසක එක්තරා රියැලිටි වැඩසටහනකට සහභාගි වුණා. මෙය ඇඩ්වෙන්චර් රියැලිටි ප්‍රෝග්රම් එකක්. ඉතින් එහි දී පන්දම් දල්වා තිබුණා. නොහිතපු විදිහට භූමිතෙල් පොඟවා දැල්වූ පන්දමකට මගේ අතක් පිලිස්සුණා. මට ලොකු වේදනාවක් දැනුණා. දැන් නම් තරමක් සුවයි. ඒ අත්දැකීම නම් කිසිසේත්ම අමතක වෙන්නේ නෑ. මතක් වෙන කොටත් හිතට බයයි.”සාර්ථක පියෙකුගේ අඩිපා‍රේ ගමන් කරන්න ලැබෙන එක පුතෙකුට ලැබෙන දුර්ලභ වාසනාවක්. එලෙස කලා ක්ෂේත්‍රයේ නම රැන්දූ ගායනයේ හා වාදනයේ ප්‍රවීණයෙක් තමයි සංගීත් වික්‍රමසිංහ. සංගීත්ගෙ පුතු සනුක වික්‍රමසිංහත් මේ වන විට පියාගේ අඩිපාරේ යමින් කලා ක්ෂේත්‍රයට පිවිසිලා මේ දිනවල කාගේත් කතාබහට ලක්වෙන චරිතයක් බවට පත්වෙලා.“පාරෙන් ඉවතට යයි දෝ මම නම්... අහකට විසිවෙයි දෝ දැන්... හදවත පුපුරයි තරහෙන් සෙනෙහස පැතු ඈ ගෙන්...” මේ දිනවල කාගේත් කතාබහට ලක්වූ ඒ ගීතය ගායනා කරන්නේ සනුක වික්‍රමසිංහයි.“මම නාලක විතානගේ ගේ ‘රූපාන්තරය’ චිත්‍රප‍ටයේ ගීතයක් ගයමින් තමයි කලා ක්ෂේත්‍රයට අවතීර්ණ වුණේ. එය හුඟාක් ජනප්‍රිය වුණා. මාත් සමඟ ලහිර ‍ෙපරේරා, රන්දිර් විතාන මේ ගීතය ගයන්න එකුතු වුණා. ඉන්පසුව ගීත කිහිපයක් මට ගයන්න අවස්ථාව ලැබුණා. මම සංගීතයට හුඟාක් ආසයි. පුංචි කාලෙ පාසලෙන් සංගීත අධ්‍යාපනය ලබලා පියාගේ අඩිපාරේ යන්න ලැබීම මම දකින්නේ වාසනාවක් විදිහට. සංගීතය විනෝදාංශයක් ලෙස කළත් මම දැනට මාලබේ තොරතුරු තාක්ෂණ උපාධිය හදාරනවා. මිතුරන් සමඟ එක්වී පියාගේ උපදෙස් මත ‘ග්ලෝවරි’ නමින් සංගීත කණ්ඩායමක් මා නිර්මාණය කළා. අද ඒ හරහා බොහෝ දුරක් කලා ක්ෂේත්‍රයේ ඉදිරියට පැමිණ සිටිනවා. මේ හැම දේකටම පියාගෙන් ලැබෙන සහයෝගය ඉතාම ඉහළයි.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=av1403236</link>
    <topic>දිලිප්-සයිරා අතරට ආස්මා පැමිණෙයි</topic>
    <author>කුමාර සිරිවර්ධන</author>
    <content>දිලිප්-සයිරා අතරට ආස්මා පැමිණෙයිඒ වන තෙක් සයිරා සහ දිලිප් කිසිම චිත්‍රපටයක එක්ව රඟපා තිබුණේ නැත. දෙදෙනා විවාහ වූ වහා බොහෝ චිත්‍රපට නිෂ්පාදකවරුන් හා අධ්‍යක්ෂවරුන් පැමිණියේ දෙදෙනාට එක්ව රඟපාමින් තම චිත්‍රපටවලට සහභාගිවන්නැයි කෙරෙන ආරාධනයක් සමඟිනි. එහෙත් දිලිප් තම අලුත් මනාලිය සමඟ එසේ සිල්ලරට අලෙවි වන්නට කැමැති වූයේ නැත. ඔවුන්ගේ උත්සාහය තමා හා සයිරා විකිණීම බව ද අලුත විවාහ වූ තරු යුවළකගේ චිත්‍රපටයන්ට හින්දි සිනමාවේ හොඳ වෙළෙඳ පොළක් තිබෙන බව ද දිලිප් දැන සිටියේය.එහෙයින් එසේ ලැබුණු ඇරැයුම් බොහොමයක් ප්‍රතික්ෂේප කළ ඔහු තම බිරිය සමඟ රඟපාන්නට චිත්‍රපට දෙකක් පමණක් තෝරා ගත්තේය. ඒ තපාන්සිංහ ගේ ‘සගීනා’ (1970) සහ ඒ.භීම් සිං ගේ ‘ගෝපි’ (1970) යන චිත්‍රපටවලටය.විවාහ වූවත් දිලිප් තම බිරිය සයිරාට රඟපෑමෙන් ඉවත්වන්නැයි පැවසුවේ නැත. එමෙන්ම ඇය රඟපාන චිත්‍රපට ගැන හෝ ඇය රඟපෑමට තෝරාගන්නා චිත්‍රපට ගැන හෝ ඔහු කිසිම බලපෑමක් කළේ නැත.දිලිප් - සයිරා විවාහය සාමාන්‍ය ආකාරයට ගෙවී ගියේය. ඒ පිළිබඳ කටකතා හා ඕපාදූප ඇති වූයේ ද නැත. එහෙත් දිලිප් ගේ හැසිරීම් රටාවල යම් වෙනසක් සිදුවී ඇති බව සයිරා බානුට නොදැනිනිද? දශකයකටත් වැඩි කාලයක් ඉතාමත් සාමකාමීව ගෙවී ගිය ඔවුන්ගේ යුග දිවිය මැදට හදිසියේ තවත් කාන්තාවක, ඉන්දීය නොව පාකිස්තානු කාන්තාවක කඩාවැදුණේ ‍ෙකසේද?ඇගේ නම ආස්මාය.පසුව හෙළිදරව් වූ කරුණු අනුව දිලිප්ට මුලින්ම ආස්මා මුණගැසී ඇත්තේ හයිද්‍රාබාද්හි බී.ආර්.චොප් රා ගේ ‘නිකා’ (1984) චිත්‍රපටය රූගත කරද්දීය. ‘වයාදෝර්’ චිත්‍රපටය නිමවන දිනවල පටන් දිලිප්, බී.ආර්. චොප්රා ගේ කුලුපග මිත්‍රයෙක් වූයේය. ‘නිකා’ චිත්‍රපටයේ රඟපෑවේ නැතත් චොප්රා සමඟ වූ මිත්‍රත්වය මත ඔහු එම චිත්‍රපටයේ රූගත කිරීම් නරඹන්නට හයිද්‍රාබාද් වෙත ගිය අවස්ථාවක ඔහුට ආස්මා මුණගැසී තිබිණි.ආස්මා සතුවූයේ අසාමාන්‍ය පෙනුමකි. ඇය බුද්ධිමත් කතක වූ අතර උර්දු කවියට සහ සාහිත්‍යයට මහා ඇල්මක් දැක්වූවාය.දිලිප් කුමාර් ඇත්තෙන්ම වශී වූයේ ඇගේ බුද්ධිමත් භාවයට හා සාහිත්‍යය පිළිබඳ ඇල්මටද? කෙසේ වෙතත් ආස්මා විවාහක කාන්තාවක හා දරු තිදෙනකුගේ මවක ද වූවාය.දිලිප් - ආස්මා පෙම් සබඳතාව ඉතා රහසිගතව ඇති වූවකි. ඒ පිළිබඳ තොරතුරු එතරම් ප්‍රකට වූයේ නැත. එහෙත් 1980 දශකයේ මුල්භාගයේ එකවරම හින්දි සිනමා ක්ෂේත්‍රය ගිනිගත්තේ දිලිප් කුමාර් පාකිස්තානයේ විවාහක කාන්තාවක සමඟ විවාහ වී ඇත යන පුවත පළවීමත් සමඟිනි. සිනමා ක්ෂේත්‍රයේ අය ද දිලිප් ගේ රසිකයෝ ද එම පුවත අසා මහත් කලබලයට පත්වූහ. පළමුව සයිරා ද එම පුවත විශ්වාස කළේ නැත. දිලිප් ද මුලින් කීවේ එය මාධ්‍ය ගෙතූ පුවතක් මිස එහි සත්‍යයක් නැත කියාය. කෙසේ වෙතත් ඉස්ලාම් භක්තිකයකු වූ දිලිප්ට කාන්තාවන් සිවු දෙනකු විවාහ කරගැනීමට තම ආගමෙන් ඉඩකඩ තිබිණි. කෙසේ වෙතත් දෙවැනි විවාහයක් කර ගන්නට නම් ඔහු ඒ සඳහා තම පළමු බිරිය වූ සයිරාගෙන් අවසර ගත යුතුව ද තිබිණි.කෙසේ වෙතත් දිලිප් හින්දි සිනමා ක්ෂේත්‍රය පුරා තමන් නිසා ඇතිවූ ගින්නක් වේගයෙන් පැතිර යද්දී මුනිවත රැකගෙන සිටියේය. නිවෙසින් පිටතට බැසීම පවා ප්‍රතික්ෂේප කළ ඔහු තම සිනමා රසිකයන්ගෙන් වසංව කාලය ගත කළේය. ඒ අතරතුර ශුද්ධ වූ කුරානය හිස මත තබා දිවුරා කීවේ තමා හා ආස්මා නමැති කාන්තාවක අතර කිසිම ගනුදෙනුවක් නැත කියාය.ඒ අතරතුර සයිරා මාධ්‍ය වෙත දොස් පැවරුවාය. තම යුග දිවියේ සාමකාමී භාවයට අකුල් හෙළන්නේ මාධ්‍ය යැයි ඇය ප්‍රසිද්ධියේ චෝදනා නැඟුවාය. එම ‍චෝදනා සැහැල්ලුවෙන් ගන්නට, විගස අමතක කරන්නට මාධ්‍ය කරුවන් සූදානම් වූයේ නැත.ඔවුන් ඉදිරියේ වූ ගැටලුව වූයේ ‘දිලිප් ගේ නම පිරිසුදු කර තමන් මත මඩ තවරා ගන්නවාද?” යන්නයි. ඔවුහු දිලිප් - ආස්මා සිද්ධියේ සුලමුල සොයමින් තවත් ගැඹුරට ගියහ.දිලිප් කුරානය හිස මත තබා දිවුරීමෙන් හරියටම මසකට පසු මාධ්‍ය දිලිප් - ආස්මා විවාහ සහතිකය පුවත්පත්වල පළ කළේය. එය මාධ්‍ය වෙත නිකුත් කරනු ලැබුණේ ආස්මා ගේ පළමු සැමියාගේ බලකිරීම් මත ආස්මා විසින්ම බව පසුව හෙළිදරව් විය. දිලිප් භාරතීය රසිකයන් හා සිනමා ක්ෂේත්‍රයේ අය අතර පමණක් නොව සිය බිරිය ඉදිරියේ ද බොරුකාරයකු වංචාකාරයකු බවට පත්වූයේය. සයිරා දිගින් දිගටම දිලිප්ට බැණ වැදුණාය. තමා සහ ආස්මා යන දෙදෙනාගෙන් එක් අයකු පමණක් තෝරාගන්නැයි බල කළාය. පසුකලෙක සයිරා මේ සිද්ධිය සම්බන්ධයෙන් ‘සිනෙ බ්ලිට්ස්’ සඟරාවට කර තිබුණේ මෙවැනි ප්‍රකාශයකි.“මගේසැමියා දෙවන විවාහයක් කරගත්තාය යන්න සනාථ වූ කාලය මට හරිම දරුණු කාලයක් වූවා. ආත්ම‍ගරුත්වය ඇති කිසිම ගැහැනියක් තම සැමියාගේ දෙවන විවාහය ගැන කරබාගෙන නොසිටිය යුතුයි. මුස්ලිම් පිරිමියකුට හතර වතාවක් විවාහ වෙන්න පුළුවනි යන තත්ත්වය ඇතිවූයේ ශුද්ධ යුද්ධය ඇතිවූ කාලයේ. යුද්ධෙට නොගිහිං හිටියේ පිරිමින් ටික දෙනායි. සංඛ්‍යාත්මකව ගැහැනුන් පිරිමින්ට වඩා වැඩි වුණා.ගැහැනුන් ගේ ගෞරවය රැකගන්නටත් ඔවුන් ගණිකාවන් බවට පත්වීම වළකන්නටත් එදා පිරිමියකුට ගැහැනුන් සිවු දෙනකු විවාහ කරගන්නට අවසර ලැබු‍ණා. අද එහෙම තත්ත්වයක් නැහැ. දිලිප් කුමාර් සමඟ විවාහ වීමට සයිරා බානු වාසනාවන්ත නම් ඔහුගේ පැත්තෙනුත් එය එසේම විය යුතුයි.”සයිරා නොකියා කීවේ තමා හා විවාහ වීමට ලැබීම දිලිප් ගේ වාසනාවක් බව නොවේද? සයිරා තම යුග දිවිය අවුල් කර නොගෙන දිලිප්ට බල කළේ ආස්මාගෙන් වෙන් වන්නට කියාය.1983 ජූලි 22 දා දිලිප් ආස්මාගෙන් දික්කසාද වූයේය. කැනඩාව බලා ගිය ආස්මා තම දරු තිදෙනා සමඟ එහි විසූයේ තම ‍සොහොයුරා සමඟිනි. පසුව ඇය තම පළමු සැමියා හා දරු තිදෙනාගේ පියා වූ සදීක් මොහියුද්දීන් සමඟ යළි විවාහ වූවාය. පසුව යළි පාකිස්තානයට පැමිණි ඔවුහු හයිද්‍රාබාදය අතැර බැංගලෝරයට පදිංචියට ගියහ.එම සිද්ධියෙන් අනතුරුව නම් දිලිප් කුමාර් නමැති අග්‍රගණ්‍ය නළුවා යළි පෙම් හබයක පැටළුණු බවක් වාර්තා වූයේ නැත. අද බෙහෙවින් රෝගාතුරව දුර්වලව සිටින දිලිප් කුමාර් ගේ වයස අවුරුදු 92කි. අදටත් ඔහුගේ දුක සැප බෙදා හදාගෙන ඔහු අසලින්ම සිටින්නී සයිරා බානුය.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=av1403237</link>
    <topic>මා කැමැතිම පිරිමි දහ දෙනා</topic>
    <author>තුෂාරි නේරංජා වික්‍රමසිංහ</author>
    <content>මා කැමැතිම පිරිමි දහ දෙනාජීවිතයේ අනේකවිධ කැමැති අතර අමතකම නොවන කැමැති එක් තැන් කරන ‘මා කැමැතිම පිරිමි දහදෙනා’ විශේෂාංගයට මෙවර එක්වන්නී, මෙරට ක්‍රීඩාඉතිහාසයේ පළමුවතාවට ලංකාව වෙනුවෙන් වැඩිම වාර සංඛ්‍යාවක් බැඩ්මින්ටන් ක්‍රීඩාව සඳහා ඔලිම්පික් ක්‍රීඩා උලෙළ නියෝජනය කළ ක්‍රීඩිකා තිළිණි ජයසිංහයි. තිළිණි වෘත්තියෙන් බැංකු විධායක නිලධාරිනියක ලෙස කටයුතු කරයි.මේ ඇගේ කැමැතිම මතක පෙළ ගැස්වූ මොහොතයි.1. ජීවිතයේ කැමැතිම උපදේශකවරයා - මගේ පියා අජන්ත ජයසිංහ.මගේ පියා මගේ ජීවිතයට දෙන්නේ හරියටම හරි උපදේශ. මොකද ඔහු හැමවේලේ ම උපදෙස් දෙමින් කියන්නේ නැහැ. නමුත් මොනවා හෝ දෙයක් කියන්නේ එක්වරයි. ඒ කියන දේ හරියටම හරි. මම වැඩිපුරම ආදරේ මගේ තාත්තටයි.2. කැමැතිම ක්‍රීඩකයා - රෆායල් නඩාල්ඔහු ලොව කීර්තිමත්ම ටෙනිස් ක්‍රීඩකයායි. ඔහුගේ ඇති ක්‍රියාශීලි බවටත් ක්‍රීඩකයෙක් ලෙස අභියෝග හමුවේ නොසැලී ක්‍රීඩා කරන ආකාරයටත් මම කැමැතියි.3. ජීවිතයට සමීපතම පුද්ගලයා - මගේ සොයුරා සිසිත ජයසිංහ.මගේ මල්ලී තමයි මගේ ජීවිතයට සමීපතම පුද්ගලයා. මට ගැටලුවක් වේවා ඕනෑම දෙයකදී ඔහු මා ළඟින් ම ඉන්නවා. ඔහු වෛද්‍යවරයෙක්. ලංකාවේ නොහිටියත් ඔහු හැම මොහොතකම මා ළඟින් ම ඉදිමින් මට උදව් කරනවා. හැම මොහොතකම මා ගැන හිතනවා.4. කැමැතිම, විදේශීය රාජ්‍ය නායකයා - නෙල්සන් මැන්ඩෙලා.ඔහු පහළ තැනක ඉඳලා ඉහළම තැනකට ආ සාමාන්‍ය මනුෂ්‍යයෙක්. ඔහු තම ජාතිය ගැන හුඟක් හිතපු ඔවුන් වෙනුවෙන් බොහෝ දේ කළ ජාතියට ආදරේ කරපු නායකයෙක්.5. කැමැතිම ගායකයා - ක්ලැරන්ස් විජේවර්ධන.ඔහුගේ හැම ගීතයකටම වගේ මම කැමැතියි. ඔහු ගයන ගීතවල විශාල අර්ථයක් තිබෙනවා. ඒ වගේම ඒ ගීත කවද ඇහුවත් එපා වෙන ගීත නෙමෙයි. අහන්න අහන්න ආස හිතෙන ගීත.6. කැමැතිම ජාතික වීරවරයා - මහත්මා ගාන්ධිමහත්මා ගාන්ධිතුමා කියලා තිබෙන හැම දේකම මොනවා හෝ තේරුමක් තිබෙනවා. ඒවා අපේ ජීවිතේ හැම අවස්ථාවකටම සම්බන්ධ කරගන්න පුළුවන් වෙන ආකාරයට වැදගත් අර්ථවත් දේවල් කියා තිබෙනවා. ඒ වගේ ම ඒ දේවල් එතුමා ක්‍රියාවෙනුත් ඔප්පු කර තිබෙනවා.7. කැමැතිම දේශීය රාජ්‍ය නායකයා -මහින්ද රාජපක්ෂ ජනාධිපතිතුමාලංකාවේ බිහිවූ රාජ්‍ය නායකයකු ලෙස එතුමාගේ ගතිගුණවලට මම මූලික වශයෙන් ම කැමැතියි. අවංකත්වය , එඩිතර බව, කැපවීම වගේ සංවේදීත්වය එතුමා සතුව පවතිනවා. ඒ වගේ ම එතුමා රටට කළ කාර්යය භාරය තවත් වසර සිය ගණනක් යනතුරු ම අපිට කතාබහ කරන්න පුළුවන්. එතුමා ඉතිහාසයෙන් මකා දමන්න බැරි ජාතික වීරවරයෙක් වගේ ම නායකයෙක් විදිහටයි මම දකින්නේ.8. කැමැතිම නළුවා - ලියනාඩෝ කැප්රියෝලියනාඩෝ ගේ රංගනයට ඔහුගේ ඉරියවුවලට මම හුඟාක් කැමැතියි. දක්ෂ රංගන ශිල්පියෙක් වගේ ම යෞවන යෞවනියන්ගේ සිත් වසඟයට ගන්න කඩවසම් බවක් ඔහු සතුයි. එනිසා මම ඔහුගේ රංගනයන් බලන්න හරිම කැමැතියි.9. කැමැතිම පොත් රචකයා - මාර්ටින් වික්‍රමසිංහමාර්ටින් වික්‍රමසිංහයන් ගේ නවකතා කියවන්න පාසල් කාලයේ සිට ම මම කැමැතියි. ගම්පෙරළිය, කලියුගය, යුගාන්තය කියන නවකතා ඔස්සේ යථාර්ථය ලොවට ඔහු ප්‍රකට කර සිටියා. එවන් කතුවරුන් විරලයි. ඔහුගේ නවකතා අදටත් ගැළපෙනවා.10. කැමැතිම චිත්‍ර ශිල්පියා -පිකාසෝපිකාසෝගේ තිබෙන්නේ අමුතුම ආකාරයේ ශෛලියක්. ඔහු තුළ ඇති ඒ ගුණාංගයට මම කැමැතියි. පිකාසෝ ඔහුගේ චිත්‍ර කලාව කෙරෙහි අනන්‍යතාවයක් ගොඩනඟා ගත් ප්‍රවීණයෙක්. පිකාසෝ ගේ චිත්‍ර රසවිදින්න මම කැමැතියි.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=av1403238</link>
    <topic>විජේ මල්ලිගෙ කොලම</topic>
    <author/>
    <content>විජේ මල්ලිගෙ කොලමලාස්ට් වීක් එකේ විජේ මල්ලිට නිව්ස් එක ආවෙ, 21 දා තියන්න යන ස්ටේට් ඩ්‍රාමා ෆෙස්ටිවල් එකේදි මර්සි එදිරිසිංහට වන්ස්ඉන් ලයිෆ් ටයිම් එවෝඩ් එක, මොකක්ද මේ නාට්‍ය කීර්ති වගේ මහා ලොකු එක්ක දෙන්නලු ප්ලෑන් කරගෙන හිටියෙ. ඒ වුණාට දාහත් වැනිදා මන්ඩේ උදේ පාන්දර සෑඩ් නිව්ස් එක ආවෙ මර්සිට රෙස්ට් ඉන් පීස් සමාදානයේ සැතපේවා (RIP) කියන්න වෙනව කියලා. දැන් ඔය නාට්‍ය කීර්ති ලී කොටේ මර්සි එදිරිසිංහගෙ පවුලෙ අයට දීල දාන්න බැරිය, බැරිම වෙලාවක බෝතල් පත්තර කාරයෙකුට හරි විකුණල කීයක් හරි හොයාගන්න කියලා. එක අතකට විජේ මල්ලිට පොඩි සන්තේසෙකුත් තියෙනවා, ලාස්ට් ෆ්‍රයිඩේ, ඔය සම්මානෙ ගන්න මර්සි ජීවත්වෙලා හිටපු නැති එක ගැන.මර්සිටම හිතුණ ද පෙනුණ ද දන්නෙ නෑ ඔය එවෝඩ් එක ගත්තනම් ඒක දෙන මණ්ඩල, අර බෝඩ්, මේ බෝඩ්, අර ෆවුන්ඩේෂන්, මේ ෆවුන්ඩේෂන්ස්, එයාලා මෙයාලා මර්සිව මාර්කට් කරගන්න දෙන ගේම් එක. අපි තමයි අන්තිම කාලෙ හොස්පිටල් බිල්ස් සෙට්ල් කරන්න සල්ලි අරන් දුන්නෙ. අපි තමයි, මිනිස්ටර්ගෙන් ඕකේ එක ගත්තෙ මෙදා සැරේ නාට්‍ය කීර්ති සම්මානෙ මර්සිට දෙමු කියන එකට. ඔය ජාතියෙ බයිලාවලින් පත්තර පිටු පිරෙනවා, රේඩියෝ ටෙලිවිෂන් චැනල්ස්වලින් හිස් මාස්ටර්ස් වොයිස් ප්ලේ වෙනව නේද කියල මර්සිට කලින්ම කල්පනා වෙලා දෙවියන් වහන්සෙට කිව්ව ද දන්නෙ නෑ, ස්වාමීනි, මේ කලා වෙළෙන්දන්ගෙන්, ඒජන්තලාගෙන්, කලා ඔස්තාද්ලා මාව ගලවාගෙන ඔබ ළඟට ගන්න කියලා.මගේ රෝගී හිතට ගතට තවත් වද නොදී මාව රෝද පුටුවක තියාගෙන බී එම් අයි සී එච් එකට කැන්දලා, කට්ටියට මාර්ක්ස් දා ගන්න ඉඩ දෙන්නෙ මොන මගුලකට ද කියල මර්සිට ෂුවර් එකට කල්පනා වෙන්න ඇති. කොහොමින් කොහොම හරි ස්ටේට් ඩ්‍රාමා ෆෙස්ටිවල් එකේ වෙල්ෆෙයාර් එවෝඩ් එක යෙදුනා. ඒකට මොකක්ද දන්නෙ නෑ ඉවෙන්ට් මැනේජ්මන්ට් එකෙන් දැම්මෙ කියලා විජේ මල්ලි තාම දන්නෑ මොකද මල්ලි කොලම ලියන්නෙ 17 මන්ඩේ නිසා. හැබැයි විජේ මල්ලි මේ ස්ටෝරිය කාලෙක ඉදලාම කියනවා, ඩ්‍රාමා පැනල් එකට විතරක් නෙවි අනිත් පැනල්ස් වලට, එතකොට ලංකාවෙ ඔය ජාතියෙ එවෝඩ්ස් දෙන තව ටෙලි ෆෙස්ටිවල්ස් ‍ෆිල්ම් ෆෙස්ටිවල්ස් අයිති කට්ටියට කියන්නෙ ඉල්ලන්නෙ ආර්ට් ෆීල්ඩ් එකේ ඔය වර්ගයෙ එවෝඩ් එකක් ඩිසර්ට් කරන කාට වුණත්.දෙන මඟුලක්, ඒගොල්ලො හොඳ සෞඛ්‍යයෙන් ඉන්න කොට දෙන්න කියලයි. එතකොට ඒ ගොල්ලො සතුටු වෙයි, ඒ ගොල්ලන්ගෙ දරු මල්ලො, ෆෑන්ස්ල අපි හැමෝම සතුටු වෙයි. එවෝඩ් එක ලැබෙන ආර්ටිස්ට්ට වුණත් කාලයක් ඒක ලැබුණ කියන ටයිටල් එක පාවිච්චි කරන්න බැරුවයැ අවුරුදු හතරක් පහක් වත්. ඔය ජාතියෙ එවෝඩ්ස් දෙන්න වටින ආර්ටිස්ට්ලා සෙට් එකක්ම ඉන්නවා. ඒ ගොල්ලන්ට ඒව දෙන්න ප්‍රසිඩෙන්ෂල් ෆිල්ම් එවෝඩ්ස් නයිට්ස් තියෙන කල් ඉන්න ද? දැන් අවුරුදු කීයකින් එහෙම නයිට් එකක් ගැන අහලවත් නැති රටක, සීනියර් ආර්ටිස්ලා ඩෙඩ් ඇන්ඩ් ගෝන් වෙන්න කිට්ටුව මතක් වෙයි දීල දාමු නේද වන්ස් ඉන් ලයිෆ් ටයිම් එවෝඩ් එකක් කියලා. දැන් දැක්ක නේ මර්සිට දෙන්න ගිහින් ඩ්‍රාමා පැනල් එකට කන්න සිද්ධ වෙච්ච පරිප්පුව. දැනට අපේ ආර්ට්ස් ෆීල්ඩ්ස්ටල ඉන්න වෙටරන්ස්ලා ඔක්කොමලා එක ස්ටේජ් එකකට ගෙනැල්ලා නැෂනල් ලෙවල් එකේ රෙකග්නිෂන් එකක් කරන්න බැරි ද මෙයාලා අපේ ඇඩ්වයිසර්ස්ලට?නිකමට වගේ කට්ටිය බලන්නකො SLIM එවෝඩ්ස් දිහා. ඒ ගොල්ලො රටේ ක්‍රීම් ඔෆ් ආර්ටිස්ට්ලට නියම වෙලාවට එවෝඩ් කරනවා. අමරදේව ලොක්කා නන්දා මාලිනී නෝනා රෝද පුටුවල ගිහින් ස්ලිම් එවෝඩ්ස් ගත්තෙ නෑ. මේ ඔක්කොම මොන්ටිසෝරි වැඩ ස්ටේට් වුණාම. අරයට දෙන්න බෑ එයා අපිත් එකේ කඩේ යන්න ආවෙ නෑ. මෙයාට දෙන්නෙ කොහොම ද කඩේ ගියාට රටේ පිළිගැනීමක් නැතිකොට. මෙන්න මේව තමයි ප්‍රොබ්ලම්ස්. විජේ මල්ලි නෙක්ස්ට් වීක් එනකල් ඩ්‍රාමා රිසල්ට් අරගෙන, මර්සිට රෙස්ට් ඉන් පීස් කිව්වා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=av1403239</link>
    <topic>සිනමාව වෙනුවෙන් බැදුණු සෙනෙහස කිසිදාක වෙනස් වන්නේ නෑ</topic>
    <author>හේමාලි විජේරත්න</author>
    <content>සිනමාව වෙනුවෙන් බැදුණු සෙනෙහස කිසිදාක වෙනස් වන්නේ නෑමාලිනි ෆොන්සේකාමේ ජීවිතය මට මහත් ආශ්වාදයකි. අඩසියවසක් මා සිනමාව තුළ ජීවත්වීම මට ද එක්තරා ආකාරයක සිහිනයකි. එහෙත් එය සැබෑවකි‍. පුරා දශක පහක් තිස්සේ සිනමාව මටත් මා සිනමාවටත් දැක්වූ සෙනෙහෙවන්තකම ගැන කියන්නට මට වචන නැත. මා මෙලොවට බිහි කළ මගේ ආදරණීය මෑණියන්ට මා දක්වන ගෞරවය, ආදරය, සෙනෙහස යම් සේද මා ආදරයෙන් රැකබලාගත්, මට සෙනෙහස මට නිළි රැජනක ගේ කිරුළ පැලැන්දූ සිනමාවට මා සතුවන ගෞරවනීය බවේ භක්තිමත් බවේ බිඳකුඳු අඩුවක් නොවන්නේ ය.සිනමාව නිසා පුරා පනස් වසරක් මුළුල්ලේ මා ලද ජයග්‍රහණ අනන්තය අප්‍රමාණය. දේශීය වශයෙන් සමස්ත ශ්‍රී ලංකාවාසී ජනතාවගේ සිත් සතන් තුළ නිදන්ගත වන්නට මා හට හැකිවූවා සේ ම ජාත්‍යන්තර වශයෙන් මගේ රටේ සිනමාවට කීර්තියක් අත්පත්කර දෙන්නට හැකි වීම මා ලද තවත් සුවිශේෂ භාග්‍යයකි.තවත් එවැනි ම වූ කීර්ති ප්‍රශංසා හා සම්මාන ද හිමිවූ සුන්දර හෝරා කීපයක අමරණීය සිහිවටන ද සමඟ පසුගිය දිනෙක මම ප්‍රංශයේ සිට මෙරටට පැමිණියෙමි. ප්‍රංශයේ පැවැති දෝවිල් සිනමා උලෙළේ මා රඟපෑ ආචාර්ය ලෙස්ටර් ජේම්ස් පීරිස් ගේ ‘නිධානය’, ධර්මසේන පතිරාජගේ ‘බඹරු ඇවිත්’ සහ ප්‍රසන්න විතානගේ ගේ ‘ආකාස කුසුම්’ චිත්‍රපටි ත්‍රිත්වය ප්‍රදර්ශනය කිරීමත්, මාගේ රංගන ජීවිතයේ අඩසිය වස සමරමින් හා සමස්ත සිනමා ක්ෂේත්‍රය වෙනුවෙන් මගෙන් ලද දායකත්වය අගයමින් මා වෙත පිරිනැමුණු සම්මානයත් මේ අමරණීය සිහිවටන අතර විය.මගේ ජීවිතයේ කිසිදාක අමතක නොවන මේ මොහොත උදාකරදීම වෙනුවෙන් මැදිහත් වූ සුවිශේෂී පුද්ගලයකු පිළිබඳ මා මේ මොහොතේ සඳහන් කළ යුතුම ය. අන්තර්ජාතික සිනමා සම්මාන උලෙළ පිළිබඳ මැනවින් දත්, පුරා වසර ගණනාවක් තිස්සේ මෙරට සිනමා නිර්මාණ එවැනි ජාත්‍යන්තර උලෙළ වෙනුවෙන් සම්බන්ධීකරණය කිරීමේ නියමුවකු වශයෙන් අප කාගේත් ගෞරවාදරයට පාත්‍ර වන ආසියානු සිනමා කේන්ද්‍රයේ අධ්‍යක්ෂ ඈෂ්ලි රත්නවිභූෂණ මහතාගේ මැදිහත්වීම ගෞරවයෙන් සිහිපත් කළ යුතු ය.එසේ ම සිනමාව පිළිබඳ විශේෂ ළැදියාවක් ඇති, කලක් මෙරට සිනමාව තුළ රැඳී සිටි ශ්‍රී ලාංකික තානාපතිවර‍ෙයක් ප්‍රංශයේ සිටීම ද වාසනාවකි. කරුණාරත්න හඟවත්ත ප්‍රංශයේ ශ්‍රී ලංක තානාපතිතුමන් මේ සුවිශේෂ කාර්යය වෙනුවෙන් කැපවීමකින් කටයුතු කිරීම විශේෂයෙන් මා හට කළ ගෞරවයක් පමණක් නොව එය සමස්ත ශ්‍රී ලංකාවාසීන්ටම කළ ගෞරවයක් ලෙස මා දකිමි. මේ අවස්ථාවේ ජනමාධ්‍ය ඇමැතිතුමන්, ජනමාධ්‍ය අමාත්‍යාංශයේ ලේකම් තුමන්, ජාතික රූපවාහිනී සංස්ථාවේ අධ්‍යක්ෂ ජනරාල් චන්ද්‍රපාල ලියනගේ මහතා සහ ලේක්හවුස් සභාපති බන්දුල පද්මකුමාර මහතා ඇතුළු මාගේ මාධ්‍ය හිතමිතුරන් සියලු දෙනාටමත් මාගේ බැතිබර ස්තුතිය පිරිනැමීම සිදුවිය යුතුම ය.දැන් මට මගේ ජීවිතය දෙස හැරෙන්නට අවසරය. ගතවූ පනස් වසර මට ආනන්දනීය සිනමා පටයකි. මගේ පාසලේ නාට්‍ය ගුරුවරයාගේ පටන්, කලාවට නිරන්තර මගේ සිත යොමු කළ මගේ සීයාගේ පටන්, දුක් කඳුළු වළදමින් මගේ සිනමා දිවි ගමනේ පමණක් නොව පෞද්ගලික ජීවිතේ පුරා ද සෙවණැල්ල වූ මගේ මවගේ සිට මගේ පියා ගේ සිට බොහෝ චරිත මේ චිත්‍රපටය තුළ මට මෙනෙහි වෙයි. ඒ අතරතුර එදා මෙදා තුර ජනප්‍රිය සිනමාව තුළත්, සම්භාව්‍ය සිනමාව තුළත්, මැද මාවතේ සිනමාව තුළත් මා අධ්‍යක්ෂණය කළ අධ්‍යක්ෂවරුන් බොහෝ ය.ඔවුහු සියලු දෙනා ම මා සිනමාව තුළ ඔප මට්ටම් කරන්නට දිරි දුන්නෝ ය. මා සමඟ එකට රඟපෑ නළු නිළියන් සේ ම තිරය පිටුපසින් සිට දිරිදුන් කාර්මික ශිල්පීන් ද මගේ ගමන් මඟ නම් වූ මුතු මාලයට මුතු කැට ඇමිණුවෝ වෙති. ගතවුණු අඩසිය වසක කාල පරිච්ඡේදය පුරා මට මා අහිමි වූ වාර එකසිය පනස් දෙකකි. ඒ චරිත 152 ක් සඳහා මාලිනී ෆොන්සේකාවූ මා අත්හැරිය නිසා ය. මා මාලන‍ී අත්හැරිය ද මේ චරිත 152 පු‍රාම මාලිනී ‍ෙෆාන්සේකා ජීවත්වූ බවත්, අදද ජීවත්වන බවත් දැන් මා දනිමි. ඒ ප්‍රේක්ෂක මනස තුළ අදටත් මා මැව‍ූ චරිත ජීවමාන වන හෙයිනි.සිනමා ගමන් මඟ මල් අතුළ මාවතක් නොවන බව බොහෝ දෙනෙක් පැවසුව ද කටු කොහොළින් වැසුණු බිම මල් අතුරාගෙන, වැළඳූ දුෂ්කරතා සදා සතුටක් කොට ගෙන සිනමාවට ආදරයෙන් පැමිණි මේ ගමන තුළ අද මා රැජනක වී සිටින්නීය. සිනමාවේ මට තෝරා බේරා ගැනීම් නොවීය. නිළියක වශයෙන් මා මල් ගස් වටේ දුවමින්, නටමින් ජනප්‍රිය සිනමාවේ රැඳී සිටියාසේම, මැද මාවතේ යන සම්භාව්‍ය සිනමාවේ රැඳී සිටිමින් සම්මානයට ද පාත්‍ර වූවා ය. සිනමාවේ මට වර්ග කිරීම් නොමැත. මේ සියල්ල මා බෙහෙවින් ආදරය කරන සිනමාව නැමැති එක අම්මාගේ දරුවන් ය.සිනමාවට එළඹි දා පටන් මේ දක්වා ම මට ජීවිත දෙකක් තිබුණේ නැත. මට තිබුණේ සිනමාව නැමැති ජීවිතය පමණි. උත්පත්තියේ සිට ම මගේ දෛවය මට තීන්දුකර තිබුණේ එයම පමණක් වන්නට ඇත. නිළියක වශයෙන් මේ සා දුර ගමනක් එන්නට මට මඟ පෙන්වීමට හෝ ඉගැන්වීමට කිසිදු සිනමා පාසලක් හෝ පුහුණුවක් නොවීය. මගේ සිනමා විශ්ව විද්‍යාලය වූයේ දේශීය සිනමා කර්මාන්තයමය. කර්මාන්තය තුළ පුරා දශක ගණනාවක් කටයුතු කිරීමෙන් වූ දැඩි කැපවීමෙන්, පරීක්ෂණයෙන් මෙන් ම විනයකින් ද යුතුව ලැබූ පුහුණුව මගේ සිනමා විශ්වවිද්‍යාලය විය.මගේ රංගනයෙන් සිනමාව සැරසුවා සේම පසු කලෙක කාලයක් පුරා මම සිනමාවෙන් ලබාගත් දේ, උගත් දේ ඇසුරින් යළි පෙරලා සිනමාවට උත්තමාචාර දක්වනු වස් චිත්‍රපට අධ්‍යක්ෂණයටත්, නිෂ්පාදනයටත් එක් විය. දශක පහක සිනමා ජීවිතයේ අත්දැකීම් සමඟ යළි යළිත් සිතා බලද්දී මා පසු පසින් මා දෙස බලාගෙන මේ ක්ෂේත්‍රයට පැමිණි නිළියන් බොහොමයක් දෙනා වන බව හොඳින් දන්නා කරුණකි. එසේ ම අදත් හෙටත් සිනමාවට ප්‍රවිෂ්ට වන්නට බොහෝ දෙනෙක් බලා සිටින බව ද මම දනිමි. මගේ අත්දැකීම් ඇසුරින් මේ මොහොතේ විශේෂයෙන් සඳහන් කළ යුත්තේ තමන් කරන්නේ කුමක්ද? එය හරියාකාරව, කැපවීමකින් යුතුව ඉෂ්ට කළහොත් තමන්ට කිසිදා නොවරදින බවයි.මම සිනමාවට සේවය කළෙමි. සිනමාවට ආදරය කළෙමි. ගෞරව කළෙමි. එසේ ම පෙරළා ඒ ආදරය ගෞරවය සිනමාව වි‍සින් මා හට ලබාදී තිබේ. වර්තමානය වන විට සිනමාව වෙනුවෙන් තවදුරටත් මගෙන් ඉටු විය යුතු යුතුකම් ඉටුකිරීමට සුදුසු අන්දමේ අනඟි අවස්ථාවක් අතිගරු ජනාධිපතිතුමන් විසින් මා හට බාරදී තිබීම ද මගේ සතුටට කාරණයකි.අධීක්ෂණ මන්ත්‍රීවරියක වශයෙන් පාර්ලිමේන්තුවට ජාතික ලැයිස්තුවෙන් මා වැන්නියක පත්කර ගැනීම සිනමා කර්මාන්තය වෙනුවෙන් එතුමා දැක්ව‍ූ ගෞරවයක් ලෙසට මම විශ්වාස කරමි. මගෙන් සිනමාවට තවදුරටත් විය යුතු යුතුකම් ඉෂ්ට කරන්නට ලැබුණු වරමක් ලෙසින් සිතමි. ඒ අතරම මට හැකි අයුරින් නිහඬව ජනතා සේවයක් කිරීම ද මගේ අභිප්‍රායයි.ජීවිතය කවදා කොයි මොහොතකදී කොතැනදී අවසන් වේ දැයි මම නොදනිමි. එහෙත් හදවතේ පන නල තිබෙන තුරා සිනමාව වෙනුවෙන් බැඳුණු සෙනෙහස කිසිදාක වෙනස් නොවනු ඇත. ඒ වෙනුවෙන් සේවය කිරීම ද කෙදිනකවත් මට වෙහෙසක් නොවනු ඇත. මේ යුතුකම් වගකීම් සමඟ සිනහවකින් කෙළවර වන ජීවිතයක් මා බලාපොරොත්තු වෙමි.මම ඔබේ ආදරණීය,මාලිනී ෆොන්සේකාහේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=av14032310</link>
    <topic>රූපවාහිනියෙන් අපි 'කඩේ' යන්නේ නෑ</topic>
    <author>වසන්ත ජයසිංහ ආරච්චිගේ</author>
    <content>රූපවාහිනියෙන් අපි 'කඩේ' යන්නේ නෑජාතික රූපවාහිනි සංස්ථා සභාපති විමල් රූබසිංහ* අපේ කතාබහට මුලාරම්භයක් විදිහට ජාතික රූපවාහිනියේ වත්මන් සභාපති පුටුව ඔබට හිමිවුණා කියලා දැනගන්නකොට මොනවද හිතුණේ?මම ඉතාමත්ම සතුටු වුණා. කලාකරුවෙක්, සාහිත්‍යධරයෙක්, විශේෂයෙන් කවියට ළැදි කෙනෙක් වගේ ම දේශීය සංස්කෘතිය, සභ්‍යත්වය සාරධර්ම අගය කරන කෙනෙක් විදිහට ඒවා රැකගන්න. ඒවා සමාජයට අර්ථකථනය කරලා දෙන්න පුළුවන් ස්ථානයකට සේවාව ඉටුකරන්න ලැබීම මට ලැබුණු පරම භාග්‍යයක් විදිහටයි හිතුණේ. මම සංස්කෘතික අමාත්‍යාංශයේ ලේකම් වෙලා මේ රටේ සංස්කෘතිය ප්‍රවර්ධනය කරන්න ප්‍රායෝගිකව ක්‍රියාකරලා මම ලොකු අභිමානයක් ලැබුවා. ඒ නිසා මට විශාල වගකීමක්. විශ්වාසයක් ඇතිවුණා රූපවාහිනියට එනකොට.* රූපවාහිනිය වගේ ආයතනයක පරිපාලනය හිතන තරම් ලෙහෙසි පහසු නෑ කියලා සමහරු කියනවා. විශේෂයෙන් දේශපාලන ඇගිලි ගැසීම් එක්ක මේක අභියෝගයක් කියලා හිතුණේ නැද්ද?මට එහෙම අභියෝගයක් දැනුණේ නැහැ. හේතුව මට රාජ්‍ය සේවයේ අවුරුදු 44 ක පළපුරුද්දක් තියෙනවා. පහළ මට්ටමේ ඉඳලා ඉහළම මට්ටම දක්වා මම පියවරෙන් පියවර දියුණුවෙලා ආව කෙනෙක්. ශ්‍රී ලංකා පරිපාලන සේවයේ විභාගේ සමත්වෙලා උප දිසාපති තනතුරු දරලා මම ඉහළට ආවේ. ඒ වගේම විශේෂයෙන් මට රාජ්‍ය සේවයේ බියක් දැනුණේ නැහැ. දේශපාලන නායකත්වය හා මහජනතාව සමඟ ඉතාමත් සුහද ලෙස මනා සම්බන්ධතාවයක් ඇතිව විශ්වාසය හා ගෞරවය රැකගෙන ආව නිසා මට මේක එච්චර අභියෝගයක් නෙවෙයි කියලා මම හිතන්නේ. පරිපාලනය වශයෙන් ලබා තියෙන පළපුරුද්ද රූපවාහිනි වගේ ආයතනයකට ලබා‍ දෙන්න හැකිවීම භාග්‍යයක් කියලයි මට හිතෙන්නේ.* හොඳයි ජාතික රූපවාහිනියට එනකොට යම් දැක්මක් ඇතුවද ඔබ එන්නේ?පැහැදිලිවම ඔව්. හේතුව මම මාධ්‍යවේදියෙක් විදිහට කටයුතු කළ කෙනෙක්. කොළඹ විශ්වවිද්‍යාලයෙන් මාධ්‍ය පිළිබඳ ලැබූ දැනුම වගේ ම ජනාධිපතිතුමා මේ රටේ කම්කරු හා වෘත්තීය පුහුණු අැමැතිවරයා විදිහට ඉන්න කාලේ එතුමගේ මාධ්‍ය ලේකම් විදිහට වැඩකළ නිසා මාධ්‍යවේදි හා කලාකරුවන් ඇතුළු සමස්ත ප්‍රජාව සමඟ ලොකු ළෙන්ගතු සම්බන්ධතාවයක් මා සතුව තිබෙනවා. ඒ නිසා මට ලොකු ශක්තියක් ඇතිවුණා මේ ආයතනයට එනවිට. ඊට සම්බන්ධ හා පරිබාහිර බොහෝ දෙනෙක් මා දන්නා හඳුනන අය. ඉතිං මේ විශ්වාසයත් එක්ක ජනමාධ්‍ය කියන දේ ප්‍රායෝගිකව කරපු කෙනෙක් විදිහට වඩාත් ක්‍රියාකාරීව ඉටු කරන්න මට පුළුවන්.* ජාතික රූපවාහිනිය තුළ වෙනසක් ඇති කරන්න දැන් ඔබට අදහසක් ඇති. අපි ඒ ගැන කතා කරමුද?හොඳයි මම මෙහෙම කියන්නම්. පවත්නා රාජ්‍ය ප්‍රතිපත්තිය එනම් මහින්ද චින්තන ප්‍රතිපත්තිය අනුව ජනතාවට තොරතුරු එසැණින් නිරුපද්‍රිතව ළඟා කරවන්න මම බලාපොරාත්තු වෙනවා. ඒ වගේම එහි ප්‍රමිති ආරක්ෂා කිරීම අනුගමනය කිරීම වගේම ශ්‍රී ලංකාවට නිසි තැන ලබාදීමට ජනාධිපතිතුමා ගන්නා උත්සාහය රටට නිසි ලෙස සම්ප්‍රේෂණය කරන්න පුළුවන් වෙනසක් රූපවාහිනිය තුළින් කරන්නයි මට ඕනකම තියෙන්නේ.* රාජ්‍ය මාධ්‍යයක් නිසාම ඇතැමුන් කියන්නේ රූපවාහිනියත් ආණ්ඩුවට කඩේ යනවා කියලා.රූපවාහිනියට රජයෙන්වත් ඇමැතිවරයාගෙන්වත් බලපෑමක් නැහැ. එතුමන්ලා කියලා තියෙන්නෙත් ජනතාවට දැන්විය යුතු තොරතුරු නිවැරැදිව අපක්ෂපාතීව කලට වේලාවට සාධාරණව ලබා දෙන්න කියන එක විතරයි. අනෙක් දේ මාධ්‍යවේදියෙක් විදිහට මා හඳුනාගත් වගකීමක් තියෙනවා.රජයට ලොකු අරමුණක් තියෙනවා රට සංවර්ධනය කිරීමට. සමස්ත ජනතාව ආරක්ෂා කර ගැනීමට. ඒ සඳහා රජය ගන්නා අපිරිමේය ක්‍රියාදාමය සත්‍ය ලෙස ජනතාවට ලබාදීම හා රටේ සංවර්ධනයට සහාය දීමයි අපි කරන්නේ. එලෙස සේවය කිරීම කඩේ යාමක් නෙමෙයිනේ. මම රාජ්‍ය ආයතනවල වැඩ කළා. ඇප කැප වී වැඩකළා. ජනතාවට සේවය කිරීම වගේම රජයට කරන පක්ෂග්‍රාහී බවක් අපි තුළ තියෙනවා. එයට කීකරු වීම හා අවනත වීම ජනතාවට සේවය කිරීම කඩේ යාමක් නෙමෙයි. හැබැයි එහෙම කඩේ යන්න තියෙනවා නම් ඒකත් වාසනාවක්.* අද මාධ්‍ය අතර ලොකු තරගයක් තියෙනවා. බලන අයට සල්ලි, බයික් විතරක් නෙවෙයි ගෙවල් දොරවල් යාන වාහන පවා දෙනවා. මේ තරගයේදි රූපවාහිනිය කොහෙද ඉන්නේ?ඔව් ඒක අහපු එක හොඳයි. මේ රටේ සමස්ත ජනතාවගේම ආශිර්වාදය අපිට තියෙනවා. අපි අඛණ්ඩව විකාශය වන නාළිකාවක් විදිහට කුඩා දරුවගේ ඉඳලා වැඩිහිටියා දක්වාම නරඹන්න පුළුවන් වැඩසටහන් රූපවාහිනියෙන් විකාශය වෙන්නේ.මේ වෙනකොට මම දකින දෙයක් රූපවාහිනිය වටා විශාල පිරිසක් ඉන්නවා. ඒකට හේතුවක් තියෙනවා ජාතික රූපවාහිනිය කියන්නේ රටේ ජනතාවගේ නාළිකාව.සමස්ත ප්‍රජාවගේ රුචි අරුචිකම් වලට අනුකූලව සාරධර්මවලට අනුකූලව ගෙදර එකට ඉඳගෙන නරඹන්න පුළුවන් වැඩසටහන් ජාතික රූපවාහිනියෙන් යන්නේ.ඇතැම් නාළිකාවල පෙන්වන දේවල් එකට ඉඳගෙන බලන්න බැහැනේ. ඉතිං කවුරු කොහොම මොනවා කිව්වත් අපිට බලෙන් රූපවාහිනිය පෙන්නන්න ඕන කමක් නැහැ. ජනතාව ඉන්නේ අපි එක්ක. ඒ නිසා රිමෝට් එකේ අංක එක ජාතික රූපවාහිනිය වගේ ම අංක එකේ නාළිකාවත් අපිම තමයි.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=av14032311</link>
    <topic>සාරංග-උමාලි අතිනත ගත්දා...</topic>
    <author>ඡායාරූප - ඉන්දික මල්ලවආරච්චි</author>
    <content>සාරංග-උමාලි අතිනත ගත්දා...නව පරපුරේ ජනප්‍රිය නළු නිළි යුවළක් වන සාරංග දිසාසේකර සහ උමාලි තිලකරත්නගේ විවාහ මංගල්‍යයය පසුගියදා උත්කර්ෂවත් අන්දමින් පැවැත්විණි. ජනාධිපති මහින්ද රාජපක්ෂ මැතිතුමා සහ ආරක්ෂක ලේකම් ගෝඨාභය රාජපක්ෂ මැතිතුමා විවාහයට අත්සන් තැබූ අතර කැමරා නෙතට හසුවූ විවාහ මංගල්‍යයේ ‍සුන්දර අවස්ථා කීපයකි මේ.ඡායාරූප - ඉන්දික මල්ලවආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=av14032312</link>
    <topic>‘ශ්‍රී ගෞතම සම්බුද්ධ’ ටෙලිනාට්‍යයක් ලෙසින් ළඟදීම TV දෙරණෙන්</topic>
    <author/>
    <content>‘ශ්‍රී ගෞතම සම්බුද්ධ’ ටෙලිනාට්‍යයක් ලෙසින් ළඟදීම TV දෙරණෙන්ලොව්තුරු බුදු හිමියන්ගේ ජීවන පුවත අළලා නිර්මාණය වූ අති දැවැන්තම ශ්‍රව්‍ය ද‍ාශ්‍ය නිර්මාණය වන ‘ශ්‍රී ගෞතම සම්බුද්ධ’ කතා මාලාව TV දෙරණ ඔස්සේ ළඟදීම විකාශය වෙයි.බුදු රජාණන් වහන්සේගේ ජීවන පුවත ටෙලිනාට්‍ය කතා මාලාවක් ලෙස මෙරට රූපවාහිනි නාළිකාවකින් ප්‍රදර්ශනය කෙරෙන ප්‍රථම අවස්ථාව ද මෙය වේ.අතිවිශාල පිරිවැයක් දරා ඉන්දියාවේ නිෂ්පාදනය කරනු ලැබූ මෙම කතා මාලාව, හින්දි භාෂාවෙන් තවමත් එරට විකාශය වේ. ශ්‍රී ලාංකේය ප්‍රේක්ෂකයන්ගේ රසාස්වාදය උදෙසා සිංහල හඬ කැවූ සති අන්ත ටෙලිනාට්‍ය කතා මාලාවක් ලෙස මෙය විකාශය කිරීමට නියමිත ය.    කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=av14032313</link>
    <topic>රංගනයෙන් නිෂ්පාදනයෙන් පෙරට එන</topic>
    <author>තුෂාරි</author>
    <content>රංගනයෙන් නිෂ්පාදනයෙන් පෙරට එනඋදාර රණසිංහ‘රිදී සිත්තම්’, ‘බොරදිය කඳුර’, ‘ඉසිර භවය’, ‘මලී’, ‘මුතු පලස’ යන ටෙලි නාට්‍ය ඔස්සේ ජනප්‍රියත්වයට පත් රංගන ශිල්පියෙක් ලෙස උදාර රණසිංහ හඳුන්වාදිය හැකියි. උදාර මේ දිනවල ජනප්‍රිය ටෙලි නාට්‍ය සහ වේදිකා නාට්‍ය හරහා අප නෙතු ගැටෙයි.“මේ දිනවල මම අලුත්ම වේදිකා නාට්‍යයක රඟපානවා. ඒ ‘හරිම බඩු තුනක්.’ මේ වේදිකා නාට්‍යයට නිෂ්පාදනයෙන් දායක වුණේ මමයි. ඊට අමතරව ජනප්‍රිය ටෙලි නාට්‍යයක් වන ‘ගිරිකුල’ හි උප ප්‍රධාන චරිතයක් ද රඟපානවා. මේ හැමදේටම ලැබෙන ප්‍රේක්ෂක ප්‍රතිචාර ඉතාම ඉහළයි.අලුත් නිර්මාණයක් එළිදක්වන්නත් මගේ බලාපොරොත්තුවක් තිබෙනවා. නිෂ්පාදකයකු ලෙස කලාවේ රැඳී සිටිමින්ම ඉදිරියටත් ඒ කටයුතුවල නිරත වෙන්නටත් පුංචි බලාපොරොත්තුවක් තිබෙනවා.තුෂාරිනව පරපුරේ ගායන ශිල්පිනි කුමුදු ජයසිංහ ගේ ‘සඳගිරි අරණ’ සංගත තැටිය පසුගිය දා ඕමානයේ අල්බුස්ටාන් ශ්‍රවණාගාරයේ දී දොරට වැඩියේය.මෙම ප්‍රසංගයේ ප්‍රධාන ආරාධිත කලාකරුවන් වූයේ ආචාර්ය වික්ටර් රත්නායක සහ විශාරද සමන්ත පෙරේරා, ප්‍රණීත් සාරංග සංගීතය මෙහෙයවූ අතර වසන්ත රෝහණ කථනයෙන් දායක වූයේය.ශ්‍රී ලංකා ගුවන් විදුලි සංස්ථාව ඉදිරිපත් කරන ‘ආරාධනා Live stage’ මෙම 27 දින පස්වරු 7.00 ට පේරාදෙණිය සරසවියේ ක්‍රීඩාගාරයේ දී පැවැත්වේ. සුනිල් එදිරිසිංහ හා නිරෝෂා විරාජිනී මෙහිදී ගීත ගායනයෙන් එක්වෙති.නව පරපුරේ ගායන ශිල්පිනි කුමුදු ජයසිංහ ගේ ‘සඳගිරි අරණ’ සංගත තැටිය පසුගිය දා ඕමානයේ අල්බුස්ටාන් ශ්‍රවණාගාරයේ දී දොරට වැඩියේය.මෙම ප්‍රසංගයේ ප්‍රධාන ආරාධිත කලාකරුවන් වූයේ ආචාර්ය වික්ටර් රත්නායක සහ විශාරද සමන්ත පෙරේරා, ප්‍රණීත් සාරංග සංගීතය මෙහෙයවූ අතර වසන්ත රෝහණ කථනයෙන් දායක වූයේය.ශේක්ස්පියර් කේන්ද්‍රය ශ්‍රී ලංකා නොමිලේ සංවිධානය කරන නාට්‍ය හා රංග කලා පාඨමාලාව සඳහා ඉල්ලුම්පත් බාර ගැනේ‍. වැඩි විස්තර ශේක්ස්පිය‍ර් කේන්ද්‍රය, සභාපති, ‘සුදර්ශී’ බාරේ, 375 බෞද්ධාලෝක මාවත, කොළඹ 07 යන ලිපිනයෙන් ලබාගත හැකි ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=av14032315</link>
    <topic>‘කන්දක් සේ මා’ නවකතාව සිනමාවට නැ‍ඟෙයි</topic>
    <author>තුෂාරි නේරංජා වික්‍රමසිංහ</author>
    <content>‘කන්දක් සේ මා’ නවකතාව සිනමාවට නැ‍ඟෙයිඇය ලියන්නේ මනුෂ්‍යත්වය පිළිබඳවය. අපි වැඩිපුර නොලියන දේ ගැනය. නොලියවෙන අය ගැනය. හරයෙන් මෙන් ම ගුණයෙන් ද ඉහළ නිර්මාණ ශක්තියකින් යුතු ඇයගේ නව කතා සියල්ලක්ම පාහේ සිනමා මාධ්‍යයට හෝ ටෙලි නාට්‍ය මාධ්‍යයට ප්‍රති නිර්මාණය වී ඇත. සුමිත්‍රා රාහුබද්ධ නම් වූ මෙම අසහාය ගත් කතුවරියගේ ‘කෙළිමඬල’, ‘බුමුතුරුණු’, ‘අග පිපි මල්’, ‘ඉටිපහන්’ වැනි සම්මානනීය නවකතා මෙන්ම මෙහි නොලියවුණු බොහෝ නවකතා ඊට කදිම නිදසුන්ය.මේ දිනවල යළිත් වරක් ඇගේ නවකතාවක් සිනමා පටයකට නැඟීමේ කතාබහක් ඇරැඹී තිබේ. මෙය ශ්‍රී ලංකාව සහ ජපානය යන රටවල් ද්විත්වය තුළ නිර්මාණය කෙරෙන්නකි. ඒ පිළිබඳ සුමිත්‍රා රාහුබද්ධ සහ මෙම කාර්යයට දායක වන ජපානයේ නගාඕකා, නීගතා තාක්ෂණ විශ්ව විද්‍යාලයේ මහාචාර්ය වරුන් වන අසු මාරසිංහ, කනෝ මිට්සුරු, තාඕ නෂිමොටෝ සමඟ යෙදුණු කතාබහක් ඇසුරින් මේ ලිපිය සැකසෙයි. මේ පිළිබඳ මුලින්ම අදහස් දැක්වූයේ ජපානයේ වෙසෙන මහාචාර්ය අසු මාරසිංහයි.“මමත් නෂිමොතෝ සහ කනෝ මහාචාර්ය වරුන් ජපානයේ ‘නීගතා’ වල ‘නාගාඕකා’ තාක්ෂණ විශ්ව විද්‍යාලයේ එකට සේවය කරන්නේ. සුමිත්‍රා අක්කාගේ ‘කන්දක් සේ මා’ කෘතිය පළ වුණාට පසුව එය මට කියවන්නට ලැබුණා. මම තුන් වතාවක් පමණ ඒ පොත කියෙව්වා. ඉන් පසුව ජපානයේ චිත්‍රපට අධ්‍යක්ෂවරයකු වන නෂිමොතෝ මහාචාර්යවරයාත් සමඟ මේ ගැන කතාබහ කළා. මෙය චිත්‍රපටයකට හෝ ටෙලි නාට්‍යයකට සුදුසු කතාවක් බව අපිට දැනුණා. කොහොමින් හෝ මම ලංකාවට ආ වෙලාවක අහම්බෙන් සුමිත්‍රා රාහුබද්ධ මුණ ගැසුණා. මේ අහඹු හමුවීමත් සමඟ ඇයත් සමඟ මේ ගැන කතා කරන්න මම කටයුතු කළා.ඉන් පසුව මහාචාර්ය කනෝ මෙම කෘතියේ ස්ක්‍රිප්ට් එක ජපන් භාෂාවට පරිවර්තනය කළා. එය මහාචාර්ය නෂීමොතෝ අතට පත් කළා. පසුව ඔහු පැවැසුවා, මේ පිටපත විතරක් කියවා මදි කෘතියත් ඔහුට කියවීමට අවශ්‍ය බව. ඒ අනුව මහාචාර්ය කනෝ ‘කන්දක් සේ මා’ කෘතිය ජපන් බසට පරිවර්තනය කළා. මේ වැඩ කටයුතු සඳහා අපට වසර එකහමාරකට වැඩි කාලයක් ගතවුණා. ඉන් පසුව මේ තිර රචනය ‘නගාඕකා’ නගරයේ තිබෙන චිත්‍රපට කොමිසමට ඉදිරිපත් කර චිත්‍රපටයක් නිර්මාණය සඳහා අනුමැතිය ලබා ගත්තා. මේ වන විට චිත්‍රපටයේ ඉදිරි කටයුතු සඳහා අපි සූදානම් වෙනවා.”මෙම චිත්‍රපටයේ අධ්‍යක්ෂවරයා ලෙස කටයුතු කරන්නේ, මහාචාර්ය ‘තාඕ නෂිමොටෝ’ ය. ඔහු පවසා සිටියේ,“මේ නවකතාවේ තිබෙන අර්ථවත් බව, හරබර බව, ඒ තුළින් කතාබහට ලක් කෙරෙන දේශපාලනික, සංස්කෘතික, සමාජමය පැතිකඩ ඔහුගේ සිත් ගත් බවයි.“මම මෙහි ස්ක්‍රිෆ්ට් එක කියවලා වසර එකහමාරක් විතර වෙනවා. නමුත් මට අවශ්‍ය වුණා ‘කන්දක් සේ මා’ කෘතිය සම්පූර්ණයෙන්ම කියවන්න. එයත් කියවා අවසන් කළා. මේ කෘතිය කියවා තමයි මෙයින් චිත්‍රපටයක් නිර්මාණය කිරීමට මම ලංකාවට පැමිණියේ. මේ කෘතිය හරබරව ලියු කතාවක්. සමාජයේ ප්‍රශ්න, ලාංකේය සමාජයේ ගැටලු ගැන කතා කරන ජපානයේ ගැටලු ගැන කතා කරන කෘතියක් මෙය. ජපානයේ හා ශ්‍රී ලංකාවේ දී නිර්මාණය වෙන චිත්‍රපටයක් විදිහට මෙය මම දකින්නේ. ජපානය කියන්නේ ආර්ථික වශයෙන් ඉහළටම දියුණු වුණත් මිනිසුන් ආධ්‍යාත්මික වශයෙන් දියුණු වෙලා ද කියන ගැටලුව ඇතිව තිබෙන රටක් . මිනිසුන්ගේ හදවත් තුළ ආධ්‍යාත්මික වශයෙන් යම් සටනක් තිබෙනවා. නමුත් ලංකාව ගත්තම ආර්ථික වශයෙන් ජපානයට වඩා බොහොම දුප්පත්. නමුත් ලංකාවේ හදවතින් පොහොසත් මිනිසුන් සිටිනවා. මේ තත්ත්වය මේ කෘතියෙන් එළිදැක්වෙනවා.ජපන් ජාතිකයන්ට වඩා මේ කෘතියේ එන ‘නූපා’ චරිතය හදවතින් පොහොසත් චරිතයක්. ඊට අමතරව ‘මසායා’ චරිතයත් මෙහි ප්‍රබලව නිරූපණය වෙනවා. වියපත් ජපන් ජාතික සැමියකු හා විවාහ වී ජපානයට ගොස් ජීවත්වන ලංකාවේ පහළ පාන්තික පවුලක සාපේක්ෂ වශයෙන් නූගත් තරුණියක් තමයි නූපා. ඇගේ ධෛර්යවත් බව මේ ඔස්සේ නිරූපණය වෙනවා. ඒ අනුව මේ කතාවට ආසාවක් මගේ සිතෙත් ඇති වුණා. මට හිතෙනවා ‘කන්දක් සේ මා’ නමින්ම මේ කතාව ඔස්සේ හොඳ චිත්‍රපටයක් නිර්මාණය කරන්නට හැකි වේවි කියා.”‘කන්දක් සේ මා’ කෘතියේ කතුවරිය වන සුමිත්‍රා රාහුබද්ධ ද අදහස් දක්වා සිටියා.“මට දෙන්න පුළුවන් මේ පිළිබඳ පුංචි උත්තරයක් පමණයි. මොකද මම මේ කාර්යය සඳහා මහන්සි වුණාට වැඩිය ලොකු කාර්ය භාරයක් ජපානේ මහාචාර්යවරුන්ගේ දායකත්වයෙන් සිදුවුණා. මම සිදු කළේ සිංහල භාෂාවෙන් නවකතාව රචනා කරලා තිර රචනය ලියූ එකයි. එය අතැඹුලක් සේ මගේ අතේ තිබුණ දෙයක්. ඉන් පසුව මෙය ජපන් භාෂාවට පරිවර්තනය කළේ කනෝ මිට්සුරු මහාචාර්යවරයා. ඔහු ඉතාම සාර්ථකව ඒ දේ සිදුකර තිබෙනවා. මම මේ කෘතිය රචනා කළේ මීගතාවේ ජීවත්වෙලා. මේ හැම දෙයක් පිටුපසම ජපන් ජාතිකයන්ගේ සංස්කෘතිය, කලාව, අනන්‍යතාව ගැබ් වී තිබෙනවා. මට කරන්න පුළුවන් මේ හැම දේම ලියන එක. නමුත් මෙයින් චිත්‍රපටයක් නිර්මාණය වෙනවානම් එය කළ යුතු වන්නේ ජපන් ජාතික අධ්‍යක්ෂවරයකු විසින් බවයි මගේ හැඟීම. මේ චිත්‍රපටයෙන් 75% ක් පමණ රූගත වෙන්නේ ජපානයේ.මේ වන විට රූගත කිරීම් අරඹන්නට බලාපොරොත්තුවෙන් ඉන්නවා. මෙහි ප්‍රධාන චරිත වන නූපා සහ මසායා චරිත සඳහා නළු නිළි යුවළක් තෝරාගෙන තිබෙනවා. ජපානයේ ජනප්‍රිය නළුවෙකු වන කුනී මේතාමුරා මෙහි ‘මසායා’ චරිතයත් ‘නූපා’ චරිතය සඳහා නිරෝෂා පෙරේරාත් තෝරාගෙන තිබෙනවා. මේ චිත්‍රපටය රූගත කිරීම එක දිගට දවස් ගණනකින් නිම කරන්නට අධ්‍යක්ෂවරයා සූදානම් නැහැ. නූපා මුහුණ දෙන වසන්ත, හේමන්ත, සිසිර සෘතුවලට අනුව මෙය පියවරෙන් පියවර රූගත කෙරෙනවා. ඇත්තටම, මේ චිත්‍රපටය ෂෙඩුල්ස් කීපයකටම කරන්න සිදු වේවි. කොහොම නමුත් මම හිතන විදිහට මේ චිත්‍රපටය නිර්මාණය වුණොත් ප්‍රේක්ෂකයාගේ කතාබහට ලක්වෙන ජනප්‍රියත්වයේ මුදුන් පෙත්තටම යන චිත්‍රපටයක් වේවි කියා මං හිතනවා.තුෂාරි නේරංජා වික්‍රමසිංහඡායාරූප - තුෂාර ප්‍රනාන්දුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=av14032316</link>
    <topic>පුන්සිරි සොයිසා මගේ සින්දු දෙකක් කොල්ල කාලා</topic>
    <author>ජෝජ් රොබ්සන් ද සිල්වා</author>
    <content>පුන්සිරි සොයිසා මගේ සින්දු දෙකක් කොල්ල කාලාදිනපතාම ඔබ පතාමහදවත හැඬුවානිතිපතාම එය සිතාමහදවත හැඬුවා...! (පද - ප්‍රේමකීර්ති ද අල්විස්) සෙල්ලම් ගෙයක් හදාසෙල්ලම් බතක් උයාමාලියි මමයි එදාකෑවා රසට බෙදා...! (පද - හෙක්ටර් විජේසිරි)“හැත්තෑව දශකයේ දී මා මගේම වියදමින් නිෂ්පාදනය කර ගායනා කළ ‘දිනපතාම ඔබ පතාම’ සහ ‘සෙල්ලම් ගෙයක් හදා’ ගීත දෙක එවකට ගුවන් විදුලියෙන් ප්‍රචාරය වී ජනප්‍රියත්වයට පත් වූ ගීත දෙකක්. මට ඔය ගීත දෙක හැරුණාම තියෙන්නේ තවත් ගීත කිහිපයක් පමණයි. එහෙම තිබියදී තමන්ගේම කියා ජනප්‍රිය ගීත රාශියක් තියෙන පුන්සිරි සොයිසා අනවසරයෙන් මගේ මේ ගීත ගායනා කරලා - ‘සමනල තටු’ නමින් ගීත තැටියකට. එපමණක්ම නොවේ, පුන්සිරිගේ ඒක පුද්ගල ගීත ප්‍රසංගයේදීත් ඔහු මේ ගීත තමන්ගේ ගී ලෙස ගායනා කරලා. වෙනත් ගීත ප්‍රසංග වලදීත් ගායනා කරනවා. මෙය ගීත කොල්ලකෑමක් ලෙසයි මං සලකන්නේ.”ගායන ශිල්පී රංජිත් රීටන් එලෙස පවසමින් අප සමඟ කෙටි කතාබහකට එක් වූවේ “පුන්සිරි සොයිසා මගේ ගීත කොල්ල කෑම නිසා මගේ ගායන දිවියට බලවත් අසාධාරණයක් සිදුවෙලා. මං මගේ ගීත ගයද්දී සමහරු මගෙන් අහනවා පුන්සිරිගේ සින්දු නේද කියන්නේ කියලා. මේ අසාධාරණය ඉවසන්න බැරි හින්දයි මේ ගී මගේ බව පවසන්න මම රසඳුනට ආවේ” යයි අවධාරණය කරමින් ය. “දිනපතාම ඔබ පතාම” සහ “සෙල්ලම් ගෙයක් හදා” ගීත මෙන්ම ප්‍රේමකීර්ති ද අල්විස් ලියූ “අනන්ත අය සිය දහසක් හමුවේ” - “මඟ තොට වැරදී අතරමංව ගිය” - “තුන් ලෝකෙම අප ගැන කලකිරිලා” - කේ. ඩී. කේ. ධර්මවර්ධන ලියූ “ඔබෙ වත හිත හඳුනන මගෙ නෙත” වැනි ගීත ද හැත්තෑව දශකයේ රංජිත් රීටන්ගේ හඬින් ගුවනින් ඇසුණු ගීත වන අතර ඔහුගේ ගීත ඇතුළත්ව “හැඬු කඳුළු” නමින් ගී පටයක් ද 90 දශකයේ මුල් භාගයේ දී එළිදක්වන ලදී.“මම ගීත ගායනය අතහැර දමා නිහඬ වී නැහැ. තවමත් මම සංගීත ප්‍රසංග වේදිකාවල ගීත ගායනා කරනවා. එහෙම තිබියදී පුන්සිරි වැනි ‍ජ්‍යෙෂ්ඨ ගායන ශිල්පියෙකු තම සහෝදර ගායකයෙකුගේ ගීත මෙහෙම අනවසරයෙන් ගායනා කිරීම සාධාරණ නැහැ. මුලින්ම මේ ගීත නිර්මාණය කරද්දී ගී පද රචනා, තනු නිර්මාණ හා සංගීත රටා පටිගත කිරීම් ආදි සියල්ල සඳහා මුදල් වියදම් කළේ මමයි. මේ ගීත මා නිෂ්පාදනය කර මමම ගායනා කළ මගේම ගීතයි.”. මෙම ගීත ඔබේම යයි පවසන්න ඔබට ඇති සාක්ෂි මොනවා ද...?“මේ ගීත පටිගත කළේ සරසවි ශබ්දාගාරයේ දී. ‘දිනපතාම ඔබ පතාම’ ගීතය ඇතුළත් මගේ ගීත තැටියේ අංකය ප. 924. එය ශ්‍රී ලංකා ගුවන් විදුලි සංස්ථාවෙන් ලබා ගන්න පුළුවන් සාක්ෂියක්. තවත් හොඳම සාක්ෂියක් තමයි මම මේ ගීත ඇතුළත්ව 1991 දින දර්ශනය සමඟ එළිදැක් වූ මගේ ‘හැඬු කඳුළු’ කැසට් පටය. තව ‘ස්පැරෝ’ නමින් මගේ ගීත තැටියක් කළා. එහි සියලුම ගී තනු නිර්මාණය කළේ ‘ස්පැරෝවොයිස්’ සංගීත කණ්ඩායමේ ඕගන් වාදන ශිල්පි ජිනදාස සිරිවර්ධන (පොඩි මල්ලී) යි. මේ ගීත මගේ බවට ඔහුත් සාක්ෂි දරයි. තව එවකට පුවත්පත් සඟරාදියේ පළ වූ ලිපි ආදියත් තියෙනවා.”. බුද්ධිමය දේපළ නීතිය යටතේ ගී පද රචකයින්ගේ සහ සංගීතඥයින්ගේ අවසර ලබා ගෙන මේ ගීත පුන්සිරි සොයිසා ගායන ශිල්පියා ගායනා කර ඇද්දැයි ඔබ සොයා බැලුවේ නැද්ද...?“නැහැ, මට එලෙස සොයා බැලීමට අවශ්‍යතාවයක් නැහැ. මා ජීවතුන් අතර සිටියදී මා ගායනා කළ තවමත් මා ගායනා කරන මගේ ගීත මගේ අවසරයක් නැතුව එම ගීත නිර්මාණයට දායක වූ පමණින් ගී පද රචකයින්ගෙන් සහ සංගීතඥයින්ගෙන් පමණක් අවසර ලබා ගෙන ගායනා කිරීම හෝ තැටිගත කර අලෙවි කිරීම සදාචාරාත්මක නැහැ. මේ ගීත නිර්මාණය කෙරුවේ මගේ මුදලින්. මම වියදම් නොකළා නම් මම ගායනා නොකළා නම් මේවා ගී පදමාලා දෙකක් සහ ස්වර රචනා දෙකක් පමණයිනේ. ඉතින් මෙලෙස මගේ ගීත ගැයීමත්, එලෙස ගැයූ ගීත ඇතුළත්ව ‘සමනල තටු’ නමින් ගීත තැටියක් නිෂ්පාදනය කර අලෙවි කොට මුදල් ඉපයීමත් වරදක්. කෙටියෙන් කියනවා නම් මෙය අපරාධයක් බවයි මගේ හැඟීම.”. එසේ නම් ඔබට නීතිමය ක්‍රියා මාර්ගයට පිවිසීමට හැකියි නේද...?“පුළුවන්. ඒත් අපි කලාකරුවන් වශයෙන් එකමුතුව කටයුතු කරන එකයි වඩා සුදුසු. මෙවැනි නිර්මාණ කොල්ලකෑම් අද මොන තරම් සිද්ධ වෙනවා ද. ඒ වුණාට සැබෑ නිර්මාණකරුවන්ට උසාවි ගාණේ ඕවාට රස්තියාදු වෙන්න පුළුවන්කමක් නැහැ. ඒ නිසා ඔවුන් නිහඬව ඉන්නවානේ. මමත් කැමැති නැහැ මේ නිර්මාණ හොරුත් සමඟ පොලිසිවලයි උසාවිවලයි රස්තියාදු වෙන්න. මං කියන්නේ මගේ ගීත ගයන්න පෙර පුන්සිරි සොයිසා මේ ගැන හිතුවා නම් මට මෙවැනි වරදක් සිදු වෙන්නේ නැති බවයි.”. මේ වරද පිළිබඳ පුන්සිරි සොයිසාටම චෝදනා නඟන නමුත් මේ ගීත ඇතුළත් ‘සමනල තටු’ ගී තැටිය නිෂ්පාදනය කර ඇත්තේ ඔහු නොවෙයි නේද...?“ඒක ඇත්ත. මගේ මේ කොල්ල කාපු ගීත ඇතුළත් ‘සමනල තටු’ ගීත තැටිය නිෂ්පාදනය කර ඇත්තේ කීර්ති ඇහැලේපොල නම් නිෂ්පාදකවරයෙක්. එහෙත් පුන්සිරි අපේ සංගීත ක්ෂේත්‍රයේ පළපුරුදු ගායන ශිල්පියෙක් වශයෙන් මගේ මේ ගීත කොල්ලය ගැන ඔහු වගකිව යුතුයි. මොකද ගී තැටියට මුදල් ලබා ගෙන මේ ගීත ගායනා කර ඇත්තේ පුන්සිරියි. ඒ වගේම මගේ ගීත අදත් තමන්ගේ ගීත වගේ ගායනා කරන්නේ පුන්සිරි මිස ගී තැටියේ නිෂ්පාදකවරයා නොවේ. පුන්සිරි මෙන් මා මේ රටේ ජනප්‍රිය ගායන ශිල්පියෙකු නොවූවාට තමන්ගේ සහෝදර ගායන ශිල්පියෙකු ලෙස හෝ සලකා මගේ මේ ගීත මෙහෙම කොල්ල කෑමට පෙර ඔහුට කල්පනා කර බලන්න යුතුකමක් තිබුණානේ. මේ ගීත ගායනා කර ජීවත් වෙන්න මුදල් උපයා ගන්න ඇති ඔහු. ඒත් එලෙස මුදල් උදෙසා සියල්ල පවා දෙන්න තරම් අපි පහත් තත්ත්වයට පත් නොවිය යුතුයි. බලන්න, මගේ ගීත පුන්සිරියි කොල්ල කාලා ගයන්නේ. ඒත් මම ඒ ගීත ගයද්දී ‘පුන්සිරිගේ සින්දු වෙන කෙනෙක් ගයනවා’ යි මට චෝදනා කරනවා. මොනතරම් අපරාධයක් ද මෙය. මේ ගීත මගේ බව මේ රටේ ගීත රසික ජනතාවට පවසන්නයි මට ඕනි. එසේම තම සහෝදර ගායක ගායිකාවන්ගේ ගීත තවදුරටත් මේ අයුරින් කොල්ල නොකන ලෙසත් මම ඉදිරියේ දී මෙසේ අනුන්ගේ ගීත ගයන්න අපේක්ෂාවෙන් ඉන්න සියලුම ගායක ගායිකාවන් ගෙන් ඉල්ලා සිටිනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=av14032317</link>
    <topic>‘මහ රෑ යාමේ’ සහාය ගායිකාව අමරා ද? සෝමලතා ද?</topic>
    <author>'සුමිගෙන් අහන්න' රසදුන, සිළුමිණ, ලේක්හවුස් කොළඹ 10</author>
    <content>‘මහ රෑ යාමේ’ සහාය ගායිකාව අමරා ද? සෝමලතා ද?ප්‍රශ්නය - ‘කුරුලු බැද්ද’, ‘සිකුරු තරුව’ වැනි චිත්‍රපට නිෂ්පාදනය කළ ජෝන් අමරතුංග අප දන්නා ප්‍රකට දේශපාලනඥයාම ද?පිළිතුර - නැහැ. ඒ වෙන කෙනෙක්.මෝදර හිරාන් රොඩ්රිගෝප්‍රශ්නය - ආචාර්ය දයාරත්න රණතුංග සමඟ ‘මහ රෑ යාමේ’ ගීතය ගයන්නේ අමරා රණතුංග ද? සෝමලතා රණතුංග ද?පිළිතුර - දයාරත්න මෙහි මුල් ගීය ගැයුවේ සෝමලතා රණතුංග සමඟයි. ඇය දයාරත්නගේ සොහොයුරියක්. පසුව ඔහු තම බිරිඳ මහාචාර්ය අමරා රණතුංග සමඟ එය ගායනා කළා.මීගමුව මහහුණුපිටියේ යොහාන් කුමාර් ද සිල්වාප්‍රශ්නය - ‘සුජාතා’ හින්දි චිත්‍රපටයට ‘සුනු මෙරේ බොන්දුරේ’ නම් වූ ගීතය ගායනා කළ ගායකයා කවුද?පිළිතුර - එස්. ඩි. බර්මන්. එහි සංගීතයත් ඔහුගේ.මෝදර එම්. ආර්. සී. ඩයස්ප්‍රශ්නය - දේවාර් සූර්යසේනගේ ගී ඇතුළත් තැටි තිබෙනවා ද?පිළිතුර - ඔව්. ‘වීණා මිහිරි නද’, ‘බඹර කෝකිල නාද’ යන ගී තැටි දෙක ‘හිස් මාස්ටර් වොයිස්’ ලේබලය යටතේ එළිදැක තිබෙනවා.මත්තෙගොඩ අජිත් ජෝතිය කරසිංහප්‍රශ්නය - සිසිර සේනාරත්න හා ජී. ඇස්. බී. රාණි පෙරේරා ගයන ‘රන්වලා තොටිල්ලේ’ ගීය රැගත් චිත්‍රපටය කුමක් ද?පිළිතුර - ගැහැනු ගැට.මාතර කැලුම් විජේවර්ධනප්‍රශ්නය - ‘ලබ්බෙ තොවිලේ’ නමින් චිත්‍රපටයක් නිෂ්පාදනය කර තිබේ ද?පිළිතුර - ඔව් එය කෙටි කාටුන් චිත්‍රපටයක්. අධ්‍යක්ෂණය කළේ තිසර ඉඹුලාන.වනවාසල ගැමුණු රණවීරප්‍රශ්නය - ‘මිඩ්නයිට් එක්ස්ප්‍රස්’ චිත්‍රපටය මෙරටදි තහනම් කිරීම සම්බන්ධයෙන් එකල කිසියම් සිනමා විචාරකයකු පොත් පිංචක් ලිව්වා නේද?පිළිතුර - ඔව්. එය ලීවේ එච්. ඒ. සෙනෙවිරත්න. එය ඔහු තුර්කි තානාපති කාර්යාලය සමඟ කළ ලිපි හුවමාරුවකට අදාළ පොත් පිංචක්. පළවුණේ 1982 දී.තංගල්ලේ අසේල විජේවීරප්‍රශ්නය - ‘14 ප්‍රකාශනයට අවකාශයක්’ සිනමා සඟරාව ලබාගත හැකි ආකාරය දන්වන්න.පිළිතුර - සංස්කාරිකා, 56/11, හොර්ටන් පෙදෙස, කොළඹ 7 යන ලිපිනයෙන් විමසා බලන්න.ගොතටුවේ ප්‍රේම් කන්නන්ගරප්‍රශ්නය - ‘හඳමාමා’ ගුවන් විදුලි වැඩසටහනේ තේමා ගීතයේ (ලොව ගනඳුරු දුරු කරන්න ගුණ නුවණට මඟ පෙනෙන්න) ගායකයා, රචකයා හා සංගීතඥයා කවුද?පිළිතුර - ගායකයා මිල්ටන් පෙරේරා. රචනා කළේ සුමනා ජයතිලක, සංගීතය - පී. එල්. ඒ. සෝමපාල.වස්කඩුව දෙදියවල ගාමිණි ගුණතිලකප්‍රශ්නය - ‘ඩීඩාර්’ චිත්‍රපටයේ රඟපෑවේ අශෝක් කුමාර් ද? දිලිප් කුමාර් ද?පිළිතුර - දෙදෙනාම එහි රඟපෑවා.කඩුවෙල අමිත ගලප්පත්තිප්‍රශ්නය - ඉන්දීය සිනමාවේ සිසිල් බී. ඩිමිලි යන නාමයෙන් හඳුන්වන අධ්‍යක්ෂවරයා කවුද?පිළිතුර - එස්. එස්. වාසන්.මාවනැල්ලේ තරිඳු ඒකනායකප්‍රශ්නය - ‘මට ආලෝකේ ගෙන දේවි සංසාරයේ’ ගීතය ගයන්නේ ජමුනා රාණි ද? කේ. රාණි ද?පිළිතුර - ඒ දෙන්නම නෙමෙයි තරිඳු, ජික්කි.නාත්තන්ඩියේ අජිත් තේනුවරප්‍රශ්නය - ප්‍රවීණ නළු ජයලත් මනෝරත්නගේ ලිපිනය සොයා දෙන්න?පිළිතුර - 97/30, අබේරත්න මාවත, බොරලැස්ගමුව.උතුරු කළුතර, තොටුපළ පාරේ සිරි අබේසේකරප්‍රශ්නය - ‘තුම්සා නහීන් දේකා’ සංගීතවත් කළේ කවුද?පිළිතුර - ඕ. පී. නයියාර්.දික්ඕවිට සරත් සිරිමාන්නප්‍රශ්නය - ලතා වල්පොල ගයන ‘හෝ එනවයි කීවේ - නෑ තව ආවේ’ ගීතය ඇතුළත් වුණේ කුමන චිත්‍රපටයට ද?පිළිතුර - ‘වනමෝහිනි’ චිත්‍රපටයට.'සුමිගෙන් අහන්න' රසදුන, සිළුමිණ, ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=av14032318</link>
    <topic>විස්සයි විස්සේ ජයග්‍රාහී</topic>
    <author>ඉඳුනිල් වීරරත්න</author>
    <content>විස්සයි විස්සේ ජයග්‍රාහීක්‍රිකට් ක්‍රීඩාවේ වඩාත් ආකර්ෂණීය තරග රටාව වන ඕවර විස්සයි 20 ලෝක කුසලාන තරගාවලිය ආරම්භ වී සතියක් ගතවෙලා. පසුගිය 16 වැනිදා සත්කාරක බංගලාදේශය ඇෆ්ගනිස්තානය සමඟ තරග වැදෙමින් ආරම්භ කෙරුණු තරගාවලියේ උණුසුම ක්‍රමයෙන් වැඩිවෙද්දී ලොව පුරා වෙසෙන ක්‍රීඩා ලෝලීන්ගේ උද්යෝගයත් වැඩිවෙලා.ටෙස්ට් ක්‍රීඩා නොකරන රටවල් කීපයකුත් මෙවර තරගාවලියට එක්වී සිටින නිසාවෙන් සිම්බාබ්වේ සහ බංගලිදේශය සමඟ එම රටවල් A සහ B ලෙස කණ්ඩායම් දෙකකට බෙදා තරග වැදීමට සලස්වා තිබේ.ඒ අනුව බංගලිදේශය, ඇෆ්ගනිස්තානය, හොංකොං සහ නේපාලය යන රටවල් A කාණ්ඩය යටතේත්, අයර්ලන්තය, සිම්බාබ්වේ, නෙදර්ලන්තය සහ එක්සත් අරාබි එමීර් රාජ්‍යය B කාණ්ඩය යටතේත් මේ වන විට එකිනෙකා හා තරග වැදී අවසන්. මෙම කාණ්ඩ දෙකේ වැඩිම ලකුණු ලාභී කණ්ඩායම් දෙක 01 සහ 02 කාණ්ඩ සමඟ ඉදිරියේ දී තරග වදිනු ඇත.ජාත්‍යන්තර ක්‍රිකට් කවුන්සිලයේ ශ්‍රේණිගත කිරීමට අනුව ලොව අංක 01 ස්ථානයේ සිටින වත්මන් විස්සයි 20 අනුශූරයන් වන ශ්‍රී ලංකාව 01 කාණ්ඩයට අයත් වන අතර දකුණු අප්‍රිකාව එංගලන්තය සමඟ නවසීලන්තය එම කාණ්ඩයේ සෙසු රටවල් තුනයි.එසේම වත්මන් විස්සයි 20 ලෝක ශූරයන් වන බටහිර ඉන්දීය කොදෙව්වන් සමඟ ඉන්දියාව, පාකිස්ථානය සහ ඕස්ට්‍රේලියාව 02 කාණ්ඩය යටතේ තරග වදියි.ක්‍රිකට් ක්‍රීඩාවට වඩාත් වැඩි ක්‍රීඩා ලෝලී ආකර්ෂණයක් ඇති කිරීමේ අරමුණින් නිර්මාණය වුණු 20 යි 20 ක්‍රීඩා තරගාවලි අතර ලෝකයේ බලවතා තෝරා ගැනීමේ ප්‍රධානතම තරගාවලිය වන්නේ ද මෙම ලෝක කුසලාන තරගාවලියයි.2007 වසරේ පළමු වරට ආරම්භ කෙරුණු මෙම ලෝක කුසලාන තරගාවලිය සෑම වසර 2 කට වරක්ම පැවැත්වෙයි.කෙසේ වෙතත් මෙවර ලෝක කුසලාන තරගාවලිය පැවැත්වෙන බංග්ලාදේශයේ දේශගුණය මෙන්ම තණතීරු ශ්‍රී ලංකා කණ්ඩායමට වඩාත් හුරු වී ඇත්තේ ඔවුන් සාර්ථක ටෙස්ට් 20 යි 20 සහ එක්දින තරගාවලියක් සමඟ ආසියානු කුසලාන තරගාවලියක් අවසන් කර ඇති නිසා.මෙලෙස ජයග්‍රාහී මානසිකත්වයකින් යුතුව විස්සයි 20 ශ්‍රේණිගත කිරීමේ අංක 01 ලෝක අනුශූරයන් මෙන්ම ආසියාවේ ශූරයන් ලෙස පිටියට පිවිසෙන ශ්‍රී ලංකා කණ්ඩායමට මෙවර ශූරතාව දිනා ගැනීමට හැකිවනු ඇති බවට බොහෝ විචාරකයින් මත පළ කරනවා.ඊට ප්‍රධාන ලෙසම බලපා ඇත්තේ ගෙවීගිය 2007 වසරේ සිට 2012 තෙක් පැවැත්වූ ලෝක කුසලාන තරගාවලි 4 දෙස ආපසු හැරී බැලීමේදී ශ්‍රී ලංකා ක්‍රීඩකයින් පෙන්වා ඇති දස්කම් හේතුවෙනි.මෙතෙක් පැවැත්වූ තරගාවලි 4 පුරාවට ලෝකයේ සුපිරි ක්‍රීඩකයන් සියල්ලම පරදා වැඩිම ලකුණු ලාභියා ලෙස ඉදිරියෙන්ම සිටින්නේ මහේල ජයවර්ධනයි. ඔහු තරග 25 ක ඉනිම් 25 ක් ක්‍රීඩා කර එක් ශතකයක් සහ අර්ධ ශතක 05 ක් සමඟ ලකුණු 858 ක් ලබාගෙන තිබෙනවා. දෙවැනි ස්ථානයේ පසුවන්නේ කොදෙව් ක්‍රීඩක ක්‍රිස් ගේල්. ගේල් තරග 18 ක ඉනිම් 17 ක් ක්‍රීඩා කර එක් ශතකයක් සහ අර්ධ ශතක 6 ක් සමඟ ලබා ඇති ලකුණු සංඛ්‍යාව 664 ක්. මෙහි තුන්වැනි තැන හිමි වන්නේ අපේ තිලකරත්න ඩිල්ෂාන්ට. ඔහු තරග 25 ක ඉනිම් 24 ක් ක්‍රීඩා කර අර්ධ ශතක 4 ක් සමඟ ලකුණු 632 ක් ලබා ඇති අතර කුමාර් සංගක්කාර තරග 25 ක ඉනිම් 24 කදී අර්ධ ශතක 3 ක් සමඟින් ලකුණු 590 ක් ලබා සිව්වැනි ස්ථානයේ පසුවනවා.පිතිකරුවන් අතර අපේ පිතිකරුවන් තිදෙනෙකුම ඉහළම තලයේ දස්කම් දක්වා තිබීමත් ඔවුන් තිදෙනාම මෙවර ක්‍රීඩා කිරීමත් සමඟ ශ්‍රී ලංකාව පැත්තෙන් ඉතාම සුබදායක වනවා.පන්දු යැවීමේ අංශය පිළිබඳසලකා බැලීමේදී අපේ සුපිරි පන්දු යවන්නා මෙන්ම ශ්‍රී ලංකා විස්සයි 20 කණ්ඩායමේ උප නායකයා ලෙස කටයුතු කරන ලසිත් මාලිංග මෙතෙක් පැවැති ලෝක කුසලාන තරගාවලි 4 වැඩිම කඩුලු ලාභියා ලෙසින් ඉදිරියෙන් සිටිනවා.මාලිංග තරග 25 ක ඉනිම් 25 කදී ඕවර 84 පන්දු 4 ක් යවා ලකුණු 653 කට කඩුලු 33 ක් දවාගෙන අංක 01 ස්ථානයේ සිටිනවා. තරග 19 ක් ක්‍රීඩා කර ඕවර 74.2 ක් යවා ලකුණු 495 කට කඩුලු 32 ක් දවාගත් පාකිස්තානු ක්‍රීඩක සහීඩ් අජ්මාල් දෙවැනි ස්ථානයේ පසුවන අතර අජන්ත මෙන්ඩිස් තරග 18 කට ක්‍රීඩා කර ඕවර 68 ක් යවා නිලකුණු ඕවර 3 ක් සමඟ ලකුණු 418 කට කඩුලු 31 ක් දවා ගනිමින් තුන්වැනි ස්ථානයේ පසු වනවා.මේ අනුව බලන කල පන්දු යැවීමේ ආධිපත්‍ය ද ශ්‍රී ලංකා ක්‍රීඩකයින් සතු වන බැවින් එහි අමතර වාසිය ද ශ්‍රී ලංකාවට අත්වනවා.තරගාවලියක වැඩිම ලකුණු ලාභීන් අතර ඉදිරියෙන්ම සිටින්නේ තිලකරත්න ඩිල්ෂාන්. ඔහු තරග 7 කදී නොදැවීම් එකක් සමඟ ලකුණු 317 ක් ලබා ඇත්තේ 2009 එංගලන්තයේ පැවැති තරගාවලියේදී.මෙහි දෙවැනි ස්ථානය හිමි වන්නේ මහේලට. ඒ 2010 කොදෙව් දූපත් හිදී පැවැති තරගාවලියේදී තරග 6 කදී නොදැවීම් 1 ක් සමඟින් මහේල ලබාගත් ලකුණු 302 නිසාවෙන්. තරගාවලියට පෙරාතුව පසුගිය 17 වැනිදා ශ්‍රී ලංකාව සහ ඉන්දියාව අතර පැවැති පෙරහුරු තරගයේදී ඉන්දියාව පරදා ශ්‍රී ලංකාව ජය ලබා ගැනීම ශ්‍රී ලංකාවේ මානසිකත්වය වර්ධනය කරන තවත් සාධකයක් ලෙස හැඳින්විය හැකියි.මේ නයින් බලන කල ශ්‍රී ලංකා කණ්ඩායමට මෙවර ලෝක කුසලානය දිනා ගැනීමේ වැඩි ඉඩකඩක් පවතින අතර සමස්ත ශ්‍රී ලාංකේය ක්‍රීඩා ලෝලීනගේ එකම පැතුම වන්නේ ද එයයි. ආසියානු කුසලානය දිනා ගනිමින් ශ්‍රී ලංකාව තැබු ජයග්‍රාහී පියවරේ මීළඟ ඉලක්කය විස්සයි 20 ශූරතාව දිනා ගැනීමට හැකි වේවා!ඉදිරි තරග කාල සටහනමාර්තු 22 ශ්‍රී ලංකාව සහ දකුණු අප්‍රිකාව මාර්තු 22 එංගලන්තය සහ නවසීලන්තය මාර්තු 23 ඕස්ට්‍රේලියාව සහ පාකිස්ථානය මාර්තු 23 ඉන්දියාව සහ බ. ඉන්දිය කොදෙව් මාර්තු 24 නවසීලන්තය සහ ද. අප්‍රිකාව මාර්තු 24 ශ්‍රී ලංකාව සහ බී කොටසේ වැඩිමලකුණු ලාභියා අතරමාර්තු 25 බ. ඉ. කොදෙව් සහ ඒ කොටසේවැඩිම ලකුණු ලාභියා අතරමාර්තු 27 ද. අප්‍රිකාව සහ බී කොටසේවැඩිම ලකුණු ලාභියා අතරමාර්තු 27 ශ්‍රී ලංකාව සහ එංගලන්තයමාර්තු 28 ඕස්ට්‍රේලියාව සහ බ. ඉ. කොදෙව්මාර්තු 28 ඉන්දියාව සහ ඒ කොටසේවැඩිම ලකුණු ලාභියා අතරමාර්තු 29 නවසීලන්තය සහ බී කොටසේවැඩිම ලකුණු ලාභියා අතරමාර්තු 29 එංගලන්තය සහ ද. අප්‍රිකාවමාර්තු 30 පාකිස්ථානය සහ ඒ කොටසේවැඩිම ලකුණු ලාභියා අතරමාර්තු 30 ඕස්ට්‍රේලියාව සහ ඉන්දියාවමාර්තු 31 එංගලන්තය සහ බී කොටසේවැඩිම ලකුණු ලාභියා අතරමාර්තු 31 ශ්‍රී ලංකාව සහ නවසීලන්තය අප්‍රේල්් 01 ඕස්ට්‍රේලියාව සහ ඒ කොටසේවැඩිම ලකුණු ලාභියා අතරඅප්‍රේල්් 01 පාකිස්ථානය සහ බ. ඉ. කො. දූපත්අප්‍රේල්් 03 පළමු අවසන් පූර්ව තරගය(1 කොට‍සේ පළමු වැනියා සමඟ 2 කොටසේ දෙවැනියා)අප්‍රේල්් 04 දෙවැනි අවසන් පූර්ව තරගය(1 කොටසේ දෙවැනියා සමඟ 2 කොටසේ පළමුවැනියා)අප්‍රේල්් 06 අවසන් මහා තරගයඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=av14032319</link>
    <topic>සන්ජේ ගේ තාවකාලික නිදහසට නානා උරණ වෙයි</topic>
    <author>සුජීව තේවහෙට්ටිගේ</author>
    <content>සන්ජේ ගේ තාවකාලික නිදහසට නානා උරණ වෙයිනානා පතේකර් ජනප්‍රිය සිනමා‍වෙන් බැහැර වූ නළුවෙකු හැටියටයි බොහෝ දෙනෙකුගේ මතකයෙහි රැඳී තියෙන්නෙ. බොලිවුඩ් සිනමාවේ ඉවසිලිවන්තව ඉදිරියට පා නඟන මේ ප්‍රතිභාපූර්ණ රංගන ශිල්පියා දැන් 63 වැනි වියෙහි පසුවෙනවා. මුද්‍රිත හෝ විද්යුත් මාධ්‍යයන් හි පුවත් මවන්නෙකු නොවන නානා පසුගියදා පැවසූ කරුණක් කාගේත් අවධානය දිනාගත්තා. ඔහු කීවේ මෙන්න මේ කතාවයි...“මම පසුගිය අවුරුදු 22 දී සන්ජේ දත් එක්ක කිසිම චිත්‍රපටයක රඟපෑවේ නැහැ. මින් මතුවටත් එයත් එක්ක රඟපාන්නෙ නැහැ කියල මම හිතාගත්තා.” නානා ගේ මේ සිතුවිල්ලට හේතුව වුණේ පසුගියදා සන්ජේ දත් ලැබූ තාවකාලික නිදහසයි. 1993 දී ඉන්දියාවේ සිදුවූ බෝම්බ පිපිරීම් මාලාවට සම්බන්ධයක් ඇතැයි චෝදනා ලද සන්ජේ සය අවුරුදු සිර දඬුවමක් ලැබුවා. සිරගතවී මාස 18ක් ගත වෙද්දී සන්ජේ‍ෙග් බිරිය වන මන්යාටා ගේ අහිතකර සෞඛ්‍ය තත්ත්වය සලකා ඔහුට තාවකාලික නිදහසක් ලැබුණා. එම කාලය ගත කළ සන්ජේ නැවතත් සිරගෙදරට පිටත්ව ගියා.ඒ වුණත් නානා මේ තාවකාලික නිදහසට මුළුමනින්ම විරෝධය පෑවා. ඉන්පසුවයි ඔහු සන්ජේ සමඟ චිත්‍රපටවල රඟපෑමෙන් වැළකී සිටීමට තීරණය කළේ. “ආණ්ඩුව කරන්නෙ ඒ අයට ඕනැ දේ. ඒගොල්ල කියන්නෙ සන්ජේට තාවකාලික නිදහසක් දීම නිත්‍යානුකූලයි කියලයි. අපිට ඒගැන මොනවත් කියන්න බැහැ. හැබැයි මම මට පුළුවන් දේ කරන්න තීරණය කළා. අපේ රසික රසිකාවියො, මාධ්‍යවේදීන් අපි හැමෝම සන්ජේ රඟපාපු චිත්‍රපට බලලා එයාව වී‍රයෙක් කළා. එයාට තාවකාලික නිදහසක් ලබා දුන්නම ඒකට විරුද්ධ වෙනවා. ඒක වැරැදියි කියනවා. එහෙම කියල විතරක් මදි. විරුද්ධ නම් ක්‍රියාවෙන්ම ඒ බව පෙන්නන්න ඕනෙ. තමන්ට පුළුවන් දේ කරන්න ඕනෙ. මිනිස්සු හිතාගෙන ඉන්නෙ සන්ජේ විතරයි නළුවා කියලා.” නානා පතේකර් තමන්ගේ විරුද්ධත්වය එලෙස ප්‍රකාශ කළා.සන්ජේට තාවකාලික නිදහස ලබා දිය යුතු යැයි මුලින්ම ප්‍රකාශ වූ දවසේ නානා පැවසුවේ නළුවෙකු වූ නිසාම සන්ජේට විශේෂ වරප්‍රසාද ලබා නොදිය යුතු බවයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=av14032320</link>
    <topic>රිතික් ගේ බිරිය ඩුබායි ගිහින්</topic>
    <author>සුජීව තේවහෙට්ටිගේ</author>
    <content>රිතික් ගේ බිරිය ඩුබායි ගිහින්රිතික් රෝෂන් ගෙන් වෙන්වුණු ඔහුගේ බිරිය වූ සුසෑන් රෝෂන් ගේ නවක තතු කොහොමදැයි බොලිවුඩ්පුරයේ බොහෝ දෙනෙකු විපරම් කරන්නට පටන් අරන්. ඇතැම් අය සුසෑන් හමුවී ඇගෙන් විමසා තිබුණේ නැවතත් රිතික් සමඟ සමඟි වී අනාගතය දෙස බලන්න කැමැත්තක් නැතිද කියලයි. මෙලෙස විමසන්නට හේතු වුණේ මෑතකදී රිතික් සහ සුසෑන් ගේ පියවරුන් දෙදෙනා රිතික් -සුසෑන් දීගයට නැවත හුස්ම පිඹින්නට උත්සාහ කළ බවට ආරංචි පැතිරී ගිය නිසයි.ඒත් සුසෑන් නම් පසුගියදා ප්‍රසිද්ධියේ කියා සිටියේ තමන් නැවතත් රිතික් සමඟ එකතු නොවන බවයි. ඔය අතරේදී කටකතාවක් පැතිරී ගොස් තිබුණා. කවුරුත් නොදන්නා කෙනෙකු සමඟ සුසෑන් ගේ සම්බන්ධයක් ඇති බවයි මේ කටකතාවෙන් කියවුණේ. ඒ වුණත් ඒ ආරංචියෙහි කිසිම ඇත්තක් නැති බවයි දින දෙක තුනකින්ම කාට කාටත් දැනගන්නට හැකිවුණේ. සුසෑන්ව හමුවන්න එක්තරා පුද්ගලයෙකු ඇගේ නිවෙසට පැමිණි බව නම් සත්‍යයක්. ඔහුගේ නම රාමන් මැකාර්. විවාහකයකු වන ඔහු, රිතික් සහ සුසෑන්ගේත් ඔවුන්ගේ දෙමවුපියන්ගේත් සමීප හිතවතෙක්. මීට දෙසතියකට පමණ පෙර සුසෑන් ඩුබායි රාජ්‍යය බලා පිටත්ව ගියා. ඒ ගමනට කලින් දිනයක දී රාමන් සහ ඔහුගේ බිරිය සුසෑන්ව හමුවී තිබෙනවා.සුසෑන් ඩුබායි ගියේ ඇයි? ඊළඟට බොහෝ දෙනෙකු එලෙස ප්‍රශ්න කරන්නට පටන් ගත්තා. ඇය ඩුබායි බලා පිටත්ව ගියේ තනිවම නොවෙයි. බොලිවුඩයේ කිං ඛාන් හෙවත් ශාරුක් ඛාන් ගේ බිරිය ගෞරී එක්කයි. කාන්තා ඇඳුම් පැලඳුම් සහ කාන්තාවන් භාවිතා කරන විසිතුරු අංගෝපාංග අලෙවි කරන සුපිරි වෙළෙඳ සලක් ඩුබායි හි ආරම්භ කරන්නයි ගෞරී සූදානම් වෙන්නේ. එම ව්‍යාපාරයට හවුල් වීමට සුසෑන් ද කැමැත්ත පළ කරලා. මේ සඳහා ඩුබායි හි පදිංචිව සිටින ගෞරීගේ සමීප මිතුරියන් කිහිප දෙනෙකුගේ ද සහාය ලැබෙන බවයි පැවසෙන්නේ.ගෞරී සහ සුසෑන් ව්‍යාපාරයක් ආරම්භ කරන්නට පැමිණෙන බව ආරංචි වූ ඩුබායි හි අංක එකේ ධනවත් ව්‍යාපාරිකයන් කිහිප දෙනකුම ඔවුන් පැමිණෙන්නේ කවදාදැයි දැන් නිරතුරුවම විමසුම් කරනවාලු.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=am1403231</link>
    <topic>හිතේ කරදර තියෙන ගෑනු ළමයින්ට කුරුලෑ එනවා වැඩියි</topic>
    <author>සාකච්ඡා කෙළේ -රමණී සුබසිංහ</author>
    <content>හිතේ කරදර තියෙන ගෑනු ළමයින්ට කුරුලෑ එනවා වැඩියිවිශේෂඥ වෛද්‍යආරියසේන යූ. ගමගේවිෂබීජ, හෝමෝන සහ තෙල් යන ප්‍රධාන සාධක තුනක් හේතුවෙන් හටගන්නා කුරුලෑ යෞවනයේ රෝගය ලෙස හැඳින්වෙනවා. විශේෂයෙන් රුව පිළිබඳ විමසිලිමත් වන තරුණ තරුණියන් අසහනයට පත්කරන කුරුලෑ වගේ ම ඉන්නන් ද චර්මගත රෝගයන්. ඒවා නිට්ටාවට සුව කරගත හැකි ද? වෛද්‍ය ප්‍රතිකාර අත්‍යවශ්‍ය ද? හිතුමතේ ප්‍රතිකාරවලට යොමු වීම අහිතකර ද? අද ඔබ දැනුම්වත් කරන්නේ මේ පිළිබඳවයි.කුරුලෑවක් ලෙස හැඳින්වෙන්නේ කුමක් ද?සමෙහි ඇති ස්වේද ග්‍රන්ථිවල වැඩිපුර ස්වේද නිපදවන විට එම ග්‍රන්ථියෙන් පැන නඟින කෙස් ගස මැරී යනවා. එවිට ග්‍රන්ථි තුළ සිරවන ස්වෙද හා සෛල අවට ඇති සම ආසාදිත තත්ත්වයකට පත් කරනවා. ටික දිනකින් එම ග්‍රන්ථිය සුදු රුධිරාණු හා බැක්ටීරියාවන් ගෙන් පිරුණු සැරව කුහරයක් බවට පත් වෙනවා. කුරුලෑවක් ලෙස හැඳින්වෙන්නේ එවැනි තත්ත්වයක්. මෙම සැරව පිරි කුරුලෑව කඩා මිරිකා නොදැම්මොත් බොහෝ විට ඉබේම පුපුරා ඉවත් වෙනවා. එහි සම ටික දිනකින් යළි ස්වභාවික තත්ත්වයට පත් වෙනවා.සමහර කුරුලෑ ඉවත් කිරීමට කුඩා සැත්කම් පවා සිදු කරනවා නේද?ඔව්. එහෙත් කලාතුරකින් සිදුවිය හැකි දෙයක්. සමහර කුරුලෑ සමේ ගැඹුරින් පිහිටනවා. එවිට එය තරමක් විශාල සැරව ගෙඩියක් බවට පත් වෙනවා. කුඩා සැත්කමක් මඟින් කපා ඉවත් කරන්නට සිදු වන්නේ එවැනි කුරුලෑවක් පමණයි. එය කලාතුරකින් ඇතිවිය හැකි තත්ත්වයක් පමණයි.කුරුලෑ සැදෙන්නේ මුහුණේ පමණ ද?නෑ කෙනෙකුගේ පිට සහ පපු ප්‍රදේශයේ පවා කුරුලෑ ඇතිවිය හැකියි. සමහර අයගේ පිටෙහි සාමාන්‍ය ප්‍රමාණයට වඩා විශාල සිදුරු සහිත ස්වේද ග්‍රන්ථි පිහිටා තිබෙනවා. ඒවා පහසුවෙන් ආසාදනයට ලක් විය හැකියි. පිට ප්‍රදේශය තමන්ට පහසුවෙන් සබන් යොදා පිරිසුදු කර ගැනීමට ඇති අපහසුතාව එවැනි කුරුලෑ ඇතිවීමට ප්‍රධාන හේතුවක්. අපිරිසිදු ප්‍රදේශවල විෂබීජ වර්ධනය වීම ඊට බලපානවා. මේ නිසා ස්නානය කරන අවස්ථාවන්හි තව කෙනකු ගේ උදවුවෙන් පිට ප්‍රදේශය හොඳින් පිරිසුදු කර ගැනීම වඩාත් යෝග්‍යයි.කුරුලෑ මිරිකා හැරීමෙන් තව තවත් වර්ධනය වනවා කියන කතාව ඇත්ත ද?සමහර කුරුලෑ වේදනාකාරීයි. ඒ වගේම අවලස්සනයි. එහෙත්, වේදනාකාරී හෝ අවලස්සන හෝ වූ පමණින් කුරුලෑවක් මිරිකීම නුවණට හුරු නෑ. ඇඟිලි සහ නිය මත ඇති විෂබීජ (බැක්ටීරියා) මඟින් ආසාදනය වැඩි විය හැකියි. එසේ වුවද කුරුලෑවක් සැරවවලින් පිරී, පිපිරීමට ආසන්නව තිබේනම්, හොඳින් සබන් දමා අත් පිරිසිදු කර එක්වරක් පමණක් සාමාන්‍ය ප්‍රමාණයට මිරිකා, එළියට එන සැරව පිරිසුදු පුළුන් හෝ කපු රෙදි කැබැල්ලක් මඟින් ඉවත් කිරීම වරදක් නොවේ.කුරුලෑ බෝවනවා ද?කුරුලෑවක තිබෙන්නේ ‘ප්‍රොපියොනි බැක්ටීරියම් ඇක්නිස්’ හා ‘ස්ට්‍රෙප්ටොකොකස් ඇල්බස්’ යන බැක්ටීරියාවන්. මෙම බැක්ටීරියා මුහුණේ ස්පර්ශ වුවහොත්, ඒ වගේ ම මුහුණේ කුරුලෑ ඇතිවීමට අවශ්‍ය පරිසර තත්ත්ව පවතී නම් එය කෙනෙකු ගෙන් තවත් කෙනකුට බෝ විය හැකියි. සමහර විට සිප ගැනීමකින් මෙවැනි තත්ත්වයක් ඇතිවිය හැකි වුවද බොහෝ විට කුරුලෑ බෝවන්නේ මුහුණේ ඇති එවැනි ආසාදනයන් නිතර ස්පර්ශ කිරීම නිසා නිය තුළට යන විෂබීජ මුහුණේ තවත් තැනක ස්පර්ශ වීමෙනුයි. මේ ලෙස වැඩිපුරම බෝ විය හැක්කේ කුරුලෑ ඇති කෙනෙකු ගේ ම මුහුණේ එක් තැනක සිට තවත් තැනකටයි.කුරුලෑ හට ගැනීමට බලපාන විශේෂ හේතු මොනවා ද?මානසික පසු තැවීම, තරගකාරී ක්‍රීඩාවල නිරත වීම හා අවිවේකි බව සමඟ කුරුලෑ ඇතිවීමේ සම්බන්ධතාවක් තිබෙනවා. මීට අමතරව ආහාර පිසීමට භාවිත කරන තෙල් වර්ග, ආර්තවය, රූපලාවණ්‍ය කටයුතු සඳහා මුහුණේ ආලේප කරන තෙල් සහිත ද්‍රව්‍ය ආදිය කුරුලෑ ඇතිවීමට බලපානවා. සම තදින් ඇතිල්ලීම හා නොමේරූ කුරුලෑ නිතර තදින් මිරිකීමත් යෝග්‍ය නෑ.මලබද්ධය හා කුරුලෑ අතර සම්බන්ධයක් තිබෙනවා ද?මලබද්ධය ඇති අයට කුරුලෑ ඇතිවීමේ ප්‍රවණතාවක් නැතත් මලබද්ධය වැළැක්වීම සඳහා උදවු වන ආහාර එනම් එළවළු සහ පලතුරු කෙනෙකු ගේ සම, නිරෝගීව තබා ගැනීමටත් උදවු වෙනවා. නිරෝගී සමක් ඇති විට කුරුලෑ ඇතිවීම අඩු වෙනවා.ගැහැනු ළමයින්ට වැඩිපුර කුරුලෑ ඇතිවන්නේ ඇයි?කුරුලෑවලට ගැහැනු පිරිමි භේදයක් නෑ. දෙපිරිසටම කුරුලෑ ඇතිවිය හැකියි. පිරිමි ළමයින් ගේ ස්වේද ග්‍රන්ථිවලින් ‘ස්වේදය’ වැඩි වශයෙන් ශ්‍රාවය වීම නිසා ඔවුන්ගේ කුරුලෑ පැසවීම වැඩිවිය හැකියි. ගැහැනු දරුවන්ගේ නම් ආර්තවය දින ළං වන විට කුරුලෑවල වර්ධනයක් දැක ගත හැකියි.මුහුණ පුරා කුරුලෑ වැඩුණු යොවුන් වියේ දරුවන් සමාජයට මුහුණ දෙන්නේ ලජ්ජාවෙන්. එවැනි දරුවන්ට දිය හැකි පණිවුඩයක් තිබෙනවා ද?ඔව්. මෙහිදී වැඩි වගකීමක් පැවරෙන්නේ මවුපියන්ට. තමන්ගේ දරුවාගේ මුහුණේ ඇති කුරුලෑ පිළිබඳවත්, ඇය පත්ව සිටින අසහනකාරී තත්ත්වය පිළිබඳවත් මවුපියන් අවබෝධයකින් සිටිය යුතුයි. එය යොවුන් වියේ දී ඇතිවන තත්ත්වයක් බවත් එය කනගාටුවට කරුණක් නොවන බවත් වටහා දීම ඉතා වැදගත්. දරුවකු යෞවන වියට එළඹීමේ දී ශරීරයේ ඇති හෝමෝන පද්ධතිය හොඳින් උද්දීපනය වී ක්‍රියාත්මක වන බව මුහුණේ හට ගන්නා කුරුලෑවලින් සංකේතවත් කරන බවත් එය කිසිසේත් ම ලජ්ජාවට කරුණක් නොවන බවත් ඔවුන්ට ඒත්තු ගැන්විය යුතුයි. යම් හෙයකින් දරුවා දිගින් දිගටම මේ අසහනකාරි බවින් පෙළුණේ නම් අධ්‍යාපන කටයුතු පවා අඩාළ කරග හැකි බැවින් වැඩිහිටියන් ඔවුන් ගැන වැඩි අවධානයක් දිය යුතුයි.කුරුලෑ සඳහා නිවසේ දී කළ හැකි ප්‍රතිකාර මොනවා ද?කුරුලෑ අවම කර ගැනීමට ශරීරයේ පිරිසුදු බව ඉතා වැදගත්. කුරුලෑ සහිත ප්‍රදේශ හොඳින් සබන් යොදා දිනකට කිහිප වරක් සේදීම, ඒ විගසම පිරිසුදු තුවායකින් පිස දමා සම වියළිව තබා ගැනීම කළ යුතුයි. කේක්, චොක්ලට්, දොදොල්, මස්කට් වැනි පැණි රස හා තෙල් සහිත ආහාර අඩු කොට එළවළු සහ පලතුරු වර්ග වැඩිපුර ආහාරයට එක් කර ගත යුතුයි. ඒ වගේ ම වේදනාවක් සහිත කුරුලෑවක් ඇති විට දිනකට දෙවරක් පමණ එය උණු වතුරෙන් තැවීමෙන් වේදනාව සමනය කරගත හැකියි.විශේෂයෙන් කුරුලෑ පිළිබඳව මානසික අසහනයට පත්වීම ද ඒවා වැඩි වීමට හේතු වන නිසා මේ පිළිබඳව පවුලේ ඥාතීන්, හිතවතුන් නිවැරැදි ආකල්පයකින් කටයුතු කිරීම ඉතා වැදගත්. එවිට අදාළ තැනැත්තා ගේ අසහනකාරී බව මඟහැර කුරුලෑවකින් ඇතිවන කායික කැළල මෙන් ම මානසික කැළල ද මකා දැමිය හැකියි.කුරුලෑ නිට්ටාවට සුව කර ගත නොහැකි ද?නිවැරැදි ආහාර රටාව, පෞද්ගලික ස්වස්ථතාව හා වෛද්‍ය ප්‍රතිකාරවලට යොමු වීම මෙහිදී වැදගත්. කුරුලෑ සඳහා ප්‍රතිකාර වර්ග කිහිපයක් තිබෙනවා. කෙනෙකුට ගැළපෙන ප්‍රතිකාරය කුමක් ද යන්න වෛද්‍යවරයකුට තීරණය කළ හැකියි. කවර ප්‍රතිකාර ක්‍රමයක් භාවිත කළ ද යහපත් ප්‍රතිඵල ලබා ගැනීමට නම් අවම වශයෙන් මාස දෙකක් පමණ ගත වන බව ද දැන ගත යුතුයි.කුරුලෑ සඳහා ලබාදෙන ප්‍රතිකාර මොනවා ද?කුරුලෑ සඳහා ඇතැම් වෛද්‍යවරු දියර, ජෙලි හෝ ක්‍රීම් ලෙස ඔසුසල්වලින් ලබාගත හැකි බෙන්සොයිල් පෙරොක්සයිඩ් නිර්දේශ කරනවා. සියයට 2.5 හා සියයට 5 සාන්ද්‍රණයන් ගෙන් ලබා ගත හැකි එම ඖෂධය දිනපතා නින්දට යාමට පෙර සම මත ආලේප කළ යුතුයි.ආලේපයට පෙර සබන් ගා මුහුණ හොඳින් පිරිසුදු කර වියළා ගැනීම වැදගත්.ඒ ඖෂධ සමහර අයට අසාත්මිකතා ඇති කළ හැකියි. එවැනි අය සහ මාස දෙකක් තුළ හොඳ ප්‍රතිඵල නොලැබෙන ඇය ඖෂධය නිතර කළ යුතුයි. වෛද්‍ය උපදෙස් අනුව කටයුතු කිරීම ද මෙහිදී වැදගත්.කුරුලෑ සඳහා ප්‍රතිජීවක ඖෂධ තිබෙනවා ද?ඔව්. ප්‍රතිජීවක කුරුලෑ සඳහා ප්‍රත්‍යක්ෂ ඖෂධ වර්ගයකි. පෙති හෝ කරල් වශයෙන් හෝ සමෙහි ආලේපයට දිය හෝ ක්‍රීම් වශයෙන් මේවා ලබා ගත හැකියි. සුදුසු වෛද්‍යවරයකුගේ නිර්දේශය මත පමණක් මේ ඖෂධ ලබා ගැනීම ඉතා වැදගත්.කුරුලෑවලට හෝමෝන ප්‍රතිකාර ලබා දෙනවා ද?ඔව්. ඊස්ට්‍රඩියෝල් අඩංගු පවුල් සැලසුම් පෙති කුරුලෑ ඇති කාන්තාවන්ට සුදුසුයි. ඩෙක්සමෙතසෝන් නමැති ස්ටීරොයිඩය ද ඉතා සුළු මාත්‍රාවක්, ප්‍රති. ඇන්ඩ්‍රොජන් ඖෂධ සමඟ භාවිත කළ හැකියි. එහෙත් හිතුමතේ මේ ඖෂධ ගැනීම නම් කිසිසේත් ම සුදුසු නොවන බව මතක තබා ගත යුතුයි.ඊස්ට්‍රඩියෝල් අඩංගු පවුල් සැලසුම් පෙති යොවුන් වියේ ගැහැනු දරුවන්ට සුදුසු ද?එම ඖෂධ නියම කරන්නේ කුරුලෑ බහුල ලෙස ඇති අයටයි. යොවුන් වියේ ගැහැනු දරුවන් දරුවන් බලාපොරොත්තු නොවන නිසාත්, එම ඖෂධ නිසා ආර්තව චක්‍රයේ වෙනසක් නොවන නිසාත් එම ඖෂධය ගැනීම ගැටලුවක් නොවේ. දරුවන් බලාපොරොත්තු වන හා ගැබිනි මවුවරුන්ට මෙය නුසුදුසුයි. ඒ වගේම වෛද්‍ය උපදෙස් මත පමණක් මෙම පෙති භාවිත කළ යුතුයි.තදබල ලෙස කුරුලෑ පැතිරුණ අයකුට දෙන ඖෂධ මොනවා ද?ඉතා තදබල ලෙස කුරුලෑ ඇති අයට වෛද්‍යවරුන් ‘අයසොට්‍රෙට්නොයින්’ නමැති ඖෂධය නියම කරනවා. දිනපතා පෙති හෝ කරල් 1 බැගින් සති 15 - 20 ක් පමණ කාලයක් ගත යුතු නිසා මේ ඖෂධ මඟින් අතුරු ආබාධ ඇතිවිය හැකියි. ගැබිනි මවුවරුන්ට කිසිසේත් ම මේ ඖෂධය ලබා නොදෙන්නේ ඉපදෙන දරුවන් අංගවිකල වීමට හෝ ගබ්සාවක් ඇතිවීමට ඉඩ ඇති නිසයි.හිස්හොරි ඇති අයට කුරුලෑ වැඩිපුර හැදෙනවා කියන කතාව ඇත්ත ද?නෑ. හිස්හොරි හා කුරුලෑ අතර කිසිඳු සම්බන්ධයක් නෑ.කුරුලෑ සුව වුවත් සමහර අයගේ කැළැල ඉතිරි වනවා නේද?කුරුලෑ ඇති වුණේ සම මතුපිට නම් කැළැල පවතින්නේ නෑ. මුහුණේ වළවල් වැනි තත්ත්වයක් ඇති වන්නේ කුරුලෑ සමට යටින් පැතිරුණොත් පමණයි. සැරව ගෙඩිය සමට වඩා පහළට ගියේනම් එය සුව වෙන්නේ තන්තුමය පටලයෙන්. එවිට සම මතුපිට කැළල් ඇති වීමට පුළුවන්. එහෙත් නිසි ප්‍රතිජීවක ඖෂධවලට යොමු වීමෙන් මේ තත්ත්වය වළක්වා ගත හැකියි.කෙනෙක් පානය කරන ජල ප්‍රමාණය හා කුරුලෑ අතර සම්බන්ධයක් තිබෙනවා ද?ඕනෑම කෙනෙක් සිරුරේ සාමාන්‍ය ප්‍රමාණයට ජල මට්ටම පවත්වා ගැනීම ඉතා වැදගත්. දහදිය හොඳින් පිටවීම නිසා එවැනි අය ගේ සමෙහි තෙතමනය රඳා පවතිනවා. සම විෂබීජ වලින් ද තොරයි. එවැනි සමක කුරුලෑ ඇතිවීම අවම කරගත හැකියි.කුරුලෑ වගේ ම ඉන්නන් ද කෙනෙකු ගේ රුව අවලස්සන කරනවා. අසහනකාරී ස්වභාවයක් ඇති කරනවා. ඇත්තටම ඉන්නන් කියන්නේ මොනවා ද?ඉන්නන් යනු අප සිරුරට අහිතකර නොවන සම මතුපිට හට ගන්නා ගැට විශේෂයක්. වෛරසයක් මඟින් ඇතිවන මේ ගැටිති ඉංග්‍රීසි බසින් ‘wart’ ලෙස හැඳින්වෙනවා. එහි ඇත්තේ සම මතුපිට ස්ථානගත වී ඇති වෛරසය ක්‍රියාත්මක වීමෙන් හටගත් මියගිය චර්ම සෛල රොත්තක්.සමහර අයගේ ඉන්නන් කිහිප දෙනෙක් පමණක් දැකගත හැකි වුවත් කලාතුරකින් ඇඟ පුරා ඉන්නන් පැතිරී සිටින රෝගීන් ද දැකගත හැකියි. සමහර විට මුහුණේ, සහ ලිංගේන්ද්‍රියන් ගේ පවා ඇති වෙනවා. කකුල්වල යටි පතුලේ හටගත් ඉන්නන් හඳුන්වන්නේ ගල් තැලුම් හෝ කටු පිළිකා නමින්. මෙසේ සිරුරේ විවිධ ප්‍රදේශවල ඉන්නන් ඇති කරන ‍(Human Papilloma Virus) වෛරස් ප්‍රභේද පනහක් පමණ හඳුනාගෙන තිබෙනවා.ඉන්නන් සුව කිරීමට ප්‍රතිකාර අත්‍යවශ්‍ය ද?නෑ. කිසිඳු ප්‍රතිකාරයක් නොකර සිටියත් අවුරුද්දක් අවුරුදු එකහමාරක් පමණ කල් යන විට ඒවා ඉබේම නැතිව යනවා. ඉන්නන් ඇති කරන වෛරසයට විරුද්ධව අපේ සිරුරේ ප්‍රතිශක්තිය වර්ධනය වීම ඊට හේතුවයි. එසේ ඇතිවන ප්‍රතිශක්තිය නිසා වෛරස විනාශ වී යන අතර ඉන්නන් ද අතුරුදන් වෙනවා.ඉන්නන් සුව කර ගැනීමට නිවසේ දී කළ හැකි ප්‍රතිකාරයක් තිබෙනවා ද?නිවසේ දී මෙන් ම වෛද්‍යවරයකු වෙත යොමු වීමෙන් කළ හැකි ප්‍රතිකාර ක්‍රම කිහිපයක් තිබෙනවා. ඉන්නන් එකක් දෙකක් නම් සුළු ශල්‍ය කර්මයකින් ඉවත් කළ හැකියි. මෙහිදී අදාළ ස්ථානය එන්නතක් මඟින් හිරි වැටීමට සලසනවා. විදුලි බලයෙන් රත්කළ කම්බියක් මඟින් පුළුස්සා ඉවත් කිරීමෙන් ද ඉන්නන් සුව කළ හැකියි.ඉන්නන් සුව කළ හැකි පහසුම ක්‍රමය ප්ලාස්ටරයක් ඇලවීමයි. ඕනෑම ඔසුසලකින් මිලදී ගත හැකි මෙම ප්ලාස්ටරය ‘කෝන් ප්ලාස්ටර්’ ලෙස හැඳින්වෙනවා. විවිධ වෙළෙඳ නම්වලින් ‍ඒවා මිල දී ගත හැකියි. මේ ප්ලාස්ටරය මැද ඉන්නන් විනාශ කරන ඖෂධයක් තිබෙනවා. එය අළවා ටික දිනකින් ඉන්නා ගැලවී යනවා.ඉන්නන් බෝ වනවා ද?ඔව්. වෙනත් කෙනෙකු ගේ ඉන්නෙක් ස්පර්ශ වීමෙන් තවත් කෙනෙකුට පහසුවෙන් බෝවිය හැකියි. ඉන්නන් ඇති අය පිහිනුම් තටාකවල නාන විට පවා බෝවිය හැකි අතර එය සිදුවන්නේ ඔහුගේ සිරුරේ වයිරසයට ප්‍රතිවිරුද්ධ ශක්තිය ඒ වන විටත් වර්ධනය වී නොතිබේ නම් පමණයි. යම් හෙයකින් මේ වෛරසය කෙනකුගේ සිරුරට ඇතුළු වූයේ නම් ඉන්නන් මතුවීම සඳහා මාස කිහිපයක් ගත විය හැකියි.ඉන්නන් ඇති කෙනෙක් වෛද්‍යවරයකු හමුවීම අත්‍යවශ්‍ය ද?එය වෛද්‍යවරයකුට පෙන්වීමට තරම් කලබල ‍නොවිය යුතු වුවද ඔබට සෑදී ඇත්තේ ඉන්නන් ද එසේ නැතිනම් වෙනත් රෝගයක් ද යන්න පිළිබඳ සැකයක් තිබේනම් වෛද්‍යවරයකු හමුවීම නුවණට හුරුයි. ඊට හේතුව සමහර විට ඉන්නන් ලෙස පෙන්වන රෝග ලක්ෂණ පිළිකාවක් හෝ වෙනත් භයානක රෝගයක, මුල් අවස්ථාව වීමට ඉඩ ඇති නිසයි. එහෙත් ‘ඉන්නෙක්’ පිළිකාවක් බවට පත් නොවන බව ද මතක තබා ගත යුතුයි.මීට අමතරව මුහුණේ හෝ ලිංගේන්ද්‍රියේ ‍ඉන්නන් තිබේ නම් වෛද්‍යවරයකුට පෙන්වීම වැදගත්. ඊට හේතුව මුහුණේ ඇතිවන ඉන්නන්ට ආවාට ගියාට ප්‍රතිකාර කිරීමෙන් කැළැල් ඇතිවිය හැකි වීමයි. ඒ වගේම ලිංගේන්ද්‍රියන් ගේ හට ගන්නා ඉන්නන් සමාජ රෝගයක් ලෙස ලිංගික ඇසුර මඟින් බෝවිය හැකියි. එවැනි පුද්ගලයෙක් වෛද්‍යවරයකු ලවා පරීක්ෂා කර ගත යුතු වන්නේ ඒ සමග වෙනත් සමාජ රෝග ද වැලඳීමට ඉඩකඩ ඇති නිසයි.සාකච්ඡා කෙළේ -රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=cr1403231</link>
    <topic>අන්තිම හුස්ම යනතෙක් පෑනෙන් වැඩ ගැනීම මගේ එකම පැතුමයි</topic>
    <author>කමල් පෙරේරා</author>
    <content>අන්තිම හුස්ම යනතෙක් පෑනෙන් වැඩ ගැනීම මගේ එකම පැතුමයිජ්‍යෙෂ්ඨ පුවත්පත් කලාවේදී - කිවියර සිරිලාල් කොඩිකාරජ්‍යෙෂ්ඨ පුවත්පත් කලාවේදී, කිවියර සිරිලාල් කොඩිකාර සූරීන්ට ප්‍රණාම දැක්වීමේ උලෙළක් මේ මස 26 වනදා, බ්‍රහස්පතින්දා සවස 3.00 ට කොළඹ ජාතික පුස්තකාල සහ ප්‍රලේඛන සේවා මණ්ඩලයීය ශ්‍රවණාගාරයේදී පැවැත්වෙයි. මෙම උලෙළ විශේෂයෙන් සංවිධානය වන්නේ සිරිලාල් කොඩිකාර සූරීන්ගේ දිවි චාරිකාවට වසර 90 ක් පිරීම නිමිත්තෙනි. කොඩිකාරයන්ගේ තීරු ලිපි එකතුවක් වන ‘මහල්ලාගේ හෑල්ල’ කෘතිය ද මෙදින දොරට වඩී. ප්‍රවීණ ලේඛක හා විචාරක එස්.ජී. පුංචිහේවා, මහාචාර්ය සුනන්ද මහේන්ද්‍ර හා මහාචාර්ය දර්ශන රත්නායක මෙහිදී දෙසුම් පවත්වති. සිරිලාල් කොඩිකාර ප්‍රණාම උලෙළ ගොඩගේ ග්‍රන්ථ ප්‍රකාශකයන් හා එක්ව සිංහල දෙමළ ලේඛක එකමුතුව විසින් සංවිධානය කරනු ලබයි.මට අවබෝධ වී ඇති හැටියට සාමාන්‍යයෙන් මිනිසුන් මිය යන කාලය පසු කරමිනුයි මා සිටින්නේ. මම සමහර විට තව අවුරුදු දහයක් දොළහක් ඉන්නත් පුළුවන්. එහෙම නැත්නම් තව පැය ගණනකින් මගේ හුස්ම ටික පිට වෙන්නත් පුළුවන්. ජීවිතයේ අන්තිම හුස්ම යන තෙක්ම පෑනෙන් වැඩ ගැනීම තමා මගේ එකම පැතුම. අන්තිම කාලය ගතකරන ආකාරය ගැන ලොකු සැලැස්මක් මගේ නැහැ. ඒ වගේම එදා මෙන්ම අදත් දැඩි ආගමික විශ්වාසයකුත් මගේ නැහැ.”ඒ, අප ජ්‍යෙෂ්ඨ ලේඛකයා උත්ප්‍රාසවත් හඬකින් හා සැහැල්ලු සිනහවකින් යුතුව මගේ පැනයකට පිළිවදන් සැපයූ ආකාරයයි. මා ඔහුගෙන් විමසා සිටියේ, ජීවිතයේ සන්ධ්‍යා තීර්ථයට පිවිස සිටින මෙවන් සමයක ජීවිතය පිළිබඳව සිතෙන්නේ කුමක්ද කියාය. ආගම් දහම්, ජ්‍යොතිෂ විද්‍යා ආදිය කෙරෙහි ඔහුගේ ඇල්මක් නැති බව කල්ඇතිව මා දැන සිටිය ද, ජීවන චාරිකාවේ වසර අනූව පියමන් කර සිටියදීත් ඔහු මෙබඳු පෙරළිකාරි පිළිතුරක් දෙතියි මම නොසිතුවෙමි.ඔහු අදටත්, කැලිස්ටාගේ සවාරිය, ටයර් සෑය ළඟ නම් වූ ස්ථානය, මානසවිල හා කනෙරු මල්, ලෙයින් ලිවූ කවි, මා දුටු කෝසල සිහින හා ඇත්ත රඟ දෙන බයිලා වැනි විවාදාත්මක ප්‍රබන්ධ ලියූ රංචාගොඩ ළමයාමය; මගේ සාක්කිය, දියවැලක් ඔස්සේ බඳු ස්වයං චරිතාපදාන රචනා කළ සටන්කාමී ලේඛක සිරිලාල් කොඩිකාරම ය.“මගේ බිරිය අනුලා, ගුරුවරියක්. දිනක් මට ඇගේ ‍පොත් අතර තිබී පොත් දෙකක් හමුවුණා. එකක්, ‘ළමා මනස’ කියා පොතක්. එහි කියා තිබෙන්නේ ළමයකුගේ හිත ඇති වන්නේ ඉපදුනාට පසුවය කියලයි. ‘පංචස්කන්ධ විභාගය’ කියන අනිත් පොතේ රූප, වේදනා, සංඥා, සංකාර හා විඥාන යන ස්කන්ධ විස්තර වෙනවා. මිනිසාට වගේම තිරිසන් සතුන්ට, ගස්වැල්වලට රූප ස්කන්ධයක් තියෙන බවයි මුලින්ම පැහැදිලි කරන්නේ. වේදනා ස්කන්ධයෙන් කියවෙන්නේ මේවාට විඳීම් තිබෙන බවයි. සැප දුක ආදිය විමසීමයි සංඥා ස්කන්ධයෙන් සිදුවන්නේ. සැපත වැඩි කරගැනීමට, දුක නැතිකර ගැනීමට සංකාර ස්කන්ධය කටයුතු කරනවා. විඥාන පහළ වන්නේ මේ ක්‍රියාවලියේ ප්‍රතිඵලයක් හැටියටයි. මේ සියලු දේ වෙන්නේ මෙලොවදීම බවයි ඒ පොතින් පැහැදිලි වෙන්නේ. මමත් ඒක විශ්වාස කරනවා. ඒ නිසා මරණින් මතු ජීවිතයක් ගැන මගේ බලාපොරොත්තුවක් නැහැ.”අසන්න බලාපොරොත්තු වූ ප්‍රශ්න කලින්ම ඉල්ලා ගත් අයකු මෙන් අප ජ්‍යෙෂ්ඨයාණෝ ද ඉතා පහුවෙන් පිළිතුරු සපයති. කොඩිකාරයන් තරමක හෝ අසීරුතාවකට පත් කෙරෙන පැනයක් නැඟිය යුතු යයි කල්පනා කළ මම ඊළඟට මෙසේ විමසීමි.* හොඳයි ඔබතුමා කියන ආකාරයට, තවත් අවුරුදු ගණනකින් නැත්නම් පැය කිහිපයකින් ඔබේ අවසන් හුස්ම පිටවෙන්න පුළුවන්. එහෙම වෙලාවකත් ආගමික වතාවත් පවත්වන්න එපා කියලා ඔබතුමා දරුවන්ට තහංචියක් පනවලා තියෙනවද?“මම හැමදාම අනුන්ගේ මතවලට ගරු කරනවා. අනුන්ගේ විශ්වාස - ඇදහිලි ආදියට මම කවදාවත් ගරහන්නේ නැහැ. මගේ හඳහනේ පැවිදි යෝගයක් තියෙනවා කියලා අම්මලා මාව පාසල් යැව්වේ නැහැ. ඒත් මොනිටර් විභාගය පාස්වෙලා හිටපු අම්මා මට ගෙදරදී අකුරු කියා දුන්නා. පවුලේ එකම පිරිමි ළමයා මම නිසා තවත් පුතෙක් ලැබෙනකම් මම පාසල් යවන්න පසුව ඔවුන් තීරණය කළා.ඒ කාලේ අපෙ තාත්තා සේවය කළේ කෑගල්ලේ ඔන්ඩච්චි පරම්පරාවට අයිති වත්තක. ඒ නිසා මාව කෑගල්ලේ පිටිහුම බෞද්ධ පාඨශාලාවට බාරදුන්නා. මම හතරවැනි පන්තියේ ඉද්දී අම්මා අකාලයේ මියගියා. මගේ අධ්‍යාපනය ඇණහිටියා. මට ඕන වුණා දිගටම ඉගෙනගන්න. ඒත් තාත්තා ඒකට කැමැති වුණේ නැහැ. අන්තිමට මම බොරු ආවේසයක් ගත්තා. මැරුණු අම්මා ම‍ට වැහුණු විදිහට. ඒ පාර තමා තාත්තා හඳහනත් අරන් කොග්ගල පඤ්ඤාරංසි ගුරු හාමුදුරුවෝ බැහැදකින්න ගියේ.”“හඳහන දැකපු හාමුදුරුවෝ මාව ගෝලයෙක් කරගන්න කැමැති වුණා. මගේ හඳහන හදපු නැකැත්රාල ඒ ගැන කරපු වර්ණනාව අම්මලා අහල පහල අයත් එක්ක කියනවා මට ඇහිලා තියෙනවා. පුංචි කාලෙදිම ආත්ම ශක්තියක් ඇති කරගන්න මට ඒ නිසා පුළුවන් වුණා. තරුණ කාලයේදීත් ජීවිතේ ප්‍රශ්න ජයගන්න මට ඒක ශක්තියක් වුණා. පෙරදිග වෛද්‍ය ශාස්ත්‍ර, සංස්කෘත, භාෂාව වගේ විෂයන් ඉගෙනගන්න පන්සලේදි මට අවස්ථාව ලැබුණා. අවුරුද්දක විතර කාලයක් පැවිදි ජීවිතයේ අත්දැකීමුත් ලබාගන්න පුළුවන් වුණා. ඒ අතින් බලනකොට, අද විශ්වාස නොකළත් එදා තිබුණු විශ්වාසය නිසා හඳහනිනුත් මට සේවයක් වෙලා තිබෙන බව පිළිගන්න සිද්ධ වෙනවා.”“අනුන්ගේ විශ්වාස, ඇදහිලි ආදියට අදත් මම ගරු කරන්නේ මේ නිසයි. මගේ මරණ මංචකයේදී හෝ ඉන්පසුව හෝ කටයුතු කළ යුත්තේ මේ ආකාරයෙන්ය කියලා මම කාටවත් උපදෙස් දීලා නැහැ. එහෙම දෙන්න බලාපොරොත්තුවකුත් නැහැ.. මම කැමැති විදිහට ජීවත් වෙන්න ඉඩ දීම විතරයි මම අනිත් අයගෙන් අපේක්ෂා කරන්නේ.”කොඩිකාර සූරීන් තවදුරටත් වෙහෙසට පත් නොකර වෙනත් දිසාවකට අපේ කතාබහ යොමු කිරීම මැනවියි මට සිතිණි.* ඔබතුමාගේ, ‘මගේ සාක්කිය’ නමැති ස්වයංචරිතාපදානය ප්‍රදානය කර තිබෙන්නේ නිර්ධන පන්ති ජනතා ජයග්‍රහණය ඒකාන්ත බව විශ්වාස කරන මාධ්‍යවේදීන්ට. නිර්ධන පන්ති විප්ලවයකට මෙහෙවර කිරීමට කැප වන මාධ්‍යවේදීන් අනාගතයේ බිහිවනු ඇතැයි ඔබ සිතනවාද?“අනාගත නිර්ධන පන්ති ජයග්‍රහණයක් ගැන මගේ බලාපොරොත්තුව තවම අත්හැර නැහැ. ලෝක ජනතාවගේ ප්‍රශ්න නොවිසඳෙන කොට ජනතා නැගිටීම් සිදුවෙනවා. වර්තමාන දේශපාලන වාතාවරණය තුළ අරගලය තරමක් යටපත් වීම ස්වභාවිකයි. ඒ නිසා වමේ දේශපාලන ව්‍යාපාරත් තාවකාලිකව පසුබැහැලා. කිසිදෙයක් ස්ථිරව පවතින්නේ නැහැ. මක්නිසාදයත් වෙනස් වෙනවා. මතභේද ඇතිවෙනවා, ලෙනින් - ස්ටාලින් ගැටුම වගේ. බුදුදහම තුළ වුණත් මේ තත්ත්වය දකින්න පුළුවන්. විවිධ අදහස් දරන භික්ෂූන් සිටිනවා. මාධ්‍ය තුළත් එවැනි අය සිටිය හැකියි. හෘදය සාක්ෂියට එකඟව පත්තර කලාවේ නිරත වන විට ජනතාවගේ දුක හඳුනන මාධ්‍යවේදීන් බිහි වෙනවා. මා මුලින්ම පත්තර රස්සාව කළේ ‘සිංහල ජාතිය’ පත්තරේ. ඒකෙ අයිතිකාරයා නීතිඥ ගිල්බට් පෙරේරා යූ.ඇන්.පී. විරෝධියෙක් වුණාට නියම ධනවාදියා. සුද්දො දිගටම රට පාලනය කළාට කමක් නැහැ කියන මතය දරපු කළු සුද්දෙක්. අපි උන්නැහැගෙ පත්තරය තුළිනුත් නිර්ධන පන්තියට සේවයක් කළා. ඒක අපිට කරන්න පුළුවන් වුණේ එහෙම උවමනාවක් දැක්මක් අපට තිබුණු නිසයි.”* ඔබේ දයාබර බිරිය අනුලා වීරසූරිය. ඇය ඔබත් සමඟ සියලු දුක සැප බෙදාගෙන හැබෑ ජීවන සහකාරිය ලෙස ජීවත්වුණා. ඇත්තටම කෙසේ ද ඔබ දෙපළ මුණගැහෙන්නේ? සිරිලාල් කොඩිකාරයන්ගේ තුරුණු දිවියේ සොඳුරු මතකයන් අවදි කරවන්නට මට රිසි විණි.“දෙවන ‍ලෝක මහ යුද්ධය කාලේ අපිට කොග්ගල දාලා වැලිගමට යන්න සිද්ධ වුණා. වැලිගම තිබුණා කවි සමාජයක්. විජයසිරි වෙදමහත්තයා ඇතුළු කණ්ඩායමක් තමා ඒක මෙහෙව්වෙ. ඒ කාලේ කවි කලාව හරි ජනප්‍රියයි. ගෙවල් දොරවල්වලත් නිතර කවි භාවිතා වුණා. බෙහෙත් වර්ග පවා තිබුණේ කවිවලින්. අපේ මෑණියන්ටත් හොඳ හැකියාවක් තිබුණා කවි ගායනාවට. ඉතින් වැලිගමදී මාත් එකතු වුණා විජයසිරි මහත්තයලගේ කවි සංගමයට. අනුලා මුණගැහෙන්නේ මේ කවි සංගමයේ වැඩවලදී. එතකොට අනුලා සිද්ධාර්ථ විද්‍යාලයේ සිසුවියක්. ඒ කාලේ ගුරු සිසු පිරිසක් කවි සංගම්වලට සම්බන්ධයි. සාමාජිකයන්ගේ කවි එකතු කරලා අතින් පිටපත් කරලයි ඒ කාලේ බෙදාහැරියේ. මායි අනුලයි මුලින්ම මුණගැහෙන්නේ මේ කවි පිටපත් කිරීමේ රාජකාරියේ දී තමා. ඊට පස්සේ මම අනුලගේ අයියත් එක්ක මිත්‍ර වෙනවා. ඔහු යුද්ධ හමුදාවේ සේවය කළත් කොමියුනිස්ට් අදහස් ඇති කෙනෙක්. ඔහුගේ මාර්ගයෙන් තමා මම අනුලගේ ගෙදෙට්ට යන්නේ. අනුලා, ඩී.එස්.විද්‍යාලයේ ගුරුවරියක් හැටියට සේවය කළා. ඇත්තටම ඇය දහකින් හොයාගන්න බැරි බිරියක්.”* ඔබේ අනූ අවුරුද්දක චාරිකාව දෙස ආපසු හැරී බලන විට මොකද හිතෙන්නේ. ඉතා ක්‍රියාශීලී ජීවිතයක් ගෙවපු ඔබට දැන් ගතකරන මේ ඒකාකාරී ජීවිතය වෙහෙසකර නැද්ද? කොඩිකාර සූරීන් වෙත යොමු වූ මගේ අවසන් පැනය එයයි.“ආපස්සට හැරිලා බලන විට හිතෙන වැදගත්ම දේ තමා මෙපමණ කාලයක් මා ඇවිත් තියෙන්නේ හරි මඟකය කියන එක. ජීවිතයට ලැබුණු දෙයින් සතුටු වුණා. ඒ නිසා කිසිම අසන්තෝෂයක් නැහැ. සමහර අය ඉන්නවා මෙහෙම අබලන් වෙනකොට ‘අනේ මැරිලාවත් යන්නෙ නැහැනේ’ කිය කියා අඬා වැලපෙන. මට නම් කිසිම වෙලාවක එහෙම හැඟීමක් ඇතිවෙන්නේ නැහැ. මට දවස පුරාම වැඩ රාජකාරි තියෙනවා. ඒවා ඉවරයක් කරගන්න කාලය තමා මදි.”“මම හැමදාම නැඟිටින්නේ උදේ පහට විතර. නැඟිටලා ගෙවත්තේ සක්මනක යෙදෙනවා. ඊට පස්සෙ නානවා. තේ බීලා පාර දිහාට යනවා. උදේ හත විතර වෙනකොට මම වැඩට බහිනවා. පත්තර, පොත් කියවීම.... ලේඛන වැඩ... සමෝසමේ ඔය හැම වැඩක්ම කරන්නේ මේ කාලය තුළ තමා. හැන්දෑවට රූපවාහිනිය බලලා, හිතුනොත් පොඩි මීවිතකත් රස විඳලා රෑ නමය වෙනකොට ඇඳට ගොඩවෙනවා. ඔය විදියට තමා දැන් මගේ දවස ගෙවෙන්නේ.“මේ දවස්වල මම නිතරම පරිහරණය කරන්නේ, පන්සිය පනස් ජාතකයයි, බයිබලයයි, අල්කුරාණයයි... මහාවංසය ඇසුරෙන් ලිපි පෙළකුත් ලියනවා. රජකමයි - වෙදකමයි දෙකම සාර්ථකව කරපු බුද්ධදාස චරිතය තමා මේ කතාවලට පාදක වෙන්නේ. බෞද්ධ සාහිත්‍යය කියන්නේ සංකේතාත්මක ලක්ෂණවලින් ඉතා පොහොසත් එකක්. උදාහරණයක් හැටියට සිදුහත් කුමරා උපන් විගස නෙළුම් මල් හතක් මත ඇවිද්ද එක. මෙහි මා දකින සත්‍යය තමා ඒ නෙළුම් මල් හත සප්ත බෞද්ධංග ධර්මවලට සංකේත වී තිබෙනවාය කියන එක. ඒ වගේ බුද්ධදාස රජතුමාගේ කතාව තුළිනුත් එවැනි සංකේතාර්ථයක් මතු කරගන්න පුළුවන්ය කියා මම හිතනවා.”පිළිතුර හමාර කර මදෙස නෙත් යොමන කොඩිකාරයෝ නොඋස් හඬින් සිනාසෙති. ඔහුගේ පැසුණු හිසත්, ගැඹුරු දෑසත් අනූ වසරක් පුරා සමාජ සංස්කෘතික හා දේශපාලන අරගලයක නිරතවූ පෙරලිකාරයකු‍ගේ ලකුණු පළ කරයි. ගෙවී ගිය ඒ දිගුකාලය පුරා සිරිලාල් කොඩිකාර නමැති මේ අදීන පන්හිඳ ඉටු කළ මෙහෙවර තවත් ඉදිරියට ම රැගෙන යාමට අවැසි ආයු බල ප්‍රඥා වැඩේවායි පතමින් මම ආපසු ගමන් ඇරඹීමි.කමල් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=cr1403232</link>
    <topic>මහාචාර්ය සරච්චන්ද්‍ර ජන්ම ශත සංවත්සරය වෙනුවෙන් ජාත්‍යන්තර නාට්‍ය උළෙලක්</topic>
    <author>පීටර් කැනියුට් පෙරේරා</author>
    <content>මහාචාර්ය සරච්චන්ද්‍ර ජන්ම ශත සංවත්සරය වෙනුවෙන් ජාත්‍යන්තර නාට්‍ය උළෙලක්ඉන්ටර් ඇක්ට් ආර්ට් සංස්කෘතික සංවිධානය තුන්වන වරටත් සංවිධානය කරන “කොළඹ ජාත්‍යන්තර රංග කලා උලෙළ” 2014 මාර්තු මස 28 දින සිට අප්‍රේල් මස 02 දින දක්වා කොළඹ බ්‍රිතාන්‍ය ජාත්‍යන්තර පාසල් ශ්‍රවණාගාරයේ දී පැවැත්වේ.මෙවර ශ්‍රී ලංකාව, ජර්මනිය, නේපාලය, ඉන්දියාව සහ මෙක්සිකෝව යන රටවල නාට්‍ය කණ්ඩායම් “කොළඹ ජාත්‍යන්තර ‍රංග කලා උලෙළේ දී” නාට්‍ය දර්ශන ඉදිරිපත් කිරීමට නියමිතය. එම උත්සවයේ සංවිධායක නාට්‍යවේදී එම්. සෆීර් සමඟ සිදු කළ සම්මුඛ සාකච්ඡාවක් ඇසුරෙන් මෙම ලිපිය සැකසුණි.ඉන්ටර් ඇක්ට් ආර්ට් සංස්කෘතික සංවිධාන‍ය තෙවන වරටත් පවත්වනු ලබන ජාත්‍යන්තර නාට්‍ය උලෙළ මෙවර නම් කර ඇත්තේ “මහාචාර්ය එදිරිවීර සරච්චන්ද්‍ර කොළඹ ජාත්‍යන්තර රංග කලා උලෙළ” යනුවෙනි. ඒ සංස්කෘතික කටයුතු පිළිබඳ අමාත්‍යාංශයේ ඉල්ලීමක් නිසාය. මහාචාර්ය එදිරිවීර සරච්චන්ද්‍රගේ ජන්ම ශත සංවත්සරය යෙදෙන්නේ මෙම වසරේදීය.“නාට්‍ය කලාව දියුණුවීමට නම් අපි ලෝකයට විවෘත වෙන්න ඕනෙ. ඒ වගේම ලෝකය අපිට විවෘත වෙන්න ඕනෙ” ජාත්‍යන්තර රංග කලා උලෙළක් සංවිධානය කිරීම පිළිබඳව ඉන්ටර් ඇක්ට් ආර්ට් සංස්කෘතික සංවිධානය දක්වන්නේ එවැනි අදහසකි.එසේම මෙවැනි ජාත්‍යන්තර නාට්‍ය උලෙ‍ළකදී අපේ සංස්කෘතික සබඳතාවය ලෝකයාට හොඳින් විවෘත කළ හැකිය. අපේ නාට්‍ය කරුවන්ට අලුත් ජාත්‍යන්තර රංග සබඳතාවන් ගොඩනංවා ගත හැක. වර්ධනය කරගත හැක. මෙම විදේශීය නාට්‍යවල රඟපාන බොහෝ නළුවන් වෙනත් ‍නාට්‍යවල අධ්‍යක්ෂවරුන් ද වන නිසා අපේ නාට්‍ය අධ්‍යක්ෂවරුන්ට බොහෝ දෙනෙකු සමඟ තම දැනුම හුවමාරු කරගැනීමේ මහඟු අවස්ථාව උදාවෙනු ඇත.උළෙලේ සංවිධායක එම්. සෆීර්දෙදහස් දොළහ වසරේ කොළඹ ජාත්‍යන්තර රංග කලා උලෙළට සහභාගිවීම සඳහා විදේශීය ඉල්ලුම් පත්‍ර දොළහක් ලැබුණි. දෙදහස් දහතුන වසරේ දී විදේශීය ඉල්ලුම් පත්‍ර විසිඅටක් ලැබුණි. මෙවර විදේශීය ඉල්ලුම් පත්‍ර හතළිස් අටක් ලැබුණ අතර එයින් දොළහක්ම ඉන්දියාවෙන්ය.මාර්තු මස විසිහත්වන දින සිට අප්‍රේල් දෙවන දින දක්වා කොළඹ දී පැවැත්වෙන කොළඹ ජාත්‍යන්තර රංග කලා උත්සව‍ෙය්දී විදේශීය නාට්‍ය පහක් ද දේශීය නාට්‍ය තුනක් ද ප්‍රදර්ශනය වීමට නියමිතය.මෙවර කොළඹ ජාත්‍යන්තර රංග කලා උලෙළ මහාචාර්ය එදිරිවීර සරච්චන්ද්‍ර ජන්ම ශතසංවත්සර අනුස්මරණ උත්සවය ලෙස නම්කර ඇති නිසා උත්සවය ආරම්භ වන්නේ මහාචාර්ය එදිරිවීර සරච්චන්ද්‍රයන්ගේ මනමේ නාට්‍ය රංග ගත කිරීමෙනි. පරාක්‍රම නිරිඇල්ලගේ හුණුවටයේ කතාව, රවිබන්දු විද්‍යාපතිගේ ඔතෙලෝ නර්තන රංගය ද රංගගත වීමට නියමිතය.විදේශීය නාට්‍ය අතරට ඉන්දියාවෙන් නාට්‍ය දෙකක්, නේපාලය, ජර්මනිය, මෙක්සිකෝව යන රටවලින් එක නාට්‍ය බැගින් විදේශීය නාට්‍ය පහක් නැරඹීමේ අවස්ථාව ශ්‍රී ලාංකික ප්‍රේක්ෂකයින්ට හිමිවෙයි. හෑන්ස් ක්‍රිස්ටියම් ඇන්ඩර්සන්ගේ සුරංගනා කතාවක් ඇසුරෙන් ජර්මනිය ඉදිරිපත් කරන “ලිට්ල් ක්ලවුස්, බිග් ක්ලවුස්” නාට්‍ය අධ්‍යක්ෂණය කළේ ටාකි පපා කොන්ටිනොව්ය. ඉතාමත් දුක්ඛිත අවස්ථාවන්හිදී පවා වඩාත් වාසි ලබාගන්නා අන්දම මෙම සුරංගනා කතාවෙන් කියැවේ.මෙක්සිකෝවෙහි ගිල්බර්ටෝ ගුයෙරේරෝ අධ්‍යක්ෂණය කළ 72 මයිග්‍රන්ට්ස් / ඇල්ටර් නාට්‍ය ඉදිරිපත් කර ඇත. 2010 අගෝස්තු මාසයේ ටැමෝලිපැස් හි දී අමානුෂික ලෙස ඝාතනය කෙරුණු දකුණු සහ මධ්‍යම ඇමෙරිකානු සංක්‍රමිකයින් 72 සිහිපත් කිරීම සහ ඒ ඝාතනය සිදු කළ අයවලුන් පිළිකුල් කිරීම සඳහා, මාධ්‍යවේදීන් සහ ලේඛකයින් කණ්ඩායමක් 72 මයිග්‍රන්ට්ස් සී කොම් නැමැති වෙබ් පිටුවක් සාදන ආකාරය මෙම නාට්‍යයෙන් විදහා දක්වයි.උළෙලට ඉදිරිපත් කර ඇති විදෙස් නාට්‍යයක්ලෝකයේ දැනට පවත්නා නාට්‍ය සම්ප්‍රදායන්ට වෙනස්ම ආකරයකින් ඉදිරිපත් කරන නේපාලයේ “ද කත්මන්ඩු බ්ලූස්” අධ්‍යක්ෂණය කළේ ටන්කා චවුලන්ය. කථනයෙන් තොරව සන්දීප් නැමැති 5 වැනි ශ්‍රේණියේ ඉගෙනුම ලබන දරුවෙකු පිළිබඳ කථාව මෙම නාට්‍යයෙන් කියයි. ඔහුගේ මුරණ්ඩු චරිතය ඉදිරියේ දෙමාපියන්ට “බැහැයි” කීමට නොහැකිවීම නිසා ඔහු කලහකාරී සහ ඇබ්බැහි වූවෙකු බවට පත්වන ආකාරයත්, අවසානයේ තම වැරදි අවබෝධ කරගන්නා සන්දීප් දෙමාපියන් සමඟ එක්වන ආකාරයත් “ද කත්මන්ඩු බ්ලූස්” නාට්‍යයෙන් විදහා දක්වෙයි.ඉන්දියාව ඉදිරිපත් කළ නාට්‍ය අතරින් “බැලැන්සින් ඇක්ට්” නාට්‍ය අධ්‍යක්ෂණය කළේ විද්‍යානිධි ප්‍රසාද් වනරාසිය. න්‍යෂ්ටික පවුලකට කොටුවන යෞවනයන් හැම පැත්තකින්ම දකින්නේ ප්‍රචණ්ඩත්වයය. රූපවාහිනියේ ප්‍රදර්ශනය වන කාටුන්වලින් පවා ඔහු දකින්නේ ප්‍රචණ්ඩත්වයය. එවැනි පරිසරයක වෙසෙන යෞවනයන්ගේ ජීවිතය කිනම් ස්වරූපයක් ගනු ඇත්ද යන්න පිළිබඳව මෙම නාට්‍ය පිළිසඳරක නිරත වෙයි.නිර්මාණය කළ දා සිට ආහාරයට හැර අනික් සෑම දෙයකටම මිනිසා භාවිත කරන, නිශ්චිත අවසානයක් නැති උපද්‍රවශීලී ලෙස ලොව පුරා පැතිර යන ප්ලාස්ටික්වලින් සිදුවන විපත ඉන්දියාවේ ශ්‍රීකන්ත් බයිඩ් අධ්‍යක්ෂණය කළ “ට්‍රාන්ස්පේරන්ට් ට්‍රැප්” නාට්‍ය මඟින් පුළුල් කථාබහකට යොමු කරයි.පීටර් කැනියුට් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=cr1403233</link>
    <topic>දෙවරක් පරිවර්තනය වූ පොතක් සුමිත්‍රාත් සිංහලයට ගෙනාවේ ඇයි?</topic>
    <author>සමන් වික්‍රමාරච්චි</author>
    <content>දෙවරක් පරිවර්තනය වූ පොතක් සුමිත්‍රාත් සිංහලයට ගෙනාවේ ඇයි?ඇල්බර්ටෝ මොරාවියාගේ The Woman of Romeදිගැසිය පරිවර්තනය - සුමිත්‍රා රාහුබද්ධසුමිත්‍රා රාහුබද්ධ දිගැසිය නමින් මොරාවියා ගේ The Woman of Rome පරිවර්තනය කරන්නේ තුන්වන වරටය. මීට පෙර මෙම නවකතාව ලීලා අනුරුද්ධිකා කුලතිලක විසින් ‘පුරඟන’ නමින් ද මුනිදාස සෙනරත් යාපා විසින් ‘රෝම ලලනායනය’ යනුවෙන් ද සිංහලට නගා ඇත. එසේ තිබියදී සුමිත්‍රා එයම යළි පරිවර්තනය කිරීම සඳහා ‍තෝරාගත්තේ මක්නිසාද?සුමිත්‍රා මේ පොත පළ කළ ආසන්නයේම තවත් පොතක් ලියුවාය. ‘දැක නෙක විලස’ නම් වූ එම කෘතිය ඇගේම චරිත කතාවයි. දිගැසිය ද එක්තරා විදියකින් කල්පිත චරිතයක් වුව එක්තරා ගැහැනියකගේ චරිත කතාවකි.මොරාවියාගේ The Woman of Rome නවකතාව නූතන වාදී සාහිත්‍ය ප්‍රවණතා අතර අතිශය දේශපාලනික කියවීමක් සම්ප්‍රදානය කරන නිර්මාණයකි. එය දේශපාලනික වන්නේ එහි සන්දර්භය මුසෝලිනී ගේ ෆැසිස්ට් පාලනය තුළ පිහිටන නිසා නොව ඉන් මිනිසාගේ සාංදෘෂ්ටික (existancial) පැවැත්ම තොරොම්බල් කරන බැවිනි. සුමිත්‍රා රාහුබද්ධ තම පරිවර්තනයේ ලා ප්‍රකාශයට පත්කර නැතත් මොරාවියා ලියා ඇති පරිදි ඔහු මෙම නවකතාව ලිවීමට තෝරා ගත්තේ ව්‍යක්ත ශෛලියකි. එහෙත් නූගත් සාමාන්‍ය ගැහැනියක උත්තම පුරුෂයෙන් කියන කතාවක් සඳහා එබඳු ව්‍යක්ත බස් වහරක් උචිත වේද යන්න පිළිබඳ මොරවියා තුළම කුකුසක් තිබිණි.මොරාවියා පරසක්වල ගසන කරුණක් නම් කටවහරට වඩා ලියන බස වාගාලංකාරයෙන් (poetical) බර වන්නාසේම වඩාත් සත්‍යයට ළං වන බවයි. මෙම නවකතාවේ එන වෙසඟනක වූ ඇඩ්‍රියානා බඳු ස්ත්‍රීන් ඇය තම කතාව කියාගෙන යන ආකාරයෙන්ම කතා නොකරන බව මොරාවියා පිළිගනී. ඇගේ පන්තියේ ස්ත්‍රීන් තම හැඟීම් ඇය මෙහිලා ප්‍රකාශ කරන ආකාරයෙන්ම එළිදක්වන්නේ නැත. මොරාවියා මෙහිදී කරන අත්හදාබැලීම නම් ඇඩ්‍රියානාට එබඳු වාගීශ්වර ශක්තියක් (verbalpower) තිබුණේ නම් ඇය තම කතාව කියනු ඇත්තේ තමා මෙහිලා අනුදත් ශෛලියෙන් විය හැකි බවය.මෙම නවකතාව තෙවරක්ම සිංහලට නැඟී තිබුණත් මොරාවියා ගේ සද්භාව වාදී (ontological) ලෝක දෘෂ්ටිය පරිවර්තකයින් ගේ ඇඟිලි අතරින් රූරා ගොස් ඇත. මොරාවියාට අනුව ඔහුගේ ප්‍රයත්නය වී ඇත්තේ ඇඩ්‍රියානා ගේ සදාචාර ලෝකය ඇ‍ෙග් කථනය මඟින් නියෝජනය කිරීමය. මෙම ලිවීමේදී මොරාවියා තමාගේ කාලයට ඉදිරියෙන් සිටී. ඇල්බර්ටෝ මොරාවියාගේ The Woman of Rome හි ප්‍රථම ඉංග්‍රීසි පරිවර්තනය පළ වන්නේ 1949 දීය. ඔහු තමාගේ කාලය අතික්‍රමණය කරමින් ලැකාන් සහ ජිජැක් කල් තබා කියවා තිබුණාක් මෙනි.මෙම නවකතාවේ එක්තරා අවස්ථාවක මිනෝ නමැති විප්ලවවාදී තරුණයා සහ ඇඩ්‍රියානා අතර වන සංවාදයක දී තරුණයා පවසන්නේ දේවල් පවතින්නේ අප ඒවා පවතින බව විශ්වාස කරන බැවින් බවයි. එබැවින් ලෝකය වූ කලී නියෝජනයන් ගේ (representations) ලෝකයකි. මිනෝ එය පවසන්නේ මෙසේය. “Don't you know this is the world of as if?” ඒ අනුව හිඟන්නාගේ සිට රජු දක්වා සැවොම කරන්නේ තම තමාගේ චරිත රඟපෑමයි.මොරාවියාගේ මෙම ලිවීම් පසුබිමෙහි ඇති දේශපාලනය සහ දාර්ශනික ගැඹුර පරිවර්තනයේ දී ලිස්සා ගොස් තිබෙන බව කීමට මට සිදුවේ. මොරාවියා මෙහි එන ඇස්ටරිටා (Astarita) නමැති පොලිස් නිලධාරියාගේ චරිතය ගොඩ නඟා ඇති ආකාරය විමසන විට මට නැවත කියවා බැලීමට සිත් දෙවූ ස්ලැවෝජ් ජිජැක් ගේ රචනාවක් නම් The Perverse Subject of Politcs Lacan as a Reader of Mohammed Bouyeri නම් ලියවිල්ලයි.ජිජැක් කියන්නාක් මෙන් ඇස්ටරිටා වූ කලී මහා අනෙකාගේ (Bigother) අපේක්ෂාව ඉටුකරනා ශුද්ධ වූ හස්තයකි. මේ නිසා මෙම විපරිත මිනිසා (pervert) පවසන්නේ තමා කිසිවකු කූඩුවට (goal) නොයවන බවත් තමා කළේ තමා විසින් කළ යුතුව තිබූ රාජකාරිය බවත්ය. යුදෙව්වන් සමූල ඝාතනය කළ හිට්ලර් ගේ නාසි හමුදාවේ ප්‍රධානියා වූ හෙන්රිච් හිම්ලර් (Henrich Himmler) පැවසුවේත් එවැන්නකි. ඔහුට අනුව එය කිසිවකු විසින් කළ යුතුව තිබූ අවලස්සන රාජකාරියකි. සාමාන්‍ය ජනතාව වෙත තුවක්කු එල්ල කරන ඕනෑම සෙබළකු පවසනු ඇත්තේ ද එයමය.තෙවරක් සිංහලට නැඟුණත් මොරාවියා නිවැරදිව ග්‍රහණය කර ගැනීමට පරිවර්තකයින් අසමත්ව ඇත. රෝම ලලනායනය ලියන මුනිදාස සෙනරත් යාපලාට නම් මෙලෝ මළදානයක් තේරී නැත. සුමිත්‍රා මෙහි ලා යම් උත්සාහයක් ගෙන ඇති බව කිව යුතුය. පරිවර්තනයේ දී අනවශ්‍ය ලෙස තමා වෙත පනවාගන්නා සදාචාර තහංචි නිසා අ‍ැගේ කියවීම පටුවෙයි. පරිවර්තනවලදී අප මුහුණ දෙන ප්‍රශ්නය නම් ඒවා පසු සංස්කරණය කිරීමකට ලක් නොකොට එළියට දැමීමය. එසේ වන්නේ නම් මෙබඳු ගැටලු බොහෝ කොට මඟහරවා ගත හැක.සමන් වික්‍රමාරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=cr1403234</link>
    <topic>සෙනෙහසක</topic>
    <author>කාංචනා කීරගල</author>
    <content>සෙනෙහසකකාලෙකින් සාත්තු කරන්න බැරි වුණ හින්දා මේ මල් ගස් ඔක්කෝම කේඩෑරී වෙලා. දවස් ගාණකින් වැහි පොදක් වැටුණෙත් නෑනේ. සිරිසේනට කියලා ගොම පොහොර ටිකක් ගෙන්න ගන්න ඕනේ. තද අව් රශ්මිය නිසා වියළෙමින් තිබූ මල් ‍ගස්වලට වතුර දාන ගමන් සාරතී කල්පනා කළාය.දුව අද ටිකක් පරක්කුයි ව‍ගේ. වෙනදාට නම් මේ වෙලාව වෙන කොට ඇවිත්.. සාරතීගේ ඇස් ගේට්ටුව දෙස යොමු වුණේ නිරායාසයෙනි. ඒත් එක්කම වගේ නිපුණිගේ මෝටර් රථයේ නළා හඬත් සිරි‍ෙස්න දුවගොස් ගේට්ටුව අරින හඬත් ඇසුණි. මෝටර් රථය ගරාජයේ නැවැත්වූ නිපුණි තමන් වෙතට එන අයුරු සාරතී දුටුවාය.“ෂා අම්මා අද මල් ගස්වලට සාත්තු කරනවා වගේ” නිපුණි පැවසුවාය. දුව අද බොහොම සන්තෝෂයෙන් ඉන්න බව සාරතීට දැනුණි.“දූත් අද හරි සතුටින් වගේ..” සාරතී මඳ සිනාවෙන් යුතුව පැවසුවාය.“අම්මේ.. මේ සෙනසුරාදට .. ඒ කියන්නේ අනිද්දට විශ්වයි, අයියයි, තාත්තයි මෙහෙ එනවා කිව්වා. අම්මා මුණගැහෙන්න” නිපුණි හොරැහින් සාරතී දෙස බලන ගමන් කිව්වාය.විශ්වවිද්‍යාල අධ්‍යාපනය අවසන් කළ නිපුණි ප්‍රධාන පෙළේ පෞද්ගලික ආයතනයක විධායක නිලධා‍රිනියක ලෙස සේවයට බැඳී වසර දෙකක් පමණ වේ. සේවය නිමකර නිවසට පැමිණි වේලේ පටන් සාරතී වටේ දැවටෙමින් ගිරවියක සේ දොඩමළු වීම නිපුණිගේ පුරුද්දකි. එසේ දොඩමළු වන හැම අවස්ථාවකදීම එම ආයතනයේම ජ්‍යෙෂ්ඨ කළමනාකරුවකු වන විශ්ව ජයවික්‍රම නම් තරුණයෙකු ගැන නිපුණි වැඩි උනන්දුවකින් කතාකරන බවත් එම තරුණයා සමඟ නිපුණිගේ විශේෂ ඇසුරක් ඇති බවත් ඇගේ වචනවලින් පමණක් නොව ඉරියව් තුළින් ද සාරතී නිරීක්ෂණය කළාය.“ඔය විශ්ව කියන ළමයට දවසක මෙහෙ එන්න කිව්වා නම්. ඔයා ඒ ළමයා ගැන බොහොම පැහැදීමෙන් ඉන්න වග මට තේරෙනවා.” නිපුණි පුදුමයෙන් වගේ සාරතී දෙස බලා සිටියාය.“මාත් ඔය වයස පහුකලානේ මගේ දුවේ. ඔයා කොච්චර උගත් ළමයෙක් උණත් ඔය කාරණේ මාත් එක්ක කෙළින් කතාකරන්න බැරුව ලැජ්ජාවෙන් ඉන්න වග මට තේරනවා.” සාරතී පැවසුවාය. දින කිහිපයකට කලින් ඇතිවූ එම කතාබහ ඵල දරා තියෙන බව සාරතීට මේ මොහොතේ ඒත්තු ගියාය.“ආ.. ඇත්තද? හොඳයි අපි කතාබහ කරලා බලමුකෝ” සාරතී බොහොම කල්පනාකාරීව පැවසුවාය.“දැං ඉතිං දුව ගිහින් ඇඳුම් මාරු කරගන්නකෝ” තමන්ට පිටුපා ගේ දෙසට යන නිපුණි දෙස සාරතී බලන් හිටියාය. පුංචියට හිටපු කෙලි පැටික්කි ලොකු වෙච්ච ඉක්මන. දැන් දීග දෙන වයසත් ළං වෙලා. පුංචි ගවුම් පොඩියක් ඇඳන් සුරතල් කතා කියමින් මගේ ඇ‍‍ඟේ දැවටෙමින් ඉස්කෝලේ ගිය මගේ දූ දැන් ලස්සන ළමිස්සියක්. සාරතීගේ ඇහැට කඳුළක් ආවාය.කවුරු උණත් දුවගේ යාළුවෙක්නේ. මේ වැඩේ කෙරුණත් කොකෙරුණත් ඒ මිනිස්සුන්ට හොඳට සංග්‍රහ කරන්න ඕනේ. දුව මෙච්චර කාලෙකට ම‍ෙග් විශ්වාසේ කඩලා නෑ. ඒ හින්දා හිත රිද්දන්න හොඳ නෑ. සෙනසුරාදා උදෙන්ම ඇහැරුණ සාරතී අමුත්තන්ට සංග්‍රහ කිරීමට අවශ්‍ය දේවල් සූදානම් කරන ගමන් කල්පනා කළාය.ක්‍රීන්... ක්‍රීන්... දොරේ සීනුව නාද වන සද්දෙ සාරතීට ඇසුණාය.කට්ටිය ඇවිල්ලා යි සිතමින් සාරතී ආලින්දය දෙසට යනකොටත් නිපුණි අමුත්තන් සමඟ කතාකරමින් ගෙට එන අයුරු සාරතී දුටුවාය.“අම්මේ මේ තමයි විශ්ව. විශ්ව මේ අපේ අම්මා” වැදගත් පෙනුමින් යුත් කඩවසම් ඉලන්දාරියෙක් සාරතීගේ දෙපා නැමදුවේය.“අම්මේ මේ තමයි අපේ තාත්තා නන්දසේන ජයවික්‍රම. මේ මගේ අයියා නාමල් ජයවික්‍රම”බොහොම පැහැදිලි, ස්ථිර කඩහඬකින් විශ්ව සිය පවුල සාරතීට හඳුන්වා දුන්නේය.සාරතී නන්දසේන දෙස බැලුවාය. මේ ..විශ්වගේ පියා... නන්දසේන ජයවික්‍රම. බොහොම හුරුපුරුදු මූණක්. මං කොහේදි හරි මේ මහත්තයාව දැකලා තියෙනවා. සාරතී කල්පනා කළාය.සාරතීව දුටු ගමන් නන්දසේන ඇයව හඳුනා ගත්තේය. “දෙවියනේ... සාරතී නෝනා.. නෝනට මාව මතක නැතුව ඇති” නන්දසේන පුදුමයෙන් පැවසුවේය.සාරතී නන්දසේනගේ මුහුණ දෙස හොඳින් බැලුවාය. සාරතීගේ මතකය අවදි විය. ඇය මීට වසර විසි පහකට පමණ පෙර කුරුණෑගල උසාවියේ වැඩ කරන අවදියේ තමන් විසින් උදව් කළ නන්දසේන මහතා මොහු නොවේදැයි සාරතී කල්පනා කළාය.“නෝනා තමයි මගේ නඩුවට සල්ලි..” කියන විටම සාරතී ඔහුට බාධා කළාය. “ආ.. මට මතකයි. නන්දසේන මහත්තයා..” සාරතී පැවසුවාය.“පුදුම හමුවීමක්නේ නන්දසේන මහත්මයා. එන්න වාඩිවෙන්න” නිපුණින් විශ්වත් නාමලුත් පුදුමයෙන් බලාසිටියෝය.එහෙනම් නිපුණිගේ අම්මා තමයි අපේ තාත්තගේ නඩුවට සල්ලි ගන්නේ නැතුව කතා කරපු ලෝයර්. නිපුණිගේ අම්මා අපේ සම්බන්ධයට අකමැති වේවිද? එහෙම උණොත් මොකද කරන්නේ. විශ්වගේ සිත කඩාවැටුණේය.“දුව එහෙනම් කතා කර කර ඉන්න. මම ගිහින් තේ ටිකක් ලැහැස්ති කරන්නම්” සාරතී මුළුතැන් ගෙය දෙසට ගියාය.නන්දසේන ආලින්දය දෙසට ඇවිද ගියේය. සාරතී නෝනා මේ මංගල්ලෙට කැමති වෙන එකක් නෑ. ‘දෙවියනේ .. විශ්ව මගේ පුතා උණත් නෝනා ඒ ගැන කොහොම හිතන් ඉන්නවද කියලා කොහොමද දන්නේ? මගේ දරුවෝ දෙන්නා ඉස්සරහා නෝනා ඒ ගැන මගෙන් අහවිද? අම්මා වෙන විවාහයක් කරගෙන ඉන්න බව විතරයි විශ්වයි නාමලුයි දන්නේ’ නන්දසේනගේ සිතුවිලි තෙරපී දරාගත ‍ෙනාහැකිව දෑස් තෙත් වූයේ නන්දසේනටත් නොදැනීමය.නිපුණි ළඟට ගිය නන්දසේන නිපුණිගේ හිස අතගෑවේය. “දුවේ.. මම දන්නවා නම් මේ ගමන එන්නේ නෑ. දුවගේ අම්මා සාරතී නෝනා කියලා මම දැනං හිටියේ නෑ. අම්මා ඔයාලගේ සම්බන්ධෙට විරුද්ධ උණත් ඒ ගැන අහිතක් හිතන්න එපා. කවදාවත් ඒ උත්තමාවියගේ සිත රිද්දන්න එපා” කඳුළු පිරි දෑසින් යුතුව පැවසුවේය.කිසිත් නොදත් නිපුණි අන්දුන්කුන්දු වී විශ්ව දෙස බැලුවාය. විශ්වගේ දෑසත් තෙත්වී ඇති අයුරු ඇය දුටුවාය. විශ්වත් අප්සට් එකෙන්. මොකද මේ ..” ඇයි විශ්ව මොකක්ද ප්‍රශ්නේ” නිපුණි ඇසුවාය. විශ්ව අපහසුවෙන් සිනාසුණා පමණි.විශ්වගේ අම්මා සිය පවුල අතහැර වෙන විවාහයක් කරගෙන ජීවත් වන බව විශ්ව තමන් සමඟ පවසා ඇති බව නිපුණිට මතක් විය. මේ ඒ හා සම්බන්ධ ප්‍රශ්නයක් ද? නිපුණි කල්පනා කළාය.තේ මේසය සූදානම් කරන සාරතීගේ මතකය මොහොතකට අතීතයට දිව ගියාය.නන්දසේනගේ බිරිය ඔහු අතහැර වෙනත් මිනිසකු වෙත ගොස් තිබුණේ ඔහුගේ බාල දරුවාත් රැගෙනයි. ඒ බව දැනගත් නන්දසේන හැම තැනකම විපරම් කර ඇය ඉන්නා තැන සොයා ගොස් දරුවා නැවත රැගෙන ආ බැවින් බිරිය ඔහුගෙන් දික්කසාදයත් බාල දරුවාත් ලබාගැනීමට නන්දසේනට විරුද්ධව නඩු පවරා තිබුණ බව සාරතීට මතක් විය.නන්දසේන සාරතී සොයා පැමිණියේ එම නඩුව වෙනුවෙන් උපදෙස් ලබාගැනීමටය. නන්දසේන තම කතාව සාරතී වෙත පවසන විට ඔහුගේ දෙනෙතෙන් කඳුළු වැගිරුණ අයුරු සාරතීට අද මෙන් මතකය.“දරුවා මගේ නෙමෙයි කියලා එයැයි කියනවා. ඒක මම පිළිගන්නෑ නෝනා. මගේ දරුවා වෙන කාටවත් දෙන්න බෑ නෝනා. ඒකගේ තාත්තා මමයි. ඒකගේ උප්පැන්නේ තියෙන්නේ මගේ නම. ඒකා උපන් දා ඉඳලා ඒකගේ උණුහුම වින්දේ මම. ඒකා තාත්තා කියන්නේ මට. ඒ විශ්වාසේ මට නැති කරන්න බෑ නෝනා. නෝනා මගේ අතමිට හිඟ බව ඇත්ත. මගේ ඉඩම් කෑල්ල විකුණලා හරි මම නඩුවට වියදම් කරන්නම්. නෝනා මට මගේ දරුවා අරන් දෙන්න”ඒ මොහො‍තේ සාරතී මොහොතකට ගොළු වූ බව සාරතීට මතක් විය. සාරතීට විමල් සිහි විය. විමල් ගම්හේවා. නමට පමණක් තම දරුවාගේ තාත්තා වූ විමල්. ඔහු අද දරුවාවත් තමාවත් අතහැර විදෙස්ගතවී විදෙස් කාන්තාවක් සමඟ දිවිගෙවයි. වසර ගණනාවක් ගත වූවත් කිසිදිනෙක තමන් ගැනවත් අඩුතරමේ තමාගේ ලෙයින් ජාතක වූ බව ස්ථිර ලෙසම දන්නා තම දරුවා ගැනවත් ඔහු සොයා නොබැලූ බව සාරතීට සිහිවිය. නමුත් මේ මිනිසා.. දරුවාගේ පියා තමන් නොවේ යැයි සිය අඹුව පැවසුවත් ඔහු එය තුට්ටුවකටවත් මායිම් නොකර දරුවාට ආදරය කරයි. පිරිමි ජාතිය කෙරෙහිම කලකිරී සිටි සාරතීට නන්දසේන කොතරම් උතුම් මිනිසෙක් ද කියා සිතිණි. මේ මනුස්සයාට මම උදව් කරන්න ඕනේ සාරතී තීරණය කළාය.ඒ අනුව ඇය ඔහු වෙනුවෙන් පෙනී සිටියාය. ඇයට ඔහු වෙනුවෙන් පෙනී සිටීමට සිදු වූයේ නඩු වාර දෙකක් පමණි. තෙවන නඩු වාරය වන විට නන්දසේනගේ බිරිය නඩුව ඉල්ලා අස්කර ගැනීම නිසා ඔහුට දරුවා හිමි විය. එබැවින් දරුවා‍ගේ පියා කවුරුන්ද යන්න උසාවියේ දී තහවුරු කිරීම අවශ්‍ය නොවීය. නන්දසේන‍ගේ බිරිය කොහේ ජීවත් වූවත් ඇය තවමත් ඔහුගේ නීත්‍යානුකූල බිරියය.“එහෙනම් විශ්ව තමයි ඒ දරුවා..” සාරතීට සුසුමක් හෙළිණි.නන්දසේන අවසන් වතාවට උසාවියේ දී මුණගැසුණ දිනය සාරතී සිහිපත් කළාය.“නෝනා... නෝනා...” කවුදෝ තමාට කතා කරනු සාරතීට ඇසුණි. ආපසු හැරුණු සාරතීට දක්නට ලැබුණේ මීට පැය කිහිපයකට පෙර තමන්ට බොහෝ වේලාවක් ස්තුති කර උසාවියෙන් පිටව ගිය නන්දසේනය.“ඇයි නන්දසේන මහත්තයා ආපහු දුවගෙන ආවේ” සාරතී ඇසුවාය.“හරි වැඩේනේ නෝනා. මම යන ගමන් ස්වීප් ටිකට් එකක් ගත්තා. ඒකෙන් මට රුපියල් පන්සීයක් ඇදුණා.” සාක්කුවෙන් ඇදගත් ලේන්සුවකින් දහඩිය පිසින ගමන් නන්දසේන උත්තර දුන්නේය.“ඉතිං කොච්චර හොඳද. අද නන්දසේන මහත්තයට හොඳ දවසක් වගේ. දරුවවත් ලැබුණා. දැන් ස්වීප් එකකුත් ඇදිලා. ඇයි ඉතිං ආපහු ආවේ?” සාරතී ඇසුවාය.“ආපහු ආවේ මේ සල්ලි නෝනට දීල යන්න” නන්දසේන අතේ ගුලිකරගෙන හිටිය නෝට්ටු කිහිපයක් සාරතී දෙසට ‍දික්කළේය. එක එල්ලේ ඒ අත්ල දිහා බලපු සාරතීට පෙනුණේ මුදල් නෝට්ටුවලට යටින් ඇති රළු අත්ල පුරා තියෙන කරගැටය. සාරතී නන්දසේනගේ මුහුණ දිහා බැලුවාය. අව්වට කළු පැහැ ගැන්වුණ මුහුණේ මැදිවිය ඉක්මවා යන ලකුණු පෙන්නුවත් තවත් අනන්ත අප්‍රමාණ දුක් කන්දරාවක් විඳදරා ගැනීමේ ශක්තියක් ඔහු තුළ තිබෙන බව සාරතීට දැනුණි.“නෝනා මං වෙනුවෙන් කතාකළේ සල්ලි ගන්නේ නැතුව. ඒ නිසා මේ සල්ලි නෝනට දෙන්න ඕනේ කියලා මට හිතුණා. ගන්න ‍නෝනා..” නන්දසේන බැගෑපත් වුණි.“නන්දසේන මහත්තයා මම සල්ලි ගත්තා කියලා හිතාගන්න. ඔය සල්ලිවලින් දරුවන්ට මොනවා හරි ගිහින් දෙන්න. මම නන්දසේන මහත්තයාගේ නඩුවට කතා කළේ සල්ලි බලාපොරොත්තුවෙන් නෙමෙයි.” සාරතී බොහොම කරුණාවෙන් උත්තර දුන්නාය.ටික වේලාවක් සාරතී දෙස ස්තුතිපූර්වක දෑසින් බලා සිටි නන්දසේන එහෙනම් මම ගිහින් එන්නම් නෝනාÓයි පවසා හිමින් හිමින් උසාවි බිමෙන් පිටවී ප්‍රධාන පාර දෙසට යනු සාරතී බලන් සිටියාය.“අම්මේ...” සාරතී තිගැස්සුණි. නිපුණිගේ හඬින් සාරතී නැවතත් වර්තමානයට ආවාය.“ඇයි දූ..” නිපුණීට සිය මවගේ මුහුණේ ඇති හැඟීම් තේරුම් ගැනීමට අපහසු විය.“අම්..අම්මේ..” නිපුණි ගොත ගසුමින් සාරතී දෙස බලාසිටින්නට විය. “අම්මා.. විශ්වට අක..මැතිද?..”තම සේවා කාලය තුළ නානාප්‍රකාර මිනිසුන්ගේ ප්‍රශ්න විසඳා දුන් සාරතීට තම එකම දියණිය විමසන පැනයට එකවර පිළිතුරු දීමට අපහසු විය. දෑස පියාගත් සාරතී මොහොතක් ගොළු වූවාය. ඇයට කිසිම හඬක් නෑසුණු මුත් නන්දසේන තමාට හමුවූ ප්‍රථම දිනයේ තම දරුවා ලබාගැනීමට උදව් කරන ලෙස ආයාචනා කළ අයුරු සාරතීට මැවි මැවී පෙනුණි. ඒ අප්‍රමාණ පිය සෙනෙහසේ සුවඳ සාරතීට දැනුණි.නිපුණිගේ අතින් අල්ලා ගත් සාරතී විසිත්ත කාමරයට පිවිසියාය.නන්දසේන අසුනින් නැඟී සිටියේය.“යමු නන්දසේන මහත්තයා.. අපි තේ ටිකක් බීලා ඉමු. දැන් ඉතින් අපි නෑදෑයොනේ..” නන්දසේනට සිය දෑස් අදහා ගත නොහැකි විය. නිපුණිත් විශ්වත් පුදුමයෙන් බලා සිටින්නට විය.“මම විශ්ව පුතාට කැමැතියි” දෙනෙතින් ගලන කඳුළු ඔසරි පොටින් පිහින ගමන් සාරතී හිනැහුණාය.“සාරතී නෝනා..” නන්දසේනට කියාගැනීමට හැකි වූ‍ෙය් එපමණකි.“මේ වගේ තාත්තා කෙනෙක් ළඟ හැදුණ පුතෙක් නරක් වෙන්න විදිහක් නෑ. නන්දසේන මහත්තයා වගේ තාත්තා කෙනෙක් ලබන්න පින් කරන්න ඕන දුවේ. කවදාවත් මේ තාත්තාට වෙනසක් කරන්න එපා.” සාරතී නන්දසේනගේ දෑස තෙත්වී ඇති අයුරු දුටුවාය.“බොහොම ස්තුතියි...” මුවින් නොදෙඩූවත් නන්දසේනගේ කාරුණික දෑසෙන් කියැවෙන පණිවුඩය සාරතී වටහා ගත්තාය.එය සාරතීට ඉතා හුරුපුරුදුය.කාංචනා කීරගලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=cr1403235</link>
    <topic>“අපේ කට්ටිය”ට එකතුවේ</topic>
    <author>මහාචාර්ය සුනන්ද මහේන්ද්‍ර</author>
    <content>“අපේ කට්ටිය”ට එකතුවේසිංහල සහ ඉංග්‍රිසි භාෂා පිළිබඳ ප්‍රගුණත්වයක් ලබා ගැනුමට නම් පරිවර්තන කෘතින් නොමඳවම හදාළ යුතු බව මා තුළ ජනිත කරවූයේ මගේ සමීපතම ගුරුතුමා වූ මහාචාර්ය තිලක් රත්නකාර මහතාය. මුල් කෘති‍යත් එහි සිංහල පරිවර්තනත් කියැවීමට සෑහෙන කාලයක් වැය කිරීම හේතුවෙන් මම තරමක අසම්මත ගණයේ පුද්ගලයකු බවට පත්වීමි. මහාචාර්ය තිලක් රත්නකාර මහතා මඟින් ලබාගන්නා ලද හෙන්රික් ඉබ්සන්ගේ සම්පූර්ණ කෘති සමුදාය කියවූ මම ඉන් කීපයක් සිංහලට පරිවර්තනය කළ යුතු යයි තීරණය කළෙමි. මගේ අවධානය වඩාත් යොමු වූයේ ‘හෙඩා ගබ්ලර්’ (Heda Gabler) නමැති නාටකය කෙරෙහිය. මම, ඒ කෘතින් පෙළ සිංහලට පරිවර්තනය කොට රත්නකාර ගුරුතුමාට පෙන්වූයෙමි. ඔහු ඉහවහා යන සතුටකින් “වැ‍ෙඩ් හොඳට කෙරිල තියෙනවාÓයි කීය. මම ඉන් දිරිමත්ව එය ගුවන්විදුලි පිටපතක් පැයකට සීමාවෙන පරිදි සැකසුවෙමි. ගුවන්විදුලි නාට්‍ය සංවිධායක පී.වැලිකල මහතාට මම ඒ පිටපත බාරදුන්නෙමි.මේ කාලයේ දී (1960 - 61 පමණ) ගුවන්විදුලි ශාස්ත්‍රීය සංග්‍රහයෙන් මාසිකව ‘සම්භාව්‍ය නාට්‍ය’ යන හිසින් යුතුව පැයකට සීමාවන නාට්‍ය නිෂ්පාදනය කරනු ලැ‍බීය. ඒ සඳහා බෙහෙවින් කාලය කැප කෙ‍ෙළ් ඒ.පී.ගුණරත්න මහතාය. ‘සම්භාව්‍ය නාට්‍යය’ ප්‍රචාරය වූයේ මාසයේ අවසන් සතියේ ඉරු දින රාත්‍රි 9.30 සිට 10.30 දක්වාය. ගුවන්විදුලියට නාට්‍ය පරිවර්තනය කිරීමේ කාර්යය භාරධූර වූවක් වුවද ඉන් අත්වූ සොම්නස පිරී ඉතිරී යන තරම් විය. මම සම්භාව්‍ය නාට්‍ය 5ක් පමණ සැකසුවෙමි. ජේ.බී.ප්‍රිස්ට්ලි (J.B.Priestley) නමැති ඉංග්‍රිසි නාට්‍යකරුවාගේ ‘Time Play’ නමින් හැඳින්වූ කෘතියක් වන ‘I have been here before’ කෘතිය මම ‘පුනර්ජීවනය’ යනුවෙන් පරිවර්තනය කළෙමි. එහි අන්තර්ගත තේමාව වූයේ පුනර්ජන්මය නමැති සංකල්පයයි. බ්‍රිතාන්‍යය සුප්‍රකට නාට්‍ය නිර්මාතෘවරයකු අතින් එබඳු කෘතියක් බිහිවීම මට දැනුණේ මහා හාස්කමක් ලෙසිනි.ඉන්පසුව මගේ අවධානය යොමු වූයේ ඇන්තන් චෙකොව් ගේ ඉවැනොව් (Ivanov) කෘතිය කෙරෙහිය. එහි සිංහලානුවාදයක් කොළඹ විශ්වවිද්‍යාලයේ දී රංගගත විය. එය ‘කලකිරීම’ නමින් හැඳින්විණ. ඊට පෙරදී ද ඇන්තන් චෙකොව්ගේ නාට්‍ය කීපයක් සිංහලට පරිවර්තනය වී තිබිණ. එහෙත් ඒවා හැමෙකක්ම නැරඹීමේ අවස්ථාව මට උදා නොවීය. කොළඹ විශ්වවිද්‍යාලයේ ගණිත මහාචාර්යවරයා වූ ඩග්ලස් අමරසේකර මහතා ‘වලාකුළු’ නමින් නාට්‍යයක් ලියුවේය.එය ප්‍රථම වරට ග්‍රීක නාටකයක් වූ ......මෝපානිස්ගේ ‘ක්ලවුඩ්ස්’ නාට්‍යයේ පරිවර්තනයක් විය. මම පසුකලයේදී මේ නාට්‍යය කියැවූයෙමි. ඒ පිළිබඳ මම මහාචාර්ය අමරසේකරට ද කීවෙමි. මහාචාර්ය අමරසේකර ‘වලාකුළු’ නාට්‍යයට යොදා තිබුණේ ‘ඇත්ත කුමක්ද?’ යන්නය. එහෙත් පසුකාලයේදී වුවද ඒ නාට්‍ය පිටපත මුද්‍රණය කිරී‍ෙම් උවමනාවක් මහැදුරු අමරසේකර තුළ නොවීය. මෙහි ප්‍රධාන භූමිකාව රඟපෑවේ ඩී.ඇම්.කොළඹගේ මහතාය.කොළඹගේ මහතා, අප හිතමිත්‍රයකු වූ අසෝක කොළඹගේ ගේ පියාණන්දෑය. කොළඹගේ මහතා ගුවන්විදුලි කාර්යාලයේ සිංහලාංශයේ උසස් තනතුරක් දැරීය. ඒ තනතුර සිංහල වැඩසටහන් සංවිධායක නමින් හැඳින්විණි. පසුව කොළඹගේ මහතා භාරයේ නව ගුවන්විදුලි නාළිකාවක් හැන්දෑ වරුවල පටන් ගැනිණ. ඒ නාළිකාව හඳුන්වනු ලැබූවේ ‘සන්ධ්‍යා සේවය’ නමිනි. මා ගුවන්විදුලි ආධුනික ශිල්පියකු බව දැනගත් කොළඹගේ මහතා මා සමඟ නිතර හමුවී කතාබහ කරන්නට ද පටන්ගත්තේය. මම වතාවක් මා මිත්‍ර අසෝක සමඟ ඔහුගේ නිවසට ද ගියෙමි. මුල්වරට බර්නාඩ් ෂෝ ගෙ සියලුම නාට්‍ය එක්තැන් කළ මහා වෙළුමක් දැකගැනීමට මට ලැබුණේ එහිදීය. ඒ කෘතිය Complete Works of Bernard Shaw නමින් හැඳින්විණ. මම ඒ වෙළුම මහත් ඇල්මෙන් යුතුව පෙරළා බැලූවෙමි. මගේ පරිවර්තන කාර්යය ගැන කතා සැකෙවින් කොළඹගේ මහතා සමඟ කතා කළෙමි.මහාචාර්ය ඩග්ලස් අමරසේකර මහතා මුණගැසීමේ දැඩි ඇල්මක් ඇතිවූයේ “ඇත්ත කුමක්ද?” නාට්‍යයේ කොළඹගේ මහතාගේ භූමිකාව හේතුවෙන් බව මා කිව යුතුය. එහෙත් මහාචාර්ය අමරසේකර මහතා මට මුණගැසුණේ අහම්බෙනි. ඒ කෙසේදැයි මා සිහිපත් කරගත යුතුය. මවිසින් රංග පිටපතක් වශයෙන් සකස් කරන ලද ඉබ්සන්ගේ ‘හෙඩා ගාබ්ලර්’ නාට්‍ය මැනවින් ටයිප් කොට මා ගෙන ගියේ සුගතපාල ද සිල්වා හමුවීමටය. ඔහු එකල බෙහෙවින් ප්‍රකට රංගධරයෙක් ලෙස පෙනී සිටියේ ‘බෝඩිංකාරයෝ’ නාට්‍ය කතාබහට ලක්වීමෙනි. ඔහු නතර වී සිටියේ දෙහිවල ෆෙයාලයින් පාරට නුදුරු ගමගේ හෝටලයේ පසුපස කාමරයකය. කිසිදු කලින් දැන්වීමක් නොමැතිව මම ඔහු මුණගැසීමට ගියෙමි. මා ආ කාරණය ද ඔහුට දැන්වූයෙමි. සුගතපාල ද සිල්වා මුණගැසීමට ආගිය අය අතර මා ප්‍රිය කළ අය බොහෝ වූහ. සිරිල් බී.පෙරේරා ඉන් පළමු තැන ගනියි.එක්වරම මෙන් සිරිල් බී.පෙ‍රේරා මා කලින් දැන සිටි කෙනකු මෙන් හඳුනාගත්තේය. ඒ සැබෑවකි. ඊට කලින් මට සිරිල් බී.පෙරේරා මුණගැසී ඇත්තේ පිටකොටුවේ ‘සිංහල ජාතිය’ කාර්යාලයේදීය. එම කාර්යාලය පිහිටි‍ෙය් මෙකල ගුණසිංහපුර නමින් හැඳින්වෙන ස්ථානයට නුදුරුවය. මා ‘සිංහල ජාතිය’ පුවත්පත් කාර්යාලයට ඊට අවුරුදු ගණනාවකට කලින් ගියේ කිසියම් ලිපියක් පළකරවා ගැනීමටය. මා මුණගැහුණේ එම පුවත්පතේ කතුවරයා වී සිටි සිරිල් බී.පෙරේරාය.“මීට කලින් අපි මුණගැහිලා තියෙනවා නේද?Óයි ඔහු ඇසුවේය.“ඔව්” මම කීමි.“මට මතකයි”“මම වතාවක් දෙකක් ඇවිල්ල තියෙනවා ‘සිංහල ජාතියට'.“අන්න හරි”එකල ‘සිංහල ජාතිය’ අතිශයින් ප්‍රසිද්ධියට පත්වූ පුවත්පතක් විය. කලක් ‘සිංහල ජාතිය’ ‍සතිපතා පළවූ අතර තවත් කලක් ‘ජාතිය’ නමින් දිනපතා පළවිය. මේ අතරවාරයේ ‘සියබස’ නමින් මාසික සඟරාවක් ද පළ විය. අපේ ආනන්දයේ ගුරුතුමා වූ එස්.පී‍.පෙරේරා මහතාගේ ‘පාඨකයා’ සඟරාව මෙන්ම ‘සියබස’ ද රීඩර්ස් ඩයිජස්ට් වර්ගයට අයත් වූ ‘සාරසංග්‍රහයක්’ විය. සිරිල් බී.පෙරේරා හා සුගතපාල ද සිල්වා අතර පැවතියේ බොහෝ කලක් මුළුල්ලේ පැවැති සන්නිවේදන සම්බන්ධතාවක් බව මම කෙමෙන් දැන සිටියෙමි. “සිංහල ජාතිය” පුවත්පතට “සයිබුනානා” කතා පෙළ මුලින්ම හඳුන්වාදී ඇත්තේ සුගතපාලයන්ය. ඔහු ඒ සඳහා භාවිතයට ගත්තේ “අගසු” යන්නය. එය ඔහුගේ දිගු නම වන “ඒ.ජී.සුගතපාල ද සිල්වා” යන්න කෙටි කිරීමක් විය. අගසු විසින් පටන්ගන්නා ලද ඒ කතා පෙළ පසුව වෙනත් අය විසින් ද ඉදිරියට ගෙන යනු ලැබීය. ‘සයිබුනානා’ කතන්දර මඟින් සමාජයේ පවතින ගුණදොස් ‍ෙකාතෙකුත් නිර්මාණශීලී ලෙස විවරණය වන්නට වීය.සිරිල් බී, මා සමඟ බොහෝ වේලවක් තත්කාලීන එතෙර මෙතෙර සාහිත්‍ය කලා නිර්මාණ පිළිබඳව කතාබහ කරන්නට පටන් ගත්තේය. මා දැන සිටියේ සිරිල් බී, අපූරු කෙටිකතාකරුවකු වශයෙනි. මා හමුවන විටදී ඔහු විසින් ලියන ලද කෙටිකතා සංග්‍රහ දෙකක් මට කියවීමට ලැබිණ. එකක් ඔහුගේ මුල්ම කෙටිකතා සංග්‍රහය වන ‘නිඹුල්ලු’ ය. දෙවැන්න නම් කර තිබුණේ ‘මොහොතින් මොහොත’ යනුවෙනි.“මම හුඟාක් කැමැති කෙටිකතා ඒ සංග්‍රහ දෙකේම තිබෙනවා යැයි මම කීමි. සිරිල් බී තුළ ඇතිවූයේ අපූරු උද්දාමයකි.“මම අලුතින් කෙටි නවකතාවක් ලියල තියෙනවා යැයි ඔහු ඊළඟට කියමින් මගේ අතට ඉන් පිටපතක් බාර කළේය. එය ඔහුගේ ප්‍රථම නවකතාව වූ “ම‍රණ තුනක් ඇති මිනිහෙක්” කෘතියයි. එය මම පැයක පමණ කාලයක් ඇතුළත දී කියවා අහවර කළෙමි. මට සිහිපත් වූයේ මේ වන විට මවිසින් කියවා තිබූ ප්‍රංශ නවකතාකරණයේ ප්‍රවණතාවය. ඒ ප්‍රවණතාව ඉංග්‍රිසියෙන් හඳුන්වනු ලැබුවේ “existentialist trend” යනුවෙනි. ඊට ගැළපෙන යෙදුම වන්නේ “භවසත්තාවාදී ප්‍රවණතාව” යන්නය. මම, මේ සම්බන්ධයෙන් මගේ අදහස් සිරිල් බී ට දැක්වූයෙමි. ඔහු විස්මයෙන් ඇළලී ගියේය. ඔහු කී එක් දෙයක් මට දැනුදු සිහිපත් වේ.“ඔබ ඇල්බෙයා කැමූ‍ගේ නවකතා කියවල තියෙන බව පේනවා.”“ඔව් මම ‘අවුට්සයිඩර්’ කියෙව්වා. හරි අපූරු පොත. අනිත් ඒවාත් කියවගෙන යනවා.”“කැමූගේ බලපෑම හුඟක් ලැබුණු කෙනෙක් තමයි නෝර්මන් මේලර්” සිරිල් කීය.“මම නෝර්මන් මේලර් ගේ” ඩියරි පාක් විතරයි කියවල තියෙන්නේ.“ඒක තමයි මේලර්ගේ හොඳම නවකතාව” සුගත් (සුගතපාල ද සිල්වා) අපේ කතාවට සවන් දෙමින් මගේ නාට්‍ය පිටපත කියවූ අයුරු මට මතකය. ඔහු මදෙසට හැරී ඇසූ ප්‍රශ්නය මට මතකය.“මොකටද ලියනවත් වෙලා ස්වාධීන නාට්‍ය පිටපතක් නොලියන්නේ?”“මගේ කල්පනාවක් තියෙනවා”“ඉතින් මේක පැත්තක තියල එකක් පටන් ගන්න බැරියැ”“ඇයි ඉබ්සන් අපේ රටට හඳුන්වා දෙන්න හොඳ නැද්ද?”“හඳුන්වාදීමේ නම් වරදක් නෑ. ඒත් ඔරිජිනල් ප්ලේස් (ස්වීය නාටක) තමයි මේ ක‍ාලේ උවමනා කරන්නේ”සුගත් මෙසේ පවසන්නේ මවිසින් අනුවර්තනය කරන ලද ඉබ්සන්ගේ හෙඩා ගාබ්ලර් නාටකය අවතක්සේරු කිරීමට නොවන බව මට හැඟිණි. ඒ වන විට සිංහල නාට්‍ය සම්ප්‍රදායට බොහෝ අනුවර්තන එක්වී තිබිණ. අනුවර්තනවලට බෙහෙවින් අනුබල ලැබුණේ විශ්වවිද්‍යාල නාට්‍ය සංගම් මඟිනි. එහි ප්‍රතිඵලයක් වශයෙන් ඇන්ටන් චෙකොව්, මොලියර්, ඔස්කාවයිල්ඩ්, පෙරිඩන්, ටෙනසි විලියම්ස්, රබින්ද්‍රනාත් ඨකූර්, සහ තවත් අයගේ නාට්‍යවල ඡායානුවාද බිහිවන්නට පටන්ගති.කෙමෙන් හවස්වරුව වන විට සුගත් නවාතැන් ගෙන සිටි දෙහිවල ගමගේ හෝටලයේ පිටුපස කාමරය තවත් දෙතුන් දෙනෙකුගෙන් පිරී යන බව පෙනිණ. කොහේ හෝ සිට සුප්‍රකට ඡායාරූප ශිල්පියකු වූ රැලෙක්ස් රණසිංහ (ඔහු ටෝනි රණසිංහගේ වැඩිමහල් සොහොයුරාය) පැමිණේ. ඊළඟට ජී.ඩබ්ලිව්.සුරේන්ද්‍ර පැමිණේ. ඇතැම් දිනයක දෙහිවල සිට පයින්ම වැල්ලවත්තේ සැවෝයි ශාලාවේ උඩුමහලේ පිහිටි අවන්හල ද මුණගැසෙන ස්ථානය බවට පත්වේ. ඉන්පසුව සිදුවන්නේ දෙහිවල හෝටලයේ දී මෙන් තේ පැන් බීම වෙනුවට වෙනත් වර්ගයේ බීම වර්ග ඇනවුම් කරගැනීමයි. කොහි හෝ තැනක සිට මෙතැනට එන්නේ ධර්මසිරි වික්‍රමරත්නය. ඔහු සේවය කළේ ‘දැන්වීම්කරණ’ ඒජන්සියකය.මට මෙසේ හමුවූ මගෙ සහෝදරවරු වූත්, මට වඩා තරමක් වයසින් මුහුකුරා ගියා වූත්, කලාකරුවන්ගේ අතේ පතේ මුදල් යහමින් ගැවසෙන බව හැඟිණි. සිරිල් බී පෙරේරා ‘ජාතිය’ හා ‘සිංහල ජාතිය’ පුවත්පත වසා දැමීමෙන් පසුව රාජකාරි කටයුතු කළේ ‍ෙකාල්ලුපිටියේ ඉන්දියානු තානාපති කාර්යාලයේ තොරතුරු සම්පාදන කාර්යාලයකය. ඔහු බොහෝවිට පරිවර්තන කාර්යයේ නියැළී සිටි කෙනෙකි. මේ අතර සුගතපාල ද සිල්වා, සුප්‍රකට පොත් සාප්පුවක් වූ කේ.ජී. ද සිල්වා පොත් සාප්පුවේ රැකියාව කරමින් හිඳ මහා බ්‍රිතාන්‍ය තානාපති කාර්යාලයේ ප්‍රවෘත්ති අංශයක වැඩ ‍කළේය. ඔහු ‘බ්‍රිතාන්‍ය තොරතුරු’ නමැති පුවත්පතේ සංස්කාරක මණ්ඩලය ජනමාධ්‍ය කරුවකු වශයෙන් සේවය කළ බව දැනගැනීමට ලැබිණ. ඒ අතරවාරයේ බොහෝ පොත් කියවමින් නාට්‍ය කරුවකු බවට පත්විය.රැලෙක්ස් රණසිංහ නිශ්චිත රැකියාවක් වශයෙන් කළේ කැමරා ශිල්පියකු ලෙස කාලය ගත කිරීමය. ඔහු බොහෝ දෙනෙකුට අවශ්‍ය විය. කලක් මුළුල්ලේ, බොරැල්ලේ ‘ඥානාර්ථ ප්‍රදීපය’ පුවත්පතේ සේවය කළේය. ඉන්පසුව ‘දවස’ කාර්යාලය ඇරඹෙත්ම එහි කැමරා ශිල්පියා ලෙස කටයුතු කළේය. ඔහු නව ප්‍රවණතා බිහි කළ කැමරා ශිල්පියකු ලෙස සුපතල වී සිටියේය. රැලෙක්ස් අතිරේක දක්ෂතාවක්ලෙස පෙන්නුම් කළේ ‘නාට්‍ය පෝස්ටර්’ නිර්මාණය ය. පරණ පන්නයේ නාට්‍ය ‍පෝස්ටර් හා බැනර් වෙනුවට ඔහු කිසියම් නව මාදිලියක පෝස්ටර් නිර්මාණය කිරීමට වෑයම් කළේය. ඇතැම්හු ඔහුගේ පෝස්ටර් දෙස බොහෝ වේලා බලා හිඳ “ඉතින් මේකෙන් මොකක්ද කියැවෙන්නේ?” යනුවෙන් අසන බවක් ද ප්‍රචලිත වී තිබිණ.සුගතපාල ද සිල්වා ගේ “බෝඩිංකාරයෝ” නාටක‍යත් සමඟම නව නාට්‍ය කණ්ඩායමක් ද බිහිවිය. එය හඳුන්වනු ලැබුවේ “අපේ කට්ටිය” යනුවෙනි. මෙය ද සිරිල් බී විසින් යොදන ලද නමකි. “අපේ කට්ටිය” බොහෝ විට මුණගැසුණේ දෙහිවල ගමගේ හෝටලයේ සුගත්ගේ කාමරයේදී වුවද ඊට නිශ්චිත ස්ථානයක් හෝ නියමිත ලිපිනයක් තිබුණේ නැත. එපමණක් නොව කිසිදු අයුරක ලිඛිත හෝ වාචික ව්‍යවස්ථාවක් තිබුණේ ද නැත. සාමාජික පිරිසක් නම් වශයෙන් තිබුණේ ද නැත. මේ නිසා ‘අපේ කට්ටිය’ යනු විවාදයට ලක්වුණු විකල්ප කලා සන්ධානයක් බවට පත්විය. ‘ඒක අපේ කට්ටියගේ වැඩක්’ යනුවෙන් කීම ද සාමාන්‍ය සිරිතක් විය. ‘මිනිහා අපේ කට්ටියේ කෙනෙක්’ යි කියනු ද ඇසිණි. ‘අපේ කට්ටිය'ට ඇතුළු වීමට කිසිවකුගේ අවසරයක් අවශ්‍ය ‍ෙනාවීය. අවශ්‍ය වූයේ සුගත්ව හෝ සිරිල්ව හෝ රැලෙක්ස්ව මුණගැසීම පමණකි.මහාචාර්ය සුනන්ද මහේන්ද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=cr1403236</link>
    <topic>දොස් නිදොස්</topic>
    <author>ඩී. එ‍ෆ්. කාරියකරවන</author>
    <content>දොස් නිදොස්ඩී. එ‍ෆ්. කාරියකරවනනාම පදසාහිත්‍යය, සත්‍යය යන ආදී නාම පද කීපයක් ම පුංචි තිරයේ දකින්ට ලැබෙන්නේ සාහිත්‍ය, සත්‍ය යන ආදි වශයෙනි.සාහිත්‍ය හෝ සත්‍ය යන ඒවා නාම පද වන්නට නම් අගට ‘ය’ යන්න බැගින් විය යුතු ය. එවිට ය සාහිත්‍යය හා සත්‍යය යන නාම පද ලැබෙන්නේ.නාම පද ගැන හොඳ විවරණයක් පසුගියදා ප්‍රකාශයට පත්වූ සම්මානිත මහාචාර්ය ජේ.බී. දිසානායක සූරීන් ගේ ‘නාම පද නිර්මාණය’ නම් වූ ග්‍රන්ථයෙහි දකින්නට ලැබිණි.ගදබුමෝඩයාට බූරුවා නොකියා තත්ත්වයක් ඇතිව පැවැසිය හැකි වදනෙකි ගදබු යන්න. ගදබු යන්නේ අරුත බූරුවාය. මෙය ගර්දභ යනුවෙන් ද යෙදේ. පැරැණි පොත්වල හැටියට නම් කොටළුවාට ද ගදබ යන්න යෙදී තිබේ.වල - ට වලින්‍උදේ පාන්දර අසන්නට ලැබෙන එක්තරා වැඩසටහනක වැරැදි යෙදුම් බහුල ය.සෛල වල, සෛල වලින්, සෛල වලට යනාදී වශයෙන් වචන හදන අන්දම පමණක් නොව ඉංගිරිසි වදන් සිංහලයට නඟන අන්දමට ද සතුටුදායක නොවේ.විද්‍යා විෂයයන් පිළිබඳව ආධුනික ශිෂ්‍ය ශිෂ්‍යාවනට දැනුම දීම හොඳ වුව ද ඒ අතරම සිසු සිසුවියන්ගේ බස දැනුම මොට කළ යුතු නැත.ලස්සනසුන්දර, ප්‍රියංකර, සිත්ගන්නා සුළු, අලංකාර යනාදී වශයෙන් යෙදිය යුතු දේ හා තැන් මෙන් ම ප්‍රාණවාචීන් ද ලස්සන යනුවෙන් හැඳින්වීමට අපට දැන් හුරුවී ඇත.ඒත් සමහරුන් ලස්සන වෙනුවට යොදන්නේ ලක්ෂණ කියා ය.එය වැරැදි වදනෙකි. ලක්ෂණ යනු ලකුණු ය. ලස්සන, ලක්ෂණයෙන් වෙනස් ය.කියති“.... වජිර හිමි කියති” යනුවෙන් වූ සිරසක් පසුගිය සතියේ දකින්නට ලැබිණි.මෙහි “කියති” යනුවෙන් බහු රූපයක් යෙදී ඇත්තේ ගෞරවාර්ථයෙනි. එය හොඳ අදහසින් කරන ලද්දක් බවට සැකයක් නැත.එහෙත් ‘හිමි’ යන්නට ‘කියති’ හිමි නැත.කියති යන්න යෙදිය හැක්කේ හිමියෝ යන්නට ය. කොතරම් ගරු සරු ඇතද ‘හිමි’ කීවා නම් යොදන්නට තිබුණේ ‘යයි’ යන්නය.පෝසත් වෙන්නගණ දෙවියන් යාළු කරදීම, ගෙයි මල් පෝච්චියක් තබන තැන වෙනස් කිරීමෙන් පෝසත් විය හැකි බව යනාදිය පවසන්නකුට එරෙහිව මවිසින් ලියන ලද ඒවා නිසා බියට පත්ව සිටි මගේ උපස්ථායකයාගේ බිය පහ වූයේ පසුගියදා ප්‍රචාරය කැරුණු පූජ්‍ය අගලකඩ සිරිසුමන හිමියන්ගේ දෙසුමක් ඇසීමෙනි.කාල තුවක්කුකාල තුවක්කු යනු කකුල් ඇති තුවක්කු ය. කකුල් ඇති යන්නෙන් අදහස් කැරෙන්නේ එහා මෙහා ගෙන යා හැකි වන පරිදි රෝද සහිත අට්ටාලයෙක සවි කරන ලද දැවැන්ත තුවක්කු ය.කාළකණ්ණිකාලකණ්ණියා යනු පින් නැත්තා ය. අවාසනාවන්තයා ය.කාලය කන්නා යන අදහස දෙන්නට ද මෙවදන යෙදෙන බව සමහරු කියති. ඒ එසේ නම් කාලය කන බැවින් ‘කාලකණ්නි’ යනුවෙන් මූර්ධජ නැතිව ලියයුතු ය.දෙපිටකාට්ටුකාට්ටු යනු දෙමළ වදනෙකි. එය අරුත ‘පෙන්නීම’ යනු ය. දෙපිට කාට්ටු යනු දෙපැත්තටම (හොඳ මූණ) පෙන්නීම ය‍.මුහුණ පෙන්නීම පමණක් නොව දෙපැත්තට කෑම ද දෙපිටකාට්ටු නම් වේ.අමාත්‍යාංශයමේ කියන්නට යන්නේ මීට ඉහත ද කී කරුණෙකි.“වනජීවී අමාත්‍යංශයට කරනඇතැම් චෝදනා හාස්‍යජනකයි.”‘අමාත්‍යංශය’ යන වදන වැරැදි බව අපි යළිත් කියා සිටිමු.‘අමාත්‍ය + අංශය’ යන දෙවදන සන්ධිවීමේදී ‘අ + අ’ යන දෙක ‘ආ’ බවට පත්වේ. එහෙයින් එය ‘අමාත්‍යාංශය’ යනුවෙන් විය යුතු ය.නිත්‍යනුකූල“නිත්‍යනුකූල’ යන වචනය ‘නීත්‍යානුකූල’ යනුවෙන් ලියනු ද වැරැදි ය.‘නීති + අනුකූල’ යන දෙවදන සන්ධි වන විට, (‘ඉ + අ’ දෙක එකතු වනවිට) ඉහත කී පරිදි දීර්ඝවීමක් සිදු නොවේ. එහෙයින් ‘න‍ීත්‍යානුකූල’ යනුවෙන් ලියනු වැරැදි ය.එතැන නිවැරැදි වන්නේ ‘නිත්‍යනුකූල’ යන්න ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=cr1403238</link>
    <topic>කව් සිළුමිණ</topic>
    <author/>
    <content>කව් සිළුමිණසංස්කරණය - රත්න ශ්‍රී විජේසිංහ  සට­හන : දිගු කලක් ඇසුරු කළ පරි­ස­ර­යෙන් ද, එහි සුහද සුළ­ව­තුන් ගෙන් ද වෙන් ව යෑම වේද­නා­කා­රිය. එකී වියෝග හැඟීම් හුදු පුද්ග­ලා­නු­භූ­තීන් සේ පෙනෙන නමුත් එය එසේ ම නොවේ. පර­ත්වා­රෝ­පිත මිනිසා, විගු­ලි­නව යෑම පොදු සමාජ ගැට­ලු­වක් වන තර­මට පුළුල්ය. මේ වෙන්වීම් නිසා මිනිස්සු අලු­තින් උත්ථා­නය වෙති. වඩාත් සියුම් වූ හදැ­තිව ඔවු­නො­වුන් සමූ­හ­නය වෙති.නෙතඟ කඳු­ළක හොවා සමු­ග­නිමි සකි­ස­ඳුනි ඔබේ උණු­සුම තවදු එහි රැඳුණු සුසු­මක්ය පෙර­ඹ­රෙහි රන් කිරණ හිරු ගලින් මුදු­න්පත් ඇතුළ අධි මඟ දිගේ නුව­ර­කට පිය මනිමි නොදත් තොට­මුණ සොයා සැහැ­ල්ලුව උර දරන් සකි­ස­ඳුනි.... ඔබම පෑ සෙනෙ­හස ද මිටි කරන් තුමුල සිඳු තරග වැද දැති මුවර එහැම මැඩ මිනිස් මුක්තක රැගෙන හද ඉමෙහි වෙලා ගමි සුන්සු­මා­ර­යන්’ තර කුමුදු මල් සුවඳ විඳ සඳ අතුළ දියඹ හිඳ ඔබ සුවඳ විඳ ගතිමි සමෝ­සම දුක සැපෙහි ඔබ මුව'ගලූ කිරෙන් ආතුර වූ සය­න­යෙන් නිරෝ­ධව නැග සිටිමි අඳුර පිරි පෑල දොර පේළි වැස්සක් විලස සිතින් ඈතයි ගගා ඔබෙන් ගිලිහී වැටෙමි ඇස් කෙවෙණි තුළ ගිලුණු අව­සාන සිහි­න­යෙක ඔබේ උණු­සුම දරන් නව බිමක් සොය­න්නෙමිඋපුල් සේනා­ධී­රිගේ  තැන තැන ඉරි­තැලී බොල් වී ගිය සිමෙන්ති දැමූ ගෙබි­මෙන් මතුවේ වල් පැළ ඉහ­ළට පෙර දව­සක නොනිමි මත­කය යට­පත් කර­නට නොහැ­කිවසන්ධ්‍යා කුමු­දිනී ලිය­නගේ  සිය­ප­තක සුමුදු බව වත කමල ඇතේයා නා පෙතක වර්ණ­යෙන් දෙතොල් පෙති දිලේයා ඇත් දළඟ රැදි පාට සියො­ළ­ගෙහි පෙනේයා නොවැ­ටු­ණෙන් ඇසෙහි පිය දෙව­ඟ­නක වගේයා පස් පියුම් සුවඳ ළඟ සිටින විට දැනේයා ළැම විලෙහි රණ තිසරු රගනු සේ දිසේයා පුලු­ලු­කුල වන­ස්පති අර­ටු­වක් වගේයා පොළොව සිඹි දිගු වරළ සිකි පිලක් ලෙසේයා එදා ඔබැ මා දුටුවෙ සැබෑ­වට එවි­ල­සයැ ඒත් අද... සර­තැ­සට ඉරි තැලුණු බිමක් සේ වත රළුය ඉඩෝ­රෙට වක ගැසුණු රිටක් සේ තොල් කළුය වැහි වළා­වක් ලෙසින් සිරුර අව පැහැ වීය වැසුණු - නොවැ­සුණු ඇසින් මැහැ­ළි­යක ලෙසින් ඈ හඬන - නොහ­ඬන අයුරු අනි­ත්‍යය මෙනෙහි කෙරු­මට නිබඳ සුදුසු කම­ට­හ­නෙකි අසුබ භාව­නා­වට කදිම වූ නිමි­ත්තෙකිඩබ්ලිව්. කේ. සරත් විම­ල­සිරි  මට නො කියාම ගියා පෙනී නොපෙනී ගියා තනි­යම නොවේ ඔබ පොඩි දුවත් අර­ගෙන මගේ සිරු­රු­වත් දකි­න්නට පින්කර නොති­බිණි මෙමා අදත් මම ඒ පාරෙ යන විට මුහුද ගොඩ ගලපු හැටි හඬ හඬා අප දුවපු හැටි අද ඊයෙ වාගේ මැවි මැවී පෙනෙ­නවා රුදුරු රළ පෙළට මැදිවී ඔබත් දිය­ණි­යත් නොපෙනී යද්දී හිර­වෙලා නැව­තුණු ගස් දෙබ­ලක මෙමානන්ද­වීර ගාල්ලගේ  රෝස මල.... මඳ නල­ටත්, ඉරී යන තර­මට පෙති තුනී වුව හිතේ ගණ­කම හරි­යට රැක­ව­ර­ණ­යට නටුවෙ ඇති කටු පපුවෙ ඇන­ගෙන කව­ච­යක් තුළ සිරව දුක් විඳ ගෙවන දිවි­යක අරුත කිම වෙද? හැර දමා දොර පියන් හැම අතින් හමා එන සුළ­ඟට, සිත තුනී කර පෙති ගණ­කම වැඩි කර ගන්න වැසූ ඇස් සවන් යුග විවර කර ලෝක­යම දකි­න්නට - අස­න්නට විඳි­න්නට... සිත එකඟ කර­ගන්න බොහෝ දුර ඇති මර­ණය වෙනු­වට ජීවි­තය තෝරා­ගන්න!පිය­න්කා­රගේ බන්දුල ජය­වීර  සිති­විලි මිහිරි හර බර වද­නට නඟන සාහිත කෙතේ සුපි­පෙන සුසු­වඳ හමන දෙස බස රැසේ අභි­මන ලොව­ටම කියන නිමැ­වුන ගෙතුම පැදි ලෙස අපි ගමු හැඳින කවි රස අමො­දක්ය දෙස­වන බඳින ලොබ නැළ­විලි ගීත අර­ඹයි කවි ගමන සුබ බස රස දත් දනෝ කවි කෙත කළෝ පොබ වස­රින් දහස් ගණ­නකි කවි උපත ලැබ උණු­සුම් නැවුම් හැඟු­මන් රස බසට නැගේ සඳ ලක­රින් ගෙතී සුපිපේ කුසුම් වගේ දිවියේ අගය මතු­කර දිවි ගමන දිගේ කවි ගඟ ගලන හැටි සුව‍දෙයි සිතට මගේ වසරේ තෙවන මස විසි එක්වන දිනට සම­රමු ලෝක කවි දින විසි­තුරු ලෙසට හෙළ කවි මධු මිහිර ලොව හැම දෙස­ව­නට යොමු කොට කරමු යුතු­කම් කිවි­යනි දැයටවිමල් රූබ­සිංහ  කඳ­වුරු බැඳ­ගෙන සීත­ලට තුරුලු වීගෙන නිදි­මත මකා­ගෙන සඳ නැගී එයි අඳුර පර­දන පිය­යුරු සිනා­සෙන ළැම සුවඳ විඳ­ගෙන හිස එහි හොවා­ගෙන ඈ නිම්න මත සරම් සතු­ටින තුරු ළපලු ආදි ගීත මුමු­නයි නැළවී සුළඟ වැද සෙළවී දුහුළු සළු­පිළි දසත ඉහිරී තාල වන්න­ම්වල ඇසෙයි මිහිර සී පද­වල මෙහි නොමැත කුල­මළ අමා රස­මය මී බඳු­න්වල රන් රසයෙ ඉන්නට මත් වෙසින් රඟ­න්නට ඇ යළි දකි­න්නට නැවත යන්නෙමි ඈ සිඹි­න්නටකීර්ති එස්. කුමාර  සල් ගස යට සිට මග කල් බලන ලියේ කැරැ රොන­වුල් බිඟු මධු ලොල් මඩින ලියේ වත හස­රැල් නෙත කඳු­ළැල් දරන ලියේ රොනැ අඹ මල් නැති දොස, සිල් බිඳුණ ලියේ පුතුට රෑ හඬන රන් කිරි කොයින්දෝ විකුට රණ තිසරු මොන­රුන් ඇහින්දෝ නෙතට නැගි කඳුළ හිත යට බියෙන්දෝ බිඟුට රොන් නොදෙත උන් බඩ සයින්දෝ වැසේ සඳ අරුණ නැග එන විට අහසේ දිසේ සැඟව යන පපු­තුර කොළ දහසේ කෙසේ වුව විඳුම අම­යුරු රස පහසේ ඇසේ හඬන හඬ හද­වත හොර රහසේවෛද්‍ය නිමල් වසන්ත කුමාරඅත්හළ නොහේ නම් ඔබට සමූ­හ­යක් සොයා­ගත නොහේ­මය ඔබට ඒක­ත්ව­යට මඟ අත්හළ නොහේ නම් ඔබට ඔබේ ආත්මා­ර්ථය හඳුනා ගනු නැත ඔබ ඔබේ සැබෑ අගය පිරි­න­මනු නැති­නම් ඔබ ඔබ සතු සියලු දෙය ඔ‍බගේ ප්‍රියා­වට ජීව­ත්වනු ඇත ඔබ ඒ වේද­නා­වෙන් නිද­හස්ව වැද­ගත් කරනු ඇත එය ජීවි­තයෂායික් අබු - සායීද් අබිල් - ඛයිර් (තුර්ක්මේ­නි­ස්තා­නය)පරි­ව­ර්ත­නය :- කරු­ණා­ති­ලක හඳු­න්ප­ති­රණෂායික් අබු සායිද් :- ක්‍රි. ව. (967. 12. 07 - 1049. 01. 12)ඉරා­නය හා ඇෆ්ග­නි­ස්ථා­න­යට උතු­රින් පිහිටි තුර්ක්මේ­නි­ස්තා­නයේ උපන් මේ කවියා කීර්ති­මත් පර්සි­යානු ජාතික ඉස්ලාම් තවු­ස්වත රකින අයෙක් විය. ඔහුගේ ජීවිත කාලය තුළ මුළු ඉස්ලාම් ලෝකය පුරා ඔහුගේ කීර්තිය පතළ විය. ගූඪ­වා­දය දල්වා ලන්න­ටත්, ඉදි­රි­පත් කර­න්න­ටත් මගක් ලෙස සාමාන්‍ය පෙම් කවි භාවිත කළ ප්‍රථම මුස්ලිම් තවු­ස්වත රැකි ලේඛ­කයා, කවියා ඔහු ය. ඔහුගේ ඉගැ­න්වී­ම්වල හරය “මම” යන පුද්ග­ල­යා­ගෙන් නිද­හස් වීම ගැන ය. “මම” සහ “අපි” යන්න වෙනු­වට ඔහු භාවිත කළේ “ඔවුන්” යන්න ය.අත් හැරී විලි රෑන රහ­සේම නිහඬ වී තිඹි­රි­ගෙය, මොහො­ත­කට ඉකි­බිඳ අලු­යම නොතේ­රෙන මළ­ග­ම­කටඋවිඳු ඉසංක ජය­සිංහ  අදුර ඇවි­දින් හෙමින් මගෙ අතින් අදි­නවා රහ­සින්ම ජීවිතේ පැය ගණන් ගෙවෙ­නවා මදුරු රුදු වදය මැද නිදි නොවිඳ සැත­පිලා උදේ - දොර අරින විට “නිදි­මත ද” අහ­නවා වට්ටි අම්මා කියා සම­හ­රුන් නොකි­යනා තිත්ත තිබ්බටු වලින් මගෙ ඇඟට ගහ­නවා වික්ක බඩු ගත්ත සම­හ­රක් මගෙ හොඳ කියා එක්ක යන්නට ගෙදර හොරෙන් අඬ ගස­නවා ගෑනි­යක් වුණ පවට පැටව් ටික රකි­නවා හුනු විටක් තර­ම්වත් පිනට නොලැ­බෙන නිසා හිතෙන දව­සට මිනිහ ඇවිත් දුක කිය­නවා දහ­ව­ලක් නැති දවස් ඉඳ හිටත් තියෙ­නවා අක්ක ළඟ මගෙ පැටව් සිප්ස­තර සොය­නවා වික්ක දව­සට යමක් උන් ගැනත් හිත­නවා ඉක්ම­නට රෑ වෙන්න හැම­දාම පත­නවා මත් වුණත් බුලත් විට කාල කෙළ ගස­නවාසිරි දන්ත­නා­රා­යනකර්තෘ : විමල් අභ­ය­සු­න්දර ගොඩගේ ප්‍රකා­ශ­න­යකි.දශක තුන­කට ද පෙර රාජ්‍ය සම්මා­න­යෙන් පිදුම් ලැබු පණ්ඩිත විමල් අභ­ය­සු­න්දර නම් අභ්‍යා­ස­වෘද්ධ කවි­යාගේ මේ කෘතිය නැවත මුද්‍ර­ණය වී තිබීම සතු­ටකි. නව පර­පු­රට එය මුණ­ගැ­ස්වීම ප්‍රයෝ­ජ­න­වත් බැවිනි, මේ සට­හන තැබෙන්නේ. ප්‍රාචීන සහ ප්‍රති­චීන භාෂා දැනු­මින් පිරි­පුන්, කවිය පිළි­බඳ ප්‍රාමා­ණික උග­තකු වූ විමල් අභ­ය­සු­න්දර කවි­යාගේ කවි­ත්වය මතු නොව පාණ්ඩි­ත්‍යය ද මේ කෘති­යෙන් විශද වන්නේය. නූතන කවි මග අනු­ද­ත්ත­වුන්ට මෙන් ම සාම්ප්‍ර­දා­යික කවියේ සරල සැහැල්ලු මතු පිට පම­ණක් ස්පර්ශ කරන සම්ප්‍ර­දාය වාදීන්ට ද මේ කවි හැදෑ­රී­මත් - විඳ ගැනී­මත් එක සේ ප්‍රයෝ­ජ­න­වත් වනු ඇත.තනි සුදු පියුම් සුදු සළු­පිළි වැලඳි ගත කොඳ ඉඳු තුසර හර ගෙල මැඳි වෙණු'ර මත වොර­ජන හේළි දේවිය කම­ල­සුන වෙත යොමු­වෙයි උපන් හැකියා ඇති කිවිඳු නෙත‘සර­ස­විය බැලුම සක්’ නමින් අභ­ය­සු­න්ද­ර­යන් රචනා කරන මේ කව ඔහුගේ භාෂා­ධි­ප­ත්‍යය කෙබ­ඳු­දැයි හෙළි කරයි. හුදු හෙළය මතු නොව, මිශ්‍ර සිංහ­ලය ද සමු­ද්‍ර­ඝෝ­ෂය තුළ ඔහුට අභි­ම­තය. සාම්ප්‍ර­දා­යික කවි සම­යත්, වැනුම් මඟත්, කවි වහ­රත් මැන­වින් හික්මවා ගන්නා කවියා, කවි­ක­මත්, දැන උග­ත්ක­මත් එක්තැන් කරන අපූ­රු­මය වේ:පිය­නු­රු­වල රසනා දම් නිතඹ බැඳී නයනු ළෙල­කට පුල්ලෙළ ලිය­ව­මිය සැදී ලිය­දනු බමර පිය­බස් සිය­ප­තෙහි රැඳී දිය ගී ලලන අනු ගිය පිය­ප­තර බිඳීවිමල් අභ­ය­සු­න්ද­ර­යන් දැඩි ආකෘ­තික වාදි­යකු නොවේ. අනු­භූ­ති­යෙහි හැඩ­රුව අනු­වම කවිය හැඩ ගස්ව­න්නට ඔහු සමත් වෙයි.ළා රැල්ලේ පිවි­තුරු සිරි­යා­වයි හොඳ හද­වත සඳ­හන පරි­මා­වයි වස්සානේ මුල් සිරි පොද වැස්සයි කුසුම් මඬු­ල්ලයි - හිරි­මල් සුව­ඳයිඅභි­නව ගුප්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=cr1403239</link>
    <topic>පොත් පුවත්</topic>
    <author/>
    <content>පොත් පුවත්අනුරාධපුර බුද්ධශ්‍රාවක විශ්වවිද්‍යාලයේ මහාචාර්ය පාතේගම ඤාණිස්සර හිමියන් සමඟ කළ සාකච්ඡා ඇසුරින් මාධ්‍යවේදිනී වාසනා සුරංගිකා විතානගේ විසින් සම්පාදිත “ගිහි ගෙදරට බුදු බණ” බෞද්ධ ග්‍රන්ථය මේ මස 28 සිකුරාදා සවස 3.00ට කොළඹ 07, නිදහස් මාවතේ, ජාතික පුස්තකාල ශ්‍රවණාගාරයේ දී දොරට වඩී.මහරගම, නාවින්න සාහිත පොත් පියසෙහි නවතම ප්‍රකාශයක් වන මෙම ග්‍රන්ථය, ජය සතුට හා සැනසුම අපේක්ෂා කරන සෑම කෙනකු විසින් ම කියවිය යුතු අගනා ග්‍රන්ථයකි.කොළඹ මාලිගාකන්ද විද්‍යෝදය පිරිවෙනෙහි අධ්‍යාපනය ලබන පූජ්‍ය අම්බුළුගල සුමංගල හිමියන් විසින් රචනා කරන ලද ‘උදුම්බරගිරි වංශය සහ අස්ගිරි පුවත’ ග්‍රන්ථය දොරට වැඩීමේ උත්සවය අද සවස 2.00 ට කොළඹ 10, මාලිගාකන්දේ මහාබෝධි අග්‍රශාවක මහා විහාරයේදී පැවැත්වේ.දිඹුලාගල සහ ඒ අවට ඇති ඓතිහාසික ස්ථාන පිළිබඳවත්, අස්ගිරි විහාරවංශය පිළිබඳවත් මෙතෙක් පළ නොවූ බොහෝ වැදගත් තොරතුරු උන්වහන්සේගේ අවධානයට ‍ලක් කෙරෙමින් ඉතා විශිෂ්ට අයුරින් ‘උදුම්බරගිරි වංශය සහ අස්ගිරි පුවත’ ග්‍රන්ථය රචනා කර තිබේ.පරිවර්තනය - සුභා රණවීරමිල - රු. 790.00ප්‍රකාශනය - සරසවි ප්‍රකාශකයෝඅර්වින්ග් ස්ටෝන් (Irving stone) විසින් දහ නවවන සියවසේ යුරෝපයේ ඇරඹුණු චිත්‍ර ප්‍රවණතාවයේ පු‍රෝගාමියෙකු වන වින්සන්ට් වෑන් හෝ ගේ චරිතය අළලා ලියන ලද සම්භාව්‍ය නවකතාවේ සම්පූර්ණ පරිවර්තනයකි.කර්තෘ - ටෙනිසන් පෙ‍රේරාමිල - රු. 475.00ප්‍රකාශනය - සරසවි ප්‍රකාශකයෝසිය ආත්මාර්ථකාමී ආර්ථික වර්ධනය සඳහා රට ජාතිය පාවා දෙමින් පුරාවස්තු මංකොල්ලයේ යෙදෙන කැලෑ කපා දමා මෙන් ම මත්ද්‍රව්‍ය ව්‍යාපාරයේ යෙදෙන පුද්ගලයන්ට හා දූෂිත ඇමැතිවරයෙකුට මැදිව සිටින පුරාවිද්‍යා මහාචාර්යවරයෙකු හා ඔහුගේ දූ පුතුන්ගේ කතාවයි.පරිවර්තනය - කාංචන මාලා මනම්පේරිමිල - රු. 550.00ප්‍රකාශනය - ඕෂන් පබ්ලිකේෂන්පිලිප් ජී. වීරසිංහම් නැමැති දක්ෂ වෛද්‍යවරයා විසින් තම ජීවිතයේ අත්දැකීම් පිළිබඳව ලියූ The cry of the Devil Bird කෘතියේ සිංහල පරිවර්තනයයි. ද්‍රවිඩ වෛද්‍යවරයකු වුව ද සිංහල කතක හා විවාහ වී සිංහලයන්ට හා බුදු දහමට විශේෂ සැළකිල්ලක් දැක්වූ එතුමාගේ අත්දැකීම අපූරුය. සමහරක් සංවේදී ය.පරිවර්තනය - ආනන්ද හේරත්මිල - රු. 600ප්‍රකාශනය - සරසවි ප්‍රකාශකයෝලීල් ලෝන්ඩ්ස් ගේ How to Talk to Anyone ග්‍රන්ථයේ සිංහල පරිවර්තනයයි‍. ඕනෑම කෙනකුට සුහදව කතා බහ කළ හැකි නුවණට හුරු පිළිවෙල,ඇයි හොඳයිකම් පැවැත්වීමේදී උපකාරී වන පුංචි උපාය 92 ක් සහිත කෘතියකි. කතුවරිය උලුප්පා දෙන්නේ වාග් සුචරිතය පිළිපැදීමේ අනුසස් ය.ඉකුත්දා රාමක්‍රිෂ්ණන් ශාලාවේ පැවැති ද්‍රවිඩ සාහිත්‍ය උලෙළේදී ද්‍රවිඩ සාහිත්‍යයට හා සමාජයට කරන ලද මෙහෙවර උදෙසා පරාක්‍රම කොඩිතුවක්කු කවියාට ‘රාමායන මහා කවි’ (කම්බන්) උපාධි සම්මානය පිරිනමනු ලැබීය.පරාක්‍රම කොඩිතුවක්කු කවියා විසින් ‘ඉන්දු ලංකා’ සහ ‘පිබිදෙන පැය’ නමින් ඉන්දීය හා ලාංකික ද්‍රවිඩ නව කවි සිංහලයට පරිවර්තනය කරන ලදී. එමෙන් ම ඔහු ‘දෙවියන්ගේ මිනිසුන්’ නමින් වතුකරයේ ද්‍රවිඩ කම්කරු ජනතාවගේ ජීවන පුවත දීර්ඝ කාව්‍ය ආඛ්‍යානයකට නැඟුවේය. මෑතකදී ‘රතුරෝස - නිල් රෝස’ නමින් කරන ලද දැවැන්ත පරිවර්තන - විමර්ශන ග්‍රන්ථයෙහි සාක් රටවල නව කවි සියයක් පමණ සිංහලයට පරිවර්තනය කොට ඇත. මෙම සාහිත්‍ය සේවාව ඇගැයීම සඳහා ප්‍රදානය කරන ලද මෙම සම්මාන උත්සවයට ඉන්දියාව මැලේසියාව ආදී රටවලින් ද ආරාධිත කලාකරුවෝ සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=ay1403231</link>
    <topic>පළමුවරට රවුම් මුද්දරයක් ඇන්දේ මං</topic>
    <author>ඉනෝකා සමරවික්‍රම</author>
    <content> මුරලි පන්දුවෙන් ලෝකේ ජය ගත් බව පෙන්වන්නයි ඒ නිර්මාණය කළේ‘වෙළෙඳ ලකුණ’ විශේෂාංග ලිපි පෙළ සඳහා නිර්මාණකරුවන් සොයා යන ගමනේ දී අපට හරි අපූරු පුද්ගලයන් මුණ ගැසිණි. ලාංඡන නිර්මාණ කළ ශිල්පීන් සොයා ගිය ගමනේ දී හමුවූ පුලස්ති එදිරිවීර නම් දක්ෂ චිත්‍ර ශිල්පියා අබිබවා ඔහු තුළින් මතුව ආවේ ආදර්ශවත් ගුරුවරයෙකි.යුනියන් බැංකුවේ ලාංඡනය නිර්මාණය කළ ඔහු තවත් බොහෝ ලාංඡන නිර්මාණය කර ඇත්තේය. ඇතැම් ලාංඡන දැන්වීම් ආයතනවල සිටියදී නිර්මාණය කළ ඒවාය. “ඒවා මගේම ඒවා කියන්න බැහැ. දැන්වීම් ආයතනවලදී කළ නිර්මාණ කියන්නේ සාමූහික නිර්මාණ කටයුත්තක්.” පුලස්ති කියන්නේ එසේය.ඒ කාලේ වේලාවකට මහා චිත්‍ර ශිල්පියෙක් කියලා හිතාගෙන හිටපු මම සමහර වේලාවට මට චිත්‍ර අඳින්න බැහැ කියලා හිතින් වැටිච්ච වේලාවල් තිබුණා. ඒත් මම එහෙම හිතෙන් පසුබෑව හැම මොහොතකම මට වැරදුණ තැන් ඉගෙන ගන්න උත්සාහ කළා. චිත්‍රවලට මටම කියලා ගුරුවරයෙක් නොසිටිය මම විධිමත් විදිහටත් අවිධිමත් විදියටත් චිත්‍ර අඳින්න ඉගෙන ගත්තා. එදා ඒ ලැබු අත්දැකීම්, අත්හදා බැලීම් නිසා තමයි අද මම මේ විදිහට ඉන්න හේතුවක් වුණේ.”චිත්‍ර ශිල්පියකු ලෙසින් පමණක් නොව නිර්මාණාත්මක ක්ෂේත්‍රයේ දැන්වීම් කලාවේ නමක් දිනා සිටින පුලස්ති එදිරිවීර තම අතීතය පිළිබඳව පවසන්නේ එසේය.ගල්කිස්සේ උපන් පුලස්ති අධ්‍යාපනය ලැබුවේ දෙහිවල මධ්‍ය මහා විද්‍යාලයේය. ඔහු පාසල් වියේ සිටම චිත්‍ර අඳින්නට විශේෂ ඇල්මක් දැක්වූයේය. පවුලේ බාලයා වූ පුලස්ති චිත්‍ර අඳින දෙස ඇතැම් විටෙක ඔහුගේ පියා බලා සිටියේ ඉතා ආසාවෙනි.“අපේ තාත්තා කලාවට සාහිත්‍යයට හරි කැමතියි. ඒ නිසා මං චිත්‍ර අඳිනවට තාත්තගේ කිසිම අකමැත්තක් තිබුණේ නැහැ. නමුත් මං දන්නේ නැහැ මං කොහොම චිත්‍ර අඳින්න යොමු වුණා ද කියලා. පාසල් අධ්‍යාපනයෙන් පසුව මම එක්දහස් නවසිය හැත්තෑ තුන වසරේ සෞන්දර්ය විශ්ව විද්‍යාලයට ඇතුළත් වුණා. ඒ කාලේ සෞන්දර්ය විශ්ව විද්‍යාලය හැඳින්වූයේ හේවුඩ් කියන නමින්. හේවුඩ් එකේදී මට වැඩිදුර ඉගෙන ගන්න බැරිවුණා. ඒකට හේතුව තමයි තාත්තාගේ මියයාමත්, අම්මා අසනීප වීමත්.මම ඉන් පසුව හේවුඩ් එකෙන් ඉවත් වෙලා රස්සාවකට ගියා. පත්තරවලට සම්බන්ධ වුණේ ඔය කාලයේ. චිත්‍ර කතාවල චිත්‍ර ශිල්පියෙකු හැටියටත්, සිනමා පුවත්පත්වල පිටු සැලසුම් ශිල්පියකු හැටියටත් කටයුතු කළා. නමුත් මං ඒ ක්ෂේත්‍රයේත් වැඩිකල් රැඳි සිටියේ නැහැ.”සත්සිරි, සුහද ස්වර්ණ, චිත්‍ර කතා පත්තරවලට චිත්‍රකතා නිර්මාණය කළ පුලස්ති එක්දහස් නවසිය අසූවේ දී ද අල්විස් ප්‍රචාරක ආයතනයට සම්බන්ධ වූයේය. එහිදී ඔහුට තම හැකියාවන් තව තවත් වැඩිදියුණු කිරීමේ අවස්ථාව ලැබිණි. ඒ දැන්වීම් ආයතනයේ සේවය කරන සමයේයි. ඔහුට යුනියන් බැංකුවේ නිල ලාංඡනය නිර්මාණය කිරීම සඳහා අවස්ථාව ලැබුණේ.“මම එම ලාංඡනය නිර්මාණය කළේ ඉංග්‍රීසි යූ සහ බී අකුරු මතුවන විදිහට. පළමු යූ එකේ ප්‍රමාණයට වඩා බී අකුරු මතුවන ලෙස යොදාගෙන ඇති යූ අකුරු දෙකේ ප්‍රමාණය වැඩියි. එයින් අදහස් කළේ බැංකුවේ වර්ධනයයි. නමුත් අද වන විට එම ප්‍රමාණවල යම් වෙනසක් තිබෙනවා.”ඒ කාලයේම පුලස්තිට ‘ජනසවිය’ සඳහා ද ලාංඡනයක් නිර්මාණය කිරීමේ අවස්ථාව ලැබිණි. එහිදී අත් තුනක් එකට තබා සිටින අයුරින් ඔහු ලාංඡනය නිර්මාණය කළේය.“එය අත් තුනක් එකට බැඳුණ ලාංඡනයක්. පවුල කියන සංකල්පය, මව පියා දරුවා යන්න අර්ථ ගැන්වෙන්න තමයි අත් තුනක් යොදා ගත්තේ. ඒ වගේම ශක්තිමත් බව පවුලක එකමුතුව එයින් අර්ථ ගැන්වීමයි මගේ අරමුණ. ඊට අමතරව මම රණවිරු සේවා අධිකාරියේ ලාංඡනයත් නිර්මාණය කර තිබෙනවා.”කලා හා නිර්මාණ අධ්‍යක්ෂවරයකු ලෙස දැන්වීම් ආයතන කිහිපයකම සේවය කළ ඔහු දැන් ෆීනික්ස් ඔගිල්වී ආයතනයේ කලා අධ්‍යක්ෂවරයා ලෙස කටයුතු කරයි.ඔහු දැන්වීම් ක්ෂේත්‍රයේ රැකියාවක නිරත වුවද ඔහුගේ හැකියාවන් බොහෝ පැතිවලට විහිද ගොස් ඇත්තේය. මේ වන විට මෙරට වැඩියෙන්ම මුද්දර නිර්මාණය කළ නිර්මාණ ශිල්පියා වන පුලස්ති තමන් කළ නිර්මාණ අතුරින් ඉතාම කැමැති නිර්මාණ කිහිපයකි.“මම කරපු නිර්මාණ හැම එකකටම වගේ මං කැමැතියි. ලංකාවේ මුද්‍රණය කළ පළමු රවුම් මුද්දරය නිර්මාණය කිරීමේ අවස්ථාව ලැබුණේ මට. රජයේ මුද්‍රණ දෙපාර්තමේන්තුවෙන් නිකුත් කරනු ලබන ගැසට් පත්‍රයට වසර සියයක් පිරීම නිමිත්තෙන් මුද්දරයක් නිර්මාණය කළා. ඒ මුද්දරය නිර්මාණය කළේ මම. ඒ වගේම කලාකරුවන්ගේ දිනය නිමිත්තෙන් අමරදේව මහත්තයාගේ මුද්දරයක් නිකුත් කළා. එය නිර්මාණය කිරීමේ භාග්‍යය ලැබුණේ මට. ඊට අමතරව ක්‍රිකට් ක්‍රීඩක මුත්තයියා මුරලිදරන් වෙනුවෙන් මුද්දරයක් නිර්මාණය කිරීමට අවස්ථාව ලැබුණා. ඒ මුද්දරය තමයි ලංකාවේ පළමු රවුම් මුද්දරය. මේ මුද්දරය ගැන ජාත්‍යන්තර වශයෙනුත් කතාබහට ලක්වුණා. මම එය රවුම්ව නිර්මාණය කළේ මුත්තයියා මුරලිදරන් ක්‍රිකට් බෝලයෙන් ලෝකයම ජයගත් බව අර්ථගැන්වීමටයි.”පුලස්ති චිත්‍ර ශිල්පියකු ලෙසින් අද බොහෝ ඉදිරියෙන් සිටින්නෙකි. ඔහු අඳින ඇතැම් මිනිස් රූප ජීවමාන රුවට සමානය. විටෙක ඔහු ඇඳි සිතුවම් දෙස බලා සිටීමේ දී එය ඡායාරූපයක් ද චිත්‍රයක් ද යන්න තෝරා බේරා ගැනීමට එදෙස බලාසිටින්නෙකුට තම ඇස් දෙක බොහෝ වෙහෙස කිරීමට සිදුවේ. ඔහු මීට කලකට පෙර එනම් 2000 වසරේදී තම මිත්‍රයකු වූ චිත්‍ර ශිල්පි සුදත් ජයවර්ධන සමඟ එක්ව “රිෆ්ලෙක්ෂන් ඔෆ් ලයිෆ්” නමින් චිත්‍ර ප්‍රදර්ශනයක් ද පැවැත්වූයේය.ඉඳහිට ටෙලිනාට්‍ය සඳහා ද චිත්‍ර අඳින ඔහු ඇතැම් විටෙක තමන්ට ලැබෙන අවස්ථා තම ශිෂ්‍යයකුට ශිෂ්‍යාවකට ද ලබා දෙන්නේය. ගුරු වෘත්තියේ දී ගුරුමුෂ්ටිය නැතිව සිසු සිසුවියන්ට චිත්‍ර ශිල්පය උගන්වන ඔහු තමන් ඉක්මවා ගොස් දස්කම් දක්වන ශිෂ්‍යයන් දෙස බලා හිඳින්නේ නිර්ලෝභීවය.පුලස්ති මේ වන විට ලංකා කලා සංගමයේ සභාපති ධූරය හොබවයි. ඔහු ඒ හරහා එමඟින් පවත්වන චිත්‍ර පාසලේ දරු දැරියන්ට ලංකා කලා සංගමයේ ආචාර්ය මණ්ඩලය සමඟ එක්ව චිත්‍ර උගන්වයි. කලා සංගමයේ චිත්‍ර පාසලේ විදුහල්පති ධූරය හොබවන පුලස්ති මේ සියල්ල අවසානයේ බලාපොරොත්තු වන්නේ ආත්ම තෘප්තිය පමණි.“සතියේ දින පහම මම කරන්නේ රැකියාවේ නියුතු වීම. නිවාඩු දවස් දෙක පාසලේ චිත්‍ර උගන්වනවා. අපේ චිත්‍ර පාසල තියෙන්නේ කොළඹ කලා භවනේ. ඊට අමතරව ඈත ගම්වල චිත්‍ර ගුරුවරු නැති පාසල්වලට ගිහිල්ල ඒ පාසල්වල දරුවන්ට චිත්‍ර උගන්වනවා.මගේ බිරිය මට උපරිම සහායක් ලබා දෙනවා. ඇය නොසිටින්නට මට මේ වෙනුවෙන්ම යොමුවෙන්න විදිහක් නැහැ. මගේ දරුවෝ මා යොමු වූ කලාවට යොමු වුණේ නැහැ. කලාකරුවකුට ගෙදරින් නිදහස ලැබෙන්නේ නැත්නම් ඔහුට ඒ නිර්මාණ කටයුතු සාර්ථකව කරගන්න හැකියාවක් ලැබෙන්නේ නැහැ. නමුත් මට ඒ නිදහස ලැබිලා තියෙනවා. මේ නිර්මාණ ජීවිතයේදී මම ලබාගත් සුවිශාල අත්දැකීම් සමූහයක් වගේම දැනුමක් තිබෙනවා. මේ අත්දැකීමයි, හැකියාවයි අත් දෙකේ ගුලි කරගෙන මැරෙන්න මට බැහැ. මං කැමැතියි මගේ හැකියාව සහ අත්දැකීම් බෙදලා දෙන්න. මගේ දරුවෝ ඒ අංශයට යොමු නොවූ නිසා ඒ වෙනුවෙන් නැඹුරු වෙච්ච වෙනත් දරුවන් කොටසකට හරි ඒ දැනුම අත්දැකීම් හැකියාව ලබාදෙන්න මම සූදානම්. මං චිත්‍ර පාසලේ දරුවන්ට නොමිලේ උගන්වන්නේ ඒ නිසයි. ඔවුන් ඔවුන්ගේ හැකියාවන් මඟින් මාවත් ඉක්මවලා යන බව දුටුවම මට සතුටුයි. මං විශ්වාස කරනවා; මා ළඟ ඇති සියලු නිර්මාණ හැකියාවන් දැනුම දුන් විට මට නිදහසේ සැනසිල්ලෙන් මැරෙන්න පුළුවන් කියලා.‘බණ්ඩාර දෙයියෝ’ කියන රූපවාහිනී නාට්‍යයේ මා සමඟ චිත්‍ර ඇන්දේ මගෙන් ඉගෙනගන්නා දරුවෙක්. ඇය නිසංසලා ප්‍රසාදිනී. ඇතැම් විට කෙනෙකුට මේ චිත්‍රවල වෙනස අඳුනාගන්න බැරිව ඇති. මං ඒ දරුවන්ගේ දක්ෂතා දැකලා අද සතුටු වෙනවා.” පුලස්ති පවසන්නේ නිහතමානීවමය.ඔහුගේ චිත්‍ර පාසලේ වයස අවුරුදු පහේ සිට අවුරුදු හැත්තෑව දක්වාම වූ ශිෂ්‍ය ශිෂ්‍යාවෝ සිටිති. ඉතාම නිහඬව වුව අරමුණක් ඇතිව ගමනක් පැමිණ අරමුණක් ඇතිව ගමනක් යන පුලස්ති තම ජීවිතය සමබර වීමට එදා අම්මාගෙන් තාත්තාගෙන් ලැබුණ අනුබලය අද දකින්නේ මෙසේය.“අපේ තාත්තා බොහෝම විනයානුකූලව, ජීවත් වෙච්ච කෙනෙක්. ඔහුට අවශ්‍ය වුණේ අපිව සෙල්ලමට නොයවා පොත පත අතරම රඳවා තබන්න. අක්කයි, අයියයි, මමයි සෙල්ලම් කරන්න කැමතියි. නමුත් අපි පාසල් වැඩ කළා. අපේ අම්මා දැනගෙන හිටියා අපිට සෙල්ලම් කරන්න අවශ්‍ය බව. තාත්තා උදේ ඉඳලා තාත්තා එනතුරුම හදන්න ගණන් දීලා ගියාම අම්මා කරන්නේ අපිට කතාකරලා ගණන් හදවනවා. ඔක්කෝම නෙමෙයි. ටිකක්.ඒ අතර අතරින් පතරත් ගණන් හදවනවා. ඒ අපිට ඇත්තටම ගණන් පුළුවන් ද බලන්න. අපි හරියට හැදුවම අම්මා අපිට සෙල්ලම් කරන්න යන්න දෙනවා. ඊට පස්සේ ඒ ගණන් හදන්නේ අම්මා. තාත්තා ඇවිල්ලා පොත් බැලුවම ගණන් ඔක්කෝම හරි. දැන් කල්පනා කරන කොට හිතෙනවා තාත්තාගේ දැඩි විනයත් අම්මාගේ ආදරයත් කරුණාවත් අපේ ජීවිත හදාගන්න බොහෝ උපකාර වුණා කියලා.”ඔහු තවමත් චිත්‍ර අඳියි. එහෙත් ඒ ඉස්සර තරම් නොවේ. නමුත් ඔහුට තමන්ගේම කියා චිත්‍ර ප්‍රදර්ශනයක් පැවැත්වීමේ දැඩි වුවමනාව නැත. ඔහු දැන් තමන් ගැන සිතීම පසෙක දමා ඇති සේය. ඔහු දැන් අපමණ වෙහෙසෙන්නේ තම සිසු සිසුවියන් දක්ෂ චිත්‍ර ශිල්පීන් කරවීමටය. ඔවුන්ගේ චිත්‍ර ප්‍රදර්ශන පැවැත්වීමටය.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=ay1403232</link>
    <topic>සකල කලා වල්ලභ රජුගේ මඟුල් කඩුව සැඟවුණේ තිබ්බටුගොඩදියි</topic>
    <author>සටහන - අරුණි මුතුමලී</author>
    <content>සූකිරි පුවත්පතට ලිපි සැපයීමෙන් 1979 දී ලේඛන කලාවට පිවිසි තිලක් සේනාසිංහ මහතා ඉන් වසර තුනකට පමණ පසු සිත්තර නිවසට ගොඩ වැදුණේය. කුමරි, මුතුහර, සරසි, සත්සර ආදි පුවත්පත් හා සඟරාවල කර්තෘ මණ්ඩල සාමාජිකයකු ලෙස ඔහු ජනප්‍රියත්වයට පත්විය. 1986 දී ප්‍රවීණ මාධ්‍යවේදී බන්දුල පද්මකුමාර මහතා ඔහුට පැවරූ රාජකාරිය වූයේ සති දෙකක් සඳහා රැජිණ පුවත්පතේ කර්තෘත්වය බාර ගැනීමයි. එදා සිට වසර 28 ක් පුරා නොගෙවුණු ඒ දෙසතිය නිසා රැජිණ පුවත් පතේ රජු ලෙස තිලක් සේනාසිංහ මහතා සිය මාධ්‍ය දිවිය ගත කරමින් සිටී. කුඩා කල සිටම පරිසරයට ලැදි ඔහු තමන් මෙරට දුටු ලස්සනම තැන ගැන මෙසේ පවසයි.මං පුංචි කාලේ ඉඳන් මිනිසා පරිසරයේම කොටසක් කියන සිතිවිල්ලේ ඉන්නේ. ඒකට හේතුව අපි හුස්ම ගන්නේ මේ පරිසරේ තියෙන වායුව මේ පස, ජලය, ආදිය නැත්නම් අපිත් නෑ නේද කියලා මට තේරුණා.”ගලහිටියාව මධ්‍ය මහා විද්‍යාලයෙන් අකුරු කළ ඔහු පාසලේ දී ඉගෙනීමට නොලැබුණු ඇතැම් දේ පිළිබඳ වැඩිහිටියන්ගේ කතාබහ ඇසුරින් සොයා බැලීමට උනන්දු විය.“එහෙම අපේ සීයලා ආතලා කියු කතාවක් තමයි අපි සිංහල කීවාට සිංහල නෙවෙයි කියන දෙය. මට ඒ ගැන තිබුණේ විශාල කුතුහලයක්. ඒ වගේම සකල කලා වල්ලභ රජුගේ මඟුල් කඩුව සැඟවුණා ය කියන ඩිංගිරි කඩුව ප්‍රදේශය ගැනත් මට ලොකු උනන්දුවක් ඇතිවුණා.”මේ උනන්දුව නිසාම ඔහු ‘ඩිංගිරි කඩුව’ නම් ස්ථානය පිහිටි ඌරුවල් ඔය ඇතුළු ඒ ජනප්‍රවාදයට සම්බන්ධ ‘සම්බා කොත’ ආදිය පිහිටි තිබ්බටුගොඩ ප්‍රදේශය පිළිබඳ තොරතුරු සොයන්නට විය. ඒ ඩිංගිරි කඩුවේ බහිරවයා පිරිත් බලෙන් එළවූ බව දැනගත් පසුය.“සම්බා කෙත කියන්නේ විශාල වෙල් යායක්. සාමාන්‍යයෙන් ‘කෙත’ කියලා හඳුන්වන්නේ රාජකීය වෙල් යායකට හෝ බිමකට. හඟුරන්කෙත ඊට හොඳම උදාහරණයක්. කඩුවෙල, කදුරුවෙල, මාදිවෙල වගේ ‘වෙල’ යෙදෙන්නේ සාමාන්‍ය කුඹුරක් පිහිටි ගමකටයි. මේ ගැන එම්. සී. පී. බෙල් මහත්මයා කෑගලු වාර්තාවෙන් කියනවා.”සම්බාකෙත නම් වූ වෙල් යාය පසුව වහරෙන් සම්බාගම හා හම්බාගම බවට පත් වී අභාවයට ගිය ද ඒ විශාල වෙල් යාය අදටත් තිබ්බටුගොඩ ප්‍රදේශයේ සරුවට වගා කෙරෙනු දැකිය හැකිය.“මේ වෙල් යාය තමයි සකල කලා වල්ලභ රජුට තිබුණු ලොකුම වෙල් යාය, ඒ රජ්ජුරුවෝ බොහොම හොඳ රණශූරයෙක් වගේම වාරි ඉංජිනේරුවෙක්. අද වුණත් උඩුගම්පොළ අදාහනාගාරය ළඟ බැලුවොත් මේ ලංකාවේ විතරක් නෙවේ අග්නිදිග ආසියාවෙම රජකු සතුව තිබූ ලොකුම මඟුල් පොකුණ කියලා පුරාවිද්‍යා දෙපාර්තමේන්තුවේ හිටපු අධ්‍යක්ෂ ජනරාල් ආචාර්ය නිමල් පෙරේරා පවා කියන්නේ මේ රජුගේ මඟුල් පොකුණටයි.“මේ කුමාරයාගේ පිය රජු වුණේ ක්‍රිස්තු වර්ෂ 1477 සිට වසර විස්සක් පමණ රජකළ අටවැනි වීර පරාක්‍රමබාහු රජතුමායි. ඒ රජු රජක කුල කාන්තාවක් අගබිසව කරගෙන හිටියා. ඇයගේ නැඟනියට රජුගෙන් උපන් කුමරා තමයි සකල කලා වල්ලභ හෙවත් අම්බුලුගල කුමාරයා.”“ගම්පහ දිස්ත්‍රික්කයේ ගණේමුල්ල ප්‍රදේශයේ පිහිටි සම්බාකෙත බලන්න රජතුමා යන්නේ ඇමැතිවරුන් පිරිවරාගෙන කෙත කෙළවර ගිම්හාන උද්‍යානයේ වාඩිලාගෙන ඉඳලා වාඩි ඔය දිගේ පාරුවකින්. වරක් රජු තමන්ගේ පුතුන් හත්දෙනා අතරින් ඩිංගිරි කුමාරයාත් මේ ගමනට සහභාගි කරවාගෙන යන අතර තම මඟුල් කඩුව තමන්ට හිතවත්ම ඇමැතිවරයකුට බාර දී තිබෙනවා. ඩිංගිරි කුමාරයා ඇමැතිවරයාගෙන් කඩුව රැගෙන ලෙළවමින් සෙල්ලම් කරද්දී අතින් විසි වී ගොස් ඌරුවල් ඔය දියඹේ සැඟවී ගියා. තම වගකීම නිවැරැදිව ඉටු කිරීමට බැරිවීම නිසා රජු හිස ගසා දමතැයි සිතු ඇමැති දිවි පරදුවට තබා දියට පැන කඩුව හෙව්වාලු. නමුත් හමුවී නෑ. ඊට පස්සේ රාජපුරුෂයන් යොදවා හෙව්වත් ඔවුන් ද ජලයට බිලි වුණා මිස කඩුව ලැබී නැහැ. රජතුමා ඒ ගැන සිතින් අතහැරි පසු හොරෙන් කඩුව ගන්න සිතු අයත් එතැනින් පැනලා මියගියා මිස මඟුල් කඩුව සොයාගන්න ලැබිලා නැහැ. කොහොම හරි කතාව තිබුණේ මුලින් ම පැන්න ඇමැති බහිරවයෙක් වෙලා කඩුව රකිනවා කියලයි. ඒ බහිරවයාව පිරිත් කියලම පන්නා ගත් පසුව තමයි මමත් මේ තැන ලස්සන දකින්න ගියේ. හැබැයි මඟුල් කඩුව නම් හොයන්න තාම හිතුවේ නැහැ.”කෙසේ වුව ද මේ පරිසරය ඔහු සිත් ගත්තේ ඈතට විහිදෙන කෙත් යාය එදා මෙන්ම අදටත් කිසිවකුගේ හානියකට ලක් නොවී තිබීම නිසාය.“මේ වෙල් යායේ සිදුවෙලා තිබෙන ලොකුම වෙනස තමයි අධිබලැති විදුලි රැහැන් පෙළක් ඇද තිබීම. ඒ අසලම තිබෙන කෝට්ටේ යුගයට අයත් පත්තිනිපිටිය දේවාලයත් මේ පරිසරයට අමුතු අලංකාරයක් වගේම වටිනාකමක් එකතු කරනවා. ඒ දේවාලයට බැඳුණු ඉතිහාස කතාව මගේ ජීවිතයටත් බොහොම සම්බන්ධයි. ඒ කියන්නේ මගේ වාසගම හැදුණු හැටි ඒ දේවාලයත් අතර නොබි‍ඳෙන බැඳීමක් තිබෙනවා.”ඔහුගේ පරපුර සිංහල කීවාට සිංහලම නොවේ යන්න ගැනත් විජය රජුගේ කතාවට පරිබාහිර කතාවකුත් ඔහු ඊට එක් කළේය.“තිබ්බටුගොඩ මුල් පදිංචිකරුවන් ඉන්දියාවෙන් සංක්‍රමණය වූ පිරිසක්. තීර්තකයන් බැස්ස ස්ථානය තිබ්, බටු, ගොඩ කියා පසුව වහරන්න ගත්තා. කෝට්ටේ යුගයේ හෝ ඊට කලකට පෙර ඉන්දියාවේ ආන්ද්‍රා ප්‍රදේශයෙන් ආව පිරිස හැඳින්වූයේ ‘ආඬින්’ කියලා. ආඬි හත් දෙනාගේ කැඳ හැලිය වගේ කතා හැදිලා තිබෙන්නේ ඒ අපේ මුතුන් මිත්තන්ට තමයි. ඔවුන්ගේ භාෂාව වුණේ ද්‍රාවිඩ භාෂා පවුලේ එක් කොටසක් වන පර්දාන් භාෂාව. එය දෙමළ නොවේ. දෙමළවලට සම්බන්ධයකුත් නෑ.හින්දි ඉංග්‍රිසි ශබ්දකෝෂයේ ඒ වචනය හඳුන්වන්නේ චීෆ් නැත්නම් ලීඩර් කියලා. එයින් කියන්නේ ආධ්‍යාත්මික, ආගමික නායකත්වය දැරුවන් භාවිත කළ භාෂාව වගේ අදහසක්. ආන්ද්‍රා ද්‍රාවිඩවලට තමයි අපේ ගැමියන් අන්තිමට අණ්ඩර දෙමළ කියා කීවේ. සංක්‍රමණිකයන් හැටියට අනගාරික පිරිමි අය ජපමාලය කරේ දාගෙන පැන්කෙණ්ඩියක් හා හැරමිටියක් අතේ ගෙන සැහැල්ලුවක් කරේ එල්ලාගෙන සත්‍යාසීන් හැටියට ආවා. පොඩි ළමයින් අල්ලාගෙන යන බිල්ලන් කියා සමහරු බය කළේ මේ සන්නාසීන්ටයි. ඔවුන් තෙල් මැතිරිලි වගේ පොඩි පොඩි දේවලුත් කළා. ජලයේ ගමන් කිරීමට උපන් හපන්නු. ඒ වගේම ශුද්ධස්නානය වැනි දේට ජලය බොහෝ යොදා ගත්තා. මේ අය අර පත්තිනි දේවාලය සමඟ දැඩි සම්බන්ධයක් පැවැත්වූයේ ඉන්දියාවේ බුදු දහමත් සමඟ පත්තින දේව විශ්වාසය සමීප ඇදහිල්ලක් බවට පත්ව තිබු නිසයි.”“මේ මුතුන් මිත්තන්ගේ මුල් වාසගම ආඬිගේ, සත්‍යාසිගේ හා සේනාසිගේ වෙලා අන්තිමට අපට ලැබුණු සේනාසිංහ වාසගම බවට පත් වුණා. තනිවම පැමිණි සත්‍යාසින් මේ රටේ දී බින්න බැහැලා ඒ කාන්තාවන්ගේ ආගම හා වාසගම අරගෙන, ගොවිතැන් බත් කරගෙන නුවර යුගයේදී සිංහල බෞද්ධයන් බවට පත් වුණා.”“හොරගොල්ලේ තිබෙන ඛෙත්තාරාම හා තිබ්බටුගොඩ සුගතාරාම පුරාණ විහාරවල අදටත් මහනුවර යුගයේ බිතු සිතුවම් දකින්න පුළුවන්. අර සකල කලා වල්ලභ රජු සම්බාගම කෙත් යායේ ගොවීන්ට කීවලු වී කොළේ උඩට නැංගාම මුහුද පේන උසට අස්වැන්න ගන්න කියලා. ඒත් ඒ වාරේ රජු එද්දි ඒ තරම් අස්වැන්නක් නොතිබුණු නිසා වී අහුරක් අරගෙන “අතේ බොල්” කීවාලු. එය ඒ ප්‍රදේශයේ අයට අවඥාවට වගේ තාමත් බොල් අතේ කියලයි ගමට නම කියලා තිබෙන්නේ.”මෙවන් ඉතිහාසයක් සහිත රමණීය ප්‍රදේශයක් අස්වැද්දු රජු පසුව සිය බිරිය නිසා දිවි නසාගෙන ගම්බාර දෙවියකු බවට පත්වූ බව ගැමියන්ගේ විශ්වාසය යැයි ද තිලක් සේනාසිංහ මහතා පවසයි.“දවසක් රජු ස්නානයට ලෑස්ති වෙලා පතහේ පිණුම්ගල සිට බලද්දී වතුර මත මීමැස්සකු වසා සිටින හැටි දුටුවාලු. හොඳ සටන්කරුවකු වූ රජ්ජුරුවෝ රාජ පුරුෂයන් යොදවා එසේ වීමට හේතුව සොයා බලද්දී ජලයේ උල් හිටුවා තිබුණාලු. ඒ දියට පැන්නාම උල් ඇනී මැරෙන්න, එය කර තිබුණේ තමන්ගේම පුතා. සළු අපුල්ලන ඇමැති කෙනකු සමඟ එක්ව මේ දේ කළ කුමාරයා පිය රජතුමාට හසු නොවී කුණු දිය පර්වතයට ගිහින් කලක් ඉඳලා එතැනින් පැනලා දිවි නහගෙන කළු කුමාරයා වෙලා ඇවිත් ගම්මුන්ට ලෙඩ කරන්න පටන් ගත්තලු. ඒ අතර රජක බිසව නිසා අමාත්‍ය මණ්ඩලයේ විරෝධයකුත් තිබුණලු. ගංවතුරක් ඇවිත් අවසාන නොවී මිනිස්සු දුක් වින්දලු. මෙය නවත්වන්න රජක බිසව ගංවතුර බිලි දෙන්න කියා අමාත්‍ය මණ්ඩලය කීවාලු. කරන්න වෙන දෙයක් නොතිබුණු රජු බිසව ගංවතුර බිලි දීලා තමනුත් ඒ වාන කඩාගෙන ගිය තැනට ගිහින් දිවි නහගත්තලු. වාන අස්වුණු තැන අස්වාන කියලා නම් වුණාලු. ගොවිතැනට උපන් හපනෙක් වුණු රජ්ජුරුවෝ හවසට තලප්පාවක් බැඳගෙන මේ වෙල් යාය බලන්න එනවා කියලයි ගැමියන් කියන්නේ. ඒ ගම්බාර දෙවියන් සුදු සූනියම් දෙවියන්ටම එක් කරලා හිතන්නත් ගැමියන් පුරුදු වුණා.”මෙවන් ඓතිහාසික තොරතුරු රැගත් තිබ්බටුගොඩ හා අවට ප්‍රදේශය තමන් ජීවිතයේ දුටු ලස්සනම තැන වන්නට හේතුව ද ඔහු විස්තර කළේය.“උදේට ඉර පායද්දී වෙල් යායේ පිනි වැටුණු බණ්ඩි ගොයම වගේම ඉර බහිද්දි ඉපණැල්ල දකින විට හරිම අමුතු හැඟීමක් එනවා. ඒ වගේම අත්තනගලු ඔය අඬුගං ඔය හැටියට මුහුදට වැටෙන්න යන්නේ වංගු කීපයක් ඔස්සේ. එයින් ප්‍රදේශය බොහොම සරුසාර වනවා වගේම ගඟ හැරී වංගුවලින් යන හැඩය බලන්න ලස්සනයි. පුරහඳ පායන විට කෙත් යාය රිදී පාටින් නෑවෙද්දී කඩුව සැඟවුණු ඌරුවල් ඔය වගේම අත්තනගලු ඔයත් රිදී කඳන් වගේ දිලිසෙනවා. හැන්දෑවට මම එතැනට වෙලා බලාගෙන ඉන්න හරි ආසයි. බඩ වැටිවල කුරුලු ගීත වගේම කෙත ආශ්‍රිත විවිධ පක්ෂීීන් උරගයන් මත්ස්‍යයන් දකින්න පුළුවන්. ඒ අතර මගේ හිත අතීතයට යනවා. මට වෙල් යායේ වගේම දිය පාරවල සිදුවීම් මැවී පෙනෙන තරම් ඒ දර්ශනීය ස්වභාවයක් අදටත් ඒ තැන්වල තිබෙනවා.”එසේ කියූ ඔහු පරිසරය රැක ගැනීමේ වැදගත්කම පිළිබඳව ද මෙසේ කීවේය.“මම හිතන්නේ පරිසරය කියන්නේ අපේ ආත්මයේම කොටසක්. මොකද මිනිසා කියන්නේ පරිසරයේම කොටසක් නිසා. එහෙම වුණාම පරිසරය විනාශ වුණොත් මිනිසාත් විනාශ වෙනවා කියලා අමුතුවෙන් කියන්න අවශ්‍ය නෑ.සටහන - අරුණි මුතුමලීaruni@silumina.lkකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=ay1403233</link>
    <topic>සමාජවාදයක් තිබුණේ නෑ</topic>
    <author>සුනිල් මිහිඳුකුල</author>
    <content> - බැටී වීරකෝන්ඔබේ සම්පූර්ණ නම?රිචඩ් වීරකෝන්එතකොට බැටී කියන්නෙ?ඒ මගේ පාසල් මිතුරන් දාපු නමක්. ඒ අනුව එදා ඉඳන් අද දක්වාම කවුරුත් මාව දන්නේ හඳුනන්නෙ බැටී වීරකෝන් කියලයි.උපන්නෙ?1932 ජුනි 20.ගම?මාතලේ තිබ්බටුවාව. මල් වත්තේ මහ නායක හාමුදුරුවොත් ඒ ගමේනේ. උන්වහන්සේ මගේ ඥාතියෙක්.පියා?ඇලෙක්සැන්ඩර් වීරකෝන්. වෘත්තියෙන් පොල් වැවිලි ක්ෂේත්‍රයේ කළමනාකාරිත්වයක් දැරුවා.මව?ඥාන ශ්‍රී ධර්මා අලුවිහාරේ වීරකෝන් කුමාරි හාමි. අම්මා කඩුවෙල. තාත්තා කඩුවෙලට බින්න බැහැපු නිසා අපේ ගෙදරට කිව්වෙ කඩුවෙල වලව්ව කියලා.ඔබේ පවුලේ කී දෙනා ද?අක්කලා තුන්දෙනයි. අයියයි මමයි. එක අක්කා කෙනකුයි මායි නිවුන්නු. මම අවුරුදු පහක් යනකම් අම්මගෙන් කිරි බිව්වා.ඔබ ඉගෙන ගත් පාසල?මාතලේ ශාන්ත තෝමස් හා මහනුවර ත්‍රිත්ව.ඔබ විශ්ව විද්‍යාල උපාධිධරයෙක්?ඔව්. 1951 දී විතර මුලින්ම කොළඹ සරසවියටත් පසුව පේරාදෙණියටත් ගිහින් උපාධිය ලබා ගත්තා.දේශපාලනයට සම්බන්ධ වුණේ විශ්ව විද්‍යාලයේදී ද?ඔව්. එහිදී මම සමසමාජ පාක්ෂිකයෙක් වුණා.ඇයි වෙනත් වාමාංශික පක්ෂ තිබියදී සමසමාජ පක්ෂයටම බැඳුණේ? කොටින්ම ඇයි ඔබ ට්‍රොට්ස්කිවාදි නැඹුරුවක් ගත්තෙ?මම මාක්ස්වාදය, රුසියන් විප්ලවය ගැන පොත් කියෙව්වා. ලෙනින්ගෙන් පස්සේ විප්ලවයට සැබෑ නායකත්වය දුන්නේ ට්‍රොට්ස්කි කියන එකයි මගේ අදහස වුණේ. ඇත්තටම විප්ලවය තනි වුණා. රුසියාවටත් වඩා විප්ලවයක් ඇතිවීමේ විභවය තිබුණේ ජර්මනියේ. ජර්මනියේ මාක්ස්වාදි පක්ෂය බොහෝම ප්‍රබලව තිබුණා. නමුත් රෝසා ලක්සම්බර්ග් වගෙ අය ඝාතනය කළා. ඉන් පස්සේ පැසිස්ට්වාදය හිස එසෙව්වා. ජර්මනියේ විප්ලවයක් සිදුවුණානම් අද ලෝකයේ තත්ත්වය හුඟක් වෙනස්.ඔබ ට්‍රොට්ස්කිවාදියෙක් වුණත් රුසියාවේ ස්ටාලින් නොසිටින්න හිට්ලර් මුළු ලෝකයම අල්ලගෙන?ඒක ඇත්ත. ස්ටාලින්ට ඒ තත්ත්වය මඟ හරවගන්න පුළුවන් වුණා. නමුත් ඔහු ඒක කළේ බ්‍රිතාන්‍යයත් එක්ක එකතු වෙලා. කොහොම වුණත් අපි යුද්දෙට විරුද්ධයි. සූරිය මල් ව්‍යාපාරය වුණත් පටන්ගත්තෙ ඒකටනේ.විශ්ව විද්‍යාලයේදී ඔබ කරපු දේශපාලන ක්‍රියාකාරකම් මොනව ද?පනස් තුනේදී හර්තාලයට එකතු වීම විශේෂ සිද්ධියක්. නුවර පැත්තට හර්තාලය හුළඟකින්වත් ඇවිත් තිබුණෙ නැහැ. අපි තමයි නුවර ටවුමේ පෙළපාළි ගියේ. ඇත්තටම මම හර්තාලයේ පරම්පරාවේ කෙනෙක්.හර්තාලය, විප්ලවීය අවස්ථාවක් ලෙස සලකා රාජ්‍ය බලය ඇල්ලීමට කදිම ඉඩ ප්‍රස්ථාවක් උදාකළත් සමසමාජ පක්ෂය එයින් නිසි ප්‍රයෝජනයක් ගත්තෙ නැහැ කියලා සමහරු කියනවා?එහෙම කියන අයට හර්තාලය ගැනවත් විප්ලවය ගැනවත් කිසිම අවබෝධයක් නැහැ. හර්තාලය බ්‍රිතාන්‍ය පාලනයෙන් පස්සේ අපේ රටේ හටගත් එකම ජනතා නැඟිටීම බව හැබෑව. එහෙත් මේ අරගලය ඉන් ඔබ්බට ගොස් ආණ්ඩු බලය පැහැර ගැනීමේ තත්ත්වයකට මෝරා නොතිබුණු බව තමයි ඇත්ත කාරණාව.සම සමාජය අවුරුදු 80 කට සමාසන්න කාල පරිච්ඡේදයක් තුළ කිසිම විප්ලවයක් කරපු පක්ෂයක් නොවෙයි.එහෙම අදහස් කරන අය තුළ තිබෙන්නේ විප්ලවය ගැන ඉතා වැරදි නිර්මාක්ස්වාදී මතයක්. විප්ලවයක් කරන්න නම් මුළුමහත් ජනකායක් මෙයට ඇතුළු වෙන්න ඕනැ බව ලෙනින් පවා කියලා තියෙනවා. එවැන්නක් අපේ රටේ තිබුණේ නැහැ.විප්ලවයක් කිරීම වෙනුවට ඔබලා කළේ වෙනත් පක්ෂ එක්ක සභාග ආණ්ඩු පිහිටුවීම.පාර්ලිමේන්තු දේශපාලනය කියන්නෙ එකක්; විප්ලවය කියන්නෙ තවත් එකක්. සභාග ආණ්ඩු තුළ අපි කරපු කිසියම් ඓතිහාසික කාර්යභාරයක් තිබෙනවා. උදාහරණයක් විදියට වතු ජන සතුව ගන්න. ඒක යෝධ පියවරක්. අනෙක අපි නොසිතන තවත් පැත්තක් ද මෙහි තිබෙනවා.අපි සභාග ආණ්ඩුවක් ඇති කළේ 1964 රේදී. ඒ දවස්වල ඇමෙරිකාව තමන්ගේ මිලිටේරි බලය ආසියාවේ තහවුරු කරමිනුයි හිටියේ. ඔවුන්ට ලංකාව තම ග්‍රහණයට යටත් කරගන්න අඩුවක්ව තිබුණේ ශක්තිමත් ධනපති ආණ්ඩුවක් විතරයි. මෙවැනි ආණ්ඩුවක් ඇතිවීමට තිබු එකම බාධකය සම සමාජ පක්ෂය. අපි නොහිටියානම් ලංකාව තවත් වියට්නාමයක්, ඉන්දුනීසියාවක් වෙන්න ඉඩ තිබුණා. කරුණාකර මේ යථාර්ථය තේරුම් ගන්න.විශ්ව විද්‍යාලයේ දී ඔබ ලද අමතක නොවන සිදුවීම් මොනව ද?හුඟාක් තියෙනවා. සර් ජෝන් අගමැතිව හිටපු දවස්වල ඔහුට පේරාදෙණියෙන් ආචාර්ය උපාධියක් දුන්නා. ඒකට කොල්ලෝ විරුද්ධ වුණා කොන්වකේෂන් දවසෙ සර් ජෝන් උපාධිය ගන්න වේදිකාව උඩට නඟිද්දිම කවුදෝ කෙනෙක් ‘ඕකා හොරා’ කියලා කෑ ගැහැව්වා. කට්ටියක් රතිඤ්ඤා පත්තු කළා. අපේ නමුත් මේකට ඈදුණා. එයින් වුණේ අන්තිමේ අපි පන්ති තහනමට ලක්වීමයි.ඔබ කාලයක් ලේක්හවුස් ආයතනයෙත් වැඩ කළා නේද?ඒ මං විශ්ව විද්‍යාලයට යන්න කලින්. මාස 6 ක විතර කාලයක් මං ‘ඔබ්සර්වර්’ පත්‍රයේ වැඩ කළා. ධනපති පන්තිය දේශපාලන යාන්ත්‍රණය මෙහෙයවූයේ කොහොම ද කියන එක ගැන මං හොඳ ප්‍රායෝගික දැනුමක් ලැබුවේ පත්තර කලා ජීවිතයෙන්.විශ්ව විද්‍යාලයෙන් පිටවෙලා ඔබ මොනව ද කළේ?මම ටික දවසක් ගුරු වෘත්තියේ හිටියා. ඒ කටුගස්තොට. මහාචාර්ය ඒ. වී. සුරවීරත් එදා මාත්තෙක්ක උගන්වපු කෙනෙක්. ඇඩ්ලින් විතාරණ ඉගෙන ගත්තේ මා උගන්වපු පාසලේ. ඒ කාලේම මම නගර සභා ඡන්දයකටත් ඉල්ලුවා. ඒ කටුකැලේ.ඉතිං දින්න ද?දින්නෙ නැහැ. නමුත් යූ. එන්. පී. එක පැරැද්දුවා. මං දෙක යූ. එන්. පී. තුන.ඔබ කොළඹට එන්නෙ?ඩොරික් ද සූසා ගේ ඉල්ලීමකට කොළඹ ගිහින් එවක විපක්ෂ නායක වූ ආචාර්ය එන්. එම්. පෙරේරා ගේ ලේකම් වුණා. ඔය අතරේ මං නීතිය හැදෑරුවා. එන්. එම්. තමයි මට කිව්වෙ නීති විද්‍යාලයට බැ‍ඳෙන්න කියලා. කොල්වින්ට (ආචාර්ය කොල්වින් ආර්. ද සිල්වා) වුවමනා වුණේ මාව කම්කරු සංගමයේ වැඩවලට දාන්න. මම එහිත් ලේකම් විදියට කටයුතු කළා.ජේ. වී. පී. එක ගැන ඔබේ මතවාදය වුණේ මොකද්ද?ජේ. වී. පී. එක ගැන කවදත් අපේ විශ්වාසයක් තිබ්බෙ නැහැ. ඔවුන් ප්‍රතිවිප්ලවයයි. එතැන තිබුණේ පැසිස්ට්වාදයක්. ඔවුන් ඉටුකළේ දක්ෂිණාංශික අවශ්‍යතා. ඒක ජේ. වී. පී. බළල් අතින් කෙරෙන කොස් ඇට බෑවීමක් බව ජනතාව මනාව තේරුම් ගත්තා. ඔය ජේ. වී. පී. කොල්ලෝ මාවත් මරන්න ආවනේ.විජය කුමාරතුංග ඝාතනය ගැන ඔබේ සුප්‍රකට කියමනක් තියෙනවා. ඒ කියන්නේ ජේ. වී. පී. එක තුවක්කුව ඇල්ලුවා. ශ්‍රීලනිපය කොකා ගැස්සුවා කියලා.මං එහෙම කියලා තියෙනව ද? මං හිතන්නෙ නැහැ. විජය ඝාතනය තනිකරම ජේ. වී. පී. වැඩක්. හැබැයි යූ. එන්. පී. එකේ කෙනෙකුත් මේ වැඩේට සම්බන්ධයි.ඔබ රිචඩ් ද සොයිසා ඝාතන නඩුවට පෙනී හිටියා.ඔව්. ඔහුගේ මරණය හංගන්නනෙ ගියේ. මම තමයි ඒක අවුස්සලා ගත්තේ. රිචඩ්ව මැරුවෙ දේශපාලන වුවමනාවකට. ඒ පොලීසියෙ ලොක්කා ප්‍රේමදාස බිලිගත් බෝම්බෙටම ගොදුරක් වෙලා මියගියා.චන්ද්‍රිකා රජයේ ඔබ ඇමැතිවරයෙක්?ඔව්. මං විද්‍යා හා තාක්ෂණ ඇමැති. මං ඒ අමාත්‍යාංශයේ කොච්චර අදීනව වැඩ කළා ද කියනවා නම් මාව වෙනත් ඇමැති ධුරයකට මාරු කළා. එතැනදි මට බැහැයි කියන්න බැහැනේ. ඉතිං මං භාරගත්තා. ඒ අධිකරණ ඇමැතිකම.අද ලෝක පරිමාණයෙන් ගත්තත් සමාජවාදය බිඳ වැටිලා?ලෝකයේ කොහෙද සමාජවාදයක් තිබුණේ? රුසියාවේවත් සමාජවාදයක් තිබුණ කියලා මං හිතන්නෙ නැහැ. ගොර්බචොෆ්ගේ කාලේ දක්වා එහි තිබුණේ නිලධාරිවාදයක්. ගෝර්බචොෆ් අද ඇමෙරිකාවට වෙලා ඉන්නවා. ඒ අයව පාවිච්චි කරලා ප්‍රති විප්ලවයක් කළා.ධනවාදයේ පිපිරීමත් එක්ක ලෝකයේ මේ තත්ත්වය වෙනස් වේවි ද?මට නම් පේන්නේ ධනපති ක්‍රමය තව තවත් ශක්තිමත් වෙන බවයි.අද සමාජය පිළිබඳ ඔබේ කියැවීම මොකද්ද?මේ ආණ්ඩුව වෙනස් වෙන්නේ නැහැ. මොකද, එක දෙයක් අද තරුණයන් ඉන්නේ මේ ආණ්ඩුවත් එක්ක. යූ එන් පී එක ගැනවත් ජේ වී පී එක ගැනවත් ඔවුන්ගේ විශ්වාසයක් නැහැ.සම්ප්‍රදායික වමේ නායකයන් ගැන අසම්ප්‍රදායික ප්‍රශ්නයක් අහන්න කැමැතියි. ඔවුන් තරමක් දුරට ස්ත්‍රී ලෝලයන්ව හිටිය ද?අපි කාටවත් ගැහැනු පස්සෙ යන්න වෙලාවක් තිබුණේ නැහැ. අනෙක මං ඕවා හොයන්න ගියෙත් නැහැ.ඔබ දැන් සමසමාජ පක්ෂයට සම්බන්ධයක් නැද්ද?මං පාක්ෂිකයෙක් වුණාට යාන්ත්‍රණයක් එක්ක මගේ සම්බන්ධයක් නැහැ. උඹලගේ දේශපාලනය ජනතාවට තේරෙන්නෙ නැහැ කියලයි මං ඔවුන්ට කියන්නේ. ඒකට ඔවුන්ට උත්තරයක් නැත්නම් මටත් උත්තරයක් නැහැ. උත්තරයක් නැති දේශපාලනයකට අපිට ගෑවිලා ඉන්න බැහැනේ.ඔබේ පෞද්ගලික තොරතුරු ගැන යමක් කියන්න කැමැති ද?ඔව්. ඕනැ දෙයක් අහන්න?ඔබේ බිරිය?ඇය ආචාර්ය හේමා වීරකෝන්. කැලණිය විශ්ව විද්‍යාලයේ වාග්විද්‍යා ආචාර්යවරියක්. ඇය මට මුණ නොගැහුණා නම් මේ දේශපාලන කාර්ය බහුලත්වය නිසා මට කසදායක්වත් බැඳගන්න බැරි වෙනවා.දරුවන්?පුතාල දෙන්නයි දුවලා දෙන්නයි. ඒ ගොල්ලො වෘත්තියෙන් නීතිඥ හා වෛද්‍ය විද්‍යා ක්ෂේත්‍රවලයි ඉන්නේ.මේ දවස්වල ඔබ මොනව ද විශේෂයෙන් කරන්නෙ?මම පොත් ලියනවා. මගේ අලුත්ම පොත ඔබ කියෙව්ව ද? ඒක දෝන කැතරිනා ගැන ලියපු පොතක්. නම ‘කුසුමාසන දේවි ඈස් එම්ප්‍රස් ඔෆ් ත්‍රී සිංහල'.හැන්දෑවට පොඩි ඩ්‍රින්ක් එකක් එහෙම ගන්නව ඇති?පාටිවලට ගියාම බොනවා. ඒත් තනියම බොන්න පුළුවනැයි?විනෝදාංශ වශයෙන් මොනව ද කරන්නෙ?පොත් ලිවීම තමයි දැන් මගේ ලොකුම විනෝදාංශය.දැන් ඔබේ වයස අවුරුදු 82 ක්.මම තමයි උදේට තේ වක්කරන්නේ. තව කොච්චර කාලයක් මට කේතලේ උස්සලා ලිප උඩ තියන්න පුළුවන් වෙයි ද දන්නෙ නැහැ.සුනිල් මිහිඳුකුලඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=ay1403234</link>
    <topic>කවි</topic>
    <author/>
    <content>සොරා ගත් සිත... පාළු වූ මගේ සිත නුවන් දුටු ඔබේ වත සොරා ගෙන ගොසින් ඇත...හොරණ තිළිණි විජේමාන්න***********************************නෙතු හිනැහෙන තොල් මතුරන හද හඬනා හඬ නෑසෙන අතැඟිලි බැඳ සසර සරනපෙමක් පතා සිත් වෙහෙසෙන  නිට්ටඹුව,චමෝදි සත්සරා තිලකරත්න***********************************මහා මාවතේ සුවිසල් බිතු කොනක අසරණියක විලස නුඹ සිටියා වැතිර කැට කැබලිති ගසා එළවූවත් නිතර උඹනම් ගියේ නැහැ මේ බිම් පෙත අතැරකරදර කම්කටොලු නෙක බාධා මැද්දේ ඇසුණා ගුටි කමින් මග තොට යන සද්දේ ඉඳුලක් සොයන් කා සැඟවී සිට බැද්දේ ආයෙත් මහ මඟයි නුඹ ඇරඹුවේ යුද්දේනිතර මග තොටේ යන එන බලු රෑනේ කරදරයෙන් මිදෙන්නට නුඹ හට බැහැනේ පැටවුන් ලැබී මිය යන මොහොතක් ගානේ වැලහින්නක් විලස නුඹ වැලපෙනවානේමග තොට යනෙන බලු පැටවුන් සනසන්නේ කිනිතුල්ලන් කඩා ලෙවකා නාවන්නේ කිරි දී නොනිමි සෙනෙහෙන් උන් රැකගන්නේ උන් නුඹ අතැර ගිය විට කඳුළැලි බොන්නේනපුරු, අධම මිනිසුන් මග තොට යනෙන ‍නොසිතු ලෙසට උන් නුඹ හට කළා වින නතුකර පාළුවට නුඹ සිටි මාවතම අනේ ගිලිහුණා නුඹගේ දිවි සුසුමතිඹිරිගස්කටුවේස්වර්ණා ද සිල්වා***********************************කවදාවත් ළං වෙන්න බැරි වුණත් ඒ දෙන්නා තරහා වුණේ නෑ. හැබැහින් ළං නොවුණත් ලෝකෙට පේන්න එයාලා ළං වුණා. කවුරුත් දැන ගෙන හිටියා එයාලට කවමදාවත් එකතු වෙන්න බෑ කියලා. ඒ වුණත් හැමදාම ඒ දෙන්නා ආදරය කළා. දුක බෙදා ගත්තා. අවරට යන හිරු දිහා බලා ගෙන අපි සතුටු වුණත්, එයාලා ලෝකෙට පේන්න හැමදාටම මායාවක් වුණා. අවරට යන හිරුත් එක්ක රණ්ඩු කරමින් ඒ දෙන්නා ඒ දෙන්නව ඉල්ලලා කෑගැහුවා, වැලපුණා. ඒත් ඒ හඬ කිසි කෙනෙකුට ඇහුණෙ නෑ. කවදාවත්, කාටවත් ළං කරන්න බැරි ළං වෙන්න බැරි බොහෝ දේ අතරේ අහසයි මුහුදයි... හැමදාම ලෝකෙට පේන්න සිතිජයක් වුණා.හිඳමඒ. පී. සචිනි රසාංගනී සිසිර කුමාර***********************************මහා වීදියක එක් අයිනක නැඟී සිටින අකලට වැඩුණු බෝ රුකක සිලි සිලිය යට බලා සිටින ඈ යසෝදරා දෝ සිදුහත් දෝ ඔහු සැරසී අභිනිෂ්ක්‍රමණයකට නෙතු වෙහෙසවයි, බසය එනතුරු නොදත් ගම් පියසකට යන  කොළඹ විශ්වවිද්‍යාලයේඑල්. නිමාෂා සඳරුවනි***********************************දිගු ගමනක අවසානය දකින විට දි සතුට නැ‍ඟේ තවත් එවැනි වූ ගමනක් ඉදිරියටම යන්නට තිබේ ඒ ගමනේ ජය කඩඉම අතට අරන් හිනැහෙන විට නුඹෙ දෑසට කඳුළු නැගේ පියාණනේ ඒ කඳුළින් නුඹේ සිහින ඉටුවන විට ආඩම්බරක් නැගේවී දුරු කතරක තනි වීලා නුඹ ගොඩනැඟු මගේ දිවිය නුඹේ සිහින පොදිය සමඟ පෙරටම යම් හැමදාකම ළාහිරු රැස් පායාලා නුඹේ හිතේ හැඩ බලන්න මම ආසයි හැමදාකම නුඹේ තුරුලේ හිනැහෙන්නටගන්දරකශ්මිරා නිකේෂිනී***********************************ඔබ මා හමුවූ රඟ ශාලාවේ මතක ද පෙරදින ගැයූ ගී රාවේ එක මොහොතකි දෙදෙනා තනි වූවේ සිතුවිලි හද කැලඹුණ වේලාවේහිරු සේ සඳු සේ ඔබ මට පෙනුණා අඳුරුයි රඟහල සොඳුරුයි දැනුණා ළං වී ඉන්නට බැරි බව සිතුණා ඔබ මා සමුගත යුතු බව හැඟුණාරෑ සිහිනෙන් ඔබ මුමුනනු ඇසුණා සිරකර ගන්නට ඔබ රුව සිතුණා එනමුදු එය සිහිනෙකි බව හඳුනා මා නිහඬව මගෙ ලොව තුළ රැඳුණාගල්කිස්සමාලිකා රයිගමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=ay1403235</link>
    <topic>මන්දගාමී වුවත් සති මැද ඉහළ යයි</topic>
    <author>තාරක වික්‍රමසේකර</author>
    <content>වෙළෙඳ පොළ ගනුදෙනු පසුගිය සතිය තුළ සැලකිය යුතු ලෙසින් අඩු වූ නමුත් සති අන්ත සිකුරාදා ගනුදෙනු යළි වැඩිවීමක් පෙන්නුම් කළද මේ සතිය ආරම්භයේදී යළි පහළ යාම් ඇරැඹිණි. සතිය ආරම්භක සඳුදා (17) ගනුදෙනු 2299 ක් ලෙස දැක්වුණු අතර ඒ පෙර සතිය අවසානයේ දැක්වුණු ගනුදෙනු 3256 සැලකිය යුතු ලෙසින් පහළ යාමකි. ප්‍රතිශතයක් ලෙස ගත් කළ ගනුදෙනු සංඛ්‍යාවේ පහළ යාම 41% කට අධික විය. දිනයේ විශේෂ සිදුවීම වූයේ කිසිදු සමාගමක කොටස් මිලියනය ඉක්මවා අලෙවි නොවීමයි. එසේ වුවත් සමාගම් රැසක කොටස් මිල ඉහළ ගියේය. මිල ඉහළ ගිය සමාගම් අතර සෙලින්කෝ ඉන්ෂුවරන්ස් (99.90), කළම්ඹු සිටි (14.30), ලංකා අශෝක් ලේලන්ඩ් (25.00), ටී සර්විසස් (15.00), ජී එස් ෆිනෑන්ස් (16.80) සමාගම් කැපී පෙනුණි. මිල පහළ යාම් පොදුවේ දිස් වූ අතර සමාගම්හි එතරම් කැපී පෙනෙන වෙනස්කම් දැක්වුණේ නැත.පසු දින එනම් 18 වැනිදා ගනුදෙනු 3299 ක් දක්වා ඉහළ ගියේය. ඒ පෙර දිනට වඩා ගනුදෙනු 1000 ක වැඩිවීමකි. ප්‍රතිශතයක් ලෙස ගත් කළ එය 44% ක වැඩිවීමකි. සමාගම් තුනක කොටස් මිලියනය ඉක්මවා අලෙවි විය. එම සමාගම් අතර ජේ.කේ.එච් (1256631), ටෙක්ස්ටර්ඩ් ජර්සි (1208657), ඒෂියා ඇසට් (1465255) සමාගම් දැක්වුණි. දිනයේ මිල ඉහළ ගිය සමාගම් අතර සමාගම් එතරම් කැපී නොපෙනුණු අතර ලංකා අශෝක් ලේලන්ඩ් සමාගමේ කොටසක මිල රුලියල් 100 කින් ඉහළ ගියද අලෙවි වූයේ සමාගමේ කොටස් 3 ක් පමණි. හන්ටර්ස් සමාගමේ කොටසක මිලද රුපියල් 27.20 කින් ඉහළ ගියද අලෙවි වූයේ කොටස් 62 ක් පමණි.මිල පහළ ගිය සමාගම් අතුරින් නෙස්ලේ (78.40) කැපී පෙනුණි. සිලෝන් ප්‍රින්ටර්ස් සමාගමේ කොටසක මිල රුපියල් 76.80 කින් පහළ ගියද අලෙවි වූයේ සමාගමේ එක් කොටසක් පමණි.19 වැනිදා බදාදා වෙළෙඳ පොළ ගනුදෙනු යළි ඉහළ ගියේය. ඒ ගනුදෙනු සංඛ්‍යාව 3175 ක් දක්වා ඉහළ යමිනි. දිනයේ මිලියනය ඉක්මවා කොටස් අලෙවි වු සමාගම් සංඛ්‍යාව තුනක් ලෙසින් දැක්විණි. ඩයලොග් (5046427), ජේ.කේ. එච්. (1738731), ඒෂියා ඇසට් (2515282) එම සමාගම් ලෙස දැක්වුණි.දිනයේ මිල ඉහළ ගිය සමාගම් ලෙසින් දැක්වුණේ ගුඩ් හෝප් (9.30), කළම්ඹු සිටි (7.60), කැපී පෙනුණු අතර මිල පහළ යාම් අතුරින් කැපී පෙනුණේ සෙලින්කෝ ඉන්ෂුවරන්ස් (59.90), සිලෝන් ටුබැකෝ (20.00), එන් ඩී බී කැපිටල් (39.00), ෂර්ලිමාර් (14.00), ටැන්ජරීන් (11.80), සමාගම්ය.සමස්ත කොටස් මිල දර්ශකය පෙර සතිය අවසානයේ සිකුරාදා දැක්වුණේ ඒකක 5896.23 ක් ලෙසිනි. එය ආරම්භක සඳුදා ඒකක 5914.11 ක් ලෙසද අඟහරුවාදා (18) ඒකක 5907.64 ක් ලෙසින් හා 19 වැනිදා බදාදා 5912.05 ක් ලෙස දැක්වුණි.එස් ඇන්ඩ් පී එස් එල් 20 දර්ශකය පෙර සතිය අවසානයේ ඒකක 3207.11 ක් ලෙසද ආරම්භක සඳුදා ඒකක 3213.42 ක් ලෙසද දැක්වුණි. අඟහරුවාදා එම අගය දැක්වුණේ ඒකක 3214.64 ක් ලෙසිනි. බදාදා දිනයේ දී (19) එය දැක්වුණේ ඒකක 3225.22 ක් ලෙසිනි.වෙළෙඳ පොළ මේ අයුරින් මන්දගාමී වෙද්දී ආයෝජකයන්ද එතරම් උනන්දුවක් නොදක්වන්නාක් මෙන්ම අලුතින් කොටස් මිලදී ගැනීම් මෙන්ම තමන්ගේ තිබෙන කොටස් අලෙවියට හෝ උනන්දුවක් නොදක්වන බව පෙනේ. බොහෝ ආයෝජකයන් වෙළෙඳ පොළ අමතක කර දමා ඇතැයිද බොහෝ ආයෝජකයන් වසරකට අධික කාලයක් තිස්සේ වෙළෙඳ පොළ ගනුදෙනු සඳහා යොමු නොවී ඇති බවද වාර්තා වේ.මෙය වෙළෙඳ පොළ අනාගත දැක්මට එතරම් හොඳ නොවන බවත් ආයෝජකයන් දිරිමත් කළ යුතු වැඩ පිළිවෙළ සම්බන්ධව අවධානය යොමු කළ යුතු බවද කොටස් වෙළෙඳ පොළ ආරංචි මාර්ග පවසයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aj1403231</link>
    <topic>කොමර්ෂල් ක්‍රෙඩිට් වෙළෙඳසේවා පැසිපන්දු ශූරතාවය දිනයි</topic>
    <author/>
    <content>කොමර්ෂල් ක්‍රෙඩිට් වෙළෙඳසේවා පැසිපන්දු ශූරතාවය දිනයිවෙළෙඳ සේවා පැසිපන්දු තරගාවලියේ පිරිමි හා කාන්තා ශූරතාව ජයග්‍රහණය කිරීමට කොමර්ෂල් ක්‍රෙඩිට් කණ්ඩායම් සමත්වෙයි.කොමර්ෂල් ක්‍රෙඩිට් පිරිමි කණ්ඩායම විසින් ඩීඑෆ්සීසී කණ්ඩායම ලකුණු 23 - 20 ක් ලෙසින් පරාජයට පත් කරන ලද අතර කාන්තා කණ්ඩායම විසින් හැටන් නැෂනල් බැංකු කණ්ඩායම ලකුණු 28 - 17 ක් ලෙසින් පරාජයට පත් කරන ලදී.පිරිමි කණ්ඩායමේ සාමාජිකයින් ලෙසින් ගයාන් ඩී. කෲස් (නායක), කණිෂ්ක, ගයාන්, හර්ෂදේව, සනිත සහ සුදේශ් කටයුතු කළහ.කාන්තා කණ්ඩායම සඳහා සුලෝචනා (නායිකා), ප්‍රසාදි, කෞෂිකා, කුංචනා, වින්ද්‍යා, සඳුනිකා, දෙව්නි, සඳුනි හා තුෂානි ක්‍රීඩා කළහ. කණ්ඩායම් දෙකම පුහුණුවීම් සිදු කරන ලද්දේ පණ්ඩුක රණසිංහ මහතාගේ මඟ පෙන්වීම් අනුවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aj1403232</link>
    <topic>විශිෂ්ටතම මූල්‍ය සේවා සපයන්නා සම්මානය පීපල්ස් ලීසිං සමාගමට</topic>
    <author/>
    <content>විශිෂ්ටතම මූල්‍ය සේවා සපයන්නා සම්මානය පීපල්ස් ලීසිං සමාගමටප්‍රධාන විධායක / සාමාන්‍යාධිකාරී, ඩී. පී. කුමාරගේ මහතා සම්මානය ලබාගත් අවස්ථාව.පීපල්ස් ලීසිං ඇන්ඩ් ෆිනෑන්ස් සමාගම SLIM Nielsen People's Award 2014 සම්මාන උලෙළේදී ‘වසරේ විශිෂ්ටතම මූල්‍ය සේවා සපයන්නා’ ලෙසින් අඛණ්ඩව දෙවන වරටත් ජනතා සම්මානයෙන් පිදුම් ලැබීය. එම සමාගම එම සම්මානයට හිමිකම් කීවේ තම ගනුදෙනුකරුවන්ගේ හදවත හා මනස මැනවින් වටහා ගනිමින් අතිවිශිෂ්ට මූල්‍ය සේවා රැසක් ඔවුන් වෙනුවෙන් ඉටුකිරීම වෙනුවෙනි.මහජන බැංකුවට අනුබද්ධිත ආයතනයක් ලෙසින් 1995 වසරේදී ඇරඹු පීපල්ස් ලීසිං සමාගම මේ වන විට ශ්‍රී ලංකාවේ බැංකු නොවන මූල්‍ය ආයතන අතුරෙන් ප්‍රමුඛතම සමාගම බවට පත්ව ඇත්තේ ජාත්‍යන්තර ණය ශ්‍රේණිගත කිරීම් දෙකක් ද සමඟිනි. AA- සන්නාම නාම ශ්‍රේණිගත වීම මෙන්ම වැඩිම ප්‍රාග්ධනයක් සහිත සමාගම් 25 අතරට ඉතා කෙටි කලකින් ළඟාවීමට සමත්වීම පීපල්ස් ලීසිං සමාගම ලද සුවිශේෂී ජයග්‍රහණයකි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aj1403233</link>
    <topic>ඉහළම දක්ෂතා පෙන්වූ දිරිය කතුන්ට යුනිලීවර් ‘දිරිය ප්‍රණාම’ සම්මාන</topic>
    <author/>
    <content>ඉහළම දක්ෂතා පෙන්වූ දිරිය කතුන්ට යුනිලීවර් ‘දිරිය ප්‍රණාම’ සම්මානයුනිලීවර් ශ්‍රී ලංකා සමාගම ක්‍රියාත්මක කරනු ලබන “සෞභාග්‍යයා” ග්‍රාමීය ව්‍යවසායකාවන් ගොඩනැංවීමේ වැඩපිළිවෙළේ ඉහළම දක්ෂතා පෙන්වන ලද දිරිය කතුන් ඇගැයීම උදෙසා වාර්ෂිකව පවත්වනු ලබන “දිරිය ප්‍රණාම” සම්මාන ප්‍රදානෝත්සවය පසුගියදා පැවැත්විණි. ලෝක කාන්තා දිනයට සමගාමීව සංවිධානය කළ මෙම සම්මාන ප්‍රදානෝත්සවය ස්වෝත්සාහයෙන් දියුණු වීම සඳහා උපකාරයන් අවශ්‍ය අඩු ආදායම්ලාභී කාන්තාවන් මුල්‍යමය වශයෙන් ශක්තිමත් කිරීම උදෙසා ආරම්භ කළ “සෞභාග්‍යයා” වැඩසටහනේ තවත් වැදගත් ඉදිරි පියවරකි.යුනිලීවර් වෙළෙඳ නාම දූතයන් වශයෙන් යුනිලීවර් නිෂ්පාදන තම ගම් ප්‍රදේශයේ පාරිභෝගිකයන්ට අලෙවි කිරීම මඟින් මෙම දිරිය කාන්තාවන්ට ආදායම් උපයා ගැනීමේ අවස්ථාව “සෞභාග්‍යයා” වැඩසටහන මඟින් හිමි වේ. මෙම වසරේ දී විකුණුම් ඉලක්ක සම්පූර්ණ කළ “සෞභාග්‍යයා” ව්‍යවසායකාවන් 150 ක ප්‍රමාණයක් ඇගැයීමට ලක්විය. එයින් තෝරාගත් ඉහළම දක්ෂතාවයක් සහ කැපවීමක් සිදුකළ පළමු දිරිය කතුන් 100 දෙනා විශේෂයෙන් ඇගැයීම උදෙසා දිරිය ප්‍රණාම සම්මාන ප්‍රදානෝත්සවයට කැඳවන ලදී.මෙහි දී රුපියල් මිලියන 3.2 මූල්‍ය වටිනාකමින් යුක්ත ත්‍යාග ජයග්‍රාහිකාවන් වෙත පිරිනැමු අතර ත්‍යාගලාභිනියන්ට තම අභිමතය පරිදි රන් ආභරණ හෝ විදුලි උපකරණ ත්‍යාග වශයෙන් ලබා ගැනීමේ අවස්ථාව උදාවිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aj1403234</link>
    <topic>HDFC බැංකුවට මෙවරත් තිරසාරකත්ව වාර්තාකරණ සම්මානය</topic>
    <author/>
    <content>HDFC බැංකුවට මෙවරත් තිරසාරකත්ව වාර්තාකරණ සම්මානයHDFC බැංකුවෙහි ප්‍රධාන විධායක නිලධාරී සහ සාමාන්‍යාධිකාරී නිමල් මාමඩුව මහතා විසින් අදාළ සම්මානය ලබාගන්නා අවස්ථාව.HDFC බැංකුව තිරසාරකත්ව වාර්තාකරණ සම්මාන උලෙළේදී මෙවරත් සම්මානයෙන් පිදුම් ලබයි. ශ්‍රී ලංකාවේ හොඳම නිවාස මූල්‍ය විසඳුම් ලබා දෙන්නා වන HDFC බැංකුව, වරලත් සහතික ලත් ගණකාධිකාරී සංගමය ශ්‍රී ලංකාව පුරා විසිර සිටින පාරදෘශ්‍ය භාවයෙන් යුත් විවිධ ආයතන සඳහා සම්මාන පුද කරනු ලබන තිරසාර වාර්තාකරණ සම්මාන උලෙළේ දී බැංකු, මූල්‍ය සහ රක්ෂණ අංශයේ දෙවන ස්ථානයෙන් පිදුම් ලැබීය.එම සම්මානය අඛණ්ඩව සිව්වරක් දිනා ගැනීමට හැකි වීම බැංකුවේ ඉහළ ප්‍රමිතියකින් යුත් සමාජ ආර්ථික නිර්දේශන පිහිටුවීමෙහි ලා වූ ප්‍රශංසනීය ක්‍රියාකාරිත්වයට සාක්ෂි සපයයි. ග්‍රාමීය සහ අඩු ආදායම්ලාභී ජනතාවගේ සමාජමය තත්ත්වය ඉහළ නැංවීමත් ඔවුන් ආර්ථික වශයෙන් සවිබල ගැන්වීමත් සඳහා බැංකුව කරන ලද දායකත්වයත් තිරසාර ජීවන තත්ත්වයක් ළඟා කර ගැනීම සඳහා සිදු කරනු ලබන කාර්යභාරය හා 2013 වර්ෂය සඳහා මෙම අංශයන්හි ඉලක්ක පැහැදිලි ලෙස වාර්ෂික වාර්තාවෙහි දක්වා තිබීම කැපී පෙනේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aj1403235</link>
    <topic>එලිෆන්ට් හවුස් සිසිල් බීම අලෙවි යන්ත්‍රයක්</topic>
    <author>ඡායාරූපය - ඒ. මදුරවීන්</author>
    <content>එලිෆන්ට් හවුස් සිසිල් බීම අලෙවි යන්ත්‍රයක්එලිෆන්ට් හවුස් විසින් ප්‍රථම වරට දේශීය වෙළෙඳපළට සිසිල්බීම අලෙවි යන්ත්‍රයක් හඳුන්වාදෙයි. ක්‍රෙස්කාට් ආහාර අංගණයේදී එහි ප්‍රථම එළිදැක්වීම සිදු කළ අතර ඒ සඳහා ජනප්‍රියතම එලිෆන්ට් හවුස් පාන වර්ග වූ ක්‍රීම් සෝඩා, EGB, ලෙමනේඩ්, නෙක්ටො, එලිෆන්ට් හවුස් බිටර් ලෙමන්, ඔරේන්ජ් ක්‍රෂ්, එලිෆන්ට් හවුස් සෝඩා, කික් කෝලා සහ ‍අනෙකුත් සිසිල් බීම වර්ග රැසක් ඇතුළත් විය. ඉදිරියේදී මෙවැනි යන්ත්‍ර ජාඇල සහ මොරටුව යන ප්‍රදේශවල පිහිටි K Zone වල ද ස්ථාපිත කිරීමට නියමිතව ඇත.එලිෆන්ට් හවුස් පානීය අංශයේ ප්‍රධානත්වය සහ ජෝන් කීල්ස් හෝල්ඩින්ග්ස් හි උප සමූහාධිපති ධූරය උසුලන දමින්ද ගම්ලත් මහතා සිය අදහස් පළ කළේ මෙලෙසිනි. ‘තාරුණ්‍යයේ වෙළෙඳ නාමය වශයෙන් අපි අපේ නිෂ්පාදන හරහා තරුණ හද ගැස්මට සමීප වීමට නිරන්තරයෙන් උත්සාහ කරනවා. අද සිදු කළ නව තාක්ෂණික හඳුන්වාදීම මඟින් අතිශය කාර්ය බහුල දිවියක් ගෙවන අපේ දයාබර පාරිභෝගික ජනතාව වෙත ඔවුන් ඉතා ආදරේ කරන එලිෆන්ට් හවුස් බීම වර්ග වඩාත් සමීප කරවීමට හැකිවීම අපට ආඩම්බරයක්. මේ වනවිට දිවයිනේ තෝරාගත් ජනප්‍රිය ගමනාන්ත වල පමණක් ස්ථාපිත කර තිබෙන මෙම අලෙවි යන්ත්‍ර මඟින් විඩාබරව ගමන් බිමන් වල යෙදෙන ඕනෑම කෙනෙකුට පහසුවෙන් හා කාර්යක්ෂමව පිපාසය සන්සිඳුවා ගන්න පුළුවන්.මේ හඳුන්වාදීමට නොබෝ දිනකට පෙර ශ්‍රී ලංකා අලෙවිකරණ ආයතනය හා නීල්සන් සමාගම එක්ව පවත්වන ලද සම්මාන උලෙළේදී ජයග්‍රාහී 8 වැනි වරටත් එලිෆන්ට් හවුස් ක්‍රීම් සෝඩා වසරේ පානය ලෙස සම්මානයෙන් පිදුම් ලැබීම සුවිශේෂත්වයක් විය.ඡායාරූපය - ඒ. මදුරවීන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aj1403236</link>
    <topic>ශ්‍රී ලන්කන් ෆ්ලයිස්මයිල්ස් අමායා රිසෝට් සමඟ එක්වෙයි</topic>
    <author/>
    <content>ශ්‍රී ලන්කන් ෆ්ලයිස්මයිල්ස් අමායා රිසෝට් සමඟ එක්වෙයිශ්‍රී ලංකන් ගුවන් සමාගමේ ෆ්ලයිස්මයිල්ස් නිරන්තර පියාසර වැඩසටහන යටතේ අමායා රිසෝට්ස් ඇන්ඩ් ස්පාස් සමඟ ඒකාබද්ධ වී පාරිභෝගිකයන්ට විශේෂිත අවස්ථා රැසක් උදා කර දීමට කටයුතු යොදා තිබේ. මේ අමායා රිසෝට්ස් හි ඕනෑම ශාඛාවකින් සේවා ලබා ගැනීම තුළින් ශ්‍රී ලංකන් ෆ්ලයිස්මයිල්ස් සාමාජිකයන්ට මයිල්ස් ලබා ගැනීමට මෙන්ම මයිල්ස් උපයෝගී කරගැනීමට ද හැකියාව ලැබේ.එනම් අමායා රිසෝට්ස් ඇන්ඩ් ස්පාස් හි දී වැය වන සෑම රුපියල් 100 කටම මයිල්ස් එකක් හිමි වන අතර වියදම් වන මුදල් ප්‍රමාණය අනුව ද මයිල්ස් හිමිකර ගැනීමට ද දිවයිනේ ඕනෑම අමායා රිසෝට්ස් හෝටලයක නවාතැන් ගැනීමේ දී උපයෝගී කර ගැනීමේ අවස්ථාව මේ අනුව හිමි වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aj1403237</link>
    <topic>ටාටා e-XETA වෙළෙඳපළට</topic>
    <author/>
    <content>ටාටා e-XETA වෙළෙඳපළටඩිමෝ සභාපති සහ කළමනාකාර අධ්‍යක්ෂක රංජිත් පණ්ඩිතගේ මහතා විසින් නව මෝටර් රථයේ යතුර එහි පළමු පාරිභෝගිකයෙක් වන ඩබ්ලිව්.ඩී.එච්. චන්දන මහතා වෙත භාර දෙමින්. සීමාසහිත ටාටා මෝටර් සමාගමේ ජාත්‍යන්තර ව්‍යාපාර අංශයේ මගී මෝටර් රථ කලාප කළමනාකාර ප්‍රනාවි කුමාර් මහතා, ඩීමෝ ප්‍රධාන විධායක නිලධාරි ගහනාත් පණ්ඩිතගේ සහ ටාටා අංශයේ ප්‍රධාන මෙහෙයුම් නිලධාරි විජිත බණ්ඩාර මහත්වරු ද මෙහි වෙති. සීමාසහිත ඩීසල් සහ මෝටර් ඉංජිනේරු පොදු සමාගම (ඩීමෝ) සමඟ එක්ව ටාටා මෝටර්ස් විසින් ශ්‍රී ලංකාවට නවීන පන්නයේ e - XETA මෝටර් රථය හඳුන්වා දෙයි.මේ අනුව ශ්‍රී ලංකාවේ ටාටා නිෂ්පාදිතයන් තවත් ශක්තිමත් කිරීමට e - XETA සමත් වනු ඇත. එය වඩාත් හැඩකාර, සුවපහසු, වැඩි ඉඩපහසුකම් සහ ඉහළ ක්‍රියාකාරිත්වයක් සහිත නවතම නිෂ්පාදනයකි. ඉහළ ඉන්ධන කාර්යක්ෂමතාවයකින් ද යුතුවේ. මෙහි පවතින වායු සැපයුම සහ වායුසමීකරණය, පවර් ස්ටියරින්, පවර් වින්ඩෝස් හතර, වර්ණ ගන්වන ලද බම්පර්ස් මෙන් ම දෙවර්ණයකින් යුත් ඇලොයි රෝද, ලා දුඹුරු පැහැති අභ්‍යන්තරය සමඟින් එහි ඇති සියුම් රේඛා හේතුවෙන් මෝටර් රථයේ අලංකාරත්වය වඩාත් වැඩි කරනු ලබයි.ටාටා මෝටර්ස් හි ශ්‍රී ලංකාවේ කලාප කළමනාකරු ප්‍රනාවි කුමාර් මහතා ප්‍රකා‍ශ කර සිටියේ ‘ශ්‍රී ලංකාවේ පාරම්පරිකවම ටාටා මෝටර්ස් සඳහා වැදගත් වෙළෙඳපොළක් පවතිනවා. ශ්‍රී ලංකාවේ පාරිභෝගිකයන් හට මෙම මගී ප්‍රවාහන වාහන එකතුව මඟින් පිරිනමන්නේ සුපිරි තත්ත්වයක්. එය දිගටම පවත්වාගෙන යන බව අපගේ විශ්වාසයයි. e - XETA මඟින් ශ්‍රී ලංකාවේ නවතම මෝටර් රථ වෙළෙඳපොළෙහි සුවිශේෂී ස්ථානයක් හිමිකර ගැනීම අපගේ අරමුණයි” යැයි ඔහු පැවසීය.ටාටා මෝටර්ස් 70,000 කට අධික වාණිජ වාහන සහ මගී වාහන ප්‍රමාණයක් ශ්‍රී ලංකාවට ආනයනය කර තිබේ. ඩිමෝ හී දීප ව්‍යාප්ත අලෙවි සහ අලෙවියෙන් පසු සේවා, ටාටා වාහන සඳහා වූ 24 පැය මාර්ගස්ථ සහය සහ සුපිරි නිෂ්පාදන ක්‍රියාකාරිත්වය මෙම සාර්ථකත්වයට හේතුවී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aj1403238</link>
    <topic>ගැප් වැඩසටහනින් බ්‍රැන්ඩික්ස් හි 140 දෙනෙකුට පුහුණුව</topic>
    <author/>
    <content>ගැප් වැඩසටහනින් බ්‍රැන්ඩික්ස් හි 140 දෙනෙකුට පුහුණුවජාත්‍යන්තර ගැප් සමාගම විසින් පවත්වන පුද්ගලික සංවර්ධන සහ වෘත්තීය සවිබල ගැන්වීම වැඩසටහන සාර්ථකව අවසන් කළ බ්‍රැන්ඩික්ස් සමූහයේ සාමාජිකාවන් 140 දෙනෙකුට සහතික පත් බෙදා දීම පසුගිය දා සිදු කෙරිණි. ඒකල පිහිටි බ්‍රැන්ඩික්ස් සෙන්ටර් ඔෆ් ඉන්ස්පිරේෂන් හිදී සිදු කෙරිණි.එම වැඩසටහන 2012 ඔක්තෝබර් මාසයේ සිට පසුගිය පෙබරවාරි දක්වා රත්මලාන කැෂුවල් වෙයාර් කර්මාන්ත ශාලාවේ දී පැවැත්වූ අතර මෙහිදී පුහුණුව ලත් බ්‍රැන්ඩික්ස් සාමාජිකාවන්ට ‘හොඳම සමස්ත කාර්ය සාධනය’ සහ ‘එන්ඩ් ලයින් සමීක්ෂණයේ හොඳම ප්‍රතිඵල’ යන සම්මාන පිරිනැමීය.‘හොඳම සමස්ත කාර්ය සාධනය’ යන සම්මාන වී. එන්. සඳමාලි, එච්. ඒ. එස්. ප්‍රබෝධනී සහ මහේෂා සේරසිංහ යන බ්‍රැන්ඩික්ස් සාමාජිකාවන්ට හිමි වූ අතර එන්ඩ් ලයින් සමීක්ෂණයේ හොඳම ප්‍රතිඵල’ අංශයේ ප්‍රථම ස්ථානය හිමිකර ගත්තේ කේ. එම්. එච්. එස්. ගම්ලත්ය. මෙහිදී පිළිවෙළින් දෙවන හා තෙවන ස්ථාන එම්. එස්. ධම්මිකා ප්‍රනාන්දු සහ ජේ. ඒ. සී. මානෙල් දිනාගන්නා ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aj1403239</link>
    <topic>ශ්‍රියානි ඩ්‍රෙස් පොයින්ට් මාතලේට</topic>
    <author>ඡායාරූපය - ගාමිණි රණසිංහ</author>
    <content>ශ්‍රියානි ඩ්‍රෙස් පොයින්ට් මාතලේටශ්‍රියානි ඩ්‍රෙස් පොයින්ට් නව ප්‍රදර්ශනාගාරය මාතලේ රජ වීදියේදී රංජිත් සියඹලාපිටිය ඇමැතිවරයාගේ ප්‍රධානත්වයෙන් ඉකුත් දා විවෘත වූ අවස්ථාව. නියෝජ්‍ය අමාත්‍ය රෝහණ දිසානායක, සිනමා නිළි පූජා උමා ශංකර්, ශ්‍රියානි ඩ්‍රෙස් පොයින්ට් අධිපති මාරියෝ පිල්ලේ සෙල්වරාජ් යන මහත්ම මහත්මීහු ද මෙහි වෙති.ඡායාරූපය - ගාමිණි රණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aj14032310</link>
    <topic>විශිෂ්ටතම ගේට්ටු නිෂ්පාදක ලෙස අමිල් ඉන්ඩස්ට්‍රීස් ඇගැයුමට</topic>
    <author/>
    <content>විශිෂ්ටතම ගේට්ටු නිෂ්පාදක ලෙස අමිල් ඉන්ඩස්ට්‍රීස් ඇගැයුමටඅමිල් ඉන්ඩස්ට්‍රීස් සමාගමේ අධ්‍යක්ෂිකා, හේෂිණී අබේසුන්දර මහත්මිය ඇගයීම් සහතිකය ඔස්ට්‍රේලියානු ජාතික ගෘහනිර්මාණ ශිල්පී මහාචාර්ය, ඇලන් පර්ත් මහතා වෙතින් ලබාගත් අවස්ථාව. ශ්‍රී ලංකා වාස්තු විද්‍යාඥයන්ගේ සංගමයේ ජ්‍යෙෂ්ඨ උප සභාපති, ගෘහනිර්මාණ ශිල්පී, හර්ෂ ප්‍රනාන්දු මහතා ද මෙහි සිටී. අමිල් ඉන්ඩස්ට්‍රීස් 2014 සඳහා ශ්‍රී ලංකාවේ විශිෂ්ටතම Swing/ Sliding Gates නිෂ්පාදන සමාගම ලෙසින් ශ්‍රී ලංකා වාස්තු විදාඥයන්ගේ සංගමයේ ඇගයීමට ලක්වුණි.අමිල් ඉන්ඩස්ට්‍රීස් සමාගම ‍ෙග්ට්ටු සඳහා භාවිතා කෙරෙන යුරෝපයේ අංක 1 හිමි ඉතාලියේ GR මෝටර් හි ශ්‍රී ලංකාවේ එකම අලෙවි නියෝජිතයා වන අතර තම නිෂ්පාදන සඳහා එම සමාගම භාවිතා කෙරෙන්නේ එම GR මෝටර පමණි.නිවසේ ඕනෑම තැනක සිට යතුරකින් විවෘත කළ හැකි හා රහස් අංකයකින් ක්‍රියා කරන ගේට්ටු මෙරට වෙළෙඳපොළට මුල්වරට හඳුන්වා දුන් අමිල් ඉන්ඩස්ට්‍රීස් සමාගම ලොව නවතම ගේට්ටු නිර්මාණකරුවන් හා වාස්තු විද්‍යාඥයන් නිර්දේශිත මෝස්තරයන්ට අනුකූලව, පාරිභෝගිකයාගේ රුචිකත්වය හා අවශ්‍යතාව මත ගේට්ටු නිපදවේ. එයට අමතරව වගකීම් සහතිකයක් සමඟ තේක්ක, කුඹුක් ලී හෝ යකඩ භාවිතා කරමින් නිපදවන මෙම ගේට්ටු සඳහා පාරිභෝගික අවශ්‍යතාව මත විශේෂිත අනතුරු ඇඟවීමේ විදුලි බල්බයක් සවිකර ගැනීමේ වැඩි පහසුකමක් හා ආරක්ෂාවක් සැලසේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aj14032311</link>
    <topic>සේලාන් ක්‍රෙඩිට් කාඩ්ස් කුවේට් ගුවන් සේවය හා එක්වෙයි</topic>
    <author/>
    <content>සේලාන් ක්‍රෙඩිට් කාඩ්ස් කුවේට් ගුවන් සේවය හා එක්වෙයිනිමේෂ් ප්‍රනාන්දු (සෙලාන් කාඩ් මධ්‍යස්ථානයේ ප්‍රධාන කළමනාකරු), චිත්‍රාල් ද සිල්වා (නියෝජ්‍ය සාමාන්‍යාධිකාරි/ ශාඛා) තිස්ස නානායක්කාර (ජ්‍යෙෂ්ඨ නියෝජ්‍ය සාමාන්‍යාධිකාරි, සාමාන්‍ය බැංකු සේවා) සුදේශ් රූපසිංහ (කුවේට් එයාවේස් නේවාසික කළමනාකරු) නෙරන්ජන් අතපත්තු - ජ්‍යෙෂ්ඨ කළමනාකරු වෙළෙඳ සහ අලෙවි) සහ රොෂාණා තාමෝදරන් (කුවේට් එයාවේස් ප්‍රවේශපත් නිලධාරි)  කුවේට් ගුවන් සේවය නොබෝදා සෙලාන් බැංකුවේ ක්‍රෙඩිට් කාඩ් සේවාව සමඟ සම්බන්ධ විය. සෙලාන් බැංකුවේ ක්‍රෙඩිට් කාඩ්පත් හිමියන්ට දැන් කුවේට් ගුවන් සේවයේ ගුවන් ගමන් අවසරපත් සඳහා ඉතා අඩු පොලියකට මාස 03, 06 සහ 12 වාරිකවලින් මුදල් ගෙවිය හැකි ය. තවද එවන් මගීන්ට අතිරේක කිලෝ 10 ක ගමන් බඩු ගෙනයාමටත් මනාපය පරිදි ආසනය වෙන්කර ගැනීමටත් අවස්ථාව ලැබෙයි.එමෙන් ම ඔවුන්ට බණ්ඩාරනායක ජාත්‍යන්තර ගුවන් තොටුපළෙහි Palms Lounge හි සේවා නොමිලේ ලබා ගැනීමටත් කුවේට් ගුවන් සේවයේ ඔයසිස් රිවෝඩ්ස් වැඩසටහනට නොමිලේ ඇතුළුවීමටත් අවස්ථාව උදාවේ.කුවේට් ගුවන් සේවයේ ශ්‍රී ලංකාවේ සහ මාලදිවයිනේ නේවාසික කළමනාකරු සුදේශ් රූපසිංහ මහතා අදහස් දක්වමින් සෙලාන් බැංකුව සමඟ එක්වී අපගේ ගනුදෙනුකරුවන්ට මෙම අවස්ථා උදාකරදීමට ලැබීම ගැන අපි සතුටට පත්වෙමු. මෙම පහසු ගෙවීමේ ක්‍රමය නිසා ඔවුන්ට කරදරයකින් තොරව එතෙර චාරිකාවක සතුටින් යෙදෙන්න හැකි ය යැයි පැවස‍ීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aj14032312</link>
    <topic>සිටි ඇන්ඩ් ගිල්ඩ්ස් “යන්ග් ලර්නර්ස්” සිසු සිසුවියෝ රන් සම්මානයෙන් පිදුම් ලබති</topic>
    <author/>
    <content>සිටි ඇන්ඩ් ගිල්ඩ්ස් “යන්ග් ලර්නර්ස්” සිසු සිසුවියෝ රන් සම්මානයෙන් පිදුම් ලබතිරටවල් 100 පුරා විහිදී ඇති මධ්‍යස්ථාන 10000 වැඩි ප්‍රමාණයක් සතු සිටි ඇන්ඩ් ගිල්ඩ්ස් ආයතනය 850 කට අධික විවිධත්වයෙන් යුතු වෘත්තීය අධ්‍යාපන සුදුසුකම් ලබා දෙමින් වසරකට මිලියන තුනකට අධික සහතික පත්‍ර ලාභීන් විසුරුවා හැරීමට සමත්ව ඇති විශිෂ්ට අධ්‍යාපන කේන්ද්‍රස්ථානයකි. මෙම 850 කට අධික විවිධත්වයෙන් යුතු වෘත්තීය අධ්‍යාපන සුදුසුකම් අතරෙන් ඉංග්‍රීසි භාෂා ප්‍රවර්ධනයට අදියරයන් කීපයකින් ක්‍රියාත්මක වන අතර “යන්ග් ලර්නර්” මෙහි මුල්ම අදියර වේ.ESOL සහ ESOL ලෙස ක්‍රියාත්මක වන තවත් අදියරයන් ද්විත්වයක් මඟින් ඉංග්‍රීසි භාෂාව තම මව් භාෂාව නොවූ පුද්ගලයන්ට ඉංග්‍රීසියෙන් ලිවීම කියවීම සවන්දීම හා ඉංග්‍රීසි කථන හැකියාව වැඩි දියුණු කරනු ලබයි. ව්‍යාපාරික ක්ෂේත්‍රය තුළ ඉංග්‍රීසි භාෂාවේ අත්‍යවශ්‍යතාව හොඳින්ම දත් සිටි ඇන්ඩ් ගිල්ඩ්ස් වෘත්තීය අධ්‍යාපන කේන්ද්‍රස්ථානය ඒ සඳහාම වෙන්වූ ව්‍යාපාරික සන්නිවේදනය සඳහා ඉංග්‍රීසි මාධ්‍ය භාවිතය සහ ව්‍යාපාර අධ්‍යයනයට අදාළ විභාග සඳහා ඉංග්‍රීසි මාධ්‍ය භාවිතයට පුහුණු කිරීමට වෙනමම පාඨමාලා ක්‍රියාත්මක කරනු ලබයි.ඒ යටතේ මෙම සිටි ඇන්ඩ් ගිල්ඩ්ස් ඉංග්‍රීසි භාෂා ප්‍රවීණතා පාඨමාලා සාර්ථකව නිම කළ සිසු සිසුවියන් 250 කට අධික පිරිසගේ සහතික පත්‍ර ප්‍රදානෝත්සවය පසුගියදා එනම් 2013 දෙසැම්බර් 21 වන දින කොළඹ විශ්වවිද්‍යාලීය ශාස්ත්‍ර පීඨ රඟහලේදී අති උත්කර්ශවත් අන්දමින් පවත්වන ලදී. දකුණු ආසියානු කලාපීය සිටි ඇන්ඩ් ගිල්ඩ්ස් වෘත්තීය අධ්‍යාපන කේන්ද්‍රස්ථානයෙහි අධ්‍යක්ෂක මුෆ්ති හෂීම් මහතා මෙම වැඩසටහනෙහි ප්‍රධාන ආරාධිත අමුත්තා ලෙස සහභාගී විය. දිවයින පුරා විසිරී සිටින සිසු සිසුවියන් අතරෙන් ඉංග්‍රීසි භාෂා සහතික පත්‍ර පාඨමාලාව සාර්ථක ලෙස නිම කළ ප්‍රථම පන්ති සාමාර්ථ ලබා ගත් සිසු සිසුවියන් සඳහා මෙහිදී රන් පදක්කම් පිරිනැමූ අතර හොඳම ප්‍රතිඵල ලබා දීම සඳහා සිසු සිසුවියන්ට සවියක් වූ අධ්‍යාපන මධ්‍යස්ථාන ද මෙහිදී ඇගයීමට ලක් විය.උත්සව සභාව අමතමින් පිළිගැනීමේ කතාව සිදුකළ සිටි ඇන්ඩ් ගිල්ඩ්ස් සාමාන්‍යාධිකාරී - ව්‍යාපාර සංවර්ධන ෆාහිම් ශකූර් මහතා ප්‍රකාශ කරන්නට වූයේ සිටි ඇන්ඩ් ගිල්ඩ්ස් ආරම්භක අවධිය තුළ විවිධ ක්ෂේත්‍ර යටතේ සහතිකපත් දෙසියයක් පමණ ලබාදුන් අතර වර්තමානය වන විට එය මිලියන තුන දක්වා වැඩි වර්ධනය වී ඇති බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aj14032313</link>
    <topic>වෘත්තිකයන්ගෙන් සැදුම් ලත් සංචාරක මාර්ගෝපදේශක සේවාවක්</topic>
    <author/>
    <content>වෘත්තිකයන්ගෙන් සැදුම් ලත් සංචාරක මාර්ගෝපදේශක සේවාවක්සංගමයේ සභාපති ජෝ ලිවේරා මහතාගේ ප්‍රධානත්වයෙන් පැවැති මාධ්‍ය සාකච්ඡාවට සහභාගි වූ උප සභාපති නුවන් මහවත්තගේ, ලේකම් ආසිරි සමරවීර, හිටපු සභාපති ඩඩ්ලි පෙරේරා සහ මාධ්‍ය සම්බන්ධීකාරක ඉ.වි.හේමචන්ද්‍ර මහත්වරු. රට ගැන සැබෑ අවබෝධයක් ලබාදෙන, තොරතුරු ලබාදෙන සංචාරක මාර්ගෝපදේශක සේවාවක් සැපයීමට ශ්‍රී ලංකා ජාතික සංචාරක මාර්ගෝපදේශක කථිකාචාර්යවරුන්ගේ සංගමය පියවර ගෙන ඇත.මේ යට‍ෙත් ආර්ථික සංවර්ධන අමාත්‍යාංශයට ශ්‍රී ලංකා සංචාරක මණ්ඩලයට පූර්ණ සහයෝගය ලබා දෙමින් තම සංගමය ක්‍රියා කිරීමට සූදානම් යයි එම සංගමයේ සභාපති ජෝ ලිවේරා මහතා පැවසීය.කොළඹ 10 මරදාන පන්සල පාරේ සංගම් මූලස්ථානයේ පැවැති මේ ප්‍රවෘත්ති සාකච්ඡාවේදී පහත සඳහන් කරුණු ද අනාවරණය කරන ලදී.සංචාරකයන් මුලා කොට රට පිළිබඳ වැරදි තොරතුරු පවසන ‘ගයිඩ්ලා’ සහ මුහුදු වෙරළේ දී හමුවී සංචාරකයන්ට තොරතුරු කියා මුළා කරන්නට උත්සාහ කරන ‘බීච් බෝයි’ වෘත්තීය සංගමයේ සාමාජිකයන් කිසිවකු අයත් නොවේ.අඩුම තරමින් භාෂා 5 වැඩි සංඛ්‍යාවක් කතා කළ හැකි විස්තර කියා දිය හැකි ශ්‍රී ලංකා සංචාරක මාර්ගෝපදේශක කථිකාචාර්යවරු වශයෙන් සුදුසුකම් ලත් පිරිස 1170කි.මේ අය අතර විශ්වවිද්‍යාලවල ආචාර්ය හා මහාචාර්යවරු, පරිපාලකයන් දේශීය හා බටහිර වෛද්‍යවරු, ඉංජිනේරුවන්, කාර්මික විද්‍යාඥයන් හා කෘෂිකර්ම ජීව, රසායන හා භූ විද්‍යාඥයන් ද ප්‍රවීණ කලාකරුවන් ලේඛකයන් චිත්‍රශිල්පීන්, මධ්‍ය මට්ටමේ නිලධාරීන් පිරිස් සංචාරක මාර්ගෝපදේශක කථිකාචාර්යවරු ලෙස සංගමයේ සාමාජික බලපත්‍ර සහිතව කටයුතු කරති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aj14032314</link>
    <topic>මේ මොබිටෙල් අංකයෙන් ඔබේ පිළිකා ගැටලුවට උපදෙස්</topic>
    <author/>
    <content>මේ මොබිටෙල් අංකයෙන් ඔබේ පිළිකා ගැටලුවට උපදෙස්මොබිටෙල් ආයතනය, සෞඛ්‍ය අමාත්‍යාංශයේ ජාතික පිළිකා මර්දන වැඩසටහන සමඟ එක්වී පිළිකාවෙන් මිදෙන ආකාරය පිළිබඳව ජනතාව දැනුවත් කිරීම සඳහා විශේෂ ක්ෂණික ඇමතුම් අංකයක් හා ඇමතුම් මධ්‍යස්ථානයක් ඇරැඹීමට පසුගිය දා කටයුතු කළේ ය.ඒ අනුව පිළිකාවෙන් ආරක්ෂා වීම පිළිබඳව ඔබට අවශ්‍ය ඕනෑම තොරතුරක් 0715 320320 අංකය ඇමැතීමෙන් ලබාගත හැකි වේ. ඒ ඔස්සේ දවසේ ඕනෑම වේලාවකදී සුදුසුකම් සපිරූ වෛද්‍යවරයකු වෙත ඔබගේ ගැටලුව හෝ විමසීම ඉදිරිපත් කිරීමේ අවස්ථාව හිමි වනු ඇත.පිළිකා ආශ්‍රිත ගැටලු සම්බන්ධයෙන් මේ වන විට දිනකට ඇමතුම් 60 ක් පමණ ලැබෙන බව මොබිටෙල් හි වැඩ බලන ප්‍රධාන විධායක නිලධාරී කපිල චන්ද්‍රසේන මහතා පැවැසී ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>23</day>
    </date>
    <link>http://www.silumina.lk/2014/03/23/_art.asp?fn=aw140323</link>
    <topic>දේපළ තණ්හාවෙන් පිංකමට ආ අයට කොස්සෙන් ගසා පන්නයි</topic>
    <author>මතුගම මහින්ද විජේතිලක</author>
    <content>ගේ දොර ඉඩකඩම් දේපළ පිළිබඳ වස්තු තණ්හාව අතහැර, ඒවා දූ දරුවනට පවරා, සිත නිදහස් කැර නොගෙන මිය යන්නෝ අනිවාර්යයෙන්ම එම දේපළ ආශ්‍රිතව මළ ප්‍රේතයෝ වී උපත ලබති.“උඹලා ආවා මෙතන බොක්ක පැලෙනකම් කන්න. මගේ දේවල් කන්න. දුවපියව්, දුවපියව්...” කියමින් දානෙ ගෙදර ආහාර ගනිමින් සිටි ඥාති හිතවතුන්ට රංජනී කොස්සක් කැඩෙනතුරු පහර දී ගෙදරින් එළවා ගත්තාය. සමහරු කකා සිටි බත් පිඟන් අතහැර දා දුවන්නට වූහ. තවත් සමහරු කොහු මිටි පහර කා ඔළු පලාගෙන ලේ ගලමින් දිවූහ. කාන්තාවෝ කුඩා දරුවන් තුරුලු කැර ගෙන දිවූහ.රංජනීගේ පියා මියගොස් තුන් වසරක් පිරෙන දා ඇගේ නිවසේ පැවැති සාංඝික දානමය පිංකමට ඇගේ ම ආරාධනයෙන් පැමිණි ඥාති මිත්‍රාදීන්ට ඇයම කොස්සෙන් පහර දී එළවා ගැනීම කාටත් ප්‍රශ්නයක් විය. දානයට වැඩම කළ භික්ෂුන් වහන්සේ දන් වළදා ආපසු වැඩම කළ හැටියේ ම මේ විපිරියාසය සිදුවිය.රංජනී පිළිමතලාවේ පදිංචි පනස් හැවිරිදි දෙදරු මවකි. ඇගේ නිවස පුරා දුර්ගන්ධයක් පැතිරීම, සෑම ආහාරයක් ම තෙල් කුහුඹුවන් ගෙන් වැසී යෑම, ආහාර ඉක්මනින් පිළුණු වීම, නිවසේ බඩු සෙලවීම මෙන්ම රංජනීට කෑම අරුචිය, හා බඩේ වේදනා ඇතිවීම යන දුක් කරදරවලින් මේ පවුලේ අය පෙළුණාහ.මේ කරදරවලින් මිදෙන්නට විවිධ පිළිවෙත්වලින් ද ලෙඩ රෝගවලට කළ වෛද්‍ය ප්‍රතිකාරවලින් ද කිසිඳු සහනයක් නොවීය. මේ අතර “සිළුමිණ” පත්‍රයේ පළවන ‘පියවි ඇසින් ඔබ්බට’ විශේෂාංගය නොවරදවා කියවන ඥාතියකු විසින් ඇතුල්කෝට්ටේ ගුප්ත ගවේෂණ මධ්‍යස්ථානය පිළිබඳ රංජනීගේ අවධානයට යොමු කරනු ලදුව, ඒ අනුව රංජනී, සිය සැමියා සහ මෑණියන් සමඟ එහි ගියාය.එහි දී ආධ්‍යාත්මීය උපදේශකවරයා විසින් රංජනී වෙත ශක්ති කිරණ එල්ල කරන ලදුව ඇය වෙව්ලන්නටත්, පැද්දෙන්නටත් වූවාය. එදින ඉන් එහා දෙයක් මතු කරන්නට තරම් ඇයට හෝ භූතාත්මයට හෝ ශක්තියක් නොවූයෙන් දින විසි එකක් ගමේ පන්සලේ දී බෝධි පූජා පවත්වා නැවත පැමිණෙන ලෙස උපදෙස් දුන්නේය.ඊළඟට පැමිණි දිනයේ රංජනී ආවිෂ්ටව අඬන්නට වූවාය. ගවේෂකවරයා ප්‍රශ්න කරන්නට විය.“ඇයි මේ අඬන්නෙ?”“මට මේවා දාලා යන්න බෑ. මේවා මගේ දේපළ. මේ මම දුක් මහන්සියෙන් ගොඩනඟා ගත්ත දේවල්. ඇයි දෙයියනේ, මම කොහොම ද මේවා දාලා යන්නෙ? අනේ මහත්තයා මට යන්න නම් කියන්න එපා. මට මේවා දාලා යන්න බෑ” යි භූතාත්මය කීවේය.“මේ කවුද? මේ ශරීරයට රිංගාගෙන ඉන්නෙ?”“මේ දුවගෙ තාත්තා”“නම මොකක්ද?”“රත්නපාල”“ඇයි මේ ශරීරයට ආවේ?”“එන්න දෙයක් නෑ. මේ ගෙදර මේ ඉඩම්වල තමයි මම එදා ඉඳලම හිටියේ.”“ඇයි මේ දුවගෙ ඇඟට ආවෙ කියලයි මම ඇහුවේ”“නෑවිත් පුළුවන් ද? වල් යක්කු, වල් කොල්ලො මේකි මගේ ගේ ඇතුළට දාගෙන දානයක් දෙනවැයි කියලා මඟුලක් කෑවා.”“ඉතින් ඒ දානය හොඳයි නේද?”“මොන හොඳක් ද? එදා ගෙදරට ආපු එවුන් පවුල් පිටින් ආවෙ. උන්ගෙ පොඩි එවුන් ගේ වටේ තියෙන ගස්වැල් වල මල් කඩා දැම්මා. කොළ කඩා දැම්මා. මම බලාගෙන හිටියෙ තරහෙන්. ඒ මදිවට මගේ ගෑනිත් එන එන එවුන් එක්ක කතාවට වැටිලා. කියෝනවා. කියෝනවා. කෙළවරක් නෑ. මම බොහොම අමාරුවෙන් ඉවසා ගෙන හිටියේ. හාමුදුරුවරු දානෙ ඉවර වෙලා ගිය ගමන් ගෙදරට ආපු එවුන්ට ගහලා පැන්නුවා. සමහරු පස්සා බල බලා දිව්වේ.”“ඇයි එහෙම කළේ?”“ඇයි එහෙම කළේ කියලත් මහත්තයා අහනවා. උන් කෑවෙ මගේ දේවල්නෙ. බඩවල් පැළෙනකම් ගිල්ලන්න ලැහැස් වුණා. මම කොස්සෙන් ගහලා පැන්නුවා.”ඉන් පසු භූතාත්මය ඇගේ ශරීරයෙන් ඉවත් කොට රංජනීගේ පියා ගැන විස්තර ඇහුවේය.“මට තාත්තගෙ සම්පූර්ණ විස්තරය කියන්න. එතකොටයි හරියට ප්‍රතිකාර කරන්න පුළුවන්. මේ නෝනාව සනීප කරනවා වගේම ඒ දුගතිගාමීව ඉන්නා තාත්තාවත් දුගතියෙන් මුදවන්න බලන්න ඕනෑ. ඒක තමයි මිනිසුන් වශයෙන් කළ යුතු ලොකු ම යුතුකම.”“ඔව් මහත්තයා. මම සම්පූර්ණ විස්තරය කියන්නම්” යැයි රංජනී විස්තරය පටන් ගත්තාය.“අපේ තාත්තා හරිම ලෝබයි. කිසිම දෙයක් කිසිම කෙනෙකුට දෙන්නේ නෑ. වත්තට සතෙකුටවත් එන්න දෙන්නෙ නෑ. වත්ත වටේ ම කම්බි ගහලා දැල් ගහලා බල්ලෙකුටවත් එන්න බැරිවෙන්න. ගේට්ටුව වහලා හිඟන්නෙකුටවත් එන්න බෑ. දේපළවලට හරිම ලෝබයි. තුන් වේලටම බත් උයන්න අම්මට හාල් ටික දෙන්නෙත් තාත්තා ම මැනලා කිව්ව ම තාත්ත ගෙ ලෝබකම ගැන හිතාගන්න පුළුවන්නෙ” යි ඇය කීවාය.රංජනීගෙ ස්වාමි පුරුෂයා ඊළඟට කතා කළේය. “තාත්තා මැරිල අවුරුදු තුනක් ගෙවෙන දවසෙ අපි ගෙදර සාංඝික දානයක් දුන්නා. දානෙ කටයුතු ඉවර වෙලා හාමුදුරුවරු ගෙදරින් පිටත් වෙලා ගිය හැටියේ රංජනීගෙ හැසිරීම අමුතු වුණා. ඇස් දෙකේ බැල්ම නපුරු වුණා. කෑ ගහගෙන ආවේශ වුණා වගේ කොස්ස අරගෙන මිනිසුන්ට ගහන්න පටන්ගත්තා. කෑම කකා හිටපු මිනිස්සු දුවන්න පටන් ගත්තා. එදා ඉඳලා තමයි මෙයාගෙ අසනීප ඔක්කොම” යැයි කීවේය.තවත් දවස් හතක් බෝධි පූජා පවත්වා නැවත එන ලෙස උපදෙස් දුන්නේ ය. රංජනී නැවත පැමිණි දිනයේ ද ප්‍රලය වූ අතර ගවේෂකවරයා ප්‍රශ්න කළේය.“රත්නපාල කවදද මැරුණේ?”“මතක නෑ”“මැරුණම මොකද වුණේ?”“මතක නෑ”“මොනව ද මතක?”“මගේ ගේ දොර ඉඩම් දේපොළ”“ඔය තණ්හාව නිසා දැන් තමුන් ඉන්නේ ප්‍රේතයෙක් වෙලා. ඔය තණ්හාවෙන් ම තවත් හිටියොත් තමුන් තවත් පහළට යාවි. නරක ද දිව්‍ය ලෝකයට ගියොත්? දිව්‍ය ලෝකයේ දිව්‍යාංගනාවො ඉන්නවා. දිව්‍ය විමාන තියෙනවා.”“එතකොට මගේ ඉඩම්?”“ඔය ඉඩම් රත්නපාලගෙ නෙමෙයි. ඒවා රත්නපාලගෙ තාත්තාගෙ. ඔය ඉඩම් රත්නපාලගෙ තාත්තගෙත් නොවෙයි. එයාගෙත් තාත්තගෙ. ඒ අය ඔය ඉඩම් ගැන තණ්හාව අතහැරලා ගිහින්. රත්නපාල තාමත් ඉඩම් බදාගෙන දුක් විඳිනවා. ඕක දුවට අතහැරලා රත්නපාල නිදහස් වෙලා යන්න.”“දිව්‍ය ලෝකෙ යන්නෙ කොහොම ද මහත්තයා?”“තණ්හාව අඩු කරලා. පින් දහම් කරලා. දානමාන දීලා.”“එපා එපා ඔය හදන්නෙ ආයෙත් දානයක් දෙන්න, මුන්ට කියන්න එපා දානෙ දෙන්න කියලා, ඒකත් මගේ දේවල් වියදම් කරන වැඩක්.”“හොඳයි හොඳයි එහෙනම් දිව්‍ය ලෝකෙ යන්න ඕනැ නම් බුද්ධං සරණං ගච්ඡාමි, ධම්මං සරණං ගච්ඡාමි, සංඝං සරණං ගච්ඡාමි කියලා නිතර කියන්න.”“බෑ... බෑ... බෑ... මං දන්නවා ඔය එක එකාගෙ හැටි, මට සංඝං සරණං ගච්ඡාමි කියලනම් කියන්න බෑ. මගේ සල්ලි අරගත්තා, ආපහු දුන්නෙ නෑ, මම මළාට පස්සෙ ඒක නොගත්තා වගේ දැන් නිශ්ශබ්දව ඉන්නවා. මගේ මතක වස්ත්‍රයත් අරගෙන ගියා. මගෙන් ගත්ත සල්ලි ටික ආපහු දුන්නෙ නෑ, මට බෑ සංඝං සරණං ගච්ඡාමි කියන්න.”“එහෙම කියන්න එපා. සැරියුත් මුගලන් අග්‍ර ශ්‍රාවක මහා රහතන් වහන්සේලාගෙන් පැවත එන අනුත්තර වූ පින් කෙතක් බඳු වූ මහා සංඝ රත්නයට අපහාස කරන්න එපා. එක් කෙනෙක් කළ වැරැද්දට මුළු සංඝ ශාසනයට ම බණින්න එපා. ගරහන්න එපා. මම මේ රංජනීගෙ පවුලෙ අයට නියම කරනවා තවත් බෝධි පූජා දහ හතරක් තියන්න. ඔබත් ඒ බෝධි පූජාවලට යන්න ඕනෑ. තමුන් ඒ බෝධීන් වහන්සේ ළඟ ඉඳ ගෙන මේ අයගෙ බෝධි පූජාව අවසන් වෙන තුරු බුද්ධං සරණං ගච්ඡාමි, ධම්මං සරණං ගච්ඡාමි, සංඝං සරණං ගච්ඡාමි, කියන වාක්‍ය තුන එක දිගට නොකඩවා කියන්න ඕනෑ” යි භූතාත්මයට නියම කළේය.ඒ බෝධි පූජා අවසන් කොට නැවත පැමිණෙන ලෙසත්, නිවසේ ඇති පියාගේ (රත්නපාලගේ) ඡායාරූප සියල්ලම දර්ශනයෙන් ඉවත් කරන ලෙසත් උපදෙස් දුන්නේය.බෝධි පූජා අවසන් කොට නැවත පැමිණි රංජනී යළිත් ප්‍රලය වූවාය.“දැන් කොහොම ද බෝධි පූජාවලට ගියාට පස්සෙ?” යි ගවේෂකවරයා භූතාත්මයෙන් ඇසීය.“හොඳයි, දැන් වේදනාව තරහව අඩුයි, සතුටක් දැනෙනවා. ඒත් මේවා දාලා යන්න නම් අමාරුයි, දිව්‍ය ලෝකෙ යන්නත් ඕනෑ.”“දිව්‍ය ලෝකෙ යන්න නම් සිද්ධස්ථානයකට වෙලා එතැන කරන පින් දහම්වලට සහභාගි වෙන්න ඕනැ. තමන් කොතැනට ද යන්න කැමති?”“මම වන්දනාවෙ ගිහිල්ලා නෑ මහත්තයා. ඒවාට මුදල් නාස්ති කළේ නෑ. මහත්තයා හොඳ තැනකට යවන්න.”සුදු නෙළුම් මල් වට්ටියක් හා වැටකෙය්යා මලක් ගෙන්වා භූතාත්මය එයට සම්බන්ධ කොට අනුරාධපුර ජය ශ්‍රී මහා බෝධීන් වහන්සේ සමීපයට යැව්වේය. ඉඩකඩම් දේපළ පිළිබඳ දැඩි තණ්හාවෙන් ජීවත් වන්නෝ, මරණයෙන් පසුව ද එම දේපළ ආශ්‍රිතව දුගතිගාමී ප්‍රේතයන් වී, ප්‍රේතියන් වී ඉපිද අවුරුදු දස දහස් ගණන් දුක් විඳිති.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=aa1403301</link>
    <topic>අපට ගැළපෙන සංහිඳියාවක් ගේනවා</topic>
    <author>සුනිල් දයා අල්විස්</author>
    <content>ජනපති කියයිසුනිල් දයා අල්විස්ජිනීවා මානව හිමිකම් සමුළුවේ දී ඇමෙරිකාව ලංකාවට විරුද්ධව ඉදිරිපත් කළ යෝජනාව තමන් ප්‍රතික්ෂේප කරන නමුත් අපි අපේ රටේ අපටම ගැළපෙන ක්‍රමවේදයක් අනුව සංහිඳියාව ඇතිකර ගැනීමට කටයුතු කරන්නේ යැයි මහින්ද රාජපක්ෂ ජනාධිපතිතුමා කියයි.ඒ එෆ් පී පුවත් සේවයේ ශ්‍රී ලංකා නියෝජිත අමල් ජයසිංහ මහතා සමඟ සිදුකරන ලද සාකච්ඡාවකදී ජනාධිපතිතුමා මෙම අදහස් දක්වා සිටියේය.27 වැනිදා ශ්‍රී ලංකාවට එරෙහිව ජගත් මානව හිමිකම් සමුළුවේදී යෝජනාව සම්මත කරගැනීම ගැන අදහස් දක්වමින් ජනාධිපතිතුමා මෙම ප්‍රකාශය කළේය.මානව හිමිකම් කවුන්සිලය අපට විරුද්ධව ලබා ගත් මේ තීන්දුව නිසා අපි සැලෙන්නේවත් අධෛර්යයට පත් වන්නේවත් නැතැයි ද ජනාධිපතිතුමා මෙහිදී අවධාරණය කර සිටියේය.ඇමෙරිකාව අපට විරුද්ධව මේ යෝජනාවට යුරෝපා ඡන්ද එකතු කරගෙනයි සටන ඇරැඹුවේ. අපි පටන්ගත්තේ බින්දුවෙන්. කොහොම නමුත් අපි අපේ රටේ අපටම ගැළපෙන හා රටට සුදුසු ක්‍රමවේදයක් අනුව සකස් කර ගත් සංහිඳියාව ක්‍රියාත්මක කරන්නට කටයුතු කරනවා. මේ සංහිඳියා කටයුතුවලදී අපි අපට අපේ රටට විසඳුම් ලැබිය යුතු කෙටි කාලීන මධ්‍ය කාලීන ප්‍රශ්න විසඳාලමින් තවදුරටත් එම ප්‍රශ්න විසඳමින් කටයුතු කරනවා. දිගුකාලීන ප්‍රශ්න විසඳුම්වලටත් අප ක්‍රියාමාර්ග ගෙන තිබෙනවා.ඉන්දියාව මෙවර අපට ගියවර මෙන් විරුද්ධ නොවී මධ්‍යස්ථව කටයුතු කිරීම ගැන සතුටු වන බව ද ජනාධිපතිතුමා මෙහිදී අදහස් දක්වමින් පවසා ඇත. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=aa1403302</link>
    <topic>සන්ධානයට විශිෂ්ට ජයක ලකුණු</topic>
    <author/>
    <content>බස්නාහිර හා දකුණු පළාත් සභා ඡන්දයෙන් එක්සත් ජනතා නිදහස් සන්ධානයට විශිෂ්ට ජයග්‍රහණයක් ලැබෙනු ඇතැයි දේශපාලන විචාරකයෝ පෙන්වා දෙති.වෙන පළාත් සභා ඡන්දවලට වඩා මෙවර ඡන්දයේදී ඡන්දය දැමීමට ඡන්දදායකයන් වැඩි උනන්දුවකින් ක්‍රියා කරනු ඇතැයි වාර්තා පළව තිබිණි.රටට විරුද්ධ ජිනීවා යෝජනාව සම්මත වීමත් සමඟ රට රැකගත් නායකයා හා ආණ්ඩුව රැක ගැනීමට තම ඡන්දය පාවිච්චි කළ යුතු ය යන්න ජනතාවගේ පොදු මතය බවට පත්ව ඇති නිසා මෙම ඡන්දයේදී එක්සත් ජනතා නිදහස් සන්ධානයේ ජයග්‍රහණය තවත් ඉහළ යනු ඇතැයි රජයේ ප්‍රකාශකයෙක් පැවැසීය. ජනප්‍රිය නායකයන් බලයෙන් ඉවත් කිරීමට ඇතැම් බටහිර රටවල් ක්‍රියාත්මක කරන්නට සැලසුම් කරන කුමන්ත්‍රණවලට ‍ඉඩනොදිය යුතුය යන්න පක්ෂ, ආගම් හා වෙනත් කිසිදු බේදයක් නැතිව ජනතාවගේ මතය වී ඇත.වෙනත් රටවල එවැනි කුමන්ත්‍රණ සාර්ථක කරගත්තත් මේ රටේ ජනතාව අඛණ්ඩව මහින්ද රජපක්ෂ ජනාධිපතිතුමා සමඟ සිටින නිසා එවැන්නකට මේ රටේ ඉඩක් නොමැති බව ද දේශපාලන අංශ පෙන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=aa1403303</link>
    <topic>දින හතක් පෙළපාළි රැස්වීම් බැහැ</topic>
    <author>කීර්ති මෙන්ඩිස්</author>
    <content>වැඩ බලන පොලිස්පතිකීර්ති මෙන්ඩිස්ඊයේ (29) සිට දින හතක් පුරා කිසිඳු ඡන්ද ජයග්‍රහණ රැස්වීමක් පෙළපාළියක් පෙරහරක් හා අයුතු ජනරාශි වීමක් සිදු නොකළ යුතු බවත් එවැනි ක්‍රියාවල යෙදෙන ඕනෑම පුද්ගලයකු මැතිවරණ නීතිරීතිවලට අනුව අත්අඩංගුවට ගැනීමට පොලීසියට උපදෙස් ලබා දී ඇති බවත් වැඩ බලන පොලිස්පති ගාමිණි නවරත්න මහතා කියයි.නිදහස් සාධාරණ සාමකාමී මැතිවරණයක් පැවැත්වීමෙන් පසු මෙම දින හත පුරා ද එවැනි තත්ත්වයක් රටේ පැවැතිය යුතු බව ද හෙතෙම අවධාරණය කරයි.මෙවන් වැරැදිවල යෙදෙන පුද්ගලයන් වරෙන්තුවක් නැතිව අත්අඩංගුවට ගැනීමට හැකි බවත් එවැන්නන් අත්අඩංගුවට ගෙන අධිකරණයට ඉදිරිපත් කොට නීතිපතිවරයාගේ උපදෙස් මත චෝදනා පත්‍ර ලබා දෙන බව ද නවරත්න මහතා කියයි.මෙවැනි ක්‍රියාවල යෙදෙන බොහොමයක් පක්ෂ සංවිධායකවරුන්ගේ අහිංසක ආධාරකරුවන් බවත් නීතිය නොදැන කරන මෙම ක්‍රියාවලට කිසිඳු සමාවක් නැති බව ද හෙතෙම පෙන්වා දෙයි. පක්ෂ ලේකම්වරුන් ගෙන් මෙන්ම සංවිධායකවරුන් ගෙන් ද පොලීසිය ඉල්ලා සිටින්නේ මෙවැනි අහිංසක ආධාරකරුවන් අමාරුවේ නොවැටෙන ලෙස කටයුතු කරන ලෙසකි.සමහර පක්ෂ පෞද්ගලික ලාභ ප්‍රයෝජන මත ඡන්දෙන් පසුව කිසියම් ප්‍රචණ්ඩකාරී ක්‍රියා මවාපාන්නට උත්සාහ කරන්නට ඉඩ ඇති බවත් ඊට නොරැවටෙන ලෙස මහජනයාගෙන් ඉල්ලා සිටින බවත් නවරත්න මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=aa1403304</link>
    <topic>ඉන්දියාව ඡන්දෙ නොදෙන බව කී පුවත සැබෑ වෙයි</topic>
    <author/>
    <content>ශ්‍රී ලංකාවට එරෙහිව ඇමෙරිකාව විසින් ජිනීවා මානව හිමිකම් සැසිවාරයට ගෙනෙනු ලබන යෝජනාවට ඉන්දියාව විරුද්ධ වන බවට සිළුමිණ දින 53 කට කලින් පළ කළ පුවත සැබෑවක් වී ඇත.දෙස් විදෙස් මාධ්‍යයන් ඇමෙරිකානු යෝජනාවට ඉන්දියාව ඡන්දය දෙනු ඇතැයි පසුගිය බදාදා දක්වාම අනාවැකි පළ කරමින් සිටියදී 2014 පෙබරවාරි මස 02 දා සිළුමිණ පුවත්පත සිය ප්‍රධාන සිරස්තලයෙන් මෙම යෝජනාවේදී ඉන්දීය විරෝධය මතුවෙනු ඇතැයි වාර්තා කර තිබිණි.මේ අනුව ජිනීවා හි මානව හිමිකම් සැසිවාරයේ ශ්‍රී ලංකාවට එරෙහි යෝජනාව සම්බන්ධයෙන් ඉකුත් 27 වැනිදා පැවැති ඡන්ද විමසීමේදී පකිස්ථානය විසින් ඉදිරිපත් කරන ලද ඇමෙරිකානු යෝජනාවේ 10 වැනි වගන්තිය ඉවත් කළ යුතු ය යන යෝජනාවට පක්ෂව ඡන්දය දුන් ඉන්දියාව ඇමෙරිකානු යෝජනාව පිළිබඳ ඡන්ද විමසුමේදී ඡන්දය දීමෙන් වැළකී සිටියේය.ඉන්දියාව මෙවැනි ස්ථාවරයකට එනු ඇතැයි කිසිවෙකුත් නොසිතූ මොහොතක සිළුමිණ පුවත්පත ඇමෙරිකානු යෝජනාව පිළිබඳව ඉන්දීය දේශපාලන නායකයින් මුල සිටම දැක්වූ ප්‍රතිචාරයන් කෙරෙහි විශේෂ විමර්ශනයක් සිදුකර පෙබරවාරි මස 2 වැනිදා මෙම පුවත පළකර තිබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=aa1403305</link>
    <topic>අපේ කිතුලේ රස ඇමරිකාවටත් දැනිලා</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලකිතුල් පැණි හා හකුරු අපනයන ආදායම 2013 වසරේ රුපියල් හත්කෝටියකැයි වාර්තා වේ. ජපානය, මැලේසියාව හා ඇමෙරිකා එක්සත් ජනපදයට ද අපේ කිතුල් පැණිවල රස හොඳටම දැනී ඇත. සීනි ආනයනය අඩු කර ගැනීමට ද  කිතුල් පැණි හා හකුරු කර්මාන්තය දියුණු කර ගැනීම හොඳ විසඳුමක් බව කර්මාන්ත සහ කුඩා ව්‍යවසාය සංවර්ධන අමාත්‍යාංශයේ ලේකම් වී. සිවඥානසෝති මහතා කියයි.එක් කිතුල් මලකින් ආදායම රුපියල් 15000 සිට 20000 අතර සාමාන්‍ය මාසික ආදායමක් ලැබිය හැකි බවද ලේකම්වරයා කීය. සම්ප්‍රදායික කර්මාන්ත වර්ධනය කිරීම දේශීය වශයෙන් වඩා වැදගත් බව පැවැසූ ලේකම්වරයා මේ මඟින් දේශීය ආදායම වර්ධනය කරගත හැකි බව ද පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=aa1403306</link>
    <topic>ජලාශ අඩියටම බහී ජල විදුලි නිපැයුම 26% යි ඒත් කැපීමක් නෑ</topic>
    <author>තාරක වික්‍රමසේකර</author>
    <content>තාරක වික්‍රමසේකරනියඟය හේතුවෙන් ජලාශවල ජල මට්ටම පහළ බැසීම නිසා ජල විදුලි උත්පාදනය 26% ක් දක්වා පහත වැටී ඇති බවත් මේ නිසා ගිගා වොට් පැය 1257 ක් වූ ජල විදුලිබල නිපැයුම ගිගා වොට් පැය 328 ක් දක්වා අඩු වී ඇති නමුත් විදුලිය කපාහැරීමක් සිදු නොකරන බව විදුලිබල මණ්ඩලයේ සාමාන්‍යාධිකාරී ශවී ප්‍රනාන්දු මහතා පවසයි.මීට පෙර මෙවන් ආකාරයට ජල විදුලිබල නිපැයුම පහත වැටුණු විට විදුලිය කැපීම අනිවාර්යයෙන්ම සිදුකළ නමුත් නොරොච්චෝලෙ වැනි විදුලි බලාගාර ඉඳිකිරීම නිසා මණ්ඩලයට මේ හැකියාව ලැබී ඇතැයි ද ඒ මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=aa1403307</link>
    <topic>කොළඹ වැඩබිම් ඩෙංගු තවාන්</topic>
    <author/>
    <content>කොළඹ ඩෙංගු මදුරුවන් බෝවීමට ඉඳිකිරීම් කටයුතු සිදු කරන වැඩබිම් හේතු වී තිබෙන බව අනාවරණය වීම නිසා මේ වැඩබිම්වල මෙන් ම අලුතෙන් ඉඳිකිරීම් කටයුතු ආරම්භ කරන වැඩබිම්වල ද මදුරුවන් බෝවීම වළක්වා ගැනීමට ඒ සඳහා වූ වැඩ පරීක්ෂකවරයකු පත් කිරීමට සෞඛ්‍ය බලධාරීන් අනිවාර්ය කර ඇත. ඉඳිකිරීම් කටයුතු කරමින් පවතින වැඩබිම් 126 ක් ඩෙංගු මදුරුවන් බෝවෙන ඩෙංගු තවාන් බවට පත්වී තිබෙන බව ද සෞඛ්‍ය බලධාරීන් සොයාගෙන තිබේ.වැඩබිම් සියල්ල පූර්ණ පරීක්ෂාවට ලක්කර ඩෙංගු මදුරුවන් බෝවෙන ස්ථාන විනාශ කිරීමට පියවර ගෙන ඇත.කිසිම වැඩ බිමක මදුරුවන් බෝවීමේ පවතින තර්ජනය වළක්වා ලීමට වැඩ පරීක්ෂකවරයෙකු නොසිටීම ඩෙංගු බෝවීමට බලවත් සෞඛ්‍ය තර්ජනයක් බවට පත්වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=aa1403308</link>
    <topic>ගොවීන් 128000කට‍  විශ්‍රාම වැටුප්</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහඅවුරුදු 60ට වැඩි ගොවීන් 128000කට මසකට රුපියල් 5000 දක්වා ගොවි විශ්‍රාම වැටුප් ගෙවීම දැන් ආරම්භ කර ඇත.මහින්ද රාජපක්ෂ ජනාධිපතිතුමා අතින් මේ වැඩ පිළිවෙළ ආරම්භ වූ බවත් මේ අනුව 2014 ජනවාරි මාසයේ සිට අප්‍රේල් මාසය දක්වා රුපියල් 20000ක් දක්වා ගොවි විශ්‍රාම වැටුප ගොවි ජනතාවට හිමිවන බවත් විශේෂ ව්‍යාපෘති ඇමැති හා ආර්ථික සංවර්ධන නියෝජ්‍ය ඇමැති එස්.එම්.චන්ද්‍රසේන මහතා පවසයි.උතුරු නැ‍ඟෙනහිර ඇතුළු සැම පළාතක්ම ආවරණය වන පරිදි ගොවි විශ්‍රාම වැටුපට දායක වූ අවුරුදු 60ට වැඩි සියලු ගොවීන්ට ගොවි විශ්‍රාම වැටුප් ගෙවීම මහින්ද රාජපක්ෂ ජනාධිපතිතුමාගේ උපදෙස් අනුව සාර්ථකව ක්‍රියාත්මක වන බවත් ඇමැතිවරයා කීය.මේ ගොවි විශ්‍රාම වැටුප් ක්‍රමය අනුව රටේ ගොවීන් ලක්ෂ 10කට පමණ සෙත සැලසෙන බවත් ඉදිරියේදී නොකඩවා ගොවි විශ්‍රාම වැටුප් ගෙවීම ක්‍රියාත්මක කරන බවත් ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=aa1403309</link>
    <topic>සිංහල අලුත් අවුරුද්දෙන් පසු උතුරු දුම්රිය යාපනයට?</topic>
    <author>තාරක වික්‍රමසේකර</author>
    <content>තාරක වික්‍රමසේකරසිංහල හා දෙමළ අලුත් අවුරුද්දට පෙර යාපනය දක්වා දුම්රිය ධාවනයට කටයුතු යෙදීමට නියමිත වුවත් මාර්ගයේ පවත්නා තත්ත්වය මත එය තවත් මසකින් පමණ කල් යනු ඇතැයි ප්‍රවාහන නියෝජ්‍ය අමාත්‍ය රෝහණ දිසානායක මහතා පවසයි.උතුරු නැ‍ඟෙනහිර ඇතුළු සියලු මාර්ගවල දුම්රිය සේවය ප්‍රතිසංස්කරණ කටයුතු බොහෝ දුරට නිමවා ඇති බවත් උතුරු මාර්ගයේ පර්යේෂණ දුම්රිය ධාවනය ද සිදුකර ඇතැයි ද කී ඒ මහතා ඉදිරි දෙමසක කාලය තුළ දී යාපනය දක්වාම දුම්රියෙන් ගමන් කිරීමට හැකි වනු ඇතැයි කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=aa14033010</link>
    <topic>ශ්‍රීමත් ආතර් සී. ක්ලාක් සමරු දේශනය 7 වැනිදා</topic>
    <author/>
    <content>ආතර් සී. ක්ලාක් ශ්‍රීමතාණන්ගේ ගුණඅනුස්මරණය කරමින් ඔහුට උපහාර දක්වමින් ගුණ සමරු දේශන මාලාවක් ආතර් සී. ක්ලාක් ආයතනය 2009 වසරේ සිට පවත්වනු ලබයි. 2014 වසරේ පැවැත්වෙන ගුණ සමරු දේශනය හොංකොං හි චීන විශ්ව විද්‍යාලයේ පෘථිවි සහ අභ්‍යවකාශ තොරතුරු විද්‍යා අංශයේ අධ්‍යක්ෂ මහාචාර්ය “හුයිලින්” මහතා විසින් “(Environmental Monitoring with Satellite Mapping and Virtual Geographic Environments)” (VGE) 2014 අප්‍රේල් 07 වන දින ප. ව. 4.45 ට තාක්ෂණ හා පර්යේෂණ අමාත්‍ය පාඨලී චම්පික රණවක ඇමැතිතුමාගේ ප්‍රධානත්වයෙන් බණ්ඩාරනායක සම්මන්ත්‍රණ ශාලා පරිශ්‍රයේ අන්තර් ජාතික අධ්‍යයනයන් පිළිබඳ මධ්‍යස්ථාන ශ්‍රවණාගාරයේ දී පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=aa14033011</link>
    <topic>අලුත්වැව සෝරත නාහිමි ජන්ම දින සමරුව 5 වැනිදා</topic>
    <author>ඊ.එච්.සෝමපාල කතරගම විශේෂ</author>
    <content>ඊ.එච්.සෝමපාල කතරගම විශේෂකතරගම කිරිවෙහෙර රාජ මහා විහාරස්ථානයේ විහාරාධිපති අපවත් වී වදාළ ඌව විශ්වවිද්‍යාලයේ කුලපති ආචාර්ය අලුත්වැව සෝරත නාහිමියන්ගේ 71 වන ජන්ම දිනය නිමිත්තෙන් කතරගම කිරිවෙහෙර රාජ මහා විහාරස්ථානයේ අප්‍රේල් මස 05 දින ගුණ සමරු පින්කම් කටයුතු දවස පුරා පැවැත්වීමට කිරිවෙහෙර රාජ මහා විහාරස්ථානයේ නව විහාරාධිපති ශාස්ත්‍රවේදී කොබවක දම්මින්ද නාහිමියන්ගේ අනුශාසනාව පරිදි විහාරස්ථ දායක සභාව කටයුතු සංවිධානය කර ඇත. මෙදින කිරිවෙහෙර රාජ මහා විහාරය ඉදිරිපිට ඇති ප්‍රධාන ශාලාවේ පහත මාලයේ හා උඩ මහලේ දේශීය හා බටහිර විශේෂඥ වෛද්‍ය සායන පැවැත්වෙන අතර ලේ දන්දීමේ වැඩසටහන ද මේ ස්ථානයේම ජාතික ලේ බැංකුවේ අනුග්‍රහයෙන් පැවැත්වේ.අභිනවයෙන් ඉදිකරන ලද මුළුතැන්ගේ හා නව වැසිකිළි සංකීර්ණය ද මෙදින විවෘත කෙරේ.අඩු ආදායම්ලාභී පවුලක් වෙනුවෙන් ඉදිකරන ලද නව නිවාසය එම පවුලේ අයට බාරදීම සිදුකෙරේ. මෙදින දහවල් ශතාධික මහා සංඝරත්නය වෙනුවෙන් මහා දානය හා අටපිරිකර පූජාවක් පවත්වා අපවත් වී වදාළ ආචාර්ය අලුත්වැව සෝරත නාහිමියන්ට පින් අනුමෝදන් කරවීම සිදුකෙරේ. පාසල් යන ළමයින් 500කට පොත් බෙදාදීම සිදුකරන අතර කිරි‍ෙවහෙර රාජ මහා විහාරස්ථ දාන ශාලාවේ මහා බත් දන්සල පැවැත‍්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=aa14033012</link>
    <topic>කිතුලක වරුණ ප්‍රදර්ශනය සහ වෙළඳ සල්පිල</topic>
    <author/>
    <content>සාම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය විසින් සංවිධානය කරනු ලබන කිතුලක වරුණ ප්‍රදර්ශනය සහ වෙළඳ සල්පිල අප්‍රේල් මස 04 සිට 06 දක්වා බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාව ඉදිරිපිට සුදර්ශි සංස්කෘතික ආයතන පරිශ්‍රයේ දී පැවැත්වේ.මෙම ප්‍රදර්ශනයේ සමාරම්භක උත්සවය අප්‍රේල් 04 වැනි දින පෙ.ව. 9.00ට ආර්ථික සංවර්ධන අමාත්‍ය බැසිල් රාජපක්ෂ මහතාගේ ප්‍රධානත්වයෙන් හා සාම්ප්‍රදායික කර්මාන්ත සහ කුඩා ව්‍යවසාය සංවර්ධන අමාත්‍ය ඩග්ලස් දේවානන්දා මහතාගේ සහභාගීත්වයෙන් සිදු කෙරේ.වසරක් පාසා සිංහල හා දමිළ අලුත් අවුරුද්දට පෙර පවත්වනු ලබන මෙම ප්‍රදර්ශනය දිනපතා පෙ.ව. 9.00 සිට ප.ව. 9.00 දක්වා මහජනතාව සඳහා නොමිලේ විවෘතව පවතිනු ඇත. කිතුල් නිෂ්පාදන ජනප්‍රිය කරවීම, ප්‍රවර්ධනය, කිතුල් මල් මදින්නන් ශක්තිමත් කිරීම හා විදේශීය වෙළඳපළ වැඩි දියුණු කිරීම මෙහි ප්‍රධාන අරමුණු වනු ඇත. මෙහිදී පාරිභෝගිකයින්ට සිංහල හා දෙමළ අලුත් අවුරුද්ද සඳහා අවශ්‍ය උසස් තත්ත්වයේ කිතුල් පැණි හා හකුරු මිලදී ගැනීමට කදිම අවස්ථාවක් උදාවනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=aa14033013</link>
    <topic>සංඝ නායක පදවියෙන් බුහුමන් ලබන යටිගල මංගල හිමිපාණෝ</topic>
    <author>ශ්‍රී ලංකා ඉතිරි කිරීමේ බැංකුවේ සභාපති</author>
    <content>පුවක්දණ්ඩාව පංචථූපාරාම පුරාණ විහාරස්ථානය ඓතිහාසික සිද්ධස්ථානයකි. රෝහණානුවිජ්ජක සද්ධර්ම වගිෂ්වරාචාර්ය පුවක්දණ්ඩාවේ ශ්‍රී සාරානන්ද නායක ස්වාමීන්ද්‍රයන් වහන්සේ වැනි සංඝ පීතෘවරයන් වහන්සේ මෙහි වැඩ සිටියහ. තත් ශිෂ්‍ය පොළොම්මාරුවේ ශ්‍රී රෝහණානන්ද මහා ස්වාමීන් වහන්සේගේ ප්‍රධාන ශිෂ්‍ය යටිගල මංගල ස්වාමීන්ද්‍රයන් වහන්සේ 1950 සසුන් ගතවූහ. 1951 ගාල්ල ශ්‍රී රේවත විශ්ව විද්‍යාලීය පිරිවෙනට ඇතුළත්ව බණ දහම් හා භාෂා ශාස්ත්‍ර හැදෑරූහ.1997 සිට සිය ආරාමයේ විහාරාධිපති තනතුරට පත්වූ උන්වහන්සේ පංචථූපාරාම විහාරස්ථානයේ දියුණුවට දැනටමත් විශාල සේවයක් සලසා ඇත. ශ්‍රී සුමන දහම් පාසල සහ ශ්‍රී සුමන පෙර පාසල ආරම්භ කිරීම ශ්‍රී සාරානන්ද ප්‍රජා මන්දිරය ඉදි කරවා ඇත. ආවාස ගෙය මුළුමනින්ම ප්‍රතිසංස්කරණය කරවූ අතර අලුතින් කාමර පේළියක් ද සාදවා තිබේ. ආරාමයට පානීය ජල පහසුකම් හා දුරකථන පහසුකම් ලබා ගෙන ඇත. පැරැණි විහාර මාලිගයේ ප්‍රතිසංස්කරණ කටයුතු දැනට අවසන් වෙමින් පවතී. මේ හැරුණු විට කාලයක සිට විහාරස්ථානයේ පවත්වාගෙන යන සීල භාවනා වැඩ සටහනට ඉඩ පහසුකම් ලබා ගැනීමට අවශ්‍යව ඇත. ඒ සඳහා ශ්‍රී රෝහණානන්ද සීල භාවනා ප්‍රජා ශාලාව නමින් විශාල ගොඩනැඟිල්ලක් ඉදිකරවමින් පවතී.මේ සියලුම ආගමික හා සමාජ සත්කාර්යයන් ඉදිරියට නොකඩවා පවත්වාගෙන යාමට දක්ෂ දැන උගත් ප්‍රබල ශිෂ්‍ය භික්ෂුන් වහන්සේලා දාහත් නමක් බිහිකර තිබීම ඉතාමත් ප්‍රශංසනීයයි. ශාසනික චිරස්ථිතියටත් සමාජ ප්‍රගතියටත් මෙය අනර්ඝ පිටිවහලකි. මේ ශිෂ්‍යවරයන් වහන්සේලා අතර නියෝජ්‍ය විදුහල්පතිවරු පිරිවෙණාධිපති සහ පාඨශාලා ගුරුවරු ද සිටිති.මේ අයුරින් සම්බුද්ධ ශාසනයටත් ලංකාවටත් අධ්‍යාපනික, සමාජයීය, ආගමික හා ශාස්ත්‍රීය වශයෙන් සිදු කළ අති උදාර සේවයට කෘතවේදීත්වය පළ කරනු වස් යටිගල මංගල හිමිපාණන් ශ්‍යාමෝපාලී වංශික සියම් මහා නිකායේ ශ්‍රී රෝහණ සංඝ සභාව විසින් උපාධ්‍යාය තනතුරට පත් කෙරිණි. ඉන් පසුව උන්වහන්සේ දක්ෂිණ ලංකාවේ උප ප්‍රධාන සංඝනායක තනතුරට ද පත්කෙරිණි. තව තවත් සසුන් කෙත ආලෝකවත් කිරීමට ශතවර්ෂාධික කාලයක් අපේ අභිනව නායක ස්වාමීන්ද්‍රයන් වහන්සේට තෙරුවන් සරණින් සියලු දෙවි රැකවරණින් ශක්තිය හා ධෛර්යය ලැබේවායි පතමි.ශ්‍රී ලංකා ඉතිරි කිරීමේ බැංකුවේ සභාපතිනීතිඥ ආරියතිලක දහනායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=aa14033014</link>
    <topic>මහනුවර විද්‍යාර්ථ ආදි ශිෂ්‍ය වාර්ෂික මහා සභා රැස්වීම 30 දා</topic>
    <author>ඉන්දික පොල්කොටුව</author>
    <content>ඉන්දික පොල්කොටුවමහනුවර විද්‍යාර්ථ විද්‍යාලයීය ආදි ශිෂ්‍ය සංගමයේ වාර්ෂික මහා සභා රැස්වීම මාර්තු 30 වැනි ඉරිදා පෙරවරු 9.00 මහනුවර විලියම් ගොපල්ලව මාවතේ පිහිටි රෝයල්මොල් හෝටලයේ දී පැවැත්වේ. සාමාජිකයන් ලියාපදිංචිය එදින පෙරවරු 8.30ට සිදු කරන අතර දිවයින පුරා විසිරී සිටින සියලු ආදි විද්‍යාර්ථීන්ට විද්‍යාර්ථ ආදි ශිෂ්‍ය සංගමයේ සභාපති නිහාල් බණ්ඩාර මහතා ඒ සඳහා ආරාධනා කරයි.විද්‍යාර්ථ විද්‍යාලයීය හා ආදි ශිෂ්‍ය සංගමය ඉදිරි සැලසුම් හා යෝජනා රැසක් ද මෙහිදී සාකච්ඡා කිරීමට නියමිත අතර විදුහල්පති අශෝක දිසානායක මහතා ද මේ සඳහා සහභාගි වීමට නියමිතව තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=ab1403301</link>
    <topic>ඉන්දියාව දුන් පණිවිඩය තේරුම් ගත්තොත් අපි දිනුම්</topic>
    <author>සංවාද සටහන</author>
    <content>ප්‍රවීණ නීතිවේදීගෝමින් දයාසිරිඇමෙරිකාව ඇතුළු බටහිර රටවල් අනෙකුත් රටවලට බලපෑම් කර මේ යෝජනාව අපට විරුද්ධව සම්මත කරගත්තත් අප වහාම ඒ චෝදනා ගැන අභ්‍යන්තර පරීක්ෂණයකට යන්නේ නම් ලබන වසරේ සුබදායක ප්‍රතිඵල ලබාගත හැකි වනු ඇතැයි ප්‍රවීණ නීතිවේදී ගෝමින් දයාසිරි මහතා කියයි.ඇමෙරිකානු යෝජනාව සම්මත කර ගැනීම පිළිබඳව සිළුමිණ සමඟ විශේෂ සම්මුඛ සාකච්ඡාවකට එක්වෙමින් දයාසිරි මහතා ඒ ප්‍රකාශය කළේය. කෙසේ වුවත්, ජගත් පරීක්ෂකයනට මේ රටට ඒමට අප ඉඩ නොදිය යුතු යැයි ද ඔහු කීය. එම සම්මුඛ සාකච්ඡාවේදී ඇසු ප්‍රශ්නවලට ගෝමින් දයාසිරි මහතා දුන් පිළිතුරු මෙසේ ය.අනිවාර්යයෙන්ම අප මෙහිදී ලබා ඇත්තේ පරාජයකි. නමුත් ඒ පරාජයෙන් අපට ලැබෙන පණිවුඩය හරහා අනාගතය දිනා ගැනීමේ වාතාවරණයක් ද උදාවී තිබේ.මෙහිදී විශේෂිත කරුණ වන්නේ එදා අපට විරුද්ධ වී සිටි ඉන්දියාව අද වන විට මධ්‍යස්ථ ස්ථානයකට වෙනස් වීමය. ඔවුන්ගේ එම වෙනස් වීමේදී අපට ශක්තිමත් පණිවුඩයක් ද දී ඇත. එනම් ශ්‍රී ලංකාව හා සම්බන්ධ යෝජනා ගැන විදේශිකයන් විසින් පවත්වනු ලබන පරීක්ෂණයකට ඔවුන් සම්පූර්ණයෙන් විරුද්ධ වීමයි.එම නිසා ඇමෙරිකාව විසින් සකස් කරන ලද යෝජනාව ඔවුහු තරයේ ප්‍රතික්ෂේප කරති. එහෙත් පවත්නා චෝදනා සම්බන්ධයෙන් අභ්‍යන්තර පරීක්ෂණයක් පැවැත්විය යුතු බව තරයේ සඳහන් කරයි.එමඟින් අපට ලැබෙන සංඥාව නම් අනාගතයේ දී අපට ජයග්‍රහණ මඟක් ඇති බවයි. එනම් අදාළ චෝදනා පිළිබඳව රට තුළම අප පරීක්ෂණයකට යාම අවශ්‍ය බවය.ඒ ගමන අප දැනටමත් ආරම්භ කර ඇත. එනම් උගත් පාඩම් කොමිසමේ නිර්දේශ අනුව අතුරුදන් වූවන් සම්බන්ධ කොමිසමක් පත්කිරීම හා උදලාගම කොමිසමෙන් වරදකරුවන් යැයි සඳහන් අයට උසාවියේ නඩු පැවරීමය.එම නිසා එම මාර්ග සිතියම අපි තවදුරටත් පුළුල් කර ක්‍රියාත්මක කිරීමෙන් 2015 වසරේ දී ජයග්‍රාහී ස්ථාවරයකට අප නංවා තැබීමට හේතු වනු ඇත.ඉන්දියාව මධ්‍යස්ථ ස්ථාවරයකට පැමිණීම ජයග්‍රහණයකි. නමුත් අපට ගියවර ඡන්දය දුන් ආසියාතික ප්‍රබලයන් දෙදෙනෙකු වන ඉන්දුනීසියාව හා පිලිප්පීනය මෙවර මධ්‍යස්ථ ස්ථාවරයකට යාම අප ලබාගත් පරාජයකි. තව ද මධ්‍යස්ථව සිටි බොට්ස්වානාව අපට විරුද්ධව ඡන්දය දී ඇති අතර මධ්‍යස්ථව සිටි කෙන්යාව අපට පක්ෂව ඡන්දය දී ඇත.එම නිසා සැසඳීමකදී 2014 දී අප ලබා ඇත්තේ ජයග්‍රහණයක් කියා කිව නොහැකිය. එම නිසා අප, අපගේ විදේශ අමාත්‍යාංශය මෙම පාඩම් ඉගෙන ගෙන ලෝකය වටා තරණය කිරීම වෙනුවට ගෙදර සිට හෝම් වර්ක් කර පාඩම් ඉගෙන ගෙන නවමු ක්‍රියාමාර්ගයකට පිවිසීම අවශ්‍ය බව සිතමි.ගමන්ගත යුතු ඒ මාර්ගය ඉන්දියාව පෙන්වා දී ඇත. ඉන්දියාව පසුගිය වතාවට වඩා අපට වාසිදායක අන්දමකට ක්‍රියා කර ඇතැයි යන්න මගේ විශ්වාසයයි. ශ්‍රී ලංකාව ගත යුතු මාර්ගය ඔවුන් පෙන්වා දී තිබේ. මෙහිදී විදේශ අමාත්‍යාංශය කළ යුත්තේ එම පණිවුඩය අපට සරිලන ලෙස අපගේ කාලසටහන අනුව සකස් කරගැනීමය.දැන්වත් අපගේ විදේශ අමාත්‍යාංශය බුද්ධිමත්ව අවදිව විශේෂඥ උපදෙස් ලබාගෙන ක්‍රියා නොකළහොත් 2015 දී අප මෙයට වඩා කරදර රාශියකට මුහුණ දීමට සිදුවීමට ඉඩකඩ ඇත. නමුත් එය සම්පූර්ණයෙන් අපගේ වාසියට පරිවර්තනය කරගැනීමට ද අවස්ථාව දැන් ලැබී ඇත.ජගත් පරීක්ෂකයනට ලංකාවට ඒමට අවසර පැතීමට හෝ බාහිරව ලංකාව ගැන පරීක්ෂණයක් කිරීමට අවස්ථාව ඇත. අපගේ රටට විත් පරීක්ෂණයන් කිරිමට අවශ්‍ය බව දන්වා ඉල්ලීමක් කළහොත් එය අප ප්‍රතික්ෂේප කළ යුතුය. එයට දිය හැකි කදිම පිළිතුර නම් අපි අවශ්‍ය පරීක්ෂණ ව්‍යුහය සකස් කර ඇති බැවින් රටට පැමිණ පරීක්ෂණ පැවැත්වීම අනවශ්‍ය බව කියා සිටීමය.කදිරගාමර් යුගයේ මෙන් බුද්ධිමත්ව ක්‍රමානුකූලව රජ්‍ය තාන්ත්‍රික මතයක් සහිතව මේ රටට ඔබින විදේශ ප්‍රතිපත්තියක් සකස් කිරීමට දැන් අවස්ථාව පැමිණ ඇත. ඒ වෙනුවට අප කර ඇති වැරැද්ද නම් එම කාර්ය ඉටු නොකර විදේශ අමාත්‍යාංශය ලෝකය වටා තරණය කිරීමය. එසේ තරණය කිරීමට පෙර නිසි විදේශ ප්‍රතිපත්තියක් සැකසීම වඩා වැදගත්ය.එයින් අපට මේ වසරේ දී කිසිම අනතුරක් සිදු නොවේ. අනතුරුදායක තත්ත්වයක් උදාවීමට ඉඩ ඇත්තේ 2015 මාර්තු දක්වා අප නිහඬව නිදා ගත්තොත් පමණි. අපට දැන් මඟක් පෙන්වා දී ඇත. අප අපගේ අවශ්‍යතා අනුව සංහිඳියාව ඇති කිරීමට මුල් තැන දී වගවීමට ඊළඟ ප්‍රමුඛතාව දී බුද්ධිමත්ව ක්‍රියා කළ යුතුය.මුල් කාලවලදී මෙම මණ්ඩලයේ අන්ත පරාජයන් ලැබු කියුබාව හා පලස්තීනය වැනි රටවල් හා සංවිධාන පසු කලක ජයගත්තේ ක්‍රමානුකූල පදනමක් අනුව පසුව ඔවුන් ක්‍රියාත්මක වූ නිසාය. අපට සුදුසු අපගේ කාලසටහටනකට අනුව යුද චෝදනා සම්බන්ධව අභ්‍යන්තර පරීක්ෂණ පවත්වන්නේ නම් 2016 වන විට අපට ද වඩා හොඳ ජයග්‍රහණයක් ලබා ගැනීමට කදිම අවස්ථාවක් පෑදී ඇත. එම අවස්ථාවෙන් උපරීම ඵල නෙළා ගෙන ඥානාන්විතව සහ සුදුසු විදේශ ප්‍රතිපත්තියක් සකස් කරගෙන ක්‍රියා කරන්නේ නම් ජනතාවගේ සහාය ලැබීම ගැන ද අවිශ්වාසයක් තබාගත යුතු නැත.ඇමෙරිකාව ජය ගත් යෝජනාවෙන් අපට ආර්ථික පීඩනයක් සිදුවන්නේ නැත. නමුත් අප අපට ලැබෙන පණිවුඩය නොසලකා හැරියහොත් අනාගතයේ ආර්ථික පීඩනවලට ලක්වීමේ සලකුණු මෙම යෝජනාවෙන් පහළ වීමක් ද දකින්නට ලැබෙනවා. අපේ අනාගතය ඇත්තේ අප අතය. එම නිසා ශ්‍රී ලංකාවට ගත හැකි ගත යුතු මාර්ගයක් ඇත. මේ යෝජනාව ඇමෙරිකාව සම්මත කරන්නේ අනෙකුත් රටවලට නොයෙකුත් බලපෑම් කිරීමෙනුයි.සියලු චෝදනා සම්බන්ධව අප අභ්‍යන්තර පරීක්ෂණයකට යන්නේ නම් 2015 දී සුබදායක ප්‍රතිඵල ගෙන දෙනු ඇත. එමඟින් අපගේ රටේ ගෞරවය, ස්වාධිපත්‍යය හා ස්වාධීනත්වය ද ආරක්ෂා වනු ඇත.දැනට අප පිළිගත හැකි අභ්‍යන්තර පරීක්ෂණයක් පවත්වා නැත. අප කර ඇත්තේ අතුරුදන් වීමේ සිද්ධි සම්බන්ධව පරීක්ෂණයක් පැවැත්වීම පමණි. එය සාධාරණ නමුත් ප්‍රමාණවත් නැහැ.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=ab1403302</link>
    <topic>ජාතියට දේශයට ආදරය කරන දූ දරු පිරිසක් බිහිකළ ඩී.ඒ රාජපක්ෂ</topic>
    <author>අමරසිංහ කුඩගල්ආර</author>
    <content>30 අවුරුදු සාපලත් කුරිරු යුද්ධයෙන් දේශයට නිදහස ලබා දී බටහිර බලවතුන්ගේ අනේකවිධ බලහත්කාරකම්වලට අභීතව මුහුණ දෙමින් රට සංවර්ධනය කරා නිවැරැදි මාවතකට යොමු කිරීමට අවශ්‍ය අඩිතාලම සකසා දුන්නේ ජනාධිපතිතුමා ඇතුළු දූ දරුවන් නව දෙනකු ජාතියට දායාද කර දුන් දිවංගත ඩී. ඒ. රාජපක්ෂ මැතිඳුන්ය.1761 පහත රටින් ආරම්භ කොට කන්ද උඩරට සහයෝගය හා මඟපෙන්වීම මත සිදුවූ ලන්දේසි විරෝධී සටනේ දී රුහුණේ ප්‍රමුඛ විහාරාරාමවල වැඩ විසූ හිමිවරුන්ගේ අනුශාසනා හා ආශිර්වාදය ලැබූ නායකයා වූයේ ඩී. ඒ. රාජපක්ෂ පරපුරේ ආදි කර්තෘවරයෙකි.ලන්දේසීන් රුහුණේ මුහුදු බඩින් හා රට අභ්‍යන්තර කඳවුරු වලින් පන්නා දැමීමේ කටුවන මාතර හා ගාල්ල බළකොටු අල්ලා ගැනීමේ ඓතිහාසික සටනේ රුහුණේ නායකත්වය දැරුවේ ද ඩී. ඒ. රාජපක්ෂයන්ගේ මී මුත්තණුවන් කෙනෙකි.මේ සටන් සඳහා සබරගමුවෙන් මඩුවන්වල දිසාවේගේ නායකත්වයෙන් ප්‍රදේශාධිපතීන් 13 දෙනකු ගේ සහ පන් දහසක සේනා මෙහෙය වූ අභීත නරපතියක වූ උඩුගම රාජපක්ෂයන් ද ඩී. ඒ. පරපුරේ ආදිතමයෙකි. රුහුණේ තිස් දහසක සේනා සංවිධානය මෙහෙය වූ රාජපක්ෂ මුල් කාලීන නායකයා විසින් ලන්දේසීන් රුහුණෙන් පළවා හරිනු ලැබීමෙන් පසු කන්ද උඩරට මහරජු ගෙන් ගම්වර ලැබූ රාජපක්ෂ නරපතියන්, ශ්‍රී පාදය - සංඛපාල විහාර නින්දගම ආදිය ලැබූ කරතොට ධම්මාරාම නා හිමියෝ ද ඩී. ඒ. රාජපක්ෂ පරපුරේ මුල්කාලීන සමීපතම ඥාතීන් වූ හ.සුදු අධිරාජ්‍යවාදීන්ට ගැතිකම් නොදැක්කුව ද නායකයින් ලෙස ජනාදරයට පත් මේ පරපුරට තනතුරු නොදී සිටීම ඔවුන්ට කළ නොහැකි විය. ගම්මුලාදෑනිවරුන් ලෙස පාලනයට ගම් ප්‍රධානීන් පත් කරද්දී ‍ගම් ප්‍රදේශ කීපයකට ගම්මුලාදෑනිවරුන්ගේ ප්‍රධානියකු ලෙස විදානාරච්චි කෙනෙකු පත් කෙරුණි.ගිරුවාපත්තුවේ නායකත්වයට මෙසේ පත් කෙරුණු දොන් දාවිත් රාජපක්ෂ (විදානාරච්චි රාළහාමි) ප්‍රදේශයේ ගෞරවාදරයට පත් වූ එවැනිම පවුලකින් වැඩිහිටි ආශිර්වාදයෙන් සහකාරියක ලබා ගැනුණි. ඇය නමින් දෝන ගිමාරා වීරකෝන් රත්නායක නම් වූවාය.ඩී. එම්. රාජපක්ෂ රාජ්‍ය මන්ත්‍රණ සභාවේදීම අසනීප වී 1945 මැයි 18 හදිසියේ අභාවප්‍රාප්ත වූයේය. තම සදාදරණීය හිතවතා අහිමි වීමෙන් කම්පාවට පත් ජනතාව එම තැන ගැනීමට එතුමාගේ බාල සහෝදර ඩී. ඒ. ට ආරාධනා කළහ.නාම යෝජනාවන්ට අදාළ සියලු ලියකියවිලි සූදානම් කරගෙන ඩී. ඒ. ගේ අස්සන ලබා ගැනීමට පිරිස ඔහු සොයා පැමිණි මොහොතේ ද ඔහු සීසෑමකට ගොස් තම හිතවත් ගොවීන් සමඟ කුඹුරේය. වක්කඩින් අත සෝදා ගත් එතුමාට නාම යෝජනාවලට අස්සන් කිරීමට සිදුවිය.ජනතාව සමඟ හම්බන්තොට කච්චේරියට එතුමා ගියේ තම මියගිය සහෝදරයාගේ නොනිමි වැඩ පටන් ගෙන ජනතාව වෙනුවෙන් මහා සටනකට අවතීර්ණ වීමට හිතාගෙනය. රුහුණු ගැමි ජනතාවගේ අභිමානවත් සංකේතය වන කුරහන් පාට සාටකය අයියාගෙන් උරුම කොට ගෙන ඩී. ඒ. රාජ්‍ය මන්ත්‍රණ සභාවට පිවිසුණේ එසේය.ගමේ පාසලෙන් මූලික අධ්‍යාපනය ලබා ද්විතීයික අධ්‍යාපනයට ගාල්ලේ රිච්මන්ඩ් විද්‍යාලයට ඇතුළු වූයේ ඩී. එම්. හා ලොකු අයියා වන ඩී. සී. රාජපක්ෂයන් සමඟිනි.විද්‍යාලයේ ක්‍රිකට් නායකයකු වශයෙන් මොරටුවේ වේල්ස් කුමර විදුහල සමඟ තරග කරමින් කඩුලු 08 ක් තනිවම ලබා ගනිමින් වාර්තා පිහිටුවීමට එතුමා දක්වා ඇති සමත්කම අදටත් විස්මය දනවන සුලුය. ඊටත් වඩා විශේෂත්වය ක්‍රිකට්වලට කිසිම අනුගාමී සම්බන්ධයක් නැති පාපන්දු ක්‍රීඩාවේ පාසල් නායකයා වෙමින් එතුමා පෙන්වා ඇති දස්කම්ය.දේශපාලනයේ දී කෘතහස්ත බුද්ධිමත් දේශපාලනඥයා වූ ඩී. ඒ. ගමේ දී කාර්ය ශූර ගොවි නායකයා විය. බතක් නොඉදෙන ගෙදරක් වී නම් මේ ගෙදර ඔවුන්ට භෝජනාගාරයක් විය. රාජපක්ෂවරුන්ගේ විශේෂත්වය එයයි. ඔවුන්ගේ නියෝජනය තවමත් ජනතාව අපේක්ෂා කරන්නේ ඒ නිසාය.ඩී. ඒ. රාජපක්ෂ මහතා සමඟ කිසිදු සාකච්ඡාවක් හෝ ප්‍රමාණවත් කතිකාවතක් සිදුවී නොතිබියදී, බණ්ඩාරනායක මහතා ඓතිහාසික ප්‍රකාශයක් කර, ආණ්ඩුවේ දැරූ ඇමැති තනතුරුත්, පාර්ලිමේන්තුවේ සභානායක තනතුරත් අතහැර පදවි පූජාවෙන් විපක්ෂයට යන විටත් පාර්ලිමේන්තු පඩි පෙළින් පිටතට පැමිණ ජනතාව අතරට එන විටත් තමන් සමඟ තමා සමීපයේ සිටි ප්‍රථමයා බවට ඩී. ඒ. ඉතිහාසයට එක්ව සිටීමය. පසු කලෙක බණ්ඩාරනායක ශ්‍රීමතුන්ම ප්‍රකාශ කර ඇති පරිදි මෙය තමාගේ සෙවණැල්ල ලෙස පසුපසින් ගමන් කිරීමක් නොව තමා සමඟ එක්ව එකට ගමන් කිරීමකි. ඩී. ඒ. ගේ දුරදක්නා නුවණත් විචක්ෂණශීලී බවත් ජනහිතවාදී බවත් දේශප්‍රේමී බවත් ප්‍රකට කළ මේ සිද්ධියෙන් එතුමා වර්තමාන ගමන්මඟට පෙර ගමන් කරුවකු වූයේය.1951 - 09 - 02 වැනි දින පිහිටැවූ ශ්‍රී ලංකා නිදහස් පක්ෂය පක්ෂයේ ලකුණ ලෙස තෝරා ගත්තේ “අත ලකුණයි. මෙහි විශේෂත්වය එම පක්ෂය ආරම්භ කිරීමට මත්තෙන් වැඩි ඡන්ද 8022 කින් අත දිනවා තිබුණේ එම ලකුණෙන් 1947 පළමු පාර්ලිමේන්තු මැතිවරණයට ඉදිරිපත් වෙමින් ඩී. ඒ. රාජපක්ෂයන්ය. අදත් ශ්‍රී ලංකා නිදහස් පක්ෂයේ නිල ලකුණ ඩී. ඒ. රාජපක්ෂ තෝරා ජයග්‍රහණය කරවා දුන් “අත ලකුණයි.”1952 පැවැති මැතිවරණයේදී සම සමාජ පක්ෂය ආසන 09 ක් ලබා ගන්නා විට ශ්‍රී ලංකා නිදහස් පක්ෂය ආසන 09 ක් හිමිකර ගත්තේ ය. 1951 ආණ්ඩුවෙන් අස්වී තරග කළ අයගෙන් මේ මැතිවරණයේ දී ජයග්‍රහණය කළේ බණ්ඩාරනායක ශ්‍රීමතුන් හා ඩී. ඒ. රාජපක්ෂ මැතිතුමා පමණි.ගොවියා රටේ ජීවනාලිය බව මෙතුමා පිළිගෙන ක්‍රියාත්මකව සිටි බව එතුමාගේ ක්‍රියාකාරිකම්වලින් පෙනේ.ගොවියාට ඉඩම් ලබාදීම මුලින්ම කළ යුතු විය. කුලී ගොවියා අඳ ගොවියා ඉඩම් / භූමිය අයිති අයකු කරවා නිවහල් කරවීම ඩී. ඒ. ගේ මූලික අරමුණ විය. ඒ අනුව ක්‍රියා කළ ඔහු වගාවට ඉඩම් ලබා දුන්නේ පාරම්පරික ක්‍රමයට ඉඩම කැබලි නොවන ක්‍රමයට, පසු උරුමය තම පවුලෙන් පිට විකිණිය නොහැකි ක්‍රමයට 99 අවුරුදු බදු ක්‍රමයට අක්කරයට ශත 50 ට වන පරිදිය. මුලදී ඒවායේ වගා කළේ බතල අල වර්ග ආදියයි. ඒ නිසා ඒ බලපත්‍ර ක්‍රමය “බතල අවසරය” ලෙස ගැමියන් අතර ජනප්‍රිය විය. තණ, අමු, මෙනේරි, කුරහන් ආදි කටුසර භෝග පැඟිරි - ගම්මිරිස්, කෙසෙල්, දොඩම්, නාරං, කජු, කොස්, ආදි වගාවන් හා ඖෂධ වගාවන්ට යොදා ගත් එම ශත 50 අක්කර බදු ක්‍රමය යටතේ ඉඩම් හිමි වූයේ ඩී. ඒ. ලා නිසා හම්බන්තොට දිස්ත්‍රික්කයේ ගොවීන්ට පමණි.එසේ ගොඩ ඉඩම් ලබා දුන් ඩී. ඒ. කුඹුරු පනත හා වෙනත් ක්‍රම මඟින් තම පාරම්පරික කුඹුරු ටික අඳ ගොවියාට අයිති කර දෙමින් බත සරු කිරීමට එතුමා කටයුතු කළේ ය. එතුමා මිය යන විට මහජන සේවයට තම පාරම්පරික නිවෙස ද උගසට බැඳී තිබුණි.තේ, රබර් හා පොල් ආර්ථික භෝග වගා කිරීමට අවශ්‍ය දේශගුණික පරිසරය අනුව පැවතුණ ක්‍රමය සමඟ නිසරු ඉඩම්වල ද ආර්ථික වටිනාකමක් ඇතිකර වීමට එතුමා කල්පනා කළේය. සුළු කඳු බෑවුම් සහිත පොල් හා කොස් වගා කළ ඉඩම්වල යටි වගාවක් ලෙස “පැඟිරි” වගාව ව්‍යාප්ත කෙරුණි.පසු කලෙක ප්‍රදේශයේ ආර්ථික වැවිල්ලක් වූ පැඟිරි වලින් නිෂ්පාදිත තෙල් මිල හොඳටම පහත වැටී අක්කර 35,000 ක තරම් වගාවක යෙදී සිටි ගොවි ජනතාව අසරණ වූ විට මෙතුමා ක්‍රියාකර ඇති ආකාරය කොතරම් ඥානාන්විත ද? ලෝක බැංකු වාර්තා උපුටා දක්වමින් ගෝතමාලාවේ පැඟිරිවලින් කඩදාසි නිපදවීම පෙන්වා දෙමින් ප්‍රදේශයට කඩදාසි කම්හලක් යාබද දිස්ත්‍රික්කයේ ඇඹිලිපිටියට පසු කලකදී ලබා ගැනීමට හැකි වීම එතුමාගේ අදහස් මල්ඵල ගැන්වීමකි.ගැමි ආර්ථිකයේ හා ගැමි පෝෂණයේ සංකේතය වන කුරහන් භෝගය එදා නාගරික අනුකාරක වංශවතුන්ගේ අවඥාවට ලක්වූ ආහාරයකි. එය ඖෂධීය ආහාරයක් ලෙස බටහිර වෛද්‍යවරුන් පවා නිර්දේශ කරන තැනකට පත්ව ඇත්තේ මෙතුමාගේ ක්‍රියාකාරිත්වය නිසාය.ඩී. ඒ. ගේ ක්‍රමයේ වලංගු භාවය අදට වෙන කවරදාටත් වඩා ගැළපෙන්නේ මේ වටපිටාව තුළයි. ඩී. ඒ. ගේ අත හිත ක්‍රියාත්මක වූ ආකාරය ගැන ගුණ සිහිකර කල්පනා කර බැලිය යුත්තේ මේ පාඩම් නැවත නැවතත් ලබා ගැනීමේ අවශ්‍යතාව නිසා ම ය. වසරකට පමණක් වතාවක් හෝ දෙවතාවක් හෝ ගුණ ගයා බැහැර කළ යුතු දර්ශනයක් නොවේ. ඩී. ඒ. ලා ක්‍රියාත්මක කර ඇත්තේ, ඒ පරම්පරාවේ දෙවැනි හා තුන්වැනි පරම්පරාවේ ජනතා නායකයින් මෙය දැඩිව ග්‍රහණය කර ගත යුතුව ඇත. ඒ අය ජනාදරයට පත් වූයේ මේ ඓතිහාසික ක්‍රියාකාරීත්වය නිසා වූ උරුමය නිසාය. එය අහම්බයක් හෝ ඕපපාතික සිද්ධියක් නොවේ.අති දුෂ්කර ප්‍රදේශයක් සශ්‍රීක කරමින් (ඇඹිලිපිටිය) විශිෂ්ට ජනාවාසයක් ඇති කරමින් “චන්ද්‍රිකා වැව” හා වාරි ව්‍යාපාරය ස්ථාපිත කෙරුණි. එහි යෝජිතවරයා හා ආරාධිතයා මෙන්ම ක්‍රියාත්මක සහකරු වූයේ ඩි. ඒ. ය.සුදු අධිරාජ්‍යවාදීන් විසින් වියළි කලාපය ලෙස හඳුන්වා දුෂ්කර දුගී ප්‍රදේශ ලෙස බැහැර කර ඉවත් කර තිබූ පෙර රජ දවස ධාන්‍යගාරයක් ව පැවැති සශ්‍රීක බිම් නැවත අස්වැද්දීම සඳහා අනුගමනය කළ යුතු සාර්ථක ක්‍රමය ඩී. ඒ. හඳුනාගෙන තිබුණි. ලංකාවට ඔරොත්තු නොදෙන මහා පරිමාණ වාරි කර්මාන්ත හා යෝධ සමුද්‍ර වැව් පරිසරයේ සමබරතාවට බලවත් හානියක් විය හැකි බව එතුමා කල්පනා කළේ ගොඩවීමත් ගංවතුර හා පිටාර ගැලීම් මහා පරිමාණ ජල යෝජනා ක්‍රමවල දී සිදුවන බව තදින් පිළිගෙන තිබුණු බැවිනි.‘කිරම ඔය’ සංවර්ධනය ‘උඩුකිරිවිල’ ජලාශය ආශ්‍රිත වාරි යෝජනා සංවර්ධනය ‘තංගලු වේල්ල’, ‘බැරගම’ හා ‘අඟුණුකොළපැලැස්ස’ ආදි කෘෂිකර්ම හා වාරි යෝජනා ක්‍රම මෙයට උදාහරණ ලෙස දැක්විය හැකිය.ප්‍රදේශයේ ආර්ථිකය සුරක්ෂිත කරන ගමන්ම ජනතාව නූගත් කමින් මුදා ගැනීමට ද කටයුතු කළ එතුමා නිරෝගී ජනතාවක් සේ රැක ගැනීමටත් බොහෝ කටයුතු කර ඇත. අධ්‍යාපන මධ්‍යස්ථාන රජයේ මහා විද්‍යාල බවට පත්කරවා අධ්‍යාපනය පුළුල් කිරීමට කටයුතු කළේය. දිස්ත්‍රික්කයේ පිට ප්‍රදේශයෙන් විශේෂඥ ගුරුවරුන් පුහුණු ගුරුවරුන් උපාධි හා ගුරු විද්‍යාල ගුරුවරුන් කැඳවා සේවය ලබා ගැනීමට විශේෂ වැඩසටහන් ක්‍රියාත්මක කළේය.වීරකැටියේ රාජපක්ෂ මධ්‍ය මහා විද්‍යාලය ලෙස වර්තමානයේ පවතින මධ්‍ය විද්‍යාලය තංගල්ලට ගෙන යෑමට එජාප රජය කටයුතු කරද්දී එවකට අධ්‍යාපන ඇමැතිව සිටි ඇම්. ඩී. බණ්ඩා මහතා හමුවී එය වළක්වා ගැනීමත් ඒ වෙනුවට කුඩා පාසල් කීපයක් එකතුකොට තංගල්ල මහා විද්‍යාලය බිහි කිරීමත් මෙහිදී විශේෂ කොට දැක්විය හැකිය.ප්‍රදේශයේ අධ්‍යාපන කාර්යාල විමධ්‍යගත කිරීම ආරම්භ කළේ මෙතුමා ය. ඕනෑම දිස්ත්‍රික්කයක කච්චේරි ආසන්නයේ අනෙකුත් දෙපාර්තමේන්තුවල ප්‍රධාන කාර්යාල පිහිටුවද්දී දිස්ත්‍රික් අධ්‍යාපන කාර්යාලය හම්බන්තොට කච්චේරිය අසලින් ඉවත් කොට දිස්ත්‍රික්කයේ මැද තංගල්ල නගරයේ පිහිටුවීය. හැම ක්ෂේත්‍රයකම අධ්‍යාපනය ප්‍රචලිත කළේ ය.දේශීය වෛද්‍යවරයාට හිමි තැන ලබා දී රජයේ ඉංගිරිසි බෙහෙත් ශාලාවට සමගාමී ව දේශීය ආරෝග්‍ය ශාලා හා එම වෛද්‍ය ක්‍රමය ප්‍රචලිත කරවීමට ද කටයුතු කළේය.සමූපකාරය නංවා වෙළෙඳ හුවමාරු ක්‍රමය ජනතාවාදී කරවීමට කටයුතු යෙදීය. මේ ක්‍රමය තුළ විවිධ සේවා සමූපකාරය නඟා සිටුවීය. බණ්ඩාරනායක ශ්‍රීමතුන්ගේ මුල් කාලයේ “චරක” යෙන් සංකේතවත් කළ දේශීය රෙදිපිළි නිෂ්පාදනයේ ව්‍යාප්තිය රැක ගැනීම ගැන මෙතුමා උනන්දු වීය. දේශීය අත් යන්ත්‍ර පේෂකර්මාන්තය ව්‍යාප්ත කරවීය. මෙයට ඒකාබද්ධව හම්බන්තොට දිස්ත්‍රික්කයේ යල කන්නයේ කපු වගාව ව්‍යාප්ත කෙරුණි. ‘වේයන්ගොඩ’, ‘මත්තෙගම’, ‘මින්නේරිය’, ‘තුල්හිරිය’ හා පූගොඩ ආදී පෙහෙකම්හල්වල නූල් නිෂ්පාදනයට හම්බන්තොට කපු නිෂ්පාදනය යොදා ගැනීමට මං සැලැසීය.පාරම්පරික කර්මාන්ත කරුවන් ශිල්පීන් එක්රැස් කර ඔවුන්නිර්මාණශීලීව පිබිදවීමට කටයුතු යෙදීය. ඒ තංගල්ලේ පිහිටුවා ඇති ඩී. ඒ. ගේ පිළිරුව නිර්මාණය වී ඇත්තේ ද මෙසේ බිහිවූ නිර්මාණශීලී පරපුරේ තරුණයකු අතිනි.1945 නොවැම්බර් 07 වැනි දින රාජ්‍ය මන්ත්‍රණ සභාවේ දී ඩී. ඒ. රාජපක්ෂ මැතිතුමා මාතර සිට තිස්සමහාරාමයට දුම්රිය මාර්ගය දීර්ඝ කිරීමට ගෙන එන ලද යෝජනාව ද අතිශය ඥානාන්විත වූ සංවර්ධනයේ බලවේග හා ක්‍රියාකාරීත්ව තේරුම් ගැනීමක් ලෙස ඉතිහාසයට එක්වී තිබේ.අම්පාර, මඩකලපුව, ත්‍රිකුණාමලය ආදී වූ ප්‍රදේශවල ජනපද පිහිටුවා ජනගහනය වැඩි ප්‍රදේශවලින් ගෙන ගොස් එහි ජනතාව පදිංචි කරවා ජනගහනයේ සමතුලිත භාවයෙන් සංවර්ධනයේ ව්‍යාප්තිය ඇතිකර වීමට එතුමා ගත් වෙහෙස ද ඓතිහාසික වේ.එතුමා අද නැතත් ප්‍රදේශයේ ජනතාව බුක්ති විඳින්නේ ඒවායේ ප්‍රතිඵලය.ගැති නොවූ අදීන දේශපාලන බුද්ධිමතුන් හා ක්‍රියාකාරීන් බිහි කිරීමට මෙතුමාගේ ක්‍රියාකාරීත්වය මහෝපකාරී විය.කුල ආගම් බේදවලින් තොරව වර්ගවාදී ආකල්ප බිඳ දමා ඇති කරන ලද සංස්කෘතිය සමාජ ආර්ථික දේශපාලන පිබිදීම මෙහිදී විශේෂයෙන් දැක්විය හැකියි. දිවයිනේ විශාල ආකාරයේ පැතිරුණු ඥාති පරපුරක ජාලයක් මේ රාජපක්ෂ පවුල වටා ගොඩ නැඟී ඇත්තේ මේ සංවර්ධනාත්මක චින්තනය නිසාය. වර්තමානයේ දේශපාලන නායකත්වයේ සිටින කිසිම පවුලකට මෙතරම් පැතිරුණු ඥාතීන් මෙන්ම හිත මිත්‍රාදීන් පිරිසක් විවිධ ශ්‍රේණි හා ක්ෂේත්‍ර තුළ ව්‍යාප්ත වී නැති වීමට හේතුව ඉහත ක්‍රියාකාරීත්වයයි.එතුමා අධ්‍යාපනික සංස්කෘතික ජාතික ආර්ථික දේශපාලන ආගමික වූ හැම අංශයකින්ම ප්‍රදේශයේ ජනතාව දියුණු කිරීමට නොයෙකුත් අංශවලින් ක්‍රියාත්මක වූයේය. එතුමාගේ අති පරිශුද්ධ අනාගත ආයෝජනය වූයේ ජාතියට දේශයට ආදරය කරන නිවැරැදි අනාගත නායකත්වයට සරිලන දූ දරුවන් පිරිසක් ජනතාවට දායාද කිරීමය.එනම් පරදේසක්කාරයින් ගෙන් හා පරගැති බවින් රටත් ජනතාවත් බේරා ගෙන සුඛිත මුදිත ශ්‍රී ලංකාවක් බිහිකර අභිමානවත් අන්තර්ජාතික තලයේ කිරුළු දරන්නට සමත් අනාගත පරපුරක් බිහි කිරීමට කැප වී කටයුතු කරන මහින්ද රාජපක්ෂ ජනාධිපතිතුමාත් එතුමා සමඟ එක්ව එම අභිප්‍රායයන් ඉටුකර දීමටත් විකෘති වී ගිය නාගරික කරණය ගමට හා අපේ සංස්කෘතියට අපේ අනන්‍යතාවට මෙන්ම යුගයට ගැළපෙන පරිදි සකස් කර දීමටත් කැපවී සිටින සෙන්පති ගෝඨාභය රාජපක්ෂ මැතිතුමාත් ආර්ථික ස්වයංපෝෂිත තාවෙන් දේශපාලන ස්ථාවර භාවයට පත් කිරිමට උර දී ක්‍රියා කරන බැසිල් රාජපක්ෂ මැතිතුමාත් කෘෂිකර්මය හා වාරි කර්මාන්තය ගැන හසල දැනුමක් ඇති කථානායක චමල් රාජපක්ෂ මැතිතුමාත් ප්‍රමුඛ කොට ජාතියට දායාද කර දුන් දරු දැරියන් නව දෙනා ද එම පරපුරේ දරු මුනුපුරන් ද ඩී. ඒ. රාජපක්ෂයන්ගේ ද එම මැතිණියගේ ද සියලු ලාංකිකයින්ගේ ද පැතුම් ඉටු කරන්නා වූ ජාතික මහා හමුදාව වන්නේ ය.අමරසිංහ කුඩගල්ආර කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=ab1403303</link>
    <topic>උසස් පෙළට තාක්ෂණය විෂය හදාරන හැමෝටම රස්සා</topic>
    <author>සාකච්ඡා කළේ</author>
    <content>අධ්‍යාපන නියෝජ්‍ය අමාත්‍ය මොහාන් ලාල් ග්‍රේරුවිභාග කේන්ද්‍රීය පාසල් අධ්‍යාපනය නිසා පාසල් අධ්‍යාපනයට සමුදෙන බහුතරයකට රැකියා සොයා ගැනීමට දුෂ්කර වෑයමක යෙදෙන්නට සිදුවී ඇත. මෙයට ප්‍රධාන හේතුවක් වී ඇත්තේ සියයට 52ක් පමණ වූ ශිෂ්‍යයන් උසස් පෙළ විභාගය සඳහා කලා විෂය ධාරාව හැදෑරීමය. එයිනුත් සුළු පිරිසකට විශ්වවිද්‍යාල වරම් හිමි වුවද ඔවුන්ගෙන් බහුතරය කිසිදු ප්‍රායෝගික දැනුමක් නොමැතිවීම නිසා රැකියා ප්‍රශ්නයට මැදිවී ඇත.පසුගිය කාලයේ අධ්‍යාපන අමාත්‍යාංශය තාක්ෂණ විෂය ධාරාව උසස් පෙළ විභාගය සඳහා හඳුන්වා දුන්නේ රැකියා ප්‍රශ්නයට පිළියමක් වශයෙනි. මේ නව තාක්ෂණ විෂය හදාරා පාසලෙන් පිටවන ශිෂ්‍යයන්ට හොඳ රැකියා වෙළෙඳ පොළක් ඇති අතර දෑතේ දෙපයේ වෙහෙසෙන් ස්වයං රැකියාවක් ආරම්භ කර හොඳ ව්‍යවසායකයෙකු වීමට ද හැකිය. තාක්ෂණ විෂය සම්බන්ධ අදහස් දැක්වීමට ‘සිළුමිණ’ හා එක්වන්නේ අධ්‍යාපන නියෝජ්‍ය අමාත්‍ය මොහාන් ලාල් ග්‍රේරු මහතාය.ඔව්. අද අධ්‍යාපන ක්ෂේත්‍රයේ තිබෙන ප්‍රධාන ගැටලුව පාසල් අධ්‍යාපනයෙන් අනතුරුව සාමාන්‍ය පෙළ හෝ උසස් පෙළ විභාගය සමත් වී හෝ අසමත් වී සිටින දරුවන්ට රැකියාවක් සොයා ගැනීමට තිබෙන අසීරුතාව. විශේෂයෙන්ම හොඳ ව්‍යවසායකයන් වීමට එසේම අපේ කර්මාන්ත ක්ෂේත්‍රයේ වැඩ කිරීමට තරම් හොඳ නිපුණතා පාසලින් පිටවන මේ දරුවන්ට ලැබුණේ නැහැ.අද වැඩිපුරම රැකියා තියෙන්නේ තාක්ෂණයට සම්බන්ධ ක්ෂේත්‍රවල විද්‍යාත්මක මූලධර්ම හරහා ජනතාවගේ ජීවන තත්ත්වය නැංවීමට ඉදිකරන ලද නවීන උපකරණ අලුත්වැඩියාව යාවත්කාලීන කිරීම මෙන්ම ඒවා දියුණු කිරීම හරහා විශාල වෙළෙඳ පොළක් අද බිහිවී තියෙනවා. වැඩිම රැකියා ප්‍රමාණයක් ද ඇත්තේ මේ තුළයි.ඉදිකිරීම් ක්ෂේත්‍රය, යාන්ත්‍රික ඉංජිනේරු, විදුලි, ඉලෙක්ට්‍රොනික ඉංජිනේරු, සංචාරක මෙන්ම ආහාර තාක්ෂණය යන මේ අංශවල රැකියා අතින් විශාල ඉල්ලුමක් පවතිනවා. ඒ නිසයි අධ්‍යාපන අමාත්‍යාංශය තීරණය කළේ තාක්ෂණ විෂය ධාරාවක් උසස් පෙළ ශිෂ්‍යයන්ට හඳුන්වා දෙන්න.”“තාක්ෂණයේදී දෑත දෙපා වැඩ කරමින් යම් පුහුණුවක් සහිතව ක්‍රියාත්මක විය යුතුය. අලුත් දේ තනන්න, නව නිපැයුම් කරන්න, මිනුම් අනුව නිවැරැදිව යමක් සකසන්න, සැලසුමකට වැඩ කිරීම මේ තුළ අවශ්‍යයි. සාමාන්‍ය විෂය නිර්දේශය හරහා මේ නිපුණතා ළමයින්ට ලැබිය යුතුය. ගුරු අත්පොත්වල ද සඳහන් වුණේ බොහෝ විෂයයන් ක්‍රියාකාරකම් හරහා ඉගැන්විය යුතු බවයි.නමුත් පසුගිය කාලයේ ඒ දේ පන්ති කාමරයෙන් ගිලිහී ගියා. ක්‍රියාකාරකම් හරහා ඉගෙනීම ළමයින්ට නුහුරු දෙයක් නොවෙයි. උසස් පෙළ විභාගයේ දී ප්‍රායෝගික හා කර්මාන්ත ශාලා පුහුණුවට ලකුණු 25ක් ලබා දෙනවා. අද ලෝකයේ උපදින දරුවන්ගෙන් ඉහළ ගණිත හා නර්තන හැකියාවන් ඇත්තේ 15%කටයි.අනිකුත් අයට මේ දැනුම තිබුණත් විද්‍යා ගණිත අංශවලින් ඉහළටම යා නොහැකියි. මේ අයට විවිධ හැකියා තිබිය හැකියි. අධ්‍යාපන මනෝ විද්‍යාඥයින් සොයාගෙන ඇති අන්දමට දෑත් දෙපා භාවිත කිරීමේ හැකියාව ළමා ජනගහනයෙන් 60%කටත් වඩා තියෙනවා. පාසල් අධ්‍යාපනය හරහා මේ කුසලතා හීන වෙමින් පැවතුණා. ඒ නිසයි තාක්ෂණ විෂය ධාරාවේ අවශ්‍යතාව පැනනැඟුණේ.“ඔව්. අපේ රටේ තියෙන ප්‍රාදේශීය ලේකම් කොට්ඨාස 334න් 72ක පාසල්වල උසස් පෙළ විද්‍යා හා ගණිත විෂය නැහැ. දක්ෂයන් හිටියත් ඒ ඔස්සේ ඉදිරියට යා නොහැකියි. සමහර පාසල්වල මේවා තිබුණත් අවශ්‍ය ප්‍රමාණයට ගුරුවරු නොමැතිවීම, විද්‍යාගාර, උපකරණ නොමැතිවීම නිසා ඒ අවස්ථාවන් ගිලිහී යනවා. මේ සියලු කරුණු සලකා බලා තමයි ප්‍රාදේශීය ලේකම් 334 ටම සාධාරණ වන ලෙස මහින්දෝදය තාක්ෂණ විද්‍යාගාර සහිතව ද්විතීය පාසල් දහසක් නිර්මාණය කරන්නේ.”“මහින්දෝදය තාක්ෂණ විද්‍යාගාර කියන්නේ පාසල් දහසේ වැඩ පිළිවෙළ යටතේ. රට පුරා පාසල් 1000කට රසායනාගාර, විද්‍යාගාර, තාක්ෂණ, විද්‍යා, ගණිත ඇතුළු උසස් පෙළ සියලුම අංශවලට ගුරුවරු ලැබෙමින් උසස් පෙළ අවසානය දක්වා අවශ්‍ය පහසුකම් ලබාදීම පාසල් දහස යටතේ සිදුවෙනවා.මේ පාසල්වලටයි මහින්දෝදය තාක්ෂණ විද්‍යාගාරය ලැබෙන්නේ. මේ විද්‍යාගාරය තුළ පරීක්ෂණාගාර 7ක් තියෙනවා. භෞතික විද්‍යාගාර, රසායන, ජීව, විද්‍යාගාර, දුරස්ථ අධ්‍යාපන ඒකකය, භාෂාගාරයක්, ගණිතාගාර හා පරිගණක විද්‍යාගාරයක් යන අංශ 7 ඇතුළත් වේ. පාසල් දහස මඟින් ජනප්‍රිය පාසල් තරගය මෙන්ම 5 ශිෂ්‍යත්ව ඉල්ලුම ඉබේ අහෝසි වී යනවා.”“ඡන්ද බල ප්‍රදේශයකට එක පාසලක් බැගිනුයි මේ ප්‍රමාණය බෙදී ගොස් ඇත්තේ. මහින්දෝදය තාක්ෂණ විද්‍යාගාරය මෙන් විශාල වූ තවත් ගොඩනැඟිල්ලක් මේ සඳහා ඉදිවෙනවා. ඒ නිසා වැය වන විශාල මුදල හේතුවෙන් පාසල් 250ක පමණයි මෙය ක්‍රියාත්මකව ඇත්තේ.”“ඒ පාසල් සංඛ්‍යාවත් මේ පාසල් 1000ට ඇතුළත් වෙනවා. සුදුසු පරිසරයක හොඳ ජනගහන ව්‍යාප්තියක් තිබෙන ස්ථානයක පාසලක් තිබේ නම් අපි ඒවාටත් මේ අවස්ථාව ලබාදුන්නා. මේ තාක්ෂණ විෂය ධාරවේ පැති 2ක් තියෙනවා. ඉංජිනේරු තාක්ෂණය හා ජෛව පද්ධති තාක්ෂණය. මේ සඳහා පර්යේෂණාගාර අවශ්‍යයි. මේ දැනුම අපි ගැඹුරට ලබා දෙන්නෙ නෑ. වසර දෙකක් තුළ ලබා ගත හැකි දැනුමකුයි ලබා දෙන්නේ.”“එය තීරණය වන්නේ ඒ ඒ පාසලේ පහසුකම් අනුවය. විද්‍යාව හා ගණිතය සාමාන්‍ය සාමාර්ථ දෙකක් ඇති ළමයින්ටත් මෙය හැදෑරිය හැකියි. තාක්ෂණවේදයේ කුමන විෂය ධාරාව හැදෑරුවත් මේ අය තාක්ෂණය සඳහා විද්‍යාව යන දෙවැනි විෂය පොදු විෂය ලෙස තෝරාගත යුතුය.මේ විෂයේ විද්‍යාව, ගණිතය හා පරිගණක විද්‍යාව යන අංශ 3ම ඇතුළත් නිසා ගණිත විද්‍යාව අඩු සාමාර්ථ ගන්නා අයත් ඒ අඩුව මෙමඟින් පිරිමැසිය හැකියි. තාක්ෂණ විෂය සඳහා ඉදි කෙරෙන තට්ටු තුනේ ගොඩනැඟිල්ලේ තාක්ෂණ විද්‍යාගාරයක් මෙන්ම පන්ති කාමර 4ක්ද ඉදිවෙනවා. මේ පන්ති හතරේ වසරකට සිසුන් 80කට අධ්‍යාපනය ලද හැකියි. එවිට වසරකට පාසල් 250 සිසුන් 20,000 බැගින් වසර දෙකකට 40,000ක් මේ විෂයට සම්බන්ධ වෙනවා.”“ඔව්. දැනටමත් 20,000ක් 13,000ක් ළමයි මේ විෂයට ඇතුළත් වෙලා. මේ පිරිස 2015 විභාගයට ප්‍රථම වරට මුහුණ දෙනවා. ඕනෑම කෙනෙකුට බොහෝම ලෙහෙසියෙන් තාක්ෂණ විෂය ධාරාව තිබෙන පාසලකට යා හැකියි. සාමාන්‍ය ප්‍රතිඵල පිටවූ පසු අන් පාසල්වලට ඉල්ලීම් කරන්නාක් මෙන් මේ සඳහා ඉල්ලුම් කරන්න පුළුවන්.”“මීට පෙර ජීවන නිපුණතා විෂය සා/පෙළට තිබුණා. මේ පුහුණු ගුරුවරුත් මේ සඳහා යොදාගත හැකියි. එසේම උ/පෙළ කලා විෂය ධාරාවේම දෘඪ හා මෘදු තාක්ෂණය නමින් විෂයන් දෙකක් තිබුණා. මෙය ජනප්‍රිය වුණේ නැහැ. මෙයට පුහුණු වූ ගුරුවරුන් විශාල ප්‍රමාණයක් පාසල් පද්ධතිය තුළ සිටිනවා.මේ අයත් අපට යොදාගත හැකියි. එසේම කාර්මික තාක්ෂණ විද්‍යාල මෙන්ම වෘත්තීය පුහුණු මධ්‍යස්ථානවල සිටින දේශකවරුන් දේශන සඳහා පාසල්වලට එනවා. ඒ වගේ ක්ෂේත්‍ර චාරිකා සෑම මාස 3කට වතාවක්ම අනිවාර්යයි. උසස් පෙළ විභාගයේ දී න්‍යායාත්මක දැනුමට ලකුණු 75ක් ද ප්‍රායෝගික පරීක්ෂණයට ලකුණු 25ක් ද හිමි වෙනවා.”“උසස් පෙළ විභාගය අසාර්ථක වුවහොත් ජාතික ආධුනිකත්ව හා වෘත්තීය පුහුණු කිරීමේ අධිකාරිය හරහා කැමැති අයට මාස 6ක වෘත්තීය පුහුණුවක් හරහා NVQ 3 මට්ටමට යා හැකියි. යුනි කොලේජ් නම් විශ්වවිද්‍යාල විද්‍යායතන 25ක් අපි ඇති කරනවා. යෞවන කටයුතු හා නිපුණතා සංවර්ධන අමාත්‍යාංශය විසින් මෙය නිම කරන අතර දැනටමත් එහි 10ක ඉදිකිරීම් ආරම්භ කර තියෙනවා.”“උසස් පෙළ තාක්ෂණ විෂය හදාරා උසස් පෙළ සමත් වූ සිසුන්ට යා හැකි මාර්ග රාශියක් තියෙනවා. ඒ අයට අපේ විශ්වවිද්‍යාල 17 හරහා තාක්ෂණ විද්‍යාවේදී උපාධිය ලබාගත හැකියි. දැනට ළමුන් 150කට දෙන්නට පොරොන්දු වී තියෙනවා.ඉදිරියේදී එය 3000 දක්වා වර්ධනය වෙනවා. විශ්වවිද්‍යාල නොගිය උසස් පෙළ සමත් අයට විශ්වවිද්‍යාල විද්‍යායතනවලට යා හැකියි. ඒ අයට NVQ 5ට කෙලින්ම යා හැකියි. Z අගය අනුව ඉහළින්ම සිටින 7500කට මේ විද්‍යායතන 25ට ඇතුළත් විය හැකියි.”“වෘත්තීය හා තාක්ෂණ විශ්වවිද්‍යාලය හරහා ඉල්ලුම් කළ හැකියි. (UNIVOTEC) NVQ 7 උපාධි මට්ටම දක්වා යා හැකි අතර තාක්ෂණවේදී උපාධිය ද ලබාගත හැකියි. මේ විෂය අසමත් අයටත් මා මුලින් සඳහන් කළාක් මෙන් මාස 6ක වෘත්තීය පුහුණුව හරහා NVQ 3ට ඇතුළත්ව විශ්වවිද්‍යාල විද්‍යායතවලට උපාධි මට්ටම සඳහා යා හැකියි.“අපේ ‍රටේ රැකියා රාශියක් තියෙනවා ඒවාට අවශ්‍ය පුහුණු ශ්‍රමදායකයන් නැතුව. ඒ නිසා ඉදිරියේ දී තාක්ෂණ විෂය ධාරාව හරහා පිටවන සියලු දෙනාට තමන්ටම කියා ස්වයං රැකියාවක් ආරම්භ කර හොඳ ව්‍යවසායකයෙක් විය හැකියි. එසේම අපේ රටේ දේශීය දේ උපයෝගී කරගෙන අලුත් නිමැවුම් රාශියක් සිදු කළ හැකියි. බොහෝ මවුපියන් උත්සාහ කරන්නේ තම දරුවාව සුදු කරපටි රැකියාවකට යැවීමටයි. අපි මේ තත්ත්වය නැති කළ යුතුයි.සාකච්ඡා කළේසුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=ab1403305</link>
    <topic>සර්, අපේ මහ ඇමැතිතුමාට මහ ඇමැතිකම දෙනවද ?</topic>
    <author>චන්දන බණ්ඩාර</author>
    <content>ජනපතිගෙන් පාක්ෂිකයෙක් අසයිගම්පහ දිස්ත්‍රික්කයේ අවසන් සන්ධාන ජන හමුව පැවතුණේ පසුගිය (23) ඉරිදාය. ඒ කටානේ 18 කණුව ක්‍රීඩාංගණයේදීය. මෙම රැස්වීම සංවිධානය කිරීමේ වගකීම කරට ගෙන තිබුනේ ජෙයරාජ්ගේ බිරිඳ සුදර්ශිනී ප්‍රනාන්දුපුල්ලේ මන්ත්‍රීවරියයි. ඇය සති කීපයකට පෙර සිටම ගම් මට්ටමින් රැස්වීම් පවත්වමින් මේ සඳහා ජනතාව සංවිධාන කළාය. සුදර්ශිනී ගේ මහන්සියේ ප්‍රතිඵලය එදින (23) සවස 3.30 පමණ වන විට දක්නට ලැබිණි. සවස 3.30 පමණ වන විටම 18 කණුව ක්‍රීඩාංගණය අතුරු සිදුරු නැතිව පිරී ගියේය. ඉන් බහුතරය වුණේ සුදර්ශීනී සමග පැමිණි කටානේ ජනතාවය. හිටපු මහ ඇමති ප්‍රසන්න රණතුංග මෙන්ම නිමල් ලාන්සා ඇතුළු මහ පිරිසක් රැස්වීමට පැමිණ සිටියහ.හිටපු මහ ඇමති ප්‍රසන්න සිය ජනතාව සමග පෙළපාලියකින් රැස්වීම් භූමියට පැමිණියේ ජනපතිතුමා වේදිකාවේ සිටින විටය. ප්‍රසන්න රැස්වීම් භූමියට ඇතුළු වූයේ ජනතාවට ඇතුළු වීමට සකස් කළ ගේට්ටුවෙනි. ක්‍රීඩාංගණයේ ජනතාව අතරින් රැස්වීම පැවති වේදිකාව දෙසට යාමට ඔහු උත්සහ කළද රැස්ව සිටි මහ සෙනඟ නිසා එය අසීරු විය.මෙය දුටු ජනපතිතුමා සිය ආරක්ෂක අංශයට උපදෙස් දුන්නේ ප්‍රසන්න වහා වේදිකාවට රැගෙන එන ලෙසය. ඒ අනුව ජනාධිපති ආරක්ෂක අංශයේ නිලධාරීහු ඉතා අසීරුවෙන් ජනතාව අතරින් ප්‍රසන්නව වේදිකාවට රැගෙන ආහ.වේදිකාව අසළ ඇති ආරක්ෂක වැටෙන් මුලින්ම රිංගීමට ප්‍රසන්න උත්සහ දැරුවද එය අසීරු විය. කීපවතාවක් උත්සහ කළ ඔහු වැටට උඩින් පැන්නේය. එය දුටු ජනපති මහින්ද ඇතුළු පිරිස බොහෝ මැති ඇමතිවරු සිනා සෙනු දක්නට ලැබිණි.රැස්වීමෙන් අනතුරුව ජනාධිපතිවරයා ප්‍රමුඛ මැති ඇමතිවරුන්ට තේ පැන් සංග්‍රහයක් සුදානම් කර තිබුනේ කටාන ප්‍රාදේශීය සභා සභාපතිවරයාගේ නිවසේය. එහෙත් රැස්වීම අවසන් වූ වහාම ජනපති මහින්ද හිටපු පළාත් ඇමති නිමල් ලාන්සාගේ නිවසට ගියේය. ඔහු සමඟ ඇමති බැසිල් රාජපක්ෂ, නියෝජ්‍ය ඇමති ලසන්ත අලගියවන්න සහ මර්වින් සිල්වා යන මැති ඇමතිවරුද වූහ.මැතිවරණ කටයුතු ගැන කතා කළ ජනාධිපතිතුමා පළාත් ඇමැති ලාන්සා සමග සිටි ඔහුගේ කුඩා පුතුගෙන් “මොනවාහරි ක්‍රීඩා එහෙම කරනවාද” කියා ඇසුවේය. ලන්සාගේ පුතු හිස දෙපසට වැනුවේ “නෑ” කියමිනි. “මොනවහරි ක්‍රීඩාවක් කරන්න.එතකොටයි ජය පරාජය ගැන ඉගෙන ගන්න පුළුවන්” යැයි ජනපතිතුමා පුතාට උපදෙස් දෙමින් කීවේය. විනාඩි 15ක් පමණ එහි රැඳී සිට ජනාධිපතිතුමා පිටව යාමට නැගී සිටියේය. ඒ “මට මහ ඇමතිතුමාගේ ගෙදරත් යන්න ඕනෑයි” කියමිනි.ජනාධිපතිතුමා හිටපු මහ ඇමතිවරයාගේ නිවසට එන අතරමඟදී කටාන ප්‍රාදේශීය සභාවේ සභාපතිවරයාගේ නිවසටද ගොඩ වුයේය. සුදර්ශිනී ප්‍රනාන්දුපුල්ලේ, සරත් කුමාර ගුණරත්න, පවිත්‍රා වන්නිආරච්චි, ප්‍රියංකර ජයරත්න, අනුර යාපා ඇතුළු පිරිසක් එහි වුහ.ජනාධිපතිවරයා එහිදී රැස්වීම හොදින් සංවිධානය කිරීම පිළිබදව පාර්ලිමේන්තු මන්ත්‍රීනී සුදර්ශිනී ප්‍රනාන්දුපුල්ලේට ප්‍රසංශා කළේය. කතා බහ අතරතුරදී ජෙයරාජ්ගේ දරුවන් ගැන විමසූ ජනාධිපතිතුමා “ජෙයරාජ් නැති වෙලා දැන් අවුරුදු 6ක් නේද? මට නම් ඒක අද ඊයේ වගේ. ජෙයරාජ්ගේ අඩුව මට තාම දැනෙනවා”. යැයි කීවේ හැඟුම්බරවය.ඔවුන්ගේ කතාබහේ ප්‍රධාන මාතෘකාව වුයේ පළාත් සභා මැතිවරණයයි.“ සර්, හිටපු මහ ඇමතිතුමා දහම් පාසල් වලටයි ,ඉස්කෝලවලටයි කරපු සේවය ගැන තමයි මිනිසුන්ගේ වැඩිම ප්‍රසාදය තියෙන්නේ” සුදර්ශිනී ජනාධිපතිතුමාට කීවේය."ප්‍රසන්න දේශපාලනය දන්නවා. ඒකයි මම මිනිහට කැමති"ජනාධිපතිතුමා කීවේය.ජනාධිපතිතුමා අනතුරුව හිටපු මහ ඇමති ප්‍රසන්නගේ උඩුගම්පළ නිවසට ගියේය. ජනාධිපතිතුමා ප්‍රසන්නගේ නිවසට ගියේ ධාරාණිපාත වැස්ස අතරතුරය.“ඔන්න මම වැස්සකුත් අරගෙන ආවා” යැයි කියමින් ජනාධිපතිවරයා වාහනයෙන් බැස්සේ සිනාසෙමිනි. ප්‍රසන්නගේ මව දුටු ජනාධිපතිවරයා මුලින්ම ඇයට ආචාර කළේය. ජනාධිපතිතුමා සමග ඇමති බැසිල් රාජපක්ෂ මහතාත් , නියෝජ්‍ය ඇමති ලසන්ත අලගියවන්න , උතුරු මැද පළාත් එස්.එම් රංජිත් යන මැති ඇමති වරුද වූහ."අද රැස්වීම බොහෝම හොඳයි.ඒක හොදට සංවිධානය කරලා තිබුණා" ජනාධිපතිතුමා කීවේ සැහැල්ලුවෙනි." ජෙයරාජ් මැඩම් ඕකට හොදට මහන්සි වුණා සර්. හැම ගමකටම එතුමිය ගියා පෞද්ගලිකවම" හිටපු මහ ඇමැති ප්‍රසන්න කීවේය."ඔව්. ඔව්. මට ආරංචියි . දැන් සුදර්ශිනීත් ජෙයරාජ් වගේම හොඳ සංවිධායකවරියක් වෙලා" ජනාධිපතිතුමා ප්‍රසන්න හිටපු මහ ඇමැතිවරයාට කීවේය.“ගම්පහ රැස්වීමට වඩා අද රැස්වීම හොඳයි. හුඟාක් සෙනඟ මගේ කතාවට ඇහුම්කන් දුන්නා. ගම්පහ හුඟාක් අය රැස්වීම් භූමියට ඇතුළු වුණේ නෑ ” ජනපතිතුමා කීවේය.“ඉඩ තිබුණේ නෑ ඒකයි “ ඇමති බැසිල් රාජපක්ෂ මහතා කීවේය. ප්‍රසන්න ඊට ප්‍රතිචාර දක්වමින් කීවේ තමන් සමග පැමිණි දෙදහසකට පමණ පිරිසකටද ගම්පහ රැස්වීමට ඇතුළු වීමට නොහැකි වූ බවය.“හැබැයි මම බලාගෙන හිටියේ අද රැස්වීමේ හුගාක් හිටියේ දේශපාලනය ඇ‍ගේ තියෙන උදවිය. සල්ලි වලින්ම දේශපාලනය කරන්න බැහැ. ඒක ඇ‍ඟේ තියෙන්න ඕනෑ.”.ජනාධිපතිවරයා කීවේය. කතා බහ අතරතුර ජනාධිපතිතුමා හිටපු මහ ඇමැති ප්‍රසන්නට තවත් සහතිකයක් දුන්නේය.“ පසුගිය කාලයේ මට කිසිම ප්‍රශ්නයක් නොතිබුණු පළාත් සභාව තමයි බස්නාහිර . ප්‍රසන්න ඒක හොදට කළා. මගෙත් එක්කත් හොද සම්බන්ධයක් තියාගෙන මන්ත්‍රීවරු ටික හොදට බැලන්ස් (සමබර) කළා “ ජනපති කීය.පැරැණි දේශපාලන මතකයන්ද අවදි කරමින් ඉතා සැහැල්ලුවෙන් කතා බහ කරමින් සිටි ජනාධිපතිතුමා ඇතුළු මැති ඇමතිවරුන් වෙනුවෙන් උණු උණු තෝසේ සංග්‍රහයක් හිටපු මහ ඇමැති ප්‍රසන්න සූදානම් කර තිබිණි. ජනාධිපතිතුමා වෙනුවෙන් හා මැති ඇමතිවරුන් වෙනුවෙන් මේ “තෝසේ සැකසීම” කළේ ප්‍රසන්නගේ බිරිඳ මොරීන් රණතුංගය.බොහෝ සැහැල්ලුවෙන් පැය 2කට අධික කාලයක් ප්‍රසන්නගේ නිවසේ ගතකළ ජනාධිපතිතුමා ආපසු පිටව යාමට සූදානම් වූයේය.මේ වනවිටත් ප්‍රසන්නගේ නිවසේ මැතිවරණ සංවිධාන කටයුතු වල නිරත තරුණ තරුණියන් තුන් හාරසියයක් පමණ විවිධ කටයුතු වල නිරතව සිටියහ. ජනාධිපතිතුමා ඔවුන් සමඟ ද කථා බහ කිරීමට අමතක නොකළේය.“අපේ මහ ඇමතිතුමාට මහ ඇමතිකම දෙනවා නේදැයි “ ප්‍රසන්නගේ ආධාරකරුවෙකු ජනාධිපතිතුමාගෙන් විමසුවේය." සුදුස්සාට සුදුසු දේ නියම වෙලාවට ලැබෙයි " යැයි ජනාධිපතිතුමා එම පුද්ගලයාට උත්තර දුන්නේ සැහැල්ලුවෙන් සිනාසෙමිනි.මැතිවරණ ප්‍රචාරණ කටයුතු අවසන් වූයේ පසුගිය බදාදා මධ්‍යම රාත්‍රී දොළහටය. ප්‍රසන්නගේ අවසන් රැස්වීම උඩුගම්පල ඔහුගේ නිවස අසළ දී පැවති අතර ඊට ඇමති බැසිල් රාජපක්ෂ ඇමැතිනී පවිත්‍රා වන්නිආරච්චි, පාර්ලිමේන්තු මන්ත්‍රීනී සුදර්ශිනී ප්‍රනාන්දුපුල්ලේ , මහින්දානන්ද අලුත්ගමගේ, වැනි මැති ඇමතිවරු විශාල පිරිසක් සහභාගී වී සිටියහ. ඇමති බැසිල් රැසවීමට පැමිණෙන විට මධ්‍යම රාත්‍රී 12 ට ආසන්න වී තිබිණි.“මම හරි බයෙන් හිටියේ මේ රෑ මට රැස්වීමට එන්න බැරි වෙයි කියලා . මම මැතිවරණ කටයුතු පටන් ගත්තේ ප්‍රසන්නගේ රැසවීමකින්. මට මැතිවරණ කටයුතු අවසන් කරන්න ඕන වුණෙත් ප්‍රසන්නගේ රැසවීමකින්. මම බයෙන් හිටියේ මට ඒක කරන්න බැරි වෙයි කියලා" ඇමති බැසිල් කීවේය.රැස්විමෙන් අනතුරුව බැසිල් ඇමතිවරයා ප්‍රසන්නගේ නිවසටද ගියේය. පවිත්‍රා වන්නිආරච්චි , එස්.එම් රංජිත් , ඩුලීප් විජේසේකර යන මැති ඇමතිවරුද ඔහු සමඟ ප්‍රසන්නගේ නිවෙසට ගොස් සිටියහ.රාත්‍රී භෝජනය අතරතුරදී ඇමැති බැසිල් රාජපක්ෂ මහතා කීවේ" බස්නාහිර හා දකුණ ඉතා ඉහළින් දිනනවා කියලා සමීක්ෂණ වලින් තහවුරු වෙලා තිබෙනවා" කියාය.“මහ ඇමති කවුදැයි සමීක්ෂණයේ නැත්දැයි” පවිත්‍රා වන්නිආරචි ඇමැතිවරිය අසුවේ හිටපු මහ ඇමැති ප්‍රසන්න දෙස බලමිනි.ඊට උත්තර දෙමින් ඇමති බැසිල් කීවේ “ඒක සමීක්ෂණ වලින් කියන්න ඕන නෑ. මැතිවරණ ව්‍යාපාර දිහා බලපුවාම පේනවා” කියාය.ගිය සතියේදි දෙහිවල නගරයේ සතුන්වත්ත සමීපයේ වු ක්‍රිඩාංගණය නවීකරණය කිරීමේ කටයුතු ආරම්භ වීය. මේ ක්‍රිඩාංගණය දීර්ඝ කාලයකට පසුව නවීකරණය කිරීමට නියමිතය. මෙය නම් කොට තිබෙනුයේ‍ " දෙහිවල සිහිනය " ලෙසටය. මේ ක්‍රිඩාංගණයේ නවීකරණ කටයුතු ආරම්භ වුයේ ආරක්ෂක ලේකම් ගෝඨාභය රාජපක්ෂ සහ පාරලිමේන්තු මන්ත්‍රී නාමල් රාජපක්ෂගේ ප්‍රධානත්වයෙනි.මේ පිළිබද උත්සවය පැවැතියේ ගිය අඟහරුවාදා පෙරවරුවේය. උදේ දහයට පමණ ආරම්භ වීමට නියමිත වු උත්සවයට පාර්ලිමේන්තු මන්ත්‍රී නාමල් රාජපක්ෂ මන්ත්‍රීවරයා උදෑසන නවයයි හතලිස්පහ පමණ වෙන විට පැමිණියේය. නමල් මන්ත්‍රීවරයා පැමිණ විමසා සිටියේ ගරු ආරක්ෂක ලේකම්තුමා පැමිණියාද කියාය. " නෑ තාම එතුමා ඇවිත් නෑ. තව ටිකකින් ඒවි" නගරාධිපති ධනසිරි පිළිතුරු දුන්නේය. ‍" එහෙමනම් අපි ආරක්ෂක ලේකම්තුමා එනතුරු ඉමු. " එසේ කියු නාමල් මන්ත්‍රීතුමා ආරක්ෂක ලේකම්තුමා පැමිණෙනතුරු ක්‍රිඩාංගනයට ඇතුළු වුයේ නැත. ඉන් අනතුරුව පැමිණි ආරක්ෂක ලේකම්තුමා සමග නාමල් මන්ත්‍රීතුමා ක්‍රිඩාංගනයට ඇතුළු වී ශිලා ප්‍රතිස්ථාපනය කොට සමරු ඵලකය විවෘත කොට ඒ වෙනුවෙන් පැවැති රැස්වීම් භූමියට පැමිණියේය. ඒ වෙන විට රැස්වීමේ භූමියේ තුන්දහසකට අධික පිරිසක් රැස්ව සිටියහ.එය දුටු ආරක්ෂක ලේකම් ගෝඨාභය රාජපක්ෂ ලේකම්වරයා නගරාධිපති ධනසිරි අමරතුංගගෙන් විමසා සිටියේ " ධනසිරි මේ උදේ වරුවේ කොහොමද ජනතාව මෙච්චර පිරිසක් මෙතැනට ගෙන්වා ගත්තේ" කියාය." නෑ සර් අපි ජනතාව එක්ක ඉන්න අයනේ. ඒ නිසා ජනතාව අපිත් එක්ක ඉන්නවානේ. මීට වඩා සෙනගක් ගේන්ඩ කිව්වත් මං ගේනවා" ධනසිරි අමරතුංග නගරාධිපතිවරයා කියා සිටියේය. ඉන් අනතුරුව මුලින්ම මේ ක්‍රීඩාංගනය නවීකරණය කිරිම් ආරම්භ කිරීම වෙනුවෙන් වු උත්සවය ඇමැතූයේ පාර්ලිමේන්තු මන්ත්‍රී නාමල් රාජපක්ෂය. " මං මෙතැනට ආවේ ධනසිරි අමරතුංග නිසායි.ධනසිරි හැමදාම අපි වෙනුවෙන් ඉන්නවා. ඒ නිසා අපිත් ධනසිරි වෙනුවෙන් යමක් කරන්ඩ එපැයැ. ඒ නිසා මගේ ප්‍රතිපාදනවලින් මාත් මේ ක්‍රිඩාංගණය නවීකරණය මුදලු වෙන් කරලා දෙනවා.ධනසිරි නගරාධිපතිතුමා කියන්නේ අපිට සහෝදරයෙක් වගේයි. නගරාධිපතිතුමා මේ ප්‍රදේශයට විශාල සේවයක් කරනවා. ඒ නිසාම තමයි මේ ප්‍රදේශයට සියළු පහසුකම්වලින් යුතු ක්‍රිඩාංගණයක් ලැබෙන්නේ" මන්ත්‍රී නාමල් රාජපක්ෂ කියා සිටි‍යේය.ඉන් අනතුරුව ආරක්ෂක ලේකම් ගෝඨාභය රාජපක්ෂ ලේකම්තුමා කියා සිටියේ " ධනසිරි මං ඔයාට උදව්වක් කරන්ඩ එපැයැ. ඔයාට මේ පොජෙක්ට් එකට මං අවශ්‍ය ශ්‍රම දායකත්වය ලබා දෙන්නම්. එතකොට ඔයාට තියෙන්නේ මේ ක්‍රිඩාංණ නවීකරණය සඳහා අවශ්‍ය අමුද්‍රව්‍ය ලබා දෙන එක විතරයි. " ආරක්ෂක ලේකම්තුමා කියා සිටි‍යේය.ඉන් අනතුරුව උත්සව සභාව ඇමැතූ ධනසිරි අමරතුංග නගරාධිපතිවරයා කියා සිටි‍යේ " මං හැමදාමත් රාජපක්ෂවරුන්ට ආදරෙයි. ඒ වගේම මං හැමදාම රාජපක්ෂවරුන්ට ගරු කරනවා. ඒ නිසා තමයි රාජපක්ෂවරු මේ ක්‍රිඩාංගණය හදන්ඩ අවශ්‍ය සහයෝගය දිලා තියේනේ" කියාය.ගිය සතියේ බදාදා දිනයේ නියෝජ්‍ය කථානායක චන්දිම වීරක්කොඩි උණවටුන වෙරළ තිර‍යේ දිය නෑමට ගියේය. ඒ තම හිතවතුන් කීප දෙනෙකුද සමගිනි. එහි ගොස් නියෝජ්‍ය කථානායකවරයා සිය හිතවතුන් සමග මුහුදේ මීටර පනහක් පමණ ඈතින් වු ගලක් මතට පිහිනීමට පටන් ගත්තේය.එසේ පිහිනූ නියෝජ්‍ය කථානායකවරයාට ඉතා විෂ සහිත මහුදු ජීවීන් විශේෂයකගෙන් එල්ල වුයේ බලාපොරොත්තු නොවු ප්‍රහාරයකි. කෙසේ වෙතත් හෙතෙම වේදනාවෙන්ම යළාත් මුදු වෙරළට පිහිනා පැමිණ කෙළින්ම ගියේ ගාල්ල කරාපිටිය මහ රෝහලටය. එහිදි ඔහුගේ පාදවල සිදු කළ සුළු ශෛල්‍යකර්ම කිපයකින්ම විෂ සහිත කටු 26ක් පමණ එළියට ගෙන තිබිණ.කෙසේ වෙතත් නියෝජ්‍ය කථානායකවරයා ගිය බ්‍රහස්පතින්දා අම්බලන්ගොඩ පැවැති එ.ජ.නි.ස අවසන් ප්‍රචාරක රැළියටද සහභාගී වුයේ පාදවල වු තුවාල බැන්ඩේජ්වලින් ඔතාගෙනය. මේ අතරතුර අම්බලන්ගොඩ ප්‍රචාරක රැළියේ වේදිකාවට ගොඩ වෙන විටදී වේදිකාවේ ජනාධිපතිතුමාත් , ඇමැතිවරුන් වෙන නිමල් සිරිපාලස සිල්වා, සුසිල් ප්‍රේමජයන්ත , තිස්ස විතාරණ සහ වාසුදේව නානායක්කාර වුහ." මොකද චන්දිම කකුළ බැන්ඩේජ් කරගෙන" ජනාධිපතිතුමා විමසා සිටි‍යේය. " සර් මුහුදේ පීනන්ඩ ගිහින් අර විෂ සත්තු ජාතියගේ කටු ඇනුණා. කකුල් දෙක ඔපරේට් කළා. මං කරාපිටියේ රෝහලටත් ගියා. " නියෝජ්‍ය කථානායකවරයා ජනාධිපතිතුමාට කීවේය.ඉන් අනතුරුව නියෝජ්‍ය කථානායකවරයාට එහි සිටි මැති ඇමැතිවරු රැසකගෙන්ම විවිධාකරයේ උපදෙස් ලැබිණි." චන්දිම ඕක ගණන් ගන්නේ නැතිව ඉන්ඩ එපා. ගොඩක් විෂ සතෙක්. සතියක්වත් රෙස්ට් කරන්ඩ වෙයි." ඇමැති තිස්ස විතාරණ කියා සිටියේය.කෙසේ වෙතත් යළිත් කොළඹ ජයවර්ධනපුර මහ රෝහලෙන්ද යළිත් නියොජ්‍ය කථානායකවරයාගේ පාද දෙක යළිත් ශෛල්‍ය කර්මයන්ට භාජනය කොට තිබිණි. වෛදය උපදෙස්ද නොතකමින් ගිය සිකුරාදා දිනයේ නියෝජ්‍ය කථානායකවරයා ගාල්ල බලා පිටත් වුයේ ඡන්දය දැමීමට අවශ්‍ය වු නිසාය. කෙසේ වෙතත් වෛද්‍යවරු ඊට දැඩි විරෝධයක් දක්වා තිබිණි.පසුගිය දිනෙක එක්තරා කලාකරුවන්ගේ තොරතුර පලවෙන පුවත්පතක රටක් හිනැස්සු කලා කරුවෙකුගේ සම්මඛ සාකච්ඡාවක් පළවී තිබිණි. ඒ ප්‍රවීණ කලාකරුවෙකු වු බර්ටි ගුණතිලකගේය. හෙතෙම එම සාකච්ඡාව අතරතුර කියා තිබුණෙ තමන්ට දැන් තිබෙන එකම බලාපොරොත්තුව රට බේරා ගත් ජනාධිපතිතුමා හමු වීමේ ආපේක්ෂාවක් බවයි.මේ බව එකතරා පුවත්පතක කරතෘවරයෙක් ජනාධිපති මාධ්‍ය ලේකම්වරියක වන ධම්මිකා තම්මිටආරච්චිට කියා තිබිණි. මේ බව ධම්මිකා තම්මිට ආරච්චි ජනාධිපතිතුමාටද කියා තිබිණි. ඒ අනුව ගිය සතියේදී ජනාධිපතිතුමා තංගල්ල කාල්ටන් නිවෙසට ගිය පසුව රත්නපුර දිස්ත්‍රික් පාර්ලිමේන්තු මන්ත්‍රි ටී.රංජිත් සොයිසාට කියා තිබුණේ බර්ටි ගුණතිලක කලාකරුවා කාල්ටන් නිවෙසට ගෙන ඒමට අවශ්‍ය කටයුතු කරන ලෙසටය.ඒ අනුව ගිය සතියේ මේ ප්‍රවීන කලාකරු බර්ටි ගුණතිලක හට තංගල්ල කාල්ටන් නිවෙසේදී ජනාධිපතිතුමා මුණ ගැහෙන්නට ඉඩ ලැබිණි. " සර් මට මැරෙන්ඩ කළින් ඔබතුමා මුණ ගැහෙන්ඩ ලැබීම ගැන සතුටු වෙනවා. මට මේක ලොකු සතුටක්. මට දැන් මැරුණත් කමක් නෑ." බර්ටි ගුණතිලක කලාකරුවා කියා සිටියේය.මේ අතරතුර බර්ටි ගුණතිලක කලා කරුවා ඉල්ලා සිටියේ තමාට බෙහෙත් ගැනීමට කොළඹ පැමිණීමට සිදු වෙන බවත් එහිදී නැවාතැන් ගැනීමට නිවෙසක් නොමැති වීම ප්‍රශ්නයක් නිසා හැකිනම් ඒ සඳහා අවශ්‍ය පහසුකම් සලසා දෙන ලෙසටය. ඒ මොහොතේ ජනාධිපතිතුමා ටී.රංජිත් සොයිසා මන්ත්‍රීවරයාට කියා සිටියේ නිවාස ඇමැති විමල් වීරවංශ සමග කථා බහ කොට නිවෙසක් ලබා දීමට මැදිහත් වෙන ලෙසටය.පළාත් සභා මැතිවරණ ප්‍රචාරක කටයුතු සඳහා අවසන් දිනය වූ පසුගිය බදාදා ගම්මන්පිල විසින් අපූරු රැස්වීමක් සංවිධානය කර තිබිණි. ඒ රැස්වීම ඇමතීමට කොළඹට සංධානයෙන් තරග කරන සියළුම අපේක්ෂකයින්ට ආරාධනා කර තිබිණි. විශාල සෙනඟක් රැස් වී සිටි එම රැස්වීම පැවැත්වුණේ නුගේගොඩ එළිමහන් රංග පීඨයේය. අපේක්ෂකයින්ට අමතරව සංධානයේ ප්‍රධාන ලේකම් සුසිල් ප්‍රේමජයන්ත, ප්‍රධාන ඇමතිවරුන් වන දයාසිරි ජයසේකර සහ සරත් ඒකනායක ද කෝට්ටේ සංවිධායක සහ හිටපු විදේශ ඇමති රෝහිත බෝගොල්ලාගම ද කෝට්ටේ නගරාධිපති ජනක රණවක ද එම රැස්වීම ඇමතීය.ගම්මන්පිල සමග සිය විසිතුන් වසරක මිත්‍රත්වය සිහි කරමින් කතා කළ දයාසිරි කුරුණෑගල දී ධන බලය පරදවා මනුස්සකම ජයග්‍රහණය කළ අයුරින්ම කොළඹ ජනතාව ද ගම්මන්පිල පළාතෙන්ම එකට ගෙන ඒමට කටයුතු කරන මෙන් ඉල්ලා සිටියේය. දයාසිරිගේ කතාව අවසානයේ සභාවෙන් ඉල්ලීමක් ආවේ ගීතයක් ගායනා කරන ලෙසය.නමුත් සභාවෙන් ඉල්ලූ ගීතය ප්‍රතික්ෂේප කළ දයාසිරි කීවේ “ගම්මා බයිලා කියන දේශපාලකයෙක් නොවේ. ඒ නිසා මේ වේදිකාවේ මට බයිලා කියන්න බෑ. මෙතැනට ගැලපෙන්නේ අමරදේව මාස්ටර්ගේ සිංදුවක්“. නමුත් වාදක කණ්ඩායමට දයාසිරි තෝරාගත් ගීතයට සංගීතය සැපයීමේ හැකියාවක් නොතිබුණු හෙයින් අවසානයේ දී“නින්ද නේන රාත්‍රියේ“ ගීතය ගායනා කලේය.එක්සත් ජාතීන්ගේ මානව හිමිකම් කවුන්සිලයේ මෙවර සැසිවාරයට ඇමෙරිකා එක්සත් ජනපදය විසින් ලංකාවට එරෙහිව ගෙන ආ යෝජනාව තුළින් මතු වන සැබෑ අභියෝගය කුමක්දැයි වහා රට හමුවේ තැබිය යුතු යැයි ජාතික නිදහස් පෙරමුණේ දේශපාලන මණ්ඩලය තීරණය කර තිබිණි. ඒ ජිනීවා යෝජනාව සම්මත වීමෙන් අනතුරුව ඇති වෙන තත්ත්වයන් ගැන සාවද්‍ය මත ප්‍රචාරය වෙමින් පැවැති නිසාය.ඒ අනුව ජානිපෙ දේශපාලන මණ්ඩලය පසුගිය බදාදා රාත්‍රියේ හදිසි රැස්වීමක් එහි බත්තරමුල්ලේ පිහිටි ප්‍රධාන කාර්යාලයේදී පැවැත්වූයේ පක්‍ෂ නායක, අමාත්‍ය විමල් වීරවංශ හා ප්‍රධාන ලේකම් ප්‍රියන්ජිත් විතාරණගේ ප්‍රධානත්වයෙනි.‘‘මේ ක්‍රියාවලිය ආරම්භ වූණේ දරුස්මාන් වාර්තාව එක්සත් ජාතීන්ගේ මහ ලේකම් බැන් කී මූන් ට පිළිගැන් වූ මොහොතේ ඉදලායි. එදා අපි එහි තිබෙන අනතුර රට හමුවේ පෙන්වා දුන්නේ මාරාන්තික උපවාසයක් කරලා. ආණ්ඩුවේ සහ විපක්‍ෂයේ ඇතැම් පිරිස් එය හෑල්ලූවට ලක් කළා.ඒ වාර්තාව හුදු වාර්තාවක සීමාවේ නතර වන එකක් නොවන බවත් එය ලංකාවට එරෙහි දියත් වන මහා මෙහෙයුමක ආරම්භය බවත් අපි එදා පෙන්වා දුන්නා. අප පෙන්වා දුන් අනතුර අද අපේ ඉදිරියටම පැමිණ තිබෙනවා. අප එදා රටක් ලෙස එය වළක්වා ගැනීමට අවශ්‍ය පියවර ගත්තා නම් අද මේ තරම් බැරෑරුම් අභියෝගයකට මුහුණ දෙන්ඩ වෙන්නේ නෑ. " ජා.නි.පෙ නායක ඇමැති විමල් වීරවංශ අවධාරණය කළේය.බටහිර අධිරාජ්‍යවාදීන් උත්සාහ කරන්නේ යුද අපරාධ සිදු වුණා කියලා ඒ ගැන සෙවීමටවත් සංහිඳියාව ඇති කිරීමටවත් නොවෙයි. සංහිඳියාව කියන්නේ මිනිස් හදවත් තුළ මෝදු විය යුතු දෙයක්. යුදමය වාතාවරණයක් තුළ සංහිඳියාව වර්ධනය වන්නේ නැහැ. සංහිඳියාව ඇති කිරීමේ පළමු පූර්ව කොන්දේසිය තමයි, ගැටුම් අවසන් කිරීම.ගැටුම අවසන් වූවාට පසු කාලයක් අවශ්‍ය වෙනවා, සංහිඳියාවක් ගොඩනැ‍‍ෙගන්න. දැන් ඔය සංහිඳියාව ගැන අපිට බණ කියන රටවල මුස්ලිම් විරෝධී ප්‍රචණ්ඩ ක්‍රියා සිදු වෙනවා. ඇමෙරිකා එක්සත් ජනපදයේ විශේෂයෙන් මහා බ්‍රිතාන්‍යයේ ඇතුළු යුරෝපා රටවල ඉස්ලාම් බැතිමතුන්ට එරෙහිව ප්‍රචණ්ඩ ක්‍රියා සිදු වෙනවා.නමුත් ඒවා බීබීසී, සීඑන්එන්, අල්-ජසීරා වැනි නාළිකා තුළින් එළියට එන්නේ නැහැ. සංහිඳියාව රටක් තුළ සාමය හා සහජීවනය මතින් ගොඩනැ­‍ෙගන දෙයක්. එය බාහිර බලවේගවලට බලෙන් ඇති කරන්න පුළුවන් දෙයක් නොවෙයි. දශක තුනක ගැටුමකට පසුව අවුරුදු හතරකින් සංහිඳියාවේ සියලූ අංග සම්පූර්ණ වෙයි කියලා අපට හිතන්න බැහැ." ඇමැති විමල් කියා සිටියේය.චන්දන බණ්ඩාරchandananewspolitic@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=ab1403306</link>
    <topic>කලින්ම උත්තර</topic>
    <author>රංජිත් සියඹලාපිටිය</author>
    <content>විපක්ෂයේ මන්ත්‍රීවරයෙක් පත්තරයකට කියූ කථාවක් දැක අර කවුදෝ කියන්නා සේ “අනේ අනිච්චං කියා සිතුණි” එතුමා කියා තිබෙන්නේ ආණ්ඩුව සිල්ලරට මැතිවරණ තියා දිනනවා කියාය. කලින්ම පරාජය බාරගෙන හැමදේටම කිතුල් ගහට ගිය න්‍යායෙන් යමක් කීමේ ආදර්ශය විය යුතුය.ඡන්දය යනු පාලකයා හෝ පාලක පක්ෂය අකැමැතිම, ඔහුට බිය ගෙන දෙනම වචනයයි. විශේෂයෙන්ම පාලන කාලය වැඩිවන්නට වැඩිවන්නට තත්ත්වය එසේය. හැබැයි එසේ බිය වන්නේ ඡන්දයට පෙර කියූ කෙරූ දෙය හා බලය ගත් පසු කියූ කෙරූ දෙය අතර වෙනස්කම් ඇති අයය.විපක්ෂය කැමැතිම වචනය ඡන්දයයි. ආණ්ඩු පක්ෂය පාලනය කළ කාලය වැඩි වන්නට වැඩි වන්නට ඔවුනට වාසිය වැඩිය. ඒ තමනට බලයට ඒමට පෑදෙන ප්‍රධානතම සහ එකම මාර්ගය ඡන්දය නිසාය. හැබැයි ශ්‍රී ලංකාවේ තත්ත්වය ඊට වෙනස් ය.සමහරු ඡන්ද සිතියම ඇකිලුවා යැයි උදම් ඇණුවා අපි ඉස්කෝලේ යන කාලයේ මතකය. ඡන්දය මඟ හැරීම සඳහා ව්‍යවස්ථාවේ ඇති සියලුම නීති අර්ථ දක්වමින්. සිදුරු හා හිල් හොයමින් කළ කටයුතු ද අපිට මතකය. කළගෙඩි ලාම්පු සෙල්ලම, චිට් මන්ත්‍රී ක්‍රමය, මන්ත්‍රීවරුන්ගේ ඉල්ලා අස්වීමේ ලිපි ලබා ගැනීම, හොර ඡන්ද මහා පරිමාණයෙන් හඳුන්වා දීම ඕවා මේවාය.හැබැයි දැන් තත්ත්වය ඊට වෙනස්ය. බලයට පත්වීමේදී ජනතාවට දුන් ප්‍රසිද්ධ ලියවිල්ල මහින්ද චින්තන වැඩ පිළිවෙළ අද රජයේ අත් පොත වී ඇත. එහි වූ ප්‍රධානම අභියෝග ජය ගෙන ඇත. සමහරක් ජය ගනිමින් සිටිමු. එසේනම් එය ක්‍රියාත්මක කිරීමට බලය දුන් ඇත්තන් ගෙන් නිතර නිතර ඒ පිළිබඳ විමසීම රජයේ යුතුකමය.එය ඡන්දදායකයාට ලැබෙන වටිනාම අවස්ථාවයි. දැන් නැවතත් ඒ අවස්ථාව දකුණේ සහ බස්නාහිර ඡන්දදායකයන්ට උදා වී ඇත. හමුවන කියන හැම අයෙක්ම ඔවුන් යුතුකම ඉෂ්ට කිරීමට පුල පුලා බලා සිටින බව පෙනේ.හෙට දවසේ එය වාර්තාගත ලෙස සංඛ්‍යාත්මකව පැහැදිලි වනු ඇත. සමහර අය එක එක දෙය කියමින් දැන්මම පිටපොට ගසන්නේ සිද්ධිය කලින්ම දන්නා නිසා කලින්ම උත්තර බැඳීම හොඳයැයි කියා විය යුතුය. හොරාට පෙර කෙසෙල් කැන වැට පනිනවා යැයි අපේ පරණ කියමනක් ද ඇත.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=af1403301</link>
    <topic>එකෙක් මරා  දහයක් පෝරකයට</topic>
    <author>සමන්තී වීරසේකර</author>
    <content>මහනුවර පළාත්බද මහාධිකරණ පරිශ්‍රයේ ඉකුත් මාර්තු විසිහත්වැනි දින පෙරවරු 11.20 ට විදුලි ආලෝකය නිවී ගියේ පෙර නොවූ තීන්දුවක් ප්‍රකාශයට පත් කිරීම උදෙසා ය. ඒ මාතලේ රත්තොට නාගල මාඩුපට්ටිය ලයිමේ විසූ විසි අට හැවිරිදි අයියා වූ මුත්තුකුමාර් තරුණයා පොලුවලින් ගසා මරා දැමීම සම්බන්ධයෙන් වරදකරුවන් වූ දස දෙනකුට මරණීය දණ්ඩනය නියම ‍කිරීම ය.අදාළ තීන්දුව ප්‍රකාශයට පත් කිරීමෙන් අනතුරුව මහාධිකරණ විනිසුරු මනිලාල් වෛද්‍යතිලක මහතා පිටු පනස් දෙකකින් යුත් නඩු තීන්දුවට අස්සන් තබා සිය පෑන් තුඩ බිඳ දමා අසුනින් බැස ගියේ ය.පවුල් දහයක බිරින්දෑවරු ස්වාමියෝ දරුවෝ ‍මවුපියෝ මහාධිකරණ ශාලාව තුළ බිය සංත්‍රාසය හද කොනක තෙරපා හඬා වැලපුණහ. සිහිසුන්ව ඇද වැටුණාහ. හිස මත ද‍ෑත් රුවා විලාප තැබුවෝ ය.එහෙත්; මේ දඬුවම් හිමි වූයේ; ජීවත්වීමේ අයිතිය හිමිව තිබූ තරුණයකුගේ මරණය සිදු කළ බවට සාක්ෂි විමසා; සාධාරණ සැකයකින් තොරව ඔප්පු වූ වරදකරුවන් දස දෙනකුට ය.මෙය අතීත රජ දවසේ පටන් පෘතුගීසි, රෝම ලන්දේසි, කෝල්බෲක් කැමරන්, 1972-1978 කාල වකවානු ඇතුළත් ඉතිහාසයක මෙතෙක් නොවූ සුවිශේෂී නඩු තීන්දුවක් වූයේ, වැඩි පිරිසකට එකවර (දස දෙනෙකුට) මරණ දඬුවම් නියම කිරීම මතය.මෙයට පෙර අට දෙනකුට ප්‍රසිද්ධියේ එල්ලා මැරීමේ දඬුවම් හිමි වූයේ, 1857 දී කෑගල්ලේ ජුලියස් අප්පු මැරූ වරදටය. එහිදී පහළොස් දෙනකු අත්අඩංගුවට ගෙන හත් දෙනෙක් නිදහස් කළ අතර, අට දෙනකු ‍එකවර එල්ලා මැරීමට තීන්දුව ප්‍රකාශයට පත් කළේ ය.වසර 2004 අප්‍රේල් මස 8 වැනිදා හෝ ඊට ආසන්න දිනෙකදී සිදුවූ මුත්තුකුමාර් ඝාතන සිද්ධිය 2014 අප්‍රේල් මාසය වන තෙක් දස වසරම විභාග විය. මහේස්ත්‍රාත් උසාවියේ මූලික විභාග කිරීම්වලින් අනතුරුව මහාධිකරණය වෙත යොමු කෙරුණු අතර සැකකරුවන් දහ හතර දෙනෙක් සම්බන්ධයෙන් සාක්ෂි ගොනු කරනු ලැබූයේ; මුත්තුකුමාරට පහර දුන් පොලු කැබලි දෙක ද සාක්ෂි භාණ්ඩයක් ලෙස තබාගෙන ය‍.මාඩුපට්ටිය ‍කෝවිල අසල පැවති තෙරු උත්සව අවස්ථාවේදී වරින් වර තරුණයින් අතර ඇති වූ බහින් බස් වීම දුර දිග යාමත්, රැස්ව සිටි තරුණ පිරිස අතරේ වූ සැලකිය නොහැකි තරම් වූ ගැටලු අළුයට ගිනි පුපුරු මෙන් සුරැකිව තිබීමත් මුත්තුකුමාර්ට පහරදීම දක්වා ප්‍රබල විය.එදා සිදුවූ සිදුවීමේ අතීත කතාව විමසීම අත්‍යවශ්‍ය කරුණක් වන්නේ සිද්ධිය පිළිබඳ සියලු තොරතුරු දැක්වීම පාඨකයන්ට පහසුවක් වන බැවිනි.2004 සිංහල - හින්දු අවුරුදු උත්සවය අත ළඟ විය. අප්‍රේල් 8 දා සවස 5 ට පමණ තරුණයින් දෙදෙනකුට ගම්මඩුවේ සිට නාගලට යාමට අවශ්‍ය විය. දෙදෙනාම සිටියේ තරමකට බීමත්ව ය. ගම්මඩුවේ තරංගට අයත් ත්‍රි‍රෝද රියෙන් දෙදෙනා නාගලට යාමට ගමන් ඇරඹූහ. ටික දුරක් ගිය විට හමුවන්නේ මාඩුපට්ටියයි. එය පසුකොට තවත් කි.මී. හත අටක් ගිය විට ත්‍රිරෝද රථය අනතුරකට ලක්විය.තරංග ත්‍රීවීලරය රැගෙන ආපසු ආවේ ය. ඔහු පැවසුවේ ගිය දෙදෙනා තමන්ට පහරදී රථය ද පෙරලා දැමූ බවයි. එය ඇසූ ගම්මු එතැනට එකතු වූහ. යුද හමුදාවේ සේවය කළ තරංග‍ගේ මස්සිනා ද මේ අතර සිටියේ ය.ටික වෙලාවකට පසු මේ පිරිස ඒ තරුණයන් දෙදෙනා සොයාගෙන ඔවුන් පදිංචිව සිටි කම්කරු නිවාස පෙළ අසළට රැගෙන ආහ. ඒ වනවිටත් ඒ තරුණයින් දෙදෙනා ගිය පිරිසේ අයගේ පහරදීම්වලට ලක්වී තිබුණි. අසළ පිහිටි දිය අගලේ ඔබමින් පහර දුන් බවට ද සාක්ෂි වලින් හෙළිවිණි. ඔවුන්ගේ පහර දීම්වලින් හෙම්බත්වූ තරුණයන් දෙනෙනා ඇළ අසළ වැටී සිටිනු ගම්මුන් දැක ඇත.පසුවදාට පහන් වනවිට ඇළ අසළ වැටී මියගොස් සිටියේ මුත්තුකුමාර් බව හඳුනා ගැනිණි. අනික් තරුණයා තුවාල ලබා වැටී සිටියේ ය.මේ බව රත්තොට පොලිසියට සැළවී තිබුණි. රත්තොට පොලිසියේ ස්ථානාධිපති පො.ප.එස්.පී. ද සිල්වා, සැරයන් එන්.එම්. හේමචන්ද්‍ර පො.සැ. 57215 අලහකෝන් යන නිලධාරීහු එතැනට ගියහ‍. කටඋත්තර ගත් පොලිසිය ඔහු රත්තොට රෝහලට ඇතුළත් කෙළේ ය.පොලිසියේ සැරයන් හේමචන්ද්‍ර මහතා ඇතුළු නිලධාරීහු පරීක්ෂණය ඇරඹූහ. වීරයියාට අමතරව තවත් අයෙක් සාක්ෂි දීමට ඉදිරිපත් විය. ඒ අවුරුදු 14 ක් වයසැති පාසල් සිසුවෙකි. ඔහුතම දෑසින් දුටු දේවල් හෙළි ‍ෙකළේ ය. ඔහුගේ නම වෙංගඩා සලං රාජේන්ද්‍රන් ය. ඒ සාක්ෂිය ඉතා ප්‍රබල විය.නඩුව මාතලේ උසාවියට ඉදිරිපත් කළ අතර එය මහනුවර මහාධිකරණයට ගෙන ගියේ ය.සැකකරුවන් 14 ‍ක් අත්අඩංගුවට ගෙන ඉදිරිපත් කළ අතර 14 දෙනාම රිමාන්ඩ් භාරයට පත් කෙරිණ. මාස කීපයකට පසුව ඔහු හට ඇප ලැබිණි.ඉන්පසුව 8 වන සැකකරු තංගයියා මිය ගියේ ය. නඩුව වසර 10 ක් තිස්සේ විභාගයට ගැනිණ.පසුගිය පෙබරවාරි 13 දා නඩුව විභාගයට ගත්තේ ය. එදිනම සැකකරුවන් 13 දෙනා යළි රක්ෂිත බන්ධනාගාරගත කෙරිණි.27 දා සැකකරුවන් 13 දෙනා ගෙන් 10 කට මරණ දඬුවම නියම කළ අතර 3 ක් නිදහස් කෙරිණ.මේ සිද්ධියේ සත්‍ය තත්ත්වය සනාථ කිරීමට රත්තොට දිසා රෝහ‍ෙල් වෛද්‍ය නිලධාරි ජී.එම්.විජේසූරිය සහ වෛද්‍ය ශාන්තදේව යන මහත්වරුන්ට ද මරණ පරීක්ෂණ වාර්තා අධිකරණය වෙත ඉදිරිපත් කිරීමට සිදුවිය.නඩු විභාගයේ දී අධි චෝදනා ලබා සිටි විත්තිකරුවන් දහහතරදෙනාගෙන් තිදෙනකු වන සුප්පයියා වඩිවේල් නොහොත් වාඩියා (39) සින්නයියා ක්‍රිෂ්ණකුමාර් නොහොත් ෆලීම් (33) සහ සන්නාසි රාමලිංගම් (38) අවසන් මොහොතේ නිදොස් කොට නිදහස් කළේ, සාධාරණ සැකයෙන් තොරව සාක්ෂි ඔප්පු කළ නොහැකි වූ නිසාය. තවත් සැකකරුවකු වන තාගයියා සෙලම්බරම් (37) නඩු විභාගය අතරතුර කාල වකවානුවේදී හෘදයාබාධයක් වැලඳී මිය ගියේය.සෙසු සැකකරුවන් වන, රත්නායක මුදියන්සේලාගේ තිස්ස බණ්ඩාර (40), ආරච්චි රත්නායක මුදියන්සේලාගේ විජේබණ්ඩාර නොහොත් චූලේ බාස් (38), නාගලිංගම් පුණ්‍යමූර්ති නොහොත් වයිටා (32), ලොච්චමුනම් විජේකාන්ත් නොහොත් ජෙමිනි නොහොත් සිඟිති (31), කරුප්පයියායෝගේෂ්වරන් නොහොත් සීලක්කු (39) හේවාපොරඹගේ රංජිත් ජිනසිරි නොහොත් පුංචි අයියා (39), ලොච්චමනම් යෝගරාජා නොහොත් එලී (31), ශිවසාමි ශිවා නොහොත් කරාටේ සිවා (30), රාමනාදන් අබ්දුල්ලා (36) සහ රාජතුරේ ඉලේරාජා නොහොත් සෝකු (32) යන දසදෙනාට මරණ දඬුවම් හිමි විය.නීතිපතිවරයා විසින් අධිචෝදනා තුනක් යටතේ මේ විත්තිකරුවන්ට එරෙහිව නඩුව ගොනු කැර තිබිණි. තුවාල කිරීම පොදු අරමුණ කරගත් නීති විරෝධී රැස්වීමකදී සාමාජිකයන් ලෙස කටයුතු කිරීම, පොලුවලින් පහර දී තුවාල සිදුකිරීම සහ මිය යනතෙක් පහරදීම යන අධිචෝදනා ගොනු කර තිබූ අතර, දණ්ඩ නීති සංග්‍රහයේ 140 වගන්තිය, 296 වගන්තිය සහ 315 වගන්තිය යටතේ දඬුවම් නියම කෙරිණි.වසර 138ක‍ට පසුව බෝගම්බර බන්ධනාගාරය මහජනතාව වෙනුවෙන් ප්‍රදර්ශනයට විවෘත ව තිබෙන මේ සමයේ එය නැරඹූ පොදු මහජනතාවගෙන් සියයට අනූවකට වැඩි පිරිසක් මරණ දඬුවම යළි ක්‍රියාත්මක කරන ලෙස බන්ධනාගාර සටහන් පොතේ සටහන් තබා ‍ගොස් තිබේ.1975 අගෝස්තු පස්වැනිදා බෝගම්බර දී අවසන් වරට එල්ලා මැරූ සිරිපාල නොහොත් මරුසිරා ගේ බිරිය වන රන්මැණිකා ද යළි මරණ දඬුවම ක්‍රියාත්මක කරන ලෙස ඉල්ලා තිබේ. මෙවන් කතිකාවතක් ඇති සමයෙක මෙවන් දඬුවමක් නියම කිරීම සැබැවින්ම භීතිය ඇතිකරවන්නකි.ලෝක ධර්මතාව අනුව, අපරාධයක් කළ විට කවදා හෝ දඬුවම් විඳිය යුතුමය. අද පවුල් දහයක ඥාතීන් සහෘදයන් දුක් සෝ තැවුල් මැද හඬාවැටෙන්නේ තමන්ගේ එකාට වූ විපත ගැන සිතාය.එදා පොලු පහර කා දුක්විඳ මියගිය මුත්තුකුමාර් ද, ඔහුගේ පවුලේ උදවිය ද, මුත්තුකුමාර් සමඟ අනාගතයක සිහින දකින්නට බලාහුන් උදවිය ද මොනතරම් නම් දුකක් සන්තාපයක් විඳින්නට ඇද්ද? අදටත් විඳිනවා ඇත්ද?වරදට දඬුවම පොදුය. අද මරණ දඬුවම් හිමිවී යකඩ කූඩු අතර හිරවූ දසදෙනාගේ සැබෑම වූ දඬුවම විඳින්නේ ඔවුන්ගේ දූ දරුවන්ය. තව කෙටි දිනකින් මෙලොවට බිහිවන්නට සිටින නූපන් දරුවන්ය.අද සමාජයේ මිනිස්කම පාගමින් දරුණුකම් මතුව එන සෙයක් දක්නට ලැබෙන බැවින්ම මෙවන් සුවිශේෂී නඩු තීන්දුවක් ප්‍රකාශයට පත්කිරීම අතිවිශේෂිත වූ සංසිද්ධියක් බව කිව යුතුය.ඉකුත් සතියේ රට තුළ සිදුවූ ම්ලේච්ඡ නින්දිත ක්‍රියා පිළිබඳ විමසිල්ලෙන් බලන කළ ජර්මන් ජාතික තරුණියක් සහ රුසියනු ජාතික තරුණියක දූෂණය කිරීම ඇතුළු සමස්ත දූෂණ සියල්ලක්ම පිළිකුල් සහගත සිද්ධීන්ය.කුරාම්ෂේක් ඝාතනය පිළිබඳව නඩු විභාගය ද මේ දිනවල විභාග කෙරෙමින් පවතී. එහෙයින්ම, මිනිස් ඝාතනය යනු සුළුකොට තැකිය හැක්කක් නොවේ. එය උස්, පහත්, ආගම්, ජාති භේද කුල වර්ගවාදීන් අනුව වෙනස් නොවේ. එක් මිනිස් ජීවිතයක් වෙනුවෙන් අද මිනිස් ජීවිත දහයක් වන්දි ගෙවීමට සූදානම්ව සිටී.නීති‍ෙය් දෙවඟන හෙවත් නීතියේ සංකේතය වූ කන්‍යාව දෑස වසා වම් අතෙහි රුවා සිටින තරාදියේ එක් පසකට මුත්තුකුමාර් දමා, තරාදිය තුලනය කිරීමට අනෙක් පසට දහදෙනකු දමා තිබේ.වරද, නීතිය හා දඬුවම සැබෑවන්නේ එවිටය.සමන්තී වීරසේකරදයා අබේවීරමාතලේ සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=af1403302</link>
    <topic>මුහුද පතුලට ගිහින් නැව් කෑලි ගොඩට ගේන</topic>
    <author>සුභද්‍රා දේශප්‍රිය</author>
    <content>“ස්ථාන කිහිපයක මුහුදු බෝම්බ අටවා ගෙන ගල්කිස්සේ මුහුදට එනකොට මට සිරිපාදය පෙනුණා. මා ඒ ස්ථානයේ මුහුදු බෝම්බයක් අටවා පිටත්ව ගියා.” ඒ දෙවැනි ලෝක යුද සමයයි. ජර්මන් නාසි හමුදාවේ එස්.එම්.එස්. වුල්ෆ් නෞකාවේ නියමුවා විසින් සම්පාදිත ග්‍රන්ථයක එසේ සටහන් කොට තිබුණි. එස්.එම්.එස්. වුල්ෆ් නෞකාව 1916 දී ජර්මනියෙන් පිටත්ව දකුණු අප්‍රිකාව, ඉන්දියාව, සිංගප්පූරුව, නවසීලන්තය ආදී රටවල් හරහා යමින් මුහුදු බෝම්බ අටවමින්, ශ්‍රී ලංකාවේ ගල්කිස්ස මුහුදු සීමාවේ කිලෝමීටර් පහළොවක් දුරින් මුහුදු බෝම්බයක් අටවා ඔස්ට්‍රේලියාව දෙසට ගමන් ඇරඹීය.බ්‍රිතාන්‍යයට අයත් මෙම මඟී ප්‍රවාහන නෞකාව (S.S Worcetesrshire) මඟී පිරිසක් සහ ආහාර ද්‍රව්‍ය තොගයක් ප්‍රවාහනය කරමින් සිටිය දී 1917 පෙබරවාරි 17 වැනිදා නාසි ජර්මානුවන් විසින් ඉතා සූක්ෂ්ම ලෙස අටවා තිබූ මුහුදු බෝම්බයකට හසුවිය. ඒ මෙයට වසර 97කට පෙරය.මේ නැවෙහි දකුණු පැත්තෙන් වැදුණු බෝම්බය නිසා නැවෙහි බඳ හිල් වී ජලය ඒ තුළට වහනය වන්නට විය. නැවෙහි වූ විදුලි සංඥා මාර්ගයෙන් දැනුම් දීමෙන් අනතුරුව අසල වූ තවත් නැවකින් ගිලෙමින් තිබූ නැව අසලට පැමිණ නැවේ සිටි පිරිසගේ ජීවිත බේරා ගැනීමට කටයුතු යෙදවිණි.එහෙත් අවාසනාවකට මෙන් එම නැවෙහි වූ දෙදෙනෙකුගේ ජීවිත බේරා ගැනීමට ඔවුන්ට නොහැකි විය. මේ නැව නිමවා තිබුණේ ටයිටැනික් නැව සාදන ලද ලිවර්පූල් වැඩ අංගණයේදී බවට තොරතුරු හෙළි වී ඇත. එහෙත් ටයිටැනික් නැව සෑදීමට පෙර මේ නැව නිමවා ඇති අතර ටයිටැනික් නැව ගිලුණු ආකාරයට ම මේ නැව ද ගිලෙන්නට ඇතැයි ද පුරාවෘත්තවල සටහන්ව ඇත.මුහුදු බෝම්බයට ගොදුරු වූ මෙම නැව පෙබරවාරි මස 17 වැනිදා දහවල් දෙක දක්වා නැවේ ඉදිරිපස උඩු අතට සිටින ආකාරයට නැව මුහුදු සීමාවේ මීටර් පනස් හතක් යටට ගිලී ගොස් ඇති බවට නැව පිළිබඳ සවිස්තර දත්ත වාර්තාවේ සඳහන් වී ඇත.එමෙන්ම නාසි හමුදාවට අයත් S.M.S. wolf නැව මාස පහළොවක් පුරා ඉන්දියාව, සිංගප්පූරුව, නවසීලන්තය, ඕස්ට්‍රේලියාව ඇතුළු රටවල් විශාල සංඛ්‍යාවක මුහුදු බෝම්බ අටවා නැව් තිස්පහක් විනාශ කර ඇති බවට පසුකාලීනව තොරතුරු හෙළිදරව් වී ඇත.එමෙන්ම සිරකරුවන් ලෙස හාරසියයක් දෙනා මේ ජර්මානු නාසි හමුදාවේ ප්‍රාණ ඇපයට රැගෙන යළිත් නිරුපද්‍රිතව ජර්මනියට ගිය බවට තොරතරු හෙළිදරව් වී තිබේ.මුහුදු බෝම්බ පිළිබඳව අසන්නටත් එයින් සිදුවන විනාශය අත්විඳීමටත් අපට සිදුවුයේ පසුගිය වසර තිහක් පුරා මේ රටේ පැවැති කුරිරු කොටි ත්‍රස්තවාදී අරගලය පැවැති සමයේදීය. එහෙත් මීට වසර 97කට පෙර අප බොහෝ දෙනෙක් අසා නොමැති මුහුදු බෝම්බ පිළිබඳ කතාව දිග හැරුණේ දෙවැනි ලෝක යුද ස‍ම‍යේ සිටය.ජර්මානු නාසි හමුදා විසින් එලෙස මුහුදු බෝම්බ හෙලූ නැව තනා තිබෙන්නේ 1904 දීය. එය දිගින් මීටර් 137.9, පළලින් මීටර් 16.6ක් ද වන අතර පිටතින් යකඩයෙන් නිර්මාණය කොට ඇත. ඇතුළතින් දැවයෙන් නිර්මාණය වී ඇත.මේ ගිලුණු නැව්වල අනන්‍යාවය රැඳී ඇත්තේ එහි යකඩයෙන් නිමවා ඇති සීනුව ආශ්‍රිතවය. අඩි200 මුහුදු පතුලේ සැඟවුණු මේ නෞකාව පිළිබඳව වසර 97කට පසුව තොරතුරු හෙළිදරව් කර ගැනීමේ භාරධූර කාර්යයෙහි නියැළුණු කොළඹ පුද්ගලික ආයතනයක පරිගණක ඉංජිනේරුවරයකු ලෙස සේවය කරන දර්ශන ජයවර්ධන මහතා සමත්විය.“මා 2003 වසරේ සිට ගැඹුරු මුහුදේ කිමිදුම් සම්බන්ධයෙන් බෙන්තොට එරික් ප්‍රනාන්දු පිහිනුම් මධ්‍යස්ථානයෙන් පුහුණුව ලබාගත්තා. මා පුහුණුවීම් කටයුතු මැනවින් කිරීමෙන් අනතුරුව මේ නැව් පිළිබඳව මුහුදු සිතියම්වල සළකුණු කොට ඇති තැන් පිළිබඳව අධ්‍යයනය කිරීමක් කළා‍.ඉන් අනතුරුව බ්‍රිතාන්‍ය නාවුක සිතියම් අනුව ගල්කිස්ස මුහුදු සීමාවේ කිලෝමීටර් 15ක් පමණ දුරින් ගැඹුරු මුහුදේ තිබෙන නැවක් පිළිබඳව සඳහන් වී ඇති බව මා දුටුවා. මම එම ප්‍රදේශවල ධීවර කර්මාන්තයේ යෙදෙන ධීවරයන් සමඟ මේ පිළිබඳව තොරතුරු සොයා බැලුවා.නාවුක හමුදා සිතියම්වල මේ නැව් පිළිබඳව සටහන් කිරීමේ අරමුණ නැවේ කපිතාන්වරුන්ට මඟ පෙන්වීමේදී එම නැව්වල‍ නොගැටී යාමයි. ගල්කිස්ස මුහුදේ සිතියමේ සඳහන් ආකාරයට ‘සෝනා’ යන්ත්‍රයෙන් මුහුදු පතුල පරීක්ෂා කොට බැලුවා. එහිදී ගලක් වගේ ලොකු විශාල දෙයක් දුටුවා.ඒ අනුව මම එදාම ඒ පිළිබඳව සෙවීමේ අරමුනින් කිමිදුණා. මගේ වම් ‍කරේත් දකුණු කරේත් ඔක්සිජන් ටැංකි රඳවාගෙන මා ඒ අසීරු කටයුත්තට අත තැබුවා. මීටර් 60ක් පමණ පතුලට යද්දී මේ නැව මට පේන්න පටන්ගත්තා. ඒ පතුලේ රැ‍‍ඳෙන්නට පුළුවන් විනාඩි විසි පහක පමණ කාලයක්.යළි ක්‍රමානුකූලව උඩට ආවෙ නැතිනම් නයිට්‍රජන් ශරීරගතවීම නිසා මරණයට පත්වෙන්න පුළුවන්. මා පැය එකයි කාලක් පමණ හිමින් උඩට ආවා. ඔය ආකාරයට මා වසර තුනක් තිස්සේ කිමිදුම් කටයුතු සිදු කර රූප රාමු ලබාගත්තා. මා කිමිදුම් 22ක් මේ කාලය තුළ සිදු කොට තිබෙනවා.වසර සියයකට ආසන්න වූ වුෂ්ඨශයර් නම් මේ නෞකාවේ සීනුව සොයාගැනීමෙන් මෙය එම වුෂ්ඨශයර් නම් වූ නෞකාව බවට කරුණු අනාවරණ කර ගත්තා. එම සීනුවේ එම නෞකාවේ නම පැහැදිලිවම සටහන් කරතිබුණා. එය Liverpool වැඩ අංගණයේ නිමවා ඇති බවට ද තොරතුරු සඳහන් වී තිබුණා.”“මේ නැවෙහි සිටි පිරිසගෙන් දෙදෙනෙක් මිය ගොස් ඇති බවත්, මුහුදු ‍බෝම්බ ඇටවීමට පැමිණි නාසි හමුදාව ගල්කිස්සේ දී මුහුදු බෝම්බයක් හෙළූ බවත් ගල්කිස්ස වෙරළට සිරිපාදය දිස් වූ බවත් එහි ගමන්ගත් නැවියෙක් පසුකාලීනව ග්‍රන්ථයක සටහන් කොට තිබුණා.1917 පෙබරවාරි 15 වැනිදා බෝම්බයට හසුවූ මේ නෞකාව 1917 පෙබරවාරි 17 වැනිදා දහවල් දෙක වනතුරු ගිලුණු අතර උඩ අතට එය මුහුදු පතුලේ සැඟවුණු බවට තොරතුරු හෙළිදරව් වී තිබෙනවා.මේ නෞකාව බ්‍රිතාන්‍ය නාවුක හමුදාවට අයත් මඟී ප්‍රවාහන නෞකාවක් බවට තොරතුරු ලැබී තිබෙනවා. මේ නැව පිළිබඳව පසුගිය වසර 5ක් පුරා තොරතුරු සෙවීමට මා ගත් උත්සාහය පසුගිය මාර්තු මස 12 වැනිදා මා මෙහි සීනුව සොයා ගැනීමත් සමඟ සාර්ථක කර ගත්තා. නැවෙහි අනන්‍යතාවය රැඳී ඇත්තේ එහි සවිකර ඇති සීනුවෙයි.”“මේ ගමන දුෂ්කර ගමනක්. මේ කාලයේම තවත් නැව් ගිලී ඇති බවට තොරතුරු ලැබී තිබෙනවා. එහෙත් මිත්‍ර පාක්ෂික හමුදාවත් මුල්කාලීනව දැන සිටියේ නැහැ මේ නැව් විනාශ වූයේ කොහොමද කියලා. යුද සමය පුරා ඔවුන් මෙය රහසක් සේ තබාගත්තා.මේ නැව් පිළිබඳව සොයා බැලීමේ දී මම දැනගත්තා පුරාවෘත්ත අනුව මෙය අපේ රටේ ජාතික උරුමයක් බවට පත්කර ගත හැකි බව. ඒ අනුව මම මෙය වසර පහක් පුරා සොයමින් අවසානයේ එම නැවේ අනන්‍යතාව හෙළිදරව් වීමත් සමඟ මම තීරණය කළා මෙය ගාල්ලේ මුහුදු පුරා විද්‍යා ඒකකයට භාරදීමට. මධ්‍යම සංස්කෘතික අරමුදල යටතේ රෝහණ සංස්කෘතික පදන‍මේ අධ්‍යක්ෂ ජනරාල් හිටපු පුරා විද්‍යා කොමසාරිස් ඩබ්.ටී.විජේපාල මහතා ඇතුළු ගාලු කිමිදුම් කණ්ඩායමට මා මෙය භාර දුන්නා.”“විශේෂයෙන් කිව යුතු තවත් කරුණක් තිබෙනවා. එනම් අපේ රටේ ගිලුණු නැව්වලින් විදේශ විනිමය උපයාගත හැකි හොඳ මාර්ගයක් ලෙස යොදා ගත හැකි බව. සංචාරකයන් බොහොම දෙනෙක් මෙවැනි නැව් ආශ්‍රිත පිහිනුම් කටයුතු කිරීමට ලංකාවට එනවා.හික්කඩුව, මීගමුව, ගල්කිස්ස ආදී ස්ථානයන්හි සංචාරක කිමිදුම් මධ්‍යස්ථාන තිබෙනවා. මුහුදු පතුල කාන්තාරයක් ව‍ගේ. මේ වගේ නැව් ආශ්‍රිතව මාළු විශාල වශයෙන් බෝවෙනවා. අලංකාර කොරල් පර හැදෙනවා.” යැයි දර්ශන මහතා පැවසීය.මේ පිළිබද තොරතුරු www.divesrilanka.comවෙතින් දැකබලා ගත හැකි බවද දර්ශන මහතා පැවසීය.සුභද්‍රා දේශප්‍රියඡායාරූප සහ පසුබිම් කතාවනන්දසිරි වැලිගමගේගාල්ල දිසා සමූහ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=af1403303</link>
    <topic>දුලාංජලී බැංකුවට ගෙනා ලක්ෂ විස්සක හොර නෝට්ටු කතාව</topic>
    <author>කීර්ති මෙන්ඩිස්</author>
    <content>රටේ පිහිටි බැංකු හා මූල්‍ය ආයතන රැසකින් ම අපරාධ පරීක්ෂණ දෙපාර්තමේන්තුවට නිරන්තරයෙන් පැමිණිලි ගලා එන්නට වූයේ ව්‍යාජ මුදල් නෝට්ටු බහුල වශයෙන් ගනු දෙනු කරුවන් හරහා තම බැංකුවලට සහ මූල්‍ය ආයතනවලට ලැබෙමින් පවතින බව කියමින් ය. මෙය බැංකුවලට මෙන් ම මූල්‍ය ආයතනවලට ද මහත් හිසරදයක් විය.රහස් පොලිසිය මේ පිළිබඳ පුළුල් විමර්ශනයක් ඇරැඹූ අතර ව්‍යාජ නෝට්ටු ළඟ තබාගැනීම, පරිහරණය කිරීම, භාවිතා කිරීම හා ගනුදෙනු කිරීම ආදිය තහනම් කටයුත්තක් බවට මාධ්‍ය හරහා මුළු මහත් ජනතාවම දැනුම්වත් කිරීම ද කළේ ය. බැලූ බැල්මට සැබෑ නෝට්ටු ලෙස පරිහරණය වන මෙම ව්‍යාජ නෝට්ටු ශ්‍රී ලංකා මහ බැංකුවට ද මහත් ප්‍රශ්නයකි‍.‍මේ ව්‍යාජ නෝට්ටු ජාවාරමේ අලුත් ම සිදුවීම වූයේ පසුගියදා දුලාංජලී ප්‍රේමදාස මහත්මිය විසින් කුරුඳුවත්ත ප්‍රදේශයේ පෞද්ගලික බැංකුවකට තැන්පත් කිරීමට ගෙන ගිය රුපියල් ලක්ෂ විස්සක මුදල් ව්‍යාජ නෝට්ටු වීමයි. දුලාංජලී හිටපු ජනාධිපති රණසිංහ ප්‍රේමදාස මහතාගේ දියණිය වූ අතර වත්මන් පාර්ලිමේන්තු මන්ත්‍රී සජිත් ප්‍රේමදාස මහතාගේ සොහොයුරියයි.පන්දහසේ නෝට්ටු සහිත මුද්‍රා තබන ලද මුදල් බණ්ඩලය සහිත කවර දෙක ඇය කොළඹ කුරුඳුවත්තේ පිහිටි පෞද්ගලික බැංකුවකට දුන්නේ එය ජෝන්කීල්ස් ආයතනයේ ගිනුමකට බැර කිරීම සඳහා ය. බැංකු සේවා නිලධාරිනි නිරෝෂා වෙත ඉදිරිපත් කර තිබූ එම මුදල් පාර්සලය මුදල් අයකැමි ඇන්ටන් වෙත බාර දී ඇත. පාර්සලයේ මුද්‍රාකඩා බැලූ ඇන්ටනී මහතා එහි නෝට්ටු සියල්ල ව්‍යාජ ඒවා බවට හඳුනාගෙන ඇත. පසුව මේ බව මෙහෙයුම් කළමනාකාරිණි නතාලි වෙරෝනිකා මහත්මියට දන්වා තිබේ.“මැඩම් මේවා හොර සල්ලි”බැංකුවෙන් දුලාංජලීට එලෙස දැනුම්දීමත් සමඟ ඇය ඉන් බියට පත්ව මේ බව ඇගේ මව වන හේමා ප්‍රේමදාස මහත්මියටත් ඇයට නෝට්ටු ලබාදුන් ක්‍රිෂාන්ත නැමැත්තාටත් පවසා ඇත. බැංකු කළමනාකාරිත්වය වහා මේ බව රහස් පොලිසියට ද දැනුම් දී තිබේ.දුලාංජලීගේ ඇමතුමට අනුව බැංකුවට පැමිණි ක්‍රිෂාන්ත තවත් රුපියල් ලක්ෂ විස්සක චෙක්පතක් දී මෙම ගනුදෙනුව ගොඩින් බේරා ගැනීමට උත්සුක වී ඇත. දුලාංජලී ජයකොඩි මහත්මිය බැංකුවේ විශ්වාසවන්ත ගනුදෙනුකාරියක වූ බැවින් ඇය ඒ මොහොතේ මුදා හැර ඇත.සහකාර පොලිස් අධිකාරි අම්පාවිල මහතාගේ අධීක්ෂණය යටතේ ව්‍යාජ මුදල් නෝට්ටු පිළිබඳ විමර්ශන ඒකකයක් රහස් පොලිසිය තුළ පවත්වාගෙන යනු ලබයි. බැංකුවේ දැනුම් දීමෙන් එතැනට පැමිණි පොලිස් පරීක්ෂක ප්‍රියදර්ශන ඇතුළු රහස් පොලිස් නිලධාරීන් දුලාංජලී දුන් බව කියන මුදල් නෝට්ටු පරීක්ෂා කර ඇති අතර එහිදී හඳුනාගෙන ඇත්තේ එම නෝට්ටු සියල්ල ම ව්‍යාජ ඒවා බව ය.ඒ වනවිටත් දුලාංජලී බැංකුවෙන් පිටත්ව ගොස් තිබූ බැවින් බැංකු සී.සී.ටී.වී. කැමරාවේ දත්ත පරීක්ෂා කළ නිලධාරීන් දුලාංජලී බැංකුවට පැමිණි මොහොතත් ඉන් විනාඩි දහයකට පසුව ක්‍රිෂාන්ත නමැත්තා පැමිණෙන ආකාරයත් විමර්ශනය කර තිබේ.පසුව දුලාංජලී මහත්මිය ඇමතූ රහස් පොලිස් නිලධාරින් ඇය යළි ගෙන්වාගෙන මේ සම්බන්ධයෙන් දීර්ඝ වශයෙන් ප්‍රශ්න කර ඇත.සැබෑ රුපියල් පන්දහ‍ෙස් නෝට්ටුවලට වඩා ඇය බැංකුවට දුන් පන්දහසේ නෝට්ටු මදක් කුඩා ය. එහි දිය සළකුණ ද නොමැතිවීම නිසා ඒවා පහසුවෙන් හඳුනාගත හැකි ය.නිලධාරීන් ඇගෙන් ප්‍රශ්න කිරීමේ දී ඇය කියා ඇත්තේ පන්දහසේ නෝට්ටු 400 ක් ඇය බැංකුව වෙත දුන් බව ය. ඒත් මුදල් නෝට්ටු බණ්ඩලය පරීක්ෂා කිරීමේදී එතැන පන්දහසේ නෝට්ටු 405 ක් විය. ඇය ඒ පිළිබඳවත් දැනුම්වත්වී නොතිබීම රහස් පොලිස් නිලධාරීන්ගේ විමතියට හේතු විය. ලක්ෂ 20 ක මුදල ගණන් නොකොට බැංකුවට දුන්නේ මන්දැයි නිලධාරීන් ඇගෙන් ප්‍රශ්න කළේ ය.තමා මේ සම්බන්ධයෙන් කිසිවක් නොදන්නා බවත් තමාට මුදල් දුන්නේ ක්‍රිෂාන්ත නමැත්තා බවත් ඒ තමන්ට මාසිකව ලැබෙන්නට තියෙන ලාභාංශයක් බවත් ඇය රහස් පොලිසිය හමුවේ කීවා ය.ඒ අනුව නිලධාරීන් ක්‍රිෂාන්ත කවුදැයි ඇගෙන් දීර්ඝ ලෙස විමසා සිටියේ ය.හික්කඩුව ආරච්චිගේ ක්‍රිෂාන්ත ‍රෝලිස් පෙරේරා හතළිස් හතර හැවිරිදි ව්‍යාපාරිකයෙකි. ඔහු ඇඟලුම් කම්හලක අධ්‍යක්ෂවරයකු වන අතර 2000 වසරේ සිට මෙරට විවිධ ව්‍යාපාරවල යෙදුණු අයෙකි. ඔහු පිටකෝට්ටේ පන්සල පාරේ පදිංචිකරුවෙකි.ඔහු හිටපු ජනාධිපති රණසිංහ ප්‍රේමදාස මහතාගේ මිත්‍රයෙකි. දුලාංජලී පවුලේ හිතවතෙකි. එංගලන්තයේ අධ්‍යාපනය ලැබූ උපාධිධාරියෙකි. ඔහුගේ පවුලේ බොහෝ දෙනකු දැනට සිටින්නේ විදේශ ගතව ය. එංගලන්තයේ දැන හඳුනා ගැනීම් මත 2000 වසරේදී ලංකාවට එන ක්‍රිෂාන්ත දුලාංජලී හා කිසියම් හවුල් ව්‍යාපාරයක් පවත්වාගෙන ගොස් ඇත.එය ඇඟලුම් කර්මාන්ත ශාලාවෙකි. ක්‍රිෂාන්ත එම සමාගමේ අධ්‍යක්ෂවරයෙකි. එම සමාගමට පවුම් 250,000 ක මුදල් ආයෝජනය කර ඇති දුලාංජලී ලැබෙන ආදායමෙන් රුපියල් ලක්ෂ 10 ක් ක්‍රිෂාන්ත විසින් ලබාදිය යුතුවේ.එම මුදල් ගනුදෙනුවට අනුව ඉකුත් විසි පස්වනදා ක්‍රිෂාන්ත හමුව‍ූ දුලාංජලී ලක්ෂ 20 ලාභාංශය ලබාගෙන ඇත. ඒ ඊට කලින් මාසයේදී ගෙවිය යුතු මුදලද සමගිනි. අතර එම මුදල් රැගෙන ඇය කෙළින් ම ගොස් ඇත්තේ කුරුඳුවත්තේ පිහිටි මේ බැංකුව වෙත ය. ඒ දහවල් 2.17 ට ය. බැංකු සී.සී.ටී.වී කැමරාවේ ඒ බව පැහැදිලිව සටහන් ව ඇත.දුලාංජලීගේ ප්‍රකාශය මත රහස් පොලිසිය ඊළඟට කලේ ඇයට ව්‍යාජ මුදල් නෝට්ටු ලබා දුන් ක්‍රිෂාන්ත නමැත්තා අත්අඩංගුවට ගැනීම ය. පසුව ඔහුගේ ඇතුළුකෝට්ටේ පිහිටි නිවෙස සෝදිසියට ලක් කළ රහස් පොලිස් නිලධාරීන්ට නිවසේ සඟවා තිබූ රුපියල් විසිඑක් ලක්ෂයක තවත් ව්‍යාජ මුදල් නෝට්ටු සොයා ගැනීමට හැකිවී තිබේ‍.තමා දුලාංජලීට ලබාදුන්නේ ද එම ව්‍යාජ නෝට්ටු බව ඔහු එහිදී පිළිගෙන ඇති අතර සොයාගත් මුදල් නෝට්ටු ද රුපියල් පන්දහසේ ඒවා බව රහස් පොලිසිය කියයි. නෝට්ටු තොගයට රුපියල් පන්දහසේ නෝට්ටු 424 ක් ඇතුළත් විණි. ඊට අමතරව ව්‍යාජ මුදල් නෝට්ටු මුද්‍රණය කිරීම සඳහා යොදාගත් ප්‍රින්ටරයක් සහ නෝට්ටු කොළ කැපීමේ යන්ත්‍රයක්, ඇක්සල් චාජරයක්, ලැප්ටොප් පරිගණකයක් ද සොයා ගැනීමට නිලධාරීන්ට හැකිවී තිබේ.පසුව ඔහුගෙන් දීර්ඝ ලෙස ප්‍රශ්න කිරීමේ දී එංගලන්තයේදී පරිගණක දැනුමක් ලබා ඇති මොහු තනිවම මේ ව්‍යාජ මුදල් නෝ‍ට්‍ටු මුද්‍රණය කර ඇති බව හෙළිවී තිබේ. තමාගේ ව්‍යාපාරය කඩා වැටී ඇති බවත් දුලාංජලී ඇගේ ලාභාංශ ඉල්ලද්දී තමා හොර නෝ‍ට්ටු මුද්‍රණය කර ඇයට ඒවා දුන් බවත් සැකකරු කියා ඇත.කෙසේ වෙතත් මේ වනවිට විමර්ශන තොරතුරුවලට අනුව දුලාංජලී මහත්මියගෙන් දීර්ඝ ලෙස ප්‍රශ්න කර තිබිණි. එම මූලික ප්‍රශ්න කිරීමේදී ඇය මීට සම්බන්ධ බවක් හෙළිවී නැතිවීම නිසා පැය 9 කට පසු ඇය මුදා හැර ඇත. ඇය සිය මිතුරු ව්‍යාපාරිකයා කෙරෙහි තිබූ විශ්වාසය නිසා මුදල් ගණන් නොකැර ඒවා බැංකුවට ගෙන විත් ඇති බව ‍ඇය කළ ප්‍රකාශවලදී තහවුරු වී ඇත.එහෙත් සැබෑ නෝට්ටුවල පැහැයට වඩා මුළුමනින් ම වෙනස් එම නෝට්ටු ව්‍යාජ බව දක්නට තිබියදීත් ඇය බැංකුවට ගොස් එම මුදල් බැංකු ගත කිරීමට උත්සාහ දැරීම පොලිසියට ප්‍රශ්නයක් වී තිබේ. ඇය තනිවම පැමිණ එම ලක්ෂ 20 ක මුදල බැංකු ගත කිරීමත් ඉන්පසු ක්‍රිෂාන්ත විසින් තවත් ලක්ෂ 20 ක චෙක්පතක් දී එම ගනුදෙනුව පියවා ගැනීමට ගත් උත්සාහයත් පිළිබඳවත් විමර්ශනයක් සිදු කෙ‍ෙරමින් පවතී.කෙසේ වෙතත් මෙලෙස ව්‍යජ මුදල් නෝට්ටු ජාවාරමේ යෙදුණු ක්‍රිෂාන්ත නමැත්තා සමඟ වසර ගණනාවක සබඳතාවය අනුව මොහු කුමන ආකාරයේ පුද්ගලයකු ද යන්න දුලාංජලී දැන සිටියේ නැද්ද යන්න ද විමර්ශනයට ලක්කර තිබේ.ඔහු 2000 වසරේ සිට මෙරට කළ ආයෝජනය පිළිබඳ සොයා බැලීමක් ද අරඹා තිබේ. ඔහු ඒ කාලය තුළ කළ ගනුදෙනු පිළිබඳවත් ඔහුගේ බැංකු ගිනුම් පිළිබඳවත් පුළුල් විමර්ශනයක් සිදුකරන බව රහස් පොලිසිය කියයි.සැකකාර ක්‍රිෂාන්ත නමැති ව්‍යාපාරිකයා අධිකරණයට ඉදිරිපත් කළ රහස් පොලිසිය පරීක්ෂණ අවසන් නැති බැවින් මොහු රිමාන්ඩ් බන්ධනාගාරයේ තබන ලෙස කළ ඉල්ලීමට අධිකරණයෙන් ඉඩ ලැබිණ.රහස් පොලිසිය මෙම ව්‍යාජ මුදල්නෝට්ටු අධිකරණය වෙත ඉදිරිපත් කර තිබිණ. එය මහේස්ත්‍රාත්වරයාගේ නිරීක්ෂණයට ලක්විණ. බැලූ බැල්මට මේවා ව්‍යාජ නෝට්ටු බව හැ‍ඟෙන බව සඳහන්කර ඇති මහේස්ත්‍රාත්වරයා පටන් ගැන්ම මෙසේ වුවත් මෙය දිගු ගමනක් යාමේ බලාපොරොත්තුවෙන් කළ දෙයක් විය හැකි යැයි ද මෙය වැරදි පූර්වාදර්ශයක් බව ද කියා සිටියේ ය.සැකකරුට ඇප ලබාදුන්නොත් නඩු භාණ්ඩ විනාශ කළ හැකි බවත් සිද්ධිය සම්බන්ධයෙන් වැඩිදුර පරීක්ෂණ පවත්වන බැවින් ඊට ද බාධා විය හැකි බවත් රහස් පොලිසිය කීවේ ය.වරදේ බරපතළ බවත් ඉදිරිපත්වූ කරුණුත් සැලකිල්ලට ගත් කොළඹ ප්‍රධාන මහේස්ත්‍රාත් ගිහාන් පිලපිටිය මහතා සැකකරු ලබන මස 4 වනදා දක්වා රක්ෂිත බන්ධනාගාර ගත කළේ ඉදිරි විමර්ශන සඳහා රහස් පොලිසියට අවසර ද ලබාදෙමින් ය.සැකකරු විසින් මුද්‍රණය කර බෙදා හැර ඇති තවත් ව්‍යාජ නෝට්ටු දිවයින තුළ සංසරණය වීමට ඉඩ ඇති බැවින් ඒ පිළිබඳ පරීක්ෂාවෙන් කටයුතු කරන ලෙස ද රහස් පොලිසිය මහජනතාවගෙන් ඉල්ලා සිටී.ඉන්ට්‍රෝභාවිතයේ ඇති සෑම මුදල් නෝට්ටුවක් ම ආරක්ෂක සලකුණු මුද්‍රණය කර ඇති අතර යම් අවධානයකින් මුදල් පරිශීලනය කරන්නේ නම් ඉතා පහසුවෙන් මෙන්ම ඉක්මනින්ද සැබෑ මුදල් නෝට්ටු හඳුනා ගත හැකිවේ.‘ඉන්ටැග්ලියෝ’ තාක්ෂණයට අනුව මුද්‍රණය කර ඇති මුදල් නෝට්ටුවල තීන්ත ගනව මුද්‍රණය කර ඇති ස්ථාන මෙන් ම ඉහළට මතු වූ සලකුණු ද දැකිය හැකිවේ. ඇඟිලි තුඩින් අත ගෑවිට ඒ තැන් ඇඟිලි තුඩුවලට හොඳින් දැනේ. එසේ නොවන්නේ නම් එය ව්‍යාජ නෝට්ටුවකි.යම් හෙයකින් මුදල් නෝට්ටුවක් ව්‍යාජ නෝට්ටුවක් බවට සැකයක් මතුවුවහොත් එය භාවිතයට නොගත යුතු ය. එම ‍නෝට්ටුව තමා අතට පත්ව‍ූයේ කෙළෙස ද යන්න අවධානයෙන් සිටිය යුතු ය.ව්‍යාජ නෝට්ටුවක් දැන දැන ම ළඟ තබාගෙන සිටීම මෙන් ම භාවිතයට ගැනීම ද වරදකි. එම නෝට්ටුවක් බව අතට පත්වුවහොත් එය වහාම ළඟම ඇති පොලිසියට බාර දිය යුත්තේ එම නෝට්ටුව ඔබ අතට පත්වූ ආකාරය ද සඳහන් කරමින් බව මතක තබාගත යුතු ය.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=af1403304</link>
    <topic>මම ගැහැනියක වීමි</topic>
    <author>කසුරි</author>
    <content>ගෙවී ගිය සතිය, මසිතට මා ගැනම බොහෝ හැඟීම් ඇතුළු කළ එකක් වීය. මේ සටහන තබන්නේ ඒ හැඟීම් විසින් උත්තේජනයටත් ප්‍රහර්ෂයටත් පත්කරන ලද මසිත විසිනි. කොටින්ම අහම්බ හේතු දෙක තුනක් නිසා අතීතානුස්මරණයට යුහුසුළු වූ මසිත ආත්ම තෘප්තියෙන් ජීවිතය පුරවාලූ සතියක් වීය. එහෙත් මේ සටහන පොදු බවක් ඇති එකක් ‍නොවී පෞද්ගලික පුරාජේරුවක් වී නම් මට කමන්නැයි පටන් ගැන්මේදීම මසිත ඔබෙන් ඉල්ලා සිටී.ලාල් මහත්තයා පසුගිය දවස් දෙක තුනකදීම මට කතා කළේය.“මහල්ලාගේ සැහැල්ල පොතක් හැටියට පිටවෙනවා. කසුරි ඒකට එන්ටම ඕනෑ...”ඔහු කිහිප වරක්ම කීවේ එපමණක් මය. ලාල් මහත්මයා යනු සිරිලාල් කොඩිකාරය. අපේ යව්වන වියේදී ලාල් මහත්මයා අපේ වීරයෙකි. ඇත්ත පත්‍රයේ එවැනි වීරයන් තිදෙනෙක් සිටියහ. ඒ බී.ඒ.සිරිවර්ධන හෙවත් ඇත්තේ සිරා, යූනුස් සහ රංචා‍ෙගාඩ ළමයාය.රංචාගොඩ ළමයා ලියන්නේ සිරිලාල් කොඩිකාර නම් වූ පුවත්පත්කලාවේදියකු විසින් බව මා දැනගත්තේ ඒ කවි දෙකට පෙම් බැඳ බොහෝ කලක් ගතවූ පසුවය. ඇත්තෙන්ම කාගෙන් හෝ ඇත්ත පත්‍රයක් ඉල්ලා ගත්තේ සිරාගේ කතුවැකියත්, යූනුස් ගේ කාටූනයත්, ලාල් මහත්තයාගේ රංචාගොඩ ළමයාත් නිසාය.‘ඉරිදා දිවයින’ ට සම්බන්ධ වී පුවත්පත්කලාවේදියකු වූ පසු කිහිප විටක්ම ලාල් මහත්තයා මට මුණගැසී ඇති මුත් වඩාත් සමීප වූයේ කෝච්චියෙන් අපි ‘වනේ’ හෙවත් රත්නායක වනසිංහලාගේ ගෙදර ගිය ගමනේදීය. වනේලාගේ ගෙදර තිබුණේ මහනුවරය. දයාසේන ගුණසිංහ, ගාමිණී සුමනසේකර, චන්ද්‍රසිරි දොඩන්ගොඩ, ජයනාත් ගුණවර්ධන, ලාල් මහත්තයා සමඟ ගිය මේ කෝච්චි ගමන අතිශයින්ම සුන්දර මතකයක් සේ මසිත තැන්පත්ව ඇත.ඒ මතකය යළිත් මතුපිටට පැමිණ මා ප්‍රමෝදයට පත්කළේ ‘මහල්ලාගේ සැහැල්ල’ එළිදැක්වීමේ උත්සවය ගැන ලාල් මහත්තයා මතක් කළ මොහොතේය.සිරා සහ යූනුස් ‘ඇත්ත’ පමණක් නොව මෙලොවද හැර ගියහ. ඇත්ත පත්‍රය පිට නොවිණි. රංචාගොඩ ළමයා අප අතරින් සැඟව ගියේය. රංචාගොඩ ළමයා සමඟ ලාල් මහත්තයා ද සැඟව ගියේය. නව පරපුරට අමතක වන තරමටම ඔහු නිහඬ විය.“සිළුමිණ” පුවත්පතෙහි වගකීම භාරගත් පසු මගේ පෙර පරපුරේ හෙවත් ගුරු පරපුරේ ඇත්තන් සොයන්නට මම උත්සාහ ගතිමි. ඒ අනුව සිරිලාල් කොඩිකාර, කේ.බී.මානෑව, රත්නායක වනසිංහ, පියදාස වැලිකන්නගේ අමතා සිළුමිණට යමක් ලියන්නැයි ඉල්ලා සිටියෙමි. වනේ නම් ඒ වන විටත් දිවයිනට ‘ආතා අපේ’ කවිය ලියමින් සිටියේය.ලාල් මහත්තයා සිළුමිණට ‘රංචාගොඩ කවි’ සහ ඉන්පසුව ‘මහල්ලාගේ සැහැල්ල’ ලියන්නට පටන්ගත්තේය.මේ පෙර පරපුරේ ඇත්තන් නැවත පත්තර පිටු අතරට ඇදගන්නට මා උත්සාහ දැරුවේ ඔවුන්ගේ වියපත් බවට කරනු ලබන සැලකීමක් නිසා නම් නොවේ. ඔවුන්ගේ වියත් බවට කරනු ලබන ගෞරවයක් වශයෙනි. වියත් බව ගිලිහී අවියත් බව මතුවෙන ප්‍රවණතාවක් මැද මෙවන් වියතුන් යළි හඳුන්වාදීම මැනැවැයි මට සිතිණි.වෙසෙසින් භාෂාව, භාෂා ප්‍රයෝග, භාෂාවේ නිර්මාණශීලීත්වය අර්ථපූර්ණ නව යෙදුම්, අපහාසය නොව උපහාසය මතුකරගන්නා අයුරු නව පරපුරේ (පාඨක සහ ලේඛක) අවධානයට ලක් කළ යුතුය යන්න මසිත විසින් නිරන්තරව මට බලකරමින් කියා සිටි කාරණාවකි.ලාල් මහත්තයා බොහෝ දෙ‍නකුට අමතකව ගොස් තිබුණු යුගයක යළි ඔහු පත්තර පිටු අතරට කැඳවාගෙන ඒමට හැකිවීම ගැන මට ඇත්තේ අප්‍රමාණ වූ සතුටකි. මා පසුගිය සතියේ පුස්තකාල සේවා ශ්‍රවණාගාරයට ගියේ ඒ සතුටත් සමඟය.ලාල් මහත්තයා අනෙකකුගේ වාරුවෙන් යමින් සිටියේය. මා දැක ඔහු නැවතී මගේ අත අල්ලාගත්තේය.ඔහු අනූ විය පසු කළ නමුදු තවමත් තරුණ වියේ සිටින්නේ යැයි මට සිතේ. සිරිලාල් කොඩිකාරඑහෙත් තවත් එක් දෙයක් ද සටහන් කළ යුතු යැයි මසිත මට කියයි. පොතේ නම “මහල්ලාගේ හෑල්ල” ය. සිළුමිණෙහි පළවු ලෙසින්ම එය “මහල්ලාගේ සැහැල්ල” වී නම් අපූරු යැයි පොත අතට ගත් මොහොතේ මසිත මට කීය. සැබැවින්ම එය වචන පිරි හෑල්ලක් නොවේ. බොහෝ සුළු සුළු රසවත් දේ අඩංගු සැහැල්ලක්මය.මසිත දෙවැනි වරටත් අතීතයට ගියේ තෘප්තියක් සොයාගෙන නොව හාස්‍යයක් සොයාගෙනය. ඒ මතකය සටහන් කිරීමට මේ හොඳම හෝරාවයි. මන්ද පළාත් සභා ඡන්ද උණුසුම උපරිම තලයට නැඟ ඇති සති අන්තය බැවිනි.උත්පත්තියෙන් පිරිමි ආත්මභාවයක් ලද වුවද ජීවිතයේ පළමු වරට මා ගැහැනියක වූයේ එක්තරා පළාත් සභා ඡන්දයකදීය.මම ඡන්දය ප්‍රකශ කිරීම සඳහා උදෙන්ම ඡන්ද පොළට ගියෙමි. ඒ ගම්පහ බණ්ඩාරවත්ත පරාක්‍රම විදුහලටය. පෝලිමේ හත්අට දෙනෙක්ම සිටියහ. ඒ පෝලිමට එක්වූ මම ඡන්ද නිලධාරීන් අබියසට ගොස් අනන්‍යතාව ඉදිරිපත් කළෙමි.එහෙත් මැතිවරණ නිලධාරි මහතා මා දෙස බලා මුහුණ වෙනස් කර ගත්තේය.“සූරියආරච්චි මහත්මයා මම ඔයා ගැන දන්නවා. ඒත් මේකෙ තියෙන්නේ ඔබේ නම කරුණාවතී සූරියආරච්චි කියලා”මැතිවරණ නිලධාරියා එසේ පැවසූ විට එතැන සිටි පක්ෂ නියෝජිතයෝ සිනාසෙමින් එකිනෙකාගේ මුහුණු බලාගත්හ. ඒ සෑම දෙනාම මා හොඳින් දන්නා අපේ ගමේ අසල්වැසි තරුණයෝය.“අපි මේ මහත්තයා ගැන දන්නවා” ඔවුහු කීහ. ප්‍රධාන මැතිවරණ නිලධාරියා ද එතැනට පැමිණියේය.“සූරියආරච්චි මහත්මයා ඔබට ඡන්ද පත්‍රිකාවක් දෙන්ඩ තිබුණා. ඒත් මේකෙ සඳහන් වෙන්නේ ඔබ ගැහැනියක් කියලනෙ.”එහි සඳහන්ව තිබුණේ “කරුණාවතී සූරියආරච්චි - ගැ -” වශයෙනි.“ඒක හින්ද කොහොමටත් පත්‍රිකාවක් දෙන්න විදියක් නෑ..”මම තර්ක කළෙමි. අන්තිමේදී මට පත්‍රිකාවක් දීමට ඔහු පියවර ගත්තේය. ඒත් එය වෙන පාටක එකකි.“මාව ගැහැනියක් කළා විතරක් නෙමෙයි. මාව දෙකේ පන්තියෙ ළමයෙක් කරන්ඩ එපා”මම එය එතැනම බිම දමා පිටතට පැමිණියෙමි. සියල්ලෝම ගල්ගැසී මා දෙස බලා සිටියා මට මතකය.“ජේ.ආර්. කිව්වෙ මට කරන්ඩ බැරි පිරිමියෙක් ගැහැනියක් කරන එක විතරයි කියල.. ජේ.ආර්.ට බැරිවෙච්චි දේ මැතිවරණ දෙපාර්තමේන්තුව කළා.”මම ඒ සතියේ මගේ වටරවුමහි සටහන් කළෙමි.පළාත් සභා මැතිවරණයක් ගැන සිහිපත් වන විට මට මතක් වෙන්නේ මා ගැහැනියක වූ සිද්ධියමය. ඒ කාලයේ මහින්ද දේශප්‍රිය මහතා ලොක්කා නෙමේය. එසේ වුණා නම් කියන්ඩත් තිබුණාය. ඔහු ද මා මෙන්ම උපහාසයට කැමැති චරිතයක් හින්දාය.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=af1403305</link>
    <topic>සුදොවුන් රජුගේ මාලිගය හමුවෙයි</topic>
    <author>ටෙක්ලා පද්මිණී කාරියවසම්</author>
    <content>මිලියන හාරසීයක් පමණවූ බෞද්ධයන්ගේ සිත් සනහමින් පසුගියදා ලුම්බිණියේ බෞද්ධ සිද්ධස්ථානය පුරාවිද්‍යා කැණීමකින් පසු ක්‍රිස්තු පූර්ව 6 වන සියවසට කාල නිර්ණය කළේ ය. ඒ කටයුතු බාරව සිටියේ ලෝපතළ පුරාවිද්‍යාඥ මහාචාර්ය රොබින් කනින් හැමි ය. අනතුරුව ඉදිරි අදියර වූයේ ක්‍රිස්තු ප‍ූර්ව 6 වැනි සියවසෙහි රජ කළ සුදොවුන් රජුගේ රාජධානිය වූ කපිල වස්තුපුරය සොයා යාමයි. වර්තමානයේ තිලාරාකෝට් ලෙස හඳුන්වන නගරය කපිල වස්තුපුරය බව පිළිගත් මතයයි.ලලිත විස්තර කෘතිය හා ඓතිහාසික සමාජ මූලාශ්‍ර මෙන් ම ඉන්දියානු පර්යේෂකයන් ද මේ මතය තහවුරු කර තිබේ. එම ප්‍රදේශය පුරාවිද්‍යාත්මක කැණීමක් මගින් තහවුරු කර ගනිමින් සිද්ධාර්ථ ගෞතමයන් ගේ ළදරු, ළමා, යොවුන් හා තරුණ අවධිය ගත කළ පරිසරයේ සමාජ ආර්ථික සංස්කෘතික ලක්ෂණ පිළිබඳ මෙන් ම එකල ශිෂ්ටාචාරය පිළිබඳව අවබෝධයක් ලබා ගැනීමට මෙම කැණීම ඉදිරියට ගෙන යාමෙන් හැකියාව ලැබේ.සුද්දෝධන රජුගේ ශාක්‍ය රාජධානි‍යයේ අගනුවර ව‍ූ ‘කපිල වස්තුව’ ලුම්බිණියේ සිට කිලෝ මීටර් 15 පමණ ඈතින් පිහිටා ඇත. කපිල වස්තුව වර්තමානයේ ඉන්දියාවට අයත් වෙද්දී ලුම්බිණිය නේපාලයට අයත් ප්‍රදේශයක්ව පවතී.මේ වනවිට බෞද්ධයන් විසින් වන්දනාමාන කරමින් තිබෙන කපිල වස්තු පුරයේ මතුපිට ඇති ගොඩනැඟිලි ක්‍රිස්තු වර්ෂ 3 වැනි සියවසට අයත් ‍ඒවා වේ. මේ ඉදිකිරීම් බුද්ධ පරිනිර්වාණයෙන් පසුකාලීනව සිදු කළ ඉදිකිරීම් වුව ද වර්තමානයේ ජනයා මහමායා දේවි චෛත්‍ය හා සුදොවුන් රජු වෙනුවෙන් ඉදිවී ඇති චෛත්‍ය, වර්තමානයේ නීග්‍රෝධාරාමය ලෙස හඳුන්වන ස්ථානය ක්‍රිස්තු වර්ෂ දෙවැනි සියවසට කාල නිර්ණය කරන ලද දැනට මතුපිට දක්නට ඇති වපසරියේ ඇති ගොඩනැඟිල්ල සුදොවුන් රජුගේ මාලිගය යන්න බෞද්ධයන් ගේ විශ්වාසයයි.එහෙත් තිලාරාකෝට් හි කරන ලද මූලික කැණීම් මගින් පුරාවිද්‍යාඥයන් හඳුනා ගෙන ඇත්තේ ක්‍රිස්තු පූර්වයෙන් 6 වැනි සියවසට අයත් කපිල වස්තු රාජධානිය වත්මන් කපිල වස්තු රාජධානියෙන් මීටර් 5 පමණ යටින් පිහිටා ඇති බවයි. මේ වනවිට ක්‍රිස්තු පූර්වයෙන් 6 වැනි සියවසට අයත් පස් තට්ටුව හඳුනා ගනිමින් කාල නිර්ණය කිරීමට පුරා විද්‍යාඥයෝ සමත්ව සිටිති.නගරයේ ප්‍රාකාර බැම්ම ලෙස හඳුන්වනු ලබන ක්‍රිස්තු වර්ෂයෙන් තුන් වැනි (3) සියවසට අයත් දැනට දක්නට ලැබෙන ප්‍රාකාර බැම්ම ඔස්සේ පහළට ගිය කැණීමේ දී මීටර් 5 ක් යටින් පුරාණ අවධියේ ප්‍රාකාර බැම්ම හමු වී ඇත. එහිදී ප්‍රාකාර බැම්මෙහි වූ කණු වළවල් දහයක් (10) හමුවී තිබේ.මෙසේ කණු වළවල් හමුවීමත් සමඟ උපකල්පනය කරනුයේ ලුම්බිණියේ දැවයෙන් කළ බෝධිඝරය මෙන් නගරය වටා ප්‍රාකාරය දැව කණු සම්බන්ධ කොට ඉදිකොට තිබෙන්නට ඇති බවයි. හමුවී ඇති බැම්මේ ස්වභාවය හා කාල වකවානු අනුව එය ක්‍රිස්තු පූර්වයෙන් 5 හෝ 6 සියවස් වල කරනු ලද ඉදිකිරීමක් බවට තහවුරු විය. එහෙත් නවීන විද්‍යාත්මක කාල නිර්ණය සඳහා එතැනින් හමුවූ අඟුරු හා පස් තට්ටුව යොමුකොට ඇත.වර්ග කිලෝමීටර් දෙකක පමණ වපසරියෙන් යුත් තිලාරාකෝට් නොහොත් කපිල වස්තුපුරය ගවේෂණයට පෙර නවීන තාක්ෂණය උපයෝගි කර ගනිමින් පොළොව අභ්‍යන්තරය සිතියම් ගත කොට තිබේ. මෙමගින් තිලාරාකෝට් නගරයේ මීටර් 5 ක් යටින් ඇති ක්‍රි. පූර්ව හය වැනි (6) සියවසට අයත් රාජධානියේ නගර සැලැස්ම හා නගරයෙන් පිටත තත්ත්වය පිළිබඳ ගවේෂණය කිරීමට පුරා විද්‍යාඥයන්ට පහසු වී ඇත.දැනට මතුපිටින් ඇති ප්‍රාකාරය ලෙස හඳුන්වන ගඩොල් බැම්ම මීටර් 5 ක් පොළොව අභ්‍යන්තරයේ ඇති ප්‍රාකාර බැම්මට සමපාත වන ලෙස පිහිටා ඇත. එමෙන් ම ගොඩනැඟිලි ඉදිකිරීම් ආදිය ද බොහෝ දුරට එකිනෙකට සමපාත වන සේ ඉදිවී ඇති බව නවීන තාක්ෂණය භාවිතයෙන් පොළොව අභ්‍යන්තරයෙ කරන ලද සිතියම් ගත කිරීමේදී හඳුනාගත හැකි වී ඇති අතර ඒවායේ වෙනස්කම් ඇත්තේ ඉතා සුළු වශයෙනි. අතීතයේ සිට වර්තමානය දක්වා ගමන් කරද්දී පැරැණි ආකෘතිය ආරක්ෂා කර ගැනීමට ජනයා පෙලඹී ඇති බව මින් ප්‍රකට වේ.සිදු කරන ලද පුරාවිද්‍යා කැණීමේ දී ක්‍රිස්තු පූර්වයෙන් 5 - 6 අවධියේ ජනාවාසයට පෙර ජනාවාස අවදි තුනක (3) හෝ හතරක ජනාවාස ලක්ෂණ හඳුනා ගැනීමට හැකිවී තිබේ.සුද්ධෝදන රජ‍ුගෙන් පසු කපිලවස්තු නගරය රාජධානියක් ලෙස පැවැති බව බෞද්ධ සාහිත්‍යයේ සඳහන් නොවුන ද අශෝක යුගයේ හා කෘෂාණ යුගයේ වළං කැබලි හා සංස්කෘතික ලක්ෂණ හඳුනා ගැනීම ඇති බැවින් මෙම ප්‍රදේශය දිර්ඝ කාලීනව ජනාවාසයක් ව පැවැති බව තහවුරු වෙයි.සිද්ධාර්ථ කුමරුන් මහා අබිනික්මන කළ නගරයේ නැ‍ඟෙනහිර දොරටුව ලෙස සලකන ප්‍රාකාර බැම්මේ සිට පහළට කැණීම් කරද්දී ක්‍රි.පූර්වය 6 වැනි සියවසට අයත් යැයි සැලැකෙන නැ‍‍ඟෙනහිර දොරටුව හඳුනා ගැනීමට හැකිවී ඇත.එම කැණීමේදී වළං කැබැලි කළු හා රතු වර්ණ ආලේපිත බඳුන් කොටස් ද පබළු ද සොයා ගැනීමට හැකිවී තිබේ. උත්තර භාරතීය කාල උද්දීප්ත මැටි බඳුන් ලෙස පුරාවිද්‍යාඥයන් හඳුන්වනු ලබන එම මැටි බඳුන් ක්‍රිස්තු ප‍ූර්වයෙන් 4 - 5 සියවස් වලට අයත් යැයි සැලැකේ.යාපනයේ කඳුරුගොඩ (කන්තරො‍ෙඩෙ) කැණීමේදී ද මෙවන් මැටි බඳුන් කැබැලි හමුවී ඇත. ලංකාවේ අනුරාධපුර හා ‍තිස්සමහාරාම කැණීම්වලදී හමුවූ එවන් මැටි බඳුන් කැබැලි ක්‍රිස්තු පූර්වයෙන් 5 වැනි සියවසට කාල නිර්ණය වී තිබිණි. උතුරු ඉන්දියාව හා ලංකාව අතර ක්‍රිස්තු පූර්වයෙන් 5 වැනි සියවසටත් පෙර සිට පැවැති සබඳතා ද මින් තහවුරු කරගත හැකි ය.භූගත තොරතුරු ගවේෂණයේදී තහවුරු කරගත් ස්ථානයක් කැණීමට ලක් කිරීමෙන් තවමත් දිය උනන දියලු බිමක් හඳුනා ගැනීමට හැකි විය. නගර මධ්‍යයේ පිහිටි මෙම දියලු වැලි සහිත ස්ථානය අදාළ කාලයට (ක්‍රි.පූ. 6 සියවසට) සාපේක්ෂව පොකුණක් ලෙස හඳුනාගෙන තිබේ.අගලක් වැනි ස්ථරයක් කැණීමට ලක් කිරීමේදී එකලට සාපේක්ෂව උද්‍යාන ස්වභාවයක් හඳුනාගත හැකි වූ බව කැණීමට සහභාගි වන ශ්‍රී ලාංකේය පුරා විද්‍යාඥ ප්‍රිශාන්ත ගුණවර්ධන මහතා පවසයි‍. නගරයේ ස්ථාන තුනක් පාදක කරගනිමින් කරන ලද කැණීමේදී පොළොව අභ්‍යන්තරයේ සැඟවී ඇති සිදුහත් කුමරා දුව පැන ඇවිද ගිය ශාක්‍ය රාජධානියේ අගනුවර සංවිධිත ක්‍රමවත් නිර්මාණ සැලසුමකින් යුත් බව පැහැදිලි වන්නේ යැයි ද මහාචාර්ය ප්‍රිශාන්ත ගුණවර්ධනයෝ පැවැසීය.බෞද්ධ සාහිත්‍යයේ කියැවෙන ගෘහ නිර්මාණ ශිල්පයන්ට සමගාමී දැව මාධ්‍යයෙන් කළ ඉදිකිරීම් මෙන් ම නගරයේ උතුරු දකුණු හා නැ‍ඟෙනහිර - බටහිර යා කෙරෙන විධිමත් මාර්ග පද්ධතියක් පැවැති බව ද සනාත කරගැනීමට මහාචාර්ය රොබින් කනින් හැමි ඇතුළු පුරාවිද්‍යා ගවේෂණ කණ්ඩායමට හැකිවී තිබේ.අතීත ඉන්දියාව පිළිබඳ විමසීමේදී ක්‍රිස්තු පූර්ව 6 වැනි සියවසේ දී පමණ සිදුවූ ආර්ථික සමාජීය සංස්කෘතික අධ්‍යාපනික දියුණුවත් සමඟ රට පුරා නව වෙළෙඳ මාවත් ඉදිවූ බව සඳහන් වේ‍. ඉන් එක් මගක් ශ්‍රාවස්තියේ සිට ප්‍රතිෂ්ඨානය දක්වා ද අනෙක ශ්‍රාවස්තිය හා රජගහ අතර ද වැටී තිබිණ. ශ්‍රාවස්තිය - රජගහනුවර අතර මාර්ගය විශාලා නුවර දක්වා ගොස් එතැනින් දකුණට හැරී සේවත්‍යා, කපිලවස්තු, කුසිනාරා , පාවා නගරයන් හරහා නාලන්දාව දක්වා වැටී තිබිණි.මානව ඉතිහාසයේ උත්කර්ෂවත් යුගයක් ලෙස හඳුන්වන ක්‍රිස්තු පූර්වයෙන් හය (6) වැනි සියවසේදී මේ මාර්ග ඔස්සේ කාර්මික, ශිල්පීය ඥානය, ව්‍යාපාර, කර්මාන්ත මෙන් ම දාර්ශනික චින්තනයන් ද හුවමාරු විය.කපිලවස්තු පුර කැණීමේදී හමුවූ නැ‍ඟෙනහිර දොරටුවේ මාර්ගය ඉතා ක්‍රමවත්ව සකසා මැටි ආලේපිතව පවතින බව මහාචාර්ය ප්‍රිශාන්ත ගුණවර්ධනයෝ පවසති. මැටි රත් කරගැනීමෙන් එසේ ආලේප කිරීමේ හැකියාව ඇතැයි පවසන ඔහු තවදුරටත් සොයා බැලීම් කළ යුතු බව කියයි.කපිලවස්තු නගරයෙන් පිටත මූලික ගවේෂණ ආරම්භ කර ඇත. ජනවිශ්වාසය අනුව නැ‍ඟෙනහිර දොරටුවෙන් නික්ම ගිය සිදුහත්කුමරා නැවත නොපැමිණි ශෝකයෙන් ළය පැලී මිය ගිය කන්ථක අසු සිහිවීම පිණිස නැ‍ඟෙනහිර දොරටුවට මීටර් 100 පමණ එපිටින් චෛත්‍යක් ඉදිවී ඇත.‍ වර්තමානයේ තිලාරා කෝට් ලෙස හඳුන්වන අතීත කපිලවස්තු අගනුවර සිට බුදුන් සැනසීම සොයා එතෙර වූ නේරංජනාවට කිලෝ මීටර් 300 පමණ දුරක් තිබේ. එපමණ දුරක් දිව ගොස් තම ස්වාමියා හැරලවා යළි අගනුවරට පැමිණි කන්තක අසුගේ (අස්ථි) අවශේෂ සොයාගැනීමට හැකිවනු ඇතැයි පුරාවිද්‍යාඥයන් විශ්වාස කරනු ලබයි.කපිලවස්තුවේ දක්නට ඇති මහාමායා දේවිය හා සුදොවුන් රජු වෙනුවෙන් ඉදිවූ චෛත්‍ය නැවත ගවේෂණය කිරීමට කටයුතු කරමින් සිටී.පුරා විද්‍යාඥ ප්‍රිශාන්ත ගුණ­ව­ර්ධනබුද්ධත්වය ලැබ‍ූ සිදුහත් ගෞතමයෝ කපිලවස්තු පුරයට වැඩම කළ වේලෙහි වැඩ විසීමට සුදොවුන් රජු ඉදිකළා යැයි සැලැකෙන නීග්‍රෝධාරාමයේ පුරාවිද්‍යා ගවේෂණයක් කිරීමට නියමිත ය. මෙම ස්ථානයේ පිහිටි කපිලවස්තු චෛත්‍යය මින් පෙර කැණීමකට ලක් කිරීමෙන් පසු කිහිපවරක් ප්‍රතිසංස්කරණය වූ බව තහවුරු වී තිබේ. මෙය වර්තමාන නගරයේ සිට කි.මී. 3 ක් ඇතුළත ඉදිවී ඇත.බුද්ධකාලීන ආර්ථික තත්ත්වය විභාග කිරීමේදී සාම්ප්‍රදායික වෛදික සමාජ රටාව අනුව සෑම පුද්ගලයකුගේම ආර්ථිකය වර්ණ ධර්ම අනුව මෙහෙයවනු ලැබීය. එය උපතින් ම උරුම වූ තත්ත්වයකි. එහෙත් එම සමාජය විපර්යාසයට ලක්වූයේ ක්‍රිස්තුපූර්ව 800 දී (ක්‍රි.පූ. 8 වැනි සියවසේ) දී පමණ යකඩ භාවිතය ජනප්‍රිය වීමත් සමඟ ය.සංස්කෘතිය හා ශිෂ්ටාචාරය එකිනෙකට සමපාත අර්ථයන් දැක්වුව ද කලාත්මක ආගමික දාර්ශනික අගයන් මත පදනම් වූ සංස්කෘතිය පියවරක් ඉදිරියට තබා තාර්කික දැනීම හා ස්වභාවික ‍උපායන් පාලනය කිරීමට උත්සහ දැරීමේදී ශිෂ්ටාචාරය බිහි විය. එසේ බිහිව‍ූ උතුරු ඉන්දීය ශිෂ්ටාචාරයේ ස්වර්ණමය යුගය වූ ක්‍රි‍.‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍‍ ප‍ූ. 6 වැනි සියවසේ දී සිද්ධාර්ථ කුමරු බිහි විය.තිලාරා කෝට් නගරයේ සිට මීටර් 600 ක් දුරින් නගරයේ දකුණු දොරටුව දිසාවෙන් හමුවී ඇති යකඩ සම්බන්ධ සාක්ෂි යබොර වළං කැබලි ආදිය ක්‍රිස්තු පූර්වයෙන් 5 - 6 සියවස් වලට අයත් යැයි හඳුනාගෙන ඇති අතර එවක කර්මාන්ත හා ශිල්පීය ක්‍රම කෙරෙහි අවධානය යොමු කිරීමට එම ප්‍රදේශයේ කැණීම් කටයුතු ඉදිරියට ද සිදුවන බව කැලණිය විශ්වවිද්‍යාලයේ මහාචාර්ය ප්‍රිශාන්ත ගුණවර්ධන මහතා පවසයි.මහාචාර්යවරයා පවසන පරිදි තවත් වසර තුනක් ඉක්ම යද්දී සිද්ධාර්ථ කුමාරයාගේ යෞවන කාලය පිළිබඳ වට පිටාව, ඔහු ගෙවූ සුඛෝපභෝගී ජීවන රටාව, ඔහු දිය කෙළියේ ගිය පොකුණ පිළිබඳව ද, ගිහිගෙය හැර දමා ළවැල්ලෙන් පිරුණු නේරංජනාවෙන් එතෙරව ගොස් බුද්ධත්වය ලබා නැවත කපිලවස්තු පුරට පැමිණි බුදුන්ගේ ඓතිහාසික තොරතුරු ද ඉදිරියේදී අනාවරණය කරගත හැකිවනු ඇත.මෙම කැණීම් ඩරම් විශ්වවිද්‍යාලයේ මහාචාර්ය රොබින් කනින් හැමි ගේ ප්‍රධානත්වයෙන් සිදුවන අතර කාලනිර්ණ සම්බන්ධ එංගලන්තයේ ස්ටාලින් විශ්වවිද්‍යාලයේ ඉයම් සිංසන් සම්බන්ධ වේ. නේපාලයේ හිටපු පුරාවිද්‍යා අධ්‍යක්ෂ ජනරාල් ප්‍රසාද් ආචාර්ය හා බසන්තා බිධාරි යන පුරාවිද්‍යාඥයන් සමඟ කැලණිය විශ්වවිද්‍යාලයේ පුරාවිද්‍යා අංශයේ මහාචාර්ය ප්‍රිශාන්ත ගුණවර්ධනයන් කටයුතු කරනු ලබයි.බෞද්ධ දර්ශනය කෙරෙහි විශේෂ අවධානය යොමු වී ඇති කාල වකවානුවක සිදු කරනු ලබන කැණීම් මගින් සිදු කරන විද්‍යාත්මක තහවුරු කර ගැනීම් බුද්ධ චරිතය කෙරෙහි ද එවක සමාජය කෙරෙහි ද වත්මන් සමාජයේ අවධානය යොමු කිරීමට හේතු වනු ඇත.ටෙක්ලා පද්මිණී කාරියවසම්ඡායාරූප - ගවේෂණ කණ්ඩායමේ අනුග්‍රහයෙනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=af1403306</link>
    <topic>මාතර වෙරළේ‍ සල්ලාලයා අතේ මාට්ටු</topic>
    <author>ඡායාරූප සටහන</author>
    <content>භද්‍ර යෞවනයේ පසුවන තරුණ තරුණියන්ගේ හදවතේ ආදරය මෝදුවීම සාමාන්‍ය දෙයක්. දුප්පත් පොහොසත් වෙනසක් නොමැතිවඅත්අඩංගුවට ගත් වෛද්‍යවරියගේ කාර් එක ආදර බස් මුමුනමින් මුහුදු වෙරළේ ඇවිද යාම හෝ වැටකෙයියා පඳුරකට මුවා වීම ඔවුන්ගේ ලෝකයට උරුම වූ දෙයකි. ආදර බස් දෙඩීම සඳහා මාතර මුහුදු වෙරළට පැමිණෙන පෙම්වතුන්ට පොලිස් පාට් දමා පෙම්වතියන් පැහැරගෙන ගොස් දූෂණය කරන කාමාතුර සැමියකු මාතර කොට්ඨාස ළමා හා කාන්තා කාර්යාංශය විසින් අත්අඩංගුවට ගැනීමත් සමඟ මාතර මුහුදු වෙරළේ සේදී මැකී යාමට තිබූ අපරාධයක් හෙළිදරව්වීම අපේ පොලිස් නිලධාරීන්ගේ දක්ෂතාවය රටටම කියාපාන්නක් වී ඇත.මාර්තු 21 වැනි දින සවස 2.30 වන විටත් මාතර වෙරළේ බංකු මත වැටකෙයියා පඳුරු අසල සහ ගල් වැටි මත කුඩවලින් හිස් ආවරණය කරගෙන කර වටා දෑත් පටලවාගෙන ආදර බස් තෙපළන පෙම්වතුන්ගෙන් පිරී තිබිණ.මේ වන විට මාතර ප්‍රදේශ‍ෙය් පොලිස් පරීක්ෂකවරයකුගේ 24 හැවිරිදි පුත්‍රයා වන ‘සම්පත්’ සිය පෙම්වතිය වන අකුරැස්ස පිටබැද්දර ප්‍රදේශයේ ‘සමන්මලී’ ද පෙම්රස විඳගැනීම සඳහා මාතර තානායම පිටුපස වැටකෙයියා ගාලක මුලකට බරදෙමින් ආදර ලෝකයේ අතරමං වී සිටියහ.මේ අවස්ථ‍ාවේ කළු කලිසමකින් සහ සුදු ෂර්ට් එකකින් සැරසුණු පුද්ගලයකු පෙම්වතුන් යුවළ අසලට පැමිණ ඔවුන් හිසලාගෙන සිටි කුඩය ඇද රකුසු වෙසින් ඔවුන් දෙස බලා “වැල්ලේ අශෝභන ලෙස හැසිරෙන්න තහනම්” බව දන්නේ නැද්ද? මා පොලිස් පරීක්ෂකවරයෙක්. වහාම ‍පොලිසියට යන්න අර කාර් එකේ නගිනවා. කියමින් තානායම අසල නතර කර තිබූ කළු පාට කාර් එකකට මෙම යුවළ නංවාගත්හ.මෙම යුවළ කාර් එකට නංවාගත් හොර ‍ෙ‍පාලිස් පරීක්ෂකවරයා වාහනය මාතර දුම්රියපොළ දෙසට පදවා ‘සම්පත්'ට කාරයෙන් බැස පිටුපස නොබලා දුවන ලෙසට නියෝග කොට ‘සමන්මලී’ සමඟ නැවත මාතර නගරය දෙසට රිය පදවන්නට විය. රිය තුළ තනිවූ ‘සමන්මලී’ තමා පොලිසියට බාර දේවිය යන බියෙන් ඇළලී සිටියාය.‘සමන්මලී’ ගේ බිය තවත් වැඩි කරමින් බොරු පොලිස් පරීක්ෂකවරයා කාරයේ සියලු දොරගුළු ලොක් කර විදුලි වේගයෙන් මාතර උයන්වත්ත පිටිපස මාර්ගයෙන් තංගල්ල දෙසට ධාවනය කර කිසිවෙකුත් නැති පාළු ස්ථානයක දී ‘සමන්මලී’ අමාරුවේ දැම්මේය. කාමාතුරයාට බිලිවූ ඇයගේ ඉකිබිඳුමේ වේදනාව කිසිවෙකුට නෑසුණේ ඇගේ අවාසනාවටය.කාමාතුරයා ‘සමන්මලී’ පාළු ප්‍රදේශයක අතරමං කොට සැණෙකින් පලා ගියේය. අසරණ වූ මුවැත්තියක මෙන් ‘සමන්මලී’ බස් රථයකට ගොඩවී මාතරට පැමිණ මාතර කොට්ඨාස ළමා හා කාන්තා කාර්යාංශයේ ස්ථානාධිපති ‍ෙපාලිස් පරීක්ෂක වරුණි බෝගහවත්ත මහත්මිය ඉදිරියේ තමාට වූ ඇබැද්දිය කඳුළු පිරි දෙනෙතින් හෙළි කළාය.විශාල පිරිසක් ගැවසෙන මාතර මුහුදු වෙරළේ මහ දහවල් සිදුවූ මේ අවාසනාවන්ත සිද්ධියට සවන් දුන් ‍බෝගහවත්ත මහත්මිය මාතර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතාට මෙය දැනුම් දුන්නාය. ඒ අනුව සිද්ධියට සම්බන්ධ සැකකරු සහ කළුපාට මෝටර් රථය අත්අඩංගුවට ගැනීමට කටයුතු කරන ලෙස නියෝග කෙරිණි.මේ අනුව බෝගහවත්ත මහත්මිය අදාළ දිනයේ එකී වේලාවේ මාතර නගරය පසුකර ගිය කළුපාට කාර් එකේ ‍හෝඩුවාවක් දැනගැනීම සඳහා මාතර නගරයේ සිට තංගල්ල දක්වා ඇති සියලු රාජ්‍ය ආයතන හා ව්‍යාපාරික ස්ථානවල සවිකර ඇති CCTV කැමරා දත්තයන් පරීක්ෂා කිරීමේ මෙහෙයුමක් ක්‍රියාවට නැංවූ‍වාය.මෙම පරීක්ෂාවේදී මාතර හැටන් නැෂනල් බැංකුවේ කැමරා පද්ධතියේ මෙම කළුපාට කාරය සටහන්ව තිබූ අතර එහි වර්ගය සහ අලවා තිබූ වෛද්‍ය ප්‍රථමාධාර ලාංඡනය ද පොලිස් පරීක්ෂණවලට ඉමහත් පිටිවහලක් විය.සැකකාර කාමාතුරයා නිදැල්ලේ සිටීම මාතර වෙරළේ පෙම්සුව විඳින තරුණියන්ට බලවත් තර්ජනයක් බව තේරුම්ගත් බෝගහවත්ත මහත්මිය මෙම මෙහෙයුමේ දෙවන අදියර ක්‍රියාවට නැංවීමට වහා පියවර ගත්තාය.ඒ අනුව ඉදිරියටත් තවත් තරුණියන් බිලිගැනීමට සැකකරු මාතර වෙරළට එන බව රාජකාරි දිවියේ අත්දැකීම් මඟින් තේරුම්ගත් පොලිස් පරීක්ෂකවරිය මාතර වෙරළේ ගැවසෙන සියලුම පෙම්වතුන් ද මහජනතාව සහ ව්‍යාපාරික ප්‍රජාව ද දැනුවත් කළාය. ප්‍රථමාධාර ලාංඡනය සහිත කළුපාට කාර් එක මාතර වෙරළ පාරට පැමිණියහොත් වහාම ‍පොලිසියට දන්වන ලෙසට ඔවුන් දැනුම්වත් කෙරිණි.මාතර ජ්‍යෙෂ්ඨ පොලිස් අධිකාරි ‍ෙද්ශබන්දු තෙන්නකෝන්පොලිස් පරීක්ෂක වරුණි බෝගහවත්තමේ සිද්ධිය වී යාන්තම් පැය 48ක් ගත වූවා පමණි. පසුගිය 23 දින සවස 4.30ට පමණ මාතර පොලීසියට පැමිණි අයෙකු මෙවන් මෝටර් රථයක් වෙරළ ආසන්නයේ ගැවසෙන බවට තොරතුරක් සැපයීය.මේ වන විට සැකකරු වෙරළේ පෙම් සුව විඳින ජෝඩු අතරින් හැඩකාර හුරුබුහුටි තරුණියක් දෙස කාමාතුර බැල්මක් හෙළමින් සිටියේය. ඇය පැහැරගෙන ගොස් දූෂණය කිරීම සඳහා ඉලක්කය ගනිමින් සිටින අවස්ථාවක් ලෙස සැක කළ පොලිස් පරීක්ෂක වරුණි බෝගහවත්ත, පො.සැ. 55850 සුමතිපාල, පො.කො. 37982 චන්දන, පො.කො.රි. 28630 පුෂ්පකුමාර, කා.පො.කො. 5282 චන්ද්‍රා ප්‍රමුඛ පොලිස් නිලධාරීන් පිරිස මාර්ගයේ ගමන් කරමින් සිටි වාහනයක නැගී වෙරළ පාරට පැමිණියහ.ඒ වන විට ගොදුරට ඉව අල්ලමින් ගමන් කරන වාහනය දැක ඒ පිටුපස ලුහු බැඳ හරස් කර වාහනය නතර කරගත් අන්දම හින්දි චිත්‍රපටයක රූගත කිරීමකට සමාන විය. මෙම අවස්ථාවේ පොලිස් පරීක්ෂකවරිය වාහනයට ඇතුළු වී සැකකරු මෙල්ල කරගෙන අත්අඩංගුවට ගත් අතර මෙම සිද්ධියට සම්බන්ධ පෙම්වතා වන ‘සම්පත්’ ද සැකකරු හඳුනාගෙන ඇත.මේ අතර සැකකරු වාහන‍ෙය් ඉදිරිපස අලවා තිබූ ප්‍රථමාධාර ලාංඡනය පොලීසියට පෙන්වමින් තමා වෛද්‍යවරයකු බව කියමින් පොලිස් පරීක්ෂකවරියගේ රාජකාරියට බාධා කරමින් පලා යාමට තැත් ක‍ළත් ඔහුගේ අත්වලට විලංගු වැටිණි.මොහු වලස්මුල්ල ප්‍රදේශයේ දිස්ත්‍රික් වෛද්‍ය නිලධාරිනියකගේ පෙම්බර සැමියාය. වයස අවුරුදු 39ක් වූ මේ කාමාතුරයා බරවකුඹුක ප්‍රදේශයේ පදිංචිකරුවකු වන අතර අවුරුදු 01, 03 යන වයස්වල පසුවෙන දරුවන් දෙදෙනෙකුගේ පියෙකු ද විය. සිය වෛද්‍ය බිරිය‍ සේවයට ගිය අතරේ ඇයගේ නිල රියෙන් ගොස් කාමාපරාධවලයෙදීම ඔහු තම දෛනික පුරුද්දක් කරගෙන සිටි බවට තොරතුරු හෙළි විය. ඔහුගේ රථයේ තිබී උපත්පාලන කොපු, කෑමබීම ඇඳුම් පැලඳුම් සහ විවිධ සිම් කාඩ්පත් හසුවීම ද සැකකරුගේ කල්ක්‍රියාව තේරුම් ගැනීමට හොඳ සාධක විය.පොලිස් ප්‍රශ්න කිරීමේදී තමා බරවකුඹුක ප්‍රදේශයේ සිට ලොතරැයි පතක් ගැනීමට මාතරට පැමිණි බව කීවත් මොහුගේ දිනචරියාව ගැන දැන ගැනීමට පොලිසියට වැඩිවෙලාවක් ගියේ නැත. සැකකරු අතින් කරදරයට පත් තවත් තරුණියන් ඇත්නම් පොලිසියට පැමිණ තොරතුරු සපයන ලෙසත්, පොලිස් පාට් දමමින් තරුණියන් පැහැරගන්නා මෙවන් සල්ලාලයන්ගෙන් පරිස්සම් වන ලෙසත් පොලිසිය තරුණියන්ගෙන් කාරුණික ඉල්ලීමක් ද කළේය.සුවහසක් රෝගීන් සුවපත් කරමින් රටටම සේවය කරන වෛද්‍යවරියකගේ ස්වාමිපුරුෂයා අහිංසක තරුණියන්ගේ ජීවිත විනාශ කරමින් එම තරුණියන් සදාකල්හිම මානසික රෝගීන් බවට පත්කිරීම මොනතරම් අවාසනාවන්ත තත්ත්වයක්ද?පැය 48ක් යාමට මත්තෙන් සැකකරු සහ වාහනය අත්අඩංගුවට ගැනීමට නිරතුරුව උපදෙස් දෙමින් කටයුතු කළ මාතර ජ්‍යෙෂ්ඨ පොලිස් අධිකාරි දේශබන්දු තෙන්නකෝන් මහතාගේ ක්‍රියාකලාපයට මාතර නගරයේ ජනතාවගේ ප්‍රශංසාව හිමිවිය.මාතර වෙරළේ කාමාතුරයා අත්අඩංගුවට ගැනීමට නිර්භීතව කටයුතු කළ පොලිස් පරීක්ෂක වරුණි බෝගහවත්ත මහත්මිය ඇතුළු නිලධාරීන් පිරිස මුළුමහත් පොලිස් දෙපාර්තමේන්තුවට අත්කර දුන් ගෞරවය ද සුළුකොට තැකිය නොහැකිය.ඡායාරූප සටහනමාතර සමූහ ඩබ්ලිව්.පී.ධර්මසේනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=af1403307</link>
    <topic>පිහි පහර වැදී ලේ ගලද්දී ජීවිතයත් දරුවාත් බේරාගත් වීර කත</topic>
    <author>තුෂාරි නේරංජා වික්‍රමසිංහ</author>
    <content>අද වැඩියෙන් ම අසන්නට දකින්නට ලැබෙන්නේ සිත් කම්පා කරවන අන්දමේ සිදුවීම් ය. ඒ අතර මංකොල්ලකෑම්, ස්ත්‍රී දූෂණ, ළමා අපචාර, කැපී පෙනේ. බල්ලන් මරා හෝ සල්ලි සෙවිය හැකි නම් ඊට කිසිදු ලැජ්ජාවකින් බියකින් තොරව අනුගත විය හැකි පිරිසක් මේ සමාජයට එක්වෙමින් සිටිති. එවන් පාපතර මංකොල්ලකරුවෙකුගේ මාරාන්තික පිහිපහර කීපයකට ලක්ව දිවි පරදුවට තබා, තම ජීවිතයත්, සත් මස් වියැති සිඟිත්තියකගේ ජීවිතයත් බේරා ගත් දිරිමත් මවක පිළිබඳ පුවතක් පසුගියදා වාර්තා වූයේ අඟුලාන තෙලවල ප්‍රදේශයෙනි.මංකොල්ලකරුවා මෙල්ල කොට අල්ලා ගසක බැඳ දැමීමට ඇය සමත් ව‍ූවා ය. මෙවන් පාපතරයින් අතින් අහිංසක මවුවරුන්, බිරින්දෑවරුන් හා දියණියන් කෙතරම් ගණනක් අවාසනාවන්ත ලෙස මිය යනවාද?කාන්තා දිනය සැමරූ ආසන්නයේදීම මෙවන් පුවතක් වාර්තාවීම පුදුම සහගත ය. එනිසා ම මෙම සිදුවීමට මුහුණ දුන් ඒ දිරියවන්ත කාන්තාව සොයා ගෙන මමත් ඡායාරූප ශිල්පී සුදම් ගුණසිංහත් ඇගේ නිවහනට ගොඩවැදුණෙමු.අපි එහි යන විටත් ඇගේ අත්, උරහිස් පුරාවට බෙහෙත් දමා වෙළුම් පටිවලින් වෙලා තිබුණි. තවමත් 29 වියැති ප්‍රියංගිකා කුමුදුනී‍, ඇදුම් කන තුවාල වලින් නැ‍ඟෙන වේදනාව මැඬගෙනම පුංචි කිරිකැටියාව තුරුලට ගෙන අප සමඟ කතා බහ කළා ය.“මේ සිදුවීමට මම මුහුණ දුන්නේ පසුගිය 19 වැනිදා. මම සාමාන්‍යයෙන් පාන්දර පහට අවදි වෙනවා. වැඩිමල් දියණියට අවුරුදු 7 යි. සුපුරුදු විදිහට ඇයව සූදානම් කරලා පාසලට යැව්වා. මහත්තයා ගෙදරින් පිටත්වෙන්නෙත් උදේම. මේ කියන දවසේ උදේ 10.30 ට විතර පොඩි දුවව නිදි කෙරෙව්වා.ඉන්පස්සේ කුස්සියට ගිහින් උයන්න සූදානම් කළා. මම හැම වෙලේ ම දරුවා ගැන ඇහැ ගහගෙන මයි ඉන්නේ. මොකද එයා තවම පුංචි නිසා ඇහැරුණොත් ඇදෙන් බිමට වැටෙන්න පුළුවන් නිසායි. මට එක පාරටම ඉදිරිපසින් සද්දයක් ඇහුණා. දුව ඉන්න කාමරයට එන්න හදන කොට මගේ ඉස්සරහ නාඳුනන මිනිහෙක් හිටගෙන ඉන්නවා.මම ඒ මිනිහා දිහා බලාගෙන හිටියා. හෙල්මට් එකක් දාලා මූණට මාක්ස් එිකක් දාලා ජැකට් එකක් ඇඳගෙන, අත් ග්ලව්ස් දාගෙන තමයි හිටියේ. අඳුර ගන්න බැහැ. මගේ හිතේ තිගැස්මක් ඇති වුණත් මම හැගෙව්වේ නැහැ. මම ඇයි? කියලා ඇහුවා. මට එක පාරටම අඩියක විතර පිහියක් දික් කරලා “කෑ ගහන්න එපා! උඹ කෑගැහුවොත් මරනවා කිව්වා.” කියලා මට පිහියෙන් අනින්න හැදුවා.මංකොල්ලකරු ඇදුම් මාරු කළ හිස් ඉඩමමම පිහි පහර වළකන්නට වැලමිට ඇල්ලුවා. වැලමිට පසාරු කරගෙන පිහිය ඇතුළට කිඳා බැස්සා. මිනිහ එක පාරටම මගේ මාලය කඩා ගත්තා. .ඒකත් කඩාගෙන මගේ දරුවා ඉන්න කාමරයට යන්න හැදුවා. මම එපා කිව්වා. උඹ දරුවට ආදරෙයි ද? එහෙනං හිටපිය කුස්සියේ! කෑ ගැහුවොත් මරනවා! කියලා තවත් තර්ජනය කරන්න ගත්තා.තවත් පිහි පහරවල් එල්ල කරන්න ගත්තා. බැරිම තැන මම මිනිහව ඇදගෙන ඇගේ එල්ලිලා පොර බැදුවා. දරුවා ඉන්න කාමරයට යන්න මම ඉඩ දුන්නේ නැහැ. මම දන්නැහැ ඒ ශක්තිය මට කොහෙන් ආවාද කියලා. මට මගේ දරුවාව බේරා ගන්න ඕනෙ වුණා.”“මට දැනුණ හැටියට ඌට ‍‍ඕන වුණේ මගේ දරුවාට අනතුරක් කරන්නයි. මම පුළුවන් තරම් වෙර දාලා ඌව බිමට පෙරළා ගෙන ඇඟ උඩට නැගලා දෑතින් ම අල්ලා ගෙන ‘ගෙදරට හොරෙක් ආවෝ’ කියලා අහල පහල අයට කෑගැහුවා. අල්ලපු ගෙදර වයස අම්ම කෙනෙක් දුවගෙන ආවා.ඊට පස්සේ තරුණ පිරිමි අය කීපදෙනෙක් ආවා. මට ‍ඌව අල්ලගෙන ඉද්දී මගේ ඇගෙන් ලේ ගලනවා මට දැනුණේ නැහැ. ඒත් අත් දෙකම ලිස්සනවා. මම වැරයොදලා අල්ලාගෙන හිටියේ. ඉස්සෙල්ලම පිහිය අරගෙන ඈතට විසි කළා. ඉන් පස්සේ මගේ මූණෙන් ගහල හෙල්මට් එක ඉවත් කරලා මාස්ක් එක ගලවන්න බැලුවා.මාස්ක් දෙකක් දාලා දෙකම කඩල ඉවත් කළා. බලන කොට අපේ ගේ අද්දර නිතර දෙවොලේ ගැවසෙන බෝතල්, පරණ යකඩ මිලදී ගන්න එන මිනිහා කියලා මම අඳුන ගත්තා. අර පිරිමි ළමයින්ට මේ මිනිහව අල්ල ගන්න කියලා මම ම ගෙදරට දුවලා ලණුවක් ගෙනත් ගහක ගැටගැහුවා. ඒ වෙලාවෙම ගල්කිස්ස පොලිසියේ මහත්වරු ‍එතැනට ආවා. ඇවිත් කොල්ල කරුව අත්අඩංගුවට ගත්තා.“මට හිතෙන්නේ මේ මිනිහා මේ දේ සැලසුම් සහගතව තමයි කරල තිබෙන්නේ. අපේ ගෙදර තවමත් හදාගෙන යන ගෙදරක්. ඊට යාබදව තිබෙන්නේ හිස් ඉඩමක්. එතැනට නොයෙක් විදිහට කුණු කසළ දමනවා. මේවා ඇහිදින්න මත්ද්‍රව්‍ය වලට ඇබ්බැහි වුණු කීප දෙනෙක් මෙතැනට නිතර දෙවේලේ එනවා.ඇවිත් මමත් එක්ක, මහත්තයත් එක්ක කතා කරලා තමයි යන්නේ. ඒ විදිහට යන මේ මිනිහා මෙහෙම දෙයක් කරයි කියලා හිතන්නවත් බැහැ. නෝනා වතුර ටිකක් බොන්න ද කියල සමහර දාට අහලා වතුරත් බීල යනවා. මේ සිදුවීම සිදුවෙන්න පෙර දවසෙත් මේ මිනිහා උදේ ම ඇවිත් මහත්තයාගෙන් මිටියක් ඉල්ලා තිබෙනවා.පොඩි මිටියක් දුන්නම ඒක මදි කියලා හැරිලා ගිහින් තියෙනවා. මගෙන් කඩා ගත්තු මාලෙ පවුම් දෙකකට ආසන්නයි. පිරිමි දෙන්නෙක් වෙහෙසිලා තමයි මිනිහාගේ අතින් මාලය ගලවා ගෙන තියෙන්නේ. මම බය නැතුව පොර බදලා මංකොල්ලකාරයාව බිම දාලා අල්ල ගත්තු නිසා තමයි මමත් මගේ දරු පැටියා‍ත් අද ජීවත්වෙන්නේ.තුවාලලත් ප්‍රියංගිකා බිළිදිය සමග“ප්‍රියංගිකා කීවේ දෙනෙතින් කඩා හැලෙන කඳුළු පිස දමමිනි. ප්‍රියංගිකාගේ දකුණු උරහිසත්, වම් වැල මිටත් දරුණු ලෙස පිහි පහර වැදීම නිසා තුවාල වී ඇත. පැය කීපයක ශල්‍ය කර්මයකින් අනතුරුව ඇගේ තුවාල සඳහා මැහුම් දමා ඇත.මේ සිදුවීම නිසා තවමත් තැතිගෙන සිටින ප්‍රියංගිකාට ගෙදර දොර වැඩකටයුතු තබා තමාගේ පෞද්ගලික කාර්යයක් පවා තවමත් හරි හැටි කරගන්නට තරම් සුවයක් නැත. ඇගේ පිහිටට සිටින්නේ මවුපියන් පමණි. මේ අවාසනාවන්ත සිදුවීම ගැන ප්‍රියංගිකාගේ සැමියා සමන්ත ප්‍රේමසිරි පවසන්නේ මෙවැන්නකි.“මේ පුද්ගලයා අපේ නිවෙසට ඇතුල්වෙලා තියෙන්නේ නිවෙස ඉදිරිපිට ඇති හිස් ඉඩමෙන්. ඔහු පෝර බෑගයකට හෙල්මට් එක, අත් ග්ලවුස්, ජැකට් එක දමාගෙන ඇවිත් එතැනදී කාටත් නොපෙනෙන ලෙස ඇඳගෙන තමයි ගෙට පැනලා තියෙන්නේ.මේ ප්‍රදේශයේ තිබෙන ‘මල්පෝච්චිවත්තේ’ පදිංචිකරුවෙක් කියලා හඳුනාගෙන තිබෙනවා‍. මත්ද්‍රව්‍ය නිතරම පාවිච්චි කරන අයෙක්. ඇත්තටම මේ සිදුවීම නිසා අද අපේ පවුලම අසරණවෙලා කියලා හිතෙනවා.අපි බොහාම සාමකාමීව ජීවත්වෙන අය. මම ඉලෙක්‍ට්‍රික් වැල්ඩින් වැඩ කරන්නේ. මේ හේතුව නිසා මගේ බිරියගේ ජීවිතය බේරුණේ අනූ නවයෙන්. නැතිනම් අද මමත් මේ පුංචි දරු පැටව් දෙදෙනාත් අසරණ වෙනවා.බිරිද රෝහල් ගත කළ දවස පුරාම දරුවාට පෙව්වේ වතුර උනුකරලා. පුදුමාකාර දුකක් අපි වින්දා.අපිට නීතියේ පිහිට පමණයි තියෙන්නේ. නීතිය යුක්තිය සාධාරණය ඉටු කරයි කියා මම විශ්වාස කරනවා. මේ වගේ පුද්ගලයින්ට උපරිම දඬුවම් දෙන්න ඕන මෙය මිනී මැරීමක් ලෙසයි මම දකින්නේ” සම්පත් කීවේ ශෝකය ද කෝපය ද මුසු වූ ස්වරයකින්.මේ සිදුවීම පිළිබඳ අප කළ විමසුමකදී මෙම සිදුවීම හරහා අප දැඩිව සිතා බැලිය යුතු කරුණු කීපයක් ඇති බවත් මෙවැනි අපරාධකරුවන් බොහෝ විට ඉන්නේ අප අවටම බවත් මේ පිළිබඳව පරීක්ෂණ පවත්වන ගල්කිස්ස මූලස්ථාන ප්‍රධාන පොලිස් පරීක්ෂක ඩබ්.එම්. චන්ද්‍රතිලක මහතා කීය.“අපරාධකරුවන් අපේ ගෙදරම සිටින්නට පුළුවන්. නැතිනම් අල්ලපු ගෙදර ඉන්නට පුළුවන්. නැත්නම් ගෙදරට නිතර දෙවේලේ යන එන්නන් අතර ඉන්නට පුළුවන්. විශේෂයෙන් තනිවම හුදකලාවන කාන්තාවන් රන් ආභරණ දමාගෙන සිටීම අනතුරුදායකයි.ඒ වගේ ම තමන් තනිව සිටින බව නොදන්නා කෙනෙකුට ඇඟවීමක් නොකළ යුතුයි. මෙවැනි කරුණු කාරණා ගැන සැලකිලිමත් වෙනවා නම් විශේෂයෙන් ම මෙවැනි කොල්ලකෑම්වලින් වැළකෙන්න පුළුවන්.කෙසේ නමුත් නීතියේ රැහැනට බොහෝ අපරාධකරුවන් කොටු වුව ද නීතියේ ඇති සිදුරු අතරින් ඔවුන්ට රිංගා යාමට ඇති ඉඩකඩ ඇහිරිය යුතු ය. මේ වනවිට මෙහි සැකකරු බන්ධනාගාරගතව සිටියි. මේ පිළිබඳ වැඩිදුර පරීක්ෂණ කටයුතු ගල්කිස්ස මූලස්ථාන පොලිස් පරීක්ෂක ඩබ්.එම්. චන්ද්‍රතිලක මහතාගේ උපදෙස් මත මෙහෙයවනු ලබයි‍.තුෂාරි නේරංජා වික්‍රමසිංහඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=af1403308</link>
    <topic>ක්‍රිමියාව ග්‍රහණයට ගෙන පුටින් ලොවට දුන් පණිවුඩය</topic>
    <author>රෝහණ ආර්යරත්න</author>
    <content>බටහිර අධිරාජ්‍යවාදීන් ගේ කුමන්ත්‍රණයට හසුවී “පෙරෙන්ත්‍රොයිකා” සංකල්පය තුළින් සුපිරි බලවතකුගේ තත්ත්වයේ සිටි සෝවියට් දේශය කැබලිවලට කඩා දැමූයේ මිහයිල් ගොර්බචො ය. එම ක්‍රියාවලිය නොපිට හරවමින් රුසියාව යළිත් ලෝකයේ ප්‍රමුඛ සුපිරි බලවතකු බවට පත්කිරීමේ අරමුණින් ව්ලැඩිමිර් පුටින් ක්‍රියා කරන්නේ ද යන්න මුළු ලෝකයම දැන් දෑස් දල්වා බලා සිටී. මෙහි එක් පියවරක් ලෙස යුක්රේනය සතුව පැවැති ක්‍රිමියාව දැන් ඔහුගේ ග්‍රහණයට ගෙන ඇත්තේය.රුසියාව සතු අති බලසම්පන්න කළු මුහුදේ නාවික හමුදාව ස්ථානගත කර ඇති සෙවස්ටපෝල් වරාය ක්‍රිමියාවට ආසන්නව පිහිටා ඇත. එසේ ම ක්‍රිමියාවේ වැඩි වශයෙන් රුසියන් ජාතිකයන් ජීවත් වීමත් පසුගිය දා පැවැත්වූ ජනමත විමසුමෙන් ක්‍රිමියානු වැසියන් රුසියාව සමඟ සම්බන්ධ වීමට කැමැත්ත ප්‍රකාශ කිරීමත් හේතුකොට ගෙන ක්‍රිමියාව රුසියාවේ කොටසක් බව ප්‍රකාශ කරමින් එම ගිවිසුමට පුටින් අස්සන් කෙළේය.මෙම ක්‍රියාව ඇමෙරිකාව ප්‍රධාන බටහිර රටවලට බැඳුණු අතුල් පහරක් විය. තනි සුපිරි බලවතා ලෙස ක්‍රියා කරමින් රුසියාව සමඟ සටනට යාමට නොහැකි වී ඇමෙරිකන් ජනාධිපති බරක් ඔබාමා පුටින් අසල සිටින කෝටිපතියන්ට එරෙහිව සම්බාධක පැනවීමට ක්‍රියා කළේය. එසේම රොසියා බැංකුවට ද එම ආර්ථික සම්බාධක පැනවූ බව ඔබාමා ප්‍රකාශ කළේය. එසේම ඉදිරියේ දී යුරෝපීය සංගමයත් එවැනි ආර්ථික සම්බාධක පැනවීමට ද තීරණය කර ඇති බව වාර්තා වේ.එහෙත් ප්‍රශ්නය වන්නේ මෙබඳු ආර්ථික ක්‍රියාදාමයක් මඟින් පුටින් ගේ මීළඟ පියවර වැළැක්විය හැකි ද? යන්නයි. පුටින්ගේ මීළඟ පියවර කුමක් ද? යුක්රේනය රුසියන් විරෝධි එසේම බටහිර හිතකාමී පාලක පිරිසකගේ ආධිපත්‍යයේ පැවැතීම රුසියානු ජනාධිපතිවරයාට ලොකු හිසරදයකි.තම රටේ දේශසීමාව අසල පිහිටි රටක් බටහිර බලවතුන්ගේ අතකොලුවක් බවට පත්වීම රුසියාවේ ස්වාධීනත්වයට, භෞමික අඛණ්ඩතාවයට තර්ජනයක් වනු ඇතැයි ඔහු කල්පනා කරනවා විය හැක. යුක්රේනය ආක්‍රමණය කිරීම තමන්ට කිසිසේත් අවශ්‍ය නැති බව පුටින් ප්‍රකාශ කර ඇතත් යුක්රේනය නේටෝ සංවිධානයට ඇතුළුවීමට ඇති ප්‍රවණතාවය ඔහුට ප්‍රශ්නයක් වනු ඇත.නේටෝ සංවිධානයේ ගිවිසුම් අනුව එම සංවිධානයට අයත් රටකට පිට කෙනෙකු ආක්‍රමණයක් දියත් කළහොත් එම සංවිධානයටම බලපාන ප්‍රශ්නයක් බවට පත් වෙයි. යුක්රේනය එම සංවිධානයට ඇතුළු වුවහොත් රුසියාවට දැඩි තර්ජනයකට මුහුණ දීමට සිදුවනු ඇතැයි කෙනෙකුට සිතිය හැකිය.එහෙත් එවැනි තත්ත්වයක් ඇතිවීම තුන්වැනි ලෝක යුද්ධයට අත වැනීමක් ලෙස දෙපැත්තේම බලවතුන් තුළ පැවතෙන අදහසක් බැවින් එවැන්නක් සිදු නොවනු ඇතැයි අපේක්ෂා කළ හැකිය.එහෙත් ඉහත සඳහන් ආර්ථික සම්බාධකවලට අමතරව තවත් දැඩි සම්බාධක පැනවීමේ තර්ජනයක් පැවැතියත් පුටින් ගේ ක්‍රියා කලාපය නැවැත්වීම අපහසු බව ක්‍රිමියානු අර්ධද්වීපය නතු කර ගැනීමෙන්ම බටහිර ජාතීන්ට පෙන්නුම් කළ බව දේශපාලන විචාරකයින් පෙන්වා දී ඇත.සම්බාධක හැරුණු විට බටහිර ජාතීන් විසින් පුටින්ට එරෙහිව ගෙන ඇති අතිරේක ක්‍රියාමාර්ග මොනවා ද? ඒ සියල්ල කතාවට සීමා වූ තර්ජනාත්මක වදන් පමණකැයි දේශපාලන විචාරක මතයයි. උදාහරණයක් වශයෙන් ක්‍රිමියාව ආක්‍රමණය කළහොත් අති දැවැන්ත පාඩුවකට හා දරුණු ප්‍රතිඵලවලට මුහුණ දීමට සිදුවිය හැකි යැයි බ්‍රිතාන්‍යයේ විදේශ ඇමැති විලියම් හේග් කට මැත දෙඩුවේය.එහෙත් ඔවුනට කළ හැකි දෙයක් නොවීය. රුසියන් හමුදා යුක්රේන දේශසීමා අසල රැස් කරනු ලැබු අතර ක්‍රිමියාවේ පැවැත්වූ ජනමත විචාරණයෙන් අනතුරුව ක්‍රිමියානු අර්ධද්වීපය රුසියාව සමඟ සම්බන්ධ කරනු ලැබීය. හේග් ප්‍රධාන බටහිර නායකයින්ට එය වැළැක්වීම සඳහා කළ හැකි කිසිවක් නොවීය.පුටින්ඔබාමාමේ අතර ඇමෙරිකාව, ජර්මනිය හා බ්‍රිතාන්‍ය ක්‍රිමියානු ප්‍රශ්නය මුල් කරගෙන ජුනි මාසයේ රුසියාවේ පැවැත්වීමට නියමිත G8 සමුළුව වර්ජනය කිරීමට ද තීරණය කර ඇතැයි වාර්තා වේ.එසේ ම රුසියාවේ පැවැත්වූ හිම ඔලිම්පික් තරගය සඳහා වෙසෙක්ස් ආදිපාදවරයාගේ ගමන වැළැක්වීම රුසියාවට එරෙහිව ගනු ලැබු තවත් පියවරක් විය.කෙසේ වෙතත් ලේ බිඳක් නොහෙළා ක්‍රිමියාව රුසියාවට නතු කරගැනීමත් සමඟම පුටින් ගේ ජනප්‍රියතාවය සියයට 72 දක්වා සියයට 10 කින් ඉහළ නැඟ තිබීම ද බටහිර ජාතීන්ට තවත් අතුල් පහරක් වනු ඇත.එසේම බටහිර ජාතීන් ක්‍රිමියාව අත්පත් කරගැනීම ආක්‍රමණයක් ලෙස සැලකු නමුත් රුසියානුවෝ එය යුතුකමක් ඉටුකිරීමක් සේම තම අයිතිය ආරක්ෂා කර ගැනීමක් ලෙස ද සලකනු ලබති.සෝවියට් දේශය කැබලිවලට පත්කිරීමට මූලික වූ මිහයිල් ගොර්බචොව් ප්‍රකාශයක් කරමින් “පුටින් ක්‍රිමියාවෙන් පමණක් නොනැවතිය යුතුයි. යුක්රේනයේ මුළු දකුණු ප්‍රදේශයම රුසියාවට අයිති ප්‍රදේශයක්. එහි ජීවත්වෙන අය හැමෝම රුසියන් ජාතිකයෝ. ඔවුන් සියලු දෙනාම ශිෂ්ට බවට පත් කරනු ලැබුවේ ද රුසියානුවන් විසිනුයි” යනුවෙන් ප්‍රකාශ කළේය.මෙම ප්‍රකාශයත් සමඟ බටහිර බලවතුන් ‍ෙග් උකුසු ඇස් යොමු වී තිබෙනුයේ පුටින් යුක්රේනයේ දකුණු ප්‍රදේශයත් රුසියාවට යා කර ගනීදෝ කියායි.ඇමෙරිකාව ප්‍රධාන බටහිර බලවතුන් විසින් රුසියාවට එ‍රෙහිව තව තවත් ආර්ථික සම්බාධක පනවන බව ඇමෙරිකන් ජනාධිපති, ජර්මන් චාන්සලර් ඇන්ජලා මර්කල්, බ්‍රිතාන්‍ය විදේශ ඇමැති විලියම් හේග්, ඇමෙරිකන් රාජ්‍ය ලේකම් ජෝන් කේරි තර්ජන පිට තර්ජන දමමින් කියා සිටිය ද ආර්ථික සම්බාධකවලින් රුසියාවට රිදවීම හෝ හානි කිරීම අපහසු වන බව දේශපාලන විචාරකයින්ගේ මතයයි.වත්මන් ලෝකයේ ආර්ථික දැවැන්තයන් අතුරෙන් රුසියාව හයවැනි තැන ගන්නා බවත් එය බ්‍රිතාන්‍යයට හා ප්‍රංශයට වඩා හොඳ ඉහළ තත්ත්වයක සිටින බවත් ඔවුහු පවසති.බටහිර ජනමාධ්‍ය මඟින් ඉහත කී සම්බාධක නිසා යම් අඩුපාඩු රුසියානු ආර්ථිකයේ ඇතිවූ බවට ප්‍රකාශ සිදුකර ඇතත් එවැනි තත්ත්වයක් ඇති වීම බටහිර රටවලටම පාරාවළල්ලක් බවට පත්විය හැකි බව එම විචාරකයින් පෙන්වා දී ඇත.එයට හේතුව රුසියාව තුළ දැවැන්ත ලෙස ආයෝජනය කර ඇති ෆෝක්ස්වැගන්, ෆෝඩ්, රෙනෝ, ලීබර් (ජර්මන්) පෙප්සි, යුනිලීවර්, පොක්ටර් ඇන්ඩ් ගැම්බල් වැනි බටහිර ආර්ථික යෝධයන්ට එම සම්බාධක නිසා හානි සිදුවීම නිසාය.මේ හැර ලෝකයේ තෙල් නිෂ්පාදකයින් අතුරෙන් තුන්වැනි තැන ලබා සිටින රුසියාව මේ සම්බාධක හේතු කොට ගෙන තෙල් අපනයනය නවතා දැමුවහොත් එය බටහිර බලවතුන්ගේ ආර්ථිකයන්ට බලපෑම් සිදුවිය හැකි බව ද විචාරකයින් විසින් පෙන්වා දී ඇත. ඒ අනුව බටහිර ගෙළට රුසියාව තම මාපටැඟිල්ල තබා තිබෙන බවත් එය තද කළහොත් ගෙළ හිරවිය හැකි බවත් තවදුරටත් පවසා ඇත.මේ අතර තෙල් හා ගෑස් සැපයීම නිසා යුක්‍රේනය රුසියාව අතිවිශාල මුදලක් ගෙවීමට සිදුවී ඇති අතර ආර්ථික අහේනියකට පත්ව සිටින බටහිරට බර වත්මන් යුක්රේන රජය අන්දුන්-කුන්දුන් තත්ත්වයකට පත්ව සිටින බව ද කියනු ලැබේ. මෙම ආර්ථික අහේනියෙන් ගැලවීමට යුක්රේනයට බිලියන 15 ත් 20 ත් අතර මුදලක් අවශ්‍ය වන බවත් ඔවුන්ට ඒ සඳහා රුසියාවේ පිහිට ලැබීම නිසා වෙනත් මඟක් නොමැති බවත් කියනු ලැබේ.යුක්රේන අර්බුදයට පුටින් ගේ අතපෙවීමත් ක්‍රිමියාව ලේ බිඳක් නොහෙළා අත්පත් කරගැනීමත් මඟින් රුසියානු ජනාධිපති ව්ලැඩිමිර් පුටින් සෝවියට් රාජ්‍යයෙන් වෙන්වී ස්වාධීන රාජ්‍යයන් බවට පත්වී බටහිරට නැඹුරු වූ රාජ්‍යයන්ට පණිවිඩයක් නිකුත් කර ඇති බව ද ඇතැම් විචාරකයින් ප්‍රකාශ කර ඇත.රුසියාව ක්‍රමයෙන් සුපිරි බලවතකු වීමේ මඟ එළිපෙහෙළි කරලීම මෙන්ම නැවත සෝවියට් දේශය වැනි සංවිධානයකට මුල පිරීමත් ක්‍රිමියානු අර්ධද්වීපය නතු කර ගැනීමත් සමඟ පුටින් විසින් සනිටුහන් කර ඇත්ද යන ප්‍රශ්නයත් මේ වන විට උද්ගත වී ඇතැයි කියනු ලැබේ.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>03</month>
      <day>30</day>
    </date>
    <link>http://www.silumina.lk/2014/03/30/_art.asp?fn=af1403309</link>
    <topic>මිනිස් මොළ කන්නා පෙම්වතෙක් වූ හැටි</topic>
    <author>අරුණි මුතුමලී</author>
    <content>අලින්ට මිනිසුන්ගේ ද මිනිසුන්ට අලින්ගේ ද අවශ්‍යතා නොතේරෙන තාක් අලි මිනිස් ගැටුම ද නිම වන්නේ නැත. මිනිසුන්ගේ සිතින්, මිනිසුන්ගේ ඕනෑ එපාකම් සලකා අලින්ගේ ප්‍රශ්න විසඳීමට ලබා දෙන බොහෝ විසඳුම් තාවකාලික වන්නේ එබැවිනි. මෙහි ප්‍රතිඵලය ලෙස අලි මිනිසුන් මරති. මිනිස්සු අලින් මරති. ඊට වඩා හොඳ විකල්පයක් සොයන මඟක් තිබේ ද? හිටපු වනජීවී නියෝජ්‍ය අධ්‍යක්ෂ වෛද්‍ය නන්දන අතපත්තු ගෙන් විමසමු.මින්නේරිය, කවුඩුල්ල, මනම්පිටිය වැනි වැව් ආශ්‍රිත ප්‍රදේශවලට අප යන්නේ වාසනාව තිබුණොත් අලි දෙතුන් සියයක් බලා ගන්නට හැකි ය යන අදහසිනි. එහෙත් ඇත්තෙන්ම අලින්ගේ කුඩාම පවුල් ඒකකයක සිටින්නේ අලින් තුන් හතර දෙනකු නම් මෙවන් විශාල සංඛ්‍යාවක් එක තැනකට රොක් වන්නේ මක් නිසා ද? වෛද්‍ය අතපත්තු ඒ ගැන පවසන්නේ මෙවන් අදහසකි.“අලි රංචුවකට අයත් කලාපයට කියන්නේ ගෝචර භූමිය නැත්නම් ගොදුරු බිම කියලා. සාමාන්‍යයෙන් දවසකට කිලෝමීටර 20 ක්වත් ඇවිදින්න, කන්න, බොන්න මේ සියලු දේම යොදා ගත්තේ ඒ ප්‍රදේශය.එහෙම වුණාට අලි පවුල් දෙකකට අයත් ගොදුරු බිම් දෙකක සමහර කොටස් අනෙක් ගෝචර බිමක මායිම පන්නා යන්න පුළුවන්. එහෙම වුණා ය කියලා අපේ වගේ රණ්ඩු සරුවල් කරන්න අලින් සූදානම් නැහැ.”“පුංචිම අලි පවුලට තුන්දෙනෙක් අයිති වුණාට ලේ නෑකම් තිබෙන එහෙම පවුල් කීපයක් එකතු වෙලා අලි 30 - 40 කගේ රංචුවක් වුණත් හැදෙන්න පුළුවන්. ඒ සංඛ්‍යාව අනුව කුඩා, මධ්‍යම, විශාල කියලා අපි වෙන් කරගන්නවා.රංචුව කොපමණ විශාල වුණත් සැම විටම නායකත්වය හිමි වෙන්නේ වැඩිමහල්ම, ඥානවන්තම ඇතින්නකට. ඒකට ඇගේ සිරුරේ ප්‍රමාණය බලපාන්නේ නෑ. අපේ සමාජවල වගේ පුරුෂාධිපත්‍යය ඒ රංචුවල පතුරවන්න බෑ. මොකද කවදාවත් නායකත්වය පිරිමි අලියකුට යන්නේ නෑනේ?”නෑදෑකම් හොඳින් මතක තබා ගන්නා ගෑනු සතුන් වැඩිහිටි ඇතින්නට රංචුවේ නායකත්වය දෙන්නේ ඒකමතික තීන්දුවක් ලෙසය. ඇගේ අත්දැකීම් හා පළපුරුද්ද අනුව තමන්ගේ ගොදුරු බිම්වල ආහාර ජලය හිඟවන දේශගුණික, කාලගුණික විපර්යාස අනුව වෙනත් සරු බිමකට සංක්‍රමණය වීමට රංචුව කිලෝමීටර හැටක් අසූවක් හෝ ඊටත් වඩා දුරකට මෙහෙයවීමට තරම් ඉව ඥානයක් ඇයට තිබේ.“මෙහෙම රංචු යද්දි අපූරු වැඩක් වෙනවා. දඩබ්බර විදිහට වයසට නොගැළපෙන වැඩ කරන්න ගිහින් පන්නා දමපු තනියලාත් මේ රංචු පිටිපස්සේ වැටිලා අර සරු බිමට යනවා. මේ ගමන් මඟ හැම වසරකම නිශ්චිත මාර්ගයක් ඔස්සේ නිශ්චිත ස්ථානයක් කරා තමයි වැටෙන්නේ.ප්‍රධාන වශයෙන්ම ජලය ඇති තැන් බලා තමයි මේ අලි රංචු ගමන් කරන්නේ. ඒ ගියාට හරියට අවුරුද්දට ගමේ ගියා වගේ ඒ තැන රැඳී ඉන්න කාලය සති දෙක තුන ද මාසය ද කියලා නායක ඇතින්න තීරණය කරනවා. එහෙම කරන්නේ ඒ කාලය ඇතුළත තමන් හිටපු ගොදුරු බිමේ පරිසරය නැවුම් වෙලා, විනාශ වූ තණබිම් අලුතෙන් දලු කොළ දාලා සිඳී ගිය උල්පත් ආයේ ජලයෙන් පිරෙන සමයක් එනතුරුයි.”ඥානවන්ත නායිකාවට දැනුණාම දැන් යන්න කාලේ හරි කියලා ඒ සංක්‍රමණික බිම්වලින් ආපසු තමන්ගේ සුපුරුදු ගොදුරු බිමට සුපුරුදු මාවත ඔස්සේ එනවා. මෙහෙම එන්නේ එක රංචුවක් නෙවෙයි. එක එක පැතිවලින් එන රංචු ගොඩක් මින්නේරිය වගේ තැනකට කාලෙකදි රැස් වෙනවා.යාළු මිත්‍රයන් අඳුනගෙන, සමහර විට තමන්ට ගැළපෙන කුමාරිකාවක් එහෙම හොයාගන්න මේ ගමන වැදගත් වෙනවා. ඒ නිසයි අලි සිය ගණනක් අපට එකවර දැකගන්න පුළුවන් වෙන්නේ. ඒ ඒ රංචුවල නායිකාවන් අතරත් කිසිම ගැටුමක් කිසිම දේකට ඇති නොවන්න මේ බුද්ධිමත් ඇතින්නියන් වග බලා ගන්නවා.”“තවත් ප්‍රශ්නයක් තියෙනවා. සමහර විට හේන් කොරටු නොවේ මහා පරිමාණ ජලාශ, ඇළ වේලී, මහාමාර්ග, දුම්රිය මාර්ග මේ අලින්ගේ ගමන් මාර්ගයේ ඉදි වුණාම තමන්ගේ ගමන වෙනස් කරන්න අකමැති අලියා උත්සාහය අත්හරින්නේ නෑ. එය ප්‍රශ්නය තවත් උග්‍ර කරන්න හේතුවක්.එහෙම වුණාම තව දෙයක් වනවා. ගමන් මඟ වෙනස් කරන අලින් වසර සිය ගණනකින්වත් ආපු නැති පැරැණි මාවත් ඔස්සේ ඒ කාලේ සරුබිම් තිබුණු ස්ථාන සොයා එන්න ගන්නවා. 80 දශකයේ මුල් භාගයේ සිට 90 දශකය මැද වනතුරු යාල බුන්දල සිට කඹුරුපිටියට එහෙම ආව අලි රංචුවක් එකා ගානේ මරා දැම්මත් අන්තිම අලියා වනතුරුම කිලෝමීටර සියයක් පමණ මඟ ගෙවාගෙන ඌරුබොක්ක ප්‍රදේශයට ඇවිත් තිබුණා.අවසානේ කඹුරුපිටිය ගම් උදා සැණකෙළියට බාධා වන නිසා මේ අලි පන්නා දමන්න නියෝගයක් ආවා. අපි එ්දින ටිකට උන් පන්නා දැම්මත් ඊළඟ අවුරුද්දෙත් උන් ගමන් මඟ වෙනස් කළේ නැහැ. උන්ගේ ගමන උන් එනවා. ඒ අලින්ගේ හැටි. ඒත් අවසානේ ඒ රංචුවම නැතිවෙලා ගියා. මේ තමයි අලි මිනිස් ගැටුමේ උච්චතම තත්ත්වය.”එවන් උග්‍ර ගැටුමකදී මිනිසුන් උණ්ඩය භාවිත කරන්නා සේම අලින් ද සිය උපරීම ශක්තිය යොදා මිනිසුන්ට පහර දීම නොවැළැක්විය හැකි තත්ත්වයකි. ඇතැම් අලින් තමන් කෑ වෙඩි පහරක් පාසා මිනිසුන් කෙරෙහි උපදවා ගන්නා ක්‍රෝධය නිසා තමන්ට හසුවන මිනිසකුට යළි හිස ඔසවන්නට නම් තබන්නේ ම නැත. එය හොඳටම දන්නේ වෛද්‍ය අතපත්තුය.“මිනිහෙක් මරා දැමුවට පස්සේ ශරීරයේ කොටස් හපා විනාශ කර දැමු අවස්ථා දෙකක් වාර්තා වුණා. එකක් මීගලෑව බෝංගමුවේ පාසල් ගුරුවරියක් පාපැදිය අලුත්වැඩියා කර ගැනීමට වින්කලයට යද්දි අලියා පහර දීලා ඇගේ පාදයක් සම්පූර්ණයෙන්ම සපා කෑ අවස්ථාව. ඒ හා සම්බන්ධ අලියා ගම්මුන් විසින් පසු කාලෙක මරා දමා තිබු නිසා අපට උෟ බේරගන්න අවස්ථාව ලැබුණේ නෑ.”“ඒත් ඊට පෙර 1997 දී පමණ අනුරාධපුරේ තිරප්පනේ ප්‍රදේශයේ දී මිනිසුන් මරා ඔළුව කන අලියෙක් ගැන අපට වාර්තා වුණා.”වෛද්‍ය අතපත්තු ඇතුළු කණ්ඩායම එහි යන විටත් මිනිසුන් දුසිමකට වඩා මැරූ බව කියන දාමරික අලියාගේ ප්‍රහාරයට උදෑසනම ලක්වූ තරුණ ගුරුවරයකුගේ මළසිරුර අලියා විසින් ම අසල කුඹුරක ඔබා සඟවා කොළ අතුවලින් වසා අතුරුදන්ව ගොසින් තිබිණි.“මට මගේම ඇස් අදහගන්න බැරුව ගියා. මොකද කොළ අතු ඉවත් කරලා බලද්දි ඒ ගුරුවරයාගේ හිස හපලා පොඩි කරලා මොළ කැබලි විසිරිලා සමහර කෑලි අතුරුදන් වෙලා. පත්තරවල මේ කතාව ගියාම ප්‍රාඥයෝ හිනාවෙන්න ගත්තා අලින් මස් කනව ද? කියලා.”“ඇත්ත. අලි ඇතුන් ශාක භක්ෂකයි. පණුවෙක්, දළඹුවෙක්, කූඹියෙක්වත් කන්නේ නෑ. හොඳට විපරම් කරල බලන්න අලියෙක් තණකොළ කනකොටත් මිටිය හො‍ඬෙන් අරන් ඇ‍ඟේ පැත්තක ගසනවා. ඒ පස් තිබුණොත් වගේම සතුන් හිටියොත් හැලෙන්න. එහෙම කිසිම සත්ත්ව ප්‍රෝටීනයකින් යැපෙන්නේ නැති අලි මිනී මස් කයි ද? ඒත් ඇසින් දුටු සාක්කි අනුව විශ්වාස නොකරත් බෑ.”කෙසේ වෙතත් මේ දාමරික වල් අලියා ඇල්ලීමට කුඹුරු යායේ තිබු අඩි පාර දිගේ ලුහුබැන්ද ද වෛද්‍ය අතපත්තුලාගේ පළමුවැනි ප්‍රයත්නය අසාර්ථක විය. පසු දා පුරන් වූ තවත් කුඹුරු යායක් අයිනේ වාහනය ද නතර කර අලි අඩි පාරක සලකුණු ඔස්සේ යන මේ පිරිසට අලියා ගමන් කර ඇත්තේ කෙළින් නොව වක්‍ර රේඛාවක බව පෙනෙන්නට විය.“ටික වේලාවකින් වාහනේ රියැදුරු ප්‍රේමසිරි වොකිටෝකියෙන් අපට කතා කරලා කීවා සර්ලා ඇතුළු වුණු තැනින්ම අලියෙක් කැලේට ඇතුළු වුණා කියලා. මට ටක් ගානකොට වැඩේ තේරුණා. මේ අලියා හරි මොළ කාරයා. අපිට උගේ පිටිපස්සෙන් එන්න ඇරලා රවුමෙන් ඇවිත් අලියා අපිව ලුහු බඳිනවා.ඉක්මනින් පිරිසට මුවා වෙන්න කියලා අපිත් බලාගෙන හිටියා. මෙන්න යාළුවා එනවා. වෙලාවට අපේ ඉව අලියට නොදැනෙන්නයි අපි මුවා වුණේ.හො‍ඬේ උස්සලා ඉව කර කර ඇවිත් අපි හිටිය හරියේ ටිකක් නැවතිලා බැලුව තක්කඩියා අපිව පහු කළා විතරයි මම නිර්වින්දන බෙහෙත විද්දා.ඒ එක්කම අපි ලෑස්ති වෙලා හිටිය විදිහට ආපසු එන්න බැරි වෙන්නත් ඉදිරියට දුවන්න පුළුවන් වෙන්නත් අඩ කවයකට වගේ අලි වෙඩි පත්තු කළා. මේ චණ්ඩියා අනිත් අලියකුටත් කලින් නිර්වින්දන බෙහෙතින් අඩපණ වුණා.”අලියා ගස් බැඳ අලි බෙටි ආදිය පරීක්ෂා කර බැලු වෛද්‍ය අතපත්තු පුදුමයෙනුත් පුදුමයට පත් කරවමින් මිනිසුන්ගේ කෙස් ඒ අලි බෙටිවල දක්නට ලැබුණි.මොළ කන්නාගේ තුවාල සුව කර මුදා හැරීමේ දී වෛද්‍ය අතපත්තුට අවශ්‍ය වූයේ මෙවැනි දාමරික අලියකු වෙනත් තැනකදී හැසිරෙන ආකාරය නිරීක්ෂණය කිරීමටය.“අපි මොළ කන්නව මාදුරුඔය ජාතික වනෝද්‍යානයට ගෙනිච්චේ ඒ කාලේ මහජනයා ඒ තරම් නොගැවසෙන ප්‍රදේශයක් වුණු නිසා. ඒ කාලේ උද්‍යාන භාරකරු රංජිත් ජයසිංහ මහතාගේ සහාය මට හොඳින් ලැබුණා, අලියා ගැන ඇහැ ගහගෙන ඉන්න.”එතැන් සිට සතිපතා මොළ කන්නාගේ විනය වාර්තාව වෛද්‍ය අතපත්තුට ලැබිණි.“පළමුවෙන්ම ලැබුණේ හිත සත්තෝෂ වෙන වාර්තාවක්. අලියා නිල නිවාස අසලට ඇවිත් බලාගෙන ඉඳලා කාටවත් කරදරයක් නැතුව යන්න ගිහින්. අමුතු සැරක් තිබිලත් නෑ.”“දෙවැනි වාර්තාව ටිකක් දුක හිතුණා. මොකද මොළ කන්නා උතුරු පැත්තට යන්න හදද්දි මඟ හිටිය තනි අලියෙක් මෙයාට දුවන කල්ම ගහලා. චණ්ඩියා ආපහු හැරිලා ගිහින්.”“තුන්වැනි වාර්තාව ඊටත් වඩා දුකයි. ඒ පැත්තෙන් ගුටි කාලා දකුණු පැත්තට යන්න හදද්දි ප්‍රදේශයේ පරණ චණ්ඩි දෙන්නෙක් එකතු වෙලා මෙයාට ගහලා. අපේ චණ්ඩියා කලකිරිලා මාදුරුඔය උද්‍යානයේ පොඩි දූපතක් අස්සට රිංගලා ස්වෙච්ඡාවෙන් නිවාස අඩස්සියේ ඉඳගෙන බ්‍රහ්මචාරී ජීවිතයක් ගත කරන්න ගත්තා.”“අපට හතරවැනි වාර්තාව ලැබුණා. හොඳ ජවසම්පන්න පුෂ්ටිමත් අලියෙක් විදිහට දූපතෙන් ආපු මොළ කන්නා අලි කුමාරිකාවක් හොයන්න ගියා කියලා. මෙයාගේ ජැන්ඩි පෙනුමට කිසිම කෙනෙක් අරියාදු කරන්න ඇවිල්ලත් නෑ. රංචුවේ කෙල්ලොත් මෙයාව කැමැත්තෙන්ම බාර අරගෙන. වෙනදා චණ්ඩිකම් වෙනුවට යාළුවා මේ කට්ටිය එක්ක රැළේ වැටිලා ජෝඩු දාගෙන එහෙ මෙහෙ ඇවිදිනවා කියලා.”මේ වාර්තාවෙන් උද්දාමයට පත් දොස්තර අතපත්තුට තමන්ගේ පළමු වැනි අවශ්‍යතාව වන දාමරික අලියකු අල්ලා වෙනත් වනයක දැමු විට එයින් මූලිකවම ජනජීවිතයට තිබු අනතුර ඉවත් වනවා සේම අලියා පුනරුත්ථාපනය වන බව ඔප්පු කළ හැකි වුවද තවත් එක් සැකයක් හිතේ පැවතුණි.“ඒත් මට සැකයක් තිබුණා මේ වගේ අලියකුගෙන් මතු පරපුරක් බිහි කරන්න පුළුවන් ද? කියන එක ගැන. ඒකත් හරියටම ඔප්පු වුණා. උද්‍යාන භාරකරු මට පණිවුඩයක් එව්වා මොළ කන්නා සමඟ ගිය කෙනර ගැබ්ගෙන කියලා. ඒ කියන්නේ මේ වෙද්දි මොළ කන්නා චණ්ඩියෙක් නෙවෙයි පෙම්වතෙක් වෙලා. දැන් නම් පැටවුන් කීප දෙනකුගේම තාත්තා කෙනෙක් වෙලා ඇති.” වෛද්‍ය අතපත්තු කීවේ සිනාමුසු මුහුණින් යුතුවය.අරුණි මුතුමලීaruni@silumina.lkකර්තෘට ලියන්න | මුද්‍රණය සඳහා</content>
  </post></root>